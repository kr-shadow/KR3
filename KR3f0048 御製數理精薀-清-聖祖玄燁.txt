#+TITLE: 御製數理精薀-清-聖祖玄燁
#+DATE: 2016-06-11 12:23:19
#+SOURCE: github.com/kanripo/KR3f0048 master 65116d5e                
　欽定四庫全書　　　　子部六
御製數理精藴　　　　　　　天文算法類二(算書之/屬)
　　　提要
　　　　　(臣/)等謹案
　　御製數理精藴五十三卷康熈五十二年
　　聖祖仁皇帝御定律厯淵源之第二部也上編五卷
　　　　　曰立綱明體其别有五曰數理本源曰河圖
　　　　　曰洛書曰周髀經解曰㡬何原本曰算法原
　　　　　本下編四十卷曰分條致用其别亦有五曰
　　　　　首部曰線部曰靣部曰體部曰末部又表八
　　　　　卷其别有四曰八線表曰對數闡㣲表曰對
　　　　　數表曰八線對數表皆通貫中西之異同而
　　　　　辨訂古今之長短如舊傳方程分二色為一
　　　　　法三色為一法四色五色以上為一法頭緒
　　　　　紛然所立假如僅可施之本例而不可移之
　　　　　他處至于正負加減法實並分母諸例率皆
　　　　謬誤今則約之為和數較數和較兼用和較
　　　　交變四例而和數不分正負較數任以一色
　　　　為正即以相當之一色為負皆以異名相併
　　　　同名相減實足正舊法之訛誤又割圓術古
　　　　以徑一圍三為周徑之率宋祖沖之用圓容
　　　　六邊起算元趙友欽用圓容四邉起算皆屢
　　　　求勾股得徑一者周三一四一五九六二五
　　　　泰西法亦同其率古今周率之宻無逾于此
　　　　而舊所傳弧矢諸術周徑皆用古率又弧弦
　　　　弦背互求諸術立法極為疏舛今則以六宗
　　　　三要二簡法求得一象限内弦矢割切正餘
　　　　八線立為一表洵極勾股弧矢之變又㡬何
　　　　原本止于測面七卷以下徐光啟李之藻後
　　　　無譯之者新法算書往往有雜引之處讀者
　　　　未之能詳且理分中末線但有求作之法而
　　　　莫知所用今則求得各等靣體及球内容外
　　　　切各等靣體之積至十二等靣及二十等靣
　　　　之體皆以理分中末線為之比例足以補測
　　　　量全義量體諸率之簡畧至末部借根方法
　　　　即古人天元一之術唐宋諸算家咸用之至
　　　　眀而失傳是以顧應祥唐順之于元李冶測
　　　　圓海鏡一書所立天元一皆茫然不觧今則
　　　　具明其加減乗除之例而後根與平方以下
　　　　諸乗方之多少者咸得其開法與古所云𢃄
　　　　縱立方三乗方諸變同歸一揆且線靣體一
　　　　以貫之而本法所不能求者皆可以借根而
　　　　得至為精妙他若對數表以假數求真數比
　　　　例規解以量代算皆西法之迥異於中法者
　　　　咸為疏通證明繪圖立表粲然畢備寔為從
　　　　古未有之書雖専門名家未能窺髙深于萬
　　　　一也乾隆四十六年九月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
　欽定四庫全書
御製數理精蘊上編卷一
　　　數理本原
　　　河圖
　　　洛書
　　　周髀經解
　　數理本原
粤稽上古河出圖洛出書八卦是生九疇是敘數學
亦於是乎肇焉盖圖書應天地之瑞因聖人而始出
數學窮萬物之理自聖人而得明也昔黄帝命𨽻首
作算九章之義已啟堯命羲和治厯敬授人時而歲
功已成周官以六藝教士數居其一周髀商高之説
可考也秦漢而後代不乏人如洛下閎張衡劉焯祖
冲之之徒各有著述唐宋設明經算學科其書頒在
學宮令博士弟子肄習是知算數之學實格物致知
之要務也故論其數設為幾何之分而立相求之法
加減乘除凡多寡輕重貴賤盈朒無遺數也論其理
設為幾何之形而明所以立算之故比例分合凡方
圓大小逺近高深無遺理也溯其本原加減實出於
河圖乘除殆出於洛書一奇一偶對待相資遞加遞
減而繁衍不窮焉奇偶各分縱横相配互乘互除而
變通不滯焉徵其實用測天地之高深審日月之交
會察四時之節候較晝夜之短長以至協律度同量
衡通食貨便營作皆賴之以為統紀焉今匯集成編
以類相從提㸃線面體以為綱分和較順逆以為目
法無論巨細惟擇其善者由淺以及深執簡以御繁
使理與數協務有裨於天下國家以傳於億萬世云
爾
　
　
　
　
　
　
　
　
易繫辭曰天一地二天三地四天五地六天七地八
天九地十天數五地數五五位相得而各有合朱子
曰河圖以五生數統五成數而同處其方葢揭其全
以示人而道其常數之體也考其數始於一中於五
終於十陽奇隂偶而數之加減由是生焉自一而二
自二而三自三而四自四而五皆遞加一以相生自
五復加一而成六六加一而七七加一而八八加一
而九九加一而十十則仍歸於一故至十而天地之
數全矣天數陽也地數陰也言天地即所以言陰陽
也五位相得而各有合以五行之序而定位也邵子
曰天之陽在南而陰在北地之陰在南而陽在北故
河圖之數一陽位於北二陰位於南其即五行質具
於地之義而言之歟今以陰陽相生之數論之一為
陽天一生水而位北一加一為二為陰地二生火而
位南二加一為三為陽天三生木而位東三加一為
四為陰地四生金而位西四加一為五為陽天五生
土而位中至五而五行之數已周此生數之極也自
一至五則五又為一體矣於是以五為中數而復加
一則為六六陰也因五中數與一相加故與一同位
而屬之水焉六加一為七以中數五計之實加二故
與二同位而屬之火焉七加一為八以中數五計之
實加三故與三同位而屬之木焉八加一為九以中
數五計之實加四故與四同位而屬之金焉九加一
為十以中數五計之復加五故與五同位而屬之土
焉至十而五行之數再周天地之數已備此成數之
極也以陰陽運行之序論之以五生數統十成數位
居於中而奇數則始於北一次東三次南七次西九
偶數則始於南二次西四次北六次東八此數之陰
與陰陽與陽各從其類者也以奇偶相得之數論之
一與六合二與七合三與八合四與九合五與十合
此又奇偶相得而各有合者也邵子謂圓者河圖之
數又曰厯紀之數其肇於此然則所謂數者即一陰
一陽一奇一偶循環無間表裡相維百千萬億總由
此推之以成其變化河圖者豈非天地自然生成之
數也哉
　
　
　
　
　
　
　
　
洛書之數戴九履一左三右七二四為肩八六為足
五居其中朱子謂以五奇數統四偶數而各居其所
葢主於陽以統陰而肇其變數之用也邵子曰數學
雖多乘除盡之矣夫洛書者數之源也乘除之所以
生也易説卦傳曰參天兩地而倚數三天數也二地
數也天地相合而萬物育焉一者太極之體其數不
行故數行於二三起於三以三參之則三九七一之
數生焉起於二以二兩之則二四八六之數生焉其
序列之位則天居四正取以陽統陰之義地居四維
取以陰從陽之義其三九七一乘數則旋而左除數
則返而右也其二四八六乘數則旋而右除數則返
而左也二三相合而為五五則無對居中者立其體
也二五相合而為十十仍歸一洛書不用者藏其用
也是故三始於東方發生之地而位於左自東而南
三而三之是為九故戴九自南而西九而三之為二
十七去成數餘七故右七自西而北七而三之為二
十一去成數餘一故履一奇數左旋以三參之即天
道左行之説也如轉而右行以三除之仍復其原數
焉二立於西南二陰始生之地而位於右肩自西南
而東南二而二之是為四位於左肩自東南而東北
四而二之為八位於左足自東北而西北八而二之
為十六去十餘六位於右足偶數右旋以二兩之即
地道右行之説也如轉而左行以二除之仍復其原
數焉此乘除之數見於運行者如此若以對待者觀
之一與九對一為數之始九為數之終互乘互除其
數不變也二與八對二八互乘俱得十六二除十六
得八八除十六仍得二此二與八之相倚也三與七
對三七互乘皆二十一三除二十一得七七除二十
一仍得三此三與七之相倚也四與六對四六互乘
皆二十四四除二十四得六六除二十四仍得四此
四與六之相倚也至五為二三之合天地之交陰陽
之會位於洛書之中以建人極配上下而為三才故
斜直四圍皆得十五合之得四十有五為九五之數
要之運行者其序也對待者其位也進退循環縱横
交錯總不外於乘除故曰乘除之本原自洛書生也
周髀經解
　數學之失傳乆矣漢晉以來所存幾如一綫其後
　祖冲之郭守敬輩殫心象數立宻率消長之法以
　為習算入門之規然其法以有盡度無盡止言天
　行未及地體是以測之有變更度之多盈縮葢有
　未盡之餘蘊也明萬厯間西洋人始入中土其中
　一二習算數者如利瑪竇穆尼閣等著為幾何原
　本同文算指諸書大體雖具實未闡明理數之精
　微及我朝定鼎以來遠人慕化至者漸多有湯若
　望南懷仁安多閔明我相繼治理厯法間明算學
　而度數之理漸加詳備然詢其所自皆云本中土
　所流傳粤稽古聖堯之欽明舜之濬哲厯象授時
　閏餘定歲璿璣玉衡以齊七政推歩之學孰大於
　是至於三代盛時聲教四訖重譯向風則書籍流
　傳於海外者殆不一矣周末疇人子弟失官分散
　嗣經秦火中原之典章既多缺佚而海外之支流
　反得眞傳此西學之所以有本也古算書存者獨
　有周髀周公商高問答其本文也榮方陳子以下
　所推衍也而漢張衡蔡邕以為術數雖存考驗天
　狀多所違失按榮方陳子始言晷度衡邕所疑或
　在於是若周髀本文辭簡而意該理精而用博實
　言數者所不能外其圓方矩度之規推測分合之
　用莫不與西法相為表裏然則商高一篇誠成周
　六藝之遺文而非後人所能假託也舊註義多舛
　訛今悉詳正弁於算書之首以明數學之宗使學
　者知中外本無二理焉爾
昔者周公問於商高曰竊聞乎大夫善數也請問古
者包犧立周天厯度
　周天厯度者分周天三百六十度為推求厯日之
　用也按通鑑載包犧作甲厯天干地支相配六甲
　一轉天度一周年以是紀而歲功成月以是紀而
　朔望定晝夜以是紀而時日分易大傳言包犧仰
　以觀於天文俯以察於地理其觀察之時必有度
　數以紀其法象則厯度始於包犧無疑矣
夫天不可階而升地不可將尺寸而度請問數從安
出
　天之高明地之博厚非人力所能及其厯度之數
　不知從何而得也
商高曰數之法出於圓方
　萬物之象不出圓方萬象之數不離圓方河圖者
　方之象也洛書者圓之象也太極者圓之體奇也
　四象者方之體偶也奇數天也偶數地也有天地
　而萬物於是乎生有圓方而萬象於是乎定有奇
　偶而萬數於是乎立矣
圓出於方
　以數而論出於圓方以圓方而論則圓出於方葢
　　　　　　　　方易度而圓難測方有盡而圓
　　　　　　　　無盡故推圓者以方度之以有
　　　　　　　　盡而度無盡也是以圓周内弦
　　　　　　　　外切屢求勾股為無數多邊形
　　　　　　　　以切近圓界將合而為一而圓
　周始得故曰圓出於方也
方出於矩
　孟子曰不以規矩不能成方圓夫規所以成圓而
　　　　　　　　矩所以成方也故凡方形必出
　　　　　　　　於二矩相合如矩之二股均者
　　　　　　　　合之即為正方矩之二股一大
　　　　　　　　一小者合之則為長方葢因矩
　　　　　　　　之為形其角直其線正所以能
　成方體此又直内方外之理故曰方出於矩也
矩出於九九八十一
　度圓方者遞歸於矩而矩之形總不外乎二數相
　乘九九者數之終而一一乃數之始言九九而不
　及他數者以九九之内他數俱該也是以一一為
　　　　　　　　　　　　一二二為四三三為
　　　　　　　　　　　　九四四為一十六五
　　　　　　　　　　　　五為二十五六六為
　　　　　　　　　　　　三十六七七為四十
　　　　　　　　　　　　九八八為六十四九
　　　　　　　　　　　　九為八十一乃矩之
　　　　　　　　　　　　二股均平所成之正
　　　　　　　　　　　　方也一二為二一三
　為三一四為四一五為五一六為六一七為七一
　八為八一九為九形雖未方而其理猶存也二三
　為六二四為八二五一十二六一十二二七一十
　四二八一十六二九一十八三四一十二三五一
　十五三六一十八三七二十一三八二十四三九
　二十七四五二十四六二十四四七二十八四八
　三十二四九三十六五六三十五七三十五五八
　四十五九四十五六七四十二六八四十八六九
　五十四七八五十六七九六十三八九七十二乃
　矩之一股小一股大所成之長方也至於一百之
　類雖為正方乃十之相乘十則仍歸於一也又如
　八十四九十六之類乃六七四十二六八四十八
　之倍不得自立為數之本又或十一十三十七十
　九之類十一為二五一十之奇十三為二六一十
　二之奇十七為四四一十六之奇不得成正方亦
　不得成長方故不入九九之數也是以九九之數
　為方之本而方之形必合以矩故曰矩出於九九
　八十一也
故折矩以為勾廣三股修四徑隅五
　前言圓方之形此言勾股生成之正數也以二矩
　　　　　　　　合之既為方形今以一矩折之
　　　　　　　　則為一方之兩邊是以折矩之
　　　　　　　　橫者為勾之廣折矩之縱者為
　　　　　　　　股之長於勾股之末以科弦連
　　　　　　　　之是為徑隅徑直也隅角也言
　自兩角相對直連之也勾之廣必三股之修必四
　而徑隅始得五此乃自然生成之正分也易曰參
　天兩地而倚數天數一參之則為三地數二兩之
　則為四三二合之則為五此又勾三股四弦五之
　正義也
既方其外半其一矩
　此言勾股之面積也勾股以弦連之不得為方形
　必再合一矩乃為一長方所謂方其外者言弦之
　外復加一矩以成方也勾三股四相乘得一十有
　二即為兩矩合成之數半之得六乃勾股之面積
　所謂半其一矩者也
環而共盤得成三四五
　此言勾股弦相和之數也環而共盤者環繞盤旋
　於勾股弦之周圍得成三四五共之為一十有二
　乃三數相和之總數也
兩矩共長二十有五是為積矩
　此言勾股相求之法也兩矩者勾與股也其所以
　相求者以勾股弦各面積彼此加減以立法也勾
　三自乘為九股四自乘為一十有六合而計之為
　二十有五是勾股各自乘之積相併而與弦自乘
　　　　　　　　之積等故曰積矩也弦之自乘
　　　　　　　　積内減勾自乘之積得股自乘
　　　　　　　　之積弦之自乘積内減股自乘
　　　　　　　　之積得勾自乘之積故為勾股
　　　　　　　　弦相求之法也
故禹之所以治天下者此數之所由生也
　言禹之平成之功昭垂萬古揆厥所以奏績者必
　藉勾股以審高下始得順水之性而告厥成功也
　然則禹之所以治水者非此勾股之數所由生乎
周公曰大哉言數請問用矩之道
商高曰平矩以正繩
　此言用矩立法必以正且直也平矩以正繩有兩
　義平置其矩使矩之角直以此直角之一股或横
　或平(横以度遠/平以度高)復自一股引繩以度其分則此分
　為我所知故以所知推所不知此繩引長時必使
　與直角對正不論其分之幾何引之亦必令直方
　能得測度之準故為平矩以正繩又平者均平整
　齊之謂用矩之道矩之角正(即直角/之説也)然後二股得
　直以之測高測遠乃得度其大小之分此矩既正
　而所測之度亦正矣孟子曰規矩準繩以為方圓
　平直繩者即準之之意規矩所以度圓方而準繩
　所以考平直故準之以平繩之以直始得立法之
　精微故曰平矩以正繩也
偃矩以望高
　此用矩測高之法也偃者仰也仰矩方可測高矩
　之一股植立在前一股定平在下然後比例推之
　葢平股與立股之比即所知之遠與所測之高之
　比也故仰測之而得高
覆矩以測深
　此用矩測深之法也覆者俯也俯矩方可測深矩
　之一股立者在前一股平者在上平股與立股之
　比即所知之遠與所測之深之比也故俯測之而
　得深
臥矩以知遠
　此用矩測遠之法也臥者平也平矩方可測逺以
　矩之一股為橫向内一股為縱向前是以橫與縱
　之比即所知之度與所求之遠之比也故平測之
　而得遠
環矩以為圓
　此用矩為圓之法也以矩之一端為樞一端旋轉
　為圓則成一圜環矩者即旋規之説也
合矩以為方
　此用矩為方之法也矩二股也兩矩相合乃成一
　方即前方出於矩之説也
方屬地圓屬天天圓地方
　前言用矩以測高深廣遠復用矩以為圓方此以
　圓方屬之天地者非以形體言葢以陰陽動靜之
　理言也樂記云著不息者天也著不動者地也不
　息故運而不積圓之象也不動故靜而有常方之
　理也且圓之數無盡而方之數有盡天不可階而
　升測天者恆於地上度之是仍以方度圓也凡數
　之不盡者必奇數之可盡者必偶是以陽為奇陰
　為偶此方圓之理數所以屬乎天地也
方數為典以方出圓
　典則也言圓之數奇零不盡不可為則故惟方數
　可為典則以方出圓者以方之形度圓之分從方
　數中生出圓數即前圓出於方之説也如圓徑求
　積則以徑自乘之為正方形而以方率圓率比例
　推之即得圓積是皆以方出圓之理也
笠以寫天天青黑地黃赤天數之為笠也青黑為表
丹黄為裏以象天地之位
　此即儀象以表天地之形色也笠形圓故以象天
　寫象也青黑天之色黃赤地之色天數之為笠形
　　則以青黑為表丹黃為裏以象天地之位葢取天
　　包地之象也
　是故知地者智知天者聖智出於勾勾出於矩夫矩
　之於數其裁制萬物惟所為耳
　　天地之高深廣遠非聖智不能知然聖智非由理
　　之自然亦不能無所憑藉而知也故明勾股之數
　　即可以知地而為智知地之數即可因地以知天
　　而為聖矣故曰智出於勾也然勾股之形又賴矩
　　以成故矩為勾股之本而天地之高深廣遠皆賴
　　矩以測况萬物之大小巨細豈能外於矩之度分
　　乎故矩之於數其裁制萬物惟其所為而無不可
　　也
　周公曰善哉
　　以周公之聖而與之曰善哉則其得數之本立法
　　之妙可謂至矣至是而周髀之義盡矣
　
　
御製數理精蘊上編卷一
　欽定四庫全書
御製數理精蘊上編卷二
　　幾何原本一
　　幾何原本二
　　幾何原本三
　　幾何原本四
　　幾何原本五
　　　　　　幾何原本一
　　　　　　第一
　　　　　　凡論數度必始於一點自點引之而為
　　　　　　線自線廣之而為面自而積之而為體
　　　　　　是名三大綱是以有長而無闊者謂之
　　　　　　線有長與闊而無厚者謂之面長與闊
　　　　　　厚俱全者謂之體惟點無長闊厚薄其
　　　　　　間不能容分不可以數度然線之兩端
　　　　　　即點而線面體皆由此生點雖不入於
　　　　　　數實為衆數之本
　　　　　　第二
　　　　　　線有直曲兩種其二線之一端相合一
　　　　　　端漸離必成一角二線若俱直者謂之
　　　　　　直線角一線直一線曲者謂之不等線
　　　　　　角二線俱曲者謂之曲線角
　　　　　　第三
　　　　　　凡角之大小皆在於角空之寛狹出角
　　　　　　之二線即如規之兩股漸漸張去自然
　　　　　　開寛是以命角不論線之長短止看角
　　　　　　之大小如丙角兩線雖長其開股之空
　　　　　　狹遂為小角若丁角兩線雖短其開股
　　　　　　之空寛遂成大角矣
　　　　　　第四
　　　　　　凡命角必用三字為記如甲乙丙三角
　　　　　　形指甲角則云乙甲丙角指乙角則云
　　　　　　甲乙丙角指丙角則云甲丙乙角是也
　　　　　　亦有單舉一字者則其所舉之一字即
　　　　　　是所指之角也(如單言甲角乙/角丙角之類)
　　　　　　第五
　　　　　　凡有一線以此線之一端為樞復以此
　　　　　　線之一端為界旋轉一周即成一圜如
　　　　　　甲乙一線以甲端為樞乙端為界旋轉
　　　　　　復至乙處即成乙丙丁戊之圜此圜線
　　　　　　謂之圜界圜界内所積之面度謂之圜
　　　　　　面
　　　　　　第六
　　　　　　凡圜界不拘長短其分界之所即為弧
　　　　　　線如乙丙丁戊之圜丙至丁丁至戊俱
　　　　　　為弧線因其形似弧故名之
　　　　　　第七
　　　　　　凡圜自一界過圜心至相對之界畫一
　　　　　　直線將一圜為兩平分則為圜徑如乙
　　　　　　丙丁戊之圜以甲為心自圜界乙處過
　　　　　　甲心至丁或自圜界丙處過甲心至戊
　　　　　　畫乙甲丁及丙甲戊線皆為圜徑也
　　　　　　第八
　　　　　　凡自圜心至圜界作幾何線皆謂之輻
　　　　　　線其度俱相等因平分全徑之半故又
　　　　　　謂之半徑線
　　　　　　第九
　　　　　　凡圜界皆以所對之角而命其弧而角
　　　　　　又以所對之弧而命其度葢角度俱在
　　　　　　圜界而圜界為角度之規也如乙角為
　　　　　　心甲丙為界則乙角相對之界即甲丙
　　　　　　弧而甲丙弧即乙角之度也
　　　　　　第十
　　　　　　凡角相對之弧得圜界四分之一者此
　　　　　　角必直故謂之直角如甲丁丙戊之圜
　　　　　　甲乙丙之徑自中心乙至圜界丁畫一
　　　　　　半徑將半圜界又分為兩平分則成甲
　　　　　　乙丁丙乙丁之二角此二角各得圜界
　　　　　　四分之一則此二角為直角也若自丁
　　　　　　界過乙心至圜界戊處畫一直線又成
　　　　　　丁乙戊之徑復得甲乙戊丙乙戊兩相
　　　　　　等之直角矣故凡畫一直線交於别線
　　　　　　其所成之角若直此線謂之垂線葢因
　　　　　　平分圜界為四其四弧相對之四角必
　　　　　　相等而皆為直角則其二徑相交必互
　　　　　　為垂線可知矣
　　　　　　第十一
　　　　　　凡角相對之弧不足圜界四分之一者
　　　　　　謂之鋭角若過四分之一者謂之鈍角
　　　　　　故自圜徑中心復畫一輻線而不平分
　　　　　　半圜之界則成一鋭角一鈍角如甲己
　　　　　　丙庚之圜於甲乙丙之徑自乙心至甲
　　　　　　己丙之半圜界不兩平分於丁處畫一
　　　　　　輻線遂成丙乙丁一鋭角甲乙丁一鈍
　　　　　　角再將丁乙線引於相對圜界戊處畫
　　　　　　一丁乙戊徑線復成甲乙戊一鋭角丙
　　　　　　乙戊一鈍角合前二角總為四角矣故
　　　　　　凡二角兩尖相對謂之對角二角兩尖
　　　　　　相並謂之並角如甲乙戊丙乙丁二角
　　　　　　之兩尖相對即謂之對角丙乙戊甲乙
　　　　　　丁二角之兩尖亦相對故亦謂之對角
　　　　　　也如丙乙戊甲乙戊之二角兩尖相並
　　　　　　而同出一線則謂之並角矣
　　　　　　第十二
　　　　　　凡一圜内設兩角此一角相對之弧與
　　　　　　彼一角相對之弧其限若等則此二角
　　　　　　之度亦必相等如甲丁丙戊之圜丙乙
　　　　　　丁角相對之丙丁弧甲乙戊角相對之
　　　　　　甲戊弧其限相等故丙乙丁角甲乙戊
　　　　　　角其度亦相等也
　　　　　　第十三
　　　　　　凡有一圜其徑線之中心作相並之二
　　　　　　角此二角之度必與二直角等如甲丙
　　　　　　丁之圜自丁乙丙徑線之中心作甲乙
　　　　　　丙甲乙丁之相並二角此二角之度必
　　　　　　與二直角相等也
　　　　　　第十四
　　　　　　凡一直線交於他直線其所成之二角
　　　　　　或為二直角或與二直角等如丙乙丁
　　　　　　直線上畫一甲乙直線至於乙處即成
　　　　　　甲乙丙甲乙丁之二直角也又或於丙
　　　　　　乙丁直線上畫一戊乙直線亦至乙處
　　　　　　復成丙乙戊一鋭角丁乙戊一鈍角此
　　　　　　二角必與二直角相等也再申明之以
　　　　　　乙為心丙為界旋轉畫一圜則丙乙丁
　　　　　　線為圜之徑線必將圜界平分為兩平
　　　　　　分矣此丙乙丁徑線之中心所畫之甲
　　　　　　乙線又將半圜界平分為兩平分則此
　　　　　　二角各相對之弧皆為一圜界四分之
　　　　　　一而各為一直角可知矣又如戊乙線
　　　　　　將半圜界雖不兩平分而成一鋭角一
　　　　　　鈍角然所成二角仍在丙乙丁徑線所
　　　　　　限半圜界度為全圜界四分之二故與
　　　　　　二直角相等也
　　　　　　第十五
　　　　　　凡自一心畫為衆線其所成之角雖多
　　　　　　止與四直角相等如自甲心至乙至丙
　　　　　　至丁至戊至已畫衆輻線雖成衆角其
　　　　　　各角所函之度必與四直角等葢因甲
　　　　　　㸃為心衆輻線皆立一圜之界故衆角
　　　　　　所對之弧總不越一圜之全度前言一
　　　　　　圜之界僅有四直角之弧線兹角雖多
　　　　　　亦未嘗出一圜之界故曰衆角雖多止
　　　　　　與四直角等也
　　　　　　第十六
　　　　　　凡兩直線相交所成二對角之度必俱
　　　　　　相等如甲乙丙丁二線交於戊處成甲
　　　　　　戊丁丙戊乙之二對角斯二角之度必
　　　　　　俱相等今以二線相交之處為心旋轉
　　　　　　畫一全圜則甲乙丙丁二線俱為此圜
　　　　　　之徑線矣惟其俱為徑線故將一圜為
　　　　　　兩平分而甲戊乙之徑線為甲丙乙之
　　　　　　半圜界丙戊丁之徑線為丙甲丁之半
　　　　　　圜界因兩半圜界俱係全圜徑線故相
　　　　　　交成對角其度必等兹將甲丙乙之半
　　　　　　圜界減去甲丙弧即餘丙乙弧丙甲丁
　　　　　　之半圜界亦減去丙甲弧又餘甲丁弧
　　　　　　凡兩相等之弧減去一段相等之弧所
　　　　　　餘之弧必相等今甲丙乙丙甲丁二半
　　　　　　圜之界内減去甲丙丙甲同體之弧則
　　　　　　所餘丙乙甲丁相對之弧亦必相等矣
　　　　　　此二弧之度既俱相等則所對之甲戊
　　　　　　丁丙戊乙二角之度亦必相等可知矣
　　　　　　其餘甲戊丙丁戊乙亦與甲戊丁丙戊
　　　　　　乙同理故其所對之角度亦必相等也
　　　　　　第十七
　　　　　　凡大小圜界俱定為三百六十度而一
　　　　　　度定為六十分一分定為六十秒一秒
　　　　　　定為六十㣲一㣲定為六十纖夫圜界
　　　　　　定為三百六十度者取其數無竒零便
　　　　　　於布算即徴之經傳亦皆符合也(易曰/凡三)
　　　　　　(百有六十當期之日邵子曰三百六十/中分之得一百八十為二至二分相去)
　　　　　　(之/數)度下皆以六十起數者以三百六十
　　　　　　乃六六所成以六十度之可得整數也
　　　　　　凡有度之圜界可度角分之大小如甲
　　　　　　乙丙角欲求其度則以有度之圜心置
　　　　　　於乙角察乙丙乙甲之相離可以容圜
　　　　　　界之幾度如容九十度即是甲乙丙直
　　　　　　角(何以知為直角因九十度為全圜三/百六十度之四分之一前言凡角得)
　　　　　　(圜界四分之一者為直/角故知其為直角也)若過九十度者
　　　　　　為丁乙丙鈍角不足九十度者為丙乙
　　　　　　戊鋭角觀此三角之度其餘可類推矣
　　　　　　第十八
　　　　　　凡二線之間寛狹相離之分俱等則此
　　　　　　二線謂之平行線也
　　　　　　第十九
　　　　　　欲求平行線之間相距幾何則自上一
　　　　　　線不拘何處至下一線畫二縱線則此
　　　　　　二線為相距度分也如甲乙丙丁二線
　　　　　　平行自上線甲乙二處至下線丙丁二
　　　　　　處畫二縱線則此二線為相等線其度
　　　　　　必等然則甲乙丙丁相對之間其相距
　　　　　　之遠近不已見耶
　　　　　　第二十
　　　　　　平行二線雖引至於無窮其端必不能
　　　　　　相合葢二線相離之度各處逺近俱為
　　　　　　相等故也如甲乙丙丁平行二線隨意
　　　　　　引於戊己又自戊至己畫一縱線其度
　　　　　　亦等於甲丙乙丁二縱線故曰平行線
　　　　　　雖引至於無窮其端終不能相合也
　　　　　　第二十一
　　　　　　凡平行二線或縱或斜畫一直線交加
　　　　　　於上則平行線上所成之二角必俱相
　　　　　　等如甲乙丙丁二平行線上畫一庚辛
　　　　　　斜線其甲乙線之庚戊乙角丙丁線之
　　　　　　戊己丁角皆相等假使庚戊乙角大於
　　　　　　戊己丁角則戊乙線必離於庚戊線而
　　　　　　向丙丁線甲乙丙丁二線不平行矣若
　　　　　　甲乙丙丁二線毫無偏斜又得庚辛直
　　　　　　線相交成二角則此二角必然相等矣
　　　　　　第二十二
　　　　　　凡平行二線上畫一斜線則成八角此
　　　　　　八角度有相等者必是對角或内外角
　　　　　　如庚戊乙甲戊己一角其度相等因其
　　　　　　兩尖相對謂之對角庚戊乙戊己丁二
　　　　　　角其度亦相等因其在平行二線之内
　　　　　　外故謂之内外角甲戊己戊己丁二角
　　　　　　其度亦相等因其俱在平行二線之内
　　　　　　而立斜線之左右故又謂之相對錯角
　　　　　　又如甲戊庚度戊乙二角其度不等因
　　　　　　其立一線之界謂之並角庚戊甲丁己
　　　　　　辛二角其度亦相等因其俱在平行二
　　　　　　線之外故謂之外角乙戊己丙己戊二
　　　　　　角其度亦相等因其又俱在平行二線
　　　　　　之内故又謂之内角總之二平行線上
　　　　　　交以斜線所成八角必兩兩相等也
　　　　　　第二十三
　　　　　　平行線上一邊之二内角或一邊之二
　　　　　　外角與二直角相等如丁己戊角與丙
　　　　　　己戊角為並角則此二並角與二直角
　　　　　　等前第十四節云凡一直線交於他直
　　　　　　線所成二角必與二直角相等則此二
　　　　　　角同出於一直線為並角故亦與二直
　　　　　　角等矣又如甲戊庚庚戊乙雖為外角
　　　　　　而亦為並角此二並角亦與二直角等
　　　　　　也他如甲戊己乙戊己二並角丙己辛
　　　　　　丁己辛二並角亦與二直角等也
　　　　　　第二十四
　　　　　　有平行二線復與一線相平行者此三
　　　　　　線互相為平行線也如甲乙丙丁二線
　　　　　　之間有戊己線與之平行則甲乙丙丁
　　　　　　戊己三線互相為平行線也照前第二
　　　　　　十一節在此三線上畫一庚辛壬斜線
　　　　　　則所成之庚辛二角必相等而辛壬二
　　　　　　角亦必等也三線之與斜線相交所成
　　　　　　之角既各相等則三線互為平行可知
　　　　　　矣
　　　　　　幾何原本二
　　　　　　第一
　　　　　　凡各種界所成俱謂之形其直界所成
　　　　　　者為直界形曲界所成者為曲界形凡
　　　　　　直界所成各形未有少於三角形界者
　　　　　　故三角形為諸形之首
　　　　　　第二
　　　　　　凡三角形一角直者為直角三角形一
　　　　　　角鈍者為鈍角三角形三角俱鋭者為
　　　　　　鋭角三角形
　　　　　　第三
　　　　　　凡三角形其三邊線度等者為等邊三
　　　　　　角形兩邊線度等者為兩等邊三角形
　　　　　　三邊線度俱不等者為不等邊三角形
　　　　　　第四
　　　　　　凡三角形之三角度相併必與二直角
　　　　　　度等如甲乙丙三角形自乙角與甲丙
　　　　　　線平行畫一乙丁線則成丙乙丁角與
　　　　　　丙角為二尖交錯之二角其度必相等
　　　　　　(見首卷第/二十二節)而甲角與甲乙丁角為甲丙
　　　　　　乙丁二平行線内一邊之二内角與二
　　　　　　直角等(見首卷第/二十三節)今於甲乙丁直角内
　　　　　　減丙乙丁角所餘為甲乙丙角丙乙丁
　　　　　　角既與丙角度等則甲乙丙丙乙丁合
　　　　　　成之一直角與甲角之一直角非二直
　　　　　　角之度耶
　　　　　　第五
　　　　　　凡三角形自一界線引長成一外角此
　　　　　　外角度與三角形内所有之二鋭角等
　　　　　　如甲乙丙三角形自甲乙線引長至丁
　　　　　　所成之丙乙丁角即為外角其度與三
　　　　　　角形内甲丙二鋭角之度等葢甲乙丙
　　　　　　三角形之三角度併之原與二直角等
　　　　　　(如本卷第/四節云)而甲丁直線與丙乙直線相
　　　　　　交所成之甲乙丙丁乙丙内外角亦與
　　　　　　二直角等(如首卷第/十四節云)則此内外二角所
　　　　　　併之度與三　形内三角所併之度亦
　　　　　　必相等今於内外角所併之二直角内
　　　　　　減去甲乙丙角則所餘之丙乙丁一外
　　　　　　角度與甲角丙角所併之度為相等可
　　　　　　知矣
　　　　　　第六
　　　　　　凡兩三角形其兩邊線之度相等二線
　　　　　　所合之角又等則二形底線之度必等
　　　　　　二形之式亦等其底線之二角亦皆等
　　　　　　也如甲乙丙一三角形丁戊己一三角
　　　　　　形此二形之甲角丁角若等甲丙丁戊
　　　　　　二線甲乙丁己二線又互相等則乙丙
　　　　　　戊己之二底線必等其二形之三角式
　　　　　　亦必等而乙角己角相等丙角戊角亦
　　　　　　相等若將二形之甲角丁角相合則甲
　　　　　　丙丁戊二線甲乙丁己二線各度必等
　　　　　　因其俱等故丙乙線之二角與戊己線
　　　　　　之二角俱恰相符而無偏側矣若謂乙
　　　　　　丙底與戊己底不符必是戊己線上斜
　　　　　　於庚或下斜於辛不成直線形矣
　　　　　　第七
　　　　　　兩三角形其三邊線之度若等則三角
　　　　　　之度亦必相等而此形内所函之分亦
　　　　　　俱等也如甲乙丙丁戊己兩三角形之
　　　　　　甲乙線丁戊線甲丙線丁己線乙丙線
　　　　　　戊己線兩兩相等則甲角與丁角乙角
　　　　　　與戊角丙角與己角必各相等而甲乙
　　　　　　丙三界所函之分丁戊己三界所函之
　　　　　　分亦俱相等葢因此兩三角形之各線
　　　　　　俱恰相符故所函之分亦俱恰相符也
　　　　　　第八
　　　　　　凡兩三角形有一線相等其相等線左
　　　　　　右所生之二角又相等則其他線他角
　　　　　　俱相等而二形之分亦相等也如甲乙
　　　　　　丙丁戊己兩三角形之甲乙線丁戊線
　　　　　　若等而此二線左邊所成之甲角丁角
　　　　　　右邊所成之乙角戊角亦相等則甲丙
　　　　　　線度與丁己線度等丙乙線度與己戊
　　　　　　線度等而丙角與己角亦等甲丙乙形
　　　　　　所函之分與丁己戊形所函之分自然
　　　　　　相等矣若將甲乙線與丁戊線相較再
　　　　　　將甲角與丁角乙角與戊角相較此二
　　　　　　線二角之度必俱相符此二線二角既
　　　　　　俱相符其他線他角亦必各相符矣若
　　　　　　謂一線不符則相等之角亦必不符必
　　　　　　其一線斜出或一線偏入以致各角俱
　　　　　　不相等角既不相等而形式亦必不同
　　　　　　矣
　　　　　　第九
　　　　　　三角形之兩邊線若等其底線之兩角
　　　　　　度亦必等如甲乙丙三角形其甲乙丙
　　　　　　乙兩邊線之度等則其甲丙底線之甲
　　　　　　角丙角之度亦俱等也若以甲丙底平
　　　　　　分於丁處自丁至乙角畫一直線遂成
　　　　　　甲乙丁丙乙丁兩三角形此兩形之甲
　　　　　　乙線與丙乙線既相等而甲丙底線平
　　　　　　分之甲丁丙丁線度亦等則乙丁為兩
　　　　　　三角形所共用之各一邊線然則此兩
　　　　　　三角形之各三邊線度必俱相等可知
　　　　　　矣三角形之三線既各相等則其各角
　　　　　　之度亦必相等因其各角之度相等故
　　　　　　甲角丙角之度亦必等也
　　　　　　第十
　　　　　　有兩邊相等之三角形自上角至底線
　　　　　　畫一直線將底線為兩平分則此線為
　　　　　　上角之平分線又為底線之垂線也如
　　　　　　甲乙丙乙兩邊線度相等之甲乙丙三
　　　　　　角形自上角乙至底線丁畫一直線將
　　　　　　甲丙底線為兩平分則為乙角之平分
　　　　　　線又為甲丙底線之垂線也葢乙丁線
　　　　　　將乙甲丙三角形平分為甲乙丁丙乙
　　　　　　丁兩三角形此兩三角形之各界線度
　　　　　　必各相等而各角之度又俱相等則甲
　　　　　　乙丁角丙乙丁角將乙角為兩平分矣
　　　　　　而甲丁乙角丙丁乙角又為相等之兩
　　　　　　直角因其為兩直角故乙丁線為平分
　　　　　　甲丙底線之垂線也
　　　　　　第十一
　　　　　　凡三角形内長界所對之角必大短界
　　　　　　所對之角必小如甲乙丙三角形之乙
　　　　　　丙界長於甲丙界故其相對之甲角大
　　　　　　於乙角而甲乙界短於甲丙界故其所
　　　　　　對之丙角小於乙角也試依甲丙界度
　　　　　　截乙丙於丁復自甲至丁作甲丁線即
　　　　　　成甲丙丁兩界相等之三角形夫甲丙
　　　　　　丁丙兩界度既相等則甲丁丙丁甲丙
　　　　　　兩角亦相等今甲丁丙角相等之丁甲
　　　　　　丙角原自乙甲丙角所分則乙甲丙角
　　　　　　必大於甲丁丙角矣然此甲丁丙角為
　　　　　　甲乙丁小三角形之外角與小三角形
　　　　　　内之甲乙二角相併之度等(見本卷/第五節)既
　　　　　　與甲乙二角之度等則大於乙角可知
　　　　　　矣夫甲丁丙角既大於乙角則乙甲丙
　　　　　　角必更大於乙角矣丙角之小於乙角
　　　　　　其理亦同
　　　　　　第十二
　　　　　　凡三角形内必有二鋭角葢三角形之
　　　　　　三角併之與二直角等(見本卷/第四節)如甲乙
　　　　　　丙三角形之乙角為直角則所餘甲角
　　　　　　丙角併之始與乙角相等二角併之僅
　　　　　　與一直角等則此二角獨較之必小於
　　　　　　直角矣故此甲丙二角為鋭角也又如
　　　　　　丁戊己三角形之戊角為鈍角則所餘
　　　　　　之丁角己角愈小於直角而為鋭角矣
　　　　　　第十三
　　　　　　凡自一㸃至一横線畫衆線而衆線内
　　　　　　有一垂線必短於他線而他線與垂線
　　　　　　相離愈逺則愈長也如自甲㸃至乙丙
　　　　　　線畫甲乙甲丁甲戊幾線此内甲乙為
　　　　　　垂線較之甲丁甲戊線則其度最短而
　　　　　　甲戊線與甲乙線相離既遠於甲丁故
　　　　　　更長於甲丁線也葢甲乙為垂線則乙
　　　　　　角必為直角(見首卷/第十節)而甲乙丁三角形
　　　　　　内丁角甲角必俱為鋭角而小於乙角
　　　　　　矣因乙角大於丁角故此乙角相對之
　　　　　　甲丁線必長於丁角相對之甲乙線又
　　　　　　甲丁戊外角原與甲乙丁乙甲丁二内
　　　　　　角相併之度等(見本卷/第五節)則此甲丁戊一
　　　　　　外角必大於甲乙丁一内角矣甲丁戊
　　　　　　之外角既大於甲乙丁之内角則甲丁
　　　　　　戊角相對之甲戊線必長於甲乙丁角
　　　　　　相對之甲丁線可知矣
　　　　　　第十四
　　　　　　凡三角形將二界線相併必長於所餘
　　　　　　之一界線如甲乙丙三角形將甲乙甲
　　　　　　丙二界線併之則長於所餘之乙丙界
　　　　　　線也試以丙甲線引之至丁作丁甲線
　　　　　　與甲乙等則丁丙線為甲丙甲乙二界
　　　　　　線之共度矣復自丁至乙作丁乙線成
　　　　　　乙甲丁兩界相等之三角形其丁乙甲
　　　　　　角與丁角等(見本卷/第九節)則丁乙丙角必大
　　　　　　於丁角夫丁乙丙角既大於丁角則其
　　　　　　所對之丁丙線必長於丁角相對之乙
　　　　　　丙線可知矣(見本卷第/十一節)
　　　　　　幾何原本三
　　　　　　第一
　　　　　　凡四邊線函四角者其形有五四邊線
　　　　　　度等而角度亦等者為正方形四角直
　　　　　　而兩邊線短兩邊線長者為長方形四
　　　　　　邊線度等而角度不等者為等邊斜方
　　　　　　形兩邊線長兩邊線短而角度又不等
　　　　　　者為兩等邊斜方形以上四形俱自平
　　　　　　行線出如四邊線不等亦不平行而四
　　　　　　角度又不等者為不等邊斜方形
　　　　　　第二
　　　　　　凡四平行線所成方形其所函之角成
　　　　　　兩對角必兩兩相等如甲乙丙丁平行
　　　　　　線方形其甲角度丙角度等而乙角度
　　　　　　丁角度亦等若以丙丁線引長至戊作
　　　　　　一線成一丁外角與甲角為二尖交錯
　　　　　　之角其度相等(見首卷第/二十二節)而丁外角與
　　　　　　丙角又為一邊之内外角其度亦等(見/首)
　　　　　　(卷第二/十二節)夫甲丁二角既等丁丙二角又
　　　　　　等則甲角與丙角必自相等而丁乙兩
　　　　　　對角之相等不言可知矣
　　　　　　第三
　　　　　　凡平行四邊形自一角至相對之角作
　　　　　　一對角線必平分四邊形為兩三角形
　　　　　　如甲丙乙丁四邊形作甲乙對角線即
　　　　　　成丙甲乙丁甲乙兩相等三角形葢此
　　　　　　四邊形之丙丁二角為對角其度必等
　　　　　　(見本卷/第二節)而對角線所分之丙甲乙丁乙
　　　　　　甲二角丙乙甲丁甲乙二角俱為二尖
　　　　　　交錯之角其度又兩兩相等(見首卷第/二十二節)
　　　　　　夫此兩三角形原自一四邊形而分各
　　　　　　角又俱相等則其所函之分必等而四
　　　　　　邊形平分為兩平分無疑矣
　　　　　　第四
　　　　　　凡平行線所成方形其兩兩平行線度
　　　　　　俱相等如甲丙乙丁四邊形之丙甲線
　　　　　　與乙丁線度等丙乙線與甲丁線度等
　　　　　　此即如前節作一對角線成兩三角形
　　　　　　而兩形之各角必俱相等則丙甲乙丁
　　　　　　二線丙乙甲丁二線俱為各相等角所
　　　　　　對之線其度亦必相等矣(見二卷/第八節)
　　　　　　第五
　　　　　　平行線方形内兩對角線其相交處必
　　　　　　平分二線之正中如甲乙丙丁二線相
　　　　　　交於戊則所成甲戊戊乙二線丙戊戊
　　　　　　丁二線俱等葢因丙戊乙甲戊丁兩三
　　　　　　角形之丙乙甲丁二線為平行線其度
　　　　　　等(見本卷/第四節)而丙乙戊丁甲戊二角乙丙
　　　　　　戊甲丁戊二角皆為平行線内相對之
　　　　　　錯角其度俱等(見首卷第/二十二節)夫丙乙甲丁
　　　　　　二線既等各相對之錯角又等則丙乙
　　　　　　戊丁甲戊二等角相對之戊丙戊丁二
　　　　　　線度與甲丁戊乙丙戊二等角相對之
　　　　　　戊甲戊乙二線度必皆相等可知矣(見/二)
　　　　　　(卷第/八節)
　　　　　　第六
　　　　　　凡平行線方形内於對角線上或縱或
　　　　　　横正中截開即將此形為兩平分如甲
　　　　　　丙乙丁之方形其甲乙對角線上畫一
　　　　　　戊己線於庚處截開則平分甲丙乙丁
　　　　　　方形為丙戊己乙一段甲戊己丁一段
　　　　　　此二段内之戊甲庚己乙庚兩三角形
　　　　　　之甲庚乙庚二線相等而戊甲庚己乙
　　　　　　庚之兩角又為平行線内二尖交錯之
　　　　　　角其度相等而甲庚戊乙庚己二尖相
　　　　　　對之角其度又等則此兩三角形度亦
　　　　　　必相等又如甲乙對角線將甲丙乙丁
　　　　　　方形為兩平分則其甲丙乙甲丁乙兩
　　　　　　三角形度必等將此兩相等之三角形
　　　　　　以戊己線截開於甲丙乙形内減甲戊
　　　　　　庚於甲丁乙形内減乙己庚則所餘之
　　　　　　甲庚己丁乙庚戊丙二形度必等今所
　　　　　　分各形既俱兩兩相等則甲丙乙丁之
　　　　　　方形為戊己線所截自為兩平分可知
　　　　　　矣
　　　　　　第七
　　　　　　凡四邊形於對角線不拘何處復作相
　　　　　　交二平行線即成四四邊形設如甲丙
　　　　　　乙丁四邊形於對角線之戊處復作一
　　　　　　壬戊己一辛戊庚相交之二平行線即
　　　　　　成甲戊戊乙丙戊戊丁四四邊形此四
　　　　　　形中之甲戊戊乙二形為對角線上所
　　　　　　成之形丙戊戊丁二形為對角線旁所
　　　　　　成之形此對角線旁所成兩形必俱相
　　　　　　等如丙壬戊庚戊辛丁己兩形之分是
　　　　　　己葢甲丙乙丁之全形因甲乙對角線
　　　　　　平分為兩平分所成之甲丙乙甲丁乙
　　　　　　兩大三角形之分必等其對角線上所
　　　　　　成之一小方形復為甲戊對角線平分
　　　　　　為兩平分成甲庚戊甲己戊兩小三角
　　　　　　形此兩小三角形之分亦必等而對角
　　　　　　線上所成之一大方形又為戊乙對角
　　　　　　線平分為兩平分成戊壬乙戊辛乙兩
　　　　　　中三角形此兩中三角形之分亦必等
　　　　　　今將甲丙乙甲丁乙兩大三角形内減
　　　　　　去甲庚戊甲己戊之兩相等小三角形
　　　　　　再減去戊壬乙戊辛乙之兩相等中三
　　　　　　角形所餘對角線旁所成之丙壬戊庚
　　　　　　戊辛丁己兩四邊形此兩四邊形自然
　　　　　　相等矣
　　　　　　第八
　　　　　　凡兩平行線内同底所成之四邊形其
　　　　　　面積必等如甲己乙辛兩平行線内於
　　　　　　乙丙底作甲乙丙丁一長方四邊形戊
　　　　　　乙丙己一斜方四邉形此兩形雖不同
　　　　　　而所容之分必相等何也試以兩三角
　　　　　　形考之如甲乙戊一三角形丁丙己一
　　　　　　三角形此兩三角形之甲乙丁丙二線
　　　　　　等甲戊丁己二線亦等(甲丁戊己二線/俱與乙丙平行)
　　　　　　(而度分相等若於甲丁戊己二線各加/一丁戊線即成甲戊丁己線其度自然)
　　　　　　(相/等)而戊甲乙己丁丙二角為甲乙丁丙
　　　　　　平行線一邊之内外角其度又等則此
　　　　　　兩三角形自然相等可知矣今於兩三
　　　　　　角形内各減去丁戊庚則所餘之甲乙
　　　　　　庚丁戊庚丙己二形之分必等復於此
　　　　　　二形内毎加一庚乙丙形則成甲乙丙
　　　　　　丁戊乙丙己之兩四邊形其面積必然
　　　　　　相等也
　　　　　　第九
　　　　　　兩平行線内無論作幾四邊形其底度
　　　　　　若等則面積必俱等如甲乙丙丁二平
　　　　　　行線内作甲丙己戊庚辛丁乙兩平行
　　　　　　線四邊形其丙己辛丁兩底度相等則
　　　　　　其積亦等試自丙己底至庚乙畫二直
　　　　　　線即成一庚丙己乙斜四邊形此斜四
　　　　　　邊形既與甲丙己戊四邊形同出於丙
　　　　　　己之底即同前節两形面積俱等矣至
　　　　　　於庚辛丁乙與庚丙己乙又同出於庚
　　　　　　乙之底故此两形面積亦俱等觀此兩
　　　　　　兩相等則甲丙己戊庚辛丁乙兩形之
　　　　　　面積相等明矣
　　　　　　第十
　　　　　　凡兩平行線内同底所成之各種三角
　　　　　　形其面積俱等如甲乙丙丁兩平行線
　　　　　　内於丙丁底作甲丙丁一三角形己丙
　　　　　　丁一三角形此兩三角形之面積必等
　　　　　　何也自丁至戊作一直線與甲丙平行
　　　　　　再自丁至乙作一直線與己丙平行即
　　　　　　成甲丙丁戊己丙丁乙兩四邊形此二
　　　　　　形既同出於丙丁底其面積相等而甲
　　　　　　丙丁己丙丁兩三角形為平分兩四邊
　　　　　　形之一半其面積亦必相等矣
　　　　　　第十一
　　　　　　兩平行線内無論作幾三角形其底度
　　　　　　若等其面積亦俱等如甲乙丙丁二平
　　　　　　行線内作甲丙戊庚戊己兩三角形其
　　　　　　丙戊戊己兩底度相等故其面積亦等
　　　　　　今自戊至辛作一直線與甲丙平行又
　　　　　　自己至乙作一直線與庚戊平行即同
　　　　　　前節成面積相等之兩四邊形而此甲
　　　　　　丙戊庚戊己兩三角形為面積相等兩
　　　　　　四邉形之各一半則此两三角形之面
　　　　　　積必等可知矣
　　　　　　第十二
　　　　　　凡有幾三角形其底若俱在一直線而
　　　　　　各底相對之角又共遇於一處則其衆
　　　　　　三角形必在二平行線之間如甲乙丙
　　　　　　甲丙丁甲丁戊甲戊己四三角形其乙
　　　　　　丙丙丁丁戊戊己各底俱在一庚辛直
　　　　　　線上而各底相對之角又皆遇於甲處
　　　　　　則此四三角形俱同在庚辛壬癸二平
　　　　　　行線之間矣
　　　　　　第十三
　　　　　　凡等邊等角各形内五邊者為五角形
　　　　　　六邊者為六角形邊愈多角愈多者俱
　　　　　　隨其邊與角而名之焉
　　　　　　第十四
　　　　　　多邊多角形自角至心作線凡有幾界
　　　　　　即成幾三角形設如辛七邊形自心至
　　　　　　邉七角作七線即成七三角形而此各
　　　　　　三角形之分俱相等也
　　　　　　第十五
　　　　　　欲知衆邊形各邊角之度將邊數加一
　　　　　　倍得數減四其所餘之數即為各邊角
　　　　　　度也如辛七邉形以七邊數加一倍共
　　　　　　為十四十四内減四所餘之十即為十
　　　　　　直角數為此七邊形之各邊角之總度
　　　　　　也何也假如辛形自心至七角作七線
　　　　　　成七三角形凡三角形之三角與二直
　　　　　　角等(見二卷/第四節)則此七三角形之各三角
　　　　　　度共與十四直角等其七三角形之辛
　　　　　　心所有之七角又與四直角等(見首卷/第十五)
　　　　　　(節/)若將十四直角内減四直角乃餘十
　　　　　　直角則此十直角與衆邊形之各邊角
　　　　　　之總度相等可知矣
　　　　　　幾何原本四
　　　　　　第一
　　　　　　凡有直線切於圜界而不與圜界相交
　　　　　　者謂之切線如甲乙丙線切於丁圜乙
　　　　　　界其線雖自甲過乙至丙而與圜界不
　　　　　　出入相交此甲乙丙線即為圜之切線
　　　　　　也又如一圜與一圜界相切而不相交
　　　　　　則謂之切圜假如戊圜與己圜於庚界
　　　　　　相切二界總未相交故又謂之切圜也
　　　　　　第二
　　　　　　凡一直線横分圜之兩界謂之弦線其
　　　　　　所分圜界之一段謂之弧此弧與弦相
　　　　　　交所成之二角謂之弧分角如甲丙線
　　　　　　横分甲乙丙丁圜界於甲丙則甲丙線
　　　　　　為弦其所分之甲丁丙一段甲乙丙一
　　　　　　段皆謂之弧而甲丙弦與甲乙丙弧相
　　　　　　交所成之甲丙乙丙甲乙二角即謂之
　　　　　　弧分之角焉
　　　　　　第三
　　　　　　凡自一圜弦線之兩頭復作二直線相
　　　　　　遇於圜界之一處其所成之角謂之圜
　　　　　　分内角又謂之弧分相對之界角也如
　　　　　　甲乙丁丙圜之甲乙丙一段自乙丙弦
　　　　　　線之兩頭各作一直線於甲處相遇其
　　　　　　所成之乙甲丙角即圜分内角然此甲
　　　　　　角與乙丁丙弧相對故又為弧分相對
　　　　　　之界角也
　　　　　　第四
　　　　　　凡一圜有二輻線截弧之一段所成之
　　　　　　三角形謂之分圜面形如甲圜自甲心
　　　　　　至圜界乙丙二處作甲乙甲丙二輻線
　　　　　　所成之甲丙乙三角形即為分圜面形
　　　　　　也
　　　　　　第五
　　　　　　凡自圜之輻線之末與圜界相切作一
　　　　　　垂線則此垂線與輻線之末在圜界僅
　　　　　　一㸃相切其他全在圜外即如甲圜之
　　　　　　甲乙輻線於乙末作一丙乙垂線則此
　　　　　　丙乙垂線與甲乙輻線俱在圜界乙處
　　　　　　之一㸃相切而此垂線之丁等處俱在
　　　　　　圜外也若自圜之甲心至丁作一甲戊
　　　　　　丁線此線必長於甲乙輻線(如二卷第/十三節云)
　　　　　　因其長於輻線必出於圜界之外此甲
　　　　　　戊丁線既出於圜界之外則丙乙線全
　　　　　　在圜外可知矣
　　　　　　第六
　　　　　　圜弦線上自圜心作一垂線則將弦線
　　　　　　為兩平分如乙丙弦自圜心甲至弦線
　　　　　　丁作一垂線必將乙丙弦為兩平分成
　　　　　　乙丁丁丙二段若自甲心至弦線乙丙
　　　　　　二末作二輻線成一甲乙丙三角形此
　　　　　　三角形之甲乙甲丙二線為一圜之輻
　　　　　　線其度必等此二輻線既等則甲乙丙
　　　　　　三角形内甲丁垂線所分之乙丁丁丙
　　　　　　二段亦必等矣若將垂線引長至弧界
　　　　　　戊作線則又將乙丙弧界為兩平分矣
　　　　　　第七
　　　　　　凡自圜外一處至圜界兩邊作二切線
　　　　　　此二線之度必等如自圜外甲至圜界
　　　　　　乙丙兩邊作甲乙甲丙二切線此二線
　　　　　　之度相等今於圜心丁至圜界乙丙二
　　　　　　切線之末作二輻線則此二輻線為甲
　　　　　　乙甲丙之垂線矣(如本卷第/五節云)因其為垂
　　　　　　線則甲乙丁甲丙丁之二角必同為直
　　　　　　角(見首卷/第十節)再自丙至乙作一弦線即成
　　　　　　丁乙丙甲乙丙兩三角形丁乙丙三角
　　　　　　形之丁乙丁丙二線同為圜之輻線其
　　　　　　度必等因其相等故丁乙丙丁丙乙二
　　　　　　角亦必等夫甲乙丁甲丙丁二角原相
　　　　　　等此二角内減去丁乙丙丁丙乙二角
　　　　　　則所餘之甲乙丙甲丙乙二角亦自相
　　　　　　等此二角既俱相等則甲乙甲丙二切
　　　　　　線為等角傍之兩界線自然相等無疑
　　　　　　矣
　　　　　　第八
　　　　　　凡圜内兩弦線若等其分圜弧面之積
　　　　　　必等自心至兩弦所作垂線亦必等如
　　　　　　甲圜之丙乙丁戊二弦之度若等則所
　　　　　　分丙己乙辛丁庚戊壬二弧面積必等
　　　　　　自此圜之甲心至丙乙丁戊二弦各作
　　　　　　甲壬甲辛垂線其度亦必等何也如自
　　　　　　甲心至丙乙丁戊二弦之末各作輻線
　　　　　　即成甲丙乙甲丁戊兩三角形此兩三
　　　　　　角形之各界線必兩兩相等則此兩三
　　　　　　角形内相等線所對之角亦必相等(見/二)
　　　　　　(卷第/七節)角既相等則等角相對弧界之丙
　　　　　　己乙丁庚戊二段亦必相等(見首卷第/十二節)
　　　　　　丙己乙丁庚戊二弧線既等丙乙丁戊
　　　　　　二弦線又等則丁庚戊壬之弧面積與
　　　　　　丙己乙辛之弧面積自然相符矣又甲
　　　　　　辛甲壬二垂線將丙乙丁戊二弦為兩
　　　　　　平分則丙辛乙辛丁壬戊壬之四線亦
　　　　　　俱等三角形之各界線既兩兩相等而
　　　　　　三角形内各角又兩兩相等則平分丙
　　　　　　乙丁戊二弦之甲辛甲壬之度自然相
　　　　　　等矣
　　　　　　第九
　　　　　　凡弦線之所屬有三種一為弧之切線
　　　　　　一為弧之割線一為弧之弦線欲取弧
　　　　　　界各角之度用此三線求之必得也如
　　　　　　甲圜之甲乙輻線于乙末作丙乙垂線
　　　　　　復自圜心甲至圜界戊割出至丙乙垂
　　　　　　線丁分作甲丁線又從圜界戊至甲乙
　　　　　　輻線作戊己垂線則成三種線此三線
　　　　　　内丁乙線為乙戊弧之切線甲丁線為
　　　　　　乙戊弧之割線戊己線為乙戊弧之正
　　　　　　弦凡欲得各角弧界之度必於此三種
　　　　　　線取之如欲取乙甲戊角相對弧度則
　　　　　　自與甲角相對乙戊弧之丁乙切線取
　　　　　　之或自乙戊弧之甲丁割線取之或自
　　　　　　乙戊弧之戊己正弦取之皆得乙戊弧
　　　　　　之度數焉
　　　　　　第十
　　　　　　一圜界内任於圜界一段至圜心作二
　　　　　　線至圜界作二線即成二角在圜心者
　　　　　　為心角在圜界者為界角設如甲乙丁
　　　　　　圜自甲乙一段至丙心作甲丙乙丙二
　　　　　　線仍自甲乙至丁界作甲丁乙丁二線
　　　　　　成甲丙乙甲丁乙二角其甲丙乙角為
　　　　　　心角甲丁乙角為界角也
　　　　　　第十一
　　　　　　圜内之心角界角同立圜界之一段而
　　　　　　各角之二線所成之式又分為三種有
　　　　　　界角心角同用一線者有界角心角不
　　　　　　同用一線者有界角二線跨心角二線
　　　　　　者總之此三種心角皆大於界角一倍
　　　　　　如有三圖圜心之甲丙乙角皆自圜界
　　　　　　甲乙一段作甲丙乙丙二線圜界之甲
　　　　　　丁乙角亦自圜界甲乙一段作甲丁乙
　　　　　　丁二線則第一圗之甲丁乙界角之乙
　　　　　　丁線同立於甲丙乙心角之乙丙線上
　　　　　　而甲丙乙心角為甲丙丁三角形之外
　　　　　　角與甲丁丙丙甲丁二内角等(見二卷/第五節)
　　　　　　其甲丙丙丁二線又為一圜之輻線其
　　　　　　度亦等此二線既等則甲丁丙丙甲丁
　　　　　　二角亦必等(見二卷/第九節)今甲丙乙之外角
　　　　　　既與甲丁丙丙甲丁二内角等則甲丙
　　　　　　乙心角大于甲丁乙界角一倍可知矣
　　　　　　如第二圖甲丁乙界角之乙丁線不同
　　　　　　立于甲丙乙心角之乙丙線上而甲丙
　　　　　　乙心角在甲丁乙界角甲丁丁乙二直
　　　　　　線之外則自丁角過圜之丙心至對界
　　　　　　作一丁丙戊全徑線即成甲丙戊一大
　　　　　　心角乙丙戊一小心角甲丁戊一大界
　　　　　　角乙丁戊一小界角其甲丙戊大心角
　　　　　　即如第一圖必倍於甲丁戊大界角而
　　　　　　乙丙戊小心角亦必倍於乙丁戊小界
　　　　　　角於甲丙戊大心角内減去乙丙戊小
　　　　　　心角甲丁戊大界角内減去乙丁戊小
　　　　　　界角則所餘之甲丙乙心角必大於所
　　　　　　餘之甲丁乙界角一倍矣如第三圖甲
　　　　　　丁乙界角之二線正跨於甲丙乙心角
　　　　　　二線之上而甲丙乙心角在甲丁乙界
　　　　　　角甲丁丁乙二直線之間則自丁角過
　　　　　　圜之丙心至對界作丁丙戊全徑線即
　　　　　　成甲丙戊乙丙戊二心角甲丁戊乙丁
　　　　　　戊二界角此甲丙戊心角必倍於甲丁
　　　　　　戊界角乙丙戊心角亦必倍於乙丁戊
　　　　　　界角以甲丙戊乙丙戊二心角併之乃
　　　　　　甲丙乙一心角以甲丁戊乙丁戊二界
　　　　　　角併之乃甲丁乙一界角今所分之二
　　　　　　心角既各倍於所分之界角則此所併
　　　　　　之甲丙乙心角必倍於所併之甲丁乙
　　　　　　界角矣
　　　　　　第十二
　　　　　　凡自圜之弧線一段任作相切界角幾
　　　　　　何其度必俱相等如甲乙丁丙之圜自
　　　　　　甲乙弧線一段至圜界丙丁作相切之
　　　　　　甲丙乙乙丁甲二界角此二角之度必
　　　　　　俱相等試自圜之戊心至圜界甲乙作
　　　　　　二輻線即成甲戊乙一心角此甲戊乙
　　　　　　之心角與甲丙乙乙丁甲界角俱同一
　　　　　　圜弧線之一段則心角必倍於界角然
　　　　　　則甲丙乙乙丁甲二界角既俱為甲戊
　　　　　　乙心角之一半則此二角之度必等可
　　　　　　知矣
　　　　　　第十三
　　　　　　凡圜内心角所對弧線之度比界角所
　　　　　　對弧線之度少一半則二角之度必等
　　　　　　如甲丙戊丁圜内有甲乙丙一心角甲
　　　　　　丁戊一界角而甲乙丙心角相對甲丙
　　　　　　弧線之度比甲丁戊界角相對甲戊弧
　　　　　　線之度少一半則甲乙丙心角之度必
　　　　　　與甲丁戊界角之度相等試自丁角過
　　　　　　圜之乙心至對界作丁乙己全徑線復
　　　　　　自乙心至戊界作乙戊半徑線即成甲
　　　　　　乙己己乙戊二心角甲丁己己丁戊二
　　　　　　界角其甲乙己心角必倍於甲丁己界
　　　　　　角而己乙戊心角亦必倍於己丁戊界
　　　　　　角今以甲乙己己乙戊二心角相併甲
　　　　　　丁己己丁戊二界角亦相併則甲乙己
　　　　　　己乙戊二心角所併之度必倍於甲丁
　　　　　　己己丁戊二界角所併之度矣是以甲
　　　　　　丁戊一界角必得甲乙己己乙戊二心
　　　　　　角所併之一半夫甲丙弧線既為甲戊
　　　　　　弧線之一半而甲乙丙角又為甲乙己
　　　　　　己乙戊二心角所併之一半則甲乙丙
　　　　　　心角度必與甲丁戊界角之度相等矣
　　　　　　第十四
　　　　　　凡圜内界角立於圜界之半者必為直
　　　　　　角如甲乙丙丁圜内之甲乙丙界角立
　　　　　　於甲丁丙圜界之正一半則此甲乙丙
　　　　　　角必然為直角也自甲丁丙之半圜於
　　　　　　丁界為兩平分復自丁界至圜心戊作
　　　　　　丁戊輻線即成甲戊丁角其相對之甲
　　　　　　丁弧為圜界四分之一既為圜界四分
　　　　　　之一則必為直角(如首卷第/十節云)夫心角相
　　　　　　對弧線若為界角相對弧線之一半其
　　　　　　二角之度相等矣(如本卷第/十三節云)今甲戊丁
　　　　　　心角相對之甲丁弧線既為甲乙丙界
　　　　　　角相對之甲丁丙弧線之一半則甲戊
　　　　　　丁心角度必與甲乙丙界角度相等且
　　　　　　甲丁弧線既為圜界四分之一而甲丁
　　　　　　丙弧線又為圜界之正一半則甲戊丁
　　　　　　心角為直角而甲乙丙界角亦必為直
　　　　　　角矣
　　　　　　第十五
　　　　　　凡圜内界角其所對之弧過於圜界之
　　　　　　半者必為鈍角如甲乙丙戊圜内之甲
　　　　　　乙丙界角其相對之甲戊丙弧大於圜
　　　　　　界之一半故其相對之甲乙丙角為鈍
　　　　　　角也試將甲戊丙弧平分於戊為甲戊
　　　　　　戊丙兩段復自圜心丁至甲戊作二輻
　　　　　　線即成甲丁戊一心角其甲戊丙弧分
　　　　　　既大於半圜則此甲戊弧線一段亦大
　　　　　　於圜之四分之一矣故此甲戊弧線相
　　　　　　對之甲丁戊心角必為鈍角(見首卷第/十一節)
　　　　　　夫心角相對之弧線比界角相對之弧
　　　　　　線少一半則二角之度必相等(如本卷/第十三)
　　　　　　(節/云)今甲丁戊心角相對之甲戊弧線正
　　　　　　為甲乙丙界角相對甲戊丙弧線之一
　　　　　　半則甲乙丙界角自然與甲丁戊心角
　　　　　　等矣夫甲丁戊心角既為鈍角則甲乙
　　　　　　丙界角亦必為鈍角矣
　　　　　　第十六
　　　　　　凡圜内界角其所對之弧不及圜界之
　　　　　　半者必為鋭角如甲乙丙戊圜内之甲
　　　　　　乙丙界角其相對之甲戊丙弧小於圜
　　　　　　界之一半故其相對之甲乙丙角為鋭
　　　　　　角也試將甲戊丙弧平分於戊為甲戊
　　　　　　戊丙兩段復自圜心丁至甲戊作二輻
　　　　　　線即成甲丁戊一心角此心角所對之
　　　　　　甲戊弧線既不足圜界四分之一則此
　　　　　　甲丁戊心角必為鋭角矣(見首卷第/十一節)此
　　　　　　甲丁戊心角所對之弧比之甲乙丙界
　　　　　　角所對之弧為一半則此二角之度必
　　　　　　等夫甲丁戊心角既為鋭角則甲乙丙
　　　　　　界角亦必為鋭角矣
　　　　　　第十七
　　　　　　凡函圜各界形之各線與圜界相切而
　　　　　　不相交則謂之函圜切界形如甲乙丙
　　　　　　三角形之甲乙乙丙丙甲三界線俱在
　　　　　　庚圜界之丁己戊三處相切而不相交
　　　　　　故謂之函圜切界三角形又若甲乙丙
　　　　　　丁四方形之甲乙乙丙丙丁丁甲四界
　　　　　　線俱在戊圜界之己庚辛壬四處相切
　　　　　　而不相交則謂之函圜切界四邊形觀
　　　　　　此二圖則知函圜各界形必大於所函
　　　　　　圜界形之分矣
　　　　　　第十八
　　　　　　凡圜内直界形之各角止抵圜界而不
　　　　　　割出則謂之圜内所函各邊形如甲乙
　　　　　　丙三角形之甲角乙角丙角俱與丁圜
　　　　　　界相抵而不曾割出即謂之圜内所函
　　　　　　三角形又如甲乙丙丁四方形之甲角
　　　　　　乙角丙角丁角俱與戊圜界相抵而不
　　　　　　割出則謂之圜内所函四邊形觀此二
　　　　　　圖則知函於圜界各界形必小於圜界
　　　　　　形之分矣
　　　　　　第十九
　　　　　　凡等邊衆界形或函圜或函於圜其界
　　　　　　數愈多愈與圜界相近如甲圜形函乙
　　　　　　丙丁等邉三角形又函乙己丙庚丁戊
　　　　　　等邉六角形以三角形之三邊比之六
　　　　　　角形之六邊則六角形之六邉與圜界
　　　　　　相近矣設有十二角形之十二邊比此
　　　　　　六角形之六邊則十二角之十二邊又
　　　　　　與圜界為近若有二十四角之二十四
　　　　　　邊則又更近於十二角之十二邊矣葢
　　　　　　函衆界形之度必大於所函之衆界形
　　　　　　度(見本卷第十/七十八兩節)今甲圜既函等邊六角
　　　　　　形自大於六角形而此六角形又函等
　　　　　　邉三角形亦必大於三角形由此推之
　　　　　　十二角函六角二十四角函十二角其
　　　　　　邊愈多者其度愈大故與圜界愈近也
　　　　　　又如復有一函圜等邊四角形内又作
　　　　　　一函圜等邊八角形此四角形既函八
　　　　　　角形必大於八角形可知矣若於八角
　　　　　　形内復作十六角形十六角形内又作
　　　　　　三十二角形其所函形愈小邉數愈多
　　　　　　則與所函之圜界度愈近矣苟設一函
　　　　　　於圜界之多邉形為幾十萬邉(設函於/圜界之)
　　　　　　(多邉形一自六邉起/算一自四邉起算)復設一函圜界之
　　　　　　多邉形亦為幾十萬邉(設函圜界之多/邉形亦一自六)
　　　　　　(邉起算一自/四邉起算)使此函圜之多邉形自外
　　　　　　與圜界相比而函於圜界之多邉形自
　　　　　　内與圜界相比則此二多邊形之每邊
　　　　　　直界線將與圜界曲線合而為一故圜
　　　　　　界曲線可得直線之度而多邉形之直
　　　　　　線亦可得為圜界度也
　　　　　　第二十
　　　　　　函圜切界等邊形其所函圜之輻線度
　　　　　　與一直角三角形之小邊之度等而等
　　　　　　邉形之衆界共度又與三角形之大邊
　　　　　　之度等則三角形之面積與等邊形之
　　　　　　面積等如丙丁戊己庚等邉五角形其
　　　　　　所函甲圜之甲乙輻線與辛壬癸直角
　　　　　　三角形之辛壬小邉線度等而五角形
　　　　　　之丙丁戊己庚五邉線共度又與三角
　　　　　　形之壬癸大邉線度等則此辛壬癸三
　　　　　　角形面積必與丙丁戊己庚等邉五角
　　　　　　形面積等也何以見之若自五邊形之
　　　　　　甲心至丙丁戊己庚之五角作甲丙甲
　　　　　　丁甲戊甲己甲庚五線即分成甲丙丁
　　　　　　類五三角形夫辛壬癸三角形之壬癸
　　　　　　線度既與五角形之五邉共度等今將
　　　　　　壬癸線平分五分以所分之每分為底
　　　　　　依前所分五三角形式作甲壬丙類五
　　　　　　正式三角形復自所分丙丁戊己四處
　　　　　　俱至三角形之辛角作丙辛丁辛戊辛
　　　　　　己辛四線遂分辛壬癸一三角形為辛
　　　　　　壬丙類五斜式三角形再自甲壬丙類
　　　　　　五三角形之甲角至底各作一甲乙垂
　　　　　　線俱與圜之輻線等則甲壬丙相等之
　　　　　　五三角形之髙度亦自相等矣於是復
　　　　　　自辛壬癸三角形之辛角與五甲角相
　　　　　　切作一辛子線與壬癸為平行線則此
　　　　　　平行線内同底所成之各種三角形之
　　　　　　面積必俱相等矣(見三卷/第十節)葢辛壬丙甲
　　　　　　壬丙兩三角形為同底辛丙丁甲丙丁
　　　　　　兩三角形為同底辛丁戊甲丁戊兩三
　　　　　　角形為同底辛戊己甲戊己兩三角形
　　　　　　為同底辛己癸甲己癸兩三角形為同
　　　　　　底故其面積俱相等也且辛壬丙三角
　　　　　　形與甲壬丙三角形既俱相等則辛壬
　　　　　　丙之類五斜式三角形之面積即如甲
　　　　　　壬丙之類五正式三角形之面積矣其
　　　　　　所分各形之面積俱等則其全形之面
　　　　　　積自然相等此所以辛壬癸直角三角
　　　　　　形之面積與丙丁戊己庚等邉五角形
　　　　　　之面積相等也
　　　　　　第二十一
　　　　　　圜界内函等邊衆界形其圜心至衆界
　　　　　　所作中垂線與一直角三角形之小邉
　　　　　　之度等而等邊衆界形之衆界共度又
　　　　　　與直角三角形之大邊之度等則此三
　　　　　　角形之面積與等邊衆界形之面積等
　　　　　　如甲圜所函乙丙丁戊己庚等邉六角
　　　　　　形其圜之甲心至衆界所作甲辛垂線
　　　　　　與壬癸子直角三角形之壬癸小邉線
　　　　　　度等而六角形之乙丙丁戊己庚六邉
　　　　　　線共度又與三角形之癸子大邉線度
　　　　　　等則此壬子癸三角形面積必與乙丙
　　　　　　丁戊己庚等邉六角形面積等也若依
　　　　　　前節法將六邉形分為六三角形復以
　　　　　　三角形之癸子界照六邉形度分為六
　　　　　　分又照六邊形所分六三角形作六正
　　　　　　式三角形復自壬子癸三角形之壬角
　　　　　　至乙丙丁戊己五處作五斜線成六斜
　　　　　　式三角形此兩式三角形同底又同在
　　　　　　二平行線内則其面積必兩兩相等此
　　　　　　兩式六三角形之垂線既與壬癸子直
　　　　　　角三角形之壬癸小邉線度等而兩式
　　　　　　六三角形之底線共度又與壬子癸直
　　　　　　角三角形之癸子大邉線度等則壬癸
　　　　　　子直角三角形之面積必與乙丙丁戊
　　　　　　己庚等邉六角形之面積相等矣
　　　　　　第二十二
　　　　　　凡圜形之輻線與一直角三角形之小
　　　　　　邊線度等而圜之周界與三角形之大
　　　　　　邉線度等則此直角三角形之面積與
　　　　　　圜形之面積相等如有一甲圜形其甲
　　　　　　乙輻線與丙丁戊直角三角形之丙丁
　　　　　　小邉線度等而甲圜形之乙周界又與
　　　　　　丙丁戊三角形之丁戊大邉線度等則
　　　　　　此丙丁戊三角形之面積即與甲圜形
　　　　　　之面積相等也何以見之甲圜之輻線
　　　　　　與三角形之小邉等者即如等邉衆界
　　　　　　形之中垂線與三角形之小邉等也甲
　　　　　　圜之周界與三角形之大邉等者即如
　　　　　　等邉衆界形之各界共度與三角形之
　　　　　　大邉等也若夫函圜衆界形相等之三
　　　　　　角形其小邊雖與圜之輻線等其大邉
　　　　　　則長於圜之周線故其積分亦大於圜
　　　　　　之積分而函於圜衆界形相等之三角
　　　　　　形其小邉既短於圜之輻線而大邊亦
　　　　　　短於圜之周線故其積分亦小於圜之
　　　　　　積分今此甲圜形相等之丙丁戊三角
　　　　　　形其小邊既與圜之輻線等面三角形
　　　　　　之大邉又與圜之周線等則其積分與
　　　　　　圜形之積分相等無疑矣然圜周界曲
　　　　　　線也等邉衆界形之界度直線也觀之
　　　　　　似難於相通者如以圜之内外各設多
　　　　　　邉衆界形分為千萬邉(如本卷第/十九節云)則逼
　　　　　　圜界最近將合而為一乃依所分之段
　　　　　　為千萬正式三角形此千萬正式三角
　　　　　　形之中垂線亦將與圜之輻線合而為
　　　　　　一而千萬邉共界度既與圜周合而為
　　　　　　一則圜周之曲線亦變而為直線矣夫
　　　　　　千萬邉正式三角形之中垂線既成圜
　　　　　　之輻線則與丙丁戊三角形之小邊等
　　　　　　而千萬邉正式三角形之底界共度又
　　　　　　成圜之周度則又與丙丁戊三角形之
　　　　　　大邊度等矣復自丙丁戊三角形之丙
　　　　　　角至千萬正式三角形之底界各作千
　　　　　　萬斜式三角形以比正式三角形因其
　　　　　　㡳同其分自相等故千萬斜式三角形
　　　　　　之共積比之千萬正式三角形之共積
　　　　　　千萬正式三角形之共積比之丙丁戊
　　　　　　一直角三角形之面積丙丁戊直角三
　　　　　　角形之面積比之甲圜形之面積俱相
　　　　　　等也
　　　　　　第二十三
　　　　　　有一圜形又一衆界形此圜界度若與
　　　　　　彼衆界總度等則圜形之面積必大於
　　　　　　衆界形之面積也如甲乙丙丁圜形之
　　　　　　周界與戊己庚辛等邊四角形之四邉
　　　　　　總度等則圜形之面積必大於等邉四
　　　　　　角形之面積矣前言凡圜形之輻線與
　　　　　　一直角三角形之小邉線度等而圜之
　　　　　　周界與三角形之大邉線度等則三角
　　　　　　形之面積與圜形之面積相等矣今試
　　　　　　以甲乙丙丁圜形周界為三角形之大
　　　　　　邉以甲乙丙丁圜形之甲壬輻線為三
　　　　　　角形之小邉作一子丑寅直角三角形
　　　　　　則三角形之丑寅大邉線度亦與戊己
　　　　　　庚辛四角形之四邉總度等而三角形
　　　　　　之子丑小邉線度雖與圜形甲壬輻線
　　　　　　等却比四角形之自壬心至癸邉所作
　　　　　　垂線為長若將三角形之子丑小邉線
　　　　　　照四角形之壬癸垂線度截開則分子
　　　　　　丑線於卯復自卯至寅作一斜弦即成
　　　　　　卯丑寅一直角三角形而此卯丑寅三
　　　　　　角形之分與戊己庚辛四角形相等也
　　　　　　此卯丑寅三角形自子丑寅三角形分
　　　　　　之則卯丑寅形必小於子丑寅形今甲
　　　　　　乙丙丁圜形之面積既與子丑寅三角
　　　　　　形之面積等而戊己庚辛四角形之面
　　　　　　積又與卯丑寅三角形之面積等則戊
　　　　　　己庚辛四角形之面積必小於甲乙丙
　　　　　　丁圜形之面積可知矣觀此凡界度相
　　　　　　等之形圜界所函之分比衆界所函之
　　　　　　分必大而衆界所函之分與圜界所函
　　　　　　之分同者則衆界之總度復比圜界度
　　　　　　大也
　　　　　　㡬何原本五
　　　　　　第一
　　　　　　平面之上所立直線無少偏倚其各邊
　　　　　　所生之角必俱直則謂之平面上所立
　　　　　　垂線也如甲乙之平面正立一丙丁線
　　　　　　不偏不倚此即為平面上所立之垂線
　　　　　　矣
　　　　　　第二
　　　　　　凡兩平面相對其所立衆垂線度俱各
　　　　　　相等則此相對之平面謂之平行面也
　　　　　　如甲乙丙丁二平面間所有戊己衆垂
　　　　　　線之度俱相等此甲乙丙丁二平面即
　　　　　　為平行面矣
　　　　　　第三
　　　　　　平面上復立一平面無少偏倚其兩邊
　　　　　　所成之角必皆為直角則謂之平面上
　　　　　　所立直面也如甲乙平面上所立之丙
　　　　　　丁平面無偏無倚兩邊亦俱成直角此
　　　　　　即為平面上所立之直面矣
　　　　　　第四
　　　　　　凡各面相合其每面之角所合處復成
　　　　　　一種體角則謂之厚角夫厚角必自三
　　　　　　面合之乃成其面多者為各瓣相併所
　　　　　　成之厚角也如甲圖四面為四瓣相併
　　　　　　所生之厚角乙圖五面為五瓣相併所
　　　　　　生之厚角是己
　　　　　　第五
　　　　　　凡各面相併所成之厚角如將各面計
　　　　　　之則其衆角所合之分必不足於四直
　　　　　　角度也如甲圖五面合成之厚角若將
　　　　　　其五面展開使平作乙丙丁戊己平面
　　　　　　之五瓣復以甲為心作一甲圜其乙丙
　　　　　　丁戊己之五瓣相離處不能滿甲圜之
　　　　　　周界矣因其不滿於圜之周界故比四
　　　　　　直角為不足也或以四直角分强欲作
　　　　　　一厚角則其瓣過於大必不能成平面
　　　　　　所合之厚角矣
　　　　　　第六
　　　　　　凡等邊三面所合厚角其三面内之兩
　　　　　　面角倂之必大於一直角度也如甲丙
　　　　　　乙丁之等邉三面所合之甲厚角將乙
　　　　　　甲丙丙甲丁二面倂之必大於一直角
　　　　　　度矣依前節法將甲厚角展開使平雖
　　　　　　不足四直角之度而乙甲丙丙甲丁之
　　　　　　二而併之則較之一直角度為大焉何
　　　　　　以見之夫三面展開其所離之虛分仍
　　　　　　有三面之分以三面之實分合三面之
　　　　　　虛分則為六角之全形此六角之全形
　　　　　　得四直角度矣六角而得四直角則三
　　　　　　角必得二直角三角既得二直角則二
　　　　　　角相倂必大於一直角可知矣
　　　　　　第七
　　　　　　凡平面二線交處作一垂線正立而無
　　　　　　偏倚此線任在平面各處俱為垂線如
　　　　　　甲乙丙丁平面上甲丙丁乙二線相交
　　　　　　己處作一戊己垂線正立而不偏倚則
　　　　　　此戊己線任在甲乙丙丁平面上某一
　　　　　　處俱為垂線也假使戊己垂線不能正
　　　　　　立而有所偏倚則如壬己線近於辛而
　　　　　　離於庚矣壬己線既近於辛而離於庚
　　　　　　則偏向於丁丙而逺於甲乙而壬己丁
　　　　　　壬己丙之二角為鋭角壬己甲壬己乙
　　　　　　之二角為鈍角矣戊己既如壬己則不
　　　　　　得謂之甲丙丁乙二線相交處正立之
　　　　　　垂線矣
　　　　　　第八
　　　　　　衆線交處立一垂線其各角若俱直此
　　　　　　所交各線必在一平面也如甲丙乙丁
　　　　　　庚辛之三線相交處立一戊己垂線其
　　　　　　與衆線相接各角若俱直則此相交之
　　　　　　三線必在一平面也夫衆線之相交固
　　　　　　在平面而垂線之所立正所以考面或
　　　　　　一角不直則不得謂之平面矣
　　　　　　第九
　　　　　　平面上若立二垂線必互為平行線如
　　　　　　甲乙丙丁之平面上立戊己庚辛二垂
　　　　　　線則此二線互為平行線也試自辛過
　　　　　　己至壬作一辛壬線則戊己庚辛二垂
　　　　　　線所立之分必正其在甲乙丙丁平面
　　　　　　上任指何處所生之角俱是直角(見本/卷首)
　　　　　　(節/)故戊己壬庚辛己二角俱為直角而
　　　　　　相等也且此二角又為二線與一線相
　　　　　　交所成之内外角其度既等則戊己庚
　　　　　　辛二線必為平行線矣(如首卷第/二十一節)
　　　　　　第十
　　　　　　有二線與一垂線平行雖不在平面之
　　　　　　一界此三線亦互相為平行線也如甲
　　　　　　乙丙丁二線俱與戊己一垂線平行不
　　　　　　立於一直線上雖不居平面之一界此
　　　　　　三線亦必互為平行線也試於甲乙丙
　　　　　　丁戊己三線之末作一庚辛平面此平
　　　　　　面上之戊己線為垂線其四圍平面所
　　　　　　生之各角俱是直角矣復自乙過己自
　　　　　　丁過己作相交二線則成甲乙己戊己
　　　　　　壬二角丙丁己戊己癸二角此各二角
　　　　　　俱為平行線一邉之内外角俱為相等
　　　　　　角矣(見首卷第/二十一節)而甲乙己丙丁己二角
　　　　　　亦俱為直角夫甲乙丙丁二線在庚辛
　　　　　　平面上所生之角皆直又皆與戊己垂
　　　　　　線所生之角等則甲乙丙丁二線亦皆
　　　　　　得為垂線其與戊己線為互相平行之
　　　　　　三線可知矣
　　　　　　第十一
　　　　　　相對二平面之間横一直線此線在二
　　　　　　平面上所生角若俱直則此相對二面
　　　　　　互相為平行面也如甲辛乙庚丙癸丁
　　　　　　壬二平面之間横一戊己直線此戊己
　　　　　　線末所抵處其四圍俱成直角則此二
　　　　　　平面互相為平行面矣試將此二平面
　　　　　　之戊己横線所抵之處作甲乙庚辛相
　　　　　　交二線丙丁壬癸相交二線則戊己横
　　　　　　線於二平面各界所生之角俱為直角
　　　　　　如甲乙丙丁二線與戊己横線相抵所
　　　　　　生之甲戊己戊己癸二尖交錯之角相
　　　　　　等故甲乙丙丁相當之二線為平行矣
　　　　　　又如辛戊己戊己丙二尖交錯之角亦
　　　　　　相等故庚辛壬癸相當二線亦為平行
　　　　　　矣相對二平面之上所有之相當各二
　　　　　　線既俱同為平行線則相對之二平面
　　　　　　自然互為平行面矣
　　　　　　第十二
　　　　　　有二平行面橫交一面其相交處所生
　　　　　　二線必平行如甲乙丙丁平行二面上
　　　　　　横交一戊己平面其庚辛壬癸之相交
　　　　　　處所生二線亦俱平行也何以言之庚
　　　　　　辛壬癸平面相交處所生二縫既在甲
　　　　　　乙丙丁二平面之上自然與甲乙丙丁
　　　　　　二面之甲丑子乙丙卯寅丁之各線同
　　　　　　為平行線且又在戊己一平面内其分
　　　　　　自然相對故此二平面與一平面相交
　　　　　　之縫線亦得為平行也
　　　　　　第十三
　　　　　　凡各種面内所積之實為體而皆因其
　　　　　　面以名之焉如全體不成角度止現圓
　　　　　　之圓面則謂之圓體甲乙圖是也全體
　　　　　　各面俱平各邊相等所成各角又等則
　　　　　　謂之平面正方體丙丁圖是也全體各
　　　　　　面雖平體長而面成兩式其相對各面
　　　　　　仍兩兩相等相對各邊則又平行角又
　　　　　　相等此謂之平行長方體戊己圖是也
　　　　　　體有曲平兩面相雜而不成等邊等面
　　　　　　則謂之底平半圓體庚辛圖是也全體
　　　　　　相對之各面不平行上下兩面平行則
　　　　　　謂之上下面平行體壬癸圖是也體圓
　　　　　　而上下面俱平則謂之長圓體子圖是
　　　　　　也底為平面其各面俱合於一角而成
　　　　　　厚角則謂之尖瓣體底三角者謂之三
　　　　　　瓣尖體底四角者謂之四瓣尖體底衆
　　　　　　角者謂之衆瓣尖體如丑寅卯三圖是
　　　　　　也又或底面圓而漸鋭成形則謂之尖
　　　　　　圓體辰圖是也
　　　　　　第十四
　　　　　　凡圓體長圓體尖圓體俱生於圜面故
　　　　　　其外皮面積亦生於圜界一旋轉之度
　　　　　　分耳如取甲乙丙丁之圓形則以甲乙
　　　　　　徑線為樞心將甲丙乙半圓作轉式旋
　　　　　　轉復還於原處即成甲丙乙丁一圓形
　　　　　　體如取甲乙戊己平行面之長圓形則
　　　　　　以甲乙中線為樞心將丙丁線界作轉
　　　　　　式旋轉復還於原處即成甲乙戊己一
　　　　　　長圓體如取甲丙丁平底尖圓形則以
　　　　　　甲乙中線為樞心將甲丁邉線作轉式
　　　　　　旋轉復還於原處即成甲乙丙丁一尖
　　　　　　圓體矣
　　　　　　第十五
　　　　　　凡各體形其各面平行相當則相對兩
　　　　　　邊面積俱相等如甲乙丙丁之正方體
　　　　　　其甲戊庚丁甲己戊丙甲丙乙丁六面
　　　　　　俱各平行故相對二面之積自兩兩相
　　　　　　等也
　　　　　　第十六
　　　　　　凡體面式不一而積等者為積數相等
　　　　　　之體面式既同而體積又等者爲面式
　　　　　　體積全等之體如甲乙二體為積數相
　　　　　　等之體也丙丁二體為面式體積全等
　　　　　　之體也
　　　　　　第十七
　　　　　　凡平行面之長方體自一面之對角線
　　　　　　平分為兩三稜體此兩三稜體必爲面
　　　　　　式體積全等之體矣如甲乙平行面長
　　　　　　方體自丙丁二角至相對戊己二角分
　　　　　　為兩段成戊丙乙丁己甲兩三稜體為
　　　　　　面式體積全等體也試以甲丙庚戊辛
　　　　　　丁乙己兩平面形自戊丙丁己兩對角
　　　　　　線均分為兩三角形面則所分之戊庚
　　　　　　丙己乙丁丙甲戊丁辛己四三角形面
　　　　　　積俱相等而丙乙甲己甲丁戊乙各面
　　　　　　又互為平行必兩兩相等再對角線分
　　　　　　成之丙丁己戊戊己丁丙二面原在一
　　　　　　界所分必各相等今所分二形之各面
　　　　　　既各相等則其積必等而為面式體積
　　　　　　全等體無疑矣
　　　　　　第十八
　　　　　　凡平行二平面之間若同底立各平行
　　　　　　體其積必相等設甲乙丙丁平行二平
　　　　　　面之間於戊己庚辛底立壬庚癸己二
　　　　　　平行體其積俱相等何也葢因壬戊己
　　　　　　子丑寅平面三角形之壬戊己子面與
　　　　　　卯辛庚辰癸午平面三角形之卯辛庚
　　　　　　辰面平行而壬戊己子丑寅平面三角
　　　　　　形之丑戊己寅面與卯辛庚辰癸午平
　　　　　　面三角形之癸辛庚午面平行故其各
　　　　　　面之度相等其壬子辰卯之面與丑寅
　　　　　　午癸一面俱與戊己庚辛一面平行其
　　　　　　度亦必相等此二面之度既等則壬子
　　　　　　寅丑卯辰午癸二面之度亦必俱等其
　　　　　　上下各面度既等而平面兩三角形之
　　　　　　各面各邉度又俱等則此壬庚癸己二
　　　　　　平行體之積必然相等也可知矣
　　　　　　第十九
　　　　　　凡平行平面之間所有立於等積底之
　　　　　　各平行體其積必俱相等設如甲乙丙
　　　　　　丁平行二平面之間有戊己庚辛壬癸
　　　　　　子丑二等積之底立一寅庚正靣平行
　　　　　　體一卯子斜面平行體此二體之積必
　　　　　　相等試自寅庚正面平行體之戊己庚
　　　　　　辛底至卯子斜面平行體之卯辰午未
　　　　　　面復作一卯庚斜面平行體則寅庚卯
　　　　　　庚二體立於戊己庚辛之一底其積相
　　　　　　等矣(如前節/所云)而卯子卯庚二體又同立
　　　　　　於卯辰午未之面其積亦必相等是以
　　　　　　寅庚正面平行體卯子斜面平行體俱
　　　　　　與卯庚平行體相等故云凡平行平面
　　　　　　之間所有立於等積底之各平行體其
　　　　　　積必俱相等也
　　　　　　第二十
　　　　　　平行平面之間有立於等積三角底之
　　　　　　各三面體其積必俱等如甲乙丙丁平
　　　　　　行二平面之間有子庚丑寅癸卯等積
　　　　　　三角底立戊庚己辛癸壬之兩三面體
　　　　　　此二體積必相等何以見之若以此二
　　　　　　體之上邊二面之戊辰辰己二界平行
　　　　　　作戊未己未二線辛午壬午二界平行
　　　　　　作辛申壬申二線又於此二體之下邊
　　　　　　　二面之子庚庚丑二界平行作子酉酉
　　　　　　　丑二線寅癸癸夘二界平行作寅戌戌
　　　　　　　卯二線則二體所生酉子庚丑戌寅癸
　　　　　　　卯四邊平行二底俱在子丑寅卯二對
　　　　　　　角線其度相等(見三卷/第三節)其分比三角面
　　　　　　　各大一倍矣復於所作二底邊酉戌二
　　　　　　　處作酉未一縱線戌申一縱線即成未
　　　　　　　庚申癸平行面二方體矣其酉子庚丑
　　　　　　　戌寅癸卯二底既俱相等則所生之未
　　　　　　　庚申癸平行面之二方體亦自相等(見/本)
　　　　　　　(卷第十/九節)此未庚申癸平行面二方體既
　　　　　　　各相等則戊庚己辛癸壬之三面體為
　　　　　　　未庚申癸二方體之正一半其積必等
　　　　　　　無疑矣
　　　　　　　第二十一
　　　　　　　凡各種體形難以圖顯葢以圖止一面
　　　　　　　故也必用木石製之始能相肖况此各
　　　　　　　種形體又或有外實而内空者必按其
　　　　　　形以求其理始可發明其精藴矣
　　　　　　第二十二
　　　　　　凡各面所成體形内其各面俱平行或
　　　　　　上下面為平行而立於等積之底其體
　　　　　　之髙又等則其體之積亦相等如甲乙
　　　　　　體其各面俱平行又如丙丁體其上下
　　　　　　面平行立於等積之底其髙又等或又
　　　　　　如戊己體其上下面平行圓面積又等
　　　　　　髙又等則其兩兩體積必相等矣又如
　　　　　　庚辛壬癸之類尖體形苟立於等積之
　　　　　　底其體之髙若等則其體之積亦相等
　　　　　　何以見之若將衆尖體分為平行底之
　　　　　　衆小體其所分衆小體之底度髙度必
　　　　　　俱相等如子丑圖其所分小體之積俱
　　　　　　等故其全體之積亦相等也
　　　　　　第二十三
　　　　　　凡上下面平行各體與平底尖體同底
　　　　　　同髙者不論平面圓面其平底尖體皆
　　　　　　得上下面平行體三分之一如甲乙上
　　　　　　下面平行之長方體與丙丁四瓣尖體
　　　　　　其乙丁兩底積等甲乙丙丁兩髙度又
　　　　　　等則甲乙長方體與丙丁尖體三形等
　　　　　　如戊己上下面平行之三稜體與庚辛
　　　　　　三瓣尖體其己辛兩厎積等戊己庚辛
　　　　　　兩髙度又等則戊己三稜體與庚辛尖
　　　　　　體三形等又如壬癸上下面平行之長
　　　　　　圓體與子丑尖圓體其癸丑兩底積等
　　　　　　壬癸子丑兩高度又等則壬癸長圓體
　　　　　　與子丑尖圓體三形等又如壬癸長圓
　　　　　　體與甲乙戊己類體同底同髙則壬癸
　　　　　　長圓體亦與丙丁庚辛類尖體三倍所
　　　　　　合之數等又或子丑尖圓體與丙丁庚
　　　　　　辛類尖體同底同髙則子丑尖圓體三
　　　　　　倍之乃與甲乙一體戊己一體等也夫
　　　　　　同底同髙上下面平行體既俱爲尖體
　　　　　　之三倍則尖體為上下面平行體三分
　　　　　　之一可知矣(葢甲乙戊己壬癸各體其/式雖不同苟底積高度相)
　　　　　　(等其積必等而丙丁庚辛子丑各體式/雖不同苟底積高度相等其積亦必等)
　　　　　　(故知丙丁庚辛子丑平底尖體互爲甲/乙戊己壬癸上下面平行各體三分之)
　　　　　　(一也如將上下面平行各體以木石為/之分作同底同髙之各平底尖體用權)
　　　　　　(衡以較其分量則各體/之積分自昭然可見矣)
　　　　　　第二十四
　　　　　　凡長圓體外周面積與長方體底面積
　　　　　　相等而長圓體半徑又與長方體高度
　　　　　　相等則長圓體積必得長方體積之半
　　　　　　也如甲乙丙丁長圓體其周圍外面積
　　　　　　與戊己長方體之庚己底面積等而長
　　　　　　圓體之壬丁半徑又與長方體之戊庚
　　　　　　髙度等則此甲乙丙丁長圓體積必得
　　　　　　戊己長方體積之一半也試將甲乙丙
　　　　　　丁長圓體從壬癸中線至周圍外面分
　　　　　　爲千萬分則成子丑己類千萬長尖體
　　　　　　此千萬長尖體之髙與長圓體之壬子
　　　　　　半徑等而千萬長尖體之共底即長圓
　　　　　　體之周圍外面積則此千萬長尖體必
　　　　　　爲戊己長方體之一半矣葢寅己辛三
　　　　　　角面爲午己長方面之一半(見三卷/第三節)而
　　　　　　此子丑己類衆三角面與寅己辛三角
　　　　　　面等(見四卷第/二十節)子丑己類衆三角面既
　　　　　　與寅己辛三角面等則子丑己類衆長
　　　　　　尖體亦必與卯辰庚辛己寅三角體等
　　　　　　此卯辰庚辛己寅三角體固爲戊己長
　　　　　　方體之一半今長圓體所分之衆長尖
　　　　　　體既與卯辰庚辛己寅三角體等則亦
　　　　　　必爲戊己長方體之一半故甲乙丙丁
　　　　　　長圓體爲戊己長方體之一半也
　　　　　　第二十五
　　　　　　凡球體外面積與尖圓體之底積等而
　　　　　　球體之半徑與尖圓體之高度等則此
　　　　　　球體之積與尖圓體之積等也如甲乙
　　　　　　丙丁球體之外面積與己庚辛尖圓體
　　　　　　之庚子辛癸底積等球體之甲戊半徑
　　　　　　與尖圓體之己壬高度等則此球體之
　　　　　　積爲與尖圓體之積等也試將球體從
　　　　　　中心分爲千萬尖體復將尖圓體亦分
　　　　　　爲千萬尖體則球體所分尖體毎一分
　　　　　　必皆與尖圓體所分尖體一分等何也
　　　　　　葢球體所分尖體皆以球體之外面爲
　　　　　　底而以球體之甲戊半徑爲高其尖圓
　　　　　　體所分尖體皆以尖圓體之底爲底而
　　　　　　以尖圓體之己壬高爲高夫尖圓體之
　　　　　　底積原與球體之外面積等而尖圓體
　　　　　　之高度又與球體甲戊半徑等故此兩
　　　　　　種千萬尖體皆爲同底同高其積相等
　　　　　　無疑矣(見本卷第/十八節)然此兩種千萬尖體
　　　　　　即球體尖圓體之所分其所分之體既
　　　　　　等則原體亦必相等可知故曰球體與
　　　　　　尖圓體俱相等也
　　　　　　第二十六
　　　　　　凡各形外皮面積相等之體惟圓體所
　　　　　　函之積數大於他種各體所函之積如
　　　　　　甲乙丙丁外皮面積相等各形内甲圓
　　　　　　體所函之積必大於乙丙丁直界體所
　　　　　　函之積也何也大凡圓形其半圓周一
　　　　　　旋轉間即成圓體此戊己庚半圓周一
　　　　　　次旋轉即成甲圓體(見本卷第/十四節)又凡平
　　　　　　面圓界所函之積必大於等邉各形所
　　　　　　函之積(見四卷第/二十三節)平面圓界所函猶大
　　　　　　於各等邉所函之積則圓體所函必大
　　　　　　於各直界體所函之積可知矣
　　　　　　第二十七
　　　　　　厚角所成等面體形有五種各以面數
　　　　　　而名之其一爲四面體每面有三角各
　　　　　　三角之各三界度俱等如甲圖是也二
　　　　　　爲六面體毎面俱爲正方其方面之四
　　　　　　角俱爲直角而各界互等故又爲正方
　　　　　　體如乙圖是也三爲八面體毎面有三
　　　　　　角各三角之各三界度俱等如丙圖是
　　　　　　也四爲十二面體每面有五角各五角
　　　　　　之五界度俱等如丁圖是也五爲二十
　　　　　　面體每面有三角各三角之各三界度
　　　　　　俱等如戊圖是也
　　　　　　第二十八
　　　　　　前節發明五種厚角所成等面體形之
　　　　　　外不能復生他形葢此五種厚角體俱
　　　　　　是等邊三角四角五角之平面相合所
　　　　　　成也凡平面自三界以下不能成面(見/二)
　　　　　　(卷首/節)而厚角自三面以下亦不能成角
　　　　　　故厚角自三面始如甲四面體其四厚
　　　　　　角皆三平面三角形所合而成也乙八
　　　　　　面體其六厚角皆四平面三角形所合
　　　　　　而成也丙二十面體其十二厚角皆五
　　　　　　平面三角形所合而成也然平面三角
　　　　　　形所合過於五形則不能成厚角故平
　　　　　　面六三角形合於一處即成庚形其甲
　　　　　　乙丙丁戊己六角相合與四直角等(見/首)
　　　　　　(卷第十/五節)既與四直角等則爲平面不成
　　　　　　厚角矣(如本卷/第五節)六形相合尚不能成厚
　　　　　　角况多形乎是故平面三角形所生厚
　　　　　　角體僅得四面八面二十面三種而已
　　　　　　若夫平面正方四角形所成厚角如丁
　　　　　　六面正方體其八厚角皆三平面四角
　　　　　　形所合而成此外更無他形若將四平
　　　　　　面四角形合於一處即成辛形其甲乙
　　　　　　丙丁四角既俱爲直角必不能成厚角
　　　　　　矣故四角形所生厚角僅有一六面正
　　　　　　方體而已至於平面五角形所成厚角
　　　　　　如戊十二面體其二十厚角皆三平面
　　　　　　五角形所合而成此外更無他形也或
　　　　　　將四平面五角形如癸子丑寅之四角
　　　　　　合於壬此四角俱爲鈍角必大於四直
　　　　　　角既大於四直角在平面尚不能相合
　　　　　　厚角豈能成耶是以平面五角形所成
　　　　　　之厚角僅有一十二面體而已或將平
　　　　　　　面六角形之三形合於一處爲癸其甲
　　　　　　　乙丙三角度與四直角等故不成厚角
　　　　　　　六角平面相合既不成厚角其七角八
　　　　　　　角等形愈不能成厚角矣故曰四面六
　　　　　　　面八面十二面二十面五種體只在三
　　　　　　　角四角五角三種平面形所生此外不
　　　　　　　能復成他形也
　
　
　
　
　
　
　
　
　
　
御製數理精藴上編卷二
　欽定四庫全書
御製數理精藴上編卷三
　　幾何原本六
　　幾何原本七
　　幾何原本八
　　幾何原本九
　　幾何原本十
　　　　　　幾何原本六
　　　　　　第一
　　　　　　大凡欲論諸物之不齊必借同類之
　　　　　　物以比之始可以得其不齊之度數
　　　　　　如一線與他線相比其度之或長或
　　　　　　短其數之或多或少自能見之如一
　　　　　　面與他面相比其面度之或大或小
　　　　　　其積數之或多或少自能見之又如
　　　　　　一體與他體相比其體度之或厚或
　　　　　　薄其積數之或多或少亦自能見之
　　　　　　若將一線與一面相比或一面與一
　　　　　　體相比既不同類又不同形則線之
　　　　　　長短面之大小體之厚薄俱不可辯
　　　　　　矣故曰欲論諸物之不齊必借同類
　　　　　　之物以比之也
　　　　　　第二
　　　　　　將兩數相比其度互為大小則謂之
　　　　　　比例其比者與所比者俱謂之率(率/者)
　　　　　　(法也矩也以數互/相準之之謂也)其比之數為前率
　　　　　　其所比之數為後率如甲乙二數互
　　　　　　相為比其相較之分甲數之度為長
　　　　　　其分為多乙數之度為短其分為少
　　　　　　如是以比之故謂之二率甲為比之
　　　　　　之數故謂之前率乙為所比之數故
　　　　　　謂之後率焉
　　　　　　第三
　　　　　　有四率兩兩相比其一率與二率之比
　　　　　　同於三率與四率之比則謂之同理比
　　　　　　例也如甲乙丙丁四數甲與乙比丙與
　　　　　　丁比苟乙為甲六分之五丁為丙六分
　　　　　　之五則甲與乙之比例丙與丁之比例
　　　　　　此兩比例相同而乙有甲㡬分之數即
　　　　　　可知丁有丙㡬分之數矣故凡四率内
　　　　　　將一率與三率分數定為相等二率與
　　　　　　四率分數亦定為相等其度之長短雖
　　　　　　有不同苟分數定準則一率與二率之
　　　　　　比即如三率與四率之比也夫甲乙丙
　　　　　　丁四線内甲第一線與丙第三線俱各
　　　　　　定為六分乙第二線與丁第四線俱各
　　　　　　定為五分則甲度之長雖大於丙度之
　　　　　　長其分數則俱為六而乙度之長雖大
　　　　　　於丁度之長其分數亦俱為五故知乙
　　　　　　第二線度與甲第一線度之六分之五
　　　　　　分相等丁第四線度亦與丙第三線度
　　　　　　之六分之五分相等所以甲線之比乙
　　　　　　線即如丙線之比丁線而謂之同理比
　　　　　　例也
　　　　　　第四
　　　　　　凡四率兩兩相比其一率與二率相比
　　　　　　之分若大於三率與四率相比之分則
　　　　　　為不同理之比例而比例不得行也如
　　　　　　有甲乙丙丁四數甲與乙丙與丁各互
　　　　　　相為比苟甲第一數與乙第二數相比
　　　　　　之分為六與四其丙第三數與丁第四
　　　　　　數相比之分為五與四則此甲與乙之
　　　　　　比大於彼丙與丁之比矣故凡如此例
　　　　　　者以一率二率相比之分為凖則三率
　　　　　　四率相比之分為小若依三率四率相
　　　　　　比之分為準則一率二率相比之分又
　　　　　　大故謂之不同理之比例而比例四率
　　　　　　不能行也
　　　　　　第五
　　　　　　凡有四率一率之度與二率之度相比
　　　　　　分數若同於三率之度與四率之度相
　　　　　　比分數則此四率又謂之相當比例四
　　　　　　率焉如甲乙丙丁四線苟甲線與乙線
　　　　　　相比之度與丙線與丁線相比之度其
　　　　　　分數同則此四線謂之各相當線而毎
　　　　　　兩率相比其毎度之分數同故又謂之
　　　　　　相當比例四率也
　　　　　　第六
　　　　　　凡三率互相為比其一率與二率之比
　　　　　　同於二率與三率之比則謂之相連比
　　　　　　例率也如甲乙丙三數互相為比苟甲
　　　　　　數與乙數之比同扵乙數與丙數之比
　　　　　　則此甲乙丙三數謂之相連比例率矣
　　　　　　若相連比例率内將一率與三率比之
　　　　　　則為隔一位加一倍之比例或有相連
　　　　　　比例四率將一率與四率比之則為隔
　　　　　　二位加二倍之比例大凡有幾率隔幾
　　　　　　位以比者皆以隔幾位而為加幾倍之
　　　　　　比例也如甲乙丙相連比例率内其甲
　　　　　　與丙之比為隔一位加一倍之比例又
　　　　　　或甲乙丙丁戊五數俱為相連比例率
　　　　　　其甲與丁之比即為隔二位加二倍之
　　　　　　比例而甲與戊之比則又為隔三位加
　　　　　　三倍之比例矣
　　　　　　第七
　　　　　　相當比例四率為數學之要因其理之
　　　　　　所該最廣故設為雙圜圖以申明之立
　　　　　　甲㸃為心作乙丙一大圜丁戊一小圜
　　　　　　此二圜界各具三百六十度故皆可以
　　　　　　為三百六十分(首卷第十七節云凡圜/無論大小俱定為三百)
　　　　　　(六十/度)於是自圜之甲心過小圜界之辛
　　　　　　壬二處至大圜己庚二處作二線則大
　　　　　　圜之己甲庚小圜之辛甲壬俱同一甲
　　　　　　角此甲角相對之己庚弧界設為六十
　　　　　　度則為乙丙大圜三百六十分中之六
　　　　　　十分矣乙丙大圜之己庚弧界度既為
　　　　　　六十分則丁戊小圜之辛壬弧界度亦
　　　　　　為六十分矣大凡角度俱定於相對之
　　　　　　圜界(見首卷/第九節)今此大圜之己庚弧界小
　　　　　　圜之辛壬弧界俱與一甲角相對其度
　　　　　　雖依圜之大小不同而分數則等分數
　　　　　　既等則大圜小圜大弧小弧兩兩互相
　　　　　　為比即如四率之兩兩相比為同理比
　　　　　　例矣是以大圜之三百六十分為一率
　　　　　　自大圜所分之己庚弧之六十分為二
　　　　　　率小圜之三百六十分為三率自小圜
　　　　　　所分之辛壬弧之六十分為四率其乙
　　　　　　丙大全圜與本圜己庚分之比即同於
　　　　　　丁戊小全圜與本圜辛壬分之比也故
　　　　　　凡各率各度雖異相當之分數若同則
　　　　　　一率與二率之比必同於三率與四率
　　　　　　之比而俱謂之順推比例矣要之分合
　　　　　　加減各率之法總不越此圖之互轉相
　　　　　　較之理也
　　　　　　第八
　　　　　　一種反推比例將一率與二率之比同
　　　　　　於三率與四率之比者反推之以二率
　　　　　　與一率為比四率與三率為比其所比
　　　　　　之例仍同故亦謂之相當比例率也如
　　　　　　甲乙丙丁四數將甲與乙之比同於丙
　　　　　　與丁之比反推之以乙與甲為比丁與
　　　　　　丙為比則所比之例仍同於相當比例
　　　　　　率焉以前雙圜圖解之葢甲數與乙數
　　　　　　之比例即乙丙大圜全界與所分己庚
　　　　　　弧界之比例丙數與丁數之比例即丁
　　　　　　戊小圜全界與所分辛壬弧界之比例
　　　　　　也今反以乙與甲為比丁與丙為比即
　　　　　　如以乙丙大圜所分之己庚弧界與乙
　　　　　　丙大圜全界為比丁戊小圜所分之辛
　　　　　　壬弧界與丁戊小圜全界為比也因其
　　　　　　以二率為一率以三率為四率前後互
　　　　　　移故謂之反推比例然名雖為反推比
　　　　　　例而相當比例之率仍與順推比例相
　　　　　　同也
　　　　　　第九
　　　　　　一種遞轉比例將一率與二率之比同
　　　　　　於三率與四率之比者轉較之以一率
　　　　　　與三率為比二率與四率為比其所比
　　　　　　之例仍為相當比例率也如甲乙丙丁
　　　　　　四數將甲與乙之比同於丙與丁之比
　　　　　　轉較之以甲與丙為比乙與丁為比則
　　　　　　所比之例仍同於相當比例率也如前
　　　　　　雙圜圖　　乙丙大圜全界一率與所
　　　　　　分巳庚弧界二率之比同於丁戊小圜
　　　　　　全界三率與所分辛壬弧界四率之比
　　　　　　若轉較之以乙丙大圜之一率與丁戊
　　　　　　小圜之三率為比大圜所分之巳庚弧
　　　　　　界二率與小圜所分之辛壬弧界四率
　　　　　　為比其度雖依圜之大小有異而分數
　　　　　　則同其比例仍同於原比例故甲乙丙
　　　　　　丁之四數亦如大小二圜為互相比例
　　　　　　之率而甲一率與丙三率之比即大圜
　　　　　　與小圜之比乙二率與丁四率之比即
　　　　　　大圜所分弧界與小圜所分弧界之比
　　　　　　也葢以三率為二率以二率為三率遞
　　　　　　轉相較故謂之遞轉比例其相當比例
　　　　　　之四率雖遞轉以較之亦仍為相當比
　　　　　　例之四率也
　　　　　　第十
　　　　　　一種分數比例彼四率之中以一率與
　　　　　　二率之比同於三率與四率之比矣若
　　　　　　將此相比之率所較之分截開以一率
　　　　　　與二率之較為一率與二率為比以三
　　　　　　率與四率之較為三率與四率為比則
　　　　　　其所比之例仍為相當比例率也如甲
　　　　　　乙丙丁四數於甲數内減去乙數之分
　　　　　　為戊巳丙數内減去丁數之分為庚辛
　　　　　　乃以戊己易甲與乙線為比以庚辛易
　　　　　　丙與丁線為比則所比之例仍同於相
　　　　　　當比例率也如前雙圜圖　　於乙丙
　　　　　　大圜全界内減去所分己庚弧界一段
　　　　　　仍與己庚弧界為比丁戊小圜全界内
　　　　　　減去所分辛壬弧界一段仍與辛壬弧
　　　　　　界為比亦與大圜全界與大圜所分弧
　　　　　　界小圜全界與小圜所分弧界相比之
　　　　　　理同故此甲線内截去乙所成戊己仍
　　　　　　與乙相比即如乙丙大圜全分截去己
　　　　　　庚弧界一段仍與己庚弧界相比而丙
　　　　　　線内截去丁所成庚辛仍與丁相比即
　　　　　　如丁戊小圜全分截去辛壬弧界一段
　　　　　　仍與辛壬弧界相比也其比例仍同於
　　　　　　相當比例四率但因其各分内有分開
　　　　　　相減之故所以謂之分數比例也
　　　　　　第十一
　　　　　　一種合數比例有四率以一率與二率
　　　　　　之比同於三率與四率之比矣若將此
　　　　　　相比之率併之以一率與二率相加為
　　　　　　一率仍與二率為比以三率與四率相
　　　　　　加為三率仍與四率為比其所比之例
　　　　　　亦仍同於相當比例之四率也如甲乙
　　　　　　丙丁四數以甲數與乙數相加共為一
　　　　　　率與乙數為比丙數與丁數相加共為
　　　　　　三率與丁數為比則所比之例仍同於
　　　　　　相當比例四率也此合數比例與分數
　　　　　　比例之理互相對待彼分數比例以雙
　　　　　　圜圖　　二圜全界内減去所分弧界
　　　　　　一段仍與所分弧界一段為比今此合
　　　　　　數比例即如二圜全界内所分大段加
　　　　　　入所分弧界一小段即是全界而與所
　　　　　　分弧界一段為比也其所比之理仍同
　　　　　　於相當比例四率但因有相加之加故
　　　　　　謂之合數比例焉
　　　　　　第十二
　　　　　　一種更數比例以一率與二率之比同
　　　　　　於三率與四率之比者更之將一率與
　　　　　　二率相減用其餘分為二率仍與一率
　　　　　　為比又將三率與四率相減用其餘分
　　　　　　為四率仍與三率為比則其比例之理
　　　　　　仍同於相當比例四率也如甲乙丙丁
　　　　　　四數於甲第一率内減去乙第二率所
　　　　　　餘為戊己乃以戊己立乙第二率之位
　　　　　　而以甲與戊己為比復於丙第三率内
　　　　　　減去丁第四率所餘為庚辛乃以庚辛
　　　　　　立丁第四率之位而以丙與庚辛為比
　　　　　　其所比之理仍同於四率之比例故亦
　　　　　　為相當比例之四率也今以雙圜圖解
　　　　　　之　　乙丙大圜三百六十度之全界
　　　　　　　仍為一率全界内減去所所分之巳
　　　　　　庚弧界六十度一段餘己丙庚三百度
　　　　　　一大段　　為二率丁戊小圜三百六
　　　　　　十度之全界　　仍為三率全界内減
　　　　　　去所分之辛壬弧界六十度一段餘辛
　　　　　　戊壬三百度一大段　　為四率則乙
　　　　　　丙大圜三百六十度之全界如甲所更
　　　　　　之巳丙庚三百度如戊巳而丁戊小圜
　　　　　　三百六十度之全界如丙所更之辛戊
　　　　　　壬三百度如庚辛故其四率之兩相比
　　　　　　例亦同為相當比例率也凡四率之内
　　　　　　前後之相差雖更入比之仍與相當比
　　　　　　例之理同但以其數有更入之故所以
　　　　　　謂之更數比例也
　　　　　　第十三
　　　　　　一種隔位比例有兩相比例四率将此
　　　　　　一邉四率内一率與末率為比彼一邊
　　　　　　四率内一率與末率為比則其所比之
　　　　　　例仍同於相當比例四率也如此一邊
　　　　　　有甲乙丙丁四數彼一邊有戊己庚辛
　　　　　　四數此甲與乙之比同於彼戊與己之
　　　　　　比此乙與丙之比同於彼已與庚之比
　　　　　　此丙與丁之比同於彼庚與辛之比若
　　　　　　将此四率隔位比之使此一邊之甲與
　　　　　　丁為比以彼一邊之戊與辛為比則其
　　　　　　比例仍同於相當比例四率也試以雙
　　　　　　圜圖之大小圜所分各弧界之兩線引
　　　　　　長　　自庚壬過甲至癸丑作一全徑
　　　　　　線復自己辛過甲至子寅作一全徑線
　　　　　　則分大圜為庚巳己丑丑寅寅庚四段
　　　　　　分小圜為壬辛辛癸癸子子壬四段其
　　　　　　大圜之庚己己丑丑寅寅庚四段為相
　　　　　　當四率而小圜之壬辛辛癸癸子子壬
　　　　　　四段亦為相當四率此二圜之所分四
　　　　　　段既俱為相當四率則其各相比例度
　　　　　　之大小雖異而分數相同故大圜之庚
　　　　　　己一段與已丑一段之比同於小圜之
　　　　　　壬辛一段與辛癸一段之比大圜之已
　　　　　　丑一段與丑寅一段之比同於小圜之
　　　　　　辛癸一段與癸子一段之比大圜之丑
　　　　　　寅一段與寅庚一段之比同於小圜之
　　　　　　癸子一段與子壬一段之比也若以此
　　　　　　各相當四率隔位以比之其大圜之庚
　　　　　　已一段與寅庚一段為比而小圜之壬
　　　　　　辛一段與子壬一段為比其比例仍同
　　　　　　於相當比例四率但以其兩邊各相比
　　　　　　例四率内各取兩率隔位以比之故謂
　　　　　　之隔位比例耳
　　　　　　第十四
　　　　　　一種錯綜比例有兩連比例三率此一
　　　　　　邊三率内中率與末率之比同於彼一
　　　　　　邊三率内中率與末率之比則為相當
　　　　　　比例之四率苟錯綜其位分以此一邊
　　　　　　首率與末率隔位為比復取另一數與
　　　　　　彼一邊中率為比而成同理之四率則
　　　　　　此另一數必與彼邊三率為連比例四
　　　　　　率矣如此一邊有甲乙丙連比例三數
　　　　　　彼一邊有丁戊已連比例三數将此一
　　　　　　邉中率乙數與末率丙數之比同於彼
　　　　　　一邊中率戊數與彼一邉末率己數之
　　　　　　比則其比例為同理比例矣今錯綜其
　　　　　　位分使此一邊所有之首率甲數與所
　　　　　　有之末率丙數隔位為比復另取一庚
　　　　　　數與彼一邊所有之中率戊數為比則
　　　　　　其比例亦同於相當比例四率而此庚
　　　　　　數與彼邊丁戊己三率為連比例之數
　　　　　　矣何也試以庚數置於彼一邊丁首率
　　　　　　之上則庚為首率而丁移而為中率戊
　　　　　　又易而為末率是故此一邊甲首率與
　　　　　　丙末率之比同於彼一邊所取庚首率
　　　　　　與所易戊末率之比但以兩連比例率
　　　　　　互相易位増入比之之不同故名之為
　　　　　　錯綜比例耳
　　　　　　第十五
　　　　　　一種加分比例凡有二率依本度各加
　　　　　　幾倍所加之分數若等則所成之二率
　　　　　　互相為比仍同於原二率之互相為比
　　　　　　謂之等倍相加之比例也如甲乙二數
　　　　　　於甲數依本度加三倍為丙於乙數依
　　　　　　本度加三倍為丁則此丙丁二數互相
　　　　　　為比仍同於甲乙二數之互相為比也
　　　　　　假若甲度為一大分乙度為一小分則
　　　　　　甲加三倍成四大分之丙乙加三倍成
　　　　　　四小分之丁以四大分之丙比四小分
　　　　　　之丁以一大分之甲比一小分之乙其
　　　　　　相當之分數既等固為同理比例可知
　　　　　　矣(見本卷/第三節)故凡二率依本度各加幾倍
　　　　　　其所加之分數若等其加分之率互相
　　　　　　為比必同於原率之互相為比因於原
　　　　　　數有相加之分故謂之加分比例也
　　　　　　第十六
　　　　　　一種減分比例凡有二率依度度各減
　　　　　　幾倍所減之分數若俱等則所成之二
　　　　　　率互相為比仍同於原二率之互相為
　　　　　　比謂之等分相減之比例也如有甲乙
　　　　　　丙丁二數其甲乙之三分内減去甲戊
　　　　　　一分丙丁之三分内減去丙己一分則
　　　　　　戊乙己丁互相為比仍同於原甲乙丙
　　　　　　丁全數之互相為比也何也夫甲乙度
　　　　　　為三尺丙丁度為三寸自甲乙度内減
　　　　　　去一尺則為戊乙自丙丁度内減去一
　　　　　　寸則為己丁以所餘之戊乙二尺與所
　　　　　　餘之已丁二寸為比以甲乙之全三尺
　　　　　　與丙丁之全三寸為比其相當之分數
　　　　　　必等故亦為同理比例矣凡二率之内
　　　　　　無論減幾分其所減之分數若等則相
　　　　　　比之理必同於原數之比例因於原數
　　　　　　内減之故又謂之減分比例也
　　　　　　幾何原本七
　　　　　　第一
　　　　　　前卷所論比例之法凡一十有二(相當/比例)
　　　　　　(一種相連比例一種正比例一種反比/例一種遞轉比例一種分數比例一種)
　　　　　　(合數比例一種更數比例一種隔位比/例一種錯綜比例一種加分比例一種)
　　　　　　(減分比/例一種)雖種種變化不窮其每相當分
　　　　　　數所成之率依然一理故其相比之例
　　　　　　俱同而皆為相當比例四率也是故線
　　　　　　與線為比面與面為比體與體為比依
　　　　　　前各種比例之法線之比例若同則為
　　　　　　相當比例線面之比例若同則為相當
　　　　　　比例面體之比例若同則為相當比例
　　　　　　體矣夫線面體為類不同雖不能互相
　　　　　　為比假使線面體之每相當分數若等
　　　　　　則按其各類相當分數比之亦為同理
　　　　　　比例率也如甲之六分線與乙之三分
　　　　　　線相比丙之六分面與丁之三分面相
　　　　　　比戌之六分體與已之三分體相比此
　　　　　　三種每相當分數既俱相等故其比例
　　　　　　亦俱相等而六率互為同理比例可知
　　　　　　矣
　　　　　　第二
　　　　　　大凡直角平方面積皆生於二線之度
　　　　　　故欲知方面所生比例之分將其二形
　　　　　　之縱横線分考之即可得而知矣如甲
　　　　　　乙丙丁直角平方之二面欲知其所生
　　　　　　比例之分則視甲乙大形之甲戊横線
　　　　　　長度得彼丙丁小形之丙己横線長度
　　　　　　為三倍而甲乙大形之甲庚縱線寛度
　　　　　　得彼丙丁小形之丙辛縱線寛度為二
　　　　　　倍假若將甲乙大形自中線平分為甲
　　　　　　癸壬乙二形其甲癸形之甲壬寛度丙
　　　　　　丁形之丙辛寛度必俱相等其甲戊横
　　　　　　線長度既仍與丙己横線長度為三倍
　　　　　　其所分之甲癸形必與丙丁三形相等
　　　　　　再彼壬乙形亦與丙丁三形相等則此
　　　　　　二形相合之甲乙一全形比之丙丁小
　　　　　　形為六分可知矣又或甲乙大形之甲
　　　　　　戊横線長度得丙丁小形之丙己横線
　　　　　　長度為四倍甲乙大形之甲庚縱線寛
　　　　　　度得丙丁小形之丙辛縱線寛度為三
　　　　　　倍則大形與小形四倍者有三而大形
　　　　　　比小形為十二分可知矣再或甲乙大
　　　　　　形之甲戊横線比丙丁小形之丙己横
　　　　　　線為十二倍丙丁小形之丙辛縱線反
　　　　　　比甲乙大形之甲庚縱線為三倍則甲
　　　　　　乙大形之甲戊横線之長雖比丙丁小
　　　　　　形之丙己横線之長多十一倍而甲乙
　　　　　　大形之甲庚縱線之寛又比丙丁小形
　　　　　　之丙辛縱線之寛少二倍矣將此縱横
　　　　　　二線之多少較之甲乙大形比丙丁小
　　　　　　形為四倍而丙丁小形為甲乙大形之
　　　　　　四分之一於是以二形之縱横多少互
　　　　　　相較對以比例之始得知此形與彼形
　　　　　　之比例焉故凡直角平方面形與他一
　　　　　　形相比其比例有二以此形之長與他
　　　　　　形之長比之為一比例以此形之寛與
　　　　　　他形之寛比之為一比例兩形相比之
　　　　　　間而兼兩比例者正以平面之積自二
　　　　　　線之度生之之故也
　　　　　　第三
　　　　　　有兩直角方面形若將此方面横界與
　　　　　　他方面横界為比又將他方面縱界與
　　　　　　此方面縱界為比其比例若同則此兩
　　　　　　方面必相等也如甲乙丙丁兩方面形
　　　　　　甲乙形之甲戊横界比丙丁形之丙己
　　　　　　横界大一倍而丙丁形之丙庚縱界比
　　　　　　甲乙形之甲辛縱界亦大一倍則甲乙
　　　　　　丙丁兩形之分必相等是知兩方面形
　　　　　　縱横之分互相較對則兩方面之積可
　　　　　　知矣
　　　　　　第四
　　　　　　凡有相比例四率其二率與三率相乘
　　　　　　一率與四率相乘則所得之分數俱相
　　　　　　等也如甲乙丁戊戊己乙丙相比例四
　　　　　　率甲乙一率為二分丁戊二率為四分
　　　　　　戊己三率為三分乙丙四率為六分將
　　　　　　丁戊二率為縱線戊已三率為横線以
　　　　　　之相乗又將甲乙一率為縱線乙丙四
　　　　　　率為横線以之相乗其所得之丁己一
　　　　　　方面形甲丙一方面形其分數俱是十
　　　　　　二互相等矣然則丁已形之丁戊縱度
　　　　　　雖比甲丙形之甲乙縱度大一半而丁
　　　　　　已形之戊己横度復比甲丙形之乙丙
　　　　　　横度少一半故其縱横互較之分相等
　　　　　　而其積亦等也是故四率中凡有三率
　　　　　　欲求其不知之一率將兩率之分相乘
　　　　　　所得之數以一率之分除之即得其一
　　　　　　率矣設如甲乙三分為一率丁戊六分
　　　　　　為二率戊己五分為三率乙丙十分為
　　　　　　四率今只知一率二率三率之分欲推
　　　　　　四率則以丁戊六分二率與戊巳五分
　　　　　　三率相乘為丁己三十分乃以甲乙三
　　　　　　分一率除之即得乙丙十分四率矣此
　　　　　　以小分為首率者也或知乙丙戊己丁
　　　　　　戊之三率而推甲乙之一率則以乙丙
　　　　　　十分為一率戊巳五分為二率丁戊六
　　　　　　分為三率二率與三率相乘一率除之
　　　　　　即得甲乙之四率矣此以大分為首率
　　　　　　者也又或知甲乙丁戊乙丙之三率而
　　　　　　推戊己之一率則以丁戊為一率甲乙
　　　　　　為二率乙丙為三率二率與三率相乘
　　　　　　一率除之即得戊己之四率矣此即反
　　　　　　推比例之理也又或知戊己乙丙甲乙
　　　　　　之三率而推丁戊之一率則以戊己為
　　　　　　一率甲乙為二率乙丙為三率二率與
　　　　　　三率相乘一率除之即得丁戊之四率
　　　　　　矣此即遞轉比例之理也
　　　　　　第五
　　　　　　凡有兩直角方面形此一方面之横界
　　　　　　與他一方面横界為比此一方面之縱
　　　　　　界與他一方面縱界為比其比例若等
　　　　　　則此兩方面之比例比之兩界之比例
　　　　　　為連比例隔一位相加之比例也如甲
　　　　　　乙丙丁同式二方面形其甲乙形之甲
　　　　　　戊横界為丙丁形丙己横界之二倍而
　　　　　　甲乙形之甲庚縱界亦為丙丁形丙辛
　　　　　　縱界之二倍則甲乙形面積與丙丁形
　　　　　　面積之比比之甲乙形之一界與丙丁
　　　　　　形之一界之比者即如連比例三率隔
　　　　　　一位相加之比例矣葢甲乙方面之縱
　　　　　　横界既為丙丁方面縱横界之二倍則
　　　　　　甲乙方面内如丙丁方面之二倍者有
　　　　　　二二其二為四故甲乙方面積比丙丁
　　　　　　方面積為四倍今甲乙方面積為一十
　　　　　　六分與丙丁方面積之四分相比較之
　　　　　　甲乙方界之四分與丙丁方界之二分
　　　　　　相比者不同葢丙丁四得甲乙十六之
　　　　　　四分之一而辛丁二得庚乙四之二分
　　　　　　之一以四分比一分較之二分比一分
　　　　　　不為二倍乎故欲求其比例相連之率
　　　　　　則於甲乙形之界二倍之得八分與丙
　　　　　　丁方界二分為比即如甲乙方面積十
　　　　　　六與丙丁方面積四分之比矣夫八與
　　　　　　十六四與八二與四皆二分之一之比
　　　　　　例而十六隔八與四比八隔四與二比
　　　　　　則皆成四分之一之比例故十六與四
　　　　　　較之四與二為兩界上連比例隔一位
　　　　　　相加之比例也又如甲乙方面之縱横
　　　　　　界為丙丁方面縱横界之三倍則甲乙
　　　　　　方面内如丙丁方面之三倍者有三三
　　　　　　其三為九故甲乙之面積比丙丁面積
　　　　　　為九倍今甲乙之積為三十六分與丙
　　　　　　丁方面積四分相比較之甲乙方界之
　　　　　　六分與丙丁方界之二分相比者不同
　　　　　　葢丙丁四得甲乙三十六之九分之一
　　　　　　而辛丁二得庚乙六之三分之一以九
　　　　　　分比一分較之三分比一分不為三倍
　　　　　　乎故欲求其比例相連之率則於甲乙
　　　　　　形之界三倍之得十八與丙丁方界二
　　　　　　分為比即如甲乙方面積三十六與丙
　　　　　　丁方面積四之比例矣葢十八與六六
　　　　　　與二皆三分之一之比例而三十六隔
　　　　　　十二與四比十八隔六與二比則皆為
　　　　　　九分之一之比例故三十六與四較之
　　　　　　六與二亦為兩界上連比例隔一位相
　　　　　　加之比例也
　　　　　　第六
　　　　　　凡直角方面形有二種一為長方一為
　　　　　　正方因其縱横界之比例各異故其所
　　　　　　生之形不同而積不得互相為比也如
　　　　　　欲比之必以長方與長方為比正方與
　　　　　　正方為比其比例始行如甲乙丙丁兩
　　　　　　長方面形其甲乙形之甲戊横界與丙
　　　　　　丁形之丙己横界為大一倍甲乙形之
　　　　　　甲庚縱界與丙丁形之丙辛縱界亦為
　　　　　　大一倍其比例相同若以甲乙形之甲
　　　　　　戊横界與丙丁形之丙辛縱界為比則
　　　　　　大三倍而甲乙形之甲庚縱界與丙丁
　　　　　　形之丙己横界為比止大一分猶不得
　　　　　　大一倍其比例則異故甲乙形所生之
　　　　　　積為二十四而丙丁形所生之積為六
　　　　　　俱為長方形焉又如子丑寅夘兩正方
　　　　　　形其子丑形之子辰横界與寅卯形之
　　　　　　寅已横界之比子丑形之子午縱界與
　　　　　　寅卯形之寅未縱界之比俱為大三倍
　　　　　　而比例相同復以子丑形之子辰横界
　　　　　　與寅卯形之寅未縱界為比子丑形之
　　　　　　子午縱界與寅卯形之寅已横界為比
　　　　　　亦各大三倍而比例相同故子丑形所
　　　　　　生之積為三十六而寅夘形所生之積
　　　　　　為四俱為正方形焉以此四形兩兩相
　　　　　　比則甲乙長方形與丙丁長方形為比
　　　　　　而子丑正方形與寅卯正方形為比各
　　　　　　為相當比例之四方面也
　　　　　　第七
　　　　　　有兩同式長方面於兩形相當之二界
　　　　　　各作兩正方面互相為比即同原兩長
　　　　　　方面之互相為比也如甲乙丙丁兩直
　　　　　　角長方面在甲戊丙己相當二横界各
　　　　　　作甲庚丙辛兩正方面則所作甲庚丙
　　　　　　辛兩正方面互相為比即同於原有之
　　　　　　甲乙丙丁相同之兩長方面之互相為
　　　　　　比也夫甲乙丙丁同式之兩長方面積
　　　　　　既為隔一位相加之比例則所作甲庚
　　　　　　丙辛同式之正方面積亦必為隔一位
　　　　　　相加之比例然則甲乙丙丁原有之兩
　　　　　　面互相為比與所作甲庚丙辛之正方
　　　　　　面之互相為比其為同理之比例無疑
　　　　　　矣
　　　　　　第八
　　　　　　大凡二平行線内所有直角方面互相
　　　　　　為比同於其底之互相為比也如甲乙
　　　　　　丙丁二平行線内有甲已庚丁兩直角
　　　　　　方面其甲已面與庚丁面之比即同於
　　　　　　甲已面之丙己底線與庚丁面之辛丁
　　　　　　底線之比也葢甲巳面之丙巳底線與
　　　　　　庚丁面之辛丁底線為三倍而甲巳面
　　　　　　之甲丙縱線與庚丁面之庚辛縱線因
　　　　　　同在二平行線内其度固同今以二面
　　　　　　縱線俱依庚丁面之庚辛分數分之皆
　　　　　　為四倍則甲巳面為一十二分而庚丁
　　　　　　面為四分矣以甲己面之十二分與庚
　　　　　　丁面之四分為比即如甲己面之丙己
　　　　　　底三分與庚丁面之辛丁底一分之比
　　　　　　故其比例相同也
　　　　　　第九
　　　　　　凡二平行線内所有二界平行斜方面
　　　　　　互相為比同於其底界度之互相為比
　　　　　　也如甲乙丙丁二平行線内有甲戊乙
　　　　　　丁兩斜方面積互相為比即同於丙戊
　　　　　　巳丁兩底界之互相為比也試將甲戊
　　　　　　乙丁兩斜方面之丙戊己丁兩底界上
　　　　　　立庚戊辛丁兩直角面則此兩直角面
　　　　　　因與兩斜方面同底同髙其積必等(見/三)
　　　　　　(卷第/八節)前節言凡二平行線内所有直角
　　　　　　方面互相為比同於其底之互相為比
　　　　　　此甲戊乙丁兩斜方面既與同底所立
　　　　　　庚戊辛丁兩直角面相等則甲戊乙丁
　　　　　　兩斜方面互相為比必同於丙戊己丁
　　　　　　兩底界之互相為比可知矣故凡二平
　　　　　　行線内所有面積相比之分數必與底
　　　　　　界相比之分數同也
　　　　　　第十
　　　　　　凡二平行線内所有三角形面積互相
　　　　　　為比亦同於其底界度之互相為比也
　　　　　　如甲乙丙丁二平行線内有戊己庚辛
　　　　　　壬癸兩三角形其内所函面積互相為
　　　　　　比即同於巳庚壬癸兩底界之互相為
　　　　　　比也何也凡二平行線内所有三角形
　　　　　　得其同底所立四邊形之一半今以甲
　　　　　　乙丙丁二平行線内之戊己庚三角形
　　　　　　同底立一戊巳庚子四邊形辛壬癸三
　　　　　　角形同底立一辛壬癸丑四邊形則戊
　　　　　　巳庚三角形為戊巳庚子四邊形之一
　　　　　　半而辛壬癸三角形為辛壬癸丑四邊
　　　　　　形之一半如以兩三角形面積互相為
　　　　　　比即同於兩四邊形面積之互相為比
　　　　　　而為相當比例四率矣其面積既互相
　　　　　　為比則其兩三角形面積相比同於兩
　　　　　　三角形底之相比者亦如兩四邊形相
　　　　　　比同於兩四邊形底之相比矣然則戊
　　　　　　巳庚辛壬癸兩三角形面積互相為比
　　　　　　必同於巳庚壬癸兩底界互相為比者
　　　　　　可知也今壬癸底界既比己庚底界大
　　　　　　一倍故辛壬癸三角形面積必比戊巳
　　　　　　庚三角形面積亦大一倍也
　　　　　　㡬何原本八
　　　　　　第一
　　　　　　凡三角形内與其底線平行作一直線
　　　　　　則所截三角形之兩邊線互相為比例
　　　　　　線其兩邊線所分各二叚互相為比為
　　　　　　相當比例四率而每邊所截之一叚與
　　　　　　本全線比之亦為相當比例四率也如
　　　　　　甲乙丙三角形内與乙丙底線平行作
　　　　　　一丁戊線則分甲乙一邊為甲丁丁乙
　　　　　　二叚分甲丙一邊為甲戊戊丙二叚其
　　　　　　甲乙一邊之甲丁丁乙二叚互相為比
　　　　　　甲丙一邊之甲戊戊丙二叚互相為比
　　　　　　其比例俱同為相當比例四率矣又如
　　　　　　甲乙一邊之甲丁一叚與本邊甲乙全
　　　　　　線為比甲丙一邊之甲戊一叚與本邊
　　　　　　甲丙全線為比其比例亦俱同為相當
　　　　　　比例四率矣今以三角形按所截分分
　　　　　　為各式以各式面積互相比者考之自
　　　　　　丁戊線之丁戊二端作丁丙戊乙二線
　　　　　　則甲乙丙一三角形分為四三角形此
　　　　　　四三角形内所有之乙戊丁丙丁戊兩
　　　　　　三角形既在乙丙丁戊二平行線之間
　　　　　　又共立於一丁戊之底其二形之積必
　　　　　　等(見三卷/第十節)於此二形各加一所截甲丁
　　　　　　戊小三角形即成甲戊乙甲丁丙兩三
　　　　　　角形其積亦必相等又如甲丁戊乙丁
　　　　　　戊兩三角形之底俱在甲乙一直線上
　　　　　　而兩三角形之戊角又共在一戊處其
　　　　　　兩形必在二平行線之間而甲丁戊丙
　　　　　　丁戊兩三角形之底俱在甲丙一直線
　　　　　　上而兩三角形之丁角又共在一丁處
　　　　　　其兩形亦在二平行線之間(見三卷第/十二節)
　　　　　　因各三角形兩兩俱為二平行線所限
　　　　　　故其面積互相為比必同於其底界之
　　　　　　互相為比也(見七卷/第十節)此所以甲丁戊丙
　　　　　　丁戊兩三角形積互相為比與其甲戊
　　　　　　戊丙兩底線之互相為比同其甲丁戊
　　　　　　乙丁戊兩三角形積互相為比與其甲
　　　　　　丁丁乙兩底線之互相為比亦同也冄
　　　　　　甲乙戊三角形之積既與甲丙丁三角
　　　　　　形之積相等則以甲乙丙之全形與所
　　　　　　分之甲乙戊三角形或與所分之甲丙
　　　　　　丁三角形相比其比例必俱相同而甲
　　　　　　丙丁三角形之甲丁底與甲丙乙全形
　　　　　　之甲乙底互相為比甲乙戊三角形之
　　　　　　甲戊底與甲乙丙全形之甲丙底互相
　　　　　　為比亦必俱相同矣因其各三角形得
　　　　　　互相為比例故其所截兩邊線兩兩為
　　　　　　相當比例率也
　　　　　　第二
　　　　　　凡三角形内與底平行作一直線其所
　　　　　　截兩邊線之每一叚與各邊全線之比
　　　　　　即同於所作線與底線之比也如甲乙
　　　　　　丙三角形内與乙丙底平行作一丁戊
　　　　　　線此丁戊線所截甲丁一叚與甲乙全
　　　　　　線之比甲戊一叚與甲丙全線之比皆
　　　　　　如丁戊線與乙丙底線之相比也假若
　　　　　　將甲乙丙三角形之甲乙邊線為底而
　　　　　　與甲乙底線平行作一戊己線即成戊
　　　　　　巳乙丁四邊長方形其兩兩平行線之
　　　　　　度俱各相等然三角形之兩邊與所截
　　　　　　之每叚既互相為比(如前節/所云)則此乙丙
　　　　　　邊之乙己一叚與乙丙邊全線之比即
　　　　　　同於彼甲丙邊之甲戊一叚與甲丙邊
　　　　　　全線之比而丁戊之平行線既與乙已
　　　　　　平行線度相等則此丁戊平行線與原
　　　　　　底乙丙線之比亦必同於彼甲丙邊之
　　　　　　甲戊一叚與甲丙邊全線之比矣故甲
　　　　　　戊叚為一率甲丙邊全線為二率丁戊
　　　　　　平行線為三率乙丙底線為四率為相
　　　　　　當比例四率也又如甲乙邊之甲丁一
　　　　　　叚與甲乙邊全線之比既同於丁戊平
　　　　　　行線與乙丙底線之比則甲丁叚為一
　　　　　　率甲乙邊全線為二率丁戊平行線為
　　　　　　三率乙丙底線為四率亦為相當比例
　　　　　　四率也苟甲乙邊全線為六分則甲丁
　　　　　　叚得其六分之二分乙丙邊全線為六
　　　　　　分則丁戊叚亦得其六分之二分所以
　　　　　　成兩兩相當比例之率也
　　　　　　第三
　　　　　　凡大小兩三角形其相當之二角度若
　　　　　　兩兩相等則其餘一角亦必相等如此
　　　　　　類兩三角形謂之同式三角形也雖其
　　　　　　内容積分不同而其相當各界互相為
　　　　　　比俱為相當比例之率焉如甲乙丙丁
　　　　　　戊己大小兩三角形其甲角與丁角等
　　　　　　乙角與戊角等則所餘丙角必與己角
　　　　　　等而為同式三角形也(二卷第三節言/凡三角形之三)
　　　　　　(角相併與二直角等則此大小兩三角/形之各三角相併亦俱為二直角於二)
　　　　　　(直角中减去大形之甲角乙角餘為丙/角減去小形之丁角戊角餘為己角其)
　　　　　　(所減之數既等則所/餘之數亦必等矣)若於大形内與乙
　　　　　　丙平行作庚辛線與甲乙平行作辛壬
　　　　　　線則成甲庚辛辛壬丙兩小三角形此
　　　　　　兩小形之相當角度與大形之相當角
　　　　　　度亦必俱等故皆謂之同式形也凡同
　　　　　　式之形其容積雖不一而其各界互相
　　　　　　為比皆為相當比例之四率是故以大
　　　　　　三角形之甲乙全線與所截甲庚一叚
　　　　　　之比即如大三角形之甲乙一邊與小
　　　　　　三角形之相當丁戊一邊之比也大三
　　　　　　角形之甲丙全線與所截甲辛一叚之
　　　　　　比即如大三角形之甲丙一邊與小三
　　　　　　角形之相當丁巳一邊之比也大三角
　　　　　　形之乙丙底線與所截庚辛底線之比
　　　　　　即如大三角形之乙丙底線與小三角
　　　　　　形之戊已底線之比也至於甲乙丙大
　　　　　　三角形與所截辛壬丙小三角形相當
　　　　　　各界之比亦如甲乙丙大三角形與丁
　　　　　　戊已小三角形相當各界之比也由此
　　　　　　推之凡同式之形其相當各界互相為
　　　　　　比皆為相當比例之率可知矣
　　　　　　第四
　　　　　　同式直角三角形面積互相為比同於
　　　　　　三角形各相當界所作方形之互相為
　　　　　　比而同式三角形面積互相為比者比
　　　　　　之各相當界互相為比則為連比例内
　　　　　　隔一位相加之比例也如甲乙丙丁戊
　　　　　　巳兩同式直角三角形其面積互相為
　　　　　　比即同於此兩三角形之乙丙戊巳相
　　　　　　當二界所作庚乙辛戊兩方形互相為
　　　　　　比之比例而此兩三角形之面積互相
　　　　　　為比比之乙丙戊已相當二界互相為
　　　　　　比之比例則為連比例内隔一位相加
　　　　　　之比例矣葢兩三角形之乙戊二角俱
　　　　　　為直角若與乙丙戊巳二線平行作甲
　　　　　　壬丁癸二線又與甲乙丁戊二線平行
　　　　　　作壬丙癸己二線即成壬乙癸戊兩直
　　　　　　角長方形此甲乙丙丁戊己兩三角形
　　　　　　因與所作壬乙癸戊兩直角長方形在
　　　　　　二平行線内同為一底其積為一半將
　　　　　　半與半相比者即同於全與全之相比
　　　　　　故甲乙丙丁戊己兩三角形互相為比
　　　　　　必同於壬乙癸戊兩直角長方形互相
　　　　　　為比之比例矣夫依乙丙戊己甲乙丁
　　　　　　戊各相當二界所作壬乙癸戊兩長方
　　　　　　形互相為比之比例既與甲乙丙丁戊
　　　　　　己兩三角形互相為比之比例同則依
　　　　　　乙丙戊己相當二界所作庚乙辛戊兩
　　　　　　正方形互相為比之比例亦與壬乙癸
　　　　　　戊兩長方形與甲乙丙丁戊己兩三角
　　　　　　形互相為比之比例同矣又凡直角兩
　　　　　　方形其兩界互相為比之比例若俱同
　　　　　　則兩形面積互相為比之比例較之兩
　　　　　　界互相為比之比例為隔一位相加之
　　　　　　比例(見七卷/第五節)今甲乙丙丁戊己兩三角
　　　　　　形之各依底線所作正方形互相為比
　　　　　　較之二底線互相為比之比例即為隔
　　　　　　一位相加之比例夫甲乙丙丁戊己兩
　　　　　　三角形之面積互相為比者既與所作
　　　　　　庚乙辛戊兩正方形面積互相為比之
　　　　　　比例同則此所作兩正方形面積相比
　　　　　　較之兩底相比為隔一位相加之比例
　　　　　　而甲乙丙丁戊己兩三角形面積互相
　　　　　　為比較之乙丙戊己相當二界互相為
　　　　　　比之比例亦為隔一位相加之比例可
　　　　　　知矣
　　　　　　第五
　　　　　　同式無直角三角形面積互相為比同
　　　　　　於三角形各相當界所作方形之互相
　　　　　　為比而三角形面積互相為比者比之
　　　　　　各相當界互相為比則為連比例内隔
　　　　　　一位相加之比例也如甲乙丙丁戊己
　　　　　　兩同式三角形雖無直角然其相當各
　　　　　　角俱等則此兩形面積互相為比同於
　　　　　　在此兩形之甲乙丁戊相當二界所作
　　　　　　方形互相為比之比例而兩形之面積
　　　　　　互相為比者比之甲乙丁戊相當二界
　　　　　　互相為比之比例則為連比例内隔一
　　　　　　位相加之比例矣試自兩形之丙己二
　　　　　　角與甲乙丁戊二界平行作丙庚己辛
　　　　　　各一線又自甲丁二角至庚辛二線之
　　　　　　末作甲庚丁辛二線又與此二線平行
　　　　　　自乙戊二角至壬癸二處作乙壬戊癸
　　　　　　二線成庚乙辛戊兩直角長方形此兩
　　　　　　長方形與甲乙丙丁戊己兩三角形俱
　　　　　　在兩平行線内又同為一底則此兩三
　　　　　　角形面積為彼庚乙辛戊兩長方形之
　　　　　　一半將半與半相比者同於全與全之
　　　　　　相比故甲乙丙丁戊己兩三角形面積
　　　　　　之比例必同於庚乙辛戊兩長方形之
　　　　　　比例矣夫同式兩長方形之比例同於
　　　　　　相當界所立正方形之比例而同式正
　　　　　　方形之比例比之各相當界之比例為
　　　　　　連比例隔一位相加之比例今此兩三
　　　　　　角形面積之比例既同於庚乙辛戊兩
　　　　　　長方之比例亦必同於兩正方之比例
　　　　　　則兩三角形面積之比例比之兩界之
　　　　　　比例為連比例隔一位相加之比例可
　　　　　　知矣
　　　　　　第六
　　　　　　有衆多邊形其邊數同相當各角俱等
　　　　　　而相當界之比例又同則謂之同式形
　　　　　　也如有甲乙丙丁戊己庚辛壬癸大小
　　　　　　兩多邊形其邊數俱為五其相當甲己
　　　　　　二角乙庚二角丙辛二角丁壬二角戊
　　　　　　癸二角各度俱等而甲乙邊與己庚邊
　　　　　　之比即同於乙丙邊與庚辛邊之比其
　　　　　　相當邊互相比之俱同者即謂之同式
　　　　　　多邊形也又如衆曲線形於其内外作
　　　　　　各種直界形其式若同則謂之同式曲
　　　　　　線形也假如有甲乙大小兩曲線形在
　　　　　　甲大形内作一丙丁戊己庚五邊形在
　　　　　　乙小形内作一辛壬癸子丑五邊形此
　　　　　　所作兩五邊形之式若同則曲線形之
　　　　　　式必同又如甲乙大小兩曲線形在甲
　　　　　　大形外作一丙丁戊己四邊形在乙小
　　　　　　形外作一庚辛壬癸四邊形此所作兩
　　　　　　四邊形之式若同其曲線形之式亦必
　　　　　　同故皆謂之同式曲線形也或如甲乙
　　　　　　丙丁大小兩圜分於大圜分内作一戊
　　　　　　甲乙三角形於小圜分内作一己丙丁
　　　　　　三角形此所作兩三角形之式若同則
　　　　　　圜分之式亦必同故謂之同式圜分也
　　　　　　第七
　　　　　　大小各圜分之式若同則其相對之圜
　　　　　　心角度必俱等也如甲乙丙丁大小兩
　　　　　　圜之戊甲己庚丙辛兩分之式相同其
　　　　　　弧雖隨圜之大小各殊而自圜所分之
　　　　　　度必同其各叚所對二圜之壬癸心角
　　　　　　度亦等矣夫戊甲己與庚丙辛兩叚式
　　　　　　既同則此内所函甲戊己丙庚辛兩三
　　　　　　角形之甲丙相當兩界角之度必等若
　　　　　　自甲丙二角過二圜心壬癸至對界乙
　　　　　　丁作甲壬乙丙癸丁二線則成兩界角
　　　　　　與兩心角葢心角大於界角一倍故甲
　　　　　　乙大圜之戊壬乙心角比戊甲乙界角
　　　　　　大一倍乙壬己心角比乙甲己界角大
　　　　　　一倍今將戊壬乙乙壬己兩心角併之
　　　　　　戊甲乙乙甲己兩界角併之則所併之
　　　　　　心角亦必比所併之界角大一倍矣而
　　　　　　丙丁小圜之庚癸丁丁癸辛兩心角併
　　　　　　之亦必比庚丙丁丁丙辛所併之兩界
　　　　　　角大一倍夫兩圜之兩界角度既等而
　　　　　　兩圜之所併之心角度又等則兩界角
　　　　　　相對之戊乙己庚丁辛兩弧叚之分數
　　　　　　亦必相等界角所對之弧分既等則心
　　　　　　角所對之弧分亦必相等心角所對之
　　　　　　弧分即為甲丙二界角相對之壬癸二
　　　　　　心角之度也
　　　　　　第八
　　　　　　凡大小同式多邊形分為衆三角形其
　　　　　　相當三角形之式俱相同也如甲乙丙
　　　　　　丁戊己庚辛壬癸兩同式五邊形自大
　　　　　　形甲角至丙丁二角自小形己角至辛
　　　　　　壬二角各作二線則大形分為甲乙丙
　　　　　　甲丙丁甲丁戊三三角形小形分為己
　　　　　　庚辛己辛壬己壬癸三三角形而甲乙
　　　　　　丙之形與相當己庚辛之形同式甲丙
　　　　　　丁之形與相當己辛壬之形同式甲丁
　　　　　　戊之形與相當己壬癸之形同式因其
　　　　　　所分各三角形俱為同式故相當各角
　　　　　　度必等相當各角度既等則其相當各
　　　　　　界之比例亦必俱同自五邊形所分之
　　　　　　各三角形之相當界互相為比之比例
　　　　　　既同則五邊形之相當各界互相為比
　　　　　　之比例亦必同相當各界之比例相同
　　　　　　則兩形之式相同可知矣
　　　　　　第九
　　　　　　凡大小同式多邊形互相為比同於各
　　　　　　形相當界所作方形之互相為比而比
　　　　　　之各面相當界互相為比之比例為連
　　　　　　比例隔一位相加之比例也如甲乙丙
　　　　　　丁戊己庚辛壬癸兩同式五邊形於大
　　　　　　形之丙丁界小形之辛壬界各作子丙
　　　　　　丑辛大小兩方形其大小五邊形互相
　　　　　　為比必同於所作子丙丑辛大小二方
　　　　　　形之互相為比大小五邊形既同於大
　　　　　　小兩方形之互相為比則比之丙丁辛
　　　　　　壬相當二界互相為比之比例為連比
　　　　　　例隔一位相加之比例矣若將甲乙丙
　　　　　　丁戊己庚辛壬癸兩形分為衆三角形
　　　　　　則相當各三角形之式必同相當各三
　　　　　　角形之式既同則相當各三角形互相
　　　　　　為比即同於在三角形各相當界所作
　　　　　　方形之互相為比而各三角形面積之
　　　　　　互相為比較之各相當界互相為比之
　　　　　　比例亦為連比例隔一位相加之比例
　　　　　　夫所分衆三角形互相為比既同於所
　　　　　　作方形之互相為比則衆三角形所合
　　　　　　甲乙丙丁戊己庚辛壬癸之大小五邊
　　　　　　形互相為比亦必同於丙丁辛壬相當
　　　　　　界所作子丙丑辛大小兩方形之互相
　　　　　　為比而比之丙丁辛壬相當界互相為
　　　　　　比之比例為連比例隔一位相加之比
　　　　　　例可知矣
　　　　　　第十
　　　　　　凡大小同式直界形互相為比同於在
　　　　　　所比各形内外所有同式形之各相當
　　　　　　界所作正方形之互相為比也如甲乙
　　　　　　丙丁戊己庚辛壬癸子丑大小兩直界
　　　　　　形於此二形内所函之甲丙丁己庚壬
　　　　　　癸丑二同式四邊形之甲丙庚壬相當
　　　　　　二界作寅丙卯壬正方形則兩直界形
　　　　　　互相為比即同於兩正方形之互相為
　　　　　　比也若將甲乙丙丁戊己庚辛壬癸子
　　　　　　丑兩六邊形俱分為三角形則其相當
　　　　　　各三角形之式俱相同而相當各三角
　　　　　　形互相為比必同於甲丙庚壬相當二
　　　　　　界所作寅丙卯壬正方形之互相為比
　　　　　　矣此所分三角形之比例既同於所作
　　　　　　正方形之比例則大小兩形内各三角
　　　　　　形之甲丙庚壬界又為兩四邊形之共
　　　　　　界而甲乙丙丁戊己庚辛壬癸子丑兩
　　　　　　同式形互相為比亦必同於其所函之
　　　　　　甲丙丁己庚壬癸丑兩四邊形之甲丙
　　　　　　庚壬兩相當界所作寅丙卯壬兩正方
　　　　　　形之互相為比可知矣
　　　　　　第十一
　　　　　　凡大小同式曲界形互相為比同於在
　　　　　　所比各形内外所有同式形之各相當
　　　　　　界所作正方形之互相為比也如甲乙
　　　　　　丙丁戊己庚辛壬癸子丑大小二圜此
　　　　　　二圜之中雖各函一同式六邊形各函
　　　　　　一同式四邊形又各函衆同式三角形
　　　　　　此大小二圜之積互相為比必同於在
　　　　　　圜内所函同式形之甲丙庚壬相當二
　　　　　　界所作寅丙卯壬正方形之互相為比
　　　　　　也大凡衆界形或函圜或函於圜其界
　　　　　　數愈多愈與圜界相近而圜界分為千
　　　　　　萬叚即成千萬直界形(見四卷第十/九二十等節)則
　　　　　　大小兩圜之比例固與内函相當直界
　　　　　　形之比例等矣夫相當直界形之比例
　　　　　　原同於兩形之相當界所作方形之比
　　　　　　例而圜界形之比例又同於相當直界
　　　　　　形之比例則此大小二圜互相為比之
　　　　　　比例同於此二圜之輻線或徑線所作
　　　　　　正方形互相為比之比例可知矣
　　　　　　第十二
　　　　　　凡圓面徑與撱圓面(一名鴨/蛋形)髙度等者
　　　　　　其面積互相為比之比例即同於函兩
　　　　　　形各作切方形互相為比之比例而圓
　　　　　　形面積與撱圓形面積互相為比之比
　　　　　　例又同於圓形徑與撱圓形小徑互相
　　　　　　為比之比例也如子壬寅癸之圓面子
　　　　　　丑寅卯之撱圓面其子寅髙度俱同(圓/徑)
　　　　　　(即撱圓/大徑)其面積互相為比之比例必同
　　　　　　於圓面外所作切圓戊己庚辛正方形
　　　　　　與撱圓面外所作切圓甲乙丙丁長方
　　　　　　形互相為比之比例而子壬寅癸圓面
　　　　　　與子丑寅卯撱圓面互相為比之比例
　　　　　　又同於圓面之壬癸徑與撱圓面之丑
　　　　　　卯小徑互相為比之比例也葢平行線
　　　　　　内兩面形互相為比之比例同於其底
　　　　　　界互相為比之比例(見七卷/第八節)今戊己庚
　　　　　　辛正方形與甲乙丙丁長方形皆在戊
　　　　　　辛己庚平行線内故戊己庚辛正方形
　　　　　　與甲乙丙丁長方形互相為比之比例
　　　　　　同於己庚底與乙丙底互相為比之比
　　　　　　例而子壬寅癸圓面與子丑寅卯撱圓
　　　　　　面亦在戊辛己庚平行線内則子壬寅
　　　　　　癸圓面與子丑寅卯撱圓面互相為比
　　　　　　之比例必同於戊己庚辛正方形與甲
　　　　　　乙丙丁長方形互相為比之比例矣然
　　　　　　戊己庚辛正方形之己庚底即圓面壬
　　　　　　癸徑度而甲乙丙丁長方形之乙丙底
　　　　　　又即撱圓面之丑卯徑度也夫平圓與
　　　　　　撱圓之比例既同於正方形與長方形
　　　　　　之比例而正方形與長方形之比例又
　　　　　　同於己庚底與乙丙底之比例則圓面
　　　　　　與撱圓面之比例同於圓面之壬癸徑
　　　　　與撱圓面之丑卯徑之比例可知矣
　　　　　　㡬何原本九
　　　　　　第一
　　　　　　凡直角三角形自直角至相對界作一
　　　　　　垂線則一形分為兩形與原形共為三
　　　　　　同式直角三角形而其比例俱相同也
　　　　　　如甲乙丙直角三角形自甲直角至相
　　　　　　對乙丙界作一甲丁垂線則甲乙丙一
　　　　　　形分為甲丁乙甲丁丙兩形此所分兩
　　　　　　形與原有甲乙丙形之式俱相同而皆
　　　　　　為直角三角形其三形毎相當各界之
　　　　　　比例亦俱相同也葢甲丁線既為垂線
　　　　　　則兩傍所分甲丁乙甲丁丙二角必俱
　　　　　　為直角(見首卷/第十節)是故甲乙丙三角形之
　　　　　　甲角甲丁乙三角形之丁角其度相等
　　　　　　而兩三角形又共一乙角其相當二角
　　　　　　度既等則所餘各一角度自等(見八卷/第三節)
　　　　　　故甲乙丙之丙角與甲丁乙之甲角其
　　　　　　度相等也而甲乙丙之甲角亦與甲丁
　　　　　　丙之丁角相等此兩三角形又共一丙
　　　　　　角故所餘之甲乙丙之乙角與甲丁丙
　　　　　　之甲角其度亦等三三角形之毎相當
　　　　　　各角之度既等則三三角形之式必同
　　　　　　三三角形之式既同則其毎相當各界
　　　　　　之比例亦俱相同可知矣
　　　　　　第八
　　　　　　凡直角三角形自直角至相對界作一
　　　　　　垂線則所截之兩叚一為一率一為三
　　　　　　率而所作之垂線為中率此三率即為
　　　　　　相連比例率也如甲乙丙直角三角形
　　　　　　自甲直角至相對乙丙界作一甲丁垂
　　　　　　線則截乙丙界為兩叚其所截之乙丁
　　　　　　叚為一率則丁丙叚為三率若丁丙叚
　　　　　　為一率則乙丁叚為三率而所作甲丁
　　　　　　垂線總為中率故此乙丁甲丁丁丙三
　　　　　　線互為相連比例三率也葢甲乙丁甲
　　　　　　丁丙兩三角形為同式故其相當之乙
　　　　　　丁甲丁二界互相為比即同於甲丁丁
　　　　　　丙二界之互相為比也今以乙丁線為
　　　　　　四分丁丙線為一分則甲丁線必得二
　　　　　　分因四分與二分之比必同於二分與
　　　　　　一分之比故為相連比例三率也
　　　　　　第三
　　　　　　直角三角形自直角至相對界所作垂
　　　　　　線與所分二叚固為相連比例三率如
　　　　　　依垂線度作一方形則與所分二叚一
　　　　　　為寛度一為長度所作長方形之積相
　　　　　　等也如甲乙丙直角三角形自甲直角
　　　　　　至相對乙丙界作一甲丁垂線截乙丙
　　　　　　界為兩叚遂成乙丁甲丁丁丙之連比
　　　　　　例三率今依甲丁垂線度作一戊丁正
　　　　　　方形(即為中率/自乗之數)以甲丁垂線所截丁丙
　　　　　　一叚為寛度乙丁一叚為長度作一己
　　　　　　丁長方形(即為首率末/率相乗之數)其戊丁正方形
　　　　　　之積必與己丁長方形之積相等也何
　　　　　　也葢同式兩三角之相當界互相為比
　　　　　　之比例同故此乙丁界與甲丁界之比
　　　　　　即同於甲丁界與丙丁界之比乙丁線
　　　　　　既為一率則甲丁線為二率甲丁線復
　　　　　　為三率則丙丁線為四率然則此相連
　　　　　　比例三率又為相當比例四率矣因其
　　　　　　可為相當比例四率故二率與三率相
　　　　　　乗一率與四率相乗所得之分數相同
　　　　　　(見七卷/第四節)今既以甲丁為二率又為三率
　　　　　　則甲丁自乗之數即是二率三率相乗
　　　　　　之數而乙丁一率與丙丁三率相乗所
　　　　　　得己丁長方形即與甲丁二率三率自
　　　　　　乗之正方相等可知矣此乃首率末率
　　　　　　求中率之法也要之首率末率相乗中
　　　　　　率相乗(中率相乗者中率自乗或二率/三率相乗俱在首率末率之中)
　　　　　　(故/云)其所乗之二式雖異因俱自相連比
　　　　　　例四率而生故其積相等而得以為準
　　　　　　也
　　　　　　第四
　　　　　　凡有直角三角形其直角相對界所作
　　　　　　方形之積必與兩傍界所作兩方形之
　　　　　　積相等也如甲乙丙直角三角形其甲
　　　　　　直角相對乙丙界作一乙丁方形其積
　　　　　　必與甲乙甲丙之兩傍線所作戊乙己
　　　　　　丙兩方形之積相等也試自甲直角過
　　　　　　相對乙丙界至方形辛丁界作一甲庚
　　　　　　壬垂線則甲乙丙三角形分為甲乙庚
　　　　　　甲庚丙兩三角形而乙丁正方形分為
　　　　　　乙壬庚丁兩長方形此所分甲乙庚甲
　　　　　　庚丙兩三角形與甲乙丙原三角形為
　　　　　　同式則其毎相當界之互相比例必同
　　　　　　矣是以甲庚丙小三角形之庚丙小界
　　　　　　與丙甲大界之比即同於甲乙丙大三
　　　　　　角形之甲丙小界與乙丙大界之比而
　　　　　　為相當比例四率也然丙甲甲丙之二
　　　　　　率三率原為一線則庚丙丙甲乙丙又
　　　　　　為相連比例三率矣故丙甲中率所作
　　　　　　己丙方形之積與庚丙一率為寛乙丙
　　　　　　三率為長所作庚丁長方形之積相等
　　　　　　也乙丁既為正方形則庚壬度必與方
　　　　　　界乙丙各度等故庚丁長方即同庚丙
　　　　　　為寛乙丙為長所作之長方也又如甲
　　　　　　乙庚甲乙丙兩三角之乙庚甲乙乙甲
　　　　　　乙丙四界為相當比例四率又為相連
　　　　　　比例三率故甲乙中率所作戊乙方形
　　　　　　之積亦與乙庚一率為寛乙丙三率為
　　　　　　長所作乙壬長方形之積相等也今庚
　　　　　　丁乙壬之兩長方形既與己丙戊乙兩
　　　　　　正方形等則兩形相合之乙丁正方形
　　　　　　亦必與己丙戊乙兩正方形相等可知
　　　　　　矣
　　　　　　第五
　　　　　　凡直角三角形之三界所作同式三形
　　　　　　其一大界所作一形之積必與二小界
　　　　　　所作二形之積等也如在甲乙丙直角
　　　　　　三角形之乙丙甲乙甲丙三界作乙丁
　　　　　　戊乙己丙三同式長方形則乙丙大界
　　　　　　所作乙丁一形之積必與甲乙甲丙二
　　　　　　小界所作戊乙己丙二形之積等也又
　　　　　　或如甲乙丙直角三角形於乙丙大界
　　　　　　作乙戊丁丙一半圜於甲乙甲丙二小
　　　　　　界作甲庚乙甲已丙二半圜則乙丙大
　　　　　　界所作乙戊丁丙一半圜之積必與甲
　　　　　　乙甲丙二小界所作甲庚乙甲已丙二
　　　　　　半圜之積等也葢依三界所作三形之
　　　　　　式既同故同式衆形互相為比即同於
　　　　　　相當界所作正方形之互相為比也要
　　　　　　之一大界所作一大形内減一小界所
　　　　　　作一小形即餘一小界所作一小形而
　　　　　　一小界所作一小形内再加入一小界
　　　　　　所作一小形則為一大界所作一大形
　　　　　　矣
　　　　　　第六
　　　　　　一圜之内二絃線相交所截之叚遞轉
　　　　　　比之其比例俱同而為相當比例四率
　　　　　　也如甲圜内乙丙丁戊二絃線相交於
　　　　　　已其所截之戊已一叚與已丙一叚之
　　　　　　比例即同於乙己一叚與己丁一叚之
　　　　　　比例故戊己己丙乙己己丁四叚為相
　　　　　　當比例之四率也何以見之若自乙至
　　　　　　戊自丁至丙復作二絃線即成乙己戊
　　　　　　丁己丙兩三角形此兩三角形之乙角
　　　　　　丁角俱切於甲圜之戊丙弧叚其度相
　　　　　　等(見四卷第/十二節)再乙己戊之己角丁己丙
　　　　　　之己角又為兩尖相對之角其度亦相
　　　　　　等今乙丁二角之度既等而兩己角之
　　　　　　度又等則所餘戊丙二角亦自等兩三
　　　　　　角形之相當各角既等則其式必同其
　　　　　　式既同則毎相當各二線互相為比之
　　　　　　比例俱同而戊己己丙乙己己丁四叚
　　　　　　互相為比例四率可知矣
　　　　　　第七
　　　　　　圜之徑線不拘何處作一垂線則所截
　　　　　　之兩叚一為一率一為三率而垂線為
　　　　　　中率即為相連比例三率也如甲圜自
　　　　　　丁界至乙丙徑線戊處作一丁戊垂線
　　　　　　將乙丙徑線截為兩叚其所截乙戊一
　　　　　　叚為一率戊丙一叚為三率而丁戊垂
　　　　　　線為中率此乙戊丁戊戊丙三線為相
　　　　　　連比例三率也試自圜界丁至乙丙二
　　　　　　處作丁乙丁丙二線則成一乙丙丁三
　　　　　　角形其丁角既立於圜之乙己丙半界
　　　　　　故為直角(見四卷第/十四節)而丁戊垂線乃自
　　　　　　直角至相對乙丙底界所作之垂線故
　　　　　　所截乙戊一叚為一率戊丙一叚為三
　　　　　　率而丁戊垂線為中率為相連比例三
　　　　　　率也
　　　　　　第八
　　　　　　自圜外一㸃過圜界二處至相對界作
　　　　　　二線以此兩全線互相為比即同於圜
　　　　　　界外所截之二叚遞轉為比之比例而
　　　　　　為相當比例四率也如己圜自圜外甲
　　　　　　㸃過圜界乙丁二處至相對界丙戊二
　　　　　　處作二線則甲丙甲戊兩全線互相為
　　　　　　比必同於圜界外所截甲乙甲丁二叚
　　　　　　之遞轉相比而為相當比例四率也試
　　　　　　自圜界乙丁二處至相對界丙戊二處
　　　　　　作乙戊丁丙二線則成甲丙丁甲戊乙
　　　　　　兩三角形此兩三角形之丙戊二角既
　　　　　　切於一圜之乙丁弧界其二角之度必
　　　　　　等(見四卷第/十二節)再甲丙丁之甲角甲戊乙
　　　　　　之甲角既共為一角其度自等兩三角
　　　　　　形各二角度俱等則兩三角形必為同
　　　　　　式矣故甲丙甲戊相當二界互相為比
　　　　　　之比例即同於甲丁甲乙相當二界互
　　　　　　相為比之比例是以甲丙與甲戊之比
　　　　　　同於甲丁與甲乙之比將甲丙全線為
　　　　　　一率甲戊全線為二率甲乙甲丁遞轉
　　　　　　移之而以甲丁一叚為三率甲乙一叚
　　　　　　為四率為相當比例之四率也
　　　　　　第九
　　　　　　凡函於圜内之三角形以其一角平分
　　　　　　為二過相對底界至相對界作一直線
　　　　　　則所分角之小邊線與所作線之在三
　　　　　　角形内一叚之比即同於所作線之全
　　　　　　分與所分角之大邊線之比也如函於
　　　　　　圜内有甲乙丙三角形以甲角平分為
　　　　　　二分過所對乙丙底界至相對界作一
　　　　　　直線即成甲丁戊一全線以三角形之
　　　　　　甲乙小邊與所作甲丁戊線之甲丁一
　　　　　　叚之比即同於所作甲丁戊全線與三
　　　　　　角形之甲丙大邊之比也何以言之若
　　　　　　自圜界乙至戊作乙戊弦線即成甲乙
　　　　　　戊甲丁丙兩三角形此兩三角形之戊
　　　　　　丙二角俱切於圜界甲乙弧之一叚其
　　　　　　度必等而甲乙戊三角形之甲角甲丁
　　　　　　丙三角形之甲角又為一角所平分之
　　　　　　兩角其度亦必等因此兩三角形各二
　　　　　　角之度等故兩形為同式兩三角形之
　　　　　　式既同則兩形之相當二界互相為比
　　　　　　之比例俱同是以甲乙小分與甲丁小
　　　　　　分之比即同於甲戊大分與甲丙大分
　　　　　　之比也
　　　　　　第十
　　　　　　凡函於圜内之三角形以其一角為兩
　　　　　　平分自角至底作一線則所分底線兩
　　　　　　叚互相為比即同於所分角之兩傍兩
　　　　　　邊線之互相為比也如函於圜内有甲
　　　　　　乙丙三角形以甲角平分為二分至乙
　　　　　　丙底作甲丁一線則分一丙底線為乙
　　　　　　丁丁丙兩叚以乙丁與丁丙之比即同
　　　　　　於以甲乙小邊線與甲丙大邊線之比
　　　　　　也試自所分底線之丁至甲丙線與甲
　　　　　　乙平行作丁戊一線即成戊丁丙一小
　　　　　　三角形葢甲乙丙大三角形之乙角戊
　　　　　　丁丙小三角形之丁角既為乙甲丁戊
　　　　　　平行線一邊之内外角其度必等(見首/卷第)
　　　　　　(二十/三節)而甲乙丙戊丁丙兩三角形又共
　　　　　　一丙角故此兩三角形之各二角度等
　　　　　　為同式兩三角形也再甲丁戊之丁角
　　　　　　乙甲丁之甲角因為平行線内二尖交
　　　　　　錯之角其度亦等然則乙甲丁之甲角
　　　　　　既為甲乙丙之甲角之兩平分則甲丁
　　　　　　戊之丁角亦與甲丁戊之甲角度等矣
　　　　　　甲丁戊三角形之丁角甲角既等則二
　　　　　　角所對之丁戊甲戊二線亦必等矣甲
　　　　　　乙丙戊丁丙兩三角形既為同式而三
　　　　　　角之度又俱等則其甲乙丙大三角形
　　　　　　之甲乙甲丙二線互相為比即同於戊
　　　　　　丁丙小三角形之戊丁戊丙二線互相
　　　　　　為比之比例也今戊丁甲戊二線其度
　　　　　　既等則甲乙線與甲丙線之比又同於
　　　　　　以甲戊線與戊丙線之比至於丁戊平
　　　　　　行線所截乙丁一叚與丁丙一叚之比
　　　　　　則又同於甲戊一叚與戊丙一叚之比
　　　　　　矣是故甲乙線與甲丙線之比為同於
　　　　　　乙丁線與丁丙線之比也
　　　　　　㡬何原本十
　　　　　　第一
　　　　　　大凡直角立方體積皆生於面線互乗
　　　　　　之度故欲知方體所生比例之分將所
　　　　　　比形之長寛與厚詳較之即可得而知
　　　　　　矣如甲乙丙丁直角立方二體其甲乙
　　　　　　大形之戊己長比丙丁小形之庚辛長
　　　　　　甲乙大形之戊壬寛比丙丁小形之庚
　　　　　　癸寛甲乙大形之甲戊厚比丙丁小形
　　　　　　之丙庚厚俱為大一倍其甲乙大形之
　　　　　　戊乙底平面積與丙丁　形之庚丁底
　　　　　　平面積之比例將縱横二線之長寛度
　　　　　　分考之即得(見七卷/第二節)既得二體底積之
　　　　　　比例乃以二形之厚度復與底積比之
　　　　　　即可知甲乙丙丁二體之比例矣葢甲
　　　　　　乙大體之戊己戊壬長寛之度既比丙
　　　　　　丁小體之庚辛庚癸長寛之度大一倍
　　　　　　則戊乙平面底形之内如庚丁平面底
　　　　　　形二倍者有二矣然則甲乙大形甲戊
　　　　　　之厚度既比丙丁小形丙庚之厚度大
　　　　　　一倍則甲乙體形之内如丙丁體形四
　　　　　　倍者有二可知矣是故欲知直角方體
　　　　　　之比例以本體之長寛與厚互相比例
　　　　　　以較之即得直角方體互相為比之比
　　　　　　例也
　　　　　　第二
　　　　　　有兩直角長方體若將此一體之底度
　　　　　　與他一體之底度又將他一體之厚度
　　　　　　與此一體之厚度為比其比例若同則
　　　　　　此二體之積必等也如甲乙丙丁兩直
　　　　　　角長方體甲乙體之戊乙底度比丙丁
　　　　　　體之庚丁底度大一倍而丙丁體之丙
　　　　　　庚厚度比甲乙體之甲戊厚度亦大一
　　　　　　倍則甲乙丙丁二體之積必相等是故
　　　　　　兩體之底積與厚度相較則兩體之積
　　　　　　可知矣葢體積之比例視其面線今兩
　　　　　　體之底面厚度交互相等如此其體積
　　　　　　不得不等也
　　　　　　第三
　　　　　　有兩直角方體其底面積之縱横二界
　　　　　　相比之比例與厚度面積之縱横二界
　　　　　　相比之比例若俱同則此兩體為直角
　　　　　　正方同式體也如甲乙丙丁兩直角方
　　　　　　體其甲乙體之戊乙底面之戊己横界
　　　　　　比丙丁體之庚丁底面之庚辛横界大
　　　　　　一倍甲乙體之戊乙底面之戊壬縱界
　　　　　　比丙丁體之庚丁底面之庚癸縱界大
　　　　　　一倍甲乙體之甲己厚面之甲戊直界
　　　　　　比丙丁體之丙辛厚面之丙庚直界亦
　　　　　　大一倍則甲乙丙丁之兩體俱為直角
　　　　　　正方同式體也至於兩體所有之戊己
　　　　　　庚辛二界戊壬庚癸二界甲戊丙庚二
　　　　　　界俱為相當之界而可互相為比例矣
　　　　　　第四
　　　　　　凡同式直角正方體其體積之比例比
　　　　　　之兩界線之比例為連比例隔二位相
　　　　　　加之比例也如甲乙丙丁兩同式直角
　　　　　　正方體其相當之戊己庚辛二界戊壬
　　　　　　庚癸二界甲戊丙庚二界互相為比之
　　　　　　比例俱各大一倍則此甲乙體積與丙
　　　　　　丁體積之比比之甲乙體之界線與丙
　　　　　　丁體之界線之比者即如連比例四率
　　　　　　内隔二位相加之比例矣蓋甲乙體之
　　　　　　各界既為丙丁體之各界之二倍則甲
　　　　　　乙體内如丙丁體之二倍者有四二其
　　　　　　四為八故甲乙體積比丙丁體積大八
　　　　　　倍夫以甲乙體積八與丙丁體積一相
　　　　　　比為八分之一甲乙體界二與丙丁體
　　　　　　界一相比為二分之一其比例不同蓋
　　　　　　以八分比一分較之二分比一分為四
　　　　　　倍也如欲求其相連比例之率則於甲
　　　　　　乙體之界四倍之得八分與丙丁體界
　　　　　　一分為比即如甲乙體積與丙丁體積
　　　　　　之比例矣夫八與四四與二二與一皆
　　　　　　為連比例二分之一之比例今以八與
　　　　　　一為比其間隔四與二之兩位故曰同
　　　　　　式兩體積之比例為兩界上連比例隔
　　　　　　二位相加之比例也(若邊為三倍則面/為九倍體為二十)
　　　　　　(七倍亦為隔二位/相加之比例也)
　　　　　　第五
　　　　　　有兩同式直角長方體於兩體相當之
　　　　　　二界各作兩正方體互相為比即同於
　　　　　　原兩長方體之互相為比也如甲乙丙
　　　　　　丁兩直角長方體在戊乙己丁相當二
　　　　　　横界各作甲庚丙辛二正方體則所作
　　　　　　之甲庚丙辛兩正方體互相為比之比
　　　　　　例仍同於原有之甲乙丙丁兩長方體
　　　　　　互相為比之比例也夫甲乙丙丁同式
　　　　　　之兩長方體既為隔二位相加之比例
　　　　　　則所作甲庚丙辛同式之兩正方體亦
　　　　　　必為隔二位相加之比例矣然則原有
　　　　　　之甲乙長方體為原有之丙丁長方體
　　　　　　之八分之一其所作甲庚正方體亦為
　　　　　　所作丙辛正方體之八分之一可知矣
　　　　　　第六
　　　　　　凡有大小平面體其相當角度俱等而
　　　　　　相當界之比例又同則謂之同式體也
　　　　　　如甲乙大小兩平面體其相當各界之
　　　　　　度俱等而相當各界之比例又同則甲
　　　　　　乙二體謂之同式平面正方體也如丙
　　　　　　丁大小兩四瓣體其相當各角之度俱
　　　　　　等而相當各界之比例又同則丙丁二
　　　　　　體謂之同式四瓣體也又如大小圓面
　　　　　　體於其内外作各種平面體其平面體
　　　　　　之式若同則圓面體亦謂之同式體如
　　　　　　戊己大小兩圓體所函之庚辛尖瓣等
　　　　　　體是也
　　　　　　第七
　　　　　　同式各種體之比例同於在各體相當
　　　　　　界所作正方體之比例也如甲乙丙丁
　　　　　　戊己大小兩三角尖瓣體互相為比即
　　　　　　同於乙丙戊己相當二界所作庚乙辛
　　　　　　戊兩正方體之互相為比又如壬癸兩
　　　　　　圓球體其互相為比之比例亦同於圓
　　　　　　球徑相當之乙丙戊己二界所作庚乙
　　　　　　辛戊兩正方體互相為比之比例也蓋
　　　　　　同式平面形互相為比之比例同於各
　　　　　　相當二界所作正方面形互相為比之
　　　　　　比例矣今各種體之式既同故其相當
　　　　　　面互相為比之比例必同相當面互相
　　　　　　為比之比例同者縁相當面之各相當
　　　　　　界互相為比之比例同也故凡同類兩
　　　　　　體知此一體之度而不知彼一體之度
　　　　　　欲求知之則在同式兩體相當二界各
　　　　　　作一正方體此所作之二體一為一率
　　　　　　一為二率所知之體為三率推得四率
　　　　　　即其未知之體矣或有同類兩體知此
　　　　　　一體之界而不知彼一體之界則依所
　　　　　　知一體之界作一正方體其兩體一為
　　　　　　一率一為二率所作正方體為三率推
　　　　　　得四率即是彼一體界數所作之正方
　　　　　　體矣故曰同式兩體之比例與相當界
　　　　　　所作正方體之比例相同也
　　　　　　第八
　　　　　　凡圓面半徑與球體半徑等者其圓面
　　　　　　積為球體外面積之四分之一而圓面
　　　　　　半徑與球體全徑等者其圓面積與球
　　　　　　體外面積等也如丁己圓面之丁戊半
　　　　　　徑與甲丙球體之甲乙半徑等則丁己
　　　　　　圓面積為甲丙球體外面積之四分之
　　　　　　一又如庚壬圓面之庚辛半徑與甲丙
　　　　　　球體之甲丙全徑等則庚壬圓面積與
　　　　　　甲丙球體外面積等也試作子寅卯一
　　　　　　尖圓體使其寅辰卯之底面積與甲丙
　　　　　　球體外面積等其子丑髙度與甲丙球
　　　　　　體之甲乙半徑等則此尖圓體積與球
　　　　　　體積相等(見五卷第/二十五節)又作午未申一小
　　　　　　尖圓體使其未申底徑與甲丙球體之
　　　　　　全徑等亦與大尖圓體之寅丑半徑等
　　　　　　其午酉髙度與甲丙球體之甲乙半徑
　　　　　　等亦與大尖圓體之子丑髙度等則此
　　　　　　小尖圓體積為球體積之四分之一亦
　　　　　　即為大尖圓體積之四分之一何以見
　　　　　　之蓋大小兩面之比例同於相當界所
　　　　　　生連比例隔一位加一倍之比例今大
　　　　　　尖圓體之寅夘底徑比小尖圓體之未
　　　　　　申底徑大一倍則大尖圓體底積比小
　　　　　　尖圓體底積必又大一倍則小尖圓體
　　　　　　底積為大尖圓體底積之四分之一矣
　　　　　　又兩體同髙者其體積之比例同於其
　　　　　　底面之比例今小尖圓體底積既為大
　　　　　　尖圓體底積之四分之一則其體積必
　　　　　　為大尖圓體積之四分之一而亦為球
　　　　　　體之四分之一矣(球體原與大/尖圓相等)夫大尖
　　　　　　圓體之底積原與球體之外面積等小
　　　　　　尖圓體底積既為大尖圓體底積之四
　　　　　　分之一亦必為球體外面積之四分之
　　　　　　一而丁己圓面固與小尖圓之底積等
　　　　　　則為球體外面積之四分之一無疑矣
　　　　　　至於庚壬圓面之徑原比丁己圓面之
　　　　　　徑大一倍則其面積必大四倍今丁己
　　　　　　圓面既為甲丙球體外面積之四分之
　　　　　　一則庚壬圓面積比丁己圓面積大四
　　　　　　倍者安得不與球體外面積相等乎
　　　　　　第九
　　　　　　凡球體全徑與上下面平行長圓體底
　　　　　　徑髙度相等則球體為長圓體之三分
　　　　　　之二也如甲乙丙丁一球體戊己庚辛
　　　　　　一長圓體此球體之乙丁全徑與長圓
　　　　　　體之己庚底徑度等而球體之甲丙全
　　　　　　徑與長圓體之戊己髙度等則球體積
　　　　　　為長圓體積之三分之二也蓋長圓體
　　　　　　與尖圓體同底同髙則其比例為三分
　　　　　　之一(五卷第二十三節言平底尖體與/上下面平行體同底同髙則尖體)
　　　　　　(為平行體/三分之一)尖圓體之底徑與球之全徑
　　　　　　等髙與球之半徑等者尖圓體積為球
　　　　　　體積之四分之一而尖圓體又為半球
　　　　　　體之二分之一矣(説見/前節)今於乙己庚丁
　　　　　　半長圓體内作己壬庚半球體又作一
　　　　　　壬己庚尖圓體則此尖圓體為半球體
　　　　　　之二分之一尖圓體既為半球體之二
　　　　　　分之一又為半長圓體之三分之一則
　　　　　　半球體豈非長圓體之三分之二乎夫
　　　　　　全與全之比例即若半與半之比例今
　　　　　　半長圓與半球之比例為三分之二則
　　　　　　全長圓體與全球體之比例亦為三分
　　　　　　之二可知矣
　　　　　　第十
　　　　　　凡球體全徑與長圓體底徑髙度相等
　　　　　　者其球體外面積與長圓體周圍面積
　　　　　　等也如甲乙丙丁一球體戊己庚辛一
　　　　　　長圓體其球體之乙丁全徑與長圓體
　　　　　　之己庚底徑等而球體之甲丙全徑與
　　　　　　長圓體之戊己髙度等則此球體外面
　　　　　　積必與長圓體之周圍面積等也大凡
　　　　　　體之面積相等者其體積之比例同於
　　　　　　其髙之比例而體積之比例與髙之比
　　　　　　例同者其面積必相等試將球體乙壬
　　　　　　半徑分為六分取其三分為髙以長圓
　　　　　　周圍面積為底所成之體積必與長圓
　　　　　　體積等取半徑之二分為髙以球體外
　　　　　　面積為底所成之體積必與球體之積
　　　　　　等蓋長圓體與球體之比例原為三與
　　　　　　二之比例此所成之二體亦必為三與
　　　　　　二之比例一體之髙為三分一體之髙
　　　　　　為二分是積之比例與髙之比例同矣
　　　　　　非因其面積相等之故乎由是觀之球
　　　　　　體外面積與長圓體周圍面積相等也
　　　　　　明矣
　　　　　　第十一
　　　　　　凡球體全徑與上下面平行長圓體底
　　　　　　徑髙度相等者其相當毎段之外面積
　　　　　　皆相等也如甲乙丙丁一球體戊己庚
　　　　　　辛一長圓體此球體之乙丁全徑與長
　　　　　　圓體之己庚底徑等球體之甲丙全徑
　　　　　　與長圓體之戊己髙度等則球體之癸
　　　　　　丙寅一段凸面積必與相當長圓積之
　　　　　　辰己庚己一段周圍外面積等也夫乙
　　　　　　辰巳丁一段長圓體内分出子癸寅丑
　　　　　　一小長圓體餘癸子乙辰巳丁丑寅空
　　　　　　心體此空心體與子癸寅丑長圓體之
　　　　　　積必等何以知之蓋壬癸為大圓面之
　　　　　　半徑而所截卯癸又為小圓面之半徑
　　　　　　其壬卯與卯癸之度又等故壬癸壬卯
　　　　　　卯癸三線成一壬癸卯直角三角形而
　　　　　　壬癸半徑所作圓面必與壬卯卯癸兩
　　　　　　線為半徑所作兩圓面等(見九卷/第六節)又壬
　　　　　　癸與壬乙皆一圜之輻線其度必等而
　　　　　　卯辰原與壬乙相等故卯辰為半徑所
　　　　　　作之圓面即壬癸為半徑所作之圓面
　　　　　　於卯辰為半徑所作圓面内減去夘癸
　　　　　　為半徑所作圓面即餘壬癸環面與壬
　　　　　　卯為半徑所作之圓面等而壬卯與卯
　　　　　　癸原相等然則辰癸環面既與壬卯半
　　　　　　徑所作之圓面等亦必與卯癸為半徑
　　　　　　所作之圓面等矣夫卯癸即小長圓底
　　　　　　之半徑而辰癸又為空心體底之環徑
　　　　　　其兩面積既等則其兩體積必等無疑
　　　　　　矣又壬癸寅小尖圓體原與癸乙辰巳
　　　　　　丁寅曲凹體等(乙丙丁半球體為半長/圓體三分之二則癸乙)
　　　　　　(己丙庚丁寅曲凹體為長圓體三分之/一與壬己庚尖圓體相等故壬癸寅一)
　　　　　　(段尖圓體與相當癸乙辰巳丁/寅一段曲凹體亦必相等也)而壬癸
　　　　　　寅小尖圓體為子癸寅丑小長圓體三
　　　　　　分之一則癸乙辰巳丁寅曲凹體亦為
　　　　　　辰癸空心體之三分之一矣於乙辰巳
　　　　　　丁長圓體内減去壬癸寅小尖圓體又
　　　　　　減去癸乙辰巳丁寅曲凹體則餘乙癸
　　　　　　壬寅丁一段空心球體必與乙辰壬巳
　　　　　　丁一段空心長圓體等(如以乙辰巳丁/一段長圓體作)
　　　　　　(六分則子癸寅丑小長圓為三分壬癸/寅小尖圓體為一分與小尖圓體相等)
　　　　　　(之癸乙辰巳丁寅曲凹體亦為一分今/既減去小尖圓體及曲凹體是於六分)
　　　　　　(内減去二分而存一段空心球體為四/分也而壬辰巳大尖圓體亦為乙辰巳)
　　　　　　(丁辰圓體三分之一於長圓體内减去/大尖圓體則餘乙辰壬巳丁空心長圓)
　　　　　　(體為三分之二也三分之二之比例同/同於六分之四之比例則此一段空心)
　　　　　　(長圓體與一段空/心球體相等無疑)若將此兩空心體從
　　　　　　壬心至外面剖為千萬尖體(俱以乙壬/半徑為髙)
　　　　　　(以兩空心體/外面為底)則空心球體所分之各尖
　　　　　　體與空心長圓體所分之各尖體其積
　　　　　　既等其髙又等則其底不得不等(同底/同髙)
　　　　　　(者其積既等則同髙/同積者其底必等)此各尖體之底既
　　　　　　等則兩空心體之外面積相等可知矣
　　　　　　(千萬尖體之底即/兩空心體之面也)夫乙丙丁半球體外
　　　　　　面積原與乙己庚丁半長圓體周圍外
　　　　　　面積等於半球體内減去乙癸寅丁一
　　　　　　段餘癸丙寅一段球體於半長圓體内
　　　　　　減去乙辰巳丁一段餘辰己庚已一段
　　　　　　長圓體其減去之各段外面積既相等
　　　　　　則所餘之球體癸丙寅一段凸面與長
　　　　　　圓體辰己庚已一段周圍外面積相等
　　　　　　也明矣
　　　　　　第十二
　　　　　　凡撱圓體大徑與圓球體徑相等者其
　　　　　　二體積之比例即同於撱圓體小徑所
　　　　　　作方面與圓球體徑所作方面之比例
　　　　　　也如甲乙丙丁撱圓體之甲丙大徑與
　　　　　　甲戊丙己圓球徑等則撱圓體積與球
　　　　　　體積之比例即同於撱圓乙丁小徑所
　　　　　　作方面與球體戊己徑所作方面之比
　　　　　　例也試將撱圓體與球體任意依徑線
　　　　　　平行分之其所分之大小平圓面如子
　　　　　　丑乃球體大圓面之徑寅卯乃撱圓體
　　　　　　小圓面之徑此大小兩平圓面之比例
　　　　　　同於其相當子丑寅卯二徑所作二方
　　　　　　面之比例(見八卷第/十一節)而子丑徑與寅卯
　　　　　　徑之比例又同於戊己徑與乙丁徑之
　　　　　　比例故此所分之大小圓面之比例亦
　　　　　　必同於戊己方面與乙丁方面之比例
　　　　　　矣若將此兩體與戊己徑平行任意分
　　　　　　為㡬何面其相當大小兩面之比例皆
　　　　　　如戊己方面與乙丁方面之比例此所
　　　　　　分各面之比例既皆同於乙丁與戊己
　　　　　　所作方面之比例則撱圓體與圓球體
　　　　　　之比例必同於乙丁所作方面與戊己
　　　　　　所作方面之比例可知矣即所分之寅
　　　　　　丙卯撱圓體之一段與子丙丑圓球體
　　　　　　之一段其比例亦必同於乙丁所作方
　　　　　　面與戊己所作方面之比例矣
　　　　　　第十三
　　　　　　凡撱圓體大徑與長圓體髙度等而撱
　　　　　　圓體小徑與長圓體底徑等則撱圓體
　　　　　　為長圓體之三分之二亦如圓球體與
　　　　　　同徑同髙長圓體之比例也如甲乙丙
　　　　　　丁一撱圓體戊己庚辛一長圓體其撱
　　　　　　圓體之甲丙大徑與長圓體之戊己髙
　　　　　　度等而撱圓體之乙丁小徑亦與長圓
　　　　　　體之己庚底徑等則撱圓體為長圓體
　　　　　　之三分之二其比例即如子丑寅卯球
　　　　　　體與辰巳午未長圓體之比例也蓋戊
　　　　　　己庚辛長圓體之戊己髙度與辰巳午
　　　　　　未長圓體之辰巳髙度等故兩長圓體
　　　　　　之比例即同於己庚底積與巳午底積
　　　　　　之比例至於戊己庚辛長圓體之己庚
　　　　　　底積與撱圓體之乙丁小徑所作圓面
　　　　　　積等而辰巳午未長圓體之巳午底積
　　　　　　又與球體丑卯全徑所作圓面積等則
　　　　　　戊己庚辛長圓體積與辰巳午未長圓
　　　　　　體積之比例即同與撱圓體之乙丁小
　　　　　　徑所作圓面與球體丑卯全徑所作圓
　　　　　　面之比例矣夫撱圓體與球體之比例
　　　　　　原同於撱圓體小徑所作圓面與球體
　　　　　　全徑所作圓面之比例故撱圓體與球
　　　　　　體之比例亦同於撱圓體同徑同髙之
　　　　　　長圓體與球體同徑同髙之長圓體之
　　　　　　比例也若轉比之即戊己庚辛長圓體
　　　　　　與甲乙丙丁撱圓體之比例亦同與辰
　　　　　　巳午未長圓體與子丑寅卯球體之比
　　　　　　例矣夫球體既為同徑同髙長圓體之
　　　　　　三分之二則撱圓體亦必為同徑同髙
　　　　　　長圓體之三分之二可知矣
　　　　　　第十四
　　　　　　凡函撱圓之長方體與所函撱圓體之
　　　　　　比例同於函球之正方體與所函球體
　　　　　　之比例也如甲乙丙丁長方體函一戊
　　　　　　己庚辛撱圓體其長方體之甲乙髙度
　　　　　　與撱圓體之戊庚大徑等長方體之乙
　　　　　　丙底度與撱圓體之己辛小徑等則此
　　　　　　甲乙丙丁長方體與所函戊己庚辛撱
　　　　　　圓體之比例同於壬癸子丑正方體與
　　　　　　所函寅卯辰午球體之比例也蓋甲乙
　　　　　　丙丁長方體之甲乙髙度與壬癸子丑
　　　　　　正方體之壬癸髙度等故長方體與正
　　　　　　方體之比例同於兩體底積之比例今
　　　　　　此長方體之底積與所函撱圓體之己
　　　　　　辛小徑所作方面等而正方體之底積
　　　　　　與所函球體之卯午全徑所作方面等
　　　　　　矣然則此長方體與正方體之比例不
　　　　　　同於撱圓體小徑所作方面與球體全
　　　　　　徑所作方面之比例乎夫撱圓體與球
　　　　　　體之比例原同與撱圓體小徑所作方
　　　　　　面與球體全徑所作方面之比例則撱
　　　　　　圓體與球體之比例同於函撱圓體之
　　　　　　長方體與函球體之正方體之比例可
　　　　　　知矣若轉比之則長方體與所函撱圓
　　　　　　體之比例亦必同於正方體與所函球
　　　　　　體之比例矣
　　　　　　第十五
　　　　　　凡撱圓體大徑與圓球體之徑等者其
　　　　　　撱圓體外面積與球體外面積之比例
　　　　　　即同於撱圓體小徑與球體全徑之比
　　　　　　例即任分一段其相當一段外面積之
　　　　　　比例亦無不同也如甲乙丙丁撱圓體
　　　　　　之甲丙大徑與甲戊丙己球體全徑等
　　　　　　則此撱圓體外面積與球體外面積之
　　　　　　比例必同與撱圓體之乙丁小徑與球
　　　　　　體之戊己全徑之比例也即任分寅内
　　　　　　卯一段撱圓體外面積與子丙丑一段
　　　　　　球體外面積之比例亦仍同於乙丁小
　　　　　　徑與戊己全徑之比例也蓋兩體所分
　　　　　　寅卯子丑平圓面皆與乙丁戊己徑線
　　　　　　平行故寅卯圓界與子丑圓界之比同
　　　　　　於寅卯圓徑與子丑圓徑之比而寅卯
　　　　　　徑與子丑徑之比又同於乙丁徑與戊
　　　　　　己徑之比也然此兩體依徑平分可為
　　　　　　無數平圓界其相當各圓界之比例既
　　　　　　皆同於乙丁徑於戊己徑之比例則全
　　　　　　體外面積之比例豈不同於乙丁徑與
　　　　　　戊己徑之比例乎至於所分之寅丙卯
　　　　　　一段撱圓體與子丙丑一段球體俱可
　　　　　　分為平圓以比之則一段與一段之比
　　　　　　例無異於全體與全體之比例也明矣
　　　　　　第十六
　　　　　　凡撱圓體大徑與長圓體髙度等而撱
　　　　　　圓體小徑與長圓體底徑等則撱圓體
　　　　　　外面積與長圓體周圍外面積等即任
　　　　　　分一段其相當一段之外面積亦無不
　　　　　　等也如甲乙丙丁一撱圓體戊己庚辛
　　　　　　一長圓體其撱圓體之甲丙大徑與長
　　　　　　圓體之戊己髙度等而撱圓體之乙丁
　　　　　　小徑與長圓體之己庚底徑等則撱圓
　　　　　　體之外面積與長圓體周圍之面積等
　　　　　　即任分壬丙癸一段撱圓體外面積亦
　　　　　　與相當壬己庚癸一段長圓體之外面
　　　　　　積等也試依撱圓體甲丙大徑度作子
　　　　　　丑寅卯一球體并作與球體同髙同徑
　　　　　　辰巳午未一長圓體則此兩長圓體之
　　　　　　髙度等其二體周圍面積之比例必同
　　　　　　於二體底徑之比例二長圓體底徑之
　　　　　　比例即是撱圓體之乙丁小徑與球體
　　　　　　之丑卯全徑之比例也撱圓體外面積
　　　　　　與球體外面積之比例原同於撱圓體
　　　　　　乙丁徑與球體丑卯徑之比例則戊己
　　　　　　庚辛長圓體外面積與撱圓體外面積
　　　　　　之比例亦同於辰巳午未長圓體外面
　　　　　　積與球體外面積之比例也夫球體外
　　　　　　面積原與辰巳午未長圓體外面積等
　　　　　　而撱圓體外面積與戊己庚辛長圓體
　　　　　　外面積之比例既與球體外面積與辰
　　　　　　巳午未長圓體外面積之比例相同則
　　　　　　此撱圓體外面積與戊己庚辛長圓體
　　　　　　外面積相等無疑矣至於撱圓體所分
　　　　　　一段與球體所分一段之比例與其全
　　　　　　體之比例亦相同今撱圓體外面全積
　　　　　　與戊己庚辛長圓體周圍外面全積之
　　　　　　比例既同於球體外面全積與辰巳午
　　　　　　未長圓體周圍外面全積之比例則所
　　　　　　分撱圓體之壬丙癸一段外面積與長
　　　　　　圓體之壬己庚癸一段外面積之比例
　　　　　　亦必同於所分球體之申寅酉一段外
　　　　　　面積與長圓體之戌巳午亥一段外面
　　　　　　積之比例矣彼球體之申寅酉一段外
　　　　　　面積既與長圓體之戌巳午亥一段外
　　　　　　面積相等則此撱圓體之壬丙癸一段
　　　　　　外面積與長圓體之壬己庚癸一段外
　　　　　　面積相等也明矣
　
　
　
　
　
　
　
　
　
　
　
　
　
御製數理精藴上編卷三
　欽定四庫全書
御製數理精藴上編卷四
　　　幾何原本十一
　　　幾何原本十二
　　　　　　幾何原本十一
　　　　　　第一
　　　　　　作三界度等之三角形及兩界度等
　　　　　　之三角形法如欲作三界度等之三
　　　　　　角形則作一甲乙線取甲乙之度為
　　　　　　準以甲為心自甲至丙作弧一段又
　　　　　　以乙為心自乙至丙作弧一段兩弧
　　　　　　相交處至甲乙作二線即成三界度
　　　　　　等之甲丙乙三角形矣葢甲乙丙三
　　　　　　角形之甲乙甲丙丙乙三界原係一
　　　　　　圜之輻線其度必等度既等而線未
　　　　　　有不等者也若欲作兩度等之三角
　　　　　　形仍作一甲乙線比甲乙線之度或
　　　　　　大或小取一度以甲乙二處為圜心
　　　　　　皆至丙作弧兩段仍於兩弧相交處
　　　　　　作二線即成兩界度等之甲丙乙三
　　　　　　角形矣葢甲丙丙乙二線雖比甲乙
　　　　　　線或大或小然二線俱同為一圜之
　　　　　　輻線其度自等兩度既等則兩界線
　　　　　　亦必等也
　　　　　　第二
　　　　　　平分直線角為兩分法如甲乙丙角
　　　　　　欲平分為兩分乃以一角為心任意
　　　　　　作弧線一段則乙甲乙丙二線截於
　　　　　　丁戊即成乙丁乙戊等度二線自弧兩
　　　　　　端復作一丁戊線照丁戊線度依前
　　　　　　節法作一三界度等之丁己戊三角
　　　　　　形則己角與乙角正相對乃自乙角
　　　　　　至己角作一乙己直線即分甲乙丙
　　　　　　角為兩平分矣何也其乙丁己乙戊
　　　　　　己兩三角形之乙丁乙戊二界是一
　　　　　　圜之輻線其度等而丁己戊己二界
　　　　　　是三界度等三角形之兩傍界其度
　　　　　　亦等而乙己線既為兩形之共界
　　　　　　其等無疑此兩三角形之各界度既
　　　　　　各相等則與丁己戊己界相對之丁
　　　　　　乙己戊乙己二角亦必相等可見矣(見/二)
　　　　　　(卷第/七節)
　　　　　　第三
　　　　　　平分一直線為兩分法如有甲乙一直
　　　　　　線欲平分為兩叚乃如第一節法於甲
　　　　　　乙線上作乙甲丙乙三界度等之三角
　　　　　　形又如第二節法平分甲丙乙角為二
　　　　　　分自丙角作垂線至甲乙線即平分甲
　　　　　　乙線於丁而甲丁丁乙兩叚必等也葢
　　　　　　甲丙乙原為三界度等之三角形今作
　　　　　　丙丁垂線平分為兩三角形則兩三角
　　　　　　形之相當各角各界必俱等而甲丁丁
　　　　　　乙為兩形相當之底界其度安得不等
　　　　　　乎
　　　　　　第四
　　　　　　横線上立縱線法如有甲乙一横線欲
　　　　　　於丙處立一縱線則於丙之兩傍任意
　　　　　　取等度二分為戊丙己丙以戊為心於
　　　　　　横線上作弧一叚又以己為心於横線
　　　　　　上作弧一叚兩弧相交於丁此丁處正
　　　　　　與丙相對自丁至丙作一直線即甲乙
　　　　　　線上正立之縱線也試自戊己至丁作
　　　　　　二線成一戊丁己三角形此形之丁戊
　　　　　　丁己兩線俱同一圜之輻線其度必等
　　　　　　而丁丙線既將戊己底線為兩平分則
　　　　　　丁丙線必為甲乙線之垂線矣(見二卷/第十節)
　　　　　　第五
　　　　　　有一横線自此線上不拘何處立縱線
　　　　　　法如有甲乙一横線自此線上丙處至
　　　　　　甲乙線欲作一縱線則以丙為心作弧
　　　　　　線一叚截甲乙線於戊己乃自戊己至
　　　　　　丙作二線成一戊丙己三角形又照第
　　　　　　二節分角法平分丙角為二分自丙至
　　　　　　甲乙線上作丙丁線則此丙丁線即為
　　　　　　自丙至甲乙線之縱線也葢戊丙己三
　　　　　　角形之丙戊丙己兩界度等故戊角與
　　　　　　己角必等而丙丁線又平分丙角為二
　　　　　　則所分之戊丙丁己丙丁兩角度亦等
　　　　　　而丙丁戊丙丁己兩並角亦必等此兩
　　　　　　並角既等則成兩直角既成兩直角則
　　　　　　丙丁線必為甲乙横線之垂線矣(見一/卷第)
　　　　　　(十/節)
　　　　　　第六
　　　　　　在横線一邊立縱線法如有甲乙横線
　　　　　　在乙邊欲立一縱線則於甲乙線上不
　　　　　　拘何處立為圜心如以丙為圜心自丙
　　　　　　至乙為圜界旋轉作一圜則於甲乙線
　　　　　　丁處相交即自丁處過丙心至相對界
　　　　　　作一直線交圜界於戊乃自戊至乙作
　　　　　　一戊乙直線即是乙邊所立之縱線也
　　　　　　葢丁乙戊角因在半圜必為直角(見四/卷第)
　　　　　　(十四/節)既為直角則戊乙線必為甲乙線
　　　　　　之垂線既為垂線故為横線一邊所立
　　　　　　之縱線也若甲乙線一邊之上有一戊
　　　　　　㸃欲自戊至甲乙線一邊作一垂線則
　　　　　　自戊至甲乙線任意作一戊丁斜線遂
　　　　　　將戊丁斜線平分於丙於是以丙為心
　　　　　　自戊旋轉作一圜則截甲乙線於己自
　　　　　　戊至己作一直線即是欲作之垂線也
　　　　　　葢戊己丁角既在半圜必為直角既為
　　　　　　直角則戊己必為垂線矣
　　　　　　第七
　　　　　　一圜分為三百六十度法如甲乙丙丁
　　　　　　一圜界欲分為三百六十度則取圜之
　　　　　　輻線度縁圜界比之即分圜界為六叚
　　　　　　將六叚各平分為二則為十二叚十二
　　　　　　叚各平分為三則為三十六叚三十六
　　　　　　叚各平分為十即成三百六十度矣
　　　　　　第八
　　　　　　一直線上作角度法如甲乙線上欲作
　　　　　　三十度之角則用有度之圜依圜之丙
　　　　　　丁輻線度截甲乙線於戊於是以甲為
　　　　　　心自戊作弧一叚復依圜界之丙庚三
　　　　　　十度之分自戊截弧於己乃自己至甲
　　　　　　作一直線即成己甲戊三十度之角矣
　　　　　　第九
　　　　　　各種多界形倣己有之形或大或小叧
　　　　　　作一同式形法如有甲乙丙一三角形
　　　　　　欲倣此式叧作一形則考甲乙界度有
　　　　　　㡬分如甲乙界度為三分今取其二分
　　　　　　作一丁戊線又以甲丙界度亦作三分
　　　　　　而取其二分以丁為圜心作弧一叚又
　　　　　　以乙丙界度亦作三分而取其二分以
　　　　　　戊為圜心作弧一段兩弧相交於己乃
　　　　　　自己至丁戊作二線即成丁戊己一小
　　　　　　三角形與原有甲乙丙大三角形為同
　　　　　　式也葢丁戊己三角形之三界雖與甲
　　　　　　乙丙三角形之三界不等而其相當各
　　　　　　角之度俱等因其相當各角之度俱等
　　　　　　故其相當各界之比例皆同相當各界
　　　　　　之比例既同則其二形之式不得不同
　　　　　　也若有一甲乙丙丁戊己六界形欲倣
　　　　　　此式叧作一形則在此六界形作分角
　　　　　　線分為四三角形照前法倣作四三角
　　　　　　形即成一庚辛壬癸子丑小六界形其
　　　　　　式與原有之甲乙丙丁戊己大六界形
　　　　　　同也
　　　　　　第十
　　　　　　有一直線或上或下一㸃作與此線平
　　　　　　行一線法如甲乙線上有一丙㸃欲自
　　　　　　丙㸃作與甲乙線平行一線則以丙為
　　　　　　圜心任意取甲乙線之近甲邊一處作
　　　　　　弧一叚如丁又取甲乙線之近乙邊一
　　　　　　處為心如戊乃照丙丁原度於丙㸃相
　　　　　　對處作弧一叚如己復照丁戊度以丙
　　　　　　為心於丙㸃相對處作弧一叚則二弧
　　　　　　相交於己乃自丙至己交處作一丙己
　　　　　　直線即為甲乙線之平行線也何則試
　　　　　　自丁戊二處至丙己二處作二線即成
　　　　　　丙丁戊己一四界形此四界形之丙丁
　　　　　　己戊相對之兩縱線丙己丁戊相對之
　　　　　　兩横線因依各度所取必两两相等既
　　　　　　两两相等則必為平行線之四邊形然
　　　　　　則丙己甲乙為平行線四邊形之二線
　　　　　　豈有不平行之理哉
　　　　　　第十一
　　　　　　有一直線上作一正方形法如甲乙一
　　　　　　直線欲作一正方形則以甲為心取甲
　　　　　　乙度自乙至丙作乙弧線又以乙為心
　　　　　　依甲乙度自甲至丁作一弧線又於甲
　　　　　　乙線之兩端照本卷第六節立甲丙乙
　　　　　　丁二縱線則乙丙弧截於丙甲丁弧截
　　　　　　於丁乃自丙至丁作一直線即成甲乙
　　　　　　丁丙一正方形也何則丙甲甲乙乙丁
　　　　　　三線俱同為一圜之輻線其度必等而
　　　　　　丁丙丙甲二線又俱切一圜界為兩尖
　　　　　　相合其度亦必等(見四卷/第七節)則四界俱等
　　　　　　矣且甲乙二角又為垂線所立之角必
　　　　　　成直角則丙丁二角亦必為直角而四
　　　　　　角又等矣四角皆等故甲乙丁丙形為
　　　　　　甲乙線上所立之正方形也
　　　　　　第十二
　　　　　　平分一弧為兩叚法如有甲乙弧欲平
　　　　　　分為兩叚則自甲至乙作一甲乙弦線
　　　　　　將此弦線照本卷第三節平分直線為
　　　　　　兩分法作一戊丁縱線復自戊引至弧
　　　　　　界截甲乙弧於丙即平分甲乙弧為甲
　　　　　　丙丙乙兩叚矣葢丙丁縱線既平分甲
　　　　　　乙弦線則亦必平分甲乙弧之全圜既
　　　　　　平分甲乙弧之全圜則必平分甲乙弧
　　　　　　為兩叚可知矣(見四卷/第六節)
　　　　　　第十三
　　　　　　有一叚弧欲繼此弧作一全圜法如有
　　　　　　甲乙一叚弧繼此弧欲作一全圜則在
　　　　　　此弧界任意指三處如甲丙乙自甲乙
　　　　　　二處至丙作甲丙丙乙二線照前節作
　　　　　　平分甲丙丙乙兩弦之丁己戊己二線
　　　　　　引長則相交於己乃以己為心繼甲乙
　　　　　　弧界作一全圜即成甲乙弧之全圜也
　　　　　　葢丁己戊己二線既平分甲丙丙乙二
　　　　　　弦則必平分甲丙丙乙二弧(見四卷/第六節)既
　　　　　　平分甲丙丙乙二弧則其相交之處必
　　　　　　為圜心故己為繼甲丙乙弧界所作全
　　　　　　圜之圜心也
　　　　　　第十四
　　　　　　不拘何處有三㸃求縁此三㸃作一圜
　　　　　　法如甲乙丙三㸃不在一直線上欲縁
　　　　　　此三㸃作一圜則依前節作甲丙丙乙
　　　　　　二線又平分此二線正中作丁己戊己
　　　　　　二垂線引長至己處相交遂以己為心
　　　　　　以甲乙丙為界作一圜則甲乙丙三㸃
　　　　　　俱在一圜之界矣(此節之理/與前節同)
　　　　　　第十五
　　　　　　有圜不知中心求知中心之法如有一
　　　　　　甲乙丙丁圜不知其中心欲求知之則
　　　　　　於此圜界隨便取甲乙丁三處從甲至
　　　　　　乙至丁作二弦線將此二線平分正中
　　　　　　為戊己二處自戊己作戊庚己庚兩垂
　　　　　　線則相交於庚此庚即是甲乙丙丁圜
　　　　　　之中心也(此節之理/亦與前同)
　　　　　　第十六
　　　　　　有圜外一㸃將此㸃至圜界作切線法
　　　　　　如一圜之外有一甲㸃欲將此甲㸃與
　　　　　　圜界相切作一切線則以此甲㸃至圜
　　　　　　心作一甲乙直線又以乙為心以甲為
　　　　　　界作一甲丙圜界又自甲乙線所截圜
　　　　　　之丁處作一丁己垂線則此垂線即截
　　　　　　甲丙圜界於丙乃自丙至乙心作一丙
　　　　　　乙直線復自丙乙所截圜界戊處作一
　　　　　　戊甲線即是自甲㸃至圜界所作之切
　　　　　　線也何則此乙丁乙戊既同為一圜之
　　　　　　輻線其乙甲乙丙亦同為一圜之輻線
　　　　　　則甲乙戊與丙乙丁兩三角形之各兩
　　　　　　邊線必等而兩三角形又同一乙角然
　　　　　　則兩三角形之每相當各角必俱等矣
　　　　　　(見二卷/第六節)夫丁丙線原為甲乙輻線之垂
　　　　　　線則丁角必為直角而相當之戊角亦
　　　　　　必為直角矣戊角既為直角則甲戊線
　　　　　　亦必為乙丙輻線之垂線故甲戊與丙
　　　　　　丁皆為圜界之切線也(見四卷/第九節)
　　　　　　第十七
　　　　　　有圜内弦線欲與此弦線平行作圜外
　　　　　　切線法如有一甲乙丙丁圜之乙丁弦
　　　　　　線欲與此乙丁弦線平行作切圜之切
　　　　　　線則從圜心戊至乙丁弦作戊己垂線
　　　　　　平分乙丁弦線於己引長截圜界於甲
　　　　　　為甲戊線又切甲處作庚辛線為甲戊
　　　　　　之垂線即是所求之切線也何則此庚
　　　　　　辛線既為甲戊線之垂線其戊甲庚角
　　　　　　必為直角又己戊線既為乙丁線之垂
　　　　　　線其戊己乙角亦必為直角然則戊甲
　　　　　　庚角與戊己乙角既俱為直角其度必
　　　　　　等因其度等故乙丁庚辛兩線為兩平
　　　　　　行線也又戊甲線為圜之輻線而庚辛
　　　　　　既為甲戊之垂線則必為甲乙丙丁圜
　　　　　　之切線可知矣(見四卷/第九節)
　　　　　　第十八
　　　　　　作函三角形之圜法如甲乙丙三角形
　　　　　　欲作函此三角形之一圜則平分甲丙
　　　　　　邊於丁平分丙乙邊於戊自丁戊作二
　　　　　　垂線引長至己相交即以己為心任以
　　　　　　甲丙乙三角形之一角為界作一甲丙
　　　　　　乙庚圜即是函甲丙乙三角形之圜也
　　　　　　(此節之理與本/卷第十三節同)
　　　　　　第十九
　　　　　　圜内作等度四角形及等度八角形法
　　　　　　如甲丙乙丁圜内欲作一等度四角形
　　　　　　則以甲乙丙丁二徑線交於圜心皆作
　　　　　　直角復自甲丙乙丁四處作甲丙丙乙
　　　　　　乙丁丁甲四弦線即成甲丙乙丁等度
　　　　　　之四角形也何則甲乙丙丁二徑線在
　　　　　　圜心作直角相交則平分圜界為四分
　　　　　　矣既平分圜界為四分則甲丙丙乙乙
　　　　　　丁丁甲四弦線度必等而甲丙乙丁四
　　　　　　角既俱立在一圜之半界亦必俱為直
　　　　　　角(見四卷第/十四節)既俱為直角必為正方形
　　　　　　可知矣苟欲作等度八角形則照前平
　　　　　　分圜界為四分將所分之每分又各平
　　　　　　分為二分即平分圜界為八分乃作八
　　　　　　弦線即成甲戊丙己乙庚丁辛一形為
　　　　　　圜内等度八角形也
　　　　　　第二十
　　　　　　圜内作等度六角形三角形十二角形
　　　　　　法如甲圜内欲作等度六角形則以圜
　　　　　　之甲乙輻線為度將圜界分為乙丙丙
　　　　　　丁丁戊戊己己庚庚乙六叚作六弦線
　　　　　　即成一乙丙丁戊己庚等度之六角形
　　　　　　也何則苟以乙為心以甲為界作一丙
　　　　　　甲庚弧線則乙丙乙甲二線俱為丙甲
　　　　　　庚圜之輻線而度必等夫乙丙丁戊己
　　　　　　庚六界形之諸界因俱照甲乙輻線度
　　　　　　所作故此形之六界俱相等也若欲作
　　　　　　三角形則照前法將圜界分為六叚以
　　　　　　所分六叚兩兩相合為三叚作乙丁丁
　　　　　　己己乙三弦線即成一乙丁己等度三
　　　　　　角形也若欲作十二角形亦照前法將
　　　　　　圜界分為六叚以所分六叚各平分為
　　　　　　二分作十二弦線即成一乙辛丙壬丁
　　　　　　癸戊子己丑庚寅等度之十二角形也
　　　　　　第二十一
　　　　　　圜内作各種等度多界形總法苟甲圜
　　　　　　内欲作等度多界各種形則察各種形
　　　　　　之各角度(見三卷第/十七節)如等度三角形之
　　　　　　三角俱六十度四角形之四角俱九十
　　　　　　度五角形之五角俱一百零八度六角
　　　　　　形之六角俱一百二十度七角形之七
　　　　　　角俱一百二十八度三十四分一十七
　　　　　　秒八角形之八角俱一百三十五度九
　　　　　　角形之九角俱一百四十度十角形之
　　　　　　十角俱一百四十四度十一角形之十
　　　　　　一角俱一百四十七度一十六分二十
　　　　　　二秒十二角形之十二角俱一百五十
　　　　　　度今甲圜内若欲作一等度九角形則
　　　　　　以九角形之每角一百四十度與一百
　　　　　　八十度相減餘四十度復以别有度之
　　　　　　圜取四十度之分以分甲圜界即平分
　　　　　　為乙丙丁戊己庚辛壬癸之九分再照
　　　　　　平分度作乙丙丙丁丁戊戊己己庚庚
　　　　　　辛辛壬壬癸癸乙九弦線即成甲圜内
　　　　　　等度之九角形也何也從圜心甲作線
　　　　　　至各角分九角形為九三角形其每三
　　　　　　角形之三角共一百八十度内減去二
　　　　　　界角一百四十度餘心角四十度即每
　　　　　　界所對之角此九角形之每界即九心
　　　　　　角之弦線故以心角度分圜界度即得
　　　　　　九角形之分也凡圜内欲作等邊多界
　　　　　　形皆依此法作之
　　　　　　第二十二
　　　　　　作函圜等度多界形法如欲作函圜之
　　　　　　等度三角形四角形五角形或多界形
　　　　　　則將圜界照欲作之幾界平分為幾段
　　　　　　乃自圜心至所分各界作幾輻線於輻
　　　　　　線之末各作切界線俱引長至合角即
　　　　　　成函圜之等度多界形也如第一圖自
　　　　　　甲心至庚辛壬三角作甲庚甲辛甲壬
　　　　　　三線即成六三角形其庚甲乙庚甲丙
　　　　　　兩三角形之庚乙庚丙二線為合尖切
　　　　　　圜之線其度必等(見四卷/第七節)而庚甲乙辛
　　　　　　甲丁兩形之庚甲乙辛甲丁二角為對
　　　　　　角其度又等庚乙甲辛丁甲之二角為
　　　　　　輻線切線所成之角其度又皆為直角
　　　　　　相等(見四卷/第五節)則其餘一角亦必等而其
　　　　　　乙甲甲丁二界又同為一圜之輻線其
　　　　　　度必等則其他界亦必俱等可知再辛
　　　　　　丙辛丁二線壬丁壬乙二線俱為合尖
　　　　　　切圜之線其度相等而辛甲丙與壬甲
　　　　　　乙兩三角形壬甲丁與庚甲丙兩三角
　　　　　　形必俱與前每相當之角等則此六三
　　　　　　角形俱相等矣六三角形俱相等則其
　　　　　　庚乙乙壬壬丁丁辛辛丙丙庚相等之
　　　　　　六界兩兩相合即成庚壬庚辛辛壬之
　　　　　　三界其度安得不等乎故庚辛壬三角
　　　　　　形為函圜等界形也其第二圖函圜四
　　　　　　角形第三圖函圜五角形或更欲作多
　　　　　　界形其理皆同
　　　　　　第二十三
　　　　　　作函等度多界形之圜法如甲乙丙三
　　　　　　角形或甲乙丙丁四角形或甲乙丙丁
　　　　　　戊五角形欲作函此三形之圜則任用
　　　　　　此三形之甲乙乙丙二界平分於庚辛
　　　　　　二處乃自庚辛二處各作垂線至各形
　　　　　　中心相交為己即以己為心以各形之
　　　　　　角為界作圜即成函此三形之圜也何
　　　　　　也各形之界皆為圜之弦線而弦線上
　　　　　　所作之垂線必皆交於圜心今甲乙乙
　　　　　　丙二界上所作之庚己辛己二線既平
　　　　　　分二界而相交於已則己必為圜心故
　　　　　　以己為心作圜即成函各等界形之圜
　　　　　　也
　　　　　　第二十四
　　　　　　作函於等度多界形之圜法如甲乙丙
　　　　　　三角形或甲乙丙丁四角形或甲乙丙
　　　　　　丁戊五角形欲在此三形内各作一圜
　　　　　　則照前節平分甲乙乙丙二界作己庚
　　　　　　己辛二垂線引長相交於己即以己為
　　　　　　心以庚辛為界作圜即成多界形内所
　　　　　　函之圜也何也己庚己辛二線是平分
　　　　　　甲乙乙丙二線之垂線引長之必相交
　　　　　　於各形之中心今既相交於己則己必
　　　　　　為各形之心凡形心作垂線至各界其
　　　　　　度必等即如圜之輻線故以己為心庚
　　　　　　辛為界所作之圜即為各等界形所函
　　　　　　之圜也
　　　　　　第二十五
　　　　　　有一三角形一圜形於此圜内作切圜
　　　　　　界三角形與原有之三角形同式法如
　　　　　　有甲乙丙一三角形丁戊己庚辛一圜
　　　　　　形欲於此圜内作一切界三角形與原
　　　　　　有之甲乙丙三角形同式則於圜界任
　　　　　　意作與甲角相等之辛角將此角之兩
　　　　　　邊線俱引至圜界作辛庚辛戊二線再
　　　　　　自戊至庚作一戊庚線又於戊處作與
　　　　　　乙角相等之庚戊丁角爰自戊至丁作
　　　　　　一丁戊線復自庚至丁作一庚丁線成
　　　　　　一丁戊庚三角形即是所求之圜内切
　　　　　　界三角形與原有之甲乙丙三角形為
　　　　　　同式也何則其庚辛戊三角形之辛角
　　　　　　與庚丁戊三角形之丁角其尖既俱與
　　　　　　圜界相切而共立於戊己庚一叚弧分
　　　　　　其度必等(見四卷第/十二節)此辛角原與甲角
　　　　　　等則丁角亦必與甲角等又庚戊丁之
　　　　　　戊角原係依甲乙丙之乙角之度而作
　　　　　　者固相等夫丁角與甲角戊角與乙角
　　　　　　既等則所餘之庚角與丙角亦必等其
　　　　　　三角既俱等其兩形必為同式可知矣
　　　　　　第二十六
　　　　　　有一三角形一圜形於此圜外作切界
　　　　　　三角形與原有之三角形同式法如有
　　　　　　甲乙丙一三角形戊己庚一圜形欲於
　　　　　　此圜外作一切界三角形與原有之甲
　　　　　　乙丙三角形同式則將原有之甲乙丙
　　　　　　三角形之乙丙底線引長至辛壬二處
　　　　　　此兩傍即成辛乙甲壬丙甲二外角乃
　　　　　　於圜心丁處作與辛乙甲角相等之戊
　　　　　　丁庚角又作與壬丙甲角相等之己丁
　　　　　　庚角則成丁戊丁己丁庚之三輻線於
　　　　　　三輻線之末作三垂線引長相交成一
　　　　　　癸子丑三角形即是所求之圜外切界
　　　　　　三角形與原有之甲乙丙三角形為同
　　　　　　式也何則凡三角形之三角相併必與
　　　　　　二直角等(見二卷/第四節)今戊丁庚子一四邊
　　　　　　形可分為兩三角形則此四邊形之四
　　　　　　角相併必與四直角等矣四直角内減
　　　　　　去子戊丁子庚丁之兩直角所餘戊丁
　　　　　　庚戊子庚兩角相併亦必與兩直角等
　　　　　　也又辛乙甲外角與甲乙丙内角相併
　　　　　　亦與二直角等(見一卷第/十四節)其戊丁庚角
　　　　　　既係依辛乙甲角之度而作者則戊子
　　　　　　庚角必與甲乙丙角相等其庚丑己角
　　　　　　亦必與甲丙乙角相等而己癸戊角又
　　　　　　必與乙甲丙角相等三角俱等則兩形
　　　　　　之式必相同也
　　　　　　第二十七
　　　　　　三角形内作切三界之圜法如有一甲
　　　　　　乙丙三角形欲與此形内切三界作一
　　　　　　圜則依此卷第二節之法將甲乙丙三
　　　　　　角俱平分為兩分所分三角之三線俱
　　　　　　引長使相交於丁自丁至甲乙乙丙丙
　　　　　　甲三界線作丁戊丁己丁庚三垂線乃
　　　　　　以丁為心以戊己庚為界作一圜即是
　　　　　　三角形内之切界圜也何則戊甲丁與
　　　　　　庚甲丁兩小三角形之甲角因自一角
　　　　　　為兩平分其度必等又丁戊丁庚既係
　　　　　　兩垂線則甲戊丁甲庚丁二角俱為直
　　　　　　角而相等此戊甲丁庚甲丁兩小三角
　　　　　　形内之二角既等其各三角必俱相等
　　　　　　而又共用一甲丁線為邊則此兩三角
　　　　　　形之各相當邊亦必俱等故丁戊線與
　　　　　　丁庚線等者即是丁己線與丁戊線丁
　　　　　　庚線等也此三線既等以為輻線作戊
　　　　　　己庚圜則必與三角形之甲乙乙丙丙
　　　　　　甲三界相切矣
　　　　　　第二十八
　　　　　　勾股形内作正方法如有一甲乙丙勾
　　　　　　股形欲於此形内作一正方形則以丙
　　　　　　為心以乙為界作一乙丁弧線將此弧
　　　　　　線平分於戊自戊至丙作一戊丙線即
　　　　　　平分丙角為兩分而截甲乙線於庚矣
　　　　　　乃自庚與甲丙線平行作庚己線又自
　　　　　　庚與乙丙線平行作庚辛線即成庚己
　　　　　　丙辛一正方形為所求甲乙丙勾股形
　　　　　　内之正方也何則甲丙乙勾股形之丙
　　　　　　角原是直角今庚辛庚己二線各與甲
　　　　　　丙乙丙平行則庚己丙辛之四角必俱
　　　　　　為直角矣而庚己丙三角形内己庚丙
　　　　　　角與己丙庚角又俱是直角之一半其
　　　　　　度必等則己丙線與庚己線相等而庚
　　　　　　辛線與己丙線庚己線與辛丙線皆為
　　　　　　平行線内之垂線其度亦等故庚己己
　　　　　　丙丙辛辛庚四線相等而庚己丙辛四
　　　　　　角俱為直角是為甲乙丙勾股形内之
　　　　　　正方形也
　　　　　　第二十九
　　　　　　勾股形内作正方第二法如有一甲乙
　　　　　　丙勾股形欲於此形内作一正方則將
　　　　　　乙丙線引長照甲乙線度増於乙丙作
　　　　　　一壬丙線自此壬丙之兩末與甲乙線
　　　　　　平行作丁壬癸丙兩垂線使其度俱與
　　　　　　甲乙線等又自丁至癸與壬丙線平行
　　　　　　作一丁癸線自丁至丙作一對角線截
　　　　　　甲乙線於戊乃自戊與乙丙線平行作
　　　　　　戊己線截甲丙線於己又自己與戊乙
　　　　　　線平行作己庚垂線成一戊乙庚己正
　　　　　　方形即為甲乙丙勾股形内欲作之正
　　　　　　方也何則試將戊己線引長成辛戊己
　　　　　　子線則此辛戊己子線與甲乙線分丁
　　　　　　壬丙癸為四長方形其甲戊子癸長方
　　　　　　與辛壬乙戊長方既為丁壬丙癸大長
　　　　　　方對角線傍所成兩形其分必等(見三/卷第)
　　　　　　(七/節)故子戊線與戊辛線之比例同於乙
　　　　　　戊線與戊甲線之比例也然此子戊線
　　　　　　與丙乙線等而戊辛線又與甲乙線等
　　　　　　則丙乙線與甲乙線之比例亦同於乙
　　　　　　戊線與戊甲線之比例也又甲乙丙與
　　　　　　甲戊己兩三角形為同式故丙乙線與
　　　　　　乙甲線之比例同於己戊線與戊甲線
　　　　　　之比例而乙戊線與戊甲線之比例又
　　　　　　同於己戊線與戊甲線之比例也乙戊
　　　　　　線既與己戊線相等而乙庚線與戊己
　　　　　　線己庚線與戊乙線又為兩平行線内
　　　　　　之垂線其度相等故戊乙庚己四角俱
　　　　　　為直角戊乙庚己四角既俱為直角則
　　　　　　戊乙庚己之方形即是甲乙丙勾股形
　　　　　　内之正方矣
　　　　　　第三十
　　　　　　三角形内作正方法如有甲乙丙三角
　　　　　　形欲於此形内作一正方則自甲角至
　　　　　　乙丙底線作一甲辛垂線將此垂線引
　　　　　　長出甲角如乙丙底線度作一壬辛線
　　　　　　又自壬兩分如乙丙線度與乙丙線平
　　　　　　行作一子癸線又自癸至辛作癸辛線
　　　　　　截甲乙線於丁自子至辛作子辛線截
　　　　　　甲丙線於庚乃自丁至庚作一庚丁線
　　　　　　此線必與乙丙平行又自庚丁二處作
　　　　　　庚己丁戊二垂線即成丁戊己庚一正
　　　　　　方形即為甲乙丙三角形内欲作之正
　　　　　　方也何則壬辛線與壬子線之比同於
　　　　　　辛丑線與丑庚線之比而辛壬線與壬
　　　　　　癸線之比又同於辛丑線與丑丁線之
　　　　　　比故辛壬線與癸子線之比亦必同於
　　　　　　辛丑線與丁庚線之比也然辛壬與癸
　　　　　　子原相等則辛丑與丁庚亦必相等矣
　　　　　　辛丑與丁庚既等則丁戊戊己己庚庚
　　　　　　丁四邊亦必俱等丁戊戊己己庚庚丁
　　　　　　四邊既俱等則為甲乙丙三角形内之
　　　　　　正方無疑矣
　　　　　　第三十一
　　　　　　有一直線將此線為正方對角線作正
　　　　　　方法如有一甲乙直線欲以此線為對
　　　　　　角線作一正方則將甲乙線平分為戊
　　　　　　以戊為心以甲乙為界作一圜即於此
　　　　　　圜内作一丙丁徑線為甲乙線之垂線
　　　　　　乃自甲至丙自丙至乙自乙至丁自丁
　　　　　　至甲作四直線即成甲丁乙丙一正方
　　　　　　形為所求之正方也葢甲丙乙角丙乙
　　　　　　丁角乙丁甲角丁甲丙角既俱在半圜
　　　　　　内必俱為直角而甲戊丙丙戊乙乙戊
　　　　　　丁丁戊甲四三角形之兩傍線俱是半
　　　　　　徑線必相等又此四三角形之兩傍線
　　　　　　所合之角俱為直角亦必相等則甲丙
　　　　　　丙乙乙丁丁甲四直線必俱相等可知
　　　　　　矣甲丙乙丁四邊形内四角既俱為直
　　　　　　角而四邊線又俱相等則必為正方形
　　　　　　而甲乙線為其對角線矣
　　　　　　第三十二
　　　　　　有一直線為正方邊與對角線相較之
　　　　　　餘於此線求作其原正方法如有一甲
　　　　　　乙線為正方邊與對角線相較之餘求
　　　　　　作一正方則先將此甲乙線為一邊作
　　　　　　甲乙丙丁一小正方形次自甲至丙作
　　　　　　一小對角線於是以丙為心以乙為界
　　　　　　作一圜乃引甲丙線至圜界戊處作一
　　　　　　甲戊線將此甲戊線為度作一甲戊己
　　　　　　庚大正方形即是所求之正方也試引
　　　　　　甲乙線至己作甲己一對角線此對角
　　　　　　線之乙己一叚必與戊己邊線相等何
　　　　　　也其丙乙丙戊為一圜之二輻線既等
　　　　　　則丙乙戊丙戊乙二角亦等若於丙乙
　　　　　　己直角内減去丙乙戊角又於所作丙
　　　　　　戊己直角内減去丙戊乙角所餘戊乙
　　　　　　己乙戊己二角亦必相等此二角既等
　　　　　　則乙己戊己兩線必等矣因其相等則
　　　　　　所作甲戊己庚一大正方之甲己對角
　　　　　　線與戊己一邊線相較則原有之甲乙
　　　　　　線為其相較之餘可知矣
　　　　　　㡬何原本十二
　　　　　　第一
　　　　　　有一直線將此線為底作一兩邊度等
　　　　　　三角形使底之兩邊各一角俱比上一
　　　　　　角為大一倍之三角形法如有一甲乙
　　　　　　直線將此線為底欲作兩邊度等之三
　　　　　　角形而底之兩邊各一角俱比上一角
　　　　　　為大一倍則用十一卷第八節之法於
　　　　　　甲乙線之兩頭各作一七十二度之角
　　　　　　將兩邊線俱引長相交於丙即成一甲
　　　　　　乙丙三角形為所求之形也何則凡三
　　　　　　角形之三角相併為一百八十度與二
　　　　　　直角等今此所作甲乙丙三角形之甲
　　　　　　乙兩角既俱係七十二度則於一百八
　　　　　　十度内減去甲乙二角共一百四十四
　　　　　　度餘三十六度即為丙角之度三十六
　　　　　　度者七十二度之半故甲乙兩底角比
　　　　　　丙角各大一倍也
　　　　　　第二
　　　　　　有一直線依此線度作兩邊度等三角
　　　　　　形使上一角小於兩底角一倍之三角
　　　　　　形法如有甲乙一直線以此線為一邊
　　　　　　復依此線度作一邊使此兩邊線所合
　　　　　　之上一角小於兩底角一倍之三角形
　　　　　　則用十一卷第八節之法以甲乙甲丙
　　　　　　二線之甲末相合作一乙甲丙角為三
　　　　　　十六度再自丙至乙作一乙丙直線為
　　　　　　底即得一甲乙丙三角形為所求之形
　　　　　　也何則將甲角三十六度與全形三角
　　　　　　之共數一百八十度相減餘一百四十
　　　　　　四度為乙丙兩底角之共數今甲丙線
　　　　　　與甲乙線既等則乙角與丙角必等因
　　　　　　其相等將兩底角共數一百四十四度
　　　　　　折半得七十二度即為每一底角之數
　　　　　　七十二度者三十六度之倍數故甲角
　　　　　　比乙丙兩底角俱為小一倍也
　　　　　　第三
　　　　　　有一直線以此直線為一邊作等邊等
　　　　　　角之五界形法如有甲乙一直線以此
　　　　　　直線為一邊作一等邊等角之五界形
　　　　　　則將此甲乙直線為底用此卷第一節
　　　　　　法作一兩邊度等甲丙乙三角形其甲
　　　　　　丙乙角為丙乙甲丙甲乙二角之各一
　　　　　　半又用十一卷第十五節法於此三角
　　　　　　形之週圍作一圜此甲丙丙乙兩直線
　　　　　　原係相等其相對之兩弧亦必相等乃
　　　　　　以此兩弧自戊丁二處為丙平分又自
　　　　　　甲至戊自戊至丙自丙至丁自丁至乙
　　　　　　作四直線即成甲乙丁丙戊五邊五角
　　　　　　等度之五界形也何則其甲丙乙角原
　　　　　　為丙乙甲角之一半則甲丙乙角為三
　　　　　　十六度試自甲乙二處至圜心作甲己
　　　　　　乙己二線成甲己乙一三角形則此甲
　　　　　　己乙角比甲丙乙角亦為大一倍(見四/卷第)
　　　　　　(十一/節)故甲己乙角為七十二度而甲乙
　　　　　　弧線亦為七十二度矣以七十二度於
　　　　　　全圜界三百六十度内減之餘二百八
　　　　　　十八度折半得一百四十四度即為甲
　　　　　　戊丙一叚弧線之數也冄將一百四十
　　　　　　四度折半得七十二度即為甲戊一叚
　　　　　　弧線之數也既得甲戊弧線之數則戊
　　　　　　丙丙丁丁乙各弧線度俱各為七十二
　　　　　　度矣甲乙乙丁丁丙丙戊戊甲五線既
　　　　　　俱係相等弧之弦線則五線之度必俱
　　　　　　等五線之度既等則此形又在圜之内
　　　　　　而五角之度豈有不相等者哉
　　　　　　第四
　　　　　　有一直線分大小兩分為相連比例線
　　　　　　法如甲乙直線為全分甲丙一叚為大
　　　　　　分丙乙一叚為小分以甲乙全分與甲
　　　　　　丙大分之比同於甲丙大分與丙乙小
　　　　　　分之比則用此甲乙線為一邊線依此
　　　　　　卷第二節法作兩邊等度之兩底角比
　　　　　　上一角各大一倍之甲乙丁三角形又
　　　　　　依此卷第三節法取乙丁線度作邊角
　　　　　　俱等之甲戊乙丁已五邊形又自戊至
　　　　　　丁作一直線截甲乙線於丙乃得甲丙
　　　　　　一大叚為大分丙乙一小叚為小分即
　　　　　　是所欲作之相連比例線也何則甲戊
　　　　　　乙丁兩弧線度等則甲乙戊乙戊丁兩
　　　　　　角度必等又乙戊丁角與乙甲丁角共
　　　　　　立於乙丁弧其度必等再甲戊丁與甲
　　　　　　乙丁二角亦同立於甲巳丁弧其度亦
　　　　　　必等也至於甲乙丁角原比乙甲丁角
　　　　　　大一倍故甲戊丁角比丙戊乙角丙乙
　　　　　　戊角俱大一倍其甲丙戊角因為戊丙
　　　　　　乙三角形之外角與丙乙戊丙戊乙兩
　　　　　　内角等故甲丙戊與甲戊丙兩角相等
　　　　　　此二角既等則甲丙甲戊兩線必等矣
　　　　　　又甲戊戊乙兩線度原相等其戊甲乙
　　　　　　角必與戊乙甲角等而甲乙戊一大三
　　　　　　角形必與戊乙丙一小三角形為同式
　　　　　　形矣葢小三角形之丙戊乙角與大三
　　　　　　角形之戊甲乙角等而小三角形之丙
　　　　　　乙戊角與大三角形之甲乙戊角為共
　　　　　　角而等則小三角形之戊丙乙角與大
　　　　　　三角形之甲戊乙角不得不等三角俱
　　　　　　等非同式形而何是故甲乙線與甲戊
　　　　　　線之比必同於乙戊線與丙乙線之比
　　　　　　也夫甲戊原與甲丙相等而乙戊原與
　　　　　　甲戊相等故乙戊亦與甲丙相等然則
　　　　　　甲乙全線與所分甲丙大分之比必同
　　　　　　於甲丙大分與丙乙小分之比可知矣
　　　　　　故曰甲乙與甲丙甲丙與丙乙為相連
　　　　　　比例之線也
　　　　　　第五
　　　　　　平分一直線為數叚法如有甲乙一直
　　　　　　線欲平分為三分則自甲乙線之兩末
　　　　　　作甲丙乙丁二平行線隨意取一甲戊
　　　　　　度將甲丙線分為甲戊戊庚庚丙三叚
　　　　　　又依甲戊度將乙丁線亦分為乙辛辛
　　　　　　巳巳丁三叚乃自二平行線之三叚處
　　　　　　復作甲丁戊己庚辛丙乙四平行線即
　　　　　　平分甲乙直線為甲壬壬癸癸乙之三
　　　　　　分矣試觀甲乙丁三角形之甲乙乙丁
　　　　　　兩傍線為與甲丁線平行之壬己癸辛
　　　　　　二線所分故俱為相當率今以甲乙全
　　　　　　線與乙丁全線之比同於丁已叚與甲
　　　　　　壬叚之比而已辛叚與壬癸叚之比辛
　　　　　　乙叚與癸乙叚之比亦皆與甲乙全線
　　　　　　與乙丁全線之比相同也因其比例俱
　　　　　　同故丁乙線之丁巳巳辛辛乙三叚為
　　　　　　平分而甲乙線之甲壬壬癸癸乙三叚
　　　　　　亦為平分也
　　　　　　第六
　　　　　　有分數之直線將别一直線依此線分
　　　　　　分為相當比例率法如有甲乙一直線
　　　　　　原分為甲巳巳辛辛乙三叚又有一丙
　　　　　　丁直線欲依此甲乙線分分作三分為
　　　　　　相當比例之率則齊二線之一端以為
　　　　　　平行線自甲乙線之甲端過丙丁線之
　　　　　　丙端作一縱線復自甲乙線之乙端過
　　　　　　丙丁線之丁端作一斜線則二線相交
　　　　　　於戊乃自戊至所分巳辛二處作戊巳
　　　　　　戊辛二線則丙丁線即分為丙庚庚壬
　　　　　　壬丁三叚與甲乙線之甲巳己辛辛乙
　　　　　　三叚為相當比例率也試審戊甲乙全
　　　　　　形内戊丙庚戊甲已戊庚壬戊已辛戊
　　　　　　壬丁戊辛乙之大小六三角形其相當
　　　　　　各式皆同如戊丙庚與戊甲已為同式
　　　　　　戊庚壬與戊巳辛為同式戊壬丁與戊
　　　　　　辛乙為同式故丙庚與甲已為相當二
　　　　　　界庚壬與已辛為相當二界壬丁與辛
　　　　　　乙為相當二界此六線既各為相當界
　　　　　　故各為相當比例率也
　　　　　　第七
　　　　　　有二直線作與此二線相連比例之第
　　　　　　三線法如有甲乙甲丙二直線欲作與
　　　　　　此二線相連比例之第三線則將甲乙
　　　　　　甲丙二線之甲末合成一角照甲丙線
　　　　　　度增於甲乙線為甲戊線自乙末至丙
　　　　　　末作一乙丙線又與乙丙線平行自戊
　　　　　　末作一戊己線將甲丙線引至已處乃
　　　　　　成一甲已線其自丙末所分之丙已線
　　　　　　即為與甲乙甲丙二線相連比例之第
　　　　　　三線也葢已戊線既與丙乙線平行故
　　　　　　甲乙丙三角形與甲戊己三角形為同
　　　　　　式而甲乙甲丙乙戊丙已四叚必為相
　　　　　　當比例之四率是以甲乙第一率與甲
　　　　　　丙第二率之比即同於乙戊第三率與
　　　　　　丙巳第四率之比也夫乙戊之度原與
　　　　　　甲丙等故甲乙與甲丙之比即甲乙與
　　　　　　乙戊之比而甲丙與丙已之比即乙戊
　　　　　　與丙巳之比然則甲乙與甲丙甲丙與
　　　　　　丙巳豈非相連比例之三線乎
　　　　　　第八
　　　　　　有三直線作與此三線相當比例之第
　　　　　　四線法如有甲乙甲丙乙丁三線欲作
　　　　　　與此三線相當比例之第四線則取甲
　　　　　　丙線度叧作一甲丙線將此所作甲丙
　　　　　　線照甲乙線度紀於乙於是以甲為心
　　　　　　自乙作弧一叚又取原有之乙丁線度
　　　　　　自乙截弧線於丁即自乙至丁作一乙
　　　　　　丁線再依甲丙線度自甲過丁作一甲
　　　　　　戊線又與乙丁線平行作一戊丙線此
　　　　　　戊丙線即為原三線相當比例之第四
　　　　　　線也葢甲丙戊三角形與甲乙丁三角
　　　　　　形為同式故甲乙線與甲丙線之比即
　　　　　　同於丁乙線與戊丙線之比因其比例
　　　　　　相同故戊丙線為原有之甲乙甲丙乙
　　　　　　丁三線相當比例之第四線也或欲作
　　　　　　相當比例之數線則將甲角上下二線
　　　　　　引長為甲癸甲子凡相當各二處任意
　　　　　　截為㡬叚作㡬平行線既得相當比例
　　　　　　之數線矣如以甲角之甲子甲癸二線
　　　　　　截為丁乙戊丙庚巳壬辛子癸五叚於
　　　　　　所截五處作五平行線即得相當比例
　　　　　　之十率矣葢以甲乙與甲丙之比同於
　　　　　　丁乙與戊丙之比以甲丙與甲巳之比
　　　　　　同於戊丙與庚已之比以甲已與甲辛
　　　　　　之比同於庚已與壬辛之比以甲辛與
　　　　　　甲癸之比同於壬辛與子癸之比故將
　　　　　　甲子甲癸二線雖分為無數叚作無數
　　　　　　平行線其比例亦無不相同也
　　　　　　第九
　　　　　　有二直線欲叧作一線為此二線之中
　　　　　　率法如有甲乙乙丙二線欲另作一線
　　　　　　為此二線之中率則將甲乙乙丙二線
　　　　　　相連為一甲丙全線乃平分全線於戊
　　　　　　以戊為心以甲丙兩末為界作一半圜
　　　　　　自二線相連乙處至圜界作一丁乙垂
　　　　　　線即為原有甲乙乙丙二線之中率線
　　　　　　也何也丁乙線既為圜徑上之垂線則
　　　　　　甲乙丁乙乙丙為相連比例之三率(見/九)
　　　　　　(卷第/七節)故甲乙線與乙丁線之比同於乙
　　　　　　丁線與乙丙線之比也比例既同則所
　　　　　　作乙丁線為原有甲乙乙丙二線之中
　　　　　　率可知矣
　　　　　　第十
　　　　　　有二直線欲另作二線為此二線間之
　　　　　　兩率法如有甲乙乙戊二直線欲另作
　　　　　　二線為此二線間之兩率則將甲乙乙
　　　　　　戊二線之乙末相合為直角又自此二
　　　　　　線所合乙角引長為甲乙丙戊乙丁二
　　　　　　線次將二矩尺之二角正置於丁戊甲
　　　　　　丙二線上如一矩尺為己庚辛一矩尺
　　　　　　為壬癸子乃以巳庚辛矩尺之一股切
　　　　　　於丁戊線之戊末又以壬癸子矩尺之
　　　　　　一股切於甲丙線之甲末仍使二矩尺
　　　　　　之已庚癸子二股相合則癸庚二角亦
　　　　　　為直角而不離於所跨之線其二矩尺
　　　　　　之壬辛二股亦使不離於所切之線末
　　　　　　乃自甲至癸自戊至庚自庚至癸作三
　　　　　　線即截丁乙線於癸截乙丙線於庚成
　　　　　　乙癸乙庚二線即為原有之甲乙乙戊
　　　　　　二線間之兩率也何也如平分戊癸線
　　　　　　於丑則丑為心戊為界成一戊庚癸半
　　　　　　圜若平分甲庚線於寅則寅為心甲為
　　　　　　界成一甲癸庚半圜今乙癸線為甲癸
　　　　　　庚半圜徑線上之垂線故乙癸為甲乙
　　　　　　乙庚二線之中率而乙庚線為戊庚癸
　　　　　　半圜徑線上之垂線故乙庚又為癸乙
　　　　　　乙戊二線之中率是以甲乙線與乙癸
　　　　　　線之比同於乙癸線與乙庚線之比而
　　　　　　乙癸線與乙庚線之比亦同於乙庚線
　　　　　　與乙戊線之比因其比例相同故乙癸
　　　　　　乙庚二線為甲乙乙戊二線間之兩率
　　　　　　也
　　　　　　第十一
　　　　　　有三角形依一界作等積之直角四界
　　　　　　形法如有甲乙丙一直角三角形欲依
　　　　　　其乙丙界作一直角四界形與原三角
　　　　　　形積等則與乙丙平行作一甲丁線又
　　　　　　與甲乙平行作一丁丙線即成一甲乙
　　　　　　丙丁直角四界形於是平分甲乙線於
　　　　　　戊平分丙丁線於巳作一戊巳線則平
　　　　　　分甲乙丙丁四界形為兩形此所分甲
　　　　　　戊巳丁與戊乙丙已兩直角四界形之
　　　　　　積俱與甲乙丙三角形之積相等也葢
　　　　　　甲乙丙三角形為甲乙丙丁四界形之
　　　　　　一半今所分甲戊巳丁與戊乙丙已兩
　　　　　　四界形既俱為甲乙丙丁四界形之一
　　　　　　半則必與甲乙丙三角形之積俱相等
　　　　　　可知矣又如庚辛壬無直角之三角形
　　　　　　依辛壬界作一直角四界形與原三角
　　　　　　形積等則與辛壬平行作一庚癸線又
　　　　　　自辛壬至庚癸線作子辛癸壬二垂線
　　　　　　即成一子辛壬癸直角四界形於是平
　　　　　　分子辛線於丑平分癸壬線於寅作一
　　　　　　丑寅線則平分子辛壬癸四界形為兩
　　　　　　形其所分子丑寅癸與丑辛壬寅兩直
　　　　　　角四界形之積俱與庚辛壬三角形之
　　　　　　積相等也試與庚辛線平行作一卯壬
　　　　　　線即成庚辛壬卯一斜方形為與子辛
　　　　　　壬癸方形同底同髙故其積必等(見三/卷第)
　　　　　　(八/節)今庚辛壬三角形為庚辛壬卯形之
　　　　　　一半則亦必為子辛壬癸方形之一半
　　　　　　矣既為一半則所分子丑寅癸與丑辛
　　　　　　壬寅直角四界形必與庚辛壬三角形
　　　　　　之積相等可知矣
　　　　　　第十二
　　　　　　有一長方形作與此積相等之正方形
　　　　　　法如有甲丙一長方形欲作與此長方
　　　　　　形相等之正方形則將甲丙形之丙乙
　　　　　　縱線合於甲乙横線照此卷第九節法
　　　　　　求得甲乙丙乙二線之中率為丁乙線
　　　　　　即以丁乙線為一邊作一丁戊正方形
　　　　　　即與甲丙長方形之積相等也何則大
　　　　　　凡相連比例三率内中率所作之正方
　　　　　　形積與首率末率所作之長方形積相
　　　　　　等今丁乙線既為甲乙丙乙二線之中
　　　　　　率則丁乙線所作之丁戊正方形積焉
　　　　　　得不與甲乙丙乙二線相合所作之甲
　　　　　　丙長方形之積相等乎
　　　　　　第十三
　　　　　　凡多界形作與本形同式或大或小之
　　　　　　形法如有甲乙丙丁戊已庚辛之多界
　　　　　　形欲作比此形小一半之同式形則自
　　　　　　此形中心壬處至各角作衆線又取甲
　　　　　　乙乙丙丙丁丁戊戊己己庚庚辛辛甲
　　　　　　各界度之一半與各界平行置於對角
　　　　　　各線之間為癸子子丑丑寅寅卯卯辰
　　　　　　辰巳巳午午癸之八線即成癸子丑寅
　　　　　　卯辰巳午之形為原形每界減半之同
　　　　　　式形也何也如對角線間所成之甲乙
　　　　　　壬癸子壬大小兩三角形之甲乙癸子
　　　　　　線既平行而又同一壬角則其相當各
　　　　　　角俱等而兩形之式相同倣此推之其
　　　　　　乙丙壬子丑壬二形丙丁壬丑寅壬二
　　　　　　形丁戊壬寅卯壬二形戊已壬卯辰壬
　　　　　　二形巳庚壬辰巳壬二形庚辛壬巳午
　　　　　　壬二形辛甲壬午癸壬二形必俱為同
　　　　　　式形此各相當大小兩形既俱同式則
　　　　　　所作癸子丑寅卯辰已午小形之各邊
　　　　　　為甲乙丙丁戊巳庚辛大形之各邊之
　　　　　　一半而為同式形可知矣又如甲乙丙
　　　　　　丁戊巳庚辛壬癸形從甲角作線至各
　　　　　　角取乙丙度之一半置於甲乙甲丙二
　　　　　　線之間與乙丙平行如子丑照此於諸
　　　　　　對角線間作諸界之平行線即成甲子
　　　　　　丑寅卯辰巳午未申小形為原形每界
　　　　　　減半之同式形其理亦與前同若欲作
　　　　　　比原形大㡬倍之形則以所作諸對角
　　　　　　線按分引長而於本形外作諸界之平
　　　　　　行線即成所欲作之大形也
　　　　　　第十四
　　　　　　作分釐尺法如甲戊尺三寸每寸欲分
　　　　　　為百釐則將甲乙邊平分作十分將戊
　　　　　　巳邊亦平分為十分對所分之分作諸
　　　　　　横線與乙戊平行次將一寸之甲辛乙
　　　　　　丙兩邊俱分為十分冄於甲辛邊之第
　　　　　　一分作斜線至乙丙邊之乙處如此作
　　　　　　十斜線俱與第一分斜線平行即分乙
　　　　　　丙之一寸為一百釐也何也甲辛乙丙
　　　　　　皆為一寸之度俱平分為十分矣若將
　　　　　　每分又分為十釐即每寸亦得百釐然
　　　　　　度狹線多必致相淆今作斜線横線各
　　　　　　十其横斜相交處共有百分此百分即
　　　　　　百釐也如第一斜線與第一横線相交
　　　　　　之㸃即為一釐與第二横線相交之㸃
　　　　　　即為二釐以至第十横線相交之㸃為
　　　　　　十釐即甲辛邊所分之第一分之十釐
　　　　　　也一斜線有十釐則十斜線豈非百釐
　　　　　　乎由此推之若作二十横線則一斜線
　　　　　　得二十釐每寸即分為二百釐作百横
　　　　　　線則一斜線得百釐每寸即分為千釐
　　　　　　其法甚簡而其用尤甚便也
　　　　　　第十五
　　　　　　凡有三角形知其一角之度及此一角
　　　　　　之兩傍界或知其二角之度及此二角
　　　　　　之間一界或不知角度但知三界欲求
　　　　　　其餘角餘界法如有一甲乙丙三角形
　　　　　　知丙角為三十八度四十四分及丙角
　　　　　　兩傍之丙甲界長十四丈丙乙界長十
　　　　　　三丈而欲知其餘角餘界則依十一卷
　　　　　　第八節法作與丙角相等之三十八度
　　　　　　四十四分之丁角將丁角兩傍之丁戊
　　　　　　界作十四分丁巳界作十三分乃自戊
　　　　　　至巳作一戊巳線成一丁戊巳小三角
　　　　　　形與甲乙丙大三角形同式量其戊己
　　　　　　邊得九分即大形之甲乙邊為九丈也
　　　　　　再用有度之圜量取小形戊角得六十
　　　　　　四度三十七分即大形甲角之度也小
　　　　　　形巳角得七十六度三十九分即大形
　　　　　　乙角之度也何也夫甲乙丙戊已丁兩
　　　　　　三角形之式既同其相當各角各界必
　　　　　　俱相等小形之丁角即與大形之丙角
　　　　　　等其餘兩角亦必等小形之丁已邊既
　　　　　　以十三分當大形丙乙邊之十三丈則
　　　　　　小形戊巳邊之九分必當大形甲乙邊
　　　　　　之九丈矣又或知甲乙丙三角形之乙
　　　　　　角為七十六度三十九分丙角為三十
　　　　　　八度四十四分及乙丙界長十三丈而
　　　　　　欲知其餘角餘界則作己丁界為十三
　　　　　　分照乙角丙角度作已角丁角於是畫
　　　　　　巳戊丁戊二界相交於戊即成戊巳丁
　　　　　　同式之小三角形此小形之戊角必與
　　　　　　甲角等而小形之丁戊界十四分與大
　　　　　　形之甲丙界十四丈相當小形之戊己
　　　　　　界九分與大形之甲乙界九丈相當矣
　　　　　　若知甲乙丙三角形之甲乙甲丙乙丙
　　　　　　三界而不知其角則照前將三界之度
　　　　　　作同式之小形量其三角之度即知大
　　　　　　形之角度矣
　　　　　　第十六
　　　　　　作分數比例測量儀器法以甲丙乙半
　　　　　　圜界分為一百八十度每度作六十分
　　　　　　將此半圜之丁甲丁乙丁丙三半徑線
　　　　　　照所容方界分截開分為一百分於每
　　　　　　分上俱與三半徑平行作縱横線於甲
　　　　　　乙徑線之甲乙兩末作兩定表以圜丁
　　　　　　心為樞作一遊表如丁巳將此遊表亦
　　　　　　如前所分一百分度作二百分復於此
　　　　　　儀器後面作一垂線記號以掛墜線如
　　　　　　庚即成一全儀器用以測髙深廣逺可
　　　　　　知其各角各界之度矣如有一辛壬旗
　　　　　　杆欲測其髙則將儀器按墜線立準看
　　　　　　甲乙徑線兩末之定表與旗杆癸處相
　　　　　　對乃為地平再將丁巳遊表與旗杆頂
　　　　　　尖辛處相對次量儀器中心所對處至
　　　　　　旗杆癸處得㡬何如有四十丈則看儀
　　　　　　器丁乙線上自丁心至子得四十分以
　　　　　　當地平四十丈即視與子相對垂線至
　　　　　　遊表相交處有㡬何如丑子三十分即
　　　　　　為旗杆自辛至癸相當數為三十丈也
　　　　　　再加癸壬髙即得旗杆辛壬之共髙度
　　　　　　矣蓋儀器上之丁子丑小三角形與所
　　　　　　測得丁癸辛大三角形原為同式其相
　　　　　　當各界之比例必俱相同故以丁子四
　　　　　　十分與子丑三十分之比即同於丁癸
　　　　　　四十丈與癸辛三十丈之比也若欲知
　　　　　　丁辛弦線數即視遊表自丁至丑相交
　　　　　　之處得㡬何如有五十分其相當數即
　　　　　　為五十丈也若欲知丁癸辛三角形之
　　　　　　各角度則視圜界與遊表相交處如巳
　　　　　　其乙巳弧度即丁角三十五度一十三
　　　　　　分其餘巳丙弧五十度四十七分即辛
　　　　　　角度而癸辛線原與子丑垂線平行為
　　　　　　平行線故癸角必是直角而為九十度
　　　　　　也
　　　　　　第十七
　　　　　　倣各種地形畫圖法如有甲乙丙丁地
　　　　　　形欲畫一圖則選能見各地之二處立
　　　　　　儀器為戊為巳將戊與巳對准定表先
　　　　　　自戊以遊表視庚辛壬癸等處得諸角
　　　　　　之度皆細記之如庚戊巳角得八十一
　　　　　　度辛戊巳角得五十度三十分壬戊巳
　　　　　　角得四十五度八分癸戊巳角得三十
　　　　　　三度二十分次自巳以遊表照前視庚
　　　　　　辛壬癸等處得諸角之度亦細記之如
　　　　　　庚已戊角得三十五度四十分辛巳戊
　　　　　　角得四十度十分壬已戊角得四十七
　　　　　　度二十五分癸巳戊角得七十度於是
　　　　　　任意作一子丑線為戊己相當線於此
　　　　　　子丑線之兩末作諸角與所記諸角相
　　　　　　等將所作諸角之各線俱引長使相交
　　　　　　於寅卯辰巳等處乃以庚辛壬癸所有
　　　　　　之諸地形並其餘各處凡目之所見俱
　　　　　　畫於圖之相當各界即成一午未申酉
　　　　　　之圖即甲乙丙丁地形之圖也葢午未
　　　　　　申酉圖内所作寅子丑卯子丑類諸三
　　　　　　角形之角度皆與甲乙丙丁地形之庚
　　　　　　戊已辛戊巳類諸三角形之角度相等
　　　　　　而作故其相當各三角形俱為同式此
　　　　　　所以全圖與全地形為同式也
　　　　　　第十八
　　　　　　畫地理圖欲約為小圖或欲廣為大圖
　　　　　　法如有甲乙丙丁一地理圖欲約為小
　　　　　　圖為原圖四分之一則用甲乙丙丁形
　　　　　　界之四分之一畫一戊已庚辛形將甲
　　　　　　乙丙丁原形任意分為數正方形而將
　　　　　　小形亦分為數正方形視原圖中所有
　　　　　　山川城郭村墅林園函於大圖之某正
　　　　　　方分者約而畫入小圖某正方形内則
　　　　　　此所畫之戊巳庚辛小圖即與原有甲
　　　　　　乙丙丁大圖為同式矣
　　　　　　第十九
　　　　　　作比例尺平分線法如此比例尺欲作
　　　　　　平分線則自甲樞心至乙丙二末作甲
　　　　　　乙甲丙二線用本卷第五節法分之各
　　　　　　平分為二百分即為比例尺之平分線
　　　　　　也以用法明之如有丁戊一直線欲平
　　　　　　分為十分則將比例尺一百分之己庚
　　　　　　二㸃照丁戊線度展開勿令移動次取
　　　　　　比例尺之第十分之辛壬二㸃相離之
　　　　　　度即是丁戊線之十分之一分也何則
　　　　　　自乙至丙作一線自己至庚作一線自
　　　　　　辛至壬復作一線其甲乙丙三角形與
　　　　　　甲己庚三角形為同式而甲己庚三角
　　　　　　形又與甲辛壬三角形為同式是以所
　　　　　　分甲己線與甲乙線之比同於己庚線
　　　　　　與乙丙線之比而甲辛線與甲己線之
　　　　　　比亦同於辛壬線與己庚線之比也然
　　　　　　則十分之甲辛線既為百分之甲己線
　　　　　　之十分之一其辛壬線亦必為己庚線
　　　　　　之十分之一矣丁戊線原與己庚線同
　　　　　　度則辛壬線亦為丁戊線之十分之一
　　　　　　可知矣
　　　　　　第二十
　　　　　　作比例尺分圜線法如於比例尺欲作
　　　　　　分圜線則自甲樞心至乙丙二末作甲
　　　　　　乙甲丙二線乃平分甲乙線於未以未
　　　　　　為心以甲乙二末為界作一半圜於是
　　　　　　分圜界為一百八十度復以甲為圜心
　　　　　　至所分圜界戊巳庚辛壬癸子丑等處
　　　　　　作各弦線又將諸弦線度移於尺之甲
　　　　　　乙甲丙二線則此二線即成一圜之諸
　　　　　　弦之總線也以用法明之如寅卯寅辰
　　　　　　二線所合寅角欲知其度則以寅為心
　　　　　　作一辰卯弧將比例尺六十度之丁未
　　　　　　兩㸃相距之度照寅辰或寅卯度展開
　　　　　　勿令移動次取卯辰相距之度於比例
　　　　　　尺上尋至八十度之申酉處恰符即是
　　　　　　寅角為八十度也何則若自丁至未自
　　　　　　申至酉作二線成甲申酉甲丁未兩同
　　　　　　式三角形其相當各角各界俱為相當
　　　　　　比例之率故甲未線與甲酉線之比同
　　　　　　於丁未線與申酉線之比也夫甲未線
　　　　　　既為比例尺所作甲庚六十度之弦線
　　　　　　而甲酉線又為甲辛八十度之弦線其
　　　　　　丁未線既與小圜寅卯輻線等而輻線
　　　　　　原與六十度之弦線等然則丁未線即
　　　　　　小圜六十度之弦線而申酉線亦為小
　　　　　　圜八十度之弦線也以此得知寅角之
　　　　　　卯辰度為八十度也
　　　　　　第二十一
　　　　　　作比例尺分面線法如此比例尺欲作
　　　　　　分面線則以甲樞心處至乙丙二末作
　　　　　　甲乙甲丙二線自甲截甲丙線於丁照
　　　　　　所截甲丁度於甲心作一甲戊垂線自
　　　　　　戊至丁作一戊丁線又照戊丁線度自
　　　　　　甲截甲丙線於已自戊至已作一戊已
　　　　　　線又照戊已線度自甲截甲丙線於庚
　　　　　　自戊至庚作一戊庚線又照戊庚線度
　　　　　　自甲截甲丙線於辛自戊至辛作一戊
　　　　　　辛線又照戊辛線度自甲截甲丙線於
　　　　　　壬自戊至壬作一戊壬線照此累累截
　　　　　　之至丙末又將甲丙線所截各度移置
　　　　　　甲乙線即成比例尺之分面線也何則
　　　　　　於甲丁戊直角三角形之三界作卯丁
　　　　　　辰戊戊已三正方形其甲丁甲戊二線
　　　　　　因為相等度所作故卯丁辰戊二形必
　　　　　　等再於戊甲丁直角相對之戊丁界所
　　　　　　作之戊巳一方形亦必與直角兩旁界
　　　　　　所作卯丁辰戊二方形相等也(見九卷/第四節)
　　　　　　次於甲已界作未巳正方形甲己界原
　　　　　　與戊丁等則甲已界所作未已方形即
　　　　　　與戊丁界所作之戊巳方形相等矣未
　　　　　　巳方形既與戊巳方形等則必與卯丁
　　　　　　辰戊二形相等而亦與卯丁之倍數相
　　　　　　等矣夫甲巳界即大於卯丁形一倍為
　　　　　　未巳形之一界也倣此論之則甲庚界
　　　　　　即為比卯丁形大二倍形之界而甲辛
　　　　　　甲壬等界即為比卯丁形大三倍四倍
　　　　　　形之界可知矣以用法明之如有一癸
　　　　　　子正方形欲作大二倍之正方形則將
　　　　　　比例尺展開使其丁丑相距之度與癸
　　　　　　子界度等次取比例尺寅庚相距之度
　　　　　　即是比癸子方形大二倍之方形之一
　　　　　　面界度也何則自丁至丑自庚至寅作
　　　　　　丁丑庚寅二線成甲丁丑甲庚寅同式
　　　　　　兩三角形則甲丁線與甲庚線之比即
　　　　　　同於丁丑線與庚寅線之比也夫甲庚
　　　　　　線所作方形原比甲丁線所作方形大
　　　　　　二倍則庚寅線所作方形必比丁丑線
　　　　　　所作方形亦大二倍矣丁丑之度原與
　　　　　　子癸等則寅庚線豈非比子癸方形大
　　　　　　二倍方形之一界乎
　　　　　　第二十二
　　　　　　作比例尺分體線法如於比例尺欲作
　　　　　　分體線則以甲樞心之甲乙甲丙二線
　　　　　　任作丁已一正方體取其戊己一界之
　　　　　　度置於尺上自甲截甲乙線於庚次作
　　　　　　比戊已界大一倍之辛壬線又於戊巳
　　　　　　辛壬二線間照本卷第十節法作相連
　　　　　　比例之癸子丑寅二率乃取癸子線度
　　　　　　置於尺上仍自甲截甲乙線於辰則甲
　　　　　　辰所作卯子正方體必比甲庚所作丁
　　　　　　已正方體大一倍矣何則試將癸子線
　　　　　　作卯子正方體則與丁己正方體為同
　　　　　　式其二體相比之比例必同於戊已癸
　　　　　　子二界所生連比例加二倍之比例今
　　　　　　辛壬線既為戊巳相連比例之第四率
　　　　　　則丁已卯子二體之比例必同於戊已
　　　　　　辛壬二線之比例矣辛壬線既比戊己
　　　　　　線大一倍則卯子體亦比丁已體大一
　　　　　　倍可知矣又作比戊已界大二倍之己
　　　　　　未線仍照本卷第十節法作戊已巳未
　　　　　　二線間相連比例之申酉戌亥二率乃
　　　　　　取申酉線度置於尺上自甲截甲乙線
　　　　　　於乾則甲乾所作午酉正方體即比甲
　　　　　　庚所作丁巳體大二倍矣照此屢倍戊
　　　　　　己界求相連比例之四線取其第二線
　　　　　　度置於尺之甲乙線上又按甲乙線所
　　　　　　截各度移置甲丙線即成比例尺之分
　　　　　　體線也以用法明之如有一坎庚正方
　　　　　　體欲作大二倍之體則將比例尺展開
　　　　　　使其庚與庚(第一次所/截之㸃)相距之度與艮
　　　　　　庚界度等次取比例尺乾與乾(第三次/所截之)
　　　　　　(㸃/)相距之度即是比坎庚正方體大二
　　　　　　倍之正方體之一界度也何則自比例
　　　　　　尺之庚乾二處作庚庚乾乾二線即成
　　　　　　甲庚庚甲乾乾同式兩三角形則甲庚
　　　　　　線與甲乾線之比同於庚庚線與乾乾
　　　　　　線之比例矣夫甲乾線所作方體原大
　　　　　　於甲庚線所作正方體之二倍則乾乾
　　　　　　線所作正方體必大於庚庚線所作正
　　　　　　方體之二倍可知矣又㨗法設正方體
　　　　　　界一百釐其積數一百萬釐以二因之
　　　　　　成二百萬釐立方開之得界一百二十
　　　　　　五釐又以三因之成三百萬釐立方開
　　　　　　之得界一百四十四釐照此屢倍積數
　　　　　　開立方將所得之數於分釐尺上取其
　　　　　　度截比例尺之甲乙甲丙二線即成分
　　　　　　體線與前求連比例之法無異也
　
　
　
　
　
　
御製數理精藴上編卷四
　欽定四庫全書
御製數理精藴上編卷五
　　算法原本一
　　算法原本二
　　　　　　算法原本一
　　　　　　第一
　　　　　　一者數之原也衆一相合而數繁焉不
　　　　　　能無大小多寡之不齊而欲知其所以
　　　　　　分合之故必有一定之法始可以得其
　　　　　　準若夫累積小數與大數等者此小數
　　　　　　即度盡大數之準也(如大數有八小數/有二四倍其二與)
　　　　　　(八必等則二即/為度盡八之準)苟累積小數不能與大
　　　　　　數等者此小數即非度盡大數之準也
　　　　　　(如大數有八小數有三二倍其三為六/小於八矣二倍其三為九又大於八矣)
　　　　　　(若此者即為非/度盡大數之準)要之小數為大數之平
　　　　　　分者即能度盡大數而小數非大數之
　　　　　　平分者即不能度盡大數是故以小度
　　　　　　大以寡御多求其恰符而毫無舛者惟
　　　　　　在得其平分之法而已
　　　　　　第二
　　　　　　數之目雖廣總不出奇偶二端何謂偶
　　　　　　兩整平分數是也何謂奇不能兩整平
　　　　　　分數是也如二四六八十之類平分之
　　　　　　俱為整數斯謂之偶數矣若三五七九
　　　　　　十一之類平分之俱不能為整數斯謂
　　　　　　之奇數矣又如小偶數分大偶數得偶
　　　　　　分則謂之偶分之偶數(如小偶數四分/大偶數三十二)
　　　　　　(得八平分是為偶分其三/十二即為偶分之偶數)小偶數分大
　　　　　　偶數得奇分則謂之奇分之偶數(如小/偶數)
　　　　　　(六分大偶數三十得五平分是為/奇分其三十即為奇分之偶數)又如
　　　　　　小奇數分大奇數得奇分則謂之奇分
　　　　　　之奇數矣(如小奇數五分大奇數十五/得三平分是為奇分其十五)
　　　　　　(即為奇分/之奇數)
　　　　　　第三
　　　　　　乘者兩數相因而成也葢有兩數視此
　　　　　　一數有幾何彼一數有幾何將此一數
　　　　　　照彼一數加幾倍則兩數積而復成一
　　　　　　數故謂之相因而成然不用加而用乘
　　　　　　者何也葢加湏層累而得乘則一因即
　　　　　　得此立法之精而理則實相通也如有
　　　　　　六與十兩數以十為主而加六次得六
　　　　　　十以六為主而加十次亦得六十今以
　　　　　　十為主而以六乘之或以六為主而以
　　　　　　十乘之皆得六十其數無異而比加捷
　　　　　　矣
　　　　　　第四
　　　　　　凡兩數相乘為平方數如四與六相乘
　　　　　　得二十四是也試將四六兩數作㸃排
　　　　　　之縱立四㸃為甲乙橫列六㸃為甲丁
　　　　　　將此六㸃累四次即成甲乙丙丁平方
　　　　　　數矣又若相等兩數相乘得數則為正
　　　　　　方數如五與五乘得二十五是也苟將
　　　　　　五數縱橫各列五㸃或依縱數或依横
　　　　　　數累五次即成戊已庚辛正方數矣
　　　　　　第五
　　　　　　凡數之相乘可用線以表之然線雖無
　　　　　　廣分如依一線之長分廣為小方面看
　　　　　　此線所有方面若干將彼線所有方面
　　　　　　加作幾倍或看彼線所有方面若干將
　　　　　　此線所有方面加作幾倍則二線相積
　　　　　　而成面矣設如有甲乙二線甲線之分
　　　　　　為三乙線之分為四將此二線相乘則
　　　　　　依甲線三分之一分作廣分為甲丙依
　　　　　　乙線四分之一分作廣分為乙丁其甲
　　　　　　丙有三小方形乙丁有四小方形若依
　　　　　　甲丙所有之數將乙丁加為三倍或依
　　　　　　乙丁所有之數將甲丙加為四倍俱成
　　　　　　函十二小方形之乙丙甲丁之二直角
　　　　　　形矣葢面為線之積以一線為横一線
　　　　　　為縱縱横相因而成故測面者必於線
　　　　　　知線即可以知面也
　　　　　　第六
　　　　　　凡二線彼此各分不均而有零分者其
　　　　　　相乘所成方面亦有零分也設有甲乙
　　　　　　二線甲線為三分今將甲線依三分之
　　　　　　一分作廣分為三小方形並無餘積而
　　　　　　乙線照甲線分則為四分有零亦將乙
　　　　　　線依甲線一分作廣分則為四小方形
　　　　　　而餘戊一小形以所作甲丙為横乙丁
　　　　　　為縱則成一丁甲四方形而此形之内
　　　　　　必有十二小方形仍有三小戊形附於
　　　　　　十二方形乃為二線相乘之總積也又
　　　　　　如此類一線有零分者其餘分在一邊
　　　　　　若二線俱有零分者則其餘分亦在二
　　　　　　邊矣
　　　　　　第七
　　　　　　凡三數遞乘為立方數如二與三相乘
　　　　　　得六又以四乘之得二十四是也試將
　　　　　　二三四之三數作㸃排之縱列二㸃為
　　　　　　甲丁横列三㸃為甲乙將此三㸃累二
　　　　　　次成丁乙平方數又直立四㸃為丙丁
　　　　　　依丙丁數將丁乙平方數累四次即成
　　　　　　丙乙立方數矣又若相等三數遞乘得
　　　　　　數則為正立方數如三與三乘得九再
　　　　　　以三乘得二十七是也試將三數縱橫
　　　　　　各排三㸃平列三次成庚已平方數又
　　　　　　直立三㸃將庚己平方數累三次即成
　　　　　　戊已正立方數矣
　　　　　　第八
　　　　　　凡數之遞乘為體可用面以表之葢面
　　　　　　雖無厚分如依一面之積分廣爲小方
　　　　　　體看面所有積分得線之長分若干將
　　　　　　面所有小方體加作幾倍則線面因之
　　　　　　而成體矣設如有甲乙面之分為四丙
　　　　　　丁線之分為三將此面線相乘則依甲
　　　　　　乙面四分之一作厚分為四小方體乃
　　　　　　依丙丁線分數將甲乙加為三倍即成
　　　　　　函十二小方體之丙乙直角立方體矣
　　　　　　葢體為面之積而面為線之積故線可
　　　　　　以測面并可以測體也
　　　　　　第九
　　　　　　除者兩數相較而分也葢視大數内有
　　　　　　小數之幾倍將大數照小數減幾次則
　　　　　　大數分而復為一小數故謂之相較而
　　　　　　分然不用減而用除者何也葢減必遞
　　　　　　消其分除則一歸而即得除之與減即
　　　　　　猶乘之與加正相對待者也如有大數
　　　　　　十二小數四若用十二以四減之三次
　　　　　　而盡即知十二為四之三倍若用除法
　　　　　　則三倍其四與十二較其數適等即知
　　　　　　十二為四之三倍矣此除之與減理相
　　　　　　通而用較捷也
　　　　　　第十
　　　　　　凡兩數相乗之平方數以一數除之必
　　　　　　得其又一數也設如甲乙五乙丙六兩
　　　　　　數相乘之甲乙丙丁平方數三十若以
　　　　　　甲乙五除之即得乙丙六或以乙丙六
　　　　　　除之即得甲乙五葢此三十中有五之
　　　　　　六倍六之五倍如作㸃排之五㸃為横
　　　　　　則縱排六次六㸃為橫則縱排五次皆
　　　　　　成方數故兩數不等平方面知其一數
　　　　　　或知兩數相差之較始能得其兩邊線
　　　　　　也又若正方數則其縱横皆同如戊己
　　　　　　庚辛之正方數二十五其縱橫皆五是
　　　　　　巳故凡正方面有積數即可得其每邊
　　　　　　者葢因其縱橫兩邊皆等故也
　　　　　　第十一
　　　　　　凡以線乘線即成面而以線除面亦復
　　　　　　得線故數之乘者可用線以表之而除
　　　　　　者亦可用線以表之也設如有甲乙丙
　　　　　　丁一方面積一十二以甲乙線四分除
　　　　　　之得乙丙線之三分或以乙丙線三分
　　　　　　除之亦得甲乙線之四分試將甲乙乙
　　　　　　丙二線作廣分則甲乙線成四小方形
　　　　　　乙丙線成三小方形若依甲乙線所有
　　　　　　數以分甲乙丙丁面即每分得三小方
　　　　　　形如乙丙線依乙丙線所有數以分甲
　　　　　　乙丙丁面即每分得四小方形如甲乙
　　　　　　線葢除之與乘猶分合之相對以線合
　　　　　　者仍以線而分返本還原之義有不爽
　　　　　　矣
　　　　　　第十二
　　　　　　凡有零分不均二線相乘之方面以整
　　　　　　分線除之必得零分線以零分線除之
　　　　　　必得整分線也設如甲線三分乙線四
　　　　　　分有零相乘成丁甲面若以甲線三分
　　　　　　除之即得乙線四分有零或以乙線四
　　　　　　分有零除之亦得甲線三分試將甲線
　　　　　　作廣分成三小方形為甲丙乙線作廣
　　　　　　分則成四小方形為乙丁餘戊一小形
　　　　　　若依甲丙線所有數以分丁甲面即每
　　　　　　分得四小方形一戊小形如乙丁線或
　　　　　　依乙丁線所有數以分丁甲面即每分
　　　　　　得三小方形如甲丙線矣此為二線一
　　　　　　整一零相乘之總積故以整線除之得
　　　　　　零以零線除之得整若二線俱有零分
　　　　　　者彼此除之必俱得零分也
　　　　　　第十三
　　　　　　凡三數遞乘之立方數以兩數遞除之
　　　　　　始得其又一數也設如甲乙四乙丙二
　　　　　　丙丁三遞乘得甲丁立方數二十四若
　　　　　　以甲乙四除之得乙丁平方數六再以
　　　　　　乙丙二除之始得丙丁三葢乙丁平方
　　　　　　中有三之二倍而甲丁立方中有六之
　　　　　　四倍如作㸃排之二㸃為縱橫排三次
　　　　　　直累四次即成方體故三數不等立方
　　　　　　體知其兩數或知其三數相差之較始
　　　　　　能得各邊也又若正立方體其縱橫厚
　　　　　　度皆為一數即以一數遞除二次則其
　　　　　　原數自得如戊己正立方數二十七其
　　　　　　縱横厚皆三是巳故凡正立方體有積
　　　　　　數即可得其每邊者正為其縱横厚度
　　　　　　皆等故也
　　　　　　第十四
　　　　　　凡以線除體即得面而以面除體亦復
　　　　　　得線故線可以除面而面亦可以除體
　　　　　　也設如有丙乙體積一十二以丙丁線
　　　　　　三分除之得甲乙面之四分或以甲乙
　　　　　　面四分除之亦得丙丁線之三分試將
　　　　　　甲乙面作厚分則成四小方體若依丙
　　　　　　丁線所有數以分丙乙體即每分得四
　　　　　　小方體如甲乙面依甲乙面所有數以
　　　　　　分丙乙體即每分得三分如丙丁線葢
　　　　　　體本以線面相乗而得故可以線面相
　　　　　　除也
　　　　　　第十五
　　　　　　凡大數用小數可以度盡者此大數必
　　　　　　為此小數之所積也然所謂小數可以
　　　　　　度盡大數者復有幾種有大數惟一數
　　　　　　可以度盡者如四九二十五四十九之
　　　　　　類惟用二可以度四三可以度九五可
　　　　　　以度二十五七可以度四十九是也有
　　　　　　大數用兩數三數俱可以度盡者如八
　　　　　　與十二之兩數用二用四俱可以度盡
　　　　　　八用二用三用四俱可以度盡十二是
　　　　　　也有兩大數或三大數用一小數俱可
　　　　　　以度盡者如十二十六之兩數或一十
　　　　　　十五二十之三數用四可以度盡十二
　　　　　　十六之兩數用五可以度盡一十十五
　　　　　　二十之三數是也又有一小數可以度
　　　　　　盡幾大數將此幾大數相加為一總數
　　　　　　此小數亦可以度盡此總數如四可以
　　　　　　度盡十二十六兩數若將十二十六相
　　　　　　加為二十八則此四亦可以度盡此二
　　　　　　十八也又或一小數可以度盡幾大數
　　　　　　將此大數不拘幾分分之此小數可以
　　　　　　度盡一分亦必可以度盡其餘幾分也
　　　　　　如三可以度盡十五將十五分為六九
　　　　　　兩數此三可以度盡六亦必可以度盡
　　　　　　九也又如六與九兩數用三俱可以度
　　　　　　盡若將六與九相乘得五十四此小數
　　　　　　三仍可以度盡此五十四也凡此類者
　　　　　　皆為彼此有度盡之數也
　　　　　　第十六
　　　　　　凡大數用小數不可以度盡者此大數
　　　　　　必非此小數之所積也然用一以度之
　　　　　　無不可以度盡者葢一為數之根諸數
　　　　　　皆自一而積之故也所謂度不盡者亦
　　　　　　復有幾種有大數無小數可以度盡者
　　　　　　如五七十一十三之類任用二用三用
　　　　　　四俱不能度盡也有兩大數或三大數
　　　　　　用小數彼此不可以度盡者如十五與
　　　　　　八之兩數用二用四可以度盡八而不
　　　　　　能度盡十五用三用五可以度盡十五
　　　　　　而不能度盡八又如四六九之三數用
　　　　　　二可以度盡四六而不能度盡九用三
　　　　　　可以度盡六九而不能度盡四也又有
　　　　　　彼此不能度盡之數或將一數自乘或
　　　　　　將兩數俱自乘彼此仍俱不可以度盡
　　　　　　也如五與六之兩數彼此不能度盡亦
　　　　　　無一小數可以度盡此兩數即將五自
　　　　　　乘為二十五或將六自乘為三十六則
　　　　　　六仍不能度盡二十五而五仍不能度
　　　　　　盡三十六即二十五亦不能度盡三十
　　　　　　六也又如三七兩數與二五兩數俱為
　　　　　　彼此不能度盡之數或將三與七相乘
　　　　　　得二十一將二與五相乘得一十此一
　　　　　　十與二十一之兩數仍為彼此不能度
　　　　　　盡之數也凡此類者皆為彼此無度盡
　　　　　　之數也
　　　　　　第十七
　　　　　　凡兩數互轉相減未至於一而即可以
　　　　　　減盡者此減盡之最小數即可以度盡
　　　　　　此兩數也設如有甲乙十六丙丁六之
　　　　　　兩數將丙丁六與甲乙十六減二次餘
　　　　　　戊乙四將此戊乙四轉與丙丁六相減
　　　　　　餘己丁二又將此已丁二轉與戊乙四
　　　　　　相減二次即無餘則此已丁二即可以
　　　　　　度盡甲乙十六及丙丁六矣葢八倍其
　　　　　　二與十六等三倍其二與六等也又如
　　　　　　十六與十二與八此三數亦為彼此有
　　　　　　度盡之數何也葢十六與十二相減餘
　　　　　　四以四轉與十二相減三次而盡則四
　　　　　　可以度盡十六與十二矣又二倍其四
　　　　　　即與八等則四又可以度盡八然則十
　　　　　　六十二與八之三數為彼此有度盡之
　　　　　　數可知矣
　　　　　　第十八
　　　　　　凡兩數互轉相減至於一始可以減盡
　　　　　　者一之外别無他小數可以度盡此兩
　　　　　　數也設如有甲乙十二丙丁七之兩數
　　　　　　將丙丁七與甲乙十二相減餘戊乙五
　　　　　　將此戊乙五轉與丙丁七相減餘已丁
　　　　　　二將此已丁二又轉與戊乙五相減餘
　　　　　　庚乙三又將庚乙三轉與己丁二相減
　　　　　　餘辛乙一既至於一始可以度盡甲乙
　　　　　　丙丁兩數而一之外如二三四雖可以
　　　　　　度盡十二而不能度盡七也又如九與
　　　　　　十三及二十之三數亦為彼此無度盡
　　　　　　之數何也葢將九與十三互轉相減必
　　　　　　至於一即用十三與二十轉減或用九
　　　　　　與二十轉減亦皆至於一則除此一之
　　　　　　外皆無可以彼此度盡此三數之小數
　　　　　　矣
　　　　　　第十九
　　　　　　凡有大數約為相當比例之最小數以
　　　　　　從簡易則為約分法也然數有可約不
　　　　　　可約之分可約者度盡之數不可約者
　　　　　　度不盡之數也設如有九與十二之兩
　　　　　　數欲約為相當比例之最小數乃用求
　　　　　　小數度盡大數法以九與十二互轉相
　　　　　　減得減盡之數為三則三為度盡九與
　　　　　　十二之數矣以三除九得三以三除十
　　　　　　二得四此三四兩數即為九與十二相
　　　　　　當比例之最小數也又如有六四八之
　　　　　　三數欲約為相當比例之最小數乃以
　　　　　　六與四互轉相減得減盡之數為二又
　　　　　　以二與八相減四次而盡則二為度盡
　　　　　　六四八之小數矣以二除六得三以二
　　　　　　除四得二以二除八得四此三二四三
　　　　　　數即六四八相當比例之最小數也此
　　　　　　皆數之可約者也若夫數之不可約者
　　　　　　互轉相減必至於一而不可以度盡也
　　　　　　如有五七兩數以五減七餘二復以二
　　　　　　減五二次餘一既餘一則自一之外必
　　　　　　無可以度盡之數而不可約矣
　　　　　　第二十
　　　　　　凡有大分以分母乘之通為小分則為
　　　　　　通分法也然不曰乘而曰通者何也葢
　　　　　　乘則積少成多其得數溢於原數之外
　　　　　　通則變大為小其得數仍函於原數之
　　　　　　中也如有大分十二其分母為四欲得
　　　　　　其小分則以分母四乘大分十二得小
　　　　　　分四十八是已試作甲乙方形以明之
　　　　　　其中所函方形十二即大分也若將中
　　　　　　函之方形每分俱分為四小方則十二
　　　　　　方形共分為四十八小方形矣其數雖
　　　　　　比原大數加四倍然其每分之分只得
　　　　　　原數之四分之一故仍函於甲乙方形
　　　　　　之内而未嘗溢出原數之外也又如有
　　　　　　大分九其分母為九欲得其小分則以
　　　　　　分母九乘大分九得小分八十一是已
　　　　　　試作丙丁方形以明之其中所函方形
　　　　　　九即大分也若將其中函之方形每分
　　　　　　俱分為九小方則九方形共分為八十
　　　　　　一小方形矣其數雖比原大數加九倍
　　　　　　而仍函於丙丁方形之内者以其每分
　　　　　　之分只得原數之九分之一也由此推
　　　　　　之其每分之母或為八或為十二或為
　　　　　　數十亦皆倣此通之其所通之數雖至
　　　　　　千萬而要皆未有溢於所通原分之外
　　　　　　者矣
　　　　　　第二十一
　　　　　　凡有幾小數欲求俱可以度盡之大數
　　　　　　則以此幾小數連乘之得數始為此幾
　　　　　　小數度盡之一大數也設如有四五兩
　　　　　　小數欲求用四用五俱可以度盡之一
　　　　　　數則以四與五相乘得二十即為四五
　　　　　　兩數俱可度盡之一大數矣又如有三
　　　　　　四五之三小數欲求用三用四用五俱
　　　　　　可以度盡之一數則以三與四相乘得
　　　　　　十二又以五乘十二得六十即為三四
　　　　　　五俱可度盡之一大數矣葢小數為大
　　　　　　數之根始能度盡大數如四五可以度
　　　　　　盡二十者二十乃四之五倍亦即五之
　　　　　　四倍也三四五可以度盡六十者六十
　　　　　　乃十二之五倍而十二乃三之四倍也
　　　　　　第二十二
　　　　　　凡有兩數彼此互乘所得之數與原數
　　　　　　比例必同也葢數有多寡而分又有大
　　　　　　小則紛紜難御故必依此數之分將彼
　　　　　　數加為幾倍又依彼數之分將此數加
　　　　　　為幾倍則兩分數既同而比例亦同矣
　　　　　　如甲乙二數甲為三分之二乙為四分
　　　　　　之三欲辨其孰大則依甲數將乙數加
　　　　　　三倍為十二分之九依乙數將甲數加
　　　　　　四倍為十二分之八如是則所加之兩
　　　　　　大分同為十二而所生之兩小分相比
　　　　　　即同於原甲數與乙數之相比矣何也
　　　　　　甲數本三分之二而為十二分之八者
　　　　　　乃加四倍之比例(十二為三之四倍/八為二之四倍)而
　　　　　　十二分之八之比例仍同於三分之二
　　　　　　之比例也乙數本四分之三而為十二
　　　　　　分之九者乃加三倍之比例(十二為四/之三倍九)
　　　　　　(為三之/三倍)而十二分之九之比例仍同於
　　　　　　四分之三之比例也(此即互乘同母之/法如甲為三分之)
　　　　　　(二者三即母數二即子數也乙為四分/之三者四即母數三即子數也因兩母)
　　　　　　(數不同故用/互乘以同之)
　　　　　　第二十三
　　　　　　凡子母分有幾數而子數同為一者先
　　　　　　以各母求俱能度盡之一數次以各母
　　　　　　除之則爲各子數也如甲乙丙三數甲
　　　　　　為二分之一乙為三分之一丙為四分
　　　　　　之一則先以三母數連乘得二十四為
　　　　　　甲乙丙之共母數又以二除共母數得
　　　　　　十二為甲之子數以三除共母數得八
　　　　　　為乙之子數以四除共母數得六為丙
　　　　　　之子數葢甲本二分之一子母各加十
　　　　　　二倍即為二十四分之十二而二十四
　　　　　　與十二之比例仍同於二與一之比例
　　　　　　也乙本三分之一子母各加八倍即為
　　　　　　二十四分之八而二十四與八之比例
　　　　　　仍同於三與一之比例也丙本四分之
　　　　　　一子母各加六倍即為二十四分之六
　　　　　　而二十四與六之比例仍同於四與一
　　　　　　之比例也
　　　　　　第二十四
　　　　　　凡子母分有幾數而子母數俱不等者
　　　　　　亦先以各母求俱能度盡之一數次以
　　　　　　各母除之得數復以各子數乘之即為
　　　　　　各子數也如有甲乙丙三數甲為三分
　　　　　　之二乙為四分之三丙為五分之四則
　　　　　　先以三母數連乘得六十為甲乙丙之
　　　　　　共母數次以三除共母數得二十以乘
　　　　　　子數二得四十為甲之子數又以四除
　　　　　　共母數得十五以乘子數三得四十五
　　　　　　為乙之子數又以五除共母數得十二
　　　　　　以乘子數四得四十八為丙之子數葢
　　　　　　甲本三分之二子母各加二十倍即為
　　　　　　六十分之四十而六十與四十之比例
　　　　　　仍同於三與二之比例也乙本四分之
　　　　　　三子母各加十五倍即為六十分之四
　　　　　　十五而六十與四十五之比例仍同於
　　　　　　四與三之比例也丙本五分之四子母
　　　　　　各加十二倍即為六十分之四十八而
　　　　　　六十與四十八之比例仍同於五與四
　　　　　　之比例也
　　　　　　算法原本二
　　　　　　第一
　　　　　　凡有幾小數與幾大數相比其比例若
　　　　　　同則小數相加所得之總數與大數相
　　　　　　加所得之總數相比仍同於原數之比
　　　　　　例也設如有一小數六一小數四一大
　　　　　　數十八一大數十二其小數六為大數
　　　　　　十八之三分之一而小數四亦為大數
　　　　　　十二之三分之一將兩小數六四相加
　　　　　　得一十將兩大數十八十二相加得三
　　　　　　十此一十與三十之比即如六與十八
　　　　　　四與十二之比皆為三分之一之比例
　　　　　　也又如三小數二三四與三大數六九
　　　　　　十二相比皆為三分之一將二三四相
　　　　　　加得九將六九十二相加得二十七其
　　　　　　比例亦為三分之一也又或四小數四
　　　　　　大數相加其總數之比例亦皆同如三
　　　　　　與十二四與十六五與二十六與二十
　　　　　　四俱為四分之一將三四五六四小數
　　　　　　相加得十八將十二十六二十二十四
　　　　　　四大數相加得七十二其比例仍為四
　　　　　　分之一矣
　　　　　　第二
　　　　　　凡有幾小數與幾大數之比例若同則
　　　　　　小數相減所得之餘數與大數相減所
　　　　　　得之餘數相比仍同於原數之比例也
　　　　　　設如有一小數十一小數六一大數三
　　　　　　十一大數十八其小數十為大數三十
　　　　　　之三分之一而小數六亦為大數十八
　　　　　　之三分之一將兩小數十與六相減餘
　　　　　　四將兩大數三十與十八相減餘十二
　　　　　　此四與十二之比即如十與三十六與
　　　　　　十八之比皆為三分之一之比例也又
　　　　　　如三小數八四三與三大數二十四十
　　　　　　二九相比皆為三分之一將四三與八
　　　　　　遞相減餘一將十二九與二十四遞相
　　　　　　減餘三其比例亦為三分之一也又或
　　　　　　四小數四大數相減其餘數之比例亦
　　　　　　皆同如十八與七十二為四分之一而
　　　　　　三與十二四與十六五與二十俱為四
　　　　　　分之一將小數三四五與十八遞相減
　　　　　　餘六將大數十二十六二十與七十二
　　　　　　遞相減餘二十四其比例仍為四分之
　　　　　　一矣
　　　　　　第三
　　　　　　凡有一數乘兩數其所得兩數相比仍
　　　　　　同於原兩數之相比也設如一數六與
　　　　　　八與一十兩數相乘以六乘八得四十
　　　　　　八以六乘一十得六十此四十八與六
　　　　　　十相比即同於原數八與一十之相比
　　　　　　矣夫八與四十八一十與六十皆為六
　　　　　　分之一故一與六之比同於八與四十
　　　　　　八之比而一與六之比亦同於十與六
　　　　　　十之比也然則八與四十八之比例必
　　　　　　同於十與六十之比例而四十八與六
　　　　　　十之比例亦必同於八與一十之比例
　　　　　　可知矣
　　　　　　第四
　　　　　　凡有一數除兩數其所得兩數相比仍
　　　　　　同於原兩數之相比也設如一數三除
　　　　　　十二與十五之兩數以三除十二得四
　　　　　　以三除十五得五則此四與五相比即
　　　　　　同於原數十二與十五之相比矣夫十
　　　　　　二與四十五與五皆為三分之一故一
　　　　　　與三之比同於四與十二之比而一與
　　　　　　三之比亦同於五與十五之比也然則
　　　　　　四與十二之比例必同於五與十五之
　　　　　　比例而四與五之比例亦必同於十二
　　　　　　與十五之比例可知矣
　　　　　　第五
　　　　　　凡相當比例四數其第一數與第四數
　　　　　　相乘第二數與第三數相乘所得之數
　　　　　　等者何也葢兩方面以其縱横界互相
　　　　　　為比之比例若等則兩方積必等(見幾/何原)
　　　　　　(本七卷/第三節)今以第一數與第四數相乘即
　　　　　　如以第一數為縱第四數為横成一方
　　　　　　數而第二數與第二數相乘即如以第
　　　　　　二數為縱第三數為横成一方數其積
　　　　　　必相等也設如有二與六三與九相當
　　　　　　比例四數將第一數二為縱第四數九
　　　　　　為横相乘得十八為甲丙一方數將第
　　　　　　二數六為縱第三數三為横相乘亦得
　　　　　　十八為戊庚一方數夫甲丙方之甲丁
　　　　　　横界比戊庚方之戊辛横界大三分之
　　　　　　二而戊庚方之戊己縱界比甲丙方之
　　　　　　甲乙縱界亦大三分之二其比例相等
　　　　　　故兩方數亦等此兩方數既等則相當
　　　　　　比例四數其第一數與第四數相乘第
　　　　　　二數與第三數相乘所得之數相等無
　　　　　　疑矣
　　　　　　第六
　　　　　　凡相連比例三數其首數與末數相乘
　　　　　　與中一數自乘所得之數等者何也葢
　　　　　　兩方面相等者其縱横界之互相比例
　　　　　　必等(見幾何原本/七卷第三節)今將首數與末數相
　　　　　　乘即如以首數為縱末數為横成一方
　　　　　　數而中數自乘即是以中數為縱復以
　　　　　　中數為横成一方數其積必相等也設
　　　　　　如有四六九相連比例三數將首數四
　　　　　　為縱末數九為横相乘得三十六為甲
　　　　　　丙一方數將中數六為縱仍復為横相
　　　　　　乘即是自乘亦得三十六為戊庚一方
　　　　　　數夫甲丙方之甲丁横界比戊庚方之
　　　　　　戊辛横界大三分之一而戊庚方之戊
　　　　　　己縱界比甲丙方之甲乙縱界亦大三
　　　　　　分之一其比例相等故兩方數亦等此
　　　　　　兩方數既等則相連比例三數其首末
　　　　　　兩數相乘與中數自乘所得之數相等
　　　　　　無疑矣
　　　　　　第七
　　　　　　凡有兩數除一數其所得兩數之比例
　　　　　　即同於原兩數之轉相比例也設如有
　　　　　　一數十八以二三兩數除之二除十八
　　　　　　得九三除十八得六以此九與六兩數
　　　　　　相比即同於原兩數三與二之相比也
　　　　　　葢二與三六與九為相當比例之四數
　　　　　　以第一數二與第四數九相乘第二數
　　　　　　三與第三數六相乘皆得十八故二除
　　　　　　十八得九即如以第一數除第二數與
　　　　　　第三數相乘之數而得第四數也以三
　　　　　　除十八得六即如以第二數除第一數
　　　　　　與第四數相乘之數而得第三數也夫
　　　　　　相當比例數其第二數與第四數之比
　　　　　　原同於第一數與第三數之比故第一
　　　　　　數二除十八所得之九與第二數三除
　　　　　　十八所得之六相比即同於第二數三
　　　　　　與第一數二之相比也
　　　　　　第八
　　　　　　凡有兩數除一數其所得之兩數内有
　　　　　　一數與原兩數内一數相等者則所得
　　　　　　之兩數與原兩數互轉相比即成相連
　　　　　　比例之數也設如有一數三十六以四
　　　　　　六兩數除之四除三十六得九六除三
　　　　　　十六仍得六與原數六相等則此九與
　　　　　　六兩數之比即同於原數六與四之比
　　　　　　也葢四與六六與九為相連比例之四
　　　　　　數以四為首數九為末數相乗以六為
　　　　　　中數自乘皆得三十六今以四除三十
　　　　　　六得九即如以首數除中數自乘之數
　　　　　　而得末數也以六除三十六復得六即
　　　　　　如以中數除首末兩數相乘之數而仍
　　　　　　得中數也夫相連比例數其末數與中
　　　　　　數之比原同於中數與首數之比則首
　　　　　　數四除三十六所得九與中數六除三
　　　　　　十六所得六相比即同於中數六與首
　　　　　　數四之相比也
　　　　　　第九
　　　　　　凡相當比例四數其第一數度盡第二
　　　　　　數則第三數亦必度盡第四數也如有
　　　　　　二六三九相當比例四數其第一數二
　　　　　　可以度盡第二數六則第三數三亦可
　　　　　　以度盡第四數九矣夫相當比例四數
　　　　　　第一與第二之比必同於第三與第四
　　　　　　之比今第一為二第二為六乃加三倍
　　　　　　之比例則第四與第三亦必為加三倍
　　　　　　之比例故三倍其二可以度盡六者三
　　　　　　倍其三即可以度盡九也
　　　　　　第十
　　　　　　凡相連比例三數其第一數度盡第二
　　　　　　數亦必度盡第三數也如有二四八相
　　　　　　連比例三數其第一數二可以度盡第
　　　　　　二數四亦必可以度盡第三數八矣夫
　　　　　　相連比例三數第一與第二之比同於
　　　　　　第二與第三之比今第一數為二第二
　　　　　　數為四乃加倍之比例則第二與第三
　　　　　　亦必為加倍之比例而第一與第三則
　　　　　　為再加一倍之比例故一倍其二可以
　　　　　　度盡四者再倍其二即可以度盡八也
　　　　　　第十一
　　　　　　凡依次遞加取四數其第一第四兩數
　　　　　　相加與第二第三兩數相加之數等也
　　　　　　如一二三四遞加之四數將第一數一
　　　　　　與第四數四相加得五以第二數二與
　　　　　　第三數三相加亦得五又如一三五七
　　　　　　遞加之四數(一三五七為隔一/數以遞加者也)將第一
　　　　　　數一與第四數七相加得八以第二數
　　　　　　三與第三數五相加亦得八也又如二
　　　　　　五八十一遞加之四數(二五八十一為/隔二數以遞加)
　　　　　　(者/也)將第一數一與第四數十一相加得
　　　　　　十三以第二數五與第三數八相加亦
　　　　　　得十三由此推之或隔三數或隔四數
　　　　　　或隔五六數以至極多數但依次遞加
　　　　　　取四數無有不如此也
　　　　　　第十二
　　　　　　凡依次遞加取三數其首末兩數相加
　　　　　　與中數加倍之數等也如二三四遞加
　　　　　　之三數將首末二四相加得六以中數
　　　　　　三倍之亦得六又如二四六遞加之三
　　　　　　數(二四六隔一數/以遞加者也)將首末二六相加得
　　　　　　八以中數四倍之亦得八也又如三六
　　　　　　九遞加之三數(三六九隔二數/以遞加者也)將首末
　　　　　　三九相加得十二以中數六倍之亦得
　　　　　　十二由此推之或隔三數或隔四數或
　　　　　　隔五六數以至極多數但依次遞加取
　　　　　　三數無有不合者也
　　　　　　第十三
　　　　　　凡依次遞加三數以第二第三兩數相
　　　　　　加減去第一數即得挨次之第四數也
　　　　　　如二三四之三數以第二數三第三數
　　　　　　四相加得七内減去第一數二得五即
　　　　　　是第四數又如二四六隔一數遞加之
　　　　　　三數以第二數四第三數六相加得一
　　　　　　十内減去第一數二得八即是第四數
　　　　　　亦為隔一數又如三六九隔二數遞加
　　　　　　之三數以第二數六第三數九相加得
　　　　　　十五内減去第一數三得十二即是第
　　　　　　四數亦為隔二數矣葢此即四率相當
　　　　　　比例之理四率中兩率相乘與首末兩
　　　　　　率相乘之數等故中兩率相乘以首率
　　　　　　除之即得末率而此則中兩數相加與
　　　　　　首末兩數相加之數等故以首一數減
　　　　　　之即得末一數其義一也
　　　　　　第十四
　　　　　　凡依次遞加兩數以第二數倍之減去
　　　　　　第一數即得挨次之第三數也如二三
　　　　　　兩數將第二數三倍之得六内減去第
　　　　　　一數二餘四即是第三數又如二四隔
　　　　　　一數之兩數將第二數四倍之得八内
　　　　　　減去第一數二餘六即是第三數四與
　　　　　　六亦為隔一數也又如三六隔二數之
　　　　　　兩數將第二數六倍之得十二内減去
　　　　　　第一數三餘九即是第三數九與六亦
　　　　　　為隔二數也葢此即三率相連比例之
　　　　　　理三率以中率自乘與首末兩率相乘
　　　　　　之數等故中率自乘以首率除之即得
　　　　　　末率而此則中數倍之與首末兩數相
　　　　　　加之數等故以首數減之即得末數於
　　　　　　此見加減乘除之相對待而加減可以
　　　　　　代乘除之理亦可從此推矣
　　　　　　第十五
　　　　　　凡有彼此可以度盡兩數欲求相連比
　　　　　　例之數則以一數自乘以一數除之即
　　　　　　得相連比例之第三數也如有四八兩
　　　　　　數欲求第三數如四與八之相連比例
　　　　　　乃以八自乘得六十四以四除之得十
　　　　　　六此十六即為四與八相連比例之第
　　　　　　三數葢八者四之二倍而十六又為八
　　　　　　之二倍則八與十六之比例必同於四
　　　　　　與八之比例矣如有三數求第四數仍
　　　　　　如四與八之比例則以第三數十六自
　　　　　　乗得二百五十六以第二數八除之得
　　　　　　三十二即為四八十六相連比例之第
　　　　　　四數葢十六者四之四倍而三十二者
　　　　　　八之四倍則十六與三十二之比例必
　　　　　　同於四與八八與十六之比例矣如欲
　　　　　　求連比例之第五數或第六數即以相
　　　　　　近兩數依前法算之由此遞生可至於
　　　　　　無窮焉然此皆四與八之比例或四與
　　　　　　十六或三與六五與十之類凡有彼此
　　　　　　度盡之數欲求相連比例幾數者亦皆
　　　　　　如此求之無不可得矣
　　　　　　第十六
　　　　　　凡有彼此不可以度盡之兩數欲依此
　　　　　　兩數比例求相連比例之數則以一數
　　　　　　自乘為第一率而以又一數自乘為第
　　　　　　三率以兩數互乘為第二率即為相連
　　　　　　比例之三數也如有三五兩數欲求相
　　　　　　連比例三數皆如三與五之比例乃以
　　　　　　三自乘得九以五自乘得二十五以三
　　　　　　與五相乘得十五此九與十五十五與
　　　　　　二十五之三數即如三與五之相連比
　　　　　　例三數葢九為三之三倍而十五為五
　　　　　　之三倍則九與十五為三與五之比例
　　　　　　矣而十五為三之五倍二十五為五之
　　　　　　五倍則十五與二十五亦為三與五之
　　　　　　比例矣又或已有三數欲求第四數皆
　　　　　　如三與五之連比例則以三乘九得二
　　　　　　十七以三乘十五得四十五以三乘二
　　　　　　十五得七十五復以五乘九得四十五
　　　　　　五乘十五得七十五五乘二十五得一
　　　　　　百二十五此所得六數内四十五七十
　　　　　　五各得二今止用其一故二十七四十
　　　　　　五七十五一百二十五之四數即如三
　　　　　　與五之相連比例數也葢二十七者三
　　　　　　之九倍而四十五者五之九倍則二十
　　　　　　七與四十五之比例同於三與五之比
　　　　　　例矣又四十五者三之十五倍而七十
　　　　　　五者五之十五倍則四十五與七十五
　　　　　　之比例同於三與五之比例矣又七十
　　　　　　五者三之二十五倍而一百二十五者
　　　　　　五之二十五倍則七十五與一百二十
　　　　　　五之比例亦同於三與五之比例矣如
　　　　　　欲求連比例之第五數或第六數以原
　　　　　　一數遞乘先得之幾數復以又一數遞
　　　　　　乘先得之幾數去其相同者所餘即成
　　　　　　相連比例之數由此求之亦可至於無
　　　　　　窮也然此皆三與五之比例或三與七
　　　　　　四與九五與八之類凡彼此不可以度
　　　　　　盡之數欲求相連比例幾數者亦皆倣
　　　　　　此求之而即得矣
　　　　　　第十七
　　　　　　凡相當比例四數其前兩數之間有相
　　　　　　連比例二數其後兩數之間亦必有相
　　　　　　連比例二數也設如有甲二十四乙八
　　　　　　十一丙三十二丁一百零八相當比例
　　　　　　之四數甲數二十四與乙數八十一之
　　　　　　間有戊三十六己五十四之相連比例
　　　　　　兩數則丙數三十二與丁數一百零八
　　　　　　之間亦必有庚四十八辛七十二之相
　　　　　　連比例兩數也試將甲戊己乙四數求
　　　　　　其相當比例之至小數則得壬八癸十
　　　　　　二子十八丑二十七之四數其甲與乙
　　　　　　之比即同於壬與丑之比而丙與丁之
　　　　　　比原同於甲與乙之比則丙與丁之比
　　　　　　亦必同於壬與丑之比矣其比例既同
　　　　　　則壬可以度盡丙丑亦可以度盡丁而
　　　　　　癸與子亦必可以度盡庚與辛(壬癸子/丑各四)
　　　　　　(倍之即與丙庚辛丁等/是四次可以度盡也)是丙庚辛丁四
　　　　　　數之比皆與壬癸子丑四數之比相同
　　　　　　也夫壬癸子丑原為甲戊己乙連比例
　　　　　　相當之小數今丙庚辛丁之比既與之
　　　　　　相同則丙庚辛丁亦為相連比例之四
　　　　　　數矣既俱為相連比例數則戊己為甲
　　　　　　乙兩數間之連比例數庚辛為丙丁兩
　　　　　　數間之連比例數無疑矣
　　　　　　第十八
　　　　　　凡相連比例三數其第一數與第二數
　　　　　　之間有相連比例一數則第二數與第
　　　　　　三數之間亦必有相連比例一數也設
　　　　　　如有甲二乙十八丙一百六十二相連
　　　　　　比例之三數其甲數二與乙數十八之
　　　　　　間有相連比例之丁數六則乙數十八
　　　　　　與丙數一百六十二之間亦必有相連
　　　　　　比例之戊數五十四也葢甲與乙之比
　　　　　　同於乙與丙之比今丁六為甲二之三
　　　　　　倍戊五十四亦為乙十八之三倍則甲
　　　　　　與丁之比同於乙與戊之比而丁六為
　　　　　　乙十八之三分之一戊五十四亦為丙
　　　　　　一百六十二之三分之一則丁與乙之
　　　　　　比亦同於戊與丙之比因其比例皆同
　　　　　　故甲丁乙戊丙為相連比例之五數而
　　　　　　丁戊兩數為甲與乙乙與丙三數間之
　　　　　　相連比例數可知矣
　　　　　　第十九
　　　　　　凡相連比例三數其首數與末數有用
　　　　　　一數可以度盡者有用一數不可以度
　　　　　　盡者如四八十六相連比例之三數其
　　　　　　首數四與末數十六為彼此有一數可
　　　　　　以度盡之數也如四六九相連比例之
　　　　　　三數其首數四與末數九為彼此無一
　　　　　　數可以度盡之數也然此兩種相連比
　　　　　　例雖有度盡度不盡之分因其首數與
　　　　　　中數之比同於中數與末數之比故總
　　　　　　謂之相連比例之數焉葢末數可用首
　　　　　　數平分即為有度盡之連比例數末數
　　　　　　不可用首數平分即為無度盡之連比
　　　　　　例數也且首末兩數彼此有一數可以
　　　　　　度盡者此三數非相當比例之至小數
　　　　　　若首末兩數彼此無一數可以度盡者
　　　　　　此三數即為相當比例之至小數也如
　　　　　　四八十六之三數其首末兩數為彼此
　　　　　　有一數可以度盡之數而中數亦必為
　　　　　　此一數可以度盡之數試用二以度之
　　　　　　則得二四八之連比例三數或用四以
　　　　　　度之則得一二四之連比例三數皆與
　　　　　　四八十六之比例相同而比四八十六
　　　　　　之數為小故四八十六非相當比例之
　　　　　　至小數也如四六九之三數其首末兩
　　　　　　數為彼此無一數可以度盡之數故中
　　　　　　數亦為無一數可以度盡之數既無一
　　　　　　數可以彼此度盡則為相當比例數内
　　　　　　之至小數也明矣
　　　　　　第二十
　　　　　　凡同式兩平方數其間必有相連比例
　　　　　　一數也如有甲乙丙丁六戊己庚辛二
　　　　　　十四同式兩平方數此兩數之間必有
　　　　　　壬十二為相連比例之一數焉葢甲乙
　　　　　　丙丁戊己庚辛既為同式平方數則其
　　　　　　每邊皆可為比例如甲乙二與甲丁三
　　　　　　之比同於戊己四與戊辛六之比而甲
　　　　　　乙二與戊己四之比亦同於甲丁三與
　　　　　　戊辛六之比也今以甲丁三與甲乙二
　　　　　　相因得六甲丁三與戊己四相因得十
　　　　　　二則六與十二之比同於甲乙二與戊
　　　　　　己四之比矣又戊己四與甲丁三相因
　　　　　　得十二戊辛六與戊己四相因得二十
　　　　　　四則十二與二十四之比同於甲丁三
　　　　　　與戊辛六之比矣夫甲丁三與戊辛六
　　　　　　之比原同於甲乙二與戊己四之比則
　　　　　　六與十二之比亦必同於十二與二十
　　　　　　四之比矣又若兩正方數之間亦必有
　　　　　　相連比例之一數也如有甲四丙九兩
　　　　　　正方數此四與九兩數之間必有乙六
　　　　　　為相連比例之一數焉葢兩正方數其
　　　　　　式既同故必有相連比例一數且兩正
　　　　　　方數之比例同於其兩邊所作連比例
　　　　　　隔一位之比例(見幾何原本/七卷第五節)今甲方邊
　　　　　　為二丙方邊為三求其與二三相當連
　　　　　　比例之第三數則以二自乘得四以三
　　　　　　自乘得九以二乘三得六此四與六六
　　　　　　與九之三數即為與二三相當之連比
　　　　　　例數而其首數四與末數九既與甲丙
　　　　　　兩方數等則中數六亦必為甲丙兩方
　　　　　　數間之連比例數矣
　　　　　　第二十一
　　　　　　凡同式兩平方數相乘得數為正方數
　　　　　　也如有甲乙丙丁六戊己庚辛二十四
　　　　　　為同式兩平方數相乘得一百四十四
　　　　　　即為正方數矣葢同式兩平方數之間
　　　　　　原有相連比例一數今此六與二十四
　　　　　　之間必有十二之一數且連比例三率
　　　　　　以首末兩率相乘與中率自乘之數等
　　　　　　則此六與二十四兩平方數相乘所得
　　　　　　之一百四十四即為中率十二自乘之
　　　　　　數矣又若兩正方數相乘得數亦仍為
　　　　　　正方數其方根即原兩方根相乘之數
　　　　　　也如有甲四丙九兩正方數此兩數相
　　　　　　乘得三十六仍為正方數其方根為六
　　　　　　亦即甲方根二與丙方根三相乘之數
　　　　　　也葢此兩方數俱為正方即為同式兩
　　　　　　平方數矣因其式同故相乘亦仍得正
　　　　　　方數也凡數有先各自乘而後相乘者
　　　　　　有先相乘而後自乘者其理無異故其
　　　　　　得數皆等今以二自乘得四以三自乘
　　　　　　得九復以四九相乘得三十六此先各
　　　　　　自乘而後相乘也以二與三相乘得六
　　　　　　復以六自乘得三十六此先相乘而後
　　　　　　自乘也且四與九積也積與積乘仍得
　　　　　　積二與三根也根與根乘仍得根此亦
　　　　　　理之必然者也
　　　　　　第二十二
　　　　　　凡兩正立方數之間必有相連比例之
　　　　　　兩數也如有甲八丁二十七兩正立方
　　　　　　數此八與二十七之間必有乙十二丙
　　　　　　十八為相連比例之兩數焉葢兩正立
　　　　　　方之比例同於其兩邊所作連比例隔
　　　　　　二位之比例(見幾何原本/十卷第四節)今甲方邊為
　　　　　　二丁方邊為三求其與二三相當連比
　　　　　　例之第三第四數則以二自乘得四以
　　　　　　三自乘得九以二與三相乘得六此四
　　　　　　六九為連比例三數又以二遞乘此四
　　　　　　六九三數得八十二十八之三連比例
　　　　　　數復以三遞乘四六九三數得十二十
　　　　　　八二十七之三連比例數除相同者不
　　　　　　計其二十七即連比例之第四數則八
　　　　　　與十二十二與十八十八與二十七皆
　　　　　　為與二三相當之連比例數而其首數
　　　　　　八與末數二十七既與甲丁兩立方數
　　　　　　等則其中數之十二十八為甲丁兩立
　　　　　　方數間連比例之兩數可知矣
　　　　　　第二十三
　　　　　　凡兩正立方數相乘得數仍為正方數
　　　　　　而其方根即原兩立方根相乘之數也
　　　　　　如有甲八丁二十七兩正立方數此兩
　　　　　　數相乘得二百一十六仍為正立方數
　　　　　　而其方根為六亦即甲立方根二與丁
　　　　　　立方根三相乘之數也葢此兩立方數
　　　　　　俱為正方即為同式兩立方數矣因其
　　　　　　式同故相乘亦仍得正立方也凡數有
　　　　　　先自乘再乘而後以所得之數相乘者
　　　　　　有先以兩數相乘而後以所得之數自
　　　　　　乘再乘者其得數皆等故二自乘再乘
　　　　　　得八三自乘再乘得二十七復以八與
　　　　　　二十七相乘得二百一十六此先各自
　　　　　　乘再乘而後以所得之數相乘也以二
　　　　　　與三相乘得六復以六自乘再乘亦得
　　　　　　二百一十六此先以兩數相乘而後以
　　　　　　所得之數自乘再乘也且八與二十七
　　　　　　積也以積乘積仍得積二與三根也以
　　　　　　根乘根仍得根此又理之自然者也
　　　　　　第二十四
　　　　　　凡兩平方數若一邊相等則此兩平方
　　　　　　之比例同於其不等邊之比例也如有
　　　　　　甲丙戊庚兩平方數其甲丙平方之甲
　　　　　　乙邊為四而戊庚平方之戊已邊亦為
　　　　　　四甲丙平方之乙丙邊為六而戊庚平
　　　　　　方之己庚邊為八則此兩平方數二十
　　　　　　四與三十二之比即同於其不等邊六
　　　　　　與八之比也葢甲乙平方數二十四者
　　　　　　四之六倍而戊庚平方數三十二者四
　　　　　　之八倍也然則二十四與三十二之比
　　　　　　即同於六與八之比矣二十四與三十
　　　　　　二之比既同於六與八之比則兩平方
　　　　　　數之比例同於其不等邊之比例可知
　　　　　　矣
　　　　　　第二十五
　　　　　　凡兩立方數其底積相等則此兩立方
　　　　　　之比例同於其髙之比例也如有甲乙
　　　　　　丙丁兩立方數其甲乙立方之戊乙底
　　　　　　為六而丙丁立方之己丁底亦為六甲
　　　　　　乙立方之甲戊髙為四而丙丁立方之
　　　　　　丙己髙為五則此兩立方數二十四與
　　　　　　三十之比即同於其兩立方之高四與
　　　　　　五之比也葢甲乙立方數二十四者六
　　　　　　之四倍而丙丁立方數三十者六之五
　　　　　　倍也然則二十四與三十之比即同於
　　　　　　四與五之比矣二十四與三十之比既
　　　　　　同於四與五之比則兩立方數之比例
　　　　　　同於其髙之比例可知矣
　　　　　　第二十六
　　　　　　凡兩線兩面兩體用一度(如尺寸/之屬)可以
　　　　　　度盡者此類之線面體皆為有整分可
　　　　　　以度盡者也設如有甲乙兩線甲線分
　　　　　　為五分乙線如甲線度分之得七分無
　　　　　　餘則此二線即為一度彼此可以度盡
　　　　　　者矣若將此二線各為正方面各為正
　　　　　　方體則其兩面兩體亦皆為整分彼此
　　　　　　可以度盡者也至如兩線兩面兩體不
　　　　　　可以一度度盡者此類之線面體皆為
　　　　　　無整分可以度盡者也如丙丁戊己方
　　　　　　面其丙丁邊線為五分而丙戊對角線
　　　　　　則為七分有餘乃為彼此無度盡之數
　　　　　　矣葢以丙丁邊之五分為度則丙戊線
　　　　　　得七分有餘或將丙戊線為七分整而
　　　　　　以其分為度則丙丁線得五分不足凡
　　　　　　此類之線面體皆為無整分彼此可以
　　　　　　度盡之數也
　　　　　　第二十七
　　　　　　凡正方一邊線與對角線無一度可以
　　　　　　彼此度盡者葢以本方積與對角線所
　　　　　　成方積比之必有一數非正方數也夫
　　　　　　對角線自乘所作之方數為本方積之
　　　　　　二倍如本方積一則對角線所作之方
　　　　　　為二本方積四則對角線所作之方為
　　　　　　八此一與二四與八之間無相連比例
　　　　　　之整數故一為正方數則二非正方數
　　　　　　四為正方數而八亦非正方數二與八
　　　　　　既非正方數則邊必有零餘而不能盡
　　　　　　矣或對角線所作方積為四則本方積
　　　　　　為二對角線所作方積為十六則本方
　　　　　　積為八此四與二十六與八之間亦無
　　　　　　相連比例之整數故四為正方數而二
　　　　　　非正方數十六為正方數而八又非正
　　　　　　方數然則對角線所作方積固為正方
　　　　　　數而本方積復不能成正方數其邊必
　　　　　　有零餘而不能盡矣故凡正方邊線與
　　　　　　對角線斷無一度可以彼此度盡之理
　　　　　　也
　　　　　　第二十八
　　　　　　凡正方面與平圓面同徑者其積之比
　　　　　　例同於其周圍邊線之比例也如甲乙
　　　　　　丙丁正方面戊己庚辛平圓面其戊壬
　　　　　　庚之徑相等則此方積與圓積之比例
　　　　　　同於方周於圓周之比例也何以見之
　　　　　　以正方面之壬庚半徑為髙甲乙乙丙
　　　　　　丙丁丁甲之全周為底作一子甲直角
　　　　　　長形方則此長方形之積比正方形之
　　　　　　積必大一倍又以壬庚半徑為髙庚己
　　　　　　己戊戊辛辛庚全周為底作一壬庚直
　　　　　　角長方形則此長方形之積比平圓形
　　　　　　之積亦必大一倍凡直角三角形之小
　　　　　　邊與圓形之半徑等而三角形之大邊
　　　　　　與圓形之全周等者三角形之積與圓
　　　　　　形之積等也今此長方形與三角形同
　　　　　　底同髙其積比三角形必大一倍然則
　　　　　　壬庚長方形比圓形大一倍可知也夫
　　　　　　壬庚子甲兩長方形既同以壬庚為髙
　　　　　　則一邊數等一邊相等則其積之比例
　　　　　　必同於其不等邊之比例而全與全之
　　　　　　比例原同於半與半之比例故兩長方
　　　　　　形之比例必同於庚庚與甲甲之比例
　　　　　　而方與圓之比例亦必同於庚庚與甲
　　　　　　甲之比例矣甲甲即方周而庚庚即圓
　　　　　　周然則方周與圓周之比例豈非方積
　　　　　　與圓積之比例乎
　　　　　　第二十九
　　　　　　凡有不知之一大數用兩小數度之不
　　　　　　盡而一有餘一不足者其一多一少之
　　　　　　數相併以兩小數之較度之即得其度
　　　　　　幾次之分與大數之幾何也如有一大
　　　　　　數用小數五度之多一數用小數六度
　　　　　　之又少四數則以多一與少四相加得
　　　　　　五以六與五兩小數相減餘一為較數
　　　　　　除之仍得五即知兩小數各度五次也
　　　　　　試排㸃以明之其甲乙五即小數五丙
　　　　　　丁六即小數六以甲乙五累五次則為
　　　　　　甲乙己丙正方二十五多一為丁以丙
　　　　　　丁六累五次則為甲戊丁丙長方三十
　　　　　　少四為戊庚於甲戊丁丙長方三十内
　　　　　　減去少數戊庚四為二十六於甲乙己
　　　　　　丙正方二十五加入多數丁一亦為二
　　　　　　十六是知大數有二十六用此五六兩
　　　　　　小數各度五次之分也以丁一與戊庚
　　　　　　四相加為丁戊五以小數甲乙五與丙
　　　　　　丁六相減餘一以一除丁戊五仍得五
　　　　　　與甲丙相等故甲丙為庚大數二十六
　　　　　　之五次數也若以比例言之其小數五
　　　　　　與六相減所餘一者乃度一次之較而
　　　　　　一多一少相併之戊丁五者又為度五
　　　　　　次之較故以所餘一與度一次之比即
　　　　　　同於戊丁五與度五次之比其比例既
　　　　　　同故其數亦相等也
　　　　　　第三十
　　　　　　凡有不知之一大數用兩小數度之不
　　　　　　盡而俱有餘或俱不足者其兩有餘或
　　　　　　兩不足之數俱相減以兩小數之較度
　　　　　　之即得其度幾次之分與大數之幾何
　　　　　　也如有一大數用小數六度之多五數
　　　　　　用小數七度之仍多一數則以兩多數
　　　　　　相減餘四以六與七兩小數相減餘一
　　　　　　為較數除之仍得四即知兩小數各度
　　　　　　四次也試排㸃以明之其甲乙六即小
　　　　　　數六丙丁七即小數七以甲乙六累四
　　　　　　次則為甲乙庚丙方二十四多五為戊
　　　　　　丁己以丙丁七累四次則為甲戊丁丙
　　　　　　方二十八多一為己於甲乙庚丙方二
　　　　　　十四加入多數戊丁己五得二十九於
　　　　　　甲戊丁丙方二十八加入多數己一亦
　　　　　　得二十九是知大數有二十九用此六
　　　　　　七兩小數各度四次之分也以己一與
　　　　　　戊丁己五相減餘戊丁四以小數甲乙
　　　　　　六與丙丁七相減餘一以一除戊丁四
　　　　　　仍得四與甲丙相等故甲丙為度大數
　　　　　　二十九之四次數也若以比例言之其
　　　　　　兩小數相減所餘之一乃度一次之較
　　　　　　兩多數相減所餘之戊丁四乃度四次
　　　　　　之較故以一與度一次之比即同於戊
　　　　　　丁四與度四次之比也又如有不知之
　　　　　　一大數用小數八度之少二數用小數
　　　　　　九度之少六數則以兩少數相減餘四
　　　　　　以八與九兩小數相減餘一為較數除
　　　　　　之仍得四即知兩小數各度四次也今
　　　　　　作㸃排之其甲乙八即小數八丙丁九
　　　　　　即小數九以甲乙八累四次則為甲乙
　　　　　　己丙方三十二内少二數為乙庚以丙
　　　　　　丁九累四次為甲戊丁丙方三十六丙
　　　　　　少六數為乙庚丁戊於甲乙己丙方三
　　　　　　十二内減去少數乙庚二為三十於甲
　　　　　　戊丁丙方三十六内減去少數乙庚丁
　　　　　　戊六亦為三十是知大數有三十用此
　　　　　　八九兩小數各度四次之分也以乙庚
　　　　　　二與乙庚丁戊六相減餘戊丁四以小
　　　　　　數甲乙八與丙丁九相減餘一以一除
　　　　　　戊丁四仍得四與甲丙為相等故甲丙
　　　　　　為度大數三十之四次數也其比例亦
　　　　　　以兩小數相減所餘之較比度一次之
　　　　　　分即同於兩少數相減所餘之較比度
　　　　　　幾次之分也復有不知之一大數用兩
　　　　　　小數度之一小數度之而盡一小數度
　　　　　　之而不盡(或有餘/或不足)即以不盡之數(或有/餘之)
　　　　　　(數或不/足之數)用兩小數之較度之即得其度
　　　　　　幾次之分與大數之幾何其理皆相同
　　　　　　也
　　　　　　第三十一
　　　　　　凡數自少至多遞加之而各有定率者
　　　　　　謂之平加比例數也夫平加之數有毎
　　　　　　次遞加一者為挨次遞加之數如一二
　　　　　　三四之類是也有每次遞加二者為超
　　　　　　位平加之數如一三五七之類是也(或/遞)
　　　　　　(加三或遞加四或遞/加五六皆是一理)有每次増一加者
　　　　　　為按位相加之數如一三六十之類其
　　　　　　第二次加二第三次加三第四次加四
　　　　　　是也有每次増二加者為按位自乘之
　　　　　　數如一四九十六之類其第二次加三
　　　　　　第三次加五第四次加七是也復有一
　　　　　　種倍加者為挨次倍加之數如一二四
　　　　　　八之類每次皆加二倍又如一三九二
　　　　　　十七之類每次皆加三倍是也遞加之
　　　　　　數雖多按其條理求之大抵不出此數
　　　　　　端今各列數分析於後
　　　　　　第三十二
　　　　　　凡挨次遞加之數將首數與末數相加
　　　　　　以位數乘之所得之數折半即為總數
　　　　　　也如一二三四五六七八九之九數其
　　　　　　毎次所加之數為一將首數一與末數
　　　　　　九相加得十以位數九乘之得九十折
　　　　　　半得四十五即是此九數之總數也何
　　　　　　也夫挨次遞加之數為等邊三角平面
　　　　　　形而兩數相乘即成四方形今以位數
　　　　　　九為髙末數九為底相乘所得之正方
　　　　　　形其數八十一較之總數則多較之總
　　　　　　數加倍之數又少此所少即一行之數
　　　　　　爰知位數與底數相乘所得之數比總
　　　　　　數加倍之數少一行之數矣既知挨次
　　　　　　遞加之數為三角形而位數與底數相
　　　　　　乘之數為正方形又知位數與底數相
　　　　　　乘之數幾等於總積加一倍之數則合
　　　　　　兩三角形之數適當總積加一倍之方
　　　　　　數矣兩三角形所合其底數必比高數
　　　　　　大一數故末數九為底數者加首數一
　　　　　　與髙相乘始成兩三角形所合之一方
　　　　　　形焉試將此九數作㸃排之自上而下
　　　　　　上一下九作為直角三角形復將此九
　　　　　　數另作一直角三角形合於原三角形
　　　　　　之側則成一長方形其高即位數其底
　　　　　　即末數與首數相加之數其積即為總
　　　　　　數加一倍之數也然則首數末數相加
　　　　　　與位數相乘為總數之倍數可知矣又
　　　　　　如四五六七八九之六數欲知其總數
　　　　　　亦以首數四與末數九相加得十三為
　　　　　　底以位數六乘之得七十八為長方形
　　　　　　折半得三十九為總數其理與前同若
　　　　　　但知首數為四末數為九不知位數則
　　　　　　視首數四以上至一虛幾位今虚三位
　　　　　　故以三與末數九相減餘六即位數也
　　　　　　何也凡自一遞加之數其末數即位數
　　　　　　今首數為四計自一是少三位矣故用
　　　　　　三即為所少之位數於末數内減去所
　　　　　　少之位即為今之所有之位數也
　　　　　　第三十三
　　　　　　凡超位平加之數亦將首數與末數相
　　　　　　加以位數乘之得數折半為總數也如
　　　　　　一三五七九十一之六數(每次皆/加二數)將首
　　　　　　數一與末數十一相加得十二以位數
　　　　　　六乘之得七十二折半得三十六為此
　　　　　　六位之總數也葢此超位平加之數與
　　　　　　挨次平加之理無異其以首末兩數相
　　　　　　加與位數相乘者總欲得此總數之倍
　　　　　　數以便折半取之也試將此六位之數
　　　　　　作六層排之上一下十一以首末數相
　　　　　　加得十二而以位數乘之則六層皆為
　　　　　　十二矣上層本首數一加末數十一而
　　　　　　成十二下層本末數十一加首數一而
　　　　　　成十二是首數末數俱加倍矣二層本
　　　　　　第二數三加第五數九而成十二五層
　　　　　　本第五數九加第二數三而成十二是
　　　　　　第二數第五數俱加倍矣三層本第三
　　　　　　數五加第四數七而成十二四層本第
　　　　　　四數七加第三數五而成十二是第三
　　　　　　數第四數亦俱加倍矣其每位之數皆
　　　　　　倍則相乘所得之數豈非此總數之倍
　　　　　　數乎由此推之毎次加三加四或加五
　　　　　　加六以至加七加八加九之類凡係超
　　　　　　位平加之數其理無不相同也
　　　　　　第三十四
　　　　　　凡毎次按位相加之數將位數加二與
　　　　　　末數相乘取其三分之一即為總數也
　　　　　　如一三六一十十五之五數其每次皆
　　　　　　按位加之(如第二位於第一位一上加/二為三第三位於第二位三)
　　　　　　(上加三為/六是也)將位數五加二與末數十五
　　　　　　相乘得一百零五以三除之得三十五
　　　　　　即是此五數之總數也如或止有位數
　　　　　　或止有每一邊數求總數則以位數加
　　　　　　一與位數相乘得數復以位數加二乘
　　　　　　之取其六分之一即得總數也(若止有/每一邊)
　　　　　　(數即以每一邊數加一與每邊數相乘/得數復以邊數加二乘之取其六分之)
　　　　　　(一得數/亦同)葢毎次按位相加之數層疊排
　　　　　　之其式成等邊三角體其末一數即三
　　　　　　角體底面數而位數即毎一邊之數今
　　　　　　以位數加二為髙末數為底相乘即成
　　　　　　平行面之三稜體凡同底同髙之平行
　　　　　　面體為尖體之三倍則此平行面三稜
　　　　　　體内必有等邊三角體之三倍故以三
　　　　　　除之即得也然必以位數加二為髙者
　　　　　　何也以三三角體相湊乃成上下相等
　　　　　　之平行面體其髙必比原有之位數多
　　　　　　二層(兩三角面相合比原位數多一層/今三三角體相合故必比原位數)
　　　　　　(多二/層也)如止以位數為高即少二層之數
　　　　　　而不足三三角體之分故必以位數加
　　　　　　二乘之也其止有位數或每一邊數求
　　　　　　總數以位數加一與位數相乘復以位
　　　　　　數加二乘之而用六除者何也葢位數
　　　　　　即底面之每邊數而底面又為等邊之
　　　　　　三角面今以邊數加一與邊數相乘成
　　　　　　長方面為三角體底面之倍數即如前
　　　　　　挨次遞加數之兩三角面相合所成之
　　　　　　長方形也凡等髙之體底數倍者積數
　　　　　　亦倍彼以位數加二乘三角體之底所
　　　　　　成之平行面三稜體既為等邊三角體
　　　　　　之三倍矣今以位數加二乘三角體之
　　　　　　倍底所成之平行面長方體又必為等
　　　　　　邊三角體之六倍矣(以兩三稜體相合/即成長方體一三)
　　　　　　(稜體為三角體之三倍則兩三/稜體必為三角體之六倍矣)故以六
　　　　　　除平行面長方體之數而得等邊三角
　　　　　　體之數也又或但知首數末數而不知
　　　　　　位數則以末數倍之用一為較數開𢃄
　　　　　　縱平方即得位數焉葢末數倍之者即
　　　　　　兩三角面所合之長方也其闊即三角
　　　　　　每邊數其長比闊多一數故用一為較
　　　　　　開帶縱平方則得三角毎邊之數既得
　　　　　　每邊數即得位數矣
　　　　　　第三十五
　　　　　　凡每次按位自乘相加之數將位數折
　　　　　　半與末數相加復以位數加一乘之取
　　　　　　其三分之一即為總數也如一四九十
　　　　　　六二十五之五數其每位之數皆按位
　　　　　　自乘之數(如第二位之四即二自乘數/第三位之九即三自乘數也)
　　　　　　將位數五折半為兩個半與末數二十
　　　　　　五相加得二十七個半復以位數五加
　　　　　　一為六乘之得一百六十五以三除之
　　　　　　得五十五即為此五數之總數也如止
　　　　　　有位數或止有每一邊數求總數則以
　　　　　　位數加半個與位數相乘得數復以位
　　　　　　數加一乘之取其三分之一即得總數
　　　　　　也(若只有每一邊數即以每一邊數加/半個與每一邊數相乘得數復以每)
　　　　　　(邊數加一乘之取其/三分之一得數亦同)葢按位自乘相加
　　　　　　之數層疊排之其式成方底四角尖體
　　　　　　其末一數即四角尖體底面數而位數
　　　　　　即毎一邊之數今以位數折半與末數
　　　　　　相加則成長方面為底再以位數加一
　　　　　　為髙乘之即成平行面之長方體凡同
　　　　　　底同髙之平行靣體為尖體之三倍則
　　　　　　此平行面長方體内必有四角尖體之
　　　　　　三倍故以三除之即得也然必以位數
　　　　　　折半與末數相加為底復以位數加一
　　　　　　為髙者何也葢三四角尖體相湊乃成
　　　　　　上下相等之長方體其底比正方面必
　　　　　　多半行其髙必比原有之位數多一層
　　　　　　(三等邊三角體相合比三角體原位數/多二層今三方底四角尖體相合比原)
　　　　　　(位數止多一層葢因方底比三角底式/大一倍故四角體髙比三角體髙所加)
　　　　　　(之數减/一半也)如止以末數為底則底必少半
　　　　　　行之數止以位數為髙則髙復少一層
　　　　　　之數必不足三四角尖體之分故以末
　　　　　　數加位數之半而以位數加一乘之適
　　　　　　足三四角尖體之分也其止有位數或
　　　　　　每一邊求總數以位數加半個與位數
　　　　　　相乘復以位數加一乘之而用三除之
　　　　　　者何也葢位數即底靣之毎邊數而底
　　　　　　面又為正方面今以邊數加半個與邊
　　　　　　數相乘成長方面比正方止多半行之
　　　　　　分其理即如求三角體總數以邊數加
　　　　　　一與邊數相乘為三角體底之倍數也
　　　　　　以位數加一與底面相乘成長方體比
　　　　　　方底四角尖體大三倍即如求三角體
　　　　　　總數以位數加二與倍底相乘為三角
　　　　　　體之六倍也彼三角體底倍之為長方
　　　　　　此四角體底數加半行即為長方彼三
　　　　　　角體總數六倍爲同邊長方體此四角
　　　　　　體總數三倍為同邊長方體故三角體
　　　　　　以邊數加一與邊數相乘者今四角體
　　　　　　以邊數加半與邊數相乘而三角體以
　　　　　　位數加二為髙與倍底相乘者今四角
　　　　　　體以位數加一與本底加半行相乘總
　　　　　　之四角體底式比三角體底式大一倍
　　　　　　故立法時三角體加數幾何而此四角
　　　　　　體皆用其半也又或但知首數末數而
　　　　　　不知位數則以末數開平方即得位數
　　　　　　焉葢末數本為正方數故開方即得毎
　　　　　　邊數既得毎邊數則得位數矣
　　　　　　第三十六
　　　　　　凡每次倍加之數將末數與加倍之數
　　　　　　相乘減去首數復以所加之分數除之
　　　　　　即得總數也如二四八十六四數為毎
　　　　　　次以二倍之之數欲求其總數則以末
　　　　　　數十六用二乘之(因以二倍之/故用二乘)得三十
　　　　　　二減去首數二為三十復以其所加分
　　　　　　數一除之仍得三十即此四數之總數
　　　　　　也葢以二加倍之數其末一數比前幾
　　　　　　位之總數止多一首數故二乘末數則
　　　　　　比末數多一分仍多一首數故減去首
　　　　　　數二而以一除之即得總數也又如三
　　　　　　九二十七八十一四數為毎次以三倍
　　　　　　之之數欲求其總數則以末數八十一
　　　　　　用三乘之(以三倍之/故用三)得二百四十二減
　　　　　　去首數三為二百四十復以其所加分
　　　　　　數二除之得一百二十即為此四數之
　　　　　　總數也葢以三加倍之數其末一數為
　　　　　　前幾數之倍數而仍多一首數今三乘
　　　　　　末數則比末數多二分仍多一首數(三/乘)
　　　　　　(末數八十一則為八十一者有三/除本數八十一仍為多二分也)故必
　　　　　　減去首數三而以二除之即得總數也
　　　　　　又如四十六六十四二百五十六四數
　　　　　　為毎次以四倍之之數欲求總數則以
　　　　　　末數二百五十六用四乘之(以四倍之/故用四)
　　　　　　得一千零二十四減去首數四為一千
　　　　　　零二十復以其所加分數三除之得三
　　　　　　百四十為此四數之總數也葢以四加
　　　　　　倍之數其末一數為前幾數之三倍而
　　　　　　仍多一首數今四乘末數則比末數多
　　　　　　三分仍多一首數(四乘末數二百五十/六則為二百五十六)
　　　　　　(者有四除本數二百五/十六仍為多三分也)故必減去首數
　　　　　　四而以三除之即得總數也凡此倍加
　　　　　　之數不論加倍幾何皆為相連比例之
　　　　　　數故其比例皆同如遞加二倍之數其
　　　　　　四與八之比同於二與四之比即八與
　　　　　　十六之比亦皆同於二與四之比也又
　　　　　　如遞加三倍之數其九與二十七之比
　　　　　　同於三與九之比即二十七與八十一
　　　　　　之比亦皆同於三與九之比也即遞加
　　　　　　四倍之數其十六與六十四之比同於
　　　　　　四與十六之比即六十四與二百五十
　　　　　　六之比亦皆同於一與四之比也總之
　　　　　　以二倍加者皆一與二之連比例以三
　　　　　　倍加者皆一與三之連比例以四倍加
　　　　　　　者皆一與四之連比例即推之以五倍
　　　　　　　加六倍加者其理亦無不相同也
　
　
　
　
　
　
　
　
　
　
　
　
　
御製數理精藴上編卷五
　欽定四庫全書
御製數理精藴下編卷一
　　首部一
　　　度量權衡
　　　命位
　　　加法
　　　減法
　　　因乘
　　　歸除
　　度量權衡
虞書同律度量衡葢度量衡皆本於律而律為萬事
之本也漢志曰度者分寸尺丈引所以度長短也本
起於黄鐘之長以子榖秬黍中者一黍之廣度之九
十分黄鐘之長一為一分十分為寸十寸為尺十尺
為丈十丈為引而五度審矣量者龠合升斗斛所以
量多少也本起於黄鐘之龠以子榖秬黍中者千二
百實其龠合龠為合十合為升十升為斗十斗為斛
而五量嘉矣權者銖兩斤鈞石所以權輕重也本起
於黄鐘之重一龠容千二百黍重十二銖兩之為兩
十六兩為斤三十斤為鈞四鈞為石而五權謹矣通
考曰律度量衡並因秬黍散為諸法其率可通外此
則代不一名度之異名者如左傳注方丈曰堵三堵
曰雉(長三丈/高一丈)易緯通卦驗十馬尾為一分孫子算術
曰蠶所吐絲為忽十忽為絲十絲為豪十豪為釐十
釐為分十分為寸十寸為尺十尺為丈小爾雅曰跬
一舉足也倍跬謂之步四尺謂之仞倍仞謂之㝷倍
㝷謂之常五尺謂之墨倍墨謂之丈倍丈謂之端倍
端謂之兩倍兩謂之疋疋百謂之束孔安國又以八
尺為仞説文曰人手却十分動脉為寸口十寸為尺
周制寸咫尺㝷常仞皆以人體為法又曰婦人手八
寸謂之咫周尺也又曰丈丈夫也周制以八寸為尺
十尺為丈人長八尺故曰丈夫量之異名者如左傳
齊舊四量豆區鬴鍾四升曰豆各自其四以登於鬴
(六斗/四升)鬴十則鍾(六十/四斗)論語注十六斗曰庾十六斛曰
秉孫子算術曰六粟為圭十圭為抄十抄為撮十撮
為勺十勺為合漢應劭又以四圭為撮孟康以六十
四黍為圭小爾雅一手之盛謂之溢兩手謂之掬掬
四謂之豆豆四謂之區區四謂之釡釜二有半謂之
藪藪二有半謂之缶缶二謂之鍾鍾二謂之秉秉十
六斛衡之異名者如漢志注應劭曰十黍為纍十纍
為銖小爾雅二十四銖曰兩兩有半曰㨗倍㨗曰舉
倍舉曰鋝鋝謂之鍰二鍰四兩謂之斤斤十謂之衡
衡有半謂之秤秤二謂之鈞鈞四謂之石石四謂之
鼔通考唐劉承珪以忽萬為分絲則千豪則百釐則
十轉以十倍倍之則為一錢黍以二千四百枚為一
兩纍以二百四十銖以二十四是則度量衡之名不
一故其為制不同而紛雜難用然時易世殊古今沿
革有必不可比而同者故入算之際不過取其大同
者以審不齊之物耳要之度定扵丈量定扵石衡定
於兩大之而遞進扵無窮小之而遞析於不可測爰
悉其名目扵左以為數學之所資焉
度法丈以下曰尺(十/寸)寸(十/分)分(十/釐)釐(十/豪)豪(十/絲)絲(十/忽)忽(十/微)
微(十/纖)纖(十/沙)沙(十/塵)塵(十/埃)埃(十/渺)𣺌(十/漠)漠(以下皆/以十析)糢糊逡巡
須臾瞬息彈指刹那六徳虚空清浄
量法石以下曰斗(十/升)升(十/合)合(十/勺)勺(十/撮)撮(十/抄)抄(十/圭)圭(六/粟)
粟
衡法兩以下曰錢(十/分)分(十/釐)釐(十/豪)豪(十/絲)絲(十/忽)忽以下並
與度法同
凡度量衡自單位以上則曰十百千萬億兆京垓秭
穰溝澗正載極恒河沙阿僧秪那由他不可思議無
量數
　自億以上有以十進者如十萬曰億十億曰兆之
　類有以萬進者如萬萬曰億萬億曰兆之類有以
　自乘之數進者如萬萬曰億億億曰兆之類今立
　法從中數
厯法則曰宮(三十/度)度(六十/分)分(六十/秒)秒(六十/微)微(六十/纖)纖
(六十/忽)忽(六十/芒)芒(六十/塵)塵
又有日(十二時又為/二十四小時)時(八刻又以小/時為四刻)刻(十五/分)分以下
與前同
田法則曰頃(百/畝)畝(積二百/四十步)分(積二十/四步)
里法則三百六十步計一百八十丈為一里古稱在
天一度在地二百五十里今尺驗之在天一度在地
二百里葢古尺得今尺之十分之八實縁縱黍横黍
之分也
石法二千五百寸(按漢志曰斛重二鈞又曰四鈞為/石是二斛為一石也古尺斛積一)
　(千六百二十寸為今尺之八百六十寸有竒倍之/得古尺石積三千二百四十寸為今尺之一千七)
　(百二十寸有竒以權法凖之石重一百二十斤求/其積古尺應得三千一百一十寸為今尺之一千)
　(六百五十寸有竒今之權法又加古一倍則今尺/石積應得三千三百寸有竒今現行斛積為一千)
　(五百八十寸石積為三千一百六十寸舊算書所/載數各不同而多以二千五百寸為率摠之古今)
　(尺度不同古今量法亦不一須先求其斗斛之積/數然後用其積數以比例之方得密合今設例從)
　(舊/數)
　　命位
凡數視所命單位為本如度法命丈為單位則尺寸
分釐皆為竒零命尺為單位則寸以下為竒零而丈
則進而為十若命寸為單位則分以下為竒零而尺
則進而為十丈則進而為百量法命石為單位則斗
升合勺皆為竒零命斗為單位則升以下為竒零而
石則進而為十若命升為單位則合以下為竒零而
斗則進而為十石則進而為百衡法命兩為單位則
錢分釐豪皆為竒零命錢為單位則分以下為竒零
而兩則進而為十若命分為單位則釐以下為竒零
而錢則進而為十兩則進而為百故凡列數單為一
位十為二位百為三位千為四位萬為五位如有數
一萬二千三百四十五則以單位為末向前列之共
有五位即知此數首位是萬矣至扵厯法宮度分秒
日時刻分之定位則每項命兩位如宮曰幾十幾宮
度曰幾十幾度分曰幾十幾分之類葢因秒以六十
而進分分以六十而進度度以三十而進宮故常例
一位即命一等者宮度時刻則兩位命為一等而每
一等有十單之别焉此又命位之最要者也
　　　　　凡數未至單位者必須作○以存其位
　　　　　如有數一萬二千三百四十丈則補作
　　　　　○以存單位如上式　又如有數一萬
　　　　　二千丈則補作○○○以存百十單之
　　　　　位如下式
　　　　　凡數單位後有竒零者必作㸃於單位
　　　　　上以誌之如有金三百四十五兩六錢
　　　　　七分命兩為單位則於五上作㸃誌之
　　　　　如上式　又如有米六石五斗四升三
　　　　　合命石為單位則於六上作㸃誌之如
　　　　　下式
　　　　　凡列衆數幾多位中有空者必作○以
　　　　　存其位如有數二萬零四百五十六此
　　　　　中千位無數故必作○於萬後百前以
　　　　　存其位如上式　又如有數一萬零三
　　　　　十四此中千位百位俱無數故補作兩
　　　　　○於萬後十前以存其位如下式
　　　　　凡宮度分秒皆兩位列之如有一十一
　　　　　宮二十度三十二分四十五秒列位如
　　　　　上式　又如日時刻分列位日時分則
　　　　　兩位刻止一位列之如二十一日一十
　　　　　八時三刻零二分列位如下式
　　加減乘除
算法以加減乘除為入門然究其終雖至扵千變萬
化總不出乎此但用法不同耳或應取其相和之數
則用加或應取其相較之數則用減或應聚而總其
積則用乘或應散而取其分則用除又有先加而後
減者或先減而後加者有先乘而後除者或先除而
後乘者又有加減與乘除先後互用者古稱九章命
算自方田以至勾股數有繁簡理有顯晦法有淺深
算有難易然何一不從加減乘除而得故淺言之則
算法之入門究言之實算法之全體也
　　加法
加者合衆數而成總也葢數始扵一終於九至十又
復為一等而上之十百千萬以至億兆京垓皆得名
之為一即皆自一而加者也今自一位言之有自一
至九之數合前後之位言之有單十百千萬之等先
自單數加起成十則進前一位仍為一以單數紀本
位下挨次併之即得總數若夫宮度時刻斤兩之類
則不以十進必足其所命之分始進一位(如宮度足/六十分進)
(一度足三十度進一宫如時刻足十五分進一刻足/四刻進一時足二十四時進一日如斤兩足十六兩)
(進一斤/之類)至於定位則以原數列扵上加數列扵下或
大數列於上小數列於下按法依次對位列之加畢
所得之數依原列之位定之
設如有數一萬二千三百四十五與六千七百八十
　九相加
　　　　　法以原數横列於上加數横列於下按
　　　　　位相對加之(如九與五相對單從單八/與四相對十從十百千萬)
　　　　　(數俱各/從其類)單位之五九相加得十四進十
　　　　　於前位為一誌之(作一㸃於前位為誌/如進二十則作二㸃)
　　　　　(如進三十/則作三㸃)本位紀四(書於横/格下)次十位之
　　　　　四八相加得十二併所進之一為十三
　　　　　復進十於前位為一誌之本位紀三次
　　　　　百位之三七相加得十併所進之一為
　　　　　十一復進十於前位為一誌之本位紀
　　　　　一次千位之二六相加得八併所進之
　　　　　一為九於是本位紀九至於萬位獨有
　　　　　原數無可加則仍紀一所加之數共得
　　　　　一萬九千一百三十四即總數也
設如有數一萬四千五百四十五與一萬七千三百
　五十相加
　　　　　法以原數横列於上加數横列於下加
　　　　　數内單位無數故作○以存其位仍按
　　　　　位相對加之單位之五對○無可加仍
　　　　　紀五次十位之四五相加得九本位紀
　　　　　九次百位之五三相加得八本位紀八
　　　　　次千位之四七相加得十一進十於前
　　　　　位為一誌之本位紀一次萬位之一與
　　　　　一相加得二併所進之一為三於是本
　　　　　位紀三所加之數共得三萬一千八百
　　　　　九十五即總數也
設如有二十三丈零五寸六分與二丈八尺六寸二
　分相加
　　　　　法以原數横列於上加數横列於下原
　　　　　數内尺位無數故作○以存其位仍按
　　　　　位相對加之分位之六二相加得八本
　　　　　位紀八次寸位之五六相加得十一進
　　　　　十於前位為一誌之本位紀一次尺位
　　　　　之八對○無可加乃併所進之一為九
　　　　　本位紀九次丈位之三二相加得五本
　　　　　位紀五至扵十位獨有原數無可加則
　　　　　仍紀二所加之數共得二十五丈九尺
　　　　　一寸八分即總數也
設如有糧四萬五千零三十一石與三千零九十石
　相加
　　　　　法以原數横列於上加數横列於下原
　　　　　數内百位無數加數内百位單位俱無
　　　　　數故各作○以存其位仍按位相對加
　　　　　之石位之一對○無可加仍紀一次十
　　　　　位之三九相加得十二進十於前位為
　　　　　一誌之本位紀二次百位○與○無可
　　　　　加則以所進之一為本位數故下紀一
　　　　　次千位之五三相加得八本位紀八至
　　　　　於萬位獨有原數無可加則仍紀四所
　　　　　加之數共得四萬八千一百二十一石
　　　　　即總數也
設如有銀八兩六錢五分四釐與四兩零六分二釐
　相加
　　　　　法以原數横列扵上加數横列扵下加
　　　　　數内錢位無數故作○以存其位仍按
　　　　　位相對加之釐位之四二相加得六本
　　　　　位紀六次分位之五六相加得十一進
　　　　　十於前位為一誌之本位紀一次錢位
　　　　　之六對○無可加乃併所進之一為七
　　　　　本位紀七次兩位之八四相加得十二
　　　　　進十於前位為一誌之本位紀二至扵
　　　　　十位無數則紀所進之一為一所加之
　　　　　數共得十二兩七錢一分六釐即總數
　　　　　也
設如有田三區一區五百九十二畝三分一區八百
　五十五畝九分一區七百八十二畝五分相加
　　　　　法以田三區按位横列相對加之分位
　　　　　之三九五相加得十七進十於前位為
　　　　　一誌之本位紀七次畝位之二五二相
　　　　　加得九併所進之一為十進十於前位
　　　　　為一誌之本位紀○次十位之九五八
　　　　　相加得二十二併所進之一為二十三
　　　　　進二十於前位為二誌之本位紀三次
　　　　　百位之五八七相加得二十併所進之
　　　　　二為二十二進二十於前位為二誌之
　　　　　本位紀二至扵千位無數則紀所進之
　　　　　二為二所加之數共得二千二百三十
　　　　　畝零七分即總數也
設如有銀九宗一宗八千八百五十二兩一宗三千
　二百一十一兩一宗五百二十兩一宗九百三十
　八兩一宗二千五百九十兩一宗一千二百一十
　五兩一宗二千五百一十八兩一宗五千三百六
　十六兩一宗四千三百七十二兩相加
　　　　　法因九宗數繁難加故分為三次三次
　　　　　復併為一次則得共數其八千八百五
　　　　　十二兩三千二百一十一兩五百二十
　　　　　兩相併則得一萬二千五百八十三兩
　　　　　其九百三十八兩二千五百九十兩一
　　　　　千二百一十五兩相併則得四千七百
　　　　　四十三兩其二千五百一十八兩五千
　　　　　三百六十六兩四千三百七十二兩相
　　　　　併則得一萬二千二百五十六兩既得
　　　　　三總數又將三數併之得二萬九千五
　　　　　百八十二兩即九宗共數也
設如九宮二十度三十分二十六秒與六宫一十八
　度二十分五十秒相加
　　　　　法以原數横列於上加數横列於下其
　　　　　每項各命兩位仍按各位相對加之秒
　　　　　之單位六對○無可加仍紀六秒之十
　　　　　位二五相加得七十乃以六十秒進一
　　　　　分誌於分之本位秒之十位紀一次分
　　　　　之單位○與○無可加則以所進之一
　　　　　為本位數故下紀一次分之十位三二
　　　　　相加得五故下紀五次度之單位八對
　　　　　○無可加仍紀八次度之十位二一相
　　　　　加得三十乃以三十度進一宮誌於宮
　　　　　之本位度之十位紀○次宮之本位九
　　　　　六相加得十五併所進之一為十六因
　　　　　十二宮滿一周天故逢十二去之餘四
　　　　　故下紀四所加之數共得四宫八度五
　　　　　十一分一十六秒即總數也
設如一日一十五時二刻八分與一日一十二時三
　刻九分相加
　　　　　法以原數横列於上加數横列於下日
　　　　　時分則合兩位共加刻則仍命以單位
　　　　　葢以四刻進一小時故也分位之八與
　　　　　九相加得十七十五分進一刻故於刻
　　　　　之本位下誌一餘二故單位下紀二十
　　　　　位下紀○次刻位之二與三相加得五
　　　　　併所進之一為六四刻進一時故於時
　　　　　之本位下誌一餘二故本位紀二次時
　　　　　之單位五二相加得七併所進之一得
　　　　　八時之十位一與一相加得二共為二
　　　　　十八二十四時進一日故於日之本位
　　　　　下誌一餘四故時之單位下紀四十位
　　　　　下紀○次日之單位一與一相加得二
　　　　　併所進之一為三故下紀三所加之數
　　　　　共得三日四時二刻二分即總數也
設如有物重三十四斤十五兩五錢與二十一斤十
　四兩三錢相加
　　　　　法以原數横列於上加數横列於下其
　　　　　錢位斤位與斤之十位仍皆按位相對
　　　　　加之兩位與兩之十位則合其數共加
　　　　　之(兩以十六方進一斤故合而加之如/列數有兩數無十數者仍作○以存)
　　　　　(十兩/之位)錢位之五三相加得八本位紀八
　　　　　兩位之原數十五加數十四相加共得
　　　　　二十九則進十六兩於前斤位為一誌
　　　　　之其所餘十三兩則於兩位紀三十位
　　　　　紀一次斤位之四一相加得五併所進
　　　　　之一為六本位紀六次十位之三二相
　　　　　加得五本位紀五所加之數共得五十
　　　　　六斤十三兩八錢即總數也
　　減法
減者較衆數而得餘也凡以少減多以小減大原有
之數書於上應減之數書於下横列必對其位相減
必從其類(如千減千百/減百之類)如或下數大於上數不足減
則借前位之一以減本位(加法由後而進前減法則/借前而退後其理一也詳)
(見設/如中)前位作一㸃以誌之既得本位則前位所借之
一併於前數而為減數然兩數相減必先辨其多寡
首位必大於減數始可其定位亦照原列之次為減
餘位
設如有數五萬六千七百八十九内減四萬三千六
　百四十二
　　　　　法自單位減起單位之九減二餘七故
　　　　　下紀七十位之八減四餘四故下紀四
　　　　　百位之七減六餘一故下紀一千位之
　　　　　六減三餘三故下紀三萬位之五減四
　　　　　餘一故下紀一所減之數得一萬三千
　　　　　一百四十七即餘數也
設如有數二萬三千六百七十二内減一萬六千四
　百八十一
　　　　　法自單位減起單位之二減一餘一故
　　　　　下紀一十位之七減八為下大於上則
　　　　　借前位之一(前位下作/一㸃為誌)作本位之十共
　　　　　十七減八餘九故下紀九百位之六減
　　　　　四併十位所借之一則為六減五餘一
　　　　　故下紀一千位之三減六為下大於上
　　　　　則借前位之一(前位亦作/一㸃為誌)作本位之十
　　　　　共十三減六餘七故下紀七萬位之二
　　　　　減一併千位所借之一則為二減二恰
　　　　　盡故下紀○所減之數得七千一百九
　　　　　十一即餘數也
設如有六丈七尺八寸九分一釐内減三丈四尺五
　寸九分九釐
　　　　　法自釐位減起釐位之一減九為下大
　　　　　於上則借前位之一(前位下作/一㸃為誌)作本位
　　　　　之十共十一減九餘二故下紀二分位
　　　　　之九減九併釐位所借之一則為九減
　　　　　十亦為下大於上故復借前位之一(前/位)
　　　　　(下作一/㸃為誌)作本位之十共十九減十餘九
　　　　　故下紀九寸位之八減五併所借之一
　　　　　則為八減六餘二故下紀二尺位之七
　　　　　減四餘三故下紀三丈位之六減三餘
　　　　　三故下紀三所減之數得三丈三尺二
　　　　　寸九分二釐即餘數也
設如有米六十五石四斗三升二合内減四十六石
　二斗七升三合
　　　　　法自合位減起合位之二減三為下大
　　　　　於上則借前位之一(前位下作/一㸃為誌)作本位
　　　　　之十共十二減三餘九故下紀九升位
　　　　　之三減七併合位所借之一則為三減
　　　　　八為下大於上則借前位之一(前位下/作一㸃)
　　　　　(為/誌)作本位之十共十三減八餘五故下
　　　　　紀五斗位之四減二併升位所借之一
　　　　　則為四減三餘一故下紀一石位之五
　　　　　減六為下大於上則借前位之一(前位/下作)
　　　　　(一㸃/為誌)作本位之十共十五減六餘九故
　　　　　下紀九十位之六減四併所借之一則
　　　　　為六減五餘一故下紀一所減之數得
　　　　　十九石一斗五升九合即餘數也
設如有銀十五兩三錢六分七釐内減九兩二錢三
　分四釐
　　　　　法自釐位減起釐位之七減四餘三故
　　　　　下紀三分位之六減三餘三故下紀三
　　　　　錢位之三減二餘一故下紀一兩位之
　　　　　五減九為下大於上則借前位之一(前/位)
　　　　　(下作一/㸃為誌)作本位之十共十五減九餘六
　　　　　故下紀六十位之一減兩位所借之一
　　　　　恰盡故下紀○所減之數得六兩一錢
　　　　　三分三釐即餘數也
設如七宮一十八度二十七分五十二秒内減九宮
　二十一度三十五分四十三秒
　　　　　法自秒位減起秒之單位二減三為下
　　　　　大於上則借前位之一(前位下作/一㸃為誌)作本
　　　　　位之十共十二減三餘九故下紀九秒
　　　　　之十位五減四併所借之一則為五減
　　　　　五恰盡故下紀○分之單位七減五餘
　　　　　二故下紀二分之十位二減三為下大
　　　　　於上則借度位之一為六十分(度位下/作一㸃)
　　　　　(為/誌)六十分與原二十分共為八十分内
　　　　　減三十分餘五十分故下紀五度之單
　　　　　位八減一併所借之一則為八減二餘
　　　　　六故下紀六度之十位一減二為下大
　　　　　於上則借宮位之一為三十度(宮位下/作一㸃)
　　　　　(為/誌)三十度與原十度共為四十度内減
　　　　　二十度餘二十度故下紀二宮之單位
　　　　　七減九併所借之一則為七減十為下
　　　　　大於上則外借一周天為十二宮十二
　　　　　宮與原七宮共為十九宮内減十宮餘
　　　　　九宮故下紀九所減之數得九宮二十
　　　　　六度五十二分九秒即餘數也
設如一十二日二十二時三刻零九分内減一十一
　日二十三時三刻十分
　　　　　法自分位減起日位刻位俱各按單位
　　　　　相減其分位時位則合兩位減之分位
　　　　　之九減十為下大扵上則借刻位之一
　　　　　為十五分(刻之本位下/作一㸃為誌)十五分與原九
　　　　　分共為二十四分内減十分餘十四分
　　　　　故分之單位紀四分之十位紀一刻之
　　　　　本位三減三併所借之一則為三減四
　　　　　為下大扵上則借時位之一為四刻(時/之)
　　　　　(單位下作/一㸃為誌)四刻與原三刻共為七刻内
　　　　　減四刻餘三刻故本位下紀三時位之
　　　　　二十二減二十三併所借之一則為二
　　　　　十二減二十四為下大扵上則借日位
　　　　　之一為二十四時(日之本位下/作一㸃為誌)二十四
　　　　　時與原二十二時共為四十六時内減
　　　　　二十四時餘二十二時故時之單位下
　　　　　紀二時之十位下亦紀二日位之二減
　　　　　一併所借之一則為二減二恰盡故下
　　　　　紀○日之十位之一減一恰盡故亦紀
　　　　　○所減之數得二十二時三刻一十四
　　　　　分即餘數也
設如有物十五斤零四兩八錢内減十二斤十二兩
　三錢
　　　　　法自錢位減起錢位之八減三餘五故
　　　　　下紀五兩位之四減二似非下大扵上
　　　　　然原數兩之十位為○(十六兩為一斤/故作○於斤後)
　　　　　(兩前以存/十兩之位)而減數兩之十位為一則為
　　　　　四兩減十二兩亦為下大扵上故借斤
　　　　　位之一為十六兩(斤位下作/一㸃為誌)十六兩與
　　　　　原四兩共為二十兩内減十二兩餘八
　　　　　兩故兩之單位紀八十位紀○斤位之
　　　　　五減二併所借之一則為五減三餘二
　　　　　故下紀二十位之一減一恰盡故下紀
　　　　　○所減之數得二斤零八兩五錢即餘
　　　　　數也
　　因乘
因乘者生數也以數生數有生生不已之義焉凡有
幾數彼此按次加之為得總數然所加之次數多則
必至於煩而無統此因乘之所以立也因者一位相
因而得如二因三而成六四因二而成八也乘者多
位相乘而得如兩位以上則各以每位所因之數而
又層累以積之也其法以原數為實乘數為法實列
於上法列扵下必使法實相當(如千對千百對百十/對十單對單之類)
按法乘實合而加之為所得數定位之法視其法實
所命之單位後有竒零與否如無竒零則實中所命
之單位相對即法尾之數若有竒零則法實相乘者
法實之一位統得數之二位(如單位後竒零有一位/則截得數之二位竒零)
(有二位則截得數之四/位向前為單位計之)法實相乘再以法乘者(即自/乘再)
(乘/也)法實之一位統得數之三位(如單位後竒零有一/位則截得數之三位)
(竒零有二位則截得數之/六位向前為單位計之)是故得數以一位論者則
為單十百千之類以兩位論者則為自乘之類以三
位論者則為自乘再乘之類錯綜交互用法不一必
須臨題詳審求其無誤始為得之具見設如於左
設如有三人每人賞縀二疋問共得幾疋
　　　　　法以三人為實列於上二疋為法列扵
　　　　　下以二因三得六即書於本位下定位
　　　　　以實之三人即是單位而法又止一位
　　　　　為疋今得數之六與實之單位相對故
　　　　　知六是疋位得共數為六疋也
設如有八人每人賞米六石問共得幾石
　　　　　法以八人為實列扵上六石為法列扵
　　　　　下以六因八得四十八將四書於前位
　　　　　下(前位為十位故/十數紀前位下)八書於本位下(本位/為單)
　　　　　(位故單數/紀本位下)定位以實之八人即是單位
　　　　　而法亦止一位為石今得數之八與實
　　　　　之單位相對即知八是石位而四在石
　　　　　之前一位故知四是十位得共數為四
　　　　　十八石也
設如有一十二人每人賞銀五兩問共得幾兩
　　　　　法以一十二人為實列於上五兩為法
　　　　　列扵下命兩位與人之單位相齊先以
　　　　　五乘二得一十將十進前一位作一㸃
　　　　　誌之紀○於本位下(此數無單/故下紀○)次以五
　　　　　乘一仍得五併所進之一為六故書六
　　　　　於本位下(一雖為十位而以五乘/一則一下為本位矣)共得
　　　　　六○定位因實之單位對法之兩位而
　　　　　得數之○與實之單位相對故知○為
　　　　　兩位而六為十位得共數為六十兩也
設如有二十四人每人賞銀三兩六錢問共得幾兩
　　　　　法以二十四人為實列於上三兩六錢
　　　　　為法列於下命錢位與人之單位相齊
　　　　　乃以法之六遍乘實之二四其所得之
　　　　　單位數即對本法位下書之六乘四得
　　　　　二十四將二十進前一位作二㸃誌之
　　　　　四書於本位下次以六乘二得一十二
　　　　　将十進前一位為一書之二併所進之
　　　　　二為四故書四於本位下(二雖為十位/而以六乘二)
　　　　　(則二下即/為本位矣)法之六既與實乘畢次以法
　　　　　之三遍乘實之二四其所得之單位數
　　　　　即對本法位下書之三乘四得一十二
　　　　　將十進前一位作一㸃誌之二書於本
　　　　　位下次以三乘二得六併所進之一為
　　　　　七故書七於本位下法之三又與實乘
　　　　　畢乃用加法併之共得八六四總書扵
　　　　　下定位以實尾之四係四人為單位而
　　　　　法尾為錢今得數末位之四與實之單
　　　　　位相對即知四是錢位二位為兩三位
　　　　　為十兩得共數為八十六兩四錢也
設如有田三百六十畝每畝納糧三升五合問共得
　若干
　　　　　法以三百六十畝為實列扵上三升五
　　　　　合為法列於下實之單位無數則補○
　　　　　以存其位命合位與畝之單位相齊乃
　　　　　以法之五遍乘實之三六○其所得之
　　　　　單位數即對本法位下書之五乘○仍
　　　　　為○故下紀○五乘六得三十將三十
　　　　　進前一位作三㸃誌之本位紀○五乘
　　　　　三得一十五將十進前一位為一書之
　　　　　五併所進之三為八故書八於本位下
　　　　　又以法之三遍乘實之三六○其所得
　　　　　之單位數即對本法位下書之三乘○
　　　　　仍為○故下紀○三乘六得一十八將
　　　　　十進前一位作一㸃誌之八書於本位
　　　　　下三乘三得九併所進之一為十故進
　　　　　前一位為一書之本位紀○乘畢用加
　　　　　法併之共得一二六○○總書於下定
　　　　　位以實尾之○係單位法尾是合今得
　　　　　數末位之○與實之單位相對即知末
　　　　　位之○是合前一位是升向前數至首
　　　　　位得十石因知共數為一十二石六斗
　　　　　也
設如有田三頃五十畝每頃納糧一石二斗三升問
　共得若干
　　　　　法以三頃五十畝為實列於上(因畝位/無數故)
　　　　　(作○以/存其位)一石二斗三升為法列於下命
　　　　　石位與頃之單位相齊(題中言每頃納/一石故石與頃)
　　　　　(對為/單位)乃以法之三遍乘實之三五○其
　　　　　所得之單位數即對本法位下書之三
　　　　　乘○仍得○故下紀○次以三乘五得
　　　　　一十五將十進前一位作一㸃誌之五
　　　　　書於本位下次以三乘三得九併所進
　　　　　之一為十故進前一位為一書之本位
　　　　　紀○又以法之二遍乘實之三五○其
　　　　　所得之單位數即對本法位下書之二
　　　　　乘○仍得○故下紀○二乘五得一十
　　　　　將十進前一位作一㸃誌之本位紀○
　　　　　二乘三得六併所進之一為七故書七
　　　　　於本位下又以法之一遍乘實之三五
　　　　　○其所得之單位數即對本法位下書
　　　　　之一乘○仍得○一乘五仍得五一乘
　　　　　三仍得三俱各書於本位下乘畢用加
　　　　　法併之共得四三○五○總書於下定
　　　　　位因每頃納糧一石二斗三升即命頃
　　　　　為單位而石亦為單位其後二位則為
　　　　　竒零凡法實之竒零有一位則統得數
　　　　　之兩位今竒零既有二位則統得數之
　　　　　四位故從後截去四位而第五位定為
　　　　　石因知共數為四石三斗零五合也
設如有金三十六兩每兩價銀九兩九錢八分問共
　價幾何
　　　　　法以三十六兩為實列於上九兩九錢
　　　　　八分為法列於下實中錢位分位俱無
　　　　　數則補作○○以存其位命分位與分
　　　　　位相齊乃以法之八遍乘實之三六○
　　　　　○先以八乘○○仍得○○故下紀○
　　　　　○次以八乘六得四十八將四十進前
　　　　　一位作四㸃誌之八書於本位下次以
　　　　　八乘三得二十四將二十進前一位為
　　　　　二書之四併所進之四為八故書八於
　　　　　本位下又以法之九遍乘實之三六○
　　　　　○先以九乘○○仍得○○故下紀○
　　　　　○次以九乘六得五十四將五十進前
　　　　　一位作五㸃誌之四書於本位下次以
　　　　　九乘三得二十七將二十進前一位作
　　　　　二㸃誌之七併所進之五為十二十又
　　　　　進前一位為一併所誌之二為三故前
　　　　　位書三本位書二又以法之九遍乘實
　　　　　之三六○○先以九乘○○仍得○○
　　　　　故下紀○○次以九乘六得五十四將
　　　　　五十進前一位作五㸃誌之四書於本
　　　　　位下次以九乘三得二十七將二十進
　　　　　前一位作二㸃誌之七併所進之五為
　　　　　十二十又進前一位為一併所誌之二
　　　　　為三故前位書三本位書二乘畢用加
　　　　　法併之共得三五九二八○○定位因
　　　　　題言每兩價銀九兩九錢八分爰以兩
　　　　　為單位其後二位則為竒零竒零既有
　　　　　二位則統得數之四位故從後截去四
　　　　　位而第五位定為兩第六位為十第七
　　　　　位為百因知共數為三百五十九兩二
　　　　　錢八分也
設如有物二十六斤求兩數
　　　　　法以二十六斤為實列於上以每斤十
　　　　　六兩為法列於下乃以法之六遍乘實
　　　　　之二六其所得之單位數即對本法位
　　　　　下書之六乘六得三十六將三十進前
　　　　　一位作三㸃誌之六書扵本位下次以
　　　　　六乘二得一十二將十進前一位為一
　　　　　書之二併所進之三為五故書五於本
　　　　　位下又以法之一遍乘實之二六其所
　　　　　得之單位數即對本法位下書之一乘
　　　　　六仍得六故下書六次以一乘二仍得
　　　　　二故下書二乘畢用加法併之得四一
　　　　　六定位因實尾是單位而法尾又是兩
　　　　　位故得數末位之六即為單位為兩而
　　　　　前一位為十又前一位為百因知得數
　　　　　為四百一十六兩也
　　　　　又法斤求兩身加六名為定身加法葢
　　　　　以十六兩之十為一乘之仍得原數故
　　　　　以本身加六即得如二十六斤則從首
　　　　　位加起二六加一十二將一對實之十
　　　　　位二對實之單位下書之又六六加三
　　　　　十六則三對實之單位而六對實之單
　　　　　位後一位書之用加法相併得四一六
　　　　　定位以原斤數之後一位為兩今得數
　　　　　末位之六在原斤數之後一位即知是
　　　　　兩因知得數為四百一十六兩也
設如周天三百六十度每度六十分問共得若干分
　　　　　法以三百六十度為實列扵上以六十
　　　　　分為法列扵下(因單位俱無數故/各作○以存其位)乃以
　　　　　法之○遍乘實之三六○仍皆得○故
　　　　　各紀○於各位下又以法之六遍乘實
　　　　　之三六○其所得之單位數即對本法
　　　　　位下書之六乘○仍得○故本位下紀
　　　　　○次以六乘六得三十六將三十進前
　　　　　一位作三㸃誌之六書於本位下次以
　　　　　六乘三得一十八將十進前一位作一
　　　　　㸃誌之八併所進之三為十一十又進
　　　　　前一位為一併所誌之一為二故前位
　　　　　書二本位書一乘畢用加法併之共得
　　　　　二一六○○定位以實之末位是單位
　　　　　法之末位是分今求分數故得數末位
　　　　　之○即是分之單位向前數至首位得
　　　　　萬因知共數為二萬一千六百分也
設如有驗時儀墜子來一秒往一秒今十五分問共
　得來往幾秒
　　　　　法以十五分為實列於上以每分六十
　　　　　秒為法列於下乃以法之○遍乘實之
　　　　　一五仍皆得○故各紀○於本位下又
　　　　　以法之六遍乘實之一五其所得之單
　　　　　位數即對本法位下書之六乘五得三
　　　　　十將三十進前一位作三㸃誌之本位
　　　　　紀○次以六乘一仍得六併所進之三
　　　　　為九故書九於本位下定位以實之末
　　　　　位是單位法之末位是秒今求秒數故
　　　　　得數末位之○即是秒之單位其前一
　　　　　位為十又前一位為百因知共數為九
　　　　　百秒也
設如一尺二寸自乘求積(以本數乘本/數故為自乘)
　　　　　法以一尺二寸互為法實列扵上下乃
　　　　　以法之二遍乘實之一二其所得之單
　　　　　位數即對本法位下書之二乘二得四
　　　　　故下書四次以二乘一仍得二故下書
　　　　　二又以法之一遍乘實之一二其所得
　　　　　之單位數即對本法位下書之一乘二
　　　　　仍得二故下書二次以一乘一仍得一
　　　　　故下書一乘畢用加法併之共得一四
　　　　　四定位因自乘數成平方面其每一尺
　　　　　正方面容積一百寸故百寸為尺百尺
　　　　　為丈俱以兩位命之今實之末位為寸
　　　　　即命為單位法之末位是寸得數末位
　　　　　之四與實之單位相對即知為寸位向
　　　　　前第二位為十寸第三位為百寸既以
　　　　　百寸為尺即知得數為一尺四十四寸
　　　　　也若命尺為單位則扵尺上命位其後
　　　　　一位為竒零故扵得數内從末截去二
　　　　　位以第三位為尺(葢自乘乃兩數相乘/兩數既各有一位零)
　　　　　(數故截去/兩位算也)今得數有三位即知首位為
　　　　　一尺首位既為尺末位又既為寸則中
　　　　　一位為十寸可知矣
設如一尺二寸自乘再乘求積(以本數乘本數所得/之數又以本數乘之)
　(故謂之自/乘再乘)
　　　　　法先以一尺二寸互為法實按法自乘
　　　　　得一尺四十四寸又以一尺四十四寸
　　　　　為實復以一尺二寸為法按法乘之共
　　　　　得一七二八定位因自乘再乘數成立
　　　　　方體其每一尺正方體容積一千寸故
　　　　　以千寸為尺千尺為丈俱以三位命之
　　　　　今實之末位為寸即命為單位法之末
　　　　　位是寸得數末位之八與實之單位相
　　　　　對即知為寸位向前第二位為十寸第
　　　　　三位為百寸第四位為千寸既以千寸
　　　　　為一尺即知得數為一尺七百二十八
　　　　　寸也若命尺為單位則於尺上命位其
　　　　　後一位為竒零故扵得數内從末截去
　　　　　三位以第四位為尺(葢自乘再乘乃以/三數相乘三數既)
　　　　　(各有一位零數故/截去三位算也)今得數有四位即知
　　　　　首位為一尺首位既為尺末位又既為
　　　　　寸則中二位為十寸百寸可知矣
　　歸除
歸除者分數也以數分數有各得均齊之義焉凡有
兩數以此數減彼數減得幾次即為所得然所減之
次數多則益至於紛而難紀此歸除之所以立也歸
者一位歸之而得如歸作幾分而均分之也除者多
位除之而得葢以所得之數與法相因而於實内除
去也其法以原數為實横列於下除數為法横列於
上法之小於實者法之首位與實之首位列齊法之
大於實者則法比實退一位看實足法幾倍即為得
數自法之末位上紀所得之數既得數乃以所得與
法相因書於實下與實相減餘者即為次商實依次
按法歸除以恰盡為度(減餘者乃所得與法相因之/數在實中所減者其數每與)
(法位相對即初商之餘實也至於實位所餘之數則/每次取下一位續於減餘之末以為每商之實若實)
(無餘位而歸除仍未盡/者則按位添○以紀之)如實不足法之一倍者則得
數為○定位之法以法中所命單位與原實相對之
數為所得之首位數若實之位數少於法者則作幾
○位以補足法然後位數一覽即明至於一位歸除
㨗法則竟以原數書於上就身用幾分分之得數書
於下其定位仍照原列之位定之具見設如於左
設如有緞六疋令三人分之問每人得幾疋
　　　　　法以六疋為實列於下三人為法列於
　　　　　上今法與實俱為單位而法比實小故
　　　　　列法與實相齊爰看實足法幾倍今足
　　　　　二倍故書二於法上乃以得數之二與
　　　　　法之三相因得六書於實下與實相減
　　　　　恰盡即得數為二疋也定位因法之三
　　　　　人即為單位而實亦止一位為疋是法
　　　　　之單位與實之疋位相對故得數為二
　　　　　疋也
設如有米六十四石令八人分之問每人得幾石
　　　　　法以六十四石為實列於下八人為法
　　　　　列扵上因法之八大於實之首位之六
　　　　　故將法退一位書之爰看實足法幾倍
　　　　　今足八倍故書八於法上乃以得數之
　　　　　八與法之八相因得六十四書於實下
　　　　　(其所得單位數即對/得數之本位下書之)與實相減恰盡即
　　　　　得數為八石也定位因法之八人即為
　　　　　單位而與實之石位相對故得數為八
　　　　　石也
設如有銀三百四十三兩令七人分之問每人得幾
　兩
　　　　　法以三百四十三兩為實列於下七人
　　　　　為法列於上因法之七大於實之首位
　　　　　之三故將法退一位書之爰看實足法
　　　　　幾倍今實前兩位為三四足法之四倍
　　　　　(何以知其足法之四倍葢實之三十四/内足法之七之四倍為二十八如法之)
　　　　　(七之五倍則為三/十五比實則大矣)故書四於法上乃以
　　　　　得數之四與法之七相因得二十八書
　　　　　於實下(其所得單位數即對得數/之本位下書之後倣此)與實
　　　　　相減餘六次取實數所餘之三書於減
　　　　　餘之後共六三為次商實爰看實之六
　　　　　三足法幾倍今足九倍故書九於得數
　　　　　之次乃以得數之九與法之七相因得
　　　　　六十三書於次商實之下與實相減恰
　　　　　盡即得數為四十九兩也定位因法之
　　　　　七人即為單位而與實中之兩之十位
　　　　　相對故得數首位即為十而次位為兩
　　　　　是知每人得四十九兩也
設如有絲四十五斤共織得緞九十二丈二尺五寸
　問每斤織得若干
　　　　　法以九十二丈二尺五寸為實列於下
　　　　　四十五斤為法列於上因法之首位四
　　　　　小於實之首位九故列法與實相齊爰
　　　　　看實之九二足法之二倍故書二於法
　　　　　上乃以得數之二與法之四五相因得
　　　　　九○書於實下與實相減餘二次取實
　　　　　數所餘之二書於減餘之後共二二為
　　　　　次商實今實之二二不足法之四五之
　　　　　一分故得數為○乃紀○於上復取實
　　　　　數所餘之五書於二二之後共二二五
　　　　　為三商實(次商實之二二不足法之四/五故再取實之一位續書於)
　　　　　(下謂之三商實者/○位為次商故也)爰看實之二二五足
　　　　　法之五倍故書五於上乃以得數之五
　　　　　與法之四五相因得二二五書於實下
　　　　　與實相減恰盡即得數為二丈零五寸
　　　　　也定位因法之五斤為單位而與實之
　　　　　丈位相對故得數首位即為丈等而下
　　　　　之為尺為寸是知每斤織得二丈零五
　　　　　寸也
設如有田四十五畝六分共納榖五十七石問每畝
　納榖若干
　　　　　法以五十七石為實列於下四十五畝
　　　　　六分為法列於上因法之首位四小於
　　　　　實之首位五故列法與實相齊又因實
　　　　　之位數少於法故補作○以足其位爰
　　　　　看實之五七○足法之一倍故書一於
　　　　　法上乃以得數之一與法之四五六相
　　　　　因仍得四五六書於實下與實相減餘
　　　　　一一四此後實無餘位故添書一○於
　　　　　減餘之末為次商實爰看一一四○足
　　　　　法之二倍故書二於上乃以得數之二
　　　　　與法之四五六相因得九一二書於實
　　　　　下與實相減餘二二八又添書一○於
　　　　　減餘之末為三商實爰看二二八○足
　　　　　法之五倍故書五於上乃以得數之五
　　　　　與法之四五六相因得二二八○書於
　　　　　實下與實相減恰盡即得數為一石二
　　　　　斗五升也定位因法之五畝為單位而
　　　　　與實之石位相對故得數首位為石是
　　　　　知每畝納榖一石二斗五升也
設如有丹砂一兩價值錢二萬五千文問每錢一文
　該得丹砂幾何
　　　　　法以丹砂一兩為實列於下錢二萬五
　　　　　千為法列於上因法之首位二大於實
　　　　　之首位一故將法退一位列之又因法
　　　　　之百位十位單位俱無數故各作○以
　　　　　存其位而實亦作五○位以補足法爰
　　　　　看實足法之四倍故書四於法上乃以
　　　　　得數之四與法之二五○○○相因得
　　　　　一○○○○○書於實下與實相減恰
　　　　　盡即得數為四絲也定位因法之末位
　　　　　○係單位故從實之首位一兩數至法
　　　　　之單位相對之位為絲是知每錢一文
　　　　　得丹砂四絲也
設如有銀一千二百五十兩買果賞人每果一枚價
　二釐五豪問買果若干
　　　　　法以一千二百五十兩補五○位為實
　　　　　列於下(因法之末位是豪故補五○位/與法相對葢命實為一千二百)
　　　　　(五十萬/豪也)二釐五豪為法列於上爰看實
　　　　　之一二五足法之五倍故書五於法上
　　　　　乃以得數之五與法之二五相因得一
　　　　　二五書於實下與實相減恰盡然實後
　　　　　尚有五○位故得數後亦添五○位為
　　　　　五十萬也定位因法實俱至豪位止即
　　　　　命豪為單位爰從實之末位數至法之
　　　　　單位相對之位為十萬是知得果為五
　　　　　十萬枚也
設如有物重三百八十四兩問得斤數若干
　　　　　法以三百八十四兩為實列於下每斤
　　　　　一十六兩為法列於上爰看實之三八
　　　　　足法之二倍故書二於法上乃以得數
　　　　　之二與法之一六相因得三十二書於
　　　　　實下與實相減餘六次取實數之四書
　　　　　於減餘之後共為六四因足法之四倍
　　　　　故書四於上乃以得數之四與法之一
　　　　　六相因得六十四書於實下與實相減
　　　　　恰盡即得數為二十四斤也定位因法
　　　　　之兩數為單位而與實之十位相對故
　　　　　知得數為二十四斤也
　　　　　又法名為斤稱流法其法曰一退六二
　　　　　五(如一萬兩則為六百二十五斤一千/兩則為六十二斤半一百兩則為六)
　　　　　(斤二分半皆以十遞析/退者退一位命之也)二一二五(如二/萬兩)
　　　　　(則為一千二百五十斤二千兩則為一/百二十五斤二百兩則為十二斤半不)
　　　　　(言退者對位命/之也餘倣此)三一八七五四二五五
　　　　　三一二五六三七五七四三七五八五
　　　　　九五六二五如三百八十四兩則列於
　　　　　上先以三之一八七五通之爰將一對
　　　　　三之本位以下依次向後書之次以八
　　　　　之五通之將五對八之本位書之次以
　　　　　四之二五通之將二對四之本位書之
　　　　　五則列於次位三數書畢乃以加法併
　　　　　之得數為二十四斤定位因兩之前一
　　　　　位為斤今得數之四在兩之前一位故
　　　　　四即為斤位而又前一位則為十位是
　　　　　知得數為二十四斤也
設如周天三百六十度分十二宮問每宮得若干度
　　　　　法以三百六十度為實列於下一十二
　　　　　宮為法列於上爰看實之三六足法之
　　　　　三倍故書三於法上乃以得數之三與
　　　　　法之一二相因得三六書於實下與實
　　　　　相減恰盡然實後尚有○位故得數後
　　　　　亦添一○位即得數為三十度也定位
　　　　　因法之二為單位而與實之十位相對
　　　　　故得數首位為十而每宮為三十度也
設如一日之中得一千四百四十分以九十六刻分
　之問每刻得若干分
　　　　　法以一千四百四十分為實列於下以
　　　　　九十六刻為法列於上爰看實之一四
　　　　　四僅足法之一倍故書一於法上乃以
　　　　　得數之一與法之九六相因仍得九六
　　　　　書於實下與實相減餘四八次取實之
　　　　　○位書於減餘之後共為四八○因足
　　　　　法之五倍故書五於上乃以得數之五
　　　　　與法之九六相因得四八○書於實下
　　　　　與實相減恰盡即得數為一十五分也
　　　　　定位因法之六為單位而與實之十位
　　　　　相對故得數首位為十而每刻為一十
　　　　　五分也
　　一位歸除㨗法
設如有銀三十四萬五千六百七十八兩作二分分
　之問每分若干
　　　　　法以三十四萬五千六百七十八兩為
　　　　　實列於上視首位之三足二分之幾何
　　　　　今足一倍故下書一一二除二餘一乃
　　　　　移於下位為十(下位作/㸃為誌)併下位之四共
　　　　　為十四足二分之七倍故下書七二七
　　　　　除一十四恰盡次五足二分之二倍故
　　　　　下書二二二除四餘一移於下位為十
　　　　　併下位之六共為十六足二分之八倍
　　　　　故下書八二八除一十六恰盡次七足
　　　　　二分之三倍故下書三二三除六餘一
　　　　　移於下位為十併下位之八共為十八
　　　　　足二分之九倍故下書九二九除一十
　　　　　八恰盡定位因得數仍原數之位故知
　　　　　每分得一十七萬二千八百三十九兩
　　　　　也
設如有銀一十二萬三千四百五十三兩作九分分
　之問每分若干
　　　　　　法以一十二萬三千四百五十三兩為
　　　　　　實列於上因首位之一小於九分故移
　　　　　　於下位為十併下位之二共為十二足
　　　　　　九分之一倍故下書一一九除九餘三
　　　　　　移於下位為三十併下位之三共為三
　　　　　　十三足九分之三倍故下書三三九除
　　　　　　二十七餘六移於下位為六十併下位
　　　　　　之四共為六十四足九分之七倍故下
　　　　　　書七七九除六十三餘一移於下位為
　　　　　　十併下位之五共為十五足九分之一
　　　　　　倍故下書一一九除九餘六移於下位
　　　　　　為六十併下位之三共為六十三足九
　　　　　　分之七倍故下書七七九除六十三恰
　　　　　　盡定位因得數比原數退一位故知每
　　　　　　分得一萬三千七百一十七兩也
　
　
御製數理精藴下編卷一
　欽定四庫全書
御製數理精藴下編卷二
　　首部二
　　　命分
　　　約分
　　　通分
　　命分
凡歸除分至最細而可以恰盡無餘者謂之無竒零
數若分至最細而屢除不盡者謂之有竒零數其竒
零若畧去之則不能復還原數此命分之所以立也
其法命為分母分子分母者即除數也分子者即除
不盡之數也凡不盡之數得分母中之幾分者即命
為幾分之幾是以命分之一法正所以濟歸除之所
不逮也
設如有銀十一兩命三人分之問每人得若干
　法以三人分銀十一兩每人得銀三兩仍餘二兩
　所餘二兩再以三人分之每人得六錢六分六釐
　六豪如是每得六而仍餘二數不盡故立命分法
　以三人為分母所餘二兩為分子命為每人得三
　兩又三分兩之二葢將每兩剖作三分其所餘二
　兩則共剖作六分三人分之每人得二分故命為
　三分兩之二也如因三分兩之二求知原銀數則
　以三人與分子二分相乘得六分葢每人得二分
　則三人共得六分也以六分用分母三分歸之得
　二兩葢初分一兩為三分故終收三分為一兩也
　再加入三人所得整數共九兩(一人三兩三/人共得九兩)則得
　十一兩以合原數也
設如有銀一百八十七兩命十八人分之問每人得
　若干
　法以十八人分銀一百八十七兩每人得銀十兩
　仍餘七兩分之不盡則以十八人為分母所餘七
　兩為分子命為每人得一十兩又十八分兩之七
　葢將每兩剖作十八分其所餘七兩則共剖作一
　百二十六分十八人分之每人得七分故命為十
　八分兩之七也如因十八分兩之七求知原銀數
　則以十八人與分子七分相乘得一百二十六分
　葢每人得七分則十八人共得一百二十六分也
　以一百二十六分用分母十八分歸之得七兩葢
　初分一兩為十八分故終收十八分為一兩也再
　加入十八人所得整數共一百八十兩(一人十兩/十八人共)
　(得一百/八十兩)則得一百八十七兩以合原數也
　　約分
約分者以所命之分約之以就整分也葢命分是隨
其數之多寡全而紀之而約分則即其多寡之數從
而約之以求簡易焉其法以分子分母兩數輾轉相
減務期減餘兩數相同是為度盡兩數之一數乃以
此數為一分以除分母得幾分者即約分母為幾分
又除分子得幾分者即約為分母幾分中之幾凡諸
法中有帶分者皆由約法而得故設例於此所以明
帶分之根也
設如古厯歳實命為三百六十五日又一百分日之
　二十五今以法約之求相當最小數
　法置日分一百以餘分二十五減之餘七十五分
　再以二十五減之餘五十分再以二十五減之亦
　餘二十五分兩數齊等即以相等之數二十五轉
　除日分一百得四即為四分又以二十五除餘分
　二十五得一即為一分乃百分日之二十五約為
　四分之一是歳實共得三百六十五日又四分日
　之一也(葢將一日剖作四分/而得其四分之一也)凡約分法以分母分
　子相減必得相等之數然後用之葢因此數可以
　度盡分母又可以度盡分子故也今以相等之數
　二十五為一分則日分一百有四倍二十五故為
　四分而餘分二十五又恰足一分之數故為一分
　一百與二十五之比即同於四與一之比是四與
　一即一百與二十五之相當最小數也凡分母分
　子輾轉相減不得相等之數終減至於一是分母
　分子俱無一數可以度盡之數即不用約分用命
　分誌之可也
設如有銀二百一十兩命一百四十七人分之每人
　得銀一兩仍餘六十三兩不盡以法約之求相當
　最小數
　法置一百四十七人以餘銀六十三減之餘八十
　四再以六十三減之餘二十一又置六十三轉以
　二十一減之(因減數大於原數又不得兩/數齊等故以二十一轉減之)餘四十
　二再以二十一減之亦餘二十一則兩數齊等即
　以相等之數二十一轉除一百四十七人得七即
　為七分又以二十一除銀六十三兩得三即為三
　分乃一百四十七人分餘銀六十三兩約為七分
　之三是每人得銀一兩又七分兩之三也(葢將每/兩剖作)
　(七分而得其/七分之三也)此法以一百四十七人與六十三兩
　輾轉相減得相等之數二十一是二十一可以度
　盡一百四十七人又可以度盡六十三兩故也既
　以二十一為一分則一百四十七有七倍二十一
　故為七分六十三有三倍二十一故為三分一百
　四十七與六十三之比即同於七與三之比是七
　與三即一百四十七與六十三之相當最小數也
　　通分
凡竒零數目不以十遞析者難以立算則用通分如
斤通為兩宮通為度度通為分之類是也又有整數
而帶零分者則必通之以從其類如化整為零收零
作整之類是也或有零分而分母不同者則必通之
以同其母如互乘之類是也通分之法立然後竒零
數目得以歸有餘齊不足而帶分之法皆根於此故
為另設加減乘除之法以明其義焉
　　加法
凡竒零數相加兩分母同者即併兩分子為得數若
相加之數大於母數則於所得數内減去母數為一
整數紀其餘為零數
設如有九分丈之七(一丈分為九分/而得其七分也)與九分丈之五
　(一丈分為九分/而得其五分也)相加求總數
　　　　　法以九分之七與九分之五左右列之
　　　　　將兩分子七與五相加得一十二因子
　　　　　數大於母數乃於一十二内減去母數
　　　　　九為一整數餘三為零數即得整數一
　　　　　丈零九分丈之三為相加之數也此法
　　　　　因兩分母同為九分而兩分子亦同為
　　　　　九分中之零分故徑併兩零分之七與
　　　　　五得一十二又以母數九分收為一丈
　　　　　(葢初以一丈分為九分今/滿九分即收為一丈也)其所餘三亦
　　　　　仍為九分中之三分故得一丈零九分
　　　　　丈之三為兩零分之共數此分母相同
　　　　　之加法也(如以真數明之九分丈之七/是將一丈分為九分得其九)
　　　　　(分中之七分一丈分為九分則每一分/得一尺一寸一分一釐有餘九分中之)
　　　　　(七分則為七尺七寸七分七釐有餘也/九分中之五分則為五尺五寸五分五)
　　　　　(釐有餘也兩數相加共得一丈三尺三/寸三分三釐有餘即一丈零九分丈之)
　　　　　(三也葢一尺一寸一分一釐有餘既為/九分中之一分則三尺三寸三分三釐)
　　　　　(有餘即九分中之三分也如以九分除/三分即得三尺三寸三分三釐不盡之)
　　　　　(數是九分與一丈之比即同於三/分與三尺三寸三分有餘之比也)
凡竒零數相加兩分母不同者則用互乘法以兩分
母相乘為共母數再以前分母乘後分子又以後分
母乘前分子以所得兩子數相加為共子數紀於共
母數之下為共零數
設如有三分丈之二(一丈分為三分/而得其二分也)與五分丈之三
　(一丈分為五分/而得其三分也)相加求總數
　　　　　法以兩分母三五相乘得一十五為共
　　　　　母數再以前分母三乘後分子三得九
　　　　　又以後分母五乘前分子二得十將兩
　　　　　得數相加得十九為共子數因子數大
　　　　　於母數乃於十九内減去共母數十五
　　　　　為一整數餘四為零數即得整數一丈
　　　　　零十五分丈之四為相加之數也此法
　　　　　用互乘者本為齊其分母也夫以兩分
　　　　　母相乘得十五者乃以兩分母俱變為
　　　　　十五分也(因分母不同難以/相加故變為同等)以前分母
　　　　　三乘後分子三得九者乃以後分子變
　　　　　為十五分中之九也又以後分母五乘
　　　　　前分子二得十者是又以前分子亦變
　　　　　為十五分中之十也葢十五分之十與
　　　　　三分之二其比例等(俱為五/倍比例)而十五分
　　　　　之九與五分之三其比例亦等(俱為三/倍比例)
　　　　　兩分母既變為同等則兩分子亦俱為
　　　　　同分母之子矣故相加如第一法此分
　　　　　母不同之加法也(如以真數明之三分/丈之二既變為十五)
　　　　　(分丈之十則每一分為六寸六分六釐/有餘今得十分即六尺六寸六分六釐)
　　　　　(有餘也又五分丈之三既變為十五分/丈之九則每一分亦為六寸六分六釐)
　　　　　(有餘今得九分即六尺也兩數相加共/得一丈二尺六寸六分六釐有餘即一)
　　　　　(丈零十五分丈之四也葢六寸六分六/釐有餘即為十五分中之一分今二尺)
　　　　　(六寸六分六釐有餘為四倍六寸六分/六釐有餘即十五分中之四分也如以)
　　　　　(十五分除四分即得二尺六寸六分不/盡之數是十五分與一丈之比即同於)
　　　　　(四分與二尺六寸/六分有餘之比也)
又或分母不同而可以加減之使同者則變而同之
可省互乘
設如有八分兩之一與十二分兩之三相加求總數
　　　　　法以十二分之三變為八分之二則與
　　　　　八分之一兩分母相同故徑併兩分子
　　　　　二與一得三即八分兩之三為相加之
　　　　　數也此法將十二分之三變為八分之
　　　　　二者乃分母分子各減三分之一也母
　　　　　數十二減三分之一餘八子數三減三
　　　　　分之一餘二葢十二分之三與八分之
　　　　　二其比例相等故變從簡易如數有參
　　　　　差者則當用下節之法(如以真數明之/八分兩之一是)
　　　　　(將一兩分為八分其一分即一錢二分/五釐也又十二分兩之三是將一兩分)
　　　　　(為十二分其三分為二錢五分今變為/八分兩之二是將一兩分為八分其二)
　　　　　(分亦為二錢五分也兩數相加共得三/錢七分五釐即八分兩之三也葢一錢)
　　　　　(二分五釐為八分中之一分今三錢七/分五釐即八分中之三分也如以八分)
　　　　　(除三分即得三錢七分五釐是八分與/一兩之比即同於三分與三錢七分五)
　　　　　(釐之/比也)
設如有六分石之五與三分石之二相加求總數
　　　　　如依前法將六分之五折半為三分之
　　　　　二分半則兩分母雖同而分子却有竒
　　　　　零若將三分之二加一倍作六分之四
　　　　　變少從多則與六分之五兩分母相同
　　　　　乃徑併兩分子五與四得九因子數大
　　　　　於母數乃於九内減去母數六為一整
　　　　　數餘三為零數即得整數一石零六分
　　　　　石之三為相加之數也此法三分之二
　　　　　變為六分之四者乃分母分子各加一
　　　　　倍之比例也凡變分母分子或加或減
　　　　　務期所變之分數與原分數比例相同
　　　　　使其兩分母同而兩分子可併也此條
　　　　　與上條用加減雖各異而齊其分母以
　　　　　加之則同也(如以真數明之六分石之/五是將一石分為六分則)
　　　　　(每一分得一斗六升六合六勺六撮六/抄有餘今得五分即八斗三升三合三)
　　　　　(勺三撮三抄有餘也又三分石之二是/將一石分為三分其二分為六斗六升)
　　　　　(六合六勺六撮六抄有餘今變為六分/石之四是將一石分為六分其四分亦)
　　　　　(為六斗六升六合六勺六撮六抄有餘/也兩數相加共得一石四斗九升九合)
　　　　　(九勺九撮九抄有餘收為五斗即一石/零六分石之三也葢六分為一石則三)
　　　　　(分即五/斗也)
凡子母數有三四種相加者其分母分子俱不同則
用互乘以齊其分母按前法加之(三種者以第一數/與第二數依前互)
(乘法相加得數又與第三數依前互乘法相加四程/者以第一數第二數互乘相加得數與第三數互乘)
(相加得數復與第/四數互乘相加)如兩分母相同者即併其兩分子
而與所餘之分母不同者用互乘以加之又或有兩
分母相乘後所得之數與所餘之分母相同者則直
以所得之分子與所餘之分子相加為得數即不用
互乘矣
設如有三分斤之一又四分斤之二又五分斤之三
　相加求總數
　　　　　法以前兩分子分母按互乘法相加得
　　　　　十二分斤之十(以兩分母三與四相乘/得十二為共母數以前)
　　　　　(分母三乘後分子二得六又以後分母/四乘前分子一得四相加得一十為共)
　　　　　(子數是為十/二分斤之十)乃以十二分斤之十與第
　　　　　三子母分用互乘法相加得六十分斤
　　　　　之八十六(以第三分母五與前兩分母/互乘所得之十二相乘得六)
　　　　　(十為共母數以前兩分母所得十二乘/第三分子三得三十六又以第三分母)
　　　　　(五乘前兩分子所得十得五十相加得/八十六為共子數是為六十分斤之八)
　　　　　(十/六)因子數大於母數乃於共子數八十
　　　　　六内減去共母數六十為一整數餘二
　　　　　十六為零數即得一斤零六十分斤之
　　　　　二十六為總數也凡子母分有四種五
　　　　　種相加者俱倣此(如以真數明之三分/斤之一是將一斤分)
　　　　　(為三分其一分即五兩三錢三分三釐/有餘也四分斤之二是將一斤分為四)
　　　　　(分則每一分為四兩今得二分即八兩/也五分斤之三是將一斤分為五分則)
　　　　　(每一分為三兩二錢今得三分即九兩/六錢也三數相加共得二十二兩九錢)
　　　　　(三分三釐有餘内收十六兩為一斤餘/六兩九錢三分三釐有餘即六十分斤)
　　　　　(之二十六也葢以十六兩分為六十分/每分得二錢六分六釐有餘今六兩九)
　　　　　(錢三分三釐有餘有二十六倍二錢/六分六釐有餘即為二十六分也)
設如有五分丈之三又四分丈之一又五分丈之一
　相加求總數
　　　　　法因五分丈之三與五分丈之一兩分
　　　　　母相同故直併其兩分子三與一為五
　　　　　分丈之四再以五分丈之四與四分丈
　　　　　之一依互乘法相加得二十分丈之二
　　　　　十一(以前分母五與後分母四相乘得/二十為共母數以前分母五乘後)
　　　　　(分子一得五又以後分母四乘前分子/四得十六相加得二十一是為二十分)
　　　　　(丈之二/十一)因子數大於母數乃於共子數
　　　　　二十一内減去共母數二十為一整數
　　　　　餘一為零數即得一丈零二十分丈之
　　　　　一為總數也(如以真數明之其五分丈/之三即六尺也其四分丈)
　　　　　(之一即二尺五寸也其五分丈之一即/二尺也三數相加得一丈零五寸即一)
　　　　　(丈零二十分丈之一葢一丈/分為二十分每分得五寸也)
設如有三分兩之二又四分兩之三又十二分兩之
　四相加求總數
　　　　　法以三分之二與四分之三用互乘法
　　　　　相加得十二分兩之十七(以前分母三/與後分母四)
　　　　　(相乘得十二為共母數以前分母三乘/後分子三得九又以後分母四乘前分)
　　　　　(子二得八相加得十七/是為十二分兩之十七)此所得之十二
　　　　　分兩之十七與第三分母相同即以前
　　　　　兩分所得共子十七與後一分子四相
　　　　　加得二十一是為十二分兩之二十一
　　　　　因子數大於母數乃於共子數二十一
　　　　　内減去共母數十二為一整數餘九為
　　　　　零數即得一兩零十二分兩之九為總
　　　　　數也(如以真數明之其三分兩之二即/六錢六分六釐有餘也其四分兩)
　　　　　(之三即七錢五分也其十二分兩之四/即三錢三分三釐有餘也三數相加得)
　　　　　(一兩七錢四分九釐有餘收作七錢五/分即一兩零十二分兩之九葢十二分)
　　　　　(兩之九即七/錢五分也)
　　減法
凡竒零數相減兩分母同者即將兩分子相減為餘
數
設如有十一分丈之七減十一分丈之五求餘數
　　　　　法以十一分丈之七與十一分丈之五
　　　　　左右列之將兩分子五與七相減餘二
　　　　　即得十一分丈之二為餘數也葢因兩
　　　　　分母同為十一分則兩分子亦同為十
　　　　　一分中之零分故徑將兩分子相減餘
　　　　　二亦仍為十一分中之二分是以定為
　　　　　十一分丈之二此分母相同之減法也
　　　　　(如以真數明之十一分丈之七是將一/丈分為十一分則每一分得九寸零九)
　　　　　(釐零九絲有餘其中之七分即六尺三/寸六分三釐六豪三絲有餘也其中之)
　　　　　(五分即四尺五寸四分五釐四豪五絲/有餘也相減餘一尺八寸一分八釐一)
　　　　　(豪八絲有餘即十一分中之二分也葢/九寸零九釐零九絲有餘為一分則一)
　　　　　(尺八寸一分八釐一豪八絲有餘即為/二分也如以十一分除二分亦得一尺)
　　　　　(八寸一分八釐一豪八絲不盡之數是/十一分與一丈之比即同於二分與一)
　　　　　(尺八寸一分八釐一/豪八絲有餘之比也)
凡竒零數相減兩分母不同者則用互乘法以兩分
母相乘為共母數再以前分母乘後分子又以後分
母乘前分子以所得兩子數相減為餘數
設如有三分丈之二減五分丈之三求餘數
　　　　　法以兩分母三五相乘得一十五為共
　　　　　母數再以前分母三乘後分子三得九
　　　　　又以後分母五乘前分子二得一十將
　　　　　所得兩分子相減餘一即得十五分丈
　　　　　之一為餘數也此法用互乘齊其分母
　　　　　將三分丈之二變為十五分丈之十將
　　　　　五分丈之三變為十五分丈之九兩分
　　　　　母既同為十五分故兩分子十與九相
　　　　　減餘一為十五分丈之一也此分母不
　　　　　同之減法也如兩分母不同可以加減
　　　　　之使其相同者減之亦如加法中例故
　　　　　不重設(如以真數明之其三分丈之二/即六尺六寸六分六釐有餘也)
　　　　　(其五分丈之三即六尺也相減餘六寸/六分六釐有餘即十五分丈之一也葢)
　　　　　(一丈分為十五分每一分/得六寸六分六釐不盡也)
凡零數與整數相減者即以分子與分母相減為餘
數
設如有米一石内減七分石之五求餘數
　　　　　法以整數一石變為七分為分母與分
　　　　　子五相減餘二即得七分石之二為餘
　　　　　數也葢將一石分為七分而於此七分
　　　　　内減去五分則所餘即七分石之二此
　　　　　整數中減零數法也(如以真數明之將/一石分為七分則)
　　　　　(每一分得一斗四升二合八勺五撮七/抄有餘其五分即七斗一升四合二勺)
　　　　　(八撮五抄有餘也與一石相減餘二斗/八升五合七勺一撮四抄有餘即七分)
　　　　　(石之二也葢一斗四升二合八勺五撮/七抄有餘為一分則二斗八升五合七)
　　　　　(勺一撮四抄有/餘自為二分也)
凡整數帶零分相減者將兩零分用互乘法變為同
母然後減之
設如有銀八兩零五分兩之四内減五兩零七分兩
　之三求餘數
　　　　　法以八兩之零數五分之四與五兩之
　　　　　零數七分之三用互乘法兩分母七五
　　　　　相乘得三十五為共母數再以五兩之
　　　　　分母七乘八兩之分子四得二十八為
　　　　　八兩所變之子數又以八兩之分母五
　　　　　乘五兩之分子三得十五為五兩所變
　　　　　之子數乃以八兩五兩二整數相減餘
　　　　　三兩以兩子數二十八與十五相減餘
　　　　　十三即得三兩又三十五分兩之十三
　　　　　為餘數也葢既將兩子數變為同母則
　　　　　八兩者為八兩零三十五分兩之二十
　　　　　八五兩者為五兩零三十五分兩之十
　　　　　五分母既同故以子數相減而得餘數
　　　　　此整數帶零分相減之法也(如以真數/明之其八)
　　　　　(兩零五分兩之四即八兩八錢也其五/兩零七分兩之三即五兩四錢二分八)
　　　　　(釐五豪七絲有餘也相減餘三兩三錢/七分一釐四豪二絲有餘其三兩為整)
　　　　　(數其三錢七分一釐四豪二絲有餘即/三十五分中之十三分也葢將一兩分)
　　　　　(為三十五分則每一分得二分八釐五/豪七絲有餘其十三分即三錢七分一)
　　　　　(釐四豪二/絲有餘也)
凡子母數三四種相減者其分母分子俱不同則用
互乘以齊其分母按前法減之如兩分母相同者即
將其兩分子相減而與所餘之分母不同者用互乘
以減之又或有兩分母相乘後所得之數與所餘之
分母相同者則直以所得之分子與所餘之分子相
減即得餘數其理與加法同
設如有銅九斤零八分斤之七内減二斤零四分斤
　之一又減八分斤之三求餘數
　　　　　法以九斤内減去二斤餘七斤為整數
　　　　　乃以八分斤之七與四分斤之一用互
　　　　　乘法將八分斤之七變為三十二分斤
　　　　　之二十八將四分斤之一變為三十二
　　　　　分斤之八兩數相減餘三十二分斤之
　　　　　二十又以三十二分斤之二十與第三
　　　　　零數八分斤之三用互乘法將三十二
　　　　　分斤之二十變為二百五十六分斤之
　　　　　一百六十將八分斤之三變為二百五
　　　　　十六分斤之九十六兩數相減餘二百
　　　　　五十六分斤之六十四合前整數共得
　　　　　七斤又二百五十六分斤之六十四為
　　　　　餘數也如用約法則為七斤零四分斤
　　　　　之一葢二百五十六為四倍六十四今
　　　　　以六十四為一分則二百五十六自得
　　　　　四分也其餘幾種零分内有兩分母相
　　　　　同或兩分母乘出之數與餘一分母相
　　　　　同俱照同分母之例減之故不再設或
　　　　　零分有四種五種者亦俱倣此此幾種
　　　　　零分相減之法也(如以真數明之其九/斤零八分斤之七即)
　　　　　(九斤十四兩也内減二斤零四分斤之/一是減去二斤四兩又減去八分斤之)
　　　　　(三是又減去六兩也餘七斤零四兩即/七斤零四分斤之一也葢一斤分為四)
　　　　　(分則每一分得四兩今七斤零四/兩故謂七斤零四分斤之一也)
　　乘法
零分與零分相乘者兩分母兩分子各相乘所得之
數即乘出之分也
設如有三分丈之二與五分丈之四相乘問得幾何
　　　　　法以兩分母三五相乘得十五分為乘
　　　　　出之分母又以兩分子二四相乘得八
　　　　　分為乘出之分子即定為十五分丈之
　　　　　八為所得之數也今以圖明之如甲乙
　　　　　為一丈而甲丁亦為一丈作一甲乙丙
　　　　　丁正方形將甲丁分為三分甲乙分為
　　　　　五分内共容十五分即共母數乃兩分
　　　　　母三與五乘出之數也其甲丁之三分
　　　　　之二為甲戊甲乙之五分之四為甲己
　　　　　二數相乘得甲已庚戊長方形内容八
　　　　　分即共子數乃兩分子二與四乘出之
　　　　　數也甲乙丙丁正方與甲己庚戊長方
　　　　　相較即知甲己庚戊長方為甲乙丙丁
　　　　　正方中之十五分之八矣此零分乘零
　　　　　分之法也(如以真數明之其三分丈之/二即六尺六寸六分六釐有)
　　　　　(餘也其五分丈之四即八尺也相乘得/五十三尺三十三寸三十三分三十三)
　　　　　(釐有餘即十五分丈之八也葢一丈正/方内容百尺分為十五分則每一分得)
　　　　　(六尺六十六寸六十六分六十六釐有/餘今得其八分即五十三尺三十三寸)
　　　　　(三十三分三十/三釐有餘也)
零分與整數相乘者分子乘整數而以分母歸之即
所得之數也
設如有七人每人賞銀五分兩之二問共得若干
　　　　　法以分子二與七人相乘得十四以分
　　　　　母五歸之得二兩八錢即七人共得之
　　　　　數也葢五分兩之二是一兩分為五分
　　　　　而得其二分也一人得二分則七人必
　　　　　共得十四分既以一兩分為五分今滿
　　　　　五分收為一兩故以五歸十四得二兩
　　　　　八錢為共數此零分與整數相乘之法
　　　　　也
整數帶零分與整數乘者先將整數俱通為零分相
乘得數以分母自乘之數除之即得
設如有整數二丈又四分丈之一與八丈相乘問得
　幾何
　　　　　法以整數二丈用分母四通為八分加
　　　　　入分子一共得九分又以整數八丈用
　　　　　分母四通為三十二分乃與九分相乘
　　　　　得二百八十八分以分母四自乘之一
　　　　　十六除之得一十八即定為一丈正方
　　　　　一十八為所得之數也此法葢以一丈
　　　　　通為四分是四四自乘之數始合一丈
　　　　　自乘之數故一十六者即分母四自乘
　　　　　之數未乘之先既以四通之故相乘之
　　　　　後必以四四自乘之數收之乃得真數
　　　　　此整數帶零分與整數相乘之法也(如/以)
　　　　　(真數明之其二丈又四分丈之一即二/丈二尺五寸與八丈相乘即得一十八)
　　　　　(丈/也)
整數帶零分與零分乘者先將整數通為零分相乘
得數以分母自乘之數除之即得
設如有整數二丈又五分丈之四與零分五分丈之
　三相乘問得幾何
　　　　　法以整數二丈用分母五通為十分加
　　　　　入分子四得十四分乃與零分分子三
　　　　　相乘得四十二以分母五自乘之二十
　　　　　五除之得一六八即定為一丈正方一
　　　　　又一尺正方六十八為所得之數也此
　　　　　法葢以一丈通為五分是五五自乘之
　　　　　數始合一丈自乘之數故以二十五除
　　　　　之又二丈之零分五分之四與所乘之
　　　　　零分五分之三為同母故用此法如兩
　　　　　零分分母不同則先將兩零分用互乘
　　　　　法變為同母然後用所變之分母化整
　　　　　為零再與彼一零分相乘得數以所變
　　　　　之分母自乘之數除之即得乘出之數
　　　　　(法見/下節)此整數帶零分與零分相乘之法
　　　　　也(如以真數明之其二丈又五分丈之/四即二丈八尺也其五分丈之三即)
　　　　　(六尺也以六尺與二丈八尺/相乘即得一丈六十八尺也)
整數帶零分與整數帶零分相乘而零分之分母不
同者則以兩零分之分母用互乘法齊其數然後各
以相同之分母化整為零兩數相乘再以同母自乘
之數除之即得(如所帶零分本為/同母者可省互乘)
設如有長方田闊二丈又四分丈之三長三丈又三
　分丈之二求積
　　　　　法以兩分母四三相乘得一十二為共
　　　　　母數以前分母四乘後分子二得八以
　　　　　後分母三乘前分子三得九為兩分子
　　　　　數乃以共母數十二化闊二丈為二十
　　　　　四分加入分子九得三十三分為闊邊
　　　　　所變之分數又以共母數十二化長三
　　　　　丈為三十六分加入分子八得四十四
　　　　　分為長邊所變之分數爰以闊三十三
　　　　　分與長四十四分相乘得一千四百五
　　　　　十二乃以共母數十二自乘之一百四
　　　　　十四除之得一○○八餘四八不盡即
　　　　　定為一丈正方十一尺正方八零一百
　　　　　四十四分尺之四十八約為三分尺之
　　　　　一為所得之數也此整數帶零分與整
　　　　　數帶零分相乘之法也(如以真數明之/其闊二丈又四)
　　　　　(分丈之三即二丈七尺五寸也其長三/丈又三分丈之二即三丈六尺六寸六)
　　　　　(分六釐有餘也以二丈七尺五寸與三/丈六尺六寸六分六釐有餘相乘即得)
　　　　　(一十丈零八/尺有餘也)
大分下又帶小分相乘者其例有四(所謂大分下帶/小分者是將大)
(分之一分又分為幾分如大分五分之三又帶小分/四分之一是將大分五分之三之一分又分為四分)
(而得其/一分也)有大小分母俱同者有大小分母俱不同者
有大分母同而小分母不同者有大分母不同而小
分母同者今以一法馭之總以小分母通大分母為
母數又以小分母通大分子加入小分子為子數然
後以所變之兩母數兩子數對乘即得(總以小分母/通之者葢小)
(分母又為大分母之每一分之幾分小分不能使大/大分可以變小使大分母大分子俱變為小分母一)
(體然後可以相乘乘之即所以通之/也設法中以度數明之其理自顯)
設如有甲數五分丈之三又帶此一分之四分之一
　與乙數五分丈之四又帶此一分之四分之二相
　乘問得幾何(此大小分母/俱同者也)
　　　　　法以甲數小分母四通大分母五得二
　　　　　十仍以小分母四通大分子三得一十
　　　　　二再加入小分子一得一十三共得二
　　　　　十分之十三為甲大小分所變之數又
　　　　　以乙數小分母四通大分母五得二十
　　　　　仍以小分母四通大分子四得一十六
　　　　　再加入小分子二得一十八共得二十
　　　　　分之十八為乙大小分所變之數然後
　　　　　以甲所變之分母二十與乙所變之分
　　　　　母二十相乘得四百分為乘出之分母
　　　　　又以甲所變之分子十三與乙所變之
　　　　　分子十八相乘得二百三十四分為乘
　　　　　出之分子即定為四百分丈之二百三
　　　　　十四為所得之數也(此法甲乙之小分/母俱為四故將其)
　　　　　(大分母之每分亦俱化為四分又將大/分子之每分亦俱化為四分使大分與)
　　　　　(小分之子母一體然後乘之今以度數/明之甲之五分丈之三乃一丈内之六)
　　　　　(尺其所帶小分之四分之一乃二尺内/之五寸是甲數共為六尺五寸乙之五)
　　　　　(分丈之四乃一丈内之八尺其所帶小/分之四分之二乃二尺内之一尺是乙)
　　　　　(數共為九尺六尺五寸與九尺相乘得/五十八尺五十寸是一丈正方為一百)
　　　　　(尺而得其五十八尺又小餘五十寸也/若以分母四乘一百尺得四百分又乘)
　　　　　(得數五十八尺五十寸得二百三十四/分故為四百分之二百三十四也若以)
　　　　　(尺隨寸命之則五十八尺五十寸又為/五千八百五十寸以大分每一分通為)
　　　　　(小分四分則每一千寸分為四分每分/得二百五十寸以二百五十寸歸五千)
　　　　　(八百五十寸得二十三寸四十分乃四/十分中之二十三又小零分之四分進)
　　　　　(而命為丈則為四百分/丈之二百三十四也)
設如有甲數四分丈之三又帶此一分之七分之二
　與乙數九分丈之五又帶此一分之三分之一相
　乘問得幾何(此大小分母/俱不同者也)
　　　　　法以甲數小分母七通大分母四得二
　　　　　十八仍以小分母七通大分子三得二
　　　　　十一再加入小分子二得二十三共得
　　　　　二十八分之二十三為甲大小分所變
　　　　　之數又以乙數小分母三通大分母九
　　　　　得二十七仍以小分母三通大分子五
　　　　　得一十五再加入小分子一得一十六
　　　　　共得二十七分之一十六為乙大小分
　　　　　所變之數然後以甲所變之分母二十
　　　　　八與乙所變之分母二十七相乘得七
　　　　　百五十六分為乘出之分母又以甲所
　　　　　變之分子二十三與乙所變之分子一
　　　　　十六相乘得三百六十八分為乘出之
　　　　　分子即定為七百五十六分丈之三百
　　　　　六十八為所得之數也(如以真數明之/甲四分丈之三)
　　　　　(即一丈内之七尺五寸又帶小分七分/之二即二尺五寸内之七寸一分四釐)
　　　　　(二豪有餘是甲數共為八尺二寸一分/四釐二豪有餘也乙九分丈之五即一)
　　　　　(丈内之五尺五寸五分五釐五豪有餘/又帶小分三分之一即一尺一寸一分)
　　　　　(一釐一豪有餘内之三寸七分零三豪/有餘是乙共為五尺九寸二分五釐九)
　　　　　(豪有餘也兩數相乘得四十八尺六十/七寸六十五分有餘即七百五十六分)
　　　　　(丈之三百六十八也如以七百五十六/分除三百六十八分亦得四十八尺六)
　　　　　(十七寸六十五分不盡之數葢七百五/十六分為一百尺則三百六十八分自)
　　　　　(得四十八尺六十七/寸六十五分有餘也)
設如有甲數八分丈之三又帶此一分之四分之一
　與乙數八分丈之四又帶此一分之六分之五相
　乘問得幾何(此大分母同而小/分母不同者也)
　　　　　法以甲數小分母四通大分母八得三
　　　　　十二仍以小分母四通大分子三得一
　　　　　十二再加入小分子一得一十三共得
　　　　　三十二分之一十三為甲大小分所變
　　　　　之數又以乙數小分母六通大分母八
　　　　　得四十八仍以小分母六通大分子四
　　　　　得二十四再加入小分子五得二十九
　　　　　共得四十八分之二十九為乙大小分
　　　　　所變之數然後以甲所變之分母三十
　　　　　二與乙所變之分母四十八相乘得一
　　　　　千五百三十六分為乘出之分母又以
　　　　　甲所變之分子十三與乙所變之分子
　　　　　二十九相乘得三百七十七分為乘出
　　　　　之分子即定為一千五百三十六分丈
　　　　　之三百七十七為所得之數也(如以真/數明之)
　　　　　(甲八分丈之三即三尺七寸五分又帶/此一分之四分之一即三寸一分二釐)
　　　　　(五豪是甲數共為四尺零六分二釐五/豪也乙八分丈之四即五尺又帶此一)
　　　　　(分之六分之五即一尺零四分一釐六/豪有餘是乙數共為六尺零四分一釐)
　　　　　(六豪有餘也兩數相乘得二十四尺五/十四寸四十二分有餘即一千五百三)
　　　　　(十六分丈之三百七十七也如以一千/五百三十六分除三百七十七分亦得)
　　　　　(二十四尺五十四寸四十二分不盡之/數葢一千五百三十六分為一百尺則)
　　　　　(三百七十七分自得二十四尺/五十四寸四十二分有餘也)
設如有甲數六分丈之四又帶此一分之五分之一
　與乙數九分丈之七又帶此一分之五分之二相
　乘問得幾何(此大分母不同而/小分母同者也)
　　　　　法以甲數小分母五通大分母六得三
　　　　　十仍以小分母五通大分子四得二十
　　　　　再加入小分子一得二十一共得三十
　　　　　分丈之二十一為甲大小分所變之數
　　　　　又以乙數小分母五通大分母九得四
　　　　　十五仍以小分母五通大分子七得三
　　　　　十五再加入小分子二得三十七共得
　　　　　四十五分之三十七為乙大小分所變
　　　　　之數然後以甲所變之分母三十與乙
　　　　　所變之分母四十五相乘得一千三百
　　　　　五十分為乘出之分母又以甲所變之
　　　　　分子二十一與乙所變之分子三十七
　　　　　相乘得七百七十七分為乘出之分子
　　　　　即定為一千三百五十分之七百七十
　　　　　七為所得之數也(如以真數明之甲六/分丈之四即六尺六)
　　　　　(寸六分六釐六豪有餘又帶此一分之/五分之一即三寸三分三釐三豪有餘)
　　　　　(是甲數共為六尺九寸九分九釐九豪/有餘也乙九分丈之七即七尺七寸七)
　　　　　(分七釐七豪有餘又帶此一分之五分/之二即四寸四分四釐四豪有餘是乙)
　　　　　(數共為八尺二寸二分二釐二豪有餘/也兩數相乘得五十七尺五十五寸五)
　　　　　(十五分有餘即一千三百五十分丈之/七百七十七也如以一千三百五十分)
　　　　　(除七百七十七分亦得五十七尺五十/五寸五十五分不盡之數葢一千三百)
　　　　　(五十分為一百尺則七百七十七分自/得五十七尺五十五寸五十五分有餘)
　　　　　(也/)
　　除法
零分歸除零分者兩分母兩分子各自除之所得之
數即除出之分也如有竒零不盡者用互乘法齊之
即得分數其比例與除出之法同
設如有九分丈之二以三分丈之一除之求得幾何
　　　　　法以九分丈之二為實三分丈之一為
　　　　　法以法分母三除實分母九得三為除
　　　　　出之分母又以法分子一除實分子二
　　　　　仍得二為除出之分子即定為三分丈
　　　　　之二為所得之數也此法即乘法内兩
　　　　　分母兩分子各相乘為所得之數者轉
　　　　　用之耳此零分除零分之法也
　　　　　又法以互乘代除以實分母九乘法分
　　　　　子一得九為除出之分母又以法分母
　　　　　三乘實分子二得六為除出之分子共
　　　　　得九分丈之六即所求之數也此法與
　　　　　前法所得之分母分子之數雖不同而
　　　　　理則一前法之三分之二與此法之九
　　　　　分之六其比例實同葢前法以法除實
　　　　　其得數為減分之比例此法以兩數互
　　　　　乘其得數為加分之比例故九分之六
　　　　　即三分之二也但法中不用兩分母相
　　　　　乘之數省去一層耳如欲明晰其故則
　　　　　以兩分母九與三相乘得二十七法分
　　　　　母三與實分子二相乘得六實分母九
　　　　　與法分子一相乘得九是將三分之一
　　　　　變為二十七分之九將九分之二變為
　　　　　二十七分之六其兩分母既等則其兩
　　　　　分子自成比例故九與六之比即同於
　　　　　三與二之比九分之六以三約之非三
　　　　　分之二耶(如以真數明之實九分丈之/二為面積即二十二尺二十)
　　　　　(二寸二十二分二十二釐有餘也法三/分丈之一為邊線即三尺三寸三分三)
　　　　　(釐有餘也除之得六尺六寸六分六釐/有餘即三分丈之二也如以三分除二)
　　　　　(分亦得六尺六寸六分六釐不盡之數/葢三分為一丈其二分自得六尺六寸)
　　　　　(六分六釐/有餘也)
整數歸除零分者分母通整數以除分子即得所求
之數
設如有五分丈之三以八丈除之求得幾何
　　　　　法以分子三為實以分母五通整數八
　　　　　丈得四十為法除之得七寸五分即所
　　　　　求之數也此法以五分乘八丈者是分
　　　　　母通整數將每丈俱通為五分也八丈
　　　　　既通為四十分則五分之三之每一分
　　　　　即與四十分中之每一分同等然而零
　　　　　數三分以四十分除之而得七寸五分
　　　　　者則又為變分為尺寸之比例矣四十
　　　　　分與一丈之比即同於三分與七寸五
　　　　　分之比此整數除零分之法也
零分歸除整數者分母通整數而以分子除之即得
所求之數
設如有六丈以三分丈之二除之求得幾何
　　　　　法以分母三通整數六丈得一十八為
　　　　　實以分子二為法除之得九丈即所求
　　　　　之數也此法以三分乘六丈者是將每
　　　　　丈俱通為三分也六丈既通為十八分
　　　　　則十八分中之每一分與三分之二之
　　　　　每一分同等故以分子二除十八得九
　　　　　丈此零分除整數之法也
整數帶零分歸除整數者先將法實之兩整數俱通
為零分而於法中加入分子除之即得
設如有二十四丈以二丈零三分丈之二除之求得
　幾何
　　　　　法以分母三通二十四丈得七十二為
　　　　　實又以分母三通二丈得六加入分子
　　　　　二得八為法除之得九丈即所求之數
　　　　　也此法以分母三通實二十四丈是將
　　　　　實之每丈俱化為三分也又以分母三
　　　　　通法二丈是將法之每丈亦俱化為三
　　　　　分也兩整數俱化為同等則法實一體
　　　　　故法除實而得所求之數也此整數帶
　　　　　零分除整數之法也
整數歸除整數帶零分者先將法實之兩整數俱通
為零分而於實中加入分子以法除之即得
設如有二丈零三分丈之二以二十四丈除之求得
　幾何(即以前法數目作/題者取其易明也)
　　　　　法以分母三通二丈得六加入分子二
　　　　　得八為實又以分母三通二十四丈得
　　　　　七十二為法除之得一尺一寸一分不
　　　　　盡約為九分丈之一即所求之數也此
　　　　　法以分母三通法實之兩整數者是將
　　　　　兩整數之每丈俱通為三分也一得七
　　　　　十二分一得八分以七十二與八之比
　　　　　即同於九與一之比故約為九分之一
　　　　　且以七十二除八得一一一不盡之數
　　　　　定為一尺一寸一分有餘者葢七十二
　　　　　分與一丈之比即同於八分與一尺一
　　　　　寸一分有餘之比也此整數除整數帶
　　　　　零分之法也
整數帶零分歸除零分者先將整數通為零分加入
分子除之即得
設如有五分丈之四以三丈零八分丈之一除之求
　得幾何
　　　　　法以五分丈之四為實以法之分母八
　　　　　通三丈得二十四加入分子一得二十
　　　　　五共得八分丈之二十五為法用兩分
　　　　　母兩分子各自歸除之法以法分母八
　　　　　除實分母五得六二五為除出之分母
　　　　　以法分子二五除實分子四得一六○
　　　　　為除出之分子乃以所得之分母除所
　　　　　得之分子得二尺五寸六分即所求之
　　　　　數也葢法之三丈又八分丈之一乃三
　　　　　丈一尺二寸五分也實之五分丈之四
　　　　　乃八尺也以三丈一尺二寸五分歸除
　　　　　八尺每丈得二尺五寸六分是三丈一
　　　　　尺二寸五分與一丈之比即同於八尺
　　　　　與二尺五寸六分之比也今以分母六
　　　　　二五除分子一六○亦得二尺五寸六
　　　　　分是六二五與一丈之比即同於一六
　　　　　○與二尺五寸六分之比也然六二五
　　　　　與三丈一尺二寸五分之比又即同於
　　　　　一六○與八尺之比而皆為加倍之比
　　　　　例也此整數帶零分除零分之法也又
　　　　　或整數通為零分加入分子之後以法
　　　　　除實而數有竒零不盡者則用互乘代
　　　　　除之法如前數已將整數通為八分丈
　　　　　之二十五為法乃以實分母五乘法分
　　　　　子二十五得一百二十五為除出之分
　　　　　母又以法分母八乘實分子四得三十
　　　　　二為除出之分子乃以所得之分母除
　　　　　所得之分子亦得二尺五寸六分葢一
　　　　　百二十五分與一丈之比即同於三十
　　　　　二分與二尺五寸六分之比也後法之
　　　　　有竒零數而用互乘代除者皆同此例
零分歸除整數帶零分者先將整數通為零分加入
分子以法除之即得
設如有四丈又三分丈之二以七分丈之四除之求
　得幾何
　　　　　法以實之分母三通四丈得十二加入
　　　　　分子二得十四共得三分丈之十四為
　　　　　實以七分丈之四為法用互乘代除之
　　　　　法以實分母三乘法分子四得十二為
　　　　　除出之分母以法分母七乘實分子一
　　　　　十四得九十八為除出之分子乃以所
　　　　　得之分母除所得之分子得八尺仍餘
　　　　　二不盡命為十二分尺之二以法約之
　　　　　為六分尺之一共得八尺零六分尺之
　　　　　一即所求之數也葢十二與一尺之比
　　　　　即同於九十八與八尺有餘之比也此
　　　　　零分除整數帶零分之法也
整數帶零分歸除整數帶零分者先各以整數通為
零分加入分子而以法除實即得
設如有田五畝又三分畝之二共租銀五兩又二十
　七分兩之一求每畝得租銀幾何
　　　　　法以銀分母二十七通五兩得一百三
　　　　　十五加入分子一得一百三十六共得
　　　　　二十七分兩之一百三十六為實又以
　　　　　田分母三通五畝得十五加入分子二
　　　　　得十七共得三分畝之十七為法用互
　　　　　乘代除之法以銀分母二十七乘田分
　　　　　子一十七得四百五十九為除出之分
　　　　　母以田分母三乘銀分子一百三十六
　　　　　得四百零八為除出之分子乃以所得
　　　　　之分母除所得之分子得八錢八分八
　　　　　釐零四百五十九分釐之四百零八即
　　　　　每畝所租之銀數也葢四五九與一兩
　　　　　之比即同於四○八與八錢八分八釐
　　　　　有餘之比也此整數帶零分除整數帶
　　　　　零分之法也
大零分下又帶小零分相除者其例有四(有大小分/母俱同者)
(有大小分母俱不同者有大分母同而小分/母不同者有大分母不同而小分母同者)今以一
法馭之總以小分母通大分母為母數又以小分母
通大分子加入小分子為子數然後以所變之子母
數用互乘代除之法歸之即得(如用子母各自對除/亦得但恐數有竒零)
(故用/此法)
設如有甲八分丈之七又帶此一分之五分之三以
　乙五分丈之二又帶此一分之四分之一除之求
　
　　　　　法以甲小分母五通大分母八得四十
　　　　　仍以小分母五通大分子七得三十五
　　　　　再加入小分子三得三十八共得四十
　　　　　分丈之三十八為甲大小分所變之數
　　　　　以之為實又以乙小分母四通大分母
　　　　　五得二十仍以小分母四通大分子二
　　　　　得八再加入小分子一得九共得二十
　　　　　分丈之九為乙大小分所變之數以之
　　　　　　為法然後用互乘代除之法以甲所變
　　　　　　之分母四十乘乙所變之分子九得三
　　　　　　百六十為除出之分母又以乙所變之
　　　　　　分母二十乘甲所變之分子三十八得
　　　　　　七百六十為除出之分子乃以所得之
　　　　　　分母三百六十除所得之分子七百六
　　　　　　十得二尺一寸一分一釐零三百六十
　　　　　　分釐之四十約為九分釐之一即所求
　　　　　　之數也葢三六○與一尺之比即同於
　　　　　　七六○與二尺一寸一分一釐有餘之
　　　　　　比也此大零分下帶小零分相除之法
　　　　　　也(其分母分子俱同及分母同而分子/不同分母不同而分子同者皆用此)
　　　　　　(例故不/重設)
　
　
　
　
御製數理精蘊下編卷二
　欽定四庫全書
御製數理精藴下編卷三
　　線部一
　　　正比例
　　　轉比例
　　　合率比例
　　　正比例帶分
　　　轉比例帶分
　　比例
凡物彼此相形並之而用加較之而用減聚之而用乘
散之而用除觀之不過兩率然乘除之間四率之理已
黙寓其中如因乘命法曰人幾何每人得物幾何求總
物幾何則是每一人得物幾何與幾何人共得物幾何
相比而成四率乃自小而得大者也如歸除命法曰有
物幾何命幾何人分之每人得物幾何則是共人幾何
共物幾何與每一人得物幾何相比而成四率乃自大
而得小者也葢因命數以一人為法故乘與除各省其
率耳是雖名為乘除而實為相比之四率也至於比例
正法則所該甚廣大而推歩七政天行測量髙深廣逺
小而量功命事度大移小無一非由比例而得葢以兩
數為比例用今有之數即可以得未有之數也比例之
理雖分相連相當二種而相當比例之中實又兼相連
比例相當比例一率比二率如三率比四率而相連比
例首率比中率若中率比末率者即是中率為二率而
又為三率也盡人皆知線有線之比例面有面之比例
體有體之比例殊不知差分盈朒方程借衰疉借之類
正皆比例之屬也然此類中有合數之比例分數之比
例均數之比例借數之比例非條分縷析各項專論則
不備故仍舊各自為類而獨於比例中最切者詳明其
理以列法焉其法一名異乘同除(或名為準測/或名為順單)以原有
之兩件相除故為同除以今有之一件乘之故為異乘
(如先乘而/後除亦同)而今則質言之曰正比例葢以原有之兩件
為一率二率以今有之一件為三率而所求之一件則
為四率也一名為同乘異除(或名為變測或名為/互視或名為逆單)以原
有之兩件相乘故為同乘以今有之一件除之故為異
除而今則質言之曰轉比例葢以原有之兩件為二率
三率以今有之一件為一率而所求之一件則為四率
也然論其乘除之名雖異究其比例之理則一而已今
以數明之如原有之兩數為二與四今有之一數為八
以原有之二作一率原有之四作二率今有之八作三
率即得今所求之四率為十六而一率二與二率四之
比即三率八與四率十六之比為相當之比例也如原
有之兩數為八與四今有之一數為十六以原有之八
作二率原有之四作三率今有之十六作一率即得今
所求之四率為二而一率十六與二率八之比即三率
四與四率二之比或以一率十六與三率四之比即同
於二率八與四率二之比皆為相當之比例也總之乘
除之名有異同四率之列有更換而既成比例之後其
理無不歸於大同由此引伸觸類推而廣之有合幾四
率而為一四率者則名為同乘同除(或名為重測或/名為順較逆較)而
今則質言之曰合率比例葢其理亦不過合幾乘而為
一乘合幾除而為一除各按四率參互錯綜豈能岀於
比例之外哉凡此各種比例俱設數例於後以明立法
之根加之解說以廣用法之意
　　正比例
設如有銀買米每米一石銀八錢今買米二百四十
　石問共該銀若干
　　　　　法以米一石為一率銀八錢為二率今
　　　　　買米二百四十石為三率二三率相乘
　　　　　一率除之得四率一百九十二兩即共
　　　　　銀數也葢一石與二百四十石為加二
　　　　　百四十倍而八錢與一百九十二兩亦
　　　　　為加二百四十倍(見幾何原本六/卷第十五節)故一
　　　　　石與八錢之比即同於二百四十石與
　　　　　一百九十二兩之比也(此法一率是一/止用八錢乘二)
　　　　　(百四十石亦得但為明正比例之理/故首設一二易法使人好推尋也)
設如有銀買米每銀一兩買米一石三斗今有銀三
　百二十兩問共買米若干
　　　　　法以銀一兩為一率米一石三斗為二
　　　　　率今銀三百二十兩為三率二三率相
　　　　　乘一率除之得四率四百一十六石即
　　　　　共米數也葢一兩與一石三斗之比即
　　　　　同於三百二十兩與四百一十六石之
　　　　　比也
設如有銀賞人每三人賞銀一兩八錢今有二百四
　十人問共該銀若干
　　　　　法以三人為一率一兩八錢為二率今
　　　　　有二百四十人為三率二三率相乘一
　　　　　率除之得四率一百四十四兩即共銀
　　　　　數也葢三人與一兩八錢之比即同於
　　　　　二百四十人與一百四十四兩之比也
設如有穀換米每穀一石四斗換米八斗四升今有
　穀三十二石六斗八升問換米若干
　　　　　法以穀一石四斗為一率米八斗四升
　　　　　為二率今有穀三十二石六斗八升為
　　　　　三率二三率相乘一率除之得四率一
　　　　　十九石六斗零八合即所換共米數也
　　　　　葢穀一石四斗與米八斗四升之比即
　　　　　同於穀三十二石六斗八升與米一十
　　　　　九石六斗零八合之比也
設如天上二度當地面四百里今七度該里數若干
　　　　　法以原有之二度為一率四百里為二
　　　　　率今有之七度為三率二三率相乘一
　　　　　率除之得四率一千四百里即七度之
　　　　　里數也葢一率二與二率四之比為加
　　　　　一倍而三率七與四率十四之比亦為
　　　　　加一倍故二率得一率中之幾分之幾
　　　　　則四率亦得三率中之幾分之幾而為
　　　　　相當比例四率也
設如一星一日内行一度三十分今問八刻内應行
　若干
　　　　　法以原數一日變作九十六刻為一率
　　　　　一度三十分變作九十分(一度作六十/分加入三十)
　　　　　(分共九/十分)為二率今星行八刻為三率二
　　　　　三率相乘一率除之得四率七分半即
　　　　　八刻内所行之數葢九十六刻與九十
　　　　　分之比即同於八刻與七分半之比也
　　　　　然将日變為刻者因每日九十六刻不
　　　　　以十進位又今所有者為八刻故以刻
　　　　　數與刻數相比也度變為分者因每度
　　　　　六十分亦不以十進位而今八刻内所
　　　　　行者必為分故以分數與分數相比也
設如驗時儀算砲聲自烟起至聞聲計七秒得五里
　今得十四秒問里數若干
　　　　　法以七秒為一率五里為二率今得十
　　　　　四秒為三率二三率相乘一率除之得
　　　　　四率十里即十四秒之里數也葢七秒
　　　　　與五里之比即同於十四秒與十里之
　　　　　比也
設如有羊四百六十隻共賣銀八十二兩八錢問每
　羊一隻價銀幾何
　　　　　法以羊四百六十隻為一率銀八十二
　　　　　兩八錢為二率羊一隻為三率推得四
　　　　　率一錢八分即每羊一隻之價也(此法/三率)
　　　　　(是一止用羊四百六十隻歸除八十二/兩八錢亦得但列四率法中不得不備)
　　　　　(其一/體也)
設如有羊一羣共二百四十隻又生羔七十二隻問
　加羊羣内十分之幾
　　　　　法以羊二百四十隻為一率十分為二
　　　　　率今生羔七十二隻為三率推得四率
　　　　　三分即為加羊羣内十分之三也葢二
　　　　　百四十與十分之比即同於七十二與
　　　　　三分之比若将二百四十作十分每分
　　　　　得二十四将羊羔七十二作三分每分
　　　　　亦得二十四總而約之故為十分之三
　　　　　也
設如有田科糧每三畝科糧八斗四升今有四千六
　百三十五畝問得糧若干
　　　　　法以三畝為一率八斗四升為二率今
　　　　　有四千六百三十五畝為三率推得四
　　　　　率一千二百九十七石八斗即所得共
　　　　　糧數也葢三畝與八斗四升之比即同
　　　　　於四千六百三十五畝與一千二百九
　　　　　十七石八斗之比也
設如用古量法豆區釜皆以四進有八十豆當二十
　區有二十區當釜若干
　　　　　法以八十豆為一率二十區為二率又
　　　　　為三率推得四率五釜即二十區所當
　　　　　釜數也此正比例中相連比例法也葢
　　　　　因二十區與二十區相乘得四百區而
　　　　　八十豆與五釜相乘亦得四百區二十
　　　　　區既為二率又為三率故謂相連比例
　　　　　是以八十豆與二十區之比即同於二
　　　　　十區與五釜之比也
設如一商原有本銀三千兩一年得利銀九百兩今
　復将九百兩為本問一年得利若干
　　　　　法以三千兩為一率九百兩為二率又
　　　　　為三率推得四率二百七十兩即九百
　　　　　兩所得之利也此法以九百兩為二率
　　　　　又為三率葢三千兩與九百兩之比為
　　　　　三與九之比例而九百兩與二百七十
　　　　　兩之比亦為三與九之比例也
　　轉比例
設如有田一畝原闊八歩長三十歩今闊要十二歩
　問長得幾何
　　　　　法以今闊十二歩為一率原長三十歩
　　　　　為二率原闊八歩為三率二三率相乘
　　　　　一率除之得四率二十歩即今闊十二
　　　　　歩之長也此法以原有之兩數相乘以
　　　　　今有之一數除之而得今所求之數者
　　　　　因乘出兩數相同故也在正比例原有
　　　　　之兩件為一率二率今有之一件為三
　　　　　率而今所求之一件為四率俱以原有
　　　　　之一件與今有之一件相乘其積相同
　　　　　在轉比例則原有之兩件為二率三率
　　　　　今有之一件為一率而今所求之一件
　　　　　為四率是原有之兩件相乘今有之兩
　　　　　件相乘其積相同此兩法異同之故也
　　　　　雖今闊比原闊多而今長却比原長少
　　　　　故原有之闊(八/歩)與長(三十/歩)相乘得二百
　　　　　四十歩而今有之闊(十二/歩)與長(二十/歩)相
　　　　　乘亦得二百四十歩其積既同是以轉
　　　　　而比之自成比例葢今闊比原闊多三
　　　　　分之一今長比原長少三分之一其比
　　　　　例相同(見幾何原本/七卷第三節)故今闊十二歩與
　　　　　原闊八歩之比即同於原長三十歩與
　　　　　今長二十歩之比也若借正比例論之
　　　　　以原闊八歩為一率原長三十歩為二
　　　　　率今闊十二歩為三率二三率相乘一
　　　　　率除之得四率四十五歩則是今闊比
　　　　　原闊多今長亦比原長多所容積數亦
　　　　　多而與一畝之數不合矣故轉以今闊
　　　　　十二歩為一率原長三十歩為二率原
　　　　　闊八歩為三率而得四率二十歩是為
　　　　　一率與三率之比同於二率與四率之
　　　　　比也
設如有地寛二十丈長一百二十丈今換地寛三十
　丈問長得幾何
　　　　　法以今寛三十丈為一率原長一百二
　　　　　十丈為二率原寛二十丈為三率二三
　　　　　率相乘一率除之得八十丈即今寛三
　　　　　十丈之長也此法原有之寛與長相乘
　　　　　得二千四百丈今有之寛與長相乘亦
　　　　　得二千四百丈其積既同故轉而比之
　　　　　自成比例以今寛比原寛以原長比今
　　　　　長俱三與二之比例是以今寛三十丈
　　　　　與原寛二十丈之比即同於原長一百
　　　　　二十丈與今長八十丈之比也
設如傭工開渠八人開之二十日完今加倍用十六
　人開之問得幾日完
　　　　　法以今十六人為一率原二十日為二
　　　　　率原八人為三率二三率相乘一率除
　　　　　之得四率十日即十六人完工之日也
　　　　　此法因工少而用日多故加人使工多
　　　　　而用日少葢今十六人與原八人之比
　　　　　即今之工加一倍而原二十日與今十
　　　　　日之比則今所得之日亦必減一倍故
　　　　　一率十六人與三率八人之比即同於
　　　　　二率二十日與四率十日之比也
設如有地四百八十畝八人耕之十二日完今用六
　人耕之問得幾日完
　　　　　法以今六人為一率原十二日為二率
　　　　　原八人為三率二三率相乘一率除之
　　　　　得四率十六日即六人耕完之日也此
　　　　　法人數日數不同而所耕之田則同為
　　　　　四百八十畝而所用之工又同為九十
　　　　　六故以八人論一日八工十二日則用
　　　　　九十六工以六人論一日六工十六日
　　　　　亦用九十六工也故轉用四率自成比
　　　　　例以一率六人與三率八人之比即同
　　　　　於二率十二日與四率十六日之比也
設如衆軍支米足用四年則每人每月支米三斗今
　欲将四年之米足用十二年問每人每月應支幾
　何
　　　　　法以今欲用十二年為一率原支米三
　　　　　斗為二率足用四年為三率二三率相
　　　　　乘一率除之得四率一斗即足用十二
　　　　　年每人每月應支之數也此法支米多
　　　　　則足用年數少今支米少則足用年數
　　　　　多葢四年與十二年之比在年為加三
　　　　　分之二而三斗與一斗之比在米又為
　　　　　減三分之二其比例固同也
設如木星十二年一周天每年行三十度土星則二
　十八年一周天問每年行幾度
　　　　　法以土星所行一周二十八年為一率
　　　　　木星每年所行三十度為二率木星所
　　　　　行一周十二年為三率二三率相乘一
　　　　　率除之得四率十二度五十一分二十
　　　　　五秒有餘即土星每年所行之度數也
　　　　　葢木星周天比土星年數少而行度却
　　　　　多土星周天比木星年數多而行度却
　　　　　少多得少而少反得多故轉而比之以
　　　　　二十八年與十二年之比即同於三十
　　　　　度與十二度有餘之比也
設如一人借人之絹寬三尺長二十四丈今還絹寬
　四尺問長該若干
　　　　　法以今絹寬四尺為一率原絹長二十
　　　　　四丈為二率原絹寬三尺為三率二三
　　　　　率相乘一率除之得四率十八丈即為
　　　　　今所還寬四尺絹之長也葢原絹寬三
　　　　　尺長二十四丈相乘得七百二十尺今
　　　　　絹寬四尺長十八丈相乘亦得七百二
　　　　　十尺因其積數相同故今絹寬四尺與
　　　　　原絹寬三尺之比即同於原絹長二十
　　　　　四丈與今絹長十八丈之比也
設如驗時儀墜子其繩長四尺四寸八分一釐二豪
　八絲四刻内來往共三千次今造一墜欲使來一
　秒往一秒問繩長若干
　　　　　法以四刻化三千六百秒為今墜子往
　　　　　來次數自乘得一千二百九十六萬次
　　　　　為一率原墜繩長四尺四寸八分一釐
　　　　　二豪八絲為二率以原墜往來三千次
　　　　　自乘得九百萬次為三率二三率相乘
　　　　　一率除之得四率三尺一寸一分二釐
　　　　　即今所求墜繩之長也夫以四刻化秒
　　　　　者葢以所求之墜子欲其來一秒往一
　　　　　秒也故秒數即次數四刻所化之秒即
　　　　　今墜子在四刻内往來之次數也其比
　　　　　例以次數自乘者因墜子往來之際已
　　　　　成平面形故以往來之方數相比為面
　　　　　比面而原墜與今墜之長數相比為線
　　　　　比線務使其類相當而後可以相比也
　　　　　是以今墜往來次數自乘與原墜往來
　　　　　次數自乘之比即同於原墜長數與今
　　　　　墜長數之比也然原墜於四刻内往來
　　　　　之次數少而墜却長今墜於四刻内往
　　　　　來之次數多而墜却短故以今墜之往
　　　　　來次數與原墜之往來次數為比即同
　　　　　於原墜之長與今墜之長為比所以為
　　　　　轉比例也
設如有正方池一面每邊十二丈今欲作寬八丈之
　池使其池面積數與方池等問長得幾何
　　　　　法以今池寬八丈為一率原池長十二
　　　　　丈為二率原池寬十二丈為三率推得
　　　　　四率十八丈即今欲作池之長也此轉
　　　　　比例中相連比例法也葢原池方面每
　　　　　邊十二丈其積一百四十四丈即二率
　　　　　三率相乘之數今所得四率長十八丈
　　　　　與一率寬八丈相乘亦得一百四十四
　　　　　丈兩數相等故以一率今池寬八丈與
　　　　　三率原池寬十二丈之比即同於二率
　　　　　原池長十二丈與四率今池長十八丈
　　　　　之比也
設如原用金九兩係九成今用八成金折還當加幾
　兩
　　　　　法以今金八成為一率原金九兩為二
　　　　　率原金九成為三率推得四率十兩零
　　　　　一錢二分五釐内減九兩餘一兩一錢
　　　　　二分五釐即八成金當加之數也此法
　　　　　二率三率為體雖不同而數則一故亦
　　　　　為相連比例葢以原金九兩又係九成
　　　　　相乘得十成金八兩一錢以今之八成
　　　　　與所得十兩零一錢二分五釐相乘亦
　　　　　得十成金八兩一錢是八成與九成之
　　　　　比即同於九兩與十兩零一錢二分五
　　　　　釐之比也
　　合率比例
設如以夏布換棉布但知每夏布三丈價銀二錢每
　棉布七丈價銀七錢五分今有夏布四十五丈問
　換棉布若干
　　　　　法以夏布三丈與棉布價銀七錢五分
　　　　　相乘得二兩二錢五分為一率夏布價
　　　　　銀二錢與棉布七丈相乘得一兩四錢
　　　　　為二率夏布四十五丈為三率推得四
　　　　　率二十八丈即夏布四十五丈所換之
　　　　　棉布數也此法乃兩比例合為一比例
　　　　　也如分作兩比例明之每夏布三丈價
　　　　　銀二錢今夏布四十五丈則價銀應得
　　　　　三兩此一比例也棉布價銀七錢五分
　　　　　得棉布七丈今夏布四十五丈之價三
　　　　　兩則應得棉布二十八丈此又一比例
　　　　　也夫銀三兩原為夏布四十五丈之價
　　　　　則夏布四十五丈所換之棉布二十八
　　　　　丈價銀亦應三兩可知矣葢兩比例中
　　　　　一以三丈作一率一以七錢五分作一
　　　　　率故三丈與七錢五分相乘得二兩二
　　　　　錢五分而為一率是合兩一率而為一
　　　　　一率也一以二錢作二率一以七丈作
　　　　　二率故二錢與七丈相乘得一兩四錢
　　　　　而為二率是合兩二率而為一二率也
　　　　　而後比例之三率即前比例之四率如
　　　　　以兩三率相乘為三率則所得四率亦
　　　　　為兩四率相乘之數必須以前比例之
　　　　　四率除之方得後比例之四率故即以
　　　　　夏布之四十五丈為三率而得棉布之
　　　　　二十八丈為四率也
設如以芝麻換黄米但知每芝麻三石換菉豆五石
　每菉豆四石換黄米三石今有芝麻五十四石問
　換黄米若干
　　　　　法以芝麻三石與菉豆四石相乘得十
　　　　　二石為一率又以菉豆五石與黄米三
　　　　　石相乘得十五石為二率芝麻五十四
　　　　　石為三率推得四率六十七石五斗即
　　　　　芝麻五十四石所換之黄米數也此法
　　　　　亦兩比例合為一比例也如分作兩比
　　　　　例明之每芝麻三石換菉豆五石則芝
　　　　　麻五十四石必換菉豆九十石此一比
　　　　　例也菉豆四石換黄米三石則菉豆九
　　　　　十石必換黄米六十七石五斗此又一
　　　　　比例也夫菉豆九十石原為芝麻五十
　　　　　四石所換則菉豆九十石所換之黄米
　　　　　即芝麻五十四石所換之黄米可知矣
　　　　　葢以兩比例之各一率相乘為一率兩
　　　　　比例之各二率相乘為二率者即合兩
　　　　　次乘除為一次乘除也
設如養兵七百名每年額餉一萬二千六百兩内有
　新著伍兵三百名已應役七個月問該餉銀若干
　　　　　法以原養兵七百名與十二個月相乘
　　　　　得八千四百為一率額餉一萬二千六
　　　　　百兩為二率新兵三百名與七個月相
　　　　　乘得二千一百為三率推得四率三千
　　　　　一百五十兩即兵三百名七個月應得
　　　　　之餉銀數也此法亦兩比例合為一比
　　　　　例也如分作兩比例明之兵七百名得
　　　　　一萬二千六百兩則兵三百名應得五
　　　　　千四百兩(乃兵三百名十二/個月應得之數)此一比例
　　　　　也兵三百名十二個月應得五千四百
　　　　　兩則七個月應得三千一百五十兩此
　　　　　又一比例也今以兩比例之各一率相
　　　　　乘為一率兩比例之各三率相乘為三
　　　　　率者亦如兩比例之各一率二率相乘
　　　　　合為一一率二率也
設如原有鵝八隻換雞二十隻又雞三十隻換鴨九
　十隻又鴨六十隻換羊二隻今有羊五隻問換鵝
　幾何
　　　　　法以所換羊二隻與所換鴨九十隻相
　　　　　乘得一百八十隻再以所換雞二十隻
　　　　　乘之得三千六百隻為一率又以原鴨
　　　　　六十隻與原雞三十隻相乘得一千八
　　　　　百隻又以原鵝八隻乘之得一萬四千
　　　　　四百隻為二率今羊五隻為三率推得
　　　　　四率二十隻即羊五隻所換之鵝數也
　　　　　此法乃三比例合為一比例也如分作
　　　　　三比例明之羊二隻換鴨六十隻則羊
　　　　　五隻必換鴨一百五十隻此一比例也
　　　　　鴨九十隻換雞三十隻則鴨一百五十
　　　　　隻必換雞五十隻此二比例也雞二十
　　　　　隻換鵝八隻則雞五十隻必換鵝二十
　　　　　隻此三比例也夫雞五十隻原為鴨一
　　　　　百五十隻之所換而鴨一百五十隻又
　　　　　原為羊五隻之所換則雞五十隻所換
　　　　　之鵝二十隻即為羊五隻之所換可知
　　　　　矣今以三比例之各一率連乘之為一
　　　　　率又以三比例之各二率連乘之為二
　　　　　率者正合三比例為一比例也
設如原有菽三斗換黍二斗又黍四斗換稷三斗又
　稷五斗換稻四斗又稻六斗換麥五斗今有麥七
　斗問換菽幾何
　　　　　法以所換麥五斗與所換稻四斗相乘
　　　　　得二石復以所換稷三斗乘之得六石
　　　　　再以所換黍二斗乘之得一十二石為
　　　　　一率又以原有稻六斗與原有稷五斗
　　　　　相乘得三石復以原有黍四斗乘之得
　　　　　一十二石再以原有菽三斗乘之得三
　　　　　十六石為二率今有麥七斗為三率推
　　　　　得四率二石一斗即麥七斗所換之菽
　　　　　數也此合四比例為一比例也如分作
　　　　　四比例明之麥五斗換稻六斗則麥七
　　　　　斗必換稻八斗四升此一比例也稻四
　　　　　斗換稷五斗則稻八斗四升必換稷一
　　　　　石零五升此二比例也稷三斗換黍四
　　　　　斗則稷一石零五升必換黍一石四斗
　　　　　此三比例也黍二斗換菽三斗則黍一
　　　　　石四斗必換菽二石一斗此四比例也
　　　　　夫黍一石四斗原為稷一石零五升之
　　　　　所換而稷一石零五升又為稻八斗四
　　　　　升之所換而稻八斗四升又為麥七斗
　　　　　之所換則黍一石四斗所換之菽二石
　　　　　一斗即為麥七斗之所換可知矣今以
　　　　　四比例之各一率連乘之為一率又以
　　　　　四比例之各二率連乘之為二率者正
　　　　　合四比例為一比例也
設如原有工人一百開河四十丈二十日工完今有
　工人一千開河八十丈問得日數幾何
　　　　　法以今有工人一千與原開河四十丈
　　　　　相乘得四萬丈為一率二十日為二率
　　　　　以原有工人一百與今開河八十丈相
　　　　　乘得八千丈為三率推得四率四日即
　　　　　一千人開河八十丈之日數也此法以
　　　　　原有今有兩數互乘以比例者所以齊
　　　　　其分也試将兩首位一千工與一百工
　　　　　互乘得十萬工然後互乘丈數原有一
　　　　　邊得四萬丈今有一邊得八千丈是原
　　　　　一百工開四十丈則十萬工開四萬丈
　　　　　其比例相同今一千工開八十丈則十
　　　　　萬工開八千丈其比例亦同也因兩工
　　　　　數相同故以四萬丈與二十日之比即
　　　　　同於八千丈與四日之比葢原有十萬
　　　　　工開河四萬丈二十日可完今亦有十
　　　　　萬工開河八千丈則四日可完為比例
　　　　　四率也然此法實係兩比例合為一比
　　　　　例也如分作兩比例明之則先以人工
　　　　　為比例原一百工開二十日今一千工
　　　　　即應開二日為今一千工開河四十丈
　　　　　之日數此一轉比例也次用丈數為比
　　　　　例原四十丈應開二日今八十丈則應
　　　　　開四日為今一千工開河八十丈之日
　　　　　數此一正比例也法以兩比例之一率
　　　　　相乘為一率兩比例之三率相乘為三
　　　　　率者正合兩比例為一比例也
設如原有書一百篇六人寫之十日完每篇三百字
　今有書二百篇八人寫之十二日完問每篇得字
　若干
　　　　　法以今有二百篇與原有六人相乘得
　　　　　一千二百又以原有十日乘之得一萬
　　　　　二千為一率每篇三百字為二率以原
　　　　　有一百篇與今有八人相乘得八百又
　　　　　以今有十二日乘之得九千六百為三
　　　　　率推得四率二百四十字即今八人寫
　　　　　十二日每篇之字數也試将兩首位一
　　　　　百篇與二百篇互乘得二萬篇然後互
　　　　　乘人工與日原有一邊得一萬二千工
　　　　　今有一邊得九千六百工葢原有二萬
　　　　　篇用一萬二千工每篇三百字今亦有
　　　　　二萬篇用九千六百工其每篇必二百
　　　　　四十字為比例四率也然此法實係三
　　　　　比例合為一比例也如分作三比例明
　　　　　之則先以篇數為比例原一百篇每篇
　　　　　三百字今勻為二百篇則每篇只應一
　　　　　百五十字此一轉比例也然人數不同
　　　　　故次以人數為比例原六人寫之每篇
　　　　　應一百五十字今八人寫之則每篇應
　　　　　二百字此一正比例也然日數又不同
　　　　　故次以日數為比例原寫十日每篇應
　　　　　二百字今寫十二日則每篇應二百四
　　　　　十字此又一正比例也法以三比例之
　　　　　各一率連乘之為一率三比例之各三
　　　　　率連乘之為三率者正合三比例為一
　　　　　比例也
設如原雇人寫書每篇六百字八人寫二十日得一
　百二十篇今寫書每篇四百五十字却用十二人
　寫三十日問得篇數幾何
　　　　　法以今有四百五十字與原有八人相
　　　　　乘得三千六百又以原有二十日乘之
　　　　　得七萬二千為一率一百二十篇為二
　　　　　率以原有六百字與今有十二人相乘
　　　　　得七千二百又以今有三十日乘之得
　　　　　二十一萬六千為三率推得四率三百
　　　　　六十篇即今十二人寫三十日之篇數
　　　　　也試将兩首位六百字與四百五十字
　　　　　互乘得二十七萬字然後互乘人工與
　　　　　日原有一邊得七萬二千工今有一邊
　　　　　得二十一萬六千工葢原有一邊二十
　　　　　七萬字用七萬二千工得一百二十篇
　　　　　今一邊亦二十七萬字用二十一萬六
　　　　　千工則得三百六十篇為比例四率也
　　　　　然此法亦係三比例合為一比例也如
　　　　　分作三比例明之則先以字數為比例
　　　　　原每篇六百字為一百二十篇今每篇
　　　　　四百五十字則必匀為一百六十篇此
　　　　　一轉比例也然人數不同故次以人數
　　　　　為比例原八人寫之應得一百六十篇
　　　　　今十二人寫之則應得二百四十篇此
　　　　　一正比例也然日數又不同故次以日
　　　　　數為比例原寫二十日應得二百四十
　　　　　篇今寫三十日則應得三百六十篇此
　　　　　又一正比例也法以三比例之各一率
　　　　　連乘之為一率三比例之各三率連乘
　　　　　之為三率者正合三比例為一比例也
設如海船内原有甜水二萬零一百六十斤每人每
　日用二斤足用四個月今又添四千零三十二斤
　合前數共二萬四千一百九十二斤欲用六個月
　問每日每人應用幾何
　　　　　法以原有二萬零一百六十斤與今六
　　　　　個月相乘得一十二萬零九百六十個
　　　　　月為一率每人每日用水二斤通為三
　　　　　十二兩為二率以今有二萬四千一百
　　　　　九十二斤與原四個月相乘得九萬六
　　　　　千七百六十八個月為三率推得四率
　　　　　二十五兩六錢即今每人每日應用之
　　　　　數也試将兩首位數互乘得四億八千
　　　　　七百七十一萬零七百斤然後互乘月
　　　　　數原有一邊得九萬六千七百六十八
　　　　　個月今有一邊得一十二萬零九百六
　　　　　十個月葢原有水四億八千七百七十
　　　　　一萬零七百斤足用九萬六千七百六
　　　　　十八個月每人得三十二兩今有水亦
　　　　　四億八千七百七十一萬零七百斤欲
　　　　　用十三萬零九百六十個月則每人得
　　　　　二十五兩六錢為轉比例四率也然此
　　　　　法亦係兩比例合為一比例也如分作
　　　　　兩比例明之則先以水數為比例原有
　　　　　水二萬零一百六十斤每人每日用三
　　　　　十二兩今水二萬四千一百九十二斤
　　　　　則每人每日應用三十八兩四錢此一
　　　　　正比例也然月數不同故次以月數為
　　　　　比例原用四個月每日應用三十八兩
　　　　　四錢今欲用六個月則每日應用二十
　　　　　五兩六錢此一轉比例也法以兩一率
　　　　　相乘為一率兩三率相乘為三率者正
　　　　　合兩比例為一比例也
設如原有米八萬石用車二十四輛日行四十里二
　十日運完今有米十萬石用車三十輛日行六十
　里問運完日數幾何
　　　　　法以原有八萬石與今用車三十輛相
　　　　　乘得二百四十萬輛又以今行六十里
　　　　　乘之得一億四千四百萬里為一率二
　　　　　十日為二率以今有十萬石與原用車
　　　　　二十四輛相乘亦得二百四十萬輛又
　　　　　以原行四十里乘之得九千六百萬里
　　　　　為三率推得四率十三日又三分日之
　　　　　一即今米十萬石運完之日數也試将
　　　　　兩首位數互乘得八十億石然後互乘
　　　　　車數里數原有一邊得九千六百萬里
　　　　　今有一邊得一億四千四百萬里葢原
　　　　　有米八十億石用車二百四十萬輛行
　　　　　九千六百萬里得二十日運完今有米
　　　　　亦八十億石亦用車二百四十萬輛行
　　　　　一億四千四百萬里故十三日又三分
　　　　　日之一運完為轉比例四率也然此法
　　　　　亦係三比例合為一比例也如分作三
　　　　　比例明之則先以米數為比例原米八
　　　　　萬石運二十日今米十萬石則應運二
　　　　　十五日此一正比例也然車數不同故
　　　　　次以車數為比例原車二十四輛應運
　　　　　二十五日今車三十輛則應運二十日
　　　　　此一轉比例也然日行里數又不同故
　　　　　次以里數為比例原行四十里應運二
　　　　　十日今行六十里則應運十三日又三
　　　　　分日之一此又一轉比例也法以三比
　　　　　例之各一率連乘之為一率三比例之
　　　　　各三率連乘之為三率者正合三比例
　　　　　為一比例也
設如原有麥子一萬二千石車十二輛每車載三石
　日行八十里四十日運完今有麥三萬石車十六
　輛每車載四石日行六十里問運完日數幾何
　　　　　法以原有麥子一萬二千石與今車十
　　　　　六輛相乘得一十九萬二千輛又以今
　　　　　每車載麥四石乘之得七十六萬八千
　　　　　石又以今行六十里乘之得四千六百
　　　　　零八萬里為一率四十日為二率以今
　　　　　有麥子三萬石與原有車十二輛相乘
　　　　　得三十六萬輛又以原每車載麥三石
　　　　　乘之得一百零八萬石又以原行八十
　　　　　里乘之得八千六百四十萬里為三率
　　　　　推得四率七十五日即今麥三萬石運
　　　　　完之日數也試将兩首位數互乘得三
　　　　　億六千萬石然後互乘車數石數里數
　　　　　原有一邊得八千六百四十萬里今有
　　　　　一邊得四千六百零八萬里葢原有麥
　　　　　三億六千萬石用車三十六萬輛載一
　　　　　百零八萬石行八千六百四十萬里得
　　　　　四十日運完今有麥亦三億六千萬石
　　　　　用車一十九萬二千輛載七十六萬八
　　　　　千石行四千六百零八萬里得七十五
　　　　　日運完為轉比例四率也然此法係四
　　　　　比例合為一比例也如分作四比例明
　　　　　之則先以麥數為比例原麥一萬二千
　　　　　石運四十日今麥三萬石則應運一百
　　　　　日此一正比例也然車數不同故次以
　　　　　車數為比例原車十二輛應運一百日
　　　　　今車十六輛則應運七十五日此一轉
　　　　　比例也然每車所載石數不同故次以
　　　　　石數為比例原每車載三石應運七十
　　　　　五日今每車載四石則應運五十六日
　　　　　二五(即四分/日之一)此又一轉比例也然日行
　　　　　里數又不同故次以里數為比例原日
　　　　　行八十里應運五十六日二五今日行
　　　　　六十里則應運七十五日此又一轉比
　　　　　例也法以四比例之各一率連乘之為
　　　　　一率四比例之各三率連乘之為三率
　　　　　者正合四比例為一比例也
　　正比例帶分
設如有銀買米每米一石價銀八錢四分今買米三
　分石之二問該銀若干
　　　　　法以米一石用分母三通為三分為一
　　　　　率銀八錢四分為二率分子二分為三
　　　　　率二三率相乘一率除之得四率五錢
　　　　　六分即銀數也葢米一石通為三分以
　　　　　三分與八錢四分之比即同於二分與
　　　　　五錢六分之比皆為三分之二之比例
　　　　　也
設如有人行路行過五分之二係八十里問總里數
　幾何
　　　　　法以分子二分為一率分母五分為二
　　　　　率行過八十里為三率二三率相乘一
　　　　　率除之得四率二百里即總里數也葢
　　　　　總里數之五分之二為八十里以二分
　　　　　與五分之比即同於八十里與二百里
　　　　　之比皆為五分之二之比例也
設如有銀買米每米三分石之二價銀七分兩之五
　今買米四分石之三問該銀若干
　　　　　法以三分石之二為一率七分兩之五
　　　　　為二率四分石之三為三率用通分乘
　　　　　法以二率分母七與三率分母四相乘
　　　　　得二十八為乘出之分母又以二率分
　　　　　子五與三率分子三相乘得一十五為
　　　　　乘出之分子是為二十八分之十五為
　　　　　二率三率相乘之數以一率三分石之
　　　　　二除之因分母除不盡乃用通分互乘
　　　　　代除之法除之以乘出之分母二十八
　　　　　與一率之分子二相乘得五十六為除
　　　　　出之分母又以一率之分母三與乘出
　　　　　之分子十五相乘得四十五為除出之
　　　　　分子即得四率五十六分兩之四十五
　　　　　為所求之數也如求真數則變零分為
　　　　　兩以分母五十六為一率一兩為二率
　　　　　分子四十五為三率推得四率八錢餘
　　　　　二不盡命為五十六分錢之二約為二
　　　　　十八分錢之一即所求之真數也
設如有銀買蠟每銀二兩六錢買蠟十斤零五分斤
　之二又七兩零二分兩之一今有銀九錢問買蠟
　幾何
　　　　　法以銀二兩六錢為一率以蠟十斤通
　　　　　為一百六十兩又五分斤之二通為六
　　　　　兩四錢又七兩零二分兩之一通為七
　　　　　兩五錢共得一百七十三兩九錢為二
　　　　　率今有銀九錢為三率推得四率六十
　　　　　兩零一錢九分收為三斤零十二兩一
　　　　　錢九分即所求之蠟數也此法雖有零
　　　　　分而分兩實可相通故各相通以為比
　　　　　例四率也
設如有銀買羽絨每三分丈之一價銀四分兩之三
　今欲買八分丈之七問該銀若干
　　　　　法以原羽絨三分丈之一為一率原銀
　　　　　四分兩之三為二率今羽絨八分丈之
　　　　　七為三率用通分乘法以二率分母四
　　　　　與三率分母八相乘得三十二為乘出
　　　　　之分母又以二率分子三與三率分子
　　　　　七相乘得二十一為乘出之分子是為
　　　　　三十二分之二十一為二率三率相乘
　　　　　之數乃以一率三分丈之一除之因分
　　　　　母除不盡乃用通分互乘代除之法除
　　　　　之以乘出之分母三十二與一率之分
　　　　　子一相乘仍得三十二為除出之分母
　　　　　又以一率之分母三與乘出之分子二
　　　　　十一相乘得六十三為除出之分子即
　　　　　得四率三十二分兩之六十三為所求
　　　　　之數也滿分母三十二分收為一兩餘
　　　　　三十一(六十三分内減去三/十二分仍餘三十一)為一兩又
　　　　　三十二分兩之三十一如求真數則以
　　　　　分母三十二為一率一兩為二率分子
　　　　　三十一為三率推得四率九錢六分八
　　　　　釐七豪五絲與整數一兩相加得一兩
　　　　　九錢六分八釐七豪五絲即真數也
設如有銀買緞每緞二疋共價八兩又五分兩之四
　今欲買三十六疋問共價若干
　　　　　法以二疋為一率共價八兩用分母五
　　　　　通為四十分加分子四得四十四分為
　　　　　二率今買三十六疋為三率推得四率
　　　　　七百九十二分以每分母五分收為一
　　　　　兩得一百五十八兩又五分兩之二(以/五)
　　　　　(分為一率一兩為二率七百九十二分/為三率推得四率一百五十八兩餘二)
　　　　　(分即命為五/分兩之二)即所求之數也如以五分
　　　　　兩之二收為四錢(五分為一兩則/二分為四錢)則得
　　　　　一百五十八兩四錢即緞三十六疋之
　　　　　共價也如以子母分變為真數求之二
　　　　　疋共價八兩又五分兩之四則五分為
　　　　　一兩四分為八錢是二疋共價為八兩
　　　　　八錢即以二疋為一率八兩八錢為二
　　　　　率三十六疋為三率亦得四率一百五
　　　　　十八兩四錢為緞三十六疋之共價也
　　轉比例帶分
設如一案長九尺寬一尺六寸今欲将原長減三分
　之一其面積仍與原案等問寬幾何
　　　　　法以原長九尺用分母三歸之得每分
　　　　　三尺於原長九尺内減去一分之三尺
　　　　　餘六尺為今長為一率原寬一尺六寸
　　　　　為二率原長九尺為三率二三率相乘
　　　　　一率除之得四率二尺四寸即今所求
　　　　　之寬也此法因分母三可以度盡原長
　　　　　故變今長為真數與他率為比例也
設如營造原每日用五十六人為一月又九分月之
　三可以完工今每日用六十四人問完工之日得
　幾何
　　　　　法以今用六十四人為一率以分母九
　　　　　通一月為九分加入分子三共為九分
　　　　　月之十二為二率原用五十六人為三
　　　　　率推得四率九分月之十分半滿分母
　　　　　九分收為一月餘一分半(十分半内減/去九分餘一)
　　　　　(分/半)約為六分月之一即得一月又六分
　　　　　月之一為今用六十四人完工之日也
　　　　　葢六十四人與一月又九分月之三之
　　　　　比即同於五十六人與一月又六分月
　　　　　之一之比也
設如原有一門簾用綾一丈二尺其綾寬一尺五寸
　今欲作一新簾其綾比原綾寬七分尺之三問應
　用長數幾何
　　　　　法以原寬一尺五寸用分母七通為十
　　　　　分半加入分子三得今寬一十三分半
　　　　　為一率原長一丈二尺為二率原寬十
　　　　　分半為三率推得四率九尺又一百三
　　　　　十五分尺之四十五約為三分尺之一
　　　　　即得九尺又三分尺之一為今應用之
　　　　　長數也葢今寬十三分半與原寬十分
　　　　　半之比即同於原長一丈二尺與今長
　　　　　九尺又三分尺之一之比也
設如城守兵一營其糧可支一年又七分年之二今
　汰去三分之一問應支年數幾何
　　　　　法先以年分母七通一年為七分加入
　　　　　分子二得七分年之九又以兵分子一
　　　　　減分母三得二為三分之二為現存兵
　　　　　數(汰去三分之一則/存者為三分之二)因兩分母不同故
　　　　　用互乘以齊之以兩分母三七相乘得
　　　　　二十一為共母分即原兵分以年分母
　　　　　七互乘兵分子二得十四為今存兵分
　　　　　以兵分母三互乘年分子九得二十七
　　　　　為原年分即以所通今存兵十四分為
　　　　　一率原年數二十七分為二率原兵二
　　　　　十一分為三率推得四率二十一分年
　　　　　之四十分半滿分母二十一分收為一
　　　　　年餘十九分半(四十分半内減二十/一分餘十九分半)約
　　　　　為七分年之六分半即得一年又七分
　　　　　年之六分半為今應支之年數也葢今
　　　　　存兵比原兵少三分之一則支糧年數
　　　　　必多三分之一故今存兵十四分與原
　　　　　　兵二十一分之比即同於原年數二十
　　　　　　七分與今年數四十分半之比也
　
　
　
　
　
　
　
　
　
　
　
　
　
御製數理精藴下編卷三
　欽定四庫全書
御製數理精藴下編卷四
　　線部二
　　　按分遞折比例(二八差分/遞折差分)　(三七差分差分四六差分/加倍減半)
　　按分遞折比例
差分之欵項雖多而按分遞折者皆為相連比例故
約之而歸一類如二八三七四六差分俱以十分為
總率而按各分以分之者也如遞折差分亦以十分
為率而按十分之幾以遞折之者也如加倍減半差
分則以倍半為率按一定之分而加減之者也今細
分其目如左
二八差分者以總物平分十分一得十分之二一得
十分之八有三色者則以二與八與三十二為衰數
葢八與三十二之比即如二與八之比也有四色者
則以二與八與三十二與一百二十八為衰數葢三
十二與一百二十八之比亦如二與八之比也至於
五色以上者皆以相連比例求各衰數總不越乎二
八之比例故曰二八差分
三七差分者以總物平分十分一得十分之三一得
十分之七有三色者則以九與二十一及四十九為
衰數(以九為第一衰數者因三與七非彼此度盡之/數七作三分必至竒零不盡故以三因三得九)
(為三分則以三因七得二十一為七分如/二十一轉為三分則四十九又為七分矣)葢九與二
十一即如三與七之比而二十一與四十九亦如三
與七之比也有四色者則以二十七與六十三及一
百四十七與三百四十三為衰數(以三因九得二十/七為三分故以七)
(因九得六十三為七分若六十三轉為三分則一百/四十七為七分一百四十七轉為三分則三百四十)
(三又為/七分矣)葢二十七與六十三六十三與一百四十七
一百四十七與三百四十三皆如三與七之比也五
色以上者皆以相連比例求各衰數總不越乎三七
之比例故曰三七差分
四六差分者以總物平分十分一得十分之四一得
十分之六有三色者則以四與六與九為衰數葢六
與九之比即如四與六之比也有四色者則以四與
六與九與一三五為衰數葢九與一三五之比亦如
四與六之比也五色以上者亦以相連比例求各衰
數總不越乎四六之比例故曰四六差分
遞折差分者十分之中得其幾分即為幾折如得其
六分即為六折得其四分即為四折若夫五折則為
十分之半故載於倍半法中而别為一類
加倍差分其數自少而多皆以倍而加減半差分則
數自多而少皆以半而減因加減有定分故立衰有
定例總以加倍減半之數為相連比例設為借數以
求正數也
　　二八差分
設如有銀三千兩令二等人户二八納之問各該若
　干
　　　　　法以二分八分相併得十分為一率銀
　　　　　三千兩為二率二分為三率推得四率
　　　　　六百兩為下等人户所納之數仍以二
　　　　　分八分相併之十分為一率銀三千兩
　　　　　為二率以八分為三率推得四率二千
　　　　　四百兩即為上等人户所納之數也此
　　　　　法兩用四率者正為明比例之理葢二
　　　　　分八分相併之十分與總銀三千之比
　　　　　即如二分之與六百之比八分之與二
　　　　　千四百之比也
　　　　　又捷法以二八所併之十分歸除總銀
　　　　　三千兩得每分三百兩以二分乘之得
　　　　　六百以八分乘之得二千四百葢每一
　　　　　分得三百而二分得六百八分得二千
　　　　　四百也又或先得二分所納之數於總
　　　　　銀内減之即八分所納之數此又正法
　　　　　外之變法也
設如有人一千六百名二分賞銀八分賞米問賞銀
　人若干賞米人若干
　　　　　法以二分八分相併得十分為一率人
　　　　　一千六百名為二率二分為三率推得
　　　　　四率三百二十名為應賞銀之人如以
　　　　　八分為三率推得四率一千二百八十
　　　　　名即應賞米之人也葢二分八分相併
　　　　　之十分與總人一千六百之比即如二
　　　　　分之與三百二十名之比八分之與一
　　　　　千二百八十名之比也
　　　　　又捷法以二八所併之十分歸除總人
　　　　　數一千六百名得每分一百六十名以
　　　　　二分乘之得賞銀人三百二十名以八
　　　　　分乘之得賞米人一千二百八十名葢
　　　　　每一分得一百六十名而二分得三百
　　　　　二十名八分得一千二百八十名也
設如有米五百八十八石令甲乙丙三人二八分之
　問每人應得幾何
　　　　　法以二分為甲衰八分為乙衰三十二
　　　　　分為丙衰相併得四十二分為一率總
　　　　　米五百八十八石為二率以甲二分為
　　　　　三率推得四率二十八石即甲分米數
　　　　　以乙八分為三率得四率一百一十二
　　　　　石即乙分米數以丙三十二分為三率
　　　　　得四率四百四十八石即丙分米數也
　　　　　此法用二與八八與三十二者即二八
　　　　　相連比例分葢總分數四十二分與總
　　　　　米五百八十八石之比即二分與二十
　　　　　八石之比八分與一百一十二石之比
　　　　　即三十二分與四百四十八石之比也
　　　　　又捷法以總數四十二分歸除總米五
　　　　　百八十八石得每分一十四石以二分
　　　　　乘之得甲米二十八石以八分乘之得
　　　　　乙米一百一十二石以三十二分乘之
　　　　　得丙米四百四十八石也
設如有銅五百二十斤錬成精銅每十分中去渣二
　分餘精銅八分問精銅與渣各得若干
　　　　　法以十分為一率銅五百二十斤為二
　　　　　率八分為三率推得四率四百一十六
　　　　　斤為精銅之數如以二分為三率推得
　　　　　四率一百零四斤即銅渣之數也葢十
　　　　　分與五百二十斤之比即如八分之與
　　　　　四百一十六斤之比二分之與一百零
　　　　　四斤之比也
　　　　　又捷法以十分歸除總銅五百二十斤
　　　　　得每分五十二斤以八分乘之得四百
　　　　　一十六斤以二分乘之得一百零四斤
　　　　　葢每一分五十二斤而二分得一百零
　　　　　四斤八分得四百一十六斤也又或先
　　　　　得精銅八分數減總銅餘即銅渣二分
　　　　　數也
設如有田二千六百三十五畝以麥穀豆麻四色遞
　次二八分種問各田應得幾何
　　　　　法以二分為麻衰八分為豆衰三十二
　　　　　分為穀衰一百二十八分為麥衰併之
　　　　　得一百七十分為一率總田二千六百
　　　　　三十五畝為二率以麥一百二十八分
　　　　　為三率得四率一千九百八十四畝即
　　　　　麥田數如以穀三十二分為三率得四
　　　　　率四百九十六畝即穀田數如以豆八
　　　　　分或麻二分為三率所得四率即豆一
　　　　　百二十四畝與麻三十一畝之田數也
　　　　　又捷法以總數一百七十分除總田數
　　　　　二千六百三十五畝得每分一十五畝
　　　　　五分乃以每色分數乘之即得每色應
　　　　　種數也
設如有銀三千四百一十兩令五商遞次二八分出
　問各出幾何
　　　　　法以一商為二分一商為八分一商為
　　　　　三十二分一商為一百二十八分一商
　　　　　為五百一十二分併之得六百八十二
　　　　　分為一率總銀三千四百一十兩為二
　　　　　率以五百一十二分為三率得四率二
　　　　　千五百六十兩即五百一十二分應出
　　　　　之數如以一百二十八分為三率得四
　　　　　率六百四十兩即一百二十八分應出
　　　　　之數如以三十二分為三率得四率一
　　　　　百六十兩即三十二分應出之數如以
　　　　　八分或二分為三率所得四率四十兩
　　　　　即八分應出之數一十兩即二分應出
　　　　　之數也
　　　　　又捷法以總數六百八十二分除總銀
　　　　　三千四百一十兩得每分五兩再以每
　　　　　人分數乘之即得每人應出銀數也
設如有糧二千六百五十五石九斗令甲乙丙丁戊
　五等人户照二八遞減納之甲三十户乙四十户
　丙五十户丁六十户戊七十户問各户所納幾何
　各等户共納幾何
　　　　　法以五百一十二為甲一户分數再以
　　　　　甲三十户乘之得一萬五千三百六十
　　　　　為甲三十户共分數以一百二十八為
　　　　　乙一户分數再以乙四十户乘之得五
　　　　　千一百二十為乙四十户共分數又以
　　　　　三十二為丙一户分數再以丙五十户
　　　　　乘之得一千六百為丙五十户共分數
　　　　　又以八為丁一户分數再以丁六十户
　　　　　乘之得四百八十為丁六十户共分數
　　　　　又以二為戊一户分數再以戊七十户
　　　　　乘之得一百四十為戊七十户共分數
　　　　　以所得五等共分數併之得二萬二千
　　　　　七百為總分數為一率總糧二千六百
　　　　　五十五石九斗為二率以甲五百一十
　　　　　二分為三率得甲一户納五十九石九
　　　　　斗零四合又以甲三十户乘之得甲共
　　　　　納一千七百九十七石一斗二升以乙
　　　　　一百二十八分為三率得乙一户納十
　　　　　四石九斗七升六合又以乙四十户乘
　　　　　之得乙共納五百九十九石零四升以
　　　　　丙三十二分為三率得丙一户納三石
　　　　　七斗四升四合又以丙五十户乘之得
　　　　　丙共納一百八十七石二斗以丁八分
　　　　　為三率得丁一户納九斗三升六合又
　　　　　以丁六十户乘之得丁共納五十六石
　　　　　一斗六升以戊二分為三率得戊一户
　　　　　納二斗三升四合又以戊七十户乘之
　　　　　得戊共納十六石三斗八升也
　　　　　又捷法以總分數除總糧數得每一分
　　　　　一斗一升七合以各等一户分數乘之
　　　　　得各等一户納糧之數以各等共户分
　　　　　數乘之得各等共户納糧之數葢前法
　　　　　有各等户而各等之中又有衆户故以
　　　　　定分數(二八三十二一百二十/八五百一十二之數)為各等
　　　　　分數又以衆户乘之為各等共户之分
　　　　　數此捷法以總分數除總糧是得各等
　　　　　每一户中之一分故以每一户分數乘
　　　　　之得每一户之數以每一等共分數乘
　　　　　之得每一等之全數也
　　三七差分
設如有銀五千兩令東西二縣三七支銷問各該幾
　何
　　　　　法以七分為東縣衰數三分為西縣衰
　　　　　數併之得十分為一率總銀五千兩為
　　　　　二率以七分為三率得四率三千五百
　　　　　兩即東縣應支之數如以三分為三率
　　　　　得四率一千五百兩即西縣應支之數
　　　　　也葢三七比例亦以總衰數與總銀數
　　　　　之比即若每縣衰數與每縣銀數之比
　　　　　故十分與五千之比即若三分與一千
　　　　　五百之比七分與三千五百之比也
　　　　　又捷法先以總衰十分除總銀五千兩
　　　　　得每分五百兩以七分乘之即東縣之
　　　　　數以三分乘之即西縣之數或得東縣
　　　　　數於總銀内減之餘即西縣數也此法
　　　　　以總衰除總銀得每分五百兩以七乘
　　　　　之即得七分以三乘之即得三分也前
　　　　　法先乘而後除後法先除而後乘其理
　　　　　一也
設如有田二千五百畝令上等户七分種之下等户
　三分種之問各該幾何
　　　　　法以七分三分相併得十分為一率二
　　　　　千五百畝為二率上户七分為三率得
　　　　　四率一千七百五十畝即上户應種田
　　　　　數如以三分為三率得四率七百五十
　　　　　畝即下户應種田數葢十分與二千五
　　　　　百畝之比即七分與一千七百五十畝
　　　　　之比三分與七百五十畝之比也
　　　　　又捷法以三七相併之十分歸除總田
　　　　　二千五百畝得每分二百五十畝以三
　　　　　分乘之得下户七百五十畝以七分乘
　　　　　之得上户一千七百五十畝葢一分為
　　　　　二百五十畝而三分得七百五十畝七
　　　　　分得一千七百五十畝也
設如以車運物行十里二十刻到今已行七里問尚
　得幾刻到
　　　　　法以十里為一率二十刻為二率以七
　　　　　里與十里相減餘三里為三率推得四
　　　　　率六刻即運到刻數也如以七里為三
　　　　　率推得四率十四刻與總二十刻相減
　　　　　餘六刻亦即運到刻數也葢十里與二
　　　　　十刻之比即三里與六刻之比七里與
　　　　　十四刻之比也
　　　　　又捷法以十里歸除二十刻得每里二
　　　　　刻以三里乘之得六刻以七里乘之得
　　　　　十四刻葢每一里為二刻則三里得六
　　　　　刻七里得十四刻也
設如種樹一千一百六十株按松柏桃栁四色遞次
　三七分種問各該幾何
　　　　　法以三百四十三分為松衰一百四十
　　　　　七分為柏衰六十三分為桃衰二十七
　　　　　分為栁衰併之得五百八十分為一率
　　　　　一千一百六十株為二率以三百四十
　　　　　三分為三率得四率六百八十六株即
　　　　　種松之數以一百四十七分為三率得
　　　　　四率二百九十四株即種柏之數以六
　　　　　十三分為三率得四率一百二十六株
　　　　　即種桃之數以二十七分為三率得四
　　　　　率五十四株即種栁之數也
　　　　　又捷法以總衰數五百八十歸除總樹
　　　　　一千一百六十得每分二株以三百四
　　　　　十三分乘之得種松之數以一百四十
　　　　　七分乘之得種柏之數以六十三分乘
　　　　　之得種桃之數以二十七分乘之得種
　　　　　栁之數也此法有四位故以三因九得
　　　　　二十七為栁衰數又遞用七因三歸為
　　　　　桃柏松之衰數也
設如有熟絲四百九十七兩七錢按絹綾緞遞次三
　七分織問各該絲幾何
　　　　　法以九分為絹衰二十一分為綾衰四
　　　　　十九分為緞衰併之得七十九分為一
　　　　　率絲四百九十七兩七錢為二率以緞
　　　　　四十九分為三率得四率三百零八兩
　　　　　七錢即緞絲數如以綾二十一分為三
　　　　　率得四率一百三十二兩三錢即綾絲
　　　　　數如以絹九分為三率得四率五十六
　　　　　兩七錢即絹絲數也
　　　　　又捷法以總衰數七十九分除總絲四
　　　　　百九十七兩七錢得每分六兩三錢以
　　　　　緞四十九分乘之得緞絲之數以綾二
　　　　　十一分乘之得綾絲之數以絹九分乘
　　　　　之得絹絲之數也此法有三位故以三
　　　　　因三得九為絹之衰數又遞用七因三
　　　　　歸為綾與緞之衰數葢九與二十一二
　　　　　十一與四十九為相連比例三率而九
　　　　　與二十一之比即二十一與四十九之
　　　　　比也
設如編銀八百二十八兩二錢令甲乙丙丁戊五等
　户三七徴納問各户所納幾何
　　　　　法以八十一分為甲衰一百八十九分
　　　　　為乙衰四百四十一分為丙衰一千零
　　　　　二十九分為丁衰二千四百零一分為
　　　　　戊衰併之得四千一百四十一分為一
　　　　　率總銀八百二十八兩二錢為二率以
　　　　　每人分數各為三率得四率之一十六
　　　　　兩二錢即甲所納銀數得四率之三十
　　　　　七兩八錢即乙所納銀數得四率之八
　　　　　十八兩二錢即丙所納銀數得四率之
　　　　　二百零五兩八錢即丁所納銀數得四
　　　　　率之四百八十兩二錢即戊所納銀數
　　　　　也
　　　　　又捷法以總衰數四千一百四十一分
　　　　　歸除總銀八百二十八兩二錢得每分
　　　　　二錢以甲乙丙丁戊各人分數乘之即
　　　　　得各人所納銀數也此法有五位故以
　　　　　三因二十七得八十一分為甲之衰數
　　　　　又遞用七因三歸即得乙丙丁戊各衰
　　　　　數矣
設如有田一百三十八畝每畝徴米二斗今七分徴
　米三分折絲每米一石折絲一斤問各該幾何
　　　　　法以七分為米衰三分為絲衰併之得
　　　　　十分為一率又以徴米二斗乘田一百
　　　　　三十八畝得總米二十七石六斗為二
　　　　　率以米七分為三率得四率一十九石
　　　　　三斗二升即徴米七分之數與總米相
　　　　　減餘八石二斗八升為三分折絲之數
　　　　　按米每石折絲一斤則以八石二斗八
　　　　　升用十六兩乘之得一百三十二兩四
　　　　　錢八分為八斤四兩四錢八分即折絲
　　　　　三分之數也此法以徴米二斗乘總田
　　　　　是得總徴米數而三七分之也總米分
　　　　　去七分即本色米數餘者折為絲即三
　　　　　分絲數也折絲之法每石既為一斤則
　　　　　八石二斗四升自得八斤四兩四錢八
　　　　　分也
　　　　　又捷法以總衰十分歸除總米二十七
　　　　　石六斗得每分二石七斗六升以米七
　　　　　分乘之得米數以絲三分乘之得折絲
　　　　　之米數既得折絲之米數而絲之斤兩
　　　　　亦得矣
　　四六差分
設如有金四千兩令上下二等金户六四傾銷問各
　該幾何
　　　　　法以六分為上等衰數四分為下等衰
　　　　　數併之得十分為一率共金四千兩為
　　　　　二率以六分為三率得四率二千四百
　　　　　兩即上等金户傾銷之數如以四分為
　　　　　三率得四率一千六百兩即下等金户
　　　　　傾銷之數此法以四分六分相併之十
　　　　　分與共金四千兩之比即如六分與二
　　　　　千四百兩之比四分與一千六百兩之
　　　　　比也
　　　　　又捷法以總衰十分歸除共金四千兩
　　　　　得每分四百兩以六分乘之得二千四
　　　　　百兩為上等金户傾銷之數以四分乘
　　　　　之得一千六百兩為下等金户傾銷之
　　　　　數如先得上等六分金數於共金數内
　　　　　減之其餘即下等四分金數也
設如有水田三百畝令上下二户四六分灌問各灌
　若干
　　　　　法以四分六分相併得十分為一率三
　　　　　百畝為二率六分為三率推得四率一
　　　　　百八十畝即上户所灌之田以四分為
　　　　　三率推得四率一百二十畝即下户所
　　　　　灌之田也葢四六相併之十分與三百
　　　　　畝之比即六分與一百八十畝之比四
　　　　　分與一百二十畝之比也
　　　　　又捷法以相併之十分歸除總田三百
　　　　　畝得每分三十畝以六分乘之即上户
　　　　　田數以四分乘之即下户田數葢每一
　　　　　分得三十畝而六分得一百八十畝四
　　　　　分得一百二十畝也如或先得六分田
　　　　　數減總田餘即四分田數也
設如有絲二百五十斤換米每絲一斤換米一石今
　已換過六分尚餘絲四分問已換未換各若干
　　　　　法以四分六分相併得十分為一率将
　　　　　二百五十斤絲變作二百五十石米為
　　　　　二率(每絲一斤換/米一石故也)以六分為三率推得
　　　　　四率一百五十石為已換之米數以四
　　　　　分為三率推得四率一百石為未換之
　　　　　米數葢四六相併之十分與二百五十
　　　　　石之比即六分與一百五十石之比四
　　　　　分與一百石之比也
　　　　　又捷法以相併之十分歸除總米二百
　　　　　五十石得每分二十五石以六分乘之
　　　　　得已換之一百五十石以四分乘之得
　　　　　未換之一百石葢每一分得二十五石
　　　　　而四分得一百石六分得一百五十石
　　　　　也
設如有絲一千五百五十八斤令甲乙丙三家四六
　分織問各該幾何
　　　　　法以四為甲衰數六為乙衰數九為丙
　　　　　衰數併之得十九為一率總絲一千五
　　　　　百五十八斤為二率以甲四分為三率
　　　　　即得甲絲三百二十八斤以乙六分為
　　　　　三率即得乙絲四百九十二斤以丙九
　　　　　分為三率即得丙絲七百三十八斤此
　　　　　法以總衰十九分與總絲一千五百五
　　　　　十八斤之比即甲四分與三百二十八
　　　　　斤之比乙六分與四百九十二斤之比
　　　　　丙九分與七百三十八斤之比也
　　　　　又捷法以總衰數十九分除總絲一千
　　　　　五百五十八斤得每分八十二斤以甲
　　　　　四分乘之得甲絲三百二十八斤以乙
　　　　　六分乘之得乙絲四百九十二斤以丙
　　　　　九分乘之得丙絲七百三十八斤也
設如有田九百七十五畝令甲乙丙丁四人四六分
　種問每人各得幾何
　　　　　法以四分為甲衰六分為乙衰九分為
　　　　　丙衰一十三分半為丁衰併之得三十
　　　　　二分半為一率總田九百七十五畝為
　　　　　二率以甲四分為三率即得甲田一百
　　　　　二十畝以乙六分為三率即得乙田一
　　　　　百八十畝以丙九分丁一十三分半各
　　　　　為三率即得二百七十畝為丙田得四
　　　　　百零五畝為丁田也葢三十二分半與
　　　　　九百七十五畝之比即甲四分與一百
　　　　　二十畝之比乙六分與一百八十畝之
　　　　　比亦即丙九分與二百七十畝之比丁
　　　　　十三分半與四百零五畝之比也
　　　　　又捷法以總衰數三十二分半歸除總
　　　　　田九百七十五畝得每分三十畝以甲
　　　　　乙丙丁各衰數乘之即得每人田數也
設如有糧一千二百六十六石令甲乙丙丁戊五舟
　按六分四分遞次運載問各該幾何
　　　　　法以四分為戊衰六分為丁衰九分為
　　　　　丙衰一十三分半為乙衰二十分二五
　　　　　為甲衰併之得五十二分七五為一率
　　　　　總糧一千二百六十六石為二率以甲
　　　　　二十分二五為三率得甲運四百八十
　　　　　六石以乙一十三分半為三率得乙運
　　　　　三百二十四石以丙九分為三率得丙
　　　　　運二百一十六石以丁六分為三率得
　　　　　丁運一百四十四石以戊四分為三率
　　　　　得戊運九十六石此法總衰數與總糧
　　　　　之比即各人分數與各人糧數之比也
　　　　　葢六與九九與一三五一三五與二○
　　　　　二五皆同為四六之比例也
　　　　　又捷法以總衰五十二分七五歸除總
　　　　　糧一千二百六十六石得每分二十四
　　　　　石以甲乙丙丁戊各舟衰數乘之即得
　　　　　各舟運糧之數也
設如有米三百八十五石五斗二升令上等人户六
　分下等人户四分交納上等二十六户下等四十
　户問各等每户各該幾何
　　　　　法以六為上等衰數以上户二十六户
　　　　　乘之得一百五十六為上等二十六户
　　　　　共衰數以四為下等衰數以下户四十
　　　　　乘之得一百六十為下等四十户共衰
　　　　　數併之得三百一十六為一率總米三
　　　　　百八十五石五斗二升為二率以上等
　　　　　六分為三率得四率七石三斗二升為
　　　　　上等一户米數以上等共分數一百五
　　　　　十六為三率得一百九十石三斗二升
　　　　　為上等二十六户共米數如以下等四
　　　　　分為三率得四率四石八斗八升為下
　　　　　等一户米數以下等共分數一百六十
　　　　　為三率得一百九十五石二斗即下等
　　　　　四十户共米數也
　　　　　又捷法以總衰三百一十六分歸除總
　　　　　米三百八十五石五斗二升得每分一
　　　　　石二斗二升以六分乘之得上等一户
　　　　　米數以上等共分數乘之得上等共米
　　　　　數以四分乘之得下等一户米數以下
　　　　　等共分數乘之得下等共米數也
　　遞折差分
設如有熟稻七百九十九畝六分八釐令三人以十
　分之六收割問每人得幾何
　　　　　法以一百為第一人分數六十為第二
　　　　　人分數三十六為第三人分數三分數
　　　　　相併得一百九十六分為一率總稻七
　　　　　百九十九畝六分八釐為二率第一人
　　　　　分數一百為三率得四率四百零八畝
　　　　　即第一人收割田數如以第二人分數
　　　　　六十為三率得四率二百四十四畝八
　　　　　分即第二人收割田數如以第三人分
　　　　　數三十六為三率得四率一百四十六
　　　　　畝八分八釐即第三人收割田數葢十
　　　　　分之六如彼得十分此得六分也第二
　　　　　人得第一人十分之六第三人又得第
　　　　　二人十分之六故一百與六十之比即
　　　　　六十與三十六之比遞次比例皆十分
　　　　　之六也其得數四百零八畝與二百四
　　　　　十四畝八分之比即二百四十四畝八
　　　　　分與一百四十六畝八分八釐之比亦
　　　　　皆為十分之六也
　　　　　又捷法以總分一百九十六除總田七
　　　　　百九十九畝六分八釐得每一分四畝
　　　　　零八釐以一百分乘之得第一人四百
　　　　　零八畝以六十分乘之得第二人二百
　　　　　四十四畝八分以三十六分乘之得第
　　　　　三人一百四十六畝八分八釐也
設如有銀一千二百六十六兩五錢令四商以十分
　之七遞次販貨出賣問每人該銀幾何
　　　　　法以一千為第一人分數七百為第二
　　　　　人分數四百九十為第三人分數三百
　　　　　四十三為第四人分數相併得二千五
　　　　　百三十三分為一率總銀一千二百六
　　　　　十六兩五錢為二率以一千分為三率
　　　　　得四率五百兩即第一人銀數以七百
　　　　　分為三率得四率三百五十兩即第二
　　　　　人銀數以四百九十分為三率得四率
　　　　　二百四十五兩即第三人銀數以三百
　　　　　四十三分為三率得四率一百七十一
　　　　　兩五錢即第四人銀數葢十分之七遞
　　　　　折而下第二人得第一人十分之七則
　　　　　第三人亦得第二人十分之七而第四
　　　　　人又得第三人之十分之七其先立衰
　　　　　數一千分七百分四百九十分三百四
　　　　　十三分皆十與七之比例也
　　　　　又捷法以總分二千五百三十三除總
　　　　　銀一千二百六十六兩五錢得每一分
　　　　　五錢以一千分乘之得第一人五百兩
　　　　　以七百分乘之得第二人三百五十兩
　　　　　以四百九十分乘之得第三人二百四
　　　　　十五兩以三百四十三分乘之得第四
　　　　　人一百七十一兩五錢也
設如生銅入爐鎔化三次每一次去渣十分之二淨
　得上好熟銅二百四十八兩問原銅幾何
　　　　　法即以十分之八為分數(十分之中去/渣二分得淨)
　　　　　(銅八分故以十/分之八為比例)以八分為一率十分為
　　　　　二率熟銅二百四十八兩為三率得四
　　　　　率三百一十兩為第三次入爐銅數又
　　　　　以八分為一率十分為二率三百一十
　　　　　兩為三率得四率三百八十七兩五錢
　　　　　為第二次入爐銅數再以八分為一率
　　　　　十分為二率三百八十七兩五錢為三
　　　　　率得四率四百八十四兩三錢七分五
　　　　　釐即第一次入爐生銅數也此法因八
　　　　　折三次而轉求原數故以八分為一率
　　　　　十分為二率轉求三次而始得也
　　　　　又法以八分自乘再乘得五百一十二
　　　　　分為一率十分自乘再乘得一千分為
　　　　　二率熟銅二百四十八兩為三率得四
　　　　　率四百八十四兩三錢七分五釐即第
　　　　　一次入爐生銅數也前法以三次三率
　　　　　各求四率故必乘除三次此法則以一
　　　　　率二率俱各自乘再乘止以第三次熟
　　　　　銅數為三率即得第一次生銅數是合
　　　　　三次乘除而為一次乘除也
設如有絲三百六十九斤令甲乙丙丁四人照十分
　之八折分問各得幾何
　　　　　法以一千為甲分數八百為乙分數六
　　　　　百四十為丙分數五百一十二為丁分
　　　　　數相併得二千九百五十二分為一率
　　　　　總絲三百六十九斤為二率以每人分
　　　　　數各為三率所得各四率一百二十五
　　　　　斤為甲數一百斤為乙數八十斤為丙
　　　　　數六十四斤為丁數葢十分之八遞折
　　　　　而下乙得甲十分之八丙得乙亦十分
　　　　　之八而丁得丙亦十分之八其先立衰
　　　　　數一千分八百分六百四十分五百一
　　　　　十二分皆十與八之比例也如捷法先
　　　　　除後乘須用通分不然則斤數有竒零
　　　　　矣
設如有絹四百七十丈一尺八寸四分令三等人户
　照十分之六出之上等户二十五中等户三十下
　等户四十八問每户該出幾何
　　　　　法以一百為上等分數用二十五乘之
　　　　　得二千五百為上等户共分數以六十
　　　　　為中等分數用三十乘之得一千八百
　　　　　為中等户共分數以三十六為下等分
　　　　　數用四十八乘之得一千七百二十八
　　　　　為下等户共分數併之共六千零二十
　　　　　八分為一率絹四百七十丈一尺八寸
　　　　　四分為二率以三等各分數各為三率
　　　　　所得各四率上等每户出七丈八尺中
　　　　　等每户出四丈六尺八寸下等每户出
　　　　　二丈八尺零八分又以各等户數乘各
　　　　　等每户絹數得上等二十五户共出絹
　　　　　一百九十五丈中等三十户共出絹一
　　　　　百四十丈零四尺下等四十八户共出
　　　　　絹一百三十四丈七尺八寸四分也
　　　　　又捷法以總分數六千零二十八分除
　　　　　總絹四百七十丈一尺八寸四分得每
　　　　　一分為七寸八分以各等分數乘之得
　　　　　各等每一户絹數再以各等户數乘之
　　　　　即得各等衆户共出絹數也
設如有官糧一百六十八石四斗八升八合令四等
　人户以十分之七依次遞折交納一等二十二户
　二等三十六户三等四十二户四等四十八户問
　每等每户各納幾何
　　　　　法以一千為一等分數用二十二户乘
　　　　　之得二萬二千即一等户共分數以七
　　　　　百為二等分數用三十六户乘之得二
　　　　　萬五千二百即二等户共分數以四百
　　　　　九十為三等分數用四十二户乘之得
　　　　　二萬零五百八十為三等户共分數以
　　　　　三百四十三為四等分數用四十八户
　　　　　乘之得一萬六千四百六十四為四等
　　　　　户共分數併之共八萬四千二百四十
　　　　　四分為一率總糧一百六十八石四斗
　　　　　八升八合為二率以一千分為三率得
　　　　　四率一等每户二石以共户數乘之得
　　　　　共納四十四石以七百分為三率得四
　　　　　率二等每户一石四斗以共户數乘之
　　　　　得共納五十石零四斗以四百九十分
　　　　　為三率得四率三等每户九斗八升以
　　　　　共户數乘之得共納四十一石一斗六
　　　　　升以三百四十三分為三率得四率四
　　　　　等每户六斗八升六合以共户數乘之
　　　　　得共納三十二石九斗二升八合也
　　　　　又捷法以總分數八萬四千二百四十
　　　　　四除總糧一百六十八石四斗八升八
　　　　　合得每一分為二合以各等分數乘之
　　　　　得各等每一户糧數再以各等户數乘
　　　　　之即得各等衆户共納糧數也
　　加倍減半差分
設如一人讀書日加一倍三日共讀三千四百六十
　五字問每日所讀幾何
　　　　　法以一為第一日分數二為第二日分
　　　　　數四為第三日分數併之得七分為一
　　　　　率總字三千四百六十五為二率一分
　　　　　為三率得四率四百九十五字即第一
　　　　　日所讀之數倍之得九百九十字即第
　　　　　二日所讀之數又倍之得一千九百八
　　　　　十字即第三日所讀之數也葢加倍者
　　　　　是第二日增於第一日一倍第三日又
　　　　　增於第二日一倍倍數多者由此遞加
　　　　　如二與四四與八八與十六之類皆為
　　　　　加一倍之比例也
設如一人織絹日加一倍至第四日織成六丈七尺
　五寸問每日織幾何
　　　　　法以一為第一日分數二為第二日分
　　　　　數四為第三日分數八為第四日分數
　　　　　併之得十五分為一率總絹六丈七尺
　　　　　五寸為二率一分為三率得四率四尺
　　　　　五寸即第一日之數倍之得九尺為第
　　　　　二日之數又倍之得一丈八尺為第三
　　　　　日之數又倍之得三丈六尺為第四日
　　　　　之數四數相加共得六丈七尺五寸以
　　　　　合原數也
設如一人借銀為商三次每次得利銀比本銀加一
　倍每次還人二百兩三次之後本利還盡問原本
　銀若干
　　　　　法以一為本銀分數二為第一次本利
　　　　　共分四為第二次本利共分八為第三
　　　　　次本利共分即以八分為一率原本銀
　　　　　一分為二率又以一為第三次還銀分
　　　　　二為第二次還銀分四為第一次還銀
　　　　　分併之得七分與每次還人二百兩相
　　　　　乘得一千四百兩為三率得四率一百
　　　　　七十五兩即原本銀數也葢每次得利
　　　　　銀比本銀加一倍則原本銀為一分第
　　　　　一次必得二分第二次必得四分至第
　　　　　三次必得八分此以未還人計也然每
　　　　　次還人二百兩三次之後本利還盡若
　　　　　第三次不還則得二百兩者一分第二
　　　　　次不還則至第三次必得二百兩者二
　　　　　分第一次不還則至第三次必得二百
　　　　　兩者四分(以第一次之一分第二次加/倍得二分第三次加倍得四)
　　　　　(分/)是第三次應得二百兩者七分而為
　　　　　一千四百兩矣故以八分與一分之比
　　　　　同於一千四百兩與一百七十五兩之
　　　　　比也
　　　　　又法以二百兩用三次還銀共分七乘
　　　　　之得一千四百兩折半三次亦得本銀
　　　　　之數葢折半三次即以八除也
設如一人賣酒每日比原數加一倍一日賣一斤六
　日賣盡問原酒若干
　　　　　法以一為原酒分數按六日加倍六次
　　　　　得六十四分為一率原酒一分為二率
　　　　　又以一為第六次賣酒分二為第五次
　　　　　賣酒分四為第四次賣酒分八為第三
　　　　　次賣酒分十六為第二次賣酒分三十
　　　　　二為第一次賣酒分併之得六十三分
　　　　　與每斤十六兩相乘得一千零八兩為
　　　　　三率得四率十五兩七錢五分即原酒
　　　　　數也
　　　　　又法以每斤十六兩用六次賣酒共分
　　　　　六十三乘之得一千零八兩折半六次
　　　　　亦得原酒之數葢折半六次即以六十
　　　　　四除也
設如有田一千二百畝分與甲乙丙丁四人種之自
　上以下遞減一半問各該若干
　　　　　法以八為甲分四為乙分二為丙分一
　　　　　為丁分併之得十五分為一率田一千
　　　　　二百畝為二率以甲八分為三率得四
　　　　　率六百四十畝即甲田數以乙四分為
　　　　　三率得四率三百二十畝即乙田數以
　　　　　丙二分為三率得四率一百六十畝即
　　　　　丙田數以丁一分為三率得四率八十
　　　　　畝即丁田數如以甲田六百四十畝折
　　　　　半即乙田數以乙田三百二十畝折半
　　　　　即丙田數以丙田一百六十畝折半即
　　　　　丁田數也
設如有銀一萬八千零八十八兩令甲乙丙三人減
　半分之問各該幾何
　　　　　法以四為甲分數二為乙分數一為丙
　　　　　分數併之得七分為一率總銀一萬八
　　　　　千零八十八兩為二率以甲四分為三
　　　　　率得四率一萬零三百三十六兩即甲
　　　　　所得銀數以乙二分為三率得四率五
　　　　　千一百六十八兩即乙所得銀數以丙
　　　　　一分為三率得四率二千五百八十四
　　　　　兩即丙所得銀數也葢減半者即自上
　　　　　而下折半減之也如四折半為二二折
　　　　　半為一是也今以甲銀一萬零三百三
　　　　　十六兩折半即得乙銀五千一百六十
　　　　　八兩将乙銀再折半即得丙銀二千五
　　　　　百八十四兩也
設如有銀三千一百六十兩分與三等人第一等人
　二十名第二等人二十四名第三等人三十名第
　二等比一等之銀減一倍第三等比二等之銀減
　一倍問各等每人分銀幾何
　　　　　法以四為一等分數二為二等分數一
　　　　　為三等分數以一分乘三等三十名仍
　　　　　　得三十分以二分乘二等二十四名得
　　　　　　四十八分以四分乘一等二十名得八
　　　　　　十分三數相併共得一百五十八分為
　　　　　　一率總銀三千一百六十兩為二率四
　　　　　　分為三率得四率八十兩為第一等每
　　　　　　人所得銀數減半得四十兩為二等每
　　　　　　人所得銀數又減半得二十兩為三等
　　　　　　每人所得銀數以各等人數乘各等每
　　　　　　人所得銀數即各等共人所得共銀數
　　　　　　併之以合原銀數也
　
　
　
　
　
　
　
御製數理精蘊下編卷四
　欽定四庫全書
御製數理精藴下編卷五
　　線部三
　　　按數加减比例(遞加遞减差分/互□□平差分)　(超位加减差分/首尾互凖差分)
　　按數加減比例
差分之内又有按數遞加遞減或互和折半者皆為
相當比例其法有四一曰遞加遞減差分蓋所加所
減之中遞次數目皆同者也一曰超位加減差分乃
加減之中彼此分數不同者也一曰互和折半差分
蓋立法以首尾二數之較互和折半以求中數而遞
加遞減者也一曰首尾互準差分乃以前幾分之數
與後幾分之數互相比較或以前幾分與後幾分定
為同數以立準則然後立衰數以求之者也然超位
加減即遞加遞减之一類也首尾互凖又為互和折
半之變體也
遞加者其數自少而多以漸而加也遞減者其數自
多而少以漸而減也加減之數遞次皆同故以遞次
名之法中有三色者以總法比總實即得中一數凡
單位者俱按此例如五色七色九色之類是也有四
色者以總法比總實得中二數相和折半之數凡雙
位者皆按此例如六色八色十色之類是也既得中
數按定數加減則各色之數可得矣
超位加減者加減之中遞次分數不同即如三人分
銀若干一得三分一得五分一得八分而彼此分數
之比例不同又如三人買物第一人比第二人多出
二倍第二人比第三人又多出一倍而加倍之比例
不同故謂之超位加減然立衰分求之與遞次加減
無異故次於遞次加減之後
互和折半者亦如遞次加減之理但用法㣲異遞次
加減知總物數知總人數併知遞加遞減之數以求
各數互和折半則亦知總物數總人數但知首一人
比末一人之較數而求遞加遞減之數以得各數是
以三色者第一數第三數相和折半即第二數四色
者第一數第四數相和折半即第二數第三數之中
數既得中數按較數之分加減之即得遞加之數五
色六色以至多位者止分竒偶立法總以三四為例
俱可以相和折半而得故名之曰互和折半也
首尾互準者即互和折半之變體蓋互和折半知總
物數知總人數又知首一人比末一人之較數因此
較數而得各人分數首尾互準則不知總物數但知
總人數與首尾二人各分數或但知首尾幾位共分
數由此互相準折而得各項分數與總數要之但以
互和折半之法逆推之而即得故次於互和折半之
後焉
　　遞加遞減差分
設如有金六十兩令甲乙丙三人依次遞加五兩分
　之問各得幾何
　　　　　法以三人為一率金六十兩為二率一
　　　　　人為三率推得四率二十兩即乙應得
　　　　　之數自乙數加五兩得二十五兩即丙
　　　　　應得之數自乙數減五兩得十五兩即
　　　　　甲應得之數也此法因甲丙二人所得
　　　　　較之乙所得加減之數皆同故以總三
　　　　　人與總六十兩之比即若中一人與中
　　　　　一分二十兩之比也
設如有鉛三百五十斤欲作四球依次遞加二十五
　斤問每球重數若干
　　　　　法以四球為一率鉛三百五十斤為二
　　　　　率一球為三率推得四率八十七斤半
　　　　　即第二球第三球相和折半之數乃以
　　　　　遞加二十五斤折半得十二斤半與八
　　　　　十七斤半相加得一百斤即第三球之
　　　　　重與八十七斤半相減餘七十五斤即
　　　　　第二球之重於第三球重數内再加二
　　　　　十五斤得一百二十五斤即第四球之
　　　　　重於第二球重數内再減二十五斤餘
　　　　　五十斤即第一球之重也此法比例所
　　　　　得八十七斤半較之第二球多十二斤
　　　　　半較之第三球則少十二斤半故為二
　　　　　球相和折半之數以遞加二十五斤之
　　　　　數折半加減之即得中二球之重再以
　　　　　二十五斤加減之即得第一與第四球
　　　　　之重也
設如有金七十五斤分與公侯伯子男五等自男以
　上遞加五斤問各該幾何
　　　　　法以五人為一率金七十五斤為二率
　　　　　一人爲三率推得四率十五斤即伯所
　　　　　得之數自伯十五斤而上加五斤得二
　　　　　十斤即侯所得之數再加五斤得二十
　　　　　五斤即公所得之數自伯十五斤而下
　　　　　減五斤餘十斤即子所得之數再減五
　　　　　斤餘五斤即男所得之數也
設如有俸糧三百零五石令五等官依品級遞減十
　三石給之問各得若干
　　　　　法以五分為一率(即五等官/五分也)糧三百零
　　　　　五石為二率一分為三率推得四率六
　　　　　十一石即三等官俸自六十一石遞加
　　　　　十三石得二等七十四石一等八十七
　　　　　石自六十一石遞減十三石得四等四
　　　　　十八石五等三十五石也
設如有銀九百九十六錠分給八人自末名以上依
　次遞加十七錠問首末兩人各該幾何
　　　　　法以八人為一率銀九百九十六錠為
　　　　　二率一人為三率推得四率一百二十
　　　　　四錠半為第四人第五人相和折半之
　　　　　數乃以遞加十七錠折半得八錠半與
　　　　　一百二十四錠半相加得一百三十三
　　　　　錠即第四人應得之數再以十七錠遞
　　　　　加三次得一百八十四錠即第一人應
　　　　　得之數以八錠半與一百二十四錠半
　　　　　相減餘一百一十六錠即第五人應得
　　　　　之數再以十七錠遞減三次餘六十五
　　　　　錠即第八人應得之數也
設如一人有九子不明説出各人歲數但云共有二
　百零七歲自長至少皆遞差三嵗問各歲幾何
　　　　　法以九分為一率(即以九子/為九分也)二百零七
　　　　　歲為二率一分為三率推得四率二十
　　　　　三歲即第五子之年自二十三嵗遞加
　　　　　三歲得四子二十六嵗三子二十九歳
　　　　　二子三十二歲長子三十五歲自二十
　　　　　三歲遞減三嵗得六子二十歲七子十
　　　　　七嵗八子十四歲九子十一歲也
設如有敘功之二十人其末一人賞銀一百兩以上
　遞加三十兩問第一人賞銀幾何共賞銀幾何
　　　　　法以一分為一率遞加三十兩為二率
　　　　　十九分為三率推得四率五百七十兩
　　　　　即第一人比末一人共多之數於此數
　　　　　内加入末名之一百兩共六百七十兩
　　　　　即第一人應得之數以第一人所得之
　　　　　數與末一人所得之數併之共七百七
　　　　　十兩復以二十人乘之得一萬五千四
　　　　　百兩折半得七千七百兩即二十人共
　　　　　得之銀數也此法蓋以第一人比第二
　　　　　十人共多十九個三十兩故以一分與
　　　　　遞加之三十兩相比即如十九分與第
　　　　　一人共多於第二十人之五百七十兩
　　　　　相比也既得十九分共多之數再加入
　　　　　末一人之一百兩即得第一人應得之
　　　　　數矣又首末二數相併以人數二十乘
　　　　　之折半得其銀數者蓋以遞加之數彼
　　　　　此均同首一人得數至多末一人得數
　　　　　至少首末二人之數相併折半即為中
　　　　　數以中數乘人數而得共數今首末二
　　　　　人之數相併而末折半即用人數乗之
　　　　　故所得之數為應得共數之加倍數是
　　　　　以半之而始得共銀數也
設如有牛四十區但云第一區是三十頭餘遞加二
　十頭問第四十區該幾何總數幾何
　　　　　法以一分為一率遞加二十頭為二率
　　　　　三十九分為三率推得四率七百八十
　　　　　加入第一區之三十共八百一十頭即
　　　　　第四十區之數以首末二區數相併共
　　　　　八百四十頭用四十區乗之得三萬三
　　　　　千六百頭折半得一萬六千八百頭即
　　　　　四十區之總數也此法第二區比第一
　　　　　區加二十由此遞加則第四十區比第
　　　　　一區共多三十九個二十故以一分與
　　　　　二十頭相比即如三十九分與第四十
　　　　　區共多於第一區之七百八十頭相比
　　　　　也再加入第一區之三十頭即第四十
　　　　　區之數繼而併首末兩數以總區數四
　　　　　十乗之折半即得共數也
設如有人一百名第一人賞銀一百兩以下遞減五
　錢問共該銀幾何
　　　　　法以一分為一率遞減五錢為二率九
　　　　　十九分為三率推得四率四十九兩五
　　　　　錢即第一名多於第一百名之數於一
　　　　　百兩内減之餘五十兩零五錢即第一
　　　　　百名應賞之數又與第一名賞銀相併
　　　　　得一百五十兩零五錢以一百名乗之
　　　　　得一萬五千零五十兩折半得七千五
　　　　　百二十五兩即共賞銀數也蓋賞銀遞
　　　　　減五錢則第一名比第一百名多九十
　　　　　九個五錢故以一分與五錢相比即如
　　　　　九十九分與第一名總多於第一百名
　　　　　之數相比也爰以首尾兩數相併以名
　　　　　數一百乗之折半而得總銀數也
設如一人染絹初日染八尺日加一尺加至六十尺
　止問日與絹各幾何
　　　　　法以初日之八尺與末日之六十尺相
　　　　　加得六十八尺為首尾兩日共染之絹
　　　　　數又看八尺以前遞減至一尺有幾分
　　　　　今有七分即為七尺乃於末日之六十
　　　　　尺減去七尺餘五十三尺即為共日五
　　　　　十三日乃以二日為一率六十八尺為
　　　　　二率五十三日為三率推得四率一千
　　　　　八百零二尺即五十三日共染之絹數
　　　　　也此法以二日為一率者取其首末相
　　　　　合之共日為準也以初日末日之尺數
　　　　　相併為二率者取其首末尺數相合與
　　　　　首末兩日為比也以八尺遞減至一尺
　　　　　而得日數為三率者蓋以初日之八尺
　　　　　上數至一尺得數必為七分即爲七尺
　　　　　(理與一面/尖堆法同)而今有之末日六十尺内減
　　　　　去七尺餘五十三尺即為五十三日故
　　　　　二日與首末相合之尺數相比即如共
　　　　　日五十三日與共絹之尺數相比也
設如一人行路日増六里共行三百二十里但知初
　末兩日所行共一百六十里問共行幾日及初日
　末日各行幾里
　　　　　法以初末兩日行數一百六十里折半
　　　　　得八十里乃共日之中數為一率一日
　　　　　為二率共行三百二十里為三率推得
　　　　　四率四日即共行日數也又以日増六
　　　　　里折半得三里與六里相併得九里加
　　　　　於中數八十里得八十九里即第四日
　　　　　所行之數減於中數八十里餘七十一
　　　　　里即第一日所行之數也此法以第四
　　　　　日第一日行數相併折半者為得四日
　　　　　之中數既得四日之中數與一日之比
　　　　　即如共數與四日之比也又以日増之
　　　　　數折半而與日増之數相併加於中數
　　　　　而得末日所行之數減於中數而得初
　　　　　日所行之數者其所得之中數在第二
　　　　　日第三日之間故此中數内加日増數
　　　　　之半即得第三日所行之數減日増數
　　　　　之半即得第二日所行之數故再加日
　　　　　増數之全而得末日所行之數再減日
　　　　　増數之全而得初日所行之數也
設如一人織布厯十三日共織一千三百五十二寸
　因日漸長每日加功六寸至末日比初日多織七
　十二寸問初末二日各織幾何
　　　　　法以十三日為一率共織數一千三百
　　　　　五十二寸為二率一日為三率推得四
　　　　　率一百零四寸乃初末二日之中數為
　　　　　第七日所織之數以第七日上計初日
　　　　　下計末日俱得六分於是以六分與日
　　　　　加六寸相乗得三十六寸乃以三十六
　　　　　寸於第七日之一百零四寸内減之得
　　　　　六十八寸即初日所織之數於第七日
　　　　　之一百零四寸上加之得一百四十寸
　　　　　即末日所織之數也此法雖求初末兩
　　　　　日之數然以十三日與總織數之比即
　　　　　一日與初末兩日中數之比既得中數
　　　　　按分加之何所不得此又遞次加減法
　　　　　中之又一例也
設如有田七百二十畝令甲乙丙三戸依次遞減分
　耕問各該幾何
　　　　　法以三分為甲衰數二分為乙衰數一
　　　　　分為丙衰數相併得六分為一率總田
　　　　　七百二十畝為二率一分為三率推得
　　　　　四率一百二十畝為一分即丙所耕之
　　　　　數以二分因之得二百四十畝即乙所
　　　　　耕之數以三分因之得三百六十畝即
　　　　　甲所耕之數也此法併總衰分為一率
　　　　　總田數為二率者是將總衰分比總田
　　　　　數故六分得七百二十畝而一分得一
　　　　　百二十畝也六分中甲得三分乙得二
　　　　　分丙得一分自甲遞次至乙至丙皆減
　　　　　一百二十畝故為遞減也凡命法中不
　　　　　定所減分數者即以此法為例
設如有銀九十二兩令伯仲叔季四人遞減分之問
　各得幾何
　　　　　法以四分為伯衰數三分為仲衰數二
　　　　　分為叔衰數一分為季衰數相併得十
　　　　　分為一率總銀九十二兩為二率一分
　　　　　為三率推得四率九兩二錢即季所得
　　　　　之數以二分因之得一十八兩四錢即
　　　　　叔所得之數以三分因之得二十七兩
　　　　　六錢即仲所得之數以四分因之得三
　　　　　十六兩八錢即伯所得之數也此法以
　　　　　十分比總銀即如總銀分為十分也是
　　　　　以十分中伯得四分仲得三分叔得二
　　　　　分季得一分自伯遞次至季皆減一分
　　　　　故謂之遞減差分也
設如有金一十二兩六錢欲挨次遞減造套杯六個
　問各重若干
　　　　　法以六五四三二一為六杯衰分併之
　　　　　得二十一分為一率共金數一十二兩
　　　　　六錢為二率一分為三率推得四率六
　　　　　錢即第六杯之重以二分因之得一兩
　　　　　二錢即第五杯之重以三分因之得一
　　　　　兩八錢即第四杯之重以四分因之得
　　　　　二兩四錢即第三杯之重以五分因之
　　　　　得三兩即第二杯之重以六分因之得
　　　　　三兩六錢即第一杯之重也此法以總
　　　　　分比總銀即如以一分比末一杯之重
　　　　　也以上遞加一分即各杯之重矣
設如有糧一千一百三十四石令五等戸遞減納之
　一等二十四戸二等三十三户三等四十二戸四
　等五十一户五等六十户問各等每戸應納若干
　　　　　法以五四三二一為五等衰分以五分
　　　　　因一等户二十四得一百二十分以四
　　　　　分因二等戸三十三得一百三十二分
　　　　　以三分因三等户四十二得一百二十
　　　　　六分以二分因四等戸五十一得一百
　　　　　零二分以一分因五等户六十仍得六
　　　　　十分總併之得五百四十分為一率總
　　　　　糧一千一百三十四石為二率一分為
　　　　　三率推得四率二石一斗即五等每户
　　　　　所納之數以二分因之得四石二斗即
　　　　　四等每户所納之數以三分因之得六
　　　　　石三斗即三等每户所納之數以四因
　　　　　之得八石四斗即二等每戸所納之數
　　　　　以五因之得十石五斗即一等每戸所
　　　　　納之數也
　　超位加減差分
設如甲丙丁三人買房一所共價八百一十兩丙比
　甲出銀加一倍丁比甲丙共出銀又加一倍問每
　人各出幾何
　　　　　法以一分為甲衰數加一倍得二分為
　　　　　丙衰數又以甲一分丙二分相併為三
　　　　　分復加一倍得六分為丁衰數相併得
　　　　　九分為一率總銀八百一十兩為二率
　　　　　以甲一分為三率得四率九十兩即甲
　　　　　所出銀數加一倍得一百八十兩即丙
　　　　　所出銀數將甲丙共銀復加一倍得五
　　　　　百四十兩即丁所出銀數也此法以一
　　　　　分為甲數加一倍為丙數者因丙比甲
　　　　　銀多一倍也又共甲丙兩數加一倍為
　　　　　丁數者因丁比甲丙共銀又多一倍也
　　　　　故以所命各人分數相併得共分數以
　　　　　此共分數比共銀數即如各人分數比
　　　　　各人所出銀數也
設如有銀五千兩買馬四匹園一區宅一所其園價
　比馬價多三倍而宅價比園價又多四倍問各價
　幾何
　　　　　法以一分為馬衰數加三倍(為三/分)得四
　　　　　分為園衰數又將園四分加四倍(為十/六分)
　　　　　得二十分為宅衰數相併得二十五分
　　　　　為一率總價五千兩為二率馬一分為
　　　　　三率推得四率二百兩即馬四匹之價
　　　　　(馬每匹價/五十兩)加三分六百兩得八百兩即
　　　　　園一區之價再將園價加四分三千二
　　　　　百兩得四千兩即宅一所之價也此法
　　　　　將馬為一分而加三分為園價者因園
　　　　　價比馬價多三倍也又將園價為一分
　　　　　而加四分為宅價者因宅價比園價又
　　　　　多四倍也是以共分之比共價即如馬
　　　　　四匹之一分比各色每一分之價也
設如有糧七百六十石以船三次運之第一次運十
　分二次運七分三次運二分問每次運糧幾何
　　　　　法以十分七分二分相併得十九分為
　　　　　一率共糧七百六十石為二率十分為
　　　　　三率得四率四百石即第一次所運之
　　　　　數如以七分為三率得四率二百八十
　　　　　石即第二次所運之數如以二分為三
　　　　　率得四率八十石即第三次所運之數
　　　　　也此法第一次之十分二次之七分三
　　　　　次之二分即三次之衰數分數已明故
　　　　　即以運分作衰分也
設如有銅一百八十兩依次遞減造三等儀器上等
　比中等加二倍中等比下等加一倍問三等儀器
　各得銅幾何
　　　　　法以一分為下等衰數二分為中等衰
　　　　　數二分加二倍得六分為上等衰數併
　　　　　之得九分為一率共銅一百八十兩為
　　　　　二率下等之一分為三率推得四率二
　　　　　十兩即下等儀器之重加一倍得四十
　　　　　兩即中等儀器之重又加二倍得一百
　　　　　二十兩即上等儀器之重也此法命一
　　　　　分為下等數故加倍為中等數而得二
　　　　　分復以二分加二倍為上等數故上等
　　　　　數又為六分也
設如有銀七十兩買駱駝馬驢各一匹而價之多少
　不等但知馬比駝價為九分之四驢比駝價為九
　分之一問各價幾何
　　　　　法以一分為驢衰數四分為馬衰數九
　　　　　分為駝衰數併之得十四分為一率銀
　　　　　七十兩為二率驢一分為三率推得四
　　　　　率五兩即驢一匹之價以四分因之得
　　　　　二十兩即馬一匹之價以九分因之得
　　　　　四十五兩即駝一匹之價此法因駝價
　　　　　為九分故即以九為衰數且兩分母俱
　　　　　同為九分而馬居九分之四故即以四
　　　　　為馬分驢居九分之一故即以一為驢
　　　　　分也既得驢價取其四分即馬價取其
　　　　　九分即駝價也
設如一人為商三次初次獲利比原銀多二倍二次
　獲利比初次本利共銀多四倍三次獲利比二次
　本利共銀又多三倍共計獲利併原銀得九百兩
　問原銀幾何
　　　　　法以一分為初商原銀衰數加二倍得
　　　　　三分為初次本利共分又比三分加四
　　　　　倍得十五分為二次本利共分又比十
　　　　　五分加三倍得六十分為三次本利共
　　　　　分即以此六十分為一率三次本利共
　　　　　銀九百兩為二率一分為三率推得四
　　　　　率一十五兩即原銀數也此法初次加
　　　　　二倍是原銀之外加二倍也又加四倍
　　　　　是比初次本利共銀之外又加四倍也
　　　　　又加三倍是比二次本利共銀之外又
　　　　　加三倍也故以總分比總銀即如一分
　　　　　之比原銀也
設如有米二十四石分與四人甲四分乙五分丙七
　分丁九分問各該幾何
　　　　　法以甲之四分乙之五分丙之七分丁
　　　　　之九分相併得二十五分為一率共米
　　　　　二十四石為二率一分為三率推得四
　　　　　率九斗六升乃每一分之數以甲四分
　　　　　因之即得甲之三石八斗四升以乙五
　　　　　分因之即得乙之四石八斗以丙七分
　　　　　因之即得丙之六石七斗二升以丁九
　　　　　分因之即得丁之八石六斗四升也此
　　　　　法以一分為三率故得每人一分之數
　　　　　如以各人分數各為三率即得各人之
　　　　　全分矣
設如有銀九十二兩賞二十人分上中下三等上等
　四人中等六人下等十人其中等比下等賞加一
　倍上等比中等賞加二倍問各等每人得賞幾何
　　　　　法以一分為下等衰數乗下等十人得
　　　　　十分又將一分加一倍得二分為中等
　　　　　衰數乗中等六人得十二分又將二分
　　　　　加二倍得六分為上等衰數乗上等四
　　　　　人得二十四分乃以十分十二分二十
　　　　　四分相併得四十六分為一率總銀九
　　　　　十二兩為二率下等一分為三率推得
　　　　　四率二兩即下等每人應得之數將二
　　　　　兩加一倍得四兩即中等每人應得之
　　　　　數將四兩再加二倍得十二兩即上等
　　　　　每人應得之數復以各等人數乗各等
　　　　　每人應得之數即得上等四人共得四
　　　　　十八兩中等六人共得二十四兩下等
　　　　　十人共得二十兩也此法以下等一分
　　　　　為三率故得下等每人一分之數按分
　　　　　倍加而得中等上等如以各等衆人分
　　　　　數各為三率即得各等之共數矣
設如有米五百三十五石賞與三等人第一等二十
　名第二等五十名第三等一百一十名一等比二
　等每名加七斗二等比三等每名加五斗問三等
　每名各得幾何
　　　　　法以二等比三等每名多五斗與二等
　　　　　五十名相乗得二百五十斗又以一等
　　　　　比二等每名多七斗與二等比三等每
　　　　　名多五斗相加得十二斗與一等二十
　　　　　名相乗得二百四十斗兩數相併得四
　　　　　百九十斗乃於總米五百三十五石内
　　　　　減之餘四百八十六石乃以一等二十
　　　　　人二等五十人三等一百一十人相併
　　　　　得一百八十人為一率四百八十六石
　　　　　為二率一人為三率推得四率二石七
　　　　　斗即三等毎一人應得之數加五斗得
　　　　　三石二斗即二等毎一人應得之數再
　　　　　加七斗得三石九斗即一等每一人應
　　　　　得之數也此法以二等比三等毎名多
　　　　　五斗與二等五十人相乗者是求二等
　　　　　比三等共多之數又以一等比二等毎
　　　　　名多七斗併二等比三等毎名多五斗
　　　　　與一等二十人相乗者是求一等比三
　　　　　等共多之數也既得一等二等共多於
　　　　　三等之數於總數内減之所餘即三等
　　　　　相併共一百八十人均分之數故以一
　　　　　百八十人比總米四百八十六石即第
　　　　　三等每一人之比二石七斗也由此加
　　　　　五斗即得第二等每一人所得之數於
　　　　　第二等每一人數内再加七斗即得第
　　　　　一等每一人所得之數矣
　　互和折半差分
設如有米一百八十石令甲乙丙三人互和折半分
　之但知甲多丙三十六石問各該若干
　　　　　法以三人為一率總米一百八十石為
　　　　　二率一人為三率推得四率六十石即
　　　　　乙應得之數次以甲多丙三十六石二
　　　　　分之毎分得一十八石於乙數内加之
　　　　　得七十八石即甲應得之數於乙數内
　　　　　減之得四十二石即丙應得之數也此
　　　　　法蓋以三人共得之數比一人所得之
　　　　　數其一人所得之數即中一人應得之
　　　　　數甲多乙幾何即乙多丙幾何而甲多
　　　　　丙之數又為甲多乙之倍數故以甲多
　　　　　丙之數分為二分於中數内一加一減
　　　　　則彼此相較之數自得均平故謂之互
　　　　　和折半也
設如有銀二百四十兩令趙錢孫李四人互和折半
　分之但知趙多李一十八兩問各該若干
　　　　　法以四人為一率總銀二百四十兩為
　　　　　二率一人為三率推得四率六十兩即
　　　　　錢孫中二人相和折半之數次取趙多
　　　　　李十八兩之數以三歸之(以三立法者/用二歸以四)
　　　　　(立法者用三歸蓋以/之相比而得較也)得六兩即四人遞
　　　　　加之數折半得三兩乃中二人相和折
　　　　　半數與中二人應得數之較以此三兩
　　　　　加於六十兩得六十三兩即錢銀數減
　　　　　於六十兩餘五十七兩即孫銀數錢銀
　　　　　數内再加六兩得六十九兩即趙銀數
　　　　　孫銀數内再減六兩餘五十一兩即李
　　　　　銀數也此法蓋以四人共得之數比一
　　　　　人應得之數其一人應得之數固非四
　　　　　人平分之數故比例所得六十兩為錢
　　　　　孫二人之中數較之錢數少三兩較之
　　　　　孫數多三兩故於六十兩中加三兩即
　　　　　錢數減三兩即孫數既得錢孫中二人
　　　　　數則首末二人祇按分數加之而已
設如有兵二萬三千八百令甲乙丙丁戊五將互和
　折半領之只云戊少甲三千三百六十問各將所
　領若干
　　　　　法以五分為一率兵數二萬三千八百
　　　　　為二率一分為三率推得四率四千七
　　　　　百六十即丙所領之數又取戊少甲之
　　　　　三千三千六十以四歸之(此有五人而/較為四故用)
　　　　　(四歸/也)得八百四十為平分加減之數自
　　　　　丙數而上遞加之得五千六百即乙所
　　　　　領之數得六千四百四十即甲所領之
　　　　　數由丙數而下遞減之得三千九百二
　　　　　十即丁所領之數得三千零八十即戊
　　　　　所領之數也
設如有稻一百九十八畝令甲乙丙丁戊己六人收
　割但知甲比己多收三十畝問各該收稻幾何
　　　　　法以六人為一率總田一百九十八畝
　　　　　為二率一人為三率推得四率三十三
　　　　　畝即丙丁中二人相和折半之數次取
　　　　　甲多己三十畝以五歸之得六畝折半
　　　　　得三畝加於三十三畝得三十六畝即
　　　　　丙收數再加六畝得四十二畝即乙收
　　　　　數再加六畝得四十八畝即甲收數又
　　　　　以折半三畝減於三十三畝餘三十畝
　　　　　即丁收數再減六畝餘二十四畝即戊
　　　　　收數再減六畝餘十八畝即己收數此
　　　　　法因三十三畝為丙丁二人之中數較
　　　　　之丙少三畝較之丁多三畝故以丙與
　　　　　丁總差六畝折半加減之即得也
　　首尾互準差分
設如甲乙丙丁四人遞次分銀但知甲得六十九兩
　丁得五十一兩問乙丙各得銀幾何
　　　　　法以三分為甲多於丁之衰數(有四人/故用三)
　　　　　(分如或五人則用四/分六人則用五分)為一率甲六十九
　　　　　兩與丁五十一兩相減餘一十八兩為
　　　　　二率一分為三率推得四率六兩即四
　　　　　人所得遞加之數將丁銀五十一兩加
　　　　　六兩得五十七兩即丙應得之數再加
　　　　　六兩得六十三兩即乙應得之數也蓋
　　　　　甲數最多丁數最少相差一十八兩由
　　　　　丁至丙至乙至甲相隔三位則知有三
　　　　　差故用三分比一十八兩即如一分比
　　　　　六兩而為遞加數也若三色者以首尾
　　　　　兩數相加折半即中數其法易求故不
　　　　　設例
設如五人遞次絡絲第一人絡絲四十兩第五人絡
　絲二十四兩問中三人各絡絲幾何
　　　　　法以四分為第一人多於第五人之衰
　　　　　數為一率第一第五兩數相減餘一十
　　　　　六兩為二率一分為三率推得四率四
　　　　　兩即五人絡絲遞加之數將第五人絡
　　　　　絲二十四兩加四兩得二十八兩即第
　　　　　四人所絡之數再加四兩得三十二兩
　　　　　即第三人所絡之數再加四兩得三十
　　　　　六兩即第二人所絡之數也此法用四
　　　　　為除法葢第五與第一相隔四位則知
　　　　　有四差故用四為比例也
　　　　　又捷法以第一第五兩數相加折半得
　　　　　三十二兩即第三人所絡之數又以第
　　　　　一第三兩數相加折半得三十六兩即
　　　　　第二人所絡之數復以第三第五兩數
　　　　　相加折半得二十八兩即第四人所絡
　　　　　之數此法即前互和折半之法凡位數
　　　　　竒者俱可用如三五七九是也
設如七人運糧不言總數但知第一人第二人共運
　二十三石七斗第五人第六人第七人共運二十
　六石一斗其遞加之數俱相等問第三人第四人
　與前後五人各運幾何
　　　　　法以第一第二兩人共運二十三石七
　　　　　斗折半得十一石八斗五升為第一第
　　　　　二兩人相和折半之數第五第六第七
　　　　　三人共運二十六石一斗三歸之得八
　　　　　石七斗即第六人應運之數乃以第一
　　　　　分第二分之中數一分半與第六分相
　　　　　減餘四分半為一率第一第二兩人相
　　　　　和折半之十一石八斗五升内減第六
　　　　　人之八石七斗餘三石一斗五升為二
　　　　　率一分為三率推得四率七斗即每人
　　　　　遞加之數由第六人八石七斗而下減
　　　　　七斗得八石即第七人應運之數由第
　　　　　六人八石七斗而上遞加七斗得九石
　　　　　四斗即第五人應運之數得十石一斗
　　　　　即第四人應運之數得十石八斗即第
　　　　　三人應運之數得十一石五斗即第二
　　　　　人應運之數得十二石二斗即第一人
　　　　　應運之數也此法蓋因第一人第二人
　　　　　相和折半之數至第二人差半分至第
　　　　　三人差一分半至第四人差二分半至
　　　　　第五人差三分半至第六人則差四分
　　　　　半故先以第一第二之中數與第六相
　　　　　減得其四分半之差數而以四分半比
　　　　　前二人相和折半多於第六人之六石
　　　　　三斗即如一分比每人遞加之七斗也
設如八人分銀不言總數但知第一第二第三三人
　共得四十五兩第七第八二人共得八十五兩其
　遞加之數俱相等問各人應得若干
　　　　　法以前三人共得銀數四十五兩用三
　　　　　歸之得十五兩即第二人應得之數後
　　　　　二人共得八十五兩折半得四十二兩
　　　　　五錢即第七第八兩人相和折半之數
　　　　　乃以第二分與第七分第八分之中數
　　　　　七分半相減餘五分半為一率第二人
　　　　　應得之十五兩與後二人相和折半之
　　　　　四十二兩五錢相減餘二十七兩五錢
　　　　　為二率一分為三率推得四率五兩即
　　　　　每人遞加之數於第二人十五兩内減
　　　　　五兩即得第一人十兩於第二人十五
　　　　　兩外遞加五兩即得第三人二十兩第
　　　　　四人二十五兩第五人三十兩第六人
　　　　　三十五兩第七人四十兩第八人四十
　　　　　五兩之數也此法葢因第二人至第三
　　　　　人差一分至第四人差二分至第五人
　　　　　差三分至第六人差四分至第七人差
　　　　　五分至第七第八兩人相和折半之數
　　　　　則差五分半故先以第二與第七第八
　　　　　之中數相減得其五分半之差數而以
　　　　　五分半比後二人相和折半多於第二
　　　　　人之數即如每一分比每人遞加之數
　　　　　也
設如八人分米不言總數但知第一第二兩人共得
　一十一石九斗第七第八兩人共得八石三斗其
　遞加之數俱相等問每人應得若干
　　　　　法以第一第二兩人共數一十一石九
　　　　　斗折半得五石九斗五升即第一第二
　　　　　兩人相和折半之數再以第七第八兩
　　　　　人共數八石三斗折半得四石一斗五
　　　　　升即第七第八兩人相和折半之數乃
　　　　　以第一分第二分之中數一分半與第
　　　　　七分第八分之中數七分半相減餘六
　　　　　分為一率第一第二兩人相和折半之
　　　　　五石九斗五升内減第七第八兩人相
　　　　　和折半之四石一斗五升餘一石八斗
　　　　　為二率一分為三率推得四率三斗即
　　　　　每人遞加之數折半得一斗五升加於
　　　　　第一第二兩人相和折半之五石九斗
　　　　　五升得六石一斗即第一人之數以次
　　　　　遞減三斗即得第二人五石八斗第三
　　　　　人五石五斗第四人五石二斗第五人
　　　　　四石九斗第六人四石六斗第七人四
　　　　　石三斗第八人四石之數也此法蓋因
　　　　　第一第二兩人相和折半之數至第二
　　　　　人差半分至第三人差一分半至第四
　　　　　人差二分半至第五人差三分半至第
　　　　　六人差四分半至第七人差五分半至
　　　　　第七第八兩人相和折半之數則差六
　　　　　分故先以第一第二之中數與第七第
　　　　　八之中數相減得其六分之差數而以
　　　　　六分比第一第二相和折半多於第七
　　　　　第八相和折半之數即如每一分比每
　　　　　人遞加之數也又以第一第二之中數
　　　　　比第一人差半分故以一分之三斗折
　　　　　半得一斗五升加於第一第二兩人相
　　　　　和折半之數即得第一人之數也
設如有竹九節截為九筩盛米遞次長短不均但知
　根底三節共盛米三升九合梢上四節共盛米三
　升問九節各盛米數幾何
　　　　　法以根底第一第二第三三節共盛米
　　　　　三升九合用三歸之得一升三合即第
　　　　　二節盛米之數梢上第六第七第八第
　　　　　九四節共盛米三升用四歸之得七合
　　　　　五勺即第七第八兩節相和折半之數
　　　　　乃以第二分與第七分第八分之中數
　　　　　七分半相減餘五分半為一率第二節
　　　　　盛米一升三合内減第七第八兩節相
　　　　　和折半之七合五勺餘五合五勺為二
　　　　　率一分為三率推得四率一合即每節
　　　　　遞加之數自第二節盛米一升三合而
　　　　　上加一合即得第一節盛米一升四合
　　　　　自第二節盛米一升三合而下遞減一
　　　　　合即得第三節盛一升二合第四節盛
　　　　　一升一合第五節盛一升第六節盛九
　　　　　合第七節盛八合第八節盛七合第九
　　　　　節盛六合也
設如有竹九節截為九筩盛米但知根底二節盛米
　六升三合梢上二節盛米二升一合問各節所盛
　米數若干
　　　　　法以根底二節共盛米六升三合折半
　　　　　得三升一合五勺為第一第二兩節相
　　　　　和折半之數梢上二節共盛米二升一
　　　　　合折半得一升零五勺為第八第九兩
　　　　　節相和折半之數乃以第一分第二分
　　　　　之中數一分半與第八分第九分之中
　　　　　數八分半相減餘七分為一率第一第
　　　　　二兩節相和折半之三升一合五勺内
　　　　　減第八第九兩節相和折半之一升零
　　　　　五勺餘二升一合為二率一分為三率
　　　　　推得四率三合即毎節遞加之數折半
　　　　　得一合五勺加於第一第二兩節相和
　　　　　折半之三升一合五勺得三升三合即
　　　　　第一節盛米之數以次遞減三合即得
　　　　　第二節盛三升第三節盛二升七合第
　　　　　四節盛二升四合第五節盛二升一合
　　　　　第六節盛一升八合第七節盛一升五
　　　　　合第八節盛一升二合第九節盛九合
　　　　　也
設如十人按數挨次納糧前三人共納一十三石八
　斗後四人共納一十三石二斗問十人各納糧數
　若干
　　　　　法以前三人共納一十三石八斗用三
　　　　　歸之得四石六斗為第二人所納之數
　　　　　後四人共納一十三石二斗用四歸之
　　　　　得三石三斗為第八第九兩人相和折
　　　　　半之數乃以第二分與第八分第九分
　　　　　之中數八分半相減餘六分半為一率
　　　　　第二人之四石六斗内減第八第九兩
　　　　　人相和折半之三石三斗餘一石三斗
　　　　　為二率一分為三率推得四率二斗即
　　　　　每人遞加之數自第二人四石六斗以
　　　　　上加二斗得四石八斗即第一人所納
　　　　　之數自第二人四石六斗以下遞減二
　　　　　斗得四石四斗即第三人所納之數得
　　　　　四石二斗即第四人所納之數得四石
　　　　　即第五人所納之數得三石八斗即第
　　　　　六人所納之數得三石六斗即第七人
　　　　　所納之數得三石四斗即第八人所納
　　　　　之數得三石二斗即第九人所納之數
　　　　　得三石即第十人所納之數也
設如有米二百四十石令甲乙丙丁戊五人遞減納
　之定甲乙二人納數與丙丁戊三人納數相等問
　五人各納幾何
　　　　　法以四分為甲多於戊之衰數(自甲至/乙至丙)
　　　　　(至丁至戊隔四位/故以四分為衰數)三分為乙多於戊之
　　　　　衰數併之為七分以二分為丙多於戊
　　　　　之衰數一分為丁多於戊之衰數併之
　　　　　為三分乃以三分與七分相減餘四分
　　　　　為前二人多於後三人之較又以前二
　　　　　人與後三人相減餘一人為後三人多
　　　　　於前二人之較夫前多四分後多一人
　　　　　而其數相等則四分即為一人之數乃
　　　　　以一人為一率四分為二率戊一人為
　　　　　三率推得四率仍得四分即定為戊一
　　　　　人之分數各加毎人所多衰數則甲得
　　　　　八分乙得七分併之得十五分丙得六
　　　　　分丁得五分併戊之四分亦得十五分
　　　　　是前後分數已同矣乃以兩總分相併
　　　　　得三十分為一率總米二百四十石為
　　　　　二率一分為三率推得四率八石即每
　　　　　一分之數用甲之八分乗之得甲之六
　　　　　十四石用乙之七分乘之得乙之五十
　　　　　六石併之共得一百二十石用丙之六
　　　　　分乗之得丙之四十八石用丁之五分
　　　　　乗之得丁之四十石用戊之四分乗之
　　　　　得戊之三十二石併之亦共得一百二
　　　　　十石是甲乙二人納數與丙丁戊三人
　　　　　納數等也
設如有銀六百兩令甲乙丙丁戊己六人遞加分之
　定甲乙丙丁四人與戊己二人分數相等問六人
　各分幾何
　　　　　法以一分為乙多於甲之衰數二分為
　　　　　丙多於甲之衰數三分為丁多於甲之
　　　　　衰數併之為六分四分為戊多於甲之
　　　　　衰數五分為己多於甲之衰數併之為
　　　　　九分乃以六分與九分相減餘三分為
　　　　　後二人多於前四人之較又以前四人
　　　　　與後二人相減餘二人為前四人多於
　　　　　後二人之較夫前多二人後多三分而
　　　　　其數相等則三分即為二人之數乃以
　　　　　二人為一率三分為二率甲一人為三
　　　　　率推得四率一分五(即一分/半也)即定為甲
　　　　　一人之分數各加每人所多衰數則乙
　　　　　得二分半丙得三分半丁得四分半併
　　　　　甲乙丙丁四人數得十二分戊得五分
　　　　　半己得六分半併戊己二人數亦得十
　　　　　二分是前後分數已同矣乃以兩總分
　　　　　相併得二十四分為一率總銀六百兩
　　　　　為二率一分為三率推得四率二十五
　　　　　兩即每一分之數用甲一分半乗之得
　　　　　甲三十七兩五錢用乙二分半乗之得
　　　　　乙六十二兩五錢用丙三分半乗之得
　　　　　丙八十七兩五錢用丁四分半乗之得
　　　　　丁一百一十二兩五錢併四人數共得
　　　　　三百兩用戊五分半乗之得戊一百三
　　　　　十七兩五錢用己六分半乗之得己一
　　　　　百六十二兩五錢併二人數亦共得三
　　　　　百兩是甲乙丙丁四人銀數與戊己二
　　　　　人銀數等也
設如有麥一千零八畝令七人遞減分收定前三人
　與後四人所得共數相同問七人各收麥幾何
　　　　　法以六分為第一人比第七人所多衰
　　　　　數(自第一至第七隔六/位故以六為衰數)五分為第二人
　　　　　比第七人所多衰數四分為第三人比
　　　　　第七人所多衰數併之為十五分三分
　　　　　為第四人比第七人所多衰數二分為
　　　　　第五人比第七人所多衰數一分為第
　　　　　六人比第七人所多衰數併之為六分
　　　　　乃以六分與十五分相減餘九分為前
　　　　　三人多於後四人之較又以前三人與
　　　　　後四人相減餘一人為後四人多於前
　　　　　三人之較夫前多九分後多一人而其
　　　　　數相等則九分即為一人之數乃以一
　　　　　人為一率九分為二率末一人為三率
　　　　　推得四率仍為九分即定為第七人之
　　　　　分數各加每人所多分數則第一人得
　　　　　十五分第二人得十四分第三人得十
　　　　　三分併之為四十二分第四人得十二
　　　　　分第五人得十一分第六人得十分第
　　　　　七人得九分併之亦為四十二分是前
　　　　　後分數已同矣乃以兩總分相併得八
　　　　　十四分為一率麥一千零八畝為二率
　　　　　一分為三率推得四率十二畝即毎一
　　　　　分之數用十五分乗之即得第一人一
　　　　　百八十畝用十四分乗之即得第二人
　　　　　一百六十八畝用十三分乗之即得第
　　　　　三人一百五十六畝併三人數共得五
　　　　　百零四畝用十二分乗之即得第四人
　　　　　一百四十四畝用十一分乗之即得第
　　　　　五人一百三十二畝用十分乗之即得
　　　　　第六人一百二十畝用九分乗之即得
　　　　　第七人一百零八畝併四人數亦共得
　　　　　五百零四畝是前三人畝數與後四人
　　　　　畝數等也
設如有糧一千零九十二石令七次遞減運送定前
　二次與後五次運送之數相等問每次運送幾何
　　　　　法以十八分為第一次比第七次所多
　　　　　之衰數(自第一次至第七次相隔六位/應以六分為衰數是為每次遞)
　　　　　(加一分今將六分用三因之為十八分/是為每一次遞加三分故各衰五四三)
　　　　　(二一俱用三因/其比例仍同也)十五分為第二次比第
　　　　　七次所多之衰數併之為三十三分十
　　　　　二分為第三次比第七次所多之衰數
　　　　　九分為第四次比第七次所多之衰數
　　　　　六分為第五次比第七次所多之衰數
　　　　　三分為第六次比第七次所多之衰數
　　　　　併之爲三十分乃以三十分與三十三
　　　　　分相減餘三分為前兩次多於後五次
　　　　　之較又以後五次與前兩次相減餘三
　　　　　次為後五次多於前兩次之較夫前多
　　　　　三分後多三次而其數相等則三分即
　　　　　為三次之數乃以三次為一率三分為
　　　　　二率一次為三率推得四率一分即為
　　　　　第七次之分數各加每次所多衰數第
　　　　　一次得十九分第二次得十六分併之
　　　　　得三十五分第三次得十三分第四次
　　　　　得一十分第五次得七分第六次得四
　　　　　分併第七次之一分亦得三十五分是
　　　　　前後分數已同矣乃以兩總分相併得
　　　　　七十分為一率總糧一千零九十二石
　　　　　為二率一分為三率推得四率一十五
　　　　　石六斗即第七次一分所運之數用十
　　　　　九分乗之得二百九十六石四斗即第
　　　　　一次所運之數用十六分乗之得二百
　　　　　四十九石六斗即第二次所運之數併
　　　　　兩次共得五百四十六石用十三分乗
　　　　　　之得二百零二石八斗即第三次所運
　　　　　　之數用一十分乗之得一百五十六石
　　　　　　即第四次所運之數用七分乗之得一
　　　　　　百零九石二斗即第五次所運之數用
　　　　　　四分乘之得六十二石四斗即第六次
　　　　　　所運之數併第七次所運之一十五石
　　　　　　六斗亦共得五百四十六石是前二次
　　　　　　運送糧數與後五次運送糧數等也
　
　
　
　
　
　
　
　
　
御製數理精藴下編卷五
　欽定四庫全書
御製數理精蘊下編卷六
　　線部四
　　　和數比例
　　　較數比例
　　和數比例
比例之中有合率而復有和數者將幾比例之率合
為一比例故謂之合率至於有總數又有分數以分
數合而與總數相比則謂之和數其在九章總名差
分而其實總不越比例之理故今質名之曰和數比
例其立法有以實數與實數比者如合衆人數與總
物數之比即若每人數與每物數之比是也有以所
立衰數與實數比者如合衆衰數與總物數之比即
若每人衰數與每物數之比是也又或以加倍數成
率者其得數亦為加倍之數或以兩數相乗而成率
者其得數亦為兩數相乗之數要之皆以比例而得
故於各條詳加解説以明其故焉
設如南北二商合本貿易南出本銀一百五十兩北
　出本銀二百五十兩共得利銀一千兩按各人所
　出本銀之分分之問二人各得利銀幾何
　　　　　法以南出本銀一百五十兩與北出本
　　　　　銀二百五十兩相併得四百兩為一率
　　　　　利銀一千兩為二率南出本銀一百五
　　　　　十兩為三率推得四率三百七十五兩
　　　　　即南所分利銀數於共利一千兩内減
　　　　　三百七十五兩餘六百二十五兩即北
　　　　　所分利銀數也如以二人本銀共四百
　　　　　兩為一率二人共利一千兩為二率北
　　　　　出本銀二百五十兩為三率推得四率
　　　　　六百二十五兩即北所分利銀數也此
　　　　　法蓋以二人共本比共利即如每人各
　　　　　本比各利而為相當比例四率也
　　　　　又捷法以二人共出本銀四百兩歸除
　　　　　二人共得利銀一千兩得每一兩之利
　　　　　為二兩五錢乃與各人本銀數相乗即
　　　　　得各人所分利銀數此又以每一兩之
　　　　　利與各人所出本銀之利相比而得也
設如趙周馮三人合夥生理趙出本銀一千兩周出
　本銀八百兩馮出本銀六百兩共得利銀一千二
　百兩按各人所出本銀之分分之問三人各得利
　銀幾何
　　　　　法以三人各出本銀相併得二千四百
　　　　　兩為一率三人共得利銀一千二百兩
　　　　　為二率三人所出本銀數各為三率推
　　　　　得各四率趙五百兩周四百兩馮三百
　　　　　兩即為各人所得利銀數也若用捷法
　　　　　則以三人所併本銀二千四百兩歸除
　　　　　共得利銀一千二百兩得每一兩之利
　　　　　為五錢按各人本銀數乗之即各人所
　　　　　得利銀數也
設如甲乙丙三商共出本銀一千五百二十兩得利
　銀一百九十兩甲分一百二十兩乙分四十兩丙
　分三十兩問各人原本銀若干
　　　　　法以共利銀一百九十兩為一率共本
　　　　　銀一千五百二十兩為二率每分利銀
　　　　　各為三率推得各四率甲本銀為九百
　　　　　六十兩乙本銀為三百二十兩丙本銀
　　　　　為二百四十兩如用捷法則以共利銀
　　　　　一百九十兩歸除共本銀一千五百二
　　　　　十兩得每一兩利銀之本銀為八兩乃
　　　　　以八兩乗各人利銀分數即得各人本
　　　　　銀之數矣
設如甲丙戊三人合本貿易共得利銀三千二百二
　十兩甲本銀三千六百兩丙本銀五百一十兩戊
　本銀不知其數但知該分利銀四百八十兩問其
　本銀若干
　　　　　法以三人共得利銀三千二百二十兩
　　　　　内減戊之利銀四百八十兩餘二千七
　　　　　百四十兩為一率甲丙二人本銀相併
　　　　　得四千一百一十兩為二率戊利銀四
　　　　　百八十兩為三率推得四率七百二十
　　　　　兩即戊之本銀數也此法於總利中減
　　　　　去戊利銀所餘者即甲丙二人之利銀
　　　　　故以甲丙二人之共利銀與甲丙二人
　　　　　之共本銀相比即若戊一人之利銀與
　　　　　戊一人之本銀相比也
設如甲乙丙三商共出本銀一千五百二十兩今得
　本利共銀一千七百一十兩甲分本利共銀一千
　零八十兩乙分本利共銀三百六十兩丙分本利
　共銀二百七十兩問三人所分本利各若干
　　　　　法以三人所得本利共銀一千七百一
　　　　　十兩為一率共出本銀一千五百二十
　　　　　兩為二率各人所分本利共銀各為三
　　　　　率推得各四率甲本銀九百六十兩乙
　　　　　本銀三百二十兩丙本銀二百四十兩
　　　　　即為各人本銀數以各人本銀減各人
　　　　　共銀甲得利銀一百二十兩乙得利銀
　　　　　四十兩丙得利銀三十兩即各人利銀
　　　　　數也
設如有三人合本貿易第一人出本銀五百兩係七
　成第二人出本銀一千兩係八成第三人出本銀
　一千五百兩係九成共得利銀二千兩皆係十成
　問每人應得利銀若干
　　　　　法以各人所出本銀數與各銀成色相
　　　　　乗第一人得三百五十兩第二人得八
　　　　　百兩第三人得一千三百五十兩三數
　　　　　相加共得二千五百兩為一率共得利
　　　　　銀二千兩為二率毎人所得相乗之數
　　　　　(第一人三百五十兩第二人八/百兩第三人一千三百五十兩)各為三
　　　　　率推得各四率第一人得二百八十兩
　　　　　第二人得六百四十兩第三人得一千
　　　　　零八十兩即各人應得之利銀數也此
　　　　　法以各銀成色乗各人銀數者是將各
　　　　　銀成色俱變作十成銀也如第一人七
　　　　　成銀五百兩變作十成銀止得三百五
　　　　　十兩第二人八成銀一千兩變作十成
　　　　　銀止得八百兩第三人九成銀一千五
　　　　　百兩變作十成銀止得一千三百五十
　　　　　兩併之得十成銀二千五百兩故以總
　　　　　十成銀二千五百兩與共利銀二千兩
　　　　　之比即若毎人十成本銀與每人應得
　　　　　利銀之比也
設如甲丙戊三商合本貿易其所出本銀多寡不同
　時日亦不同甲出本銀六百兩係八個月丙出本
　銀四百五十兩係六個月戊出本銀五百兩係十
　個月共得利銀一千兩問各人應分利銀幾何
　　　　　法以各人本銀與各人月分相乗甲得
　　　　　四千八百兩丙得二千七百兩戊得五
　　　　　千兩三數相併得一萬二千五百兩為
　　　　　一率共利銀一千兩為二率各人本銀
　　　　　乗各人月分之數為三率推得各四率
　　　　　甲得三百八十四兩丙得二百一十六
　　　　　兩戊得四百兩即為各人應得之利銀
　　　　　數也此法先以各人本銀乗各人月分
　　　　　者葢以各人所出本銀按月分以加倍
　　　　　也三人本銀各有月分則行利亦按月
　　　　　加倍也
設如乙丙丁三人合夥生理乙出本銀二百兩係八
　個月出本之兩月後又添本銀四十兩丙出本銀
　三百二十兩係六個月出本之一月後又添本銀
　八十兩丁出本銀一百六十兩係十個月共得利
　銀三百六十兩問每人各該利銀幾何
　　　　　法以乙本銀二百兩與八個月相乗得
　　　　　一千六百兩又以後添四十兩與六個
　　　　　月相乗(因出本之兩月後/又添銀故用六月)得二百四十
　　　　　兩此兩數相加得一千八百四十兩為
　　　　　乙之衰數以丙本銀三百二十兩與六
　　　　　個月相乗得一千九百二十兩又以後
　　　　　添八十兩與五個月相乗(因出本之一/月後又添銀)
　　　　　(故用/五月)得四百兩此兩數相加得二千三
　　　　　百二十兩為丙之衰數以丁本銀一百
　　　　　六十兩與十個月相乗得一千六百兩
　　　　　即丁之衰數乃以三人衰數相加得五
　　　　　千七百六十兩為一率三百六十兩為
　　　　　二率各人衰數各為三率推得各四率
　　　　　乙得一百一十五兩丙得一百四十五
　　　　　兩丁得一百兩即各人應得之利銀數
　　　　　也此法因出銀前後各不同故以各人
　　　　　出銀節次乗各人月分而得各人衰數
　　　　　既得各人衰數則相加而與總利銀為
　　　　　比即如各人衰數與各人利銀相比也
設如甲乙丙三商合本貿易共得利銀一千兩甲本
　銀三百兩係十個月乙本銀六百兩丙本銀四百
　兩俱不知月分其利銀則甲分五百兩乙分三百
　兩丙分二百兩問乙丙二人出本銀月分各幾何
　　　　　法以甲之利銀五百兩為一率甲之本
　　　　　銀三百兩與十個月相乗得三千兩為
　　　　　二率乙之利銀三百兩為三率推得四
　　　　　率一千八百兩為乙之本銀六百兩與
　　　　　月分相乗之數以乙之本銀六百兩除
　　　　　之得三個月即乙出銀之月分如以丙
　　　　　之利銀二百兩為三率則得四率一千
　　　　　二百兩為丙之本銀四百兩與月分相
　　　　　乗之數以丙之本銀四百兩除之得三
　　　　　個月即丙出本銀之月分也
設如乙丙丁三人合本貿易共得利銀三百八十兩
　丙得利銀為乙三分之一丁得利銀為乙四分之
　一乙之本銀為八十兩收利十二個月丙丁二人
　本銀不知數但知丙收利銀係八個月丁收利銀
　係四個月問乙丙丁利銀各若干丙與丁本銀各
　若干
　　　　　法以十二分為乙之衰數(兩分母相/乗之數)取
　　　　　其三分之一得四分為丙之衰數又取
　　　　　其四分之一得三分為丁之衰數將三
　　　　　衰數相併得一十九分為一率共利三
　　　　　百八十兩為二率以各人衰數各為三
　　　　　率推得各四率乙之利銀得二百四十
　　　　　兩丙之利銀得八十兩丁之利銀得六
　　　　　十兩三宗利銀相併共三百八十兩以
　　　　　合前數又用乙利銀二百四十兩為一
　　　　　率乙本銀八十兩與十二個月相乗得
　　　　　九百六十兩為二率丙利銀八十兩為
　　　　　三率推得四率三百二十兩為丙本銀
　　　　　八個月之共分以八個月除之得四十
　　　　　兩即丙之本銀數復以乙利銀二百四
　　　　　十兩為一率乙本銀九百六十兩為二
　　　　　率丁利銀六十兩為三率推得四率二
　　　　　百四十兩為丁本銀四個月之共分以
　　　　　四個月除之得六十兩即丁之本銀數
　　　　　也
設如甲丙戊三家每日派一人當差論各家田數定
　日之多少甲田八十畝丙田六十畝戊田五十二
　畝問各人一年内連閏月應該當差之日幾何
　　　　　法以甲丙戊三家田數(甲八十丙六/十戊五十二)相
　　　　　併得一百九十二畝為一率一年連閏
　　　　　月作三百八十四日為二率各家田數
　　　　　各為三率推得各四率甲當差一百六
　　　　　十日丙當差一百二十日戊當差一百
　　　　　零四日併之得三百八十四日合一年
　　　　　連閏月之數也
設如二人居住相隔一千四百里同日起身一人日
　行八十里一人日行六十里問途中幾日相㑹
　　　　　法以八十里與六十里相併得一百四
　　　　　十里為一率一日為二率一千四百里
　　　　　為三率推得四率十日即相㑹之日也
　　　　　此法以八十里六十里相併為一率者
　　　　　毎一日之内兩人共行一百四十里也
　　　　　一百四十里行一日則一千四百里行
　　　　　十日矣蓋日行八十里者十日行八百
　　　　　里日行六十里者十日行六百里併之
　　　　　以合原數也
設如有銀四百八十六兩糴米麥豆三色其石數相
　等米每石價銀一兩二錢麥每石價銀九錢豆每
　石價銀六錢問石數若干
　　　　　法以米價一兩二錢麥價九錢豆價六
　　　　　錢相併共得二兩七錢為一率一石為
　　　　　二率總銀四百八十六兩為三率推得
　　　　　四率一百八十石即各色之石數也此
　　　　　法蓋因三色之石數既相等故三色每
　　　　　石之共價與每一石之比即同於三分
　　　　　之共價四百八十六兩與每一分之一
　　　　　百八十石之比也
設如有銀一千二百兩買綾絹二色絹一分綾二分
　綾每疋價銀三兩六錢絹每疋價銀二兩四錢問
　綾絹與價銀各幾何
　　　　　法以綾價三兩六錢二因之(綾二分故/用二因)
　　　　　得七兩二錢與絹價二兩四錢相加共
　　　　　得九兩六錢為一率絹一疋為二率總
　　　　　銀一千二百兩為三率推得四率一百
　　　　　二十五疋為絹數倍之得二百五十疋
　　　　　為綾數以絹每疋價銀二兩四錢與絹
　　　　　一百二十五疋相乗得三百兩為共絹
　　　　　價以綾每疋價銀三兩六錢與綾二百
　　　　　五十疋相乗得九百兩為共綾價也此
　　　　　法蓋因絹為一分綾為二分故將綾價
　　　　　二因之與絹價相加即綾二疋絹一疋
　　　　　之共價以綾二疋絹一疋之共價與絹
　　　　　一疋之比即同於綾二分絹一分之共
　　　　　價一千二百兩與絹一分一百二十五
　　　　　疋之比也
設如有銀三百三十六兩買羅八十疋絹一百二十
　疋羅每疋價比絹每疋價加一倍問羅價絹價各
　幾何
　　　　　法以羅八十疋倍之得一百六十疋與
　　　　　絹一百二十疋相加得二百八十疋為
　　　　　一率絹一疋為二率總銀三百三十六
　　　　　兩為三率推得四率一兩二錢即絹毎
　　　　　一疋之價倍之得二兩四錢即羅每一
　　　　　疋之價也此法蓋因羅價比絹價加一
　　　　　倍故將羅疋數倍之與絹疋數相加為
　　　　　羅二倍絹一倍之共數而以羅二倍絹
　　　　　一倍之共數與絹一疋之比即同於羅
　　　　　二倍絹一倍之共價三百三十六兩與
　　　　　絹一疋之價一兩二錢之比也
設如有銀七百八十五兩令甲乙丙丁四人分之乙
　得甲銀十分之七丙得乙銀十四分之三丁得丙
　銀十二分之九問各分銀幾何
　　　　　法以一千六百八十分(三分母連/乗之數)為甲
　　　　　衰數取甲十分之七得一千一百七十
　　　　　六分為乙衰數取乙十四分之三得二
　　　　　百五十二分為丙衰數取丙十二分之
　　　　　九得一百八十九分為丁衰數乃以四
　　　　　人衰數相併得三千二百九十七分為
　　　　　一率總銀七百八十五兩爲二率以甲
　　　　　衰一千六百八十分為三率得四率四
　　　　　百兩即甲所分之銀數以乙衰一千一
　　　　　百七十六分為三率得四率二百八十
　　　　　兩即乙所分之銀數以丙衰二百五十
　　　　　二分為三率得四率六十兩即丙所分
　　　　　之銀數以丁衰一百八十九分為三率
　　　　　得四率四十五兩即丁所分之銀數四
　　　　　人所得銀數併之得七百八十五兩以
　　　　　合原數也此法因各分母不同恐難度
　　　　　盡故以分母連乗為甲衰數次各按分
　　　　　取其衰數乃併各衰數為共衰數以共
　　　　　衰數與總銀數之比即同於各人衰數
　　　　　與各銀數之比也
設如東西中三村共納糧一千零三十六石東村一
　百二十戸每戸該納七分西村八十戸每戸該納
　五分中村六十戸每戸該納四分問各村納糧若
　干每戸納糧若干
　　　　　法以七分與東村一百二十戸相乗得
　　　　　八百四十分為東村衰數以五分與西
　　　　　村八十戸相乗得四百分為西村衰數
　　　　　以四分與中村六十戸相乗得二百四
　　　　　十分為中村衰數乃以三村衰數相併
　　　　　得一千四百八十分為一率共納糧一
　　　　　千零三十六石為二率各村衰數各為
　　　　　三率推得各四率東村共該納糧五百
　　　　　八十八石西村共該納糧二百八十石
　　　　　中村共該納糧一百六十八石再以各
　　　　　村戸數歸除各村所納糧數則東村每
　　　　　戸該納糧四石九斗西村每戸該納糧
　　　　　三石五斗中村每戸該納糧二石八斗
　　　　　如以三村共衰分數歸除共納糧數得
　　　　　每一分所納糧數而以各村分數乗之
　　　　　即得各村共納糧數以各戸分數乗之
　　　　　即得各村每戸所納之糧數也
設如乙丙丁三人共納地租銀十一兩五錢乙田長
　一百二十丈寛四十丈丙田長二百丈寛六十丈
　丁田長八十丈寛二十丈問每人該租銀若干
　　　　　法以乙田長一百二十丈與寛四十丈
　　　　　相乗得四千八百丈丙田長二百丈與
　　　　　寛六十丈相乗得一萬二千丈丁田長
　　　　　八十丈與寛二十丈相乗得一千六百
　　　　　丈三數相併共得一萬八千四百丈為
　　　　　一率共地租銀十一兩五錢為二率各
　　　　　田長寛相乗之數各為三率推得各四
　　　　　率乙該銀三兩丙該銀七兩五錢丁該
　　　　　銀一兩併之為十一兩五錢以合原數
　　　　　也
設如孫鄭褚三家買貨共載一船逺近船價不同孫
　家貨物九十五担每担船價六分鄭家貨物八十
　五担每担船價四分褚家貨物五十六担每担船
　價二分五釐因中途撥淺共貼銀二兩五錢二分
　欲照船價分派問各該若干
　　　　　法以孫貨九十五担與每担六分相乗
　　　　　得五兩七錢以鄭貨八十五担與每担
　　　　　四分相乗得三兩四錢以褚貨五十六
　　　　　担與每担二分五釐相乗得一兩四錢
　　　　　乃以三家船價相併共得一十兩五錢
　　　　　為一率共貼銀二兩五錢二分為二率
　　　　　一兩為三率推得四率二錢四分即為
　　　　　每一兩應貼之數復以各家船價銀乗
　　　　　之所得一兩三錢六分八釐即孫應出
　　　　　之數所得八錢一分六釐即鄭應出之
　　　　　數所得三錢三分六釐即褚應出之數
　　　　　也
設如甲丙戊三縣共納米四千石論縣之大小米之
　貴賤運之逺近分之甲縣有三千三百六十戸每
　米一石價銀八錢運至六十里丙縣有一千二百
　戸每米一石價銀一兩運至三十里戊縣有二千
　四百戸每米一石價銀六錢運至八十里問每縣
　該米若干
　　　　　法以甲縣米價八錢與六十里相乗得
　　　　　四百八十用此數歸除甲縣三千三百
　　　　　六十戸得七為甲縣之衰數又以丙縣
　　　　　米價一兩與三十里相乗得三百用此
　　　　　數歸除丙縣一千二百戸得四為丙縣
　　　　　之衰數以戊縣米價六錢與八十里相
　　　　　乗得四百八十用此數歸除戊縣二千
　　　　　四百戸得五為戊縣之衰數乃以此三
　　　　　衰數相併得一十六為一率總米四千
　　　　　石為二率各縣衰數各為三率推得各
　　　　　四率甲縣為一千七百五十石丙縣為
　　　　　一千石戊縣為一千二百五十石三數
　　　　　相併共四千石以合原數也
設如甲乙丙丁戊五處共輸粟二千石以田地之多
　寡道里之逺近粟價之貴賤均輸之甲田一萬三
　千零六十畝粟每石價銀二兩自輸本處乙田一
　萬二千三百一十二畝粟每石價銀一兩至輸所
　二百里丙田七千一百八十二畝粟每石價銀一
　兩二錢至輸所一百五十里丁田一萬三千三百
　三十八畝粟毎石價銀一兩七錢至輸所二百五
　十里戊田五千一百三十畝粟每石價銀一兩三
　錢至輸所一百五十里每石每里車價四釐問各
　處所輸若干
　　　　　法以甲粟毎石價二兩歸除甲田一萬
　　　　　三千零六十畝得六百五十三為甲衰
　　　　　數次以乙輸所二百里與每石車價四
　　　　　釐相乗得八錢併入乙粟毎石價一兩
　　　　　共一兩八錢歸除乙田一萬二千三百
　　　　　一十二畝得六百八十四為乙衰數次
　　　　　以丙輸所一百五十里與每石車價四
　　　　　釐相乗得六錢併入丙粟每石價一兩
　　　　　二錢共一兩八錢歸除丙田七千一百
　　　　　八十二畝得三百九十九為丙衰數次
　　　　　又以丁輸所二百五十里與每石車價
　　　　　四釐相乗得一兩併入丁粟每石價一
　　　　　兩七錢共二兩七錢歸除丁田一萬三
　　　　　千三百三十八畝得四百九十四為丁
　　　　　衰數次又以戊輸所一百五十里與每
　　　　　石車價四釐相乗得六錢併入戊粟每
　　　　　石價一兩三錢共一兩九錢歸除戊田
　　　　　五千一百三十畝得二百七十為戊衰
　　　　　數乃合五衰數共二千五百為一率共
　　　　　粟二千石為二率五處各衰數各為三
　　　　　率推得各四率甲為五百二十二石四
　　　　　斗乙為五百四十七石二斗丙為三百
　　　　　一十九石二斗丁為三百九十五石二
　　　　　斗戊爲二百一十六石五數相併共二
　　　　　千石以合原數也此法蓋因地畝以定
　　　　　粟數故粟可以均然粟之價既有貴賤
　　　　　而道里又有逺近故取粟價以除地畝
　　　　　正所以均其貴賤而取車價併入粟價
　　　　　以除地畝又所以均其逺近也
設如買米八十四石每米一石價一兩四錢七分運
　價一錢三分今欲抽米作運價與之問正米與運
　價米各幾何
　　　　　法以每石米價一兩四錢七分與每石
　　　　　運價一錢三分相加得一兩六錢為一
　　　　　率總米八十四石為二率每石米價一
　　　　　兩四錢七分為三率推得四率七十七
　　　　　石一斗七升五合即正米數如先求運
　　　　　價米數則仍以一兩六錢為一率總米
　　　　　八十四石為二率每石運價一錢三分
　　　　　為三率推得四率六石八斗二升五合
　　　　　即運價米數也既得正米數與運價相
　　　　　乗得十兩零三分二釐七豪五絲為共
　　　　　運價而以運費米數與米價相乗亦得
　　　　　十兩零三分二釐七豪五絲其數適相
　　　　　當也此法蓋因八十四石為正米與運
　　　　　價米之總數今抽米作運費故以米價
　　　　　與運價相併亦為米價與運價之總數
　　　　　以總價與總米之比即同於米價與正
　　　　　米之比又以總價與總米之比即同於
　　　　　運價與運米之比也此法即和數差分
　　　　　之變體舊算書名為就物抽分因其以
　　　　　總米内抽運價故為抽分然要以米價
　　　　　運價之和與總米為比例故附於和數
　　　　　比例之後
設如有絲四十三斤十二兩每織絹一疋用絲一斤
　與織工絲四兩問織絹絲與織工絲各幾何
　　　　　法以織絹絲一斤通為十六兩與織工
　　　　　絲四兩相加得二十兩為一率總絲四
　　　　　十三斤十二兩通為七百兩為二率織
　　　　　工絲四兩為三率得四率一百四十兩
　　　　　收為八斤十二兩即織工絲與總絲相
　　　　　減餘三十五斤即織絹絲也此亦就物
　　　　　抽分法也以毎疋織絹絲及織工絲之
　　　　　共數與總絲之比即同於每疋織工絲
　　　　　與總織工絲之比也
　　較數比例
比例之中有和數而復有較數者以數相合而為比
例故謂之和數若夫因數之相較而成比例則謂之
較數在九章謂之匿價差分其立法蓋以每一物與
較數之比即若共物與共較之比或以共物之較與
每一物價之較為比即若共物與每一物價之比也
又或有以實數相比者或有以各物分數相比者雖
未有一定之規然而總不越以彼此相差之較數為
比例故今質名之曰較數比例焉
設如有錢買綾羅二色綾七尺羅九尺兩價相等但
　知綾每尺比羅每尺價多三十六文問二色毎尺
　價錢幾何
　　　　　　法以綾一尺為一率綾比羅每尺價多
　　　　　　三十六文為二率綾七尺為三率推得
　　　　　　四率二百五十二文即綾七尺共多之
　　　　　　數又以綾七尺與羅九尺相減餘羅二
　　　　　　尺為一率綾七尺共多二百五十二文
　　　　　　為二率羅一尺為三率推得四率一百
　　　　　　二十六文即羅一尺之價加多三十六
　　　　　　文得一百六十二文即綾一尺之價以
　　　　　　一百二十六文乗羅九尺得一千一百
　　　　　　三十四文以一百六十二文乗綾七尺
　　　　　　亦得一千一百三十四文兩價相等也
　　　　　　此法蓋因綾一尺多三十六文則綾七
　　　　　　尺共多二百五十二文也夫綾價多二
　　　　　　百五十二文羅多二尺而其價相等則
　　　　　　二百五十二文即羅二尺之價羅二尺
　　　　　　價二百五十二文則羅一尺價一百二
　　　　　　十六文也既得羅價則綾價亦可推矣
　　　　　　又法以綾七尺與羅九尺相減餘二尺
　　　　　　為一率綾比羅每尺價多三十六文為
　　　　　　二率綾七尺為三率推得四率一百二
　　　　　　十六文即羅毎一尺之價加多三十六
　　　　　　文得一百六十二文即綾每一尺之價
　　　　　　如以羅九尺為三率推得四率一百六
　　　　　　十二文即綾每一尺之價減多三十六
　　　　　　文餘一百二十六文即羅每一尺之價
　　　　　　也此法共綾與共羅之較為二尺綾每
　　　　　　尺與羅每尺之較為三十六文凡共物
　　　　　　之較與共價之較相比即同於共物與
　　　　　　共價之比而共物之較與每一物價之
　　　　　　較相比亦必同於共物與每一物價之
　　　　　　比故以綾共少二尺與羅每尺價少三
　　　　　　十六文之比即同於綾共七尺與羅每
　　　　　　尺價一百二十六文之比也又以羅共
　　　　　　多二尺與綾每尺多三十六文之比亦
　　　　　　即同於羅共九尺與綾毎尺價一百六
　　　　　　十二文之比也
設如有銀買駝馬二色馬十匹駝六匹兩價相等但
　知駝每匹比馬每匹價多八兩問二色每匹價銀
　若干
　　　　　　法以駝一匹為一率駝比馬每匹價多
　　　　　　八兩為二率駝六匹為三率推得四率
　　　　　　四十八兩即駝六匹共多之數又以馬
　　　　　　十匹與駝六匹相減餘馬四匹為一率
　　　　　　駝六匹共多四十八兩為二率馬一匹
　　　　　　為三率推得四率十二兩即馬一匹之
　　　　　　價加多八兩得二十兩即駝一匹之價
　　　　　　以二十兩乗駝六匹得一百二十兩以
　　　　　　十二兩乗馬十匹亦得一百二十兩兩
　　　　　　價相等也此法蓋因駝一匹多八兩則
　　　　　　駝六匹共多四十八兩也夫駝價多四
　　　　　　十八兩馬多四匹而其價相等則四十
　　　　　　八兩即馬四匹之價馬四匹價四十八
　　　　　　兩則馬一匹價十二兩也
　　　　　　又法以駝六匹與馬十匹相減餘四匹
　　　　　　為一率駝比馬每匹價多八兩為二率
　　　　　　駝六匹為三率推得四率十二兩即馬
　　　　　　每匹之價加多八兩得二十兩即駝毎
　　　　　　匹之價如以馬十匹為三率推得四率
　　　　　　二十兩即駝每匹之價減多八兩餘十
　　　　　　二兩即馬每匹之價也蓋駝共少四匹
　　　　　　與馬每匹價少八兩之比即同於駝共
　　　　　　六匹與馬每匹價十二兩之比又馬共
　　　　　　多四匹與駝每匹價多八兩之比即同
　　　　　　於馬共十匹與駝每匹價二十兩之比
　　　　　　也
設如有稻一十八石稷二十二石兩價相等如交換
　五石則兩邊俱差銀一兩六錢問每石價與共價
　各若干
　　　　　　法以交換五石為一率相差一兩六錢
　　　　　　為二率稻一十八石為三率推得四率
　　　　　　五兩七錢六分即稻一十八石共多之
　　　　　　數又以稻一十八石與稷二十二石相
　　　　　　減餘稷四石為一率稻一十八石共多
　　　　　　五兩七錢六分為二率稷一石為三率
　　　　　　推得四率一兩四錢四分即稷一石之
　　　　　　價以稷二十二石乗之得三十一兩六
　　　　　　錢八分即稷之共價亦即稻之共價以
　　　　　　稻十八石除之得一兩七錢六分即稻
　　　　　　一石之價也如交換五石則一為稻十
　　　　　　三石稷五石稻十三石價二十二兩八
　　　　　　錢八分稷五石價七兩二錢相加得三
　　　　　　十兩零八分比共價三十一兩六錢八
　　　　　　分少一兩六錢一為稷十七石稻五石
　　　　　　稷十七石價二十四兩四錢八分稻五
　　　　　　石價八兩八錢相加得三十三兩二錢
　　　　　　八分比共價三十一兩六錢八分則多
　　　　　　一兩六錢是兩邊俱差一兩六錢也此
　　　　　　法蓋因稻五石多一兩六錢則稻十八
　　　　　　石共多五兩七錢六分也夫稻多五兩
　　　　　　七錢六分稷多四石而其價相等則五
　　　　　　兩七錢六分即稷四石之共價稷四石
　　　　　　價五兩七錢六分則稷一石價必一兩
　　　　　　四錢四分而稷二十二石價必三十一
　　　　　　兩六錢八分與稻十八石之價相等故
　　　　　　以十八除之得稻每一石之價也
設如有金球八銀球十二兩重相等今移換三則銀
　球邊多六十兩問金球銀球各重幾何
　　　　　　法以移换之三為一率多六十兩折半
　　　　　　得三十兩(即三金球比三/銀球所多之數)為二率金球
　　　　　　八為三率推得四率八十兩即金球八
　　　　　　共多之數又以金球八與銀球十二相
　　　　　　減餘銀球四為一率共多八十兩為二
　　　　　　率銀球一為三率推得四率二十兩即
　　　　　　銀球一之重數以十二乗之得二百四
　　　　　　十兩即銀球十二之共重數亦即金球
　　　　　　八之共重數以金球八除之得三十兩
　　　　　　即金球一之重數也此法蓋因移換三
　　　　　　而差六十兩即三金球比三銀球多三
　　　　　　十兩三銀球比三金球少三十兩其總
　　　　　　差為六十兩故折半為三金球多於三
　　　　　　銀球之重數也三金球多三十兩則八
　　　　　　金球共多八十兩夫金球多八十兩銀
　　　　　　球多四而其重相等則八十兩即四銀
　　　　　　球之重數四銀球重八十兩則一銀球
　　　　　　重二十兩而十二銀球必重二百四十
　　　　　　兩與八金球之重相等故以八除之即
　　　　　　得金球之重數也
設如甲乙丙三人合本為商共得利銀四百兩乙比
　甲多分十二兩丙比乙又多分十六兩問各分利
　銀幾何
　　　　　　法以共利銀四百兩内減乙比甲多十
　　　　　　二兩又減丙比甲多二十八兩(丙比乙/多十六)
　　　　　　(兩則比甲多/二十八兩)餘三百六十兩乃以甲乙
　　　　　　丙共三人為一率三百六十兩為二率
　　　　　　甲一人為三率推得四率一百二十兩
　　　　　　即甲應得利銀數加十二兩得一百三
　　　　　　十二兩為乙應得利銀數又加十六兩
　　　　　　得一百四十八兩為丙應得利銀數也
　　　　　　此法減去乙丙共多於甲之數所餘者
　　　　　　即三人均分之數故以三人與三百六
　　　　　　十兩之比即同於甲一人與一百二十
　　　　　　兩之比也
設如有銀七百四十兩共買馬驢一百匹馬八十匹
　驢二十匹其馬每匹價比驢每匹價多三兩問馬
　驢每匹價各得幾何
　　　　　　法以馬驢共一百匹為一率馬每匹多
　　　　　　三兩與馬八十匹相乗得二百四十兩
　　　　　　於總銀内減之餘五百兩為二率驢一
　　　　　　匹為三率推得四率五兩即驢一匹之
　　　　　　價加馬每匹多三兩得八兩即馬一匹
　　　　　　之價以馬價八兩乗馬八十匹得馬共
　　　　　　價六百四十兩以驢價五兩乗驢二十
　　　　　　匹得驢共價一百兩也此法蓋因馬每
　　　　　　匹多三兩則馬八十匹共多二百四十
　　　　　　兩於總銀内減去馬共多之價則馬價
　　　　　　皆同於驢價矣故以總數一百匹與銀
　　　　　　五百兩之比即同於驢一匹與銀五兩
　　　　　　之比也
設如有銀二千九百九十六兩二錢買上等田一百
　六十畝中等田三百畝下等田四百六十畝其上
　等田比中等田每畝價多四錢七分中等田比下
　等田每畝價多一兩三錢五分問三等田每畝價
　銀幾何
　　　　　　法以上中下三等田數相併得九百二
　　　　　　十畝為一率將中等田三百畝用中等
　　　　　　比下等每畝多一兩三錢五分乗之得
　　　　　　四百零五兩為中等比下等共多之數
　　　　　　又以上等田一百六十畝用上等比下
　　　　　　等每畝多一兩八錢二分乗之(上等比/中等每)
　　　　　　(畝多四錢七分中等比下等每畝多/一兩三錢五分共為一兩八錢二分)得
　　　　　　二百九十一兩二錢為上等比下等共
　　　　　　多之數爰併兩數共六百九十六兩二
　　　　　　錢與總銀二千九百九十六兩二錢相
　　　　　　減餘二千三百兩為二率下等田一畝
　　　　　　為三率推得四率二兩五錢即下等田
　　　　　　每一畝之價加多一兩三錢五分得三
　　　　　　兩八錢五分即中等田每一畝之價再
　　　　　　加多四錢七分得四兩三錢二分即上
　　　　　　等田每一畝之價也此法蓋因中等田
　　　　　　比下等田每畝多一兩三錢五分則三
　　　　　　百畝共多四百零五兩上等田比下等
　　　　　　田毎畝多一兩八錢二分則一百六十
　　　　　　畝共多二百九十一兩二錢於總銀内
　　　　　　減去兩等共多之數則上等田價中等
　　　　　　田價皆同於下等田價矣故以三等田
　　　　　　共九百二十畝與銀二千三百兩之比
　　　　　　即同於下等田每一畝與銀二兩五錢
　　　　　　之比也
設如二人行路疾徐不等疾行者日行九十五里徐
　行者日行七十五里今令徐行者先行八日問疾
　行者追及之日數幾何
　　　　　　法以徐行七十五里與疾行九十五里
　　　　　　相減餘二十里為一率一日為二率徐
　　　　　　行七十五里與先行八日相乗得六百
　　　　　　里為三率推得四率三十日即追及之
　　　　　　日數也此法蓋因徐行者先行八日以
　　　　　　日行七十五里計之則已多行六百里
　　　　　　今疾行者日行九十五里則比徐行者
　　　　　　每日多行二十里多二十里為一日追
　　　　　　行之數多六百里則為三十日追行之
　　　　　　數可知矣
設如二人自鄉上城一人步行一人騎馬使步行者
　先行三十七里騎馬者追至一百五十四里尚不
　及二十三里問追及之里數幾何
　　　　　　法以不及二十三里與先行三十七里
　　　　　　相減餘一十四里為一率追至一百五
　　　　　　十四里為二率不及二十三里為三率
　　　　　　推得四率二百五十三里即追及之里
　　　　　　數也此法蓋因步行者已先行三十七
　　　　　　里今騎馬者追之止不及二十三里是
　　　　　　已追過十四里也追過十四里必須一
　　　　　　百五十四里今尚不及二十三里則必
　　　　　　須二百五十三里方能追及也
設如一人行路步行則三十日可到騎行則二十日
　可到今行二十六日到問步行騎行日數各幾何
　　　　　　法以三十日與二十日相減餘十日為
　　　　　　一率步行三十日為二率今行二十六
　　　　　　日與騎行二十日相較多六日為三率
　　　　　　推得四率十八日為步行之日數與共
　　　　　　二十六日相減餘八日即騎行之日數
　　　　　　也如以十日為一率騎行二十日為二
　　　　　　率今行二十六日與步行三十日相較
　　　　　　少四日為三率推得四率八日即騎行
　　　　　　之日數也此法蓋因步行三十日可到
　　　　　　騎行二十日可到則步行比騎行遲十
　　　　　　日即騎行比步行早十日也步行比騎
　　　　　　行遲十日而步行為三十日今步行比
　　　　　　騎行遲六日則步行為十八日可知矣
　　　　　　騎行比步行早十日而騎行為二十日
　　　　　　今騎行比步行早四日則騎行為八日
　　　　　　可知矣
設如有上下二等酒上等酒每斤價銀五分下等酒
　每斤價銀三分今以二等酒相合一處共重一百
　二十斤每斤價銀三分六釐問二等酒各幾何
　　　　　　法以上等酒價銀五分内減下等酒價
　　　　　　銀三分餘二分為一率二等酒共一百
　　　　　　二十斤為二率二等酒相合毎斤價銀
　　　　　　三分六釐與下等酒價銀三分相較得
　　　　　　多六釐為三率推得四率三十六斤為
　　　　　　上等酒數於二等酒共一百二十斤内
　　　　　　減三十六斤餘八十四斤即下等酒數
　　　　　　也如以二等酒相合毎斤價銀三分六
　　　　　　釐與上等酒價銀五分相較得少一分
　　　　　　四釐為三率則得四率八十四斤即下
　　　　　　等酒數也此法上等酒價五分下等酒
　　　　　　價三分是上等比下等多二分即下等
　　　　　　比上等少二分也若二等酒相合價比
　　　　　　下等酒價多二分則一百二十斤皆上
　　　　　　等酒矣因二等酒相合價比下等價多
　　　　　　六釐故知上等酒有三十六斤也又二
　　　　　　等酒相合價比上等酒價少二分則一
　　　　　　百二十斤皆下等酒矣因二等酒相合
　　　　　　價比上等價少一分四釐故知下等酒
　　　　　　有八十四斤也
設如有布三百一十疋每疋長四十尺但知每疋扣
　運費二尺共扣去一十六疋復找囘錢六百文問
　布毎疋價錢幾何
　　　　　　法以毎疋扣運費二尺與總布三百一
　　　　　　十疋相乗得六百二十尺又以每疋長
　　　　　　四十尺與共扣布一十六疋相乗得六
　　　　　　百四十尺兩數相減餘二十尺為一率
　　　　　　找囘錢六百文為二率每疋長四十尺
　　　　　　為三率推得四率一千二百文即每一
　　　　　　疋之價也此法蓋以每疋扣運費二尺
　　　　　　計之則總布三百一十疋當扣六百二
　　　　　　十尺今乃抽去十六疋則扣去六百四
　　　　　　十尺是多扣去二十尺也多扣去二十
　　　　　　尺而找回錢六百文是六百錢即二十
　　　　　　尺之價二十尺價六百文則四十尺(一/疋)
　　　　　　(之/數)價必一千二百文也
設如有銀一千零八兩買線一分絲二分綿三分共
　重三百六十斤俱不言價但知綿二兩當線一兩
　之價線一兩當絲一兩六錢之價問三色各重若
　干三色每斤價銀若干
　　　　　　法以線一分絲二分綿三分相併得六
　　　　　　分為一率共重三百六十斤為二率線
　　　　　　一分為三率推得四率六十斤即線一
　　　　　　分之重數二因之得一百二十斤即絲
　　　　　　二分之重數三因之得一百八十斤即
　　　　　　綿三分之重數既得各色之重數即以
　　　　　　線重六十斤為線之衰分綿二兩當線
　　　　　　一兩之價即將綿一百八十斤二歸之
　　　　　　得九十斤為綿之衰分絲一兩六錢當
　　　　　　線一兩之價即將絲一百二十斤用一
　　　　　　六除之得七十五斤為絲之衰分併三
　　　　　　衰分共二百二十五斤為一率總銀一
　　　　　　千零八兩為二率線一斤為三率推得
　　　　　　四率四兩四錢八分即線每斤之價二
　　　　　　歸之得二兩二錢四分即綿每斤之價
　　　　　　一六除之得二兩八錢即絲每斤之價
　　　　　　也此法先求各色之重數以共分與共
　　　　　　重數之比即同於線一分與線重數之
　　　　　　比又以各分數因之即得各重數也次
　　　　　　求各色之價數既以線重六十斤為線
　　　　　　衰分則絲價與綿價必俱變為與線相
　　　　　　當之數而後可以為比例蓋綿二兩當
　　　　　　線一兩之價則綿一百八十斤必當線
　　　　　　九十斤之價故以九十為綿之衰分絲
　　　　　　一兩六錢當線一兩之價則絲一百二
　　　　　　十斤必當線七十五斤之價故以七十
　　　　　　五為絲之衰分既得各衰分併之與總
　　　　　　銀相比即同於線每斤與每斤之價相
　　　　　　比也既得線每斤之價以二除之得綿
　　　　　　每斤之價者綿價居線價二分之一也
　　　　　　既得線每斤之價又以一六除之得絲
　　　　　　每斤之價者絲價居線價十六分之十
　　　　　　也
設如李王二人合本生理不知二人本銀之數但知
　李本銀比王本銀多一倍零八兩共得利銀二十
　二兩李分十六兩王分六兩問二人各出本銀若
　干
　　　　　　法以王利銀六兩加一倍(因李本銀比/王本銀多一)
　　　　　　(倍故加/一倍也)得十二兩與李利銀十六兩相
　　　　　　減餘四兩為一率所零八兩為二率王
　　　　　　之利銀六兩為三率推得四率十二兩
　　　　　　即王之本銀數加一倍又加八兩共三
　　　　　　十二兩為李之本銀數也蓋李之本銀
　　　　　　比王之本銀多一倍又多八兩李之利
　　　　　　銀比王之利銀多一倍又多四兩是四
　　　　　　兩即為八兩所得之利銀數利銀四兩
　　　　　　知本銀為八兩則王之利銀六兩即知
　　　　　　其本銀為十二兩也
設如買緞一千疋不言出銀之數但知每疋賣價七
　兩二錢則比原出銀少十分之一問原出銀若干
　　　　　　法以分母十與分子一相減餘九分為
　　　　　　一率以七兩二錢與一千疋相乗得七
　　　　　　千二百兩為二率十分為三率推得四
　　　　　　率八千兩即原出銀之數也此法蓋因
　　　　　　每疋賣價七兩二錢比原出銀少十分
　　　　　　之一則今賣價止得原出銀十分之九
　　　　　　故以九分與今賣價之比即同於十分
　　　　　　與原出銀之比也
設如甲丙丁三人合本貿易丙之本銀為甲本銀五
　分之四丁之本銀為甲本銀三分之二丙之本銀
　比丁之本銀多十兩問三人本銀各若干
　　　　　　法以十五分為甲之衰數(兩分母相/乗之數)取
　　　　　　甲五分之四得十二分為丙之衰數取
　　　　　　甲三分之二得十分為丁之衰數乃以
　　　　　　丁十分與丙十二分相減餘二分為一
　　　　　　率多十兩為二率甲十五分為三率推
　　　　　　得四率七十五兩為甲本銀數如以丙
　　　　　　十二分為三率則得四率六十兩為丙
　　　　　　本銀數如以丁十分為三率則得四率
　　　　　　五十兩為丁本銀數以丁銀與丙銀相
　　　　　　減餘十兩即丙多於丁之數也
設如有銀賞三等人一等八人二等六人三等九人
　二等每人所得為一等每人三分之二三等每人
　所得為二等每人四分之一二等比三等共多得
　三百兩問每等每人各得幾何
　　　　　　法以十二分為一等每人之衰數(兩分/母相)
　　　　　　(乗之/數)取十二分中之三分之二得八分
　　　　　　為二等每人之衰數又取八分中之四
　　　　　　分之一得二分為三等每人之衰數乃
　　　　　　以一等十二分與一等八人相乗得九
　　　　　　十六分為一等八人共衰數二等八分
　　　　　　與二等六人相乗得四十八分為二等
　　　　　　六人共衰數三等二分與三等九人相
　　　　　　乗得十八分為三等九人共衰數乃以
　　　　　　三等共衰十八分與二等共衰四十八
　　　　　　分相減餘三十分為一率二等比三等
　　　　　　共多得三百兩為二率一等每人衰數
　　　　　　十二分為三率推得四率一百二十兩
　　　　　　為一等每人所得之數以一等八人乗
　　　　　　之得九百六十兩即一等八人所得之
　　　　　　共數如以二等每人衰數八分為三率
　　　　　　則得四率八十兩為二等每人所得之
　　　　　　數以二等六人乗之得四百八十兩即
　　　　　　二等六人所得之共數如以三等每人
　　　　　　衰數二分為三率則得四率二十兩為
　　　　　　三等每人所得之數以三等九人乗之
　　　　　　得一百八十兩即三等九人所得之共
　　　　　　數以二等共得四百八十兩與三等共
　　　　　　得一百八十兩相減餘三百兩即二等
　　　　　　共多於三等之銀數也
設如有田一百二十畝一人一日耕四畝一人一日
　種六畝欲令二人同日完工問耕者該先起工幾
　　何
　　　　　　　法以四畝與六畝相乗得二十四畝以
　　　　　　　四畝互乗一日得四日以六畝互乗一
　　　　　　　日得六日乃以二十四畝為一率四日
　　　　　　　六日相減餘二日為二率一百二十畝
　　　　　　　為三率推得四率十日即是耕者該先
　　　　　　　起工十日也此法蓋因四畝與六畝不
　　　　　　　同故用互乗以齊其分一得二十四畝
　　　　　　　耕六日一得二十四畝種四日欲令同
　　　　　　　日完工則耕者當先起工二日然則田
　　　　　　　二十四畝當先起工二日今田一百二
　　　　　　　十畝則當先起工十日也
　
　
　
　
　
御製數理精藴下編卷六
　欽定四庫全書
御製數理精藴下編卷七
　　線部五
　　　和較比例
　　和較比例
比例之中有和數較數而復有和較者用和數相比
謂之和用較數相比謂之較至於設問中兩物相和
兩價相和或每色中㡬物相和乃於和數中推求較
數因較數而成比例是以和數為體而較數為用故
謂之和較比例在九章一名貴賤差分一名貴賤相
和其立法盖於縂物中求其相差之較或於每物中
求其相差之較(此貴賤/差分法)或用互乗以齊其數然後於
互乗數中求其相差之較作為比例而得真數(此貴/賤相)
(和/法)按法立算雖各不同要之縂以和數推出較數為
比此和較之所以名也
設如有銀四百零五兩七錢共買米麥五百石米每
　石價銀八錢六分麥每石價銀七錢二分五釐問
　米麥各該㡬何
　　　　　法以米麥共五百石用米每石價銀八
　　　　　錢六分乗之得四百三十兩與縂銀四
　　　　　百零五兩七錢相較則縂銀少二十四
　　　　　兩三錢又以米麥共五百石用麥每石
　　　　　價銀七錢二分五釐乗之得三百六十
　　　　　二兩五錢與縂銀相較則縂銀多四十
　　　　　三兩二錢乃以多少兩數相併得六十
　　　　　七兩五錢為一率米麥共五百石為二
　　　　　率少二十四兩三錢為三率得四率一
　　　　　百八十石即麥數於共五百石内減之
　　　　　餘三百二十石即米數如以多四十三
　　　　　兩二錢為三率得四率三百二十石亦
　　　　　即米數也此法盖以五百石俱為米計
　　　　　之則價應四百三十兩與今縂銀相較
　　　　　則縂銀少二十四兩三錢如以五百石
　　　　　俱為麥計之則價應三百六十二兩五
　　　　　錢與今縂銀相較則縂銀多四十三兩
　　　　　二錢是米五百石比麥五百石價多六
　　　　　十七兩五錢即麥五百石比米五百石
　　　　　價少六十七兩五錢也是知麥價比米
　　　　　價少六十七兩五錢而麥為五百石今
　　　　　縂銀比米價少二十四兩三錢則麥必
　　　　　為一百八十石也又米價比麥價多六
　　　　　十七兩五錢而米為五百石今縂銀比
　　　　　麥價多四十三兩二錢則米必為三百
　　　　　二十石也
　　　　　又法以米麥每石價銀相減餘一錢三
　　　　　分五釐為一率一石為二率以米麥共
　　　　　五百石用米價乗之得四百三十兩與
　　　　　縂銀四百零五兩七錢相減餘二十四
　　　　　兩三錢為三率得四率一百八十石即
　　　　　麥數於共五百石内減之餘三百二十
　　　　　石即米數如以米麥共五百石用麥價
　　　　　乗之得三百六十二兩五錢與縂銀四
　　　　　百零五兩七錢相減餘四十三兩二錢
　　　　　為三率得四率三百二十石亦即米數
　　　　　也此法盖因米一石比麥一石其價相
　　　　　差一錢三分五釐是知少一錢三分五
　　　　　釐而麥為一石今少二十四兩三錢則
　　　　　麥少為一百八十石也又多一錢三分
　　　　　五釐而米為一石今多四十三兩二錢
　　　　　則米必為三百二十石也前法以五百
　　　　　石縂價之較與五百石為比此法以每
　　　　　一石價之較與一石為比其理同也
設如有銀一百兩共買紬絹一百疋紬每疋價銀一
　兩六錢絹每疋價銀八錢問紬絹各得㡬何
　　　　　法以紬絹共一百疋用紬價一兩六錢
　　　　　乗之得一百六十兩與共銀一百兩相
　　　　　較則共銀少六十兩又以紬絹共一百
　　　　　疋用絹價八錢乗之得八十兩與共銀
　　　　　一百兩相較則共銀多二十兩乃以多
　　　　　少兩數相併得八十兩為一率紬絹共
　　　　　一百疋為二率少六十兩為三率得四
　　　　　率七十五疋即絹數於共一百疋内減
　　　　　之餘二十五疋即紬數如以多二十兩
　　　　　為三率得四率二十五疋亦即紬數也
　　　　　此法盖以一百疋俱為紬計之則價應
　　　　　一百六十兩與共銀相較則共銀少六
　　　　　十兩如以一百疋俱為絹計之則價應
　　　　　八十兩與共銀相較則共銀多二十兩
　　　　　是紬一百疋比絹一百疋價多八十兩
　　　　　即絹一百疋比紬一百疋價少八十兩
　　　　　也是知絹價比紬價少八十兩而絹為
　　　　　一百疋今共價比紬價少六十兩則絹
　　　　　必為七十五疋也又紬價比絹價多八
　　　　　十兩而紬為一百疋今共價比絹價多
　　　　　二十兩則紬必為二十五疋也
　　　　　又法以紬絹每疋價銀相減餘八錢為
　　　　　一率紬一疋為二率以紬絹共一百疋
　　　　　用紬價乗之得一百六十兩與共銀一
　　　　　百兩相減餘六十兩為三率得四率七
　　　　　十五疋即絹數於共一百疋内減之餘
　　　　　二十五疋即紬數如以紬絹共一百疋
　　　　　用絹價乗之得八十兩與共銀一百兩
　　　　　相減餘二十兩為三率得四率二十五
　　　　　疋亦即紬數也此法盖因紬一疋比絹
　　　　　一疋其價相差八錢是知少八錢而絹
　　　　　為一疋今少六十兩則絹必為七十五
　　　　　疋也又多八錢而紬為一疋今多二十
　　　　　兩則紬必為二十五疋也
設如雞兔同籠但知頭共三十六足共一百問雞兔
　各㡬何
　　　　　法以雞兔共三十六頭用雞二足乗之
　　　　　得七十二足與共足一百相較則共足
　　　　　多二十八又以雞兔共三十六頭用兔
　　　　　四足乗之得一百四十四足與共足一
　　　　　百相較則共足少四十四乃以多少兩
　　　　　數相併得七十二足為一率共三十六
　　　　　頭為二率少四十四足為三率得四率
　　　　　二十二即雞數於共三十六隻内減之
　　　　　餘十四即兔數如以多二十八足為三
　　　　　率得四率十四亦即兔數也此法盖以
　　　　　三十六俱為雞計之則應七十二足與
　　　　　今共足相較則共足多二十八若以三
　　　　　十六俱為兔計之則應一百四十四足
　　　　　與今共足相較則共足少四十四是兔
　　　　　三十六比雞三十六多七十二足即雞
　　　　　三十六比兔三十六少七十二足也是
　　　　　知雞少於兔七十二足而雞為三十六
　　　　　隻今雞少於兔四十四足則雞必為二
　　　　　十二隻也又兔多於雞七十二足而兔
　　　　　為三十六隻今兔多於雞二十八足則
　　　　　兔必為十四隻也
　　　　　又法以雞二足兔四足相減餘二足為
　　　　　一率一隻為二率又以共三十六隻用
　　　　　兔四足乗之得一百四十四足與共足
　　　　　一百相減餘四十四為三率得四率二
　　　　　十二即雞數於共三十六隻内減之餘
　　　　　十四即兔數如以共三十六隻用雞二
　　　　　足乗之得七十二足與共足一百相減
　　　　　餘二十八為三率得四率十四亦即兔
　　　　　數也此法盖因雞一隻比兔一隻差二
　　　　　足是知雞少於兔二足而雞為一隻今
　　　　　少於兔四十四足則雞必為二十二隻
　　　　　也又兔多於雞二足而兔為一隻今多
　　　　　於雞二十八足則兔必為十四隻也
設如有羊一百四十隻大小不䓁共剪毛一百五十
　斤大羊每隻剪毛一斤二兩小羊每隻剪毛十二
　兩問大小羊各㡬何
　　　　　法以共羊一百四十隻用大羊剪毛十
　　　　　八兩乗之(一斤作十六兩加/二兩即十八兩也)得二千五
　　　　　百二十兩與共剪毛二千四百兩相較
　　　　　(一百五十斤變為/兩得二千四百兩)則共剪毛數少一百
　　　　　二十兩又以共羊一百四十隻用小羊
　　　　　剪毛十二兩乗之得一千六百八十兩
　　　　　與共剪毛二千四百兩相較則共剪毛
　　　　　數多七百二十兩乃以多少兩數相併
　　　　　得八百四十兩為一率共羊一百四十
　　　　　隻為二率多七百二十兩為三率得四
　　　　　率一百二十隻即大羊數於共一百四
　　　　　十隻内減之餘二十隻即小羊數如以
　　　　　少一百二十兩為三率得四率二十隻
　　　　　亦即小羊數也此法盖以一百四十隻
　　　　　俱為大羊計之則應剪毛二千五百二
　　　　　十兩與共剪毛數相較則共剪毛數少
　　　　　一百二十兩若以一百四十隻俱為小
　　　　　羊計之則應剪毛一千六百八十兩與
　　　　　共剪毛數相較則共剪毛數多七百二
　　　　　十兩是大羊一百四十隻比小羊一百
　　　　　四十隻多八百四十兩即小羊一百四
　　　　　十隻比大羊一百四十隻少八百四十
　　　　　兩也是知多八百四十兩而大羊為一
　　　　　百四十隻今少七百二十兩則大羊必
　　　　　為一百二十隻也又少八百四十兩而
　　　　　小羊為一百四十隻今少一百二十兩
　　　　　則小羊必為二十隻也
　　　　　又法以大羊剪毛十八兩小羊剪毛十
　　　　　二兩相減餘六兩為一率一隻為二率
　　　　　以共羊一百四十隻用小羊剪毛數乗
　　　　　之得一千六百八十兩與共剪毛二千
　　　　　四百兩相減餘七百二十兩為三率得
　　　　　四率一百二十隻即大羊數於共一百
　　　　　四十隻内減之餘二十隻即小羊數如
　　　　　以共羊一百四十隻用大羊剪毛數乗
　　　　　之得二千五百二十兩與共剪毛二千
　　　　　四百兩相減餘一百二十兩為三率得
　　　　　四率二十隻亦即小羊數也此法盖以
　　　　　大羊一隻比小羊一隻所剪毛差六兩
　　　　　是知多六兩而大羊為一隻今多七百
　　　　　二十兩則大羊必為一百二十隻也又
　　　　　少六兩而小羊為一隻今少一百二十
　　　　　兩則小羊必為二十隻也
設如有玉在石中但知正方每邉四寸共重一百六
　十兩八錢問玉有㡬何
　　　　　法以方邉四寸自乗再乗得六十四寸
　　　　　為正方體積乃以六十四寸用玉寸方
　　　　　定率二兩六錢乗之得一百六十六兩
　　　　　四錢與共重一百六十兩八錢相較則
　　　　　共重少五兩六錢又以六十四寸用石
　　　　　寸方定率二兩五錢乗之得一百六十
　　　　　兩與共重一百六十兩八錢相較則共
　　　　　重多八錢乃以多少兩數相併得六兩
　　　　　四錢為一率玉六十四寸為二率多八
　　　　　錢為三率得四率八寸即玉數於共六
　　　　　十四寸内減之餘五十六寸即石數如
　　　　　以少五兩六錢為三率得四率五十六
　　　　　寸亦即石數也既得玉八寸則以玉寸
　　　　　方定率二兩六錢乗之得二十兩八錢
　　　　　即玉之重數於共重一百六十兩八錢
　　　　　内減之餘一百四十兩即石之重數如
　　　　　以石五十六寸用石寸方定率二兩五
　　　　　錢乗之得一百四十兩亦即石之重數
　　　　　也此法盖以六十四寸俱為玉計之則
　　　　　應重一百六十六兩四錢與共重數相
　　　　　較則共重數少五兩六錢若以六十四
　　　　　寸俱為石計之則應重一百六十兩與
　　　　　共重數相較則共重數多八錢是石六
　　　　　十四寸比玉六十四寸少六兩四錢即
　　　　　玉六十四寸比石六十四寸多六兩四
　　　　　錢也是知多六兩四錢而玉為六十四
　　　　　寸今多八錢則玉必為八寸也又少六
　　　　　兩四錢而石為六十四寸今少五兩六
　　　　　錢則石必為五十六寸也
　　　　　又法以玉寸方定率二兩六錢與石寸
　　　　　方定率二兩五錢相減餘一錢為一率
　　　　　一寸為二率以共積六十四寸用石寸
　　　　　方定率二兩五錢乗之得一百六十兩
　　　　　與共重一百六十兩八錢相減餘八錢
　　　　　為三率得四率八寸即玉數於共六十
　　　　　四寸内減之餘五十六寸即石數如以
　　　　　共積六十四寸用玉寸方定率二兩六
　　　　　錢乗之得一百六十六兩四錢與共重
　　　　　一百六十兩八錢相減餘五兩六錢為
　　　　　三率得四率五十六寸亦即石數也此
　　　　　法盖以玉一寸比石一寸其重差一錢
　　　　　是知多一錢而玉為一寸今多八錢則
　　　　　玉必為八寸也又少一錢而石為一寸
　　　　　今少五兩六錢則石必為五十六寸也
設如有金銀共重三百二十一兩鎔於一處作成一
　正方體每邉三寸問金銀各重㡬何
　　　　　法以方邊三寸自乗再乗得二十七寸
　　　　　為正方體積乃以二十七寸俱作金算
　　　　　用金寸方定率十六兩八錢乗之得四
　　　　　百五十三兩六錢與共重三百二十一
　　　　　兩相較則共重少一百三十二兩六錢
　　　　　又以二十七寸俱作銀算用銀寸方定
　　　　　率九兩乗之得二百四十三兩與共重
　　　　　三百二十一兩相較則共重多七十八
　　　　　兩乃以多少兩數相併得二百一十兩
　　　　　六錢為一率金二十七寸重四百五十
　　　　　三兩六錢為二率多七十八兩為三率
　　　　　得四率一百六十八兩即金數於共重
　　　　　三百二十一兩内減之餘一百五十三
　　　　　兩即銀數如以銀二十七寸重二百四
　　　　　十三兩為二率少一百三十二兩六錢
　　　　　為三率得四率一百五十三兩亦即銀
　　　　　數也此法盖因金二十七寸比銀二十
　　　　　七寸多二百一十兩六錢即銀二十七
　　　　　寸比金二十七寸少二百一十兩六錢
　　　　　也是知金比銀多二百一十兩六錢而
　　　　　金為四百五十三兩六錢今多七十八
　　　　　兩則金必為一百六十八兩也又銀比
　　　　　金少二百一十兩六錢而銀為二百四
　　　　　十三兩今少一百三十二兩六錢則銀
　　　　　必為一百五十三兩也
　　　　　又法以銀寸方定率九兩與金寸方定
　　　　　率十六兩八錢相減餘七兩八錢為一
　　　　　率金一寸重十六兩八錢為二率以共
　　　　　積二十七寸用銀寸方定率九兩乗之
　　　　　得二百四十三兩與共重三百二十一
　　　　　兩相減餘七十八兩為三率得四率一
　　　　　百六十八兩即金數於共重三百二十
　　　　　一兩内減之餘一百五十三兩即銀數
　　　　　如以銀一寸重九兩為二率以共積二
　　　　　十七寸用金寸方定率十六兩八錢乗
　　　　　之得四百五十三兩六錢與共重三百
　　　　　二十一兩相減餘一百三十二兩六錢
　　　　　為三率得四率一百五十三兩亦即銀
　　　　　數也此法盖以金一寸比銀一寸其重
　　　　　相差七兩八錢是知多七兩八錢而金
　　　　　為十六兩八錢今多七十八兩則金必
　　　　　為一百六十八兩也又少七兩八錢而
　　　　　銀為九兩今少一百三十二兩六錢則
　　　　　銀必為一百五十三兩也
設如有金器一件内有銀相参合共重一百七十兩
　四錢問金銀各重若干
　　　　　法用一桶盛水令滿将金器入内看溢
　　　　　出之水得正方寸數㡬何假如得十二
　　　　　寸即為金銀共積以金寸方定率十六
　　　　　兩八錢乗之得二百零一兩六錢與共
　　　　　重一百七十兩四錢相較則共重少三
　　　　　十一兩二錢又以銀寸方定率九兩乗
　　　　　之得一百零八兩與共重一百七十兩
　　　　　四錢相較則共重多六十二兩四錢乃
　　　　　以多少兩數相併得九十三兩六錢為
　　　　　一率金十二寸重二百零一兩六錢為
　　　　　二率多六十二兩四錢為三率得四率
　　　　　一百三十四兩四錢即金數於共重一
　　　　　百七十兩四錢内減之餘三十六兩即
　　　　　銀數如以銀十二寸重一百零八兩為
　　　　　二率少三十一兩二錢為三率得四率
　　　　　三十六兩亦即銀數也
　　　　　又法以金寸方定率十六兩八錢與銀
　　　　　寸方定率九兩相減餘七兩八錢為一
　　　　　率金一寸重十六兩八錢為二率以共
　　　　　積十二寸用銀寸方定率九兩乗之得
　　　　　一百零八兩與共重一百七十兩四錢
　　　　　相減餘六十二兩四錢為三率得四率
　　　　　一百三十四兩四錢即金數於共重一
　　　　　百七十兩四錢内減之餘三十六兩即
　　　　　銀數如以銀一寸重九兩為二率以共
　　　　　積十二寸用金寸方定率十六兩八錢
　　　　　乗之得二百零一兩六錢與共重一百
　　　　　七十兩四錢相減餘三十一兩二錢為
　　　　　三率得四率三十六兩亦即銀數也
設如有金鑄一器重三百兩俱係九六成色今用九
　九成色及九一成色二䓁金替換問各得㡬何
　　　　　法以九六成色與三百兩相乗得二百
　　　　　八十八兩為原金數乃以九九成色與
　　　　　三百兩相乗得二百九十七兩與原金
　　　　　二百八十八兩相較則原金少九兩又
　　　　　以九一成色與三百兩相乗得二百七
　　　　　十三兩與原金二百八十八兩相較則
　　　　　原金多十五兩爰以多少兩數相併得
　　　　　二十四兩為一率三百兩為二率原金
　　　　　比九一成色多十五兩為三率得四率
　　　　　一百八十七兩五錢即九九成色金數
　　　　　於共重三百兩内減之餘一百一十二
　　　　　兩五錢即九一成色金數如以原金比
　　　　　九九成色少九兩為三率得四率一百
　　　　　一十二兩五錢亦即九一成色金數也
　　　　　盖九六成色金三百兩為十成金二百
　　　　　八十八兩而九九成色金三百兩為十
　　　　　成金二百九十七兩九一成色金三百
　　　　　兩為十成金二百七十三兩是知九九
　　　　　比九一多二十四兩而九九成色金為
　　　　　三百兩今九六比九一多十五兩則九
　　　　　九成色金必為一百八十七兩五錢也
　　　　　又九一比九九少二十四兩而九一成
　　　　　色金為三百兩今九六比九九少九兩
　　　　　則九一成色金必為一百一十二兩五
　　　　　錢也
　　　　　又法以九九與九一相減餘八分為一
　　　　　率金三百兩為二率以九一與九六相
　　　　　減餘五分為三率得四率一百八十七
　　　　　兩五錢即九九成色金數於共重三百
　　　　　兩内減之餘一百一十二兩五錢即九
　　　　　一成色金數如以九九與九六相減餘
　　　　　三分為三率得四率一百一十二兩五
　　　　　錢亦即九一成色金數也盖九九比九
　　　　　一多八分而九九成色金為三百兩今
　　　　　九六比九一多五分則九九成色金必
　　　　　為一百八十七兩五錢也又九一比九
　　　　　九少八分而九一成色金為三百兩今
　　　　　九六比九九少三分則九一成色金必
　　　　　為一百一十二兩五錢也
設如甲乙二人有金成色不䓁甲金一兩可凖銀一
　十二兩乙金一兩可凖銀八兩今欲鎔為一處令
　金一兩凖銀九兩問甲乙二人於一兩金中各出
　金㡬何
　　　　　法以凖銀九兩為中數與甲金凖銀十
　　　　　二兩相較少三兩與乙金凖銀八兩相
　　　　　較多一兩乃以多少兩數併之得四兩
　　　　　為一率金一兩為二率比甲少三兩為
　　　　　三率得四率七錢五分即乙所出金數
　　　　　如以比乙多一兩為三率得四率二錢
　　　　　五分即甲所出金數也此法因銀十二
　　　　　兩與八兩皆金一兩所凖之數雖相乗
　　　　　其數不動故直以十二與八相減作一
　　　　　率(以十二與九八與九之兩較相併/得四即十二與八相減之餘數也)盖
　　　　　乙比甲銀少四兩而乙金為一兩今比
　　　　　甲銀少三兩則乙金必為七錢五分也
　　　　　又甲比乙銀多四兩而甲金為一兩今
　　　　　比乙銀多一兩則甲金必為二錢五分
　　　　　也
設如有錢四千九百九十五文買栗棗共五千枚只
　云栗九枚錢一十一文棗七枚錢四文問二色與
　價各得若干
　　　　　法先用互乗以齊其分以栗九與棗七
　　　　　相乗得六十三為乗出之縂物分即以
　　　　　六十三乗縂錢四千九百九十五文得
　　　　　三十一萬四千六百八十五文為乗出
　　　　　之縂錢數又以棗七乗栗價十一文得
　　　　　七十七文為乗出之栗價以栗九乗棗
　　　　　價四文得三十六文為乗出之棗價然
　　　　　後以栗棗共五千枚用栗價七十七文
　　　　　乗之得三十八萬五千文與乗出之縂
　　　　　錢三十一萬四千六百八十五文相較
　　　　　則縂錢少七萬零三百一十五文又以
　　　　　栗棗共五千枚用棗價三十六文乗之
　　　　　得一十八萬文與乗出之縂錢三十一
　　　　　萬四千六百八十五文相較則縂錢多
　　　　　一十三萬四千六百八十五文乃以栗
　　　　　價七十七文與棗價三十六文相減餘
　　　　　四十一文為一率一枚為二率多一十
　　　　　三萬四千六百八十五文為三率得四
　　　　　率三千二百八十五枚即栗數於共五
　　　　　千枚内減之餘一千七百一十五枚即
　　　　　棗數如以少七萬零三百一十五文為
　　　　　三率得四率一千七百一十五枚亦即
　　　　　棗數也既得栗數則以九枚為一率十
　　　　　一文為二率三千二百八十五枚為三
　　　　　率得四率四千零一十五文即栗之共
　　　　　價既得棗數則以七枚為一率四文為
　　　　　二率一千七百一十五枚為三率得四
　　　　　率九百八十文即棗之共價也如欲先
　　　　　得各價則以四十一文為一率栗價七
　　　　　十七文為二率多一十三萬四千六百
　　　　　八十五文為三率得四率二十五萬二
　　　　　千九百四十五文以六十三除之得四
　　　　　千零一十五文即栗之共價於共錢四
　　　　　千九百九十五文内減之餘九百八十
　　　　　文即棗之共價如以四十一文為一率
　　　　　棗價三十六文為二率少七萬零三百
　　　　　一十五文為三率得四率六萬一千七
　　　　　百四十文以六十三除之得九百八十
　　　　　文亦即棗之共價也此法九章名為貴
　　　　　賤相和盖因栗九枚棗七枚其數不同
　　　　　故用互乗以齊其分得栗六十三枚價
　　　　　七十七文棗六十三枚價三十六文今
　　　　　以六十三枚當一枚則為栗一枚價七
　　　　　十七文棗一枚價三十六文是其價各
　　　　　加六十三倍故将縂錢亦加六十三倍
　　　　　即為栗棗共五千枚共價三十一萬四
　　　　　千六百八十五文而栗一枚比棗一枚
　　　　　其價相差四十一文是知栗價比棗價
　　　　　多四十一文而栗為一枚今共價比棗
　　　　　價多一十三萬四千六百八十五文則
　　　　　栗必為三千二百八十五枚也又棗價
　　　　　比栗價少四十一文而棗為一枚今共
　　　　　價比栗價少七萬零三百一十五文則
　　　　　棗必為一千七百一十五枚也其先求
　　　　　各價者盖因栗價比棗價多四十一文
　　　　　而栗價為七十七文今共價比棗價多
　　　　　一十三萬四千六百八十五文則栗價
　　　　　少為二十五萬二千九百四十五文因
　　　　　各價皆為加六十三倍故以六十三除
　　　　　之得四千零一十五文為栗之共價也
　　　　　又棗價比栗價少四十一文而棗價為
　　　　　三十六文今共價比栗價少七萬零三
　　　　　百一十五文則棗價必為六萬一千七
　　　　　百四十文亦以六十三除之得九百八
　　　　　十文為棗之共價也
　　　　　又法以棗七枚栗九枚共五千枚列於
　　　　　上棗價四文栗價十一文共價四千九
　　　　　百九十五文列於下乃以下棗價四文
　　　　　遍乗上棗七枚栗九枚共五千枚得棗
　　　　　二十八枚栗三十六枚共二萬枚又以
　　　　　上棗七枚遍乗下棗價四文栗價十一
　　　　　文共價四千九百九十五文得棗價二
　　　　　十八文栗價七十七文共價三萬四千
　　　　　九百六十五文兩下相較則棗數與棗
　　　　　價同為二十八彼此減盡棗價比栗數
　　　　　多四十一共價比共數多一萬四千九
　　　　　百六十五爰以多四十一為一率栗九
　　　　　枚為二率多一萬四千九百六十五為
　　　　　三率得四率三千二百八十五枚即栗
　　　　　數於五千枚内減之餘一千七百一十
　　　　　五枚即棗數如以栗價十一文為二率
　　　　　得四率四千零一十五文即栗之共價
　　　　　於四千九百九十五文内減之餘九百
　　　　　八十文即棗之共價也若欲先得棗數
　　　　　則以栗九枚價十一文移於前棗七枚
　　　　　價四文移於後乃以下栗價十一文遍
　　　　　乗上栗九枚棗七枚共五千枚得栗九
　　　　　十九枚棗七十七枚共五萬五千枚又
　　　　　以上栗九枚遍乗下栗價十一文棗價
　　　　　四文共價四千九百九十五文得栗價
　　　　　九十九文棗價三十六文共價四萬四
　　　　　千九百五十五文兩下相較則栗數與
　　　　　栗價同為九十九彼此減盡棗價比棗
　　　　　數少四十一共價比共數少一萬零四
　　　　　十五爰以少四十一為一率棗七枚為
　　　　　二率少一萬零四十五為三率得四率
　　　　　一千七百一十五枚即棗數如以棗價
　　　　　四文為二率得四率九百八十文即棗
　　　　　之共價也此法與方程互乗齊分之理
　　　　　同其先求栗數而以棗數列於前者盖
　　　　　将棗數栗數共數皆加四倍棗價栗價
　　　　　共價皆加七倍則棗數與棗價相同是
　　　　　為每棗一枚價一文夫棗數與棗價既
　　　　　相同而減盡無餘則棗栗共數内之共
　　　　　棗數與棗栗共價内之共棗價亦必相
　　　　　同而減盡無餘所餘者即為共栗價多
　　　　　於共栗數之較是比每栗一枚價一文
　　　　　所多之數是知栗價比栗數多四十一
　　　　　文而栗為九枚栗價為十一文今共栗
　　　　　價比共栗數多一萬四千九百六十五
　　　　　文則栗必為三千二百八十五枚栗價
　　　　　必為四千零一十五文也其先求棗數
　　　　　而以栗數列於前者盖将栗數棗數共
　　　　　數皆加十一倍栗價棗價共價皆加九
　　　　　倍則栗數與栗價相同是為每栗一枚
　　　　　價一文夫栗數與栗價既相同而減盡
　　　　　無餘則栗棗共數内之共栗數與栗棗
　　　　　共價内之共栗價亦必相同而減盡無
　　　　　餘所餘者即為共棗價少於共棗數之
　　　　　較是比每棗一枚價一文所少之數是
　　　　　知棗價比棗數少四十一文而棗為七
　　　　　枚棗價為四文今共棗價比共棗數少
　　　　　一萬零四十五文則棗必為一千七百
　　　　　一十五枚棗價必為九百八十文也
設如有僧一百人給饅首一百箇大僧一人給三箇
　小僧三人給一箇問大小僧數及各得饅首若干
　　　　　法先用互乗以齊其分以大僧一人與
　　　　　小僧三人相乗得三人為乗出之縂僧
　　　　　數即以三人乗饅首一百箇得三百箇
　　　　　為乗出之共饅首數又以小僧三人乗
　　　　　大僧饅首三箇得九箇為乗出之大僧
　　　　　饅首數以大僧一人乗小僧饅首一箇
　　　　　仍得一箇為乗出之小僧饅首數然後
　　　　　以共僧一百人與大僧饅首九箇相乗
　　　　　得九百箇與乗出之共饅首三百箇相
　　　　　較則共饅首少六百箇又以共僧一百
　　　　　人與小僧饅首一箇相乗得一百箇與
　　　　　乗出之共饅首三百箇相較則共饅首
　　　　　多二百箇乃以大僧饅首九箇與小僧
　　　　　饅首一箇相減餘八箇為一率一人為
　　　　　二率多二百箇為三率得四率二十五
　　　　　人即大僧數於共僧一百人内減之餘
　　　　　七十五人即小僧數如以少六百箇為
　　　　　三率得四率七十五人亦即小僧數也
　　　　　既得僧數則以一人為一率三箇為二
　　　　　率大僧二十五人為三率得四率七十
　　　　　五箇即大僧饅首數又以三人為一率
　　　　　一箇為二率小僧七十五人為三率得
　　　　　四率二十五箇即小僧饅首數也如欲
　　　　　先得饅首數則仍以八箇為一率大僧
　　　　　饅首九箇為二率今多二百箇為三率
　　　　　得四率二百二十五箇三歸之得七十
　　　　　五箇即大僧饅首數於共饅首一百箇
　　　　　内減之餘二十五箇即小僧饅首數如
　　　　　以八箇為一率小僧饅首一箇為二率
　　　　　今少六百箇為三率得四率七十五箇
　　　　　三歸之得二十五箇亦即小僧饅首數
　　　　　也此法用互乗得大僧三人饅首九箇
　　　　　小僧三人饅首一箇今以三人當一人
　　　　　則為大僧一人饅首九箇小僧一人饅
　　　　　首一箇是饅首為加三倍故将共饅首
　　　　　亦加三倍即為共僧一百人共饅首三
　　　　　百箇而大僧一人比小僧一人饅首差
　　　　　八箇是知多八箇而大僧為一人今多
　　　　　二百箇則大僧必為二十五人也又少
　　　　　八箇而小僧為一人今少六百箇則小
　　　　　僧必為七十五人也其先求饅首者因
　　　　　多八箇而大僧饅首為九箇今多二百
　　　　　箇則大僧饅首必為二百二十五箇因
　　　　　饅首為加三倍故以三歸之得七十五
　　　　　箇為大僧饅首數又少八箇而小僧饅
　　　　　首為一箇今少六百箇則小僧饅首必
　　　　　為七十五箇亦以三歸之得二十五箇
　　　　　為小僧饅首數也
　　　　　又法以小僧三人大僧一人共僧一百
　　　　　人列於上小僧饅首一箇大僧饅首三
　　　　　箇共饅首一百箇列於下乃以下小僧
　　　　　饅首一箇遍乗上小僧三人大僧一人
　　　　　共僧一百人仍得原數又以上小僧三
　　　　　人遍乗下小僧饅首一箇大僧饅首三
　　　　　箇共饅首一百箇得小僧饅首三箇大
　　　　　僧饅首九箇共饅首三百箇兩下相較
　　　　　則小僧人數與饅首數同為三彼此減
　　　　　盡大僧饅首數比人數多八共饅首數
　　　　　比共人數多二百爰以多八為一率大
　　　　　僧一人為二率多二百為三率得四率
　　　　　二十五人即大僧數於共一百人内減
　　　　　之餘七十五人即小僧數如以大僧饅
　　　　　首三箇為二率得四率七十五箇即大
　　　　　僧饅首數於共饅首一百箇内減之餘
　　　　　二十五箇即小僧饅首數也若欲先得
　　　　　小僧數則以大僧一人饅首三箇移於
　　　　　前小僧三人饅首一箇移於後乃以下
　　　　　大僧饅首三箇遍乗上大僧一人小僧
　　　　　三人共僧一百人得大僧三人小僧九
　　　　　人共僧三百人又以上大僧一人遍乗
　　　　　下大僧饅首三箇小僧饅首一箇共饅
　　　　　首一百箇仍得原數兩下相較則大僧
　　　　　與大僧饅首同為三彼此減盡小僧饅
　　　　　首數比人數少八共僧饅首數比共人
　　　　　數少二百爰以少八為一率小僧三人
　　　　　為二率少二百為三率得四率七十五
　　　　　即小僧人數如以小僧饅首一箇為二
　　　　　率得四率二十五箇即小僧饅首數也
　　　　　此法先求大僧數而以小僧列於前者
　　　　　盖将小僧饅首大僧饅首共僧饅首數
　　　　　皆加三倍則小僧人數與饅首數相同
　　　　　是為每小僧一人饅首一箇夫小僧數
　　　　　與饅首數既相同而減盡無餘則共僧
　　　　　數内之共小僧數與共饅首數内之共
　　　　　小僧饅首數亦必相同而減盡無餘所
　　　　　餘者即為大僧共饅首數多於共人數
　　　　　之較是比每大僧一人饅首一箇所多
　　　　　之數是知饅首比人數多八箇而大僧
　　　　　為一人大僧饅首為三箇今饅首比人
　　　　　數多二百箇則大僧必為二十五人大
　　　　　僧饅首必為七十五箇也其先求小僧
　　　　　數而以大僧列於前者盖将大僧小僧
　　　　　共僧數皆加三倍則大僧數與饅首數
　　　　　相同是為每大僧一人饅首一箇夫大
　　　　　僧數與饅首數既相同而減盡無餘則
　　　　　共僧數内之共大僧數與共饅首數内
　　　　　之共大僧饅首數亦必相同而減盡無
　　　　　餘所餘者即為小僧饅首數少於小僧
　　　　　數之較是比每小僧一人饅首一箇所
　　　　　少之數是知少八箇而小僧為三人小
　　　　　僧饅首為一箇今少二百箇則小僧必
　　　　　為七十五人小僧饅首必為二十五箇
　　　　　也
設如有豆三十三石共換黄米京米一十九石止云
　每黄米三石值豆一石每京米一石值豆三石問
　二色米各得㡬何
　　　　　法先用互乗以齊其分以黄米三石與
　　　　　京米一石相乗得三石為乗出之共米
　　　　　數即以三石乗共豆三十三石得九十
　　　　　九石為乗出之共豆數以京米一石乗
　　　　　豆一石仍得一石為乗出黄米所值之
　　　　　豆數以黄米三石乗豆三石得九石為
　　　　　乗出京米所值之豆數然後以共米一
　　　　　十九石用黄米值豆一石乗之仍得一
　　　　　十九石與乗出之共豆九十九石相較
　　　　　則共豆多八十石又以共米一十九石
　　　　　用京米值豆九石乗之得一百七十一
　　　　　石與乗出之共豆九十九石相較則共
　　　　　豆多七十二石乃以黄米值豆一石與
　　　　　京米值豆九石相減餘八石為一率一
　　　　　石為二率少七十二石為三率得四率
　　　　　九石即黄米數於共米十九石内減之
　　　　　餘十石即京米數如以多八十石為三
　　　　　率得四率十石亦即京米數也此法用
　　　　　互乗得黄米三石值豆一石京米三石
　　　　　值豆九石今以米三石當一石則為黄
　　　　　米一石值豆一石京米一石值豆九石
　　　　　是豆為加三倍故将共豆亦加三倍即
　　　　　為共米一十九石共豆九十九石而黄
　　　　　米一石比京米一石所值豆差八石是
　　　　　知豆少八石而黄米為一石今少七十
　　　　　二石則黄米必為九石也又豆多八石
　　　　　而京米為一石今多八十石則京米必
　　　　　為十石也
　　　　　又法以黄米三石京米一石共米一十
　　　　　九石列於上黄米值豆一石京米值豆
　　　　　三石共豆三十三石列於下乃以下黄
　　　　　米值豆一石遍乗上黄米三石京米一
　　　　　石共米一十九石仍得原數又以上黄
　　　　　米三石遍乘下黄米值豆一石京米值
　　　　　豆三石共豆三十三石得黄米值豆三
　　　　　石京米值豆九石共豆九十九石兩下
　　　　　相較則黄米與所值豆同為三石彼此
　　　　　減盡京米所值豆比京米多八石共豆
　　　　　比共米多八十石爰以多八石為一率
　　　　　京米一石為二率多八十石為三率得
　　　　　四率十石即京米數於共米一十九石
　　　　　内減之餘九石即黄米數也如先求黄
　　　　　米數則以京米一石值豆三石移於前
　　　　　黄米三石值豆一石移於後乃以京米
　　　　　值豆三石遍乗上京米一石黄米三石
　　　　　共米一十九石得京米三石黄米九石
　　　　　共米五十七石又以上京米一石遍乗
　　　　　下京米值豆三石黄米值豆一石共豆
　　　　　三十三石仍得原數兩下相較則京米
　　　　　與所值豆俱為三石彼此減盡黄米所
　　　　　值豆比黄米少八石共豆比共米少二
　　　　　十四石爰以少八石為一率黄米三石
　　　　　為二率少二十四石為三率得四率九
　　　　　石即黄米數也此法先求京米數而以
　　　　　黄米列於前者盖将京米所值豆數黄
　　　　　米所值豆數共米所值豆數皆加三倍
　　　　　則黄米數與所值豆數相同是為每黄
　　　　　米一石值豆一石夫黄米數與所值豆
　　　　　數既相同而減盡無餘則共米數内之
　　　　　共黄米數與共豆數内之共黄米所值
　　　　　豆數亦必相同而減盡無餘所餘者即
　　　　　為共京米所值豆數多於共京米之較
　　　　　是比每京米一石值豆一石所多之數
　　　　　是知豆比米多八石而京米為一石今
　　　　　豆比米多八十石則京米必為十石也
　　　　　其先求黄米數而以京米列於前者盖
　　　　　将京米黄米共米皆加三倍則京米數
　　　　　與所值豆數相同是為每京米一石值
　　　　　豆一石夫京米數與所值豆數既相同
　　　　　而減盡無餘則共米數内之共京米數
　　　　　與共豆數内之共京米所值豆數亦必
　　　　　相同而減盡無餘所餘者即為黄米所
　　　　　值豆數比黄米所少之較是比每黄米
　　　　　一石值豆一石所少之數是知豆比米
　　　　　少八石而黄米為三石今豆比米少二
　　　　　十四石則黄米必為九石也
設如有船桅共五十七槳共二百零四但知大船毎
　隻三桅六槳小船每隻一桅八槳問大小船數各
　若干
　　　　　法先用互乗以齊其分以大船三桅與
　　　　　小船一桅相乗得三桅為乗出之共桅
　　　　　數即以三桅乗共槳二百零四得六百
　　　　　一十二為乗出之共槳數以小船一桅
　　　　　乗大船六槳仍得六槳為乗出大船之
　　　　　槳數以大船三桅乗小船八槳得二十
　　　　　四槳為乗出小船之槳數然後以共桅
　　　　　五十七用大船六槳乗之得三百四十
　　　　　二與乗出之共槳六百一十二相較則
　　　　　共槳多二百七十又以共桅五十七用
　　　　　小船二十四槳乘之得一千三百六十
　　　　　八與乗出之共槳六百一十二相較則
　　　　　共槳少七百五十六乃以大船六槳與
　　　　　小船二十四槳相減餘十八槳為一率
　　　　　一桅為二率少七百五十六槳為三率
　　　　　得四率四十二即大船桅數三歸之得
　　　　　十四即大船數也於共桅五十七内減
　　　　　大船桅數餘十五即小船桅數亦即小
　　　　　船數如以得二百七十槳為三率得四
　　　　　率十五亦即小船桅數也此法用互乗
　　　　　得大船三桅六槳小船三桅二十四槳
　　　　　今以三桅當一桅則為大船一桅六槳
　　　　　小船一桅二十四槳是槳為加三倍故
　　　　　将共槳亦加三倍即為共五十七桅共
　　　　　六百一十二槳而大船一桅比小船一
　　　　　桅差十八槳是知少十八槳而大船為
　　　　　一桅今少七百五十六槳則大船必為
　　　　　四十二桅也多十八槳而小船為一桅
　　　　　今多二百七十槳則小船必為十五桅
　　　　　也
　　　　　又法以小船一桅大船三桅共五十七
　　　　　桅列於上小船八槳大船六槳共二百
　　　　　零四槳列於下乃以下小船八槳遍乗
　　　　　上小船一桅大船三桅共五十七桅得
　　　　　小船八桅大船二十四桅共四百五十
　　　　　六桅又以上小船一桅遍乗下小船八
　　　　　槳大船六槳共二百零四槳仍得原數
　　　　　两下相較則小船桅與槳同為八彼此
　　　　　減盡大船桅比槳多十八共桅比共槳
　　　　　多二百五十二爰以多十八為一率大
　　　　　船三桅為二率多二百五十二為三率
　　　　　得四率四十二桅即大船桅數三歸之
　　　　　得十四即大船數於五十七桅内減去
　　　　　大船四十二桅餘十五桅即小船桅數
　　　　　亦即小船數也如欲先得小船數則以
　　　　　大船三桅六槳移於前小船一桅八槳
　　　　　移於後乃以下大船六槳遍乗上大船
　　　　　三桅小船一桅共五十七桅得大船十
　　　　　八桅小船六桅共三百四十二桅又以
　　　　　上大船三桅遍乗下大船六槳小船八
　　　　　槳共二百零四槳得大船十八槳小船
　　　　　二十四槳共六百一十二槳兩下相較
　　　　　則大船桅與槳同為十八彼此減盡小
　　　　　船桅比槳少十八共桅比共槳少二百
　　　　　七十爰以少十八為一率小船一桅為
　　　　　二率少二百七十為三率得四率十五
　　　　　桅即小船桅數亦即小船數也此法先
　　　　　求大船桅數而以小船列於前者盖将
　　　　　小船桅數大船桅數共船桅數皆加八
　　　　　倍則小船桅數與槳數相同是為毎小
　　　　　船一桅一槳夫小船桅數與槳數既相
　　　　　同而減盡無餘則共桅數内之小船共
　　　　　桅數與共槳數内之小船共槳數亦必
　　　　　相同而減盡無餘所餘者即為大船共
　　　　　桅數多於大船共槳數之較是比每大
　　　　　船一桅一槳所多之數是知多十八桅
　　　　　而大船為三桅今多二百五十二桅則
　　　　　大船必為四十二桅也其先求小船桅
　　　　　數而以大船桅數列於前者盖将大船
　　　　　桅數小船桅數共船桅數皆加六倍槳
　　　　　數皆加三倍則大船桅數與槳數相同
　　　　　是為大船一桅一槳夫大船桅數與槳
　　　　　數既相同而減盡無餘則共桅數内之
　　　　　大船共桅數與共槳數内之大船共槳
　　　　　數亦必相同而減盡無餘所餘者即為
　　　　　小船共桅數少於小船共槳數之較是
　　　　　比每小船一桅一槳所少之數是知少
　　　　　十八桅而小船為一桅今少二百七十
　　　　　桅則小船必為十五桅也
設如有銀八十七兩按飯銀馬銀二項分給衆人但
　知三人共給二兩飯銀七人共給五兩馬銀問人
　數及二項銀數各若干
　　　　　法以三人與七人相乗得二十一人又
　　　　　以三人乗馬銀五兩得一十五兩七人
　　　　　乗飯銀二兩得一十四兩爰以十四兩
　　　　　與十五兩相併得二十九兩為一率二
　　　　　十一人為二率共銀八十七兩為三率
　　　　　得四率六十三人即共人數也既得其
　　　　　人數則以三人為一率飯銀二兩為二
　　　　　率共六十三人為三率得四率四十二
　　　　　兩為飯銀數於共銀八十七兩内減之
　　　　　餘四十五兩即馬銀數如以七人為一
　　　　　率馬銀五兩為二率共六十三人為三
　　　　　率得四率四十五兩亦即馬銀數也盖
　　　　　三人給飯銀二兩則二十一人必給飯
　　　　　銀十四兩七人給馬銀五兩則二十一
　　　　　人必給馬銀十五兩夫二十一人既給
　　　　　飯銀十四兩馬銀十五兩是二十一人
　　　　　共給銀二十九兩矣是知有二十九兩
　　　　　為二十一人今有八十七兩則必為六
　　　　　十三人也又三人共給飯銀二兩則六
　　　　　十三人必共給飯銀四十二兩七人共
　　　　　給馬銀五兩則六十三人必共給馬銀
　　　　　四十五兩也
設如賞人飯肉共用碗一百但知二人共飯一碗三
　人共肉一碗問共人數及二項各用碗若干
　　　　　法以二人與三人相乗得六人又以二
　　　　　人乗肉一碗得二碗三人乗飯一碗得
　　　　　三碗爰以三碗二碗相併得五碗為一
　　　　　率六人為二率共碗一百為三率得四
　　　　　率一百二十人即共人數也既得共人
　　　　　數則以二人為一率飯碗一為二率共
　　　　　一百二十人為三率得四率六十為飯
　　　　　碗數於共碗一百内減之餘四十即肉
　　　　　碗數如以三人為一率得四率四十亦
　　　　　即肉碗數也此法因二人共飯三人共
　　　　　肉其數不同故用互乗以齊其分盖二
　　　　　人共飯一碗則六人必共飯三碗三人
　　　　　共肉一碗則六人必共肉二碗夫六人
　　　　　既共飯三碗共肉二碗是六人共用五
　　　　　碗矣是知有五碗為六人今有一百碗
　　　　　則必為一百二十人也又二人共飯一
　　　　　碗則一百二十人必共飯六十碗三人
　　　　　共肉一碗則一百二十人必共肉四十
　　　　　碗也
設如有兵三千四百七十四名每三人給衫絹七十
　尺每四人給褲絹五十尺問縂絹若干
　　　　　法以三人與四人相乗得十二人又以
　　　　　三人乗褲絹五十尺得一百五十尺四
　　　　　人乗衫絹七十尺得二百八十尺爰以
　　　　　十二人為一率二百八十尺與一百五
　　　　　十尺相併得四百三十尺為二率兵三
　　　　　千四百七十四名為三率得四率一十
　　　　　二萬四千四百八十五尺為共絹數也
　　　　　此法與前同但前法以共銀數求共人
　　　　　數故以銀數為一率人數為二率此法
　　　　　以共人數求共絹數故以人數為一率
　　　　　絹數為二率其比例之理一也
設如賞人茶飯酒共用碗一千三百三十八但知三
　人共茶二碗五人共酒三碗七人共飯六碗問共
　人數及三項各用碗若干
　　　　　法先以三人茶二碗五人酒三碗互乗
　　　　　以三人與五人相乗得一十五人又以
　　　　　三人乗酒三碗得九碗五人乗茶二碗
　　　　　得十碗是為十五人共用茶酒十九碗
　　　　　復與七人飯六碗互乗以十五人與七
　　　　　人相乗得一百零五人又以十五人乗
　　　　　飯六碗得九十碗七人乗茶酒共十九
　　　　　碗得一百三十三碗爰以一百三十三
　　　　　碗與九十碗相併得二百二十三碗為
　　　　　一率一百零五人為二率共碗一千三
　　　　　百三十八為三率得四率六百三十人
　　　　　即共人數也既得共人數乃以三人為
　　　　　一率茶碗二為二率共六百三十人為
　　　　　三率得四率四百二十為茶碗數又以
　　　　　五人為一率酒碗三為二率共六百三
　　　　　十人為三率得四率三百七十八為酒
　　　　　碗數又以七人為一率飯碗六為二率
　　　　　共六百三十人為三率得四率五百四
　　　　　十為飯碗數也此法因用碗三項故用
　　　　　兩次互乗以齊其分得一百零五人應
　　　　　用三項碗共二百二十三是知有二百
　　　　　二十三碗為一百零五人今有一千三
　　　　　百三十八碗則必為六百三十人也既
　　　　　得共人數則以各項分數比例求之即
　　　　　得各項碗之共數矣
設如有燈大小二䓁大燈居小燈三分之二但知大
　燈三盞用油四兩小燈四盞用油三兩共用油十
　八斤零七兩問大小燈數各若干
　　　　　法以大燈三盞與小燈四盞相乗得十
　　　　　二盞又以小燈四盞乗大燈用油四兩
　　　　　得大燈用油十六兩以大燈三盞乗小
　　　　　燈用油三兩得小燈用油九兩又将大
　　　　　燈用油十六兩二因之(大燈二分/故用二因)得三
　　　　　十二兩将小燈用油九兩三因之(小燈/三分)
　　　　　(故用/三因)得二十七兩二數相併得五十九
　　　　　兩為一率十二盞為二率共油十八斤
　　　　　七兩通為二百九十五兩為三率得四
　　　　　率六十盞為燈一分之數二因之得一
　　　　　百二十盞即大燈數三因之得一百八
　　　　　十盞即小燈數也此法因有𢃄分而互
　　　　　乗所得之十二盞為一分之衰數又因
　　　　　共油數為大燈二分小燈三分之共數
　　　　　故亦二因十六兩三因九兩併之為五
　　　　　分之衰數是知油五分之衰數五十九
　　　　　兩與燈一分之衰數十二盞之比即同
　　　　　於五分共油二百九十五兩與一分燈
　　　　　數六十盞之比也既得一分為六十盞
　　　　　故二因之得大燈數三因之得小燈數
　　　　　也
設如有銀二十五兩三錢買銅鐡二色其重相䓁鐡
　三斤價四錢銅二斤價五錢問斤數及各價㡬何
　　　　　法以鐡三斤與銅二斤相乗得六斤又
　　　　　以銅二斤乗鐡價四錢得八錢以鐡三
　　　　　斤乗銅價五錢得一兩五錢乃以八錢
　　　　　與一兩五錢相併得二兩三錢為一率
　　　　　六斤為二率縂銀二十五兩三錢為三
　　　　　率得四率六十六斤為銅鐡相䓁之斤
　　　　　數又以鐡三斤為一率價四錢為二率
　　　　　今鐡六十六斤為三率得四率八兩八
　　　　　錢即鐡價於共銀二十五兩三錢内減
　　　　　之餘十六兩五錢即銅價如以銅二斤
　　　　　為一率價五錢為二率今銅六十六斤
　　　　　為三率得四率十六兩五錢亦即銅價
　　　　　也盖鐡三斤價四錢則六斤價八錢銅
　　　　　二斤價五錢則六斤價一兩五錢是銅
　　　　　鐡各六斤而共價為二兩三錢故以二
　　　　　兩三錢與各六斤之比即同於共價二
　　　　　十五兩三錢與各六十六斤之比也既
　　　　　得各斤數則以各價比例求之即得各
　　　　　價數矣
設如有米九百石令甲乙二處各因米價貴賤納之
　其所納之銀適相等甲處米價每石五錢乙處米
　價每石七錢問各米數及共價數㡬何
　　　　　法以乙七錢乗甲一石得七石以甲五
　　　　　錢乗乙一石得五石乃以七石與五石
　　　　　相併得十二石為一率以甲七石為二
　　　　　率縂米九百石為三率得四率五百二
　　　　　十五石即甲處納米之數於九百石内
　　　　　減之餘三百七十五石即乙處納米之
　　　　　數如以乙五石為二率得四率三百七
　　　　　十五石亦即乙處納米之數以甲五百
　　　　　二十五石與每石價五錢相乗得二百
　　　　　六十二兩五錢以乙三百七十五石與
　　　　　每石價七錢相乗亦得二百六十二兩
　　　　　五錢是其所納之銀數適相䓁也盖甲
　　　　　處每石價五錢則七石之價為三兩五
　　　　　錢乙處每石價七錢則五石之價亦為
　　　　　三兩五錢其價相䓁是十二石之中甲
　　　　　應七石乙應五石故以十二石與甲七
　　　　　石之比即同於縂米九百石與甲五百
　　　　　二十五石之比又十二石與乙五石之
　　　　　比即同於縂米九百石與乙三百七十
　　　　　五石之比也
設如空車一日行三十里重車一日行二十里今載
　米至倉徃返足一日問距倉路逺㡬何
　　　　　法以空車行三十里與重車行二十里
　　　　　相乗得六百里又以重車行二十里乗
　　　　　空車一日得二十日以空車行三十里
　　　　　乗重車一日得三十日乃以二十日與
　　　　　三十日相併得五十日為一率六百里
　　　　　為二率一日為三率得四率一十二里
　　　　　即距倉之里數也盖空車一日行三十
　　　　　里則二十日行六百里重車一日行二
　　　　　十里則三十日亦行六百里一徃一返
　　　　　　共五十日是知五十日徃返六百里則
　　　　　　今一日必徃返十二里也
　設如重車一日行五十里輕車一日行七十五里今
　　載米至倉五日徃返三次問距倉里數㡬何
　　　　　　法以重車行五十里與輕車行七十五
　　　　　　里相乗得三千七百五十里又以輕車
　　　　　　行七十五里乗重車一日得七十五日
　　　　　　以重車行五十里乗輕車一日得五十
　　　　　　日乃以七十五日與五十日相併得一
　　　　　　百二十五日為一率三千七百五十里
　　　　　　為二率五日為三率得四率一百五十
　　　　　　里即五日徃返之里數以三次除之得
　　　　　　五十里即距倉之里數也此法與前法
　　　　　　同前法一日徃返一次故所得即距倉
　　　　　　之里數此法五日徃返三次故所得為
　　　　　　徃返三次之里數是以用三次除之而
　　　　　　得距倉之里數也
御製數理精藴下編卷七
　欽定四庫全書
御製數理精藴下編卷八
　　線部六
　　　盈朒(單法/)　(雙套/)
　　盈朒
盈有餘也朒不足也設有餘不足以求適中亦為因
較而得正數之法此固比例法也但比例以實數求
實數而盈朒則以虚數求實數然虚數皆與實數相
較而生盈朒之差則虚數亦實數也比例以所有之
三率求所餘之一率而盈朒則所有為两數且两數
之中各藏一數其實亦三率也其間有一盈一朒者
則以两數相加為相較之率有两盈或两朒者則以
兩數相減為相較之率有一盈一適足或一朒一適
足者則無可加減而或盈或朒之數即其較也法不
一致惟在相較以得其差理本一原惟在互比以得
其實錯綜變幻其用不窮所謂以實御虚和較互見
者庶㡬盡於此矣
　　一盈一朒
設如有人分銀不知人數亦不知銀數只云每人七
　两分之則餘四两每人九两分之則少十二两問
　人數及銀數各若干
　　　　　法以七两與九两相減餘二两為一率
　　　　　一人為二率盈四两與朒十二两相加
　　　　　共十六两為三率推得四率八即為人
　　　　　數以八人與每人七两相乗得五十六
　　　　　两加盈四两得六十两即為銀數或以
　　　　　八人與每人九两相乗得七十二两減
　　　　　朒十二两餘六十两亦為銀數也此法
　　　　　盖因前設分七两後設分九两是每一
　　　　　人多分二两也然每人分七两則縂銀
　　　　　盈四两每人分九两則縂銀朒十二两
　　　　　是盈朒相差共十六两矣夫一人多分
　　　　　二两而縂銀差十六两則二两為一人
　　　　　之所多而十六两為八人之所多可知
　　　　　矣故二两與一人之比同於十六两與
　　　　　八人之比而為比例四率也既得人數
　　　　　以每人七两計之則八人應得五十六
　　　　　两因銀尚餘四两故加四两得六十两
　　　　　為銀數也若以每人九两計之則八人
　　　　　應得七十二两因銀少十二两故減十
　　　　　二两餘六十两為銀數也此先得人數
　　　　　之法也
　　　　　又先得銀數之法用互乗以齊其分以
　　　　　九两乗盈四两為加九倍得盈三十六
　　　　　两以七两乗朒十二两為加七倍得朒
　　　　　八十四两相加得一百二十两為二率
　　　　　七倍與九倍相減餘二倍為一率一倍
　　　　　為三率推得四率六十两即為銀數既
　　　　　得銀數則於六十两内減盈四两餘五
　　　　　十六两以每人七两除之得八為人數
　　　　　或於六十两加朒十二两共七十二两
　　　　　以每人九两除之亦得八為人數也此
　　　　　法以九两互乗盈四两者将盈四两加
　　　　　九倍也盈四两加九倍則為盈三十六
　　　　　两既以盈數加九倍則縂銀數與所分
　　　　　七两亦皆當加九倍七两加九倍則為
　　　　　六十三两是則九倍之縂銀每人六十
　　　　　三两分之盈三十六两也以七两互乗
　　　　　朒十二两者将朒十二两加七倍也朒
　　　　　十二两加七倍則為朒八十四两既以
　　　　　朒數加七倍則縂銀數與所分九两亦
　　　　　皆當加七倍九两加七倍則亦為六十
　　　　　三两是則七倍之縂銀每人六十三两
　　　　　分之朒八十四两也夫每人既皆分六
　　　　　十三两則是所分之加倍共銀數亦必
　　　　　相同然九倍銀數則盈七倍銀數則朒
　　　　　因九倍比七倍多二倍是盈朒相加之
　　　　　一百二十两即此二倍之銀數也知二
　　　　　倍為一百二十两即知一倍之為㡬何
　　　　　矣故以二為一率一百二十两為二率
　　　　　一為三率推得四率六十两為銀數也
　　　　　既得銀數則於六十两内減盈四两餘
　　　　　五十六两即為分七两者之共數而以
　　　　　七两除之得八人或於六十两加朒十
　　　　　二两得七十二两即為分九两者之共
　　　　　數而以九两除之亦得八人也此先得
　　　　　銀數之法也
　　　　　又法将盈四两與朒十二两相加得十
　　　　　六两為一率七两與九两相減餘二两
　　　　　為二率盈四两為三率得四率五錢與
　　　　　所分七两相加得七两五錢為每人應
　　　　　得之數又以五錢除盈四两得八為人
　　　　　數或仍以十六两為一率二两為二率
　　　　　以朒十二两為三率得四率一两五錢
　　　　　與所分九两相減亦得七两五錢為每
　　　　　人應得之數又以一两五錢除朒十二
　　　　　两亦得八為人數以八人與每人七两
　　　　　五錢相乗得六十两為銀數也此法盖
　　　　　因九兩與七两相較差二两盈四两與
　　　　　朒十二两相併為十六两是縂銀盈朒
　　　　　共差十六两由於每人之多二两也今
　　　　　銀尚盈四两則每人分七两者其每一
　　　　　分應多五錢而為七两五錢矣故十六
　　　　　两與二两之比同於四两與五錢之比
　　　　　而為比例四率也且一人多五錢而共
　　　　　多四兩則其為八人可知矣故五錢與
　　　　　一人之比同於四两與八人之比亦為
　　　　　比例四率也若以朒數論之則縂銀共
　　　　　差十六两者由於每人少二两今銀朒
　　　　　十二两則每人分九两者其每一分應
　　　　　少一两五錢而為七两五錢矣且一人
　　　　　少一两五錢而共少十二两則其為八
　　　　　人又可知矣既得人數則以八人與每
　　　　　人七两五錢相乗得六十两而為縂銀
　　　　　數也此先得每一人所得銀數之法也
　　　　　要之第一法先求人數第二法先求物
　　　　　價第三法先求適足之數立法雖各不
　　　　　同而各先得其一一得而無不得者實
　　　　　由於理之一貫者也
設如衆人共出銀買物不知人數亦不知物價只云
　每人出銀四兩則不足四兩每人出銀六兩則多
　六兩問人數及物價各若干
　　　　　法以出四兩與出六兩相減餘二兩為
　　　　　一率一人為二率朒四兩與盈六兩相
　　　　　加共十兩為三率推得四率五即為人
　　　　　數以五人與每人四兩相乗得二十两
　　　　　加朒四兩共得二十四兩即為物價或
　　　　　以五人與每人六兩相乗得三十兩減
　　　　　盈六两亦得二十四兩為物價也此法
　　　　　盖因前設出四兩後設出六兩是每一
　　　　　人多出二兩也然出四兩則朒四兩出
　　　　　六兩則盈六兩是盈朒相差共多十兩
　　　　　矣夫一人多出二兩而縂價即多十两
　　　　　則二两為一人之所多而十兩為㡬人
　　　　　之所多可知矣故以比例四率求之而
　　　　　得五人也既得人數以每人出四兩計
　　　　　之則五人應出二十两因於物價朒四
　　　　　兩故加四兩得二十四兩為物價若以
　　　　　每人出六兩計之則五人應出三十兩
　　　　　因於物價盈六兩故減六兩亦得二十
　　　　　四兩為物價也此法與首題第一法盈
　　　　　朒之加減不同者首題以共人所分共
　　　　　銀為問故分少則縂銀必盈分多則縂
　　　　　銀必朒其所謂盈朒者乃銀數之盈朒
　　　　　故得人數與分銀數相乗加盈減朒而
　　　　　得銀數也此以共人所出共銀為問故
　　　　　出少則比物價為朒出多則比物價為
　　　　　盈其所謂盈朒者乃出數之盈朒故得
　　　　　人數與出銀數相乗減盈加朒而得物
　　　　　價也法縂一理但加減盈朒之間少不
　　　　　同耳
　　　　　又先得銀數之法以六兩乗朒四兩為
　　　　　加六倍得朒二十四兩以四兩乗盈六
　　　　　兩為加四倍得盈二十四两相加得四
　　　　　十八兩為二率四倍與六倍相減餘二
　　　　　倍為一率一倍為三率推得四率二十
　　　　　四兩即為物價既得物價則於二十四
　　　　　兩内減朒四兩餘二十兩以每人四兩
　　　　　除之得五即為人數或於二十四兩加
　　　　　盈六兩共三十兩以每人六兩除之亦
　　　　　得五為人數也此法盖将朒四兩加六
　　　　　倍為二十四兩則物價亦當加六倍而
　　　　　出四兩者亦必加六倍而為出二十四
　　　　　兩矣将盈六兩加四倍為二十四兩則
　　　　　物價亦當加四倍而出六兩者亦必加
　　　　　四倍而為出二十四兩矣夫每人同出
　　　　　二十四兩則其加倍共出之數亦必相
　　　　　同然比六倍物價則朒比四倍物價則
　　　　　盈者因六倍比四倍多二倍是盈朒相
　　　　　差之四十八兩即二倍物價也故以二
　　　　　為一率四十八兩為二率一為三率推
　　　　　得四率二十四兩為物價也既得物價
　　　　　則於二十四兩減朒四兩餘二十兩即
　　　　　為出四兩者所共出之數而以四兩除
　　　　　之得五人或於二十四兩加盈六兩共
　　　　　三十兩即為出六兩者所共出之數而
　　　　　以六两除之亦得五人也
　　　　　又法将朒四兩與盈六两相加共十两
　　　　　為一率将出四兩與出六兩相減餘二
　　　　　兩為二率朒四兩為三率得四率八錢
　　　　　與出四兩相加得四兩八錢為每人應
　　　　　出之數又以八錢除朒四兩得五為人
　　　　　數或仍以十两為一率二兩為二率盈
　　　　　六兩為三率得四率一兩二錢於出六
　　　　　兩内減之餘四兩八錢亦為每人應出
　　　　　之數又以一两二錢除盈六兩亦得五
　　　　　為人數以五人與四两八錢相乗得二
　　　　　十四兩為物價也此法盖因盈朒之相
　　　　　差十兩由於每人之多二兩今欲補足
　　　　　所朒之四兩則每人應多八錢若欲損
　　　　　所盈之六两則每人應少一兩二錢故
　　　　　十兩與二兩之比同於四兩與八錢之
　　　　　比亦同於六兩與一兩二錢之比也且
　　　　　一人多八錢即益所朒之四兩一人減
　　　　　一两二錢即損所盈之六兩則其為五
　　　　　人也可知矣既得人數則以五人與每
　　　　　人四兩八錢相乗得二十四兩而為物
　　　　　價之縂銀也
設如衆人乗船渡河每一船載十三人則餘十二人
　若每一船載十八人則餘一船問共人數及船數
　各若干
　　　　　法以餘十二人為盈十二人餘一船為
　　　　　朒十八人乃以每船所載十三人與每
　　　　　船所載十八人相減餘五人為一率一
　　　　　船為二率盈十二人與朒十八人相加
　　　　　共三十人為三率推得四率六即為船
　　　　　數以六船與每船載十三人相乗得七
　　　　　十八人加盈十二人得九十為人數或
　　　　　以六船與每船十八人相乗得一百零
　　　　　八人減朒十八人亦餘九十為人數也
　　　　　盖每一船多載五人而盈朒相差為三
　　　　　十人故五人與一船之比同於三十人
　　　　　與六船之比也以每船十三人計之六
　　　　　船共載七十八人加無船之十二人共
　　　　　九十人以每船十八人計之六船應載
　　　　　一百零八人因一船無人則減去十八
　　　　　人餘九十人或減一船餘五船與十八
　　　　　人相乗亦得九十人也
　　　　　又先得人數之法以每船載十八人乗
　　　　　盈十二人為加十八倍得盈二百一十
　　　　　六人又以每船載十三人乗朒十八人
　　　　　為加十三倍得朒二百三十四人二數
　　　　　相加得四百五十人為二率以十三倍
　　　　　與十八倍相減餘五倍為一率一倍為
　　　　　三率推得四率九十即為人數減盈十
　　　　　二人餘七十八人以每船十三人除之
　　　　　得六為船數或於九十人加朒十八人
　　　　　共一百零八人以每船十八人除之亦
　　　　　得六為船數也盖十八人與十三人互
　　　　　乗皆得二百三十四人而十二人加十
　　　　　八倍則共人數之加十八倍者為每船
　　　　　二百三十四人餘二百一十六人也若
　　　　　以十八人加十三倍則共人數之加十
　　　　　三倍者為每船二百三十四人又少二
　　　　　百三十四人也(二百三十四人為/一船所載之人分)十八
　　　　　倍比十三倍多五倍是盈朒相差之共
　　　　　四百五十人即五倍人數故五倍與四
　　　　　百五十人之比即如一倍與九十人之
　　　　　比也既得人數減去所餘之十二人以
　　　　　每船十三人除之得船數或加一船之
　　　　　十八人以每船十八人除之亦得船數
　　　　　焉
　　　　　又法将盈十二人與朒十八人相加得
　　　　　三十人為一率十三人與十八人相減
　　　　　餘五人為二率盈十二人為三率得四
　　　　　率二人與每船十三人相加得十五人
　　　　　為每船應載之數又以二人除盈十二
　　　　　人得六為船數或仍以三十人為一率
　　　　　五人為二率以朒十八人為三率得四
　　　　　率三人與每船十八人相減餘十五人
　　　　　為每船應載之數又以三人除十八人
　　　　　亦得六為船數以六船與每船十五人
　　　　　相乗得九十為人數也盖盈朒之相差
　　　　　三十人由每船多五人今欲合載所盈
　　　　　之十二人則每船十三人者應加二人
　　　　　而為十五人欲分載所朒之十八人則
　　　　　每船十八人者應減三人而為十五人
　　　　　也且一船加二人即合載十二人一船
　　　　　減三人即分載十八人則其為六船也
　　　　　可知矣
　　兩盈
設如有人分果不知人數亦不知果數只云每人十
　二枚盈十二枚每人十三枚盈六枚問人數與果
　數各若干
　　　　　法以每人十二枚與十三枚相減餘一
　　　　　枚為一率一人為二率以盈六枚與盈
　　　　　十二枚相減餘六枚為三率推得四率
　　　　　六為人數以六人與十二枚相乗得七
　　　　　十二枚加盈十二枚得八十四枚為果
　　　　　數若以六人與十三枚相乗得七十八
　　　　　枚加盈六枚亦得八十四枚為果數也
　　　　　盖一人多一枚而兩盈相差六枚其為
　　　　　六人可知故凡所分之數相減餘一者
　　　　　其盈朒之差即人數也
　　　　　又先得果數之法以十三枚乗盈十二
　　　　　枚為加十三倍得盈一百五十六枚以
　　　　　十二枚乗盈六枚為加十二倍得盈七
　　　　　十二枚相減餘八十四枚為二率十二
　　　　　倍與十三倍相減餘一倍為一率仍以
　　　　　一倍為三率推得四率八十四枚為果
　　　　　數内減盈十二枚餘七十二枚以每人
　　　　　十二枚除之得六為人數若於八十四
　　　　　枚減盈六枚餘七十八枚以每人十三
　　　　　枚除之亦得六為人數也盖十二倍比
　　　　　十三倍差一倍則盈朒相差八十四枚
　　　　　即一倍之果數故凡互乗差一倍者則
　　　　　互乗所得盈朒之差即為縂數既得人
　　　　　數又得縂數則以人數除縂數即得每
　　　　　人所分之數矣
　　　　　又法以兩盈數相減為一率互乗所得
　　　　　之兩盈數相減為二率一人為三率得
　　　　　四率即為每人所應得之數也此題前
　　　　　二法固以兩盈相減即為人數互乗所
　　　　　得兩盈相減即為縂數盖因十二與十
　　　　　三相減餘一數故也其或餘㡬數者亦
　　　　　即為㡬倍人數或為㡬倍縂數其以人
　　　　　數除縂數即同於以㡬倍人數除㡬倍
　　　　　縂數也
設如有緞一疋欲作新帳幔一架先摺作六幅每幅
　比舊制長一尺二寸後摺作七幅每幅比舊制長
　二寸問緞之長及舊帳之長各若干
　　　　　法以長一尺二寸用六幅因之得盈七
　　　　　尺二寸以長二寸用七幅因之得盈一
　　　　　尺四寸乃以六幅與七幅相減餘一幅
　　　　　為一率一尺四寸與七尺二寸相減餘
　　　　　五尺八寸為二率一幅為三率推得四
　　　　　率五尺八寸為舊帳之長加盈一尺二
　　　　　寸共七尺以六幅乗之得四十二尺為
　　　　　緞之長也(若於五尺八寸加二寸得六/尺以七幅乗之亦得四十二)
　　　　　(尺/)盖摺作六幅每幅盈一尺二寸是六
　　　　　幅共盈七尺二寸也摺作七幅每幅盈
　　　　　二寸是七幅共盈一尺四寸也七幅比
　　　　　六幅多一幅而兩盈相差五尺八寸且
　　　　　兩盈之數皆比舊帳為盈則五尺八寸
　　　　　為舊帳之長可知矣既得舊帳之數則
　　　　　加一尺二寸而以六幅乗之即得緞之
　　　　　長數也或以六幅與五尺八寸相乗加
　　　　　盈七尺二寸亦得緞之長數盖七尺二
　　　　　寸者原係六因一尺二寸所得之數則
　　　　　加於舊帳而縂乗之與各乗其數而後
　　　　　加之一也若以七幅算之其理亦同
　　　　　又先得緞之長法以七幅乗盈七尺二
　　　　　寸為加七倍得盈五十尺零四寸以六
　　　　　幅乗盈一尺四寸為加六倍得盈八尺
　　　　　四寸相減餘四十二尺為二率六倍與
　　　　　七倍相減餘一倍為一率仍以一倍為
　　　　　三率推得四率四十二尺為緞之長減
　　　　　盈七尺二寸以六幅除之得五尺八寸
　　　　　為舊帳之長也(若減盈一尺四寸以七/幅除之亦得五尺八寸)
　　　　　盖将六幅加七倍七幅加六倍皆得四
　　　　　十二幅是七倍緞之長比舊帳四十二
　　　　　幅長五十尺零四寸六倍緞之長比舊
　　　　　帳四十二幅長八尺四寸是兩盈相差
　　　　　四十二尺即一倍緞之長也既得緞之
　　　　　長則減其共盈數而以幅數除之即得
　　　　　舊帳之長或先以幅數除之而減其每
　　　　　幅之盈亦得舊帳之長也
　　兩朒
設如有銀買馬不知銀數亦不知馬數但云每一匹
　十五兩不足八十兩每一匹十三兩仍不足十六
　兩問馬數及銀數各若干
　　　　　法以十三兩與十五兩相減餘二兩為
　　　　　一率一馬為二率朒十六兩與朒八十
　　　　　兩相減餘六十四兩為三率推得四率
　　　　　三十二為馬數以三十二匹與每匹十
　　　　　五兩相乗得四百八十兩減朒八十兩
　　　　　得四百两為銀數若以三十二匹與每
　　　　　匹十三兩相乗得四百一十六兩減朒
　　　　　十六兩亦得四百兩為銀數也盖一馬
　　　　　差二兩則縂銀差六十四兩二兩與一
　　　　　馬之比即同於六十四兩與三十二馬
　　　　　之比也既得馬數則與每匹之價相乗
　　　　　而減其所朒之數即得銀數矣
　　　　　又先得銀數之法以十三兩乗朒八十
　　　　　兩為加十三倍得朒一千零四十兩以
　　　　　十五兩乗朒十六兩為加十五倍得朒
　　　　　二百四十兩相減餘八百两為二率十
　　　　　三倍與十五倍相減餘二倍為一率一
　　　　　倍為三率推得四率四百兩為銀數加
　　　　　朒八十兩共四百八十兩以每匹十五
　　　　　兩除之得三十二為馬數或於四百兩
　　　　　加朒十六兩共四百一十六兩以每匹
　　　　　十三兩除之亦得三十二為馬數也盖
　　　　　将十五兩加十三倍十三兩加十五倍
　　　　　皆得一百九十五兩馬價齊同祗十三
　　　　　倍銀數則朒一千零四十兩十五倍銀
　　　　　數則朒二百四十兩是兩朒相差八百
　　　　　兩即二倍之銀數故以四率求之而得
　　　　　銀數也既得銀數則加其所朒之數以
　　　　　每匹之價除之即得馬數矣
設如有米易布不知米數亦不知布數但云易布二
　十疋則米少一石易布十六疋則米仍少二斗問
　米數及布數各若干
　　　　　法以十六疋與二十疋相減餘四疋為
　　　　　一率二斗與一石相減餘八斗為二率
　　　　　一疋為三率推得四率二斗為布每疋
　　　　　所值米數以二斗與二十疋相乗得四
　　　　　石減朒一石餘三石為米數若以二斗
　　　　　與十六疋相乗得三石二斗減朒二斗
　　　　　亦餘三石為米數既得米數以每疋二
　　　　　斗除之得十五疋為布數也
　　　　　又先得米數之法以十六疋乗朒一石
　　　　　為加十六倍得朒十六石以二十疋乗
　　　　　朒二斗為加二十倍得朒四石相減餘
　　　　　十二石為二率十六倍與二十倍相減
　　　　　餘四倍為一率一倍為三率推得四率
　　　　　三石為米數加朒一石共四石為一率
　　　　　二十疋為二率三石為三率得四率十
　　　　　五疋為布數或於三石加朒二斗共三
　　　　　石二斗為一率十六疋為二率三石為
　　　　　三率亦得四率十五疋為布數也盖二
　　　　　十疋加十六倍十六疋加二十倍皆為
　　　　　易布三百二十疋而十六倍其米數則
　　　　　朒十六石二十倍其米數則朒四石是
　　　　　兩朒相差十二石即相差四倍之米數
　　　　　故以比例求之得米數也既得米數則
　　　　　加朒一石為四石即足易布二十疋故
　　　　　四石與二十疋之比同於三石與十五
　　　　　疋之比也或加朒二斗得三石二斗即
　　　　　足易布十六疋故三石二斗與十六疋
　　　　　之比亦同於三石與十五疋之比也
　　　　　又先得布數之法以朒二斗與朒一石
　　　　　相減餘八斗為一率十六疋與十二疋
　　　　　相減餘四疋為二率朒一石為三率得
　　　　　四率五疋與二十疋相減餘十五疋為
　　　　　布數又以五疋為一率朒一石為二率
　　　　　十五疋為三率推得四率三石為米數
　　　　　也若仍以八斗為一率四疋為二率朒
　　　　　二斗為三率則得四率一疋與十六疋
　　　　　相減亦得十五疋為布數又以一疋為
　　　　　一率二斗為二率十五疋為三率亦得
　　　　　四率三石為米數也此法即先求適足
　　　　　之理盖十五疋即適足之數也
　　一盈一適足
設如按户納糧不知户數亦不知糧數只云每户三
　升盈六石每户二升五合適足問人户及糧數各
　若干
　　　　　法以二升五合與三升相減餘五合為
　　　　　一率盈六石變為六千合為二率一户
　　　　　為三率推得四率一千二百為户數與
　　　　　每户二升五合相乗得三十石為糧數
　　　　　也盖每户多五合而縂糧多六石其為
　　　　　一千二百户可知故五合與六石之比
　　　　　同於一與一千二百之比也(此以一户/為三率者)
　　　　　(二三率原可互易變/之以明比例之理也)既得户數則與二
　　　　　升五合相乗適足三十石之數矣若以
　　　　　一千二百户與每户三升相乗得三十
　　　　　六石減盈六石亦得三十石為糧數也
　　　　　又先得糧數之法以二升五合乗盈六
　　　　　石為加二十五倍(以合為/單位)得盈一百五
　　　　　十石以三升乗適足為加三十倍仍得
　　　　　適足(盖全糧一分每户二升五合而適/足若将全糧加三十倍為三十分)
　　　　　(則二升五合亦當加三十倍為七斗五/升是全糧三十分每户七斗五升仍適)
　　　　　(足/也)故即以一百五十石為二率将二十
　　　　　五倍與三十倍相減餘五倍為一率一
　　　　　倍為三率推得四率三十石為糧數以
　　　　　每户二升五合除之得一千二百為户
　　　　　數或加盈六石為三十六石以每户三
　　　　　升除之亦得一千二百為户數也
設如有井不知其深有繩不知其長只云将繩作三
　摺入井長八尺将繩作五摺入井適足問井深繩
　長各若干
　　　　　法以三摺與五摺相減餘二摺為一率
　　　　　長八尺用三摺因之得盈二丈四尺為
　　　　　二率一摺為三率推得四率一丈二尺
　　　　　為井深以五摺乗之得六丈為繩長或
　　　　　以三摺乗之加盈二丈四尺亦得六丈
　　　　　為繩長也盖摺作三摺每摺盈八尺是
　　　　　三摺共盈二丈四尺也五摺比三摺多
　　　　　二摺而盈與適足無可加減則盈二丈
　　　　　四尺即為二摺之數其一摺為一丈二
　　　　　尺矣井深既為五摺之一故一摺之數
　　　　　即為井深之數也既得井深則以五摺
　　　　　乗之得繩長之數或以三摺乗之加盈
　　　　　二丈四尺亦得繩長之數也
　　　　　又先得繩長之法以五摺乗盈二丈四
　　　　　尺為加五倍得盈一十二丈以三摺乗
　　　　　適足為加三倍仍得適足故即以一十
　　　　　二丈為二率三倍與五倍相減餘二倍
　　　　　為一率一倍為三率推得四率六丈為
　　　　　繩長以五摺除之得一丈二尺為井深
　　　　　或減盈二丈四尺餘三丈六尺以三摺
　　　　　除之亦得一丈二尺為井深也
　　一朒一適足
設如計日登程不知日數亦不知路程只云每日行
　五十五里則離所欲至之地共差六十里每日行
　六十里適足問日數及路程各若干
　　　　　法以五十五里與六十里相減餘五里
　　　　　為一率一日為二率朒六十里為三率
　　　　　推得四率十二為日數與每日六十里
　　　　　相乗得七百二十里為路數若以日數
　　　　　十二與每日行五十五里相乗得六百
　　　　　六十里是不到六十里也加朒六十里
　　　　　亦得七百二十里也
　　　　　又先得路程之法以六十里乗朒六十
　　　　　里為加六十倍得朒三千六百里以五
　　　　　十五里乗適足為加五十五倍仍得適
　　　　　足故即以三千六百里為二率五十五
　　　　　倍與六十倍相減餘五倍為一率一倍
　　　　　為三率推得四率七百二十里為路程
　　　　　以每日六十里除之得十二為日數或
　　　　　於七百二十里内減朒六十里餘六百
　　　　　六十里以每日五十五里除之亦得十
　　　　　二為日數也
設如有直田一段欲截一頭作園只云截長十步不
　足三十二步截長十二步適足問截積及原濶各
　若干
　　　　　法以十步與十二步相減餘二步為一
　　　　　率朒三十二步為二率一步為三率推
　　　　　得四率十六步為原濶與十二步相乗
　　　　　得一百九十二步為截積或與十步相
　　　　　乗加朒三十二步亦得一百九十二步
　　　　　為截積也盖長十步則少三十二步長
　　　　　十二步則適足是三十二步者即長二
　　　　　步與原濶相乗之積故以二步除之得
　　　　　原濶也既得原濶則與截長十二步相
　　　　　乗得截積或與截長十步相乗加朒三
　　　　　十二步亦得截積也
　　　　　又先得截積之法以十二步乗朒三十
　　　　　二步為加十二倍得朒三百八十四步
　　　　　以十步乗適足為加十倍仍得適足故
　　　　　即以三百八十四步為二率以十倍與
　　　　　十二倍相減餘二倍為一率一倍為三
　　　　　率推得四率一百九十二步為截積以
　　　　　截長十二步除之得十六步為原濶或
　　　　　於一百九十二步内減朒三十二步餘
　　　　　一百六十步以截長十步除之亦得十
　　　　　六步為原濶也
　　䨇套盈朒
盈朒之法皆以每人㡬何而盈㡬何每人㡬何而朒
㡬何為問其首數皆為一故以一人之較與共較為
比例而得人數即欲先求共數不過用一互乗以齊
其分而已故為單法若䨇套則以㡬人㡬何而盈㡬
何㡬人㡬何而朒㡬何為問其首數已不同故必先
用一互乗以齊之而後可以為比若欲先求共數則
用两互乗是以謂之䨇套至於比例相求之理則仍
與單法同也
　　一盈一朒
設如有人分銀不知人數亦不知銀數只云每四人
　分銀三兩則盈六兩每六人分銀九兩則朒三兩
　問人數與銀數各若干
　　　　　法以四人互乗九兩得三十六兩以六
　　　　　人互乗三兩得十八兩相減餘十八兩
　　　　　為一率四人六人互乗得二十四人為
　　　　　二率盈六兩與朒三兩相加得九兩為
　　　　　三率推得四率十二即為人數既得人
　　　　　數乃以四人為一率三兩為二率十二
　　　　　人為三率推得四率九兩加盈六兩得
　　　　　十五兩即為銀數或以六人為一率九
　　　　　兩為二率十二人為三率推得四率十
　　　　　八兩減朒三兩亦餘十五兩為銀數也
　　　　　此法必用互乗以齊其數者盖單法以
　　　　　所分數相減為一率一人為二率盈朒
　　　　　相加為三率今三兩為四人之所分九
　　　　　兩為六人之所分不可以相減而為一
　　　　　率也四人與六人人數不同不可以為
　　　　　二率也所以必用互乗以齊之一則為
　　　　　二十四人分十八兩雖為加六倍其比
　　　　　例仍同於四人分三兩也一則為二十
　　　　　四人分三十六兩雖為加四倍其比例
　　　　　仍同於六人分九兩也是以十八兩與
　　　　　三十六兩相減餘十八兩為二十四人
　　　　　之所差而盈朒差九兩即知為㡬人之
　　　　　所差故十八兩與二十四人之比即同
　　　　　於九兩與十二人之比也既得人數之
　　　　　後而仍用比例四率者何也盖單法所
　　　　　分之銀數為一人之所分故以人數與
　　　　　所分之銀數相乗加盈減朒而即得縂
　　　　　銀今則所分之銀數為四人或六人之
　　　　　所分故每㡬人與所分㡬何之比即如
　　　　　縂人與縂銀之比而得四率加盈減朒
　　　　　始得縂銀數也
　　　　　又㨗法以四人歸除三兩每一人應得
　　　　　七錢五分以六人歸除九兩每一人應
　　　　　得一兩五錢乃照盈朒單法列之為每
　　　　　人七錢五分分之盈六兩每人一兩五
　　　　　錢分之朒三兩是以七錢五分與一兩
　　　　　五錢相減餘七錢五分為一率一人為
　　　　　二率盈六兩與朒三兩相加得九兩為
　　　　　三率推得四率十二為人數既得人數
　　　　　則以一人為一率一兩五錢為二率十
　　　　　二人為三率推得四率十八兩減朒三
　　　　　兩餘十五兩為銀數也或以每人七錢
　　　　　五分為二率推得四率九兩加盈六兩
　　　　　亦得十五兩為銀數也此法以四人除
　　　　　三兩以六人除九兩皆為度盡之數若
　　　　　數有竒零度不盡者則必用互乗之法
　　　　　而後可
　　　　　又先得銀數之法以四人互乗九兩得
　　　　　三十六兩又以三十六兩互乗盈六兩
　　　　　為加三十六倍得盈二百一十六兩以
　　　　　六人互乗三兩得一十八兩又以一十
　　　　　八兩互乗朒三兩為加十八倍得朒五
　　　　　十四兩兩數相加得二百七十兩為二
　　　　　率十八倍與三十六倍相減餘十八倍
　　　　　為一率一倍為三率推得四率十五兩
　　　　　為銀數既得銀數乃以三兩為一率四
　　　　　人為二率十五兩減盈六兩餘九兩為
　　　　　三率推得四率十二為人數或以九兩
　　　　　為一率六人為二率十五兩加朒三兩
　　　　　共十八兩為三率亦得四率十二為人
　　　　　數也盖單法以所分之數相減為一率
　　　　　以所分之數互乗盈朒之數相減為二
　　　　　率一倍為三率得四率為銀數今則三
　　　　　兩為四人之所分九兩為六人之所分
　　　　　其數不同即三兩與九兩互乗亦皆得
　　　　　二十七兩而一則為三十六人分二十
　　　　　七兩(加九/倍也)一則為十八人分二十七兩
　　　　　(加三/倍也)其數亦仍不同不可相為比例故
　　　　　必以四人六人互乗為二十四人以齊
　　　　　其人數又必以十八與三十六互乗盈
　　　　　朒之數以齊其所分銀數然後人數與
　　　　　所分銀數俱同可以設為比例是以十
　　　　　八兩加三十六倍三十六兩加十八倍
　　　　　皆為六百四十八兩即如三十六倍其
　　　　　銀數則每二十四人分六百四十八兩
　　　　　盈二百一十六兩若十八倍其銀數則
　　　　　每二十四人分六百四十八兩朒五十
　　　　　四兩也然則盈朒相差二百七十兩即
　　　　　十八倍銀數之所差矣故十八倍與二
　　　　　百七十兩之比即同於一倍與十五兩
　　　　　之比而為比例四率也既得銀數而減
　　　　　盈加朒為比例四率者盖以所分之銀
　　　　　數與㡬何人之比即如減盈加朒之縂
　　　　　銀數與縂人數之比也
　　　　　又先得銀數之法以四人互乗九兩得
　　　　　三十六兩以六人互乗三兩得十八兩
　　　　　相減餘十八兩為一率以互乗所得之
　　　　　十八兩為二率盈六兩與朒三兩相加
　　　　　得九兩為三率推得四率九兩加盈六
　　　　　兩得十五兩為銀數(若以三十六兩為/二率則得四率十)
　　　　　(八兩減朒三兩亦/得十五兩為銀數)既得銀數則以三兩
　　　　　為一率四人為二率十五兩内減盈六
　　　　　兩餘九兩為三率推得四率十二為人
　　　　　數也(若以九兩為一率六人為二率十/五两内加朒三兩共十八兩為三)
　　　　　(率亦得四率/十二為人數)此法盖合兩四率而為一
　　　　　四率原法以十八兩為一率二十四人
　　　　　為二率九兩為三率得四率十二為人
　　　　　數又如以二十四人為一率十八兩為
　　　　　二率(與四人為一率三兩為二率者/同因其俱為四與三之比例)十
　　　　　二人為三率則得四率九兩加盈六兩
　　　　　得十五兩為銀數今将兩四率合為一
　　　　　四率則前四率中省以二十四乗後四
　　　　　率中省以二十四除故以十八兩為一
　　　　　率又為二率以九兩為三率而得四率
　　　　　九兩加盈六兩為銀數也
設如衆人共出銀買物不知人數亦不知物價只云
　每八人出銀七兩則盈四兩五錢每九人出銀六
　兩則朒三兩問人數及物價各若干
　　　　　法以八人互乗六兩得四十八兩以九
　　　　　人互乗七兩得六十三兩相減餘十五
　　　　　兩為一率八人九人互乗得七十二人
　　　　　為二率盈四兩五錢與朒三兩相加得
　　　　　七兩五錢為三率推得四率三十六即
　　　　　為人數既得人數乃以八人為一率七
　　　　　兩為二率三十六人為三率推得四率
　　　　　三十一兩五錢減盈四兩五錢餘二十
　　　　　七兩即為物價或以九人為一率六兩
　　　　　為二率三十六人為三率推得四率二
　　　　　十四兩加朒三兩亦得二十七兩為物
　　　　　價也此法用互乗以齊其數一則變為
　　　　　七十二人出六十三兩一則變為七十
　　　　　二人出四十八兩其相差十五兩是十
　　　　　五兩為七十二人之所差則盈朒相加
　　　　　之七兩五錢即知為三十六人之所差
　　　　　故十五兩與七十二人之比即同於七
　　　　　兩五錢與三十六人之比也既得人數
　　　　　仍用比例四率以每㡬人與所出㡬何
　　　　　之比即如縂人與縂銀之比而得數内
　　　　　減盈加朒即為物價也
　　　　　又先得銀數之法以八人互乗六兩得
　　　　　四十八兩又以四十八兩互乗盈四兩
　　　　　五錢為加四十八倍得盈二百一十六
　　　　　兩以九人互乗七兩得六十三兩又以
　　　　　六十三兩互乗朒三兩為加六十三倍
　　　　　得朒一百八十九兩二數相加得四百
　　　　　零五兩為二率四十八倍與六十三倍
　　　　　相減餘十五倍為一率一倍為三率推
　　　　　得四率二十七兩為銀數既得銀數乃
　　　　　以七兩為一率八人為二率二十七兩
　　　　　内加盈四兩五錢共三十一兩五錢為
　　　　　三率推得四率三十六為人數或以六
　　　　　兩為一率九人為二率於二十七兩減
　　　　　朒三兩餘二十四兩為三率亦得四率
　　　　　三十六為人數也此法用互乗以齊人
　　　　　數銀數而成比例故八人與九人互乗
　　　　　皆為七十二人以六十三兩與四十八
　　　　　兩互乗皆為出三千零二十四兩此數
　　　　　比四十八倍之物價則盈二百一十六
　　　　　兩比六十三倍之物價則朒一百八十
　　　　　九兩其盈朒之相差為四百零五兩其
　　　　　四十八倍與六十三倍相差為十五倍
　　　　　以十五倍與四百零五兩之比即同於
　　　　　一倍與二十七兩之比也既得銀數仍
　　　　　用比例四率盖以所出之銀數與㡬何
　　　　　人之比即如加盈減朒之縂銀數與縂
　　　　　人數之比也
　　兩盈
設如衆人輪班值日不知人數亦不知日數只云每
　四人值五日則盈二十日每八人值九日仍盈八
　日問人數及日數各若干
　　　　　法以四人互乗九日得三十六日以八
　　　　　人互乗五日得四十日相減餘四日為
　　　　　一率四人八人互乗得三十二人為二
　　　　　率盈八日與盈二十日相減餘十二日
　　　　　為三率推得四率九十六為人數既得
　　　　　人數乃以四人為一率五日為二率九
　　　　　十六人為三率推得四率一百二十日
　　　　　減盈二十日餘一百為日數或以八人
　　　　　為一率九日為二率九十六人為三率
　　　　　推得四率一百零八日減盈八日亦餘
　　　　　一百為日數也此法用互乗以齊其分
　　　　　一則變為三十二人值四十日一則變
　　　　　為三十二人值三十六日其相差為四
　　　　　日知四日為三十二人之所差則兩盈
　　　　　相減之十二日即知為九十六人之所
　　　　　差矣既得人數則以每㡬人與值㡬日
　　　　　之比即同於縂人與縂日之比而於得
　　　　　數之内減其所盈即為日數也
　　　　　又先得日數之法以四人互乗九日得
　　　　　三十六日又以三十六日互乗盈二十
　　　　　日為加三十六倍得盈七百二十日以
　　　　　八人互乗五日得四十日又以四十日
　　　　　互乗盈八日為加四十倍得盈三百二
　　　　　十日相減餘四百日為二率三十六倍
　　　　　與四十倍相減餘四倍為一率一倍為
　　　　　三率推得四率一百為日數既得日數
　　　　　乃以五日為一率四人為二率一百日
　　　　　内加盈二十日共一百二十日為三率
　　　　　推得四率九十六為人數或以九日為
　　　　　一率八人為二率一百日内加盈八日
　　　　　共一百零八日為三率亦得四率九十
　　　　　六為人數也盖八人四人互乗皆為三
　　　　　十二人三十六日四十日互乗皆為一
　　　　　千四百四十日然比三十六倍日數則
　　　　　盈七百二十日比四十倍日數則盈三
　　　　　百二十日二數相差為四百日三十六
　　　　　倍與四十倍相差為四倍知四倍之為
　　　　　四百日即知一倍之為一百日矣既得
　　　　　日數則以所值之㡬日與㡬人之比即
　　　　　同於加盈之縂日數與縂人數之比也
　　兩朒
設如有人分絹分之不盡只云每三人五疋少二十
　疋每六人九疋少十疋問人數及絹數各若干
　　　　　法以三人互乗九疋得二十七疋以六
　　　　　人互乗五疋得三十疋相減餘三疋為
　　　　　一率三人六人互乗得一十八人為二
　　　　　率朒十疋與朒二十疋相減餘十疋為
　　　　　三率推得四率六十為人數既得人數
　　　　　則以三人為一率五疋為二率六十人
　　　　　為三率推得四率一百疋減朒二十疋
　　　　　餘八十疋為絹數若以六人為一率九
　　　　　疋為二率六十人為三率推得四率九
　　　　　十疋減朒十疋亦得八十疋為絹數也
　　　　　此法用互乗以齊其數一則變為十八
　　　　　人分三十疋朒二十疋一則變為十八
　　　　　人分二十七疋朒十疋三十疋比二十
　　　　　七疋相差三疋朒二十疋比朒十疋相
　　　　　差十疋知三疋為十八人之所差即知
　　　　　十疋為六十人之所差故三疋與十八
　　　　　人之比即同於十疋與六十人之比也
　　　　　又先得絹數之法以三人乗九疋得二
　　　　　十七疋六人乗五疋得三十疋相減餘
　　　　　三疋為一率三十疋為二率朒十疋與
　　　　　朒二十疋相減餘十疋為三率推得四
　　　　　率一百疋減朒二十疋餘八十疋為絹
　　　　　數也(若以二十七疋為二率則求得四/率九十疋減􁀙十疋亦得八十疋)
　　　　　(為絹/數)既得絹數則加朒二十疋共一百
　　　　　疋為三率五疋為一率三人為二率推
　　　　　得四率六十為人數也此法亦合兩四
　　　　　率而為一四率盖原法以三疋為一率
　　　　　十八人為二率十疋為三率得四率六
　　　　　十為人數又如以十八人為一率三十
　　　　　疋為二率(與三人為一率五疋為二率/者同因其俱為三與五之比)
　　　　　(例/)六十人為三率得四率一百疋減朒
　　　　　二十疋餘八十疋為絹數今合兩四率
　　　　　為一四率則前四率中省以一十八乗
　　　　　後四率中省以一十八除也
　　一盈一適足
設如衆人支糧每三人支九石盈五十四石每四人
　支十四石適足問人數與糧數各若干
　　　　　法以三人互乗十四石得四十二石以
　　　　　四人互乗九石得三十六石相減餘六
　　　　　石為一率三人四人互乗得十二人為
　　　　　二率盈與適足無可加減即以盈五十
　　　　　四石為三率推得四率一百零八為人
　　　　　數既得人數乃以四人為一率十四石
　　　　　為二率一百零八人為三率推得四率
　　　　　三百七十八石為糧數或以三人為一
　　　　　率九石為二率一百零八人為三率推
　　　　　得四率三百二十四石加盈五十四石
　　　　　亦得三百七十八石為糧數也此法用
　　　　　互乗以齊其分一則變為十二人支三
　　　　　十六石一則變為十二人支四十二石
　　　　　其相差六石知六石為十二人之所差
　　　　　即知五十四石為一百零八人之所差
　　　　　矣既得人數則以每㡬人與支㡬石之
　　　　　比即同於縂人數與縂糧數之比也
　　　　　又先得糧數之法以三人互乗十四石
　　　　　得四十二石又以四十二石互乗盈五
　　　　　十四石為加四十二倍得盈二千二百
　　　　　六十八石以四人互乗九石得三十六
　　　　　石又以三十六石互乗適足為加三十
　　　　　六倍仍得適足故即以盈二千二百六
　　　　　十八石為二率三十六倍與四十二倍
　　　　　相減餘六倍為一率一倍為三率推得
　　　　　四率三百七十八石為糧數既得糧數
　　　　　乃以十四石為一率四人為二率三百
　　　　　七十八石為三率推得四率一百零八
　　　　　為人數或以九石為一率三人為二率
　　　　　三百七十八石内減盈五十四石餘三
　　　　　百二十四石為三率亦得四率一百零
　　　　　八為人數也盖三十六石與四十二石
　　　　　互乗皆為支一千五百一十二石然四
　　　　　十二倍其糧數則盈二千二百六十八
　　　　　石三十六倍其糧數則適足三十六倍
　　　　　與四十二倍差六倍知六倍之為二千
　　　　　二百六十八石即知一倍之為三百七
　　　　　十八石矣既得糧數則以所支之㡬石
　　　　　與㡬人之比即同於縂糧數與縂人數
　　　　　之比也
　　一朒一適足
設如以車運米每四車載六十石則米少六十石每
　三車載四十石則米適足問車數與米數各若干
　　　　　法以四車互乗四十石得一百六十石
　　　　　以三車互乗六十石得一百八十石相
　　　　　減餘二十石為一率三車四車互乗得
　　　　　十二車為二率朒與適足無可加減即
　　　　　以朒六十石為三率推得四率三十六
　　　　　為車數既得車數則以十二車為一率
　　　　　以互乗所得之一百六十石為二率(與/三)
　　　　　(車為一率四十石為二率同以/其俱為三與四十之比例也)三十六
　　　　　車為三率推得四率四百八十石為米
　　　　　數若将互乗所得之一百八十石為二
　　　　　率則得四率五百四十石減朒六十石
　　　　　亦得四百八十石為米數也此法互乗
　　　　　後一得十二車載一百八十石一得十
　　　　　二車載一百六十石其相差為二十石
　　　　　知二十石為十二車之所差即知六十
　　　　　石為三十六車之所差故二十石與十
　　　　　二車之比即同於六十石與三十六車
　　　　　之比也
　　　　　又先得米數之法欲省互乗則将兩車
　　　　　數變為同䓁以四車載六十石用四歸
　　　　　三因為三車載四十五石則兩首數同
　　　　　矣乃以四十石與四十五石相減餘五
　　　　　石為一率四十石為二率朒六十石為
　　　　　三率推得四率四百八十石為米數既
　　　　　得米數即以四十石為一率三車為二
　　　　　率四百八十石為三率推得四率三十
　　　　　六即車數也此法不用互乗止将兩首
　　　　　數變為同䓁極為簡㨗然必其數可以
　　　　　　度盡為同等者方可用之若其數不能
　　　　　　度盡則必仍用互乗之法焉
　
　
　
　
　
　
　
　
　
　
　
　
　
御製數理精藴下編卷八
　欽定四庫全書
御製數理精藴下編卷九
　　線部七
　　　借衰互徵
　　　疊借互徵
　　借衰互徵
借衰互徵者有總數而無分數或有分數而無總數
或無總數分數之實率而但有其盈率則不得不别
借一衰數以為比例然後可以得其真數故曰借衰
然而所借之衰又各不同有借於本數之中者有借
於本數之外者借彼徵此借虚徵實故曰互徵葢先
借各項衰數合而為總衰數以總衰數與總真數相
比即若各項衰數與各項真數之比也或先借總衰
數加減出各衰數之較以各衰數之較與真數之較
相比即若總衰數與總真數之比也或以各衰數之
較與真數之較相比即若各項衰數與各項真數之
比也要之皆就比例之法而推廣之耳
設如有銀一千八百兩命甲乙二人按分分之甲分
　比乙分有五倍問甲乙各得幾何
　　　　　法借一為乙衰五為甲衰併之得六為
　　　　　一率總銀一千八百兩為二率乙衰一
　　　　　為三率得四率三百兩即乙所分之數
　　　　　與一千八百兩相減餘一千五百兩即
　　　　　甲所分之數以三百兩與一千五百兩
　　　　　相較則甲有乙之五倍也此法既云甲
　　　　　有乙五倍則是甲有五分乙有一分故
　　　　　借一為乙衰五為甲衰倂之得六為總
　　　　　衰以總衰與總銀之比卽若乙一衰與
　　　　　乙銀一分之比也(此法卽和數比例因/借衰之首故設一最)
　　　　　(易者以發/明其理云)
設如有三官接任共歴一百年第二官比前官加一
　倍零六年第三官比　二官加一倍少二年問每
　官各該幾年
　　　　　法借一衰為第一官年數借二衰多六
　　　　　年為第二官年數借四衰多十年為第
　　　　　三官年數倂三官衰數得七為一率倂
　　　　　後二官共多十六年於總年數内減之
　　　　　餘八十四年為二率第一官一衰為三
　　　　　率得四率十二年為第一官年數倍之
　　　　　加多六年得三十年為第二官年數又
　　　　　倍第二官年數減少二年得五十八年
　　　　　為第三官年數合三數而共為一百年
　　　　　也此法第一官既借一衰則第二官加
　　　　　一倍零六年者當借二衰多六年而第
　　　　　三官既比第二官又加一倍則當借四
　　　　　衰多十二年因少二年故借四衰多十
　　　　　年為第三官衰數也
設如有甲乙丙三人共銀四十四兩乙比甲銀多一
　倍零四兩丙比甲乙二人共數又多六兩求各人
　銀數幾何
　　　　　法借一為甲衰借二多四兩為乙衰借
　　　　　三多十兩為丙衰倂三衰得六為一率
　　　　　併乙丙二人多數為十四兩於總銀内
　　　　　減之餘三十兩為二率甲衰一為三率
　　　　　得四率五兩卽甲銀倍之加多四兩得
　　　　　十四兩為乙銀併甲乙銀又加多六兩
　　　　　得二十五兩即丙銀也此法既以一為
　　　　　甲衰乙比甲加一倍零四兩故借二多
　　　　　四兩為乙衰也丙併甲乙共數多六兩
　　　　　故借三多十兩為丙衰也甲衰一乙衰
　　　　　二併之為三乙比甲多四兩丙比甲乙
　　　　　共數又多六兩併之為十兩也
設如有甲乙二人入山採果共得三百枚但云甲數
　加六百枚乙數加二百枚則甲數比乙數多二倍
　問甲乙各得幾何
　　　　　法借三為甲衰借一為乙衰併之得四
　　　　　為一率以三百枚與六百枚二百枚相
　　　　　加得一千一百為二率乙衰一為三率
　　　　　得四率二百七十五卽乙一分之數減
　　　　　加數二百餘七十五卽乙數以七十五
　　　　　與三百枚相減餘二百二十五卽甲數
　　　　　以乙七十五與甲二百二十五相較則
　　　　　甲多二倍也此法既云甲比乙多二倍
　　　　　則甲為三分乙為一分故借三為甲衰
　　　　　一為乙衰併之為總衰作一率又以原
　　　　　果與兩加數相併為總數作二率葢總
　　　　　衰與總數之比即乙一衰與乙果一分
　　　　　之比也
設如有銀一百九十六兩買駝四匹馬六匹驢十頭
　馬比驢價加一倍零二兩駝比馬價加一倍零四
　兩問各價銀若干
　　　　　法借一衰為驢價以驢十因之得十借
　　　　　二衰多二兩為馬價以馬六因之得十
　　　　　二衰多十二兩(一馬多二兩六/馬故多十二兩)借四衰
　　　　　多八兩為駝價以駝四因之得十六衰
　　　　　多三十二兩(一駝多八兩四駝/故多三十二兩)併三色
　　　　　衰數(驢十馬十/二駝十六)共三十八為一率又併
　　　　　駝馬多價(駝三十二兩/馬十二兩)共四十四兩於
　　　　　總銀内減之餘一百五十二兩為二率
　　　　　驢一衰為三率得四率四兩即驢一頭
　　　　　之價倍之加多二兩得十兩即馬一匹
　　　　　之價又倍之加多四兩得二十四兩即駝
　　　　　一匹之價也此法既借一衰為驢價馬
　　　　　比驢加一倍零二兩故借二衰多二兩
　　　　　為馬價也駝比馬又加一倍當借四衰
　　　　　多四兩再加多馬四兩則四衰多八兩
　　　　　為駝價也乃以各數因之(驢十馬/六駝四)故得
　　　　　各項總衰數也
設如問一人歳數答曰我比弟長二年父年倍我仍
　多兩歳伯父兼我三人歳數再加四年整百歳問
　四人各得年數幾何
　　　　　法借一衰為其弟歳數借一衰零二年
　　　　　為本人歳數倍之得二衰零四年再加
　　　　　多兩歳得二衰零六年為其父歳數總
　　　　　併之得四衰零八年為其伯之歳數即
　　　　　以四衰為一率八年四年相併得十二
　　　　　年與百歳相減餘八十八年為二率其
　　　　　弟一衰為三率得四率二十二即其弟
　　　　　之歳數加長二年得二十四即本人之
　　　　　歳數倍本人歳數再加多兩歳得五十
　　　　　即其父之歳數併三人歳數得九十六
　　　　　即其伯之歳數再加四年是為整百歳
　　　　　也此法既借一衰為其弟歳數本人較
　　　　　長二年故借一衰零二年為本人歳數
　　　　　也其父年比本人加倍又多兩嵗故借
　　　　　二衰零六年為其父歳數也(加倍為二/衰零四年)
　　　　　(又加多兩歳故為/二衰零六年也)將三人歳數相併得
　　　　　四衰零八年為其伯之歳數再加四年
　　　　　方整百嵗則減四年又減所零之八年
　　　　　餘八十八年即四衰相當之數也
設如漏壺一具上有渴烏注水凡十二時而滿下有
　一孔通天池洩水凡十八時而盡若上注下洩問
　幾時可得水滿
　　　　　法以十二時與十八時相乘得二百一
　　　　　十六時卽借二百一十六分為壺水衰
　　　　　數又以十二時與十八時相減餘六時
　　　　　卽借六分為一時水滿分數乃以六分
　　　　　為一率一時為二率二百一十六分為
　　　　　三率得四率三十六卽是水滿一壺之
　　　　　時也此法以十二時乘十八時者卽借
　　　　　一壺水作二百一十六分算也十二時
　　　　　滿二百一十六分則一時滿十八分十
　　　　　八時盡二百一十六分則一時洩十二
　　　　　分一時滿十八分而洩十二分則壺中
　　　　　所存止得六分故以十二減十八餘六
　　　　　分為一時所滿之水也滿水六分既得
　　　　　一時則壺中滿二百一十六分而得三
　　　　　十六時矣
設如漏壺一座注水於内下有三孔大孔流水二時
　而盡中孔流水三時而盡小孔流水六時而盡若
　三孔齊開問水幾時可盡
　　　　　法以大孔之二時乘中孔之三時得六
　　　　　時又以小孔之六時乘之得三十六時
　　　　　卽借三十六分為壺水總衰數以大孔
　　　　　二時除之得十八分以中孔三時除之
　　　　　得十二分以小孔六時除之得六分併
　　　　　三數得三十六為一率一時為二率借
　　　　　衰三十六為三率得四率一時卽一時
　　　　　水可盡也此法葢以三色之數連乘為
　　　　　共分其大孔二時流盡則一時流十八
　　　　　分中孔三時流盡則一時流十二分小
　　　　　孔六時流盡則一時流六分故併三數
　　　　　而為一時所流者有三十六分今壺水
　　　　　止有三十六分故一時可以流盡也
設如有人自鄉上城共一百二十里今行尚未到若
　以行過路六分之一與餘路三分之一相加便是
　到城里數問該若干
　　　　　法借十五衰為一率一百二十里為二
　　　　　率餘路三分卽借三衰為三率得四率
　　　　　二十四里卽到城里數也此法借十五
　　　　　衰為一率者因餘路取三分之一尚餘
　　　　　二分又取行過路六分之一補足餘路
　　　　　二分之數是行過路之一分卽抵餘路
　　　　　之二分也今將餘路一分借一衰則行
　　　　　過路一分當借二衰六分則當借十二
　　　　　衰再加餘路三衰是共得十五衰故十
　　　　　五衰與一百二十里之比卽餘路三分
　　　　　與二十四里之比也(每分該/八里)
設如有井深至底二丈六尺不知水深若干但云自
　水面向上取三分之一從水面往下取四分之一
　相併便是水深數問該幾何
　　　　　法借十三衰為一率二丈六尺為二率
　　　　　自水面往下四分卽借四衰為三率得
　　　　　四率八尺卽水之深也此法借十三衰
　　　　　為一率者因水面往下取四分之一尚
　　　　　餘三分又取水面向上三分之一補足
　　　　　水面下三分之數是水面上之一分卽
　　　　　準水面下之三分也今將水面下一分
　　　　　借一衰則水面上一分當借三衰一分
　　　　　借三衰則三分必當借九衰再加水面
　　　　　下四衰是共得十三衰故十三衰與二
　　　　　丈六尺之比卽水面下四分與八尺之
　　　　　比也
設如有人問此時係何時刻答曰自子正到此時時
　刻折半與自此時到午正三分之一相加便是此
　時時刻
　　　　　法借二衰為自子正到此時衰數(時折/半者)
　　　　　(定為一衰今用/全數故借二衰)又借三衰為自此時到
　　　　　午正衰數(三分故借三衰因三分之一/與折半之數相等故亦將一)
　　　　　(分借/一衰)併之得五衰為子正到午正之分
　　　　　為一率又計子正到午正得十二小時
　　　　　因化為七百二十分為二率自子正到
　　　　　此時二衰為三率得四率二百八十八
　　　　　分收為四小時三刻三分即定為寅正
　　　　　三刻三分也此法因題言自子正到此
　　　　　時時刻折半故以折半數借為一衰今
　　　　　用全數為自子正起算故借二衰題又
　　　　　言到午正時刻三分之一與折半之數
　　　　　相加則是折半數即與三分之一之數
　　　　　相等故將三分亦借為三衰是子正到
　　　　　午正共為五衰矣計子正到午正時刻
　　　　　得七百二十分故五衰與七百二十分
　　　　　之比即二衰與二百八十八分之比既
　　　　　得二百八十八分收為四小時三刻三
　　　　　分即自子正到寅正三刻三分也
設如有人問到日落得幾時答曰自日出到此時時
　刻取四分之一從此時到日落時刻折半兩數相
　加即是此時時分
　　　　　法借二衰為自此時到日落時衰數(時/折)
　　　　　(半者借一衰今用/全數故借二衰)又借四衰為自日出
　　　　　到此時衰數(四分故借四衰因四分之/一與折半之數相等故亦)
　　　　　(將一分/借一衰)併之得六衰為一率又察晝夜
　　　　　長短如自日出至日落止有十小時卽
　　　　　化作六百分為二率自此時到日落二
　　　　　衰為三率得四率二百分收為三小時
　　　　　一刻五分即到日落之時分也此法因
　　　　　題言自此時到日落時刻折半故以折
　　　　　半數借為一衰今用全數則當借為二
　　　　　衰題又言自日出到此時四分之一與
　　　　　折半之數相加則是折半數即與四分
　　　　　之一之數相等故將四分亦借為四衰
　　　　　是日出到日落共為六衰矣如日出至
　　　　　日落時刻得六百分則六衰與六百分
　　　　　之比即二衰與二百分之比故以二百
　　　　　分收為三時一刻五分也
設如有羊一羣不知數目但云賣去三分之一又分
　四分之一另為一羣下餘一千隻問原共數幾何
　　　　　法以兩分母相乘得十二為總衰内減
　　　　　三分之一餘八又減四分之一餘五為
　　　　　一率一千為二率總衰十二為三率得
　　　　　四率二千四百即共數也此法因題言
　　　　　三分之一四分之一兩分子同分母不
　　　　　同故以兩分母相乘為總衰分内減三
　　　　　分之一又減四分之一所餘五即如總
　　　　　數分十二分而一千為其五分也故五
　　　　　衰與一千之比即如十二衰與二千四
　　　　　百之比也
設如有羊一羣不知數目但云賞人七分之五又將
　所餘者賣五分之三尚餘八百隻問原共數若干
　　　　　法以兩分母相乘得三十五為總羊衰
　　　　　數内去七分之五餘一十(將三十五分/為七分每分)
　　　　　(得五今去五分為二/十五故仍餘一十也)又將一十為所餘
　　　　　羊衰數内去五分之三餘四(將一十分/為五分每)
　　　　　(分得二今去三分/為六故仍餘四也)卽以四為一率所餘
　　　　　羊八百隻為二率總衰三十五為三率
　　　　　得四率七千卽原羊共數也此法葢因
　　　　　共數為七千内去七分之五是去五千
　　　　　餘二千又將二千去五分之三是去一
　　　　　千二百仍餘八百故借總衰三十五内
　　　　　去七分之五所餘又去五分之三而得
　　　　　餘衰四以餘衰四與餘羊八百之比卽
　　　　　若總衰三十五與總羊七千之比也此
　　　　　法與前法㣲異者前法雖有三分四分
　　　　　之不同是於總數中計分故其為分則
　　　　　一此法賞人七分之五者是去總數内
　　　　　七分之五而賣五分之三者乃賞人後
　　　　　所餘之五分之三也立法少異故借衰
　　　　　中總分餘分相減亦别至減餘歸四率
　　　　　其比例仍同也
設如有田七百四十二畝内有耕者種者耘者種者
　比耕者得十分之七耘者比種者得五分之三問
　每項各幾何
　　　　　法以兩分母兩分子互相連乘共得一
　　　　　千零五十為耕者衰數此數十分之取
　　　　　其七分得七百三十五為種者衰數此
　　　　　數五分之取其三分得四百四十一為
　　　　　耘者衰數併三衰數得二千二百二十
　　　　　六為一率七百四十二畝為二率以耕
　　　　　者衰數一千零五十為三率得四率三
　　　　　百五十畝即所耕之田以種者衰數七
　　　　　百三十五為三率得四率二百四十五
　　　　　畝即所種之田以耘者衰數四百四十
　　　　　一為三率得四率一百四十七畝即所
　　　　　耘之田也此法因分母分子皆不同恐
　　　　　借數有竒零故即以本題分數連乘之
　　　　　得數後仍依各項分之則衰數無竒零
　　　　　而各分各數俱可比例而得矣
設如逺望一塔上露三丈二尺中有林木遮去三分
　之二下尚露五分之一問共髙若干
　　　　　法先借一數可分為三分五分者乃借
　　　　　三十為總衰此數三分之二得二十又
　　　　　五分之一得六兩數相加得二十六與
　　　　　總衰三十相減餘四為一率上露三丈
　　　　　二尺為二率總衰三十為三率得四率
　　　　　二十四丈卽塔之髙也此法以減餘四
　　　　　衰與上露三丈二尺之比卽總衰三十
　　　　　與塔總髙二十四丈之比也二十四丈
　　　　　三分之二得十六丈五分之一得四丈
　　　　　八尺相加得二十丈零八尺又加上露
　　　　　三丈二尺則共二十四丈也
　　　　　又法於借衰三十内減去三分之二(減/去)
　　　　　(二/十)又減五分之一(減去/六)餘四衰卽以四
　　　　　衰除塔露三丈二尺得八尺是一衰為
　　　　　八尺也一衰為八尺則三十衰自得二
　　　　　百四十尺矣
設如有木匠與瓦匠小工三項分工價瓦匠得木匠
　五分之二小工得木匠四分之一瓦匠比小工多
　一兩二錢問每項工價若干
　　　　　法以兩分母兩分子連乘共得四十為
　　　　　木匠衰數此數五分之二得十六為瓦
　　　　　匠衰數四分之一得十為小工衰數又
　　　　　將十六衰與十衰相減餘六為一率多
　　　　　一兩二錢為二率木匠衰數四十為三
　　　　　率得四率八兩卽木匠價取五分之二
　　　　　得三兩二錢卽瓦匠價取四分之一得
　　　　　二兩卽小工價以二兩與三兩二錢相
　　　　　減餘一兩二錢卽瓦匠多於小工之數
　　　　　也此法亦以題中分母分子連乘作衰
　　　　　數但用瓦匠比小工所多衰數銀數與
　　　　　木匠衰數銀數為比例何也葢各項衰
　　　　　數與各項銀數之比皆同今瓦匠衰數
　　　　　與小工衰數之比卽瓦匠銀數與小工
　　　　　銀數之比也又瓦匠衰數多於小工衰
　　　　　數之六與瓦匠銀數多於小工銀數一
　　　　　兩二錢之比卽同於小工衰數與小工
　　　　　銀數之比又即同於木匠衰數與木匠
　　　　　銀數之比故直以六衰與多一兩二錢
　　　　　為一率二率也
設如有金不足色欲煉成上等好金第一次入爐煅
　去三分之一第二次入爐煅去四分之一第三次
　入爐煅去五分之一第四次入爐煅去六分之一
　方淨剩上等好金二十七兩問原金幾何
　　　　　法借三分四分五分六分俱分得盡之
　　　　　六十為原金總衰此數三分之一得二
　　　　　十四分之一得十五五分之一得十二
　　　　　六分之一得十四數相併得五十七與
　　　　　原借數六十相減餘三為一率淨剩金
　　　　　二十七兩為二率總衰六十為三率得
　　　　　四率五百四十兩卽原金數也此法因
　　　　　原金中鎔銷四次所餘二十七兩故借
　　　　　衰中亦減去四次之數所餘為三衰以
　　　　　三衰與二十七兩之比卽六十衰與五
　　　　　百四十兩之比也
設如有銅不知斤數但云取七分之三作上等儀器
　又取所餘之五分之二作中等儀器又取所餘之
　四分之一作三等儀器仍餘五十四斤問原銅共
　數幾何
　　　　　法以三分母連乘得一百四十為總銅
　　　　　衰數取其七分之三餘八十為二次餘
　　　　　銅衰數(一百四十分為七分每分二十/今去三分為六十仍餘八十也)
　　　　　又將所餘八十取其五分之二餘四十
　　　　　八為三次餘銅衰數(八十分為五分每/分十六今去二分)
　　　　　(為三十二仍/餘四十八也)又將所餘四十八取其四
　　　　　分之一餘三十六為所餘衰數(四十八/分為四)
　　　　　(分每分十二今去一分/十二仍餘三十六也)即以三十六為
　　　　　一率餘銅五十四斤為二率總衰一百
　　　　　四十為三率得四率二百一十斤卽原
　　　　　銅共數也葢二百一十斤内去七分之
　　　　　三是去九十斤餘一百二十斤又將一
　　　　　百二十斤内去五分之二是去四十八
　　　　　斤餘七十二斤又將七十二斤内去四
　　　　　分之一是去十八斤餘五十四斤而與
　　　　　原剩數合也此法亦是按節次另定分
　　　　　數與均分者不同故立衰數亦按節次
　　　　　減去取其餘衰三十六與餘銅五十四
　　　　　斤之比卽若總衰一百四十與總銅二
　　　　　百一十斤之比也
設如問一老人嵗數但云加三分之二減四分之一
　得一百三十六歳求其嵗數幾何
　　　　　法借十二為總衰數此數三分之二為
　　　　　八四分之一為三於總衰十二内加八
　　　　　減三得十七為一率一百三十六嵗為
　　　　　二率總衰十二為三率得四率九十六
　　　　　嵗即老人嵗數也此法借十二衰即三
　　　　　分與四分相乘之數三分四分俱可以
　　　　　分盡也於總衰十二内加八即加三分
　　　　　之二也又減三即減四分之一也所得
　　　　　十七即加減衰數也以加減衰數與加
　　　　　減年數之比即若所借總衰與所得歳
　　　　　數之比也
設如有一數但云其數二分之一三分之一四分之
　一五分之一六分之一共併為五百二十二問原
　數幾何
　　　　　法先借一數可分為二分三分四分五
　　　　　分六分者乃借六十為總衰數此數依
　　　　　法剖之其二分之一為三十其三分之
　　　　　一為二十其四分之一為十五其五分
　　　　　之一為十二其六分之一為十併之得
　　　　　八十七為一率共併數五百二十二為
　　　　　二率總衰六十為三率得四率三百六
　　　　　十即原數也此法借數六十與原數為
　　　　　比者因原數隱而未露故虚借一數作
　　　　　比例以互徵之葢併數八十七者原數
　　　　　為六十併數五百二十二者原數為三
　　　　　百六十其比例同也
設如有馬一羣但云加一倍又加二分之一又加三
　分之一又加四分之一又加一併原數共一百一
　十二匹問原數幾何
　　　　　法先借一數可分為二分三分四分者
　　　　　乃借十二為衰數此數加一倍得二十
　　　　　四又加二分之一為六又加三分之一
　　　　　為四又加四分之一為三共得三十七
　　　　　為一率共數一百一十二減一餘一百
　　　　　一十一為二率衰數十二為三率得四
　　　　　率三十六即原數也此法與前法同但
　　　　　題中又加一匹是真數也故於總數内
　　　　　減去一匹為比例蓋加分所得衰數三
　　　　　十七與加分所得共數一百一十一之
　　　　　比即若所借原衰十二與原數三十六
　　　　　之比也
設如一人為商三次第一次得利比本為三分之二
　將利加入本銀第二次得利比本為四分之三又
　將此利加入本銀第三次得利比本為五分之三
　三次本利共銀一千四百兩問原本銀若干
　　　　　法借六十為本銀衰數取其三分之二
　　　　　得四十與六十相加得一百又將一百
　　　　　取其四分之三得七十五與一百相加
　　　　　得一百七十五又將一百七十五取其
　　　　　五分之三得一百零五與一百七十五
　　　　　相加得二百八十為一率本利共銀一
　　　　　千四百兩為二率原借衰數六十為三
　　　　　率得四率三百兩即原本銀數也葢三
　　　　　百兩三分之二得二百與本銀相加得
　　　　　五百於五百内取四分之三得三百七
　　　　　十五仍與五百相加得八百七十五於
　　　　　八百七十五内取五分之三得五百二
　　　　　十五仍與八百七十五相加得一千四
　　　　　百以合原數其借六十為本銀衰數加
　　　　　三分之二得一百即第一次本利共衰
　　　　　也又加四分之三得一百七十五即第
　　　　　二次本利共衰也又加五分之三得二
　　　　　百八十即第三次本利共衰也以本利
　　　　　共衰與本利共銀之比即如本銀借衰
　　　　　與原有本銀之比也
　　疊借互徵
疊借互徵者因原問内設數隱伏一次借衰尚不能
得其真數故不得不借兩數以比較之先借一數與
原數相較復借一數與原數相較然後據兩較以立
算而真數可得故曰疊借葢以疊借之數比原問之
數或多或少乃作盈朒法算之以求兩借數之較也
故其較之一多一少者用加或兩較俱多兩較俱少
者用減一如盈朒之例以兩差數之較與兩借數之
較為比而得借數與真數之較或以兩借數互乘兩
差數以兩差數之較與互乘所得兩差數之較為比
而得所求之真數其法雖繁實有條理亦借數之巧
也
設如有銀一百兩命甲丙丁三人分之甲比丙多一
　倍丙比丁多二倍問毎人應得幾何
　　　　　法先借十二兩為甲銀衰數則丙應得
　　　　　六兩(比甲少/一倍)丁應得二兩(比丙少/二倍)併三
　　　　　數得二十兩與原銀一百兩相較少八
　　　　　十兩再借二十四兩為甲銀衰數則丙
　　　　　應得十二兩(比甲少/一倍)丁應得四兩(比丙/少二)
　　　　　(倍/)併三數得四十兩與原銀一百兩相
　　　　　較仍少六十兩乃以前借數十二兩少
　　　　　八十兩書於右後借數二十四兩少六
　　　　　十兩書於左作兩不足法算之於是兩
　　　　　少數相減餘二十兩為一率兩借數相
　　　　　減餘十二兩為二率前借數與原數相
　　　　　較之少八十兩為三率得四率四十八
　　　　　兩加入前借數十二兩共得六十兩即
　　　　　甲銀數或以後借數與原數相較之少
　　　　　六十兩為三率得四率三十六兩加入
　　　　　後借數二十四兩亦得六十兩為甲銀
　　　　　數既得甲銀數減一倍得三十兩即丙
　　　　　銀數再取丙銀三分之一得十兩即丁
　　　　　銀數也(因丙銀比丁銀多二倍故於/丙銀中取三分之一即丁銀)此
　　　　　法先借一人銀數加減出三人銀數與
　　　　　原總銀相較得其差數又借一人銀數
　　　　　加減出三人銀數又與原總銀相較復
　　　　　得一差數爰將兩借數相減是得甲一
　　　　　人兩借數之較也又將兩差數相減(因/兩)
　　　　　(差俱少故相減如/一多一少則相加)是得三人兩差數之
　　　　　較也乃以比例求之以三人兩差數之
　　　　　較比一人兩借數之較即同於三人共
　　　　　數與原總銀之差比一人借數與本銀
　　　　　之差也故以二十兩與十二兩之比同
　　　　　於八十兩與四十八兩之比為借數十
　　　　　二兩少於甲本銀之差數或以二十兩
　　　　　與十二兩之比同於六十兩與三十六
　　　　　兩之比為借數二十四兩少於甲本銀
　　　　　之差數各與借數相加皆得甲本銀數
　　　　　也(因其為少故與借數相加若/差數為多則與借數相減)此即盈
　　　　　朒先求適足之法葢兩少數相差二十
　　　　　兩由於兩借數之相差十二兩如欲補
　　　　　足所少之八十兩則應加四十八兩或
　　　　　欲補足所少之六十兩則應加三十六
　　　　　兩也
　　　　　又如欲借兩數所得差數一多一少用
　　　　　相加立算則先借四十八兩為甲銀衰
　　　　　數丙應得二十四兩丁應得八兩併三
　　　　　數得八十兩與原銀一百兩相較少二
　　　　　十兩再借六十六兩為甲銀衰數丙應
　　　　　得三十三兩丁應得十一兩併三數得
　　　　　一百一十兩與原銀一百兩相較則多
　　　　　十兩乃以前借數四十八兩少二十兩
　　　　　書於右後借數六十六兩多十兩書於
　　　　　左作一盈一朒法算之於是一多數一
　　　　　少數相加得三十兩為一率兩借數相
　　　　　減餘十八兩為二率前借數與原數相
　　　　　較之少二十兩為三率得四率十二兩
　　　　　加入前借數四十八兩共得六十兩即
　　　　　甲銀數如以後借數與原數相較之多
　　　　　十兩為三率得四率六兩與後借數六
　　　　　十六兩相減亦得六十兩為甲銀數既
　　　　　得甲銀數其丙丁銀數按分遞減之即
　　　　　得矣
　　　　　又法既得兩借數之差用互乘以齊其
　　　　　分以前借數四十八兩互乘後多十兩
　　　　　為加四十八倍得多四百八十兩以後
　　　　　借數六十六兩互乘前少二十兩為加
　　　　　六十六倍得少一千三百二十兩乃以
　　　　　互乘所得一多一少兩數相加得一千
　　　　　八百兩為二率原一多一少兩數相加
　　　　　得三十兩為一率一人為三率得四率
　　　　　六十兩即甲銀數也葢所加四十八倍
　　　　　與六十六倍相差為十八倍則互乘所
　　　　　得一多一少兩數相差之一千八百兩
　　　　　即十八倍總銀數也(見盈/朒法)然甲銀為總
　　　　　銀之三十分之十八(蓋兩差數之較為/三十則兩借數之)
　　　　　(較為十八少數為二十則借數加一十/二多數為一十則借數減六皆三十與)
　　　　　(十八之/比例也)必為十八倍總銀之三十分之
　　　　　一(葢三十分之十八者將總銀分為三/十分而得其十八分也若十八倍總)
　　　　　(銀則其一分/即十八也)故以三十分與一千八百
　　　　　兩之比即同於一分與六十兩之比即
　　　　　甲銀數也
設如有香爐二座不言重數但知爐葢一個重一百
　五十斤如以葢加甲爐則重於乙爐二倍以葢加
　乙爐乃與甲爐相等求甲乙二爐各重幾何
　　　　　法先借三十斤為甲爐衰數加葢一百
　　　　　五十斤共一百八十斤内取三分之一
　　　　　得六十斤為乙爐衰數(因甲爐加葢比/乙爐重二倍故)
　　　　　(以乙爐衰數定為甲爐/衰數加葢之三分之一)以乙爐衰數加
　　　　　葢一百五十斤共二百一十斤比所借
　　　　　甲爐衰數三十斤多一百八十斤則是
　　　　　所借甲爐衰數三十斤少一百八十斤
　　　　　再借九十斤為甲爐衰數加葢一百五
　　　　　十斤共二百四十斤内取三分之一得
　　　　　八十斤為乙爐衰數以乙爐衰數加葢
　　　　　一百五十斤共二百三十斤比所借甲
　　　　　爐衰數九十斤多一百四十斤則是所
　　　　　借甲爐衰數九十斤少一百四十斤乃
　　　　　以前借甲爐衰數三十斤少一百八十
　　　　　斤書於右後借甲爐衰數九十斤少一
　　　　　百四十斤書於左作兩朒法算之於是
　　　　　兩少數相減餘四十斤為一率兩借數
　　　　　相減餘六十斤為二率前借數與原數
　　　　　相較之少一百八十斤為三率得四率
　　　　　二百七十斤加入前借數三十斤共三
　　　　　百斤即甲爐之重加葢一百五十斤共
　　　　　四百五十斤内取三分之一得一百五
　　　　　十斤即乙爐之重加葢一百五十斤共
　　　　　三百斤與甲爐相等也
　　　　　又法既得兩借數之差用互乗以齊其
　　　　　分以前借數三十斤互乗後少一百四
　　　　　十斤為加三十倍得少四千二百斤以
　　　　　後借數九十斤互乘前少一百八十斤
　　　　　為加九十倍得少一萬六千二百斤乃
　　　　　以互乗所得兩少數相減餘一萬二千
　　　　　斤為二率原兩少數相減餘四十斤為
　　　　　一率甲爐一為三率得四率三百斤即
　　　　　甲爐之重數也葢所加三十倍與九十
　　　　　倍相差為六十倍則互乗所得兩少數
　　　　　相差之一萬二千斤即六十倍總差數
　　　　　也然甲爐重數為總差數之四十分之
　　　　　六十(蓋兩差數之較為四十則兩借數/之較為六十少數為一百八十則)
　　　　　(借數加二百七十皆四/十與六十之比例也)必為六十倍總
　　　　　差數之四十分之一(葢四十分之六十/者將總差數分為)
　　　　　(四十分而得其六十分也若六十/倍總差數則其一分即六十分也)故以
　　　　　四十分與一萬二千斤之比即同於一
　　　　　分與三百斤之比也
設如有銅鑄甲乙二鐘未稱斤數但云取乙鐘銅八
　十斤入甲鐘則所餘得甲鐘四分之一若取甲鐘
　銅八十斤入乙鐘則所餘得乙鐘三分之二問二
　鐘各得銅數若干
　　　　　法先借一百二十斤為甲鐘衰數取乙
　　　　　鐘銅八十斤加入甲鐘則甲鐘得二百
　　　　　斤此數四分之得五十斤(因取乙鐘銅/八十斤入甲)
　　　　　(鐘所餘得甲鐘之四分之一/故四分之為乙鐘之一分)加八十斤
　　　　　得一百三十斤為乙鐘衰數(此乙鐘未/取八十斤)
　　　　　(入甲鐘時得一/百三十斤也)若取甲鐘銅八十斤加
　　　　　入乙鐘則乙鐘得二百一十斤而甲鐘
　　　　　止餘四十斤(甲鐘一百二十斤中去/八十斤故餘四十斤)加
　　　　　一半二十斤得六十斤為乙鐘數(因取/甲鐘)
　　　　　(銅八十斤入乙鐘所餘得乙鐘三分之/二故四十斤為三分之二而加一分為)
　　　　　(二十斤共六十/斤為乙鐘數)而與乙鐘二百一十斤
　　　　　相較則少一百五十斤再借三百六十
　　　　　斤為甲鐘衰數取乙鐘銅八十斤加入
　　　　　甲鐘則甲鐘得四百四十斤此數四分
　　　　　之得一百一十斤(因取乙鐘銅八十斤/入甲鐘所餘得甲鐘)
　　　　　(之四分之一故四分/之為乙鐘之一分)加八十斤得一百
　　　　　九十斤為乙鐘衰數(此乙鐘未取八十/斤入甲鐘時得一)
　　　　　(百九十/斤也)若取甲鐘銅八十斤加入乙鐘
　　　　　則乙鐘得二百七十斤而甲鐘止餘二
　　　　　百八十斤(甲鐘三百六十斤中去八/十斤故餘二百八十斤)加
　　　　　一半一百四十斤得四百二十斤為乙
　　　　　鐘數(因取甲鐘銅八十斤入乙鐘所餘/得乙鐘三分之二故二百八十斤)
　　　　　(為三分之二而加一分為一百四/十斤共四百二十斤為乙鐘數)而與
　　　　　乙鐘二百七十斤相較則多一百五十
　　　　　斤乃將前借數一百二十斤少一百五
　　　　　十斤書於右後借數三百六十斤多一
　　　　　百五十斤書於左用盈朒法算之於是
　　　　　以一多一少兩數相加得三百為一率
　　　　　兩借數相減餘二百四十為二率前借
　　　　　數與乙衰相較之少一百五十斤為三
　　　　　率得四率一百二十斤加前借數一百
　　　　　二十斤共二百四十斤為甲鐘斤數加
　　　　　入乙鐘銅八十斤為三百二十斤四分
　　　　　之得八十斤(既取乙鐘銅八十斤/入甲鐘故餘此數)再加
　　　　　入甲鐘銅八十斤得一百六十斤為乙
　　　　　鐘斤數也
　　　　　又法既得兩借數之差用互乘以齊其
　　　　　分以前借數一百二十斤互乘後多一
　　　　　百五十斤為加一百二十倍得多一萬
　　　　　八千斤以後借數三百六十斤互乗前
　　　　　少一百五十斤為加三百六十倍得少
　　　　　五萬四千斤乃以互乘所得一多一少
　　　　　兩數相加得七萬二千斤為二率原一
　　　　　多一少兩數相加得三百斤為一率甲
　　　　　鐘一為三率得四率二百四十斤即甲
　　　　　鐘重數也葢所加一百二十倍與三百
　　　　　六十倍相差為二百四十倍則互乘所
　　　　　得一多一少兩數相加之七萬二千斤
　　　　　即二百四十倍總差數也然甲鐘重數
　　　　　為總差數之三百分之二百四十必為
　　　　　二百四十倍總差數之三百分之一故
　　　　　以三百分與七萬二千斤之比即同於
　　　　　一分與二百四十斤之比也
設如甲丙二人入山採礦皆不知所得之數但云甲
　與丙二十四兩則所餘得丙之四分之一若丙與
　甲三十兩則所餘得甲之六分之一問兩人各得
　之數若干
　　　　　法先借四十兩為丙之衰數加甲與二
　　　　　十四兩得六十四兩此數四分之得十
　　　　　六兩(因甲得丙四分之一/故將丙數四分也)加二十四兩
　　　　　得四十兩為甲之衰數(因甲與丙二十/四兩所餘得丙)
　　　　　(四分之一故仍以二十/四兩加入為甲衰數也)若丙與甲三十
　　　　　兩則甲得七十兩而丙止餘十兩六因
　　　　　之得六十兩為甲數(因丙與甲三十兩/所餘得甲六分之)
　　　　　(一故將丙之十兩/六因之為甲數)而與甲七十兩相較
　　　　　則少十兩再借六十兩為丙之衰數加
　　　　　甲與二十四兩得八十四兩此數四分
　　　　　之得二十一兩加二十四兩得四十五
　　　　　兩為甲之衰數(其所加所分/之故同前)若丙與甲
　　　　　三十兩則甲得七十五兩而丙止餘三
　　　　　十兩六因之得一百八十兩而與甲七
　　　　　十五兩相較又多一百零五兩乃將前
　　　　　借數四十兩少十兩書於右後借數六
　　　　　十兩多一百零五兩書於左用盈朒法
　　　　　算之於是以一多一少兩數相加得一
　　　　　百一十五為一率兩借數相減餘二十
　　　　　為二率前借數與甲相較之少十兩為
　　　　　三率得四率一兩七錢三分九釐一毫
　　　　　有餘加前借數四十兩共四十一兩七
　　　　　錢三分九釐一毫有餘為丙所得之數
　　　　　此數加二十四兩得六十五兩七錢三
　　　　　分九釐一毫有餘再四分之得一十六
　　　　　兩四錢三分四釐七毫有餘(因甲得丙/銀四分之)
　　　　　(一故四/分之)加入二十四兩得四十兩四錢
　　　　　三分四釐七毫有餘為甲所得之數(甲/既)
　　　　　(與丙二十四兩故止剰一十六兩有餘/若未與丙二十四兩其全數則四十兩)
　　　　　(有餘/也)若將甲數加三十兩得七十兩四
　　　　　錢三分四釐七毫有餘將丙數減三十
　　　　　兩得十一兩七錢三分九釐一毫有餘
　　　　　此丙十一兩七錢三分九釐一毫有餘
　　　　　即為甲七十兩四錢三分四釐七毫有
　　　　　餘之六分之一也(因丙與甲三十兩則/丙數居甲數之六分)
　　　　　(之一故將四十兩有餘再加八丙三十/兩得七十兩有餘則丙數内減去三十)
　　　　　(兩止得十一兩有餘故/為甲數之六分之一也)
　　　　　又法既得兩借數之差用互乘以齊其
　　　　　分以前借數四十兩互乘後多一百零
　　　　　五兩為加四十倍得多四千二百兩以
　　　　　後借數六十兩互乗前少十兩為加六
　　　　　十倍得少六百兩乃以互乗所得一多
　　　　　一少兩數相加得四千八百兩為二率
　　　　　原一多一少兩數相加得一百一十五
　　　　　兩為一率一人為三率得四率四十一
　　　　　兩七錢三分九釐一毫有餘即丙所得
　　　　　之數也葢所加四十倍與六十倍相差
　　　　　為二十倍則互乗所得一多一少兩數
　　　　　相加之四千八百兩即二十倍總差數
　　　　　也然丙數為總差數之一百一十五分
　　　　　之二十必為二十倍總差數之一百一
　　　　　十五分之一故以一百一十五分與四
　　　　　千八百兩之比即同於一分與四十一
　　　　　兩七錢三分九釐一毫有餘之比也
設如有銅缸磁缸二面若於銅缸内添水五十斤則
　比磁缸内水多二倍若於磁缸内添水五十斤則
　與銅缸内水數相等問二缸各得水數若干
　　　　　法先借十斤為銅缸水之衰數加五十
　　　　　斤得六十斤此數三分之得二十斤為
　　　　　磁缸水之衰數(因銅缸加五十斤則比/磁缸水多二倍故三分)
　　　　　(之為磁缸/水衰數也)以磁缸水衰數加五十斤得
　　　　　七十斤(因磁缸加五十斤與銅缸/水相等故亦加五十斤)比所
　　　　　借銅缸水之衰數十斤多六十斤則是
　　　　　所借銅缸水之衰數十斤少六十斤再
　　　　　借二十二斤為銅缸水之衰數加五十
　　　　　斤得七十二斤此數三分之得二十四
　　　　　斤為磁缸水之衰數以磁缸水衰數加
　　　　　五十斤得七十四斤比所借銅缸水之
　　　　　衰數二十二斤多五十二斤則是所借
　　　　　銅缸水之衰數二十二斤少五十二斤
　　　　　乃以前借數十斤少六十斤書於右後
　　　　　借數二十二斤少五十二斤書於左作
　　　　　兩朒法算之於是兩少數相減餘八斤
　　　　　為一率兩借數相減餘十二斤為二率
　　　　　前借數與銅缸相較之少六十斤為三
　　　　　率得四率九十斤加入前借數十斤共
　　　　　一百斤即銅缸之水數加五十斤得一
　　　　　百五十斤三分之得五十斤即磁缸之
　　　　　水數以磁缸水數加五十斤亦得一百
　　　　　斤與銅缸水數相等也
　　　　　又法既得兩借數之差用互乗以齊其
　　　　　分以前借數十斤互乗後少五十二斤
　　　　　為加十倍得少五百二十斤以後借數
　　　　　二十二斤互乗前少六十斤為加二十
　　　　　二倍得少一千三百二十斤乃以互乗
　　　　　所得兩少數相減餘八百斤為二率原
　　　　　兩少數相減餘八斤為一率銅缸一為
　　　　　三率得四率一百斤即銅缸之水數也
　　　　　葢所加十倍與二十二倍相差為十二
　　　　　倍則互乗所得兩少數相差之八百斤
　　　　　即十二倍總差數也然銅缸水數為總
　　　　　差數之八分之十二必為十二倍總差
　　　　　數之八分之一故以八分與八百斤之
　　　　　比即同於一分與一百斤之比也
設如有羊三羣甲羣四百隻丙羣為甲丁兩羣二分
　之一丁羣為甲丙兩羣三分之一問丙丁兩羣羊
　數各若干
　　　　　法先借三百隻為丙羣衰數丙羣既為
　　　　　甲丁兩羣二分之一則甲丁兩羣當有
　　　　　六百隻内減甲羣四百隻餘二百隻為
　　　　　丁羣衰數又併甲丙二羣得七百隻丁
　　　　　羣既為甲丙兩羣三分之一則將丁羣
　　　　　二百隻三因之得六百隻與甲丙兩羣
　　　　　七百隻相較則少一百隻再借二百四
　　　　　十隻為丙羣衰數丙羣既為甲丁兩羣
　　　　　二分之一則甲丁兩羣當有四百八十
　　　　　隻内減甲羣四百隻餘八十隻為丁羣
　　　　　衰數又併甲丙二羣得六百四十隻丁
　　　　　羣既為甲丙兩羣三分之一則將丁羣
　　　　　八十隻三因之得二百四十隻與甲丙
　　　　　兩羣六百四十隻相較則少四百隻乃
　　　　　將前借數三百隻少一百隻書於右後
　　　　　借數二百四十隻少四百隻書於左用
　　　　　兩不足法算之於是以兩少數相減餘
　　　　　三百隻為一率兩借數相減餘六十隻
　　　　　為二率前借數與甲丙兩羣相較之少
　　　　　一百隻為三率得四率二十隻加前借
　　　　　數三百隻共三百二十隻即丙羣之羊
　　　　　數加入甲羣四百隻得七百二十隻三
　　　　　分之得二百四十隻即丁羣之羊數也
　　　　　若併甲丁兩羣得六百四十隻折半得
　　　　　三百二十隻即丙羣為甲丁兩羣二分
　　　　　之一也
　　　　　又法既得兩借數之差用互乗以齊其
　　　　　分以前借數三百隻互乗後少四百隻
　　　　　為加三百倍得少一十二萬隻以後借
　　　　　數二百四十隻互乗前少一百隻為加
　　　　　二百四十倍得少二萬四千隻乃以互
　　　　　乗所得兩少數相減餘九萬六千隻為
　　　　　二率原兩少數相減餘三百隻為一率
　　　　　丙一羣為三率得四率三百二十隻即
　　　　　丙羣之羊數也葢所加三百倍與二百
　　　　　四十倍相差為六十倍則互乗所得兩
　　　　　少數相差之九萬六千隻即六十倍總
　　　　　差數也然丙羣為總差數之三百分之
　　　　　六十必為六十倍總差數之三百分之
　　　　　一故以三百分與九萬六千隻之比即
　　　　　同於一分與三百二十隻之比也
設如有田一百畝令甲乙二人分耕若以甲田三分
　之一與乙以乙田五分之一與甲則各得五十畝
　問甲乙原田數各若干
　　　　　法先借三十畝為甲原田之衰數此數
　　　　　與一百畝相減餘七十畝為乙原田之
　　　　　衰數甲原田三十畝之三分之一為十
　　　　　畝乙原田七十畝之五分之一為十四
　　　　　畝若甲與乙十畝乙與甲十四畝則甲
　　　　　得田三十四畝(甲三十畝與乙十畝餘/二十畝又得乙所與十)
　　　　　(四畝故為/三十四畝)與各五十畝相比則甲少十
　　　　　六畝再借六十畝為甲原田之衰數此
　　　　　數與一百畝相減餘四十畝為乙原田
　　　　　之衰數甲原田六十畝之三分之一為
　　　　　二十畝乙原田四十畝之五分之一為
　　　　　八畝若甲與乙二十畝乙與甲八畝則
　　　　　甲得田四十八畝(甲六十畝與乙二十/畝餘四十畝又得乙)
　　　　　(所與八畝故/為四十八畝)與各五十畝相比則甲少
　　　　　二畝乃將前借數三十畝少十六畝書
　　　　　於右後借數六十畝少二畝書於左用
　　　　　兩不足法算之於是以兩少數相減得
　　　　　十四畝為一率兩借數相減餘三十畝
　　　　　為二率前借數與五十畝相較之少十
　　　　　六畝為三率得四率三十四畝二分八
　　　　　釐有餘加前借數三十畝共六十四畝
　　　　　二分八釐有餘即甲原田之數與一百
　　　　　畝相減餘三十五畝七分一釐有餘即
　　　　　乙原田之數也若甲以其三分之一二
　　　　　十一畝四分二釐有餘與乙而乙以其
　　　　　五分之一七畝一分四釐有餘與甲則
　　　　　兩人各得五十畝矣
　　　　　又法既得兩借數之差用互乗以齊其
　　　　　分以前借數三十畝互乗後少二畝為
　　　　　加三十倍得少六十畝以後借數六十
　　　　　畝互乗前少十六畝為加六十倍得少
　　　　　九百六十畝乃以互乗所得兩少數相
　　　　　減餘九百畝為二率原兩少數相減餘
　　　　　十四畝為一率甲一人為三率得四率
　　　　　六十四畝二分八釐有餘即甲原田之
　　　　　數也葢所加三十倍與六十倍相差為
　　　　　三十倍則互乗所得兩少數相差之九
　　　　　百畝即三十倍總差數也然甲原田為
　　　　　總差數之十四分之三十必為三十倍
　　　　　總差數之十四分之一故以十四分與
　　　　　九百畝之比即同於一分與六十四畝
　　　　　二分八釐有餘之比也
設如甲丙丁三人共有銀二百一十兩只云甲與丙
　四分之一丁與甲二分之一丙與丁三分之一則
　每人均得銀七十兩問各人原有之銀數若干
　　　　　法先借十兩為甲銀衰數此數減四分
　　　　　之一二兩五錢餘七兩五錢與七十兩
　　　　　相減餘六十二兩五錢為丁銀二分之
　　　　　一加一倍得一百二十五兩為丁銀衰
　　　　　數(因甲與丙四分之一丁與甲二分之/一成七十兩故於甲衰十兩内減四)
　　　　　(分之一餘七兩五錢再加六十二兩五/錢方湊成七十兩故以六十二兩五錢)
　　　　　(即為丁銀二分之一加/一倍得丁銀全數也)又併甲丁兩衰
　　　　　數得一百三十五兩與總銀二百一十
　　　　　兩相減餘七十五兩為丙銀衰數(因三/人共)
　　　　　(銀二百一十兩減去甲銀十兩丁銀一/百二十五兩所餘七十五兩即丙之銀)
　　　　　(數/也)又於丙衰七十五兩内減三分之一
　　　　　二十五兩餘五十兩加甲衰四分之一
　　　　　二兩五錢共得五十二兩五錢(因丙與/丁三分)
　　　　　(之一甲與丙四分之一成七十兩故於/丙衰七十五兩内減與丁二十五兩又)
　　　　　(加甲所與二兩五錢/共五十二兩五錢也)此數與七十兩相
　　　　　較則少十七兩五錢再借二十八兩為
　　　　　甲銀衰數此數減四分之一七兩餘二
　　　　　十一兩與七十兩相減餘四十九兩為
　　　　　丁銀二分之一加一倍得九十八兩為
　　　　　丁銀衰數(甲銀減四分之一餘四十九/兩既為丁銀二分之一故加)
　　　　　(一倍即為丁/銀全數也)又併甲丁兩衰數得一百
　　　　　二十六兩與總銀二百一十兩相減餘
　　　　　八十四兩為丙銀衰數(因三人共銀二/百一十兩減去)
　　　　　(甲銀二十八兩丁銀九十八兩/其餘八十四兩即丙之銀數也)又於丙
　　　　　衰八十四兩内減三分之一二十八兩
　　　　　餘五十六兩加甲衰四分之一七兩共
　　　　　得六十三兩(因丙與丁三分之一甲與/丙四分之一成七十兩故)
　　　　　(於丙衰八十四兩内減與丁二十八兩/又加甲所與七兩共得六十三兩也)
　　　　　此數與七十兩相較則少七兩乃將前
　　　　　借數十兩少十七兩五錢書於右後借
　　　　　數二十八兩少七兩書於左用兩不足
　　　　　法算之於是以兩少數相減餘十兩五
　　　　　錢為一率兩借數相減餘十八兩為二
　　　　　率前借數與七十兩相較之少十七兩
　　　　　五錢為三率得四率三十兩加前借十
　　　　　兩共四十兩即甲之銀數減四分之一
　　　　　十兩餘三十兩(因去一分/與丙也)與七十兩相
　　　　　減餘四十兩倍之得八十兩即丁之銀
　　　　　數併甲丁銀數得一百二十兩與總銀
　　　　　二百一十兩相減餘九十兩即丙之銀
　　　　　數也此疊借三色之法也借衰時加減
　　　　　甚繁然條理分明自能了然如此法前
　　　　　借數甲衰十兩丙衰七十五兩丁衰一
　　　　　百二十五兩若於丁衰減去二分之一
　　　　　(減六十二兩/五錢與甲)加丙衰三分之一(丙與丁/二十五)
　　　　　(兩/)得八十七兩五錢與七十兩相較則
　　　　　多十七兩五錢丙差與丁差其數一也
　　　　　至再借二十八兩為甲衰其加減亦與
　　　　　前借數同惟甲成七十兩至丙則少七
　　　　　兩丁則多七兩其數相同故但取丙差
　　　　　數就其兩差之較數以比例之得甲之
　　　　　原銀數也
　　　　　又法既得兩借數之差用互乗以齊其
　　　　　分以前借數十兩互乗後少七兩為加
　　　　　十倍得少七十兩以後借數二十八兩
　　　　　互乗前少十七兩五錢為加二十八倍
　　　　　得少四百九十兩乃以互乗所得兩少
　　　　　數相減餘四百二十兩為二率原兩少
　　　　　數相減餘十兩五錢為一率甲一人為
　　　　　三率得四率四十兩即甲銀數也葢所
　　　　　加十倍與二十八倍相差為十八倍則
　　　　　互乗所得兩少數相差之四百二十兩
　　　　　即十八倍之總差數也然甲銀為總差
　　　　　數之十分半之十八必為十八倍總差
　　　　　數之十分半之一故以十分半與四百
　　　　　二十兩之比即同於一分與四十兩之
　　　　　比也
設如甲丙兩果園不知畝數將甲園擴出五十畝則
　比丙園大二倍若將丙園擴出五十畝則比甲園
　大一倍問兩園原有之畝數若干
　　　　　法借四十畝為甲園衰數加五十畝得
　　　　　九十畝此數三分之得三十畝為丙園
　　　　　衰數(因甲加五十畝比丙園大二倍是/丙園為甲園三分之一也故三分)
　　　　　(之/)將丙園三十畝加五十畝得八十畝
　　　　　與甲園四十畝相較適大一倍此數已
　　　　　合則不必再借故凡疊借法中一借即
　　　　　合原數者皆如此例不必再借也
設如大小兩船雇夫小船每人出銀為大船每人五
　分之四若大船八人小船五人出銀則不足七兩
　若大船六人小船八人出銀則不足三兩問共銀
　及每人各出銀幾何
　　　　　法以五分為大船每人衰數四分為小
　　　　　船每人衰數(因小船每人為大船/每人五分之四也)以五
　　　　　分與大船八人相乗得四十分為大船
　　　　　八人共衰數以四分與小船五人相乗
　　　　　得二十分為小船五人共衰數相加得
　　　　　六十分為大船八人小船五人共出銀
　　　　　共分數又將五分與大船六人相乗得
　　　　　三十分為大船六人共衰數以四分與
　　　　　小船八人相乗得三十二分為小船八
　　　　　人共衰數相加得六十二分為大船六
　　　　　人小船八人共出銀共分數乃將六十
　　　　　分少七兩書於右六十二分少三兩書
　　　　　於左用兩朒求總銀法算之於是以六
　　　　　十分與六十二分相減餘二分為一率
　　　　　以兩少數相減餘四兩為二率一分為
　　　　　三率得四率二兩為每分之銀數與六
　　　　　十分相乗得一百二十兩加少七兩得
　　　　　一百二十七兩為雇夫之總銀數(如與/六十)
　　　　　(二分相乗則得一百二十四兩加少三/兩亦得一百二十七兩為雇夫之總銀)
　　　　　(數/)又以每分二兩與大船每人衰數五
　　　　　分相乗得十兩為大船每人所出銀數
　　　　　以每分二兩與小船每人衰數四分相
　　　　　乗得八兩為小船每人所出銀數也此
　　　　　盈朒内兩朒之正法但因有借分為衰
　　　　　數之故故附於此以備疊借之一體云
設如有石二塊大小不等俱不知重數只有銅條一
　根重十二兩互換稱之而得二石之各重幾何
　　　　　法先將銅條分作十二分每分又作十
　　　　　分用一繩繫於第五分之上(繫於五分/者隨便取)
　　　　　(一數/也)乃以五分加一倍與十二分相較
　　　　　餘二分折半得一分與五分相加為六
　　　　　分乃以五分為一率六分為二率餘二
　　　　　分作二兩為三率(因銅條重十二兩分/為十二分今二分故)
　　　　　(為二/兩也)得四率二兩四錢(此四率是先將/銅條之五分處)
　　　　　(取均平之法葢提繫在五分上必於五/分之端加二兩四錢乃與七分相平也)
　　　　　爰以銅條作秤杆將大石掛在銅條一
　　　　　頭離提繫五分而以小石作錘稱之今
　　　　　離提繫得六分始平記之(如前/圖)又將小
　　　　　石掛在銅條一頭離提繫五分而以大
　　　　　石作錘稱之今離提繫得四分始平亦
　　　　　記之(如後/圖)乃先借二十六兩四錢為大
　　　　　石衰數與前所得二兩四錢相減餘二
　　　　　十四兩(内減二兩四錢者因銅條之五/分一邊必加二兩四錢始平今)
　　　　　(於借衰中減去者所以補足均/平之數然後較物之輕重也)用六分
　　　　　為一率(即小石在/六分之數)五分為二率(即大石/在五分)
　　　　　(之/數)二十四兩為三率(即大石衰中減去/二兩四錢所餘之)
　　　　　(數/)得四率二十兩為小石之衰數(此四/率是)
　　　　　(以大石衰數/求小石衰數)因以小石衰數二十兩與
　　　　　二兩四錢相減餘十七兩六錢(此亦減/去二兩)
　　　　　(四錢因小石移在五分之/一邊補足均平之數也)用四分為一
　　　　　率(即大石在/四分之數)五分為二率(即小石在/五分之數)十
　　　　　七兩六錢為三率(即小石衰中減去二/兩四錢所餘之數)
　　　　　得四率二十二兩(此第二四率又以小/石衰數轉求大石衰)
　　　　　(數試其/合否也)與所借大石衰數二十六兩四
　　　　　錢相較則少四兩四錢再加三十二兩
　　　　　四錢為大石衰數與二兩四錢相減餘
　　　　　三十兩用六分為一率五分為二率三
　　　　　十兩為三率得四率二十五兩為小石
　　　　　之衰數因以小石衰數二十五兩與二
　　　　　兩四錢相減餘二十二兩六錢用四分
　　　　　為一率五分為二率二十二兩六錢為
　　　　　三率得四率二十八兩二錢五分與所
　　　　　借大石衰數三十二兩四錢相較則少
　　　　　四兩一錢五分乃將前借數二十六兩
　　　　　四錢少四兩四錢書於右後借數三十
　　　　　二兩四錢少四兩一錢五分書於左用
　　　　　兩不足法算之於是以兩少數相減餘
　　　　　二錢五分為一率兩借數相減餘六兩
　　　　　為二率前借數與大石衰數相較之少
　　　　　四兩四錢為三率得四率一百零五兩
　　　　　六錢加前借數二十六兩四錢共一百
　　　　　三十二兩即大石之重數又於大石重
　　　　　數内減去二兩四錢餘一百二十九兩
　　　　　六錢用六分為一率五分為二率(即前/以大)
　　　　　(石衰數求小石衰數之法既有大/石真數故仍以前法求小石真數)一百
　　　　　二十九兩六錢為三率得四率一百零
　　　　　八兩為小石之重數也如以四分為一
　　　　　率五分為二率(即前以小石求/大石之重法)於小石
　　　　　重數一百零八兩内減去二兩四錢餘
　　　　　一百零五兩六錢為三率得四率一百
　　　　　三十二兩為大石之重數亦合前數也
　　　　　此法葢因銅條重十二兩而分作十二
　　　　　分設如作一甲乙線為銅條分作十二
　　　　　分每分重一兩提繫在丙處甲丙與丙
　　　　　丁等則其重亦必等如以甲丁與甲乙
　　　　　相減則餘丁乙即丙乙多於甲丙之二
　　　　　分也既多二分必重二兩如以二兩重
　　　　　物掛於乙丁中間之戊處則丙乙自重
　　　　　於甲丙也今欲以物趂之使其兩平則
　　　　　以甲丙五分為一率丙戊六分為二率
　　　　　二兩為三率得四率二兩四錢是將二
　　　　　兩四錢之物加於甲處始得兩平其以
　　　　　丙戊六分為二率者何也葢丙丁與甲
　　　　　　丙等而重者止在丁乙一段而戊為丁
　　　　　　乙之中戊去丙逺甲去丙近惟近故加
　　　　　　重而後可以勝逺之輕若於甲接長二
　　　　　　分則於二分之中施二兩之物即稱平
　　　　　　矣故以二兩四錢加於甲處始能趂平
　　　　　　丁乙之二分也此法數層加減幾用比
　　　　　　例頗覺繁瑣而用方程算之㣲覺簡明
　　　　　　但係疊借本法故兩收之收入疊借者
　　　　　　所以存其理而收入方程者所以取其
　　　　　　簡也
　
　
　
　
　
　
　
御製數理精藴下編卷九
　欽定四庫全書
御製數理精藴下編卷十
　　線部八
　　　方程(和數類變較數類法和較兼用類/和較交  類  附)
　　方程
方者比也程者式也因設數齊其分以比方之定為
已成之式凡法皆如之故曰方程葢用互乗者所以
齊其分使其首數皆同減盡而餘一法一實以得一
數也法雖有三色四色以至多色不過累乗累減亦
歸於一法一實而已其二色者設二行三色者設三
行有幾色者必設幾行若三色設二行四色設三行
即不可算若二色設三行三色設四行則其一行又
可以不用是故解方程者又謂凡設數必成方而後
可算也然其要總在於分和較和數相比者則互乗
而相減較數相比者古人定為正負之名以辨加減
異同之號正負異號則相加正負同號則相減其理
與盈朒同葢正者為主之數負者虚比之數其始也
任以首色為正互乗衆色與首色同類者皆正也與
首色異類者皆負也其繼也以互乗所得之數視正
負之同異而加減之然加減之餘又有正變為負負
變為正者總之因彼此而分正負由多少而成虚實
互乗之後任以一層為主凡異號相加者悉依本層
其號皆不變也若同號相減者本層多其號亦不變
本層少反減者則正變為負負變為正葢此多則彼
少彼少則此多也至於首色減盡則第二色即為首
色故加減之後首色為負者悉變之以便互乗加減
始不淆也今定為例和數者不用正負之號較數者
則用正負之號和較兼用者和仍不用正負之號而
較則用之和較交變者則隨其法而辨别之以定其
號焉或有非方程之本法而可以方程算者則又别
為設問以附其後古人所謂以御錯糅正負者庶乎
盡於此矣
　　和數類
設如馬四匹牛六頭共價四十八兩馬三匹牛五頭
　共價三十八兩問馬牛各價幾何
　　　　　法以馬四匹牛六頭共價四十八兩列
　　　　　於上馬三匹牛五頭共價三十八兩列
　　　　　於下乃以上馬四匹遍乗下馬三匹牛
　　　　　五頭價銀三十八兩得馬十二匹牛二
　　　　　十頭價銀一百五十二兩又以下馬三
　　　　　匹遍乘上馬四匹牛六頭價銀四十八
　　　　　兩得馬十二匹牛十八頭價銀一百四
　　　　　十四兩兩下相較則馬各十二匹彼此
　　　　　減盡牛二十頭内減十八頭餘二頭價
　　　　　銀一百五十二兩内減一百四十四兩
　　　　　餘八兩爰以餘牛二頭除餘銀八兩得
　　　　　四兩卽牛每頭之價以牛五頭乘之得
　　　　　二十兩為牛五頭之共價於馬牛共價
　　　　　三十八兩内減去二十兩餘十八兩為
　　　　　馬三匹之共價以馬三匹除之得六兩
　　　　　卽馬每匹之價也此法葢以首色二數
　　　　　遍乘各數使其分數齊等卽互乘齊分
　　　　　之理故馬四匹遍乘馬三匹牛五頭價
　　　　　銀三十八兩則為各増四倍馬三匹遍
　　　　　乘馬四匹牛六頭價銀四十八兩則為
　　　　　各増三倍兩下各色既俱各増倍分則
　　　　　其比例皆同是故馬兩下相平而減盡
　　　　　無餘牛兩下相減餘二頭價銀兩下相
　　　　　減餘八兩是為相當之數葢一百五十
　　　　　二兩内減去一百四十四兩卽減去馬
　　　　　十二匹牛十八頭之共價而所餘之八
　　　　　兩為牛二頭之價也
　　　　　又如以牛數列於前馬數列於後則先
　　　　　得馬價法以牛六頭馬四匹共價四十
　　　　　八兩列於上牛五頭馬三匹共價三十
　　　　　八兩列於下乃以下牛五頭遍乘上牛
　　　　　六頭馬四匹價銀四十八兩得牛三十
　　　　　頭馬二十匹價銀二百四十兩又以上
　　　　　牛六頭遍乘下牛五頭馬三匹價銀三
　　　　　十八兩得牛三十頭馬十八匹價銀二
　　　　　百二十八兩兩下相較則牛各三十頭
　　　　　彼此減盡馬二十匹内減十八匹餘二
　　　　　匹價銀二百四十兩内減二百二十八
　　　　　兩餘十二兩爰以餘馬二匹除餘銀十
　　　　　二兩得六兩卽馬每匹之價以馬三匹
　　　　　乘之得十八兩為馬三匹之共價於牛
　　　　　馬共價三十八兩内減去十八兩餘二
　　　　　十兩為牛五頭之共價以牛五頭除之
　　　　　得四兩卽牛每頭之價也此法用互乘
　　　　　後則牛兩下相平而減盡無餘馬兩下
　　　　　相減餘二匹價銀兩下相減餘十二兩
　　　　　卽為相當之數葢二百四十兩内減去
　　　　　二百二十八兩卽減去牛三十頭馬十
　　　　　八匹之共價而所餘之十二兩為馬二
　　　　　匹之價也大凡方程之法各色俱可以
　　　　　更互相求者皆如此類也
設如緞二疋紗六疋紬八疋共價八十四兩緞一疋
　紗四疋紬七疋共價六十兩緞三疋紗五疋紬九
　疋共價九十兩問緞紗紬各價幾何
　　　　　法先以緞二疋紗六疋紬八疋共價八
　　　　　十四兩列於上緞一疋紗四疋紬七疋
　　　　　共價六十兩列於下乃以上緞二疋遍
　　　　　乘下緞一疋紗四疋紬七疋價銀六十
　　　　　兩得緞二疋紗八疋紬十四疋價銀一
　　　　　百二十兩又以下緞一疋遍乘上緞二
　　　　　疋紗六疋紬八疋價銀八十四兩仍得
　　　　　原數兩下相較則緞各二疋彼此減盡
　　　　　紗八疋内減六疋餘二疋紬十四疋内
　　　　　減八疋餘六疋價銀一百二十兩内減
　　　　　八十四兩餘三十六兩卽為紗二疋紬
　　　　　六疋價銀三十六兩也(緞既兩下相平/而減盡無餘則)
　　　　　(所餘紗二疋紬六疋價銀三十六兩即/為相當之數葢一百二十兩内減去八)
　　　　　(十四兩即減去緞二疋紗六疋紬八疋/之共價而所餘三十六兩為紗二疋紬)
　　　　　(六疋之/共價也)次以緞一疋紗四疋紬七疋價
　　　　　銀六十兩列於上緞三疋紗五疋紬九
　　　　　疋價銀九十兩列於下乃以下緞三疋
　　　　　遍乘上緞一疋紗四疋紬七疋價銀六
　　　　　十兩得緞三疋紗十二疋紬二十一疋
　　　　　價銀一百八十兩又以上緞一疋遍乘
　　　　　下緞三疋紗五疋紬九疋價銀九十兩
　　　　　仍得原數兩下相較則緞各三疋彼此
　　　　　減盡紗十二疋内減五疋餘七疋紬二
　　　　　十一疋内減九疋餘十二疋價銀一百
　　　　　八十兩内減九十兩餘九十兩即為紗
　　　　　七疋紬十二疋價銀九十兩也(緞既兩/下相平)
　　　　　(而減盡無餘則所餘紗七疋紬十二疋/價銀九十兩即為相當之數葢一百八)
　　　　　(十兩内減九十兩即減緞三疋紗五疋/紬九疋之共價而所餘九十兩為紗七)
　　　　　(疋紬十二疋/之共價也)於是將兩次所得之餘作
　　　　　二色方程算之其紗二疋紬六疋價銀
　　　　　三十六兩列於上紗七疋紬十二疋價
　　　　　銀九十兩列於下以下紗七疋遍乗上
　　　　　紗二疋紬六疋價銀三十六兩得紗十
　　　　　四疋紬四十二疋價銀二百五十二兩
　　　　　以上紗二疋遍乗下紗七疋紬十二疋
　　　　　價銀九十兩得紗十四疋紬二十四疋
　　　　　價銀一百八十兩兩下相較則紗各十
　　　　　四疋彼此減盡紬四十二疋内減二十
　　　　　四疋餘十八疋價銀二百五十二兩内
　　　　　減一百八十兩餘七十二兩爰以餘紬
　　　　　十八疋除餘銀七十二兩得四兩即紬
　　　　　每疋之價以紬六疋乗之得二十四兩
　　　　　為紬六疋之共價於紗紬共價三十六
　　　　　兩内減二十四兩餘十二兩為紗二疋
　　　　　之共價以紗二疋除之得六兩即紗每
　　　　　疋之價也以緞二疋紗六疋紬八疋共
　　　　　價八十四兩計之則紗六疋共價三十
　　　　　六兩紬八疋共價三十二兩紗紬共價
　　　　　為六十八兩於共價八十四兩内減六
　　　　　十八兩餘十六兩為緞二疋之共價以
　　　　　緞二疋除之得八兩即緞每疋之價也
設如有上中下三等人户納糧上等五户中等十二
　户下等三户共納糧一石二斗六升又上等四户
　二等二户共納糧五斗二升又中等二十户下等
　二十五户共納糧一石五斗問上中下三等每户
　各納糧幾何
　　　　　法先以上等五户中等十二户下等三
　　　　　户納糧一石二斗六升列於上上等四
　　　　　户(因無中等故作空位以/存其分餘仍對位列之)下等二户納
　　　　　糧五斗二升列於下乃以下層上等四
　　　　　户遍乗上層上等五户中等十二户下
　　　　　等三户納糧一石二斗六升得上等二
　　　　　十户中等四十八户下等十二户納糧
　　　　　五石零四升又以上層上等五户遍乗
　　　　　下層上等四户下等二户納糧五斗二
　　　　　升得上等二十户下等十户納糧二石
　　　　　六斗兩下相較則上等各二十户彼此
　　　　　減盡中等四十八户無可減仍得四十
　　　　　八户下等十二户内減十户餘二户納
　　　　　糧五石零四升内減二石六斗餘二石
　　　　　四斗四升即為中等四十八户下等二
　　　　　户共納糧二石四斗四升也(上等既兩/下相平而)
　　　　　(減盡無餘則所餘中等四十八户下等/二户納糧二石四斗四升即為相當之)
　　　　　(數葢五石零四升内減二石六斗即減/去上等二十户下等十户之共糧數而)
　　　　　(所餘二石四斗四升為中等四/十八户下等二户之共糧數也)既得中
　　　　　等四十八户下等二户之二色則中等
　　　　　二十户下等二十五户亦即為二色故
　　　　　即作二色方程算之其中等四十八户
　　　　　下等二户納糧二石四斗四升列於上
　　　　　中等二十户下等二十五户納糧一石
　　　　　五斗列於下乃以上層中等四十八户
　　　　　遍乗下層中等二十户下等二十五户
　　　　　納糧一石五斗得中等九百六十户下
　　　　　等一千二百户納糧七十二石又以下
　　　　　層中等二十户遍乘上層中等四十八
　　　　　户下等二户納糧二石四斗四升得中
　　　　　等九百六十户下等四十户納糧四十
　　　　　八石八斗兩下相較則中等各九百六
　　　　　十户彼此減盡下等一千二百户内減
　　　　　四十户餘一千一百六十户納糧七十
　　　　　二石内減四十八石八斗餘二十三石
　　　　　二斗爰以所餘下等一千一百六十户
　　　　　除餘糧二十三石二斗得二升即下等
　　　　　每户納糧之數以下等二户乘之得四
　　　　　升為下等二户納糧之共數於中等下
　　　　　等共納糧二石四斗四升内減四升餘
　　　　　二石四斗為中等四十八户納糧之共
　　　　　數以中等四十八户除之得五升即中
　　　　　等每户納糧之數以上等四户下等二
　　　　　户共納糧五斗二升計之(因無中户/故省一次)則
　　　　　下等二户共納糧四升於五斗二升内
　　　　　減四升餘四斗八升為上等四户納糧
　　　　　之共數以上等四户除之得一斗二升
　　　　　即上等每户納糧之數也
設如有銀賞四等人各不知數只云一等一人二等
　二人三等三人四等四人共賞銀三十兩又一等
　二人二等三人三等四人四等五人共賞銀四十
　四兩又一等四人二等五人三等七人四等八人
　共賞銀七十七兩又一等六人二等五人三等四
　人四等二人共賞銀六十六兩問每等人各賞銀
　幾何
　　　　　法先以一等一人二等二人三等三人
　　　　　四等四人共銀三十兩列於上一等二
　　　　　人二等三人三等四人四等五人共銀
　　　　　四十四兩列於下乃以下一等二人遍
　　　　　乗上一等一人二等二人三等三人四
　　　　　等四人共銀三十兩得一等二人二等
　　　　　四人三等六人四等八人共銀六十兩
　　　　　又以上一等一人遍乗下一等二人二
　　　　　等三人三等四人四等五人共銀四十
　　　　　四兩仍得原數兩下相較則一等各二
　　　　　人彼此減盡二等兩下相減餘一人三
　　　　　等兩下相減餘二人四等兩下相減餘
　　　　　三人共銀兩下相減餘一十六兩即二
　　　　　等一人三等二人四等三人共銀十六
　　　　　兩也(葢六十兩内減四十四兩即減去/一等二人二等三人三等四人四)
　　　　　(等五人之共銀數故所餘之十六兩為/二等一人三等二人四等三人之共銀)
　　　　　(數/也)次以一等二人二等三人三等四人
　　　　　四等五人共銀四十四兩列於上一等
　　　　　四人二等五人三等七人四等八人共
　　　　　銀七十七兩列於下乃以下一等四人
　　　　　遍乗上一等二人二等三人三等四人
　　　　　四等五人共銀四十四兩得一等八人
　　　　　二等十二人三等十六人四等二十人
　　　　　共銀一百七十六兩又以上一等二人
　　　　　遍乗下一等四人二等五人三等七人
　　　　　四等八人共銀七十七兩得一等八人
　　　　　二等十人三等十四人四等十六人共
　　　　　銀一百五十四兩兩下相較則一等各
　　　　　八人彼此減盡二等兩下相減餘二人
　　　　　三等兩下相減餘二人四等兩下相減
　　　　　餘四人共銀兩下相減餘二十二兩即
　　　　　二等二人三等二人四等四人共銀二
　　　　　十二兩也(葢一百七十六兩内減一百/五十四兩即減去一等八人)
　　　　　(二等十人三等十四人四等十六人之/共銀數故所餘之二十二兩為二等二)
　　　　　(人三等二人四等/四人之共銀數也)次以一等四人二等
　　　　　五人三等七人四等八人共銀七十七
　　　　　兩列於上一等六人二等五人三等四
　　　　　人四等二人共銀六十六兩列於下乃
　　　　　以下一等六人遍乘上一等四人二等
　　　　　五人三等七人四等八人共銀七十七
　　　　　兩得一等二十四人二等三十人三等
　　　　　四十二人四等四十八人共銀四百六
　　　　　十二兩又以上一等四人遍乘下一等
　　　　　六人二等五人三等四人四等二人共
　　　　　銀六十六兩得一等二十四人二等二
　　　　　十人三等十六人四等八人共銀二百
　　　　　六十四兩兩下相較則一等各二十四
　　　　　人彼此減盡二等兩下相減餘十人三
　　　　　等兩下相減餘二十六人四等兩下相
　　　　　減餘四十人共銀兩下相減餘一百九
　　　　　十八兩即二等十人三等二十六人四
　　　　　等四十人共銀一百九十八兩也(葢四/百六)
　　　　　(十二兩内減二百六十四兩即減去一/等二十四人二等二十人三等十六人)
　　　　　(四等八人之共銀數故所餘之一百九/十八兩為二等十人三等二十六人四)
　　　　　(等四十人之/共銀數也)於是將三次所得之餘作
　　　　　三色方程算之先以二等一人三等二
　　　　　人四等三人共銀十六兩列於上二等
　　　　　二人三等二人四等四人共銀二十二
　　　　　兩列於下乃以下二等二人遍乗上二
　　　　　等一人三等二人四等三人共銀十六
　　　　　兩得二等二人三等四人四等六人共
　　　　　銀三十二兩又以上二等一人遍乗下
　　　　　二等二人三等二人四等四人共銀二
　　　　　十二兩仍得原數兩下相較則二等各
　　　　　二人彼此減盡三等兩下相減餘二人
　　　　　四等兩下相減餘二人共銀兩下相減
　　　　　餘十兩即三等二人四等二人共銀十
　　　　　兩也(葢三十二兩内減二十二兩即減/去二等二人三等二人四等四人)
　　　　　(之共銀數故所餘之十兩為三/等二人四等二人之共銀數也)次以二
　　　　　等二人三等二人四等四人共銀二十
　　　　　二兩列於上二等十人三等二十六人
　　　　　四等四十人共銀一百九十八兩列於
　　　　　下乃以下二等十人遍乗上二等二人
　　　　　三等二人四等四人共銀二十二兩得
　　　　　二等二十人三等二十人四等四十人
　　　　　共銀二百二十兩又以上二等二人遍
　　　　　乗下二等十人三等二十六人四等四
　　　　　十人共銀一百九十八兩得二等二十
　　　　　人三等五十二人四等八十人共銀三
　　　　　百九十六兩兩下相較則二等各二十
　　　　　人彼此減盡三等兩下相減餘三十二
　　　　　人四等兩下相減餘四十人共銀兩下
　　　　　相減餘一百七十六兩即三等三十二
　　　　　人四等四十人共銀一百七十六兩也
　　　　　(葢三百九十六兩内減二百二十兩即/減去二等二十人三等二十人四等四)
　　　　　(十人之共銀數故所餘之一百七十六/兩為三等三十二人四等四十人之共)
　　　　　(銀數也此間兩層相減雖下層數多/於上層然俱係反減故不用變號)於
　　　　　是又將兩次所得之餘作二色方程算
　　　　　之其三等二人四等二人共銀十兩列
　　　　　於上三等三十二人四等四十人共銀
　　　　　一百七十六兩列於下乃以下三等三
　　　　　十二人遍乗上三等二人四等二人共
　　　　　銀十兩得三等六十四人四等六十四
　　　　　人共銀三百二十兩又以上三等二人
　　　　　遍乗下三等三十二人四等四十人共
　　　　　銀一百七十六兩得三等六十四人四
　　　　　等八十人共銀三百五十二兩兩下相
　　　　　較則三等各六十四人彼此減盡四等
　　　　　兩下相減餘十六人共銀兩下相減餘
　　　　　三十二兩即四等十六人之共銀數以
　　　　　四等十六人除之得二兩即四等每一
　　　　　人所應得之數也以四等二人因之得
　　　　　四兩為四等二人之共銀數於三等二
　　　　　人四等二人共銀十兩内減之餘六兩
　　　　　為三等二人之共銀數以三等二人除
　　　　　之得三兩即三等每一人所應得之數
　　　　　也以二等一人三等二人四等三人共
　　　　　銀十六兩計之則三等二人應得六兩
　　　　　四等三人應得六兩共十二兩於共銀
　　　　　十六兩内減之餘四兩即二等每一人
　　　　　所應得之數也再以一等一人二等二
　　　　　人三等三人四等四人共銀三十兩計
　　　　　之則二等二人應得八兩三等三人應
　　　　　得九兩四等四人應得八兩共二十五
　　　　　兩於共銀三十兩内減之餘五兩即一
　　　　　等每一人所應得之數也
　　較數類
設如硯七方比筆三枝價多四百八十文又硯三方
　比筆九枝價少一百八十文問硯筆價各若干
　　　　　法以硯七為正筆三為負價多四百八
　　　　　十文為正(多為硯比筆之所多/與硯同類故亦為正)列於上
　　　　　又以硯三為正筆九為負價少一百八
　　　　　十文為負(少為硯比筆之所少即為筆/比硯之所多與筆同類故亦)
　　　　　(為/負)列於下乃以下硯三遍乘上硯七筆
　　　　　三價多四百八十文得硯二十一為正
　　　　　筆九為負價多一千四百四十文為正
　　　　　又以上硯七遍乗下硯三筆九價少一
　　　　　百八十文得硯二十一為正筆六十三
　　　　　為負價少一千二百六十文為負兩下
　　　　　相較則硯各二十一彼此減盡筆九枝
　　　　　與六十三枝兩層皆負故相減餘五十
　　　　　四枝價多一千四百四十文與少一千
　　　　　二百六十文一正一負故相加得二千
　　　　　七百文乃筆五十四枝之共價以減餘
　　　　　筆五十四除之得五十文即筆每一枝
　　　　　之價以三因之得一百五十文為筆三
　　　　　枝之共價與硯多四百八十文相加得
　　　　　六百三十文為硯七方之共價以硯七
　　　　　除之得九十文即硯每一方之價也此
　　　　　法用互乗則上層為硯二十一方比筆
　　　　　九枝價多一千四百四十文下層為硯
　　　　　二十一方比筆六十三枝價少一千二
　　　　　百六十文夫硯既皆二十一方則其共
　　　　　價必相等然比筆九枝之價則多比筆
　　　　　六十三枝之價則少是多與少相加之
　　　　　二千七百文即筆九枝與筆六十三枝
　　　　　相差之五十四枝之價也筆五十四枝
　　　　　共價為二千七百文則筆一枝價五十
　　　　　文而筆三枝價為一百五十文矣硯七
　　　　　方比筆三枝價既多四百八十文則於
　　　　　一百五十文加四百八十文共六百三
　　　　　十文即硯七方之共價故以硯七除之
　　　　　得九十文為硯每一方之價也
設如有甲丙二馬羣各不知數只云甲三羣比丙二
　羣多一千五百三十匹甲二羣與丙七羣相等問
　甲丙每羣馬數各幾何
　　　　　法以甲三羣為正丙二羣為負多一千
　　　　　五百三十匹為正列於上又以甲二羣
　　　　　為正丙七羣為負相等作一空位(相等/無數)
　　　　　(可列故作一/○以存其位)列於下乃以下甲二羣遍
　　　　　乗上甲三羣丙二羣多一千五百三十
　　　　　匹得甲六羣仍為正丙四羣仍為負多
　　　　　三千零六十匹亦仍為正又以上甲三
　　　　　羣遍乗下甲二羣丙七羣得甲六羣仍
　　　　　為正丙二十一羣為負相等無可乘亦
　　　　　仍為空位兩下相較則甲各六羣彼此
　　　　　減盡丙四羣與丙二十一羣兩層皆負
　　　　　故相減餘十七羣多三千零六十匹與
　　　　　相等無可加減仍得三千零六十匹乃
　　　　　丙十七羣之共數以減餘丙十七羣除
　　　　　之得一百八十匹為丙每羣之數七因
　　　　　之得一千二百六十匹為丙七羣之共
　　　　　數甲二羣既與丙七羣相等則一千二
　　　　　百六十匹亦即為甲二羣之共數以甲
　　　　　二羣除之得六百三十匹即甲每羣之
　　　　　數也此法用互乗則上層為甲六羣比
　　　　　丙四羣多三千零六十匹下層為甲六
　　　　　羣與丙二十一羣相等甲六羣既與丙
　　　　　二十一羣相等則丙二十一羣比丙四
　　　　　羣多三千零六十匹兩下各減丙四羣
　　　　　則為丙十七羣共馬三千零六十匹矣
　　　　　丙十七羣既為共馬三千零六十匹則
　　　　　丙一羣得馬一百八十匹而丙七羣為
　　　　　馬一千二百六十匹甲二羣既與丙七
　　　　　羣相等則一千二百六十匹用甲二羣
　　　　　除之得六百三十匹即甲每羣之數也
設如有錢買桃蘋果梨三色各不知價只云桃三箇
　比蘋果二箇梨二箇價多二十四文桃二箇梨三
　箇比蘋果五箇價少十二文桃四箇蘋果三箇比
　梨八箇價多一百零八文問桃蘋果梨各價幾何
　　　　　法先以桃三為正蘋果二梨二為負價
　　　　　多二十四文為正列於上又以桃二為
　　　　　正蘋果五為負梨三為正價少十二文
　　　　　為負列於下乃以下桃二遍乗上桃三
　　　　　蘋果二梨二價多工十四文得桃六仍
　　　　　為正蘋果四為負梨四為負價多四十
　　　　　八文為正(即桃六比蘋果四梨四價多/四十八文比原數加二倍)
　　　　　又以上桃三遍乗下桃二蘋果五梨三
　　　　　價少十二文得桃六仍為正蘋果十五
　　　　　為負梨九為正價少三十六文為負(即/桃)
　　　　　(六梨九比蘋果十五價少/三十六文比原數加三倍)於是任以上
　　　　　層為主兩下相較則桃各六彼此減盡
　　　　　蘋果兩層皆負故相減餘十一本層少
　　　　　反減故變負為正且為首一色減盡其
　　　　　次一色即轉而為首故亦變負為正梨
　　　　　一正一負故相加得十三仍依本層為
　　　　　負多四十八文與少三十六文相加得
　　　　　八十四文仍依本層為正即為蘋果十
　　　　　一比梨十三價多三十四文也(葢桃彼/此減盡)
　　　　　(蘋果上層少四下層少十五是下層比/上層所少為十一即上層比下層多十)
　　　　　(一也梨上層少四下層多九下之所多/即上之所少是上層比下層少十三也)
　　　　　(錢上層多四十八文下層少三十六文/下之所少即上之所多是上層比下層)
　　　　　(多八十四文也蘋果多十一梨少十三/錢即多八十四文故為蘋果十一比梨)
　　　　　(十三價多八/十四文也)復以桃二為正蘋果五為
　　　　　負梨三為正價少十二文為負列於上
　　　　　又以桃四蘋果三為正梨八為負價多
　　　　　一百零八文為正列於下乃以上桃二
　　　　　遍乗下桃四蘋果三梨八價多一百零
　　　　　八文得桃八仍為正蘋果六亦仍為正
　　　　　梨十六為負價多二百一十六文為正
　　　　　(即桃八蘋果六比梨十六價多/二百一十六文比原數加二倍)又以下
　　　　　桃四遍乗上桃二蘋果五梨三價少十
　　　　　二文得桃八仍為正蘋果二十為負梨
　　　　　十二為正價少四十八文為負(即桃八/梨十二)
　　　　　(比蘋果二十價少四十/八文比原數加四倍)於是仍以上層
　　　　　為主兩下相較則桃各八彼此減盡蘋
　　　　　果一正一負故相加得二十六仍依本
　　　　　層為正梨一正一負故相加得二十八
　　　　　仍依本層為負多二百一十六文與少
　　　　　四十八文相加得二百六十四文亦仍
　　　　　依本層為正即為蘋果二十六比梨二
　　　　　十八價多二百六十四文也(葢桃彼此/減盡蘋果)
　　　　　(上層多六下層少二十下之所少即上/之所多是上層比下層多二十六也梨)
　　　　　(上層少十六下層多十二下之所多即/上之所少是上層比下層少二十八也)
　　　　　(錢上層多二百一十六文下層少四十/八文下之所少即上之所多是上層比)
　　　　　(下層多二百六十四文也蘋果多二十/六梨少二十八錢即多二百六十四文)
　　　　　(故為蘋果二十六比梨二十/八價多二百六十四文也)爰將兩次
　　　　　所得之餘作二色方程算之其蘋果十
　　　　　一為正梨十三為負價多八十四文為
　　　　　正列於上蘋果二十六為正梨二十八
　　　　　為負價多二百六十四文為正列於下
　　　　　乃以上蘋果十一遍乘下蘋果二十六
　　　　　梨二十八價多二百六十四文得蘋果
　　　　　二百八十六為正梨三百零八為負價
　　　　　多二千九百零四文為正(即蘋果二百/八十六比梨)
　　　　　(三百零八價多二千九百/零四文比原數加十一倍)又以下蘋果
　　　　　二十六遍乗上蘋果十一梨十三價多
　　　　　八十四文得蘋果二百八十六為正梨
　　　　　三百三十八為負價多二千一百八十
　　　　　四文為正(即蘋果二百八十六比梨三/百三十八價多二千一百八)
　　　　　(十四文比原數/加二十六倍)兩下相較則蘋果各二
　　　　　百八十六彼此減盡梨兩層皆負故相
　　　　　減餘三十兩多數相同故亦相減餘七
　　　　　百二十文乃梨三十之共價(葢蘋果皆/二百八十)
　　　　　(六則其共價必相等然比梨三百三十/八之價則多二千一百八十四文比梨)
　　　　　(三百零八之價則多二千九百零四文/是兩多相差之七百二十文即梨相差)
　　　　　(三十之/共價也)以梨三十除之得二十四文即
　　　　　梨每箇之價以梨十三乗之得三百一
　　　　　十二文為梨十三之共價蘋果十一既
　　　　　比梨十三價多八十四文則於三百一
　　　　　十二文加八十四文得三百九十六文
　　　　　為蘋果十一之共價以十一除之得三
　　　　　十六文即蘋果每箇之價以桃三比蘋
　　　　　果二梨二價多二十四文計之則梨二
　　　　　價四十八文蘋果二價七十二文共價
　　　　　一百二十文加桃三多二十四文共一
　　　　　百四十四文即為桃三之共價以三除
　　　　　之得四十八文即桃每箇之價也
設如有銀買銅錫鉛鐵各不知價只云銅三斤比錫
　二斤鉛二斤鐵四斤價多一錢又銅二斤鉛一斤
　比錫二斤鐵二斤價多二錢又銅一斤錫二斤與
　鉛三斤鐵八斤價相等又銅五斤鐵三十斤比錫
　四斤鉛二十四斤價少二錢問銅錫鉛鐵各價幾
　何
　　　　　法先以銅三斤為正錫二斤鉛二斤鐵
　　　　　四斤俱為負價多一錢為正列於上又
　　　　　銅二斤為正錫二斤為負鉛一斤為正
　　　　　鐵二斤為負價多二錢為正列於下乃
　　　　　以下銅二斤遍乗上銅三斤錫二斤鉛
　　　　　二斤鐵四斤價多一錢得銅六斤為正
　　　　　錫四斤鉛四斤鐵八斤俱為負價多二
　　　　　錢為正又以上銅三斤遍乗下銅二斤
　　　　　錫二斤鉛一斤鐵二斤價多二錢得銅
　　　　　六斤為正錫六斤為負鉛三斤為正鐵
　　　　　六斤為負價多六錢為正於是以上層
　　　　　為主兩下相較則銅各六斤彼此減盡
　　　　　錫兩層皆負故相減餘二斤本層少乃
　　　　　變負為正鉛一正一負故相加得七斤
　　　　　仍依本層為負鐵兩層皆負故亦相減
　　　　　餘二斤仍依本層為負價兩層皆正故
　　　　　亦相減餘四錢本層少乃變正為負即
　　　　　錫二斤比鉛七斤鐵二斤價少四錢也
　　　　　(葢銅彼此減盡錫上層少四斤下層少/六斤是下層比上層所少為二斤即上)
　　　　　(層比下層多二斤也鉛上層少四斤下/層多三斤下之所多即上之所少是上)
　　　　　(層比下層少七斤也鐵上層少八斤下/層少六斤是上層比下層所少為二斤)
　　　　　(也價上層多二錢下層多六錢是下層/比上層所多為四錢即上層比下層少)
　　　　　(四錢也錫多二斤鉛少七斤鐵少二斤/價即少四錢故為錫二斤比鉛七斤鐵)
　　　　　(二斤價少/四錢也)次以銅二斤為正錫二斤為
　　　　　負鉛一斤為正鐵二斤為負價多二錢
　　　　　為正列於上又銅一斤錫二斤為正鉛
　　　　　三斤鐵八斤為負相等作一空位列於
　　　　　下乃以下銅一斤遍乗上銅二斤錫二
　　　　　斤鉛一斤鐵二斤價多二錢仍得原數
　　　　　又以上銅二斤遍乗下銅一斤錫二斤
　　　　　鉛三斤鐵八斤得銅二斤錫四斤仍為
　　　　　正鉛六斤鐵十六斤仍為負相等無可
　　　　　乗仍為空位於是以上層為主兩下相
　　　　　較則銅各二斤彼此減盡錫一正一負
　　　　　故相加得六斤仍依本層為負鉛一正
　　　　　一負故亦相加得七斤仍依本層為正
　　　　　鐵兩層皆負故相減餘十四斤本層少
　　　　　乃變負為正價多二錢與相等無可加
　　　　　減仍得二錢為正即鉛七斤鐵十四斤
　　　　　比錫六斤價多二錢也(葢銅彼此減盡/錫上層少二斤)
　　　　　(下層多四斤下之所多即上之所少是/上層比下層少六斤也鉛上層多一斤)
　　　　　(下層少六斤下之所少即上之所多是/上層比下層多七斤也鐵上層少二斤)
　　　　　(下層少十六斤是下層比上層所少為/十四斤即上層比下層多十四斤也鉛)
　　　　　(多七斤鐵多十四斤錫少六斤而價即/多二錢故為鉛七斤鐵十四斤比錫六)
　　　　　(斤價多/二錢也)因首色銅數減盡則錫即轉而
　　　　　為首應為正今錫六斤為負則重列三
　　　　　色之際不能一體須俱變其號然後為
　　　　　順故將錫六斤變負為正而以鉛七斤
　　　　　鐵十四斤價多二錢俱變正為負葢原
　　　　　鉛七斤鐵十四斤比錫六斤價多二錢
　　　　　今變為錫六斤比鉛七斤鐵十四斤價
　　　　　少二錢也(若以下層為主則相加應/依下層為正即不用變)次
　　　　　以銅一斤錫二斤為正鉛三斤鐵八斤
　　　　　為負相等作一空位列於上又銅五斤
　　　　　為正錫四斤鉛二十四斤為負鐵三十
　　　　　斤為正價少二錢為負列於下乃以下
　　　　　銅五斤遍乗上銅一斤錫二斤鉛三斤
　　　　　鐵八斤得銅五斤錫十斤為正鉛十五
　　　　　斤鐵四十斤為負相等無可乗仍為空
　　　　　位又以上銅一斤遍乗下銅五斤錫四
　　　　　斤鉛二十四斤鐵三十斤價少二錢仍
　　　　　得原數於是以上層為主兩下相較則
　　　　　銅各五斤彼此減盡錫一正一負故相
　　　　　加得十四斤仍依本層為正鉛兩層皆
　　　　　負故相減餘九斤本層少乃變負為正
　　　　　鐵一正一負故相加得七十斤仍依本
　　　　　層為負價少二錢與相等無可加減仍
　　　　　得二錢本層無數乃變負為正即錫十
　　　　　四斤鉛九斤比鐵七十斤價多二錢也
　　　　　(葢銅彼此減盡錫上層多十斤下層少/四斤下之所少即上之所多是上層比)
　　　　　(下層多十四斤也鉛上層少十五斤下/層少二十四斤是下層比上層所少為)
　　　　　(九斤即上層比下層多九斤也鐵上層/少四十斤下層多三十斤下之所多即)
　　　　　(上之所少是上層比下層少七十斤也/價下層少二錢即上層多二錢也錫多)
　　　　　(十四斤鉛多九斤鐵少七十斤價即多/二錢故為錫十四斤鉛九斤比鐵七十)
　　　　　(斤價多/二錢也)爰將三次所得之餘作三色方
　　　　　程算之先以錫二斤為正鉛七斤鐵二
　　　　　斤價少四錢俱為負列於上又錫六斤
　　　　　為正鉛七斤鐵十四斤價少二錢俱為
　　　　　負列於下乃以下錫六斤遍乗上錫二
　　　　　斤鉛七斤鐵二斤價少四錢得錫十二
　　　　　斤為正鉛四十二斤鐵十二斤價少二
　　　　　兩四錢俱為負又以上錫二斤遍乗下
　　　　　錫六斤鉛七斤鐵十四斤價少二錢得
　　　　　錫十二斤為正鉛十四斤鐵二十八斤
　　　　　價少四錢俱為負於是以上層為主兩
　　　　　下相較則錫各十二斤彼此減盡鉛兩
　　　　　層皆負故相減餘二十八斤仍依本層
　　　　　為負鐵兩層皆負故亦相減餘十六斤
　　　　　本層少乃變負為正價兩層皆負故亦
　　　　　相減餘二兩仍依本層為負即鐵十六
　　　　　斤比鉛二十八斤價少二兩也(葢錫彼/此減盡)
　　　　　(鉛上層少四十二斤下層少十四斤是/上層比下層所少為二十八斤也鐵上)
　　　　　(層少十二斤下層少二十八斤是下層/比上層所少為十六斤即上層比下層)
　　　　　(多十六斤也價上層少二兩四錢下層/少四錢是上層比下層所少為二兩也)
　　　　　(鐵多十六斤鉛少二十八斤價即少二/兩故為鐵十六斤比鉛二十八斤價少)
　　　　　(二兩/也)次以錫六斤為正鉛七斤鐵十四
　　　　　斤價少二錢俱為負列於上又錫十四
　　　　　斤鉛九斤為正鐵七十斤為負價多二
　　　　　錢為正列於下乃以下錫十四斤遍乗
　　　　　上錫六斤鉛七斤鐵十四斤價少二錢
　　　　　得錫八十四斤為正鉛九十八斤鐵一
　　　　　百九十六斤價少二兩八錢俱為負又
　　　　　以上錫六斤遍乗下錫十四斤鉛九斤
　　　　　鐵七十斤價多二錢得錫八十四斤鉛
　　　　　五十四斤為正鐵四百二十斤為負價
　　　　　多一兩二錢為正於是以上層為主兩
　　　　　下相較則錫各八十四斤彼此減盡鉛
　　　　　一正一負故相加得一百五十二斤仍
　　　　　依本層為負鐵兩層皆負故相減餘二
　　　　　百二十四斤本層少乃變負為正價一
　　　　　正一負故相加得四兩仍依本層為負
　　　　　即鐵二百二十四斤比鉛一百五十二
　　　　　斤價少四兩也(葢錫彼此減盡鉛上層/少九十八斤下層多五)
　　　　　(十四斤下之所多即上之所少是上層/比下層少一百五十二斤也鐵上層少)
　　　　　(一百九十六斤下層少四百二十斤是/下層比上層所少為二百二十四斤即)
　　　　　(上層比下層多二百二十四斤也價上/層少二兩八錢下層多一兩二錢下之)
　　　　　(所多即上之所少是上層比下層少四/兩也鐵多二百二十四斤鉛少一百五)
　　　　　(十二斤價即少四兩故為鐵二百二十/四斤比鉛一百五十二斤價少四兩也)
　　　　　爰將兩次所得之餘作二色方程算之
　　　　　其所餘鉛兩首色俱為負是為同號可
　　　　　以互乗減盡故不變其號即將鉛二十
　　　　　八斤為負鐵十六斤為正價少二兩為
　　　　　負列於上又鉛一百五十二斤為負鐵
　　　　　二百二十四斤為正價少四兩為負列
　　　　　於下乃以下鉛一百五十二斤遍乗上
　　　　　鉛二十八斤鐵十六斤價少二兩得鉛
　　　　　四千二百五十六斤為負鐵二千四百
　　　　　三十二斤為正價少三百零四兩為負
　　　　　又以上鉛二十八斤遍乗下鉛一百五
　　　　　十二斤鐵二百二十四斤價少四兩得
　　　　　鉛四千二百五十六斤為負鐵六千二
　　　　　百七十二斤為正價少一百一十二兩
　　　　　為負兩下相較則鉛各四千二百五十
　　　　　六斤彼此減盡鐵兩層皆正故亦相減
　　　　　餘三千八百四十斤價兩層皆負故亦
　　　　　相減餘一百九十二兩即鐵三千八百
　　　　　四十斤之共價以鐵三千八百四十斤
　　　　　除之得五分即鐵每一斤之價也以鐵
　　　　　十六斤乗之得八錢為鐵十六斤之共
　　　　　價鐵十六斤既比鉛二十八斤價少二
　　　　　兩則加二兩得二兩八錢為鉛二十八
　　　　　斤之共價以鉛二十八斤除之得一錢
　　　　　即鉛每一斤之價也以錫六斤比鉛七
　　　　　斤鐵十四斤價少二錢計之則鉛七斤
　　　　　價七錢鐵十四斤價亦七錢共一兩四
　　　　　錢錫六斤既比鉛七斤鐵十四斤價少
　　　　　二錢則減二錢餘一兩二錢為錫六斤
　　　　　之共價以錫六斤除之得二錢即錫每
　　　　　一斤之價也再以銅三斤比錫二斤鉛
　　　　　二斤鐵四斤價多一錢計之則錫二斤
　　　　　價四錢鉛二斤價二錢鐵四斤價二錢
　　　　　共八錢銅三斤既比錫二斤鉛二斤鐵
　　　　　四斤價多一錢則加一錢共九錢為銅
　　　　　三斤之共價以銅三斤除之得三錢即
　　　　　銅每一斤之價也
　　和較兼用類
設如有大小二石不知其重只云二大石比七小石
　少三十斤三大石二小石共三百三十斤問大小
　石各重幾何
　　　　　法以大石二為正小石七為負少三十
　　　　　斤為負列於上大石三小石二共重三
　　　　　百三十斤列於下乃以上大石二遍乗
　　　　　下大石三小石二重三百三十斤得大
　　　　　石六小石四共重六百六十斤又以下
　　　　　大石三遍乗上大石二小石七少三十
　　　　　斤得大石六仍為正小石二十一仍為
　　　　　負少九十斤亦仍為負兩下相較則大
　　　　　石各六彼此減盡小石四加小石二十
　　　　　一得小石二十五六百六十斤加九十
　　　　　斤得七百五十斤乃小石二十五之共
　　　　　數以小石二十五除之得三十斤即一
　　　　　小石之重數以二因之得六十斤為二
　　　　　小石之共數於大小石共重三百三十
　　　　　斤内減之餘二百七十斤為三大石之
　　　　　共數以三除之得九十斤即一大石之
　　　　　重數也此法葢因三大石二小石共重
　　　　　三百三十斤為和數皆一類為正故不
　　　　　用正負之號遇正則為同類相減遇負
　　　　　則為異類相加相加之後仍為和數者
　　　　　以其依本層之號故亦不用正號葢六
　　　　　大石四小石共重六百六十斤而六大
　　　　　石比二十一小石少九十斤則加九十
　　　　　斤即六大石與二十一小石等矣故小
　　　　　石二十五共重七百五十斤以二十五
　　　　　除之而得一小石之重數也既得小石
　　　　　之重數則於和數共重三百三十斤内
　　　　　減二小石重六十斤餘為三大石之共
　　　　　數若於較數七小石之共重二百一十
　　　　　斤内減少三十斤所餘即為二大石之
　　　　　共數既得三大石或二大石之共數乃
　　　　　以大石數除之即得一大石之重數矣
設如有米用牛馬騾三色載之各不知數只云牛二
　馬三騾四共載八石馬三騾三與牛三所載相等
　牛四馬一比騾八所載多三石問各載幾何
　　　　　法先以牛二馬三騾四共米八石列於
　　　　　上次以牛三為正馬三騾三為負相等
　　　　　作一空位列於下(題言馬三騾三比牛/三則馬騾應為正牛)
　　　　　(應為負因列法以牛為首故以牛為正/馬騾為負即牛三比馬三騾三相等其)
　　　　　(理一/也)乃以上牛二遍乘下牛三馬三騾
　　　　　三得牛六仍為正馬六騾六仍為負又
　　　　　以下牛三遍乗上牛二馬三騾四共載
　　　　　八石得牛六馬九騾十二共載二十四
　　　　　石於是以下層為主兩下相較(若以上/層為主)
　　　　　(則相加數皆為負况首色減盡二色即/轉而為首即變負為正故不若以下層)
　　　　　(為主而皆/為正也)則牛各六彼此減盡馬九加
　　　　　馬六得馬十五(因依本層為和/數故不用號)騾十二
　　　　　加騾六得騾十八二十四石無可加減
　　　　　仍為二十四石即馬十五騾十八共載
　　　　　二十四石也(葢牛六馬九騾十二共載/二十四石而牛六與馬六)
　　　　　(騾六相等則將本層牛六變為馬六騾/六矣故為馬十五騾十八共載二十四)
　　　　　(石/也)次以牛三為正馬三騾三為負相等
　　　　　作一空位列於上牛四馬一為正騾八
　　　　　為負多三石為正列於下乃以上牛三
　　　　　遍乗下牛四馬一騾八多三石得牛十
　　　　　二為正馬三亦為正騾二十四為負多
　　　　　九石為正又以下牛四遍乗上牛三馬
　　　　　三騾三得牛十二為正馬十二為負騾
　　　　　十二為負於是以上層為主兩下相較
　　　　　則牛各十二彼此減盡馬一正一負故
　　　　　相加得十五仍依本層為正騾兩層皆
　　　　　負故相減餘十二仍依本層為負九石
　　　　　無可加減仍為九石依本層為正即馬
　　　　　十五比騾十二所載多九石也(葢牛彼/此減盡)
　　　　　(馬上層多三下層少十二是上層比下/層多十五也騾上層少二十四下層少)
　　　　　(十二是上層比下層所少為十二也馬/多十五騾少十二而米即多九石故為)
　　　　　(馬十五比騾十二/所載多九石也)爰將兩次所得之餘
　　　　　如和較兼用二色方程法算之其馬十
　　　　　五騾十八共米二十四石列於上又馬
　　　　　十五為正騾十二為負多米九石為正
　　　　　列於下因首色皆為十五兩數齊同即
　　　　　不用互乘兩下相較則馬各十五彼此
　　　　　減盡騾十八加騾十二得三十米二十
　　　　　四石減九石餘十五石乃騾三十共載
　　　　　之數以三十除之得五斗即為每一騾
　　　　　所載之數以騾十二乗之得六石為騾
　　　　　十二共載之數加馬十五之多九石得
　　　　　十五石即為馬十五共載之數以馬十
　　　　　五除之得一石為每一馬所載之數以
　　　　　牛三與馬三騾三相等計之則馬三應
　　　　　載三石騾三應載一石五斗共四石五
　　　　　斗以牛三除之得一石五斗即為每一
　　　　　牛所載之數也
設如有銀買綾羅絹三色各不知價只云綾一疋羅
　二疋絹四疋共價七兩四錢又綾二疋絹八疋比
　羅四疋多六兩八錢又綾三疋比羅六疋絹七疋
　少一兩二錢問各價幾何
　　　　　法先以綾一羅二絹四共銀七兩四錢
　　　　　列於上(和數皆為/正不用號)又綾二為正羅四為
　　　　　負絹八為正多六兩八錢為正列於下
　　　　　乃以下綾二遍乗上綾一羅二絹四共
　　　　　銀七兩四錢得綾二羅四絹八共銀十
　　　　　四兩八錢又以上綾一遍乗下綾二羅
　　　　　四絹八多六兩八錢仍得原數於是以
　　　　　上層為主兩下相較則綾各二彼此減
　　　　　盡羅一正一負故相加得羅八依本層
　　　　　為正絹兩層皆正故相減恰盡價兩層
　　　　　皆正亦相減餘八兩乃羅八疋之共價
　　　　　(葢綾彼此減盡絹亦減盡惟羅上層多/四疋下層少四疋是上層比下層多八)
　　　　　(疋而價即多八兩故/為羅八疋之共價也)以羅八除之得一
　　　　　兩即為羅每一疋之價也次以綾二為
　　　　　正羅四為負絹八為正多六兩八錢為
　　　　　正列於上又綾三為正羅六為負絹七
　　　　　為負少一兩二錢為負列於下乃以下
　　　　　綾三遍乗上綾二羅四絹八多六兩八
　　　　　錢得綾六為正羅十二為負絹二十四
　　　　　為正多二十兩四錢為正又以上綾二
　　　　　遍乗下綾三羅六絹七少一兩二錢得
　　　　　綾六為正羅十二為負絹十四為負少
　　　　　二兩四錢為負於是以上層為主兩下
　　　　　相較則綾各六彼此減盡羅兩層皆負
　　　　　亦減盡絹一正一負故相加得三十八
　　　　　銀一正一負故相加得二十二兩八錢
　　　　　乃絹三十八疋之共價(葢綾彼此減盡/羅亦減盡絹上)
　　　　　(層多二十四疋下層少十四疋是上層/比下層多三十八疋也銀上層多二十)
　　　　　(兩四錢下層少二兩四錢是上層比下/層多二十二兩八錢也絹多而銀亦多)
　　　　　(故為絹之/共價也)以絹三十八除之得六錢即
　　　　　絹每一疋之價也以綾一羅二絹四共
　　　　　價七兩四錢計之則羅二疋應價二兩
　　　　　絹四疋應價二兩四錢共四兩四錢於
　　　　　共價七兩四錢内減之餘三兩即綾每
　　　　　一疋之價也此法互乗相減之後即得
　　　　　一法一實故省重列二色若物與價俱
　　　　　各減盡者則此層必為彼層之幾倍與
　　　　　少一層者同是為少一行不可算也
　　和較交變類
設如有琴瑟箏三種樂器各不知價但知琴一張瑟
　三張箏三張共價九十兩又琴一張瑟二張箏五
　張共價八十八兩又琴三張瑟八張箏五張共價
　二百二十兩問琴瑟箏每張各價幾何
　　　　　法先以琴一瑟三箏三共銀九十兩列
　　　　　於上又琴一瑟二箏五共銀八十八兩
　　　　　列於下(因和數皆為/正故不用號)因首色皆為一故
　　　　　省互乗即以上層為主兩下相較則琴
　　　　　各一彼此減盡瑟兩下相減餘一本層
　　　　　多仍為正箏兩下相減餘二本層少變
　　　　　正為負銀九十兩減八十八兩餘二兩
　　　　　本層多亦仍為正即瑟一比箏二價多
　　　　　二兩也(葢兩層琴各一張其價必相等/但上層多瑟一張下層多箏二)
　　　　　(張則上層多銀二兩即瑟/一比箏二所多之價也)次以琴一瑟
　　　　　二箏五共銀八十八兩列於上又琴三
　　　　　瑟八箏五共銀二百二十兩列於下乃
　　　　　以下琴三遍乗上琴一瑟二箏五共銀
　　　　　八十八兩得琴三瑟六箏十五共銀二
　　　　　百六十四兩又以上琴一遍乗下琴三
　　　　　瑟八箏五共銀二百二十兩仍得原數
　　　　　於是以上層為主兩下相較則琴各三
　　　　　彼此減盡瑟兩下相減餘二本層少變
　　　　　正為負箏兩下相減餘十本層多仍為
　　　　　正銀二百六十四兩減二百二十兩餘
　　　　　四十四兩本層多亦仍為正即箏十比
　　　　　瑟二價多四十四兩也(葢兩層琴各三/張其價必相等)
　　　　　(但上層多箏十張下層多瑟二張則丄/層多銀四十四兩即箏十張比瑟二張)
　　　　　(所多之/價也)因首色減盡則瑟轉而為首應
　　　　　為正今瑟為負重列二色之際不能一
　　　　　體須俱變其號然後為順故將瑟二變
　　　　　負為正而以箏十與價多四十四兩俱
　　　　　變正為負葢原箏十比瑟二多四十四
　　　　　兩今變為瑟二比箏十少四十四兩也
　　　　　(若以下層為主則本層多/即得瑟二為正不用變號)爰將兩次所
　　　　　得之餘如較數二色方程算之其瑟一
　　　　　為正箏二為負多二兩為正列於上瑟
　　　　　二為正箏十為負少四十四兩為負列
　　　　　於下乃以下瑟二遍乗上瑟一箏二多
　　　　　二兩得瑟二仍為正箏四為負多四兩
　　　　　為正又以上瑟一遍乘下瑟二箏十少
　　　　　四十四兩仍得原數兩下相較則瑟各
　　　　　二彼此減盡箏兩層皆負故相減餘六
　　　　　多四兩與少四十四兩相加得四十八
　　　　　兩即箏六張之共價也(葢瑟皆為二張/則其共價必相)
　　　　　(等然比箏四張之價則多比箏十張之/價則少是多少相加之四十八兩即箏)
　　　　　(十與箏四相差/六張之價也)乃以箏六除銀四十八
　　　　　兩得八兩為箏毎張之價以箏十因之
　　　　　得八十兩為箏十張之共價瑟二張既
　　　　　比箏十張少四十四兩則於八十兩内
　　　　　減四十四兩餘三十六兩即為瑟二張
　　　　　之共價以瑟二除之得十八兩為瑟毎
　　　　　張之價以琴一瑟三箏三共銀九十兩
　　　　　計之則瑟三價五十四兩箏三價二十
　　　　　四兩共七十八兩於共銀九十兩内減
　　　　　之餘十二兩即琴毎一張之價也
設如有古量斛庾釜三種盛米各數不同只云三斛
　二釜比二庾多一石零八升又二斛比三庾五釜
　少六石又一斛一庾比二釜多一石三斗二升問
　斛庾釡各盛米若干
　　　　　法先以斛三為正庾二為負釜二為正
　　　　　多一石零八升為正列於上又斛二為
　　　　　正庾三釜五為負少六石亦為負列於
　　　　　下乃以下斛二遍乗上斛三庾二釜二
　　　　　多一石零八升得斛六仍為正庾四為
　　　　　負釜四為正多二石一斗六升亦為正
　　　　　又以上斛三遍乗下斛二庾三釜五少
　　　　　六石得斛六仍為正庾九釜十五俱為
　　　　　負少十八石亦為負於是以上層為主
　　　　　兩下相較則斛各六彼此減盡庾兩層
　　　　　皆負故相減餘五本層少乃變負為正
　　　　　釡一正一負故相加得十九仍依本層
　　　　　為正多二石一斗六升與少十八石相
　　　　　加得二十石一斗六升仍依本層為正
　　　　　即五庾十九釡共二十石一斗六升也
　　　　　(葢斛彼此減盡庾上層少四下層少九/是下層比上層所少為五即上層比下)
　　　　　(層多五也釜上層多四下層少十五是/上層比下層多十九也米上層多二石)
　　　　　(一斗六升下層少十八石是上層比下/層多二十石一斗六升也庾釜多則米)
　　　　　(亦多故為五庾十九釜/共二十石一斗六升也)次以斛二為正
　　　　　庾三釡五與少六石俱為負列於上又
　　　　　斛一庾一為正釜二為負多一石三斗
　　　　　二升為正列於下乃以上斛二遍乗下
　　　　　斛一庾一釡二多一石三斗二升得斛
　　　　　二庾二為正釡四為負多二石六斗四
　　　　　升為正又以下斛一遍乗上斛二庾三
　　　　　釜五少六石仍得原數於是以上層為
　　　　　主兩下相較則斛各二彼此減盡庾一
　　　　　正一負故相加得五仍依本層為正釜
　　　　　兩層皆負故相減餘一本層少乃變負
　　　　　為正多二石六斗四升與少六石相加
　　　　　得八石六斗四升仍依本層為正即五
　　　　　庾一釜共八石六斗四升也(葢斛彼此/減盡庾上)
　　　　　(層多二下層少三是上層比下層多五/也釜上層少四下層少五是下層比上)
　　　　　(層所少為一即上層比下層多一也米/上層多二石六斗四升下層少六石是)
　　　　　(上層比下層多八石六斗四升也庾釜/多而米亦多故為五庾一釡共八石六)
　　　　　(斗四/升也)爰以兩次所得之餘如和數二色
　　　　　方程算之其庾五釜十九共二十石一
　　　　　斗六升列於上庾五釡一共八石六斗
　　　　　四升列於下(變為和數/故不用號)夫首數皆為五
　　　　　則省互乗兩下相較庾各五彼此減盡
　　　　　釡十九減一餘十八米二十石一斗六
　　　　　升減八石六斗四升餘十一石五斗二
　　　　　升即為釜十八所盛之共數以十八除
　　　　　之得六斗四升為毎一釜所盛之數於
　　　　　八石六斗四升内減之餘八石為庾五
　　　　　所盛之共數以五除之得一石六斗為
　　　　　毎一庾所盛之數以斛三釡二比庾二
　　　　　多一石零八升計之則庾二應三石二
　　　　　斗加多一石零八升得四石二斗八升
　　　　　即為斛三釜二之共數減釡二之一石
　　　　　二斗八升餘三石為斛三所盛之共數
　　　　　以三除之得一石為每一斛所盛之數
　　　　　也
設如用船車駝運糧各不知數只云三船比七車一
　駝少三十三石六斗二車比一船十二駝少二十
　一石六斗八駝比一船三車少二十一石六斗問
　船車駝各載幾何
　　　　　法先以船三為正車七駝一與少三十
　　　　　三石六斗俱為負列於上又船一改為
　　　　　正車二改為負駝十二亦改為正少二
　　　　　十一石六斗改為多二十一石六斗亦
　　　　　為正列於下(葢二車比一船十二駝少/二十一石六斗即一船十)
　　　　　(二駝比二車多二/十一石六斗也)乃以上船三遍乗下
　　　　　船一車二駝十二多二十一石六斗得
　　　　　船三為正車六為負駝三十六為正多
　　　　　六十四石八斗為正又以下船一遍乗
　　　　　上船三車七駝一少三十三石六斗仍
　　　　　得原數於是以上層為主兩下相較則
　　　　　船各三彼此減盡車兩層皆負故相減
　　　　　餘一本層少乃變負為正駝一正一負
　　　　　故相加得三十七仍依本層為正多六
　　　　　十四石八斗與少三十三石六斗相加
　　　　　得九十八石四斗亦依本層為正即車
　　　　　一駝三十七共載九十八石四斗也(葢/船)
　　　　　(彼此減盡車上層少六下層少七是下/層比上層所少為一即上層比下層多)
　　　　　(一也駝上層多三十六下層少一是上/層比下層多三十七也糧上層多六十)
　　　　　(四石八斗下層少三十三石六斗是上/層比下層多九十八石四斗也車多駝)
　　　　　(多則糧亦多故九十八石四斗/為車一駝三十七之共數也)次以船
　　　　　一為正車二為負駝十二為正多二十
　　　　　一石六斗為正列於上又船一車三俱
　　　　　改為正駝八改為負少二十一石六斗
　　　　　改為多二十一石六斗為正列於下(葢/八)
　　　　　(駝比一船三車少二十一石六斗即一/船三車比八駝多二十一石六斗也)
　　　　　首數皆一故省互乘即以上層為主兩
　　　　　下相較則船各一彼此減盡車一正一
　　　　　負故相加得五仍依本層為負駝一正
　　　　　一負故亦相加得二十仍依本層為正
　　　　　糧兩層皆正相減恰盡即為駝二十與
　　　　　車五相等今車應轉為首色為正故重
　　　　　列之際須俱變其號以車變負為正駝
　　　　　變正為負即為車五與駝二十相等也
　　　　　(葢兩下相較船數相等上層少車二下/層多車三上之所少即下之所多是下)
　　　　　(層多車五上層多駝十二下層少駝八/下之所少即上之所多是上層多駝二)
　　　　　(十今既兩下糧數相等則/為車五與駝二十相等矣)爰以兩次所
　　　　　得之餘如和較兼用二色方程算之其
　　　　　車一駝三十七共糧九十八石四斗列
　　　　　於上(因為和數/故不用號)又車五為正駝二十為
　　　　　負列於下(糧兩下相等故無數可/列仍作空以存其位)乃以
　　　　　下車五遍乗上車一駝三十七共糧九
　　　　　十八石四斗得車五駝一百八十五共
　　　　　糧四百九十二石又以上車一遍乗下
　　　　　車五駝二十仍得原數兩下相較則車
　　　　　各五彼此減盡駝一百八十五加駝二
　　　　　十得二百零五糧止一層無數可加減
　　　　　仍得四百九十二石即駝二百零五所
　　　　　載之共數也以駝二百零五除之得二
　　　　　石四斗為每一駝所載之數以二十乗
　　　　　之得四十八石為駝二十所載之共數
　　　　　車五既與之相等即以車五除之得九
　　　　　石六斗即為每一車所載之數以三船
　　　　　比七車一駝少三十三石六斗計之則
　　　　　一駝應二石四斗七車應六十七石二
　　　　　斗共六十九石六斗減三船少三十三
　　　　　石六斗餘三十六石為三船所載之共
　　　　　數以三除之得十二石為毎一船所載
　　　　　之數也
設如有錢買瓜桃榴梨四色只云瓜二桃四共價一
　百五十六文瓜一梨八共價一百二十六文桃二
　榴七共價一百六十文榴四梨七共價一百四十
　八文問瓜桃榴梨各價幾何
　　　　　法先以瓜二桃四共價一百五十六文
　　　　　列於上(因題有四色而此行無榴梨乃/各作空位以存其分餘俱照式)
　　　　　(對位/列之)又以瓜一梨八共價一百二十六
　　　　　文列於下(因為和數/故不用號)乃以上瓜二遍乗
　　　　　下瓜一梨八共價一百二十六文得瓜
　　　　　二梨十六共價二百五十二文又以下
　　　　　瓜一遍乘上瓜二桃四共價一百五十
　　　　　六文仍得原數於是以下層為主兩下
　　　　　相較則瓜各二彼此減盡桃四無可減
　　　　　仍為四依本層為正榴仍為空位梨十
　　　　　六無可減仍為十六本層無數乃變正
　　　　　為負價二百五十二文内減一百五十
　　　　　六文餘九十六文本層少乃變正為負
　　　　　即為桃四比梨十六價少九十六文也
　　　　　(葢瓜皆為二則其共價必相等然上層/有梨十六則共價二百五十二文下層)
　　　　　(有桃四則共價一百五十六文其相差/之九十六文即桃四比梨十六所少之)
　　　　　(價/也)至是瓜既已減盡但餘三色即變四
　　　　　色為三色而以桃為首對位列之是以
　　　　　桃四為正(此行無榴數故仍作空位/以存其分餘俱對位列之)梨
　　　　　十六為負少九十六文為負列於上桃
　　　　　二榴七共價一百六十文列於下(因為/和數)
　　　　　(故不/用號)乃以上桃四遍乗下桃二榴七共
　　　　　價一百六十文得桃八榴二十八共價
　　　　　六百四十文又以下桃二遍乗上桃四
　　　　　梨十六少九十六文得桃八仍為正梨
　　　　　三十二仍為負少一百九十二文為負
　　　　　於是以上層為主兩下相較則桃各八
　　　　　彼此減盡榴二十八無可減仍為二十
　　　　　八依本層為正梨三十二無可加仍為
　　　　　三十二本層無數乃變負為正六百四
　　　　　十文與少一百九十二文相加得八百
　　　　　三十二文仍依本層為正即榴二十八
　　　　　梨三十二共價八百三十二文也(葢桃/彼此)
　　　　　(減盡上層多榴二十八下層少梨三十/二即上層多梨三十二故多與少相差)
　　　　　(之八百三十二文即榴二/十八梨三十二之共價也)至是桃又減
　　　　　盡但餘二色即變三色為二色而以榴
　　　　　為首對位列之是以榴二十八梨三十
　　　　　二共價八百三十二文列於上榴四梨
　　　　　七共價一百四十八文列於下乃以上
　　　　　榴二十八遍乗下榴四梨七共價一百
　　　　　四十八文得榴一百一十二梨一百九
　　　　　十六共價四千一百四十四文又以下
　　　　　榴四遍乗上榴二十八梨三十二共價
　　　　　八百三十二文得榴一百一十二梨一
　　　　　百二十八共價三千三百二十八文兩
　　　　　下相較則榴各一百一十二彼此減盡
　　　　　梨兩下相減餘六十八價兩下相減餘
　　　　　八百一十六文即梨六十八之共價也
　　　　　以梨六十八除之得十二文為梨每個
　　　　　之價以七因之得八十四文為梨七之
　　　　　共價於榴梨共價一百四十八文内減
　　　　　之餘六十四文為榴四之共價以四除
　　　　　之得十六文即榴毎個之價以桃二榴
　　　　　七共價一百六十文計之則榴七應價
　　　　　一百一十二文於桃榴共價一百六十
　　　　　文内減之餘四十八文為桃二之共價
　　　　　以二除之得二十四文為桃每個之價
　　　　　再以瓜二桃四共價一百五十六文計
　　　　　之則桃四應價九十六文於桃瓜共價
　　　　　一百五十六文内減之餘六十文為瓜
　　　　　二之共價以二除之得三十文即瓜毎
　　　　　個之價也
　　附法
設如有石二塊大小不等不知重數只有銅條一根
　重十二兩均分十二分以繩繫於第五分之上一
　頭五分一頭七分將大石掛於銅條一頭離提繫
　五分而以小石作砣稱之離提繫得六分始平又
　將小石掛在銅條一頭離提繫五分而以大石作
　砣稱之離提繫得四分始平問大小二石各重幾
　何
　　　　　法先以五分加一倍與十二分相較餘
　　　　　二分折半得一分與五分相加為六分
　　　　　乃以五分為一率六分為二率餘二分
　　　　　作二兩為三率得四率二兩四錢即五
　　　　　分之端加二兩四錢始與七分相平也
　　　　　爰將二兩四錢以大石離提繫五分因
　　　　　之得十二兩為五大石比六小石所多
　　　　　之數(大石離提繫五分小石離提繫六/分而平是大石重六分小石重五)
　　　　　(分也若五大石六小石則各得三十分/其重始等然五分之一端應加二兩四)
　　　　　(錢是大石重六分尚多二兩四錢也若/五大石則多十二兩矣故為五大石比)
　　　　　(六小石多/十二兩也)又將二兩四錢以小石離提
　　　　　繫五分因之亦得十二兩為四大石比
　　　　　五小石所少之數(小石離提繫五分大/石離提繫四分而平)
　　　　　(是小石重四分大石重五分也若五小/石四大石則各得二十分其重始等然)
　　　　　(五分之一端應加二兩四錢是小石重/四分尚多二兩四錢也若五小石則多)
　　　　　(十二兩矣故為五小石比四大石多十/二兩因以大石為首故變為四大石比)
　　　　　(五小石少/十二兩也)因作較數方程法算之以大
　　　　　石五為正小石六為負重多十二兩為
　　　　　正列於上又大石四為正小石五為負
　　　　　重少十二兩為負列於下乃以上大石
　　　　　五遍乗下大石四小石五少十二兩得
　　　　　大石二十小石二十五少六十兩又以
　　　　　下大石四遍乗上大石五小石六多十
　　　　　二兩得大石二十小石二十四多四十
　　　　　八兩兩下相較則大石各二十彼此減
　　　　　盡小石兩層皆負故相減餘一重少六
　　　　　十兩與多四十八兩相加得一百零八
　　　　　兩即為一小石之重數以小石六因之
　　　　　得六百四十八兩為六小石之共重數
　　　　　加五大石所多十二兩得六百六十兩
　　　　　為五大石之共重數以五歸之得一百
　　　　　三十二兩即為一大石之重數也此本
　　　　　疊借互徵之法而以方程算之稍為簡
　　　　　易焉
設如有銀一千六百四十兩兄弟二人分之各不知
　數只云兄之四分之一弟之六分之一共三百五
　十兩問兄弟各分銀幾何
　　　　　法以一千六百四十兩為兄四分弟六
　　　　　分之共銀數以三百五十兩為兄一分
　　　　　弟一分之共銀數如和數方程法算之
　　　　　以兄四分弟六分共銀一千六百四十
　　　　　兩列於上兄一分弟一分共銀三百五
　　　　　十兩列於下乃以下兄一分遍乗上兄
　　　　　四分弟六分共銀一千六百四十兩仍
　　　　　得原數又以上兄四分遍乗下兄一分
　　　　　弟一分共銀三百五十兩得兄四分弟
　　　　　四分共銀一千四百兩兩下相較則兄
　　　　　各四分彼此減盡弟兩下相減餘二分
　　　　　銀兩下相減餘二百四十兩即弟二分
　　　　　之共銀數以弟二分除之得一百二十
　　　　　兩為弟一分之銀數以弟六分乗之得
　　　　　七百二十兩即弟所分之共銀數於共
　　　　　銀一千六百四十兩内減之餘九百二
　　　　　十兩即兄所分之共銀數也(此法用疊/借互徵算)
　　　　　(之亦/可)
設如甲乙二人分果不知其數只云甲予乙九枚則
　乙與甲等乙予甲九枚則一甲與二乙等問甲乙
　分果各幾何
　　　　　法將甲予乙九枚以二因之得一十八
　　　　　枚為一甲比一乙所多之數(葢甲予乙/九枚則甲)
　　　　　(與乙等若甲不予乙則甲多九枚/乙少九枚是甲比乙多十八枚也)又將
　　　　　乙予甲九枚以三因之得二十七枚為
　　　　　一甲比二乙所少之數(葢乙予甲九枚/則一甲與二乙)
　　　　　(等若乙不予甲則乙多九枚二乙必多/十八枚甲少九枚是一甲比二乙少二)
　　　　　(十七/枚也)因作較數方程法算之以甲一為
　　　　　正乙一為負多十八枚為正列於上又
　　　　　甲一為正乙二為負少二十七枚為負
　　　　　列於下因甲首色皆為一故不用互乗
　　　　　兩下相較則甲各一彼此減盡乙兩層
　　　　　皆負故相減餘一果一正一負故相加
　　　　　得四十五枚即為乙之果數如甲多十
　　　　　八枚得六十三枚即為甲之果數也若
　　　　　甲與乙九枚則甲餘五十四乙亦得五
　　　　　十四是甲與乙相等若乙與甲九枚則
　　　　　乙餘三十六甲得七十二是一甲與二
　　　　　乙相等也(此法用疊借互/徵算之亦可)
設如有田二千六百五十畝令上中下三等農夫分
　耕上等四十人中等五十人下等七十人上等比
　中等毎人多七畝中等比下等毎人多五畝問上
　中下三等毎人各耕幾何
　　　　　法以二千六百五十畝為和以多七畝
　　　　　多五畝為較如和較兼用三色方程法
　　　　　算之先以上等四十人中等五十人下
　　　　　等七十人共田二千六百五十畝列於
　　　　　上(因為和數/故不用號)又上等一人為正中等一
　　　　　人為負多七畝為正列於下(無下等則/作空以存)
　　　　　(其/位)乃以下上等一人遍乗上上等四十
　　　　　人中等五十人下等七十人共田二千
　　　　　六百五十畝仍得原數又以上上等四
　　　　　十人遍乗下上等一人中等一人多七
　　　　　畝得上等四十人為正中等四十人為
　　　　　負多二百八十畝為正於是以上層為
　　　　　主兩下相較則上等各四十人彼此減
　　　　　盡中等五十人加四十人得九十人下
　　　　　等無可加減仍得七十人田二千六百
　　　　　五十畝減二百八十畝餘二千三百七
　　　　　十畝即中等九十人下等七十人共田
　　　　　二千三百七十畝也(因依本層故/仍為和數)次以
　　　　　中等九十人下等七十人共田二千三
　　　　　百七十畝列於上(因為和數/故不用號)又中等一
　　　　　人為正下等一人為負多五畝為正列
　　　　　於下乃以下中等一人遍乗上中等九
　　　　　十人下等七十人共田二千三百七十
　　　　　畝仍得原數又以上中等九十人遍乗
　　　　　下中等一人下等一人多五畝得中等
　　　　　九十人為正下等九十人為負多四百
　　　　　五十畝為正兩下相較則中等各九十
　　　　　人彼此減盡下等七十人加九十人得
　　　　　一百六十人田二千三百七十畝減四
　　　　　百五十畝餘一千九百二十畝即下等
　　　　　一百六十人之共數也以下等一百六
　　　　　十人除之得十二畝為下等每人所耕
　　　　　　之數加五畝得十七畝為中等毎人所
　　　　　　耕之數又加七畝得二十四畝為上等
　　　　　　每人所耕之數也(此法本和數比例/以方程算之亦可)
　
　
　
　
　
　
　
　
　
　
　
　
御製數理精藴下編卷十
　欽定四庫全書
御製數理精藴下編卷十一
　　面部一
　　　平方
　　　帶縱平方
　　平方
平方者等邊四直角之面積也以形而言則為兩矩
所合以積而言則為自乗之數因其有廣無厚故曰
平方因其縱横相等故曰正方葢方積面也而其邊
則線也有線求面則相乗而得積有面求線則開方
而得邊開之之法略與歸除同但歸除有法有實而
開方則有實而無法故古人立為商除廉隅之制以
相求每積二位得邊之一位所謂一百一十定無疑
一千三十有零餘九千九百不離十一萬方為一百
推是也其法先從一角而剖其冪以自一至九自乗
之數為方根與所有之積相審量其足減者而定之
是為初商初商減盡無餘則方邊止一位若有餘實
即初商方積外别成一磬折形其附初商之兩旁者
謂之廉兩廉之角所合一小方謂之隅廉有二故倍
初商為兩廉之共長是為廉法視餘積足廉法幾倍
即是次商隅即次商之自乗故次商為隅法合廉隅
而以次商乗之則得兩廉一隅之共積所謂初商方
積外别成一磬折形者是也故次商為初商所得方
邊之零如次商數與初商餘積相減尚有不盡之實
則又成一磬折形而仍為兩廉一隅但較前廉愈長
而隅愈小耳凡有幾層廉隅俱照初商之例逐層遞
析之實盡而止實不盡者必非自乗之正數遞析之
至於纎塵終有奇零若餘實不足廉隅法之數者則
方邊為空位此開方之定法也面形不一而容積皆
以方積為準故平方為算諸面之本諸面必通之方
積而後可施其法也
設如正方面積三十六尺開方問每一邊數幾何
　　　　　法列方積三十六尺自末位起算每方
　　　　　積二位定方邊一位今積止有二位則
　　　　　於六尺上作記定單位以自一至九自
　　　　　乗之方根數與之相審知與六尺自乗
　　　　　之數恰合乃以六尺書於方積六尺之
　　　　　上而以六尺自乗之三十六尺書於方
　　　　　積原數之下相減恰盡即得開方之數
　　　　　為六尺也如圖甲乙丙丁正方形每邊
　　　　　皆六尺其中函一尺小正方三十六自
　　　　　邊計之為六尺自乗之積以積開之則
　　　　　與六尺自乗方根之數相準故商除之
　　　　　恰盡也葢方積為二位是以方邊止一
　　　　　位方積即六尺自乗之數故無廉隅之
　　　　　可用次商如有餘積則自成廉隅而用
　　　　　次商矣
設如正方面積一丈四十四尺開方問每一邊數幾
　何
　　　　　法列方積一丈四十四尺自末位起算
　　　　　每方積二位定方邊一位故隔一位作
　　　　　記即於四尺上定尺位一丈上定丈位
　　　　　其一丈為初商積與一丈自乗之數相
　　　　　合即定初商為一丈書於方積一丈之
　　　　　上而以一丈自乗之正方一丈書於初
　　　　　商積之下相減恰盡爰以方邊末位積
　　　　　四十四尺續書於下(大凢以餘積續書/於下者每取方積)
　　　　　(之二位以當方/邊之一位也)為次商廉隅之共積乃
　　　　　以初商之一丈作一十尺倍之得二十
　　　　　尺為廉法以除四十四尺足二尺即定
　　　　　次商為二尺書於方積四尺之上而以
　　　　　次商二尺為隅法與廉法二十尺相加
　　　　　共得二十二尺為廉隅共法書於餘積
　　　　　之左以次商二尺乗之得四十四尺與
　　　　　次商廉隅共積相減恰盡是開得一丈
　　　　　二尺為方面每一邊之數也如圖甲乙
　　　　　丙丁正方形每邊皆一丈二尺其中函
　　　　　積一丈四十四尺是為共積其從一角
　　　　　所分甲庚己戊正方形每邊一丈即初
　　　　　商數其中函正方積一丈即初商自乗
　　　　　數所餘庚己壬乙戊己辛丁兩長方為
　　　　　兩廉其各長十尺即初商數其各闊二
　　　　　尺即次商數廉有二故倍初商為廉法
　　　　　其己壬丙辛一小正方為隅其邊二尺
　　　　　亦即次商數故以次商為隅法合兩廉
　　　　　一隅成一磬折形附於初商自乗方之
　　　　　兩邊而成一總正方形此廉隅之法所
　　　　　由生也
設如正方面積五百二十九尺開方問毎一邊數幾
　何(此題正方面積之三位皆以尺命位似與前題/分丈尺者不同然其取方積二位續書於下其)
　(末位即命為單位立/算則與丈尺同也)
　　　　　法列方積五百二十九尺自末位起算
　　　　　每方積二位定方邊一位故隔一位作
　　　　　記乃於九尺上定單位五百尺上定十
　　　　　位其五百尺為初商積以初商本位計
　　　　　之則五百尺為初商積之單位止與二
　　　　　自乗之數相準即定初商為二書於方
　　　　　積五百尺之上而以二自乗之四書於
　　　　　初商積之下相減餘一百尺爰以方邊
　　　　　第二位積二十九尺續書於下共一百
　　　　　二十九尺為次商廉隅之共積乃以初
　　　　　商之二作二十尺倍之得四十尺為廉
　　　　　法以除一百二十九尺足三尺即定次
　　　　　商為三尺書於方積九尺之上而以次
　　　　　商三尺為隅法與廉法四十尺相加共
　　　　　得四十三尺為廉隅共法書於餘積之
　　　　　左以次商三尺乗之得一百二十九尺
　　　　　與次商廉隅共積相減恰盡是開得二
　　　　　十三尺為方面每一邊之數也如圖甲
　　　　　乙丙丁正方形每邊皆二十三尺其中
　　　　　函積五百二十九尺是為共積其從一
　　　　　角所分甲庚己戊正方形每邊二十尺
　　　　　即初商數其中函積四百尺即初商自
　　　　　乗數所餘庚己壬乙戊己辛丁兩長方
　　　　　為兩廉其各長二十尺即初商數其各
　　　　　闊三尺即次商數其己壬丙辛一小正
　　　　　方為隅其邊三尺亦即次商數合兩廉
　　　　　一隅成一磬折形附於初商自乗方之
　　　　　兩邊而成一總正方形也
設如正方面積五丈四十七尺五十六寸開方問每
　一邊數幾何
　　　　　法列方積五丈四十七尺五十六寸自
　　　　　末位起算每方積二位定方邊一位故
　　　　　隔一位作記即於六寸上定寸位七尺
　　　　　上定尺位五丈上定丈位其五丈為初
　　　　　商積與二丈自乗之數相準即定初商
　　　　　為二丈書於方積五丈之上而以二丈
　　　　　自乗之四丈書於初商積之下相減餘
　　　　　一丈即一百尺爰以方邊第二位積四
　　　　　十七尺續書於下共一百四十七尺為
　　　　　次商廉隅之共積乃以初商之二丈作
　　　　　二十尺倍之得四十尺為廉法以除一
　　　　　百四十七尺足三尺即定次商為三尺
　　　　　書於方積七尺之上而以次商三尺為
　　　　　隅法與廉法四十尺相加共得四十三
　　　　　尺為廉隅共法書於餘積之左以次商
　　　　　三尺乗之得一百二十九尺與次商廉
　　　　　隅共積相減餘一十八尺即一千八百
　　　　　寸復以方邊末位積五十六寸續書於
　　　　　下共一千八百五十六寸為三商廉隅
　　　　　之共積乃以初商次商之二丈三尺作
　　　　　二百三十寸倍之得四百六十寸為廉
　　　　　法以除一千八百五十六寸足四寸即
　　　　　定三商為四寸書於方積六寸之上而
　　　　　以三商四寸為隅法與廉法四百六十
　　　　　寸相加共得四百六十四寸為廉隅共
　　　　　法書於餘積之左以三商四寸乗之得
　　　　　一千八百五十六寸與三商廉隅共積
　　　　　相減恰盡是開得二丈三尺四寸為方
　　　　　面每一邊之數也
設如正方面積四十五萬九千六百八十四尺開方
　問每一邊數幾何(此題正方面積之六位皆以尺/命位似與前題分丈尺寸三色)
　(者不同然其每取方積二位續書於下其/末位即命為單位立算仍與丈尺寸同也)
　　　　　法列方積四十五萬九千六百八十四
　　　　　尺自末位起算每方積二位定方邊一
　　　　　位故隔一位作記乃於四尺上定單位
　　　　　六百尺上定十位五萬尺上定百位其
　　　　　四十五萬尺為初商積以初商本位計
　　　　　之則五萬尺為初商積之單位而四十
　　　　　五萬尺為四十五與六自乗之數相準
　　　　　即定初商為六書於方積五萬尺之上
　　　　　而以六自乗之三十六書於初商積之
　　　　　下相減餘九萬尺爰以方邊第二位積
　　　　　九千六百尺續書於下共九萬九千六
　　　　　百尺為次商廉隅之共積以次商本位
　　　　　計之則六百尺為次商積之單位而九
　　　　　萬九千六百尺為九百九十六而初商
　　　　　之六即為六十故以初商之六作六十
　　　　　倍之得一百二十為廉法以除九百九
　　　　　十六足七倍即定次商為七書於方積
　　　　　六百尺之上而以次商七為隅法與廉
　　　　　法一百二十相加共得一百二十七為
　　　　　廉隅共法書於餘積之左以次商七乗
　　　　　之得八百八十九與次商廉隅共積相
　　　　　減餘一萬零七百尺復以方邊末位積
　　　　　八十四尺續書於下共一萬零七百八
　　　　　十四尺為三商廉隅之共積以三商本
　　　　　位計之則積與邊皆仍為本位乃以初
　　　　　商次商之六百七十倍之得一千三百
　　　　　四十為廉法以除一萬零七百八十四
　　　　　足八倍即定三商為八書於方積四尺
　　　　　之上而以三商八為隅法與廉法一千
　　　　　三百四十相加共得一千三百四十八
　　　　　為廉隅共法書於餘積之左以三商八
　　　　　乗之得一萬零七百八十四與三商廉
　　　　　隅共積相減恰盡是開得六百七十八
　　　　　尺為方面每一邊之數也
設如正方面積三十五丈九十一尺六十寸四十九
　分開方問每一邊數幾何
　　　　　法列方積三十五丈九十一尺六十寸
　　　　　四十九分自末位起算每隔一位作記
　　　　　即於九分上定分位空寸上定寸位一
　　　　　尺上定尺位五丈上定丈位其三十五
　　　　　丈為初商積與五丈自乗之數相準即
　　　　　定初商為五丈書於方積五丈之上而
　　　　　以五丈自乗之二十五丈書於初商積
　　　　　之下相減餘一十丈即一千尺爰以方
　　　　　邊第二位積九十一尺續書於下共一
　　　　　千零九十一尺為次商廉隅之共積乃
　　　　　以初商五丈作五十尺倍之得一百尺
　　　　　為廉法以除一千零九十一尺足九尺
　　　　　即定次商為九尺書於方積一丈之上
　　　　　而以次商九尺為隅法與廉法一百尺
　　　　　相加共得一百零九尺為廉隅共法書
　　　　　於餘積之左以次商九尺乗之得九百
　　　　　八十一尺與次商廉隅共積相減餘一
　　　　　百一十尺即一萬一千寸復以方邊第
　　　　　三位積六十寸續書於下共一萬一千
　　　　　零六十寸為三商廉隅之共積乃以初
　　　　　商次商之五丈九尺作五百九十寸倍
　　　　　之得一千一百八十寸為亷法以除一
　　　　　萬一千零六十寸足九寸即定三商為
　　　　　九寸書於方積空寸之上而以三商九
　　　　　寸為隅法與廉法一千一百八十寸相
　　　　　加共得一千一百八十九寸為廉隅共
　　　　　法書於餘積之左以三商九寸乗之得
　　　　　一萬零七百零一寸與三商廉隅共積
　　　　　相減餘三百五十九寸即三萬五千九
　　　　　百分復以方邊末位積四十九分續書
　　　　　於下共三萬五千九百四十九分為四
　　　　　商廉隅之共積乃以初商次商三商之
　　　　　五丈九尺九寸作五千九百九十分倍
　　　　　之得一萬一千九百八十分為廉法以
　　　　　除三萬五千九百四十九分足三分即
　　　　　定四商為三分書於方積九分之上而
　　　　　以四商三分為隅法與廉法一萬一千
　　　　　九百八十分相加共得一萬一千九百
　　　　　八十三分為廉隅共法書於餘積之左
　　　　　以四商三分乗之得三萬五千九百四
　　　　　十九分與四商廉隅共積相減恰盡是
　　　　　開得五丈九尺九寸三分為方面每一
　　　　　邊之數也
設如正方面積五百八十五萬六千四百尺開方問
　每一邊數幾何
　　　　　法列方積五百八十五萬六千四百尺
　　　　　補二空位以足其分自末空位起算毎
　　　　　隔一位作記於空尺上定單位四百尺
　　　　　上定十位五萬尺上定百位五百萬尺
　　　　　上定千位其五百萬尺為初商積以初
　　　　　商本位計之則五百萬尺為初商積之
　　　　　單位止與二自乗之數相準即定初商
　　　　　為二書於方積五百萬尺之上而以二
　　　　　自乗之四書於初商積之下相減餘一
　　　　　百萬尺爰以方邊第二位積八十五萬
　　　　　尺續書於下共一百八十五萬尺為次
　　　　　商廉隅之共積以次商本位計之則五
　　　　　萬尺為次商積之單位而一百八十五
　　　　　萬尺為一百八十五而初商之二即為
　　　　　二十故以初商之二作二十倍之得四
　　　　　十為廉法以除一百八十五足四倍即
　　　　　定次商為四書於方積五萬尺之上而
　　　　　以次商四為隅法與廉法四十相加共
　　　　　得四十四為㢘隅共法書於餘積之左
　　　　　以次商四乗之得一百七十六與次商
　　　　　廉隅共積相減餘九萬尺復以方邊第
　　　　　三位積六千四百尺續書於下共九萬
　　　　　六千四百尺為三商㢘隅之共積以三
　　　　　商本位計之則四百為三商積之單位
　　　　　而九萬六千四百尺為九百六十四而
　　　　　初商之二即為二百次商之四即為四
　　　　　十故以初商次商之二四作二百四十
　　　　　倍之得四百八十為廉法以除九百六
　　　　　十四足二倍即定三商為二書於方積
　　　　　四百尺之上而以三商二為隅法與㢘
　　　　　法四百八十相加共得四百八十二為
　　　　　廉隅共法書於餘積之左以三商二乗
　　　　　之得九百六十四與三商㢘隅共積相
　　　　　減恰盡是開得二千四百二十尺為方
　　　　　面每一邊之數也此法方積之末有二
　　　　　空位故所得方邊之末亦補一空位凢
　　　　　設數未至單位者皆依此例補足位分
　　　　　然後開之
設如正方面積八十二丈六十二尺八十一寸開方
　問每一邊數幾何
　　　　　法列方積八十二丈六十二尺八十一
　　　　　寸自末位起算每隔一位作記於一寸
　　　　　上定寸位於二尺上定尺位於二丈上
　　　　　定丈位其八十二丈為初商積與九丈
　　　　　自乗之數相準即定初商為九丈書於
　　　　　方積二丈之上而以九丈自乗之八十
　　　　　一丈書於方積八十二丈之下相減餘
　　　　　一丈即一百尺爰以方邊第二位積六
　　　　　十二尺續書於下共一百六十二尺為
　　　　　次商廉隅之共積乃以初商九丈作九
　　　　　十尺倍之得一百八十尺為㢘法以除
　　　　　一百六十二尺其數不足是次商為空
　　　　　位也乃書一空於方積二尺之上以存
　　　　　次商之位復以方邊末位積八十一寸
　　　　　續書於下共一百六十二尺八十一寸
　　　　　即一萬六千二百八十一寸為三商㢘
　　　　　隅之共積仍以一百八十尺作一千八
　　　　　百寸為㢘法以除一萬六千二百八十
　　　　　一寸足九寸即定三商為九寸書於方
　　　　　積一寸之上而以三商九寸為隅法與
　　　　　㢘法一千八百寸相加共得一千八百
　　　　　零九寸為㢘隅共法書於餘積之左而
　　　　　以三商九寸乗之得一萬六千二百八
　　　　　十一寸與三商㢘隅共積相減恰盡是
　　　　　開得九丈零九寸為方面每一邊之數
　　　　　也此法方積無空位而商出之方邊有
　　　　　空位凡㢘法除餘積而數不足者皆依
　　　　　此例推之
設如正方面積六千四百一十一萬二千零四十九
　尺開方問每一邊數幾何
　　　　　法列方積六千四百一十一萬二千零
　　　　　四十九尺自末位起算每隔一位作記
　　　　　於九尺上定單位空百尺上定十位一
　　　　　萬尺上定百位四百萬尺上定千位其
　　　　　六千四百萬尺為初商積以初商本位
　　　　　計之則四百萬為初商積之單位而六
　　　　　千四百萬為六千四與八自乗之數相
　　　　　合即定初商為八書於方積四百萬尺
　　　　　之上而以八自乗之六十四書於初商
　　　　　積之下相減無餘爰以方邊第二位積
　　　　　一十一萬尺續書於下為次商廉隅之
　　　　　共積以次商本位計之則一萬尺為次
　　　　　商積之單位而一十一萬尺為一十一
　　　　　而初商之八即為八十故以初商之八
　　　　　作八十倍之得一百六十為廉法以除
　　　　　一十一其數不足是次商為空位乃書
　　　　　一空於方積一萬尺之上以存次商之
　　　　　位復以方邊第三位積二千尺續書於
　　　　　下共一十一萬二千尺為三商廉隅之
　　　　　共積以三商本位計之則空百尺為三
　　　　　商積之單位而一十一萬二千尺為一
　　　　　千一百二十尺而初商之八即為八百
　　　　　次商之空即為空十故以初商次商之
　　　　　八空作八百倍之得一千六百為廉法
　　　　　以除一千一百二十其數仍不足是三
　　　　　商之為空位乃再書一空於方積空百
　　　　　尺之上以存三商之位復以方邊末位
　　　　　積四十九尺續書於下共一十一萬二
　　　　　千零四十九尺為四商廉隅之共積以
　　　　　四商本位計之則積與邊皆仍為本位
　　　　　乃以初商次商三商之八千倍之得一
　　　　　萬六千為廉法以除一十一萬二千零
　　　　　四十九足七倍即定四商為七書於方
　　　　　積九尺之上而以四商七為隅法與㢘
　　　　　法一萬六千相加共得一萬六千零七
　　　　　為㢘隅共法書於餘積之左而以四商
　　　　　七乗之得一十一萬二千零四十九與
　　　　　餘積相減恰盡是開得八千零七尺為
　　　　　方面每一邊之數也此法方積中雖有
　　　　　一空位而商出之方邊却有二空位凡
　　　　　開方遇此類者皆依此例推之
設如有積一萬四千九百二十八尺開方問每一邊
　數幾何
　　　　　法列積一萬四千九百二十八尺自末
　　　　　位起算每隔一位作記於八尺上定單
　　　　　位九百尺上定十位一萬尺上定百位
　　　　　其一萬尺為初商積以初商本位計之
　　　　　則一萬尺為初商積之單位止與一自
　　　　　乗之數相合即定初商為一書於方積
　　　　　一萬尺之上而以一自乗之一書於初
　　　　　商積之下相減無餘爰以方邊第二位
　　　　　積四千九百尺續書於下為次商㢘隅
　　　　　之共積以次商本位計之則九百尺為
　　　　　次商積之單位而四千九百尺為四十
　　　　　九而初商之一即為一十故以初商之
　　　　　一作一十倍之得二十為廉法以除四
　　　　　十九足二倍即定次商為二書於方積
　　　　　九百尺之上而以次商二為隅法與㢘
　　　　　法二十相加共得二十二為㢘隅共法
　　　　　書於餘積之左以次商二乗之得四十
　　　　　四與次商廉隅共積相減餘五百尺復
　　　　　以方邊末位積二十八尺續書於下共
　　　　　五百二十八尺為三商廉隅之共積以
　　　　　三商本位計之則積與邊皆仍為本位
　　　　　乃以初商次商之一百二十俱倍之得
　　　　　二百四十為廉法以除五百二十八足
　　　　　二倍即定三商為二書於方積八尺之
　　　　　上而以三商二為隅法與廉法二百四
　　　　　十相加共得二百四十二為㢘隅共法
　　　　　書於餘積之左以三商二乗之得四百
　　　　　八十四與三商廉隅共積相減餘四十
　　　　　四尺不盡是開得一百二十二尺為方
　　　　　面每一邊之數仍餘四十四尺不盡也
　　　　　如欲以餘數再開則得方邊之寸數乃
　　　　　増書兩空於總積之後復續書兩空於
　　　　　四十四尺之後為幾十幾寸之位是則
　　　　　四十四尺作四千四百寸為四商廉隅
　　　　　之共積爰以初商次商三商之一百二
　　　　　十二尺作一千二百二十寸倍之得二
　　　　　千四百四十寸為廉法以除四千四百
　　　　　寸足一倍即定四商為一寸書於餘積
　　　　　空寸之上而以四商一為隅法與廉法
　　　　　二千四百四十寸相加共得二千四百
　　　　　四十一寸為廉隅共法書於餘積之左
　　　　　以四商一寸乗之仍得二千四百四十
　　　　　一寸與餘積相減餘一千九百五十九
　　　　　寸不盡如再以餘數開之則得方邊之
　　　　　分數乃又續書兩空於後増空十空寸
　　　　　之後復續書兩空於五十九寸之後為
　　　　　幾十幾分之位是則一千九百五十九
　　　　　寸作一十九萬五千九百分為五商廉
　　　　　隅之共積爰以初商次商三商四商之
　　　　　一百二十二尺一寸作一萬二千二百
　　　　　一十分倍之得二萬四千四百二十分
　　　　　為廉法以除一十九萬五千九百分足
　　　　　八倍即定五商為八分書於餘積空分
　　　　　之上而以五商八為隅法與㢘法二萬
　　　　　四千四百二十分相加共得二萬四千
　　　　　四百二十八分為廉隅共法書於餘積
　　　　　之左以五商八分乗之得一十九萬五
　　　　　千四百二十四分與餘積相減仍餘四
　　　　　百七十六分不盡是開得一百二十二
　　　　　尺一寸八分為方面每一邊之數也此
　　　　　法原積本非自乗所得之數雖遞析之
　　　　　終不能盡凡開方遇此類者皆依此例
　　　　　推之
設如有一方臺上面共鋪方甎四千零九十六塊問
　每一邊得甎幾何
　　　　　法列方甎四千零九十六塊為方積於
　　　　　六塊上定單位空百塊上定十位其四
　　　　　千塊為初商積以初商本位計之則空
　　　　　百塊為初商積之單位而四千塊為四
　　　　　十與六自乗之數相準即定初商為六
　　　　　書於方積空百塊之上而以六自乗之
　　　　　三十六書於初商積之下相減餘四百
　　　　　塊爰以餘積九十六塊續書於下共四
　　　　　百九十六塊為次商廉隅之共積而以
　　　　　初商六作六十倍之得一百二十為廉
　　　　　法以除四百九十六足四倍即定次商
　　　　　為四書於方積六塊之上而以次商四
　　　　　為隅法與廉法一百二十相加共得一
　　　　　百二十四為廉隅共法書於餘積之左
　　　　　以次商四乗之得四百九十六與餘積
　　　　　相減恰盡是開得六十四塊為方臺上
　　　　　面每一邊之甎數也
設如有三百六十一人用船分載其每船所載人數
　與共船數相等問共船幾何
　　　　　法列三百六十一人為方積於一人上
　　　　　定單位三百人上定十位其三百人為
　　　　　初商積以初商本位計之則三百為初
　　　　　商積之單位止與一自乗之數相準即
　　　　　定初商為一書於方積三百之上而以
　　　　　一自乗之一書於初商積之下相減餘
　　　　　二百爰以餘積六十一續書於下共二
　　　　　百六十一為次商廉隅之共積而以初
　　　　　商一作一十倍之得二十為廉法以除
　　　　　二百六十一足九倍即定次商為九書
　　　　　於方積一人之上而以次商九為隅法
　　　　　與廉法二十相加共得二十九為㢘隅
　　　　　共法書於餘積之左以次商九乗之得
　　　　　二百六十一與餘積相減恰盡是開得
　　　　　十九為共船數而每船載十九人也
設如有銀七百八十四兩散給夫匠其每人所得銀
　數與其人數相等問共人數幾何
　　　　　法列七百八十四兩為方積於四兩上
　　　　　定單位七百兩上定十位其七百兩為
　　　　　初商積以初商本位計之則七百為初
　　　　　商積之單位止與二自乗之數相準即
　　　　　定初商為二書於方積七百之上而以
　　　　　二自乗之四書於初商積之下相減餘
　　　　　三百爰以餘積八十四續書於下共三
　　　　　百八十四為次商廉隅之共積而以初
　　　　　商二作二十倍之得四十為廉法以除
　　　　　三百八十四足八倍即定次商為八書
　　　　　於方積四兩之上而以次商八為隅法
　　　　　與㢘法四十相加共得四十八為㢘隅
　　　　　共法書於餘積之左以次商八乗之得
　　　　　三百八十四與餘積相減恰盡是開得
　　　　　二十八為共人數而每人得銀二十八
　　　　　兩也
設如用船運粮六千五百六十一石欲取一船别用
　將此船米分載各船每船領去一石其本船尚餘
　一石問共船幾何
　　　　　法列米六千五百六十一石為方積於
　　　　　一石上定單位五百石上定十位其六
　　　　　千五百石為初商積以初商本位計之
　　　　　則五百石為初商積之單位而六千五
　　　　　百為六十五與八自乗之數相準即定
　　　　　初商為八書於方積五百之上而以八
　　　　　自乗之六十四書於初商積之下相減
　　　　　餘一百爰以餘積六十一續書於下共
　　　　　一百六十一為次商廉隅之共積而以
　　　　　初商八作八十倍之得一百六十為廉
　　　　　法以除一百六十一足一倍即定次商
　　　　　為一書於方積一石之上而以次商一
　　　　　為隅法與廉法一百六十相加共得一
　　　　　百六十一為廉隅共法書於餘積之左
　　　　　以次商一乗之仍得一百六十一與餘
　　　　　積相減恰盡是開得八十一為共船數
　　　　　而每船載米八十一石也此法葢因一
　　　　　船所載之米分與各船毎船各領一石
　　　　　即共去八十石故本船尚餘一石也
設如有錢一萬五千六百二十五文買瓜每瓜一個
　與脚錢一文因無現錢將一瓜準作脚錢問瓜數
　幾何
　　　　　法列錢一萬五千六百二十五為方積
　　　　　於五文上定單位六百上定十位一萬
　　　　　上定百位其一萬為初商積以初商本
　　　　　位計之則一萬為初商積之單位止與
　　　　　一自乗之數相合即定初商為一書於
　　　　　方積一萬之上而以一自乗之一書於
　　　　　初商積之下相減無餘爰以第二位積
　　　　　五千六百續書於下為次商㢘隅之共
　　　　　積以次商本位計之則六百為次商積
　　　　　之單位而五千六百為五十六而初商
　　　　　之一即為一十故以初商之一作一十
　　　　　倍之得二十為廉法以除五十六足二
　　　　　倍即定次商為二書於方積六百之上
　　　　　而以次商二為隅法與㢘法二十相加
　　　　　共得二十二為㢘隅共法書於餘積之
　　　　　左以次商二乗之得四十四與次商廉
　　　　　隅共積相減餘一千二百復以末位積
　　　　　二十五續書於下共一千二百二十五
　　　　　為三商廉隅之共積以三商本位計之
　　　　　則積與邊皆仍為本位乃以初商次商
　　　　　之一百二十俱倍之得二百四十為㢘
　　　　　法以除一千二百二十五足五倍即定
　　　　　三商為五書於方積五文之上而以三
　　　　　商五為隅法與㢘法二百四十相加共
　　　　　得二百四十五為㢘隅共法書於餘積
　　　　　之左以三商五乗之得一千二百二十
　　　　　五與餘積相減恰盡是開得一百二十
　　　　　五為共瓜之數亦即每瓜之價也此法
　　　　　因每瓜應給脚錢一文今以一瓜準之
　　　　　即知一瓜之價與瓜之共數相等故以
　　　　　開方法算之而得也
　　帶縱平方
帶縱平方者兩等邊直角長方面積也有積數因長
比闊之較或長與闊之和而得邊故曰帶縱葢正方
之縱横皆同故止有積即可得其邊若長方則縱横
不等知其積又必知其縱横相差之較或縱横相併
之和始能得其邊故以長闊之較為問者則皆較為
帶縱加所開之數商除之而得闊或四因積數加較
自乗平方開之即長闊之和和加較半之而得長和
減較半之而得闊或半較自乗加原積而開平方即
得半和加半較而得長減半較而得闊如以長闊之
和為問者則用和為帶縱減去所開之數商除之而
得闊或四因積數減和自乗平方開之即長闊之較
較減和半之而得闊較加和半之而得長或半和自
乗減原積而開平方即得半較加半和而得長減半
和而得闊夫用半較半和之法與四因積數之法同
出一理葢四因積數加全較自乗故開方而得全和
半較自乗加原積故開方而得半和四因積數減全
和自乗故開方而得全較半和自乗減原積故開方
而得半較此即面與線之比例面加四倍而邊加一
倍邊得其半而積為四分之一也法雖不一要之皆
使歸於正方以求其和較是則雖曰帶縱仍不外乎
平方之理也
設如有長方面積八尺縱多二尺問長闊各幾何
　　　　　法列積如開平方法商之積八尺止可
　　　　　商二尺乃以二尺書於原積八尺之上
　　　　　而以所商二尺加縱多二尺得四尺以
　　　　　所商二尺乗之得八尺書於原積之下
　　　　　相減恰盡即知長方之闊得二尺加入
　　　　　縱多二尺得四尺即為長方之長也如
　　　　　圖甲乙丙丁長方形容積八尺其甲乙
　　　　　邊長四尺甲丁邊闊二尺其甲乙長比
　　　　　甲丁闊所多戊乙即縱多之數初商所
　　　　　得二尺即甲戊己丁正方之每一邊葢
　　　　　因此法長闊兩邊俱止一位而積亦止
　　　　　一位故初商所得即為一邊而加入縱
　　　　　多即又一邊是以兩邊相乗而與原積
　　　　　相等也
　　　　　又法以積八尺用四因之得三十二尺
　　　　　而以縱多二尺自乗得四尺加八四因
　　　　　之數得三十六尺開方得六尺即為長
　　　　　闊相和之數乃以縱多二尺與長闊之
　　　　　和六尺相加得八尺折半得四尺即長
　　　　　方之長減縱多二尺得二尺即長方之
　　　　　闊也如圖甲乙丙丁長方形容積八尺
　　　　　四因之得甲乙丙丁戊己庚乙辛壬癸
　　　　　己子丁丑壬四長方形廻環相湊成一
　　　　　空心正方式再加入縱多二尺自乗之
　　　　　丑丙庚癸之一小正方形即成甲戊辛
　　　　　子之一大正方形其甲戊類每一邊即
　　　　　長闊之和故開方得長闊之和既得和
　　　　　加縱多是為倍長故折半而得長減縱
　　　　　多則為倍闊故折半而得闊或得長而
　　　　　減縱多亦得闊也
　　　　　又法先將縱多二尺折半得一尺為半
　　　　　較自乗仍得一尺與原積八尺相加得
　　　　　九尺平方開之得三尺為半和於半和
　　　　　減半較得二尺為闊於半和加半較得
　　　　　四尺為長如圖甲乙丙丁長方形甲乙
　　　　　為長甲丁為闊戊乙為縱多之較將較
　　　　　折半於庚而移庚乙丙辛置於丁己癸
　　　　　壬再加己辛子癸半較自乗之方則成
　　　　　甲庚子壬一正方形故開方而得甲庚
　　　　　甲壬之邊皆為半和也於甲壬之半和
　　　　　減丁壬之半較得甲丁之闊於甲庚之
　　　　　半和加庚乙之半較得甲乙之長也又
　　　　　圖甲乙丙丁長方形容積八尺將甲丁
　　　　　邊引長作丁辛與丁丙等則甲辛為長
　　　　　闊之和又如甲乙邊截甲丁於庚則庚
　　　　　丁為長闊之較甲辛和折半於己而庚
　　　　　丁較亦折半於己故以己為心甲為界
　　　　　作一半圜而引丙丁邊至戊界作一戊
　　　　　丁直線戊巳輻線則甲巳戊己巳辛皆
　　　　　為半和而庚己己丁皆為半較且甲丁
　　　　　戊丁丁辛又為連比例之三線矣其戊
　　　　　丁中率自乗之方與甲丁首率丁辛末
　　　　　率相乗之長方等(見幾何原本/九卷第三節)則是戊
　　　　　丁自乗之方與原設甲乙丙丁長方之
　　　　　積等也又戊丁巳為勾股形其戊丁邊
　　　　　自乗之方與己丁邊自乗之方相併而
　　　　　與戊巳自乗之方等(見幾何原本/九卷第四節)故與
　　　　　原設甲乙丙丁長方積等之戊丁自乗
　　　　　之方加以己丁半較自乗之數開方而
　　　　　得戊巳為半和於戊巳相等之己辛半
　　　　　和減己丁半較而得丁辛與丁丙等之
　　　　　闊又與戊巳相等之甲巳半和加己丁
　　　　　半較而得甲丁之長也
設如有長方面積一千二百五十四尺縱多五尺問
　長闊各幾何
　　　　　法列積如開平方法商之其一千二百
　　　　　為初商積可商三十尺乃以三十尺書
　　　　　於原積二十尺之上而以初商三十尺
　　　　　加縱多五尺得三十五尺以初商三十
　　　　　尺乗之得一千零五十尺書於原積之
　　　　　下相減餘二百零四尺為次商廉隅之
　　　　　共積乃以初商三十尺倍之得六十尺
　　　　　加縱多五尺得六十五尺為廉法以除
　　　　　二百零四尺足三尺則以三尺書於原
　　　　　積四尺之上而以廉法六十五尺加隅
　　　　　法三尺得六十八尺為廉隅共法以次
　　　　　商三尺乗之得二百零四尺書於餘積
　　　　　之下與餘積相減恰盡即知長方之闊
　　　　　得三十三尺加縱多五尺得三十八尺
　　　　　即為長方之長也如圖甲乙丙丁長方
　　　　　形容積一千二百五十四尺其甲乙邊
　　　　　長三十八尺甲丁邊闊三十三尺其甲
　　　　　乙長比甲丁闊所多之甲辛即縱多之
　　　　　數其甲戊己庚長方形容積一千零五
　　　　　十尺即初商所減之積其辛壬與辛戊
　　　　　俱三十尺即初商數其甲戊三十五尺
　　　　　即初商加縱多之數其戊乙丑己壬己
　　　　　子癸兩長方為兩方廉庚壬癸丁小長
　　　　　方為縱廉方廉有二縱廉止一故倍初
　　　　　商加縱多數為廉法其己丑丙子為隅
　　　　　其長闊皆與次商等故以次商為隅法
　　　　　合兩方廉一縱廉一小隅成一磬折形
　　　　　環附初商長方之兩傍成一大長方與
　　　　　平方之理無異若次商仍減積不盡則
　　　　　又為兩方廉一縱廉一小隅復成一磬
　　　　　折形得三商四商以至多商皆依此法
　　　　　遞析開之
　　　　　又法以積一千二百五十四尺用四因
　　　　　之得五千零一十六尺而以縱多五尺
　　　　　自乗得二十五尺加入四因之數得五
　　　　　千零四十一尺開方得七十一尺即為
　　　　　長闊相和之數乃以縱多五尺與長闊
　　　　　之和七十一尺相加得七十六尺折半
　　　　　得三十八尺即長方之長減縱多五尺
　　　　　即長方之闊也
　　　　　又法先將縱多五尺折半得二尺五寸
　　　　　為半較自乗得六尺二十五寸與原積
　　　　　一千二百五十四尺相加得一千二百
　　　　　六十尺二十五寸開方得三十五尺五
　　　　　寸為半和於半和減半較得三十三尺
　　　　　為闊於半和加半較得三十八尺為長
　　　　　也
設如有長方面積一十八萬一千四百六十丈縱多
　八丈問長闊各幾何
　　　　　法列積如開平方法商之其一十八萬
　　　　　丈為初商積可商四百丈乃以四百丈
　　　　　書於原積八萬丈之上而以初商四百
　　　　　丈加縱多八丈得四百零八丈以初商
　　　　　四百丈乗之得一十六萬三千二百丈
　　　　　書於原積之下相減餘一萬八千二百
　　　　　六十丈為次商廉隅之共積乃以初商
　　　　　四百丈倍之得八百丈加縱多八丈得
　　　　　八百零八丈為㢘法以除一萬八千二
　　　　　百六十丈足二十丈則以二十丈書於
　　　　　原積四百丈之上而以廉法八百零八
　　　　　丈加隅法二十丈得八百二十八丈為
　　　　　廉隅共法以次商二十丈乗之得一萬
　　　　　六千五百六十丈書於餘積之下與餘
　　　　　積相減餘一千七百丈為三商廉隅之
　　　　　共積乃以初商次商之二百四十丈俱
　　　　　倍之得八百四十丈加縱多八丈得八
　　　　　百四十八丈為廉法以除一千七百丈
　　　　　足二丈則以二丈書於原積空丈之上
　　　　　而以廉法八百四十八丈加隅法二丈
　　　　　得八百五十丈為廉隅共法以三商二
　　　　　丈乗之得一千七百丈書於餘積之下
　　　　　與餘積相減恰盡即知長方之闊得四
　　　　　百二十二丈加縱多八丈得四百三十
　　　　　丈即為長方之長也
　　　　　又法以縱多八丈折半得四丈為半較
　　　　　自乗得十六丈與原積一十八萬一千
　　　　　四百六十丈相加得一十八萬一千四
　　　　　百七十六丈開方得四百二十六丈為
　　　　　半和於半和減半較得四百二十二丈
　　　　　為闊於半和加半較得四百三十丈為
　　　　　長也
設如有長方面積四萬五千二百九十六尺縱多一
　百四十六尺問長闊各幾何
　　　　　法列積如開平方法商之其四萬尺為
　　　　　初商積可商二百尺加縱多一百四十
　　　　　六尺得三百四十六尺以所商二百尺
　　　　　乗之得六萬九千二百尺大於原積是
　　　　　初商不可商二百尺也乃改商一百尺
　　　　　書於原積四萬尺之上而以所商一百
　　　　　尺加縱多一百四十六尺得二百四十
　　　　　六尺以初商一百尺乗之得二萬四千
　　　　　六百尺書於原積之下相減餘二萬零
　　　　　六百九十六尺為次商廉隅之共積乃
　　　　　以初商一百尺倍之得二百尺加縱多
　　　　　一百四十六尺得三百四十六尺為廉
　　　　　法以除二萬零六百九十六尺足五十
　　　　　尺則以五十尺書於原積二百尺之上
　　　　　而以廉法三百四十六尺加隅法五十
　　　　　尺得三百九十六尺為廉隅共法以次
　　　　　商五十尺乗之得一萬九千八百尺書
　　　　　於餘積之下與餘積相減餘八百九十
　　　　　六尺為三商廉隅之共積乃以初商次
　　　　　商之一百五十尺倍之得三百尺加縱
　　　　　多一百四十六尺得四百四十六尺為
　　　　　廉法以除八百九十六尺足二尺則以
　　　　　二尺書於原積六尺之上而以廉法四
　　　　　百四十六尺加隅法二尺得四百四十
　　　　　八尺為廉隅共法以三商二尺乗之得
　　　　　八百九十六尺書於餘積之下與餘積
　　　　　相減恰盡即知長方之闊得一百五十
　　　　　二尺加縱多一百四十六尺得二百九
　　　　　十八尺即為長方之長也此法原積初
　　　　　商應得二百尺因加縱多相乗得數大
　　　　　於原積故改商一百尺始合凡開帶縱
　　　　　方遇此類者皆依此例推之
　　　　　又法加縱多一百四十六尺折半得七
　　　　　十三尺為半較自乗得五千三百二十
　　　　　九尺與原積四萬五千二百九十六尺
　　　　　相加得五萬零六百二十五尺開方得
　　　　　二百二十五尺為半和於半和減半較
　　　　　得一百五十二尺為闊於半和加半較
　　　　　得二百九十八尺為長也
設如有長方面積一萬六千一百二十八尺縱多七
　十二尺問長闊各幾何
　　　　　法列積如開平方法商之其一萬為初
　　　　　商積可商一百尺加縱多七十二尺得
　　　　　一百七十二尺以初商一百尺乗之得
　　　　　一萬七千二百尺大於原積是初商不
　　　　　可商一百尺也乃改商九十尺書於原
　　　　　積一百尺之上而以所商九十尺加縱
　　　　　多七十二尺得一百六十二尺以所商
　　　　　九十尺乗之得一萬四千五百八十尺
　　　　　書於原積之下相減餘一千五百四十
　　　　　八尺為次商廉隅之共積乃以初商九
　　　　　十尺倍之得一百八十尺加縱多七十
　　　　　二尺得二百五十二尺為廉法以除一
　　　　　千五百四十八尺足六尺則以六尺書
　　　　　於原積八尺之上而以廉法二百五十
　　　　　二尺加隅法六尺得二百五十八尺為
　　　　　廉隅共法以次商六尺乗之得一千五
　　　　　百四十八尺書於餘積之下與餘積相
　　　　　減恰盡即知長方之闊為九十六尺加
　　　　　縱多七十二尺得一百六十八尺即長
　　　　　方之長也此法原積初商應得一百尺
　　　　　因加縱多相乗得數大於原積故改商
　　　　　九十尺而原積一萬尺之上應開百位
　　　　　者空其位而不計也或縱多太大過於
　　　　　初商所得之數則用四因積數之法或
　　　　　用縱多折半之法設例在後
設如有長方面積三萬四千五百六十九尺縱多三
　千八百三十二尺問長闊各幾何
　　　　　法列積如開平方法商之其三萬尺為
　　　　　初商積應商一百尺而縱多數為三千
　　　　　轉大如初商數凡遇此類則用四因積
　　　　　數加較自乗開方法之或用半較自乗
　　　　　加於原積開方之法為明白簡易也故
　　　　　以縱多三千八百三十二尺折半得一
　　　　　千九百一十六尺為半較自乗得三百
　　　　　六十七萬一千零五十六尺與原積三
　　　　　萬四千五百六十九尺相加得三百七
　　　　　十萬五千六百二十五尺開方得一千
　　　　　九百二十五尺為半和於半和減半較
　　　　　得九尺為闊於半和加半較得三千八
　　　　　百四十一尺為長也
設如有月臺一座共用方甎一千九百二十塊其長
　比闊多八塊問長闊兩面各用甎幾何
　　　　　法以長比闊多八塊折半得四塊為半
　　　　　較自乗得十六塊與積數一千九百二
　　　　　十塊相加得一千九百三十六塊開方
　　　　　得四十四塊為半和於半和四十四塊
　　　　　減半較得四十塊為闊面甎數於半和
　　　　　加半較得四十八塊為長面甎數也
設如有銀三百六十兩賞人其人數比每人所得銀
　數為五分之二問人數及每人所得銀數各幾何
　　　　　法先用比例分其總銀數以五分為一
　　　　　率二分為二率三百六十兩為三率得
　　　　　四率一百四十四兩開方得十二為人
　　　　　數以人數除共銀數三百六十兩得三
　　　　　十兩為每人所得之銀數也此法以人
　　　　　數為闊其每人所得銀數為長成一長
　　　　　方形人數既居銀數之五分之二是闊
　　　　　為二分長為五分也今將其共銀分作
　　　　　五分而取其二分即人數與所得銀數
　　　　　相等而成正方形矣故開方而得人數
　　　　　也
設如有長方面積八尺長闊相和六尺問長闊各幾
　何
　　　　　法列積如開平方法商之積八尺止可
　　　　　商二尺乃以二尺書於原積八尺之上
　　　　　而以所商二尺與和數六尺相減餘四
　　　　　尺以所商二尺乗之得八尺書於原積
　　　　　之下相減恰盡即知長方之闊得二尺
　　　　　與和六尺相減得四尺即為長方之長
　　　　　也如圖甲乙丙丁長方形容積八尺其
　　　　　甲乙邊長四尺甲丁邊闊二尺其甲丁
　　　　　與甲乙相併得六尺即長闊之和初商
　　　　　所得二尺即甲戊己丁正方之每一邊
　　　　　葢兩邊俱止一位故以初商所得為一
　　　　　邊於長闊和内減去初商所餘即又一
　　　　　邊是以兩邊相乗而與原積相等也此
　　　　　法比較數為問者在加減之異其以較
　　　　　數為問者以所商之數與較數相加此
　　　　　以和數為問者則以所商之數與和數
　　　　　相減也
　　　　　又法以積八尺用四因之得三十二尺
　　　　　而以和數六尺自乗得三十六尺減去
　　　　　四因之數餘四尺開方得二尺即為長
　　　　　闊相較之數乃以較數二尺與和數六
　　　　　尺相加得八尺折半得四尺即長方之
　　　　　長減較二尺得二尺即長方之闊也如
　　　　　圖甲乙丙丁長方形容積八尺四因之
　　　　　得甲乙丙丁戊己庚乙辛壬癸己子丁
　　　　　丑壬四長方形廻環相湊成一空心正
　　　　　方式較之和數六尺自乗之甲戊辛子
　　　　　正方形所少者止正中之一小正方形
　　　　　故相減即餘丑丙庚癸之一小正方形
　　　　　其丑丙類每一邊即長闊之較故開方
　　　　　得長闊之較既得較加於和數是為倍
　　　　　長故折半而得長長減較而得闊也此
　　　　　法比較數為問者亦在加減之異其以
　　　　　較為問者用較自乗與四因數相加開
　　　　　方而得和此以和為問者用和自乗與
　　　　　四因數相減開方而得較也
　　　　　又法先將和數六尺折半得三尺為半
　　　　　和自乗得九尺與原積八尺相減得一
　　　　　尺平方開之仍得一尺為半較於半和
　　　　　減半較得二尺為闊於半和加半較得
　　　　　四尺為長如圖甲乙丙丁長方形甲乙
　　　　　為闊甲丁為長甲壬為長闊和(丁壬與/丁丙闊)
　　　　　(等/)折半為甲庚半和將甲乙丙丁長方
　　　　　内之庚辛丙丁移於乙丑癸己則成甲
　　　　　丑癸己辛庚一磬折形與甲庚半和自
　　　　　乗之甲丑子庚正方形相減餘己癸子
　　　　　辛一小正方形即半較自乗之方故開
　　　　　方而得半較也故甲丑之半和減乙丑
　　　　　之半較得甲乙之闊於甲庚之半和加
　　　　　庚丁之半較得甲丁之長也又圖甲乙
　　　　　丙丁長方形容積八尺甲壬為長闊之
　　　　　和甲庚己庚庚壬皆半和甲丁長減等
　　　　　甲乙闊之甲戊餘戊丁為長闊之較其
　　　　　庚丁則為半較而甲丁己丁丁壬又為
　　　　　連比例之三線故己丁中率自乗之方
　　　　　與甲丁首率丁壬末率相乗之長方等
　　　　　(見幾何原本/九卷第三節)則是己丁自乗之方與原
　　　　　設甲乙丙丁長方之積等也又己庚丁
　　　　　為勾股形其己丁邊自乗之方與丁庚
　　　　　邊自乗之方相併而與己庚自乗之方
　　　　　等(見幾何原本/九卷第四節)故於己庚半和自乗方
　　　　　内減去與原設甲乙丙丁長方積相等
　　　　　之己丁自乗之數開方而得庚丁為半
　　　　　較於己庚相等之庚壬半和内減庚丁
　　　　　半較而得丁壬與丁丙等之闊又於己
　　　　　庚相等之甲庚半和加庚丁半較而得
　　　　　甲丁之長也
設如有長方面積八百六十四尺長闊相和六十尺
　問長闊各幾何
　　　　　法列積如開平方法商之其八百尺為
　　　　　初商積可商二十尺乃以二十尺書於
　　　　　原積八百尺之上而以初商二十尺與
　　　　　和數六十尺相減得四十尺以初商二
　　　　　十尺乗之得八百尺書於原積之下相
　　　　　減餘六十四尺為次商廉隅之共積乃
　　　　　以初商二十尺倍之得四十尺與和數
　　　　　六十尺相減餘二十尺為廉法以除六
　　　　　十四尺足三尺因廉法内尚要減去商
　　　　　數為法故取大數為四尺則以四尺書
　　　　　於原積四尺之上而以廉法二十尺與
　　　　　次商四尺相減得十六尺以次商四尺
　　　　　乗之得六十四尺書於餘積之下與餘
　　　　　積相減恰盡即知長方之闊得二十四
　　　　　尺與和六十尺相減餘三十六尺即為
　　　　　長方之長也如圖甲乙丙丁長方形容
　　　　　積八百六十四尺其甲乙邊闊二十四
　　　　　尺甲丁邊長三十六尺甲戊為長闊和
　　　　　六十尺其丁戊與甲乙等甲子二十尺
　　　　　為初商數與辛戊等甲辛四十尺則和
　　　　　内減去初商之數兩數相乗成甲子己
　　　　　辛長方形即初商所減之積也丁戊既
　　　　　與甲乙等辛戊又與甲子等則丁辛與
　　　　　子乙等丁庚己辛小長方積與庚丑壬
　　　　　丙長方積等是則次商廉隅之共積即
　　　　　子乙壬丑之積也次於甲戊和内減倍
　　　　　初商數四十尺如寅戊餘甲寅二十尺
　　　　　與子癸等為廉法子乙者為次商數也
　　　　　子乙與丑癸等則於子癸廉法内減丑
　　　　　癸餘子丑與次商子乙相乗得子乙壬
　　　　　丑小長方即次商所減之積故減原積
　　　　　恰盡也以初商甲子二十尺合次商子
　　　　　乙四尺得甲乙二十四尺為闊於甲戊
　　　　　長闊和六十尺内減與甲乙相等之丁
　　　　　戊闊二十四尺得甲丁三十六尺為長
　　　　　也三商以後皆倣此遞析開之
　　　　　又法以積八百六十四尺用四因之得
　　　　　三千四百五十六尺而以和六十尺自
　　　　　乗得三千六百尺減去四因之數餘一
　　　　　百四十四尺開方得一十二尺即為長
　　　　　闊之較乃以較十二尺與和六十尺相
　　　　　加得七十二尺折半得三十六尺即長
　　　　　方之長減較十二尺得二十四尺即長
　　　　　方之闊也
　　　　　又法先將和數六十尺折半得三十尺
　　　　　為半和自乗得九百尺與原積八百六
　　　　　十四尺相減得三十六尺開方得六尺
　　　　　為半較於半和減半較得二十四尺為
　　　　　闊於半和加半較得三十六尺為長也
設如有長方面積一萬九千三百一十二尺長闊相
　和二百七十八尺問長闊各幾何
　　　　　法列積如開平方法商之其一萬尺為
　　　　　初商積可商一百尺乃以一百尺書於
　　　　　原積一萬尺之上而以初商一百尺與
　　　　　和數二百七十八尺相減得一百七十
　　　　　八尺以初商一百尺乗之得一萬七千
　　　　　八百尺書於原積之下相減餘一千五
　　　　　百一十二尺為次商廉隅之共積乃以
　　　　　初商一百尺倍之得二百尺與和數相
　　　　　減得七十八尺為廉法以除一千五百
　　　　　一十二尺止足一十尺因廉法内尚要
　　　　　減去商數為法故取大數為三十尺則
　　　　　以三十尺書於原積三百尺之上而以
　　　　　廉法七十八尺與次商三十尺相減得
　　　　　四十八尺以次商三十尺乗之得一千
　　　　　四百四十尺書與餘積之下與餘積相
　　　　　減餘七十二尺為三商廉隅之共積乃
　　　　　以初商次商之一百三十尺倍之得二
　　　　　百六十尺與和數二百七十八尺相減
　　　　　餘十八尺為廉法以除七十二尺止足
　　　　　四尺亦因取大於足除之數故定為六
　　　　　尺則以六尺書於原積二尺之上而以
　　　　　廉法十八尺與三商六尺相減得十二
　　　　　尺以三商六尺乗之得七十二尺書於
　　　　　餘積之下與餘積相減恰盡即知長方
　　　　　之闊得一百三十六尺與和二百七十
　　　　　八尺相減餘一百四十二尺即為長方
　　　　　之長也此法次商三商皆取大於足除
　　　　　之數反覆商除始能相符不若四因積
　　　　　數減和自乗開方之法或半和自乗減
　　　　　原積開方之法為整齊也法以一萬九
　　　　　千三百一十二尺用四因之得七萬七
　　　　　千二百四十八尺而以和二百七十八
　　　　　尺自乗得七萬七千二百八十四尺減
　　　　　去四因之數餘三十六尺開方得六尺
　　　　　即為長闊之較乃以較六尺與和二百
　　　　　七十八尺相加得二百八十四尺折半
　　　　　得一百四十二尺即長方之長減較六
　　　　　尺得一百三十六尺即長方之闊也
設如有長方面積六萬九千三百六十尺長闊相和
　七百八十二尺問長闊各幾何
　　　　　法列積如開平方法商之其六萬為初
　　　　　商積可除二百尺而以二百尺與和數
　　　　　七百八十二尺相減得五百八十二尺
　　　　　以初商二百尺乗之得十一萬六千四
　　　　　百尺大於積數乃改商一百尺書於原
　　　　　積六萬尺之上而以所商一百尺與和
　　　　　數七百八十二尺相減得六百八十二
　　　　　尺以初商一百尺乗之得六萬八千二
　　　　　百尺書於原積之下相減餘一千一百
　　　　　六十尺為次商廉隅之共積乃以初商
　　　　　一百尺倍之得二百尺與和數七百八
　　　　　十二尺相減得五百八十二尺為廉法
　　　　　以除一千一百六十尺止足二尺爰書
　　　　　空位於原積三百尺之上而以二尺書
　　　　　於原積空尺之上而以廉法五百八十
　　　　　二尺與三商二尺相減得五百八十尺
　　　　　以三商二尺乗之得一千一百六十尺
　　　　　書於原積之下與餘積相減恰盡即知
　　　　　長方之闊得一百零二尺與和七百八
　　　　　十二尺相減餘六百八十尺即為長方
　　　　　之長也此法初商應商二百尺因減縱
　　　　　相乗得數轉大於原積故改商一百尺
　　　　　凡遇此類不若用四因積數之法與半
　　　　　和自乗之法算之法以和數七百八十
　　　　　二尺折半得三百九十一尺自乗得一
　　　　　十五萬二千八百八十一尺與原積六
　　　　　萬九千三百六十尺相減餘八萬三千
　　　　　五百二十一尺開方得二百八十九尺
　　　　　為半較於半和減半較得一百零二尺
　　　　　為闊於半和加半較得六百八十尺為
　　　　　長也
設如有錢四千七百六十文買果樹不知數但知樹
　之共數與每株之價相加得一百七十四問樹數
　及價各幾何
　　　　　法以共數一百七十四折半得八十七
　　　　　為半和自乗得七千五百六十九與共
　　　　　錢四千七百六十文相減餘二千八百
　　　　　零九開方得五十三為半較於半和減
　　　　　半較餘三十四為樹數於半和加半較
　　　　　得一百四十為樹價也此法以樹數為
　　　　　闊樹價為長成一長方形其樹數與樹
　　　　　價相加即如長闊之和故以半和自乗
　　　　　減積開方得半較既得半較以減半和
　　　　　為樹數加半和為樹價也
設如有法書一卷共一千一百五十九字其行數與
　每行字數相加共八十問行數及字數各幾何
　　　　　法以和數八十折半得四十為半和自
　　　　　乗得一千六百與共字一千一百五十
　　　　　九相減餘四百四十一開方得二十一
　　　　　為半較於半和加半較得六十一為行
　　　　　數於半和減半較餘十九為每行字數
　　　　　也
設如有五百八十八人用船均載其船數與每船所
　載人數相加比船數多四分之三問船數與每船
　所載人數各幾何
　　　　　法先用比例分其積以三分為一率一
　　　　　分為二率五百八十八人為三率得四
　　　　　率一百九十六人用開平方法開之得
　　　　　十四為船數以三因之得四十二為每
　　　　　船所載之人數也此以船數為闊每船
　　　　　所載人數為長成一長方形船數與人
　　　　　數相加即如長闊之和和數既比船數
　　　　　多四分之三則是和數為四分每船所
　　　　　載人數為三分船數為一分即闊為一
　　　　　分長為三分也故將共人數三分之而
　　　　　取其一則人數與船數同為一分而成
　　　　　正方形矣故平方開之即得船數每船
　　　　　所載人數既為船數之三倍故三因之
　　　　　為所載人數也
　
　
　
　
　
　
　
　
　
　
　
　
　
　
　
御製數理精藴下編卷十一
　欽定四庫全書
御製數理精藴下編卷十二
　　面部二
　　　勾股(定勾股無零數法形内勾股弦相求法附勾/股求積    勾股    求中垂線及容方圓)
　　　(等形相求勾股弦/和較    法)
　　勾股
周髀曰折矩以為勾廣三股修四徑隅五既方其外
半其一矩環而共盤得成三四五兩矩共長二十有
五是為積矩此言勾股正數之所以立法也葢勾股
得長方之半形故其一角必成矩(所謂直/角也)而後可謂
勾股如其一角不能成矩則為三角形而非勾股矣
因勾股一角必直故立於圜界之正一半而自直角
所作垂線遂成連比例三率是以直角相對界所作
方形之積必與兩傍二界所作兩方形之積等(見幾/何原)
(本九卷/第四節)而勾股弦彼此相求之法於此生焉其法所
該有四一勾股弦三者知其二而得其一或知其二
而得其積一勾股形自其直角對弦界求垂線一勾
股形内容方圓等形一勾股弦三者知其一復知其
餘二者之較或二者之和而得其二或知其兩較或
兩和或一較一和而得其三(勾股弦和較之法雖雜/出多端然皆不出勾股)
(弦方積相求之理較有勾股較勾弦較股弦較和有/勾股和勾弦和股弦和和較相疉則又有弦與勾股)
(和相和或名之曰弦和和有弦與勾股和相較或名/之曰弦和較有弦與勾股較相和或名之曰弦較和)
(有弦與勾股較相較或名之曰弦較較又有勾與股/弦和相和者或名之曰勾和和股與勾弦和相和者)
(或名之曰股和和即弦和和也勾與股弦和相較者/或名之曰勾和較股與勾弦較相和者或名之曰股)
(較和即弦較和也股與勾弦和相較者或名之曰股/和較勾與股弦較相和者或名之曰勾較和即弦較)
(較也勾與股弦較相較者或名之曰勾較較股與/勾弦較相較者或名之曰股較較即弦和較也)此
四者皆勾股之正法理一定而數隨之者也至若勾
三股四弦五之類倍之至於億兆而總不越此一定
之分者名曰正勾股槩以比例推之則三者止有其
一即可得其二或有積而即得其三界此為數一定
而法隨之者也一一按類列題發明如左
　　定勾股弦無零數法
設如用二四八連比例三率定勾股弦無零數問各
　得幾何
　　　　　法以中率四命為四尺為股首率二尺
　　　　　與末率八尺相減餘六尺折半得三尺
　　　　　為勾首率二尺與末率八尺相加得十
　　　　　尺折半得五尺為弦也如圖甲乙為首
　　　　　率二尺丙乙為中率四尺乙丁為末率
　　　　　八尺今以甲乙與乙丁相和共為甲丁
　　　　　十尺而以丙乙立於甲丁線相和之乙
　　　　　處乃以甲丁折半於戊以戊為心甲丙
　　　　　丁為界作半圜復以丙至甲至丁作丙
　　　　　甲丙丁二線遂成甲丙丁勾股形其丙
　　　　　角立於圜界之半必為直角(見幾何原/本四卷第)
　　　　　(十四/節)而丙乙為垂線即將甲丙丁勾股
　　　　　形分為甲乙丙丙乙丁兩勾股形而與
　　　　　原形為同式三勾股形矣(見幾何原本/九卷第一節)
　　　　　其甲乙與丙乙之比同於丙乙與乙丁
　　　　　之比為連比例三率故以中率丙乙為
　　　　　股而首率甲乙(與己/丁等)與末率乙丁相減
　　　　　餘乙己折半得乙戊為勾又首率甲乙
　　　　　與末率乙丁相加之甲丁折半得甲戊
　　　　　戊丁二半徑與丙戊等為弦也此法原
　　　　　為定勾股弦三者俱無零數之法所設
　　　　　之數必彼此可以度盡始可立為準則
　　　　　否則勾股弦三者必有一不盡之數矣
設如有四六可以度盡之兩數欲定勾股弦無零數
　問各得幾何
　　　　　法以四尺為首率六尺為中率將中率
　　　　　六尺自乗得三十六尺用首率四尺除
　　　　　之得九尺為末率乃以中率六尺為股
　　　　　首率四尺與末率九尺相減餘五尺折
　　　　　半得二尺五寸為勾首率四尺與末率
　　　　　九尺相加得十三尺折半得六尺五寸
　　　　　為弦也如圖甲乙為首率四尺丙乙為
　　　　　中率六尺今以中率六尺自乗用首率
　　　　　四尺除之乃得乙丁末率九尺爰以甲
　　　　　乙首率乙丁末率相和折半於戊以戊
　　　　　為心甲丙丁為界作半圜復自丙至甲
　　　　　至丁作二線則成甲丙丁直角三角形
　　　　　其丙乙中率即為丙直角之垂線故以
　　　　　中率丙乙為股而首率甲乙與末率乙
　　　　　丁相減餘乙己折半得乙戊為勾而首
　　　　　率甲乙與末率乙丁相加得甲丁折半
　　　　　得甲戊戊丁與丙戊等為弦也
設如有四六九連比例三率以中率六倍之為股定
　勾弦無零數問各得幾何
　　　　　法以首率四尺與末率九尺相減餘五
　　　　　尺為勾首率四尺與末率九尺相加得
　　　　　十三尺為弦也如圖甲乙為首率四尺
　　　　　丙乙為中率六尺乙丁為末率九尺爰
　　　　　以甲乙首率與乙丁末率相和折半於
　　　　　戊以戊為心甲丙丁為界作一全圜復
　　　　　自丙至甲至丁作二線則成甲丙丁直
　　　　　角三角形其丙乙中率即為丙直角之
　　　　　垂線今將中率丙乙倍之即得丙庚為
　　　　　股故以首率甲乙(與己/丁等)與末率乙丁相
　　　　　減餘乙己與庚辛等為勾又首率甲乙
　　　　　與末率乙丁相加得甲丁全徑與丙辛
　　　　　等為弦也葢前二法用中率為股故以
　　　　　首率末率相減折半為勾首率末率相
　　　　　加折半為弦此法則倍中率為股故以
　　　　　首率末率相減即為勾首率末率相加
　　　　　即為弦而皆不用折半也又圖甲乙為
　　　　　首率四尺乙丙為末率九尺甲丙為首
　　　　　率與末率相加之十三尺丁丙為首率
　　　　　與末率相減所餘之五尺如依甲丙線
　　　　　度作甲戊己丙正方形即為弦自乗之
　　　　　方如依丁丙線度作丁庚辛丙正方形
　　　　　即為勾自乗之方今以乙丙末率亦作
　　　　　一正方形將兩邊線引長至甲戊己丙
　　　　　正方形界則成甲癸丑乙與丑壬己子
　　　　　二長方形仍餘癸戊壬丑一小正方形
　　　　　又以丁庚辛丙正方形之丁庚界引長
　　　　　至乙丑子丙正方形之丑子界則又成
　　　　　乙丑寅丁一長方形與前一長方形等
　　　　　仍餘庚寅子辛一小長方形合前癸戊
　　　　　壬丑一小正方形則亦與前一長方形
　　　　　等是此四長方形皆為首率與末率相
　　　　　乗之長方而與中率自乗之正方形相
　　　　　等矣(見算法原本/二卷第三節)如以此四長方形共
　　　　　計之則為甲戊己辛庚丁一磬折形今
　　　　　甲戊己丙既為弦自乗之一正方而丁
　　　　　庚辛丙又為勾自乗之一正方則兩方
　　　　　相減所餘之甲戊己辛庚丁磬折形之
　　　　　積與股自乗之一正方等(見幾何原本/九卷第四節)
　　　　　甲戊己辛庚丁磬折形既為四長方之
　　　　　共積則四長方之共積亦必與股自乗
　　　　　之一正方等首率末率相乗之四長方
　　　　　既與股自乗之一正方等則中率自乗
　　　　　之四正方亦必與股自乗之一正方等
　　　　　是故中率自乗之四正方合之而為股
　　　　　自乗之一正方則其每邊必比中率各
　　　　　大一倍(見幾何原本/七卷第五節)故倍中率而為股
　　　　　者必取首率末率之和而為弦首率末
　　　　　率之較而為勾葢首率末率相和自乗
　　　　　之一正方内減去首率末率相較自乗
　　　　　之一正方甫能得中率加倍自乗之一
　　　　　正方積也
　　勾股弦相求法(勾股求積附/)
設如有股四尺勾三尺求弦幾何
　　　　　法以股四尺自乗得十六尺勾三尺自
　　　　　乗得九尺相加得二十五尺開方得五
　　　　　尺即為弦也如圖甲乙丙勾股形其甲
　　　　　乙股所作丁戊乙甲正方形積乙丙勾
　　　　　所作乙己庚丙正方形積相併必與甲
　　　　　丙弦所作甲丙壬辛正方形積等試自
　　　　　乙直角過甲丙弦作一乙癸子線則將
　　　　　甲丙壬辛正方形分為甲癸子辛癸丙
　　　　　壬子二長方形而甲乙丙勾股形分為
　　　　　甲乙癸乙丙癸同式兩勾股形矣其甲
　　　　　癸與甲乙之比同於甲乙與甲丙之比
　　　　　為連比例三率故甲乙中率所作丁戊
　　　　　乙甲正方形與甲癸首率甲丙末率相
　　　　　等之甲辛所作甲癸子辛長方形之積
　　　　　相等也又癸丙與乙丙之比同於乙丙
　　　　　與甲丙之比為連比例三率故乙丙中
　　　　　率所作乙己庚丙正方形與癸丙首率
　　　　　甲丙末率相等之丙壬所作癸丙壬子
　　　　　長方形之積相等也一正方所分之二
　　　　　長方既與二正方之積相等則此二正
　　　　　方之積相合與彼一正方之積相等可
　　　　　知矣
設如有勾五尺弦十三尺求股幾何
　　　　　法以勾五尺自乗得二十五尺弦十三
　　　　　尺自乗得一百六十九尺相減餘一百
　　　　　四十四尺開方得十二尺即為股也如
　　　　　圖甲乙丙勾股形自乙直角過甲丙弦
　　　　　作一乙癸子線則將甲丙壬辛正方形
　　　　　分為甲癸子辛癸丙壬子二長方形其
　　　　　癸丙壬子長方形積與乙丙勾所作乙
　　　　　己庚丙正方形積等其甲癸子辛長方
　　　　　形積與甲乙股所作丁戊乙甲正方形
　　　　　積等故甲丙弦所作甲丙壬辛正方形
　　　　　内減去與乙己庚丙正方形相等之癸
　　　　　丙壬子長方形餘甲癸子辛長方形即
　　　　　與丁戊乙甲正方形之積相等故開方
　　　　　而得甲乙為股也
設如有股二十一尺弦二十九尺求勾幾何
　　　　　法以股二十一尺自乗得四百四十一
　　　　　尺弦二十九尺自乗得八百四十一尺
　　　　　相減餘四百尺開方得二十尺即為勾
　　　　　也如圖甲乙丙勾股形自乙直角過甲
　　　　　丙弦作一乙癸子線則將甲丙壬辛正
　　　　　方形分為甲癸子辛癸丙壬子二長方
　　　　　形其甲癸子辛長方形積與甲乙股所
　　　　　作丁戊乙甲正方形積等其癸丙壬子
　　　　　長方形積與乙丙勾所作乙己庚丙正
　　　　　方形積等故甲丙弦所作甲丙壬辛正
　　　　　方形内減去與丁戊乙甲正方形相等
　　　　　之甲癸子辛長方形餘癸丙壬子長方
　　　　　形即與乙己庚丙正方形之積相等故
　　　　　開方而得乙丙為勾也
設如有勾六尺股八尺求面積幾何
　　　　　法以勾六尺與股八尺相乗得四十八
　　　　　尺折半得二十四尺為面積也如圖甲
　　　　　乙丙勾股形其乙丙勾與甲乙股相乗
　　　　　則成甲乙丙丁長方形其積比甲乙丙
　　　　　勾股形正大一倍故折半得勾股積也
　　　　　若有勾弦求面積則用勾弦求股之法
　　　　　得股與勾相乗折半得面積或有股弦
　　　　　求面積則用股弦求勾之法得勾與股
　　　　　相乗折半得面積也
　　　　　又法將勾六尺折半得三尺與股八尺
　　　　　相乗亦得二十四尺為面積也如圖甲
　　　　　乙丙勾股形將乙丙勾折半為乙丁與
　　　　　甲乙股相乗成甲乙丁戊長方形其甲
　　　　　戊己小勾股形與己丁丙小勾股形之
　　　　　積等如以甲戊己小勾股形移於己丁
　　　　　丙適合甲乙丙勾股形積故甲乙丁戊
　　　　　長方形積與甲乙丙勾股形積相等也
　　勾股形内求中垂線及容方圓等形
設如有勾六尺股八尺弦十尺欲自直角對弦界作
　垂線問得幾何
　　　　　法以弦十尺為一率勾六尺為二率股
　　　　　八尺為三率推得四率四尺八寸即為
　　　　　自直角對弦界所作垂線也如圖甲乙
　　　　　丙勾股形作甲丁垂線則將甲乙丙勾
　　　　　股形分為甲丁乙甲丁丙兩勾股形皆
　　　　　與原形為同式故原甲乙丙勾股形之
　　　　　乙丙弦與甲乙勾之比同於今所分甲
　　　　　丁丙勾股形之甲丙弦與甲丁勾之比
　　　　　而為相當比例四率也
設如有勾六尺股八尺弦十尺欲自直角對弦界作
　垂線分弦為二段問所分二段大小各幾何
　　　　　法以勾六尺自乗得三十六尺以弦十
　　　　　尺除之得三尺六寸為垂線所分之小
　　　　　界以股八尺自乗得六十四尺以弦十
　　　　　尺除之得六尺四寸為垂線所分之大
　　　　　界也如圖甲乙丙勾股形作甲丁垂線
　　　　　則分甲乙丙勾股形為甲丁乙甲丁丙
　　　　　兩勾股形皆與原形為同式故原甲乙
　　　　　丙勾股形之乙丙弦與甲乙勾之比同
　　　　　於今所分甲丁乙勾股形之甲乙弦與
　　　　　乙丁勾之比為連比例三率而原甲乙
　　　　　丙勾股形之乙丙弦與甲丙股之比又
　　　　　同於今所分甲丁丙勾股形之甲丙弦
　　　　　與丙丁股之比亦為連比例三率是以
　　　　　原甲乙丙勾股形之甲乙勾又為今所
　　　　　分甲丁乙勾股形之弦者為中率自乗
　　　　　而以原甲乙丙勾股形之乙丙弦為首
　　　　　率除之得末率乙丁為甲丁垂線所分
　　　　　之小界原甲乙丙勾股形之甲丙股又
　　　　　為今所分甲丁丙勾股形之弦者為中
　　　　　率自乗而以原甲乙丙勾股形之乙丙
　　　　　弦為首率除之得末率丁丙為甲丁垂
　　　　　線所分之大界也
設如有勾五尺股十二尺問内容方邊幾何
　　　　　法以勾五尺與股十二尺相加得十七
　　　　　尺為一率勾五尺為二率股十二尺為
　　　　　三率推得四率三尺五寸二分九釐有
　　　　　餘為内容方邊也如圖甲乙丙勾股形
　　　　　甲乙為股十二尺乙丙為勾五尺試依
　　　　　乙丙勾數將甲乙股引長作甲戊線為
　　　　　勾股和十七尺自戊與乙丙勾平行作
　　　　　戊丁線又將甲丙弦引長作甲丁線則
　　　　　成甲戊丁同式勾股形復自丙角與甲
　　　　　戊線平行作丙壬線則成丙壬戊乙正
　　　　　方即為甲戊丁勾股形所容之方故甲
　　　　　戊丁勾股形之甲戊股與乙丙方邊之
　　　　　比同於甲乙丙勾股形之甲乙股與己
　　　　　辛方邊之比也
設如有方城一座四正有門自南門直行八里有一
　塔自西門直行至二里切城角亦望見塔問城每
　面幾何
　　　　　法以西門外二里與南門外八里相乗
　　　　　得十六里開方得四里倍之得八里即
　　　　　為城每一面之數也如圖甲乙丙勾股
　　　　　形乙己為西門外二里甲丁為南門外
　　　　　八里戊己與戊丁皆為城之每邊之一
　　　　　半而甲丁戊勾股形與戊己乙勾股形
　　　　　為同式故乙己與己戊之比同於戊丁
　　　　　與丁甲之比為相當比例四率且己戊
　　　　　與戊丁皆為一體故又為相連比例三
　　　　　率是以乙己首率與甲丁末率相乗開
　　　　　方而得戊丁或戊己皆為中率為城之
　　　　　每邊之一半也
設如有甲乙丙勾股形内容丁己丙戊長方形但知
　丁戊寛為戊丙長四分之一從甲至戊為四尺從
　乙至己為九尺問長方及勾股各幾何
　　　　　法以甲戊四尺與乙己九尺相乗得三
　　　　　十六尺為内容長方之積用四歸之得
　　　　　九尺開方得三尺為己丙即長方之闊
　　　　　以四因之得十二尺為戊丙即長方之
　　　　　長以戊丙十二尺加甲戊四尺得十六
　　　　　尺為股以己丙三尺加乙己九尺得十
　　　　　二尺為勾也葢丁己乙勾股形與甲戊
　　　　　丁勾股形皆與甲乙丙勾股形為同式
　　　　　故丁己乙勾股形之乙己勾與丁己股
　　　　　之比即同於甲戊丁勾股形之丁戊勾
　　　　　與甲戊股之比而乙己首率與甲戊四
　　　　　率相乗之數必與丁己二率與丁戊三
　　　　　率相乗之數相等是以乙己與甲戊相
　　　　　乗即為丁己丙戊長方形之積也丁戊
　　　　　既為戊丙之四分之一則以四歸之即
　　　　　成丁戊線所作之正方形積故開方得
　　　　　丁戊之闊又四因之而得戊丙之長也
　　　　　既得丁戊而丁戊與己丙等故己丙與
　　　　　乙己相加得乙丙之勾而戊丙與甲戊
　　　　　相加得甲丙之股也
設如有勾八尺股十五尺弦十七尺問内容圓徑幾
　　　　　何
　　　　　法以勾八尺與股十五尺相乗得一百
　　　　　二十尺乃以勾八尺股十五尺弦十七
　　　　　尺三數相加共四十尺除之得三尺為
　　　　　容圓半徑倍之得六尺為容圓全徑也
　　　　　如圖甲乙丙勾股形内容丁圜形試自
　　　　　圜中心至甲乙丙三角作丁甲丁乙丁
　　　　　丙三線則分甲乙丙勾股形為甲丁乙
　　　　　甲丁丙乙丁丙三三角形勾股弦三線
　　　　　皆為三角形之底邊而丁戊半徑皆為
　　　　　其垂線矣今勾股相乗所得之長方積
　　　　　原比甲乙丙勾股形積大一倍即如將
　　　　　所分三三角形各用垂線乗底邊所得
　　　　　之三長方積合為一長方也三長方之
　　　　　長雖不同而闊則一故各以長除積而
　　　　　得闊者即如合勾股弦三邊除勾股相
　　　　　乗之積而得半徑也
　　　　　又法以勾八尺與股十五尺相加得二
　　　　　十三尺内減弦十七尺餘六尺即為内
　　　　　容圓之全徑也如圖甲乙丙勾股形自
　　　　　圜中心作丁甲丁乙丁丙三線又作丁
　　　　　戊丁己丁庚三垂線則丙戊與丙己等
　　　　　甲戊與甲庚等乙己與乙庚原等甲乙
　　　　　股與乙丙勾相併比甲丙弦所多者惟
　　　　　乙己乙庚二段今於甲乙股乙丙勾相
　　　　　併度内減去甲丙弦即如甲乙股内減
　　　　　去與甲戊等之甲庚乙丙勾内減去與
　　　　　丙戊等之丙己所餘者止乙庚與乙己
　　　　　皆為圓之半徑二半徑相合非全徑耶
　　勾股弦和較相求法(上/)
勾股弦和較相求之法錯綜變換共有六十舊算書
所有者八按舊法可以變通者三十有四舊法所無
今創立者一十有八依題比類列目於前按法循序
設問於後以備人之觀覽焉
　　有勾有股弦較求股弦(第一/舊有)
　　有勾有股弦和求股弦(第二/舊有)
　　有股有勾弦較求勾弦(第三/舊有)
　　有股有勾弦和求勾弦(第四/舊有)
　　有弦有勾股較求勾股(第五/舊有)
　　有弦有勾股和求勾股(第六/舊有)
　　有勾弦和有股弦和求勾股弦(第七/舊有)
　　有勾股和有股弦和求勾股弦(第八/新立)
　　有勾股和有勾弦和求勾股弦(第九/新立)
　　有勾弦較有股弦較求勾股弦(第十/舊有)
　　有勾股較有勾弦較求勾股弦(第十一按/舊法變通)
　　有勾股較有股弦較求勾股弦(第十二按/舊法變通)
　　有勾股和有勾弦較求勾股弦(第十四/新立)
　　有勾股和有股弦較求勾股弦(第十五/新立)
　　有勾弦和有股弦較求勾股弦(並見第十/五新立)
　　有勾弦和有勾股較求勾股弦(第十三按/舊法變通)
　　有股弦和有勾弦較求勾股弦(并見第十/四新立)
　　有股弦和有勾股較求勾股弦(并見第十三/按舊法變通)
　　有勾有勾股弦總和求股弦(第十八按/舊法變通)
　　有勾有弦與勾股和之較求股弦(第十六按/舊法變通)
　　有勾有弦與勾股較之和求股弦(第十九按/舊法變通)
　　有勾有弦與勾股較之較求股弦(第十七按/舊法變通)
　　有股有勾股弦總和求勾弦(第二十二按/舊法變通)
　　有股有弦與勾股和之較求勾弦(第二十按/舊法變通)
　　有股有弦與勾股較之和求勾弦(第二十三按/舊法變通)
　　有股有弦與勾股較之較求勾弦(第二十一按/舊法變通)
　　有弦有勾股弦總和求勾股(第二十六按/舊法變通)
　　有弦有弦與勾股和之較求勾股(第二十四按/舊法變通)
　　有弦有弦與勾股較之和求勾股(第二十七按/舊法變通)
　　有弦有弦與勾股較之較求勾股(第二十五按/舊法變通)
　　有勾股和有勾股弦總和求勾股弦(并見第二/十六按舊)
　　(法變/通)
　　有勾股和有弦與勾股和之較求勾股弦(并見/第二)
　　(十四按舊/法變通)
　　有勾股和有弦與勾股較之和求勾股弦(第三/十八)
　　(新/立)
　　有勾股和有弦與勾股較之較求勾股弦(第三/十七)
　　(新/立)
　　有勾弦和有勾股弦總和求勾股弦(并見第二/十二按舊)
　　(法變/通)
　　有勾弦和有弦與勾股和之較求勾股弦(第三/十九)
　　(新/立)
　　有勾弦和有弦與勾股較之和求勾股弦(第十/四新)
　　(立/)
　　有勾弦和有弦與勾股較之較求勾股弦(并見/第二)
　　(十一按舊/法變通)
　　有股弦和有勾股弦總和求勾股弦(并見第十/八按舊法)
　　(變/通)
　　有股弦和有弦與勾股和之較求勾股弦(第四/十一)
　　(新/立)
　　有股弦和有弦與勾股較之和求勾股弦(並見/第十)
　　(九按舊/法變通)
　　有股弦和有弦與勾股較之較求勾股弦(第四/十二)
　　(新/立)
　　有勾股較有勾股弦總和求勾股弦(第三十/四新立)
　　有勾股較有弦與勾股和之較求勾股弦(第四/十三)
　　(新/立)
　　有勾股較有弦與勾股較之和求勾股弦(并見/第二)
　　(十七按舊/法變通)
　　有勾股較有弦與勾股較之較求勾股弦(并見/第二)
　　(十五按舊/法變通)
　　有勾弦較有勾股弦總和求勾股弦(第三十/五新立)
　　有勾弦較有弦與勾股和之較求勾股弦(并見/第二)
　　(十按舊/法變通)
　　有勾弦較有弦與勾股較之和求勾股弦(并見/第二)
　　(十三按舊/法變通)
　　有勾弦較有弦與勾股較之較求勾股弦(第四/十四)
　　(新/立)
　　有股弦較有勾股弦總和求勾股弦(第三十/六新立)
　　有股弦較有弦與勾股和之較求勾股弦(并見/第十)
　　(六按舊/法變通)
　　有股弦較有弦與勾股較之和求勾股弦(第四/十五)
　　(新/立)
　　有股弦較有弦與勾股較之較求勾股弦(并見/第十)
　　(七按舊/法變通)
　　有勾股弦總和有弦與勾股和之較求勾股弦
　　(第三十三按/舊法變通)
　　有勾股弦總和有弦與勾股較之和求勾股弦
　　(第三十按/舊法變通)
　　有勾股弦總和有弦與勾股較之較求勾股弦
　　(第三十一按/舊法變通)
　　有弦與勾股和之較有弦與勾股較之和求勾
　　股弦(第二十九按/舊法變通)
　　有弦與勾股和之較有弦與勾股較之較求勾
　　股弦(第二十八按/舊法變通)
　　有弦與勾股較之和有弦與勾股較之較求勾
　　股弦(第三十二按/舊法變通)
設如有勾十五尺股弦較五尺求股弦各幾何(第/一)
　　　　　法以勾十五尺自乗得二百二十五尺
　　　　　以股弦較五尺除之得四十五尺為股
　　　　　弦和與股弦較五尺相加得五十尺折
　　　　　半得二十五尺為弦於弦二十五尺内
　　　　　減股弦較五尺餘二十尺為股也如圖
　　　　　甲乙為勾十五尺丁乙為股弦較五尺
　　　　　試自甲至丁作甲丁線則成甲乙丁勾
　　　　　股形復以丁乙線引長而以甲為直角
　　　　　作甲丙線則又成丙甲丁勾股形爰以
　　　　　丁丙線折半於戊而以戊為心甲為界
　　　　　作丙甲丁半圜則丁乙甲乙乙丙即為
　　　　　連比例三率故以中率甲乙勾自乗以
　　　　　首率丁乙股弦較除之得末率乙丙為
　　　　　股弦和也乙丙與丁乙相加得丁丙全
　　　　　徑折半得丁戊戊丙半徑俱與甲戊等
　　　　　故甲戊為弦於丁戊半徑内減丁乙股
　　　　　弦較餘乙戊即為股也又圖甲乙丙丁
　　　　　為弦自乗之正方積甲庚己戊為股自
　　　　　乗之正方積故乙丙丁戊己庚磬折形
　　　　　與勾自乗之正方積相等今將戊己辛
　　　　　丁移為辛壬癸丙則成庚乙癸壬一長
　　　　　方形其庚壬長即股弦和其庚乙闊即
　　　　　股弦較故將勾自乗之數以股弦較除
　　　　　之而得股弦和也
　　　　　又法以勾十五尺自乗得二百二十五
　　　　　尺又以股弦較五尺自乗得二十五尺
　　　　　相減餘二百尺折半得一百尺以股弦
　　　　　較五尺除之得二十尺為股加股弦較
　　　　　五尺得二十五尺為弦也如圖甲乙丙
　　　　　丁為弦自乗之正方積甲庚己戊為股
　　　　　自乗之正方積故乙丙丁戊己庚磬折
　　　　　形與勾自乗之正方積相等而已壬丙
　　　　　辛即股弦較自乗之正方積也於乙丙
　　　　　丁戊己庚磬折形積内減己壬丙辛股
　　　　　弦較自乗之正方積餘庚乙壬己與戊
　　　　　己辛丁二長方形折半即餘戊己辛丁
　　　　　一長方形其戊己長即股其己辛闊即
　　　　　股弦較故以股弦較除折半之積而得
　　　　　股也
設如有勾二十八尺股弦和九十八尺求股弦各幾
　何(第/二)
　　　　　法以勾二十八尺自乗得七百八十四
　　　　　尺以股弦和九十八尺除之得八尺為
　　　　　股弦較與股弦和九十八尺相加得一
　　　　　百零六尺折半得五十三尺為弦於股
　　　　　弦和九十八尺内減弦五十三尺餘四
　　　　　十五尺為股也如圖甲乙為勾二十八
　　　　　尺乙丙為股弦和九十八尺試自甲至
　　　　　丙作甲丙線則成甲乙丙勾股形復以
　　　　　乙丙線引長而以甲為直角作甲丁線
　　　　　則又成丙甲丁勾股形爰以丁丙線折
　　　　　半於戊而以戊為心作丙甲丁半圜則
　　　　　乙丙甲乙丁乙即為連比例三率故以
　　　　　中率甲乙勾自乗以首率乙丙股弦和
　　　　　除之得末率丁乙為股弦較也丁乙與
　　　　　乙丙相加得丁丙全徑折半得丁戊戊
　　　　　丙半徑俱與甲戊等故甲戊為弦於乙
　　　　　丙股弦和内減戊丙半徑或於丁戊半
　　　　　徑内減丁乙股弦較餘乙戊即為股也
　　　　　又圖甲乙丙丁為弦自乗之正方積甲
　　　　　庚己戊為股自乗之正方積故乙丙丁
　　　　　戊己庚磬折形與勾自乗之正方積相
　　　　　等今將戊己辛丁移為辛壬癸丙則成
　　　　　庚乙癸壬一長方形其庚壬長即股弦
　　　　　和其庚乙闊即股弦較故勾自乗之數
　　　　　以股弦和除之而得股弦較也
　　　　　又法以勾二十八尺自乗得七百八十
　　　　　四尺又以股弦和九十八尺自乗得九
　　　　　千六百零四尺兩數相加得一萬零三
　　　　　百八十八尺折半得五千一百九十四
　　　　　尺以股弦和九十八尺除之得五十三
　　　　　尺為弦於股弦和九十八尺内減弦五
　　　　　十三尺餘四十五尺為股也如圖甲乙
　　　　　丙丁為股弦和自乗之正方積内戊己
　　　　　丙庚為弦自乗之正方積甲辛戊壬為
　　　　　股自乗之正方積辛乙己戊與壬戊庚
　　　　　丁為股弦相乗之二長方積勾自乗之
　　　　　正方積則與癸子辛甲壬丑磬折形相
　　　　　等如加甲辛戊壬股自乗之正方積則
　　　　　成癸子戊丑正方形為一勾方一股方
　　　　　相和之積而與戊己丙庚一弦方之積
　　　　　相等今以勾自乗之磬折形之積加於
　　　　　股弦和自乗之正方積内即如將癸寅
　　　　　壬丑長方形移補於子夘乙辛遂成寅
　　　　　卯丙丁一大長方形折半則餘壬己丙
　　　　　丁一長方形其闊即弦其長即股弦和
　　　　　故以股弦和除折半之積而得弦也
設如有股三十二尺勾弦較十六尺求勾弦各幾何
　(第/三)
　　　　　法以股三十二尺自乗得一千零二十
　　　　　四尺以勾弦較十六尺除之得六十四
　　　　　尺為勾弦和與勾弦較十六尺相加得
　　　　　八十尺折半得四十尺為弦於弦四十
　　　　　尺内減勾弦較十六尺餘二十四尺為
　　　　　勾也如圖甲乙為股三十二尺丁乙為
　　　　　勾弦較十六尺試自甲至丁作甲丁線
　　　　　則成甲乙丁勾股形復以丁乙線引長
　　　　　而以甲為直角作甲丙線則又成丙甲
　　　　　丁勾股形爰以丁丙線折半於戊而以
　　　　　戊為心甲為界作丙甲丁半圜則丁乙
　　　　　甲乙乙丙即為連比例三率故以中率
　　　　　甲乙股自乗以首率丁乙勾弦較除之
　　　　　得末率乙丙為勾弦和也丁乙與乙丙
　　　　　相加為丁丙全徑折半得丁戊戊丙半
　　　　　徑俱與甲戊等故甲戊為弦於丁戊半
　　　　　徑内減丁乙勾弦較餘乙戊即為勾也
　　　　　又圖甲乙丙丁為弦自乗之正方積甲
　　　　　庚己戊為勾自乗之正方積故乙丙丁
　　　　　戊己庚磬折形與股自乗之正方積相
　　　　　等今將戊己辛丁移為辛壬癸丙則成
　　　　　庚乙癸壬一長方形其庚壬長即勾弦
　　　　　和其庚乙闊即勾弦較故將股自乗之
　　　　　數以勾弦較除之而得勾弦和也
　　　　　又法以股三十二尺自乗得一千零二
　　　　　十四尺又以勾弦較十六尺自乗得二
　　　　　百五十六尺相減餘七百六十八尺折
　　　　　半得三百八十四尺以勾弦較十六尺
　　　　　除之得二十四尺為勾加勾弦較十六
　　　　　尺得四十尺為弦也如圖甲乙丙丁為
　　　　　弦自乗之正方積甲庚己戊為勾自乗
　　　　　之正方積故乙丙丁戊己庚磬折形與
　　　　　股自乗之正方積相等而以壬丙辛即
　　　　　勾弦較自乗之正方積也於乙丙丁戊
　　　　　己庚磬折形積内減己壬丙辛勾弦較
　　　　　自乗之正方積餘庚乙壬己與戊己辛
　　　　　丁二長方形折半即餘戊己辛丁一長
　　　　　方形其戊己長即勾其己辛闊即勾弦
　　　　　較故以勾弦較除折半之積而得勾也
設如有股八尺勾弦和十六尺求勾弦各幾何(第/四)
　　　　　法以股八尺自乗得六十四尺以勾弦
　　　　　和十六尺除之得四尺為勾弦較與勾
　　　　　弦和十六尺相加得二十尺折半得十
　　　　　尺為弦於勾弦和十六尺内減弦十尺
　　　　　餘六尺為勾也如圖甲乙為股八尺乙
　　　　　丙為勾弦和十六尺試自甲至丙作甲
　　　　　丙線則成甲乙丙勾股形復以乙丙線
　　　　　引長而以甲為直角作甲丁線則又成
　　　　　丙甲丁勾股形爰以丁丙線折半於戊
　　　　　而以戊為心甲為界作丙甲丁半圜則
　　　　　乙丙甲乙丁乙即為連比例三率故將
　　　　　中率甲乙股自乗以首率乙丙勾弦和
　　　　　除之得末率丁乙為勾弦較也丁乙與
　　　　　乙丙相加為丁丙全徑折半得丁戊戊
　　　　　丙半徑俱與甲戊等故甲戊為弦於乙
　　　　　丙勾弦和内減戊丙半徑或丁戊半徑
　　　　　内減丁乙勾弦較餘乙戊即為勾也又
　　　　　圖甲乙丙丁為弦自乗之正方積甲庚
　　　　　己戊為勾自乗之正方積故乙丙丁戊
　　　　　己庚磬折形與股自乗之正方積相等
　　　　　今將戊己辛丁移為辛壬癸丙則成庚
　　　　　乙癸壬一長方形其庚壬長即勾弦和
　　　　　其庚乙闊即勾弦較故股自乗之數以
　　　　　勾弦和除之而得勾弦較也
　　　　　又以法股八尺自乗得六十四尺又以
　　　　　勾弦和十六尺自乗得二百五十六尺
　　　　　相加得三百二十尺折半得一百六十
　　　　　尺以勾弦和十六尺除之得十尺為弦
　　　　　於勾弦和十六尺内減弦十尺餘六尺
　　　　　為勾也如圖甲乙丙丁為勾弦和自乗
　　　　　之正方積内戊己丙庚為弦自乗之正
　　　　　方積甲辛戊壬為勾自乗之正方積辛
　　　　　乙己戊與壬戊庚丁為勾弦相乗之二
　　　　　長方積股自乗之正方積則與癸子辛
　　　　　甲壬丑之磬折形相等如加甲辛戊壬
　　　　　勾自乗之正方積則成癸子戊丑正方
　　　　　形為一勾方一股方相和之積而與戊
　　　　　己丙庚一弦方之積相等今以股自乗
　　　　　之磬折形之積加於勾弦和自乗之正
　　　　　方積内即如將癸寅壬丑長方形移補
　　　　　於子卯乙辛遂成寅卯丙丁一大長方
　　　　　形折半則餘壬己丙丁一長方形其闊
　　　　　即弦其長即勾弦和故以勾弦和除折
　　　　　半之積而得弦也
設如有弦三十四尺勾股較十四尺求勾股各幾何
　(第/五)
　　　　　法以弦三十四尺自乗得一千一百五
　　　　　十六尺又以勾股較自乗得一百九十
　　　　　六尺相減餘九百六十尺折半得四百
　　　　　八十尺為勾股相乗之一長方形積乃
　　　　　以勾股較十四尺為長闊較用帶縱較
　　　　　數開方法算之得闊十六尺為勾得長
　　　　　三十尺為股也如圖甲乙丙丁為弦自
　　　　　乗之正方積戊己庚辛為勾股較自乗
　　　　　之正方積相減餘甲戊乙類四勾股形
　　　　　為二長方形積折半餘一長方形積其
　　　　　闊即勾其長即股其長闊較即勾股較
　　　　　故以帶縱較數開方法算之而得闊為
　　　　　勾得長為股也
　　　　　又法以弦三十四尺自乗得一千一百
　　　　　五十六尺倍之得二千三百一十二尺
　　　　　又以勾股較十四尺自乗得一百九十
　　　　　六尺相減餘二千一百一十六尺開方
　　　　　得四十六尺為勾股和於勾股和四十
　　　　　六尺内減勾股較十四尺餘三十二尺
　　　　　折半得十六尺為勾於勾十六尺加勾
　　　　　股較十四尺得三十尺為股也如圖甲
　　　　　乙丙丁為勾股和自乗之正方内容甲
　　　　　戊己類八勾股積與壬癸子丑一勾股
　　　　　較積戊己庚辛為弦自乗之正方内容
　　　　　戊癸己類四勾股積與壬癸子丑一勾
　　　　　股較積倍之則為八勾股積二勾股較
　　　　　積即如甲乙丙丁一大正方形仍餘壬
　　　　　癸子丑一小正方形今減所餘壬癸子
　　　　　丑一小正方形(即一勾/股較積)仍餘八勾股積
　　　　　一勾股較積為甲乙丙丁正方形即勾
　　　　　股和自乗之方故開方而得勾股和也
設如有弦三十九尺勾股和五十一尺求勾股各幾
　何(第/六)
　　　　　法以勾股和五十一尺自乗得二千六
　　　　　百零一尺又以弦三十九尺自乗得一
　　　　　千五百二十一尺相減餘一千零八十
　　　　　尺折半得五百四十尺為勾股相乗之
　　　　　一長方形積乃以勾股和五十一尺為
　　　　　長闊和用帶縱和數開方法算之得闊
　　　　　十五尺為勾得長三十六尺為股也如
　　　　　圖甲乙丙丁為勾股和自乗之正方積
　　　　　戊己庚辛為弦自乗之正方積相減餘
　　　　　甲戊己類四勾股形為二長方形積折
　　　　　半餘一長方形積其闊即勾其長即股
　　　　　其長闊和即勾股和故以帶縱和數開
　　　　　方法算之而得闊為勾得長為股也
　　　　　又法以弦三十九尺自乗得一千五百
　　　　　二十一尺倍之得三千零四十二尺又
　　　　　以勾股和五十一尺自乗得二千六百
　　　　　零一尺相減餘四百四十一尺開方得
　　　　　二十一尺為勾股較於勾股和五十一
　　　　　尺内減勾股較二十一尺餘三十尺折
　　　　　半得十五尺為勾於勾十五尺加勾股
　　　　　較二十一尺得三十六尺為股也如圖
　　　　　戊己庚辛為弦自乗之正方内容戊癸
　　　　　己類四勾股積與壬癸子丑一勾股較
　　　　　積倍之則為八勾股積二勾股較積即
　　　　　如甲乙丙丁一大正方形仍餘壬癸子
　　　　　丑一小正方形又甲乙丙丁為勾股和
　　　　　自乘之正方内容甲戊巳類八勾股積
　　　　　壬癸子丑一勾股較積今以所倍之一
　　　　　大正方形又餘一小正方形内減甲乙
　　　　　丙丁正方形即餘壬癸子丑一小正方
　　　　　形為勾股較積故開方而得勾股較也
設如有勾弦和二十四尺股弦和二十七尺求勾股
　弦各幾何(第/七)
　　　　　法以勾弦和二十四尺與股弦和二十
　　　　　七尺相乗得六百四十八尺倍之得一
　　　　　千二百九十六尺開方得三十六尺為
　　　　　勾股弦總和於總和三十六尺内減勾
　　　　　弦和二十四尺餘十二尺為股於總和
　　　　　三十六尺内減股弦和二十七尺餘九
　　　　　尺為勾於股弦和二十七尺内減股十
　　　　　二尺或勾弦和二十四尺内減勾九尺
　　　　　餘十五尺為弦也如圖甲乙線為勾弦
　　　　　和甲丁線為股弦和相乗得甲乙丙丁
　　　　　長方形内戊己庚丁為弦自乗之正方
　　　　　辛乙壬己為勾股相乗之長方甲辛巳
　　　　　戊為股弦相乘之長方己壬丙庚為勾
　　　　　弦相乗之長方倍之即為癸子丑寅一
　　　　　大正方其每一邊即勾股弦之總和其
　　　　　卯辰己寅為弦自乗之正方即如前圖
　　　　　之戊己庚丁然其午未申辰為股自乘
　　　　　之正方其酉子戌未為勾自乗之正方
　　　　　兩方相合又與前圖戊己庚丁弦自乗
　　　　　之正方相等其艮酉未午與未戌乾申
　　　　　為勾股相乗之二長方每一形即如前
　　　　　圖之辛乙壬己然其亥午辰卯與辰申
　　　　　坎巳為股弦相乗之二長方每一形即
　　　　　如前圖之甲辛己戊然其癸艮午亥與
　　　　　申乾丑坎為勾弦相乗之二長方每一
　　　　　形即如前圖之己壬丙庚然因癸子丑
　　　　　寅正方比甲乙丙丁長方每一形俱多
　　　　　一倍故甲乙勾弦和甲丁股弦和相乗
　　　　　所成之甲乙丙丁長方倍之而與癸子
　　　　　丑寅正方等開方得癸子類之每一邊
　　　　　皆為勾股弦之總和也
設如有勾股和二十一尺股弦和二十七尺求勾股
　弦各幾何(第/八)
　　　　　法以勾股和二十一尺自乗得四百四
　　　　　十一尺又以股弦和二十七尺自乗得
　　　　　七百二十九尺兩數相減餘二百八十
　　　　　八尺乃以勾股和二十一尺與勾弦和
　　　　　二十七尺相減餘六尺為勾弦較(葢股/與勾)
　　　　　(和股與弦和皆為一股所/和故相減即勾弦較也)自乗得三十
　　　　　六尺與兩和自乗相減之餘二百八十
　　　　　八尺相加得三百二十四尺開方得十
　　　　　八尺為股與勾弦較之和内減勾弦較
　　　　　六尺餘十二尺為股於勾股和二十一
　　　　　尺内減股十二尺餘九尺為勾加勾弦
　　　　　較六尺得十五尺為弦也如圖甲乙丙
　　　　　丁為勾股和自乗之一大正方内戊乙
　　　　　庚己為股自乘之一正方辛己壬丁為
　　　　　勾自乘之一正方甲戊已辛與己庚丙
　　　　　壬為勾股相乗之二長方又癸子丑寅
　　　　　為股弦和自乗之一大正方内卯子巳
　　　　　辰為股自乗之一正方午辰未寅為弦
　　　　　自乗之一正方癸卯辰午與辰巳丑未
　　　　　為股弦相乗之二長方今甲乙丙丁勾
　　　　　股和自乗之方與癸子丑寅股弦和自
　　　　　乗之方相減則於癸子丑寅股弦和自
　　　　　乗之方内去卯子己辰股自乗之一正
　　　　　方酉辰戌乾勾自乗之一正方又去申
　　　　　卯辰酉與辰巳亥戌勾股相乗之二長
　　　　　方所餘癸申酉午與戌亥丑未二長方
　　　　　為勾弦較與股相乗之二長方又午酉
　　　　　乾戌未寅一磬折形為弦自乗之一正
　　　　　方内減勾自乗之一正方所餘之股自
　　　　　乗之一正方如以此磬折形積作一股
　　　　　自乗之一正方再加癸申酉午與戌亥
　　　　　丑未之勾弦較與股相乗之二長方則
　　　　　惟缺午艮未震為勾弦較自乗之一小
　　　　　正方今以勾弦較自乗之數加於兩和
　　　　　自乗相減之餘甫成癸坎丑震一正方
　　　　　故開方而得癸坎類之每一邊為股與
　　　　　勾弦較相和之數也
設如有勾股和二十一尺勾弦和二十四尺求勾股
　弦各幾何(第/九)
　　　　　法以勾股和二十一尺自乗得四百四
　　　　　十一尺又以勾弦和二十四尺自乗得
　　　　　五百七十六尺兩數相減餘一百三十
　　　　　五尺乃以勾股和二十一尺與勾弦和
　　　　　二十四尺相減餘三尺為股弦較(葢勾/與股)
　　　　　(和勾與弦和皆為一勾所/和故相減即股弦較也)自乗得九尺
　　　　　與兩和自乗相減之餘一百三十五尺
　　　　　相加得一百四十四尺開方得十二尺
　　　　　為勾與股弦較之和内減股弦較三尺
　　　　　餘九尺為勾於勾股和二十一尺内減
　　　　　勾九尺餘十二尺為股加股弦較三尺
　　　　　得十五尺為弦也如圖甲乙丙丁為勾
　　　　　股和自乗之一大正方内戊乙庚己為
　　　　　勾自乗之一正方辛已壬丁為股自乗
　　　　　之一正方甲戊已辛與己庚丙壬為勾
　　　　　股相乘之二長方又癸子丑寅為勾弦
　　　　　和自乗之一大正方内卯子巳辰為勾
　　　　　自乗之一正方午辰未寅為弦自乗之
　　　　　一正方癸卯辰午與辰己丑未為勾弦
　　　　　相乗之二長方今甲乙丙丁勾股和自
　　　　　乗之方與癸子丑寅勾弦和自乗之方
　　　　　相減則於癸子丑寅勾弦和自乗之方
　　　　　内去卯子己辰勾自乘之一正方酉辰
　　　　　戌乾股自乘之一正方又去申卯辰酉
　　　　　與辰己亥戌勾股相乗之二長方所餘
　　　　　癸申酉午與戌亥丑未二長方為股弦
　　　　　較與勾相乗之二長方又午酉乾戌未
　　　　　寅一磬折形為弦自乗之一正方内減
　　　　　股自乗之一正方所餘之勾自乗之一
　　　　　正方如以此磬折形積作一勾自乗之
　　　　　一正方再加癸申酉午與戌亥丑未之
　　　　　股弦較與勾相乗之二長方則惟缺午
　　　　　艮未震為股弦較自乗之一小正方今
　　　　　以股弦較自乗之數加於兩和自乗相
　　　　　減之餘甫成癸坎丑震一正方故開方
　　　　　而得癸坎類之每一邊為勾與股弦較
　　　　　相和之數也
設如有勾弦較九尺股弦較二尺求勾股弦各幾何
　(第/十)
　　　　　法以勾弦較九尺與股弦較二尺相乗
　　　　　得十八尺倍之得三十六尺開方得六
　　　　　尺為弦比勾股和相差之較加股弦較
　　　　　二尺得八尺為勾加勾弦較九尺得十
　　　　　五尺為股於勾數加勾弦較九尺得十
　　　　　七尺為弦或於股數加股弦較二尺亦
　　　　　得十七尺為弦也如圖甲乙丙丁為弦
　　　　　自乗之一正方戊己丙庚為股自乗之
　　　　　一正方二方相減所餘甲乙己戊庚丁
　　　　　磬折形即與勾自乗之一正方等而乙
　　　　　己與庚丁皆為股弦較試作甲壬癸辛
　　　　　一正方為勾自乗之方則壬乙與辛丁
　　　　　皆為股弦較其壬丑與乙己等辛子與
　　　　　丁庚等亦皆為股弦較以壬乙之勾弦
　　　　　較與壬丑之股弦較相乗則成壬乙己
　　　　　丑之一長方形以辛丁之勾弦較與辛
　　　　　子之股弦較相乗則成辛子庚丁之一
　　　　　長方形此兩長方形必與戊丑癸子一
　　　　　正方形相等何也葢甲乙己戊庚丁與
　　　　　勾自乗之一正方相等之磬折形内減
　　　　　甲壬丑戊子辛一小磬折形則餘壬乙
　　　　　己丑與辛子庚丁二長方形若於甲壬
　　　　　癸辛勾自乗之一正方内減甲壬丑戊
　　　　　子辛磬折形則餘戊丑癸子一小正方
　　　　　形夫甲乙己戊庚丁磬折形既與甲壬
　　　　　癸辛之勾自乗之一正方相等今同減
　　　　　去甲壬丑戊子辛磬折形則彼所餘之
　　　　　二長方必與此所餘之一正方相等可
　　　　　知矣故勾弦較與股弦較相乗倍之開
　　　　　方而得弦比勾股和相差之較加股弦
　　　　　較得勾加勾弦較而得股也(葢圖以乙/丙為弦己)
　　　　　(丙為股故乙己為股弦較若以壬癸勾/與己丙股相和則壬癸勾之壬丑一段)
　　　　　(即為股弦較而勾股和比弦所多者惟/丑癸一段故丑癸為弦比勾股和相差)
　　　　　(之較/也)
設如有勾股較三十四尺勾弦較三十六尺求勾股
　弦各幾何(第十/一)
　　　　　法以勾股較三十四尺與勾弦較三十
　　　　　六尺相減餘二尺為股弦較即如前法
　　　　　以股弦較二尺與勾弦較三十六尺相
　　　　　乗得七十二尺倍之得一百四十四尺
　　　　　開方得十二尺為弦比勾股和相差之
　　　　　較加股弦較二尺得十四尺為勾加勾
　　　　　弦較三十六尺得四十八尺為股於勾
　　　　　數加勾弦較三十六尺得五十尺為弦
　　　　　或於股數加股弦較二尺亦得五十尺
　　　　　為弦也如圖甲乙為勾甲丙為股甲丁
　　　　　為弦乙丙為勾股較乙丁為勾弦較而
　　　　　丙丁為股弦較今以乙丁勾弦較減乙
　　　　　丙勾股較所餘丙丁即為股弦較既得
　　　　　股弦較則如勾弦較股弦較求勾股弦
　　　　　之法算之即得各數矣
設如有勾股較十四尺股弦較二尺求勾股弦各幾
　何(第二/十)
　　　　　法以勾股較十四尺與股弦較二尺相
　　　　　加得十六尺為勾弦較即如前法以勾
　　　　　弦較十六尺與股弦較二尺相乗得三
　　　　　十二尺倍之得六十四尺開方得八尺
　　　　　為弦比勾股和相差之較加股弦較二
　　　　　尺得十尺為勾加勾弦較十六尺得二
　　　　　十四尺為股於勾數加勾弦較十六尺
　　　　　得二十六尺為弦或於股數加股弦較
　　　　　二尺亦得二十六尺為弦也如圖甲乙
　　　　　為勾甲丙為股甲丁為弦乙丙為勾股
　　　　　較丙丁為股弦較而乙丁為勾弦較今
　　　　　以乙丙勾股較與丙丁股弦較相加則
　　　　　得乙丁之勾弦較既得勾弦較則如勾
　　　　　弦較股弦較求勾股弦之法算之即得
　　　　　各數矣
設如有勾弦和二十四尺勾股較三尺求勾股弦各
　幾何(第十/三)
　　　　　法以勾弦和二十四尺加勾股較三尺
　　　　　得二十七尺為股弦和用勾弦和股弦
　　　　　和求勾股弦之法算之以勾弦和二十
　　　　　四尺與股弦和二十七尺相乗得六百
　　　　　四十八尺倍之得一千二百九十六尺
　　　　　開方得三十六尺為勾股弦總和内減
　　　　　勾弦和二十四尺餘十二尺為股減勾
　　　　　股較三尺餘九尺為勾於勾弦和二十
　　　　　四尺内減勾九尺餘十五尺為弦也如
　　　　　圖甲丙為股乙丙為勾丙丁為弦乙丁
　　　　　為勾弦和甲乙為勾股較而甲丁為股
　　　　　弦和故甲乙勾股較與乙丁勾弦和相
　　　　　加得甲丁為股弦和也若夫股弦和勾
　　　　　股較求勾股弦者則於股弦和内減勾
　　　　　股較即勾弦和亦用勾弦和股弦和求
　　　　　勾股弦之法算之如甲丙為股乙丙為
　　　　　勾丙丁為弦則甲丁為股弦和甲乙為
　　　　　勾股較而乙丁為勾弦和故於甲丁股
　　　　　弦和内減甲乙勾股較餘乙丁為勾弦
　　　　　和也
設如有勾股和二十三尺勾弦較九尺求勾股弦各
　幾何(第十/四)
　　　　　法以勾股和二十三尺加勾弦較九尺
　　　　　得三十二尺為股弦和用勾股和股弦
　　　　　和求勾股弦之法算之以勾股和二十
　　　　　三尺自乗得五百二十九尺又以股弦
　　　　　和三十二尺自乗得一千零二十四尺
　　　　　兩數相減餘四百五十九尺乃以勾弦
　　　　　較九尺自乗得八十一尺與兩和自乗
　　　　　相減之餘四百九十五尺相加得五百
　　　　　七十六尺開方得二十四尺為股與勾
　　　　　弦較之和内減勾弦較九尺餘十五尺
　　　　　為股於勾股和二十三尺内減股十五
　　　　　尺餘八尺為勾加勾弦較九尺得十七
　　　　　尺為弦也如圖甲丙為弦乙丙為勾丙
　　　　　丁為股乙丁為勾股和甲乙為勾弦較
　　　　　而甲丁為股弦和故甲乙勾弦較與乙
　　　　　丁勾股和相加得甲丁為股弦和也若
　　　　　夫股弦和勾弦較求勾股弦者則於股
　　　　　弦和内減勾弦較即勾股和亦用勾股
　　　　　和股弦和求勾股弦之法算之如甲丙
　　　　　為弦乙丙為勾丙丁為股則甲丁為股
　　　　　弦和甲乙為勾弦較而乙丁為勾股和
　　　　　故於甲丁股弦和内減甲乙勾弦較餘
　　　　　乙丁為勾股和也
設如有勾股和十七尺股弦較一尺求勾股弦各幾
　何(第十/五)
　　　　　法以勾股和十七尺加股弦較一尺得
　　　　　十八尺為勾弦和用勾股和勾弦和求
　　　　　勾股弦之法算之以勾股和十七尺自
　　　　　乗得二百八十九尺又以勾弦和十八
　　　　　尺自乗得三百二十四尺兩數相減餘
　　　　　三十五尺乃以股弦較一尺自乗仍得
　　　　　一尺與兩和自乗相減之餘三十五尺
　　　　　相加得三十六尺開方得六尺為勾與
　　　　　股弦較之和内減股弦較一尺餘五尺
　　　　　為勾於勾股和十七尺内減勾五尺餘
　　　　　十二尺為股加股弦較一尺得十三尺
　　　　　為弦也如圖甲乙為勾乙丙為股乙丁
　　　　　為弦甲丙為勾股和丙丁為股弦較而
　　　　　甲丁為勾弦和故甲丙勾股和與丙丁
　　　　　股弦較相加得甲丁為勾弦和也若夫
　　　　　勾弦和股弦較求勾股弦者則於勾弦
　　　　　和内減股弦較即勾股和亦用勾股和
　　　　　勾弦和求勾股弦之法算之如甲乙為
　　　　　勾乙丙為股乙丁為弦則甲丁為勾弦
　　　　　和丙丁為股弦較而甲丙為勾股和故
　　　　　於甲丁勾弦和内減丙丁股弦較餘甲
　　　　　丙為勾股和也
設如有勾八尺弦與勾股和之較六尺求股弦各幾
　何(第十/六)
　　　　　法以勾八尺内減弦與勾股和之較六
　　　　　尺餘二尺為股弦較用有勾有股弦較
　　　　　求股弦法算之如甲乙為勾乙丙為股
　　　　　甲丙為勾股和丁丙為弦甲丁為弦與
　　　　　勾股和之較丁乙為股弦較故甲乙勾
　　　　　内減甲丁弦與勾股和之較餘丁乙為
　　　　　股弦較也若有股弦較與弦與勾股和
　　　　　之較求勾股弦者則以股弦較與弦與
　　　　　勾股和之較相加即勾亦用有勾有股
　　　　　弦較求股弦法算之
設如有勾八尺弦與勾股較之較十尺求股弦各幾
　何(第十/七)
　　　　　法以勾八尺與弦與勾股較之較十尺
　　　　　相減餘二尺為股弦較用有勾有股弦
　　　　　較求股弦法算之如甲乙為股丙乙為
　　　　　勾甲丁為弦甲丙為勾股較乙丁為股
　　　　　弦較丙丁為弦與勾股較之較故丙丁
　　　　　弦與勾股較之較内減丙丁勾餘乙丁
　　　　　為股弦較也若有股弦較與弦與勾股
　　　　　較之較求勾股弦者則以股弦較與弦
　　　　　與勾股較之較相減餘即勾亦用有勾
　　　　　有股弦較求股弦法算之
設如有勾八尺勾股弦總和四十尺求股弦各幾何
　(第十/八)
　　　　　法以勾八尺與勾股弦總和四十尺相
　　　　　減餘三十二尺為股弦和用有勾有股
　　　　　弦和求股弦法算之如甲乙為勾乙丙
　　　　　為股丙丁為弦甲丁為勾股弦總和故
　　　　　甲丁勾股弦總和内減甲乙勾餘乙丁
　　　　　為股弦和也若有股弦和與勾股弦總
　　　　　和求勾股弦者則以股弦和與勾股弦
　　　　　總和相減餘即勾亦用有勾有股弦和
　　　　　求股弦法算之
設如有勾八尺弦與勾股較之和二十四尺求股弦
　各幾何(第十/九)
　　　　　法以勾八尺與弦與勾股較之和二十
　　　　　四尺相加得三十二尺為股弦和用有
　　　　　勾有股弦和求股弦法算之如甲乙為
　　　　　勾甲丙為股乙丙為勾股較丙丁為弦
　　　　　甲丁為股弦和乙丁為弦與勾股較之
　　　　　和故以甲乙勾與乙丁弦與勾股較之
　　　　　和相加得甲丁為股弦和也若有股弦
　　　　　和與弦與勾股較之和求勾股弦者則
　　　　　於股弦和内減弦與勾股較之和餘即
　　　　　勾亦用有勾有股弦和求股弦法算之
設如有股十五尺弦與勾股和之較六尺求勾弦各
　幾何(第二/十)
　　　　　法以股十五尺内減弦與勾股和之較
　　　　　六尺餘九尺為勾弦較用有股有勾弦
　　　　　較求勾弦法算之如甲乙為股乙丙為
　　　　　勾甲丙為勾股和丁丙為弦甲丁為弦
　　　　　與勾股和之較丁乙為勾弦較故甲乙
　　　　　股内減甲丁弦與勾股和之較餘丁乙
　　　　　即勾弦較也若有勾弦較與弦與勾股
　　　　　和之較求勾股弦者則以勾弦較與弦
　　　　　與勾股和之較相加即股亦用有股有
　　　　　勾弦較求勾弦法算之
設如有股十五尺弦與勾股較之較十尺求勾弦各
　幾何(第二/十一)
　　　　　法以股十五尺與弦與勾股較之較十
　　　　　尺相加得二十五尺為勾弦和用有股
　　　　　有勾弦和求勾弦法算之如甲乙為股
　　　　　甲丙為勾丙丁為弦甲丁為勾弦和丙
　　　　　乙為勾股較乙丁為弦與勾股較之較
　　　　　故以甲乙股與乙丁弦與勾股較之較
　　　　　相加得甲丁為勾弦和也若有勾弦和
　　　　　與弦與勾股較之較求勾股弦者則於
　　　　　勾弦和内減弦與勾股較之較餘即股
　　　　　亦用有股有勾弦和求勾弦法算之
設如有股十五尺勾股弦總和四十尺求勾弦各幾
　何(第二/十二)
　　　　　法以股十五尺與勾股弦總和四十尺
　　　　　相減餘二十五尺為勾弦和用有股有
　　　　　勾弦和求勾弦法算之如甲乙為股乙
　　　　　丙為勾丙丁為弦甲丁為勾股弦總和
　　　　　故甲丁勾股弦總和内減甲乙股餘乙
　　　　　丁為勾弦和也若有勾弦和與勾股弦
　　　　　總和求勾股弦者則以勾股和與勾股
　　　　　弦總和相減餘即股亦用有股有勾弦
　　　　　和求勾弦法算之
設如有股十五尺弦與勾股較之和二十四尺求勾
　弦各幾何(第二/十三)
　　　　　法以股十五尺與弦與勾股較之和二
　　　　　十四尺相減餘九尺為勾弦較用有股
　　　　　有勾弦較求勾弦法算之如甲乙為股
　　　　　丙乙為勾丙丁為弦甲丙為勾股較乙
　　　　　丁為勾弦較甲丁為弦與勾股較之和
　　　　　故甲丁弦與勾股較之和内減甲乙股
　　　　　餘乙丁為勾弦較也若有勾弦較與弦
　　　　　與勾股較之和求勾股弦者則以勾弦
　　　　　較與弦與勾股較之和相減餘即股亦
　　　　　用有股有勾弦較求勾弦法算之
設如有弦十七尺弦與勾股和之較六尺求勾股各
　幾何(第二/十四)
　　　　　法以弦十七尺與弦與勾股和之較六
　　　　　尺相加得二十三尺為勾股和用有弦
　　　　　有勾股和求勾股法算之如甲乙為弦
　　　　　甲丙為勾丙丁為股甲丁為勾股和乙
　　　　　丁為弦與勾股和之較故甲乙弦與乙
　　　　　丁弦與勾股和之較相加得甲丁為勾
　　　　　股和也若有勾股和與弦與勾股和之
　　　　　較求勾股弦者則於勾股和内減弦與
　　　　　勾股和之較餘即弦亦用有弦有勾股
　　　　　和求勾股法算之
設如有弦十七尺弦與勾股較之較十尺求勾股各
　幾何(第二/十五)
　　　　　法以弦十七尺内減弦與勾股較之較
　　　　　十尺餘七尺為勾股較用有弦有勾股
　　　　　較求勾股法算之如甲乙為弦丙丁為
　　　　　股乙丁為勾丙乙為勾股較甲丙為弦
　　　　　與勾股較之較故甲乙弦内減甲丙弦
　　　　　與勾股較之較餘丙乙為勾股較也若
　　　　　有勾股較與弦與勾股較之較求勾股
　　　　　弦者則以勾股較與弦與勾股較之較
　　　　　相加即弦亦用有弦有勾股較求勾股
　　　　　法算之
設如有弦十七尺勾股弦總和四十尺求勾股各幾
　何(第二/十六)
　　　　　法以弦十七尺與勾股弦總和四十尺
　　　　　相減餘二十三尺為勾股和用有弦有
　　　　　勾股和求勾股法算之如甲乙為弦乙
　　　　　丙為勾丙丁為股甲丁為勾股弦總和
　　　　　故甲丁勾股弦總和内減甲乙弦餘乙
　　　　　丁為勾股和也若有勾股和與勾股弦
　　　　　總和求勾股弦者則以勾股和與勾股
　　　　　弦總和相減餘即弦亦用有弦有勾股
　　　　　和求勾股法算之
設如有弦十七尺弦與勾股較之和二十四尺求勾
　股各幾何(第二/十七)
　　　　　法以弦十七尺與弦與勾股較之和二
　　　　　十四尺相減餘七尺為勾股較用有弦
　　　　　有勾股較求勾股法算之如甲乙為弦
　　　　　乙丙為股丁丙為勾乙丁為勾股較甲
　　　　　丁為弦與勾股較之和故甲丁弦與勾
　　　　　股較之和内減甲乙弦餘乙丁為勾股
　　　　　較也若有勾股較與弦與勾股較之和
　　　　　求勾股弦者則於弦與勾股較之和内
　　　　　減勾股較餘即弦亦用有弦有勾股較
　　　　　求勾股法算之
設如有弦與勾股和之較六尺弦與勾股較之較十
　尺求勾股弦各幾何(第二/十八)
　　　　　法以弦與勾股和之較六尺與弦與勾
　　　　　股較之較十尺相加得十六尺折半得
　　　　　八尺為勾於勾八尺内減弦與勾股和
　　　　　之較六尺餘二尺為股弦較用有勾有
　　　　　股弦較求股弦法算之如甲乙為股戊
　　　　　乙乙丙皆為勾甲丙為勾股和甲戊為
　　　　　勾股較甲丁為弦丁丙即弦與勾股和
　　　　　之較戊丁即弦與勾股較之較故丁丙
　　　　　弦與勾股和之較與戊丁弦與勾股較
　　　　　之較相加得戊丙為二勾之共數是以
　　　　　折半得勾也既得勾則於勾内減弦與
　　　　　勾股和之較即股弦較矣
設如有弦與勾股和之較六尺弦與勾股較之和二
　十四尺求勾股弦各幾何(第二/十九)
　　　　　法以弦與勾股和之較六尺與弦與勾
　　　　　股較之和二十四尺相加得三十尺折
　　　　　半得十五尺為股於股十五尺内減弦
　　　　　與勾股和之較六尺餘九尺為勾弦較
　　　　　用有股有勾弦較求勾弦法算之如甲
　　　　　乙乙丙皆為股丁乙為勾丁丙為勾股
　　　　　和甲丁為勾股較丁戊為弦戊丙即弦
　　　　　與勾股和之較甲戊即弦與勾股較之
　　　　　和故戊丙弦與勾股和之較與甲戊弦
　　　　　與勾股較之和相加得甲丙為二股之
　　　　　共數是以折半得股也既得股則於股
　　　　　内減弦與勾股和之較即勾弦較矣
設如有勾股弦總和四十尺弦與勾股較之和二十
　四尺求勾股弦各幾何(第三/十)
　　　　　法以勾股弦總和四十尺内減弦與勾
　　　　　股較之和二十四尺餘十六尺折半得
　　　　　八尺為勾於勾股弦總和四十尺内減
　　　　　勾八尺餘三十二尺為股弦和用有勾
　　　　　有股弦和求股弦法算之如甲乙為弦
　　　　　乙丙為股丙丁為勾乙戊為勾股較甲
　　　　　丁為勾股弦總和甲戊為弦與勾股較
　　　　　之和故甲丁勾股弦總和内減甲戊弦
　　　　　與勾股較之和餘戊丁即二勾之共數
　　　　　是以折半得勾也既得勾則於勾股弦
　　　　　總和内減勾即股弦和矣
設如有勾股弦總和四十尺弦與勾股較之較十尺
　求勾股弦各幾何(第三/十一)
　　　　　法以勾股弦總和四十尺内減弦與勾
　　　　　股較之較十尺餘三十尺折半得十五
　　　　　尺為股於勾股弦總和四十尺内減股
　　　　　十五尺餘二十五尺為勾弦和用有股
　　　　　有勾弦和求勾弦法算之如甲乙為弦
　　　　　乙丙為勾丙丁為股戊乙為勾股較甲
　　　　　丁為勾股弦總和甲戊為弦與勾股較
　　　　　之較故甲丁勾股弦總和内減甲戊弦
　　　　　與勾股較之較餘戊丁即二股之共數
　　　　　是以折半得股也既得股則於勾股弦
　　　　　總和内減股即勾弦和矣
設如有弦與勾股較之和二十四尺弦與勾股較之
　較十尺求勾股弦各幾何(第三/十二)
　　　　　法以弦與勾股較之和二十四尺與弦
　　　　　與勾股較之較十尺相加得三十四尺
　　　　　折半得十七尺為弦於弦與勾股較之
　　　　　和二十四尺内減弦十七尺餘七尺為
　　　　　勾股較用有弦有勾股較求勾股法算
　　　　　之如甲乙乙丙皆為弦乙丁為勾股較
　　　　　甲丁為弦與勾股較之和丁丙為弦與
　　　　　勾股較之較故甲丁弦與勾股較之和
　　　　　與丁丙弦與勾股較之較相加得甲丙
　　　　　為二弦之共數是以折半得弦也既得
　　　　　弦則於弦與勾股較之和内減弦即勾
　　　　　　股較矣
　設如有勾股弦總和四十尺弦與勾股和之較六尺
　　求勾股弦各幾何(第三/十三)
　　　　　　法以勾股弦總和四十尺内減弦與勾
　　　　　　股和之較六尺餘三十四尺折半得十
　　　　　　七尺為弦於勾股弦總和四十尺内減
　　　　　　弦十七尺餘二十三尺為勾股和用有
　　　　　　弦有勾股和求勾股法算之如甲乙為
　　　　　　勾股和乙丙為弦甲丙為勾股弦總和
　　　　　　甲丁為弦與勾股和之較故甲丙勾股
　　　　　　弦總和内減甲丁弦與勾股和之較餘
　　　　　　丁丙即二弦之共數是以折半得弦也
　　　　　　既得弦則於勾股弦總和内減弦即勾
　　　　　　股和矣
　
　
　
御製數理精藴下編卷十二
　欽定四庫全書
御製數理精藴下編卷十三
　　面部三
　　　勾股(勾股弦和較相求法下股勾股/積與和較相求  正勾  比例)
　　勾股弦和較相求法(下/)
設如有勾股較七尺勾股弦總和四十尺求勾股弦
　各幾何(第三/十四)
　　　　　法以勾股弦總和四十尺内減勾股較
　　　　　七尺餘三十三尺為兩勾一弦之共數
　　　　　(葢勾股弦總和為一勾一股一弦之共/數内減勾股較是於股内減勾股較即)
　　　　　(又得一勾矣故/為兩勾一弦也)自乗得一千零八十九
　　　　　尺又以勾股較七尺自乗得四十九尺
　　　　　兩自乗數相減餘一千零四十尺折半
　　　　　得五百二十尺為長方積乃以勾股弦
　　　　　總和四十尺與兩勾一弦之共數三十
　　　　　三尺相加得七十三尺為長闊和用𢃄
　　　　　縱和數開方法算之得闊八尺為勾加
　　　　　勾股較七尺得十五尺為股於勾股弦
　　　　　總和四十尺内減勾八尺又減股十五
　　　　　尺餘十七尺為弦也如圖甲乙丙丁為
　　　　　兩勾一弦自乗之一大正方内戊己庚
　　　　　辛為弦自乗之一正方甲子戊壬丑乙
　　　　　寅己庚夘丙辰癸辛己丁為勾自乗之
　　　　　四正方壬戊辛癸子丑巳戊巳寅卯庚
　　　　　辛庚辰己為勾弦相乗之四長方弦自
　　　　　乗之一正方内容四勾股積為勾股相
　　　　　乗之二長方又勾股較自乗之一小正
　　　　　方今於甲乙丙丁兩勾一弦自乗之一
　　　　　大正方内減去午未申酉勾股較自乗
　　　　　之一小正方尚餘勾股相乗之二長方
　　　　　勾弦相乗之四長方勾自乗之四正方
　　　　　折半得勾股相乗之一長方勾弦相乗
　　　　　之二長方勾自乗之二正方與戌亥乾
　　　　　坎長方形等其濶即勾其長為兩勾兩
　　　　　弦一股其長濶和為三勾兩弦一股故
　　　　　以勾股弦總和與兩勾一弦之共數相
　　　　　併為長闊和用𢃄縱和數開方法算之
　　　　　得闊為勾也
　　　　　又法以勾股弦總和四十尺自乗得一
　　　　　千六百尺折半得八百尺為長方積乃
　　　　　以勾股較七尺為長闊較用𢃄縱較數
　　　　　開方法筭之得闊二十五尺為勾弦和
　　　　　得長三十二尺為股弦和於勾股弦總
　　　　　和四十尺内減勾弦和二十五尺餘十
　　　　　五尺為股減勾股較七尺餘八尺為勾
　　　　　又於勾弦和二十五尺内減勾八尺餘
　　　　　十七尺為弦也如圖甲乙丙丁為勾股
　　　　　弦總和自乗之一大正方内戊己庚丁
　　　　　為弦自乗之一正方辛壬癸己為股自
　　　　　乗之一正方子乙丑壬為勾自乗之一
　　　　　正方甲辰辛寅與癸己卯丙為勾弦相
　　　　　乗之二長方寅辛己戊與己癸卯庚為
　　　　　股弦相乗之二長方辰子壬辛與壬丑
　　　　　己癸為勾股相乗之二長方如以勾自
　　　　　乗之一正方與股自乗之一正方相併
　　　　　則又與弦自乗之一正方相等是為弦
　　　　　自乗之正方二股弦相乗之長方二勾
　　　　　弦相乗之長方二勾股相乗之長方二
　　　　　折半即得弦自乗之正方一股弦相乗
　　　　　之長方一勾弦相乗之長方一勾股相
　　　　　乗之長方一而與午未申酉勾弦和與
　　　　　股弦和相乗之長方等葢午未申酉之
　　　　　長方内戌亥乾酉為弦自乗之一正方
　　　　　午坎亥戌為股弦相乗之一長方亥艮
　　　　　申乾為勾弦相乗之一長方坎未艮亥
　　　　　為勾股相乗之一長方其濶即勾弦和
　　　　　其長即股弦和其長濶較即勾股較故
　　　　　以勾股較為長闊較用𢃄縱較數開方
　　　　　法算之得濶為勾弦和也
設如有勾弦較九尺勾股弦總和四十尺求勾股弦
　各幾何(第三/十五)
　　　　　法以勾股弦總和四十尺内減勾弦較
　　　　　九尺餘三十一尺為兩勾一股之共數
　　　　　(盖勾股弦總和為一勾一股一弦之共/數内減勾弦較是於弦内減勾弦較即)
　　　　　(又得一勾矣故/為兩勾一股也)自乗得九百六十一尺
　　　　　又以勾股弦總和四十尺與勾弦較九
　　　　　尺相加得四十九尺爲兩弦一股之共
　　　　　數(葢勾股弦總和為一勾一股一弦之/共數今加勾弦較是於勾數加勾弦)
　　　　　(較即又得一弦矣/故為兩弦一股也)自乗得二千四百零
　　　　　一尺兩數相減餘一千四百四十尺四
　　　　　歸之得三百六十尺為長方積乃以勾
　　　　　弦較九尺為長闊較用𢃄縱較數開方
　　　　　法算之得濶十五尺為股於勾股弦總
　　　　　和四十尺内減股十五尺餘二十五尺
　　　　　為勾弦和減勾弦較九尺餘十六尺折
　　　　　半得八尺為勾加勾弦較九尺得十七
　　　　　尺為弦也如圖甲乙丙丁為兩勾一股
　　　　　自乗之一大正方内戊己庚辛為股自
　　　　　乗之一正方甲子戊壬丑乙寅己庚卯
　　　　　丙辰癸辛己丁為勾自乗之四正方壬
　　　　　戊辛癸子丑己戊己寅卯庚辛庚辰己
　　　　　為勾股相乗之四長方又午未申酉為
　　　　　兩弦一股自乗之一大正方内戊己庚
　　　　　辛為股自乗之一正方午乾戊戌坎未
　　　　　艮己庚震申巽亥辛離酉為弦自乗之
　　　　　四正方戌戊辛亥乾坎巳戊巳艮震庚
　　　　　辛庚巽離為股弦相乗之四長方今於
　　　　　午未申酉之正方内減去甲乙丙丁之
　　　　　正方所餘四隅之午乾子甲壬戌等類
　　　　　四磬折形皆為弦自乗之方内減去勾
　　　　　自乗之方與股自乗之四正方積相等
　　　　　四面之戌壬癸亥等類四長方形乃勾
　　　　　弦較與股相乗之四長方(戌戊為弦壬/戊為勾故戌)
　　　　　(壬為勾/弦較)以四歸之則餘股自乗之一正
　　　　　方勾弦較與股相乗之一長方共為戌
　　　　　坤兌亥一長方其闊即股其長即股與
　　　　　勾弦較之和故以勾弦較為長闊較用
　　　　　𢃄縱較數開方法算之得濶為股也
設如有股弦較二尺勾股弦總和四十尺求勾股弦
　各幾何(第三/十六)
　　　　　法以勾股弦總和四十尺内減股弦較
　　　　　二尺餘三十八尺為兩股一勾之共數
　　　　　(盖勾股弦總和為一勾一股一弦之共/數内減股弦較是於弦内減股弦較即)
　　　　　(又得一股矣故/為兩股一勾也)自乗得一千四百四十
　　　　　四尺又以勾股弦總和四十尺與股弦
　　　　　較二尺相加得四十二尺為兩弦一勾
　　　　　之共數(葢勾股弦總和為一勾一股一/弦之共數今加股弦較是於股)
　　　　　(數加股弦較即又得一/弦矣故為兩弦一勾也)自乗得一千七
　　　　　百六十四尺兩數相減餘三百二十尺
　　　　　四歸之得八十尺為長方積乃以股弦
　　　　　較二尺為長闊較用𢃄縱較數開方法
　　　　　算之得闊八尺為勾於勾股弦總和四
　　　　　十尺内減勾八尺餘三十二尺為股弦
　　　　　和減股弦較二尺餘三十尺折半得十
　　　　　五尺為股加股弦較二尺得十七尺為
　　　　　弦也如圖甲乙丙丁為兩股一勾自乗
　　　　　之一大正方内戊己庚辛為勾自乗之
　　　　　一正方甲子戊壬丑乙寅己庚卯丙辰
　　　　　癸辛己丁為股自乗之四正方壬戊辛
　　　　　癸子丑巳戊己寅卯庚辛庚辰己為勾
　　　　　股相乗之四長方又午未申酉為兩弦
　　　　　一勾自乗之一大正方内戊己庚辛為
　　　　　勾自乗之一正方午乾戊戌坎未艮己
　　　　　庚震申巽亥辛離酉為弦自乗之四正
　　　　　方戌戊辛亥乾坎巳戊巳艮震庚辛庚
　　　　　巽離為勾弦相乗之四長方今於午未
　　　　　申酉之正方内減去甲乙丙丁之正方
　　　　　所餘四隅之午乾子甲壬戌等類四磬
　　　　　折形皆為弦自乗之方内減去股自乗
　　　　　之方與勾自乗之四正方積相等四面
　　　　　之戌壬癸亥等類四長方形乃股弦較
　　　　　與勾相乗之四長方(戌戊為弦壬戊為/股故戌壬為股弦)
　　　　　(較/)以四歸之則餘勾自乗之一正方股
　　　　　弦較與勾相乗之一長方共為戌坤兊
　　　　　亥一長方其闊即勾其長即勾與股弦
　　　　　較之和故以股弦較為長闊較用𢃄縱
　　　　　較數開方法算之得闊為勾也
設如有勾股和二十三尺弦與勾股較之較十尺求
　勾股弦各幾何(第三/十七)
　　　　　法以勾股和二十三尺自乗得五百二
　　　　　十九尺又以勾股和二十三尺與弦與
　　　　　勾股較之較十尺相加得三十三尺為
　　　　　兩勾一弦之共數(葢弦與勾股較之較/為一勾一股弦較之)
　　　　　(共數與勾股和相加則得兩勾一股一/股弦較而股加股弦較即弦故為兩勾)
　　　　　(一弦之/共數也)自乗得一千零八十九尺兩自
　　　　　乗數相減餘五百六十尺折半得二百
　　　　　八十尺為長方積乃以弦與勾股較之
　　　　　較十尺與兩勾一弦之共數三十三尺
　　　　　相加得四十三尺為長濶和用𢃄縱和
　　　　　數開方法算之得闊八尺為勾於勾股
　　　　　和二十三尺内減勾八尺餘十五尺為
　　　　　股又於股十五尺内減勾八尺餘七尺
　　　　　為勾股較與弦與勾股較之較十尺相
　　　　　加得十七尺為弦也如圖甲乙丙丁為
　　　　　勾股和自乗之一大正方内戊己庚丁
　　　　　為股自乗之一正方辛乙壬己為勾自
　　　　　乗之一正方甲辛己戊與己壬丙庚為
　　　　　勾股相乗之二長方又癸子丑寅為兩
　　　　　勾一弦自乗之一大正方内卯辰巳寅
　　　　　為弦自乗之一正方未申酉辰亥乾申
　　　　　未乾子坎申申坎艮酉為勾自乗之四
　　　　　正方癸亥未午午未辰卯辰酉戌己酉
　　　　　艮丑戌為勾弦相乗之四長方今以兩
　　　　　正方相減則是癸子丑寅方内減去離
　　　　　辰坤震股自乗之一正方即如前圖之
　　　　　戊己庚丁然又未申酉辰勾自乗之一
　　　　　正方即如前圖之辛乙壬己然又巽未
　　　　　辰離辰酉兑坤勾股相乗之二長方即
　　　　　如前圖之甲辛己戊己壬丙庚然所餘
　　　　　之卯離震坤己寅一磬折形與勾自乗
　　　　　之一正方等(弦自乗之正方内減股自/乗之方則與勾自乗之方)
　　　　　(等/)再午巽離卯與坤兌戌己二小長方
　　　　　為股弦較與勾相乗之二長方若各補
　　　　　於勾自乗之二正方内即成勾與弦與
　　　　　勾股較之較相乗二長方(葢弦與勾股/較之較乃弦)
　　　　　(内減去勾股較之餘然弦内有一勾一/勾股較一股弦較若減去勾股較則所)
　　　　　(餘為一勾一股弦較矣今以股弦較與/勾相乗之長方補於勾自乗之正方内)
　　　　　(則其長為一勾一股弦較即弦與勾股/較之較其濶即勾故為勾與弦與勾股)
　　　　　(較之較相乗/之長方也)合計之則為勾自乗二正
　　　　　方勾弦相乗二長方勾與弦與勾股較
　　　　　之較相乗二長方折半則餘勾自乗一
　　　　　正方勾弦相乗一長方勾與弦與勾股
　　　　　較之較相乗一長方之共積與金木水
　　　　　火長方形等其闊即勾其長為一勾一
　　　　　弦一弦與勾股較之較其長闊和為兩
　　　　　勾一弦一弦與勾股較之較故以弦與
　　　　　勾股較之較與兩勾一弦之共數相加
　　　　　用帯縱和數開方法算之得闊為勾也
設如有勾股和二十三尺弦與勾股較之和二十四
　尺求勾股弦各幾何(第三/十八)
　　　　　法以勾股和二十三尺自乗得五百二
　　　　　十九尺又以弦與勾股較之和二十四
　　　　　尺自乗得五百七十六尺兩數相加得
　　　　　一千一百零五尺為長方積乃以弦與
　　　　　勾股較之和二十四尺倍之得四十八
　　　　　尺為長闊較用𢃄縱較數開方法算之
　　　　　得十七尺為弦於弦與勾股較之和二
　　　　　十四尺内減弦十七尺餘七尺為勾股
　　　　　較於勾股和二十三尺内減勾股較七
　　　　　尺餘十六尺折半得八尺為勾加勾股
　　　　　較七尺得十五尺為股也如圖甲乙丙
　　　　　丁為勾股和自乗之一大正方内戊己
　　　　　庚丁為股自乗之一正方辛乙壬己為
　　　　　勾自乗之一正方甲辛己戊與己壬丙
　　　　　庚為勾股相乗之二長方又癸子丑寅
　　　　　為弦與勾股較之和自乗之一大正方
　　　　　内卯辰巳寅為弦自乗之一正方午子
　　　　　未辰為勾股較自乗之一正方癸午辰
　　　　　卯與辰未丑巳為勾股較與弦相乗之
　　　　　二長方兩大正方相併則得弦自乗三
　　　　　正方勾股較與弦相乗二長方共為申
　　　　　酉戌亥一長方形何也卯辰巳寅為一
　　　　　弦方戊己庚丁一股方與辛乙壬己一
　　　　　勾方相併為一弦方甲辛己戊己壬丙
　　　　　庚勾股相乗之二長方即四勾股積與
　　　　　午子未辰勾股較自乗之一正方相併
　　　　　又為一弦方癸午辰卯辰未丑巳即勾
　　　　　股較與弦相乗之二長方今二自乗方
　　　　　相加則成申酉戌亥之一大長方其闊
　　　　　即弦其長為三弦二勾股較其長濶較
　　　　　為二弦二勾股較故将弦與勾股較之
　　　　　和倍之為二弦二勾股較之共數用𢃄
　　　　　縱較數開方法算之得闊為弦也
設如有勾弦和二十五尺弦與勾股和之較六尺求
　勾股弦各幾何(第三/十九)
　　　　　法以勾弦和二十五尺自乗得六百二
　　　　　十五尺又以勾弦和二十五尺與弦與
　　　　　勾股和之較六尺相加得三十一尺為
　　　　　兩勾一股之共數(葢勾弦和為一勾一/弦之共數今於弦數)
　　　　　(内加弦與勾股和之較即為勾/股和是為兩勾一股之共數矣)與勾弦
　　　　　和二十五尺相乗得七百七十五尺兩
　　　　　數相減餘一百五十尺為長方積乃以
　　　　　勾弦和二十五尺為長濶和用𢃄縱和
　　　　　數開方法算之得長十五尺為股於股
　　　　　十五尺内減弦與勾股和之較六尺餘
　　　　　九尺為勾弦較與勾弦和二十五尺相
　　　　　加得三十四尺折半得十七尺為弦内
　　　　　減勾弦較九尺餘八尺為勾也如圖甲
　　　　　乙丙丁為勾弦和自乗之一大正方内
　　　　　戊巳庚丁為弦自乗之一正方辛乙壬
　　　　　己為勾自乗之一正方甲辛己戊與己
　　　　　壬丙庚為勾弦相乗之二長方又癸子
　　　　　丑寅為兩勾一股與勾弦和相乗之一
　　　　　大長方内卯辰己寅為股自乗之一正
　　　　　方午未申卯與癸酉未午為勾與弦相
　　　　　乗之二長方與甲乙丙丁大正方内之
　　　　　甲辛巳戊己壬丙庚二長方等未戌亥
　　　　　申為勾自乗之一正方與甲乙丙丁大
　　　　　正方内之辛乙壬己一正方等而酉子
　　　　　戌未亦為勾自乗之一正方與卯辰巳
　　　　　寅股自乗之一正方相併乃與甲乙丙
　　　　　丁大正方内之戊己庚丁弦自乗之一
　　　　　正方等兩數相減所餘為辰亥丑巳一
　　　　　長方其辰巳長即股其辰巳巳丑長闊
　　　　　和即勾弦和故以𢃄縱和數開方法算
　　　　　之得長為股也
設如有勾弦和二十五尺弦與勾股較之和二十四
　尺求勾股弦各幾何(第四/十)
　　　　　法以勾弦和二十五尺自乗得六百二
　　　　　十五尺又以勾弦和二十五尺與弦與
　　　　　勾股較之和二十四尺相加得四十九
　　　　　尺為兩弦一股之共數(葢勾弦和加弦/與勾股較之和)
　　　　　(則得兩弦一勾一勾股較而勾加/勾股較即股故為兩弦一股也)自乗
　　　　　得二千四百零一尺兩自乗數相加得
　　　　　三千零二十六尺為長方積乃以兩弦
　　　　　一股之共數倍之得九十八尺為四弦
　　　　　二股之共數與勾弦和相加得一百二
　　　　　十三尺為長濶和用𢃄縱和數開方法
　　　　　算之得濶三十四尺折半得十七尺為
　　　　　弦於勾弦和二十五尺内減弦十七尺
　　　　　餘八尺為勾又於弦與勾股較之和二
　　　　　十四尺内減弦十七尺餘七尺為勾股
　　　　　較與勾八尺相加得十五尺為股也如
　　　　　圖甲乙丙丁為勾弦和自乗之一大正
　　　　　方内戊己庚丁為弦自乗之一正方辛
　　　　　乙壬己為勾自乗之一正方甲辛己戊
　　　　　與巳壬丙庚為勾弦相乗之二長方又
　　　　　癸子丑寅為兩弦一股自乗之一大正
　　　　　方内卯辰己寅為弦自乗之四正方午
　　　　　未子辰為股自乗之一正方癸申酉卯
　　　　　申午辰酉辰未亥戌戌亥丑己為股弦
　　　　　相乗之四長方今以兩自乗之方相併
　　　　　則得弦自乗五正方又勾自乗之一正
　　　　　方與股自乗之一正方相併為弦自乗
　　　　　之一正方共為弦自乗六正方勾弦相
　　　　　乗二長方股弦相乗四長方相合共成
　　　　　乾坎艮震一大長方其濶即二弦數其
　　　　　長為三弦一勾二股數其長濶和為五
　　　　　弦一勾二股數故将兩弦一股之共數
　　　　　倍之與勾弦和相加為長闊和用𢃄縱
　　　　　和數開方法算之得濶為二弦而折半
　　　　　為弦也
設如有股弦和三十二尺弦與勾股和之較六尺求
　勾股弦各幾何(第四/十一)
　　　　　法以股弦和三十二尺自乗得一千零
　　　　　二十四尺又以股弦和三十二尺與弦
　　　　　與勾股和之較六尺相加得三十八尺
　　　　　為兩股一勾之共數(葢股弦和為一股/一弦之共數今於)
　　　　　(弦數内加弦與勾股和之較即為/勾股和是為兩股一勾之共數矣)與股
　　　　　弦和三十二尺相乗得一千二百一十
　　　　　六尺兩數相減餘一百九十二尺為長
　　　　　方積乃以股弦和三十二尺為長闊和
　　　　　用𢃄縱和數開方法算之得闊八尺為
　　　　　勾於勾八尺内減弦與勾股和之較六
　　　　　尺餘二尺為股弦較與股弦和三十二
　　　　　尺相加得三十四尺折半得十七尺為
　　　　　弦内減股弦較二尺餘十五尺為股也
　　　　　如圖甲乙丙丁為股弦和自乗之一大
　　　　　正方内戊己庚丁為弦自乗之一正方
　　　　　辛乙壬己為股自乗之一正方甲辛己
　　　　　戊與己壬丙庚為股弦相乗之二長方
　　　　　又癸子丑寅為兩股一勾與股弦和相
　　　　　乗之一大長方内卯辰巳寅為勾自乗
　　　　　之一正方午未申卯與癸酉未午為股
　　　　　弦相乗之二長方與甲乙丙丁大正方
　　　　　内之甲辛己戊己壬丙庚二長方等未
　　　　　戌亥申為股自乗之一正方與甲乙丙
　　　　　丁大正方内之辛乙壬己一正方等而
　　　　　酉子戌未亦為股自乗之一正方與卯
　　　　　辰己寅勾自乗之一正方相併乃與甲
　　　　　乙丙丁大正方内之戊己庚丁弦自乗
　　　　　之一正方等兩數相減所餘為辰亥丑
　　　　　己一長方其辰己濶即勾其辰己巳丑
　　　　　長濶和即股弦和故以𢃄縱和數開方
　　　　　法算之得闊為勾也
設如有股弦和三十二尺弦與勾股較之較十尺求
　勾股弦各幾何(第四/十二)
　　　　　法以股弦和三十二尺自乗得一千零
　　　　　二十四尺又以股弦和三十二尺與弦
　　　　　與勾股較之較十尺相加得四十二尺
　　　　　為兩弦一勾之共數(葢弦與勾股較之/較為一勾一股弦)
　　　　　(較之共數與股弦和相加則得一勾一/股一弦一股弦較而股加股弦較即又)
　　　　　(得一弦故為/兩弦一勾也)自乗得一千七百六十四
　　　　　尺兩自乗數相加得二千七百八十八
　　　　　尺為長方積乃以兩弦一勾之共數倍
　　　　　之得八十四尺為四弦二勾之共數與
　　　　　股弦和三十二尺相加得一百一十六
　　　　　尺為長濶和用𢃄縱和數開方法算之
　　　　　得闊三十四尺折半得十七尺為弦於
　　　　　股弦和三十二尺内減弦十七尺餘十
　　　　　五尺為股又於弦十七尺内減弦與勾
　　　　　股較之較十尺餘七尺為勾股較於股
　　　　　十五尺内減勾股較七尺餘八尺為勾
　　　　　也如圖甲乙丙丁為股弦和自乗之一
　　　　　大正方内戊己庚丁為弦自乗之一正
　　　　　方辛乙壬巳為股自乗之一正方甲辛
　　　　　己戊與巳壬丙庚為股弦相乗之二長
　　　　　方又癸子丑寅為兩弦一勾自乗之一
　　　　　大正方内卯辰巳寅為弦自乗之四正
　　　　　方午子未辰為勾自乗之一正方癸申
　　　　　酉卯申午辰酉辰未亥戌戌亥丑巳為
　　　　　勾弦相乗之四長方今以兩自乗之方
　　　　　相併則得弦自乗五正方又勾自乗之
　　　　　一正方與股自乗之一正方相併為弦
　　　　　自乗之一正方共為弦自乗六正方股
　　　　　弦相乗二長方勾弦相乗四長方相合
　　　　　共成乾坎艮震一大長方其闊即二弦
　　　　　數其長為三弦一股二勾數其長濶和
　　　　　為五弦一股二勾數故将兩弦一勾之
　　　　　共數倍之與股弦和相加為長闊和用
　　　　　𢃄縱和數開方法算之得濶為二弦而
　　　　　折半為弦也
設如有勾股較七尺弦與勾股和之較六尺求勾股
　弦各幾何(第四/十三)
　　　　　法以弦與勾股和之較六尺自乗得三
　　　　　十六尺折半得十八尺為長方積以勾
　　　　　股較七尺為長闊較用𢃄縱較數開方
　　　　　法算之得二尺為股弦較與弦與勾股
　　　　　和之較六尺相加得八尺為勾加勾股
　　　　　較七尺得十五尺為股再加股弦較二
　　　　　尺得十七尺為弦也如圖甲乙丙丁為
　　　　　弦自乗之一正方戊己丙庚為股自乗
　　　　　之一正方甲壬癸辛為勾自乗之一正
　　　　　方戊丑癸子為弦與勾股和之較自乗
　　　　　之一正方其積與壬乙己丑辛子庚丁
　　　　　之勾弦較與股弦較相乗之二長方等
　　　　　(見前有勾弦較股/弦較求勾股弦法)今以弦與勾股和之
　　　　　較自乗折半必與壬乙己丑一長方積
　　　　　相等其乙己闊即股弦較其壬乙長即
　　　　　勾弦較而勾弦較之中有一股弦較一
　　　　　勾股較故以勾股較為長闊較用帯縱
　　　　　較數開方法算之得濶為股弦較也
設如有勾弦較九尺弦與勾股較之較十尺求勾股
　弦各幾何(第四/十四)
　　　　　法以弦與勾股較之較十尺為勾與股
　　　　　弦較之共數(葢弦與勾股較之較乃弦/内減去勾股較之餘然弦)
　　　　　(内有一勾一勾股較一股弦較今减去/勾股較故餘為勾與股弦較之共數也)
　　　　　自乗得一百尺又以勾弦較九尺與弦
　　　　　與勾股較之較十尺相加得十九尺為
　　　　　弦與股弦較之共數(葢勾加勾弦較即/弦今弦與勾股較)
　　　　　(之較既為勾與股弦較之共數若加/勾弦較則為弦與股弦較之共數矣)自
　　　　　乗得三百六十一尺兩自乗數相减餘
　　　　　二百六十一尺又以勾弦較九尺自乗
　　　　　得八十一尺於兩自乗數相減之餘二
　　　　　百六十一尺内減之餘一百八十尺折
　　　　　半得九十尺為長方積以勾弦較九尺
　　　　　為長濶較用𢃄縱較數開方法算之得
　　　　　長十五尺為股以股十五尺與弦與股
　　　　　弦較之共數十九尺相加得三十四尺
　　　　　折半得十七尺為弦内減勾弦較九尺
　　　　　餘八尺為勾也如圖甲乙丙丁為勾與
　　　　　股弦較相和自乗之一大正方内戊己
　　　　　庚丁為勾自乗之一正方辛乙壬己為
　　　　　股弦較自乗之一正方甲辛己戊與己
　　　　　壬丙庚為股弦較與勾相乗之二長方
　　　　　又癸子丑寅為弦與股弦較相和自乗
　　　　　之一大正方内卯辰巳寅為弦自乗之
　　　　　一正方午未子辰為股弦較自乗之一
　　　　　正方即如前圖之辛乙壬巳然癸午辰
　　　　　卯與辰未丑巳為股弦較與弦相乗之
　　　　　二長方兩自乗方相減則於癸子丑寅
　　　　　正方形内減去與甲乙丙丁正方形相
　　　　　等之申子乾戌正方形餘卯酉戌亥巳
　　　　　寅磬折形為弦自乗方内減去勾自乗
　　　　　方所餘之股自乗之方積其癸申酉卯
　　　　　與亥乾丑巳為勾弦較與股弦較相乗
　　　　　之二長方共積與弦與勾股和之較自
　　　　　乗之正方等今以卯酉戌亥巳寅磬折
　　　　　形變為股自乗之方作一坎艮震巽正
　　　　　方形又以癸申酉卯亥乾丑己二長方
　　　　　共積變為弦與勾股和之較自乗之方
　　　　　作一巽離坤兌正方形則此二正方邉
　　　　　之較即勾弦較(並見勾弦較股弦/較求勾股弦法中)是以
　　　　　坎艮震巽股自乗之正方形内減去水
　　　　　艮金木勾弦較自乗之正方則餘坎水
　　　　　木金震巽一磬折形而此磬折形内火
　　　　　木離巽之一正方形與巽離坤兌之正
　　　　　方形等是則坎水木金震巽磬折形與
　　　　　巽離坤兌正方形相合共為坎水離巽
　　　　　類之二長方矣折半則為一長方其闊
　　　　　即弦與勾股和之較其長即股其長闊
　　　　　較即勾弦較故以勾弦較為長濶較用
　　　　　𢃄縱較數開方法算之得長為股也
　　　　　又法以弦與勾股較之較十尺為勾與
　　　　　股弦較之共數與勾弦較九尺相加得
　　　　　十九尺為弦與股弦較之共數兩數相
　　　　　併得二十九尺為一勾一弦二股弦較
　　　　　之共數與勾弦較九尺相乗得二百六
　　　　　十一尺又以勾弦較九尺自乗得八十
　　　　　一尺兩積相減餘一百八十尺折半得
　　　　　九十尺為長方積以勾弦較九尺為長
　　　　　闊較用帯縱較數開方法算之得長十
　　　　　五尺為股與弦與股弦較之共數十九
　　　　　尺相加得三十四尺折半得十七尺為
　　　　　弦内減勾弦較九尺餘八尺為勾也如
　　　　　圖甲乙丙丁為勾弦較與一勾一弦二
　　　　　股弦較相乗之長方内甲乙己戊為勾
　　　　　弦較與勾弦和相乗之一長方與庚辛
　　　　　壬癸股自乗之一正方積等(見股與勾/弦較求勾)
　　　　　(弦法/中)戊己丙丁為勾弦較與股弦較相
　　　　　乗之二長方與癸子丑寅弦與勾股和
　　　　　之較自乗之一正方積等此二正方邉
　　　　　之較即勾弦較(並見勾弦較股弦/較求勾股弦法中)是以
　　　　　庚辛壬癸股自乗之正方形内減去卯
　　　　　辛巳辰勾弦較自乗之正方則餘庚卯
　　　　　辰己壬癸一磬折形而此磬折形内午
　　　　　辰子癸之一正方與癸子丑寅之正方
　　　　　形等庚卯辰午之一長方與辰己壬子
　　　　　之長方形等折半即餘庚卯子癸一長
　　　　　方形其闊即弦與勾股和之較其長即
　　　　　股其長闊較即勾弦較故以勾弦較為
　　　　　長闊較用𢃄縱較數開方法算之得長
　　　　　為股也
設如有股弦較二尺弦與勾股較之和二十四尺求
　勾股弦各幾何(第四/十五)
　　　　　法以弦與勾股較之和二十四尺減股
　　　　　弦較二尺餘二十二尺為股與勾股較
　　　　　之共數(葢弦内減股弦較餘即股故於/弦與勾股較之和内減股弦較)
　　　　　(餘即為股與勾/股較之共數也)自乗得四百八十四尺
　　　　　又以弦與勾股較之和二十四尺自乗
　　　　　得五百七十六尺兩自乗數相減餘九
　　　　　十二尺又於股與勾股較之共數自乗
　　　　　之四百八十四尺内減兩自乗數相減
　　　　　所餘之九十二尺餘三百九十二尺為
　　　　　長方積乃以股與勾股較之共數二十
　　　　　二尺倍之得四十四尺内減股弦較二
　　　　　尺餘四十二尺為長闊和用𢃄縱和數
　　　　　開方法算之得濶十四尺折半得七尺
　　　　　為勾股較於弦與勾股較之和二十四
　　　　　尺内減勾股較七尺餘十七尺為弦於
　　　　　弦内減股弦較二尺餘十五尺為股於
　　　　　股内減勾股較七尺餘八尺為勾也如
　　　　　圖甲乙丙丁為股與勾股較相和自乗
　　　　　之一大正方内戊己庚丁為股自乗之
　　　　　一正方辛乙壬己為勾股較自乗之一
　　　　　正方甲辛己戊與己壬丙庚為勾股較
　　　　　與股相乗之二長方又癸子丑寅為弦
　　　　　與勾股較相和自乗之一大正方内卯
　　　　　辰巳寅為弦自乗之一正方午子未辰
　　　　　為勾股較自乗之一正方即如前圖之
　　　　　辛乙壬己然癸午辰卯與辰未丑己為
　　　　　勾股較與弦相乗之二長方兩自乗方
　　　　　相減則於癸子丑寅正方形内減去與
　　　　　甲乙丙丁正方形相等之申子乾戌正
　　　　　方形所餘卯酉戌亥巳寅磬折形為弦
　　　　　自乗方内減去股自乗方所餘之勾自
　　　　　乗之方積其癸申酉卯與亥乾丑巳為
　　　　　勾股較與股弦較相乗之二長方今以
　　　　　此餘積再於甲乙丙丁正方形内減之
　　　　　則減去坎艮震丁勾自乗之一正方其
　　　　　積與卯酉戌亥巳寅磬折形等又甲巽
　　　　　離戊與戊離坤坎二長方即如癸申酉
　　　　　卯亥乾丑巳二長方然所餘兌巳庚震
　　　　　與己壬丙庚為股與勾股較相乗之二
　　　　　長方火辛己兌與辛乙壬己為勾股較
　　　　　自乗之二正方巽火兌離與離兌艮坤
　　　　　為勾與股弦較之較與勾股較相乗之
　　　　　二長方試将巽火兌離離兌艮坤二長
　　　　　方移為水木辛火木金乙辛則成水金
　　　　　丙震一大長方形其闊即二勾股較其
　　　　　長即二股内少一股弦較其長濶和為
　　　　　二勾股較二股少一股弦較故以股與
　　　　　勾股較之共數倍之得二股二勾股較
　　　　　内減去一股弦較為長濶和用帯縱和
　　　　　數開方法算之得濶為二勾股較折半
　　　　　得勾股較也
　　　　　又法以弦與勾股較之和二十四尺減
　　　　　股弦較二尺餘二十二尺為股與勾股
　　　　　較之共數自乗得四百八十四尺又以
　　　　　弦與勾股較之和二十四尺與股與勾
　　　　　股較之共數二十二尺相加得四十六
　　　　　尺為一股一弦二勾股較之共數以股
　　　　　弦較二尺乗之得九十二尺兩數相減
　　　　　餘三百九十二尺為長方積乃以股與
　　　　　勾股較之共數二十二尺倍之得四十
　　　　　四尺内減股弦較二尺餘四十二尺為
　　　　　長闊和用𢃄縱和數開方法算之得闊
　　　　　十四尺折半得七尺為勾股較於弦與
　　　　　勾股較之和二十四尺内減勾股較七
　　　　　尺餘十七尺為弦於弦内減股弦較二
　　　　　尺餘十五尺為股於股内減勾股較七
　　　　　尺餘八尺為勾也如圖甲乙丙丁為股
　　　　　與勾股較相和自乗之一大正方亦即
　　　　　一勾二勾股較之共數自乗之正方也
　　　　　(盖圖以甲辛為股辛乙為勾股較若以/甲申為勾則申辛亦勾股較故為一勾)
　　　　　(兩勾股/較也)内巳午未丁為勾自乗之一正
　　　　　方申辛己酉酉巳戌午辛乙壬己巳壬
　　　　　亥戌為勾股較自乗之四正方甲申酉
　　　　　戊戊酉午巳午戌庚未戊亥丙庚為勾
　　　　　股較與勾相乗之四長方又癸子丑寅
　　　　　為股弦較與一股一弦二勾股較相乗
　　　　　之一長方内癸子辰夘為股弦較與股
　　　　　弦和相乗之一長方與勾自乗之一正
　　　　　方等(見勾與股弦較/求股弦法中)卯辰丑寅為股弦
　　　　　較與二勾股較相乗之二長方今以兩
　　　　　積相減則於甲乙丙丁正方形内減去
　　　　　與癸子辰卯相等之巳午未丁之勾自
　　　　　乗之一正方又減去與卯辰丑寅相等
　　　　　之甲乾坎戊戊坎艮巳之股弦較與二
　　　　　勾股較相乗之二長方所餘酉巳庚未
　　　　　與己壬丙庚為股與勾股較相乗之二
　　　　　長方申辛己酉與辛乙壬己為勾股較
　　　　　自乗之二正方乾申酉坎坎酉午艮為
　　　　　勾與股弦較之較與勾股較相乗之二
　　　　　長方試将乾申酉坎坎酉午艮二長方
　　　　　移為震巽辛申巽離乙辛則成震離丙
　　　　　未一大長方形其濶即二勾股較其長
　　　　　即二股内少一股弦較其長濶和為二
　　　　　勾股較二股内少一股弦較故以股與
　　　　　勾股較之共數倍之得二股二勾股較
　　　　　内減去一股弦較為長闊和用𢃄縱和
　　　　　數開方法算之得闊為二勾股較折半
　　　　　得勾股較也
　　勾股積與勾股弦和較相求法
設如有勾股積一百二十尺勾十尺求股弦各幾何
　　　　　法以勾股積一百二十尺倍之得二百
　　　　　四十尺以勾十尺除之得二十四尺為
　　　　　股勾股求弦得弦二十六尺如圖甲乙
　　　　　丙勾股形積倍之成甲乙丙丁長方形
　　　　　積其闊即勾其長即股故以勾除倍積
　　　　　而得股也
設如有勾股積六十尺股十五尺求勾弦各幾何
　　　　　法以勾股積六十尺倍之得一百二十
　　　　　尺以股十五尺除之得八尺為勾勾股
　　　　　求弦得弦十七尺如圖甲乙丙勾股形
　　　　　積倍之成甲乙丙丁長方形積其長即
　　　　　股其濶即勾故以股除倍積而得勾也
設如有勾股積三十尺弦十三尺求勾股各幾何
　　　　　法以勾股積三十尺四因之得一百二
　　　　　十尺又以弦十三尺自乗得一百六十
　　　　　九尺相減餘四十九尺開方得七尺為
　　　　　勾股較乃以勾股積倍之為長方積以
　　　　　勾股較為長濶較用帯縱較數開方法
　　　　　算之得濶五尺為勾得長十二尺為股
　　　　　如圖甲乙丙丁為弦自乗之方内容甲
　　　　　戊乙乙己丙丙庚丁丁辛甲四勾股積
　　　　　戊己庚辛一勾股較自乗方積故於弦
　　　　　自乗方内減四勾股積即餘勾股較自
　　　　　乗之方而開方得勾股較也
設如有勾股積六十尺勾股較七尺求勾股弦各幾
　何
　　　　　法以勾股積六十尺倍之得一百二十
　　　　　尺以勾股較七尺為長濶較用𢃄縱較
　　　　　數開方法算之得濶八尺為勾加勾股
　　　　　較七尺得十五尺為股勾股求弦得弦
　　　　　十七尺如圖甲乙丙勾股形積倍之成
　　　　　甲乙丙丁長方形積其濶即勾其長即
　　　　　股其長濶較即勾股較故用𢃄縱較數
　　　　　開方法算之得闊為勾也又如有勾股
　　　　　積幾何知勾弦較或股弦較求勾股弦
　　　　　法中用帯縱立方算之始得茲故不設
　　　　　設在𢃄縱立方之後
設如有勾股積六十尺勾股和二十三尺求勾股弦
　各幾何
　　　　　法以勾股積六十尺八因之得四百八
　　　　　十尺又以勾股和二十三尺自乗得五
　　　　　百二十九尺兩數相減餘四十九尺開
　　　　　方得七尺為勾股較於勾股和二十三
　　　　　尺内減勾股較七尺餘十六尺折半得
　　　　　八尺為勾加勾股較七尺得十五尺為
　　　　　股勾股求弦得弦十七尺如圖甲乙丙
　　　　　丁為勾股和自乗之方内容八勾股積
　　　　　一勾股較自乗方積今於勾股和自乗
　　　　　之方内減八勾股積所餘戊己庚辛正
　　　　　方即勾股較自乗之方故開方而得勾
　　　　　股較也又如有勾股積幾何知勾弦和
　　　　　或股弦和求勾股弦法中用帯縱立方
　　　　　算之始得茲故不設設在𢃄縱立方之
　　　　　後
設如有勾股積六十尺勾股弦總和四十尺求勾股
　弦各幾何
　　　　　法以勾股積六十尺四因之得二百四
　　　　　十尺又以勾股弦總和四十尺自乗得
　　　　　一千六百尺兩數相減餘一千三百六
　　　　　十尺折半得六百八十尺以勾股弦總
　　　　　和四十尺除之得十七尺為弦於勾股
　　　　　弦總和四十尺内減弦十七尺餘二十
　　　　　三尺為勾股和用有弦有勾股和求勾
　　　　　股法算之得勾八尺股十五尺如圖甲
　　　　　乙丙丁為勾股弦總和自乗之一大正
　　　　　方内戊己庚丁為勾自乗之一正方辛
　　　　　壬癸己為股自乗之一正方子乙丑壬
　　　　　為弦自乗之一正方寅子壬辛與壬丑
　　　　　卯癸為股弦相乗之二長方甲寅辛辰
　　　　　與癸卯丙己為勾弦相乗之二長方辰
　　　　　辛己戊與己癸己庚為勾股相乗之二
　　　　　長方夫勾股相乗之二長方與四勾股
　　　　　積等今於勾股弦總和自乗之一大正
　　　　　方内減去四勾股積即減去勾股相乗
　　　　　之二長方而勾自乗之一正方與股自
　　　　　乗之一正方相併又與弦自乗之一正
　　　　　方等故所餘者為弦自乗之二正方股
　　　　　弦相乗之二長方勾弦相乗之二長方
　　　　　折半即得弦自乗之一正方股弦相乗
　　　　　之一長方勾弦相乗之一長方與甲乙
　　　　　丑辰長方形等其濶即弦其長即勾股
　　　　　弦總和故以勾股弦總和除之而得弦
　　　　　也
設如有勾股積六十尺弦與勾股和之較六尺求勾
　股弦各幾何
　　　　　法以勾股積六十尺四因之得二百四
　　　　　十尺以弦與勾股和之較六尺除之得
　　　　　四十尺為勾股弦總數内減弦與勾股
　　　　　和之較六尺餘三十四尺折半得十七
　　　　　尺為弦加弦與勾股和之較六尺得二
　　　　　十三尺為勾股和用有弦有勾股和求
　　　　　勾股法算之得股十五尺勾八尺如圖
　　　　　甲乙為勾股和丙乙為弦甲丙為弦與
　　　　　勾股和之較試依甲乙線作甲丁戊乙
　　　　　勾股和自乗之一正方又以丙乙線作
　　　　　丙己庚乙弦自乗之一正方二方相較
　　　　　其甲丁戊庚己丙磬折形乃與四勾股
　　　　　積相等(葢勾股和自乗方内容八勾股/積一勾股較自乗方積弦自乗)
　　　　　(方内容四勾股積一勾股較自乗方積/二方相減所餘磬折形積與四勾股積)
　　　　　(相/等)引而長之即如丙甲戊庚一長方形
　　　　　其濶即弦與勾股和之較其長即弦與
　　　　　勾股和之和故以弦與勾股和之較除
　　　　　之得勾股弦總數也
設如有勾股積六十尺弦與勾股較之和二十四尺
　求勾股弦各幾何
　　　　　法以勾股積六十尺四因之得二百四
　　　　　十尺又以弦與勾股較之和二十四尺
　　　　　自乗得五百七十六尺兩數相減餘三
　　　　　百三十六尺折半得一百六十八尺用
　　　　　弦與勾股較之和二十四尺除之得七
　　　　　尺為勾股較於弦與勾股較之和二十
　　　　　四尺内減勾股較七尺餘十七尺為弦
　　　　　用有弦有勾股較求勾股法算之得勾
　　　　　八尺股十五尺如圖甲乙丙丁為弦與
　　　　　勾股較之和自乗之一正方甲戊己庚
　　　　　為弦自乗之一正方而弦自乗之方内
　　　　　容四勾股積一勾股較自乗方積今減
　　　　　去四勾股積餘辛壬癸子為勾股較自
　　　　　乗之一正方而巳丑丙寅亦為勾股較
　　　　　自乗之一正方再戊乙丑巳與庚己寅
　　　　　丁又為勾股較與弦相乗之二長方折
　　　　　半則餘戊乙丑己一長方己丑丙寅一
　　　　　正方其戊寅長即弦與勾股較之和其
　　　　　戊乙闊即勾股較故以弦與勾股較之
　　　　　和除之而得勾股較也
設如有勾股積六十尺弦與勾股較之較十尺求勾
　股弦各幾何
　　　　　法以勾股積六十尺四因之得二百四
　　　　　十尺又以弦與勾股較之較十尺自乗
　　　　　得一百尺兩數相減餘一百四十尺折
　　　　　半得七十尺以弦與勾股較之較十尺
　　　　　除之得七尺為勾股較與弦與勾股較
　　　　　之較十尺相加得十七尺為弦用有弦
　　　　　有勾股較求勾股法算之得勾八尺股
　　　　　十五尺如圖甲乙丙丁為弦自乗之一
　　　　　大正方内丁戊己庚為勾股較自乗之
　　　　　一正方辛乙壬己為弦與勾股較之較
　　　　　自乗之一正方甲辛己戊與己壬丙庚
　　　　　為勾股較與弦與勾股較之較相乗之
　　　　　二長方葢弦自乗方内容四勾股積一
　　　　　勾股較自乗方積今丁戊己庚既為勾
　　　　　股較自乗之方若於甲乙丙丁弦自乗
　　　　　方内減之則所餘甲乙丙庚巳戊磬折
　　　　　形即與四勾股積相等又於四勾股積
　　　　　相等之甲乙丙庚己戊磬折形内減辛
　　　　　乙壬己弦與勾股較之較自乗之方則
　　　　　尚餘甲辛己戊己壬丙庚二長方折半
　　　　　則得巳壬丙庚一長方其己壬長即弦
　　　　　與勾股較之較其己庚闊即勾股較故
　　　　　以弦與勾股較之較除之而得勾股較
　　　　　也
　　正勾股比例
設如有正勾股知勾十二尺求股與弦各幾何
　　　　　法以正勾股定分之勾三分為一率股
　　　　　四分為二率今所設之勾一十二尺為
　　　　　三率推得四率十六尺為股仍以勾三
　　　　　分為一率弦五分為二率今所設之勾
　　　　　十二尺為三率推得四率二十尺為弦
　　　　　也葢大小兩同式形其相當各界互相
　　　　　比之比例俱為相當比例四率(見幾何/原夲八)
　　　　　(卷第/三節)故正勾股定分之勾三與股四之
　　　　　比即同於今所設之勾十二與股十六
　　　　　之比又正勾股定分之勾三與弦五之
　　　　　比亦同於今所設之勾十二與弦二十
　　　　　之比也
　　　　　又㨗法以勾十二尺用正勾股定分之
　　　　　勾三分除之得四尺即知今所設之勾
　　　　　股形為加四倍之比例乃以正勾股定
　　　　　分之股四分弦五分各加四倍即得所
　　　　　求之股弦之各數矣
設如有正勾股知勾股和六十三尺求勾股弦各幾
　何
　　　　　法以正勾股定分之勾三分股四分相
　　　　　併得七分為一率勾三分為二率今所
　　　　　設之勾股和六十三尺為三率推得四
　　　　　率二十七尺為勾若以股四分為二率
　　　　　即得四率三十六尺為股若以弦五分
　　　　　為二率即得四率四十五尺為弦也葢
　　　　　正勾股定分之勾股和七尺與勾三股
　　　　　四弦五各相為比即同於今所設之勾
　　　　　股和六十三尺與勾二十七尺股三十
　　　　　六尺弦四十五尺各相比之比例也
　　　　　又㨗法以勾股和六十三尺用正勾股
　　　　　定分之勾三股四相和之七分除之得
　　　　　九尺即知今所設之勾股形為加九倍
　　　　　之比例乃以正勾股定分之勾三股四
　　　　　弦五各加九倍即得所求之各數也
設如有正勾股知勾股弦總和六十尺求勾股弦各
　幾何
　　　　　法以正勾股定分之勾三分股四分弦
　　　　　五分相併共得十二分為一率勾三分
　　　　　為二率今所設之勾股弦總和六十尺
　　　　　為三率推得四率十五尺為勾若以股
　　　　　四分為二率即得四率二十尺為股若
　　　　　以弦五分為二率即得四率二十五尺
　　　　　為弦也
　　　　　又㨗法以勾股弦總和六十尺用正勾
　　　　　股定分之勾三股四弦五相併之十二
　　　　　分除之得五尺即知今所設之勾股形
　　　　　為加五倍之比例乃以正勾股定分之
　　　　　勾三股四弦五各加五倍即得所求之
　　　　　各數也
設如有正勾股勾九尺股十二尺求内容方邉幾何
　　　　　法以股十二尺七歸三因得五尺一寸
　　　　　四分二釐八毫有餘或以勾九尺七歸
　　　　　四因亦得五尺一寸四分二釐八毫有
　　　　　餘為内容方邉也葢勾三分股四分者
　　　　　則以勾股和七分為一率勾三分為二
　　　　　率股四分為三率推得四率為内容方
　　　　　邉是内容方邉得股七分之三得勾七
　　　　　分之四也今九尺與十二尺之比仍同
　　　　　於三分與四分之比故以其分數相求
　　　　　得内容方邊仍為比例四率也
設如有正勾股勾九尺股十二尺求内容圜徑幾何
　　　　　法以股十二尺折半得六尺或以勾九
　　　　　尺取其三分之二亦得六尺即為内容
　　　　　圜徑也葢勾三分股四分弦五分者則
　　　　　於勾股和七分内減弦五分餘二分為
　　　　　内容圜徑(見勾股容/圜第二法)是内容圜徑得股
　　　　　四分之二得勾三分之二也今九尺與
　　　　　十二尺之比同於三分與四分之比故
　　　　　十二尺與六尺之比仍同於四與二之
　　　　　比而九尺與六尺之比亦仍同於三與
　　　　　二之比也
設如有正勾股知勾股和二十一尺求内容方邊幾
　何
　　　　　法以正勾股定分比例得勾九尺股十
　　　　　二尺以勾九尺七歸四因或以股十二
　　　　　尺七歸三因得五尺一寸四分二釐八
　　　　　毫有餘即内容方邊也葢内容方邊得
　　　　　勾七分之四得股七分之三(見前/法)故必
　　　　　先比例得勾數或股數復比例得内容
　　　　　方邊也
設如有正勾股知勾股和二十一尺求内容圜徑幾
　何
　　　　　法以正勾股定分之勾三分股四分相
　　　　　加之七分為一率内容圜徑二分為二
　　　　　率今所設之勾股和二十一尺為三率
　　　　　推得四率六尺即内容圜徑也葢勾三
　　　　　分股四分弦五分者其内容圜徑為二
　　　　　分(見前/法)故勾股和之七分與内容圜徑
　　　　　二分之比即同於今所設之勾股和之
　　　　　二十一尺與内容圜徑六尺之比也總
　　　　　之正勾股形知一數即得所求之各數
　　　　　要先以勾三股四弦五求得所知之定
　　　　　分及所求之定分(如勾股較則以勾三/分與股四分相減餘)
　　　　　(一分又如弦與勾股較之和則以勾股/較一分與弦五分相加得六分之類)
　　　　　乃以所知之定分與所求之定分之比
　　　　　即同於今所知之數與今所求之數之
　　　　　比也
設如有正勾股面積九十六尺求勾股弦各幾何
　　　　　法以正勾股定分之面積六分為一率
　　　　　勾三分自乗得九分為二率今所設之
　　　　　勾股積九十六尺為三率推得四率一
　　　　　百四十四尺為勾自乗之方開方得十
　　　　　二尺為勾如以正勾股定分之股四分
　　　　　自乗為二率則得今所設之股自乗之
　　　　　方如以正勾股定分之弦五分自乗為
　　　　　二率則得今所設之弦自乗之方各開
　　　　　方而即得各數矣或得勾而以正勾股
　　　　　定分之勾股弦各比例之亦可葢同式
　　　　　兩勾股形其面積互相為比即同於勾
　　　　　股形各相當界所作正方形互相為比
　　　　　(見幾何原夲/八卷第四節)故以正勾股定分之面積
　　　　　六尺與勾股弦各方之比即同於今所
　　　　　設之面積九十六尺與勾股弦各方之
　　　　　比也
　　　　　又㨗法以面積九十六尺用正勾股定
　　　　　分之面積六尺除之得十六尺開方得
　　　　　四尺即知今所設之勾股弦為各加四
　　　　　倍之比例乃以正勾股定分之各數各
　　　　　加四倍即得各數葢兩直角方面形其
　　　　　兩方面之比例比之兩界之比例為連
　　　　　比例隔一位相加之比例(見幾何原夲/七卷第五節)
　　　　　(今勾股為長方之半正方與正方為比/長方與長方為比其比例相同並見第)
　　　　　(六/節)故積大十六倍者界必大四倍既知
　　　　　其大四倍則以正勾股之定分各加四
　　　　　倍即得矣
設如有正勾股知勾自乗股自乗弦自乗共積四百
　五十尺求勾股弦各幾何
　　　　　法以共積四百五十尺折半得二百二
　　　　　十五尺為弦自乗方積開方得一十五
　　　　　尺為弦既得弦則以勾股弦之定分比
　　　　　例之得九尺為勾得十二尺為股也如
　　　　　用面積為比例則以弦五分自乗之二
　　　　　十五分為一率勾三分自乗之九分為
　　　　　二率今所得之弦自乗方二百二十五
　　　　　尺為三率求得四率八十一尺為勾自
　　　　　乗方積開方得九尺為勾若以股四分
　　　　　自乗之十六分為二率則得四率一百
　　　　　四十四尺為股自乗方積開方得十二
　　　　　尺為股也葢弦自乗之一方既與勾自
　　　　　乗股自乗之二方等則勾自乗股自乗
　　　　　弦自乗之三方必與弦自乗之二方等
　　　　　故折半即得弦自乗之一方而開方得
　　　　　　弦也
　
　
　
　
　
　
　
　
　
　
　
　
　
　
御製數理精蘊下編卷十三
　欽定四庫全書
御製數理精藴下編卷十四
　　面部四
　　　三角形
　　三角形
凡三角形立於圓界之一半者為直角即勾股過圓
界之一半者為鋭角不及圓界之一半者為鈍角然
不拘鋭角鈍角自一角至底邊作垂線即分為兩直
角是仍不離乎勾股也兩腰等者垂線即當底之一
半而兩腰不等者所分底界則有大小不同故和較
相比之法因之而生葢和求較較求和要必歸於勾
股相求之理由勾股而得垂線則凡面積及内容方
圓等形皆無不可得至於三角形角度相求之法乃
割圓八線實所以極三角之用即如周髀所謂仰矩
知髙俯矩知深是也故另為一卷茲但取三角形之
面線相求諸法悉具圖觧以次勾股使與勾股相表
裏焉
設如有等邊三角形每邉十尺求中垂線幾何
　　　　　法以底邉十尺折半得五尺為勾任以
　　　　　兩腰之一邉十尺為弦勾弦求股得八
　　　　　尺六寸六分零二毫有餘即為中垂線
　　　　　也如圖甲乙丙三角形其甲乙甲丙兩
　　　　　腰相等則其底邊之乙丙兩角度亦必
　　　　　相等(見幾何原夲/二卷第九節)今所求之垂線為甲
　　　　　丁即将甲乙丙三角形平分為兩直角
　　　　　三角形而甲丁乙甲丁丙皆為直角其
　　　　　度又等故所分之兩直角三角形為同
　　　　　式形而甲丁垂線又為兩三角形所共
　　　　　用之邉線則所分之底邊之乙丁丁丙
　　　　　焉得不等故将乙丙底邊折半為勾任
　　　　　以甲乙甲丙兩邉之一邊為弦求得股
　　　　　為中垂線也
　　　　　又法以底邊十尺折半得五尺自乗得
　　　　　二十五尺三因之得七十五尺開方得
　　　　　八尺六寸六分零二毫有餘即為中垂
　　　　　線也葢弦比勾大一倍則弦之自乗之
　　　　　方必比勾之自乗之方大四倍為連比
　　　　　例隔一位相加之比例(見幾何原夲/七卷第五節)依
　　　　　勾弦求股之法於弦自乗方積之四倍
　　　　　内減勾自乗方積之一倍餘三倍即為
　　　　　股自乗之方積是中垂線之自乗方積
　　　　　為勾自乗方積之三倍故将底邊折半
　　　　　自乗三因之即與中垂線自乗之方積
　　　　　等而開方得中垂線也
設如有鋭角三角形大腰一百二十二尺小腰一百
　一十二尺底一百五十尺求中垂線幾何
　　　　　法以底一百五十尺為一率大腰一百
　　　　　二十二尺與小腰一百一十二尺相加
　　　　　得二百三十四尺為二率以大腰一百
　　　　　二十二尺與小腰一百一十二尺相減
　　　　　餘十尺為三率求得四率十五尺六寸
　　　　　為底邊之較與底一百五十尺相減餘
　　　　　一百三十四尺四寸折半得六十七尺
　　　　　二寸為勾以小腰一百一十二尺為弦
　　　　　求得股八十九尺六寸為中垂線也如
　　　　　圖甲乙丙三角形甲乙為大腰甲丙為
　　　　　小腰乙丙為底甲丁為所求中垂線試
　　　　　以甲為心丙為界作一圜截甲乙大腰
　　　　　於庚截乙丙底於戊又将甲乙大腰引
　　　　　長至己作甲己線與甲丙小腰相等則
　　　　　己乙為兩腰之和庚乙為兩腰之較(葢/甲)
　　　　　(庚與甲丙等故庚/乙為兩腰之較)乙丙為底邊之和乙
　　　　　戊為底邉之較(葢丁丙與丁戊等故/乙戊為底邉之較)今
　　　　　以乙丙底邉之和與乙己兩腰之和為
　　　　　比即同於乙庚兩腰之較與乙戊底邊
　　　　　之較為比為轉比例之四率(幾何原夲/九卷第八)
　　　　　(節自圜外一點至圜内所作之兩線此/兩全線之比例同於圜外兩叚轉相比)
　　　　　(之比/例)故乙丙為一率乙己為二率乙庚
　　　　　為三率求得四率為乙戊既得乙戊則
　　　　　於乙丙底邊内減去乙戊餘戊丙折半
　　　　　得丁丙為勾甲丙為弦求為股為甲丁
　　　　　中垂線也
　　　　　又法以大腰一百二十二尺自乘得一
　　　　　萬四千八百八十四尺又以小腰一百
　　　　　一十二尺自乘得一萬二千五百四十
　　　　　四尺兩自乘數相減餘二千三百四十
　　　　　尺以底邊一百五十尺除之得十五尺
　　　　　六寸為底邊之較與底邊一百五十尺
　　　　　相減餘一百三十四尺四寸折半得六
　　　　　十七尺二寸為勾以小腰一百一十二
　　　　　尺為弦求得股八十九尺六寸為中垂
　　　　　線也如圖甲乙丙三角形試自甲角作
　　　　　甲丁垂線則分為甲丁乙甲丁丙兩勾
　　　　　股形甲乙甲丙皆為弦乙丁丁丙皆為
　　　　　勾共以甲丁為股乙丙為兩勾之和乙
　　　　　戊為兩勾之較今以甲乙弦自乘則成
　　　　　甲戊己乙一正方形内丁庚辛乙為乙
　　　　　丁勾自乘之一正方形於甲戊己乙正
　　　　　方形内減去丁庚辛乙正方形所餘甲
　　　　　戊己辛庚丁磬折形積即與甲丁股自
　　　　　乘之一正方形等又以甲丙弦自乘則
　　　　　成甲壬癸丙一正方形内丁子丑丙為
　　　　　丁丙勾自乘之一正方形於甲壬癸丙
　　　　　正方形内減去丁子丑丙正方形所餘
　　　　　甲壬癸丑子丁磬折形積亦與甲丁股
　　　　　自乘之一正方形等是則前圖之甲戊
　　　　　己辛庚丁磬折形與後圖之甲壬癸丑
　　　　　子丁磬折形相等矣若兩自乘之數相
　　　　　減則如甲戊己乙正方形内減去與甲
　　　　　壬癸丑子丁磬折形相等之甲戊己辛
　　　　　庚丁磬折形又減去丁子丑丙一小正
　　　　　方形所餘為子庚辛乙丙丑一小磬折
　　　　　形引而長之成一長方形其長即乙丁
　　　　　與丁丙之和其濶即乙丁與丁丙之較
　　　　　故以乙丁與丁丙之和除子庚辛乙丙
　　　　　丑磬折形之積而得乙丁與丁丙之較
　　　　　也又圖甲乙丙三角形作甲丁垂線分
　　　　　為兩勾股形共以甲丁垂線為股故甲
　　　　　乙弦自乘方内有甲丁股自乘一方乙
　　　　　丁勾自乘一方而甲丙弦自乘方内有
　　　　　甲丁股自乘一方丁丙勾自乘一方今
　　　　　兩勾股形之股既同則兩弦方相減所
　　　　　餘之數即兩勾方相減所餘之數故甲
　　　　　丁乙勾股形之甲乙弦自乘方内減甲
　　　　　丁丙勾股形之甲丙弦自乘方所餘庚
　　　　　辛乙寅丑子磬折形即與甲丁乙勾股
　　　　　形之丁乙勾自乘方内減甲丁丙勾股
　　　　　形之丁丙勾自乘方所餘乙卯辰己申
　　　　　未磬折形相等若将乙卯辰己申未磬
　　　　　折形引而長之遂成乙壬酉未長方形
　　　　　其長即乙丁丁丙兩勾之和其闊即乙
　　　　　丁丁丙兩勾之較其積即乙丁丁丙兩
　　　　　勾方相減之餘亦即甲乙甲丙兩弦方
　　　　　相減之餘是以兩弦自乘相減之餘積
　　　　　以兩勾之和除之而得兩勾之較也
設如有鋭角三角形大腰十七尺小腰十尺底二十
　一尺求中垂線幾何
　　　　　法以底二十一尺為一率以大腰十七
　　　　　尺與小腰十尺相加得二十七尺為二
　　　　　率以大腰十七尺與小腰十尺相減餘
　　　　　七尺為三率求得四率九尺為底邊之
　　　　　較與底二十一尺相減餘十二尺折半
　　　　　得六尺為勾以小腰十尺為弦求得股
　　　　　八尺為中垂線也如圖甲乙丙三角形
　　　　　甲乙為大腰甲丙為小腰乙丙為底甲
　　　　　丁為所求中垂線試以甲為心丙為界
　　　　　作一圜截甲乙大腰於庚截乙丙底邊
　　　　　於戊又将甲乙大腰引長至己作甲己
　　　　　線與甲丙小腰等則己乙為兩腰之和
　　　　　庚乙為兩腰之較乙丙為底邊之和乙
　　　　　戊為底邉之較其乙丙與乙己之比即
　　　　　同於庚乙與乙戊之比為轉比例四率
　　　　　也
　　　　　又法以大腰十七尺自乘得二百八十
　　　　　九尺又以小腰十尺自乘得一百尺兩
　　　　　自乘數相減餘一百八十九尺以底二
　　　　　十一尺除之得九尺為底邊之較與底
　　　　　二十一尺相減餘十二尺折半得六尺
　　　　　為勾以小腰十尺為弦求得股八尺為
　　　　　中垂線也圖解同前
設如有斜立鋭角三角形大腰二十一尺小腰十七
　尺底十尺求形外垂線幾何
　　　　　法以底十尺為一率大腰二十一尺與
　　　　　小腰十七尺相減餘四尺為二率大腰
　　　　　二十一尺與小腰十七尺相加得三十
　　　　　八尺為三率求得四率十五尺二寸為
　　　　　底與形外垂線兩邊連底之總内減去
　　　　　底十尺餘五尺二寸折半得二尺六寸
　　　　　為勾以小腰十七尺為弦求得股十六
　　　　　尺八尺為形外垂線也如圖甲乙丙三
　　　　　角形甲乙為大腰甲丙為小腰乙丙為
　　　　　底甲丁為所求形外垂線試以甲為心
　　　　　丙為界作一圜截甲乙大腰於庚又将
　　　　　甲乙大腰引長至己作甲己線與甲丙
　　　　　小腰相等復将乙丙底引長至戊作乙
　　　　　戊線則成甲乙戊三角形其乙丙為底
　　　　　邉之較乙戊為底邊之和乙庚為兩腰
　　　　　之較乙己為兩腰之和自圜外至圜内
　　　　　所作兩線之比例既同於圜外兩叚轉
　　　　　相比之比例則圜外兩叚之比例亦必
　　　　　同於兩全線轉相比之比例故乙丙與
　　　　　乙庚之比即同於乙己與乙戊之比為
　　　　　比例四率既得乙戊則減乙丙餘丙戊
　　　　　折半得丙丁為勾甲丙為弦求得股即
　　　　　甲丁垂線也
　　　　　又法以大腰二十一尺自乘得四百四
　　　　　十一尺又以小腰十七尺自乘得二百
　　　　　八十九尺兩自乘數相減餘一百五十
　　　　　二尺以底十尺除之得十五尺二寸為
　　　　　底與形外垂線兩邊連底之總内減底
　　　　　十尺餘五尺二寸折半得二尺六寸為
　　　　　勾以小腰十七尺為弦求得股十六尺
　　　　　八寸為形外垂線也如圖甲乙丙三角
　　　　　形将乙丙底引長至戊自甲作垂線至
　　　　　丁則丁戊與丁丙等又自甲至戊作甲
　　　　　戊線與甲丙小腰等則成甲丁乙甲丁
　　　　　戊兩勾股形甲乙甲戊皆為弦乙丁丁
　　　　　戊皆為勾共以甲丁為股而乙丙為兩
　　　　　勾之較乙戊為兩勾之和前法以和求
　　　　　較此法以較求和其理一也圖解並同
　　　　　前
設如有鋭角三角形兩腰俱五尺底六尺求面積幾
　何
　　　　　法先以底六尺折半得三尺為勾任以
　　　　　兩腰之一邊五尺為弦求得股四尺為
　　　　　中垂線與底六尺相乘得二十四尺折
　　　　　半得一十二尺為三角面積也如圖甲
　　　　　乙丙三角形以乙丙底邊與甲丁中垂
　　　　　線相乘成戊乙丙己長方形積比三角
　　　　　形積正大一倍故折半得三角積也
設如有鈍角三角形大腰十七尺小腰十尺底二十
　一尺求面積幾何
　　　　　法先用求中垂線法求得中垂線八尺
　　　　　與底二十一尺相乘得一百六十八尺
　　　　　折半得八十四尺為三角面積也如圖
　　　　　甲乙丙三角形先求甲丁垂線既得甲
　　　　　丁垂線乃與乙丙底邊相乘成戊乙丙
　　　　　己長方形比三角形積正大一倍故折
　　　　　半得三角積也
　　　　　又法以甲乙邊十七尺乙丙邊二十一
　　　　　尺甲丙邊十尺三數相加得四十八尺
　　　　　為三邊之總折半得二十四尺為半總
　　　　　以甲乙邊十七尺與半總二十四尺相
　　　　　減餘七尺為甲乙邊與半總之較以乙
　　　　　丙邊二十一尺與半總二十四尺相減
　　　　　餘三尺為乙丙邊與半總之較以甲丙
　　　　　邊十尺與半總二十四尺相減餘十四
　　　　　尺為甲丙邊與半總之較乃以半總二
　　　　　十四尺為一率甲丙邊與半總之較十
　　　　　四尺為二率乙丙邊與半總之較三尺
　　　　　與甲乙邊與半總之較七尺相乘得二
　　　　　十一尺為三率求得四率十二尺二十
　　　　　五寸開方得三尺五寸為三角形自中
　　　　　心至三邊之垂線與三邊之總四十八
　　　　　尺相乘得一百六十八尺折半得八十
　　　　　四尺即三角形之面積或以所得垂線
　　　　　三尺五寸與半總二十四尺相乘亦得
　　　　　八十四尺為三角形之面積也此法葢
　　　　　一率二率以線與線為比三率四率以
　　　　　面與面為比也如甲乙丙三角形自中
　　　　　心丁至三邊各作一垂線又自中心丁
　　　　　至三角各作一分角線即成六直角三
　　　　　角形俱兩兩相等(丁巳丙與丁庚丙等/丁巳乙與丁戊乙等)
　　　　　(丁戊甲與/丁庚甲等)又按甲戊度引乙丙線至辛
　　　　　則乙辛為三邊之半總即三較之和(乙/巳)
　　　　　(與乙戊等即甲丙邊與半總之較巳丙/與丙庚等即甲乙邊與半總之較丙辛)
　　　　　(與甲戊甲庚等即乙/丙邊與半總之較)試自辛作直角将
　　　　　乙丁線引長作一乙辛壬直角形則壬
　　　　　辛與丁巳平行乙辛壬形與乙巳丁形
　　　　　遂為同式形其乙辛與乙巳之比即同
　　　　　於壬辛與丁巳之比然乙辛一率乙巳
　　　　　二率之數雖有而壬辛之數却無又但
　　　　　知巳丙與丙辛相乘之數即丁巳與壬
　　　　　辛相乘之數故以巳丙與丙辛相乘之
　　　　　數為三率(何以知巳丙與丙辛相乘之/數即丁巳與壬辛相乘之數)
　　　　　(試作壬丙線壬癸線使丙癸與丙辛等/癸角辛角皆為直角癸丙辛角與辛壬)
　　　　　(癸角相合共成一百八十度然庚丙巳/角為癸丙辛角之外角相合亦共成一)
　　　　　(百八十度是庚丙巳角與辛壬癸角等/庚丁巳角與癸丙辛角等是以壬癸丙)
　　　　　(辛形與丙庚丁巳形為同式形而丙辛/壬勾股形與丁己丙勾股形亦為同式)
　　　　　(形可互相比例矣以丁己作一率巳丙/作二率丙辛作三率即得四率壬辛是)
　　　　　(以巳丙二率與丙辛三率相乘之數即/與丁巳一率與壬辛四率相乘之數等)
　　　　　(故直以己丙丙辛相/乘之數作三率也)其所得四率即丁
　　　　　己自乘之數是故乙辛與乙巳之比同
　　　　　於丁己與壬辛相乘之面(即己丙與丙/辛相乘之面)
　　　　　與丁己自乘之面之比也既得丁己自
　　　　　乘之面故開方而得丁巳為三角形自
　　　　　中心至三邊之垂線與丁戊丁庚俱相
　　　　　等又即三角形容圜之半徑也既得自
　　　　　中心至三邊之垂線則用垂線與三邊
　　　　　之總相乘所得一長方積(即如用垂線/與三邊各相)
　　　　　(乘所得三長方/積合為一長方)比三角形積大一倍故
　　　　　折半而得三角形之面積如以垂線與
　　　　　半總相乘即與三角形積等而不用折
　　　　　半矣
設如有鋭角三角形大腰三十七尺小腰十五尺底
　四十四尺求内容正方邊幾何
　　　　　法先用求中垂線法求得中垂線十二
　　　　　尺與底邊四十四尺相加得五十六尺
　　　　　為一率中垂線十二尺為二率底邊四
　　　　　十四尺為三率推得四率九尺四寸二
　　　　　分八釐五毫有餘即三角形内所容正
　　　　　方之一邊也如圖甲乙丙三角形甲乙
　　　　　為大腰甲丙為小腰乙丙為底甲丁為
　　　　　所得中垂線戊己庚辛為今所求内容
　　　　　正方形試依甲丁中垂線度将乙丙線
　　　　　引長作乙癸線為五十六尺又與甲丙
　　　　　線平行作壬癸線又将甲乙線引長作
　　　　　壬乙線則成與甲乙丙同式之壬乙癸
　　　　　三角形復與底線平行作甲子線與丙
　　　　　癸等即與甲丁垂線等又與甲丁平行
　　　　　作子丑線與甲丁等則甲丁垂線所作
　　　　　甲丁丑子正方形即為壬乙癸三角形
　　　　　内所容之正方形矣故壬乙癸三角形
　　　　　之乙癸底與甲丁方邊之比即同於甲
　　　　　乙丙三角形之乙丙底與戊巳方邊之
　　　　　比故中垂線與底邊相加為一率中垂
　　　　　線為二率底邉為三率推得四率為内
　　　　　容正方之一邊也
設如等邊三角形每邊一尺二寸求内容圜徑幾何
　　　　　法先用求中垂線法求得中垂線一尺
　　　　　零三分九釐二毫有餘以三歸之得三
　　　　　寸四分六釐四毫有餘即内容圜形半
　　　　　徑倍之得六寸九分二釐八毫有餘即
　　　　　内容圜形全徑也如圖甲乙丙三角形
　　　　　内容丁圜形先求得甲戊中垂線又自
　　　　　丙角至甲乙線界作丙巳垂線與甲戊
　　　　　中垂線相交於丁即三角形之中心亦
　　　　　即内容圜形之中心故丁戊與丁己即
　　　　　内容圜形之半徑又甲戊乙甲巳丁兩
　　　　　勾股形為同式形甲乙為乙戊之二倍
　　　　　則甲丁亦必為丁巳或丁戊之二倍丁
　　　　　戊既為内容圜形之半徑則甲丁即為
　　　　　内容圜形之全徑而甲戊中垂線必為
　　　　　丁戊半徑之三倍矣故求得甲戊中垂
　　　　　線以三歸之得丁戊即内容圜形之半
　　　　　徑倍之得庚戊即内容圜形之全徑也
設如等邊三角形每邊一尺二寸求外切圜徑幾何
　　　　　法先用求中垂線法求得中垂線一尺
　　　　　零三分九釐二毫有餘三歸四因得一
　　　　　尺三寸八分五釐六毫有餘即外切圜
　　　　　形全徑也如圖甲乙丙三角形外切丁
　　　　　圜形先求得甲戊中垂線又自丙角至
　　　　　甲乙線界作丙己垂線與甲戊中垂線
　　　　　相交於丁即三角形之中心亦即外切
　　　　　圜形之中心故甲丁與丙丁即外切圜
　　　　　形之半徑又甲戊乙甲巳丁兩勾股形
　　　　　為同式形甲乙為乙戊之二倍則甲丁
　　　　　亦必為丁己或丁戊之二倍甲丁既為
　　　　　外切圜形之半徑則為甲戊中垂線之
　　　　　三分之二而甲戊中垂線却為甲庚全
　　　　　徑之四分之三矣故求得甲戊中垂線
　　　　　三歸四因得甲庚即外切圜形之全徑
　　　　　也
　　　　　又法以每邊一尺二寸自乘三歸四因
　　　　　開方得一尺三寸八分五釐六毫有餘
　　　　　即外切圜形全徑也如圖甲乙丙三角
　　　　　形外切甲乙丁丙圜形試自甲角作甲
　　　　　戊中垂線又引長作甲丁全徑線復自
　　　　　丁至乙作丁乙線遂成甲乙丁甲戊乙
　　　　　兩勾股形為同式形甲乙既為乙戊之
　　　　　二倍則甲丁亦必為乙丁之二倍故甲
　　　　　丁自乘方積比乙丁自乘方積大四倍
　　　　　若依勾弦求股之法言之則甲丁弦自
　　　　　乘方積内減乙丁勾自乘方積所餘為
　　　　　甲乙股自乘之方積今甲丁弦自乘方
　　　　　積既為乙丁勾自乘方積之四倍則是
　　　　　甲乙每邊自乘方積為甲丁全徑自乘
　　　　　方積之四分之三矣故以一邊自乘三
　　　　　歸四因即與全徑自乘之方積等而開
　　　　　方得外切圜形之全徑也
設如有鋭角三角形大腰三百三十八尺小腰三百
　尺底四百一十八尺求内容圜徑幾何
　　　　　法先用求中垂線法求得中垂線二百
　　　　　四十尺與底四百一十八尺相乘得一
　　　　　十萬零三百二十尺以大腰三百三十
　　　　　八尺小腰三百尺底四百一十八尺三
　　　　　數相加得一千零五十六尺除之得九
　　　　　十五尺即内容圜半徑倍之得一百九
　　　　　十尺即内容圜全徑也如圖甲乙丙三
　　　　　角形内容戊圜形試自圜之中心至甲
　　　　　乙丙三角各作戊甲戊乙戊丙三線遂
　　　　　分甲乙丙三角形為甲戊乙甲戊丙乙
　　　　　戊丙三三角形其三邊皆為三角形之
　　　　　底而戊巳半徑皆為三角形之垂線今
　　　　　乙丙底邊與甲丁中垂線相乘所得之
　　　　　長方積原比甲乙丙三角形積大一倍
　　　　　即如将所分三三角形各用垂線乘底
　　　　　邊所得之三長方積合為一長方也三
　　　　　長方之長雖不同而濶則一故各以長
　　　　　除積而得濶者即如合三角形之三邊
　　　　　除三角形之倍積而得半徑也
設如有鋭角三角形大腰一百八十三尺小腰一百
　六十八尺底二百二十五尺求外切圜徑幾何
　　　　　法用求中垂線法求得中垂線一百三
　　　　　十四尺四寸為一率小腰一百六十八
　　　　　尺為二率大腰一百八十三尺為三率
　　　　　推得四率二百二十八尺七寸五分即
　　　　　外切圜徑也如圖甲乙丙三角形甲乙
　　　　　為小腰甲丙為大腰乙丙為底甲丁為
　　　　　中垂線試作切三角一圜自甲角至圜
　　　　　對界作甲戊全徑線又自丙角至戊作
　　　　　丙戊線則甲丙戊三角形之丙角立於
　　　　　圜界之一半必為直角與甲丁垂線所
　　　　　分甲丁乙三角形之丁角等而戊角與
　　　　　乙角皆對甲丙弧其度又等故甲丙戊
　　　　　與甲丁乙兩三角形為同式形是以甲
　　　　　丁與甲乙之比同於甲丙與甲戊之比
　　　　　而為相當比例四率也
設如有鈍角三角形大腰十七尺小腰十尺底二十
　一尺求外切圜徑幾何
　　　　　法用求中垂線法求得中垂線八尺為
　　　　　一率小腰十尺為二率大腰十七尺為
　　　　　三率推得四率二十一尺二寸五分即
　　　　　外切圜徑也如圖甲乙丙三角形甲乙
　　　　　為小腰甲丙為大腰乙丙為底甲丁為
　　　　　中垂線試作切三角一圜自甲角至圜
　　　　　對界作甲戊全徑線又自丙角至戊作
　　　　　丙戊線則甲丙戊三角形之丙角立於
　　　　　圜界之一半必為直角與甲丁垂線所
　　　　　分甲丁乙三角形之丁角等而戊角與
　　　　　乙角皆對甲丙弧其度又等故甲丙戊
　　　　　與甲丁乙兩三角形為同式形是以甲
　　　　　丁與甲乙之比同於甲丙與甲戊之比
　　　　　而為相當比例四率也
　
　
　
　
　
御數精藴下編卷十四
　欽定四庫全書
御製數理精蘊下編卷十五
　　面部五
　　　割圜(屢求/勾股)
　　割圜
周髀曰圓出於方方出於矩矩者所謂直角即勾股
也葢因方易度而圓難測方有盡而圓無盡故古人
用割圜之法内弦外切屢求勾股為無數多邊形以
切近圜界使弧線直線漸合為一而圓周始得是則
推圜者以方推方者以矩矣劉宋祖冲之以圜容六
邊起算元趙友欽以圜容四邊起算自明末西法入
中國又有割圜八線六宗三要等説而圜度内外諸
線相求之法始偹要之圜内六邊起算者圜徑折半
即圜内六邊之一乃用屢求勾股之法自六邊而十
二邊自十二邊而二十四邊自二十四邊而四十八
邊如是累至億萬邊設徑為一而周得三一四一五
九二六五三有餘圜内四邊起算者則以圜徑為内
容正方之斜弦自乗折半開方而得四邊之一亦用
屢求勾股之法自四邊而八邊自八邊而十六邊自
十六邊而三十二邊如是累至億萬邊設徑為一而
周亦得三一四一五九二六五三有餘圜外四邊起
算者圜徑即四邊之一圜徑自乗倍之開方即圜外
正方之斜弦減去圜徑即圜外兩角之餘又即圜外
八邊之一以八邊之一折半為勾半徑為股求得弦
與半徑相減即股弦較又即小同式形之勾乃以八
邊之一折半之勾為一率半徑之股為二率小同式
形之勾為三率推得四率為小同式形之股倍之即
十六邊之一如是累至億萬邊設徑為一而周亦得
三一四一五九二六五三有餘圜外六邊起算者圜
徑為弦半徑為勾求得股倍之即圜外三邊之一取
其三分之一即圜外六邊之一以六邊之一折半為
勾半徑為股求得弦與半徑相減即股弦較又即小
同式形之勾乃以六邊之一折半之勾為一率半徑
之股為二率小同式形之勾為三率推得四率為小
同式形之股倍之即十二邊之一如是累至億萬邊
設徑為一而周亦得三一四一五九二六五三有餘
此兩法者或自圜内容形之邊為勾股法使無數勾
股小弦逼近圜周将與圜周合而為一或自圜外切
形之邊為勾股法使無數勾股小股逼近圜周亦将
與圜周合而為一二法既立故凡圜周圜徑諸法皆
可以互相比例矣割圜八線則將圜周分為三百六
十度先求弧度通弦折半為正弦既得正弦而圜内
之正矢圜外之正切正割由之而生至於餘弦餘矢
餘切餘割則又由正而得名三百六十度平分四象
限每一象限九十度九十度之中得其正角為正餘
角為餘是以正餘相對而割圜八線之表以立一象
限中成勾股形者五千四百故凡勾股三角測量諸
法皆可以互相比例矣自圜内容形屢求勾股而得
無數多邊自圜外切形屢求勾股而得無數多邊内
外湊集則圜周漸變為直線而設圜界為度分者内
而正弦外而切線至於無數則圜周亦漸變為直線
二者互相恭考俱為相符可見理之至者先後一揆
法之精者中外一理然則勾股即割圜之體而割圜
即勾股之用二者交相成而兩相得乎
　　圜内容六邊起算
設如圜徑二兆用内容六邊起算問得圜周幾何
　　　　　法以圜徑二兆折半得一兆為圜内所
　　　　　容六邊形之每一邊乃以半徑一兆為
　　　　　弦六邊之一邊一兆折半得五千億為
　　　　　勾求得股八千六百六十億二千五百
　　　　　四十萬三千七百八十四(小餘四三八/六四六七六)
　　　　　(三七二三一七○七五二/九三六一八三四七一)與半徑相減
　　　　　餘一千三百三十九億七千四百五十
　　　　　九萬六千二百一十五(小餘五六一三/五三二三六二)
　　　　　(七六八二九二四七○/六三八一六五二九)復為勾六邊之
　　　　　一邊折半之五千億為股求得弦五千
　　　　　一百七十六億三千八百零九萬零二
　　　　　百零五(小餘○四一五二四六九七七/九七六七五二四八○九六六)
　　　　　(五七六/六四)為圜内所容十二邊形之每一
　　　　　邊如是屢求得圜内二十四邊形之每
　　　　　一邊為二千六百一十億五千二百三
　　　　　十八萬四千四百四十零(小餘一○三/一八三○九)
　　　　　(六八一二四五五七九○/九七八○二○三八七)圜内四十八
　　　　　邊形之每一邊為一千三百零八億零
　　　　　六百二十五萬八千四百六十零(小餘/二八)
　　　　　(六一三三六三○六三一一一七/五五○三五○八八二八七九)圜内
　　　　　九十六邊形之每一邊為六百五十四
　　　　　億三千八百一十六萬五千六百四十
　　　　　三(小餘五五二二八四一二七三一二/二八八二四一六○八六七八四三)
　　　　　(三/)圜内一百九十二邊形之每一邊為
　　　　　三百二十七億二千三百四十六萬三
　　　　　千二百五十二(小餘九七三五六三二/八五九二八五六五八)
　　　　　(九九一八九八/三三二一三)圜内三百八十四邊形
　　　　　之每一邊為一百六十三億六千二百
　　　　　二十七萬九千二百零七(小餘八七四/二五八五七)
　　　　　(○三九八一四六五八九/五二六六七九九六四)圜内七百六
　　　　　十八邉形之每一邊為八十一億八千
　　　　　一百二十萬八千零五十二(小餘四六/九五七九)
　　　　　(一八九二四八二一九九一/○○三六二五二三三七)圜内一千
　　　　　五百三十六邊形之每一邊為四十億
　　　　　九千零六十一萬二千五百八十二(小/餘)
　　　　　(三二八一九○二二八八二六一一/七九六八五八五一九○○三九)圜
　　　　　内三千零七十二邊形之每一邊為二
　　　　　十億四千五百三十萬七千三百六十
　　　　　零(小餘六七六六○九○八二三八五/九二二二九二一○二○七九○二)
　　　　　(九/)圜内六千一百四十四邊形之每一
　　　　　邊為一十億二千二百六十五萬三千
　　　　　八百一十四(小餘○二七三九五○二/二○二八五九八九五八)
　　　　　(八五二二四/三九一七)圜内一萬二千二百八十
　　　　　八邊形之毎一邊為五億一千一百三
　　　　　十二萬六千九百二十三(小餘七二四/八三四六二)
　　　　　(八一二三二九九○三一/九○八八四七六七九)圜内二萬四
　　　　　千五百七十六邊形之每一邊為二億
　　　　　五千五百六十六萬三千四百六十三
　　　　　(小餘九五一三○九四八○五二三四/四九○一一一四一○六三一七六)
　　　　　圜内四萬九千一百五十二邊形之每
　　　　　一邊為一億二千七百八十三萬一千
　　　　　七百三十二(小餘二三六七六六二六/一八六九四七六四六四)
　　　　　(○四九二○/九九九七)圜内九萬八千三百零四
　　　　　邊形之毎一邊為六千三百九十一萬
　　　　　五千八百六十六(小餘一五一○二二/○七一一六○七○)
　　　　　(八○七一二六三/八七○七五三)圜内一十九萬六千
　　　　　六百零八邊形之每一邊為三千一百
　　　　　九十五萬七千九百三十三(小餘○七/九五九○)
　　　　　(九○三一○九三八一五四/一九三○六五三八○○)圜内三十
　　　　　九萬三千二百一十六邊形之毎一邊
　　　　　為一千五百九十七萬八千九百六十
　　　　　六(小餘五四○三○五五二八八九六/二四八七七九三七二三七五九六)
　　　　　(七/)圜内七十八萬六千四百三十二邊
　　　　　形之每一邊為七百九十八萬九千四
　　　　　百八十三(小餘二七○二一六四六五/四二八○六六六八一○五)
　　　　　(六一一一/一四八)圜内一百五十七萬二千八
　　　　　百六十四邊形之每一邊為三百九十
　　　　　九萬四千七百四十一(小餘六二五一/一七四五二九)
　　　　　(七五八六八○七○六/八一一七九三三九)圜内三百一十
　　　　　四萬五千七百二十八邊形之毎一邊
　　　　　為一百九十九萬七千三百七十零(小/餘)
　　　　　(八一七五五九○九六六六四○五/九二五四○○二八六七九六四)圜
　　　　　内六百二十九萬一千四百五十六邊
　　　　　形之毎一邊為九十九萬八千六百八
　　　　　十五(小餘四○八七七九六七二八三/九七五五七五七四○六一一三)
　　　　　(六一/四)圜内一千二百五十八萬二千九
　　　　　百一十二邊形之每一邊為四十九萬
　　　　　九千三百四十二(小餘七○四三八九/八五一九八三三一)
　　　　　(二三六三九八二/九九六三五五)圜内二千五百一十
　　　　　六萬五千八百二十四邊形之每一邊
　　　　　為二十四萬九千六百七十一(小餘三/五二一)
　　　　　(九四九二七九三七○八八六/一七六九八八○二六五六)圜内五
　　　　　千零三十三萬一千六百四十八邊形
　　　　　之每一邊為一十二萬四千八百三十
　　　　　五(小餘六七六○九七四六四二一一/七二三三二二五○四七○九四一)
　　　　　(八/)圜内一億零六十六萬三千二百九
　　　　　十六邊形之毎一邊為六萬二千四百
　　　　　一十七(小餘八三八○四八七三二一/三六二五九○六三二○九五)
　　　　　(八七八/四三)圜内二億零一百三十二萬六
　　　　　千五百九十二邊形之每一邊為三萬
　　　　　一千二百零八(小餘九一九○二四三/六六○七一九二九二)
　　　　　(○四二六九一/一八四○二)圜内四億零二百六十
　　　　　五萬三千一百八十四邊形之每一邊
　　　　　為一萬五千六百零四(小餘四五九五/一二一八三○)
　　　　　(三六四三九四九七一/○七三二○九五一)圜内八億零五
　　　　　百三十萬六千三百六十八邊形之毎
　　　　　一邊為七千八百零二(小餘二二九七/五六○九一五)
　　　　　(一八二七九一五○四/八二九一五一四二)圜内一十六億
　　　　　一千零六十一萬二千七百三十六邊
　　　　　形之每一邊為三千九百零一(小餘一/一四八)
　　　　　(七八○四五七五九一四六九/九六五八一四八七○一五)圜内三
　　　　　十二億二千一百二十二萬五千四百
　　　　　七十二邊形之每一邊為一千九百五
　　　　　十零(小餘五五七四三九○二二八七/九五七四五二九五三四四○六)
　　　　　(八七/四)圜内六十四億四千二百四十五
　　　　　萬零九百四十四邊形之每一邊為九
　　　　　百七十五(小餘二七八七一九五一一/四三九七八七三二九三六)
　　　　　(四一一九/九二六)圜内一百二十八億八千四
　　　　　百九十萬一千八百八十八邊形之每
　　　　　一邊為四百八十七(小餘六三九三五/九七五五七一九)
　　　　　(八九三六七七四九/八九○九九○五)圜内二百五十七
　　　　　億六千九百八十萬三千七百七十六
　　　　　邊形之每一邊為二百四十三(小餘八/一九六)
　　　　　(七九八七七八五九九四六八/三八七四九四五四九五三)圜内五
　　　　　百一十五億三千九百六十萬七千五
　　　　　百五十二邊形之每一邊為一百二十
　　　　　一(小餘九○九八三九九三八九二九/九七三四一四二四七九八七九○)
　　　　　(九/)乃以五百一十五億三千九百六十
　　　　　萬七千五百五十二邊之數與其每一
　　　　　邊一百二十一(小餘九○九八三九九/三八九二九九七三四)
　　　　　(一四二四七九/八七九○九)之數相乗得六兆二千
　　　　　八百三十一億八千五百三十萬七千
　　　　　一百七十九(小餘五八六四七六五八/○一三四八二二○三五)
　　　　　(五○一○八/八七六八)為圜徑二兆之周數
　　圜内容四邊起算
設如圜徑二兆用内容四邊起算問得圜周幾何
　　　　　法以圜徑二兆折半得一兆自乗得一
　　　　　穣倍之開方得一兆四千一百四十二
　　　　　億一千三百五十六萬二千三百七十
　　　　　三(小餘○九五○四八八○一六八八/七二四二○九六九八○七八五六)
　　　　　(九/)為圜内所容四邊形之每一邊乃以
　　　　　半徑一兆為弦四邊之一邊一兆四千
　　　　　一百四十二億一千三百五十六萬二
　　　　　千三百七十三(小餘○九五○四八八/○一六八八七二四二)
　　　　　(○九六九八○/七八五六九)折半得七千零七十一
　　　　　億零六百七十八萬一千一百八十六
　　　　　(小餘五四七五二四四○○八四四三/六二一○四八四九○三九二八四)
　　　　　為勾亦即為股(四邊折半所成之勾/股形其勾與股相等)與
　　　　　半徑相減餘二千九百二十八億九千
　　　　　三百二十一萬八千八百一十三(小餘/四五)
　　　　　(二四七五五九九一五五六三七/八九五一五○九六○七一六)復為
　　　　　勾四邊之一邊折半之七千零七十一
　　　　　億零六百七十八萬一千一百八十六
　　　　　(小餘五四七五二四四三九八四四三/六二一  四八四九      二八四)
　　　　　為股求得弦七千六百五十三億六千
　　　　　六百八十六萬四千七百三十零(小餘/一七)
　　　　　(九五四三四五六九一九九六八/  六  七九七七三三五二三)為圜
　　　　　内所容八邊形之每一邊復以半徑一
　　　　　兆為弦八邊之一邊折半得三千八百
　　　　　二十六億八千三百四十三萬二千三
　　　　　百六十五(小餘九八九七七一七二八/四五  九八四  三  三九)
　　　　　(八八六六/七六一)為勾求得股九千二百三十
　　　　　八億七千九百五十三萬二千五百一
　　　　　十一(小餘二八六七五六一二八一八/三一八九三九六七八八二八六)
　　　　　(八二/二)與半徑相減餘七百六十一億二
　　　　　千零四十六萬七千四百八十八(小餘/七一)
　　　　　(三二四三八七一八一六八一○/六○三二一一七一三一七八)復為
　　　　　勾八邊之一邊折半之三千八百二十
　　　　　六億八千三百四十三萬二千三百六
　　　　　十五(小餘○八九七七一七二八四五/九九八四○三○三九八八六六)
　　　　　(七六/一)為股求得弦三千九百零一億八
　　　　　千零六十四萬四千零三十二(小餘二/五六五)
　　　　　(三五六九六五六九七三六九/五四○四四四八一八五五)為圜内
　　　　　所容十六邊形之毎一邊如是屢求得
　　　　　圜内三十二邊形之每一邊為一千九
　　　　　百六十億三千四百二十八萬零六百
　　　　　五十九(小餘一二一二○三九八八三/九一一二七七七七二八三六)
　　　　　(九一七/二二)圜内六十四邊形之每一邊為
　　　　　九百八十一億三千五百三十四萬八
　　　　　千六百五十四(小餘八三六○二八五/○九九一五○七三五)
　　　　　(四一九二一八/○四五八六)圜内一百二十八邊形
　　　　　之每一邊為四百九十億八千二百四
　　　　　十五萬七千零四十五(小餘八二四五/七六○六三四)
　　　　　(七一六二一○六二○/八五七五四一三二)圜内二百五十
　　　　　六邊形之每一邊為二百四十五億四
　　　　　千三百零七萬六千五百七十一(小餘/四三)
　　　　　(九八五二一五八八一七八○五/二八三二二七○七一六○○)圜内
　　　　　五百一十二邊形之每一邊為一百二
　　　　　十二億七千一百七十六萬九千二百
　　　　　九十八(小餘三○八九五○七一九二/八一一○九八九七五三九一)
　　　　　(五○二/八七)圜内一千零二十四邊形之毎
　　　　　一邊為六十一億三千五百九十一萬
　　　　　三千五百二十五(小餘九三四八一八/四○○九三五六一)
　　　　　(三五六一一八八/八五○三一八)圜内二千零四十八
　　　　　邊形之每一邊為三十億六千七百九
　　　　　十六萬零三百七十二(小餘五六九五/三一二二四六)
　　　　　(○七五五四四八二五/五三五七八○五四)圜内四千零九
　　　　　十六邊形之每一邊為一十五億三千
　　　　　三百九十八萬零六百三十七(小餘四/八五四)
　　　　　(○九○五三八七七二一六八/○六九八○五三六五二九)圜内八
　　　　　千一百九十二邊形之每一邊為七億
　　　　　六千六百九十九萬零三百七十五(小/餘)
　　　　　(一四二七九一一七八一四四九六/三四○七九一三二八八三一一)圜
　　　　　内一萬六千三百八十四邊形之毎一
　　　　　邊為三億八千三百四十九萬五千一
　　　　　百九十四(小餘六二一四○六六一四/八七九八三九一四六七五)
　　　　　(四三七○/三三三)圜内三萬二千七百六十八
　　　　　邊形之每一邊為一億九千一百七十
　　　　　四萬七千五百九十八(小餘一九一九/五四六九一七)
　　　　　(四一○四四四三三三/四一二七四三一七)圜内六萬五千
　　　　　五百三十六邊形之每一邊為九千五
　　　　　百八十七萬三千七百九十九(小餘二/○六一)
　　　　　(三三七六九○九八○一二九/八六六八三四九五八○七)圜内一
　　　　　十三萬一千零七十二邊形之每一邊
　　　　　為四千七百九十三萬六千八百九十
　　　　　九(小餘六一六八三六四三七四五八/三七五六五七一七七一三四八二)
　　　　　(七/)圜内二十六萬二千一百四十四邉
　　　　　形之每一邊為二千三百九十六萬八
　　　　　千四百四十九(小餘八一○一三九四/一二八四三○四四三)
　　　　　(七四六一七五/二八三三○)圜内五十二萬四千二
　　　　　百八十八邊形之毎一邊為一千一百
　　　　　九十八萬四千二百二十四(小餘九○/五二八四)
　　　　　(八五五六八五七六○○四/九三二九五五四六八八)圜内一百
　　　　　零四萬八千五百七十六邊形之每一
　　　　　邊為五百九十九萬二千一百一十二
　　　　　(小餘四五二六六九三二一五○○九/○九九三八七二六○○六○六五)
　　　　　圜内二百零九萬七千一百五十二邊
　　　　　形之每一邊為二百九十九萬六千零
　　　　　五十六(小餘二二六三三八○二二四/五七七○八七一四一二○二)
　　　　　(五三九/六六)圜内四百一十九萬四千三百
　　　　　零四邊形之毎一邊為一百四十九萬
　　　　　八千零二十八(小餘一一三一六九四/三一四四二二六一○)
　　　　　(七五三四七四/三二九三三)圜内八百三十八萬八
　　　　　千六百零八邊形之毎一邊為七十四
　　　　　萬九千零一十四(小餘○五六五八四/七六八二四七八○)
　　　　　(六三七七四六五/一五五○七七)圜内一千六百七十
　　　　　七萬七千二百一十六邊形之毎一邊
　　　　　為三十七萬四千五百零七(小餘○二/八二九二)
　　　　　(三九○六八九七三七六六/八七○六六八○○三二)圜内三千
　　　　　三百五十五萬四千四百三十二邊形
　　　　　之每一邊為一十八萬七千二百五十
　　　　　三(小餘五一四一四六一九六一六五/五九八一四四三五○一○八二二)
　　　　　(四/)圜内六千七百一十萬八千八百六
　　　　　十四邊形之每一邊為九萬三千六百
　　　　　二十六(小餘七五七○七三○九八一/八五三九○二三五九二四六)
　　　　　(五○三/○六)圜内一億三千四百二十一萬
　　　　　七千七百二十八邊形之毎一邊為四
　　　　　萬六千八百一十三(小餘三七八五三/六五四九一○五)
　　　　　(五一九○一三四三/一○二四六八二)圜内二億六千八
　　　　　百四十三萬五千四百五十六邊形之
　　　　　每一邊為二萬三千四百零六(小餘六/八九二)
　　　　　(六八二七四五五四三六二四/九三六四九○九九七八四)圜内五
　　　　　億三千六百八十七萬零九百一十二
　　　　　邊形之每一邊為一萬一千七百零三
　　　　　(小餘三四四六三四一三七二七七三/八一六二○一九一二四八三二一)
　　　　　圜内一十億七千三百七十四萬一千
　　　　　八百二十四邊形之每一邊為五千八
　　　　　百五十一(小餘六七二三一七○六八/六三八七一五八五六七六)
　　　　　(六四六一/四六四)圜内二十一億四千七百四
　　　　　十八萬三千六百四十八邊形之每一
　　　　　邊為二千九百二十五(小餘八三六一/五八五三四三)
　　　　　(一九三六一○五九二/一七○八五三九四)圜内四十二億
　　　　　九千四百九十六萬七千二百九十六
　　　　　邊形之毎一邊為一千四百六十二(小/餘)
　　　　　(九一八○七九二六七一五九六八/○九二○九六二七七四五二九)圜
　　　　　内八十五億八千九百九十三萬四千
　　　　　五百九十二邊形之每一邊為七百三
　　　　　十一(小餘四九五○三九六三三五七/九八四○五○三一四○一六六)
　　　　　(○二/七)圜内一百七十一億七千九百八
　　　　　十六萬九千一百八十四邊形之每一
　　　　　邊為三百六十五(小餘七二九五一九/八一六七八九九二)
　　　　　(○二五七六八四/九九二八八六)圜内三百四十三億
　　　　　五千九百七十三萬八千三百六十八
　　　　　邊形之毎一邊為一百八十二(小餘八/六四七)
　　　　　(五九九○八三九四九六○一/二九六○六八六○七七○)乃以三
　　　　　百四十三億五千九百七十三萬八千
　　　　　三百六十八邊之數與其每一邊一百
　　　　　八十二(小餘八六四七五九九○八三/九四九六○一二九六○六八)
　　　　　(六○七/七○)之數相乗得六兆二千八百三
　　　　　十一億八千五百三十萬七千一百七
　　　　　十九(小餘五八六四七六八六三○八/三一○六七五五○○三○二三)
　　　　　(三六/○)為圜徑二兆之周數
　　圜外切六邊起算
設如圜徑二兆用外切六邊起算問得圜周幾何
　　　　　法以圜徑二兆為弦半徑一兆為勾求
　　　　　得股一兆七千三百二十億五千零八
　　　　　十萬七千五百六十八(小餘八七七二/九三五二七四)
　　　　　(四六三四一五○五八/七二三六六九四二)取其三分之二
　　　　　得一兆一千五百四十七億零五十三
　　　　　萬八千三百七十九(小餘二五一五二/九○一八二九七)
　　　　　(五六一○○三九一/四九一一二九五)即圜外六邊形之
　　　　　毎一邊(葢圜徑為弦半徑為勾所得股/即圜外三邊形之每邊之一半)
　　　　　(倍之為圜外三邊形之每一邊其毎一/邊之三分之一即圜外六邊形之每一)
　　　　　(邊今以六邊起算故省求三邊止以所/得之股取其三分之二為六邊形之毎)
　　　　　(一邊/也)乃以六邊形之每一邊一兆一千
　　　　　五百四十七億零五十三萬八千三百
　　　　　七十九(小餘二五一五二九○一八二/九七五六一○○三九一四九)
　　　　　(一一二/九五)折半得五千七百七十三億五
　　　　　千零二十六萬九千一百八十九(小餘/六二)
　　　　　(五七六四五○九一四八七八○/五○一九五七四五五六四七)為勾
　　　　　半徑一兆為股即用六邊之一邊為弦
　　　　　(圜内六邊與半徑等圜外六邊亦與本/形半徑等故即用六邊之一邊為弦也)
　　　　　與半徑相減餘一千五百四十七億零
　　　　　五十三萬八千三百七十九(小餘二五/一五二九)
　　　　　(○一八二九七五六一○○/三九一四九一一二九五)即股弦較
　　　　　又即小同式形之勾復以六邊形之一
　　　　　邊折半之勾五千七百七十三億五千
　　　　　零二十六萬九千一百八十九(小餘六/二五七)
　　　　　(六四五○九一四八七八○五/○一九五七四五五六四七)為一率
　　　　　半徑之股一兆為二率小同式形之勾
　　　　　一千五百四十七億零五十三萬八千
　　　　　三百七十九(小餘二五一五二九○一/八二九七五六一○○三)
　　　　　(九一四九一/一二九五)為三率推得四率二千六
　　　　　百七十九億四千九百一十九萬二千
　　　　　四百三十一(小餘一二二七○六四七/二五五三六五八四九四)
　　　　　(一二七六三/三○五七)為小同式形之股倍之得
　　　　　五千三百五十八億九千八百三十八
　　　　　萬四千八百六十二(小餘二四五四一/二九四五一○七)
　　　　　(三一六九八八二五/五二六六一一四)為圜外十二邊形
　　　　　之每一邊如是屢求得圜外二十四邊
　　　　　形之毎一邊為二千六百三十三億零
　　　　　四百九十九萬五千一百七十四(小餘/七九)
　　　　　(一七○六九四三○五二九一四/八一九四三四二○七一八四)圜外
　　　　　四十八邊形之每一邊為一千三百一
　　　　　十億八千六百九十二萬五千六百三
　　　　　十零(小餘四七六四五七一二九○八/七四四九七五九八八五五八九)
　　　　　(八四/二)圜外九十六邊形之每一邊為六
　　　　　百五十四億七千三百二十二萬零八
　　　　　百二十五(小餘九四五一七二八七八/五一七八九七七八六九一)
　　　　　(九二四七/三一○)圜外一百九十二邊形之每
　　　　　一邊為三百二十七億二千七百八十
　　　　　四萬四千二百七十零(小餘六二三一/六五三三○六)
　　　　　(八二一五七二二五九/三九八八九七五六)圜外三百八十
　　　　　四邊形之每一邊為一百六十三億六
　　　　　千二百八十二萬六千八百零七(小餘/五八)
　　　　　(七七五二七四○七五○一二四/一四二六二九三○五五○二)圜外
　　　　　七百六十八邊形之每一邊為八十一
　　　　　億八千一百二十七萬六千五百零一
　　　　　(小餘五七四七一二三四○五二八六/五四七○二○六三七八四二四六)
　　　　　圜外一千五百三十六邊形之毎一邊
　　　　　為四十億九千零六十二萬一千一百
　　　　　三十八(小餘四三九四八七一七七○/七三八九五七六二五○九三)
　　　　　(○八六/七○)圜外三千零七十二邊形之毎
　　　　　一邊為二十億四千五百三十萬八千
　　　　　四百三十零(小餘一八九六八二三○/九八七九八九二○四九)
　　　　　(四○七三○/一四三八)圜外六千一百四十四邊
　　　　　形之毎一邊為一十億二千二百六十
　　　　　五萬三千九百四十七(小餘七一六五/○二九四○六)
　　　　　(○七九二三六一七○/八二四○○七六八)圜外一萬二千
　　　　　二百八十八邊形之每一邊為五億一
　　　　　千一百三十二萬六千九百四十零(小/餘)
　　　　　(四三五九七二三○一一六二四八/九八六三九六七三七八二六二)圜
　　　　　外二萬四千五百七十六邊形之每一
　　　　　邊為二億五千五百六十六萬三千四
　　　　　百六十六(小餘○四○二○一六六四/○五二四五三七一九三三)
　　　　　(九一五○/五八二)圜外四萬九千一百五十二
　　　　　邊形之每一邊為一億二千七百八十
　　　　　三萬一千七百三十二(小餘四九七八/七七七八四○)
　　　　　(一○五六○七七四○/一○四六二三四八)圜外九萬八千
　　　　　三百零四邊形之毎一邊為六千三百
　　　　　九十一萬五千八百六十六(小餘一八/三六六一)
　　　　　(○一一四○三三三五六四/一三七七六七八四八四)圜外一十
　　　　　九萬六千六百零八邊形之每一邊為
　　　　　三千一百九十五萬七千九百三十三
　　　　　(小餘○八三六七○七七○六三八九/二五一四九七五○二五一六九四)
　　　　　圜外三十九萬三千二百一十六邊形
　　　　　之毎一邊為一千五百九十七萬八千
　　　　　九百六十六(小餘五四○八一五四一/八四三七○一○三七九)
　　　　　(二○二九四/三三二二)圜外七十八萬六千四百
　　　　　三十二邊形之每一邊為七百九十八
　　　　　萬九千四百八十三(小餘二七○二八/○二一三三五八)
　　　　　(二一○八七二五八/六○四二○三○)圜外一百五十七
　　　　　萬二千八百六十四邊形之每一邊為
　　　　　三百九十九萬四千七百四十一(小餘/六三)
　　　　　(五一二四一六九六九六五六九/○二八一四八七○四五五八)圜外
　　　　　三百一十四萬五千七百二十八邊形
　　　　　之每一邊為一百九十九萬七千三百
　　　　　七十零(小餘八一七五六○○九二七/二五四六七四七四九七七六)
　　　　　(四四三/五四)圜外六百二十九萬一千四百
　　　　　五十六邊形之每一邊為九十九萬八
　　　　　千六百八十五(小餘四○八七七九七/九七三四七三八一六)
　　　　　(○七九七四二/七五二九八)圜外一千二百五十八
　　　　　萬二千九百一十二邊形之毎一邊為
　　　　　四十九萬九千三百四十二(小餘七○/四三八九)
　　　　　(八六七五四六七七一七八/七八○九四六一二一四)圜外二千
　　　　　五百一十六萬五千八百二十四邊形
　　　　　之每一邊為二十四萬九千六百七十
　　　　　一(小餘三五二一九四九二九八八二/五二一○六八八二八八四八八六)
　　　　　(二/)圜外五千零三十三萬一千六百四
　　　　　十八邊形之每一邊為一十二萬四千
　　　　　八百三十五(小餘六七六○九七四六/四四五四九○二三九八)
　　　　　(八一三七二/三○八二)圜外一億零六十六萬三
　　　　　千二百九十六邊形之每一邊為六萬
　　　　　二千四百一十七(小餘八三八○四八/七三二一六六六五)
　　　　　(六四三五七○三/三九六九七六)圜外二億零一百三
　　　　　十二萬六千五百九十二邊形之每一
　　　　　邊為三萬一千二百零八(小餘九一九/○二四三六)
　　　　　(六○七五七二八八七二/三八八七六五四二八)圜外四億零
　　　　　二百六十五萬三千一百八十四邊形
　　　　　之毎一邊為一萬五千六百零四(小餘/四五)
　　　　　(九五一二一八三○三六九一四/五一八○一一五一六○八○)圜外
　　　　　八億零五百三十萬六千三百六十八
　　　　　邊形之每一邊為七千八百零二(小餘/二二)
　　　　　(九七五六○九一五一八二三八/五一九二三二八九九七一○)圜外
　　　　　一十六億一千零六十一萬二千七百
　　　　　三十六邊形之毎一邊為三千九百零
　　　　　一(小餘一一四八七八○四五七五九/一五四四一七一四四八四二五六)
　　　　　(二/)圜外三十二億二千一百二十二萬
　　　　　五千四百七十二邊形之每一邊為一
　　　　　千九百五十零(小餘五五七四三九○/二二八七九五七五三)
　　　　　(五三二六三四/七○三六八)圜外六十四億四千二
　　　　　百四十五萬零九百四十四邊形之每
　　　　　一邊為九百七十五(小餘二七八七一/九五一一四三九)
　　　　　(七八七四四四七一/八一一六三二○)圜外一百二十八
　　　　　億八千四百九十萬一千八百八十八
　　　　　邊形之毎一邊為四百八十七(小餘六/三九三)
　　　　　(五九七五五七一九八九三六/九三三六九八五五八○二)圜外二
　　　　　百五十七億六千九百八十萬三千七
　　　　　百七十六邊形之每一邊為二百四十
　　　　　三(小餘八一九六七九八七七八五九/九四六八四三○六一二七七六○)
　　　　　(六/)圜外五百一十五億三千九百六十
　　　　　萬七千五百五十二邊形之每一邊為
　　　　　一百二十一(小餘九○九八三九九三/八九二九九七三四二一)
　　　　　(○七七六八/二五一六)乃以五百一十五億三千
　　　　　九百六十萬七千五百五十二邊之數
　　　　　與其每一邊一百二十一(小餘九○九/八三九九三)
　　　　　(八九二九九七三四二一/○七七六八二五一六)之數相乗得
　　　　　六兆二千八百三十一億八千五百三
　　　　　十萬七千一百七十九(小餘五八六四/七六九三二一)
　　　　　(五四六○一七七八二/八三九六○八三二)為圜徑二兆之
　　　　　周數
　　圜外切四邊起算
設如圜徑二兆用外切四邊起算問得圜周幾何
　　　　　法以圜徑二兆為外切四邊形之每一
　　　　　邊乃以圜徑二兆為股亦即為勾求得
　　　　　弦二兆八千二百八十四億二千七百
　　　　　一十二萬四千七百四十六(小餘一九/○○九七)
　　　　　(六○三三七七四四八四一/九三九六一五七一三八)為圜外四
　　　　　邊形之斜弦與圜徑相減餘八千二百
　　　　　八十四億二千七百一十二萬四千七
　　　　　百四十六(小餘一九○○九七六○三/三七七四四八四一九三九)
　　　　　(六一五七/一三八)即圜外八邊形之每一邊又
　　　　　以八邊形之毎一邊八千二百八十四
　　　　　億二千七百一十二萬四千七百四十
　　　　　六(小餘一九○○九七六○三三七七/四四八四一九三九六一五七一三)
　　　　　(八/)折半得四千一百四十二億一千三
　　　　　百五十六萬二千三百七十三(小餘○/九五○)
　　　　　(四八八○一六八八七二四二/○九六九八○七八五六九)為勾半
　　　　　徑一兆為股求得弦一兆零八百二十
　　　　　三億九千二百二十萬零二百九十二
　　　　　(小餘三九三九六八八九九四四六四/一○七三二七七八八四○一二一)
　　　　　與半徑相減餘八百二十三億九千二
　　　　　百二十萬零二百九十二(小餘三九三/九六八八九)
　　　　　(九四四六四一○七三二/七七八八四○一二一)即股弦較又
　　　　　即小同式形之勾復以八邊形之一邊
　　　　　折半之勾四千一百四十二億一千三
　　　　　百五十六萬二千三百七十三(小餘○/九五○)
　　　　　(四八八○一六八八七二四二/○九六九八○七八五六九)為一率
　　　　　半徑之股一兆為二率小同式形之勾
　　　　　八百二十三億九千二百二十萬零二
　　　　　百九十二(小餘三九三九六八八九九/四四六四一○七三二七七)
　　　　　(八八四○/一二一)為三率推得四率一千九百
　　　　　八十九億一千二百三十六萬七千三
　　　　　百七十九(小餘六五八○○六九一一/五九七六二二六四四六七)
　　　　　(六二二八/五九七)為小同式形之股倍之得三
　　　　　千九百七十八億二千四百七十三萬
　　　　　四千七百五十九(小餘三一六○一三/八二三一九五二四)
　　　　　(五二八九三五二/四五七一九四)為圜外十六邊形之
　　　　　每一邊如是屢求得圜外三十二邊形
　　　　　之毎一邊為一千九百六十九億八千
　　　　　二百八十萬六千七百一十四(小餘三/二八五)
　　　　　(○六一五四三九五○四二五/八二六五四八六四五八四)圜外六
　　　　　十四邊形之每一邊為九百八十二億
　　　　　五千三百六十九萬九千五百三十八
　　　　　(小餘九三四五○八二一○六八六六/四二五四二六二七二三四一五八)
　　　　　圜外一百二十八邊形之毎一邊為四
　　　　　百九十億九千七百二十四萬四千二
　　　　　百一十七(小餘八五○八八八二○九/一五九五○七九二一八一)
　　　　　(七四四二/三八四)圜外二百五十六邊形之毎
　　　　　一邊為二百四十五億四千四百九十
　　　　　二萬四千七百五十九(小餘一三二五/五○四六一七)
　　　　　(七五一○六四六八五/四一五九二八九○)圜外五百一十
　　　　　二邊形之毎一邊為一百二十二億七
　　　　　千二百萬零三百一十五(小餘二四六/八○三九二)
　　　　　(八五八八七三一二○二/六二一六七○五八二)圜外一千零
　　　　　二十四邊形之毎一邊為六十一億三
　　　　　千五百九十四萬二千四百零二(小餘/八四)
　　　　　(五三二九九七四一四七八三一/三六四二四三四七六五八四)圜外
　　　　　二千零四十八邊形之每一邊為三十
　　　　　億六千七百九十六萬三千九百八十
　　　　　二(小餘一七七三三三○五六九八五/四四一六三六七○○八七四九四)
　　　　　(四/)圜外四千零九十六邊形之每一邊
　　　　　為一十五億三千三百九十八萬一千
　　　　　零八十八(小餘六八六一八五二一○/三四六四一五四二三二五)
　　　　　(五八四七/五三八)圜外八千一百九十二邊形
　　　　　之每一邊為七億六千六百九十九萬
　　　　　零四百三十一(小餘五四二八八一九/七六六九一四六八三)
　　　　　(六八一五四四/三九三二○)圜外一萬六千三百八
　　　　　十四邊形之毎一邊為三億八千三百
　　　　　四十九萬五千二百零一(小餘六七一/四一七七七)
　　　　　(○二九一五五五一二一/七二六一八二一一○)圜外三萬二
　　　　　千七百六十八邊形之每一邊為一億
　　　　　九千一百七十四萬七千五百九十九
　　　　　(小餘○七三二○六○八○○九二二/九六○九三一四五一四六一○六)
　　　　　圜外六萬五千五百三十六邊形之毎
　　　　　一邊為九千五百八十七萬三千七百
　　　　　九十九(小餘三一六二九○一九二四/五二○六五五二六二○七六)
　　　　　(一九八/五八)圜外一十三萬一千零七十二
　　　　　邊形之每一邊為四千七百九十三萬
　　　　　六千八百九十九(小餘六三○六○五/九九○三七一六九)
　　　　　(七五二九八八九/四六二九四四)圜外二十六萬二千
　　　　　一百四十四邊形之每一邊為二千三
　　　　　百九十六萬八千四百四十九(小餘八/一一八)
　　　　　(六○六○六九五七○二三二/六九五八九三○一三二○)圜外五
　　　　　十二萬四千二百八十八邊形之每一
　　　　　邊為一千一百九十八萬四千二百二
　　　　　十四(小餘九○五五○○○○四九五/○○○一一四八一五○○二三)
　　　　　(三六/六)圜外一百零四萬八千五百七十
　　　　　六邊形之每一邊為五百九十九萬二
　　　　　千一百一十二(小餘四五二六九六二/一五一五八九三九六)
　　　　　(六○一二八○/二○一五四)圜外二百零九萬七千
　　　　　一百五十二邊形之毎一邊為二百九
　　　　　十九萬六千零五十六(小餘二二六三/四一三八四一)
　　　　　(六四九六二三○六三/四八二四八二二○)圜外四百一十
　　　　　九萬四千三百零四邊形之每一邊為
　　　　　一百四十九萬八千零二十八(小餘一/一三一)
　　　　　(六九八五一六五五六六七七/一五五三八六四一七五四)圜外八
　　　　　百三十八萬八千六百零八邊形之每
　　　　　一邊為七十四萬九千零一十四(小餘/○五)
　　　　　(六五八四八二○七七四四八二/一七八一五三二九一四五二)圜外
　　　　　一千六百七十七萬七千二百一十六
　　　　　邊形之每一邊為三十七萬四千五百
　　　　　零七(小餘○二八二九二三九七二五/五五七二一二九一二七四○四)
　　　　　(七三/○)圜外三千三百五十五萬四千四
　　　　　百三十二邊形之毎一邊為一十八萬
　　　　　七千二百五十三(小餘五一四一四六/一九六九八六三二)
　　　　　(七四四四五七○/一三三五七四)圜外六千七百一十
　　　　　萬八千八百六十四邊形之每一邊為
　　　　　九萬三千六百二十六(小餘七五七○/七三○九八二)
　　　　　(八七九八一三九四七/八五八七三三八六)圜外一億三千
　　　　　四百二十一萬七千七百二十八邊形
　　　　　之毎一邊為四萬六千八百一十三(小/餘)
　　　　　(三七八五三六五四九一一八三五/二九○六四五五五三七六○二)圜
　　　　　外二億六千八百四十三萬五千四百
　　　　　五十六邊形之毎一邊為二萬三千四
　　　　　百零六(小餘六八九二六八二七四五/五五九六五四七九三六○五)
　　　　　(九三九/一六)圜外五億三千六百八十七萬
　　　　　零九百一十二邊形之每一邊為一萬
　　　　　一千七百零三(小餘三四四六三四一/三七二七七五八一九)
　　　　　(九二九四六九/○○○九六)圜外一十億七千三百
　　　　　七十四萬一千八百二十四邊形之毎
　　　　　一邊為五千八百五十一(小餘六七二/三一七○六)
　　　　　(八六三八七四○九○三/一三一七七五四四○)圜外二十一
　　　　　億四千七百四十八萬三千六百四十
　　　　　八邊形之每一邊為二千九百二十五
　　　　　(小餘八三六一五八五三四三一九三/六四一八九八九八一七八三九四)
　　　　　圜外四十二億九千四百九十六萬七
　　　　　千二百九十六邊形之毎一邊為一千
　　　　　四百六十二(小餘九一八○七九二六/七一五九六八一三九八)
　　　　　(三六九八五/○二五二)圜外八十五億八千九百
　　　　　九十三萬四千五百九十二邊形之每
　　　　　一邊為七百三十一(小餘四五九○三/九六三三五七九)
　　　　　(八四○六○一三四/六三六七一六六)圜外一百七十一
　　　　　億七千九百八十六萬九千一百八十
　　　　　四邊形之每一邊為三百六十五(小餘/七二)
　　　　　(九五一九八一六七八九九二○/二八八四四三三六三八三八)圜外
　　　　　三百四十三億五千九百七十三萬八
　　　　　千三百六十八邊形之每一邊為一百
　　　　　八十二(小餘八六四七五九九○八三/九四九六○一四二六九二九)
　　　　　(五四四/五○)乃以三百四十三億五千九百
　　　　　七十三萬八千三百六十八邊之數與
　　　　　其每一邊一百八十二(小餘八六四七/五九九○八三)
　　　　　(九四九六○一四二六/九二九五四四五○)之數相乗得六
　　　　　兆二千八百三十一億八千五百三十
　　　　　萬七千一百七十九(小餘五八六四七/七三一二七一七)
　　　　　　(八六一八五八九四/一三三七六○○)為圜徑二兆之周
　　　　　　數
　
　
　
　
　
　
　
　
　
　
　
　
　
御製數理精藴下編卷十五
　欽定四庫全書
御製數理精蘊下編卷十六
　　面部
　　　割圜(割圜八線/八線相求)　(六宗限内三要總法二簡法/求象    各線)
　　割圜八線
圜周定為三百六十度大而周天小而寸許皆如之
　葢圜有大小而度分随之其為數則同自圜心平
　分圜周為四分名曰四象限每一象限九十度一
　象限之中設為正弦餘弦正矢餘矢正切餘切正
　割餘割名之曰割圜八線
　　　　　設如甲乙丙丁之圜自圜心戊平分全
　　　　　圜為甲乙乙丙丙丁丁甲四象限其每
　　　　　一象限皆九十度乃自圜心戊任作一
　　　　　戊己半徑則將甲丁九十度之弧分為
　　　　　甲己己丁二段己丁為己戊丁角所對
　　　　　之弧甲己為甲戊己角所對之弧如命
　　　　　己戊丁為正角則甲戊己為餘角甲戊
　　　　　己為正角則己戊丁為餘角正角所對
　　　　　為正弧餘角所對為餘弧今以己丁為
　　　　　正弧故甲己為餘弧又自己與甲丙全
　　　　　徑平行作己辛線謂之通弦其對己丁
　　　　　正弧而立於戊丁半徑者曰正弦又與
　　　　　戊丁半徑平行作壬己線謂之餘弦以
　　　　　其為甲己餘弧之所對也於戊丁半徑
　　　　　内減戊庚餘庚丁謂之正矢於甲戊半
　　　　　徑内減壬戊餘甲壬謂之餘矢自圜界
　　　　　與甲戊半徑平行立於戊丁半徑之末
　　　　　作垂線仍與己戊丁角相對者曰正切
　　　　　將己戊半徑引長與正切相遇於癸成
　　　　　戊癸線謂之正割又自圜界與戊丁半
　　　　　徑平行作甲子線謂之餘切戊癸正割
　　　　　被甲子餘切截於子所分戊子謂之餘
　　　　　割每一角一弧即有正弦餘弦正矢餘
　　　　　矢己成四線於圜界之内復引出半徑
　　　　　於圜界之外而成正切餘切正割餘割
　　　　　之四線内外共為八線故曰割圜八線
　　　　　逐度逐分正弧之餘即為餘弧之正餘
　　　　　弧之正即為正弧之餘是以前四十五
　　　　　度之八線正餘互相對待為用不必復
　　　　　求後四十五度之八線也凡此八線皆
　　　　　九十度以内鋭角之所成若直角九十
　　　　　度者則不能成八線葢因半徑即九十
　　　　　度之正弦甲戊半徑即甲丁弧之弦而
　　　　　切線割線為平行終無相遇之處也若
　　　　　鈍角過九十度以外者則於半周一百
　　　　　八十度内減其角度用其餘度之八線
　　　　　即如己庚為己丁弧之正弦亦即乙己
　　　　　弧之正弦也要之八線以正弦為本有
　　　　　正弦則諸線皆由此生故六宗三要皆
　　　　　係正弦之法
　　六宗三要(二簡法附/)
西洋厯算家作割圜八線表始自圜内容六邊四邊
十邊三邊五邊十五邊名曰六宗葢用圜徑求各等
邊形之一邊為相當弧之通弦以為立表之原故謂
之宗然六者實本於三如六邊形之一邊即圜之半
徑不藉他求數無零餘而理最易見此其一也四邊
形之一邊則為半徑所作正方形之對角斜弦此又
其一也十邊形之一邊則為半徑所作連比例三率
之中率西法謂之理分中末線此又其一也至於三
邊形則出於六邊五邊形則出於十邊十五邊形則
又出於三邊及五邊非别自立一法也既得此六種
形之一邊各半之即得六種弧之各正弦爰命此六
種弧為本弧按法可求本弧之餘弦可求倍本弧之
正弦餘弦亦可求半本弧之正弦餘弦是為三要又
以不等两弧之正弦餘弦求相加相減弧之正弦又
两弧距六十度前後之度等得其两正弦之較即得
距弧之正弦是又名為二簡法由此錯綜之可得正
弦一百二十其中最小者為四十五分之弦其次一
度三十分又次為二度十五分又次為三度如此每
越四十五分而得一弦其自一分至四十四分之弦
則以比例求之因弧分甚微與直線所差無幾故以
弦求弦而得之此西法立割圜八線表之大綱也爾
來西法對數表内有設連比例四率以求圜内容七
邊九邊二法因推廣其理於六宗之外增求圜内容
十八邊形十四邊形之法俱以半徑為首率求連比
例四率之第二率即十八邊形十四邊形之每一邊
而七邉又因之以生亦猶三邊之出於六邊五
邊之出於十邊也有此二形與六宗相叅伍可得正
弦三百六十其中最小者為十五分之正弦又增一
法求十五分之三分之一五分之正弦所少者止一
分至四分之正弦較之四十五分為尤密可知矣今
以六宗三要二簡法理分中末線并新增數法皆按
類具例於左
　　六宗(圜内容六邊形四邊形三邊/形十邊形五邊形十五邊形)
設如圜徑二十萬求内容六邊形之一邊幾何
　　　　　法以圜徑二十萬折半得半徑十萬即
　　　　　圜内容六邊形之每一邊也如甲圜内
　　　　　容六邊形每邊之弧得圜周六分之一
　　　　　皆六十度試自圜心甲至圜界乙丙二
　　　　　處作甲乙甲丙二半徑線成甲乙丙三
　　　　　角形則甲角所對之弧為六十度而甲
　　　　　乙甲丙两腰俱為半徑既相等則乙角
　　　　　丙角亦必相等而各為六十度矣三角
　　　　　既等則三邊亦必相等故乙丙邊即與
　　　　　甲乙甲丙半徑相等也乙丙弧既為六
　　　　　十度則乙丙邊十萬為六十度之通弦
　　　　　折半得乙丁五萬即乙戊弧三十度之
　　　　　正弦也此即六邊起算之理前設圜徑
　　　　　為二兆者所以求其密合今設圜徑為
　　　　　二十萬所以取其便於用也
設如圜徑二十萬求内容三邊形之一邊幾何
　　　　　法以圜徑二十萬為弦自乗得四百億
　　　　　又以半徑十萬為勾自乗得一百億相
　　　　　減餘三百億開方得股一十七萬三千
　　　　　二百零五(小餘○八○/七五六八)即圜内容三邊
　　　　　形之每一邊也如甲圜内容三邊形毎
　　　　　邊之弧得圜周三分之一皆一百二十
　　　　　度為六邊形每邊弧之一倍試自乙角
　　　　　過圜心至對界作乙丁全徑線又自丁
　　　　　依半徑度至丙作丁丙線則成六邊形
　　　　　之每一邊其丙丁弧即為三邊形之每
　　　　　邊弧之一半而丙角立於圜界之一半
　　　　　必為直角故半徑為勾全徑為弦求得
　　　　　股即三邊形之每一邊也乙丙弧既為
　　　　　一百二十度則乙丙邊一十七萬三千
　　　　　二百零五(小餘○八○/七五六八)為一百二十度
　　　　　之通弦折半得乙戊八萬六千六百零
　　　　　二(小餘五四○/三七八四)即乙己弧六十度之正
　　　　　弦也
設如圜徑二十萬求内容四邊形之一邊幾何
　　　　　法以圜徑二十萬折半得半徑十萬自
　　　　　乗得一百億倍之得二百億開方得一
　　　　　十四萬一千四百二十一(小餘三五六/二三七三)
　　　　　即圜内容四邊形之每一邊也如甲圜
　　　　　内容四邊形每邊之弧得圜周四分之
　　　　　一皆九十度試自圜心甲至圜界乙丙
　　　　　二處作甲乙甲丙二半徑線成甲乙丙
　　　　　勾股形若命甲乙半徑為股則甲丙半
　　　　　徑為勾若命甲丙半徑為股則甲乙半
　　　　　徑為勾因勾股皆為半徑故以半徑自
　　　　　乗倍之開方而得弦即如勾股各自乗
　　　　　併之開方而得弦也乙丙弧既為九十
　　　　　度則乙丙邊一十四萬一千四百二十
　　　　　一(小餘三五六/二三七三)為九十度之通弦折半
　　　　　得乙丁七萬零七百一十(小餘六七八/一一八六)
　　　　　即乙戊弧四十五度之正弦也
　　理分中末線(此西法名也因命一線為首率將/此首率分為大小两分大分為中)
　　　(率小分為末率與原線共為相連/比例三率故謂之理分中末線也)
設如以十萬為首率作相連比例三率使中率末率
　相加與首率等求中率末率各幾何
　　　　　法以十萬自乗得一百億為長方積以
　　　　　十萬為長闊之較用帶縱較數開方法
　　　　　算之得闊六萬一千八百零二即相連
　　　　　比例之中率以中率與首率十萬相減
　　　　　餘三萬八千一百九十七即相連比例
　　　　　之末率也此法葢因連比例三率之首
　　　　　率末率相乗之長方積與中率自乗之
　　　　　正方積等而首率之中有一中率一末
　　　　　率之數故首率自乗之一正方積中有
　　　　　首率中率相乗之一長方又有首率末
　　　　　率相乗之一長方即如甲乙為首率丙
　　　　　乙為中率甲丙為末率丙乙中率自乗
　　　　　之正方為丁戊乙丙甲丙末率與甲乙
　　　　　首率相乗之長方為甲丙庚辛(甲辛與/甲乙等)
　　　　　此一正方一長方之積等而甲乙首率
　　　　　自乗之正方為甲乙己辛丙乙中率與
　　　　　甲乙首率相乗之長方為丙乙己庚(丙/庚)
　　　　　(與甲/乙等)夫甲丙庚辛之長方既與丁戊乙
　　　　　丙之正方等則甲乙己辛之正方亦必
　　　　　與丁戊己庚之長方等是以丁戊己庚
　　　　　長方形之闊即中率其長比闊之較即
　　　　　首率故以首率自乗為長方積仍以首
　　　　　率為長比闊之較用帶縱平方法開之
　　　　　得闊為中率也
　　　　　又法以首率十萬為股首率十萬折半
　　　　　得五萬為勾求得弦一十一萬一千八
　　　　　百零三内減勾五萬餘六萬一千八百
　　　　　零三為相連比例之中率以中率與首
　　　　　率相減餘三萬八千一百九十七即為
　　　　　相連比例之末率也如圖甲乙與乙丙
　　　　　皆為首率今以甲乙為股乙丙折半得
　　　　　乙丁為勾求得甲丁弦試依甲丁弦度
　　　　　將乙丁勾引長至戊作丁乙戊線仍自
　　　　　甲至戊作一圜界則甲丁戊丁同為半
　　　　　徑且皆為弦於戊丁弦内減乙丁勾所
　　　　　餘乙戊與己乙等即中率於甲乙首率
　　　　　内減去與乙戊相等之己乙中率所餘
　　　　　甲己即末率也此法與前法理實相同
　　　　　帶縱較數開方法有以半較自乗與原
　　　　　積相加開方得半和於半和内減半較
　　　　　得闊者今此法以首率為股自乘得甲
　　　　　乙丙壬正方形即與庚戊丙辛長方形
　　　　　積等乙丙即長闊之較乙丁即半較戊
　　　　　丁即半和今以乙丁為勾自乘甲乙為
　　　　　股自乘相加開方得甲丁弦即如乙丁
　　　　　半較自乘與甲乙自乘原積相加開方
　　　　　而得甲丁與戊丁等戊丁内減乙丁餘
　　　　　戊乙即半和内減半較得闊為中率也
設如圜徑二十萬求内容十邊形之一邊幾何
　　　　　法用連比例三率有首率求中率末率
　　　　　使中率末率相加與首率等之法以圜
　　　　　徑二十萬折半得十萬為首率自乘得
　　　　　一百億為長方積以十萬為長闊之較
　　　　　用帶縱較數開方法算之得六萬一千
　　　　　八百零三(小餘三九八/八七四九)為連比例之中
　　　　　率即圜内容十邊形之每一邊也如甲
　　　　　圜内容十邊形每邊之弧得圜周十分
　　　　　之一皆三十六度其通弦即圜内十邊
　　　　　形之一邊試自圜心甲至圜界乙丙二
　　　　　處作甲乙甲丙二半徑線遂成甲乙丙
　　　　　三角形復自圜界乙至圜界戊作一乙
　　　　　戊線則截甲丙線於丁又成乙丙丁三
　　　　　角形而乙戊遂為一百零八度之通弦
　　　　　此乙丙丁三角形與甲乙丙三角形為
　　　　　同式形(乙丙丁三角形之乙角當戊丙/弧為乙丙弧之倍則乙丙丁三)
　　　　　(角形之乙角與甲乙丙三角形之甲角/等又同用丙角其餘一角亦必等故為)
　　　　　(同式/形)其相當各邊俱成相連比例故甲
　　　　　乙與乙丙之比同於乙丙與丙丁之比
　　　　　為相連比例三率而甲乙為首率乙丙
　　　　　為中率丙丁為末率也又甲乙丙三角
　　　　　形其甲角既居全圜十分之一為三十
　　　　　六度則乙角必比甲角大一倍為七十
　　　　　二度(三角形之三角共一百八十度甲/角既為三十六度則乙丙两角必)
　　　　　(為一百四十四度平分之各得/七十二度比甲角為大一倍也)而乙丙
　　　　　丁三角形之乙角與甲乙丙三角形之
　　　　　甲角等則甲丁乙三角形之乙角亦必
　　　　　與甲角等是則甲丁乙三角形必两邊
　　　　　相等之三角形而乙丙丁三角形亦為
　　　　　两邊相等之三角形也夫甲丁既與丁
　　　　　乙等而丁乙又與乙丙中率等則甲丁
　　　　　亦必與中率等矣是以甲丁中率與丁
　　　　　丙末率相加與甲丙首率等故用連比
　　　　　例三率有首率求中率法算之得中率
　　　　　為十邊形之一邊也
　　　　　又法以圜徑二十萬折半得半徑十萬
　　　　　為股自乘得一百億又以半徑十萬折
　　　　　半得五萬為勾自乗得二十五億相加
　　　　　得一百二十五億開方得弦一十一萬
　　　　　一千八百零三(小餘三九八/八七四九)於弦數内
　　　　　減去勾數餘六萬一千八百零三(小餘/三九)
　　　　　(八八七/四九)即圜内容十邊形之每一邊也
　　　　　如甲圜内容十邊形每邊之弧得圜周
　　　　　十分之一皆三十六度試自圜心甲至
　　　　　圜界乙作甲乙半徑線為股又自圜心
　　　　　甲取直角作甲丙半徑線折半得甲丁
　　　　　為勾求得乙丁弦内減與甲丁相等之
　　　　　戊丁餘乙戊即與乙己等為圜内容十
　　　　　邊形之毎一邊也乙己弧既為三十六
　　　　　度則乙己邊六萬一千八百零三(小餘/三九)
　　　　　(八八七/四九)為三十六度之通弦折半得乙
　　　　　庚三萬零九百零一(小餘六九九/四三七四)即乙
　　　　　辛弧十八度之正弦也
設如圜徑二十萬求内容五邊形之一邊幾何
　　　　　法以半徑十萬為底仍以半徑十萬與
　　　　　圜内容十邊形之一邊六萬一千八百
　　　　　零三(小餘三九八/八七四九)為兩腰用三角形求
　　　　　中垂線法算之得中垂線五萬八千七
　　　　　百七十八(小餘五二五/二二九二)倍之得一十一
　　　　　萬七千五百五十七(小餘○五○/四五八四)即圜
　　　　　内容五邊形之每一邊也如甲圜内容
　　　　　五邊形每邊之弧得圜周五分之一皆
　　　　　七十二度試自圜心甲至圜界乙丙二
　　　　　處作甲乙甲丙二半徑線遂成甲乙丙
　　　　　三角形其乙丙邊為七十二度之通弦
　　　　　如以乙丙弧七十二度折半於丁作乙
　　　　　丁線即圜内容十邊形之一邊仍自圜
　　　　　心甲至圜界丁作甲丁半徑線又成甲
　　　　　乙丁三角形而甲丁線平分乙丙線於
　　　　　戊此乙戊線為甲乙丁三角形之中垂
　　　　　線即五邊形每邊之一半故以甲丁半
　　　　　徑為底甲乙半徑為大腰乙丁十邊形
　　　　　之一邊為小腰求得乙戊中垂線倍之
　　　　　為五邊形之毎一邊也
　　　　　又法以半徑十萬為股自乘得一百億
　　　　　圜内容十邊形之一邊六萬一千八百
　　　　　零三(小餘三九八/八七四九)為勾自乘得三十八
　　　　　億一千九百六十六萬零一百一十二
　　　　　(小餘四八九九九○/五八五八五○○一)相加得一百三十
　　　　　八億一千九百六十六萬零一百一十
　　　　　二(小餘四八九九九○/五八五八五○○一)開方得弦一十
　　　　　一萬七千五百五十七(小餘○五○/四五八四)即
　　　　　圜内容五邊形之每一邊也此法葢因
　　　　　半徑自乘十邊形之一邊自乘兩自乘
　　　　　方積相併即與五邊形之一邊自乘之
　　　　　方積等故用勾股求弦之法算之如甲
　　　　　圜内容五邊形將乙丙弧折半於丁作
　　　　　乙丁線即圜内容十邊形之一邊仍自
　　　　　圜心甲至丁作甲丁半徑線遂成甲乙
　　　　　丁三角形又依乙丁線度截甲丁半徑
　　　　　於己作乙己線成乙己丁三角形與甲
　　　　　乙丁三角形為同式形故甲乙為首率
　　　　　乙丁為中率己丁為末率甲己亦與乙
　　　　　丁等為中率而乙丙邊平分己丁末率
　　　　　於戊又成乙戊丁勾股形乙戊五邊形
　　　　　每邊之半為股丁戊末率之半為勾乙
　　　　　丁中率為弦試依甲丁半徑度作甲庚
　　　　　辛丁正方形又依乙丙五邊形之一邊
　　　　　度作乙丙癸壬正方形其甲庚辛丁正
　　　　　方形内甲子丑已為乙丁弦自乘之一
　　　　　正方(甲已既與乙丁弦等故甲/子丑已為弦自乘之正方)已寅辛
　　　　　丁長方形亦與乙丁弦自乘之一正方
　　　　　等(丁辛原與甲丁首率等己丁末率與/丁辛首率相乘自與乙丁中率自乘)
　　　　　(之正/方等)而子庚寅丑長方形為乙丁弦自
　　　　　乘之一正方内少勾自乘之四正方(葢/子)
　　　　　(庚辛夘長方形為首率與末率相乘之/長方與乙丁中率自乘之正方等内却)
　　　　　(少丑寅辛夘正方形而丑寅辛夘正方/形實為戊丁勾自乘之四正方故子庚)
　　　　　(寅丑長方形為乙丁弦自乘之/一正方少勾自乘之四正方也)是則甲
　　　　　丁半徑自乘之甲庚辛丁正方形内有
　　　　　弦自乘之三正方而少勾自乘之四正
　　　　　方再加乙丁弦自乘之一正方共得弦
　　　　　自乘之四正方而少勾自乘之四正方
　　　　　大凡弦自乘之正方内原有勾自乘之
　　　　　一正方股自乘之一正方今弦自乘之
　　　　　四正方内少勾自乘之四正方即與股
　　　　　自乘之四正方等而乙丙一邊自乘之
　　　　　乙丙癸壬正方形實為乙戊股自乘之
　　　　　四正方然則甲丁半徑自乘方與乙丁
　　　　　十邊形之一邊自乘方相併既與乙戊
　　　　　股自乘之四正方等而乙丙一邊自乘
　　　　　之正方豈不與甲丁半徑自乘乙丁十
　　　　　邊形之一邊自乘之兩正方等乎故以
　　　　　甲丁半徑為股乙丁十邊形之一邊為
　　　　　勾求得弦而為五邊形之一邊也
　　　　　又法以半徑十萬自乘得一百億為長
　　　　　方積仍以半徑十萬為長闊之較用帶
　　　　　縱較數開方法算之得長一十六萬一
　　　　　千八百零三(小餘三九八/八七四九)折半得八萬
　　　　　零九百零一(小餘六九九/四三七四)為自圜心至
　　　　　五邊形每邊之垂線乃以半徑十萬為
　　　　　弦圜心至五邊形每邊之垂線為股求
　　　　　得勾五萬八千七百七十八(小餘五二/五二二九)
　　　　　(二/)倍之得一十一萬七千五百五十七
　　　　　(小餘○五○/四五八四)即圜内容五邊形之每一
　　　　　邊也如甲圜内容五邊形將乙丙弧折
　　　　　半於丁作乙丁線即圜内容十邊形之
　　　　　一邊仍自圜心甲至丁作甲丁半徑線
　　　　　成甲乙丁三角形又依乙丁線度截甲
　　　　　丁半徑於己作乙己線成乙己丁三角
　　　　　形與甲乙丁三角形為同式形故甲乙
　　　　　為首率乙丁為中率己丁為末率甲己
　　　　　亦與乙丁等為中率而乙丙邊平分己
　　　　　丁末率於戊是以己戊與戊丁俱為半
　　　　　末率而甲戊自圜心至邊之垂線則為
　　　　　一中率半末率之共數今以半徑首率
　　　　　自乘為長方積開帶縱平方得長乃首
　　　　　率與中率之和其内有兩中率一末率
　　　　　折半得一中率半末率即甲戊自圜心
　　　　　至邊之垂線既得甲戊垂線乃以甲乙
　　　　　半徑為弦甲戊垂線為股求得乙戊勾
　　　　　倍之得乙丙即圜内容五邊形之一邊
　　　　　也或以乙丁中率為弦戊丁半末率為
　　　　　勾求得乙戊股倍之亦即圜内容五邊
　　　　　形之一邊也乙丙弧既為七十二度則
　　　　　乙丙邊一十一萬七千五百五十七(小/餘)
　　　　　(○五○四/五八四)為七十二度之通弦折半得
　　　　　乙戊五萬八千七百七十八(小餘五二/五二二九)
　　　　　(二/)即乙丁弧三十六度之正弦也
設如圜徑二十萬求内容十五邊形之一邊幾何
　　　　　法以半徑十萬為弦圜内容五邊形之
　　　　　半五萬八千七百七十八(小餘五二五/二二九二)
　　　　　為勾求得股八萬零九百零一(小餘六/九九四)
　　　　　(三七/五)内減半徑之半五萬餘三萬零九
　　　　　百零一(小餘六九九/四三七五)為股次以圜内容
　　　　　三邊形之一邊一十七萬三千二百零
　　　　　五(小餘○八○/七五六八)内減圜内容五邊形之
　　　　　一邊一十一萬七千五百五十七(小餘/○五)
　　　　　(○四五/八四)餘五萬五千六百四十八(小餘/○三)
　　　　　(○二九/八四)折半得二萬七千八百二十四
　　　　　(小餘○一五/一四九二)為勾求得弦四萬一千五
　　　　　百八十二(小餘三三八/一六三五)即圜内容十五
　　　　　邊形之每一邊也如甲圜内容十五邊
　　　　　形每邊之弧得圜周十五分之一皆二
　　　　　十四度試從圜界乙作圜内容三邊形
　　　　　又作圜内容五邊形将三邊形之每一
　　　　　邊弧分五段五邊形之每一邊弧分三
　　　　　段即得十五邊形之每一邊弧如戊庚
　　　　　與己丁二段皆為十五邊形之弧故以
　　　　　甲丁半徑為弦丁丙五邊之半為勾求
　　　　　得甲丙股内減甲辛自圜心至三角底
　　　　　邊之垂線為半徑之半餘辛丙與癸丁
　　　　　或壬庚等復於三邊形之戊己邊内減
　　　　　五邊形之庚丁邊即如戊己線内減壬
　　　　　癸餘戊壬與癸己二段折半得癸己或
　　　　　戊壬今任以癸丁或壬庚為股癸己或
　　　　　戊壬為勾求得己丁弦或戊庚弦即圜
　　　　　内容十五邊形之每一邊也己丁弧既
　　　　　為二十四度則己丁邊四萬一千五百
　　　　　八十二(小餘三三八/一六三五)為二十四度之通
　　　　　弦折半得己子二萬零七百九十一(小/餘)
　　　　　(一六九○/八一七)即己丑弧十二度之正弦也
　　新增按分作相連比例四率法
設如以十萬為一率作相連比例四率使一率與四
　率相加與二率三倍等問二率三率四率各幾何
　　　　　法以一率十萬自乘再乘得一千兆(成/一)
　　　　　(立方/積)為實又以一率十萬自乘三因之
　　　　　得三百億(成三平/面積)為法以除原實一千
　　　　　兆得三萬乃以三萬自乘再乘得二十
　　　　　七兆益於原實一千兆内得一千零二
　　　　　十七兆為共實按除法以所得三萬與
　　　　　法三百億相因得九百兆與共實相減
　　　　　餘一百二十七兆為第二位實以法之
　　　　　三百億除之得四千乃以首位所得三
　　　　　萬合次位所得四千共三萬四千自乘
　　　　　再乘得三十九兆三千零四十億仍益
　　　　　於原實一千兆内得一千零三十九兆
　　　　　三千零四十億為共實按除法減首位
　　　　　所得三萬與法三百億相因之九百兆
　　　　　又減次位所得四千與法三百億相因
　　　　　之一百二十兆餘一十九兆三千零四
　　　　　十億為第三位實以法之三百億除之
　　　　　得六百所餘太多因益積故取畧大之
　　　　　數為七百合前两位所得三萬四千共
　　　　　三萬四千七百自乘再乘得四十一兆
　　　　　七千八百一十九億二千三百萬仍益
　　　　　於原實一千兆内得一千零四十一兆
　　　　　七千八百一十九億二千三百萬為共
　　　　　實按除法減首位所得三萬與法三百
　　　　　億相因之九百兆又減次位所得四千
　　　　　與法三百億相因之一百二十兆又減
　　　　　三位所得七百與法三百億相因之二
　　　　　十一兆餘七千八百一十九億二千三
　　　　　百萬為第四位實以法之三百億除之
　　　　　得二十合前三位所得三萬四千七百
　　　　　共三萬四千七百二十自乘再乘得四
　　　　　十一兆八千五百四十二億一千零四
　　　　　萬八千仍益於原實一千兆内得一千
　　　　　零四十一兆八千五百四十二億一千
　　　　　零四萬八千為共實按除法減首位所
　　　　　得三萬與法三百億相因之九百兆又
　　　　　減次位所得四千與法三百億相因之
　　　　　一百二十兆又減三位所得七百與法
　　　　　三百億相因之二十一兆又減四位所
　　　　　得二十與法三百億相因之六千億餘
　　　　　二千五百四十二億一千零四萬八千
　　　　　為末位實以法之三百億除之得八所
　　　　　餘亦太多因益積仍取畧大之數為九
　　　　　合前四位所得三萬四千七百二十共
　　　　　三萬四千七百二十九自乘再乘得四
　　　　　十一兆八千八百六十七億六千六百
　　　　　四十萬零二千四百八十九仍益於原
　　　　　實一千兆内得一千零四十一兆八千
　　　　　八百六十七億六千六百四十萬二千
　　　　　四百八十九為共實按除法以五次所
　　　　　得之數與法相因之數遞減之仍餘一
　　　　　百六十七億六千六百四十萬二千四
　　　　　百八十九不盡是共除得三萬四千七
　　　　　百二十九為相連比例之二率也以二
　　　　　率之三萬四千七百二十九自乘得一
　　　　　十二億零六百一十萬三千四百四十
　　　　　一以一率之十萬除之得一萬二千零
　　　　　六十一為三率以二率之三萬四千七
　　　　　百二十九三倍之得十萬四千一百八
　　　　　十七内減去一率之十萬餘四千一百
　　　　　八十七為四率如以三率之一萬二千
　　　　　零六十一自乘以二率之三萬四千七
　　　　　百二十九除之亦得四千一百八十七
　　　　　為四率也此為益實歸除之法葢因此
　　　　　法止有一率之數作相連比例四率使
　　　　　一率與四率之共數與二率三倍等而
　　　　　連比例四率之理一率自乘用四率再
　　　　　乘與二率自乘再乘之數等今立法以
　　　　　一率自乘再乘為原實較之三倍二率
　　　　　與一率自乘之面積相乘之數却少一
　　　　　二率自乘再乘之數故以累除所得之
　　　　　數屢次自乘再乘益入原實然後按法
　　　　　除之始足二率三倍之數也如圖甲乙
　　　　　為一率庚子子辰辰乙皆為二率庚甲
　　　　　為四率庚乙為一率四率之共數又為
　　　　　二率之三倍甲乙丙丁戊己為一率自
　　　　　乘再乘之正方體庚乙丙丁壬癸為三
　　　　　倍二率與一率自乘面積相乘之長方
　　　　　體(一率自乘三因之得三平面如以二/率乘之成三扁方體合之即成三倍)
　　　　　(二率乘一率自乘/面積之一長方體)比一率自乘再乘之
　　　　　正方體多一庚甲酉戊壬癸扁方體此
　　　　　扁方體即一率自乘用四率再乘之數
　　　　　與二率自乘再乘之積等若於一率自
　　　　　乘再乘之正方體内加入二率自乘再
　　　　　乘之正方體即如於甲乙丙丁戊己正
　　　　　方體上加一庚甲酉戊壬癸之扁方體
　　　　　成庚乙丙丁壬癸之長方體而以一率
　　　　　自乘之乙丙丁申方面除之必得庚乙
　　　　　為二率之三倍苟合乙丙丁申與辰己
　　　　　午未及子丑寅夘三方面除之必得庚
　　　　　子或子辰或辰乙為二率若不加積止
　　　　　以三方面除之則所得仍為一率之三
　　　　　分之一比二率數必小故以屢除所得
　　　　　之數屢次自乘再乘益入原積則積漸
　　　　　增而得數亦漸大遞及末位則所少之
　　　　　積已足而除得之數即為二率之全數
　　　　　焉
設如圜徑二十萬求内容十八邊形之一邊幾何
　　　　　法用連比例四率有一率求二率使一
　　　　　率與四率相加與二率三倍等之法以
　　　　　圜徑二十萬折半得十萬為一率自乘
　　　　　再乘得一千兆為實又以半徑十萬自
　　　　　乘三因之得三百億為法按益實歸除
　　　　　之法除實得三萬四千七百二十九(小/餘)
　　　　　(六三五五/三三四)為二率即圜内十八邊形之
　　　　　每一邊也如甲圜内容十八邊形每邊
　　　　　之弧得圜周十八分之一皆二十度其
　　　　　通弦即圜内十八邊形之一邊試自圜
　　　　　心至圜界乙丙作甲乙甲丙二半徑線
　　　　　遂成甲乙丙三角形復自圜界乙至圜
　　　　　界庚作一乙庚線則截甲丙線於戊又
　　　　　成乙丙戊三角形而乙庚為六十度之
　　　　　通弦復自圜界丙按丙戊線度至乙庚
　　　　　線之丁作一丙丁線則又成丙丁戊三
　　　　　角形此三三角形皆為同式形(乙丙戊/三角形)
　　　　　(之乙角當庚丙弧為乙丙弧之倍則乙/丙戊三角形之乙角與甲乙丙三角形)
　　　　　(之甲角等又與甲乙丙三角形同用丙/角丙丁戊三角形之丁丙線與甲辛半)
　　　　　(徑平行則丙丁戊三角形之丙角與甲/丙辛三角形之甲角為相對錯角亦必)
　　　　　(等又與乙丙戊三角形同用戊角是此/三三角形之各角互相等而為同式形)
　　　　　(也/)其相當各邊俱成相連比例故甲乙
　　　　　與乙丙之比同於乙丙與丙戊之比乙
　　　　　丙與丙戊之比又同於丙戊與戊丁之
　　　　　比為相連比例四率而甲乙為一率乙
　　　　　丙為二率丙戊為三率戊丁為四率也
　　　　　又乙庚為六十度之通弦與甲乙一率
　　　　　等而乙戊丁己己庚三段皆與乙丙二
　　　　　率等是乙庚一率中有乙丙二率之三
　　　　　倍而少一丁戊四率也必以乙庚一率
　　　　　與丁戊四率相加方與乙丙二率之三
　　　　　倍等故用連比例四率有一率求二率
　　　　　法算之得二率為十八邊形之一邊也
　　　　　乙丙弧既為二十度乙丙邊三萬四千
　　　　　七百二十九(小餘六三五/五三三四)為二十度之
　　　　　通弦折半得一萬七千三百六十四(小/餘)
　　　　　(八一七七/六六七)即十度之正弦也
設如圜徑二十萬求内容九邊形之一邊幾何
　　　　　法以半徑十萬為底仍以半徑十萬與
　　　　　圜内容十八邊形之一邊三萬四千七
　　　　　百二十九(小餘六三五/五三三四)為兩腰用三角
　　　　　形求中垂線法算之得中垂線三萬四
　　　　　千二百零二(小餘○一四/三三二六)倍之得六萬
　　　　　八千四百零四(小餘○二八/六六五二)即圜内容
　　　　　九邊形之每一邊也如甲圜容九邊形
　　　　　每邊之弧得圜周九分之一皆四十度
　　　　　試自圜心甲至圜界乙丙二處作甲乙
　　　　　甲丙二半徑線遂成甲乙丙三角形其
　　　　　乙丙邊為四十度之通弦如以乙丙弧
　　　　　四十度折半於丁作乙丁線即圜内容
　　　　　十八邊形之一邊仍自圜心甲至圜界
　　　　　丁作甲丁半徑線又成甲乙丁三角形
　　　　　而甲丁線平分乙丙線於戊此乙戊線
　　　　　為甲乙丁三角形之中垂線即九邊形
　　　　　每邊之一半故以甲丁半徑為底甲乙
　　　　　半徑為大腰乙丁十八邊形之一邊為
　　　　　小腰求得中垂線倍之為九邊形之每
　　　　　一邊也乙丙弧既為四十度乙丙邊為
　　　　　四十度之通弦其乙戊中垂線三萬四
　　　　　千二百零二(小餘○一四/三三二六)即乙丁弧二
　　　　　十度之正弦也
　　按分作相連比例四率又法
設如以十萬為一率作相連比例四率使一率與四
　率相加與二率兩倍再加一三率之數等問二率
　三率四率各幾何
　　　　　法以一率十萬自乘再乘得一千兆(成/一)
　　　　　(立方/體)為實又以一率十萬自乘二因之
　　　　　得二百億(成二平/面積)為法以除原實一千
　　　　　兆得五萬為盡數因減實大於益實故
　　　　　取畧小之數為四萬乃以四萬自乘再
　　　　　乘得六十四兆益於原實一千兆内得
　　　　　一千零六十四兆為益實復以所得四
　　　　　萬自乘得一十六億以一率十萬再乘
　　　　　得一百六十兆於益實内減之餘九百
　　　　　零四兆為正實按除法以所得四萬與
　　　　　法二百億相因得八百兆與正實相減
　　　　　餘一百零四兆為第二位實以法之二
　　　　　百億除之得五千仍取畧小之數為四
　　　　　千乃以首位所得四萬合次位所得四
　　　　　千共四萬四千自乘再乘得八十五兆
　　　　　一千八百四十億益於原實一千兆内
　　　　　得一千零八十五兆一千八百四十億
　　　　　為益實復以所得四萬四千自乘得一
　　　　　十九億三千六百萬以一率十萬再乘
　　　　　得一百九十三兆六千億於益實内減
　　　　　之餘八百九十一兆五千八百四十億
　　　　　為正實按除法減首位所得四萬與法
　　　　　二百億相因之八百兆又減次位所得
　　　　　四千與法二百億相因之八十兆餘一
　　　　　十一兆五千八百四十億為第三位實
　　　　　以法之二百億除之得五百合前两位
　　　　　所得四萬四千共四萬四千五百自乗
　　　　　再乗得八十八兆一千二百一十一億
　　　　　二千五百萬益於原實一千兆内得一
　　　　　千零八十八兆一千二百一十一億二
　　　　　千五百萬為益實復以所得四萬四千
　　　　　五百自乗得一十九億八千零二十五
　　　　　萬以一率十萬再乗得一百九十八兆
　　　　　零二百五十億於益實内減之餘八百
　　　　　九十兆零九百六十一億二千五百萬
　　　　　為正實按除法減首位所得四萬與法
　　　　　二百億相因之八百兆又減次位所得
　　　　　四千與法二百億相因之八十兆又減
　　　　　三位所得五百與法二百億相因之一
　　　　　十兆餘九百六十一億二千五百萬為
　　　　　第四位實以法之二百億除之實不足
　　　　　法乃以第四位為空位而第五位得四
　　　　　故以四為末位合前四位所得四萬四
　　　　　千五百空十共四萬四千五百零四自
　　　　　乗再乗得八十八兆一千四百四十八
　　　　　億九千零一十三萬六千零六十四益
　　　　　於原實一千兆内得一千零八十八兆
　　　　　一千四百四十八億九千零一十三萬
　　　　　六千零六十四為益實復以所得四萬
　　　　　四千五百零四自乗得一十九億八千
　　　　　零六十萬六千零一十六以十萬再乗
　　　　　得一百九十八兆零六百零六億零一
　　　　　百六十萬於益實内減之餘八百九十
　　　　　兆零八百四十二億八千八百五十二
　　　　　萬六千零六十四為正實按除法以五
　　　　　次所得之數於法相因之數遞減之仍
　　　　　餘四十二億八千八百五十三萬六千
　　　　　零六十四不盡是共除得四萬四千五
　　　　　百零四為相連比例之二率也以二率
　　　　　之四萬四千五百零四自乗得一十九
　　　　　億八千零六十萬六千零一十六以一
　　　　　率之十萬除之得一萬九千八百零六
　　　　　為三率以二率之四萬四千五百零四
　　　　　二因之與三率之一萬九千八百零六
　　　　　相加得十萬八千八百一十四減去一
　　　　　率之十萬餘八千八百一十四為四率
　　　　　如以三率之一萬九千八百零六自乗
　　　　　以一率之四萬四千五百零四除之亦
　　　　　得八千八百一十四為四率也此為益
　　　　　實兼減實歸除之法葢因此法止有一
　　　　　率之數作相連比例四率使一率與四
　　　　　率之共數與二率两倍再加一三率之
　　　　　數等而相連比例四率之理一率自乗
　　　　　用四率再乗與二率自乘再乗之數等
　　　　　又一率自乗用三率再乗與二率自乗
　　　　　用一率再乗之數等今立法以一率自
　　　　　乘再乗為原實較之二率加倍與一率
　　　　　自乗之面積相乗之數却少一一率自
　　　　　乗四率再乗之數又多一一率自乗三
　　　　　率再乗之數故以屢除所得之數屢次
　　　　　自乗再乗益入原實又以屢除所得之
　　　　　數屢次自乗以一率再乗與益實相減
　　　　　然後按法除之始足二率两倍之數也
　　　　　如圖甲乙為一率庚子子辰皆為二率
　　　　　辰乙為三率庚甲為四率庚乙為一率
　　　　　四率之共數又為二率两倍再加一三
　　　　　率之共數甲乙丙丁戊巳為一率自乗
　　　　　再乘之正方體庚乙丙丁壬癸為两倍
　　　　　二率併一三率與一率自乗面積相乘
　　　　　之長方體比一率自乗再乗之正方體
　　　　　多一庚甲酉戊壬癸扁方體此扁方體
　　　　　即一率自乗四率再乗之扁方體與二
　　　　　率自乗再乗之積等比两倍二率與一
　　　　　率自乗面積相乗之扁方體多一辰乙
　　　　　丙丁午未扁方體此扁方體即一率自
　　　　　乗三率再乗之扁方體與二率自乗一
　　　　　率再乗之積等若於一率自乗再乗之
　　　　　正方體内加入二率自乗再乗之數再
　　　　　減去二率自乗一率再乗之數即如於
　　　　　甲乙丙丁戊己正方體内加入庚甲酉
　　　　　戊壬癸之扁方體減去辰乙丙丁午未
　　　　　之扁方體成一庚辰己午壬癸之扁方
　　　　　體而以一率自乗之辰己午未方面除
　　　　　之必得庚辰為二率之两倍苟合辰巳
　　　　　午未子丑寅夘二方面除之必得庚子
　　　　　或子辰為二率若不益少減多而以二
　　　　　方面除之則所得仍為一率之二分之
　　　　　一比二率數必大故以屢除所得之數
　　　　　屢次自乗再乗益入原積復以屢除所
　　　　　得之數自乗用一率再乗逐層與原積
　　　　　相減遞及末位則所少之積漸足所多
　　　　　之積漸消而除得之數即為二率之全
　　　　　數焉
設如圜徑二十萬求内容十四邊形之一邊幾何
　　　　　法用連比例四率有一率求第二率使
　　　　　一率與四率相加與二率兩倍再加一
　　　　　三率等之法以圜徑二十萬折半得十
　　　　　萬為一率自乗再乗得一千兆為實又
　　　　　以半徑十萬自乗倍之得二百億為法
　　　　　按益實兼減實歸除之法除實得四萬
　　　　　四千五百零四(小餘一八六/七九一三)為二率即
　　　　　圜内十四邊形之每一邊也如甲圜内
　　　　　容十四邊形每邊之弧得圜周十四分
　　　　　之一皆二十五度四十二分五十一秒
　　　　　有餘其通弦即圜内十四邊形之一邊
　　　　　試自圜心至圜界乙丙作甲乙甲丙二
　　　　　半徑線遂成甲乙丙三角形復自圜界
　　　　　乙至圜界庚作一乙庚線則截甲丙線
　　　　　於戊又成乙丙戊三角形復自圜界丙
　　　　　按丙戊線度至乙庚線之丁作一丙丁
　　　　　線則又成丙丁戊三角形此三三角形
　　　　　皆為同式形(乙戊丙三角形之乙角當/丙庚弧為乙丙弧之倍則)
　　　　　(乙戊丙三角形之乙角與乙甲丙三角/形之甲角等又與乙甲丙三角形同用)
　　　　　(丙角而丙丁戊三角形之丁丙線與甲/辛半徑平行即丙丁戊三角形之丙角)
　　　　　(與甲丙辛三角形之甲角為相對錯角/亦必等又與乙丙戊三角形同用戊角)
　　　　　(是此三三角形之各角/互相等而為同式形也)其相當各邊俱
　　　　　成相連比例故甲乙與乙丙之比同於
　　　　　乙丙與丙戊之比乙丙與丙戊之比又
　　　　　同於丙戊與戊丁之比為相連比例四
　　　　　率而甲乙為一率乙丙為二率丙戊為
　　　　　三率戊丁為四率也又按乙戊度作壬
　　　　　戊線與丁丙平行則截甲乙線於壬乃
　　　　　自壬與乙丙平行作壬子線復自壬與
　　　　　乙戊平行作壬癸線則又成甲壬子與
　　　　　壬戊癸丙三角形與乙丙戊三角形等
　　　　　成壬癸子一三角形與丙丁戊三角形
　　　　　等其甲子癸戊皆與乙丙二率等而癸
　　　　　子與丁戊四率等是甲丙一率内有兩
　　　　　二率一三率而少一四率也若以甲丙
　　　　　一率與癸子四率相加方與二率之兩
　　　　　倍再加一三率之數等故用連比例四
　　　　　率有一率求二率法算之得二率為十
　　　　　四邊形之每一邊也
設如圜徑二十萬求内容七邊形之一邊幾何
　　　　　法以半徑十萬為底仍以半徑十萬與
　　　　　圜内容十四邊形之一邊四萬四千五
　　　　　百零四(小餘一八六/七九一三)為兩腰用三角形
　　　　　求中垂線法算之得中垂線四萬三千
　　　　　三百八十八(小餘三七三/九一一八)倍之得八萬
　　　　　六千七百七十六(小餘七四七/八二三六)即圜内
　　　　　容七邊形之每一邊也如甲圜容七邊
　　　　　形每邊之弧得圜周七分之一皆五十
　　　　　一度二十五分四十二秒有餘試自圜
　　　　　心甲至圜界乙丙二處作甲乙甲丙二
　　　　　半徑線遂成甲乙丙三角形其乙丙邊
　　　　　為五十一度二十五分四十二秒有餘
　　　　　之通弦如以乙丙弧五十一度二十五
　　　　　分四十二秒有餘折半於丁作乙丁線
　　　　　即圜内容十四邊形之一邊仍自圜心
　　　　　甲至圜界丁作甲丁半徑線又成甲乙
　　　　　丁三角形而甲丁線平分乙丙線於戊
　　　　　此乙戊線為甲乙丁三角形之中垂線
　　　　　即七邊形每邊之一半故以甲丁半徑
　　　　　為底甲乙半徑為大腰乙丁十四邊形
　　　　　之一邊為小腰求得乙戊中垂線倍之
　　　　　為七邊形之每一邊也
　　三要(有本弧之正弦求本弧之餘弦有本弧之/正弦餘弦求倍弧之正弦餘弦有本弧之)
　　　(正弦餘弦求半/弧之正弦餘弦)
設如本弧三十六度之正弦五萬八千七百七十八
　(小餘五二五/二二九二)求餘弧五十四度之正弦幾何
　　　　　法以三十六度之正弦五萬八千七百
　　　　　七十八(小餘五二五/二二九二)為勾半徑十萬為
　　　　　弦求得股八萬零九百零一(小餘六九/九四三七)
　　　　　(五/)為五十四度之正弦即三十六度之
　　　　　餘弦也如甲乙丙九十度之一象限其
　　　　　甲乙正弧三十六度乙丙餘弧五十四
　　　　　度乙丁為三十六度之正弦試自乙至
　　　　　象限中心戊作乙戊半徑線遂成乙丁
　　　　　戊勾股形乙戊為弦乙丁為勾求得丁
　　　　　戊股與乙己等為乙丙餘弧五十四度
　　　　　之正弦即甲乙正弧三十六度之餘弦
　　　　　也
設如本弧三十六度之正弦五萬八千七百七十八
　(小餘五二五/二二九二)餘弦八萬零九百零一(小餘六九九/四三七五)
　求倍弧七十二度之正弦餘弦各幾何
　　　　　法以半徑十萬為一率本弧之正弦五
　　　　　萬八千七百七十八(小餘五二五/二二九二)為二
　　　　　率本弧之餘弦八萬零九百零一(小餘/六九)
　　　　　(九四三/七五)為三率求得四率四萬七千五
　　　　　百五十二(小餘八二五/八一四七)倍之得九萬五
　　　　　千一百零五(小餘六五一/六二九四)即倍弧七十
　　　　　二度之正弦也求餘弦則以三十六度
　　　　　之正弦五萬八千七百七十八(小餘五/二五二)
　　　　　(二九/二)自乘以半徑十萬除之得三萬四
　　　　　千五百四十九(小餘一五○/二八一二)倍之得六
　　　　　萬九千零九十八(小餘三○○/五六二四)與半徑
　　　　　十萬相減餘三萬零九百零一(小餘六/九九四)
　　　　　(三七/六)即倍弧七十二度之餘弦也如甲
　　　　　乙丙九十度之一象限其甲乙弧三十
　　　　　六度倍之為甲丁弧七十二度乙己為
　　　　　三十六度之正弦庚乙為三十六度之
　　　　　餘弦與戊辛等(葢辛甲與乙己等則戊/辛必與戊己等戊己即)
　　　　　(庚乙/也)丁壬為七十二度之正弦試與乙
　　　　　己平行作辛癸線遂成戊乙己戊辛癸
　　　　　同式兩勾股形其戊乙己勾股形之戊
　　　　　乙弦與乙己勾之比同於戊辛癸勾股
　　　　　形之戊辛弦與辛癸勾之比為相當比
　　　　　例四率而辛癸與子壬等為丁壬之半
　　　　　(葢辛甲為丁甲之半則/辛癸亦為丁壬之半)故倍之得丁壬
　　　　　為甲丁七十二度之正弦也又如求餘
　　　　　弦其甲辛戊甲癸辛為同式兩勾股形
　　　　　其甲辛戊勾股形之甲戊弦與甲辛勾
　　　　　之比同於甲癸辛勾股形之甲辛弦與
　　　　　甲癸勾之比為相連比例三率既得甲
　　　　　癸倍之得甲壬(葢甲丁為甲辛之倍則/甲壬亦為甲癸之倍)
　　　　　與甲戊半徑相減餘壬戊與丁丑等即
　　　　　甲丁七十二度之餘弦也
設如本弧四十五度之正弦七萬零七百一十(小餘/六七)
　(八一一/八六)餘弦亦七萬零七百一十(小餘六七八/一一八六)求
　半弧二十二度三十分之正弦幾何
　　　　　法以本弧之正弦七萬零七百一十(小/餘)
　　　　　(六七八一/一八六)為股本弧之餘弦七萬零七
　　　　　百一十(小餘六七八/一一八六)與半徑十萬相減
　　　　　餘二萬九千二百八十九(小餘三二一/八八一四)
　　　　　為勾求得弦七萬六千五百三十六(小/餘)
　　　　　(六八六四/七三○)折半得三萬八千二百六十
　　　　　八(小餘三四三/二三六五)即半弧二十二度三十
　　　　　分之正弦也如甲乙丙九十度之一象
　　　　　限其甲乙弧四十五度折半為丁乙弧
　　　　　二十二度三十分乙己為四十五度之
　　　　　正弦戊己與庚乙等為四十五度之餘
　　　　　弦於戊甲半徑内減去戊己餘己甲為
　　　　　勾乙己為股求弦得乙甲為四十五度
　　　　　之通弦折半得乙辛即丁乙二十二度
　　　　　三十分之正弦也
　　　　　又捷法以本弧四十五度之餘弦七萬
　　　　　零七百一十(小餘六七八/一一八六)與半徑十萬
　　　　　相減餘二萬九千二百八十九(小餘三/二一八)
　　　　　(八一/四)折半得一萬四千六百四十四(小/餘)
　　　　　(六六○九/四○七)與半徑十萬相乘開方得三
　　　　　萬八千二百六十八(小餘三四三/二三六五)即半
　　　　　弧二十二度三十分之正弦也葢乙己
　　　　　為四十五度之正弦甲己為四十五度
　　　　　之正矢乙辛辛甲皆二十二度三十分
　　　　　之正弦如與乙己平行作一辛壬線平
　　　　　分甲己於壬成甲辛戊甲壬辛同式兩
　　　　　勾股形其甲辛戊勾股形之甲戊弦與
　　　　　甲辛勾之比同於甲壬辛勾股形之甲
　　　　　辛弦與甲壬勾之比為連比例三率故
　　　　　首率甲戊與末率甲壬相乘(首率甲戊/與末率甲)
　　　　　(壬相乘與中率甲/辛自乘之積相等)開方得甲辛為二十
　　　　　二度三十分之正弦也
　　新增有本弧之餘弦求倍弧之餘弦及半弧之
　　　餘弦
設如本弧三十六度之餘弦八萬零九百零一(小餘/六九)
　(九四三/七五)求倍弧七十二度之餘弦幾何
　　　　　法以本弧三十六度之餘弦八萬零九
　　　　　百零一(小餘六九九/四三七五)自乘以半徑十萬
　　　　　除之得六萬五千四百五十(小餘八四/九七一八)
　　　　　(七/)與半徑十萬相減餘三萬四千五百
　　　　　四十九(小餘一五○/二八一三)倍之得六萬九千
　　　　　零九十八(小餘三○○/五六二六)仍與半徑十萬
　　　　　相減餘三萬零九百零一(小餘六九九/四三七四)
　　　　　即倍弧七十二度之餘弦也如甲乙丙
　　　　　九十度之一象限其甲乙弧三十六度
　　　　　倍之為甲丁弧七十二度丁己為三十
　　　　　六度之正弦戊己為三十六度之餘弦
　　　　　丁庚為七十二度之正弦辛丁為七十
　　　　　二度之餘弦與戊庚等試自己至壬作
　　　　　己壬垂線遂成甲己戊己壬戊同式兩
　　　　　勾股形其甲己戊勾股形之戊甲弦與
　　　　　戊己股之比同於己壬戊勾股形之戊
　　　　　己弦與戊壬股之比為連比例三率故
　　　　　中率戊己自乘以首率戊甲除之得末
　　　　　率戊壬既得戊壬與戊甲半徑相減餘
　　　　　壬甲倍之得庚甲仍與戊甲半徑相減
　　　　　餘戊庚與辛丁等即甲丁弧七十二度
　　　　　之餘弦也
設如本弧四十五度之餘弦七萬零七百一十(小餘/六七)
　(八一一/八六)求半弧二十二度三十分之餘弦幾何
　　　　　法以本弧四十五度之餘弦七萬零七
　　　　　百一十(小餘六七八/一一八六)與半徑十萬相減
　　　　　餘二萬九千二百八十九(小餘三二一/八八一四)
　　　　　折半得一萬四千六百四十四(小餘六/六○九)
　　　　　(四○/七)與本弧四十五度之餘弦七萬零
　　　　　七百一十(小餘六七八/一一八六)相加得八萬五
　　　　　千三百五十五(小餘三三九/○五九三)與半徑十
　　　　　萬相乘開方得九萬二千三百八十七
　　　　　(小餘九五三/二五一一)即半弧二十二度三十分
　　　　　之餘弦也如甲乙丙九十度之一象限
　　　　　其甲乙弧四十五度折半為丁乙弧二
　　　　　十二度三十分乙己為四十五度之正
　　　　　弦戊己與庚乙等為四十五度之餘弦
　　　　　乙辛為二十二度三十分之正弦戊辛
　　　　　為二十二度三十分之餘弦戊己四十
　　　　　五度之餘弦與戊甲半徑相減餘己甲
　　　　　折半得己壬再與戊己相加得戊壬試
　　　　　自辛至壬作辛壬垂線遂成甲辛戊辛
　　　　　壬戊同式兩勾股形其甲辛戊勾股形
　　　　　之戊甲弦與戊辛股之比同於辛壬戊
　　　　　勾股形之戊辛弦與戊壬股之比為連
　　　　　比例三率故首率戊甲與末率戊壬相
　　　　　乘開方得戊辛為二十二度三十分之
　　　　　餘弦也
　　新增有本弧之正弦求其三分之一弧之正弦
設如三十六度之正弦五萬八千七百七十八(小餘/五二)
　(五二二/九二)求其三分之一十二度之正弦幾何
　　　　　法用連比例四率有一率求二率使一
　　　　　率與四率相加與二率三倍等之法以
　　　　　三十六度之正弦五萬八千七百七十
　　　　　八(小餘五二五/二二九二)倍之得一十一萬七千
　　　　　五百五十七(小餘○五○/四五八四)為七十二度
　　　　　之通弦乃以半徑十萬自乘得一百億
　　　　　用七十二度之通弦再乘得一千一百
　　　　　七十五兆五千七百零五億零四百五
　　　　　十八萬四千為實又以半徑十萬自乘
　　　　　三因之得三百億為法按益實歸除之
　　　　　法除實得四萬一千五百八十二(小餘/三三)
　　　　　(八一六/三四)為二十四度之通弦折半得二
　　　　　萬零七百九十一(小餘一六九/○八一七)即十二
　　　　　度之正弦也如甲乙丙九十度之一象
　　　　　限其甲乙弧三十六度甲丁為其正弦
　　　　　倍之得甲己即甲乙己七十二度弧之
　　　　　通弦試以七十二度取其三分之一二
　　　　　十四度為甲庚弧其通弦甲庚與甲戊
　　　　　庚戊兩半徑成一戊甲庚三角形又庚
　　　　　戊半徑截甲己通弦於辛成一庚甲辛
　　　　　三角形又依庚辛度向辛甲邊作庚壬
　　　　　線成一庚辛壬三角形此兩三角形俱
　　　　　與戊甲庚三角形為同式形其相當各
　　　　　邊俱成相連比例故戊甲為一率甲庚
　　　　　為二率庚辛為三率辛壬為四率也今
　　　　　甲己七十二度之通弦内有甲庚二率
　　　　　之三倍而少一辛壬四率(葢己癸癸壬/辛甲三段皆)
　　　　　(與甲庚二率等而癸壬辛甲二段内却/重辛壬一小段是甲己通弦内有己癸)
　　　　　(癸壬辛甲三二率而/少一辛壬四率也)若以甲己通弦為
　　　　　髙與一率半徑自乘之方面相乘所成
　　　　　之長方體則比三倍二率為高與一率
　　　　　半徑自乘之方面相乘所成之長方體
　　　　　必少一四率為高與一率半徑自乘之
　　　　　方面相乘所成之扁方體此扁方體與
　　　　　二率自乘再乘之正方體等故以一率
　　　　　半徑自乘之三方面為法除實每次所
　　　　　得二率之數自乘再乘益入原積則積
　　　　　漸增與三倍二率與一率半徑自乘之
　　　　　方面相乘所成之長方體合而除得之
　　　　　數即為二率既得甲庚二率為二十四
　　　　　度之通弦半之得甲子即甲丑弧十二
　　　　　度之正弦也
　　二簡法(有兩弧之正弦餘弦求兩弧相加相減/之正弦有距六十度前後相等弧之正)
　　　(弦求距弧/之正弦)
設如四十五度之正弦七萬零七百一十(小餘六七/八一一八)
　(六/)餘弦亦七萬零七百一十(小餘六七八/一一八六)又有二
　十四度之正弦四萬零六百七十三(小餘六六四/三○七五)
　餘弦九萬一千三百五十四(小餘五四五/七六四二)求兩弧
　相加六十九度之正弦及兩弧相減二十一度之
　正弦各幾何
　　　　　法以半徑十萬為一率四十五度之正
　　　　　弦七萬零七百一十(小餘六七八/一一八六)為二
　　　　　率二十四度之餘弦九萬一千三百五
　　　　　十四(小餘五四五/七六四二)為三率求得四率六
　　　　　萬四千五百九十七(小餘四一八/八○二○)又以
　　　　　半徑十萬為一率四十五度之餘弦七
　　　　　萬零七百一十(小餘六七八/一一八六)為二率二
　　　　　十四度之正弦四萬零六百七十三(小/餘)
　　　　　(六六四三/○七五)為三率求得四率二萬八千
　　　　　七百六十(小餘六二三/八四七六)乃以兩四率相
　　　　　加得九萬三千三百五十八(小餘○四/二六四九)
　　　　　(六/)即兩弧相加所得六十九度之正弦
　　　　　如以兩四率相減餘三萬五千八百三
　　　　　十六(小餘七九四/九五四五)即兩弧相減所餘二
　　　　　十一度之正弦也如甲乙丙丁九十度
　　　　　之一象限其乙甲弧四十五度乙己為
　　　　　四十五度之正弦己戊為四十五度之
　　　　　餘弦於乙甲弧四十五度加丙乙弧二
　　　　　十四度得丙甲弧六十九度又於乙甲
　　　　　弧四十五度減乙子弧二十四度餘子
　　　　　甲弧二十一度試自丙至子作丙子線
　　　　　則丙乙弧乙子弧皆為二十四度丙庚
　　　　　與庚子皆為二十四度之正弦庚戊則
　　　　　為二十四度之餘弦今以乙戊半徑為
　　　　　一率乙己四十五度之正弦為二率庚
　　　　　戊二十四度之餘弦為三率求得四率
　　　　　庚辛與壬癸等又以乙戊半徑為一率
　　　　　己戊四十五度之餘弦為二率丙庚二
　　　　　十四度之正弦為三率求得四率丙壬
　　　　　故以丙壬加於庚辛(庚辛原與/壬癸等)共得丙
　　　　　癸即丙甲弧六十九度之正弦如於庚
　　　　　辛内減與丙壬相等之庚夘餘夘辛與
　　　　　子丑等即子甲弧二十一度之正弦也
　　　　　葢乙己戊與庚辛戊為同式勾股形故
　　　　　乙戊與乙己之比同於庚戊與庚辛之
　　　　　比為相當比例四率又寅癸戊與乙己
　　　　　戊亦為同式勾股形而寅癸戊勾股形
　　　　　之寅角與丙庚寅勾股形之寅角為兩
　　　　　尖相對角其度等癸角與庚角俱為直
　　　　　角其度又等則戊角必與丙角等如作
　　　　　庚壬線成丙壬庚勾股形則此形之丙
　　　　　角既與乙己戊勾股形之戊角等而壬
　　　　　角又為直角與乙己戊勾股形之己角
　　　　　等故亦為同式勾股形而乙戊與己戊
　　　　　之比同於丙庚與丙壬之比為相當比
　　　　　例四率也
設如八十四度之弧距六十度二十四度其正弦九
　萬九千四百五十二(小餘一八九/五三六八)又有三十六度
　之弧距六十度亦二十四度其正弦五萬八千七
　百七十八(小餘五二五/二二九二)求距弧二十四度之正弦
　幾何
　　　　　法以八十四度之正弦九萬九千四百
　　　　　五十二(小餘一八九/五三六八)内減三十六度之
　　　　　正弦五萬八千七百七十八(小餘五二/五二二九)
　　　　　(二/)餘四萬零六百七十三(小餘六六四/三○七六)
　　　　　即距弧二十四度之正弦也如有距六
　　　　　十度前二十四度為三十六度其正弦
　　　　　五萬八千七百七十八(小餘五二五/二二九二)距
　　　　　弧二十四度之正弦四萬零六百七十
　　　　　三(小餘六六四/三○七六)求距六十度後二十四
　　　　　度為八十四度之正弦則以三十六度
　　　　　之正弦五萬八千七百七十八(小餘五/二五二)
　　　　　(二九/二)與距弧二十四度之正弦四萬零
　　　　　六百七十三(小餘六六四/三○七六)相加得九萬
　　　　　九千四百五十二(小餘一八九/五三六八)即八十
　　　　　四度之正弦也又如有距六十度後二
　　　　　十四度為八十四度其正弦九萬九千
　　　　　四百五十二(小餘一八九/五三六八)距弧二十四
　　　　　度之正弦四萬零六百七十三(小餘六/六四三)
　　　　　(○七/六)求距六十度前二十四度為三十
　　　　　六度之正弦則以八十四度之正弦九
　　　　　萬九千四百五十二(小餘一八九/五三六八)與距
　　　　　弧二十四度之正弦四萬零六百七十
　　　　　三(小餘六六四/三○七六)相減餘五萬八千七百
　　　　　七十八(小餘五二五/二二九二)即三十六度之正
　　　　　弦也如甲乙丙丁九十度之一象限其
　　　　　己甲弧六十度丙甲弧八十四度丙距
　　　　　己二十四度乙甲弧三十六度乙距己
　　　　　亦二十四度丙庚為八十四度之正弦
　　　　　乙辛為三十六度之正弦與壬庚等丙
　　　　　壬為兩正弦之較試自巳至象限中心
　　　　　戊作己戊線又自丙至乙作丙乙線則
　　　　　丙癸癸乙皆為距弧二十四度之正弦
　　　　　與丙壬兩正弦之較相等葢己戊甲角
　　　　　六十度則己戊丁角為三十度丙庚與
　　　　　丁戊平行則丙子己角與丁戊己角為
　　　　　二平行線上所成之内外角必相等皆
　　　　　為三十度丙癸子角為直角則子丙癸
　　　　　角必為六十度矣又自乙至子作乙子
　　　　　線則乙癸子與丙癸子為同形勾股形
　　　　　癸乙子角亦必為六十度癸子乙角亦
　　　　　必為三十度兩勾股形合之共成一丙
　　　　　乙子三角形而丙子乙角亦必為六十
　　　　　度矣三角度既等則三邊必相等今丙
　　　　　壬為丙子之半丙癸為丙乙之半丙子
　　　　　既與丙乙等故丙壬亦必與丙癸等也
　　　　　有此法凡有六十度以前各弧之正弦
　　　　　則以各距弧之正弦與之相加可得六
　　　　　十度以後三十度各弧之正弦若有六
　　　　　十度以後各弧之正弦則以各距弧之
　　　　　正弦與之相減可得六十度以前三十
　　　　　度各弧之正弦六十度前後三十度之
　　　　　正弦用加減而即得較之勾股比例諸
　　　　　法甚為簡便也
　　八線相求
設如四十八度之正弦七萬四千三百一十四(小餘/四八)
　(二五四/七七)餘弦六萬六千九百一十三(小餘○六○/六三五八)
　求正矢正切正割各幾何
　　　　　法以半徑十萬内減四十八度之餘弦
　　　　　六萬六千九百一十三(小餘○六○/六三五八)餘
　　　　　三萬三千零八十六(小餘九三九/三六四二)為正
　　　　　矢以餘弦六萬六千九百一十三(小餘/○六)
　　　　　(○六三/五八)為一率正弦七萬四千三百一
　　　　　十四(小餘四八二/五四七七)為二率半徑十萬為
　　　　　三率求得四率一十一萬一千零六十
　　　　　一(小餘二五一/四八三○)為正切以餘弦六萬六
　　　　　千九百一十三(小餘○六○/六三五八)為一率半
　　　　　徑十萬為二率仍以半徑十萬為三率
　　　　　求得四率一十四萬九千四百四十七
　　　　　(小餘六五四/九八六六)為正割也如圖甲乙弧四
　　　　　十八度甲丙為正弦甲丁為餘弦與丙
　　　　　戊等乙丙為正矢故乙戊半徑内減與
　　　　　甲丁餘弦相等之丙戊餘乙丙即為正
　　　　　矢己乙為正切巳戊為正割甲丙戊己
　　　　　乙戊兩勾股形為同式形故丙戊餘弦
　　　　　與甲丙正弦之比同於乙戊半徑與己
　　　　　乙正切之比為相當比例四率又丙戊
　　　　　餘弦與甲戊半徑之比同於乙戊半徑
　　　　　與己戊正割之比亦為相當比例四率
　　　　　也
　　　　　又正切求正割捷法以餘弧折半得二
　　　　　十一度乃以二十一度之正切三萬八
　　　　　千三百八十六(小餘四○三/三五○三六)與本弧之
　　　　　正切一十一萬一千零六十一(小餘二/五一四)
　　　　　(八三/○)相加得一十四萬九千四百四十
　　　　　七(小餘六五四/八三三三)即為本弧之正割也如
　　　　　圖甲乙弧四十八度己乙為正切己戊
　　　　　為正割試將甲庚餘弧四十二度折半
　　　　　得庚辛二十一度移於乙壬又作乙癸
　　　　　為乙壬弧二十一度之正切與己乙相
　　　　　加得己癸與己戊正割相等葢甲戊乙
　　　　　角四十八度己乙戊角為直角九十度
　　　　　二角併之為一百三十八度於一百八
　　　　　十度内減之餘四十二度為戊己乙角
　　　　　今於甲戊乙角四十八度加乙戊壬角
　　　　　二十一度遂成己戊癸角為六十九度
　　　　　仍與戊己乙角四十二度相加於一百
　　　　　八十度内減之所餘亦六十九度即為
　　　　　戊癸己角戊癸己角既與己戊癸角相
　　　　　等則己戊與己癸邊亦必相等也有此
　　　　　法則凡有逐度逐分之切線求割線可
　　　　　止用加法不用四率矣又凡有本弧之
　　　　　正切正割相減即得半餘弧之正切若
　　　　　有本弧之正割及半餘弧之正切相減
　　　　　即得本弧之正切也
設如四十八度之正弧七萬四千三百一十四(小餘/四八)
　(二五四/七七)餘弦六萬六千九百一十三(小餘○六○/六三五八)
　求餘矢餘切餘割各幾何
　　　　　法以半徑十萬内減四十八度之正弦
　　　　　七萬四千三百一十四(小餘四八二/五四七七)餘
　　　　　二萬五千六百八十五(小餘五一七/四五二三)為
　　　　　餘矢以正弦七萬四千三百一十四(小/餘)
　　　　　(四八二五/四七七)為一率餘弦六萬六千九百
　　　　　一十三(小餘○六○/六三五八)為二率半徑十萬
　　　　　為三率求得四率九萬零四十(小餘四/○四四)
　　　　　(二九/七)為餘切以正弦七萬四千三百一
　　　　　十四(小餘四八二/五四七七)為一率半徑十萬為
　　　　　二率仍以半徑十萬為三率求得四率
　　　　　一十三萬四千五百六十三(小餘二七/二九六○)
　　　　　(七/)為餘割也如圖甲乙弧四十八度甲
　　　　　丙為正弦與丁戊等甲丁為餘弦巳丁
　　　　　為餘矢故已戊半徑内減與甲丙正弦
　　　　　相等之丁戊餘己丁即為餘矢庚己為
　　　　　餘切庚戊為餘割甲丁戊庚己戊兩勾
　　　　　股形為同式形故丁戊正弦與甲丁餘
　　　　　弦之比同於己戊半徑與庚己餘切之
　　　　　比為相當比例四率又丁戊正弦與甲
　　　　　戊半徑之比同於己戊半徑與庚戊餘
　　　　　割之比亦為相當比例四率也
　　　　　又餘切求餘割捷法以本弧折半得二
　　　　　十四度乃以二十四度之正切四萬四
　　　　　千五百二十二(小餘六八六/五三一○)與本弧之
　　　　　餘切九萬零四十(小餘四○四/四二九七)相加得
　　　　　一十三萬四千五百六十三(小餘二七/二九六○)
　　　　　(七/)即為本弧之餘割也如圖甲乙弧四
　　　　　十八度庚己為其餘切庚戊為其餘割
　　　　　試將甲乙正弧四十八度折半得辛乙
　　　　　二十四度移於壬己又作癸己為壬己
　　　　　弧二十四度之正切與庚己相加得庚
　　　　　癸與庚戊餘割相等葢甲戊己角四十
　　　　　二度庚己戊角為直角九十度二角相
　　　　　併為一百三十二度於一百八十度内
　　　　　減之餘四十八度為戊庚己角今於甲
　　　　　戊己角四十二度加己戊壬角二十四
　　　　　度遂成庚戊癸角為六十六度仍與戊
　　　　　庚己角四十八度相加於一百八十度
　　　　　内減之所餘亦為六十六度即為戊癸
　　　　　庚角戊癸庚角既與庚戊癸角相等則
　　　　　庚戊與庚癸邊亦必相等也有此法則
　　　　　凡有逐度逐分之切線求餘割亦可止
　　　　　用加法不用四率矣又凡有本弧之餘
　　　　　切餘割相減即得半本弧之正切若有
　　　　　本弧之餘割及半本弧之正切相減即
　　　　　得本弧之餘切矣
　　求象限内各線總法
六宗倂新增十八邊形及九邊形之每邊各半之得
八弧之正弦用要法之一各求其餘弦次取十二度
(十五邊/之半)用要法之三折半四次得六度三度一度三
十分及四十五分之正弦復用新增法求其三分之
一得十五分之正弦復求其三分之一即得五分之
正弦既得五分之正弦乃用簡法之一求六十度以
内之正弦每越五分而得一弦可得七百二十又用
簡法之二求六十度以外之正弦亦越五分而得一
弦又得三百六十(如以一度之弦與五十九度之弦/相加即六十一度之弦以二度之)
(弦與五十八度之弦相加即六十二度之弦以至二/十九度之弦與三十一度之弦相加即得八十九度)
(之弦/也)總而計之一象限中共得正弦一千零八十己
居全表五分之一(象限中逐分計之共正弦五千四/百故一千零八十為五分之一也)
再以五分之弦用要法之三得二分三十秒之弦復
用新增法求其三分之一得五十秒之弦乃以五十
秒之弧為一率五十秒之弦為二率一分之弧化六
十秒為三率得四率為一分之弦既得一分之弦即
用簡法之一簡法之二錯綜加減之則一象限中每
　度每分之正弦悉得矣既得每度每分之正弦則用
　前八線相求之法即得每度每分之切割諸線矣如
　於一分之中欲析為六十秒則以比例四率求之即
　得每秒之八線也
　
　
　
　
　
　
　
　
　
　
　
御製數理精蘊下編卷十六
　欽定四庫全書
御製數理精藴下編卷十七
　　面部
　　　三角形邊線角度相求
　　三角形邊線角度相求
三角形有直角者為勾股無直角者作中垂線分為
两直角形則亦成两勾股是皆有其二而得其一或
有其三而分為二㮣以邊線相求者也至於割圜之
法則凡三角形有一角即有八線皆成勾股而可比
例以相求故三角形不論角之直與銳鈍要以角度
為凖而三角之度必與两直角之度等角之大者所
對之邊亦大角之小者所對之邊亦小凡三角三邊
但知其三而其餘者悉可得若直角則惟知其二而
其餘者亦可得此三角之法所由立而測量之用所
由廣也如知两角一邊求又一邊者以對所知之角
與對所求之角為比即如所知之邊與所求之邊為
比也知两邊一角求又一角者以對所知之邊與對
所求之邊為比即如所知之角與所求之角為比也
或所知之一角在所知两邊之間而求又一角者則
角無所對之邊而邊亦無所對之角必用两邊之和
較與所知角之外角半弧之切線為比而得所求两
角與所知角之外角半弧之較既得較而角度亦得
矣又如知三邊而求三角者則以三角形求中垂線
法分為两直角形而三角自隨之而得或用三邊之
方面按法比例而得两直角形之各一角既得一角
而三角亦可得矣若止有三角則三邊無所約束故
不成法葢角度為虚率而邊線為實數無實數而虚
率可馭總以比例四率展轉用之惟在分合有法相
度得宜耳
設如甲乙丙直角三角形乙角為直角九十度知丙
　角五十七度丙乙邊五丈求甲乙邊幾何
　　　　　法以丙角五十七度與象限九十度相
　　　　　減餘三十三度為甲角乃以甲角為對
　　　　　所知之角其正弦五萬四千四百六十
　　　　　四為一率丙角為對所求之角其正弦
　　　　　八萬三千八百六十七為二率丙乙邊
　　　　　為所知之邊其數五丈為三率求得四
　　　　　率七丈六尺九寸九分三釐有餘即甲
　　　　　乙為所求之邊也如丙丁戊一象限己
　　　　　戊弧為丙角之正弧己庚線為丙角之
　　　　　正弦丁己弧為丙角之餘弧即甲角之
　　　　　正弧辛己線為丙角之餘弦即甲角之
　　　　　正弦是故丙角五十七度之餘弧為三
　　　　　十三度丙角五十七度之餘弦為三十
　　　　　三度之正弦己庚丙與甲乙丙兩勾股
　　　　　形為同式形故甲角正弦丙庚(即辛/己)與
　　　　　丙角正弦己庚之比同於丙乙邊與甲
　　　　　乙邊之比為相當比例四率也
　　　　　又法以半徑十萬為一率丙角五十七
　　　　　度之正切一十五萬三千九百八十六
　　　　　為二率丙乙邊五丈為三率求得四率
　　　　　七丈六尺九寸九分三釐即甲乙邊也
　　　　　如丙丁戊一象限切己戊弧作庚戊線
　　　　　為丙角之正切則丙戊為半徑庚戊丙
　　　　　與甲乙丙兩勾股形為同式形故丙戊
　　　　　半徑與庚戊正切之比同於丙乙邊與
　　　　　甲乙邊之比為相當比例四率也
設如甲乙丙直角三角形乙角為直角九十度知丙
　角二十三度三十五分甲乙邊三十二丈求丙乙
　邊幾何
　　　　　法以丙角二十三度三十五分與九十
　　　　　度相減餘六十六度二十五分為甲角
　　　　　乃以丙角為對所知之角其正弦四萬
　　　　　零八為一率以甲角為對所求之角其
　　　　　正弦九萬一千六百四十八為二率甲
　　　　　乙邊為所知之邊其數三十二丈為三
　　　　　率求得四率七十三丈三尺零三分有
　　　　　餘即丙乙為所求之邊也如丙丁戊一
　　　　　象限己戊弧為丙角之正弧己庚線為
　　　　　丙角之正弦丁己弧為丙角之餘弧即
　　　　　甲角之正弧辛己線為丙角之餘弦即
　　　　　甲角之正弦故丙角二十三度三十五
　　　　　分之餘弧為六十六度二十五分丙角
　　　　　二十三度三十五分之餘弦為六十六
　　　　　度二十五分之正弦己庚丙與甲乙丙
　　　　　兩勾股形為同式形故丙角正弦己庚
　　　　　與甲角正弦丙庚之比同於甲乙邊與
　　　　　丙乙邊之比為相當比例四率也
　　　　　又法以半徑十萬為一率丙角二十三
　　　　　度三十五分之餘切線二十二萬九千
　　　　　零七十三為二率甲乙邊三十二丈為
　　　　　三率求得四率七十三丈三尺零三分
　　　　　有餘即丙乙邊也如丙丁戊一象限切
　　　　　丁己弧作丁庚線為丙角之餘切即甲
　　　　　角之正切則丁丙為半徑丙丁庚與甲
　　　　　乙丙兩勾股形為同式形故丁丙半徑
　　　　　與丁庚餘切之比同於甲乙邊與丙乙
　　　　　邊之比為相當比例四率也
設如甲乙丙直角三角形乙角為直角九十度知丙
　角四十三度三十七分丙乙邊二十一尺求甲丙
　邊幾何
　　　　　法以丙角四十三度三十七分與九十
　　　　　度相減餘四十六度二十三分為甲角
　　　　　乃以甲角為對所知之角其正弦七萬
　　　　　二千三百九十七為一率(甲角正弦即/丙角餘弦或)
　　　　　(直用丙角/餘弦亦可)以乙角為對所求之角其正
　　　　　弦即半徑十萬為二率丙乙邊為所知
　　　　　之邊其數二十一尺為三率求得四率
　　　　　二十九尺零六釐有餘即甲丙為所求
　　　　　之邊也如丙丁戊一象限己戊弧為丙
　　　　　角之正弧丁己弧為丙角之餘弧即甲
　　　　　角之正弧辛己線為丙角之餘弦即甲
　　　　　角之正弦(與丙/庚等)己丙線為半徑即九十
　　　　　度之正弦己庚丙與甲乙丙兩勾股形
　　　　　為同式形故甲角正弦丙庚與半徑己
　　　　　丙之比同於丙乙邊與甲丙邊之比為
　　　　　相當比例四率也
　　　　　又法以半徑十萬為一率丙角四十三
　　　　　度三十七分之正割一十三萬八千一
　　　　　百二十七為二率丙乙邊二十一尺為
　　　　　三率求得四率二十九尺零六釐有餘
　　　　　即甲丙邊也如丙丁戊一象限切己戊
　　　　　弧作庚戊線為丙角之正切則丙戊為
　　　　　半徑庚丙為正割庚戊丙與甲乙丙兩
　　　　　勾股形為同式形故丙戊半徑與庚丙
　　　　　正割之比同於丙乙邊與甲丙邊之比
　　　　　為相當比例四率也
設如甲乙丙直角三角形乙角為直角九十度知丙
　角五十一度五十一分甲丙邊八十九丈零二寸
　二分求甲乙邊丙乙邊各幾何
　　　　　法以丙角五十一度五十一分與九十
　　　　　度相減餘三十八度零九分為甲角求
　　　　　甲乙邊則以乙角為對所知之角其正
　　　　　弦即半徑十萬為一率以丙角為對所
　　　　　求之角其正弦七萬八千六百四十為
　　　　　二率甲丙邊為所知之邊其數八十九
　　　　　丈零二寸二分為三率求得四率七十
　　　　　丈零六分有餘即甲乙為所求之邊也
　　　　　求丙乙邊亦以乙角為對所知之角其
　　　　　正弦即半徑十萬為一率而以甲角為
　　　　　對所求之角其正弦六萬一千七百七
　　　　　十二為二率甲丙邊為所知之邊其數
　　　　　八十九丈零二寸二分為三率求得四
　　　　　率五十四丈九尺九寸有餘即丙乙為
　　　　　所求之邊也如丙丁戊一象限己戊弧
　　　　　為丙角之正弧己庚線為丙角之正弦
　　　　　丁己弧為丙角之餘弧即甲角之正弧
　　　　　辛己線為丙角之餘弦即甲角之正弦
　　　　　己庚丙與甲乙丙兩勾股形為同式形
　　　　　故半徑己丙與丙角正弦己庚之比同
　　　　　於甲丙邊與甲乙邊之比為相當比例
　　　　　四率又半徑巳丙與甲角正弦丙庚之
　　　　　比同於甲丙邊與丙乙邊之比為相當
　　　　　比例四率也
　　　　　又法求甲乙邊以丙角五十一度五十
　　　　　一分之正割一十六萬一千八百八十
　　　　　五為一率其正切一十二萬七千三百
　　　　　零六為二率甲丙邊八十九丈零二寸
　　　　　二分為三率求得四率七十丈零六分
　　　　　有餘即甲乙邊也求丙乙邊則仍以丙
　　　　　角正割一十六萬一千八百八十五為
　　　　　一率而以半徑十萬為二率仍以甲丙
　　　　　邊八十九丈零二寸二分為三率求得
　　　　　四率五十四丈九尺九寸有餘即丙乙
　　　　　邊也如丙丁戊一象限己戊弧為丙角
　　　　　之正弧庚戊線為丙角之正切庚丙線
　　　　　為丙角之正割庚戊丙與甲乙丙兩勾
　　　　　股形為同式形故丙角正割庚丙與正
　　　　　切庚戊之比同於甲丙邊與甲乙邊之
　　　　　比又丙角正割庚丙與半徑丙戊之比
　　　　　同於甲丙邊與丙乙邊之比皆為相當
　　　　　比例四率也
設如甲乙丙直角三角形乙角為直角九十度知甲
　乙邊二十丈丙乙邊三十四丈六尺四寸一分求
　甲角丙角各幾何
　　　　　法以甲乙邊二十丈為一率丙乙邊三
　　　　　十四丈六尺四寸一分為二率半徑十
　　　　　萬為三率求得四率一十七萬三千二
　　　　　百零五為甲角之正切撿八線表得六
　　　　　十度即甲角之度與九十度相減餘三
　　　　　十度即丙角之度也如先求丙角則以
　　　　　丙乙邊三十四丈六尺四寸一分為一
　　　　　率甲乙邊二十丈為二率半徑十萬為
　　　　　三率求得四率五萬七千七百三十五
　　　　　為丙角之正切撿八線表得三十度即
　　　　　丙角之度與九十度相減餘六十度即
　　　　　甲角之度也如圖先求甲角則如甲丁
　　　　　戊一象限己戊弧為甲角六十度之弧
　　　　　庚戊為甲角之正切甲戊為半徑甲戊
　　　　　庚與甲乙丙兩勾股形為同式形故甲
　　　　　乙邊與丙乙邊之比同於甲戊半徑與
　　　　　庚戊正切之比為相當比例四率先求
　　　　　丙角則如丙丁戊一象限己丁弧為丙
　　　　　角三十度之弧辛丁為丙角之正切丙
　　　　　丁為半徑丙丁辛與丙乙甲兩勾股形
　　　　　為同式形故丙乙邊與甲乙邊之比同
　　　　　於丙丁半徑與辛丁正切之比為相當
　　　　　比例四率也
　　　　　又法以甲乙邊二十丈與丙乙邊三十
　　　　　四丈六尺四寸一分相加得五十四丈
　　　　　六尺四寸一分為兩邊之和為一率又
　　　　　以甲乙邊二十丈與丙乙邊三十四丈
　　　　　六尺四寸一分相減餘一十四丈六尺
　　　　　四寸一分為兩邊之較為二率以乙角
　　　　　之外角九十度折半得四十五度為半
　　　　　外角其正切十萬為三率(四十五度之/正切與半徑)
　　　　　(十萬/等)求得四率二十六萬七千九百四
　　　　　十八為半較角之正切撿八線表得十
　　　　　五度為半較角與半外角四十五度相
　　　　　減餘三十度即丙角之度如以半較角
　　　　　十五度與半外角四十五度相加得六
　　　　　十度即甲角之度也如圖甲乙丙直角
　　　　　三角形以乙直角為心甲乙小邊為半
　　　　　徑作一甲戊丁圜截丙乙大邊於戊將
　　　　　丙乙引長至圜界丁則丁乙戊乙俱為
　　　　　半徑與甲乙等自丁至丙即兩邊之和
　　　　　自戊至丙即兩邊之較甲乙丁角即乙
　　　　　角之外角試自甲至戊作一甲戊線則
　　　　　成甲乙戊直角三角形其乙甲戊與乙
　　　　　戊甲二角相併與甲乙丁外角度等今
　　　　　折半用其正切即如用甲戊乙角之正
　　　　　切又心角與邊角度等其切線亦等故
　　　　　自甲至丁作一丁甲線即甲戊丁角之
　　　　　正切又戊甲丙角即甲角大於甲戊乙
　　　　　角之較又即丙角小於甲戊乙角之較
　　　　　故於圜界戊至甲丙邊己作己戊線與
　　　　　甲丁線平行即戊甲己角之正切且丙
　　　　　丁甲三角形與丙戊己三角形為同式
　　　　　形故兩邊之和丙丁與甲戊丁半外角
　　　　　切線甲丁之比即同於兩邊之較丙戊
　　　　　與半較角切線己戊之比為相當比例
　　　　　四率也
設如甲乙丙直角三角形乙角為直角九十度知甲
　乙邊六十尺丙乙邊三十二尺求甲丙邊幾何
　　　　　法以甲乙邊六十尺為一率丙乙邊三
　　　　　十二尺為二率半徑十萬為三率求得
　　　　　四率五萬三千三百三十三為甲角之
　　　　　正切撿八線表得二十八度零四分即
　　　　　甲角之度(如用丙乙邊作一率甲乙/邊作二率即先得丙角度)乃
　　　　　以甲角為對所知之角其正弦四萬七
　　　　　千零五十為一率乙角為對所求之角
　　　　　其正弦即半徑十萬為二率丙乙邊為
　　　　　所知之邊其數三十二尺為三率求得
　　　　　四率六十八尺零一分二釐有餘即甲
　　　　　丙為所求之邊也又既得甲角之後用
　　　　　割線法則以半徑為一率甲角之正割
　　　　　為二率甲乙邊為三率求得四率即甲
　　　　　丙為所求之邊也或得丙角則用丙角
　　　　　之正割為二率丙乙邊為三率亦得甲
　　　　　丙邊若得丙角仍用甲乙邊為三率則
　　　　　用丙角餘割(即甲角/之正割)為二率而亦得甲
　　　　　丙邊也
　　　　　又法用勾股求弦以甲乙為股丙乙為
　　　　　勾求得弦即甲丙邊也法已載於勾股
　　　　　集中
設如甲乙丙直角三角形乙角為直角九十度知甲
　丙邊一百零二丈二尺丙乙邊四十八丈求甲角
　丙角各幾何
　　　　　法以甲丙邊為對所知之邊其數一百
　　　　　零二丈二尺為一率丙乙邊為對所求
　　　　　之邊其數四十八丈為二率乙角為所
　　　　　知之角其正弦即半徑十萬為三率求
　　　　　得四率四萬六千九百六十六為甲角
　　　　　之正弦撿八線表得二十八度零一分
　　　　　即甲角之度也甲角之餘弦即丙角之
　　　　　正弦如撿八線表餘弦數得六十一度
　　　　　五十九分即丙角之度也如甲丁戊一
　　　　　象限己庚爲甲角正弦辛己與甲庚等
　　　　　為甲角之餘弦即丙角之正弦甲庚己
　　　　　與甲乙丙両勾股形為同式形故甲丙
　　　　　邊與丙乙邊之比同於甲己半徑與己
　　　　　庚正弦之比為相當比例四率也
　　　　　又法以丙乙邊四十八丈為一率甲丙
　　　　　邊一百零二丈二尺為二率半徑十萬
　　　　　為三率求得四率二十一萬二千九百
　　　　　一十六為丙角之正割撿八線表得六
　　　　　十一度五十九分即丙角之度也其丙
　　　　　角之餘割即甲角之正割如撿餘割數
　　　　　得二十八度零一分即甲角之度也如
　　　　　丙丁戊一象限丙戊為半徑己戊為丙
　　　　　角之正切己丙為丙角之正割甲乙丙
　　　　　與己戊丙兩勾股形為同式形故丙乙
　　　　　邊與甲丙邊之比同與丙戊半徑與己
　　　　　丙正割之比為相當比例四率也
設如甲乙丙銳角三角形知乙丙邊三十二丈乙角
　六十度丙角四十六度求甲乙邊甲丙邊各幾何
　　　　　法以乙角六十度與丙角四十六度相
　　　　　加得一百零六度與半圜一百八十度
　　　　　相減餘七十四度為甲角求甲丙邊則
　　　　　以甲角為對所知之角其正弦九萬六
　　　　　千一百二十六為一率以乙角為對所
　　　　　求之角其正弦八萬六千六百零三為
　　　　　二率乙丙邊為所知之邊其數三十二
　　　　　丈為三率求得四率二十八丈八尺二
　　　　　寸九分有餘即甲丙為所求之一邊也
　　　　　求甲乙邊則仍以甲角為對所知之角
　　　　　其正弦九萬六千一百二十六為一率
　　　　　而以丙角為對所求之角其正弦七萬
　　　　　一千九百三十四為二率仍以乙丙邊
　　　　　為所知之邊其數三十二丈為三率求
　　　　　得四率二十三丈九尺四寸六分有餘
　　　　　即甲乙為所求之又一邊也如圖甲乙
　　　　　丙三角形作含三角形之圜則每界角
　　　　　各對一弧試自圜心丁作三角形各邊
　　　　　之垂線即将每角所對之弧平分一半
　　　　　各成兩心角其每一心角與相當各界
　　　　　角之度等(見幾何原本四/卷第十三節)是以乙角所
　　　　　對甲丙弧原係一百二十度今為丁庚
　　　　　癸垂線所平分各為六十度一為甲丁
　　　　　癸一為癸丁丙皆與乙角原度等丙角
　　　　　所對甲乙弧原係九十二度今為丁戊
　　　　　辛垂線所平分各為四十六度一為甲
　　　　　丁辛一為辛丁乙皆與丙角原度等甲
　　　　　角所對乙丙弧原係一百四十八度今
　　　　　為丁己壬垂線所平分各為七十四度
　　　　　一為乙丁壬一為壬丁丙皆與甲角原
　　　　　度等乙己為乙丁壬角之正弦己丙為
　　　　　壬丁丙角之正弦亦即甲角之正弦甲
　　　　　庚為甲丁癸角之正弦庚丙為癸丁丙
　　　　　角之正弦亦即乙角之正弦甲戊為甲
　　　　　丁辛角之正弦戊乙為辛丁乙角之正
　　　　　弦亦即丙角之正弦故求甲丙邊者以
　　　　　乙己與甲庚之比或己丙與庚丙之比
　　　　　皆同於乙丙與甲丙之比又如求甲乙
　　　　　邊者以己丙與甲戊之比或乙己與戊
　　　　　乙之比皆同於乙丙與甲乙之比俱是
　　　　　半與半全與全之比例而各為相當比
　　　　　例四率也又圖求甲丙邊者則用甲丙
　　　　　為半徑自丙角至甲乙界作丙丁垂線
　　　　　為甲角正弦又依甲丙度截丙乙於戊
　　　　　使戊乙與甲丙等(凡用正弦比例因在/圜内皆同半徑今使)
　　　　　(戊乙與甲丙相同而/後正弦之大小乃見)乃自戊至甲乙界
　　　　　又作戊己垂線為乙角正弦觀戊己小
　　　　　於丙丁則知甲丙(同戊/乙)亦小於乙丙故
　　　　　甲角正弦丙丁與乙角正弦戊己之比
　　　　　同於乙丙邊與甲丙邊之比為相當比
　　　　　例四率也又如求甲乙邊者則用甲乙
　　　　　為半徑自乙角至甲丙界作乙丁垂線
　　　　　為甲角正弦又依甲乙度截乙丙於戊
　　　　　使戊丙與甲乙等乃自戊至甲丙界又
　　　　　作戊己垂線為丙角正弦觀戊己小於
　　　　　乙丁則知甲乙(同戊/丙)亦小於乙丙故甲
　　　　　角正弦乙丁與丙角正弦戊己之比同
　　　　　於乙丙邊與甲乙邊之比為相當比例
　　　　　四率也
　　　　　又法求甲乙邊以乙角六十度之餘切
　　　　　五萬七千七百三十五與丙角四十六
　　　　　度之餘切九萬六千五百六十九相加
　　　　　得一十五萬四千三百零四為一率乙
　　　　　角之餘割一十一萬五千四百七十為
　　　　　二率乙丙邊三十二丈為三率求得四
　　　　　率二十三丈九尺四寸六分有餘即甲
　　　　　乙邊求甲丙邊則仍以兩角餘切相加
　　　　　之一十五萬四千三百零四為一率而
　　　　　以丙角餘割一十三萬九千零一十六
　　　　　為二率仍以乙丙邊三十二丈為三率
　　　　　求得四率二十八丈八尺二寸九分有
　　　　　餘即甲丙邊也此法葢以甲乙丙一鋭
　　　　　角三角形分為甲丁乙甲丁丙兩直角
　　　　　三角形即如乙角六十度與象限九十
　　　　　度相減餘三十度為甲丁乙三角形之
　　　　　甲角又丙角四十六度與象限九十度
　　　　　相減餘四十四度為甲丁丙三角形之
　　　　　甲角乙角之餘切戊己即甲丁乙三角
　　　　　形之甲角之正切如壬癸乙角之餘割
　　　　　己乙即甲丁乙三角形之甲角之正割
　　　　　如甲壬而丙角之餘切庚辛即甲丁丙
　　　　　三角形之甲角之正切如癸子丙角之
　　　　　餘割庚丙即甲丁丙三角形之甲角之
　　　　　正割如甲子若乙角丙角兩餘切相加
　　　　　即兩甲角正切相加之和如壬子甲癸
　　　　　壬與甲丁乙兩三角形為同式形甲癸
　　　　　子與甲丁丙兩三角形為同式形故甲
　　　　　壬子與甲乙丙兩三角形亦為同式形
　　　　　是故求甲乙邊者以壬子與甲壬之比
　　　　　同於乙丙與甲乙之比求甲丙邊者以
　　　　　壬子與甲子之比同於乙丙與甲丙之
　　　　　比皆為相當比例四率也
設如甲乙丙鋭角三角形知甲角五十度乙角七十
　度乙丙邊九丈七尺八寸求丙角甲乙邊甲丙邊
　各幾何
　　　　　法以甲角五十度與乙角七十度相加
　　　　　得一百二十度與半圜一百八十度相
　　　　　減餘六十度為丙角求甲乙邊則以甲
　　　　　角為對所知之角其正弦七萬六千六
　　　　　百零四為一率以丙角為對所求之角
　　　　　其正弦八萬六千六百零三為二率乙
　　　　　丙邊為所知之邊其數九丈七尺八寸
　　　　　為三率求得四率一十一丈零五寸六
　　　　　分有餘即甲乙為所求之一邊也求甲
　　　　　丙邊則仍以甲角為對所知之角其正
　　　　　弦七萬六千六百零四為一率而以乙
　　　　　角為對所求之角其正弦九萬三千九
　　　　　百六十九為二率仍以乙丙邊為所知
　　　　　之邊其數九丈七尺八寸為三率求得
　　　　　四率一十一丈九尺九寸六分有餘即
　　　　　甲丙為所求之又一邊也此法所知之
　　　　　角與邊雖與前法少異然總是有兩角
　　　　　一邊得其所餘一角則仍與前法同矣
設如甲乙丙鈍角三角形知乙角二十四度丙角三
　十六度三十分乙丙邊七十九丈零一寸求甲乙
　邊甲丙邊各幾何
　　　　　法以乙角二十四度與丙角三十六度
　　　　　三十分相加得六十度三十分與半圜
　　　　　一百八十度相減餘一百一十九度三
　　　　　十分為甲鈍角求甲乙邊則以甲鈍角
　　　　　為對所知之角夫甲角既為鈍角過九
　　　　　十度乃用其外角将甲角一百一十九
　　　　　度三十分與半圜一百八十度相減餘
　　　　　六十度三十分為甲角之外角其正弦
　　　　　八萬七千零三十六為一率(凡鈍角之/外角其正)
　　　　　(弦即鈍角之正弦/解見割圜集内)丙角為對所求之角
　　　　　其正弦五萬九千四百八十二為二率
　　　　　乙丙邊為所知之邊其數七十九丈零
　　　　　一寸為三率求得四率五十三丈九尺
　　　　　九寸七分即甲乙為所求之一邊也如
　　　　　求甲丙邊則仍以甲角為對所知之角
　　　　　用其外角正弦八萬七千零三十六為
　　　　　一率而以乙角為對所求之角其正弦
　　　　　四萬零六百七十四為二率仍以乙丙
　　　　　邊七十九丈零一寸為三率求得四率
　　　　　三十六丈九尺二寸三分有餘(如既得/甲乙邊)
　　　　　(而以丙角為對所知之角其正弦為一/率甲乙邊為所知之邊其數為三率所)
　　　　　(得亦/同)即甲丙為所求之又一邊也此法
　　　　　亦有兩角一邊但甲為鈍角故用外角
　　　　　正弦求法畧異試以求甲乙邊言之則
　　　　　甲乙邊為半徑於甲角之外作乙丁垂
　　　　　線則成乙甲丁之外角其乙丁垂線即
　　　　　乙甲丁外角之正弦又按甲乙邊度截
　　　　　乙丙邊於戊使戊丙與甲乙半徑等作
　　　　　戊己垂線即丙角之正弦夫戊己丙與
　　　　　乙丁丙两勾股形為同式形故乙甲丁
　　　　　外角之正弦乙丁與丙角之正弦戊己
　　　　　之比即同於乙丙邊與等甲乙邊之戊
　　　　　丙之比為相當比例四率也其求甲丙
　　　　　邊用外角正弦其理亦同
　　　　　又法求甲乙邊以乙角二十四度之餘
　　　　　切二十二萬四千六百零四與丙角三
　　　　　十六度三十分之餘切一十三萬五千
　　　　　一百四十二相加得三十五萬九千七
　　　　　百四十六為一率乙角之餘割二十四
　　　　　萬五千八百五十九為二率乙丙邊七
　　　　　十九丈零一寸為三率求得四率五十
　　　　　三丈九尺九寸七分有餘即甲乙邊求
　　　　　甲丙邊則仍以两角餘切相加之三十
　　　　　五萬九千七百四十六為一率而以丙
　　　　　角之餘割一十六萬八千一百一十七
　　　　　為二率乙丙邊七十九丈零一寸為三
　　　　　率求得四率三十六丈九尺二寸三分
　　　　　有餘即甲丙邊也此法葢以甲乙丙一
　　　　　鈍角三角形分為甲丁乙甲丁丙两直
　　　　　角三角形其乙角之餘切戊己即甲丁
　　　　　乙三角形之甲角之正切如壬癸乙角
　　　　　之餘割己乙即甲丁乙三角形之甲角
　　　　　之正割如甲壬而丙角之餘切庚辛即
　　　　　甲丁丙三角形之甲角之正切如癸子
　　　　　丙角之餘割庚丙即甲丁丙三角形之
　　　　　甲角之正割如甲子乙角丙角两餘切
　　　　　相加之數即两甲角正切相加之和如
　　　　　壬子甲癸壬與甲丁乙两三角形為同
　　　　　式形甲癸子與甲丁丙两三角形為同
　　　　　式形故甲壬子與甲乙丙两三角形亦
　　　　　為同式形是以求甲乙邊者以壬子與
　　　　　甲壬之比同於乙丙與甲乙之比求甲
　　　　　丙邊者以壬子與甲子之比同於乙丙
　　　　　與甲丙之比皆為相當比例四率也
設如甲乙丙鈍角三角形知乙角三十三度三十八
　分四十秒丙外角五十五度五十三分乙丙邊一
　十六丈求甲角甲乙邊甲丙邊各幾何
　　　　　法以乙角三十三度三十八分四十秒
　　　　　與丙外角五十五度五十三分相減餘
　　　　　二十二度一十四分二十秒即甲角(取/甲)
　　　　　(角當以丙外角與半圜一百八十度相/減餘為丙鈍角仍以丙鈍角與乙角相)
　　　　　(加又與半圜一百八十度相減餘為甲/角今止以丙外角内減乙角即得甲角)
　　　　　(者葢因丙外角與乙甲二内角相倂之/度等又三角形三角相倂共為一百八)
　　　　　(十度與半圜等今於半圜内減去丙鈍/角所餘為丙外角而一百八十度内減)
　　　　　(丙鈍角則餘乙甲二角共度是甲乙二/角共度與丙外角之度等故於丙外角)
　　　　　(内減去乙角/即甲角也)求甲乙邊則以甲角為對
　　　　　所知之角其正弦三萬七千八百四十
　　　　　七為一率以丙外角為對所求之角其
　　　　　正弦八萬二千七百九十為二率乙丙
　　　　　邊為所知之邊其數一十六丈為三率
　　　　　求得四率三十五丈即甲乙為所求之
　　　　　一邊求甲丙邊則仍以甲角為對所知
　　　　　之角其正弦三萬七千八百四十七為
　　　　　一率而以乙角為對所求之角其正弦
　　　　　五萬五千四百零四為二率仍以乙丙
　　　　　邊為所知之邊其數一十六丈為三率
　　　　　求得四率二十三丈四尺二寸二分有
　　　　　餘(如既得甲乙邊而以丙外角為對所/知之角其正弦為一率甲乙邊為所)
　　　　　(知之邊其數為/三率所得亦同)即甲丙為所求之又一
　　　　　邊也此法亦有两角一邊與前法同但
　　　　　先有外角少異耳
　　　　　又法求甲乙邊以乙角三十三度三十
　　　　　八分四十秒之餘切一十五萬零二百
　　　　　五十九與丙外角五十五度五十三分
　　　　　之餘切六萬七千七百四十八相減餘
　　　　　八萬二千五百一十一為一率乙角之
　　　　　餘割一十八萬零四百九十三為二率
　　　　　乙丙邊一十六丈為三率求得四率三
　　　　　十五丈即甲乙邊求甲丙邊則仍以兩
　　　　　角餘切相減之八萬二千五百一十一
　　　　　為一率而以丙外角之餘割一十二萬
　　　　　零七百八十八為二率仍以乙丙邊一
　　　　　十六丈為三率求得四率二十三丈四
　　　　　尺二寸二分有餘即甲丙邊也此法葢
　　　　　以乙丙邊引長自甲角作甲丁垂線遂
　　　　　成甲丁乙甲丁丙兩直角三角形甲丁
　　　　　丙三角形之丙角即甲乙丙三角形之
　　　　　丙角之外角其餘切戊己即甲丁丙三
　　　　　角形之甲角之正切如壬癸丙外角之
　　　　　餘割己丙即甲丁丙三角形之甲角之
　　　　　正割如甲壬甲乙丙三角形之乙角之
　　　　　餘切庚辛即甲丁乙三角形之甲角之
　　　　　正切如子癸甲乙丙三角形之乙角之
　　　　　餘割辛乙即甲丁乙三角形之甲角之
　　　　　正割如甲子甲丁丙三角形之丙角餘
　　　　　切與甲丁乙三角形之乙角餘切相減
　　　　　之數即兩甲角之正切相減之較如子
　　　　　壬甲癸壬三角形與甲丁丙三角形為
　　　　　同式形甲癸子三角形與甲丁乙三角
　　　　　形為同式形故甲子壬三角形與甲乙
　　　　　丙三角形亦為同式形是以子壬與甲
　　　　　子之比同於乙丙與甲乙之比又子壬
　　　　　與甲壬之比同於乙丙與甲丙之比皆
　　　　　為相當比例四率也
設如甲乙丙鋭角三角形知甲角六十度甲乙邊四
　十丈甲丙邊二十六丈一尺零八分求乙角丙角
　及乙丙邊各幾何
　　　　　法以甲乙邊四十丈與甲丙邊二十六
　　　　　丈一尺零八分相加得六十六丈一尺
　　　　　零八分為兩邊之和為一率又以甲乙
　　　　　邊四十丈與甲丙邊二十六丈一尺零
　　　　　八分相減餘一十三丈八尺九寸二分
　　　　　為兩邊之較為二率以甲角六十度與
　　　　　半圜一百八十度相減餘一百二十度
　　　　　為外角折半得六十度為半外角其正
　　　　　切一十七萬三千二百零五為三率求
　　　　　得四率三萬六千三百九十七為半較
　　　　　角之正切撿八線表得二十度為半較
　　　　　角與半外角六十度相減餘四十度即
　　　　　乙角之度如以半較角二十度與半外
　　　　　角六十度相加得八十度即丙角之度
　　　　　也既得乙丙兩角即以丙角為對所知
　　　　　之角其正弦九萬八千四百八十一為
　　　　　一率以甲角為對所求之角其正弦八
　　　　　萬六千六百零三為二率甲乙邊為所
　　　　　知之邊其數四十丈為三率求得四率
　　　　　三十五丈一尺七寸五分有餘即乙丙
　　　　　為所求之邊也如圖甲乙丙鋭角三角
　　　　　形以甲角為心甲丙小邊為半徑作一
　　　　　丙丁戊圜截甲乙大邊於戊將甲乙引
　　　　　長至圜界丁則甲丁甲戊俱為半徑與
　　　　　甲丙等自丁至乙即兩邊之和自戊至
　　　　　乙即兩邊之較丁甲丙角即甲角之外
　　　　　角試自丙至戊作一丙戊線則成甲丙
　　　　　戊三角形其甲丙戊與甲戊丙二角併
　　　　　之與丁甲丙外角度等今折半用其正
　　　　　切即如用丁戊丙角之正切又心角與
　　　　　邊角度等其切線亦等故自丙至丁作
　　　　　一丙丁線即丁戊丙角之正切又戊丙
　　　　　乙角即丙角大於甲戊丙角之較亦即
　　　　　乙角小於甲戊丙角之較故自圜界戊
　　　　　至乙丙邊己作己戊線與丙丁平行即
　　　　　戊丙己角之正切且乙丁丙三角形與
　　　　　乙戊己三角形為同式形故兩邊之和
　　　　　丁乙與丁戊丙半外角切線丁丙之比
　　　　　即同於兩邊之較戊乙與半較角切線
　　　　　戊己之比為相當比例四率也
　　　　　又法自丙角作丙丁垂線分為丙丁甲
　　　　　丙丁乙兩直角形算之先用丙丁甲直
　　　　　角形求丙丁垂線及甲丁分邊以丁角
　　　　　為對所知之角其正弦即半徑十萬為
　　　　　一率以甲角為對所求之角其正弦八
　　　　　萬六千六百零三為二率甲丙邊為所
　　　　　知之邊其數二十六丈一尺零八分為
　　　　　三率求得四率二十二丈六尺一寸有
　　　　　餘為丙丁垂線又以丁角為對所知之
　　　　　角其正弦即半徑十萬為一率以甲角
　　　　　六十度與九十度相減餘三十度即甲
　　　　　丙丁角(即丙之/分角)為對所求之角其正弦
　　　　　五萬為二率(直用甲角/餘弦亦可)甲丙邊為所知
　　　　　之邊其數二十六丈一尺零八分為三
　　　　　率求得四率十三丈零五寸四分為甲
　　　　　丁分邊既得甲丁分邊乃與甲乙邊四
　　　　　十丈相減餘二十六丈九尺四寸六分
　　　　　為丁乙分邊於是用丙丁乙直角形求
　　　　　乙角及乙丙邊以丁乙二十六丈九尺
　　　　　四寸六分為一率丙丁二十二丈六尺
　　　　　一寸有餘為二率半徑十萬為三率求
　　　　　得四率八萬三千九百零八為乙角正
　　　　　切撿八線表得四十度為乙角以乙角
　　　　　四十度與甲角六十度相加得一百度
　　　　　與一百八十度相減餘八十度為丙角
　　　　　既得乙丙两角則用两角一邊求又一
　　　　　邊之法算之即得乙丙邊矣或先求乙
　　　　　丙邊則以丁乙二十六丈九尺四寸六
　　　　　分為勾丙丁二十二丈六尺一寸為股
　　　　　求得弦三十五丈一尺七寸五分有餘
　　　　　即乙丙邊也
　　　　　又法先求甲丁分邊比例而得乙角以
　　　　　半徑十萬為一率(即丁直角/之正弦)以甲角六
　　　　　十度之餘弦五萬為二率(即丙分角/之正弦)以
　　　　　甲丙邊二十六丈一尺零八分為三率
　　　　　求得四率十三丈零五寸四分為甲丁
　　　　　分邊乃以甲丁分邊十三丈零五寸四
　　　　　分為一率以甲丁分邊與甲乙全邊四
　　　　　十丈相減餘二十六丈九尺四寸六分
　　　　　為丁乙分邊為二率甲角六十度之餘
　　　　　切五萬七千七百三十五為三率求得
　　　　　四率一十一萬九千一百七十六為乙
　　　　　角餘切撿表得四十度即乙角也如甲
　　　　　角之戊庚一象限其庚己為甲角之餘
　　　　　切而庚己甲與甲丁丙為同式形又如
　　　　　乙角之辛癸一象限其壬癸為乙角之
　　　　　餘切而壬癸乙與乙丁丙為同式形故
　　　　　甲丁與丁乙之比同於庚己與壬癸之
　　　　　比也
　　　　　又法用甲角餘割餘切求乙角丙角以
　　　　　甲丙邊二十六丈一尺零八分為一率
　　　　　甲乙邊四十丈為二率甲角六十度餘
　　　　　割一十一萬五千四百七十為三率求
　　　　　得四率一十七萬六千九百一十一為
　　　　　甲角餘切與乙角餘切之共數即甲丙
　　　　　丁與乙丙丁两分角之共切又将甲角
　　　　　六十度與象限九十度相減餘三十度
　　　　　即甲丙丁之分角撿其正切五萬七千
　　　　　七百三十五與两分角之共切一十七
　　　　　萬六千九百一十一相減餘一十一萬
　　　　　九千一百七十六為丁丙乙分角之正
　　　　　切即乙角之餘切撿表得四十度即乙
　　　　　角之度也以乙角四十度與甲角六十
　　　　　度相加得一百度又與半圜一百八十
　　　　　度相減餘八十度即丙角之度也如甲
　　　　　乙丙鋭角三角形作丙丁垂線分為甲
　　　　　丁丙與乙丁丙两直角形以丙角為心
　　　　　作一戊己庚半圜則丙丁垂線平分於
　　　　　己两邊各成一象限試與甲乙邊平行
　　　　　作一辛壬線則辛己一段為甲丙丁分
　　　　　角之正切即甲角之餘切己壬一段為
　　　　　乙丙丁分角之正切又即乙角之餘切
　　　　　而辛丙為甲丙丁分角之正割亦即甲
　　　　　角之餘割辛壬丙與甲乙丙两三角形
　　　　　為同式形故甲丙邊與甲乙邊之比即
　　　　　同於甲角餘割辛丙(即甲丙丁分/角之正割)與甲
　　　　　丙丁乙丙丁两分角之正切相合之辛
　　　　　壬之比為相當比例四率也既得辛壬
　　　　　两分角之共切内減去甲丙丁分角三
　　　　　十度之正切辛己所餘己壬為乙丙丁
　　　　　分角之正切即為乙角之餘切撿表即
　　　　　得乙角也
設如甲乙丙鈍角三角形知甲角一百一十九度三
　十四分甲乙邊五十四尺甲丙邊三十六尺九寸
　求乙角丙角及乙丙邊各幾何
　　　　　法以甲乙邊五十四尺與甲丙邊三十
　　　　　六尺九寸相加得九十尺九寸為两邊
　　　　　之和為一率又以甲乙邊與甲丙邊相
　　　　　減餘一十七尺一寸為两邊之較為二
　　　　　率以甲角一百一十九度三十四分與
　　　　　半圜一百八十度相減餘六十度二十
　　　　　六分為外角折半得三十度一十三分
　　　　　為半外角其正切五萬八千二百四十
　　　　　為三率求得四率一萬零九百五十六
　　　　　為半較角之正切撿八線表得六度一
　　　　　十五分為半較角與半外角三十度一
　　　　　十三分相減餘二十三度五十八分即
　　　　　乙角之度如以半較角六度一十五分
　　　　　與半外角三十度一十三分相加得三
　　　　　十六度二十八分即丙角之度也既得
　　　　　乙丙二角求乙丙邊則以丙角為對所
　　　　　知之角其正弦五萬九千四百三十五
　　　　　為一率甲外角為對所求之角(甲角為/鈍角故)
　　　　　(用外/角)其正弦八萬六千九百七十八為
　　　　　二率甲乙邊為所知之邊其數五十四
　　　　　尺為三率求得四率七十九尺零二分
　　　　　四釐有餘即乙丙邊也如圖甲乙丙鈍
　　　　　角三角形以甲角為心甲丙為半徑作
　　　　　一丙丁戊圜其乙丁為两邊之和乙戊
　　　　　為两邊之較丙丁為半外角之正切己
　　　　　戊為半較角之正切乙丁丙三角形與
　　　　　乙戊己三角形為同式形故以两邊之
　　　　　和乙丁與丁戊丙半外角切線丙丁之
　　　　　比即同於两邊之較乙戊與半較角切
　　　　　線己戊之比為相當比例四率也
　　　　　又法自丙角作丙丁垂線於形外成丙
　　　　　丁乙與丙丁甲两直角形先用丙丁乙
　　　　　直角形求丙丁垂線及甲丁虚邊以丁
　　　　　直角為對所知之角其正弦即半徑十
　　　　　萬為一率以甲角一百一十九度三十
　　　　　四分與半圜一百八十度相減餘六十
　　　　　度二十六分即甲外角為對所求之角
　　　　　其正弦八萬六千九百七十八為二率
　　　　　甲丙邊為所知之邊其數三十六尺九
　　　　　寸為三率求得四率三十二尺零九分
　　　　　五釐為丙丁垂線又以丁直角為對所
　　　　　知之角其正弦即半徑十萬為一率又
　　　　　以甲外角六十度二十六分與九十度
　　　　　相減餘二十九度三十四分為甲丙丁
　　　　　角(即丙外/分角)為對所求之角其正弦四萬
　　　　　九千三百四十四為二率(如直用甲外/角之餘弦為)
　　　　　(二率/亦可)甲丙邊為所知之邊其數三十六
　　　　　尺九寸為三率求得四率十八尺二寸
　　　　　零八釐為甲丁虚邊與甲乙邊五十四
　　　　　尺相加得七十二尺二寸零八釐為乙
　　　　　丁全邊又以乙丁全邊七十二尺二寸
　　　　　零八釐為一率丙丁垂線三十二尺零
　　　　　九分五釐為二率半徑十萬為三率求
　　　　　得四率四萬四千四百四十八為乙角
　　　　　正切撿八線表得二十三度五十八分
　　　　　為乙角之度與甲外角六十度二十六
　　　　　分相減餘三十六度二十八分即丙角
　　　　　之度(甲外角與乙丙二内角等/故減去乙角餘即丙角)既得乙
　　　　　丙二角則用两角一邊求又一邊之法
　　　　　算之即得乙丙邊或先求乙丙邊則以
　　　　　乙丁全邊七十二尺二寸零八釐為股
　　　　　丙丁垂線三十二尺零九分五釐為勾
　　　　　求得弦七十九尺零二分即乙丙邊也
　　　　　又法用甲角餘割餘切求乙角丙角以
　　　　　甲丙邊三十六尺九寸為一率甲乙邊
　　　　　五十四尺為二率以甲外角六十度二
　　　　　十六分之餘割一十一萬四千九百七
　　　　　十一為三率求得四率一十六萬八千
　　　　　二百五十為甲外角餘切與乙角餘切
　　　　　之較數乃以甲外角六十度二十六分
　　　　　之餘切五萬六千七百三十一與两餘
　　　　　切之較相加得二十二萬四千九百八
　　　　　十一為乙角餘切撿表得二十三度五
　　　　　十八分即乙角之度與甲角一百一十
　　　　　九度三十四分相加得一百四十三度
　　　　　三十二分與半圜一百八十度相減餘
　　　　　三十六度二十八分即丙角之度也如
　　　　　甲乙丙鈍角形将甲乙邊引長自丙角
　　　　　作丙丁垂線遂成丙丁甲丙丁乙两直
　　　　　角三角形丙丁甲三角形之甲角即甲
　　　　　乙丙三角形之甲角之外角其餘切戊
　　　　　己即丙丁甲三角形之丙角之正切如
　　　　　庚辛甲外角之餘割甲己即丙丁甲三
　　　　　角形之丙角之正割如庚丙而丙丁乙
　　　　　三角形之乙角之餘切壬癸即丙丁乙
　　　　　三角形之丙角之正切如子辛若丙丁
　　　　　乙三角形之乙角餘切與丙丁甲三角
　　　　　形之甲角餘切相減即两丙角相差之
　　　　　較如子庚丙辛庚三角形與丙丁甲三
　　　　　角形為同式形丙辛子三角形與丙丁
　　　　　乙三角形為同式形故丙庚子三角形
　　　　　與丙甲乙三角形亦為同式形是以甲
　　　　　丙邊與甲乙邊之比同於甲外角餘割
　　　　　庚丙(即甲/己)與两餘切之較子庚之比為
　　　　　相當比例四率也既得子庚两餘切之
　　　　　較與甲外角之餘切庚辛(即戊/己)相加得
　　　　　子辛即乙角之餘切撿表得乙角度既
　　　　　得乙角則以乙角與甲角相併與半圜
　　　　　相減餘即丙角矣
設如甲乙丙鋭角三角形知乙角六十度甲乙邊八
　十丈甲丙邊七十丈三尺四寸求甲角丙角及乙
　丙邊各幾何
　　　　　法以甲丙邊為對所知之邊其數七十
　　　　　丈三尺四寸為一率甲乙邊為對所求
　　　　　之邊其數八十丈為二率乙角為所知
　　　　　之角其正弦八萬六千六百零三為三
　　　　　率求得四率九萬八千四百九十六為
　　　　　丙角正弦撿表得八十度零三分即丙
　　　　　角度也既得丙角度則以乙角六十度
　　　　　與丙角八十度零三分相加得一百四
　　　　　十度零三分與一百八十度相減餘三
　　　　　十九度五十七分即甲角度也既得甲
　　　　　角求乙丙邊則以乙角為對所知之角
　　　　　其正弦八萬六千六百零三為一率甲
　　　　　角為對所求之角其正弦六萬四千二
　　　　　百一十二為二率甲丙邊為所知之邊
　　　　　其數七十丈三尺四寸為三率求得四
　　　　　率五十二丈一尺五寸三分有餘即乙
　　　　　丙為所求之邊也
　　　　　又法用餘割求丙角以甲乙邊八十丈
　　　　　為一率甲丙邊七十丈三尺四寸為二
　　　　　率乙角六十度之餘割十一萬五千四
　　　　　百七十為三率求得四率十萬一千五
　　　　　百二十六為丙角餘割撿表得八十度
　　　　　零三分即丙角度也如甲乙丙鋭角三
　　　　　角形作甲丁垂線分為甲丁乙甲丁丙
　　　　　两直角三角形其乙角之餘割戊乙即
　　　　　甲丁乙三角形之甲角之正割如甲庚
　　　　　丙角之餘割己丙即甲丁丙三角形之
　　　　　甲角之正割如甲辛甲庚辛與甲乙丙
　　　　　两三角形為同式形故甲乙邊與甲丙
　　　　　邊之比同於乙角餘割甲庚(即戊/乙)與丙
　　　　　角餘割甲辛(即己/丙)之比為相當比例四
　　　　　率也
設如甲乙丙鈍角三角形知丙角一百一十度甲乙
　邊二十二丈五尺五寸甲丙邊十二丈求甲角乙
　角及乙丙邊各幾何
　　　　　法以甲乙邊為對所知之邊其數二十
　　　　　二丈五尺五寸為一率甲丙邊為對所
　　　　　求之邊其數十二丈為二率丙角為所
　　　　　知之角其外角七十度之正弦九萬三
　　　　　千九百六十九為三率求得四率五萬
　　　　　為乙角正弦撿表得三十度即乙角度
　　　　　也既得乙角度則以乙角三十度與丙
　　　　　角一百一十度相加得一百四十度與
　　　　　一百八十度相減餘四十度即甲角度
　　　　　也既得甲角求乙丙邊則以乙角為對
　　　　　所知之角其正弦五萬為一率甲角為
　　　　　對所求之角其正弦六萬四千二百七
　　　　　十九為二率甲丙邊為所知之邊其數
　　　　　十二丈為三率求得四率十五丈四尺
　　　　　二寸七分即乙丙為所求之邊也
　　　　　又法用餘割求乙角以甲丙邊十二丈
　　　　　為一率甲乙邊二十二丈五尺五寸為
　　　　　二率丙外角七十度之餘割十萬六千
　　　　　四百一十八為三率求得四率一十九
　　　　　萬九千九百七十七為乙角之餘割撿
　　　　　表得三十度即乙角度也如甲乙丙鈍
　　　　　角三角形将乙丙邊引長自甲角作甲
　　　　　丁垂線遂成甲丁丙甲丁乙两直角三
　　　　　角形甲丁丙三角形之丙角即甲乙丙
　　　　　三角形之丙角之外角其餘割己丙即
　　　　　甲丁丙三角形之甲角之正割如甲辛
　　　　　甲丁乙三角形之乙角之餘割戊乙即
　　　　　甲丁乙三角形之甲角之正割如甲庚
　　　　　甲庚辛與甲乙丙两三角形為同式形
　　　　　故甲丙邊與甲乙邊之比同於丙外角
　　　　　餘割甲辛(即己/丙)與乙角餘割甲庚(即戊/乙)
　　　　　之比為相當比例四率也
設如甲乙丙鋭角三角形知甲乙邊一百二十二尺
　甲丙邊一百一十二尺乙丙邊一百五十尺求甲
　乙丙三角各幾何
　　　　　法求丙角以甲丙邊一百一十二尺與
　　　　　乙丙邊一百五十尺相乗得一萬六千
　　　　　八百尺倍之得三萬三千六百尺為一
　　　　　率以甲丙邊一百一十二尺自乘得一
　　　　　萬二千五百四十四尺乙丙邊一百五
　　　　　十尺自乘得二萬二千五百尺以两邊
　　　　　各自乘數相加得三萬五千零四十四
　　　　　尺又以甲乙邊一百二十二尺自乘得
　　　　　一萬四千八百八十四尺與两邊各自
　　　　　乘相加數三萬五千零四十四尺相減
　　　　　餘二萬零一尺六十尺為二率半徑十
　　　　　萬為三率求得四率六萬為甲分角之
　　　　　正弦即丙角之餘弦撿表得五十三度
　　　　　零八分即丙角之度也求乙角則以甲
　　　　　乙邊與乙丙邊相乘得數倍之為一率
　　　　　以甲乙邊乙丙邊各自乘相加内減去
　　　　　甲丙邊自乘之數餘為二率半徑十萬
　　　　　為三率求得四率為甲分角之正弦即
　　　　　乙角之餘弦撿表即得乙角之度也或
　　　　　既得丙角用两邊一角比例之法即得
　　　　　甲乙二角矣此法葢以三邊之面積互
　　　　　相加減使面與面比而得線與線之比
　　　　　也如甲乙丙三角形自甲角至乙丙邊
　　　　　作一甲丁垂線分為甲丁丙甲丁乙两
　　　　　勾股形又作三邊之各正方復作两邊
　　　　　相乘之長方其甲丙戊己為甲丙邊自
　　　　　乘之一正方庚辛乙甲為甲乙邊自乘
　　　　　之一正方乙壬癸丙為乙丙邊自乘之
　　　　　一正方丙癸丑子為甲丙邊與乙丙邊
　　　　　相乘之一長方倍之為丙癸卯寅一大
　　　　　長方今於甲丙戊己與乙壬癸丙两正
　　　　　方相併數内減庚辛乙甲一正方則是
　　　　　減去辰己午甲一正方即如甲丙戊己
　　　　　之一正方又減去庚辛乙午己辰一磬
　　　　　折形即如庚辛乙甲之正方比甲丙戊
　　　　　己之正方所多之較其積與乙壬申未
　　　　　一長方等(甲丁丙甲丁乙两勾股形同/用一甲丁股是以甲丙弦方)
　　　　　(内有甲丁一股方丁丙一勾方而甲乙/弦方内有甲丁一股方乙丁一勾方因)
　　　　　(两三角形同用一股故其两弦較與两/弦和相乘之數两勾較與两勾和相乗)
　　　　　(之數必然相等午乙即两弦之較辰己/與辛乙相併即两弦之和庚辛乙午己)
　　　　　(辰磬折形即两弦較與两弦和相乗之/積而乙未為两勾之較乙丙為两勾之)
　　　　　(和乙壬申未即两勾較與两勾/和相乗之積所以知其相等也)所餘為
　　　　　未申癸丙一長方試以甲丁垂線引長
　　　　　則平分未申癸丙一長方為未申酉丁
　　　　　與丁酉癸丙二長方此二長方與丙癸
　　　　　丑子子丑夘寅二長方同用一邊為二
　　　　　平行線内所有二方面互相為比同於
　　　　　其底互相為比之例故丙癸夘寅之長
　　　　　方與未申癸丙之長方之比即同於丙
　　　　　寅邊與未丙邊之比也又比例之理全
　　　　　與全半與半之比例相同故丙癸夘寅
　　　　　之長方(為甲丙邊與乙丙邊/相乗又加一倍之積)與未申癸
　　　　　丙之長方(即甲丙邊乙丙邊两正方相/併内減甲乙邊一正方所餘)
　　　　　(之/積)相比同於丙子邊(與甲丙/邊同)與丁丙邊
　　　　　之比也又甲丙邊即如甲丁垂線所分
　　　　　丁直角之正弦而甲丁垂線所分之丁
　　　　　丙邊即如甲分角之正弦是以甲丙邊
　　　　　與乙丙邊相乘加倍之丙癸夘寅長方
　　　　　積為一率甲丙邊乙丙邊两正方相併
　　　　　積内減甲乙邊一正方所餘未申癸丙
　　　　　長方積為二率對丁直角之正弦半徑
　　　　　十萬為三率求得四率為甲分角之正
　　　　　弦即丙角之餘弦也
　　　　　又求分邊得角法以乙丙邊為底其數
　　　　　一百五十尺為一率甲乙邊大腰一百
　　　　　二十二尺與甲丙邊小腰一百一十二
　　　　　尺相加得二百三十四尺為二率两邊
　　　　　相減餘一十尺為三率求得四率一十
　　　　　五尺六寸為分邊之較與乙丙邊一百
　　　　　五十尺相減餘一百三十四尺四寸折
　　　　　半得六十七尺二寸為丁丙分邊之數
　　　　　乃以甲丙邊為對所知之邊其數一百
　　　　　一十二尺為一率丁丙分邊為對所求
　　　　　之邊其數六十七尺二寸為二率丁角
　　　　　為所知之角其正弦半徑十萬為三率
　　　　　求得四率六萬為甲丁丙三角形之甲
　　　　　角正弦又即丙角之餘弦撿表得五十
　　　　　三度零八分為丙角之度既得丙角則
　　　　　用两邊一角比例之法遂得甲乙二角
　　　　　矣如圖以甲角為心甲丙小邊為半徑
　　　　　作一戊丙己庚圜截甲乙邊於庚截丙
　　　　　乙邊於戊将甲乙引長至圜界己則甲
　　　　　己與甲丙等自己至乙即两邊之和自
　　　　　庚至乙即两邊之較乙戊即乙丁丁丙
　　　　　两分邊之較是故分邊之和乙丙與两
　　　　　邊之和己乙之比即同於两邊之較庚
　　　　　乙與分邊之較乙戊之比為轉比例四
　　　　　率也
　　　　　又法以甲乙邊一百二十二尺乙丙邊
　　　　　一百五十尺甲丙邊一百一十二尺三
　　　　　數相加得三百八十四尺為三邊之總
　　　　　折半得一百九十二尺為半總以甲乙
　　　　　邊一百二十二尺與半總一百九十二
　　　　　尺相減餘七十尺為甲乙邊與半總之
　　　　　較以乙丙邊一百五十尺與半總一百
　　　　　九十二尺相減餘四十二尺為乙丙邊
　　　　　與半總之較以甲丙邊一百一十二尺
　　　　　與半總一百九十二尺相減餘八十尺
　　　　　為甲丙邊與半總之較乃以半總一百
　　　　　九十二尺為一率甲丙邊與半總之較
　　　　　八十尺為二率甲乙邊與半總之較七
　　　　　十尺與乙丙邊與半總之較四十二尺
　　　　　相乗得二千九百四十尺為三率求得
　　　　　四率一千二百二十五尺開方得三十
　　　　　五尺為三角形自中心至三邊之垂線
　　　　　先求丙角則用甲乙邊與半總之較七
　　　　　十尺為一率三角形自中心至三邊之
　　　　　垂線三十五尺為二率半徑十萬為三
　　　　　率求得四率五萬為丙半角之正切撿
　　　　　表得二十六度三十四分倍之得五十
　　　　　三度零八分即丙角之度也如先求乙
　　　　　角則用甲丙邊與半總之較八十尺為
　　　　　一率先求甲角則用乙丙邊與半總之
　　　　　較四十二尺為一率俱用三角形自中
　　　　　心至三邊之垂線三十五尺為二率半
　　　　　徑十萬為三率即各得各半角之正切
　　　　　焉此法葢一率二率以線與線為比三
　　　　　率四率以面與面為比也如甲乙丙三
　　　　　角形自中心丁至三邊各作一垂線又
　　　　　自中心丁至三角各作一分角線即成
　　　　　六直角三角形俱两两相等(丁己丙與/丁庚丙等)
　　　　　(丁己乙與丁戊乙等/丁戊甲與丁庚甲等)又按甲戊度引乙
　　　　　丙線至辛則乙辛為三邊之半總即三
　　　　　較之和(乙己與乙戊等即甲丙邊與半/總之較己丙與丙庚等即甲乙)
　　　　　(邊與半總之較丙辛與甲戊甲/庚等即乙丙邊與半總之較)試自辛
　　　　　作直角將乙丁線引長作一乙辛壬直
　　　　　角形則壬辛與丁己平行乙辛壬形與
　　　　　乙己丁形遂為同式形其乙辛與乙己
　　　　　之比即同於壬辛與丁己之比然乙辛
　　　　　一率乙己二率之數雖有而壬辛之數
　　　　　却無又但知己丙與丙辛相乘之數即
　　　　　丁己與壬辛相乘之數故以己丙與丙
　　　　　辛相乘之數為三率(何以知己丙與丙/辛相乘之數即丁)
　　　　　(己與壬辛相乘之數試作壬丙線壬癸/線使丙癸與丙辛等癸角辛角皆為直)
　　　　　(角癸丙辛角與辛壬癸角相合共成一/百八十度然庚丙己角為癸丙辛角之)
　　　　　(外角相合亦共成一百八十度是庚丙/己角與辛壬癸角等庚丁己角與癸丙)
　　　　　(辛角等是以壬癸丙辛形與丙庚丁己/形為同式形而丙辛壬勾股形與丁巳)
　　　　　(丙勾股形亦為同式形可互相比例矣/以丁己作一率己丙作二率丙辛作三)
　　　　　(率即得四率壬辛是以己丙二率與丙/辛三率相乘之數即與丁己一率壬辛)
　　　　　(四率相乘之數等故直以己/丙丙辛相乘之數作三率也)其所得四
　　　　　率即丁己自乘之數是故乙辛與乙己
　　　　　之比同於丁己與壬辛相乘之面(即己/丙與)
　　　　　(丙辛相/乗之面)與丁己自乘之面之比也既得
　　　　　丁己自乘之面故開方而得丁己為三
　　　　　角形自中心至三邊之垂線與丁戊與
　　　　　丁庚俱相等又即三角形容圜之半徑
　　　　　也
　
　
　
　
　
　
　
　
　
　
　
　
製數理蘊下編卷十七
　欽定四庫全書
御製數理精藴下編卷十八
　　面部八
　　　測量(勾股測量/三角測量)
　　測量
周髀曰偃矩以窺髙覆矩以測深卧矩以知逺蓋以矩
度或表杆相度窺測立者則取其直平者則取其方必
使成直角以大小勾股為比例以在器之勾股比所測
之勾股彼此相形而得之者也然勾股必為直角而三
角形則惟變所適而無定形要以角度為準而用割圜
八線以為比例凡求角求邊皆以三角形之法為本總
以對所知為一率對所求為二率所知為三率得四率
即所求也或一測或屢測惟在隨時而致用或用正或
用餘惟在比例之相當不特凡物之髙深廣逺可得而
推即七政之躔度天地之形體俱可得而測也
　　勾股測量(凡用矩度或立表杆必用垂線取其/與地平成直角以為準則若地不平)
　　　　(須記取某處與人/目所看相平為記)
設如有一旗杆欲測其髙但知距旗杆之逺為三丈
　問得髙幾何
　　　　　　法用矩度(矩度之制必用正方每邊定/一百分或二百分横𥪡俱界)
　　　　　　(線畫成小方分自中心所出線俱平分/每邊一半對中心所出線兩邉安定表)
　　　　　　(取中心安遊表看分數必以其自中/心所出線為準見幾何原本十二卷)定
　　　　　　準墜線以定表看地平遊表看旗杆頂
　　　　　　得距地平分四十分(此矩度前邊為百/分自中心平分半)
　　　　　　(邊為五/十分)乃以中心平分距分五十分為
　　　　　　一率所得距分四十分為二率距旗杆
　　　　　　之逺三丈為三率求得四率二丈四尺
　　　　　　即矩度中心定表所對地平至旗杆頂
　　　　　　之髙加矩度中心距地之髙四尺共得
　　　　　　二丈八尺即所求旗杆之髙也如圖甲
　　　　　　乙為旗杆之髙丙乙為距旗杆之逺丁
　　　　　　為矩度中心丁丙為矩度中心距地之
　　　　　　高己庚為定表所對地平為戊辛壬為
　　　　　　遊表看旗杆頂甲其丁庚為矩度中心
　　　　　　平分距分五十分壬庚為遊表距地平
　　　　　　分四十分其丁庚與壬庚之比同於丁
　　　　　　戊與甲戊之比故丁庚五十分為一率
　　　　　　壬庚四十分為二率丁戊距旗杆之逺
　　　　　　三丈為三率得四率甲戊二丈四尺加
　　　　　　同丁丙高之戊乙四尺即得甲乙二丈
　　　　　　八尺為旗杆之高也
　　　　　　又用表杆測法於距旗杆三丈處立一
　　　　　　表高四尺向前又立一表高八尺看二
　　　　　　表端與旗杆頂齊量二表間相距得五
　　　　　　尺乃以五尺為一率前表八尺内減後
　　　　　　表四尺餘四尺為二率距旗杆之逺三
　　　　　　丈為三率求得四率二丈四尺加入後
　　　　　　表高四尺得二丈八尺即旗杆之高也
　　　　　　如圖甲乙為旗杆之高乙丙為距旗杆
　　　　　　之逺三丈丁丙為後表之髙四尺戊己
　　　　　　為前表之高八尺丙己為二表之距五
　　　　　　尺戊庚為二表之較四尺丁戊甲為人
　　　　　　目視線試與乙丙平行作辛丁線遂成
　　　　　　甲辛丁戊庚丁兩勾股形為同式形故
　　　　　　丁庚與戊庚之比同於丁辛與甲辛之
　　　　　　比既得甲辛加與丁丙相等之辛乙即
　　　　　　得甲乙為旗杆之高也
設如一樹欲測其逺爰取一直角横量十五丈問得
　逺幾何
　　　　　　法以矩度定表與遊表定準直角以定
　　　　　　表對樹遊表隨直角立表杆二三處横
　　　　　　量十五丈於此處復安矩度以定表對
　　　　　　所立表杆取直看原處以遊表看樹得
　　　　　　距矩度中心平分線距分三十分乃以
　　　　　　所得距分三十分為一率矩度中心平
　　　　　　分距分五十分為二率横量十五丈為
　　　　　　三率求得四率二十五丈即離樹之逺
　　　　　　也如圖甲為樹甲乙為離樹之逺乙為
　　　　　　直角乙丙為横量十五丈丁戊為所立
　　　　　　二表杆丙為矩度中心丙己為矩度中
　　　　　　心平分距分五十分己庚為所得距分
　　　　　　三十分丙己庚勾股形與甲乙丙勾股
　　　　　　形為同式形故己庚與己丙之比即同
　　　　　　於丙乙與甲乙之比也
　　　　　　又用表杆測法先立一表於乙取直角
　　　　　　横量十五丈至丙次立一表於丙自丙
　　　　　　對甲相直復立一表於丁次依丁丙度
　　　　　　引至乙丙線上截乙丙於戊乃以丙戊
　　　　　　折半於己遂得丁己丙勾股形與甲乙
　　　　　　丙勾股形為同式形因量丙己得三丈
　　　　　　為一率丁己得五丈為二率丙乙十五
　　　　　　丈為三率求得四率二十五丈即甲乙
　　　　　　之逺也
設如有山一座欲知其高用重矩之法測之問山之
　高得幾何
　　　　　　法用矩度定準墜線以定表看地平遊
　　　　　　表看山頂得距地平分四十分又向後
　　　　　　量九丈復安矩度定準墜線以定表仍
　　　　　　看前矩度定表所看地平原處遊表看
　　　　　　山頂得距地平分三十二分乃以前矩
　　　　　　度距地平分四十分為一率中心平分
　　　　　　距分五十分為二率後矩度距地平分
　　　　　　三十二分為三率求得四率四十分為
　　　　　　前矩度遊表與後矩度遊表同距地平
　　　　　　分所得之中心距分乃以所得四十分
　　　　　　與後矩度中心平分距分五十分相減
　　　　　　餘十分為一率後矩度距地平分三十
　　　　　　二分為二率向後量九丈為三率求得
　　　　　　四率二十八丈八尺即矩度中心定表
　　　　　　所對地平至山頂之高加矩度中心距
　　　　　　地之高四尺共得二十九丈二尺即所
　　　　　　求之山之髙也如圖甲乙為山之高丙
　　　　　　為前矩度中心丙庚為定表所對地平
　　　　　　為戊丙己為遊表看山頂甲其己庚為
　　　　　　遊表距地平分四十分丙庚為中心平
　　　　　　分距分五十分丙丁為向後量九丈丁
　　　　　　為後矩度中心丁壬為定表所對地平
　　　　　　亦為戊丁辛為遊表看山頂甲其辛壬
　　　　　　為遊表距地平分三十二分丁壬為中
　　　　　　心平分距分五十分試依後矩度遊表
　　　　　　距地平分辛壬度於前矩度作癸子線
　　　　　　則丙子中心距分必小於丙庚故己庚
　　　　　　與丙庚之比同於癸子與丙子之比而
　　　　　　得丙子之分既得丙子則以丙子與丁
　　　　　　壬相減餘丁丑(與前矩度/子庚等)即前後兩矩
　　　　　　度遊表同距地平分所得中心距分之
　　　　　　較乃自辛至丑作辛丑線遂成辛壬丑
　　　　　　勾股形與癸子丙同度俱與甲戊丙勾
　　　　　　股形為同式形而辛壬丁勾股形又與
　　　　　　甲戊丁勾股形為同式形且丁丙與丁
　　　　　　丑皆為兩勾股形之各股之較故辛丑
　　　　　　丁三角形與甲丙丁三角形亦為同式
　　　　　　形是以丁丑與辛壬之比同於丁丙與
　　　　　　甲戊之比而為相當比例四率也
　　　　　　又法用矩度定準墜線以定表看地平
　　　　　　遊表看山頂向後量九丈復安矩度定
　　　　　　準墜線以定表仍看前矩度定表所看
　　　　　　地平原處遊表看山頂得距地平分三
　　　　　　十二分其中心平分距分為五十分爰
　　　　　　察前矩度距地平分三十二分處得距
　　　　　　中心距分為四十分乃以所得四十分
　　　　　　與後矩度中心平分距分五十分相減
　　　　　　餘十分為一率距地平分三十二分為
　　　　　　二率向後量九丈為三率求得四率二
　　　　　　十八丈八尺即矩度中心定表所對地
　　　　　　平至山頂之高加矩度中心距地之高
　　　　　　四尺共得二十九丈二尺即所求之山
　　　　　　之高也如圖甲乙為山之高丙為前矩
　　　　　　度中心定表所對地平為戊遊表看山
　　　　　　頂甲丙丁為向後量九丈丁為後矩度
　　　　　　中心其辛壬為遊表距地平分三十二
　　　　　　分丁壬為中心平分距分五十分試依
　　　　　　後矩度距地平分三十二分辛壬度於
　　　　　　前矩度三十二分處作己庚線其丙庚
　　　　　　距中心距分得四十分乃以丙庚四十
　　　　　　分截後矩度丁壬中心平分距分於癸
　　　　　　則丁癸為減餘十分其丁癸與辛壬之
　　　　　　比即同於丁丙與甲戊之比也前法兩
　　　　　　矩度遊表距地平分不同故用比例四
　　　　　　率而得其距地平相等之中心距分以
　　　　　　取其兩中心距分之較此法因取其距
　　　　　　地平相等之分故其兩中心距分不同
　　　　　　相減即得其兩中心距分之較也
設如一牆欲知其逺用重矩之法測之問牆之逺得
　幾何
　　　　　　法用矩度定凖墜線以定表看地平遊
　　　　　　表看牆頂得距地平分四十分又向後
　　　　　　量一丈復安矩度定凖墜線以定表仍
　　　　　　看前矩度定表所看地平原處遊表看
　　　　　　牆頂得距地平分二十四分乃以前矩
　　　　　　度距地平分四十分為一率中心平分
　　　　　　距分五十分為二率後矩度距地平分
　　　　　　二十四分為三率求得四率三十分為
　　　　　　前矩度遊表與後矩度遊表同距地平
　　　　　　分所得之中心距分乃以所得三十分
　　　　　　與後矩度中心平分距分五十分相減
　　　　　　餘二十分為一率前矩度所得中心距
　　　　　　分三十分為二率向後量一丈為三率
　　　　　　求得四率一丈五尺即前矩度距牆之
　　　　　　逺若求後矩度距牆之逺則以後矩度
　　　　　　中心平分距分五十分為二率所得四
　　　　　　率二丈五尺即後矩度距牆之逺也如
　　　　　　圖甲乙為牆之高丙為前矩度中心丙
　　　　　　庚為定表所對地平為戊丙己為遊表
　　　　　　看牆頂甲其己庚為遊表距地平分四
　　　　　　十分丙庚為中心平分距分五十分丙
　　　　　　丁為向後量一丈丁為後矩度中心丁
　　　　　　壬為定表所對地平亦為戊丁辛為遊
　　　　　　表看牆頂甲其辛壬為遊表距地平分
　　　　　　二十四分丁壬為中心平分距分五十
　　　　　　分試依後矩度遊表距地平分辛壬度
　　　　　　於前矩度作癸子線則丙子中心距分
　　　　　　必小於丙庚故己庚與丙庚之比同於
　　　　　　癸子與丙子之比而得丙子之分既得
　　　　　　丙子則以丙子與丁壬相減餘丁丑(與/前)
　　　　　　(矩度子/庚等)即前後兩矩度遊表同距地平
　　　　　　分所得中心距分之較乃自辛至丑作
　　　　　　辛丑線遂成辛壬丑勾股形與癸子丙
　　　　　　同度俱與甲戊丙勾股形為同式形而
　　　　　　辛壬丁勾股形又與甲戊丁勾股形為
　　　　　　同式形且丁丙與丁丑皆為兩勾股形
　　　　　　之各股之較故辛丑丁三角形與甲丙
　　　　　　丁三角形亦為同式形是以丁丑與丑
　　　　　　壬之比同於丁丙與丙戊之比又丁丑
　　　　　　與丁壬之比亦同於丁丙與丁戊之比
　　　　　　也
　　　　　　又法用矩度定凖墜線以定表看地平
　　　　　　遊表看牆頂向後量一丈復安矩度定
　　　　　　凖墜線以定表對前矩度中心遊表看
　　　　　　牆頂得距地平分二十四分其中心平
　　　　　　分距分為五十分爰察前矩度距地平
　　　　　　分二十四分處得距中心距分為三十
　　　　　　分乃以所得三十分與後矩度中心平
　　　　　　分距分五十分相減餘二十分為一率
　　　　　　前矩度中心距分三十分為二率向後
　　　　　　量一丈為三率求得四率一丈五尺即
　　　　　　前矩度距牆之逺若求後矩度距牆之
　　　　　　逺則以後矩度中心平分距分五十分
　　　　　　為二率所得四率二丈五尺即後矩度
　　　　　　距牆之逺也如圖甲乙為牆之高丙為
　　　　　　前矩度中心定表所對地平為戊遊表
　　　　　　看牆頂甲丙丁為向後量一丈丁為後
　　　　　　矩度中心其辛壬為遊表距地平分二
　　　　　　十四分丁壬為中心平分距分五十分
　　　　　　試依後矩度距地平分二十四分辛壬
　　　　　　度於前矩度二十四分處作己庚線其
　　　　　　丙庚距中心距分得三十分乃以丙庚
　　　　　　三十分截後矩度丁壬中心平分距分
　　　　　　於癸則丁癸為減餘二十分其丁癸與
　　　　　　癸壬之比同於丁丙與丙戊之比又丁
　　　　　　癸與丁壬之比亦同於丁丙與丁戊之
　　　　　　比也
設如一石欲知其逺不取直角於左右兩處横量三
　十九丈測之問兩處各距石幾何
　　　　　　法先平安矩度於右以定表看左矩度
　　　　　　之中心遊表看石得距矩度中心距分
　　　　　　三十七分五釐其遊表之斜距分為六
　　　　　　十二分五釐次平安矩度於左以定表
　　　　　　看右矩度之中心遊表看石得距矩度
　　　　　　中心距分十一分二釐五豪其遊表之
　　　　　　斜距分為五十一分二釐五豪乃以所
　　　　　　得兩距分相併得四十八分七釐五豪
　　　　　　為一率右矩度所得之遊表斜距分六
　　　　　　十二分五釐為二率横量三十九丈為
　　　　　　三率求得四率五十丈為右矩度距石
　　　　　　之逺若求左矩度距石之逺則仍以兩
　　　　　　距分相併為一率左矩度所得之遊表
　　　　　　斜距分五十一分二釐五豪為二率橫
　　　　　　量三十九丈為三率求得四率四十一
　　　　　　丈為左矩度距石之逺也如圖甲為石
　　　　　　乙為右矩度中心其丁戊為距分三十
　　　　　　七分五釐戊乙為遊表斜距分六十二
　　　　　　分五釐乙丙為横量三十九丈丙為左
　　　　　　矩度中心其己庚為距分十一分二釐
　　　　　　五豪己丙為遊表斜距分五十一分二
　　　　　　釐五豪試自甲角至乙丙線作甲辛垂
　　　　　　線分為兩勾股形則丁戊乙勾股形與
　　　　　　甲辛乙勾股形為同式形已庚丙勾股
　　　　　　形與甲辛丙勾股形為同式形而乙丙
　　　　　　即為兩勾之和故以丁戊與己庚兩勾
　　　　　　相併與戊乙之比同於乙丙與甲乙之
　　　　　　比又丁戊與己庚兩勾相併與己丙之
　　　　　　比同於乙丙與甲丙之比俱為相當比
　　　　　　例四率也
設如隔河一樹欲測其逺不能定直角爰取兩處俱
　斜對樹横量十七丈測之問離樹之逺得幾何
　　　　　　法先平安矩度於一處隨定表横量十
　　　　　　七丈復安一矩度(若止用一矩度則/記凖一處亦可)以
　　　　　　先安矩度定表看後安矩度中心遊表
　　　　　　看樹得距矩度中心距分四十九分其
　　　　　　遊表之斜距分為七十分次以後安矩
　　　　　　度定表看先安矩度中心遊表看樹得
　　　　　　距矩度中心距分十五分其遊表之斜
　　　　　　距分為五十二分二釐乃以先安矩度
　　　　　　之中心距分四十九分與後安矩度之
　　　　　　中心距分十五分相減餘三十四分為
　　　　　　一率先安矩度遊表斜距分七十分為
　　　　　　二率横量十七丈為三率求得四率三
　　　　　　十五丈為先安矩度距樹之逺若以後
　　　　　　安矩度遊表斜距分五十二分二釐為
　　　　　　二率則得四率二十六丈一尺為後安
　　　　　　矩度距樹之逺也如圖甲為樹乙為先
　　　　　　安矩度中心其丁戊為距矩度中心距
　　　　　　分四十九分戊乙為遊表斜距分七十
　　　　　　分乙丙為横量十七丈丙為後安矩度
　　　　　　中心其己庚為距矩度中心距分十五
　　　　　　分庚丙為遊表斜距分五十二分二釐
　　　　　　按己庚十五分截丁戊四十九分於辛
　　　　　　則辛戊為減餘三十四分乃自辛至乙
　　　　　　作辛乙線與庚丙等又將乙丙線引長
　　　　　　於壬自甲作甲壬垂線遂成甲壬丙甲
　　　　　　壬乙兩勾股形其乙丁辛勾股形與丙
　　　　　　己庚勾股形同度俱與甲壬丙勾股形
　　　　　　為同式形而乙丁戊勾股形又與甲壬
　　　　　　乙勾股形為同式形故乙戊辛三角形
　　　　　　與甲乙丙三角形亦為同式形是以辛
　　　　　　戊與乙戊之比同於乙丙與甲乙之比
　　　　　　而辛戊與乙辛(乙辛即與/丙庚度等)之比又同於
　　　　　　乙丙與甲丙之比也此法蓋因遊表視
　　　　　　線俱在對角以外故甲壬垂線所成甲
　　　　　　壬乙甲壬丙兩勾股形同以甲壬為股
　　　　　　而矩度上所得之乙丁戊乙丁辛兩勾
　　　　　　股形(乙丁辛即/丙己庚)亦同以乙丁為股故即
　　　　　　成兩兩同式形若遊表視線在對角以
　　　　　　内或一在對角之内一在對角之外所
　　　　　　得距矩度中心距分不同者則須取其
　　　　　　同距矩度中心距分之度以為比例如
　　　　　　後法
設如隔河一亭欲測其逺不能定直角爰取兩處俱
　斜對亭横量三十丈測之問距亭之逺得幾何
　　　　　　法先平安矩度於一處隨定表横量三
　　　　　　十丈復安一矩度以先安矩度定表看
　　　　　　後安矩度中心遊表看亭得距矩度中
　　　　　　心距分二十七分其遊表之斜距分為
　　　　　　五十六分八釐有餘次以後安矩度看
　　　　　　先安矩度中心遊表看亭亦察距矩度
　　　　　　中心距分二十七分處得距中心距分
　　　　　　三十分其遊表之斜距分為四十分三
　　　　　　釐有餘乃以所得距中心距分三十分
　　　　　　與先安矩度中心平分距分五十分相
　　　　　　減餘二十分為一率先安矩度遊表斜
　　　　　　距分五十六分八釐有餘為二率横量
　　　　　　三十丈為三率求得四率八十五丈二
　　　　　　尺有餘為先安矩度距亭之逺若以後
　　　　　　安矩度遊表斜距分四十分三釐有餘
　　　　　　為二率則得四率六十丈四尺五寸有
　　　　　　餘為後安矩度距亭之逺也如圖甲為
　　　　　　亭乙為先安矩度中心其丁戊為距矩
　　　　　　度中心距分二十七分乙戊為中心平
　　　　　　分距分五十分丁乙為遊表斜距分五
　　　　　　十六分八釐有餘乙丙為横量三十丈
　　　　　　丙為後安矩度中心其己庚亦為距矩
　　　　　　度中心距分二十七分丙庚為距中心
　　　　　　平分距分三十分己丙為遊表斜距分
　　　　　　四十分三釐有餘按丙庚三十分截乙
　　　　　　戊中心平分距分五十分於辛則乙辛
　　　　　　為減餘二十分又自丁至辛作丁辛線
　　　　　　與己丙等又將乙丙線引長於壬自甲
　　　　　　作甲壬垂線遂成甲壬丙甲壬乙兩勾
　　　　　　股形其丁戊辛勾股形與己庚丙勾股
　　　　　　形同度俱與甲壬丙勾股形為同式形
　　　　　　而丁戊乙勾股形又與甲壬乙勾股形
　　　　　　為同式形故丁乙辛三角形與甲乙丙
　　　　　　三角形亦為同式形是以乙辛與丁乙
　　　　　　之比同於乙丙與甲乙之比又乙辛與
　　　　　　丁辛(即己/丙)之比同於乙丙與甲丙之比
　　　　　　也此法蓋因遊表視線俱在對角以内
　　　　　　故甲壬垂線所成甲壬乙甲壬丙兩勾
　　　　　　股形同以甲壬為勾而兩矩度上亦取
　　　　　　與丁戊相等之己庚為勾使成兩兩同
　　　　　　式形然後可以為比例也
設如有塔一座欲知其高用相等兩表測之問得高
　幾何
　　　　　　法先立一表比人目高四尺看塔頂得
　　　　　　距分六尺又自前表向後量六丈復立
　　　　　　一表亦比人目高四尺看塔頂得距分
　　　　　　八尺乃以前距分六尺與後距分八尺
　　　　　　相減餘二尺為一率表比人目高四尺
　　　　　　為二率向後量六丈為三率求得四率
　　　　　　十二丈加表比人目之高四尺共得十
　　　　　　二丈四尺即人目以上之高也若求前
　　　　　　表距塔頂下地平之逺則以兩距分相
　　　　　　減之較為一率前表距分六尺為二率
　　　　　　向後量之數為三率得四率十八丈為
　　　　　　前表距塔頂下地平之逺若求後表距
　　　　　　塔頂下地平之逺則以後表距分八尺
　　　　　　為二率得四率二十四丈即後表距塔
　　　　　　頂下地平之逺也如圖甲乙為塔之高
　　　　　　丙丁與戊己為兩表比人目之高四尺
　　　　　　丁目為前表距分六尺丁己為向後量
　　　　　　六丈己目為後表距分八尺試依前距
　　　　　　分丁目六尺度截後距分己目於庚則
　　　　　　庚目為減餘二尺乃自戊過丙至辛作
　　　　　　戊丙辛線又自戊至庚作戊庚線遂成
　　　　　　戊己庚勾股形與丙丁目勾股形同度
　　　　　　俱與甲辛丙勾股形為同式形而戊己
　　　　　　目勾股形又與甲辛戊勾股形為同式
　　　　　　形且丙戊與庚目皆為兩勾股形之各
　　　　　　股之較故戊庚目三角形與甲丙戊三
　　　　　　角形又為同式形是以庚目與戊己之
　　　　　　比同於戊丙與甲辛之比又庚目與己
　　　　　　庚之比同於丙戊與辛丙之比庚目與
　　　　　　己目之比並同於丙戊與辛戊之比也
設如有樓一座欲知其高用不等兩表測之問得高
　幾何
　　　　　　法先立長表比人目高六尺看樓脊得
　　　　　　距分五尺四寸又自先立長表向後量
　　　　　　二丈立短表比人目高四尺看樓脊得
　　　　　　距分六尺四寸乃以前表比人目之高
　　　　　　六尺為一率前表距分五尺四寸為二
　　　　　　率後表比人目之高四尺為三率求得
　　　　　　四率三尺六寸為前表與後表同高所
　　　　　　得之距分爰以所得之三尺六寸與後
　　　　　　表距分六尺四寸相減餘二尺八寸為
　　　　　　一率後表比人目之高四尺為二率以
　　　　　　前表距分五尺四寸内減所得之三尺
　　　　　　六寸餘一尺八寸與兩表相距二丈相
　　　　　　減餘一丈八尺二寸為三率求得四率
　　　　　　二丈六尺加後表比人目之高四尺得
　　　　　　三丈即人目以上之高也如圖甲乙為
　　　　　　樓之高丙丁為前表比人目之高六尺
　　　　　　丁目為前表距分五尺四寸丁己為向
　　　　　　後量二丈戊己為後表比人目之高四
　　　　　　尺己目為後表距分六尺四寸試依後
　　　　　　表戊己度作庚辛垂線截丁目於辛則
　　　　　　辛目距分必小於丁目故丙丁與丁目
　　　　　　之比同於庚辛與辛目之比而得辛目
　　　　　　之分既得辛目則以辛目與己目相減
　　　　　　餘壬目即前後兩表同高所得距分之
　　　　　　較又於兩表相距丁己内減丁辛餘辛
　　　　　　己即同高兩表相距之分故壬目與戊
　　　　　　己(即庚/辛)之比即同於戊庚(即辛/己)與甲癸
　　　　　　之比也
　　三角度數測量(度數測量必取資於儀器全圜/儀半圜儀象限儀雖為體不同)
　　　(其為用則一以九十度為準以定表遊表/為二視線其相距之度即為所測之角)
設如一塔不知其髙但知距塔之逺為三十丈欲測
　其高幾何
　　　　　　法以儀器定凖墜線以定表看地平遊
　　　　　　表看塔尖得兩表相距二十四度乃以
　　　　　　二十四度與九十度相減餘六十六度
　　　　　　為對所知之角其正弦九萬一千三百
　　　　　　五十五為一率儀器上二十四度為對
　　　　　　所求之角其正弦四萬零六百七十四
　　　　　　為二率距塔之逺三十丈為所知之邊
　　　　　　為三率求得四率十三丈三尺五寸七
　　　　　　分加儀器之高即所求之塔之高也如
　　　　　　圖甲乙為塔之高丙乙為距塔之逺儀
　　　　　　器中心為丁丁丙為儀器中心距地之
　　　　　　高丁戊為定表所對地平為庚丁己為
　　　　　　遊表看塔尖甲得兩表距弧二十四度
　　　　　　為己戊其正弦為己辛其餘弦為壬己
　　　　　　與丁辛等象限九十度内減二十四度
　　　　　　餘六十六度為癸己即甲角之正弧其
　　　　　　正弦即壬己是以與壬己相等之丁辛
　　　　　　與己辛之比同於丁庚與甲庚之比為
　　　　　　相當比例四率既得甲庚加同丁丙高
　　　　　　之庚乙得甲乙即塔之高也
　　　　　　又法以半徑十萬為一率二十四度之
　　　　　　切線四萬四千五百二十三為二率距
　　　　　　塔之逺三十丈為三率求得四率十三
　　　　　　丈三尺五寸七分加儀器之高即塔之
　　　　　　高也如圖己戊弧為二十四度丁戊為
　　　　　　半徑壬戊為二十四度之正切故丁戊
　　　　　　與壬戊之比同於丁庚與甲庚之比為
　　　　　　相當比例四率也
設如一樹欲知其逺取一直角横量十五丈測之問
　得幾何
　　　　　　法以儀器定遊表於九十度定表看樹
　　　　　　對遊表立兩表竿取直橫量十五丈復
　　　　　　安儀器於此以定表看原處遊表看樹
　　　　　　得兩表相距六十度乃以六十度與九
　　　　　　十度相減餘三十度為對所知之角其
　　　　　　正弦五萬為一率儀器上六十度為對
　　　　　　所求之角其正弦八萬六千六百零三
　　　　　　為二率横量十五丈為所知之邊為三
　　　　　　率求得四率二十五丈九尺八寸即所
　　　　　　測之樹之逺也如圖甲為樹甲乙為距
　　　　　　樹之逺乙為所定直角丙乙為横量十
　　　　　　五丈丙為儀器中心丙丁為定表看原
　　　　　　處乙丙戊為遊表看甲得兩表距弧六
　　　　　　十度為戊丁其正弦為戊己餘弦為庚
　　　　　　戊與丙己等象限九十度内減六十度
　　　　　　餘三十度為辛戊即甲角之正弧其正
　　　　　　弦即庚戊是以與庚戊相等之丙己與
　　　　　　戊己之比同於丙乙與甲乙之比為相
　　　　　　當比例四率也
　　　　　　又法以半徑十萬為一率丙角六十度
　　　　　　之正切十七萬三千二百零五為二率
　　　　　　横量十五丈為三率求得四率二十五
　　　　　　丈九尺八寸即所測之樹之逺也若求
　　　　　　甲丙斜距則以半徑十萬為一率丙角
　　　　　　六十度之正割二十萬為二率横量十
　　　　　　五丈為三率求得四率三十丈即甲丙
　　　　　　斜距之逺也如圖戊丁弧為六十度丙
　　　　　　丁為半徑己丁為六十度之正切己丙
　　　　　　為六十度之正割故丙丁與己丁之比
　　　　　　同於丙乙與甲乙之比又丙丁與己丙
　　　　　　之比同於丙乙與甲丙之比俱各為相
　　　　　　當比例四率也
設如一山欲知其高用重測之法測之退步十丈問
　山之高得幾何
　　　　　　法先安儀器定準墜線以定表看地平
　　　　　　遊表看山頂得兩表相距五十度又退
　　　　　　行十丈復安儀器定準墜線以定表仍
　　　　　　看前儀器定表所看地平原處仍以遊
　　　　　　表看山頂得兩表相距四十度乃以前
　　　　　　儀器所得五十度内減後儀器所得四
　　　　　　十度餘十度為對所知之角其正弦一
　　　　　　萬七千三百六十五為一率後儀器所
　　　　　　得四十度為對所求之角其正弦六萬
　　　　　　四千二百七十九為二率退行十丈為
　　　　　　所知之邊為三率求得四率三十七丈
　　　　　　零一寸為前儀器中心至山頂之斜距
　　　　　　次以山頂垂線與地平所成直角為對
　　　　　　所知之角其正弦即半徑十萬為一率
　　　　　　前儀器所得五十度為對所求之角其
　　　　　　正弦七萬六千六百零四為二率前儀
　　　　　　器中心至山頂之斜距三十七丈零一
　　　　　　寸為所知之邊為三率求得四率二十
　　　　　　八丈三尺五寸即所測之山之高也如
　　　　　　圖甲乙為山之高丙丁為退行十丈前
　　　　　　測得丙角五十度後測得丁角四十度
　　　　　　而丙角為甲丙丁三角形之外角與丁
　　　　　　甲二内角相併之度等(解見三角形邊/線角度相求巻)
　　　　　　(中/)故丙角五十度内減丁角四十度餘
　　　　　　十度即甲丙丁三角形之甲角故先用
　　　　　　甲丙丁鈍角三角形求甲丙邊既得甲
　　　　　　丙邊然後用甲乙丙直角三角形求甲
　　　　　　乙邊為山之高也
　　　　　　又法以前測所得五十度之餘切八萬
　　　　　　三千九百一十與後測所得四十度之
　　　　　　餘切十一萬九千一百七十五相減餘
　　　　　　三萬五千二百六十五為一率半徑十
　　　　　　萬為二率退行十丈為三率求得四率
　　　　　　二十八丈三尺五寸即所求之山之高
　　　　　　也如圖戊己為丙角之餘切即丙甲乙
　　　　　　角之正切與壬癸等庚辛為丁角之餘
　　　　　　切即丁甲乙角之正切與子癸等子壬
　　　　　　即兩餘切之較甲癸與戊丙及庚丁俱
　　　　　　同為半徑甲癸壬三角形與甲乙丙三
　　　　　　角形為同式形而甲癸子三角形與甲
　　　　　　乙丁三角形為同式形故甲壬子三角
　　　　　　形與甲丙丁三角形亦為同式形是以
　　　　　　子壬與甲癸之比同於丁丙與甲乙之
　　　　　　比而為相當比例四率也
設如人在山上欲測山之高但知山前有二樹與山
　參直二樹相距十八丈問山之高得幾何
　　　　　　法於山頂安儀器定準墜線以定表向
　　　　　　空中取一平線先以遊表看逺樹得遊
　　　　　　表距垂線四十九度次以遊表看近樹
　　　　　　得遊表距垂線三十八度乃以所得兩
　　　　　　數相減餘十一度為對所知之角其正
　　　　　　弦一萬九千零八十一為一率以看逺
　　　　　　樹所得之四十九度與九十度相減餘
　　　　　　四十一度為對所求之角其正弦六萬
　　　　　　五千六百零六為二率二樹相距十八
　　　　　　丈為三率求得四率六十一丈八尺九
　　　　　　寸為近樹距山頂之斜距次以山頂垂
　　　　　　線與地平所成直角為對所知之角其
　　　　　　正弦即半徑十萬為一率以看近樹所
　　　　　　得之三十八度與九十度相減餘五十
　　　　　　二度為對所求之角其正弦七萬八千
　　　　　　八百零一為二率近樹距山頂之斜距
　　　　　　六十一丈八尺九寸為所知之邊為三
　　　　　　率求得四率四十八丈七尺七寸即所
　　　　　　測之山之高也如圖甲乙為兩樹相距
　　　　　　十八丈丙丁為山之高甲丙丁角為看
　　　　　　逺樹所得之四十九度乙丙丁角為看
　　　　　　近樹所得之三十八度兩數相減餘十
　　　　　　一度為甲丙乙角甲丙丁角四十九度
　　　　　　與九十度相減所餘之四十一度為甲
　　　　　　角乙丙丁角三十八度與九十度相減
　　　　　　所餘之五十二度為乙角先用甲乙丙
　　　　　　鈍角三角形求丙乙邊既得丙乙邊然
　　　　　　後用乙丙丁直角三角形求丙丁邊為
　　　　　　山之高也
　　　　　　又法以先看逺樹所得四十九度之正
　　　　　　切十一萬五千零三十七與後看近樹
　　　　　　所得三十八度之正切七萬八千一百
　　　　　　二十九相減餘三萬六千九百零八為
　　　　　　一率半徑十萬為二率二樹相距之十
　　　　　　八丈為三率求得四率四十八丈七尺
　　　　　　七寸即山之高也如圖戊己為甲丙丁
　　　　　　角之正切庚己為乙丙丁角之正切戊
　　　　　　庚即兩正切之較丙己為半徑故戊庚
　　　　　　與丙己之比同於甲乙與丙丁之比而
　　　　　　為相當比例四率也
設如一石欲知其逺不取直角於左右兩處横量五
　十丈測之問兩處各距石幾何
　　　　　　法先平安儀器於左以定表看右儀器
　　　　　　之中心遊表看石得兩表相距七十度
　　　　　　次平安儀器於右以定表看左儀器之
　　　　　　中心遊表看石得兩表相距六十度乃
　　　　　　以兩角度相併得一百三十度與一百
　　　　　　八十度相減餘五十度為對所知之角
　　　　　　其正弦七萬六千六百零四為一率求
　　　　　　右邊則以左邊儀器所得七十度為對
　　　　　　所求之角其正弦九萬三千九百六十
　　　　　　九為二率左右相距五十丈為所知之
　　　　　　邊為三率求得四率六十一丈三尺三
　　　　　　寸為右邊距石之逺若求左邊距石之
　　　　　　逺則以右邊儀器所得六十度為對所
　　　　　　求之角其正弦八萬六千六百零三為
　　　　　　二率左右相距五十丈為所知之邊為
　　　　　　三率求得四率五十六丈五尺三寸為
　　　　　　左邊距石之逺也如圖甲為石乙丙為
　　　　　　左右相距五十丈乙角為左邊所測七
　　　　　　十度丙角為右邊所測六十度兩角相
　　　　　　併與一百八十度相減得甲角五十度
　　　　　　共為甲乙丙銳角三角形蓋知乙丙二
　　　　　　角及乙丙邊而求甲乙邊及甲丙邊也
　　　　　　又法以左邊儀器所得七十度之餘切
　　　　　　三萬六千三百九十七與右邊儀器所
　　　　　　得六十度之餘切五萬七千七百三十
　　　　　　五相併得九萬四千一百三十二為一
　　　　　　率右邊儀器所得六十度之餘割十一
　　　　　　萬五千四百三十為二率左右相距五
　　　　　　十丈為三率求得四率六十一丈三尺
　　　　　　三寸為右邊距石之逺若求左邉距石
　　　　　　之逺則以左邊儀器所得七十度之餘
　　　　　　割十萬六千四百一十八為二率左右
　　　　　　相距五十丈為三率求得四率五十六
　　　　　　丈五尺三寸為左邊距石之逺也如圖
　　　　　　甲為石乙丙為左右相距五十丈乙角
　　　　　　為左邊所測七十度丙角為右邊所測
　　　　　　六十度試自甲至乙丙線上作甲丁垂
　　　　　　線分為甲丁乙甲丁丙兩直角形戊己
　　　　　　為丙角之餘切即丁甲丙角之正切與
　　　　　　壬癸等己丙為丙角之餘割即丁甲丙
　　　　　　角之正割與甲癸等庚辛為乙角之餘
　　　　　　切即丁甲乙角之正切與壬子等庚乙
　　　　　　為乙角之餘割即丁甲乙角之正割與
　　　　　　甲子等而癸子即兩餘切之和甲壬癸
　　　　　　與甲丁丙為同式形甲壬子與甲丁乙
　　　　　　為同式形故甲子癸與甲乙丙亦為同
　　　　　　式形是以癸子與甲癸之比同於丙乙
　　　　　　與甲丙之比又癸子與甲子之比同於
　　　　　　丙乙與甲乙之比皆為相當比例四率
　　　　　　也
設如隔河一樹欲知其逺不能定直角爰取兩處俱
　斜對樹横量十二丈測之問離樹之逺得幾何
　　　　　　法平安儀器於一處隨定表横量十二
　　　　　　丈復安一儀器(若止用一儀器則/記凖一處亦可)以先
　　　　　　安儀器定表看後安儀器中心遊表看
　　　　　　樹得兩表相距一百一十度次以後安
　　　　　　儀器定表看先安儀器中心遊表看樹
　　　　　　得兩表相距四十度乃以兩角度相併
　　　　　　得一百五十度與一百八十度相減餘
　　　　　　三十度為對所知之角其正弦五萬為
　　　　　　一率後安儀器所得四十度為對所求
　　　　　　之角其正弦六萬四千二百七十九為
　　　　　　二率横量十二丈為所知之邊為三率
　　　　　　求得四率十五丈四尺二寸七分即所
　　　　　　測之樹之逺也如圖甲為樹甲乙為離
　　　　　　樹之逺乙丙為横量十二丈乙角為一
　　　　　　百一十度丙角為四十度兩角相併與
　　　　　　一百八十度相減得甲角三十度共為
　　　　　　甲乙丙鈍角三角形蓋知乙丙二角及
　　　　　　乙丙邊而求甲乙邊也
　　　　　　又法以先安儀器所得之外角七十度
　　　　　　之餘切三萬六千三百九十七與後安
　　　　　　儀器所得四十度之餘切十一萬九千
　　　　　　一百七十五相減餘八萬二千七百七
　　　　　　十八為一率先安儀器所得之外角七
　　　　　　十度之餘割十萬六千四百一十八為
　　　　　　二率横量十二丈為三率求得四率十
　　　　　　五丈四尺二寸七分即所測之樹之逺
　　　　　　也如圖甲為樹甲乙為離樹之逺乙丙
　　　　　　為横量十二丈乙角為先安儀器所得
　　　　　　一百一十度丙角為後安儀器所得四
　　　　　　十度試將乙丙線引長自甲角作甲丁
　　　　　　垂線遂成甲丁乙直角三角形而甲乙
　　　　　　丁角即乙角之外角戊己為乙外角之
　　　　　　餘切即乙甲丁角之正切與壬癸等己
　　　　　　乙為乙外角之餘割即乙甲丁角之正
　　　　　　割與甲壬等庚辛為丙角之餘切即丙
　　　　　　甲丁角之正切與子癸等子壬即兩餘
　　　　　　切之較甲癸壬三角形與甲丁乙三角
　　　　　　形為同式形甲癸子三角形與甲丁丙
　　　　　　三角形為同式形故甲壬子三角形與
　　　　　　甲乙丙三角形亦為同式形是以子壬
　　　　　　與甲壬之比同於丙乙與甲乙之比而
　　　　　　為相當比例四率也
設如逺望一山欲知其高不得退步爰取左右兩處
　横量一百丈先求斜距測之問山之高得幾何
　　　　　　法以儀器斜對山頂隨定表横量一百
　　　　　　丈任記一處遊表看山頂得兩表相距
　　　　　　八十六度五十三分又隨定表横量一
　　　　　　百丈所記之處復安儀器斜對山頂以
　　　　　　定表看原處遊表看山頂得兩表相距
　　　　　　七十八度零七分乃以兩角度相併得
　　　　　　一百六十五度與一百八十度相減餘
　　　　　　一十五度為對所知之角其正弦二萬
　　　　　　五千八百八十二為一率後測所得七
　　　　　　十八度零七分為對所求之角其正弦
　　　　　　九萬七千八百五十七為二率横量一
　　　　　　百丈為所知之邊為三率求得四率三
　　　　　　百七十八丈零九寸為先安儀器至山
　　　　　　頂之斜距次以儀器安於原處定凖墜
　　　　　　線定表看地平遊表看山頂得兩表相
　　　　　　距五十一度乃以山頂垂線與地平所
　　　　　　成直角為對所知之角其正弦即半徑
　　　　　　十萬為一率儀器所得五十一度為對
　　　　　　所求之角其正弦七萬七千七百一十
　　　　　　五為二率儀器至山頂之斜距三百七
　　　　　　十八丈零九寸為所知之邊為三率求
　　　　　　得四率二百九十三丈八尺三寸即所
　　　　　　測之山之高也如圖甲為山頂甲乙為
　　　　　　先安儀器至山頂之斜距乙丙為横量
　　　　　　一百丈甲丙為後安儀器至山頂之斜
　　　　　　距乙角為八十六度五十三分丙角為
　　　　　　七十八度零七分兩角相併與一百八
　　　　　　十度相減得甲角一十五度遂成甲乙
　　　　　　丙鋭角三角形今有乙丙二角與乙丙
　　　　　　邊求甲乙邊即先安儀器至山頂之斜
　　　　　　距又甲丁為山之高甲乙為儀器至山
　　　　　　頂之斜距丁角即山頂垂線與地平所
　　　　　　成直角乙角為五十一度復成甲丁乙
　　　　　　直角三角形今有乙丁二角與甲乙邊
　　　　　　求甲丁邊即山之高也
設如人在山坡測山之高前後不得地平爰取斜坡
　前後兩處相距一百丈測之問山之高得幾何
　　　　　　法於山坡先安儀器定準墜線以定表
　　　　　　空取一地平以遊表看山頂得兩表相
　　　　　　距四十度於是向後就斜坡直量一百
　　　　　　丈復安儀器定準墜線以定表空取一
　　　　　　地平以遊表看山頂得兩表相距三十
　　　　　　五度又以遊表看前儀器中心得兩表
　　　　　　相距十三度乃以前儀器所得四十度
　　　　　　内減後儀器所得三十五度餘五度為
　　　　　　對所知之角其正弦八千七百一十六
　　　　　　為一率以前儀器所得四十度内減後
　　　　　　儀器看前儀器中心所得十三度餘二
　　　　　　十七度為對所求之外角其正弦四萬
　　　　　　五千三百九十九為二率退量一百丈
　　　　　　為所知之邊為三率求得四率五百二
　　　　　　十丈八尺七寸為山頂至後儀器之斜
　　　　　　距次以山頂垂線與地平所成直角為
　　　　　　對所知之角其正弦即半徑十萬為一
　　　　　　率後儀器所得三十五度為對所求之
　　　　　　角其正弦五萬七千三百五十八為二
　　　　　　率山頂至後儀器之斜距五百二十丈
　　　　　　八尺七寸為所知之邊為三率求得四
　　　　　　率二百九十八丈七尺六寸即所測之
　　　　　　山之高也如圖甲乙為山之高丙丁為
　　　　　　山坡斜距一百丈甲丙戊角為前儀器
　　　　　　所得四十度甲丁乙角為後儀器所得
　　　　　　三十五度丙丁乙角為後儀器看前儀
　　　　　　器中心所得十三度若將戊丙線引長
　　　　　　至己則甲己戊角與甲丁乙角為二平
　　　　　　行線之内外角其度必等故於甲丙戊
　　　　　　角四十度内減甲丁乙角三十五度餘
　　　　　　五度為丁甲丙角(此即前題退/步兩測之理)又試將
　　　　　　丁丙線引長至庚則庚丙戊角與丙丁
　　　　　　乙角亦為二平行線之内外角其度亦
　　　　　　等故於甲丙戊角四十度内減與庚丙
　　　　　　戊角相等之丙丁乙角十三度餘甲丙
　　　　　　庚角二十七度為甲丙丁鈍角之外角
　　　　　　故先用甲丙丁鈍角三角形求甲丁邊
　　　　　　為後儀器至山頂之斜距次用甲乙丁
　　　　　　直角三角形求甲乙邊為山之高也
設如東西二樹欲知其相距之逺測處距西樹五十
　丈距東樹七十丈問二樹相距幾何
　　　　　　法以儀器定表看東樹遊表看西樹得
　　　　　　兩表相距五十度乃以距西樹五十丈
　　　　　　與距東樹七十丈相加得一百二十丈
　　　　　　為一率又以五十丈與七十丈相減餘
　　　　　　二十丈為二率兩表相距五十度與一
　　　　　　百八十度相減餘一百三十度為外角
　　　　　　折半得六十五度為半外角其正切二
　　　　　　十一萬四千四百五十一為三率求得
　　　　　　四率三萬五千七百四十二為半較角
　　　　　　之正切檢表得十九度四十分與半外
　　　　　　角六十五度相減餘四十五度二十分
　　　　　　為小角與半外角六十五度相加得八
　　　　　　十四度四十分為大角既得二角則以
　　　　　　小角四十五度二十分為對所知之角
　　　　　　其正弦七萬一千一百二十一為一率
　　　　　　兩表相距五十度為對所求之角其正
　　　　　　弦七萬六千六百零四為二率距西樹
　　　　　　之逺為所知之邊其數五十丈為三率
　　　　　　求得四率五十三丈八尺五寸即東西
　　　　　　二樹相距之逺也如圖甲為西樹乙為
　　　　　　東樹丙為儀器中心甲丙為距西樹五
　　　　　　十丈乙丙為距東樹七十丈丙角為兩
　　　　　　表視線相距五十度今以丙角為心甲
　　　　　　丙小邊為半徑作一甲丁戊圜截乙丙
　　　　　　大邊於戊將乙丙引長至圜界丁則丙
　　　　　　戊丙丁俱為半徑與甲丙等自丁至乙
　　　　　　即兩邊之和自戊至乙即兩邊之較試
　　　　　　自甲至戊作甲戊線則成丙甲戊三角
　　　　　　形其丙甲戊與丙戊甲二角併之與甲
　　　　　　丙丁外角度等今折半用其正切即如
　　　　　　用丁戊甲角之正切故自甲至丁作甲
　　　　　　丁線即丁戊甲角之正切又戊甲乙角
　　　　　　即甲角大於丙甲戊角之較亦即乙角
　　　　　　小於丙戊甲角之較故自圜界戊至甲
　　　　　　乙邊作己戊線與甲丁平行即戊甲乙
　　　　　　角之正切且乙甲丁與乙己戊為同式
　　　　　　形故兩邊之和乙丁與丁戊甲半外角
　　　　　　切線甲丁之比即同於兩邊之較乙戊
　　　　　　與半較角切線己戊之比為相當比例
　　　　　　四率也
　　　　　　又法以半徑十萬為一率兩表相距五
　　　　　　十度之正弦七萬六千六百零四為二
　　　　　　率距西樹之逺五十丈為三率求得四
　　　　　　率三十八丈三尺為西樹至看東樹視
　　　　　　線上之垂線又以半徑十萬為一率兩
　　　　　　表相距五十度之餘弦六萬四千二百
　　　　　　七十九為二率距西樹之逺五十丈為
　　　　　　三率求得四率三十二丈一尺四寸為
　　　　　　西樹至看東樹視線上垂線所分之小
　　　　　　段分邊線將此數與距東樹之逺七十
　　　　　　丈相減餘三十七丈八尺六寸亦為西
　　　　　　樹至看東樹視線上垂線所分之大段
　　　　　　分邊線爰以此線為勾所得垂線為股
　　　　　　求得弦五十三丈八尺五寸即東西二
　　　　　　樹相距之逺也如圖甲乙丙三角形甲
　　　　　　為西樹乙為東樹丙為儀器中心甲丙
　　　　　　為距西樹五十丈乙丙為距東樹七十
　　　　　　丈試自甲角至乙丙視線上作甲丁垂
　　　　　　線遂分甲乙丙三角形為甲丁乙甲丁
　　　　　　丙兩直角三角形先求得甲丁垂線為
　　　　　　股次求得丁丙小段分邊線與乙丙相
　　　　　　減餘乙丁大段分邊線為勾求得甲乙
　　　　　　弦即二樹相距之逺也
　　　　　　又法以距西樹之逺五十丈為一率距
　　　　　　東樹之逺七十丈為二率兩表相距五
　　　　　　十度之餘割一十三萬零五百四十一
　　　　　　為三率求得四率一十八萬二千七百
　　　　　　五十七為西樹至看東樹視線上垂線
　　　　　　所分兩分角之兩正切之和内減兩表
　　　　　　相距五十度之餘切八萬三千九百一
　　　　　　十餘九萬八千八百四十七為對西樹
　　　　　　視線之對邊角之餘切檢表得四十五
　　　　　　度二十分即對西樹視線之對邊角乃
　　　　　　以此角度為對所知之角其正弦七萬
　　　　　　一千一百二十一為一率兩表相距五
　　　　　　十度為對所求之角其正弦七萬六千
　　　　　　六百零四為二率距西樹之逺為所知
　　　　　　之邊其數五十丈為三率求得四率五
　　　　　　十三丈八尺五寸即東西二樹相距之
　　　　　　逺也如圖甲乙丙三角形甲為西樹乙
　　　　　　為東樹丙為儀器中心甲丙為距西樹
　　　　　　五十丈乙丙為距東樹七十丈丙角為
　　　　　　兩表視線相距五十度試自甲角至乙
　　　　　　丙視線上作甲丁垂線遂分甲乙丙三
　　　　　　角形為甲丁乙甲丁丙兩直角三角形
　　　　　　以甲角為心作一戊己庚半圜則甲丁
　　　　　　垂線平分於己兩邊各成一象限又與
　　　　　　乙丙平行作一辛壬線則辛己一段為
　　　　　　乙甲丁分角之正切即乙角之餘切己
　　　　　　壬一段為丙甲丁分角之正切即丙角
　　　　　　之餘切而甲壬為丙甲丁分角之正割
　　　　　　亦即丙角之餘割甲辛壬與甲乙丙兩
　　　　　　三角形為同式形故甲丙邊與乙丙邊
　　　　　　之比同於丙角餘割甲壬(即丙甲丁分/角之正割)
　　　　　　與丙甲丁乙甲丁兩分角之正切相合
　　　　　　之辛壬之比為相當比例四率既得辛
　　　　　　壬兩分角之共切内減去丙甲丁分角
　　　　　　之正切己壬(即丙角/之餘切)所餘辛己為乙甲
　　　　　　丁分角之正切即為乙角之餘切檢表
　　　　　　即得乙角既得乙角則用兩角一邊比
　　　　　　例求之而得甲乙邊矣
設如南北二橋欲知其相距之逺測處距南橋九十
　丈距北橋一百二十丈問二橋相距幾何
　　　　　　法以儀器定表看北橋遊表看南橋得
　　　　　　兩表相距一百二十度乃以距南橋九
　　　　　　十丈與距北橋一百二十丈相加得二
　　　　　　百一十丈為一率又以九十丈與一百
　　　　　　二十丈相減餘三十丈為二率兩表相
　　　　　　距一百二十度與一百八十度相減餘
　　　　　　六十度為外角折半得三十度為半外
　　　　　　角其正切五萬七千七百三十五為三
　　　　　　率求得四率八千二百四十八為半較
　　　　　　角之正切檢表得四度四十三分與半
　　　　　　外角三十度相減餘二十五度一十七
　　　　　　分為小角與半外角三十度相加得三
　　　　　　十四度四十三分為大角既得二角則
　　　　　　以小角二十五度十七分為對所知之
　　　　　　角其正弦四萬二千七百零九為一率
　　　　　　兩表相距一百二十度為對所求之角
　　　　　　其外角六十度之正弦八萬六千六百
　　　　　　零三為二率距南橋之逺為所知之邊
　　　　　　其數九十丈為三率求得四率一百八
　　　　　　十二丈四尺九寸為南北二橋相距之
　　　　　　逺也如圖甲為南橋乙為北橋丙為儀
　　　　　　器中心甲丙為距南橋九十丈乙丙為
　　　　　　距北橋一百二十丈丙角為兩表視線
　　　　　　相距一百二十度今以丙角為心甲丙
　　　　　　小邊為半徑作一甲丁戊圜截乙丙大
　　　　　　邊於戊將乙丙引長至圜界丁則乙丁
　　　　　　為兩邊之和乙戊為兩邊之較試自甲
　　　　　　至戊作甲戊線成甲丙戊三角形其丙
　　　　　　甲戊與丙戊甲二角併之與甲丙丁外
　　　　　　角度等今折半用其正切即如用丁戊
　　　　　　甲角之正切故自甲至丁作甲丁線即
　　　　　　丁戊甲角之正切又戊甲乙角即甲角
　　　　　　大於丙甲戊角之較亦即乙角小於丙
　　　　　　戊甲角之較故自圜界戊至甲乙邊作
　　　　　　己戊線與甲丁平行即戊甲乙角之正
　　　　　　切且乙甲丁與乙己戊為同式形故兩
　　　　　　邊之和乙丁與丁戊甲半外角切線甲
　　　　　　丁之比即同於兩邊之較乙戊與半較
　　　　　　角切線己戊之比為相當比例四率也
　　　　　　又法以半徑十萬為一率兩表相距一
　　　　　　百二十度之外角六十度之正弦八萬
　　　　　　六千六百零三為二率距南橋之逺九
　　　　　　十丈為三率求得四率七十七丈九尺
　　　　　　四寸為南橋至看北橋視線引長虚邊
　　　　　　線上之垂線又以半徑十萬為一率兩
　　　　　　表相距一百二十度之外角六十度之
　　　　　　餘弦五萬為二率距南橋之逺五十丈
　　　　　　為三率求得四率四十五丈為南橋至
　　　　　　看北橋視線引長所成直角之虚邊線
　　　　　　與距北橋一百二十丈相加得一百六
　　　　　　十五丈為南橋至看北橋視線引長之
　　　　　　總邊線爰以此線為股所得南橋至虚
　　　　　　邊之垂線為勾求得弦一百八十二丈
　　　　　　四尺八寸即南北二橋相距之逺也如
　　　　　　圖甲乙丙三角形甲為南橋乙為北橋
　　　　　　丙為儀器中心甲丙為距南橋九十丈
　　　　　　乙丙為距北橋一百二十丈試將乙丙
　　　　　　線引長自甲角作甲丁垂線遂成甲丁
　　　　　　丙甲丁乙兩直角三角形先求得甲丁
　　　　　　垂線為勾次求得丙丁虚邊線與乙丙
　　　　　　相加得乙丁總邊線為股求得甲乙弦
　　　　　　即二橋相距之逺也
　　　　　　又法以距南橋之逺九十丈為一率距
　　　　　　北橋之逺一百二十丈為二率兩表相
　　　　　　距一百二十度之外角六十度之餘割
　　　　　　一十一萬五千四百七十為三率求得
　　　　　　四率一十五萬三千九百六十為南橋
　　　　　　至看北橋視線引長虚邊線上之垂線
　　　　　　所成兩分角之正切之較與兩表相距
　　　　　　一百二十度之外角六十度之餘切五
　　　　　　萬七十七百三十五相加得二十一萬
　　　　　　一千六百九十五為對南橋視線之對
　　　　　　邊角之餘切檢表得二十五度十七分
　　　　　　即對南橋視線之對邊角乃以此角度
　　　　　　為對所知之角其正弦四萬二千七百
　　　　　　零九為一率兩表相距一百二十度為
　　　　　　對所求之角其外角六十度之正弦八
　　　　　　萬六千六百零三為二率距南橋之逺
　　　　　　為所知之邊其數九十丈為三率求得
　　　　　　四率一百八十二丈四尺九寸即南北
　　　　　　二橋相距之逺也如圖甲乙丙三角形
　　　　　　甲為南橋乙為北橋丙為儀器中心甲
　　　　　　丙為距南橋九十丈乙丙為距北橋一
　　　　　　百二十丈丙角為兩表視線相距一百
　　　　　　二十度試將乙丙邊引長自甲角作甲
　　　　　　丁垂線遂成甲丁丙甲丁乙兩直角三
　　　　　　角形甲丁丙三角形之丙角即甲乙丙
　　　　　　三角形之丙角之外角其餘切戊己即
　　　　　　甲丁丙三(角/)形之甲角之正切如度辛
　　　　　　丙外角之餘割己丙即甲丁丙三角形
　　　　　　之甲角之正割如甲庚而甲乙丙三角
　　　　　　形之乙角之餘切壬癸即甲丁乙三角
　　　　　　形之甲角之正切如子辛若甲丁乙三
　　　　　　角形之乙角餘切與甲丁丙三角形之
　　　　　　丙角餘切相減即兩甲角相差之較如
　　　　　　子庚甲辛庚三角形與甲丁丙三角形
　　　　　　為同式形甲辛子三角形與甲丁乙三
　　　　　　角形為同式形故甲子庚三角形與甲
　　　　　　乙丙三角形亦為同式形是以甲丙邊
　　　　　　與乙丙邊之比同於丙外角餘割甲庚
　　　　　　(即己/丙)與兩餘切之較子庚之比為相當
　　　　　　比例四率既得子庚兩餘切之較與丙
　　　　　　外角之餘切庚辛(即戊/己)相加得子辛即
　　　　　　乙角之餘切撿表得乙角既得乙角則
　　　　　　用兩角一邊比例求之而得甲乙邊矣
設如隔河東西二樹欲知其相距之逺爰對一樹取
　　一直角左右横量十三丈測之問二樹相距幾何
　　　　　　法先對西樹安儀器於右定遊表於九
　　　　　　十度以定表看西樹隨遊表横量十三
　　　　　　丈乃以遊表看東樹得西樹視線距横
　　　　　　量邊線九十度東樹視線距横量邊線
　　　　　　三十八度西樹東樹兩視線相距為五
　　　　　　十二度次於直角横量十三丈處安儀
　　　　　　器於左以定表看右儀器中心遊表看
　　　　　　東樹得東樹視線距横量邊線一百一
　　　　　　十度復以遊表看西樹得西樹視線距
　　　　　　横量邊線四十五度乃先求右儀器距
　　　　　　西樹之逺以左儀器看西樹距横量邊
　　　　　　線之四十五度與九十度相減餘四十
　　　　　　五度為對所知之角其正弦七萬零七
　　　　　　百一十一為一率以左儀器看西樹距
　　　　　　横量邊線之四十五度為對所求之角
　　　　　　其正弦七萬零七百一十一為二率左
　　　　　　右横量十三丈為所知之邊為三率求
　　　　　　得四率十三丈為右儀器距西樹之逺
　　　　　　次求右儀器距東樹之逺以右儀器看
　　　　　　東樹距横量邊線三十八度與左儀器
　　　　　　看東樹距横量邊線一百一十度相併
　　　　　　得一百四十八度與一百八十度相減
　　　　　　餘三十二度為對所知之角其正弦五
　　　　　　萬二千九百九十二為一率以左儀器
　　　　　　看東樹距横量邊線一百一十度為對
　　　　　　所求之角其外角七十度之正弦九萬
　　　　　　三千九百六十九為二率左右横量十
　　　　　　三丈為所知之邊為三率求得四率二
　　　　　　十三丈零五寸為右儀器距東樹之逺
　　　　　　末求東西二樹相距之逺以右儀器距
　　　　　　西樹十三丈與右儀器距東樹二十三
　　　　　　丈零五寸相加得三十六丈零五寸為
　　　　　　一率又以十三丈與二十三丈零五寸
　　　　　　相減餘十丈零五寸為二率以右儀器
　　　　　　看西樹東樹兩表相距五十二度與一
　　　　　　百八十度相減餘一百二十八度為外
　　　　　　角折半得六十四度為半外角其正切
　　　　　　二十萬零五千零三十為三率求得四
　　　　　　率五萬七千一百五十八為半較角之
　　　　　　正切撿表得二十九度四十五分與半
　　　　　　外角六十四度相減餘三十四度十五
　　　　　　分為小角以半較角二十九度四十五
　　　　　　分與半外角六十四度相加得九十三
　　　　　　度四十五分為大角乃以小角三十四
　　　　　　度十五分為對所知之角其正弦五萬
　　　　　　六千二百八十為一率看西樹東樹兩
　　　　　　表相距之五十二度為對所求之角其
　　　　　　正弦七萬八千八百零一為二率右儀
　　　　　　器距西樹之逺十三丈為所知之邊為
　　　　　　三率求得四率十八丈二尺為東西二
　　　　　　樹相距之逺也如圖甲為西樹乙為東
　　　　　　樹丙為右儀器中心丁為左儀器中心
　　　　　　丙丁為兩測之距十三丈甲丙丁角為
　　　　　　直角九十度甲丙乙角為右儀器看東
　　　　　　樹西樹兩表相距之五十二度乙丙丁
　　　　　　角為右儀器看東樹視線距横量邊線
　　　　　　三十八度乙丁丙角為左儀器看東樹
　　　　　　視線距横量邊線一百一十度甲丁丙
　　　　　　角為左儀器看西樹距横量邊線四十
　　　　　　五度先以甲丁丙角四十五度與九十
　　　　　　度相減餘四十五度為丁甲丙角遂成
　　　　　　甲丙丁三角形求甲丙邊為右儀器距
　　　　　　西樹之逺次以乙丙丁角三十八度與
　　　　　　乙丁丙角一百一十度併之與一百八
　　　　　　十度相減餘三十二度為丙乙丁角遂
　　　　　　成乙丙丁三角形求乙丙邊為右儀器
　　　　　　距東樹之逺末以甲乙丙三角形之甲
　　　　　　丙乙丙二邊甲丙乙一角求乙甲丙大
　　　　　　角九十三度四十五分甲乙丙小角三
　　　　　　十四度十五分而得甲乙邊為東西二
　　　　　　樹相距之逺也
設如南北二峯欲知其相距之逺不取直角於左右
　兩處横量一百丈測之問二峯相距幾何
　　　　　　法安儀器於右隨定表向左横量一百
　　　　　　丈乃以遊表看南峯得南峯視線距横
　　　　　　量邊線一百零七度復以遊表看北峯
　　　　　　得北峯視線距横量邊線四十六度南
　　　　　　峯北峯兩視線相距為六十一度次於
　　　　　　横量一百丈處安儀器於左以定表看
　　　　　　右儀器中心遊表看北峯得北峯視線
　　　　　　距横量邊線九十九度復以遊表看南
　　　　　　峯得南峯視線距横量邊線五十度北
　　　　　　峯南峯兩視線相距為四十九度乃先
　　　　　　求左儀器距北峯之逺以右儀器看北
　　　　　　峯距横量邊線之四十六度與左儀器
　　　　　　看北峯距横量邊線之九十九度相倂
　　　　　　得一百四十五度與一百八十度相減
　　　　　　餘三十五度為對所知之角其正弦五
　　　　　　萬七千三百五十八為一率以右儀器
　　　　　　看北峯距横量邊線之四十六度為對
　　　　　　所求之角其正弦七萬一千九百三十
　　　　　　四為二率横量一百丈為所知之邊為
　　　　　　三率求得四率一百二十五丈四尺一
　　　　　　寸為左儀器距北峯之逺次求左儀器
　　　　　　距南峯之逺以左儀器看南峯距横量
　　　　　　邊線之五十度與右儀器看南峯距横
　　　　　　量邊線之一百零七度相併得一百五
　　　　　　十七度與一百八十度相減餘二十三
　　　　　　度為對所知之角其正弦三萬九千零
　　　　　　七十三為一率右儀器看南峯距横量
　　　　　　邊線一百零七度為對所求之角其外
　　　　　　角七十三度之正弦九萬五千六百三
　　　　　　十為二率横量一百丈為所知之邊為
　　　　　　三率求得四率二百四十四丈七尺四
　　　　　　寸為左儀器距南峯之逺末求南北二
　　　　　　峯相距之逺以左儀器距北峯一百二
　　　　　　十五丈四尺一寸與左儀器距南峯二
　　　　　　百四十四丈七尺四寸相加得三百七
　　　　　　十丈一尺五寸為一率又以一百二十
　　　　　　五丈四尺一寸與二百四十四丈七尺
　　　　　　四寸相減餘一百一十九丈三尺三寸
　　　　　　為二率以左儀器看南峯北峯兩視線
　　　　　　相距四十九度與一百八十度相減餘
　　　　　　一百三十一度為外角折半得六十五
　　　　　　度三十分為半外角其正切二十一萬
　　　　　　九千四百三十為三率求得四率七萬
　　　　　　零七百四十為半較角之正切查表得
　　　　　　三十五度十六分與半外角六十五度
　　　　　　三十分相減餘三十度十四分為小角
　　　　　　與半外角六十五度三十分相加得一
　　　　　　百度四十六分為大角乃以小角三十
　　　　　　度十四分為對所知之角其正弦五萬
　　　　　　零三百五十二為一率左儀器看南峯
　　　　　　北峯兩視線相距之四十九度為對所
　　　　　　求之角其正弦七萬五千四百七十一
　　　　　　為二率左儀器距北峯之逺一百二十
　　　　　　五丈四尺一寸為所知之邊為三率求
　　　　　　得四率一百八十七丈九尺七寸為南
　　　　　　北二峯相距之逺也又法求自北峯至
　　　　　　左儀器距南峯視線上之垂線作勾股
　　　　　　法算之則以垂線所分直角為對所知
　　　　　　之角其正弦即半徑十萬為一率左儀
　　　　　　器看南峯北峯兩視線相距之四十九
　　　　　　度為對所求之角其正弦七萬五千四
　　　　　　百七十一為二率左儀器距北峯之逺
　　　　　　為所知之邊其數一百二十五丈四尺
　　　　　　一寸為三率求得四率九十四丈六尺
　　　　　　四寸為自北峯至左儀器距南峯視線
　　　　　　上之垂線次求左儀器至垂線末之分
　　　　　　邊線仍以垂線所分直角為對所知之
　　　　　　角其正弦即半徑十萬為一率以左儀
　　　　　　器看南峯北峯兩視線相距之四十九
　　　　　　度與九十度相減餘四十一度為對所
　　　　　　求之角其正弦六萬五千六百零六為
　　　　　　二率(即四十九/度之餘弦)左儀器距北峯之逺為
　　　　　　所知之邊其數一百二十五丈四尺一
　　　　　　寸為三率求得四率八十二丈二尺七
　　　　　　寸為自左儀器至垂線末之分邊線與
　　　　　　左儀器距南峯之二百四十四丈七尺
　　　　　　四寸相減餘一百六十二丈四尺七寸
　　　　　　為南峯距垂線末之分邊線乃以此數
　　　　　　為股所得垂線九十四丈六尺四寸為
　　　　　　勾求得弦一百八十八丈零二寸即南
　　　　　　北二峯相距之逺也如圖甲為南峯乙
　　　　　　為北峯丙為右儀器中心丁為左儀器
　　　　　　中心丙丁為兩測之距一百丈甲丙丁
　　　　　　角為右儀器看南峯視線距横量邊線
　　　　　　一百零七度乙丙丁角為右儀器看北
　　　　　　峯視線距横量邊線四十六度乙丁丙
　　　　　　角為左儀器看北峯視線距横量邊線
　　　　　　九十九度甲丁丙角為左儀器看南峯
　　　　　　視線距横量邊線五十度甲丁乙角為
　　　　　　左儀器看南峯北峯兩表相距之四十
　　　　　　九度先以乙丙丁角四十六度與乙丁
　　　　　　丙角九十九度併之與一百八十度相
　　　　　　減餘三十五度為丁乙丙角遂成乙丁
　　　　　　丙三角形而求乙丁邊為左儀器距北
　　　　　　峯之逺次以甲丁丙角五十度與甲丙
　　　　　　丁角一百零七度併之與一百八十度
　　　　　　相減餘二十三度為丁甲丙角遂成甲
　　　　　　丙丁三角形而求甲丁邊為左儀器距
　　　　　　南峯之逺末以甲乙丁三角形之甲丁
　　　　　　乙丁二邊甲丁乙一角求甲乙丁大角
　　　　　　一百度四十六分乙甲丁小角三十度
　　　　　　十四分而得甲乙邊為南北二峯相距
　　　　　　之逺也又或求得乙戊垂線又求得丁
　　　　　　戊為左儀器至垂線末之分邊線則以
　　　　　　丁戊與甲丁相減餘甲戊為股乙戊垂
　　　　　　線為勾而得甲乙弦為南北二峯相距
　　　　　　之逺也
　
　
　
　
　
　
　
　
　
　
　
　
　
　
　
御製數理精藴下編卷十八
　欽定四庫全書
御製數理精藴下編卷十九
　　面部九
　　　各面形縂論
　　　直線形
　　各面形總論
面之爲形成於方圜直線所成皆方之類曲線所成
皆圜之類立法則方爲圜之本度圜者必以方而度
方者必以矩所謂方有盡而圜無盡是也論理則圜
又爲衆界形之本葢衆界形或函圜或函於圜其邊
皆當弧線之度故求衆界形者必以圜界爲宗也因
有方圜衆界之各異是以邊線等者面積不等如衆
界形之毎一邊與圜徑俱設爲一○○○○則方面
積爲一○○○○○○○○而圜面積爲七八五三
九八一六三等邊形之面積爲四三三○一二七○
五等邊形之面積爲一七二○四七七四一六等邊
形之面積爲二五九八○七六二○七等邊形之面
積爲三六三三九一二四○八等邊形之面積爲四
八二八四二七一二九等邊形之面積爲六一八一
八二四二○十等邊形之面積爲七六九四二○八
八三此各形之面積皆以方積比例者也或以圜面
積設爲一○○○○○○○○則圜徑得一一二八
三小餘七九一六如圜徑與衆界形之毎一邊俱設
爲一一二八三小餘七九一六則圜面積爲一○○
○○○○○○而三等邊形之面積爲五五一三二
八八九方面積爲一二七三二三九五四五等邊形
之面積爲二一九○五七九八六六等邊形之面積
爲三三○七九七三三四七等邊形之面積爲四六
二六八四○九八八等邊形之面積爲六一四七七
四四三五九等邊形之面積爲七八七○九四三○
二十等邊形之面積爲九七九六五七○九九此各
形之面積皆以圜積比例者也葢因各形之邊線相
等面積不同故皆定爲面與面之比例也面積等者
邊線不等如衆界形之面積與圜面積俱設爲一○
○○○○○○○○○○○○○○○則方邊爲一
○○○○○○○○而圜徑爲一一二八三七九一
六三等邊形之毎邊爲一五一九六七一三七五等
邊形之毎邊爲七六二三八七○五六等邊形之毎
邊爲六二○四○三二四七等邊形之毎邊爲五二
四五八一二六八等邊形之毎邊爲四五五○八九
八五九等邊形之毎邊爲四○二一九九六三十等
邊形之毎邊爲三六○五一○五八此各形之邊線
皆以方邊比例者也或以圜徑設爲一○○○○○
○○○則圜面積爲七八五三九八一六三三九七
四四八三如圜面積與衆界形之面積俱設爲七八
五三九八一六三三九七四四八三則圜徑爲一○
○○○○○○○而二等邊形之毎邊爲一三四六
七七三六九四等邊形(卽正/方)之毎邊爲八八六二二
六九二五等邊形之毎邊爲六七五六四七九三六
等邊形之毎邊爲五四九八一八○五七等邊形之
毎邊爲四六四八九八○三八等邊形之毎邊爲四
○三三一二八八九等邊形之毎邊爲三五六四四
○一四十等邊形之毎邊爲三一九四九四一八此
各形之邊線皆以圜徑比例者也葢因各形之面積
相等邊線不同故皆定爲線與線之比例也然自衆
界形之中心分之則又各成三角形皆以勾股爲準
則故勾股三角形雖爲面而不囿於面之中却别立
一章焉要之衆界形邊求積者歸之勾股積求邊者
歸之正方引而伸之觸類而長之凡爲面形者不能
違是也
　　直線形
設如正方形每邊五十尺問對角斜線幾何
　　　　　　法以方邊五十尺自乗得二千五百尺
　　　　　　倍之得五千尺開方得七十尺七寸一
　　　　　　分零六豪有餘即所求之對角斜線也
　　　　　　如圖甲乙丙丁正方形其甲乙乙丙丙
　　　　　　丁丁甲每邊皆五十尺甲丙為所求對
　　　　　　角斜線甲乙為股則乙丙為勾乙丙為
　　　　　　股則甲乙為勾因甲乙與乙丙相等皆
　　　　　　可互為勾股故以一邊自乗倍之開方
　　　　　　得弦卽如各自乗相併開方而得弦也
　　　　　　又用定率比例法以定率之方邊一○
　　　　　　○○○○○○爲一率對角斜線一四
　　　　　　一四二一三五為二率今所設之方邊
　　　　　　五十尺為三率求得四率七十尺七寸
　　　　　　一分零六豪有餘卽所求之對角斜線
　　　　　　也葢定率設方邊為一千萬其對角斜
　　　　　　線為一千四百一十四萬二千一百三
　　　　　　十五故定率之方邊一千萬與定率之
　　　　　　對角斜線一千四百一十四萬二千一
　　　　　　百三十五之比卽如今所設之方邊五
　　　　　　十尺與所求之對角斜線七十尺七寸
　　　　　　一分零六豪有餘之比也
　　　　　　若有對角斜線求方邊則以對角斜線
　　　　　　自乗折半開方所得為正方形之每一
　　　　　　邊也葢甲丙弦自乗之方與甲乙股乙
　　　　　　丙勾兩正方相併之積等今以甲丙弦
　　　　　　自乗折半則必與甲乙或乙丙自乗之
　　　　　　一正方相等故開方而得每一邊也或
　　　　　　用定率比例法以定率之對角斜線一
　　　　　　四一四二一三五為一率方邊一○○
　　　　　　○○○○○為二率今所設之對角斜
　　　　　　線為三率求得四率卽方邊也
設如正方形每邊二尺今將其積倍之問得方邊幾
　何
　　　　　　法以每邊二尺自乗得四尺倍之得八
　　　　　　尺開方得二尺八寸二分八釐四豪有
　　　　　　餘卽所求之方邊數也如圖甲乙丙丁
　　　　　　正方形每邊二尺其面積四尺倍之得
　　　　　　八尺卽如戊乙己庚正方形其每邊即
　　　　　　甲乙丙丁方形之對角斜線試於戊乙
　　　　　　己庚正方形内作甲乙丙丁正方形以
　　　　　　乙為心戊為界作戊己弧與丁角相切
　　　　　　則丁乙與己乙皆為半徑其度相等葢
　　　　　　丁乙對角斜線自乗之方為甲乙邊自
　　　　　　乗之方之二倍故戊乙己庚正方形卽
　　　　　　為甲乙丙丁正方形之二倍而戊甲丁
　　　　　　丙己庚磬折形積即與甲乙丙丁正方
　　　　　　形積相等也
設如正方形每邊二尺今將其積四倍之問得方邊
　幾何
　　　　　　法以每邊二尺倍之得四尺卽所求之
　　　　　　方邊數也如圖甲乙丙丁正方形每邊
　　　　　　二尺其面積四尺四倍之得一十六尺
　　　　　　卽如戊乙己庚正方形之面積其每邊
　　　　　　得甲乙丙丁正方形每邊之二倍是故
　　　　　　不用四倍其積開方止以每邊二尺倍
　　　　　　之而卽得也此法葢因兩方面之比例
　　　　　　比之兩界之比例為連比例隔一位相
　　　　　　加之比例(見幾何原本/七卷第五節)故戊乙己庚正
　　　　　　方面積一十六尺與甲乙丙丁正方面
　　　　　　積之四尺相比為四分之一而戊乙己
　　　　　　庚正方邊之四尺與甲乙丙丁正方邊
　　　　　　之二尺之比為二分之一夫十六與八
　　　　　　八與四四與二皆為二分之一之連比
　　　　　　例而十六與四之比其間隔八之一位
　　　　　　故為連比例隔一位相加之比例也
設如長方形長十二尺闊八尺今將其積倍之仍與
　原形為同式形問得長闊各幾何
　　　　　　法以闊八尺自乗得六十四尺倍之得
　　　　　　一百二十八尺開方得一十一尺三寸
　　　　　　一分三釐七豪有餘即所求之闊旣得
　　　　　　闊乃以原闊八尺為一率原長十二尺
　　　　　　為二率今所得闊一十一尺三寸一分
　　　　　　三釐七豪有餘為三率求得四率一十
　　　　　　六尺九寸七分零五豪有餘卽所求之
　　　　　　長也或以長十二尺自乗倍之開方亦
　　　　　　得一十六尺九寸七分零五豪有餘為
　　　　　　所求之長也如圖甲乙丙丁長方形甲
　　　　　　乙闊八尺甲丁長十二尺將其積倍之
　　　　　　即如戊己庚辛長方形此兩長方面積
　　　　　　之比例卽同於其相當二界各作一正
　　　　　　方面積之比例(見幾何原本/七卷第七節)故依甲乙
　　　　　　丙丁長方形之丁丙闊界作丁丙壬癸
　　　　　　正方形將其積倍之卽如戊己庚辛長
　　　　　　方形之辛庚闊界所作之辛庚子丑正
　　　　　　方形故開方得辛庚為所求之闊也既
　　　　　　得辛庚之闊則以甲乙與甲丁之比卽
　　　　　　同於戊己與戊辛之比得戊辛為所求
　　　　　　之長也若以原長自乗倍之開方卽如
　　　　　　以二長界各作一正方形互相為比例
　　　　　　也
設如長方形長十二尺闊八尺今將其積四倍之仍
　與原形為同式形問得長闊各幾何
　　　　　　法以闊八尺倍之得十六尺卽所求之
　　　　　　闊又以原長十二尺倍之得二十四尺
　　　　　　即所求之長也如圖甲乙丙丁長方形
　　　　　　甲乙闊八尺甲丁長十二尺將其積四
　　　　　　倍之卽如戊己庚辛長方形其每邊得
　　　　　　甲乙丙丁長方形每邊之二倍是故不
　　　　　　用四倍其積開方止以各邊之數倍之
　　　　　　而即得也此法葢因兩長方面之比例
　　　　　　既同於其相當二界各作一正方面之
　　　　　　比例而兩正方面之比例比之二界之
　　　　　　比例為連比例隔一位相加之比例故
　　　　　　兩長方面之比例較之兩界之比例亦
　　　　　　為連比例隔一位相加之比例也
設如三角形面積三千尺底闊八十尺問中長幾何
　　　　　　法以積三千尺倍之得六千尺用底闊
　　　　　　八十尺除之得七十五尺卽所求之長
　　　　　　也如圖甲乙丙三角形其積倍之成丁
　　　　　　乙丙戊長方形乙丙為底闊故以底闊
　　　　　　除長方積得甲己為中長也
設如兩兩等邊無直角斜方形(一日象/目形)小邊皆二十
　五丈大邊皆三十九丈對兩小角斜線五十六丈
　問面積㡬何
　　　　　　法以對角斜線分斜方形為兩三角形
　　　　　　算之以對角斜線五十六丈為底大邊
　　　　　　三十九丈小邊二十五丈為兩腰用三
　　　　　　角形求中垂線法求得中垂線十五丈
　　　　　　乃以對角斜線五十六丈與中垂線十
　　　　　　五丈相乗得八百四十丈即斜方形之
　　　　　　面積也如圖甲乙丙丁斜方形甲丁乙
　　　　　　丙二小邊皆二十五丈甲乙丁丙二大
　　　　　　邊皆三十九丈甲丙對兩小角斜線五
　　　　　　十六丈今以甲丙斜線分甲乙丙丁斜
　　　　　　方形為甲乙丙甲丁丙兩三角形俱以
　　　　　　甲丙為底甲丁與丁丙為兩腰求得丁
　　　　　　戊或乙己皆為中垂線故以甲丙斜線
　　　　　　與丁戊垂線相乗所得甲丙庚辛長方
　　　　　　形比甲丁丙三角形積大一倍而甲乙
　　　　　　丙丁斜方形亦函兩三角形積故所得
　　　　　　之甲丙庚辛長方形與甲乙丙丁斜方
　　　　　　形之面積相等也
設如不等邊兩直角斜方形直角之邊長五十丈上
　闊二十丈下闊二十八丈問面積幾何
　　　　　　法以上闊二十丈與下闊二十八丈相
　　　　　　加得四十八丈折半得二十四丈與長
　　　　　　五十丈相乗得一千二百丈即斜方形
　　　　　　之積面也如圖甲乙丙丁斜方形以上
　　　　　　闊甲丁與下闊乙丙相加得乙戊折半
　　　　　　為乙己與甲乙長相乗遂成甲乙己庚
　　　　　　長方形其斜方外所多之丁庚辛勾股
　　　　　　形與斜方内所少之辛己丙勾股形之
　　　　　積等故所得之甲乙己庚長方形即甲
　　　　　乙丙丁斜方形之面積也
　　　　　又法上闊下闊相併與長相乗得數折
　　　　　半即斜方形之面積也葢前法上闊下
　　　　　闊相加折半而後與長相乗此法則上
　　　　　闊下闊相加卽與長相乗而後折半其
　　　　　理一也
設如梯形長三十丈上闊十二丈下闊二十丈問面
　積㡬何
　　　　　法以上闊十二丈與下闊二十丈相加
　　　　　得三十二丈折半得十六丈與長三十
　　　　　丈相乗得四百八十丈即梯形之面積
　　　　　也如圖甲乙丙丁梯形以上闊甲丁與
　　　　　下闊乙丙相加得乙戊折半為乙己與
　　　　　丁己長相乗遂成庚乙己丁長方形其
　　　　　梯形外所多之甲庚乙勾股形與梯形
　　　　　内所少之丁己丙勾股形之面積等故
　　　　　所得之庚乙己丁長方形卽甲乙丙丁
　　　　　梯形之面積也
　　　　　又法以上闊下闊相併與長相乗得數
　　　　　折半即梯形之面積也
設如三角形自尖至底中長二百尺底闊一百五十
　尺今欲自尖截長一百二十尺問截闊㡬何
　　　　　法以中長二百尺為一率底闊一百五
　　　　　十尺為二率截長一百二十尺為三率
　　　　　求得四率九十尺即所截之闊也如圖
　　　　　甲乙丙三角形甲丁中長二百尺乙丙
　　　　　底闊一百五十尺甲戊為所截長一百
　　　　　二十尺而甲丁與乙丙之比即同於甲
　　　　　戊與己庚之比也如以截闊求截長則
　　　　　以底闊為一率中長為二率截闊為三
　　　　　率所得四率即所截之長也
設如不等邊兩直角斜方形長九十尺上闊二十尺
　下闊三十八尺今欲截中闊二十七尺問上下各
　截長㡬何
　　　　　法以上闊二十尺與下闊三十八尺相
　　　　　減餘一十八尺為一率長九十尺為二
　　　　　率以上闊二十尺與所截中闊二十七
　　　　　尺相減餘七尺為三率求得四率三十
　　　　　五尺即上所截之長以上所截之長三
　　　　　十五尺與總長九十尺相減餘五十五
　　　　　尺即下所截之長也如欲先得下所截
　　　　　之長則仍以上闊二十尺與下闊三十
　　　　　八尺相減餘一十八尺為一率長九十
　　　　　尺為二率乃以所截中闊二十七尺與
　　　　　下闊三十八尺相減餘一十一尺為三
　　　　　率求得四率五十五尺即下所截之長
　　　　　也如圖甲乙丙丁斜方形甲乙為長九
　　　　　十尺與丁戊等乙丙為下闊三十八尺
　　　　　甲丁為上闊二十尺與乙戊等己庚為
　　　　　所截中闊二十七尺上闊與下闊相減
　　　　　餘戊丙十八尺上闊與所截中闊相減
　　　　　餘辛庚七尺而戊丙與丁戊之比即同
　　　　　於辛庚與丁辛之比也又甲乙丙丁斜
　　　　　　方形上闊與下闊相減餘戊丙十八尺
　　　　　　所截中闊與下闊相減餘壬丙十一尺
　　　　　　而戊丙與丁戊之比又同於壬丙與庚
　　　　　　壬之比也如有所截上長或所截下長
　　　　　　求截闊則以總長為一率上下闊相減
　　　　　　所餘為二率截長為三率求得四率有
　　　　　　上截長則與上闊相加有下截長則與
　　　　　　下闊相減所得即所截之闊也
設如梯形面積一千五百尺下闊四十尺中長五十
　尺問上闊幾何
　　　　　　法以積一千五百尺倍之得三千尺用
　　　　　　長五十尺除之得六十尺為上下兩闊
　　　　　　相和之數内減下闊四十尺餘二十尺
　　　　　　即上闊也如圖甲乙丙丁梯形倍之成
　　　　　　甲乙己戊斜方形試將己角取直作己
　　　　　　辛線則截斜方形一叚為己辛戊勾股
　　　　　　形如以己辛戊勾股形移補於甲庚乙
　　　　　　遂成庚乙己辛長方形其積原與甲乙
　　　　　　己戊斜方形等今用庚乙中長除之得
　　　　　　乙己即上下兩闊相和之數内減乙丙
　　　　　　下闊所餘丙己與甲丁等即上闊也
設如不等邊兩直角斜方形積九千六百尺長一百
　二十尺上下兩闊相差之較四十尺問上闊下闊
　各㡬何
　　　　　　法以積九千六百尺倍之得一萬九千
　　　　　　二百尺用長一百二十尺除之得一百
　　　　　　六十尺為上下兩闊相和之數内減上
　　　　　　下兩闊相差之較四十尺餘一百二十
　　　　　　尺折半得六十尺為上闊加上下兩闊
　　　　　　相差之較四十尺得一百尺即下闊也
　　　　　　如圖甲乙丙丁斜方形其甲乙長一百
　　　　　　二十尺甲丁上闊與乙丙下闊相差戊
　　　　　　丙四十尺試將原積倍之遂成甲乙己
　　　　　　庚長方形故以甲乙長除之得乙己為
　　　　　　上下闊相和之數内減戊丙上下兩闊
　　　　　　相差之較餘數折半得乙戊與甲丁等
　　　　　為上闊加戊丙較得乙丙為下闊也
設如梯形面積六千六百五十尺長九十五尺上下
　兩闊相差之較二十尺問上闊下闊各幾何
　　　　　法以積六千六百五十尺倍之得一萬
　　　　　三千三百尺用長九十五尺除之得一
　　　　　百四十尺為上下兩闊相和之數内減
　　　　　上下兩闊相差之較二十尺餘一百二
　　　　　十尺折半得六十尺為上闊加上下兩
　　　　　闊相差之較二十尺得八十尺為下闊
　　　　　也如圖甲乙丙丁梯形甲戊長九十五
　　　　　尺甲丁上闊與乙丙下闊相差乙戊與
　　　　　己丙共二十尺試將原積倍之成甲乙
　　　　　庚辛斜方形與壬乙庚癸長方形之積
　　　　　等故以甲戊長除壬乙庚癸長方形得
　　　　　乙庚為上下兩闊相和之数内減乙戊
　　　　　與己丙上下兩闊相差之較餘折半得
　　　　　戊己與甲丁等為上闊加乙戊與己丙
　　　　　上下兩闊相差之較得乙丙為下闊也
設如方環形外周二百八十丈内周一百二十丈求
　面積幾何
　　　　　　法以外周二百八十丈四歸之得七十
　　　　　　丈自乗得四千九百丈又以内周一百
　　　　　　二十丈四歸之得三十丈自乗得九百
　　　　　　丈兩自乗数相減餘四千丈卽方環之
　　　　　　面積也如圖甲乙丙丁外周二百八十
　　　　　　丈四歸之得甲乙之一邊自乗得甲乙
　　　　　　丙丁大方積戊己庚辛内周一百二十
　　　　　　丈四歸之得戊己之一邊自乗得戊己
　　　　　　庚辛小方積兩方積相減所餘即方環
　　　　　　之面積也
　　　　　　又法以外周二百八十丈自乗得七萬
　　　　　　八千四百丈内周一百二十丈自乗得
　　　　　　一萬四千四百丈兩數相減餘六萬四
　　　　　　千丈以十六除之得四千丈即方環面
　　　　　　積也前法將内外周各四歸之而得内
　　　　　　外方邊故以内外方邊各自乗相減而
　　　　　得方環面積此法即以内外周各自乘
　　　　　相減以十六除之而得方環面積也葢
　　　　　内外周為内外方邊之四倍内外周自
　　　　　乘之積必比内外方邊自乘之積大十
　　　　　六倍(凡方邊大一倍則面積大四倍今/方邊大四倍故面積大十六倍為)
　　　　　(隔一位相加/之連比例也)是以兩周各自乗相減之
　　　　　餘積比兩方邊各自乘相減之餘積亦
　　　　　大十六倍也
　　　　　又有方環面積求外方邊至内方邊之
　　　　　闊則以外周二百八十丈與内周一百
　　　　　二十丈相加得四百丈折半得二百丈
　　　　　以除方環面積四千丈得二十丈即外
　　　　　方邊至内方邊之闊也如圖自方環内
　　　　　邊作壬癸子丑二線則甲乙癸壬子丑
　　　　　丙丁為外方邊與闊相乘之二長方壬
　　　　　戊辛子己癸丑庚為内方邊與闊相乘
　　　　　之二長方引而長之成寅夘辰己一長
　　　　　方其長即半外周與半内周之和其闊
　　　　　　即外方邊至内方邊之闊故以外周與
　　　　　　内周相併折半除方環面積而得外方
　　　　　　邊至内方邊之闊也
　　　　　　又法以内方邊三十丈與外方邊七十
　　　　　　丈相減餘四十丈折半得二十丈亦即
　　　　　　外方邊至内方邊之闊也如圖甲丁為
　　　　　　外方邊減與戊辛内方邊相等之壬子
　　　　　　餘甲壬與子丁折半得甲壬即方環之
　　　　　　闊也
設如方環面積四千尺闊二十尺求内外方邊各幾
　何
　　　　　　法以闊二十尺自乘得四百尺四因之
　　　　　　得一千六百尺與環積四千尺相減餘
　　　　　　二千四百尺四歸之得六百尺以闊二
　　　　　　十尺除之得三十尺即内方邊又以闊
　　　　　　二十尺倍之得四十尺加内方邊三十
　　　　　　尺得七十尺即外方邊也如圖甲乙丙
　　　　　　丁戊己庚辛方環形内減甲寅戊壬辰
　　　　　　乙癸已子辛卯丁庚丑丙巳闊自乘之
　　　　　　四正方餘寅辰巳戊辛庚巳卯壬戊辛
　　　　　　子巳癸丑庚四長方四歸之得寅辰已
　　　　　　戊一長方其闊即方環之闊其長即方
　　　　　　環内邊之長故以寅戊闊除之得戊己
　　　　　　為内方邊也
　　　　　　又法置環積四千尺以闊二十尺除之
　　　　　　得二百尺四歸之得五十尺加闊二十
　　　　　　尺得七十尺即外方邊於五十尺内減
　　　　　　闊二十尺餘三十尺即内方邊也如圖
　　　　　　甲乙丙丁戊己庚辛方環積以闊除之
　　　　　　即得壬癸子丑為内周外周相併折半
　　　　　　之中數以四歸之即得壬癸一邊與戊
　　　　　　寅等故加闊得外邊減闊得内邊也
設如勾股形股三十六尺勾二十七尺今從上叚截
　勾股形積五十四尺問截長闊各幾何
　　　　　　法以股三十六尺為一率勾二十七尺
　　　　　　為二率截積五十四尺倍之得一百零
　　　　　　八尺為三率求得四率八十一尺開方
　　　　　　得九尺即所截之闊既得所截之闊則
　　　　　　以勾二十七尺為一率股三十六尺為
　　　　　　二率所截之闊九尺為三率求得四率
　　　　　　十二尺即所截之長也此法一率與二
　　　　　　率為線與線之比例三率與四率為面
　　　　　　與面之比例也如圖甲乙丙勾股形甲
　　　　　　乙為股三十六尺乙丙為勾二十七尺
　　　　　　甲丁戊勾股形為截積五十四尺是故
　　　　　　甲乙與乙丙之比應同於甲丁與丁戊
　　　　　　之比然而無甲丁之數故將截積倍之
　　　　　　為甲丁與丁戊相乘之長方則甲乙與
　　　　　　乙丙之比必同於甲丁與丁戊相乘之
　　　　　　長方與丁戊自乘之正方之比(葢截積/倍之成)
　　　　　　(己甲丁戊長方形丁戊自乘成庚丁戊/辛正方形此二形為二平行線内直角)
　　　　　　(方形其面之互相為比同於其底之/互相為比見幾何原本八卷第七節)故
　　　　　　開方而得丁戊為所截之闊又乙丙與
　　　　　　甲乙之比即同於丁戊與甲丁之比而
　　　　　　得甲丁為所截之長也若先求截長則
　　　　　　以勾二十七尺為一率股三十六尺為
　　　　　　二率倍截積一百零八尺為三率求得
　　　　　　四率一百四十四尺開方得十二尺為
　　　　　　所截之長葢乙丙與甲乙之比同於丁
　　　　　　戊與甲丁之比亦必同於丁戊與甲丁
　　　　　　相乘之長方與甲丁自乘之正方之比
　　　　　　(截積倍之成甲丁戊己長方形甲丁自/乘成甲丁庚辛正方形此二形之面互)
　　　　　　(相為比亦同於其/底之互相為比也)故開方而得甲丁為
　　　　　　所截之長也既得截長則用比例四率
　　　　　　求之亦得所截之闊矣
　　　　　　又法以勾二十七尺與股三十六尺相
　　　　　　乘折半得勾股積四百八十六尺為一
　　　　　　率所截之勾股形積五十四尺為二率
　　　　　　勾二十七尺自乘得七百二十九尺為
　　　　　　三率求得四率八十一尺開方得九尺
　　　　　　為所截之闊若以股二十六尺自乘得
　　　　　　一千二百九十六尺為三率則得四率
　　　　　一百四十四尺開方得十二尺為所截
　　　　　之長也如圖甲乙丙勾股形截甲丁戊
　　　　　勾股形積五十四尺此兩勾股形為同
　　　　　式形故甲乙丙勾股積與甲丁戊勾股
　　　　　積之比同於乙丙勾自乘之乙己庚丙
　　　　　正方形與丁戊勾自乘之丁辛壬戊正
　　　　　方形之比亦必同於甲乙股自乗之癸
　　　　　子乙甲正方形與甲丁股自乗之丑寅
　　　　　丁甲正方形之比也
設如勾股形股三十六尺勾二十七尺今從下叚截
　斜方形積四百三十二尺問截長及上闊各幾何
　　　　　法以股三十六尺為一率勾二十七尺
　　　　　為二率截積四百三十二尺倍之得八
　　　　　百六十四尺為三率求得四率六百四
　　　　　十八尺乃以勾二十七尺自乗得七百
　　　　　二十九尺内減所得四率六百四十八
　　　　　尺餘八十一尺開方得九尺為所截之
　　　　　上闊既得所截之上闊則以勾二十七
　　　　　　尺為一率股三十六尺為二率所截之
　　　　　　上闊九尺與勾二十七尺相減餘一十
　　　　　　八尺為三率求得四率二十四尺即所
　　　　　　截之長也此法亦係線與線為比面與
　　　　　　面為比也如圖甲乙丙勾股形甲乙為
　　　　　　股三十六尺乙丙為勾二十七尺丁乙
　　　　　　丙戊斜方形為截積四百三十二尺其
　　　　　　甲乙與乙丙之比應同於戊己(即丁/乙)與
　　　　　　己丙之比然而無戊己之數故將截積
　　　　　　倍之遂成戊己之長與丁戊乙丙上下
　　　　　　兩闊之和相乘之長方形將此長方形
　　　　　　為三率所得四率即丁戊乙丙上下兩
　　　　　　闊之較(即己/丙也)與丁戊乙丙上下兩闊之
　　　　　　和相乘之長方形也(葢截積倍之成庚/丁乙辛長方形己)
　　　　　　(丙兩闊之較與两闊之和相乘成壬己/丙癸長方形此二長方形同以兩闊之)
　　　　　　(和為長故丁乙與己丙之比即如庚丁/乙辛長方形與壬己丙癸長方形之比)
　　　　　　(也/)又己丙上下兩闊之較與丁戊乙丙
　　　　　　上下兩闊之和相乘之積與丁戊乙丙
　　　　　　上下兩闊之數各自乗相減之餘積等
　　　　　　試依乙丙度作子丑寅卯一大正方形
　　　　　　又依丁戊度作子辰巳午一小正方形
　　　　　　兩正方形相減所餘為辰丑寅卯午巳
　　　　　　磬折形引而長之遂成辰丑申未長方
　　　　　　形其辰丑即上下兩闊之較其丑申即
　　　　　　上下兩闊之和故所得四率長方形積
　　　　　　與辰丑寅卯午巳磬折形之積等今於
　　　　　　乙丙自乘之子丑寅卯大正方形内減
　　　　　　辰丑寅卯午巳磬折形所餘即丁戊自
　　　　　　乘之子辰巳午小正方形故開方而得
　　　　　　丁戊為所截之闊也既得所截之闊則
　　　　　　以丁戊與乙丙相減餘巳丙而乙丙與
　　　　　　甲乙之比卽同於己丙與戊己(卽丁/乙)之
　　　　　　比也
　　　　　　又法以勾二十七尺與股三十六尺相
　　　　　　乘折半得勾股積四百八十六尺内減
　　　　　　從下叚所截之斜方積四百三十二尺
　　　　　　餘五十四尺即為從上段所截之勾股
　　　　　　形積依前法比例求之所得亦同
設如三角形中長二十尺底闊一十五尺今從上段
　截三角形積五十四尺問截長闊各幾何
　　　　　　法以底闊一十五尺為一率中長二十
　　　　　　尺為二率截積五十四尺倍之得一百
　　　　　　零八尺為三率求得四率一百四十四
　　　　　　尺開方得一十二尺即所截之長既得
　　　　　　所截之長則以中長二十尺為一率底
　　　　　　闊十五尺為二率所截之長十二尺為
　　　　　　三率求得四率九尺卽所截之闊也此
　　　　　　法亦一率與二率為線與線之比例三
　　　　　　率與四率為面與面之比例也如圖甲
　　　　　　乙丙三角形甲丁中長二十尺乙丙底
　　　　　　闊十五尺甲戊己三角形為截積五十
　　　　　　四尺是故乙丙與甲丁之比應同於戊
　　　　　　己與甲庚之比然而無戊己之數故將
　　　　　　截積倍之為戊己與甲庚相乘之長方
　　　　　則乙丙與甲丁之比必同於戊己與甲
　　　　　庚相乘之長方與甲庚自乘之正方之
　　　　　比故開方而得甲庚為所截之長又甲
　　　　　丁與乙丙之比同於甲庚與戊己之比
　　　　　而得戊己為所截之闊也若先求截闊
　　　　　則以中長二十尺為一率底闊一十五
　　　　　尺為二率倍截積一百零八尺為三率
　　　　　求得四率八十一尺開方得九尺為所
　　　　　截之闊葢甲丁與乙丙之比同於甲庚
　　　　　與戊己之比亦同於甲庚與戊己相乘
　　　　　之長方與戊己自乘之正方之比故開
　　　　　方而得戊己為所截之闊也既得截闊
　　　　　則用比例四率求之亦得所截之長矣
　　　　　又法以底闊十五尺與中長二十尺相
　　　　　乘折半得三角積一百五十尺為一率
　　　　　所截之三角積五十四尺為二率以底
　　　　　闊十五尺自乘得二百二十五尺為三
　　　　　率求得四率八十一尺開方得九尺為
　　　　　　所截之闊若以中長二十尺自乘得四
　　　　　　百尺為三率則得四率一百四十四尺
　　　　　　開方得十二尺為所截之長也如圖甲
　　　　　　乙丙三角形截甲戊己三角形積五十
　　　　　　四尺此兩三角形為同式形故甲乙丙
　　　　　　三角形積與甲戊己三角形積之比同
　　　　　　於甲丁中長自乘之甲丁辛壬正方形
　　　　　　與甲庚截長自乘之甲庚癸子正方形
　　　　　　之比亦同於乙丙底闊自乘之乙丙丑
　　　　　　寅正方形與戊己截闊自乘之戊巳卯
　　　　　　辰正方形之比也
設如三角形中長二十尺底闊十五尺今從下段截
　梯形積九十六尺問截長及上闊各幾何
　　　　　　法以中長二十尺為一率底闊十五尺
　　　　　　為二率截積九十六尺倍之得一百九
　　　　　　十二尺為三率求得四率一百四十四
　　　　　　尺乃以底闊十五尺自乘得二百二十
　　　　　　五尺内減所得四率一百四十四尺餘
　　　　　　八十一尺開方得九尺為所截之上闊
　　　　　　既得所截之上闊則以底闊十五尺為
　　　　　　一率中長二十尺為二率所截之上闊
　　　　　　九尺與底闊十五尺相減餘六尺為三
　　　　　　率求得四率八尺即所截下段之長也
　　　　　　如圖甲乙丙三角形甲丁為中長二十
　　　　　　尺乙丙為底闊十五尺戊乙丙己梯形
　　　　　　為截積九十六尺戊己為所截之闊庚
　　　　　　丁(與戊辛/己壬等)為所截之長乙辛壬丙兩叚
　　　　　　為截闊與底闊之較是故甲丁與乙丙
　　　　　　之比應同於庚丁與乙辛壬丙兩段之
　　　　　　比矣(葢甲丁與乙丁之比同於等庚丁/之戊辛與乙辛之比又甲丁與丁)
　　　　　　(丙之比同於等庚丁之己壬與壬丙之/比合之則甲丁與乙丁丁丙兩叚之比)
　　　　　　(亦同於庚丁與乙辛/壬丙兩段之比也)但今無庚丁之數
　　　　　　故將截積倍之遂成庚丁所截之長與
　　　　　　戊己乙丙上下兩闊之和相乘之長方
　　　　　　形將此長方形為三率所得四率即乙
　　　　　　辛壬丙上下兩闊之較與戊己乙丙上
　　　　　　下兩闊之和相乘之長方形也又乙辛
　　　　　　壬丙上下兩闊之較與戊己乙丙上下
　　　　　　兩闊之和相乘之積與戊己乙丙上下
　　　　　　兩闊之數各自乘相減之餘積等故以
　　　　　　所得四率長方形積與乙丙自乘方積
　　　　　　相減即餘戊己自乘方積開方而得戊
　　　　　　己為所截之闊也既得戊己截闊則於
　　　　　　乙丙底闊内減之餘乙辛壬丙而乙丙
　　　　　　與甲丁之比又同於乙辛壬丙兩段與
　　　　　　庚丁截長之比也
　　　　　　又法以底闊十五尺與中長二十尺相
　　　　　　乘折半得三角形積一百五十尺内減
　　　　　　從下段所截之梯形積九十六尺餘五
　　　　　　十四尺卽為從上段所截之三角形積
　　　　　　依前法比例求之所得亦同
設如不等邊兩直角斜方形長二十四尺上闊十二
　尺下闊二十尺今從上段截積一百六十八尺問
　截長闊各幾何
　　　　　　法以長二十四尺為一率下闊二十尺
　　　　　　内減上闊十二尺餘八尺為二率截積
　　　　　　一百六十八尺倍之得三百三十六尺
　　　　　　為三率求得四率一百一十二尺乃以
　　　　　　上闊十二尺自乘得一百四十四尺與
　　　　　　所得四率一百一十二尺相加得二百
　　　　　　五十六尺開方得十六尺即所截之闊
　　　　　　既得所截之闊則以上下兩闊相減之
　　　　　　較八尺為一率長二十四尺為二率截
　　　　　　闊十六尺内減上闊十二尺餘四尺為
　　　　　　三率求得四率十二尺即所截之長也
　　　　　　此法亦係一率與二率為線與線之比
　　　　　　例三率與四率為面與面之比例也如
　　　　　　圖甲乙丙丁斜方形甲乙長二十四尺
　　　　　　與丁戊等甲丁為上闊十二尺乙丙為
　　　　　　下闊二十尺甲己庚丁斜方形為截積
　　　　　　一百六十八尺是故丁戊與戊丙之比
　　　　　　應同於丁辛與辛庚之比然而無丁辛
　　　　　之數故將截積倍之爲丁辛截長與甲
　　　　　丁己庚上中兩闊之和相乘之長方形
　　　　　為三率所得四率即辛庚上中兩闊之
　　　　　較與甲丁己庚上中兩闊之和相乘之
　　　　　長方形也又辛庚上中兩闊之較與甲
　　　　　丁己庚上中兩闊之和相乘之積與甲
　　　　　丁己庚上中兩闊之數各自乘相減之
　　　　　餘積等試依己庚度作壬癸子丑一大
　　　　　正方形又依甲丁度作壬寅卯辰一小
　　　　　正方形兩正方形相減所餘為寅癸子
　　　　　丑辰卯磬折形引而長之遂成寅癸巳
　　　　　午長方形其寅癸即上中兩闊之較其
　　　　　癸己即上中兩闊之和故所得四率長
　　　　　方形積與寅癸子丑辰卯磬折形之積
　　　　　等今於甲丁自乘之壬寅卯辰小正方
　　　　　形外加寅癸子丑辰卯磬折形即得巳
　　　　　庚自乘之壬癸子丑大正方形故開方
　　　　　而得已庚為所截之闊也既得所截之
　　　　　　闊則以己庚與甲丁相減餘辛庚而戊
　　　　　　丙與丁戊之比卽同於辛庚與丁辛之
　　　　　　比也
　　　　　　又法將斜方形增作勾股形算之以上
　　　　　　闊十二尺與下闊二十尺相減餘八尺
　　　　　　為一率長二十四尺為二率上闊十二
　　　　　　尺為三率求得四率三十六尺為斜方
　　　　　　形上所增小勾股形之股與斜方形之
　　　　　　長二十四尺相加得六十尺為斜方形
　　　　　　與所增小勾股形相併所成之大勾股
　　　　　　形之股乃以上闊十二尺為小勾所得
　　　　　　三十六尺為小股相乘得四百三十二
　　　　　　尺折半得二百一十六尺為斜方形上
　　　　　　所增之小勾股形積與截積一百六十
　　　　　　八尺相加得三百八十四尺為所截之
　　　　　　勾股形積乃用勾股形從上段截勾股
　　　　　　積法算之而得所截之闊焉如圖甲乙
　　　　　　丙丁斜方形增作勾股形為壬乙丙其
　　　　　上闊甲丁與下闊乙丙相減所餘為戊
　　　　　丙以戊丙與丁戊之比同於甲丁與壬
　　　　　甲之比得壬甲為小勾股形之股以壬
　　　　　甲與甲乙相加得壬乙為大勾股形之
　　　　　股又壬甲丁勾股形積與甲己庚丁斜
　　　　　方形截積相加得壬己庚勾股形積即
　　　　　壬乙丙大勾股形從上段截壬己庚勾
　　　　　股形積也
設如不等邊兩直角斜方形長二十四尺上闊十二
　尺下闊二十尺今從下段截積二百一十六尺求
　截長闊各幾何
　　　　　法以長二十四尺為一率下闊二十尺
　　　　　内減上闊十二尺餘八尺為二率截積
　　　　　二百一十六尺倍之得四百三十二尺
　　　　　為三率求得四率一百四十四尺乃以
　　　　　下闊二十尺自乘得四百尺内減所得
　　　　　四率一百四十四尺餘二百五十六尺
　　　　　開方得一十六尺為所截之闊既得所
　　　　　截之闊則以上下兩闊相減之較八尺
　　　　　為一率長二十四尺為二率下闊二十
　　　　　尺内減截闊十六尺餘四尺為三率求
　　　　　得四率十二尺即所截下段之長也此
　　　　　與勾股形從下叚截斜方形積之理同
　　　　　前法從上段截積所得四率為上闊與
　　　　　截闊各自乘相減之餘積上闊小而截
　　　　　闊大故以上闊自乘與所得四率相加
　　　　　開方而得截闊此法從下段截積所得
　　　　　四率為下闊與截闊各自乘相減之餘
　　　　　積下闊大而截闊小故以下闊自乘内
　　　　　減所得四率開方而得截闊也
設如梯形長十二丈上闊五丈下闊十一丈今從上
　段截積二十四丈問截長闊各幾何
　　　　　法以長十二丈為一率上闊五丈與下
　　　　　闊十一丈相減餘六丈為二率截積二
　　　　　十四丈倍之得四十八丈為三率求得
　　　　　四率二十四丈乃以上闊五丈自乘得
　　　　　二十五丈與所得四率二十四丈相加
　　　　　得四十九丈開方得七丈即所截之闊
　　　　　既得所截之闊則以上下兩闊相減之
　　　　　較六丈為一率長十二丈為二率截闊
　　　　　七丈内減上闊五丈餘二丈為三率求
　　　　　得四率四丈即所截之長也此法亦係
　　　　　一率與二率為線與線之比例三率與
　　　　　四率為面與面之比例也如圖甲乙丙
　　　　　丁梯形甲戊長十二丈甲丁上闊五丈
　　　　　戊己庚辛俱相等乙丙下闊十一丈乙
　　　　　戊與己丙兩段為上下兩闊相減之較
　　　　　六丈甲壬癸丁小梯形為截積二十四
　　　　　丈是故甲戊總長與乙戊己丙上下兩
　　　　　闊之較之比應同於甲庚截長與壬庚
　　　　　辛癸上中兩闊之較之比然無甲庚之
　　　　　數故將截積倍之為甲庚截長與甲丁
　　　　　壬癸上中兩闊之和相乘之長方形為
　　　　　三率所得四率即壬庚辛癸上中兩闊
　　　　　　之較與甲丁壬癸上中兩闊之和相乘
　　　　　　之長方形也又壬庚辛癸上中兩闊之
　　　　　　較與甲丁壬癸上中兩闊之和相乘之
　　　　　　積與甲丁壬癸上中兩闊之數各自乘
　　　　　　相減之餘積等故以所得四率長方形
　　　　　　積與甲丁自乘方積相加即得壬癸自
　　　　　　乗方積開方而得壬癸為所截之闊也
　　　　　　既得壬癸截闊則以上下兩闊相減之
　　　　　　乙戊己丙兩叚與甲戊總長之比卽同
　　　　　　於上中兩闊相減之壬庚辛癸兩叚與
　　　　　　甲庚截長之比矣
　　　　　　又法將梯形增作三角形算之以上闊
　　　　　　五丈與下闊十一丈相減餘六丈為一
　　　　　　率長十二丈為二率上闊五丈為三率
　　　　　　求得四率十丈為梯形上所増小三角
　　　　　　形之中長與梯形之長十二丈相加得
　　　　　　二十二丈為梯形與所増小三角形相
　　　　　　併所成之大三角形之中長乃以上闊
　　　　　五丈為底所得十丈為中長相乗得五
　　　　　十丈折半得二十五丈為梯形上所増
　　　　　之小三角形積與截積二十四丈相加
　　　　　得四十九丈為所截之三角形積乃用
　　　　　三角形從上段截三角積法算之而得
　　　　　所截之闊焉如圖甲乙丙丁梯形增作
　　　　　三角形為子乙丙其上闊甲丁與下闊
　　　　　乙丙相減所餘為乙戊己丙而乙戊己
　　　　　丙與甲戊之比即同於甲丁與子丑之
　　　　　比得子丑為小三角形之中長以子丑
　　　　　與等甲戊之丑寅相加得子寅為大三
　　　　　角形之中長又子甲丁三角形積與甲
　　　　　壬癸丁斜方形截積相加得子壬癸三
　　　　　角形積即子乙丙大三角形從上段截
　　　　　子壬癸三角形積也
設如梯形長十二丈上闊五丈下闊十一丈今自下
　叚截積七十二丈問截長闊各幾何
　　　　　法以長十二丈為一率上闊五丈與下
　　　　　闊十一丈相減餘六丈為二率以截積
　　　　　七十二丈倍之得一百四十四丈為三
　　　　　率求得四率七十二丈乃以下闊十一
　　　　　丈自乗得一百二十一丈内減所得四
　　　　　率七十二丈餘四十九丈開方得七丈
　　　　　即所截之闊既得所截之闊則以上下
　　　　　兩闊相減之較六丈為一率長十二丈
　　　　　為二率截闊七丈與下闊十一丈相減
　　　　　餘四丈為三率求得四率八丈即所截
　　　　　之長也如圖甲乙丙丁梯形甲戊長十
　　　　　二丈甲丁上闊五丈與戊己等乙丙下
　　　　　闊十一丈乙戊與己丙兩段為上下兩
　　　　　闊相減之較六丈庚乙丙辛梯形為截
　　　　　積七十二丈是故甲戊總長與乙戊己
　　　　　丙上下兩闊之較之比應同於庚壬截
　　　　　長與乙壬癸丙中下兩闊之較之比然
　　　　　無庚壬之數故將截積倍之為庚壬截
　　　　　長與庚辛乙丙中下兩闊之和相乗之
　　　　　長方形為三率所得四率卽乙壬癸丙
　　　　　中下兩闊之較與庚辛乙丙中下兩闊
　　　　　之和相乗之長方形也又乙壬癸丙中
　　　　　下兩闊之較與庚辛乙丙中下兩闊之
　　　　　和相乗之積與庚辛乙丙中下兩闊之
　　　　　數各自乗相減之餘積等故以所得四
　　　　　率長方形積與乙丙自乗方積相減即
　　　　　餘庚辛自乗方積開方而得庚辛為所
　　　　　截之闊也
設如梯形長一百二十尺上闊二十尺下闊八十尺
　今自一邊截勾股積四百五十尺問截長闊各幾
　何
　　　　　法以長一百二十尺為一率上闊二十
　　　　　尺與下闊八十尺相減餘六十尺折半
　　　　　得三十尺為二率截積四百五十尺倍
　　　　　之得九百尺為三率求得四率二百二
　　　　　十五尺開方得一十五尺為所截之闊
　　　　　既得所截之闊則以上下兩闊相減折
　　　　　半之三十尺為一率長一百二十尺為
　　　　　二率截闊十五尺為三率求得四率六
　　　　　十尺為所截之長也如圖甲乙丙丁梯
　　　　　形甲丁上闊二十尺與戊己等乙丙下
　　　　　闊八十尺甲戊長一百二十尺乙戊為
　　　　　上下闊相減折半之三十尺庚乙辛為
　　　　　所截勾股積四百五十尺甲乙戊勾股
　　　　　形與庚乙辛勾股形為同式形故立算
　　　　　與勾股形從上段截勾股積之法相同
　　　　　也
設如梯形長一百二十尺上闊四十尺下闊八十尺
　今自一邊截斜方形積四千二百尺問截上闊下
　闊各幾何
　　　　　法以上闊四十尺與下闊八十尺相減
　　　　　餘四十尺折半得二十尺為所截斜方
　　　　　形上闊與下闊之較又以截積四千二
　　　　　百尺倍之得八千四百尺以長一百二
　　　　　十尺餘之得七十尺為所截斜方形上
　　　　　闊與下闊之和内減上闊下闊之較二
　　　　　十尺餘五十尺折半得二十五尺為上
　　　　　闊加較二十尺得四十五尺為下闊也
　　　　　如圖甲乙丙丁梯形甲丁為上闊四十
　　　　　尺與戊己等乙丙為下闊八十尺甲戊
　　　　　為長一百二十尺甲乙辛庚為所截斜
　　　　　方形積四千二百尺倍之成壬癸辛庚
　　　　　長方形乙戊為所截斜方形上下兩闊
　　　　　之較今以甲戊長除壬癸辛庚長方積
　　　　　得癸辛為上下兩闊之和内減乙戊上
　　　　　下兩闊之較餘癸乙與戊辛折半得戊
　　　　　辛與甲庚等即所截斜方形之上闊加
　　　　　乙戊上下兩闊之較得乙辛即所截斜
　　　　　方形之下闊也
設如三角形小腰邊二十丈大腰邊三十四丈底邊
　四十二丈面積三百三十六丈今欲平分面積一
　半與原三角形為同式形問所截三邊各幾何
　　　　　法以原面積三百三十六丈為一率原
　　　　　面積折半得一百六十八丈為二率底
　　　　　邊四十二丈自乗得一千七百六十四
　　　　　丈為三率求得四率八百八十二丈開
　　　　　方得二十九丈六尺九寸八分四釐八
　　　　　豪有餘為所截之底邊乃以全底邊四
　　　　　十二丈為一率大腰邊三十四丈為二
　　　　　率所截之底邊二十九丈六尺九寸八
　　　　　分四釐八豪有餘為三率求得四率二
　　　　　十四丈零四寸一分六釐二豪有餘為
　　　　　所截之大腰邊仍以全底邊四十二丈
　　　　　為一率小腰邊二十丈為二率所截之
　　　　　底邊二十九丈六尺九寸八分有餘為
　　　　　三率求得四率十四丈一尺四寸二分
　　　　　一釐三豪有餘即所截之小腰邊也如
　　　　　圖甲乙丙三角形平分面積一半成丁
　　　　　戊丙三角形此兩三角形既為同式形
　　　　　則甲乙丙三角形之面積與丁戊丙三
　　　　　角形之面積之比同於各邊各自乗之
　　　　　正方面積與所截各邊各自乗之正方
　　　　　面積之比故以甲乙丙三角形面積為
　　　　　一率丁戊丙三角形面積為二率乙丙
　　　　　底邊自乗如乙己庚丙正方面為三率
　　　　　所得四率即戊丙截底自乗如戊辛壬
　　　　　丙正方面故開方得戊丙也既得戊丙
　　　　　則乙丙與甲丙之比同於戊丙與丁丙
　　　　　之比又乙丙與甲乙之比同於戊丙與
　　　　　丁戊之比俱為相當比例四率也若取
　　　　　原積三分之一或幾分之幾者則將其
　　　　　積以其分數歸之比例並同
　　　　　又法以乙丙邊四十二丈自乗折半開
　　　　　方即得戊丙邊甲丙邊自乗折半開方
　　　　　即得丁丙邊甲乙邊自乗折半開方即
　　　　　得丁戊邊此即面與面比線與線比之
　　　　　理也
　　　　　又法設全積為一尺半積為五十寸乃
　　　　　以五十寸開方得七寸零七釐一豪零
　　　　　　六忽而以各邊之數乗之即得各邊所
　　　　　　截之數葢全積為一尺其全邊亦為一
　　　　　　尺半積為五十寸其截邊為七寸零七
　　　　　　釐一豪零六忽今以一尺與全邊之比
　　　　　　即同於七寸零七釐一豪零六忽與截
　　　　　　邊之比又因一尺為一率故省一率之
　　　　　　除止用乗而即得也若取幾分之一者
　　　　　　皆倣此類推之
設如大小兩正方面積共四百一十尺大正方邊比
　小正方邊多六尺問兩正方邊及面積各幾何
　　　　　　法以兩正方面積共四百一十尺倍之
　　　　　　得八百二十尺又以多六尺自乗得三
　　　　　　十六尺與倍共積八百二十尺相減餘
　　　　　　七百八十四尺開方得二十八尺為大
　　　　　　小兩正方邊之和加大正方比小正方
　　　　　　每邊所多六尺得三十四尺折半得十
　　　　　　七尺為大正方之邊内減六尺餘十一
　　　　　　尺為小正方之邊以大正方邊十七尺
　　　　　　自乗得二百八十九尺為大正方之面
　　　　　　積以小正方邊十一尺自乗得一百二
　　　　　　十一尺為小正方之面積也如圖甲乙
　　　　　　丙丁一大正方形丁戊己庚一小正方
　　　　　　形戊丙為兩正方邊之較試以兩正方
　　　　　　之共積倍之則得甲辛壬庚一正方形
　　　　　　仍餘癸子丙戊兩正方邊之較自乗之
　　　　　　一正方形葢癸丑壬己正方形與甲乙
　　　　　　丙丁正方形等乙辛丑子正方形與丁
　　　　　　戊己庚正方形等其中疊一癸子丙戊
　　　　　　正方形即戊丙較自乗之積故以戊丙
　　　　　　較自乗與所倍共積相減即得甲辛壬
　　　　　　庚正方形開方得甲庚為兩正方邊之
　　　　　　和加較折半得丁丙為大正方邊内減
　　　　　　戊丙較得丁戊為小正方邊既得方邊
　　　　　　則各自乗即得各面積矣
　　　　　　又法以兩正方邊之較六尺自乗得三
　　　　　　十六尺與兩正方共積四百一十尺相
　　　　　減餘三百七十四尺折半得一百八十
　　　　　七尺為長方積以兩正方邊之較六尺
　　　　　為長闊之較用帶縱較數開方法算之
　　　　　得闊十一尺為小正方之邊加較六尺
　　　　　得十七尺為大正方之邊也如圖甲乙
　　　　　丙丁一大正方形丁戊己庚一小正方
　　　　　形戊丙為兩正方邊之較以戊丙邊較
　　　　　自乗得辛壬丙戊一正方形與共積相
　　　　　減餘甲乙壬辛己庚磬折形如以癸乙
　　　　　壬辛長方形移於庚己子丑即戊甲癸
　　　　　子丑一長方形折半得丁戊子丑一長
　　　　　方形庚丑與戊丙等即長闊之較故用
　　　　　帶縱較數開方法算之得丁戊闊即小
　　　　　方邊加庚丑較得丁丑與丁丙等即大
　　　　　方邊也
設如大小兩正方面積共六百一十七尺大小兩正
　方邊共三十五尺問大小兩正方邊及面積各幾
　何
　　　　　法以兩正方面積共六百一十七尺倍
　　　　　之得一千二百三十四尺又以兩正方
　　　　　邊共三十五尺自乗得一千二百二十
　　　　　五尺與倍共積一千二百三十四尺相
　　　　　減餘九尺開方得三尺為大小兩正方
　　　　　邊之較與共邊三十五尺相加得三十
　　　　　八尺折半得十九尺為大正方之邊内
　　　　　減兩正方邊之較三尺餘十六尺為小
　　　　　正方之邊以大正方邊十九尺自乗得
　　　　　三百六十一尺為大正方之面積以小
　　　　　正方邊十六尺自乗得二百五十六尺
　　　　　為小正方之面積也如圖甲乙丙丁一
　　　　　大正方形丁戊己庚一小正方形甲庚
　　　　　為兩正方邊之和戊丙為兩正方邊之
　　　　　較試以兩正方之共積倍之則得甲辛
　　　　　壬庚正方形而多癸子丙戊較自乗之
　　　　　一正方形故以甲庚共邊自乗得甲辛
　　　　　壬庚正方形與倍共積相減卽餘癸子
　　　　　　丙戊一小正方形開方得戊丙即兩正
　　　　　　方邊之較與兩正方邊之和相加折半
　　　　　　得丁丙為大正方邊内減戊丙較得丁
　　　　　　戊為小正方邊旣得方邊則各自乗卽
　　　　　　得各面積矣
　　　　　　又法以兩正方邊之和三十五尺自乗
　　　　　　得一千二百二十五尺内減兩正方共
　　　　　　積六百一十七尺餘六百零八尺折半
　　　　　　得三百零四尺為長方積以兩正方邊
　　　　　　之和三十五尺為長闊和用帶縱和數
　　　　　　開方法算之得闊十六尺為小正方之
　　　　　　邊與共積三十五尺相減餘十九尺為
　　　　　　大正方之邊也如圖甲乙丙丁一大正
　　　　　　方形戊己庚辛一小正方形以共邊自
　　　　　　乗得壬癸子丑一正方形内減與甲乙
　　　　　　丙丁大正方形相等之寅癸卯辰一正
　　　　　　方形又減與戊己庚辛小正方形相等
　　　　　　之午辰己丑一正方形餘壬寅辰午與
　　　　　　辰卯子己二長方形折半得壬寅辰午
　　　　　　一長方形其壬午長與甲乙大方邊等
　　　　　　壬寅闊與戊己小方邊等兩正方之共
　　　　　　邊卽長闊之和故用帶縱和數開方法
　　　　　　算之得闊為小方邊得長為大方邊也
設如大小兩正方形大正方邊比小正方邊多七尺
　大正方積比小正方積多三百四十三尺問大小
　兩正方邊各幾何
　　　　　　法以大正方積比小正方積所多三百
　　　　　　四十三尺用大正方邊比小正方邊所
　　　　　　多七尺除之得四十九尺為大小兩正
　　　　　　方邊之和加兩正方邊之較七尺得五
　　　　　　十六尺折半得二十八尺為大正方之
　　　　　　邊與共邊四十九尺相減餘二十一尺
　　　　　　為小正方之邊也如圖甲乙丙丁一大
　　　　　　正方形戊己庚辛一小正方形試於甲
　　　　　　乙丙丁大正方形内作與戊己庚辛相
　　　　　　等之甲壬癸子小正方形則壬乙丙丁
　　　　　　子癸磬折形即大正方比小正方所多
　　　　　　之積引而長之成壬乙丑寅一長方形
　　　　　　其壬乙闊即兩正方邊之較乙丑長卽
　　　　　　兩正方邊之和故以壬乙兩正方邊之
　　　　　　較除之得乙丑兩正方邊之和以乙丑
　　　　　　與丁乙相加折半得乙丙為大正方形
　　　　　　之邊將乙丙與乙丑共邊相減餘丙丑
　　　　　　與子癸等卽戊己為小正方形之邊也
設如大小兩正方形共邊三十一尺大正方積比小
　正方積多一百五十五尺問大小兩正方邊各幾
　何
　　　　　　法以大正方積比小正方積所多一百
　　　　　　五十五尺用共邊三十一尺除之得五
　　　　　　尺為大小兩正方邊之較與共邊三十
　　　　　　一尺相加得三十六尺折半得十八尺
　　　　　　為大正方之邊與共邊三十一尺相減
　　　　　　餘十三尺為小正方之邊也如圖甲乙
　　　　　　丙丁一大正方形戊己庚辛一小正方
　　　　　形試於甲乙丙丁大正方形内作與戊
　　　　　己庚辛相等之甲壬癸子小正方形則
　　　　　壬乙丙丁子癸磬折形即大正方比小
　　　　　正方所多之積引而長之成壬乙丑寅
　　　　　長方形其乙丑長即兩正方邊之和其
　　　　　壬乙闊即兩正方邊之較故以乙丑兩
　　　　　正方邊之和除之得壬乙與乙丑相加
　　　　　折半得乙丙為大正方形之邊以乙丙
　　　　　與乙丑相減餘丙丑與子癸等即戊己
　　　　　為小正方形之邊也
設如大小兩正方形共積一百三十尺大正方積比
　小正方積多三十二尺問大小兩正方邊各幾何
　　　　　法以大正方積比小正方積所多三十
　　　　　二尺與共積一百三十尺相減餘九十
　　　　　八尺折半得四十九尺為小正方之積
　　　　　開方得七尺為小正方之邊又以小正
　　　　　方積四十九尺與大正方積比小正方
　　　　　積多三十二尺相加得八十一尺為大
　　　　　正方之積開方得九尺為大正方之邊
　　　　　也如圖甲乙丙丁一大正方形戊己庚
　　　　　辛一小正方形試於甲乙丙丁大正方
　　　　　形内作與戊己庚辛相等之壬癸丙子
　　　　　小正方形則甲乙癸壬子丁磬折形即
　　　　　大正方比小正方所多之積以此磬折
　　　　　形積與兩正方形之共積相減餘壬癸
　　　　　丙子與戊己庚辛兩小正方形折半得
　　　　　戊己庚辛一小正方形故開方得戊己
　　　　　為小方邊又以戊己庚辛相等之壬癸
　　　　　丙子小正方形積與甲乙癸壬子丁磬
　　　　　折形積相加即得甲乙丙丁大正方形
　　　　　故開方得甲乙為大方邊也
設如不等三正方形共積三百八十一尺大方邊比
　次方邊多三尺次方邊比小方邊多三尺問三方
　邊各幾何
　　　　　法以大方邊比次方邊所多三尺與次
　　　　　方邊比小方邊所多三尺相加得六尺
　　　　　　為大方邊比小方邊所多之較自乗得
　　　　　　二十六尺又以次方邊比小方邊所多
　　　　　　三尺自乗得九尺兩數相併得四十五
　　　　　　尺與共積三百八十一尺相減餘三百
　　　　　　三十六尺三因之得一千零八尺為長
　　　　　　方積以大方邊比小方邊多六尺倍之
　　　　　　得十二尺又以次方邊比小方邊多三
　　　　　　尺倍之得六尺兩數相併得十八尺為
　　　　　　長闊之較用帶縱較數開方法算之得
　　　　　　闊二十四尺三歸之得八尺為小正方
　　　　　　形之邊加次方邊比小方邊多三尺得
　　　　　　十一尺為次正方形之邊又加大方邊
　　　　　　比次方邊多三尺得十四尺為大正方
　　　　　　形之邊也如圖甲乙丙丁一大正方形
　　　　　　戊己庚辛一次正方形壬癸子丑一小
　　　　　　正方形試於甲乙丙丁大正方形内作
　　　　　　與壬癸子丑相等之寅乙卯辰小正方
　　　　　　形則辰己即大正方邊比小正方邊所
　　　　　多之較又於戊己庚辛次正方形内作
　　　　　與壬癸子丑相等之午己未申小正方
　　　　　形則申酉即次正方邊比小正方邊所
　　　　　多之較以辰己自乗得辰己丁戌一正
　　　　　方形以申酉自乗得申酉辛亥一正形
　　　　　形以所得兩正方形之共積與三正方
　　　　　形之共積相減則餘寅乙卯辰午己未
　　　　　申壬癸子丑三小正方形及甲寅辰戌
　　　　　辰卯丙己戊午申亥申未庚酉四長方
　　　　　形又試將此所餘三小正方形及四長
　　　　　方形之積共作壬癸乾坎一長方形加
　　　　　三倍卽成艮癸乾震一大長方形其艮
　　　　　癸闊為壬癸小方邊之三倍與癸巽等
　　　　　巽乾卽長闊之較而巽離乃辰己與甲
　　　　　寅相併之數為大方邊比小方邊所多
　　　　　之較之二倍離乾乃申酉與戊午相併
　　　　　之數為次方邊比小方邊所多之較之
　　　　　二倍故以大方邊與小方邊之較倍之
　　　　　得巽離又以次方邊與小方邊之較亦
　　　　　倍之得離乾巽離與離乾相併得巽乾
　　　　　為長闊之較用帶縱較數開方法算之
　　　　　得艮癸闊三歸之得壬癸為小正方形
　　　　　之邊加次方邊比小方邊所多之較卽
　　　　　得次正方形之邊又加大方邊比次方
　　　　　邊所多之較卽得大正方形之邊也
設如甲乙丙丁不等邊無直角四邊形甲乙邊十尺
　甲丁邊十七尺丁丙邊二十八尺乙丙邊三十五
　尺自丁角至乙角斜線二十一尺問面積幾何
　　　　　法以丁乙斜線分為甲乙丁丁乙丙兩
　　　　　三角形算之先用甲乙丁三角形求得
　　　　　甲戊埀線八尺與乙丁二十一尺相乗
　　　　　折半得八十四尺為甲乙丁三角形之
　　　　　面積又用丁乙丙三角形求得丁己垂
　　　　　線一十六尺八寸與乙丙三十五尺相
　　　　　乗折半得二百九十四尺為丁乙丙三
　　　　　角形之面積以兩三角形之面積相併
　　　　　得三百七十八尺卽甲乙丙丁四邊形
　　　　　之面積也凡無法多邊形皆任以兩角
　　　　　作對角斜線分為幾三角形算之舊術
　　　　　四不等邊形分為兩段一為勾股形一
　　　　　為斜方形葢必有二平行線然後可算
　　　　　若此法非二平行線者則必分為丁己
　　　　　丙與丁甲庚二勾股形甲乙己庚一斜
　　　　　方然後可算不如分為兩三角形算之
　　　　　為簡㨗而密合也
設如甲乙丙三角形面積三百八十四尺乙丙底邊
　二十二尺今自甲角將原積平分為二問每分底
　邊幾何
　　　　　法以乙丙底邊三十二尺折半得十六
　　　　　尺卽每分底邊之數也葢自甲至乙丙
　　　　　線上作甲戊垂線則甲丁乙甲丁丙兩
　　　　　三角形同以甲戊為髙即為二平行線
　　　　　内同底兩三角形其面積必等(見幾何/原本三)
　　　　　(卷第/十節)故甲丁乙甲丁丙兩三角形積為
　　　　　相等而各得甲乙丙三角形積之一半
　　　　　也如分三分或四分者倣此類推
設如甲乙丙丁二平行線無直角四邊形甲乙邊八
　丈丙丁邊十二丈面積一百六十丈今將原積分
　為四分問每分截邊幾何
　　　　　法以甲乙八丈與丙丁十二丈相加得
　　　　　二十丈四歸之得五丈即每分所截之
　　　　　邊乃自甲量至戊得五丈自戊至丙作
　　　　　戊丙線成甲戊丙三角形為第一分又
　　　　　從丙量至己得五丈自戊至己作戊己
　　　　　線成丙戊己三角形為第二分又從己
　　　　　量至庚得五丈自戊至庚作戊庚線成
　　　　　己戊庚三角形為第三分又自庚至丁
　　　　　餘二丈自戊至乙餘三丈庚丁與戊乙
　　　　　相併亦得五丈成戊庚丁乙斜方形即
　　　　　為第四分也葢甲乙與丙丁二線既為
　　　　　平行自乙至辛作乙辛垂線則三三角
　　　　　形與一斜方形同以乙辛為高其邊線
　　　　　既等則所得各形之面積亦必相等而
　　　　　各為四邊形面積之四分之一也
設如甲乙丙丁戊不等邊無直角五邊形面積一十
　九丈九十八尺甲乙邊二丈五尺乙丙邊三丈九
　尺丙丁邊六丈丁戊邊一丈五尺甲戊邊四丈一
　尺自甲角至丙角斜線五丈六尺自甲角至丁角
　斜線五丈二尺今自甲角將面積平分為三分問
　截各邊幾何
　　　　　法以面積十九丈九十八尺三分之每
　　　　　分得六丈六十六尺乃以甲丙甲丁二
　　　　　斜線分為甲乙丙甲丙丁甲丁戊三三
　　　　　角形算之用三角形求面積法求得甲
　　　　　乙丙三角形面積四丈二十尺甲丙丁
　　　　　三角形面積一十三丈四十四尺甲丁
　　　　　戊三角形面積二丈三十四尺因甲乙
　　　　　丙甲丁戊兩三角形面積俱不足一分
　　　　　所應得之數而甲丙丁三角形面積又
　　　　　過一分所應得之數故先以甲乙丙三
　　　　　角形面積四丈二十尺與每分所應得
　　　　　六丈六十六尺相減餘二丈四十六尺
　　　　　卽第一分應得甲乙丙三角形面積外
　　　　　又截甲丙丁三角形以補之之數乃以
　　　　　甲丙丁三角形面積一十三丈四十四
　　　　　尺為一率所應截之二丈四十六尺為
　　　　　二率丙丁邊六丈為三率求得四率一
　　　　　丈零九寸八分有餘為甲丙丁三角形
　　　　　補甲乙丙三角形分數之邊如丙己乃
　　　　　自甲至己作甲己線成甲乙丙己不等
　　　　　邊四邊形為第一分又以甲丙丁三角
　　　　　形面積一十三丈四十四尺為一率每
　　　　　分所應得六丈六十六尺為二率丙丁
　　　　　邊六丈為三率求得四率二丈九尺七
　　　　　寸三分有餘為甲丙丁三角形内應得
　　　　　一分之邊如己庚又自甲至庚作甲庚
　　　　　線成甲己庚三角形為第二分餘甲庚
　　　　　丁戊不等邊四邊形即第三分此三分
　　　　　之面積俱為相等也葢兩形同髙者其
　　　　　面積之比例同於其底邊之比例故以
　　　　　甲丙丁三角形面積與甲丙己三角形
　　　　　截積之比同於丙丁與丙己之比而得
　　　　　甲丙己三角形面積為二丈四十六尺
　　　　　與甲乙丙三角形面積四丈二十尺相
　　　　　加得六丈六十六尺又甲丙丁三角形
　　　　　面積與甲己庚三角形面積之比同於
　　　　　丙丁與己庚之比而得甲己庚三角形
　　　　　面積六丈六十六尺則所餘甲庚丁戊
　　　　　四邊形面積亦必為六丈六十六尺若
　　　　　以甲丁戊三角形面積二丈三十四尺
　　　　　與每分六丈六十六尺相減餘四丈三
　　　　　十二尺卽甲庚丁三角形面積乃以甲
　　　　　丙丁三角形面積與甲庚丁三角形面
　　　　　積之比同於丙丁與庚丁之比而得庚
　　　　　丁一丈九尺二寸八分有餘與丙己己
　　　　　庚相加得六丈以合丙丁原數也
　
　
　
　
　
　
　
　
　
　
　
　
　
　
　
御製數理精蘊下編卷十九
　欽定四庫全書
御製數理精藴下編卷二十
　　面部十
　　　曲線形
　　曲線形
設如圜徑一尺二寸問周幾何
　　　　　法用周徑定率比例以徑數一○○○
　　　　　○○○○○為一率周數三一四一五
　　　　　九二六五為二率今所設之圜徑一尺
　　　　　二寸為三率求得四率三尺七寸六分
　　　　　九釐九豪一絲一忽一微八纖卽所求
　　　　　之圜之周數也葢圜之數竒零不盡立
　　　　　法必自方數始是故圜内容形屢求勾
　　　　　股至億萬邊圜外切形屢求勾股至億
　　　　　萬邊内外凑集使圜周變為直線精密
　　　　　已極始為得之爰設圜徑為一而圜周
　　　　　得三一四一五九二六五有餘是為定
　　　　　率故以圜徑一與圜周三一四一五九
　　　　　二六五之比卽同於今所設之圜徑一
　　　　　尺二寸與今所得之圜周三尺七寸六
　　　　　分九釐九豪一絲一忽一㣲八纖之比
　　　　　也
　　　　　又周徑定率比例以徑數一一三為一
　　　　　率周數三五五為二率今所設之圜徑
　　　　　一尺二寸為三率求得四率三尺七寸
　　　　　六分九釐九豪一絲一忽五微有餘為
　　　　　圜之周數也葢以徑一周三一四一五
　　　　　九二六五之定率約之徑一一三周得
　　　　　三五四九九九九六九有餘進而為三
　　　　　五五則周數微大故今所得圜周亦微
　　　　　大然止在忽微之間耳
　　　　　又周徑定率比例以徑數七為一率周
　　　　　數二十二為二率今所設之圜徑一尺
　　　　　二寸為三率求得四率三尺七寸七分
　　　　　一釐四豪二絲八忽五㣲七纖有餘為
　　　　　圜之周數也葢以徑一周三一四一五
　　　　　九二六五之定率約之徑七周得二一
　　　　　九九一一四八五有餘進而為二二則
　　　　　周數大而所得周數亦大至於舊術徑
　　　　　一圍三乃圜内容六等邊形之共度實
　　　　　小於圜之周線故徑一則圍三有餘圍
　　　　　三則徑一不足也
設如圜周一丈五尺問徑幾何
　　　　　法用周徑定率比例以周數三一四一
　　　　　五九二六五為一率徑數一○○○○
　　　　　○○○○為二率今所設之圜周一丈
　　　　　五尺為三率求得四率四尺七寸七分
　　　　　四釐六豪四絲八忽二㣲有餘即所求
　　　　　之圜之徑數也葢前法有徑求周故以
　　　　　定率之徑與定率之周為比卽如今所
　　　　　設之徑與今所得之周為比此法有周
　　　　　求徑故以定率之周與定率之徑為比
　　　　　卽如今所設之周與今所得之徑為比
　　　　　也
　　　　　又周徑定率比例以周數一○○○○
　　　　　○○○○為一率徑數三一八三○九
　　　　　八八為二率今所設之圜周一丈五尺
　　　　　為三率求得四率四尺七寸七分四釐
　　　　　六豪四絲八忽二㣲為圜之徑數也葢
　　　　　圜周為三一四一五九二六五則圜徑
　　　　　為一○○○○○○○○若圜周為一
　　　　　○○○○○○○○則圜徑為三一八
　　　　　三○九八八其比例仍同也如以周數
　　　　　三五五為一率徑數一一三為二率今
　　　　　所設之圜周一丈五尺為三率亦得四
　　　　　率四尺七寸七分四釐六豪四絲七忽
　　　　　八微有餘為圜之徑數又或以周數二
　　　　　二為一率徑數七為二率今所設之圜
　　　　　周一丈五尺為三率則得四率四尺七
　　　　　寸七分二釐七豪二絲七忽二微有餘
　　　　　較之前法所得徑數稍小葢徑為七而
　　　　　周稍小於二二若周為二二徑必稍大
　　　　　於七今截而為七則徑數稍小故所得
　　　　　徑數亦稍小也
設如圜徑八寸問面積幾何
　　　　　法以圜徑八寸用徑求周法求得圜周
　　　　　二尺五寸一分三釐二豪七絲四忽一
　　　　　微二纖折半得一尺二寸五分六釐六
　　　　　豪二絲七忽零六纖與半徑四寸相乘
　　　　　得五十寸二十六分五十四釐八十二
　　　　　豪有餘卽圜之面積也葢圜之半徑線
　　　　　若與直角三角形之小邊線度等而圜
　　　　　之周界又與直角三角形之大邊線度
　　　　　等則此直角三角形之面積與圜形之
　　　　　面積相等(見幾何原本四/卷第二十一節)如甲乙丙丁
　　　　　圜形其戊丙半徑與己庚辛直角三角
　　　　　形之己庚小邊線度等而甲乙丙丁圜
　　　　　周界與己庚辛直角三角形之庚辛大
　　　　　邊線度等則此己庚辛三角形之面積
　　　　　即與甲乙丙丁圜形之面積相等是故
　　　　　以戊丙半徑相等之己庚與乙丙丁半
　　　　　周相等之庚壬相乗所得之癸壬庚己
　　　　　長方形(癸壬庚己長方形積即/與己庚辛三角形積等)卽為圜
　　　　　之面積也如以全周與全徑相乗則以
　　　　　四歸之亦得圜面積葢全徑為半徑之
　　　　　倍全周為半周之倍則全周全徑相乗
　　　　　之積必大於半周半徑相乗之積四倍
　　　　　為隔一位相加之比例故全周與全徑
　　　　　相乗以四歸之而得圜面積也
　　　　　又法用方邊圜徑相等方積圜積不同
　　　　　之定率比例以方積一○○○○○○
　　　　　○○為一率圜積七八五三九八一六
　　　　　為二率今所設之圜徑八寸自乗得六
　　　　　十四寸為三率求得四率五十寸二十
　　　　　六分五十四釐八十二豪有餘即圜之
　　　　　面積也此法葢因圜徑方邊相等圜積
　　　　　方積不同故以圜徑自乗作方積定為
　　　　　面與面之比例如子寅圜徑為一○○
　　　　　○○則其自乗之辰己午未正方積為
　　　　　一○○○○○○○○而圜徑一○○
　　　　　○○所得之子丑寅卯圜面積為七八
　　　　　五三九八一六故以子寅圜徑一○○
　　　　　○○自乗之辰己午未正方積一○○
　　　　　○○○○○○與子寅圜徑所得之子
　　　　　丑寅卯圜面積七八五三九八一六之
　　　　　比即同於今所設之甲丙圜徑八寸自
　　　　　乗之戊己庚辛正方積六十四寸與今
　　　　　所得之甲乙丙丁圜面積五十寸二十
　　　　　六分五十四釐八十二豪有餘之比也
　　　　　又法用圜積方積相等圜徑方邊不同
　　　　　之定率比例以圜徑一○○○○○○
　　　　　○○為一率方邊八八六二二六九二
　　　　　為二率今所設之圜徑八寸為三率求
　　　　　得四率七寸零八釐九豪八絲一忽五
　　　　　微四纖有餘為與圜面積相等之正方
　　　　　形每邊之數自乗得五十寸二十六分
　　　　　五十四釐八十二豪有餘即圜之面積
　　　　　也此法葢以圜積方積設為相等使圜
　　　　　徑與方邊不同先定為線與線之比例
　　　　　既得線而後自乗之為面也如子寅圜
　　　　　徑一○○○○○○○○其所得之積
　　　　　開方則得八八六二二六九二即為辰
　　　　　己午未正方之每邊是以子丑寅卯圜
　　　　　面積與辰己午未方面積為相等故子
　　　　　寅圜徑一○○○○○○○○與辰己
　　　　　方邊八八六二二六九二之比即同於
　　　　　今所設之甲丙圜徑八寸與今所得之
　　　　　戊己方邊七寸零八釐九豪八絲一忽
　　　　　五微四纖之比既得戊己方邊自乗得
　　　　　戊己庚辛方面積即與甲乙丙丁圜面
　　　　　積為相等也
　　　　　又法用方周圜周定率比例以方周數
　　　　　四五二為一率圜周數三五五為二率
　　　　　圜徑八寸自乗得六十四寸為三率求
　　　　　得四率五十寸二十六分五十四釐八
　　　　　十六豪有餘即圜之面積也此法葢因
　　　　　方周與圜周之比同於方積與圜積之
　　　　　比(見算法原本二/卷第二十八節)如子丑圜徑為一一
　　　　　三則子丑圜周為三五五寅卯辰己正
　　　　　方邊與圜徑同亦為一一三則寅卯辰
　　　　　己方周為四五二(方邊一一三以四/因之則得四五二)試
　　　　　以正方面之午丑半徑為高寅卯辰己
　　　　　方周為底作一午丑未申長方形則比
　　　　　寅卯辰己正方形之面積大一倍又以
　　　　　圜面之午丑半徑為高子丑圜周為底
　　　　　作一午丑酉戌長方形則比子丑圜形
　　　　　之面積亦大一倍此兩長方形同以午
　　　　　丑為高故此兩長方面積之比例必同
　　　　　於兩底邊丑未與丑酉之比例且全與
　　　　　全之比例又同於半與半之比例故方
　　　　　積與圜積之比例亦必同於兩底邊丑
　　　　　未與丑酉之比例矣夫丑未即寅卯辰
　　　　　己方周丑酉即子丑圜周故以方周四
　　　　　五二與圜周三五五之比即同於今所
　　　　　設之甲丙圜徑自乗之戊己庚辛正方
　　　　　積與今所得之甲乙丙丁圜面積之比
　　　　　也
　　　　　又法以十四分為一率十一分為二率
　　　　　圜徑八寸自乗得六十四寸為三率求
　　　　　得四率五十寸二十八分五十七釐一
　　　　　十四豪有餘為圜之面積也此法亦係
　　　　　方周與圜周之比同於方積與圜積之
　　　　　比葢圜徑七則圜周為二二半之得一
　　　　　一方邊七則方周為二八半之得一四
　　　　　故以十四分與十一分之比亦同於今
　　　　　所設圜徑自乗之方積與今所得圜面
　　　　　積之比也然所得之面積過大者因徑
　　　　　七圍二十二之定率其周既大故所得
　　　　　之圜積亦大也舊術圜積得方積四分
　　　　　之三求積則以圜徑自乗四分損一得
　　　　　圜積求徑則以圜積三分益一開方得
　　　　　圜徑此仍以徑一圍三立法故徑求積
　　　　　所得之數必小積求徑所得之數必大
　　　　　也
設如圜周六尺六寸問面積幾何
　　　　　法以圜周六尺六寸用圜周求徑法求
　　　　　得圜徑二尺一寸零八豪四絲五忽二
　　　　　微有餘折半得一尺零五分零四豪二
　　　　　絲二忽六微有餘與半周三尺三寸相
　　　　　乗得三尺四十六寸六十三分九十四
　　　　　釐五十八豪有餘即圜之面積也
　　　　　又法用圜周方積與圜積定率比例以
　　　　　圜周方積一○○○○○○○○為一
　　　　　率圜積七九五七七四七為二率今所
　　　　　設之圜周六尺六寸自乗得四十三尺
　　　　　五十六寸為三率求得四率三尺四十
　　　　　六寸六十三分九十四釐五十九豪有
　　　　　餘即圜之面積也此法葢以圜周自乗
　　　　　之正方積與圜積設為比例為面與面
　　　　　之比例也圜周為一○○○○則其自
　　　　　乗方積為一○○○○○○○○而圜
　　　　　周一○○○○所得之圜面積為七九
　　　　　　五七七四七有餘故以圜周一○○○
　　　　　　○自乗之方積一○○○○○○○○
　　　　　　與圜積七九五七七四七之比即同於
　　　　　　今所設之圜周六尺六寸自乗之方積
　　　　　　四十三尺五十六寸與今所得之圜面
　　　　　　積三尺四十六寸六十三分九十四釐
　　　　　　五十九豪有餘之比也舊術圜積為周
　　　　　　自乗方積十二分之一有圜周求積則
　　　　　　以圜周自乗以十二除之得圜積有圜
　　　　　　積求周則將圜積以十二因之開方得
　　　　　　圜周此仍以徑一圍三立法故周求積
　　　　　　所得之數必大積求周所得之數必小
　　　　　　也
設如圜面積六尺一十六寸問徑幾何
　　　　　　法用圜徑方邊相等圜積方積不同之
　　　　　　定率比例以圜積一○○○○○○○
　　　　　　○為一率方積一二七三二三九五四
　　　　　　為二率今所設之圜面積六尺一十六
　　　　　寸為三率求得四率七尺八十四寸三
　　　　　十一分五十五釐五十六豪六十四絲
　　　　　為與圜徑相等之正方邊之正方面積
　　　　　開方得二尺八寸零五豪六絲有餘即
　　　　　圜之徑數也葢圜積為七八五三九八
　　　　　一六則方積為一○○○○○○○○
　　　　　若圜積為一○○○○○○○○則方
　　　　　積為一二七三二三九五四其比例仍
　　　　　同故以圜積一○○○○○○○○為
　　　　　一率者即如以圜積七八五三九八一
　　　　　六為一率而以方積一二七三二三九
　　　　　五四為二率者即如以方積一○○○
　　　　　○○○○○為二率也
　　　　　又法用圜積方積相等圜徑方邊不同
　　　　　之定率比例以方邊一○○○○○○
　　　　　○○為一率圜徑一一二八三七九一
　　　　　六為二率今所設之圜面積六尺一十
　　　　　六寸開方得二尺四寸八分一釐九豪
　　　　　三絲四忽有餘為三率求得四率二尺
　　　　　八寸零五豪六絲二忽有餘即圜之徑
　　　　　數也此法亦以圜積方積設為相等使
　　　　　圜徑與方邊不同故以圜面積開方得
　　　　　方邊為線與線之比例葢方邊為八八
　　　　　六二二六九二則圜徑為一○○○○
　　　　　○○○○若方邊為一○○○○○○
　　　　　○○則圜徑為一一二八三七九一六
　　　　　其比例仍同故以方邊一○○○○○
　　　　　○○○為一率者即如以方邊八八六
　　　　　二二六九二為一率而以圜徑一一二
　　　　　八三七九一六為二率者即如以圜徑
　　　　　一○○○○○○○○為二率也
　　　　　又法用圜周方周定率比例以圜周三
　　　　　五五為一率方周四五二為二率今所
　　　　　設之圜面積六尺一十六寸為三率求
　　　　　得四率七尺八十四寸三十一分五十
　　　　　四釐九十二豪九十五絲有餘開方亦
　　　　　得二尺八寸零五豪六絲有餘為圜之
　　　　　徑數也
　　　　　又法以十一分為一率十四分為二率
　　　　　今所設之圜面積六尺一十六寸為三
　　　　　率求得四率七尺八十四寸開方得二
　　　　　尺八寸為圜之徑數也葢徑七圍二十
　　　　　二之定率其徑既小則方周與方積亦
　　　　　皆小故開方所得之圜徑亦小也
設如圜面積六尺一十六寸問周幾何
　　　　　法以圜面積六尺一十六寸用圜積求
　　　　　徑法求得圜徑二尺八寸零五豪六絲
　　　　　有餘又用圜徑求周法求得八尺七寸
　　　　　九分八釐二豪二絲有餘即圜之周數
　　　　　也
　　　　　又法用圜積與圜周方積定率比例以
　　　　　圜積一○○○○○○○○為一率圜
　　　　　周方積一二五六六三七○六二為二
　　　　　率今所設之圜面積六尺一十六寸為
　　　　　三率求得四率七十七尺四十寸八十
　　　　　八分四十三釐零一豪有餘開方得八
　　　　　尺七寸九分八釐二豪有餘即圜之周
　　　　　數也葢圜積為七九五七七四七則圜
　　　　　周自乗方積為一○○○○○○○○
　　　　　若圜積為一○○○○○○○○則圜
　　　　　周自乗方積為一二五六六三七○六
　　　　　二其比例仍同故以圜積一○○○○
　　　　　○○○○與圜周自乗方積一二五六
　　　　　六三七○六二之比即同於今所設之
　　　　　圜面積六尺一十六寸與今所得之圜
　　　　　周自乗方積七十七尺四十寸八十八
　　　　　分四十三釐零一豪之比既得圜周自
　　　　　乗方積開方即得圜周也
設如撱圜形(一音鴨/蛋形)大徑九尺小徑六尺問面積幾
　何
　　　　　法以大徑九尺與小徑六尺相乗得五
　　　　　十四尺為長方積乃用方邊圜徑相等
　　　　　　方積圜積不同之定率比例以方積一
　　　　　　○○○○○○○○為一率圜積七八
　　　　　　五三九八一六為二率今所得之大小
　　　　　　徑相乗之長方積五十四尺為三率求
　　　　　　得四率四十二尺四十一寸一十五分
　　　　　　零六十四豪即撱圜形之面積也葢圜
　　　　　　面積與撱圜面積之比同於圜外所切
　　　　　　之正方形積與撱圜形外所切之長方
　　　　　　積之比(見幾何原本八/卷第十二節)則圜外所切之
　　　　　　正方形積與圜面積之比亦必同於撱
　　　　　　圜形外所切之長方形積與撱圜面積
　　　　　　之比也如甲乙丙丁撱圜形甲丙大徑
　　　　　　九尺乙丁小徑六尺以大徑與小徑相
　　　　　　乗遂成戊己庚辛長方形此長方形積
　　　　　　與撱圜形積之比即同於正方積與圜
　　　　　　積之比故以定率之方積數為一率圜
　　　　　　積數為二率今所得之大小徑相乗之
　　　　　　長方積為三率求得四率為撱圜形之
　　　　　　面積也
設如撱圜形面積四十二尺四十一寸一十五分零
　六十四豪大徑九尺問小徑幾何
　　　　　　法用圜徑方邊相等圜積方積不同之
　　　　　　定率比例以圜積一○○○○○○○
　　　　　　○為一率方積一二七三二三九五四
　　　　　　為二率今所設之撱圜形面積四十二
　　　　　　尺四十一寸一十五分零六十四豪為
　　　　　　三率求得四率五十四尺為長方積以
　　　　　　大徑九尺除之得六尺即撱圜形之小
　　　　　　徑也葢方面積與圜面積之比既同於
　　　　　　長方面積與撱圜形面積之比則圜面
　　　　　　積與方面積之比亦必同於撱圜形面
　　　　　　積與長方面積之比也如甲乙丙丁撱
　　　　　　圜形用定率比例而得戊己庚辛長方
　　　　　　形其戊己長與甲丙大徑等其己庚闊
　　　　　　與乙丁小徑等故以大徑除之得小徑
　　　　　　也如有小徑求大徑則以所得長方積
　　　　　　用小徑除之而得大徑也
設如圓環形外周二十一尺三寸内周七尺一寸闊
　二尺二寸六分求面積幾何
　　　　　　法以外周二十一尺三寸與内周七尺
　　　　　　一寸相加得二十八尺四寸折半得一
　　　　　　十四尺二寸以闊二尺二寸六分乗之
　　　　　　得三十二尺零九寸二十分即圓環形
　　　　　　之面積也如圖甲乙丙丁圓環形甲乙
　　　　　　外周二十一尺三寸丙丁内周七尺一
　　　　　　寸甲丙與丁乙皆二尺二寸六分試依
　　　　　　甲乙大圜之戊乙半徑度與甲乙圜周
　　　　　　度作一己庚辛直角三角形其己庚小
　　　　　　邊與甲乙大圜之戊乙半徑等庚辛大
　　　　　　邊與大圜之周界等則己庚辛直角三
　　　　　　角形之面積與甲乙大圜之面積等又
　　　　　　依丙丁小圜之戊丁半徑截己庚辛三
　　　　　　角形之己庚小邊於壬又依丙丁小圜
　　　　　　周度作壬癸線與庚辛平行則成己壬
　　　　　　癸一小直角三角形其面積與丙丁小
　　　　　　圜之面積等如於己庚辛大三角形内
　　　　　　減己壬癸小三角形所餘癸辛庚壬斜
　　　　　　尖方形之面積必與甲乙丙丁圓環形
　　　　　　之面積等矣故如斜尖方形求積法以
　　　　　　如丙丁内周之壬癸與如甲乙外周之
　　　　　　庚辛相加折半得丑庚而以如丁乙闊
　　　　　　之壬庚乗之得子丑庚壬一長方形與
　　　　　　癸辛庚壬斜尖方形等即甲乙丙丁圓
　　　　　　環形之面積也
設如圓環形外徑二尺四寸内徑一尺二寸求面積
　幾何
　　　　　　法以外徑二尺四寸求得周七尺五寸
　　　　　　三分九釐八豪二絲有餘又以内徑一
　　　　　　尺二寸求得周三尺七寸六分九釐九
　　　　　　豪一絲有餘乃以内徑一尺二寸與外
　　　　　　徑二尺四寸相減餘一尺二寸折半得
　　　　　　六寸為圓環形之闊依前法算之得三
　　　　　　尺三十九寸二十九分二十釐有餘為
　　　　　　圓環形之面積也
　　　　　　又法以外徑二尺四寸自乗得五尺七
　　　　　　十六寸又以内徑一尺二寸自乗得一
　　　　　　尺四十四寸兩數相減餘四尺三十二
　　　　　　寸為方環面積乃用方積圜積定率比
　　　　　　例以方積一○○○○○○○○為一
　　　　　　率圜積七八五三九八一六為二率今
　　　　　　所得之方環面積四尺三十二寸為三
　　　　　　率求得四率三尺三十九寸二十九分
　　　　　　二十釐有餘即圓環形之面積也此法
　　　　　　葢以方環圓環為比例即如用方積圜
　　　　　　積定率為比例也分而言之則外徑自
　　　　　　乗與外大圜面積為比内徑自乗與内
　　　　　　小圜面積為比既得兩圜面積相減始
　　　　　　為圓環面積今以内外徑各自乗相減
　　　　　　即用方積圜積定率比例是合兩比例
　　　　　　而為一比例也
設如圓環形外周六尺六寸内周二尺二寸求面積
　幾何
　　　　　　法以外周六尺六寸求得徑二尺一寸
　　　　　　零八豪四絲有餘又以内周二尺二寸
　　　　　　求得徑七寸零二豪八絲有餘兩徑相
　　　　　　減餘一尺四寸零五豪六絲有餘折半
　　　　　　得七寸零二豪八絲有餘為圓環形之
　　　　　　闊依前法算之得三尺零八寸一十二
　　　　　　分三十二釐有餘即圓環形之面積也
　　　　　　又法以外周六尺六寸自乗得四十三
　　　　　　尺五十六寸内周二尺二寸自乗得四
　　　　　　尺八十四寸兩數相減餘三十八尺七
　　　　　　十二寸乃用圜周方積與圜積定率比
　　　　　　例以圜周方積一○○○○○○○○
　　　　　　為一率圜積七九五七七四七為二率
　　　　　　兩周自乗相減之餘三十八尺七十二
　　　　　　寸為三率求得四率三尺零八寸一十
　　　　　　二分三十九釐有餘即圓環形之面積
　　　　　　也此法葢以兩圜周自乗相減之餘積
　　　　　　與圓環積為比例卽如用圜周方積圜
　　　　　　積定率為比例也分而言之則外周自
　　　　　　乗與外大圜面積為比内周自乗與内
　　　　　　小圜面積為比既得兩圜面積相減始
　　　　　　為圓環面積今以内外周各自乗相減
　　　　　　即用圜周方積圜積定率比例是合兩
　　　　　　比例而為一比例也
設如圓環形面積四百六十二尺闊七尺求内外徑
　各幾何
　　　　　　法以闊七尺除圓環面積四百六十二
　　　　　　尺得六十六尺即内外周相併折半之
　　　　　　數為中周乃以周求徑法求得徑二十
　　　　　　一尺零八釐四豪五絲有餘為内外徑
　　　　　　相併折半之數為中徑加闊七尺得二
　　　　　　十八尺零八釐四豪五絲有餘卽外徑
　　　　　　中徑内減闊七尺餘一十四尺零八釐
　　　　　　四豪五絲有餘即内徑也如圖甲乙丙
　　　　　　丁圓環形其面積四百六十二尺甲丙
　　　　　　與丁乙皆七尺先所得之中周六十六
　　　　　　尺為戊己周次所得之中徑二十一尺
　　　　　　零八釐四豪五絲有餘為戊己徑其甲
　　　　　　戊與戊丙等丁己與己乙等故甲戊與
　　　　　　己乙兩段戊丙與丁己兩段皆與丁乙
　　　　　　及甲丙闊度等是以於中徑内加闊得
　　　　　　外徑減闊得内徑也
　　　　　　又法先用圜積方積定率比例以圜積
　　　　　　一○○○○○○○○為一率方積一
　　　　　　二七三二三九五四為二率圓環積四
　　　　　　百六十二尺為三率求得四率五百八
　　　　　　十八尺二十三寸六十六分六十七釐
　　　　　　有餘為方環積乃以闊七尺自乗得四
　　　　　　十九尺以四因之得一百九十六尺與
　　　　　　所得之方環積相減餘三百九十二尺
　　　　　　二十三寸六十六分六十七釐有餘四
　　　　　　歸之得九十八尺零五寸九十一分六
　　　　　　十六釐有餘以闊七尺除之得一十四
　　　　　　尺零八釐四豪五絲有餘為内圜徑加
　　　　　　倍闊十四尺得二十八尺零八釐四豪
　　　　　　五絲有餘為外圜徑也此法葢以圓環
　　　　　　積變為方環積卽如前法方環積變為
　　　　　　圓環積也如甲乙丙丁圓環形變為戊
　　　　　　己庚辛壬癸子丑方環形内減戊寅壬
　　　　　　辰卯已巳癸子午庚酉未丑申辛闊自
　　　　　　乗之四正方形餘寅卯癸壬癸巳午子
　　　　　　丑子酉申辰壬丑未四長方形四歸之
　　　　　　餘寅卯癸壬一長方形以寅壬闊除之
　　　　　　得壬癸長與丙丁内徑等加甲丙與丁
　　　　　　乙得甲乙即外徑也
設如圓環形面積三百零八尺闊七尺求内外周各
　幾何
　　　　　　法以闊七尺除圓環面積三百零八尺
　　　　　　得四十四尺為内外周相併折半之數
　　　　　　為中周又用徑求周法以徑數一○○
　　　　　　○○○○○○為一率周數三一四一
　　　　　　五九二六五為二率闊七尺為三率求
　　　　　　得四率二十一尺九寸九分一釐一豪
　　　　　　四絲有餘為内外周相減折半之數為
　　　　　　半較乃以半較二十一尺九寸九分一
　　　　　　釐一豪四絲有餘與中周四十四尺相
　　　　　　加得六十五尺九寸九分一釐一豪四
　　　　　　絲有餘卽外周數以半較二十一尺九
　　　　　　寸九分一釐一豪四絲有餘與中周四
　　　　　　十四尺相減餘二十二尺零八釐八豪
　　　　　　六絲有餘即内周數也如圖甲乙丙丁
　　　　　　圓環形其面積三百零八尺丁乙闊七
　　　　　　尺試依甲乙大圜之戊乙半徑度與甲
　　　　　　乙圜周度作一己庚辛直角三角形則
　　　　　　己庚辛三角形之面積與甲乙大圜之
　　　　　　面積等又依丙丁小圜之戊丁半徑截
　　　　　　己庚辛三角形之己庚小邊於壬又依
　　　　　　丙丁小圜周度作壬癸線與庚辛平行
　　　　　　則成己壬癸一小直角之三角形積乃
　　　　　　與丙丁小圜之面積等如於己庚辛大
　　　　　　三角形内減己壬癸小三角形所餘癸
　　　　　　辛庚壬斜尖方形之面積必與甲乙丙
　　　　　　丁圓環面積等矣而癸辛庚壬斜尖方
　　　　　　形積又與子丑庚壬長方形積等故以
　　　　　　如丁乙闊之壬庚除之得丑庚為内外
　　　　　　周相併折半之中周數又以寅庚全徑
　　　　　　與庚辛全周之比同於丁乙圓環闊(與/子)
　　　　　　(丑/等)與辛丑半較之比葢丁乙為内外徑
　　　　　　相減折半之較辛丑即内外周相減折
　　　　　　半之較為相當比例四率也既得辛丑
　　　　　　與丑卯等即辛庚外周大於丑庚中周
　　　　　　之較亦即癸壬内周(與卯/庚等)小於丑庚中
　　　　　　周之較故於中周加半較得外周減半
　　　　　　較得内周也
設如圓環形面積三尺三十六寸内周一尺一寸求
　外周及闊各幾何
　　　　　　法以内周一尺一寸用周求徑法求得
　　　　　　内徑三寸五分零一豪有餘又用周徑
　　　　　　求積法求得内周圜面積九寸六十二
　　　　　　分七十七釐五十豪有餘與圓環積三
　　　　　　尺三十六寸相加得三尺四十五寸六
　　　　　　十二分七十七釐五十豪有餘即外周
　　　　　　圓面積乃用圜積方積定率比例以圜
　　　　　　積一○○○○○○○○為一率方積
　　　　　　一二七三二三九五四為二率今所得
　　　　　　之外周圜面積三尺四十五寸六十二
　　　　　　分七十七釐五十豪有餘為三率求得
　　　　　　四率四尺四十寸零六分六十九釐一
　　　　　　十七豪有餘為外徑自乗之方積開方
　　　　　　得二尺零九分七釐七豪有餘即外徑
　　　　　　減去内徑三寸五分零一豪餘一尺七
　　　　　　寸四分七釐六豪折半得八寸七分三
　　　　　　釐八豪即圓環形之闊又用徑求周法
　　　　　　求得周六尺五寸九分零一豪有餘即
　　　　　　外周數也
設如圓環形面積三百八十四尺外周八十八尺求
　内周及闊各幾何
　　　　　　法以外周八十八尺用周求徑法求得
　　　　　　外徑二十八尺零一分一釐二豪有餘
　　　　　　又用周徑求積法求得外周圜面積六
　　　　　　百一十六尺二十四寸六十四分有餘
　　　　　　内減去圓環積三百八十四尺餘二百
　　　　　　三十二尺二十四寸六十四分有餘為
　　　　　　内周圜面積乃用圜積方積定率比例
　　　　　　以圜積一○○○○○○○○為一率
　　　　　　方積一二七三二三九五四為二率今
　　　　　　所得之内周圜面積二百三十二尺二
　　　　　　十四寸六十四分為三率求得四率二
　　　　　　百九十五尺七十寸五十二分九十九
　　　　　　釐五十豪有餘即内徑自乗之方積開
　　　　　　方得一十七尺一寸九分六釐有餘即
　　　　　　内徑與外徑二十八尺零一分一釐二
　　　　　　豪相減餘一十尺八寸一分五釐二豪
　　　　　　有餘折半得五尺四寸零七釐六豪即
　　　　　　圓環形之闊又用徑求周法求得周五
　　　　　　十四尺零二分二釐八豪有餘即内周
　　　　　　數也
設如圜徑一尺二寸今截弧矢形一段矢闊二寸四
　分求弦長幾何
　　　　　　法以矢闊二寸四分為首率圜徑一尺
　　　　　　二寸内減矢闊二寸四分餘九寸六分
　　　　　　為末率首率末率相乗得二十三寸零
　　　　　　四分開方得四寸八分為中率倍之得
　　　　　　九寸六分即弧矢形之弦數也如圖甲
　　　　　　乙圜徑一尺二寸截甲丙丁弧矢形其
　　　　　　甲戊為矢闊二寸四分試自甲至丙作
　　　　　　甲丙線自丙至乙作丙乙線遂成甲丙
　　　　　　乙直角三角形而丙戊半弦即為其垂
　　　　　　線故所截甲戊為首率戊乙為末率求
　　　　　　得丙戊為中率(見幾何原本九卷第二/節並見勾股卷定勾股)
　　　　　　(無零數/法中)倍之得丙丁即弧矢形之弦也
　　　　　　又法以圜徑一尺二寸折半得半徑六
　　　　　　寸為弦矢闊二寸四分與半徑六寸相
　　　　　　減餘三寸六分為勾求得股四寸八分
　　　　　　倍之得九寸六分得弧矢形之弦數也
　　　　　　如圖甲乙圜徑一尺二寸折半得甲己
　　　　　　半徑六寸與丙己等為弦又於甲己半
　　　　　　徑六寸内減甲戊矢闊二寸四分餘戊
　　　　　　己三寸六分為勾求得丙戊股倍之得
　　　　　　丙丁為弧矢形之弦也
設如圜徑一　尺七寸今截弧矢形一段弦長一尺五
　寸求矢闊幾何
　　　　　　法以弦長一尺五寸折半得半弦七寸
　　　　　　五分自乗得五十六寸二十五分為長
　　　　　　方積以圜徑一尺七寸為長闊和用帶
　　　　　　縱和數開方法算之得闊四寸五分卽
　　　　　　矢之闊也如圖甲乙圜徑一尺七寸截
　　　　　　甲丙丁弧矢形其丙丁為弦長一尺五
　　　　　　寸自甲至丙自丙至乙作二線成甲丙
　　　　　　乙直角三角形而丙戊為垂線故甲戊
　　　　　　為首率戊乙為末率丙戊為中率中率
　　　　　　自乗之正方與首率末率相乗之長方
　　　　　　等今以丙丁弦折半得半弦丙戊自乗
　　　　　　即與甲戊矢為闊戊乙截徑為長相乗
　　　　　　之長方等故以甲乙為長闊和求得甲
　　　　　　戊闊即矢也
　　　　　　又法以圜徑一尺七寸折半得八寸五
　　　　　　分為弦以弦長一尺五寸折半得七寸
　　　　　　五分為股求得勾四寸與半徑八寸五
　　　　　　分相減餘四寸五分卽矢之闊也如圖
　　　　　　甲乙圜徑一尺七寸折半得丙己半徑
　　　　　　八寸五分為弦丙丁弦一尺五寸折半
　　　　　　得丙戊七寸五分為股求得戊己勾與
　　　　　　甲己半徑相減餘甲戊卽矢之闊也
　　　　　　又法以圜徑一尺七寸為弦弧弦一尺
　　　　　　五寸為股求得勾八寸與圜徑一尺七
　　　　　　寸相減餘九寸折半得四寸五分卽矢
　　　　　　之闊也如圖甲乙圜徑一尺七寸與丁
　　　　　　庚等如自丙至庚作丙庚線則成丁丙
　　　　　　庚直角三角形故以丁庚為弦丙丁為
　　　　　　股求得丙庚勾與戊辛等以戊辛與甲
　　　　　　乙全徑相減餘甲戊與辛乙兩叚折半
　　　　　　卽得甲戊為矢之闊也
設如弧矢形弦長一尺二寸矢闊四寸求圜徑幾何
　　　　　　法以矢闊四寸為首率弦長一尺二寸
　　　　　　折半得六寸為中率乃以中率六寸自
　　　　　　乗用首率四寸除之得九寸為圜之截
　　　　　　徑加矢闊四寸得一尺三寸卽圜之徑
　　　　　　數也如圖甲乙丙丁弧矢形甲丙弦長
　　　　　　一尺二寸丁乙矢闊四寸試繼甲丁丙
　　　　　　弧作一全圜(法見幾何原本/十一卷十三節)將丁乙矢
　　　　　　線引長作丁戊全徑線又自甲至丁作
　　　　　　甲丁線自甲至戊作甲戊線遂成丁甲
　　　　　　戊直角三角形而甲乙半弦即為其中
　　　　　　垂線故丁乙矢為首率乙戊截徑為末
　　　　　　率而甲乙半弦即為中率故丁乙與甲
　　　　　　乙之比同於甲乙與乙戊之比而得乙
　　　　　　戊截徑加丁乙矢卽得丁戊為圜之全
　　　　　　徑也
設如弧矢形弦長八尺矢闊二尺求面積幾何
　　　　　　法先用弧矢形有弦矢求圜徑法求得
　　　　　　圜之全徑十尺折半得半徑五尺為一
　　　　　　率半弦四尺為二率以半徑十萬為三
　　　　　　率求得四率八萬為正弦數撿八線表
　　　　　　得五十三度零七分四十九秒為半弧
　　　　　　之度分倍之得一百零六度一十五分
　　　　　　三十八秒為全弧之度分乃以全圜三
　　　　　　百六十度化作一百二十九萬六千秒
　　　　　　為一率全弧一百零六度十五分三十
　　　　　　八秒化作三十八萬二千五百三十八
　　　　　　秒為二率全徑十尺求得全周三十一
　　　　　　尺四寸一分五釐九豪二絲有餘為三
　　　　　　率求得四率九尺二寸七分二釐九豪
　　　　　　八絲有餘為全弧之數與半徑五尺相
　　　　　　乗得四十六尺三十六寸四十九分折
　　　　　　半得二十三尺一十八寸二十四分五
　　　　　　十釐為自圜心所分弧背三角形積又
　　　　　　於半徑五尺内減矢二尺餘三尺與弦
　　　　　　八尺相乗得二十四尺折半得十二尺
　　　　　　為自圜心至弦所分直線三角形積與
　　　　　　弧背三角形積二十三尺一十八寸二
　　　　　　十四分五十釐相減餘一十一尺一十
　　　　　　八寸二十四分五十釐即弧矢形之面
　　　　　　積也如圖甲乙丙丁弧矢形甲丙弦長
　　　　　　八尺丁乙矢闊二尺甲乙為半弦四尺
　　　　　　試繼此弧作一全圜求得丁戊全徑(解/見)
　　　　　　(前/)折半得己丁半徑既得半徑而甲乙
　　　　　　半弦又即為甲丁半弧之正弦故比例
　　　　　　得正弦數撿表而得甲丁半弧之度分
　　　　　　倍之得甲丁丙全弧之度分又甲戊丙
　　　　　　丁全圜之度分與甲丁丙全弧之度分
　　　　　　之比同於甲戊丙丁全周之尺寸與甲
　　　　　　丁丙全弧之尺寸之比而得甲丁丙全
　　　　　　弧之數與己丁半徑相乘折半即得甲
　　　　　　己丙丁弧背三角形之面積又於丁己
　　　　　　半徑内減丁乙矢餘乙己為截半徑與
　　　　　　甲丙弦相乘折半得甲己丙直線三角
　　　　　　形面積與甲己丙丁弧背三角形面積
　　　　　　相減餘即甲乙丙丁弧矢形之面積也
設如圜形截弧矢一段所截弧度一百二十度弧界
　長二尺二寸求圜徑及弦長矢闊各幾何
　　　　　　法以截弧一百二十度為一率全圜三
　　　　　　百六十度為二率截弧二尺二寸為三
　　　　　　率求得四率六尺六寸為圜之周數用
　　　　　　圜周求徑法求得圜徑二尺一寸零八
　　　　　　豪四絲有餘乃以半徑十萬為一率截
　　　　　　弧一百二十度折半得六十度查正弦
　　　　　　得八萬六千六百零三倍之得一十七
　　　　　　萬三千二百零六即一百二十度之通
　　　　　　弦為二率今所得之圜徑二尺一寸零
　　　　　　八豪四絲有餘折半得一尺零五分零
　　　　　　四豪二絲有餘為三率求得四率一尺
　　　　　　八寸一分九釐三豪九絲有餘卽弧矢
　　　　　　形之弦數又以半徑十萬為一率六十
　　　　　　度之餘弦五萬與半徑十萬相減餘五
　　　　　　萬卽六十度之正矢為二率今所得之
　　　　　　半徑一尺零五分零四豪二絲有餘為
　　　　　　三率求得四率五寸二分五釐二豪一
　　　　　　絲有餘即弧矢形之矢數也如圖甲乙
　　　　　　丙丁圜形截甲乙戊丁弧矢形一段知
　　　　　　乙甲丁弧一百二十度又知乙甲丁弧
　　　　　　界為二尺二寸求甲丙全徑及乙丁弦
　　　　　　甲戊矢則以乙甲丁弧一百二十度與
　　　　　　甲乙丙丁全圜三百六十度之比卽同
　　　　　　於乙甲丁弧界二尺二寸與甲乙丙丁
　　　　　　全圜界六尺六寸之比也旣得全周求
　　　　　　得甲丙全徑折半於己心自己至乙作
　　　　　　己乙半徑線則乙戊卽如六十度之正
　　　　　　弦乙丁卽如一百二十度之通弦甲戊
　　　　　　即如六十度之正矢故以半徑十萬與
　　　　　　一百二十度之通弦一十七萬三千二
　　　　　　百零六之比卽同於己乙半徑一尺零
　　　　　　五分零四豪二絲有餘與乙丁全弦一
　　　　　　尺八寸一分九釐三豪九絲有餘之比
　　　　　　又半徑十萬與六十度之正矢五萬之
　　　　　　比卽同於己乙半徑與甲戊矢五寸二
　　　　　　分五釐二豪一絲有餘之比也
設如圜形截弧矢一段任自弧界一處對圜心至弦
　作一斜線長一尺二寸將全弦分為大小兩段大
　段長一尺八寸小段長一尺六寸問圜徑幾何
　　　　　　法以所作之斜線一尺二寸為一率截
　　　　　　弦小段一尺六寸為二率大段一尺八
　　　　　　寸為三率求得四率二尺四寸為自截
　　　　　　弦處過圜心至圜對界之線將此線與
　　　　　　所作之斜線一尺二寸相加得三尺六
　　　　　　寸卽圜徑也如圖甲乙丙丁圜形截甲
　　　　　　乙丁弧矢形任自圜界甲對圜心戊至
　　　　　　乙丁弦上作甲己斜線將乙丁弦分為
　　　　　　乙己己丁兩段乙己小段一尺六寸己
　　　　　　丁大段一尺八寸試將甲己斜線引長
　　　　　　過圜心至圜對界丙作甲丙線又自甲
　　　　　　至乙作甲乙線復自丁至丙作丁丙線
　　　　　　遂成甲己乙丁己丙兩同式三角形(乙/角)
　　　　　　(對甲丁弧丙角亦對甲丁弧甲角對乙/丙弧丁角亦對乙丙弧兩己角為對角)
　　　　　　(故兩三角形/為同式形也)故以甲己與乙己之比即
　　　　　　同於己丁與己丙之比既得己丙與甲
　　　　　　己相加卽得甲丙為圜徑也
設如圜形截弧矢一段任自弧界一處至弦作一垂
　線長一尺二寸將全弦分為大小兩段其大段長
　三尺小段長一尺問圜徑幾何
　　　　　　法以所作垂線一尺二寸為一率截弦
　　　　　　小段一尺為二率大段三尺為三率求
　　　　　　得四率二尺五寸為自截弦處至圜對
　　　　　　界之直線乃以此線與所作之垂線一
　　　　　　尺二寸相加得三尺七寸為股以截弦
　　　　　　小段一尺與大段三尺相減餘二尺為
　　　　　　勾求得弦四尺二寸卽圜徑也如圖甲
　　　　　　乙丙丁圜形截甲乙丁弧矢形任自弧
　　　　　　界甲至乙丁弦上作甲戊垂線長一尺
　　　　　　二寸將乙丁弦分為乙戊戊丁兩叚乙
　　　　　　戊小段一尺戊丁大叚三尺試將甲戊
　　　　　　垂線引長至圜對界丙作甲丙線又自
　　　　　　甲至乙作甲乙線復自丁至丙作丁丙
　　　　　　線遂成甲戊乙丁戊丙兩同式三角形
　　　　　　(乙角對甲丁弧丙角亦對甲丁弧甲角/對乙丙弧丁角亦對乙丙弧兩戊角俱)
　　　　　　(為直角故兩三角/形為同式形也)故以甲戊與戊乙之
　　　　　　比同於丁戊與戊丙之比既得戊丙與
　　　　　　甲戊相加即得甲丙又以乙戊(同己/丁)與
　　　　　　戊丁相減餘戊己與甲庚等乃自甲至
　　　　　　庚作甲庚線與乙丁平行則甲角為直
　　　　　　角必立於圜界之一半又自庚至丙作
　　　　　　庚丙線則又成庚甲丙勾股形故以庚
　　　　　　甲為勾甲丙為股求得庚丙弦即圜徑
　　　　　　也
設如一大圜形内容四小圜形但知大圜形徑一尺
　二寸求小圜形徑幾何
　　　　　　法以大圜形徑一尺二寸自乘倍之開
　　　　　　方得一尺六寸九分七釐零五絲有餘
　　　　　　内減大圜形徑一尺二寸餘四寸九分
　　　　　　七釐零五絲有餘即小圜形徑也如圖
　　　　　　甲大圜形内容乙丙丁戊四小圜形試
　　　　　　切甲大圜形界作己庚辛壬正方形其
　　　　　　方邊即大圜形全徑用方邊求斜弦法
　　　　　　求得壬庚己辛兩斜弦即成己甲壬己
　　　　　　甲庚庚甲辛壬甲辛四勾股形内各容
　　　　　　一小圜形而四方邊遂為四勾股形之
　　　　　　各弦兩斜弦各折半遂各為四勾股形
　　　　　　之各勾股任取一勾股和減弦即得容
　　　　　　圜全徑也(觧見勾股/容圜法中)
設如一大圜形内容四小圜形但知小圜形徑五寸
　求大圜形徑幾何
　　　　　　法以小圜形徑五寸自乘倍之開方得
　　　　　　七寸零七釐一豪有餘加小圜形徑五
　　　　　　寸得一尺二寸零七釐一豪有餘即大
　　　　　　圜形徑也如圖甲大圜形内容乙丙丁
　　　　　　戊四小圜形試連四小圜形中心作乙
　　　　　　丙丙丁丁戊戊乙四線遂成乙丙丁戊
　　　　　　一正方形用方邊求斜弦法求得乙丁
　　　　　　斜弦加己乙與丁庚兩半徑(即一小圜/形之全徑)
　　　　　　即得己庚大圜形全徑也
設如一大圜形内容三小圜形但知大圜形徑一尺
　二寸求内容小圜形徑幾何
　　　　　　法以大圜形徑一尺二寸求得外切三
　　　　　　角形之每邊為二尺零七分八釐四豪
　　　　　　六絲有餘乃以大圜形徑一尺二寸為
　　　　　　三角形之兩腰半徑六寸為中埀線用
　　　　　　三角形容圜法求得容圜半徑二寸七
　　　　　　分八釐四豪六絲有餘倍之得五寸五
　　　　　　分六釐九豪二絲有餘卽小圜形全徑
　　　　　　也如圖甲大圜形内容乙丙丁三小圜
　　　　　　形試求外切甲大圜界戊己庚三角形
　　　　　　自圜心甲至戊己庚三角各作一分角
　　　　　　線皆與圜之全徑等卽成戊甲己己甲
　　　　　　庚戊甲庚三三角形内各容一小圜形
　　　　　　故任以兩全徑為兩腰一半徑為中垂
　　　　　　線用三角形容圜法算之卽得一小圜
　　　　　　徑也
設如一大圜形内容三小圜形但知小圜形徑五寸
　求大圜形徑幾何
　　　　　　法以小圜形徑五寸為等邊三角形之
　　　　　　每一邊用等邊三角形求外切圜形全
　　　　　　徑法求得外切圜徑五寸七分七釐三
　　　　　　豪五絲有餘加小圜全徑五寸得一尺
　　　　　　零七分七釐三豪五絲有餘卽大圜形
　　　　　　　全徑也如圖甲大圜形内容乙丙丁三
　　　　　　　小圜形試連三小圜形中心作乙丙乙
　　　　　　　丁丙丁三線遂成乙丙丁等邊三角形
　　　　　　　其毎邊皆與小圜全徑等又切乙丙丁
　　　　　　　三角作一圜形用等邊三角形求外切
　　　　　　　圜形全徑法(解見三/角形卷)求得乙戊徑線加
　　　　　　　己乙與戊庚兩半徑(即一小圜/形之全徑)卽得己
　　　　　　　庚大圜形全徑也
　
　
　
　
　
　
　
　
　
御製數理精蘊下編卷二十
　欽定四庫全書
御製數理精蘊下編卷二十一
　　面部十一
　　　圜内容各等邊形
　　　圜外切各等邊形
　　　圜内容各等邊形
設如圜徑一尺二寸求内容三等邊形之每一邊及
　面積幾何
　　　　　　法以圜徑一尺二寸為弦半徑六寸為
　　　　　　勾求得股一尺零三分九釐二豪三絲
　　　　　　有餘為圜内容三等邊形之每一邊爰
　　　　　　以三等邊形之每一邊為弦每一邊折
　　　　　　半為勾求得股九寸或以圜徑一尺二
　　　　　　寸取其四分之三亦得九寸為圜内容
　　　　　　三等邊形之中垂線乃以每一邊之一
　　　　　　尺零三分九釐二豪三絲有餘與中垂
　　　　　　線九寸相乘得九十三寸五十三分零
　　　　　　七釐有餘折半得四十六寸七十六分
　　　　　　五十三釐有餘即圜内容三等邊形之
　　　　　　面積也如圖甲乙圜徑一尺二寸内容
　　　　　　甲丙丁三等邊形試自丁至乙作丁乙
　　　　　　線即圜内容六等邊形之每一邊與丁
　　　　　　戊半徑等甲乙全徑丁乙半徑與甲丁
　　　　　　邊遂成甲丁乙勾股形故以甲乙全徑
　　　　　　為弦丁乙半徑為勾求得甲丁股即圜
　　　　　　内容三等邊形之每一邊也其甲己中
　　　　　　垂線即甲丁弦己丁勾所求之股又為
　　　　　　圜徑四分之三既得一邊又得中垂線
　　　　　　即如三角形求面積法算之而得圜内
　　　　　　容三等邊形之面積也
　　　　　　又法以全圜三百六十度三分之每分
　　　　　　得一百二十度折半得六十度乃以半
　　　　　　徑十萬為一率六十度之正弦八萬六
　　　　　　千六百零三為二率今所設之半徑六
　　　　　　寸為三率求得四率五寸一分九釐六
　　　　　　豪一絲八忽倍之得一尺零三分九釐
　　　　　　二豪三絲六忽為圜内容三等邊形之
　　　　　　每一邊既得每一邊之數乃取圜徑四
　　　　　　分之三為中垂線與每一邊之數相乘
　　　　　　折半得四十六寸七十六分五十六釐
　　　　　　有餘即圜内容三等邊形之面積也如
　　　　　　圖甲乙圜徑一尺二寸内容甲丙丁三
　　　　　　等邊形每一邊之弧皆一百二十度試
　　　　　　將甲丙邊折半於戊自圜心己作己戊
　　　　　　庚半徑線遂平分甲丙弧於庚則甲庚
　　　　　　弧為六十度甲戊即六十度之正弦甲
　　　　　　丙即一百二十度之通弦是故半徑十
　　　　　　萬與六十度之正弦之比即如所設之
　　　　　　半徑六寸與甲戊之半邊之比既得半
　　　　　　邊倍之即全邊也
　　　　　　又用求圜内各形之一邊之定率比例
　　　　　　以定率之圜徑一○○○○○○○○
　　　　　　為一率圜内容三等邊形之毎一邊八
　　　　　　六六○二五四○為二率今所設之圜
　　　　　　徑一尺二寸為三率求得四率一尺零
　　　　　　三分九釐二豪三絲有餘即圜内容三
　　　　　　等邊形之每一邊也
　　　　　　又用求圜内各形之面積之定率比例
　　　　　　以定率之圜徑自乘之正方面積一○
　　　　　　○○○○○○○為一率圜内容三等
　　　　　　邊形之面積三二四七五九五三為二
　　　　　　率今所設之圜徑一尺二寸自乘得一
　　　　　　尺四十四寸為三率求得四率四十六
　　　　　　寸七十六分五十三釐有餘即圜内容
　　　　　　三等邊形之面積也
　　　　　　又用圜面積之定率比例以定率之圜
　　　　　　面積一○○○○○○○○為一率圜
　　　　　　内容三等邊形之面積四一三四九六
　　　　　　六七為二率今所設之圜徑一尺二寸
　　　　　　求得圜面積一尺一十三寸零九分七
　　　　　　十三釐有餘為三率求得四率四十六
　　　　　　寸七十六分五十三釐有餘即圜内容
　　　　　　三等邊形之面積也
設如圜徑一尺二寸求内容四等邊形之每一邊及
　面積幾何
　　　　　　法以圜徑一尺二寸折半得半徑六寸
　　　　　　自乘得三十六寸倍之得七十二寸開
　　　　　　方得八寸四分八釐五豪二絲八忽有
　　　　　　餘為圜内容四等邊形之每一邊其半
　　　　　　徑自乘倍之所得七十二寸即圜内容
　　　　　　四等邊形之面積也如圖甲乙圜徑一
　　　　　　尺二寸内容甲丙乙丁四等邊形試自
　　　　　　圜心戊至丁角作戊丁半徑線遂成甲
　　　　　　戊丁勾股形因甲戊戊丁皆同為半徑
　　　　　　一為勾一即為股故止以半徑自乘倍
　　　　　　之開方而得甲丁弦即圜内容四等邊
　　　　　　形之每一邊也每一邊自乘是仍為半
　　　　　　徑自乘倍之之數即圜内容四等邊形
　　　　　　之面積也
　　　　　　又法以全圜三百六十度四分之每分
　　　　　　得九十度折半得四十五度乃以半徑
　　　　　　十萬為一率四十五度之正弦七萬零
　　　　　　七百一十一為二率今所設之半徑六
　　　　　　寸為三率求得四率四寸二分四釐二
　　　　　　豪六絲六忽倍之得八寸四分八釐五
　　　　　　豪三絲二忽為圜内容四等邊形之毎
　　　　　　一邊既得每一邊之數即以毎一邊自
　　　　　　乘得七十二寸即圜内容四等邊形之
　　　　　　面積也如圖甲乙圜徑一尺二寸内容
　　　　　　甲丙乙丁四等邊形每一邊之弧皆九
　　　　　　十度試將甲丙邊折半於戊自圜心己
　　　　　　作己戊庚半徑線遂平分甲丙弧於庚
　　　　　　則甲庚弧為四十五度甲戊即四十五
　　　　　　度之正弦甲丙即九十度之通弦是故
　　　　　　半徑十萬與四十五度之正弦之比即
　　　　　　如所設之半徑六寸與甲戊之半邊之
　　　　　　比既得半邊倍之即全邊也
　　　　　　又用求圜内各形之一邊之定率比例
　　　　　　以定率之圜徑一○○○○○○○○
　　　　　　為一率圜内容四等邊形之毎一邊七
　　　　　　○七一○六七八為二率今所設之圜
　　　　　　徑一尺二寸為三率求得四率八寸四
　　　　　　分八釐五豪二絲八忽有餘即圜内容
　　　　　　四等邊形之每一邊也
　　　　　　又用求圜内各形之面積之定率比例
　　　　　　以定率之圜徑自乘之正方面積一○
　　　　　　○○○○○○○為一率圜内容四等
　　　　　　邊形之面積五○○○○○○○為二
　　　　　　率今所設之圜徑一尺二寸自乘得一
　　　　　　尺四十四寸為三率求得四率七十二
　　　　　　寸即圜内容四等邊形之面積也
　　　　　　又用圜面積之定率比例以定率之圜
　　　　　　面積一○○○○○○○○為一率圜
　　　　　　内容四等邊形之面積六三六六一九
　　　　　　七七為二率今所設之圜徑一尺二寸
　　　　　　求得圜面積一尺一十三寸零九分七
　　　　　　十三釐有餘為三率求得四率七十二
　　　　　　寸即圜内容四等邊形之面積也
設如圜徑一尺二寸求内容五等邊形之每一邊及
　面積幾何
　　　　　　法以圜徑一尺二寸折半得半徑六寸
　　　　　　為首率用連比例三率有首率求中率
　　　　　　末率使中率末率相加與首率等之法
　　　　　　求得中率三寸七分零八豪二絲有餘
　　　　　　即圜内容十等邊形之每一邊(詳見割/圜卷中)
　　　　　　乃以所得中率與半徑首率相減餘二
　　　　　　寸二分九釐一豪八絲為末率折半得
　　　　　　一寸一分四釐五豪九絲為半末率即
　　　　　　以此半末率為勾中率為弦求得股三
　　　　　　寸五分二釐六豪七絲一忽有餘倍之
　　　　　　得七寸零五釐三豪四絲二忽有餘為
　　　　　　圜内容五等邊形之每一邊又以中率
　　　　　　與半末率相加得四寸八分五釐四豪
　　　　　　一絲有餘為自圜心至每一邊之中垂
　　　　　　線乃以每一邊折半之數與中垂線相
　　　　　　乘得一十七寸一十一分九十釐有餘
　　　　　　五因之得八十五寸五十九分五十釐
　　　　　　有餘即圜内容五等邊形之面積也如
　　　　　　圖甲乙圜徑一尺二寸内容甲丙丁戊
　　　　　　己五等邊形試自圜心庚至每角各作
　　　　　　一半徑線即分五等邊形為五三角形
　　　　　　又自乙至戊作乙戊線即圜内容十等
　　　　　　邊形之每一邊庚乙庚戊半徑與乙戊
　　　　　　邊遂成庚乙戊三角形又依乙戊線度
　　　　　　截庚乙半徑於辛作戊辛線則又成戊
　　　　　　辛乙三角形與庚乙戊三角形為同式
　　　　　　形故庚乙為首率乙戊戊辛俱為中率
　　　　　　辛乙為末率辛壬與壬乙俱為半末率
　　　　　　是以壬乙半末率為勾乙戊中率為弦
　　　　　　求得戊壬股倍之得戊丁即圜内容五
　　　　　　等邊形之毎一邊又以庚辛中率與辛
　　　　　　壬半末率相加得庚壬中垂線用三角
　　　　　　形求面積法算之得庚丁戊一三角形
　　　　　　面積五倍之而得圜内容五等邊形之
　　　　　　總面積也
　　　　　　又法以全圜三百六十度五分之每分
　　　　　　得七十二度折半得三十六度乃以半
　　　　　　徑十萬為一率三十六度之正弦五萬
　　　　　　八千七百七十九為二率今所設之半
　　　　　　徑六寸為三率求得四率三寸五分二
　　　　　　釐六豪七絲四忽倍之得七寸零五釐
　　　　　　三豪四絲八忽為圜内容五等邊形之
　　　　　　每一邊次以半徑十萬為一率三十六
　　　　　　度之餘弦八萬零九百零二為二率今
　　　　　　所設之半徑六寸為三率求得四率四
　　　　　　寸八分五釐四豪一絲二忽為自圜心
　　　　　　至每一邊之中垂線與毎一邊折半之
　　　　　　數相乘五因之得八十五寸五十九分
　　　　　　六十釐有餘為圜内容五等邊形之面
　　　　　　積也如圖甲乙圜徑一尺二寸内容甲
　　　　　　丙丁戊己五等邊形每一邊之弧皆七
　　　　　　十二度試將甲丙邊折半於庚自圜心
　　　　　　辛作辛庚壬半徑線遂平分甲丙弧於
　　　　　　壬則甲壬弧為三十六度甲庚即三十
　　　　　　六度之正弦甲丙即七十二度之通弦
　　　　　　辛庚即三十六度之餘弦是故半徑十
　　　　　　萬與三十六度之正弦之比即如所設
　　　　　　之半徑六寸與甲庚之半邊之比既得
　　　　　　半邊倍之即全邊又半徑十萬與三十
　　　　　　六度之餘弦之比即如所設之半徑六
　　　　　　寸與辛庚中垂線之比也
　　　　　　又用求圜内各形之一邊之定率比例
　　　　　　以定率之圜徑一○○○○○○○○
　　　　　　為一率圜内容五等邊形之每一邊五
　　　　　　八七七八五二五為二率今所設之圜
　　　　　　徑一尺二寸為三率求得四率七寸零
　　　　　　五釐三豪四絲二忽有餘即圜内容五
　　　　　　等邊形之每一邊也
　　　　　　又用求圜内各形之面積之定率比例
　　　　　　以定率之圜徑自乘之正方面積一○
　　　　　　○○○○○○○為一率圜内容五等
　　　　　　邊形之面積五九四四一○三一為二
　　　　　　率今所設之圜徑一尺二寸自乘得一
　　　　　　尺四十四寸為三率求得四率八十五
　　　　　　寸五十九分五十釐有餘即圜内容五
　　　　　　等邊形之面積也
　　　　　　又用圜面積之定率比例以定率之圜
　　　　　　面積一○○○○○○○○為一率圜
　　　　　　内容五等邊形之面積七五六八二六
　　　　　　七二為二率今所設之圜徑一尺二寸
　　　　　　求得圜面積一尺一十三寸零九分七
　　　　　　十三釐有餘為三率求得四率八十五
　　　　　　寸五十九分五十釐有餘即圜内容五
　　　　　　等邊形之面積也
設如圜徑一尺二寸求内容六等邊形之每一邊及
　　面積幾何
　　　　　　法以圜徑一尺二寸折半得半徑六寸
　　　　　　即圜内容六等邊形之每一邊爰以半
　　　　　　徑六寸為弦毎一邊折半得三寸為勾
　　　　　　求得股五寸一分九釐六豪一絲五忽
　　　　　　有餘為自圜心至每一邊之中垂線乃
　　　　　　以每一邊折半之數與中垂線相乘得
　　　　　　一十五寸五十八分八十四釐有餘六
　　　　　　因之得九十三寸五十三分零四釐有
　　　　　　餘即圜内容六等邊形之面積也如圖
　　　　　　甲乙圜徑一尺二寸内容甲丙丁乙戊
　　　　　　己六等邊形其每一邊皆六寸與半徑
　　　　　　等試自圜心庚至每角各作一半徑線
　　　　　　即分六等邊形為六三角形以甲庚半
　　　　　　徑為弦甲丙一邊折半得甲辛為勾求
　　　　　　得股為庚辛中垂線用三角形求面積
　　　　　　法算之得甲丙庚一三角形之面積六
　　　　　　倍之而得圜内容六等邊形之總面積
　　　　　　也
　　　　　　又法以全圜三百六十度六分之每分
　　　　　　得六十度折半得三十度乃以半徑十
　　　　　　萬為一率三十度之正弦五萬為二率
　　　　　　今所設之半徑六寸為三率求得四率
　　　　　　三寸倍之得六寸為圜内容六等邊形
　　　　　　之每一邊次以半徑十萬為一率三十
　　　　　　度之餘弦八萬六千六百零三為二率
　　　　　　今所設之半徑六寸為三率求得四率
　　　　　　五寸一分九釐六豪一絲八忽為自圜
　　　　　　心至每一邊之中垂線與每一邊折半
　　　　　　之數相乘六因之得九十三寸五十三
　　　　　　分一十二釐有餘為圜内容六等邊形
　　　　　　之面積也如圖甲乙圜徑一尺二寸内
　　　　　　容甲丙丁乙戊己六等邊形每一邊之
　　　　　　弧皆六十度試將甲丙邊折半於庚自
　　　　　　圜心辛作辛庚壬半徑線遂平分甲丙
　　　　　　弧於壬則甲壬弧為三十度甲庚即三
　　　　　　十度之正弦甲丙即六十度之通弦辛
　　　　　　庚即三十度之餘弦是故半徑十萬與
　　　　　　三十度之正弦之比即如所設之半徑
　　　　　　六寸與甲庚之半邊之比既得半邊倍
　　　　　　之即全邊又半徑十萬與三十度之餘
　　　　　　弦之比即如所設之半徑六寸與辛庚
　　　　　　中垂線之比也
　　　　　　又用求圜内各形之一邊之定率比例
　　　　　　以定率之圜徑一○○○○○○○○
　　　　　　為一率圜内容六等邊形之每一邊五
　　　　　　○○○○○○○為二率今所設之圜
　　　　　　徑一尺二寸為三率求得四率六寸即
　　　　　　圜内容六等邊形之每一邊也
　　　　　　又用求圜内各形之面積之定率比例
　　　　　　以定率之圜徑自乘之正方面積一○
　　　　　　○○○○○○○為一率圜内容六等
　　　　　　邊形之面積六四九五一九○五為二
　　　　　　率今所設之圜徑一尺二寸自乘得一
　　　　　　尺四十四寸為三率求得四率九十三
　　　　　　寸五十三分零七釐有餘即圜内容六
　　　　　　等邊形之面積也
　　　　　　又用圜面積之定率比例以定率之圜
　　　　　　面積一○○○○○○○○為一率圜
　　　　　　内容六等邊形之面積八二六九九三
　　　　　　三四為二率今所設之圜徑一尺二寸
　　　　　　求得圜面積一尺一十三寸零九分七
　　　　　　十三釐有餘為三率求得四率九十三
　　　　　　寸五十三分零七釐有餘即圜内容六
　　　　　　等邊形之面積也
設如圜徑一尺二寸求内容七等邊形之每一邊及
　面積幾何
　　　　　　法以圜徑一尺二寸折半得半徑六寸
　　　　　　為一率用連比例四率有一率求二率
　　　　　　三率四率使一率與四率相加與二率
　　　　　　兩倍再加一三率等之法求得二率二
　　　　　　寸六分七釐零二絲五忽有餘為圜内
　　　　　　容十四等邊形之每一邊(詳見割/圜卷中)乃以
　　　　　　半徑六寸為底仍以半徑六寸與十四
　　　　　　等邊形之毎一邊二寸六分七釐零二
　　　　　　絲五忽有餘為兩腰用三角形求中垂
　　　　　　線法算之得二寸六分零三豪三絲有
　　　　　　餘倍之得五寸二分零六豪六絲有餘
　　　　　　為圜内容七等邊形之每一邊爰以半
　　　　　　徑六寸為弦七等邊形之每一邊折半
　　　　　　為勾求得股五寸四分零五豪八絲一
　　　　　　忽有餘為自圜心至每一邊之中垂線
　　　　　　乃以每一邊折半之數與中垂線相乘
　　　　　　得一十四寸零七分二十九釐有餘七
　　　　　　因之得九十八寸五十一分零三釐有
　　　　　　餘即圜内容七等邊形之面積也如圖
　　　　　　甲乙圜徑一尺二寸内容甲丙丁戊己
　　　　　　庚辛七等邊形試自圜心壬至毎角各
　　　　　　作一半徑線即分七等邊形為七三角
　　　　　　形又自戊至乙作戊乙線即圜内容十
　　　　　　四等邊形之毎一邊壬乙壬戊半徑與
　　　　　　戊乙邊遂成壬戊乙三角形故以壬乙
　　　　　　半徑為底壬戊半徑與戊乙十四等邊
　　　　　　形之每一邊為兩腰求得戊癸垂線倍
　　　　　　之得戊己即圜内容七等邊形之每一
　　　　　　邊也又壬戊為弦戊癸為勾求得股為
　　　　　　壬癸中垂線用三角形求面積法算之
　　　　　　得壬戊己一三角形之面積七倍之而
　　　　　　得圜内容七等邊形之總面積也
　　　　　　又法以全圜三百六十度七分之每分
　　　　　　得五十一度二十五分四十二秒有餘
　　　　　　折半得二十五度四十二分五十一秒
　　　　　　有餘乃以半徑十萬為一率二十五度
　　　　　　四十二分五十一秒有餘之正弦四萬
　　　　　　三千三百八十八為二率今所設之半
　　　　　　徑六寸為三率求得四率二寸六分零
　　　　　　三豪二絲八忽倍之得五寸二分零六
　　　　　　豪五絲六忽為圜内容七等邊形之每
　　　　　　一邊次以半徑十萬為一率二十五度
　　　　　　四十二分五十一秒有餘之餘弦九萬
　　　　　　零九十七為二率今所設之半徑六寸
　　　　　　為三率求得四率五寸四分零五豪八
　　　　　　絲二忽為自圜心至每一邊之中垂線
　　　　　　與每一邊折半之數相乘七因之得九
　　　　　　十八寸五十分九十六釐有餘為圜内
　　　　　　容七等邊形之面積也如圖甲乙圜徑
　　　　　　一尺二寸内容甲丙丁戊己庚辛七等
　　　　　　邊形每一邊之弧皆五十一度二十五
　　　　　　分四十二秒有餘試將甲丙邊折半於
　　　　　　壬自圜心癸作癸壬子半徑線遂平分
　　　　　　甲丙弧於子則甲子弧為二十五度四
　　　　　　十二分五十一秒有餘甲壬即二十五
　　　　　　度四十二分五十一秒有餘之正弦甲
　　　　　　丙即五十一度二十五分四十二秒有
　　　　　　餘之通弦癸壬即二十五度四十二分
　　　　　　五十一秒有餘之餘弦是故半徑十萬
　　　　　　與二十五度四十二分五十一秒有餘
　　　　　　之正弦之比即如所設之半徑六寸與
　　　　　　甲壬之半邊之比既得半邊倍之即全
　　　　　　邊又半徑十萬與二十五度四十二分
　　　　　　五十一秒有餘之餘弦之比即如所設
　　　　　　之半徑六寸與癸壬中垂線之比也
　　　　　　又用求圜内各形之一邊之定率比例
　　　　　　以定率之圜徑一○○○○○○○○
　　　　　　為一率圜内容七等邊形之每一邊四
　　　　　　三三八八三七四為二率今所設之圜
　　　　　　徑一尺二寸為三率求得四率五寸二
　　　　　　分零六豪六絲有餘即圜内容七等邊
　　　　　　形之每一邊也
　　　　　　又用求圜内各形之面積之定率比例
　　　　　　以定率之圜徑自乘之正方面積一○
　　　　　　○○○○○○○為一率圜内容七等
　　　　　　邊形之面積六八四一○二五四為二
　　　　　　率今所設之圜徑一尺二寸自乘得一
　　　　　　尺四十四寸為三率求得四率九十八
　　　　　　寸五十一分零七釐有餘即圜内容七
　　　　　　等邊形之面積也
　　　　　　又用圜面積之定率比例以定率之圜
　　　　　　面積一○○○○○○○○為一率圜
　　　　　　内容七等邊形之面積八七一○二六
　　　　　　四一為二率今所設之圜徑一尺二寸
　　　　　　求得圜面積一尺一十三寸零九分七
　　　　　　十三釐有餘為三率求得四率九十八
　　　　　　寸五十一分零七釐有餘即圜内容七
　　　　　　等邊形之面積也
設如圜徑一尺二寸求内容八等邊形之每一邊及
　面積幾何
　　　　　　法以圜徑一尺二寸求得圜内容四等
　　　　　　邊形之每一邊為八寸四分八釐五毫
　　　　　　二絲八忽有餘折半得四寸二分四釐
　　　　　　二毫六絲四忽有餘為股又以四邊之
　　　　　　半四寸二分四釐二豪六絲四忽有餘
　　　　　　與半徑六寸相減餘一寸七分五釐七
　　　　　　毫三絲六忽有餘為勾求得弦四寸五
　　　　　　分九釐二豪一絲九忽有餘為圜内容
　　　　　　八等邊形之毎一邊爰以半徑六寸為
　　　　　　弦八等邊形之毎一邊折半得二寸二
　　　　　　分九釐六豪零九忽有餘為勾求得股
　　　　　　五寸五分四釐三豪二絲八忽有餘為
　　　　　　自圜心至每一邊之中垂線乃以每一
　　　　　　邊折半之數與中垂線相乘得一十二
　　　　　　寸七十二分七十八釐有餘八因之得
　　　　　　一尺零一寸八十二分二十四釐有餘
　　　　　　即圜内容八等邊形之面積也如圖甲
　　　　　　乙圜徑一尺二寸内容甲丙丁戊乙己
　　　　　　庚辛八等邊形先求得圜内容四等邊
　　　　　　形之毎一邊為戊己折半得戊壬與癸
　　　　　　壬等為股以癸壬與癸乙半徑相減餘
　　　　　　壬乙為勾求得戊乙弦為圜内容八等
　　　　　　邊形之每一邊試自圜心至每角各作
　　　　　　一半徑線即分八等邊形為八三角形
　　　　　　以癸乙半徑為弦戊乙折半得子乙為
　　　　　　勾求得股為癸子中垂線用三角形求
　　　　　　面積法算之得癸戊乙一三角形之面
　　　　　　積八倍之而得圜内容八等邊形之總
　　　　　　面積也
　　　　　　又法以全圜三百六十度八分之每分
　　　　　　得四十五度折半得二十二度三十分
　　　　　　乃以半徑十萬為一率二十二度三十
　　　　　　分之正弦三萬八千二百六十八為二
　　　　　　率今所設之半徑六寸為三率求得四
　　　　　　率二寸二分九釐六豪零八忽倍之得
　　　　　　四寸五分九釐二豪一絲六忽為圜内
　　　　　　容八等邊形之每一邊次以半徑十萬
　　　　　　為一率二十二度三十分之餘弦九萬
　　　　　　二千三百八十八為二率今所設之半
　　　　　　徑六寸為三率求得四率五寸五分四
　　　　　　釐三豪二絲八忽為自圜心至毎一邊
　　　　　　之中垂線與毎一邊折半之數相乘八
　　　　　　因之得一尺零一寸八十二分二十四
　　　　　　釐有餘為圜内容八等邊形之面積也
　　　　　　如圖甲乙圜徑一尺二寸内容甲丙丁
　　　　　　戊乙己庚辛八等邊形毎一邊之弧皆
　　　　　　四十五度試將甲丙邊折半於壬自圜
　　　　　　心癸作癸壬子半徑線遂平分甲丙弧
　　　　　　於子則甲子弧為二十二度三十分甲
　　　　　　壬即二十二度三十分之正弦甲丙即
　　　　　　四十五度之通弦癸壬即二十二度三
　　　　　　十分之餘弦是故半徑十萬與二十二
　　　　　　度三十分之正弦之比即如所設之半
　　　　　　徑六寸與甲壬之半邊之比既得半邊
　　　　　　倍之即全邊又半徑十萬與二十二度
　　　　　　三十分之餘弦之比即如所設之半徑
　　　　　　六寸與癸壬中垂線之比也
　　　　　　乂用求圜内各形之一邊之定率比例
　　　　　　以定率之圜徑一○○○○○○○○
　　　　　　為一率圜内容八等邊形之毎一邊三
　　　　　　八二六八三四三為二率今所設之圜
　　　　　　徑一尺二寸為三率求得四率四寸五
　　　　　　分九釐二豪二絲有餘即圜内容八等
　　　　　　邊形之每一邊也
　　　　　　又用求圜内各形之面積之定率比例
　　　　　　以定率之圜徑自乘之正方面積一○
　　　　　　○○○○○○○為一率圜内容八等
　　　　　　邊形之面積七○七一○六七八為二
　　　　　　率今所設之圜徑一尺二寸自乘得一
　　　　　　尺四十四寸為三率求得四率一尺零
　　　　　　一寸八十二分三十三釐有餘即圜内
　　　　　　容八等邊形之面積也
　　　　　　又用圜面積之定率比例以定率之圜
　　　　　　面積一○○○○○○○○為一率圜
　　　　　　内容八等邊形之面積九○○三一六
　　　　　　三一為二率今所設之圜徑一尺二寸
　　　　　　求得圜面積一尺一十三寸零九分七
　　　　　　十三釐有餘為三率求得四率一尺零
　　　　　　一寸八十二分三十三釐有餘即圜内
　　　　　　容八等邊形之面積也
設如圜徑一尺二寸求内容九等邊形之每一邊及
　　面積幾何
　　　　　　法以圜徑一尺二寸折半得半徑六寸
　　　　　　為一率用連比例四率有一率求二率
　　　　　　三率四率使一率與四率相加與二率
　　　　　　三倍等之法求得二率二寸零八釐三
　　　　　　豪七絲七忽有餘為圜内容十八等邊
　　　　　　形之每一邊(詳見割/圜卷中)乃以半徑六寸為
　　　　　　底仍以半徑六寸與圜内容十八等邊
　　　　　　形之毎一邊二寸零八釐三豪七絲七
　　　　　　忽有餘為兩腰用三角形求中垂線法
　　　　　　算之得二寸零五釐二豪一絲一忽有
　　　　　　餘倍之得四寸一分零四豪二絲二忽
　　　　　　有餘即圜内容九等邊形之毎一邊爰
　　　　　　以半徑六寸為弦九等邊形之毎一邊
　　　　　　折半為勾求得股五寸六分三釐八豪
　　　　　　一絲五忽有餘為自圜心至毎一邊之
　　　　　　中垂線乃以毎一邊折半之數與中垂
　　　　　　線相乘得一十一寸五十七分零一釐
　　　　　　有餘九因之得一尺零四寸一十三分
　　　　　　零九釐有餘即圜内容九等邊形之面
　　　　　　積也如圖甲乙圜徑一尺二寸内容甲
　　　　　　丙丁戊己庚辛壬癸九等邊形試自圜
　　　　　　心子至每角各作一半徑線即分九等
　　　　　　邊形為九三角形又自己至乙作己乙
　　　　　　線即圜内容十八等邊形之毎一邊子
　　　　　　乙子己半徑與己乙邊遂成子己乙三
　　　　　　角形故以子乙半徑為底子己半徑與
　　　　　　己乙十八等邊形之毎一邊為兩腰求
　　　　　　得己丑垂線倍之得己庚為圜内容九
　　　　　　等邊形之每一邊也又子己為弦己丑
　　　　　　為勾求得股為子丑中垂線用三角形
　　　　　　求面積法算之得子己庚一三角形之
　　　　　　面積九倍之而得圜内容九等邊形之
　　　　　　總面積也
　　　　　　又法以全圜三百六十度九分之每分
　　　　　　得四十度折半得二十度乃以半徑十
　　　　　　萬為一率二十度之正弦三萬四千二
　　　　　　百零二為二率今所設之半徑六寸為
　　　　　　三率求得四率二寸零五釐二豪一絲
　　　　　　二忽倍之得四寸一分零四豪二絲四
　　　　　　忽為圜内容九等邊形之每一邊次以
　　　　　　半徑十萬為一率二十度之餘弦九萬
　　　　　　三千九百六十九為二率今所設之半
　　　　　　徑六寸為三率求得四率五寸六分三
　　　　　　釐八豪一絲四忽為自圜心至毎一邊
　　　　　　之中垂線與毎一邊折半之數相乘九
　　　　　　因之得一尺零四寸一十三分零九釐
　　　　　　有餘為圜内容九等邊形之面積也如
　　　　　　圖甲乙圜徑一尺二寸内容甲丙丁戊
　　　　　　己庚辛壬癸九等邊形毎一邊之弧皆
　　　　　　四十度試將甲丙邊折半於子自圜心
　　　　　　丑作丑子寅半徑線遂平分甲丙弧於
　　　　　　寅則甲寅弧為二十度甲子即二十度
　　　　　　之正弦甲丙即四十度之通弦丑子即
　　　　　　二十度之餘弦是故半徑十萬與二十
　　　　　　度之正弦之比即如所設之半徑六寸
　　　　　　與甲子之半邊之比既得半邊倍之即
　　　　　　全邊又半徑十萬與二十度之餘弦之
　　　　　　比即如所設之半徑六寸與丑子中垂
　　　　　　線之比也
　　　　　　又用求圜内各形之一邊之定率比例
　　　　　　以定率之圜徑一○○○○○○○○
　　　　　　為一率圜内容九等邊形之毎一邊三
　　　　　　四二○二○一四為二率今所設之圜
　　　　　　徑一尺二寸為三率求得四率四寸一
　　　　　　分零四豪二絲四忽有餘即圜内容九
　　　　　　等邊形之每一邊也
　　　　　　又用求圜内各形之面積之定率比例
　　　　　　以定率之圜徑自乘之正方面積一○
　　　　　　○○○○○○○為一率圜内容九等
　　　　　　邊形之面積七二三一三六○六為二
　　　　　　率今所設之圜徑一尺二寸自乘得一
　　　　　　尺四十四寸為三率求得四率一尺零
　　　　　　四寸一十三分一十五釐有餘即圜内
　　　　　　容九等邊形之面積也
　　　　　　又用圜面積之定率比例以定率之圜
　　　　　　面積一○○○○○○○○為一率圜
　　　　　　内容九等邊形之面積九二○七二五
　　　　　　四二為二率今所設之圜徑一尺二寸
　　　　　　求得圜面積一尺一十三寸零九分七
　　　　　　十三釐有餘為三率求得四率一尺零
　　　　　　四寸一十三分一十五釐有餘即圜内
　　　　　　容九等邊形之面積也
設如圜徑一尺二寸求内容十等邊形之每一邊及
　面積幾何
　　　　　　法以圜徑一尺二寸折半得半徑六寸
　　　　　　為首率用連比例三率有首率求中率
　　　　　　末率使中率末率相加與首率等之法
　　　　　　求得中率三寸七分零八豪二絲有餘
　　　　　　即圜内容十等邊形之每一邊(詳見割/圜卷中)
　　　　　　爰以半徑六寸為弦十等邊形之每一
　　　　　　邊折半得一寸八分五釐四豪一絲有
　　　　　　餘為勾求得股五寸七分零六豪三絲
　　　　　　三忽有餘為自圜心至每一邊之中垂
　　　　　　線乃以每一邊折半之數與中垂線相
　　　　　　乘得一十寸五十八分零一釐有餘十
　　　　　　因之得一尺零五寸八十分一十釐有
　　　　　　餘即圜内容十等邊形之面積也如圖
　　　　　　甲乙圜徑一尺二寸内容甲丙丁戊己
　　　　　　乙庚辛壬癸十等邊形其子乙半徑為
　　　　　　首率己乙每一邊為中率其毎一邊皆
　　　　　　三寸七分零八豪二絲有餘試自圜心
　　　　　　子至每角各作一半徑線即分十等邊
　　　　　　形為十三角形以子乙半徑為弦己乙
　　　　　　折半得丑乙為勾求得股為子丑中垂
　　　　　　線用三角形求面積法算之得子己乙
　　　　　　一三角形之面積十倍之而得圜内容
　　　　　　十等邊形之總面積也
　　　　　　又法以全圜三百六十度十分之毎分
　　　　　　得三十六度折半得十八度乃以半徑
　　　　　　十萬為一率十八度之正弦三萬零九
　　　　　　百零二為二率今所設之半徑六寸為
　　　　　　三率求得四率一寸八分五釐四豪一
　　　　　　絲二忽倍之得三寸七分零八豪二絲
　　　　　　四忽為圜内容十等邊形之毎一邊次
　　　　　　以半徑十萬為一率十八度之餘弦九
　　　　　　萬五千一百零六為二率今所設之半
　　　　　　徑六寸為三率求得四率五寸七分零
　　　　　　六豪三絲六忽為自圜心至毎一邊之
　　　　　　中垂線與每一邊折半之數相乘十因
　　　　　　之得一尺零五寸八十分二十七釐有
　　　　　　餘為圜内容十等邊形之面積也如圖
　　　　　　甲乙圜徑一尺二寸内容甲丙丁戊己
　　　　　　乙庚辛壬癸十等邊形每一邊之弧皆
　　　　　　三十六度試將甲丙邊折半於子自圜
　　　　　　心丑作丑子寅半徑線遂平分甲丙弧
　　　　　　於寅則甲寅弧為十八度甲子即十八
　　　　　　度之正弦甲丙即三十六度之通弦丑
　　　　　　子即十八度之餘弦是故半徑十萬與
　　　　　　十八度之正弦之比即如所設之半徑
　　　　　　六寸與甲子之半邊之比既得半邊倍
　　　　　　之即全邊又半徑十萬與十八度之餘
　　　　　　弦之比即如所設之半徑六寸與丑子
　　　　　　中垂線之比也
　　　　　　又用求圜内各形之一邊之定率比例
　　　　　　以定率之圜徑一○○○○○○○○
　　　　　　為一率圜内容十等邊形之每一邊三
　　　　　　○九○一六九九為二率今所設之圜
　　　　　　徑一尺二寸為三率求得四率三寸七
　　　　　　分零八豪二絲有餘即圜内容十等邊
　　　　　　形之每一邊也
　　　　　　又用求圜内各形之面積之定率比例
　　　　　　以定率之圜徑自乘之正方面積一○
　　　　　　○○○○○○○為一率圜内容十等
　　　　　　邊形之面積七三四七三一五六為二
　　　　　　率今所設之圜徑一尺二寸自乘得一
　　　　　　尺四十四寸為三率求得四率一尺零
　　　　　　五寸八十分一十三釐有餘即圜内容
　　　　　　十等邊形之面積也
　　　　　　又用圜面積之定率比例以定率之圜
　　　　　　面積一○○○○○○○○為一率圜
　　　　　　内容十等邊形之面積九三五四八九
　　　　　　二八為二率今所設之圜徑一尺二寸
　　　　　　求得圜面積一尺一十三寸零九分七
　　　　　　十三釐有餘為三率求得四率一尺零
　　　　　　五寸八十分一十三釐有餘即圜内容
　　　　　　十等邊形之面積也
　　　圜外切各等邊形
設如圜徑一尺二寸求外切三等邊形之每一邊及
　　面積幾何
　　　　　　法以圜徑一尺二寸為弦半徑六寸為
　　　　　　勾求得股一尺零三分九釐二豪三絲
　　　　　　有餘倍之得二尺零七分八釐四豪六
　　　　　　絲有餘為圜外切三等邊形之毎一邊
　　　　　　爰以三等邊形之每一邊為弦毎一邊
　　　　　　折半為勾求得股一尺八寸或以半徑
　　　　　　六寸三倍之得一尺八寸為圜外切三
　　　　　　等邊形之中垂線乃以每一邊之二尺
　　　　　　零七分八釐四豪六絲有餘與中垂線
　　　　　　一尺八寸相乘得三尺七十四寸一十
　　　　　　二分二十八釐有餘折半得一尺八十
　　　　　　七寸零六分一十四釐有餘即圜外切
　　　　　　三等邊形之面積也如圖甲乙圜徑一
　　　　　　尺二寸外切丙丁戊三等邊形試將丙
　　　　　　丁邊折半於己自圜心庚作庚己半徑
　　　　　　線則成丙巳庚三角形其丙庚巳角為
　　　　　　六十度丙巳庚角為九十度庚丙巳角
　　　　　　為三十度又自甲至己作甲己線為圜
　　　　　　内容六等邊形之每一邊則又成甲己
　　　　　　庚甲己丙兩三角形其甲己庚三角形
　　　　　　之甲己庚角為六十度故甲己丙三角
　　　　　　形之甲己丙角為三十度而甲丙己角
　　　　　　亦為三十度則丙甲與甲己皆與半徑
　　　　　　等矣故丙庚即全徑為弦庚己即半徑
　　　　　　為勾求得丙己股倍之得丙丁為圜外
　　　　　　切三等邊形之每一邊也又丙甲既與
　　　　　　半徑等則丙乙中垂線為半徑之三倍
　　　　　　用三角形求面積法算之而得圜外切
　　　　　　三等邊形之面積也
　　　　　　又法以全圜三百六十度三分之每分
　　　　　　得一百二十度折半得六十度乃以半
　　　　　　徑十萬為一率六十度之正切一十七
　　　　　　萬三千二百零五為二率今所設之半
　　　　　　徑六寸為三率求得四率一尺零三分
　　　　　　九釐二豪三絲倍之得二尺零七分八
　　　　　　釐四豪六絲為圜外切三等邊形之毎
　　　　　　一邊也既得三等邊形之每一邊乃以
　　　　　　半徑三因之與毎一邊之數相乘折半
　　　　　　得一尺八十七寸零六分一十四釐為
　　　　　　圜外切三等邊形之面積也如圖甲乙
　　　　　　圜徑一尺二寸外切丙丁戊三等邊形
　　　　　　每一邊之弧皆一百二十度試將丙丁
　　　　　　邊折半於己自圜心庚作庚己半徑線
　　　　　　則甲己弧為六十度丙己即六十度之
　　　　　　正切丙丁即六十度正切之倍是故半
　　　　　　徑十萬與六十度之正切之比即如所
　　　　　　設之半徑六寸與丙己之半邊之比既
　　　　　　得半邊倍之即全邊也
　　　　　　又用求圜外各形之一邊之定率比例
　　　　　　以定率之圜徑一○○○○○○○○
　　　　　　為一率圜外切三等邊形之每一邊一
　　　　　　七三二○五○八○為二率今所設之
　　　　　　圜徑一尺二寸為三率求得四率二尺
　　　　　　零七分八釐四豪六絲即圜外切三等
　　　　　　邊形之每一邊也
　　　　　　又用求圜外各形之面積之定率比例
　　　　　　以定率之圜徑自乘之正方面積一○
　　　　　　○○○○○○○為一率圜外切三等
　　　　　　邊形之面積一二九九○三八一○為
　　　　　　二率今所設之圜徑一尺二寸自乘得
　　　　　　一尺四十四寸為三率求得四率一尺
　　　　　　八十七寸零六分一十四釐有餘即圜
　　　　　　外切三等邊形之面積也
　　　　　　又用圜面積之定率比例以定率之圜
　　　　　　面積一○○○○○○○○為一率圜
　　　　　　外切三等邊形之面積一六五三九八
　　　　　　六六九為二率今所設之圜徑一尺二
　　　　　　寸求得圜面積一尺一十三寸零九分
　　　　　　七十三釐有餘為三率求得四率一尺
　　　　　　八十七寸零六分一十四釐有餘即圜
　　　　　　外切三等邊形之面積也
設如圜徑一尺二寸求外切四等邊形之每一邊及
　　面積幾何
　　　　　　法因圜徑一尺二寸即外切四等邊形
　　　　　　之毎一邊自乘得一尺四十四寸即圜
　　　　　　外切四等邊形之面積故他法皆不設
　　　　　　止存一題以備體焉
設如圜徑一尺二寸求外切五等邊形之毎一邊及
　　面積幾何
　　　　　　法以圜徑一尺二寸折半得半徑六寸
　　　　　　為首率用連比例三率有首率求中率
　　　　　　之法求得中率三寸七分零八豪二絲
　　　　　　有餘倍之得七寸四分一釐六豪四絲
　　　　　　有餘為自圜心至外切五等邊形各角
　　　　　　之分角線乃以分角線為弦圜之半徑
　　　　　　為股求得勾四寸三分五釐九豪二絲
　　　　　　四忽有餘倍之得八寸七分一釐八豪
　　　　　　四絲八忽有餘為圜外切五等邊形之
　　　　　　每一邊爰以每一邊之八寸七分一釐
　　　　　　八豪四絲八忽有餘與半徑六寸相乘
　　　　　　得五十二寸三十一分零八釐有餘折
　　　　　　半得二十六寸一十五分五十四釐有
　　　　　　餘五因之得一尺三十寸七十七分七
　　　　　　十二釐有餘即圜外切五等邊形之面
　　　　　　積也如圖甲乙圜徑一尺二寸外切丙
　　　　　　丁戊己庚五等邊形以辛乙半徑為首
　　　　　　率(即理分中末/線之全分)則自圜心至角之辛己
　　　　　　分角線為倍中率(即倍理分中/末線之大分)何以知
　　　　　　之試自丙角至戊己二角作丙戊丙己
　　　　　　兩角相對斜線成丙戊己三角形復自
　　　　　　戊角至庚角作戊庚兩角相對斜線截
　　　　　　丙己斜線於壬又成戊己壬三角形與
　　　　　　丙戊己三角形為同式形(戊己壬三角/形之戊角當)
　　　　　　(巳庚邊與戊巳邊等故戊己壬三角形/之戊角與丙戊己三角形之丙角等又)
　　　　　　(同用一巳角則其餘一/角亦必等故為同式形)而丙戊為首率
　　　　　　(即理分中末/線之全分)戊己為中率(即理分中末/線之大分)
　　　　　　己壬為末率(即理分中末/線之小分)丙壬亦與戊
　　　　　　己等為中率乃自壬至丙戊線作壬癸
　　　　　　垂線平分丙戊邊於癸遂成丙癸壬勾
　　　　　　股形與辛乙己勾股形為同式形(辛乙/己勾)
　　　　　　(股形之辛角當乙己邊為戊己邊之半/故辛乙巳勾股之辛角與丙癸壬勾股)
　　　　　　(之丙角等癸角與乙角又同為直角/則其餘一角亦必等故為同式形)夫
　　　　　　丙戊既為首率丙壬既為中率若以丙
　　　　　　戊之半丙癸為首率則丙壬之半丙子
　　　　　　亦為中率而丙壬即為倍中率丙癸壬
　　　　　　勾股形與辛乙巳勾股形既為同式形
　　　　　　則辛乙己勾股形之辛乙股與辛己弦
　　　　　　之比必同於丙癸壬勾股形之丙癸股
　　　　　　與丙壬弦之比是以辛乙半徑為首率
　　　　　　則辛己分角線亦即為倍中率也既得
　　　　　　辛己分角線乃以辛己分角線為弦辛
　　　　　　乙半徑為股求得乙己勾倍之得戊己
　　　　　　即圜外切五等邊形之毎一邊也又自
　　　　　　圜心至各角作分角線即分五等邊形
　　　　　　為五三角形其辛乙中垂線即圜之半
　　　　　　徑故以所得圜外切五等邊形之每一
　　　　　　邊與半徑相乘折半得辛戊巳一三角
　　　　　　形之面積五倍之而得圜外切五等邊
　　　　　　形之總面積也
　　　　　　又法以全圜三百六十度五分之每分
　　　　　　得七十二度折半得三十六度乃以半
　　　　　　徑十萬為一率三十六度之正切七萬
　　　　　　二千六百五十四為二率今所設之半
　　　　　　徑六寸為三率求得四率四寸三分五
　　　　　　釐九豪二絲四忽倍之得八寸七分一
　　　　　　釐八豪四絲八忽為圜外切五等邊形
　　　　　　之毎一邊既得五等邊形之毎一邊乃
　　　　　　以半徑與毎一邊之數相乘折半五因
　　　　　　之得一尺三十寸七十七分七十二釐
　　　　　　為圜外切五等邊形之面積也如圖甲
　　　　　　乙圜徑一尺二寸外切丙丁戊巳庚五
　　　　　　等邊形每一邊之弧皆七十二度試將
　　　　　　丙丁邊折半於辛自圜心壬作壬辛半
　　　　　　徑線又作壬丙分角線割圜界於甲則
　　　　　　甲辛弧為三十六度丙辛即三十六度
　　　　　　之正切丙丁即三十六度正切之倍是
　　　　　　故半徑十萬與三十六度之正切之比
　　　　　　即如所設之半徑六寸與丙辛之半邊
　　　　　　之比既得半邊倍之即全邊也
　　　　　　又用求圜外各形之一邊之定率比例
　　　　　　以定率之圜徑一○○○○○○○○
　　　　　　為一率圜外切五等邊形之每一邊七
　　　　　　二六五四二五二為二率今所設之圜
　　　　　　徑一尺二寸為三率求得四率八寸七
　　　　　　分一釐八豪五絲一忽有餘即圜外切
　　　　　　五等邊形之每一邊也
　　　　　　又用求圜外各形之面積之定率比例
　　　　　　以定率之圜徑自乘之正方面積一○
　　　　　　○○○○○○○為一率圜外切五等
　　　　　　邊形之面積九○八一七八一六為二
　　　　　　率今所設之圜徑一尺二寸自乘得一
　　　　　　尺四十四寸為三率求得四率一尺三
　　　　　　十寸七十七分七十六釐有餘即圜外
　　　　　　切五等邊形之面積也
　　　　　　又用圜面積之定率比例以定率之圜
　　　　　　面積一○○○○○○○○為一率圜
　　　　　　外切五等邊形之面積一一五六三二
　　　　　　八三四為二率今所設之圜徑一尺二
　　　　　　寸求得圜面積一尺一十三寸零九分
　　　　　　七十三釐有餘為三率求得四率一尺
　　　　　　三十寸七十七分七十六釐即圜外切
　　　　　　五等邊形之面積也
設如圜徑一尺二寸求外切六等邊形之每一邊及
　面積幾何
　　　　　　法以圜徑一尺二寸折半得半徑六寸
　　　　　　自乘得三十六寸三歸四因得四十八
　　　　　　寸開方得六寸九分二釐八豪二絲有
　　　　　　餘即圜外切六等邊形之毎一邊乃以
　　　　　　毎一邊之六寸九分二釐八豪二絲有
　　　　　　餘與半徑六寸相乘得四十一寸五十
　　　　　　六分九十二釐有餘折半得二十寸七
　　　　　　十八分四十六釐有餘六因之得一尺
　　　　　　二十四寸七十分七十六釐有餘即圜
　　　　　　外切六等邊形之面積也如圖甲乙圜
　　　　　　徑一尺二寸外切丙丁戊巳庚辛六等
　　　　　　邊形試自圜心至各角作分角線即分
　　　　　　六等邊形為六三角形其壬乙半徑即
　　　　　　每一三角形之中垂線而中垂線自乘
　　　　　　之方為每邊自乘之方之四分之三故
　　　　　　以半徑自乘三歸四因開方即得圜外
　　　　　　切六等邊形之每一邊也既得毎一邊
　　　　　　與半徑相乘折半得壬戊己一三角形
　　　　　　之面積六倍之而得圜外切六等邊形
　　　　　　之總面積也
　　　　　　又法以全圜三百六十度六分之毎分
　　　　　　得六十度折半得三十度乃以半徑十
　　　　　　萬為一率三十度之正切五萬七千七
　　　　　　百三十五為二率今所設之半徑六寸
　　　　　　為三率求得四率三寸四分六釐四豪
　　　　　　一絲倍之得六寸九分二釐八豪二絲
　　　　　　為圜外切六等邊形之毎一邊既得六
　　　　　　等邊形之毎一邊乃以半徑與毎一邊
　　　　　　之數相乘折半六因之得一尺二十四
　　　　　　寸七十分七十六釐為圜外切六等邊
　　　　　　形之面積也如圖甲乙圜徑一尺二寸
　　　　　　外切丙丁戊己庚辛六等邊形毎一邊
　　　　　　之弧皆六十度試將丙丁邊折半於壬
　　　　　　自圜心癸作癸壬半徑線又作癸丙分
　　　　　　角線割圜界於子則子壬弧為三十度
　　　　　　丙壬即三十度之正切丙丁即三十度
　　　　　　正切之倍是故半徑十萬與三十度之
　　　　　　正切之比即如所設之半徑六寸與丙
　　　　　　壬之半邊之比既得半邊倍之即全邊
　　　　　　也
　　　　　　又用求圜外各形之一邊之定率比例
　　　　　　以定率之圜徑一○○○○○○○○
　　　　　　為一率圜外切六等邊形之每一邊五
　　　　　　七七三五○二七為二率今所設之圜
　　　　　　徑一尺二寸為三率求得四率六寸九
　　　　　　分二釐八豪二絲有餘即圜外切六等
　　　　　　邊形之毎一邊也
　　　　　　又用求圜外各形之面積之定率比例
　　　　　　以定率之圜徑自乘之正方面積一○
　　　　　　○○○○○○○為一率圜外切六等
　　　　　　邊形之面積八六六○二五四○為二
　　　　　　率今所設之圜徑一尺二寸自乘得一
　　　　　　尺四十四寸為三率求得四率一尺二
　　　　　　十四寸七十分七十六釐有餘即圜外
　　　　　　切六等邊形之面積也
　　　　　　又用圜面積之定率比例以定率之圜
　　　　　　面積一○○○○○○○○為一率圜
　　　　　　外切六等邊形之面積一一○二六五
　　　　　　七八一為二率今所設之圜徑一尺二
　　　　　　寸求得圜面積一尺一十三寸零九分
　　　　　　七十三釐有餘為三率求得四率一尺
　　　　　　二十四寸七十分七十六釐有餘即圜
　　　　　　外切六等邊形之面積也
設如圜徑一尺二寸求外切七等邊形之每一邊及
　面積幾何
　　　　　　法以圜徑一尺二寸求得内容七等邊
　　　　　　形之每一邊為五寸二分零六豪六絲
　　　　　　有餘又求得自圜心至每一邊之中垂
　　　　　　線為五寸四分零五豪八絲一忽有餘
　　　　　　乃以中垂線之數為一率每一邊之數
　　　　　　為二率今所設之半徑六寸為三率求
　　　　　　得四率五寸七分七釐八豪八絲九忽
　　　　　　有餘為圜外切七等邊形之每一邊爰
　　　　　　以每一邊之五寸七分七釐八豪八絲
　　　　　　九忽有餘與半徑六寸相乘得三十四
　　　　　　寸六十七分三十三釐有餘折半得一
　　　　　　十七寸三十三分六十六釐有餘七因
　　　　　　之得一尺二十一寸三十五分六十二
　　　　　　釐有餘即圜外切七等邊形之面積也
　　　　　　如圖甲乙圜徑一尺二寸外切丙丁戊
　　　　　　己庚辛壬七等邊形先求得圜内容七
　　　　　　等邊形之毎一邊為癸子又求得圜心
　　　　　　至每一邊之中垂線為丑寅以丑寅與
　　　　　　癸子之比即同於丑乙與巳庚之比為
　　　　　　相當比例四率也又自圜心至各角作
　　　　　　分角線即分七等邊形為七三角形其
　　　　　　丑乙中垂線即圜之半徑故以所得圜
　　　　　　外切七等邊形之每一邊與半徑相乘
　　　　　　折半得丑己庚一三角形之面積七倍
　　　　　　之而得圜外切七等邊形之總面積也
　　　　　　又法以全圜三百六十度七分之每分
　　　　　　得五十一度二十五分四十二秒有餘
　　　　　　折半得二十五度四十二分五十一秒
　　　　　　有餘乃以半徑十萬為一率二十五度
　　　　　　四十二分五十一秒之正切四萬八千
　　　　　　一百五十七為二率今所設之半徑六
　　　　　　寸為三率求得四率二寸八分八釐九
　　　　　　毫四絲二忽有餘倍之得五寸七分七
　　　　　　釐八毫八絲四忽有餘為圜外切七等
　　　　　　邊形之每一邊既得七等邊形之每一
　　　　　　邊乃以半徑與每一邊之數相乘折半
　　　　　　七因之得一尺二十一寸三十五分五
　　　　　　十六釐有餘為圜外切七等邊形之面
　　　　　　積也如圖甲乙圜徑一尺二寸外切丙
　　　　　　丁戊己庚辛壬七等邊形每一邊之弧
　　　　　　皆五十一度二十五分四十二秒有餘
　　　　　　試將丙丁邊折半於癸自圜心子作子
　　　　　　癸半徑線又作子丙分角線割圜界於
　　　　　　甲則甲癸弧為二十五度四十二分五
　　　　　　十一秒有餘丙癸即二十五度四十二
　　　　　　分五十一秒有餘之正切丙丁即二十
　　　　　　五度四十二分五十一秒有餘之正切
　　　　　　之倍是故半徑十萬與二十五度四十
　　　　　　二分五十一秒有餘之正切之比即如
　　　　　　所設之半徑六寸與丙癸之半邊之比
　　　　　　既得半邊倍之即全邊也
　　　　　　又用求圜外各形之一邊之定率比例
　　　　　　以定率之圜徑一○○○○○○○○
　　　　　　為一率圜外切七等邊形之毎一邊四
　　　　　　八一五七四六二為二率今所設之圜
　　　　　　徑一尺二寸為三率求得四率五寸七
　　　　　　分七釐八豪八絲九忽有餘即圜外切
　　　　　　七等邊形之每一邊也
　　　　　　又用求圜外各形之面積之定率比例
　　　　　　以定率之圜徑自乘之正方面積一○
　　　　　　○○○○○○○為一率圜外切七等
　　　　　　邊形之面積八四二七五五五八為二
　　　　　　率今所設之圜徑一尺二寸自乘得一
　　　　　　尺四十四寸為三率求得四率一尺二
　　　　　　十一寸三十五分六十八釐有餘即圜
　　　　　　外切七等邊形之面積也
　　　　　　又用圜面積之定率比例以定率之圜
　　　　　　面積一○○○○○○○○為一率圜
　　　　　　外切七等邊形之面積一○七三○二
　　　　　　九七四為二率今所設之圜徑一尺二
　　　　　　寸求得圜面積一尺一十三寸零九分
　　　　　　七十三釐有餘為三率求得四率一尺
　　　　　　二十一寸三十五分六十八釐有餘即
　　　　　　圜外切七等邊形之面積也
設如圜徑一尺二寸求外切八等邊形之毎一邊及
　　面積幾何
　　　　　　法以圜徑一尺二寸自乘得一尺四十
　　　　　　四寸倍之得二尺八十八寸開方得一
　　　　　　尺六寸九分七釐零五絲六忽有餘内
　　　　　　減圜徑一尺二寸餘四寸九分七釐零
　　　　　　五絲六忽有餘即圜外切八等邊形之
　　　　　　毎一邊乃以每一邊之四寸九分七釐
　　　　　　零五絲六忽有餘與半徑六寸相乘得
　　　　　　二十九寸八十二分三十三釐有餘折
　　　　　　半得一十四寸九十一分一十六釐有
　　　　　　餘八因之得一尺一十九寸二十九分
　　　　　　二十八釐有餘即圜外切八等邊形之
　　　　　　面積也如圖甲乙圜徑一尺二寸外切
　　　　　　丙丁戊己庚辛壬癸八等邊形試依甲
　　　　　　乙圜徑度作子丑寅夘正方形又作子
　　　　　　寅對角斜線於子寅對角斜線内減與
　　　　　　甲乙圜徑相等之辰己餘子辰巳寅兩
　　　　　　段即與圜外切八等邊形之丙丁一邊
　　　　　　相等也何則丙子丁勾股形因子寅斜
　　　　　　線平分為子辰丙子辰丁兩勾股形與
　　　　　　原形為同式形(子辰丙勾股形之辰角/與丙子丁勾股形之子)
　　　　　　(角同為直角又同用一丙角/其餘一角必等故為同式形)丙子既與
　　　　　　子丁等子辰必與丙辰等而為丙丁之
　　　　　　一半則子辰巳寅兩段亦必與丙丁一
　　　　　　邊等故以圜徑自乘倍之開方而得對
　　　　　　角斜線於斜線内減圜徑即圜外切八
　　　　　　等邊形之毎一邊也又自圜心至各角
　　　　　　作分角線即分八等邊形為八三角形
　　　　　　其午乙中垂線即圜之半徑故以所得
　　　　　　圜外切八等邊形之每一邊與半徑相
　　　　　　乘折半得午己庚一三角形之面積八
　　　　　　倍之而得圜外切八等邊形之總面積
　　　　　　也
　　　　　　又法以全圜三百六十度八分之每分
　　　　　　得四十五度折半得二十二度三十分
　　　　　　乃以半徑十萬為一率二十二度三十
　　　　　　分之正切四萬一千四百二十一為二
　　　　　　率今所設之半徑六寸為三率求得四
　　　　　　率二寸四分八釐五豪二絲六忽倍之
　　　　　　得四寸九分七釐零五絲二忽為圜外
　　　　　　切八等邊形之毎一邊既得八等邊形
　　　　　　之每一邊乃以半徑與每一邊之數相
　　　　　　乘折半八因之得一尺一十九寸二十
　　　　　　九分二十四釐有餘為圜外切八等邊
　　　　　　形之面積也如圖甲乙圜徑一尺二寸
　　　　　　外切丙丁戊己庚辛壬癸八等邊形每
　　　　　　一邊之弧皆四十五度試將丙丁邊折
　　　　　　半於子自圜心五作丑子半徑線又作
　　　　　　丑丙分角線割圜界於寅則寅子弧為
　　　　　　二十二度三十分丙子即二十二度三
　　　　　　十分之正切丙丁即二十二度三十分
　　　　　　之正切之倍是故半徑十萬與二十二
　　　　　　度三十分之正切之比即如所設之半
　　　　　　徑六寸與丙子之半邊之比既得半邊
　　　　　　倍之即全邊也
　　　　　　又用求圜外各形之一邊之定率比例
　　　　　　以定率之圜徑一○○○○○○○○
　　　　　　為一率圜外切八等邊形之毎一邊四
　　　　　　一四二一三五六為二率今所設之圜
　　　　　　徑一尺二寸為三率求得四率四寸九
　　　　　　分七釐零五絲六忽有餘即圜外切八
　　　　　　等邊形之毎一邊也
　　　　　　又用求圜外各形之面積之定率比例
　　　　　　以定率之圜徑自乘之正方面積一○
　　　　　　○○○○○○○為一率圜外切八等
　　　　　　邊形之面積八二八四二七一二為二
　　　　　　率今所設之圜徑一尺二寸自乘得一
　　　　　　尺四十四寸為三率求得四率一尺一
　　　　　　十九寸二十九分三十五釐有餘即圜
　　　　　　外切八等邊形之面積也
　　　　　　又用圜面積之定率比例以定率之圜
　　　　　　面積一○○○○○○○○為一率圜
　　　　　　外切八等邊形之面積一○五四七八
　　　　　　六一七為二率今所設之圜徑一尺二
　　　　　　寸求得圜面積一尺一十三寸零九分
　　　　　　七十三釐有餘為三率求得四率一尺
　　　　　　一十九寸二十九分三十五釐有餘即
　　　　　　圜外切八等邊形之面積也
設如圜徑一尺二寸求外切九等邊形之毎一邊及
　面積幾何
　　　　　　法以圜徑一尺二寸求得内容九等邊
　　　　　　形之毎一邊為四寸一分零四豪二絲
　　　　　　二忽有餘又求得自圜心至毎一邊之
　　　　　　中垂線為五寸六分三釐八豪一絲五
　　　　　　忽有餘乃以中垂線之數為一率毎一
　　　　　　邊之數為二率今所設之半徑六寸為
　　　　　　三率求得四率四寸三分六釐七豪六
　　　　　　絲二忽有餘為圜外切九等邊形之毎
　　　　　　一邊爰以毎一邊之四寸三分六釐七
　　　　　　豪六絲二忽有餘與半徑六寸相乘得
　　　　　　二十六寸二十分五十七釐有餘折半
　　　　　　得一十三寸一十分二十八釐有餘九
　　　　　　因之得一尺一十七寸九十二分五十
　　　　　　七釐有餘即圜外切九等邊形之面積
　　　　　　也如圖甲乙圜徑一尺二寸外切丙丁
　　　　　　戊己庚辛壬癸子九等邊形先求得圜
　　　　　　内容九等邊形之每一邊為丑寅又求
　　　　　　得圜心至每一邊之中垂線為夘辰以
　　　　　　卯辰與丑寅之比即同於卯乙與庚辛
　　　　　　之比為相當比例四率也又自圜心至
　　　　　　各角作分角線即分九等邊形為九三
　　　　　　角形其卯乙中垂線即圜之半徑故以
　　　　　　所得圜外切九等邊形之毎一邊與半
　　　　　　徑相乘折半得卯庚辛一三角形之面
　　　　　　積九倍之而得圜外切九等邊形之總
　　　　　　面積也
　　　　　　又法以全圜三百六十度九分之毎分
　　　　　　得四十度折半得二十度乃以半徑十
　　　　　　萬為一率二十度之正切三萬六千三
　　　　　　百九十七為二率今所設之半徑六寸
　　　　　　為三率求得四率二寸一分八釐三豪
　　　　　　八絲二忽倍之得四寸三分六釐七豪
　　　　　　六絲四忽為圜外切九等邊形之每一
　　　　　　邊既得九等邊形之毎一邊乃以半徑
　　　　　　與毎一邊之數相乘折半九因之得一
　　　　　　尺一十七寸九十二分六十二釐有餘
　　　　　　為圜外切九等邊形之面積也如圖甲
　　　　　　乙圜徑一尺二寸外切丙丁戊己庚辛
　　　　　　壬癸子九等邊形每一邊之弧皆四十
　　　　　　度試將丙丁邊折半於丑自圜心寅作
　　　　　　寅丑半徑線又作寅丙分角線割圜界
　　　　　　於甲則甲丑弧為二十度丙丑即二十
　　　　　　度之正切丙丁即二十度之正切之倍
　　　　　　是故半徑十萬與二十度之正切之比
　　　　　　即如所設之半徑六寸與丙丑之半邊
　　　　　　之比既得半邊倍之即全邊也
　　　　　　又用求圜外各形之一邊之定率比例
　　　　　　以定率之圜徑一○○○○○○○○
　　　　　　為一率圜外切九等邊形之每一邊三
　　　　　　六三九七○二四為二率今所設之圜
　　　　　　徑一尺二寸為三率求得四率四寸三
　　　　　　分六釐七豪六絲四忽有餘即圜外切
　　　　　　九等邊形之每一邊也
　　　　　　又用求圜外各形之面積之定率比例
　　　　　　以定率之圜徑自乘之正方面積一○
　　　　　　○○○○○○○為一率圜外切九等
　　　　　　邊形之面積八一八九三三○三為二
　　　　　　率今所設之圜徑一尺二寸自乘得一
　　　　　　尺四十四寸為三率求得四率一尺一
　　　　　　十七寸九十二分六十三釐有餘即圜
　　　　　　外切九等邊形之面積也
　　　　　　又用圜面積之定率比例以定率之圜
　　　　　　面積一○○○○○○○○為一率圜
　　　　　　外切九等邊形之面積一○四二六九
　　　　　　七九一為二率今所設之圜徑一尺二
　　　　　　寸求得圜面積一尺一十三寸零九分
　　　　　　七十三釐有餘為三率求得四率一尺
　　　　　　一十七寸九十二分六十五釐有餘即
　　　　　　圜外切九等邊形之面積也
設如圜徑一尺二寸求外切十等邊形之每一邊及
　　面積幾何
　　　　　　法以圜徑一尺二寸求得内容十等邊
　　　　　　形之毎一邊為三寸七分零八豪二絲
　　　　　　有餘又求得自圜心至每一邊之中垂
　　　　　　線為五寸七分零六豪三絲三忽有餘
　　　　　　乃以中垂線之數為一率每一邊之數
　　　　　　為二率今所設之半徑六寸為三率求
　　　　　　得四率三寸八分九釐九豪零三忽有
　　　　　　餘為圜外切十等邊形之毎一邊爰以
　　　　　　毎一邊之三寸八分九釐九豪零三忽
　　　　　　有餘與半徑六寸相乘得二十三寸三
　　　　　　十九分四十一釐有餘折半得一十一
　　　　　　寸六十九分七十釐有餘十因之得一
　　　　　　尺一十六寸九十七分一十二釐有餘
　　　　　　即圜外切十等邊形之面積也如圖甲
　　　　　　乙圜徑一尺二寸外切丙丁戊己庚辛
　　　　　　壬癸子丑十等邊形先求得圜内容十
　　　　　　等邊形之毎一邊為寅卯又求得圜心
　　　　　　至每一邊之中垂線為辰巳以辰巳與
　　　　　　寅卯之比即同於辰乙與庚辛之比為
　　　　　　相當比例四率也又自圜心至各角作
　　　　　　分角線即分十等邊形為十三角形其
　　　　　　辰乙中垂線即圜之半徑故以所得圜
　　　　　　外切十等邊形之每一邊與半徑相乘
　　　　　　折半得辰庚辛一三角形之面積十倍
　　　　　　之而得圜外切十等邊形之總面積也
　　　　　　又法以全圜三百六十度十分之每分
　　　　　　得三十六度折半得十八度乃以半徑
　　　　　　十萬為一率十八度之正切三萬二千
　　　　　　四百九十二為二率今所設之半徑六
　　　　　　寸為三率求得四率一寸九分四釐九
　　　　　　豪五絲二忽倍之得三寸八分九釐九
　　　　　　豪零四忽為圜外切十等邊形之每一
　　　　　　邊既得十等邊形之毎一邊乃以半徑
　　　　　　與毎一邊之數相乘折半十因之得一
　　　　　　尺一十六寸九十七分一十二釐為圜
　　　　　　外切十等邊形之面積也如圖甲乙圜
　　　　　　徑一尺二寸外切丙丁戊巳庚辛壬癸
　　　　　　子丑十等邊形毎一邊之弧皆三十六
　　　　　　度試將丙丁邊折半於寅自圜心卯作
　　　　　　卯寅半徑線又作卯丙分角線割圜界
　　　　　　於辰則辰寅弧為十八度丙寅即十八
　　　　　　度之正切丙丁即十八度之正切之倍
　　　　　　是故半徑十萬與十八度之正切之比
　　　　　　即如所設之半徑六寸與丙寅之半邊
　　　　　　之比既得半邊倍之即全邊也
　　　　　　又用求圜外各形之一邊之定率比例
　　　　　　以定率之圜徑一○○○○○○○○
　　　　　　為一率圜外切十等邊形之每一邊三
　　　　　　二四九一九七○為二率今所設之圜
　　　　　　徑一尺二寸為三率求得四率三寸八
　　　　　　分九釐九豪零三忽有餘即圜外切十
　　　　　　等邊形之每一邊也
　　　　　　乂用求圜外各形之面積之定率比例
　　　　　　以定率之圜徑自乘之正方面積一○
　　　　　　　○○○○○○○為一率圜外切十等
　　　　　　　邊形之面積八一二二九九二四為二
　　　　　　　率今所設之圜徑一尺二寸自乘得一
　　　　　　　尺四十四寸為三率求得四率一尺一
　　　　　　　十六寸九十七分一十釐有餘即圜外
　　　　　　　切十等邊形之面積也
　　　　　　　又用圜面積之定率比例以定率之圜
　　　　　　　面積一○○○○○○○○為一率圜
　　　　　　　外切十等邊形之面積一○三四二五
　　　　　　　一五二為二率今所設之圜徑一尺二
　　　　　　　寸求得圜面積一尺一十三寸零九分
　　　　　　　七十三釐有餘為三率求得四率一尺
　　　　　　　一十六寸九十七分一十釐有餘即圜
　　　　　　　外切十等邊形之面積也
　
　
　
御製數理精藴下編卷二十一
　欽定四庫全書
御製數理精藴卷二十二
　　面部十二
　　各等邊形
　　　更面形
　　　各等邊形
設如五等邊形每邊一尺二寸問面積㡬何
　　　　　　法以全圜三百六十度五分之每分得
　　　　　　七十二度折半得三十六度爰以三十
　　　　　　六度之正弦五萬八千七百七十九為
　　　　　　一率半徑十萬為二率今所設之五等
　　　　　　邊形之每邊一尺二寸折半得六寸為
　　　　　　三率求得四率一尺零二分零七豪七
　　　　　　絲二忽有餘為五等邊形外切圜之半
　　　　　　徑或用求圜内容五等邊形之一邊之
　　　　　　定率比例以定率之圜内容五等邊形
　　　　　　之每邊五八七七八五二五為一率圜
　　　　　　徑一○○○○○○○○為二率今所
　　　　　　設之五等邊形之每邊一尺二寸為三
　　　　　　率求得四率二尺零四分一釐五豪六
　　　　　　絲一忽有餘折半得一尺零二分零七
　　　　　　豪八絲有餘為五等邊形外切圜之半
　　　　　　徑乃以此半徑為弦五等邊形之每邊
　　　　　　折半為勾求得股八寸二分五釐八豪
　　　　　　二絲七忽有餘為五等邊形之中心至
　　　　　　每邊正中之垂線或以三十六度之正
　　　　　　弦五萬八千七百七十九為一率三十
　　　　　　六度之餘弦八萬零九百零二為二率
　　　　　　今所設之五等邊形之每邊之半六寸
　　　　　　為三率求得四率八寸二分五釐八豪
　　　　　　二絲五忽有餘為五等邊形之中心至
　　　　　　每邊正中之垂線既得此垂線乃與每
　　　　　　邊折半之數相乗得四十九寸五十四
　　　　　　分九十釐有餘五因之得二尺四十七
　　　　　　寸七十四分五十釐有餘即五等邊形
　　　　　　之面積也如圖甲乙丙丁戊五等邊形
　　　　　　試作一外切圜形則每邊之弧皆為七
　　　　　　十二度將甲乙邊折半於己自圜心庚
　　　　　　作庚己辛半徑線遂平分甲乙弧於辛
　　　　　　則甲辛弧為三十六度甲己即三十六
　　　　　　度之正弦庚己即三十六度之餘弦是
　　　　　　故三十六度之正弦與半徑十萬之比
　　　　　　即如今所設之每邊之半甲己與所得
　　　　　　之半徑甲庚之比又三十六度之正弦
　　　　　　與三十六度之餘弦之比即如今所設
　　　　　　之每邊之半甲己與所得之垂線庚己
　　　　　　之比也(此即圜内容五等邊/形之法而轉用之也)
　　　　　　又法以三十六度之正切七萬二千六
　　　　　　百五十四為一率半徑十萬為二率今
　　　　　　所設之五等邊形之每邊之半六寸為
　　　　　　三率求得四率八寸二分五釐八豪三
　　　　　　絲二忽有餘為五等邊形内容圜之半
　　　　　　徑或用求圜外切五等邊形之一邊之
　　　　　　定率比例以定率之圜外切五等邊形
　　　　　　之每邊七二六五四二五二為一率圜
　　　　　　徑一○○○○○○○○為二率今所
　　　　　　設之五等邊形之每邊一尺二寸為三
　　　　　　率求得四率一尺六寸五分一釐六豪
　　　　　　五絲八忽有餘折半得八寸二分五釐
　　　　　　八豪二絲九忽有餘為五等邊形内容
　　　　　　圜之半徑即五等邊形之中心至每邊
　　　　　　正中之垂線乃與每邊折半之數相乗
　　　　　　五因之得二尺四十七寸七十四分八
　　　　　　十七釐有餘為五等邊形之面積也如
　　　　　　圖甲乙丙丁戊五等邊形試作一内容
　　　　　　圜形自甲角過圜心己作甲己庚線遂
　　　　　　平分丙丁邊於庚則丙庚即三十六度
　　　　　　之正切故以三十六度之正切與半徑
　　　　　　十萬之比同於今所設之每邊之半丙
　　　　　　庚與所得之内容圜半徑己庚之比也
　　　　　　(此即圜外切五等邊/形之法而轉用之也)
　　　　　　又法用連比例三率有中率求末率之
　　　　　　法以每邊一尺二寸為中率求得末率
　　　　　　七寸四分一釐六豪四絲有餘(中率求/末率即)
　　　　　　(如首率求/中率也)乃以末率與中率相加得一
　　　　　　尺九寸四分一釐六豪四絲有餘為首
　　　　　　率即五等邊形兩角相對之斜線乃以
　　　　　　此斜線為弦每邊之半為勾求得股一
　　　　　　尺八寸四方六釐六豪零九忽有餘為
　　　　　　五等邊形中心至每邊正中之垂線與
　　　　　　分角線之和(即五等邊形自一角/至每邊正中之垂線)復以
　　　　　　此垂線為首率每邊之半為中率求得
　　　　　　末率一寸九分四釐九豪五絲二忽為
　　　　　　五等邊形中心至每邊正中之垂線與
　　　　　　分角線之較乃以此較數與先所得和
　　　　　　數相加得二尺零四分一釐五豪六絲
　　　　　　一忽有餘折半得一尺零二分零七豪
　　　　　　八絲有餘為五等邊形之分角線(即五/等邊)
　　　　　　(形外切圜/之半徑)仍以此較數與先所得和數
　　　　　　相減得一尺六寸五分一釐六豪五絲
　　　　　　七忽有餘折半得八寸二分五釐八豪
　　　　　　二絲八忽有餘為五等邊形中心至每
　　　　　　邊正中之垂線(即五等邊形内/容圜之半徑)乃以此
　　　　　　垂線與每邊之半相乗五因之得二尺
　　　　　　四十七寸七十四分八十四釐有餘即
　　　　　　五等邊形之面積也如圖甲乙丙丁戊
　　　　　　五等邊形巳為五等邊形之中心試自
　　　　　　甲角至丙丁二角作甲丙甲丁二線成
　　　　　　甲丙丁三角形又自丁角至乙角作丁
　　　　　　乙線截甲丙線於庚則又成丁庚丙三
　　　　　　角形此兩三角形為同式形故甲丙線
　　　　　　為首率(即理分中末/線之全分)丙丁邊為中率(即/理)
　　　　　　(分中末線/之大分)而所截之甲庚一段與丙丁
　　　　　　邊等亦為中率庚丙一段即為末率(即/理)
　　　　　　(分中末線/之小分)其比例為甲丙首率與丙丁
　　　　　　中率之比即同於丙丁中率與庚丙末
　　　　　　率之比故按連比例三率有中率求末
　　　　　　率之法求得庚丙末率與甲庚中率相
　　　　　　加即得甲丙首率為兩角相對斜線爰
　　　　　　用甲丙斜線為弦丙辛每邊之半為勾
　　　　　　求得用辛股為己辛中心至邊之垂線
　　　　　　與甲己分角線之和既得甲辛線則用
　　　　　　連比例有首率中率求末率之法以甲
　　　　　　辛為首率丙辛為中率求得辛壬末率
　　　　　　即己辛中心至邊之垂線與甲己分角
　　　　　　線之較既得辛壬與甲辛相加折半得
　　　　　　甲己即分角線又為五等邊形外切圜
　　　　　　之半徑以辛壬與甲辛相減折半得己
　　　　　　辛即中心至每邊之垂線又為五等邊
　　　　　　形内容圜之半徑既得己辛垂線與丙
　　　　　　丁每邊之半丙辛相乗得己丙丁一三
　　　　　　角形之面積五倍之即五等邊形之面
　　　　　　積也
　　　　　　又既得五等邊形兩角相對之斜線與
　　　　　　自一角至每邊正中之垂線求面積捷
　　　　　　法以所得末率七寸四分一釐六豪四
　　　　　　絲有餘加每邊之半六寸得一尺三寸
　　　　　　四分一釐六豪四絲有餘與自一角至
　　　　　　每邊正中之垂線一尺八寸四分六釐
　　　　　　六豪零九忽有餘相乗得二尺四十七
　　　　　　寸七十四分八十四釐有餘即五等邊
　　　　　　形之面積也如圖甲乙丙丁戊五等邊
　　　　　　形自甲角至丙丁二角作甲丙甲丁二
　　　　　　線遂成甲丙丁甲乙丙甲戊丁三三角
　　　　　　形又自甲至己作甲己垂線則甲己垂
　　　　　　線與丙己每邊之半相乗即得甲丙丁
　　　　　　三角形面積又自乙角至甲丙線上作
　　　　　　乙庚垂線則乙庚垂線與甲丙斜線相
　　　　　　乗即得甲乙丙甲戊丁兩三角形之共
　　　　　　面積然無乙庚之數今試自丁角至乙
　　　　　　角作丁乙斜線截甲丙斜線於辛則甲
　　　　　　辛與丁辛等俱為中率乙辛與辛丙等
　　　　　　俱為末率又成乙辛庚勾股形與甲丙
　　　　　　己勾股形為同式形(丁辛丙三角形之/辛角原與丙角等)
　　　　　　(而與乙辛庚勾股形之辛角為對角其/度亦等庚角與己角又同為直角其餘)
　　　　　　(一角亦必等所/以為同式形)故甲丙為一率甲己為
　　　　　　二率乙辛為三率乙庚為四率凡二率
　　　　　　三率相乗與一率四率相乗之數等今
　　　　　　以甲己垂線與乙辛末率相乗必與乙
　　　　　　庚垂線與甲丙斜線相乗之積等是即
　　　　　　甲乙丙甲戊丁兩三角形之共積矣故
　　　　　　以乙辛末率與丙己每邊之半相加而
　　　　　　與甲己垂線相乗即得甲乙丙丁戊五
　　　　　　等邊形之面積也
　　　　　　又法用邊線相等面積不同之定率比
　　　　　　例以定率之正方面積一○○○○○
　　　　　　○○○為一率五等邊形面積一七二
　　　　　　○四七七四一為二率今所設之五等
　　　　　　邊形之每邊一尺二寸自乗得一尺四
　　　　　　十四寸為三率求得四率二尺四十七
　　　　　　寸七十四分八十七釐有餘即五等邊
　　　　　　形之面積也葢五等邊形之每一邊為
　　　　　　一○○○○則其自乗之正方面積為
　　　　　　一○○○○○○○○而五等邊形之
　　　　　　每一邊一○○○○所得之五等邊形
　　　　　　面積為一七二○四七七四一故以子
　　　　　　丑寅卯辰五等邊形之寅卯一邊一○
　　　　　　○○○自乗之寅卯己午正方面積一
　　　　　　○○○○○○○○與子丑寅卯辰五
　　　　　　等邊形面積一七二○四七七四一之
　　　　　　比即同於今所設之甲乙丙丁戊五等
　　　　　　邊形之每一邊一尺二寸自乗之丙丁
　　　　　　己庚正方面積一尺四十四寸與今所
　　　　　　得之甲乙丙丁戊五等邊形面積二尺
　　　　　　四十七寸七十四分八十七釐有餘之
　　　　　　比也
　　　　　　又法用面積相等邊線不同之定率比
　　　　　　例以定率之五等邊形之每邊七六二
　　　　　　三八七○五為一率正方形之每邊一
　　　　　　○○○○○○○○為二率今所設之
　　　　　　五等邊形之每邊一尺二寸為三率求
　　　　　　得四率一尺五寸七分四釐零三忽有
　　　　　　餘為與五等邊形面積相等之正方形
　　　　　　每邊之數自乗得二尺四十七寸七十
　　　　　　四分八十五釐有餘即五等邊形之面
　　　　　　積也葢五等邊形之每邊為七六二三
　　　　　　八七○五正方形之每邊為一○○○
　　　　　　○○○○○則兩面積相等故以子丑
　　　　　　寅卯辰五等邊形之寅卯一邊七六二
　　　　　　三八七○五與己午未申正方形之午
　　　　　　未一邊一○○○○○○○○之比即
　　　　　　同於今所設之甲乙丙丁戊五等邊形
　　　　　　之丙丁一邊一尺二寸與今所得之己
　　　　　　庚辛壬正方形之庚辛一邊一尺五寸
　　　　　　七分四釐零三忽有餘之比既得庚辛
　　　　　　一邊自乗得己庚辛壬正方面積即與
　　　　　　甲乙丙丁戊五等邊形之面積為相等
　　　　　　也
　　　　　　如有五等邊形之面積二尺四十七寸
　　　　　　七十四分八十七釐求每邊之數則用
　　　　　　邊線相等面積不同之定率比例以定
　　　　　　率之五等邊形之面積一七二○四七
　　　　　　七四一為一率正方形之面積一○○
　　　　　　○○○○○○為二率今所設之五等
　　　　　　邊形之面積二尺四十七寸七十四分
　　　　　　八十七釐為三率求得四率一尺四十
　　　　　　四寸開方得一尺二寸即五等邊形之
　　　　　　每一邊也此法葢因五等邊形之每邊
　　　　　　與正方形之每邊相等五等邊形之面
　　　　　　積與正方形之面積不同故先定為面
　　　　　　與面之比例既得面積而後開方得線
　　　　　　也
　　　　　　又法用面積相等邊線不同之定率比
　　　　　　例以定率之正方形之每邊一○○○
　　　　　　○○○○○為一率五等邊形之每邊
　　　　　　七六二三八七○五為二率今所設之
　　　　　　五等邊形之面積二尺四十七寸七十
　　　　　　四分八十七釐開方得一尺五寸七分
　　　　　　四釐零三忽有餘為三率求得四率一
　　　　　　尺二寸即五等邊形之每一邊也此法
　　　　　　葢因五等邊形之面積與正方形之面
　　　　　　積相等五等邊形之每邊與正方形之
　　　　　　每邊不同故以五等邊形之面積先開
　　　　　　方既得方邊而後為線與線之比例也
設如六等邊形每邊一尺二寸問面積幾何
　　　　　　法因六等邊形之每邊與分角線(即六/等邊)
　　　　　　(形外切圜/之半徑)相等故即以每邊一尺二寸
　　　　　　為弦每邊之半六寸為勾求得股一尺
　　　　　　零三分九釐二豪三絲有餘為六等邊
　　　　　　形中心至每邊正中之垂線(即六等邊/形内容圜)
　　　　　　(之半/徑)乃以此垂線與每邊之半相乗六
　　　　　　因之得三尺七十四寸一十二分二十
　　　　　　八釐有餘即六等邊形之面積也如圖
　　　　　　甲乙丙丁戊己六等邊形庚為六等邊
　　　　　　形之中心其庚丙分角線與丙丁類每
　　　　　　邊等故以庚丙為弦每邊之半丙辛為
　　　　　　勾求得庚辛股即六等邊形中心至每
　　　　　　邊正中之垂線既得垂線與丙丁之半
　　　　　　丙辛相乗得庚丙丁一三角形面積六
　　　　　　倍之即六等邊形之面積也
　　　　　　又法用邊線相等面積不同之定率比
　　　　　　例以定率之正方面積一○○○○○
　　　　　　○○○為一率六等邊形面積二五九
　　　　　　八○七六二○為二率今所設之六等
　　　　　　邊形之每邊一尺二寸自乗得一尺四
　　　　　　十四寸為三率求得四率三尺七十四
　　　　　　寸一十二分二十九釐有餘即六等邊
　　　　　　形之面積也葢六等邊形之每一邊為
　　　　　　一○○○○則其自乗之正方面積為
　　　　　　一○○○○○○○○而六等邊形之
　　　　　　每一邊一○○○○所得之六等邊形
　　　　　　面積為二五九八○七六二○故以子
　　　　　　丑寅卯辰己六等邊形之寅卯一邊一
　　　　　　○○○○自乗之寅卯午未正方面積
　　　　　　一○○○○○○○○與子丑寅卯辰
　　　　　　己六等邊形面積二五九八○七六二
　　　　　　○之比即同於今所設之甲乙丙丁戊
　　　　　　己六等邊形之每一邊一尺二寸自乗
　　　　　　之丙丁庚辛正方面積一尺四十四寸
　　　　　　與今所得之甲乙丙丁戊己六等邊形
　　　　　　面積三尺七十四寸一十二分二十九
　　　　　　釐有餘之比也
　　　　　　又法用面積相等邊線不同之定率比
　　　　　　例以定率之六等邊形之每邊六二○
　　　　　　四○三二四為一率正方形之每邊一
　　　　　　○○○○○○○○為二率今所設之
　　　　　　六等邊形之每邊一尺二寸為三率求
　　　　　　得四率一尺九寸三分四釐二豪二絲
　　　　　　五忽有餘為與六等邊形面積相等之
　　　　　　正方形每邊之數自乗得三尺七十四
　　　　　　寸一十二分二十六釐有餘即六等邊
　　　　　　形之面積也葢六等邊形之每邊為六
　　　　　　二○四○三二四正方形之每邊為一
　　　　　　○○○○○○○○則兩面積相等故
　　　　　　以子丑寅卯辰己六等邊形之寅卯一
　　　　　　邊六二○四○三二四與午未申酉正
　　　　　　方形之未申一邊一○○○○○○○
　　　　　　○之比即同於今所設之甲乙丙丁戊
　　　　　　己六等邊形之丙丁一邊一尺二寸與
　　　　　　今所得之庚辛壬癸正方形之辛壬一
　　　　　　邊一尺九寸三分四釐二豪二絲五忽
　　　　　　有餘之比既得辛壬一邊自乗得庚辛
　　　　　　壬癸正方面積即與甲乙丙丁戊己六
　　　　　　等邊形之面積為相等也
　　　　　　如有六等邊形之面積三尺七十四寸
　　　　　　一十二分二十九釐求每邊之數則用
　　　　　　邊線相等面積不同之定率比例以定
　　　　　　率之六等邊形之面積二五九八○七
　　　　　　六二○為一率正方形之面積一○○
　　　　　　○○○○○○為二率今所設之六等
　　　　　　邊形之面積三尺七十四寸一十二分
　　　　　　二十九釐為三率求得四率一尺四十
　　　　　　四寸開方得一尺二寸即六等邊形之
　　　　　　每一邊也此法葢因六等邊形之每邊
　　　　　　與正方形之每邊相等六等邊形之面
　　　　　　積與正方形之面積不同故先定為面
　　　　　　與面之比例既得面積而後開方得線
　　　　　　也
　　　　　　又法用面積相等邊線不同之定率比
　　　　　　例以定率之正方形之每邊一○○○
　　　　　　○○○○○為一率六等邊形之每邊
　　　　　　六二○四○三二四為二率今所設之六
　　　　　　等邊形之面積三尺七十四寸一十
　　　　　　二分二十九釐開方得一尺九寸三分
　　　　　　四釐二豪二絲五忽有餘為三率求得
　　　　　　四率一尺二寸即六等邊形之每一邊
　　　　　　也此法葢因六等邊形之面積與正方
　　　　　　形之面積相等六等邊形之每邊與正
　　　　　　方形之每邊不同故以六等邊形之面
　　　　　　積先開方既得方邊而後為線與線之
　　　　　　比例也
設如七等邊形每邊一尺二寸問面積幾何
　　　　　　法以全圜三百六十度七分之每分得
　　　　　　五十一度二十五分四十二秒有餘折
　　　　　　半得二十五度四十二分五十一秒有
　　　　　　餘爰以二十五度四十二分五十一秒
　　　　　　有餘之正弦四萬三千三百八十八為
　　　　　　一率半徑十萬為二率今所設之七等
　　　　　　邊形之每邊一尺二寸折半得六寸為
　　　　　　三率求得四率一尺三寸八分二釐八
　　　　　　豪七絲有餘為七等邊形外切圜之半
　　　　　　徑或用求圜内容七等邊形之一邊之
　　　　　　定率比例以定率之圜内容七等邊形
　　　　　　之每邊四三三八八三七四為一率圜
　　　　　　徑一○○○○○○○○為二率今所
　　　　　　設之七等邊形之每邊一尺二寸為三
　　　　　　率求得四率二尺七寸六分五釐七豪
　　　　　　一絲七忽有餘折半得一尺三寸八分
　　　　　　二釐八豪五絲八忽有餘為七率邊形
　　　　　　外切圜之半徑乃以此半徑為弦七等
　　　　　　邊形之每邊折半為勾求得股一尺二
　　　　　　寸四分五釐九豪二絲五忽有餘為七
　　　　　　等邊形之中心至每邊正中之垂線或
　　　　　　以二十五度四十二分五十一秒有餘
　　　　　　之正弦四萬三千三百八十八為一率
　　　　　　二十五度四十二分五十一秒有餘之
　　　　　　餘弦九萬零九十七為二率今所設之
　　　　　　七等邊形之每邊之半六寸為三率求
　　　　　　得四率一尺二寸四分五釐九豪二絲
　　　　　　五忽有餘為七等邊形之中心至每邊
　　　　　　正中之垂線既得此垂線乃與每邊折
　　　　　　半之數相乗得七十四寸七十五分五
　　　　　　十五釐有餘七因之得五尺二十三寸
　　　　　　二十八分八十五釐有餘即七等邊形
　　　　　　之面積也如圖甲乙丙丁戊己庚七等
　　　　　　邊形試作一外切圜形則每邊之弧皆
　　　　　　為五十一度二十五分四十二秒有餘
　　　　　　將甲乙邊折半於辛自圜心壬作壬辛
　　　　　　癸半徑線遂平分甲乙弧於癸則甲癸
　　　　　　弧為二十五度四十二分五十一秒有
　　　　　　餘甲辛即二十五度四十二分五十一
　　　　　　秒有餘之正弦壬辛即二十五度四十
　　　　　　二分五十一秒有餘之餘弦是故二十
　　　　　　五度四十二分五十一秒有餘之正弦
　　　　　　與半徑十萬之比即如今所設之每邊
　　　　　　之半甲辛與所得之半徑甲壬之比又
　　　　　　二十五度四十二分五十一秒有餘之
　　　　　　正弦與二十五度四十二分五十一秒
　　　　　　有餘之餘弦之比即如今所設之每邊
　　　　　　之半甲辛與所得之垂線壬辛之比也
　　　　　　(此即圜内容七等邊/形之法而轉用之也)
　　　　　　又法以二十五度四十二分五十一秒
　　　　　　有餘之正切四萬八千一百五十七為
　　　　　　一率半徑十萬為二率今所設之七等
　　　　　　邊形之每邊之半六寸為三率求得四
　　　　　　率一尺二寸四分五釐九豪二絲四忽
　　　　　　有餘為七等邊形内容圜之半徑或用
　　　　　　求圜外切七等邊形之一邊之定率比
　　　　　　例以定率之圜外切七等邊形之每邊
　　　　　　四八一五七四六二為一率圜徑一○
　　　　　　○○○○○○○為二率今所設之七
　　　　　　等邊形之每邊一尺二寸為三率求得
　　　　　　四率二尺四寸九分一釐八豪二絲五
　　　　　　忽有餘折半得一尺二寸四分五釐九
　　　　　　豪一絲二忽有餘為七等邊形内容圜
　　　　　　之半徑即七等邊形之中心至每邊正
　　　　　　中之垂線乃與每邊折半之數相乗七
　　　　　　因之得五尺二十三寸二十八分三十
　　　　　　釐有餘即七等邊形之面積也如圖甲
　　　　　　乙丙丁戊己庚七等邊形試作一内容
　　　　　　圜形自甲角過圜心辛作甲辛壬線遂
　　　　　　平分丁戊邊於壬則丁壬即二十五度
　　　　　　四十二分五十一秒有餘之正切故以
　　　　　　二十五度四十二分五十一秒有餘之
　　　　　　正切與半徑十萬之比同於今所設之
　　　　　　每邊之半丁壬與所得之内容圜半徑
　　　　　　辛壬之比也(此即圜外切七等邊/形之法而轉用之也)
　　　　　　又法用邊線相等面積不同之定率比
　　　　　　例以定率之正方面積一○○○○○
　　　　　　○○○為一率七等邊形面積三六三
　　　　　　三九一二四○為二率今所設之七等
　　　　　　邊形之每邊一尺二寸自乗得一尺四
　　　　　　十四寸為三率求得四率五尺二十三
　　　　　　寸二十八分三十三釐有餘即七等邊
　　　　　　形之面積也葢七等邊形之每一邊為
　　　　　　一○○○○則其自乗之正方面積為
　　　　　　一○○○○○○○○而七等邊形之
　　　　　　每一邊一○○○○所得之七等邊形
　　　　　　面積為三六三三九一二四○故以子
　　　　　　丑寅卯辰己午七等邊形之卯辰一邊
　　　　　　一○○○○自乗之卯辰未申正方面
　　　　　　積一○○○○○○○○與子丑寅卯
　　　　　　辰己午七等邊形面積三六三三九一
　　　　　　二四○之比即同於今所設之甲乙丙
　　　　　　丁戊巳庚七等邊形之每一邊一尺二
　　　　　　寸自乗之丁戊辛壬正方面積一尺四
　　　　　　十四寸與今所得之甲乙丙丁戊己庚
　　　　　　七等邊形面積五尺二十三寸二十八
　　　　　　分三十三釐有餘之比也
　　　　　　又法用面積相等邊線不同之定率比
　　　　　　例以定率之七等邊形之每邊五二四
　　　　　　五八一二六為一率正方形之每邊一
　　　　　　○○○○○○○○為二率今所設之
　　　　　　七等邊形之每邊一尺二寸為三率求
　　　　　　得四率二尺二寸八分七釐五豪三絲
　　　　　　八忽有餘為與七等邊形面積相等之
　　　　　　正方形每邊之數自乗得五尺二十三
　　　　　　寸二十八分三十釐有餘即七等邊形
　　　　　　之面積也葢七等邊形之每邊為五二
　　　　　　四五八一二六正方形之每邊為一○
　　　　　　○○○○○○○則兩面積相等故以
　　　　　　子丑寅卯辰己午七等邊形之卯辰一
　　　　　　邊五二四五八一二六與未申酉戌正
　　　　　　方形之申酉一邊一○○○○○○○
　　　　　　○之比即同於今所設之甲乙丙丁戊
　　　　　　己庚七等邊形之丁戊一邊一尺二寸
　　　　　　與今所得之辛壬癸乾正方形之壬癸
　　　　　　一邊二尺二寸八分七釐五豪三絲八
　　　　　　忽有餘之比既得壬癸一邊自乗得辛
　　　　　　壬癸乾正方面積即與甲乙丙丁戊己
　　　　　　庚七等邊形之面積為相等也
　　　　　　如有七等邊形之面積五尺二十三寸
　　　　　　二十八分三十三釐求每邊之數則用
　　　　　　邊線相等面積不同之定率比例以定
　　　　　　率之七等邊形之面積三六三三九一
　　　　　　二四○為一率正方形之面積一○○
　　　　　　○○○○○○為二率今所設之七等
　　　　　　邊形之面積五尺二十三寸二十八分
　　　　　　三十三釐為三率求得四率一尺四十
　　　　　　四寸開方得一尺二寸即七等邊形之
　　　　　　每一邊也此法葢因七等邊形之每邊
　　　　　　與正方形之每邊相等七等邊形之面
　　　　　　積與正方形之面積不同故先定為面
　　　　　　與面之比例既得面積而後開方得線
　　　　　　也
　　　　　　又法用面積相等邊線不同之定率比
　　　　　　例以定率之正方形之每邊一○○○
　　　　　　○○○○○為一率七等邊形之每邊
　　　　　　五二四五八一二六為二率今所設之
　　　　　　七等邊形之面積五尺二十三寸二十
　　　　　　八分三十三釐開方得二尺二寸八分
　　　　　　七釐五豪三絲八忽有餘為三率求得
　　　　　　四率一尺二寸即七等邊形之每一邊
　　　　　　也此法葢因七等邊形之面積與正方
　　　　　　形之面積相等七等邊形之每邊與正
　　　　　　方形之每邊不同故以七等邊形之面
　　　　　　積先開方既得方邊而後為線與線之
　　　　　　比例也
設如八等邊形每邊一尺二寸問面積幾何
　　　　　　法以全圜三百六十度八分之每分得
　　　　　　四十五度折半得二十二度三十分爰
　　　　　　以二十二度三十分之正弦三萬八千
　　　　　　二百六十八為一率半徑十萬為二率
　　　　　　今所設之八等邊形之每邊一尺二寸
　　　　　　折半得六寸為三率求得四率一尺五
　　　　　　寸六分七釐八豪八絲九忽有餘為八
　　　　　　等邊形外切圜之半徑或用求圜内容
　　　　　　八等邊形之一邊之定率比例以定率
　　　　　　之圜内容八等邊形之每邊三八二六
　　　　　　八三四三為一率圜徑一○○○○○
　　　　　　○○○為二率今所設之八等邊形之
　　　　　　每邊一尺二寸為三率求得四率三尺
　　　　　　一寸三分五釐七豪五絲一忽有餘折
　　　　　　半得一尺五寸六分七釐八豪七絲五
　　　　　　忽有餘為八等邊形之切圜之半徑乃
　　　　　　以此半徑為弦八等邊形之每邊折半
　　　　　　為勾求得股一尺四寸四分八釐五豪
　　　　　　二絲七忽有餘為八等邊形之中心至
　　　　　　每邊正中之垂線或以二十二度三十
　　　　　　分之正弦三萬八千二百六十八為一
　　　　　　率二十二度三十分之餘弦九萬二千
　　　　　　三百八十八為二率今所設之八等邊
　　　　　　形之每邊之半六寸為三率求得四率
　　　　　　一尺四寸四分八釐五豪四絲一忽有
　　　　　　餘為八等邊形之中心至每邊正中之
　　　　　　垂線既得此垂線乃與每邊折半之數
　　　　　　相乗得八十六寸九十一分二十四釐
　　　　　　有餘八因之得六尺九十五寸二十九
　　　　　　分九十二釐有餘即八等邊形之面積
　　　　　　也如圖甲乙丙丁戊己庚辛八等邊形
　　　　　　試作一外切圜形則每邊之弧皆為四
　　　　　　十五度將甲乙邊折半於壬自圜心癸
　　　　　　作癸壬子半徑線遂平分甲乙弧於子
　　　　　　則甲子弧為二十二度三十分甲壬即
　　　　　　二十二度三十分之正弦癸壬即二十
　　　　　　二度三十分之餘弦是故二十二度三
　　　　　　十分之正弦與半徑十萬之比即如今
　　　　　　所設之每邊之半甲壬與所得之半徑
　　　　　　甲癸之比又二十二度三十分之正弦
　　　　　　與二十二度三十分之餘弦之比即如
　　　　　　今所設之每邊之半甲壬與所得之垂
　　　　　　線癸壬之比也(此即圜内容八等邊/形之法而轉用之也)
　　　　　　又法以二十二度三十分之正切四萬
　　　　　　一千四百二十一為一率半徑十萬為
　　　　　　二率今所設之八等邊形之每邊之半
　　　　　　六寸為三率求得四率一尺四寸四分
　　　　　　八釐五豪四絲有餘為八等邊形内容
　　　　　　圜之半徑或用求圜外切八等邊形之
　　　　　　一邊之定率比例以定率之圜外切八
　　　　　　等邊形之每邊四一四二一三五六為
　　　　　　一率圜徑一○○○○○○○○為二
　　　　　　率今所設之八等邊形之每邊一尺二
　　　　　　寸為三率求得四率二尺八寸九分七
　　　　　　釐零五絲六忽有餘折半得一尺四寸
　　　　　　四分八釐五豪二絲八忽有餘為八等
　　　　　　邊形内容圜之半徑即八等邊形之中
　　　　　　心至每邊正中之垂線乃與每邊折半
　　　　　　之數相乗八因之得六尺九十五寸二
　　　　　　十九分三十四釐有餘為八等邊形之
　　　　　　面積也如圖甲乙丙丁戊己庚辛八等
　　　　　　邊形試作一内容圜形自圜心壬作壬
　　　　　　癸中心至每邊正中之垂線遂平分丁
　　　　　　戊邊於癸則丁癸即二十二度三十分
　　　　　　之正切故以二十二度三十分之正切
　　　　　　與半徑十萬之比同於今所設之每邊
　　　　　　之半丁癸與所得之内容圜半徑壬癸
　　　　　　之比也(此即圜外切八等邊/形之法而轉用之也)
　　　　　　又法以每邊一尺二寸自乗得一尺四
　　　　　　十四寸折半得七十二寸開方得八寸
　　　　　　四分八釐五豪二絲八忽有餘與每邊
　　　　　　之半六寸相加得一尺四寸四分八釐
　　　　　　五豪二絲八忽有餘為自中心至每邊
　　　　　　正中之垂線乃以此垂線與每邊之半
　　　　　　相乗八因之得六尺九十五寸二十九
　　　　　　分三十四釐為八等邊形之面積也如
　　　　　　圖甲乙丙丁戊己庚辛八等邊形壬為
　　　　　　八等邊形之中心試將辛甲乙丙丁戊
　　　　　　己庚四邊俱引長相交遂成癸子丑寅
　　　　　　正方形其四角丙子丁類勾股相等之
　　　　　　四勾股形之弦即八等邊形之每一邊
　　　　　　故以丙丁一邊自乗折半開方得丙子
　　　　　　或子丁於丙子内再加乙丙邊之半卯
　　　　　　丙得卯子與壬辰等即八等邊形自中
　　　　　　心至每邊正中之垂線既得垂線與每
　　　　　　邊之半相乗八因之即得八等邊形之
　　　　　　面積也
　　　　　　又法用邊線相等面積不同之定率比
　　　　　　例以定率之正方面積一○○○○○
　　　　　　○○○為一率八等邊形面積四八二
　　　　　　八四二七一二為二率今所設之八等
　　　　　　邊形之每邊一尺二寸自乗得一尺四
　　　　　　十四寸為三率求得四率六尺九十五
　　　　　　寸二十九分三十五釐有餘即八等邊
　　　　　　形之面積也葢八等邊形之每一邊為
　　　　　　一○○○○則其自乗之正方面積為
　　　　　　一○○○○○○○○而八等邊形之
　　　　　　每一邊一○○○○所得之八等邊形
　　　　　　面積為四八二八四二七一二故以子
　　　　　　丑寅卯辰巳午未八等邊形之卯辰一
　　　　　　邊一○○○○自乗之卯辰申酉正方
　　　　　　面積一○○○○○○○○與子丑寅
　　　　　　卯辰巳午未八等邊形面積四八二八
　　　　　　四二七一二之比即同於今所設之甲
　　　　　　乙丙丁戊己庚辛八等邊形之每一邊
　　　　　　一尺二寸自乗之丁戊壬癸正方面積
　　　　　　一尺四十四寸與今所得之甲乙丙丁
　　　　　　戊己庚辛八等邊形面積六尺九十五
　　　　　　寸二十九分三十五釐有餘之比也
　　　　　　又法用面積相等邊線不同之定率比
　　　　　　例以定率之八等邊形之每邊四五五
　　　　　　○八九八五為一率正方形之每邊一
　　　　　　○○○○○○○○為二率今所設之
　　　　　　八等邊形之每邊一尺二寸為三率求
　　　　　　得四率二尺六寸三分六釐八豪四絲
　　　　　　一忽有餘為與八等邊形面積相等之
　　　　　　正方形每邊之數自乗得六尺九十五
　　　　　　寸二十九分三十五釐有餘即八等邊
　　　　　　形之面積也葢八等邊形之每邊為四
　　　　　　五五○八九八五正方形之每邊為一
　　　　　　○○○○○○○○則兩面積相等故
　　　　　　以子丑寅卯辰巳午未八等邊形之卯
　　　　　　辰一邊四五五○八九八五與申酉戌
　　　　　　亥正方形之酉戌一邊一○○○○○
　　　　　　○○○之比即同於今所設之甲乙丙
　　　　　　丁戊己庚辛八等邊形之丁戊一邊一
　　　　　　尺二寸與今所得之癸乾一邊二尺六
　　　　　　寸三分六釐八豪四絲一忽有餘之比
　　　　　　既得癸乾一邊自乗得壬癸乾坎正方
　　　　　　面積即與甲乙丙丁戊己庚辛八等邊
　　　　　　形之面積為相等也
　　　　　　如有八等邊形之面積六尺九十五寸
　　　　　　二十九分三十五釐求每邊之數則用
　　　　　　邊線相等面積不同之定率比例以定
　　　　　　率之八等邊形之面積四八二八四二
　　　　　　七一二為一率正方形之面積一○○
　　　　　　○○○○○○為二率今所設之八等
　　　　　　邊形之面積六尺九十五寸二十九分
　　　　　　三十五釐為三率求得四率一尺四十
　　　　　　四寸開方得一尺二寸即八等邊形之
　　　　　　每一邊也此法葢因八等邊形之每邊
　　　　　　與正方形之每邊相等八等邊形之面
　　　　　　積與正方形之面積不同故先定為面
　　　　　　與面之比例既得面積而後開方得線
　　　　　　也
　　　　　　又法用面積相等邊線不同之定率比
　　　　　　例以定率之正方形之每邊一○○○
　　　　　　○○○○○為一率八等邊形之每邊
　　　　　　四五五○八九八五為二率今所設之
　　　　　　八等邊形之面積六尺九十五寸二十
　　　　　　九分三十五釐開方得二尺六寸三分
　　　　　　六釐八豪四絲一忽有餘為三率求得
　　　　　　四率一尺二寸即八等邊形之每一邊
　　　　　　也此法葢因八等邊形之面積與正方
　　　　　　形之面積相等八等邊形之每邊與正
　　　　　　方形之每邊不同故以八等邊形之面
　　　　　　積先開方既得方邊而後為線與線之
　　　　　　比例也
設如九等邊形每邊一尺二寸問面積幾何
　　　　　　法以全圜三百六十度九分之每分得
　　　　　　四十度折半得二十度爰以二十度之
　　　　　　正弦三萬四千二百零二為一率半徑
　　　　　　十萬為二率今所設之九等邊形之每
　　　　　　邊一尺二寸折半得六寸為三率求得
　　　　　　四率一尺七寸五分四釐二豪八絲三
　　　　　　忽有餘為九等邊形外切圜之半徑或
　　　　　　用求圜内容九等邊形之一邊之定率
　　　　　　比例以定率之圜内容九等邊形之每
　　　　　　邊三四二○二○一四為一率圜徑一
　　　　　　○○○○○○○○為二率今所設之
　　　　　　九等邊形之每邊一尺二寸為三率求
　　　　　　得四率三尺五寸零八釐五豪六絲五
　　　　　　忽有餘折半得一尺七寸五分四釐二
　　　　　　豪八絲二忽有餘為九等邊形外切圜
　　　　　　之半徑乃以此半徑為弦九等邊形之
　　　　　　每邊折半為勾求得股一尺六寸四分
　　　　　　八釐四豪八絲六忽有餘為九等邊形
　　　　　　之中心至每邊正中之垂線或以二十
　　　　　　度之正弦三萬四千二百零二為一率
　　　　　　二十度之餘弦九萬三千九百六十九
　　　　　　為二率今所設之九等邊形之每邊之
　　　　　　半六寸為三率求得四率一尺六寸四
　　　　　　分八釐四豪八絲二忽有餘為九等邊
　　　　　　形之中心至每邊正中之垂線既得此
　　　　　　垂線乃與每邊折半之數相乗得九十
　　　　　　八寸九十分八十九釐有餘九因之得
　　　　　　八尺九十寸一十八分零一釐有餘即
　　　　　　九等邊形之面積也如圖甲乙丙丁戊
　　　　　　己庚辛壬九等邊形試作一外切圜形
　　　　　　則每邊之弧皆為四十度將甲乙邊折
　　　　　　半於癸自圜心子作子癸丑半徑線遂
　　　　　　平分甲乙弧於丑則甲丑弧為二十度
　　　　　　甲癸即二十度之正弦子癸即二十度
　　　　　　之餘弦是故二十度之正弦與半徑十
　　　　　　萬之比即如今所設之每邊之半甲癸
　　　　　　與所得之半徑甲子之比又二十度之
　　　　　　正弦與二十度之餘弦之比即如今所
　　　　　　設之每邊之半甲癸與所得之垂線子
　　　　　　癸之比也(此即圜内容九等邊/形之法而轉用之也)
　　　　　　又法以二十度之正切三萬六千三百
　　　　　　九十七為一率半徑十萬為二率今所
　　　　　　設之九等邊形之每邊之半六寸為三
　　　　　　率求得四率一尺六寸四分八釐四豪
　　　　　　八絲七忽有餘為九等邊形内容圜之
　　　　　　半徑或用求圜外切九等邊形之一邊
　　　　　　之定率比例以定率之圜外切九等邊
　　　　　　形之每邊三六三九七○二四為一率
　　　　　　圜徑一○○○○○○○○為二率今
　　　　　　所設之九等邊形之每邊一尺二寸為
　　　　　　三率求得四率三尺二寸九分六釐九
　　　　　　豪七絲二忽有餘折半得一尺六寸四
　　　　　　分八釐四豪八絲六忽有餘為九等邊
　　　　　　形内容圜之半徑即九等邊形之中心
　　　　　　至每邊正中之垂線乃與每邊折半之
　　　　　　數相乗九因之得八尺九十寸一十八
　　　　　　分一十九釐有餘為九等邊形之面積
　　　　　　也如圖甲乙丙丁戊己庚辛壬九等邊
　　　　　　形試作一内容圜形自甲角過圜心癸
　　　　　　作甲癸子線遂平分戊巳邊於子則戊
　　　　　　子即二十度之正切故以二十度之正
　　　　　　切與半徑十萬之比同於今所設之每
　　　　　　邊之半戊子與所得之内容圜半徑癸
　　　　　　子之比也(此即圜外切九等邊/形之法而轉用之也)
　　　　　　又法用邊線相等面積不同之定率比
　　　　　　例以定率之正方面積一○○○○○
　　　　　　○○○為一率九等邊形面積六一八
　　　　　　一八二四二○為二率今所設之九等
　　　　　　邊形之每邊一尺二寸自乗得一尺四
　　　　　　十四寸為三率求得四率八尺九十寸
　　　　　　一十八分二十六釐有餘即九等邊形
　　　　　　之面積也葢九等邊形之每一邊為一
　　　　　　○○○○則其自乗之正方面積為一
　　　　　　○○○○○○○○而九等邊形之每
　　　　　　一邊一○○○○所得之九等邊形面
　　　　　　積為六一八一八二四二○故以子丑
　　　　　　寅卯辰巳午未申九等邊形之辰已一
　　　　　　邊一○○○○自乗之辰已酉戌正方
　　　　　　面積一○○○○○○○○與子丑寅
　　　　　　卯辰巳午未申九等邊形面積六一八
　　　　　　一八二四二○之比即同於今所設之
　　　　　　甲乙丙丁戊己庚辛壬九等邊形之每
　　　　　　一邊一尺二寸自乗之戊己癸乾正方
　　　　　　面積一尺四十四寸與今所得之甲乙
　　　　　　丙丁戊己庚辛壬九等邊形面積八尺
　　　　　　九十寸一十八分二十六釐有餘之比
　　　　　　也
　　　　　　又法用面積相等邊線不同之定率比
　　　　　　例以定率之九等邊形之每邊四○二
　　　　　　一九九六三為一率正方形之每邊一
　　　　　　○○○○○○○○為二率今所設之
　　　　　　九等邊形之每邊一尺二寸為三率求
　　　　　　得四率二尺九寸八分三釐五豪九絲
　　　　　　二忽有餘為與九等邊形面積相等之
　　　　　　正方形每邊之數自乗得八尺九十寸
　　　　　　一十八分二十一釐有餘即九等邊形
　　　　　　之面積也葢九等邊形之每邊為四○
　　　　　　二一九九六三正方形之每邊為一○
　　　　　　○○○○○○○則兩面積相等故以
　　　　　　子丑寅卯辰巳午未申九等邊形之辰
　　　　　　巳一邊四○二一九九六三與酉戌亥
　　　　　　金正方形之戌亥一邊一○○○○○
　　　　　　○○○之比即同於今所設甲乙丙丁
　　　　　　戊己庚辛壬九等邊形之戊已一邊一
　　　　　　尺二寸與今所得之癸乾坎艮正方形
　　　　　　之乾坎一邊二尺九寸八分三釐五豪
　　　　　　九絲二忽有餘之比既得乾坎一邊自
　　　　　　乗得癸乾坎艮正方面積即與甲乙丙
　　　　　　丁戊己庚辛壬九等邊形之面積為相
　　　　　　等也
　　　　　　如有九等邊形之面積八尺九十寸一
　　　　　　十八分二十六釐求每邊之數則用邊
　　　　　　線相等面積不同之定率比例以定率
　　　　　　之九等邊形之面積六一八一八二四
　　　　　　二○為一率正方形之面積一○○○
　　　　　　○○○○○為二率今所設之九等邊
　　　　　　形之面積八尺九十寸一十八分二十
　　　　　　六釐為三率求得四率一尺四十四寸
　　　　　　開方得一尺二寸即九等邊形之每一
　　　　　　邊也此法葢因九等邊形之每邊與正
　　　　　　方形之每邊相等九等邊形之面積與
　　　　　　正方形之面積不同故先定為面與面
　　　　　　之比例既得面積而後開方得線也
　　　　　　又法用面積相等邊線不同之定率比
　　　　　　例以定率之正方形之每邊一○○○
　　　　　　○○○○○為一率九等邊形之每邊
　　　　　　四○二一九九六三為二率今所設之
　　　　　　九等邊形之面積八尺九十寸一十八
　　　　　　分二十六釐開方得二尺九寸八分三
　　　　　　釐五豪九絲二忽有餘為三率求得四
　　　　　　率一尺二寸即九等邊形之每一邊也
　　　　　　此法葢因九等邊形之面積與正方形
　　　　　　之面積相等九等邊形之每邊與正方
　　　　　　形之每邊不同故以九等邊形之面積
　　　　　　先開方既得方邊而後為線與線之比
　　　　　　例也
　　　　　　形每邊一尺二寸問面積幾何
　　　　　　法以全圜三百六十度十分之每分得
　　　　　　三十六度折半得十八度爰以十八度
　　　　　　之正弦三萬零九百零二為一率半徑
　　　　　　十萬為二率今所設之十等邊形之每
　　　　　　邊一尺二寸折半得六寸為三率求得
　　　　　　四率一尺九寸四分一釐六豪二絲一
　　　　　　忽有餘為十等邊形外切圜之半徑或
　　　　　　用求圜内容十等邊形之一邊之定率
　　　　　　比例以定率之圜内容十等邊形之每
　　　　　　邊三○九○一六九九為一率圜徑一
　　　　　　○○○○○○○○為二率今所設之
　　　　　　十等邊形之每邊一尺二寸為三率求
　　　　　　得四率三尺八寸八分三釐二豪八絲
　　　　　　一忽有餘折半得一尺九寸四分一釐
　　　　　　六豪四絲有餘為十等邊形外切圜之
　　　　　　半徑乃以此半徑為弦十等邊形之每
　　　　　　邊折半為勾求得股一尺八寸四分六
　　　　　　釐六豪零九忽有餘為十等邊形之中
　　　　　　心至每邊正中之垂線或以十八度之
　　　　　　正弦三萬零九百零二為一率十八度
　　　　　　之餘弦九萬五千一百零六為二率今
　　　　　　所設之十等邊形之每邊之半六寸為
　　　　　　三率求得四率一尺八寸四分六釐五
　　　　　　豪九絲八忽有餘為十等邊形之中心
　　　　　　至每邊正中之垂線既得此垂線乃與
　　　　　　每邊折半之數相乗得一尺一十寸七
　　　　　　十九分五十八釐有餘十因之得一十
　　　　　　一尺零七寸九十五分八十釐有餘即
　　　　　　十等邊形之面積也如圖甲乙丙丁戊
　　　　　　己庚辛壬癸十等邊形試作一外切圜
　　　　　　形則每邊之弧皆為三十六度將甲乙
　　　　　　邊折半於子自圜心丑作丑子寅半徑
　　　　　　線遂平分甲乙弧於寅則甲寅弧為十
　　　　　　八度甲子即十八度之正弦丑子即十
　　　　　　八度之餘弦是故十八度之正弦與半
　　　　　　徑十萬之比即如今所設之每邊之半
　　　　　　甲子與所得之半徑甲丑之比又十八
　　　　　　度之正弦與十八度之餘弦之比即如
　　　　　　今所設之每邊之半甲子與所得之垂
　　　　　　線丑子之比也(此即圜内容十等邊/形之法而轉用之也)
　　　　　　又法以十八度之正切三萬二千四百
　　　　　　九十二為一率半徑十萬為二率今所
　　　　　　設之十等邊形之每邊之半六寸為三
　　　　　　率求得四率一尺八寸四分六釐六豪
　　　　　　零八忽有餘為十等邊形内容圜之半
　　　　　　徑或用求圜外切十等邊形之一邊之
　　　　　　定率比例以定率之圜外切十等邊形
　　　　　　之每邊三二四九一九七○為一率圜
　　　　　　徑一○○○○○○○○為二率今所
　　　　　　設之十等邊形之每邊一尺二寸為三
　　　　　　率求得四率三尺六寸九分三釐二豪
　　　　　　二絲有餘折半得一尺八寸四分六釐
　　　　　　六豪一絲有餘為十等邊形内容圜之
　　　　　　半徑即十等邊形之中心至每邊正中
　　　　　　之垂線乃與每邊折半之數相乗十因
　　　　　　之得一十一尺零七寸九十六分六十
　　　　　　釐有餘為十等邊形之面積也如圖甲
　　　　　　乙丙丁戊己庚辛壬癸十等邊形試作
　　　　　　一内容圜形自中心子至每邊之正中
　　　　　　作子丑垂線遂平分戊巳邊於丑則戊
　　　　　　丑即十八度之正切故以十八度之正
　　　　　　切與半徑十萬之比同於今所設之毎
　　　　　　邊之半戊丑與所得之内容圜半徑子
　　　　　　丑之比也(此即圜外切十等邊/形之法而轉用之也)
　　　　　　又法用連比例三率有中率求末率之
　　　　　　法以每邊一尺二寸為中率求得末率
　　　　　　七寸四分一釐六豪四絲有餘(中率求/末率即)
　　　　　　(如首率求/中率也)乃以末率與中率相加得一
　　　　　　尺九寸四分一釐六豪四絲有餘為首
　　　　　　率即十等邊形之分角線(即十等邊形/外切圜之半)
　　　　　　(徑/)乃以分角線為弦每邊之半為勾求
　　　　　　得股一尺八寸四分六釐六豪零九忽
　　　　　　有餘為十等邊形自中心至每邊正中
　　　　　　之垂線(即十等邊形内/容圜之半徑)乃以此垂線與
　　　　　　每邊之半相乗十因之得一十一尺零
　　　　　　七寸九十六分五十四釐有餘即十等
　　　　　　邊形之面積也如圖甲乙丙丁戊己庚
　　　　　　辛壬癸十等邊形子為十等邊形之中
　　　　　　心試自中心子至戊巳二角作子戊子
　　　　　　巳二線成子戊已三角形又自已角至
　　　　　　丙角作巳丙線截子戊線於丑則又成
　　　　　　巳丑戊三角形與子戊巳三角形為同
　　　　　　式形故子戊線為首率(即理分中末/線之全分)戊
　　　　　　已邊為中率(即理分中末/線之大分)而所截之子
　　　　　　丑一段與戊巳邊等亦為中率丑戊一
　　　　　　段即為末率(即理分中末/線之小分)其比例為子
　　　　　　戊首率與戊巳中率之比即同於戊已
　　　　　　中率與丑戊末率之比故按連比例三
　　　　　　率有中率求末率之法求得丑戊末率
　　　　　　與子丑中率相加即得子戊首率為分
　　　　　　角線又為十等邊形外切圜之半徑以
　　　　　　子戊為弦戊巳邊之半戊寅為勾求得
　　　　　　子寅股即十等邊形中心子至每邊正
　　　　　　中之垂線又為十等邊形内容圜之半
　　　　　　徑既得子寅垂線與戊已邊之半戊寅
　　　　　　相乗得子戊巳一三角形之面積十因
　　　　　　之即十等邊形之面積也
　　　　　　又法用邊線相等面積不同之定率比
　　　　　　例以定率之正方面積一○○○○○
　　　　　　○○○為一率十等邊形面積七六九
　　　　　　四二○八八三為二率今所設之十等
　　　　　　邊形之每邊一尺二寸自乗得一尺四
　　　　　　十四寸為三率求得四率一十一尺零
　　　　　　七寸九十六分六十釐有餘即十等邊
　　　　　　形之面積也葢十等邊形之每一邊為
　　　　　　一○○○○則其自乗之正方面積為
　　　　　　一○○○○○○○○而十等邊形之
　　　　　　每一邊一○○○○所得之十等邊形
　　　　　　面積為七六九四二○八八三故以子
　　　　　　丑寅卯辰巳午未申酉十等邊形之辰
　　　　　　巳一邊一○○○○自乗之辰巳戌亥
　　　　　　正方面積一○○○○○○○○與子
　　　　　　丑寅卯辰已午未申酉十等邊形面積
　　　　　　七六九四二○八八三之比即同於今
　　　　　　所設之甲乙丙丁戊己庚辛壬癸十等
　　　　　　邊形之每一邊一尺二寸自乗之戊己
　　　　　　乾坎正方面積一尺四十四寸與今所
　　　　　　得之甲乙丙丁戊己庚辛壬癸十等邊
　　　　　　形面積一十一尺零七寸九十六分六
　　　　　　十釐有餘之比也
　　　　　　又法用面積相等邊線不同之定率比
　　　　　　例以定率之十等邊形之每邊三六○
　　　　　　五一○五八為一率正方形之每邊一
　　　　　　○○○○○○○○為二率今所設之
　　　　　　十等邊形之每邊一尺二寸為三率求
　　　　　　得四率三尺三寸二分八釐六豪一絲
　　　　　　二忽有餘為十等邊形面積相等之正
　　　　　　方形每邊之數自乗得一十一尺零七
　　　　　　寸九十六分五十七釐有餘即十等邊
　　　　　　形之面積也葢十等邊形之每邊為三
　　　　　　六○五一○五八正方形之每邊為一
　　　　　　○○○○○○○○則兩面積相等故
　　　　　　以子丑寅卯辰巳午未申酉十等邊形
　　　　　　之辰巳一邊三六○五一○五八與戌
　　　　　　亥金木正方形之亥金一邊一○○○
　　　　　　○○○○○之比即同於今所設之甲
　　　　　　乙丙丁戊己庚辛壬癸十等邊形之戊
　　　　　　巳一邊一尺二寸與今所得之乾坎艮
　　　　　　震正方形之坎艮一邊三尺三寸二分
　　　　　　八釐六豪一絲二忽有餘之比既得坎
　　　　　　艮一邊自乗得乾坎艮震正方面積即
　　　　　　與甲乙丙丁戊己庚辛壬癸十等邊形
　　　　　　之面積為相等也
　　　　　　如有十等邊形之面積一十一尺零七
　　　　　　寸九十六分六十釐求每邊之數則用
　　　　　　邊線相等面積不同之定率比例以定
　　　　　　率之十等邊形之面積七六九四二○
　　　　　　八八三為一率正方形之面積一○○
　　　　　　○○○○○○為二率今所設之十等
　　　　　　邊形之面積一十一尺零七寸九十六
　　　　　　分六十釐為三率求得四率一尺四十
　　　　　　四寸開方得一尺二寸即十等邊形之
　　　　　　每一邊也此法葢因十等邊形之每邊
　　　　　　與正方形之每邊相等十等邊形之面
　　　　　　積與正方形之面積不同故先定為面
　　　　　　與面之比例既得面積而後開方得線
　　　　　　也
　　　　　　又法用面積相等邊線不同之定率比
　　　　　　例以定率之正方形之每邊一○○○
　　　　　　○○○○○為一率十等邊形之每邊
　　　　　　三六○五一○五八為二率今所設之
　　　　　　十等邊形之面積一十一尺零七寸九
　　　　　　十六分六十釐開方得三尺三寸二分
　　　　　　八釐六豪一絲二忽有餘為三率求得
　　　　　　四率一尺二寸即十等邊形之每一邊
　　　　　　也此法葢因十等邊形之面積與正方
　　　　　　形之面積相等十等邊形之每邊與正
　　　　　　方形之每邊不同故以十等邊形之面
　　　　　　積先開方既得方邊而後為線與線之
　　　　　　比例也
　　更面形
設如正方形每邊一尺二寸今欲作與正方形積相
　等之圜面積問徑幾何
　　　　　　法用面積相等邊線不同之定率比例
　　　　　　以定率之正方形之每邊一○○○○
　　　　　　○○○○為一率圜徑一一二八三七
　　　　　　九一六為二率今所設之正方形之每
　　　　　　邊一尺二寸為三率求得四率一尺三
　　　　　　寸五分四釐零五絲四忽有餘即所求
　　　　　　之圜徑也葢正方形之每邊為一○○
　　　　　　○○○○○○圜徑為一一二八三七
　　　　　　九一六則兩面積相等故以子丑寅卯
　　　　　　正方形之每邊一○○○○○○○○
　　　　　　與辰巳圜徑一一二八三七九一六之
　　　　　　比即同於今所設之甲乙丙丁正方形
　　　　　　之每邊一尺二寸與今所得之戊巳圜
　　　　　　徑一尺三寸五分四釐零五絲四忽有
　　　　　　餘之比而兩面積亦為相等也
設如正方形面積一尺四十四寸今欲作與正方邊
　　相等之圜徑問積幾何
　　　　　　法用邊線相等面積不同之定率比例
　　　　　　以定率之正方面積一○○○○○○
　　　　　　○○為一率圜面積七八五三九八一
　　　　　　六為二率今所設之正方面積一尺四
　　　　　　十四寸為三率求得四率一尺一十三
　　　　　　寸零九分七十三釐有餘即所求之圜
　　　　　　面積也葢正方面積為一○○○○○
　　　　　　○○○圜面積為七八五三九八一六
　　　　　　則正方形之每邊與圜徑相等故以子
　　　　　　丑寅卯正方面積一○○○○○○○
　　　　　　○與辰巳圜面積七八五三九八一六
　　　　　　之比即同於今所設之甲乙丙丁正方
　　　　　　面積一尺四十四寸與今所得之戊巳
　　　　　　圜面積一尺一十三寸零九分七十三
　　　　　　釐有餘之比而正方形之每邊與圜徑
　　　　　　亦為相等也
設如圜徑一尺二寸今欲作與圜面積相等之三等
　　邊形問每一邊幾何
　　　　　　法用面積相等邊線不同之定率比例
　　　　　　以定率之圜徑一一二八三七九一六
　　　　　　為一率三等邊形之每邊一五一九六
　　　　　　七一三七為二率今所設之圜徑一尺
　　　　　　二寸為三率求得四率一尺六寸一分
　　　　　　六釐一豪二絲八忽有餘即三等邊形
　　　　　　之每一邊也葢圜徑為一一二八三七
　　　　　　九一六三等邊形之每邊為一五一九
　　　　　　六七一三七則兩面積相等故以子丑
　　　　　　圜徑一一二八三七九一六與寅卯辰
　　　　　　三等邊形之每邊一五一九六七一三
　　　　　　七之比即同於今所設之甲乙圜徑一
　　　　　　尺二寸與今所得之丙丁戊三等邊形
　　　　　　之毎邊一尺六寸一分六釐一豪二絲
　　　　　　八忽有餘之比而兩面積亦為相等也
設如圜面積一尺四十四寸今欲作與圜徑相等之
　五等邊形問積幾何
　　　　　　法用邊線相等面積不同之定率比例
　　　　　　以定率之圜面積七八五三九八一六
　　　　　　為一率五等邊形面積一七二○四七
　　　　　　七四一為二率今所設之圜面積一尺
　　　　　　四十四寸為三率求得四率三尺一十
　　　　　　五寸四十四分三十五釐有餘即五等
　　　　　　邊形之面積也葢圜面積為七八五三
　　　　　　九八一六五等邊形面積為一七二○
　　　　　　四七七四一則圜徑與五等邊形之每
　　　　　　邊相等故以子丑圜面積七八五三九
　　　　　　八一六與寅卯辰巳午五等邊形面積
　　　　　　一七二○四七七四一之比即同於今
　　　　　　所設之甲乙圜面積一尺四十四寸與
　　　　　　今所得之丙丁戊己庚五等邊形面積
　　　　　　三尺一十五寸四十四分三十五釐有
　　　　　　餘之比而圜徑與五等邊形之每邊亦
　　　　　　為相等也
設如六等邊形每邊一尺二寸今欲作與六等邊形
　　面積相等之七等邊形問每一邊幾何
　　　　　　法用面積相等邊線不同之定率比例
　　　　　　以定率之六等邊形每邊六二○四○
　　　　　　三二四為一率七等邊形之每邊五二
　　　　　　四五八一二六為二率今所設之六等
　　　　　　邊形每邊一尺二寸為三率求得四率
　　　　　　一尺零一分四釐六豪五絲八忽有餘
　　　　　　即七等邊形之每一邊也葢六等邊形
　　　　　　每邊為六二○四○三二四七等邊形
　　　　　　毎邊為五二四五八一二六則兩面積
　　　　　　相等故以子丑寅卯辰巳六等邊形之
　　　　　　每邊六二○四○三二四與午未申酉
　　　　　　戌亥金七等邊形之每邊五二四五八
　　　　　　一二六之比即同於今所設之甲乙丙
　　　　　　丁戊己六等邊形之每邊一尺二寸與
　　　　　　今所得之庚辛壬癸乾坎艮七等邊形
　　　　　　之每邊一尺零一分四釐六豪五絲八
　　　　　　忽有餘之比而兩面積亦為相等也
設如五等邊形面積一尺四十四寸今欲作與五等
　　邊形每邊相等之八等邊形問積幾何
　　　　　　法用邊線相等面積不同之定率比例
　　　　　　以定率之五等邊形面積一七二○四
　　　　　　七七四一為一率八等邊形面積四八
　　　　　　二八四二七一二為二率今所設之五
　　　　　　等邊形面積一尺四十四寸為三率求
　　　　　　得四率四尺零四寸一十二分八十二
　　　　　　釐有餘即八等邊形之面積也葢五等
　　　　　　邊形面積為一七二○四七七四一八
　　　　　　等邊形面積為四八二八四二七一二
　　　　　　則五等邊形之每邊與八等邊形之每
　　　　　　邊相等故以子丑寅卯辰五等邊形之
　　　　　　面積一七二○四七七四一與巳午未
　　　　　　申酉戌亥金八等邊形之面積四八二
　　　　　　八四二七一二之比即同於今所設之
　　　　　　甲乙丙丁戊五等邊形之面積一尺四
　　　　　　　十四寸與今所得之己庚辛壬癸乾坎
　　　　　　　艮八等邊形之面積四尺零四寸一十
　　　　　　　二分八十二釐有餘之比而五等邊形
　　　　　　　之每邊與八等邊形之每邊亦為相等
　　　　　　　也
　
　
　
　
　
　
　
　
　
　
御製數理精藴下編卷二十二
　欽定四庫全書
御製數理精藴下編卷二十三
　　體部一
　　　立方
　　立方
立方者等邊六面之體積也以形而言雖為六面十
二邊之所合以積而言則為自乗再乗之數因其縱
横與髙俱相等故十二邊皆如一線得其一邊而十
二邊莫不相同其積之也自線而面自面而體次第
相乗而後得其全積其開之也必次第析之而後得
其一邊是故古人立為方廉長廉之制每積三位而
得邊之一位所謂一千商十定無疑三萬纔為三十
餘九十九萬不離十百萬方為一百推是也其法先
從一角而剖其體以自一至九自乗再乗之數為方
根與實相審量其足減者而定之是為初商初商減
盡無餘則方根止一位若有餘實即初商方積外别
成一缺角三面磬折體其附初商之三面者謂之方
廉其附初商之三邊者謂之長廉其附初商之角者
謂之隅廉有三故以三為廉法隅惟一而隅之三面
即符於三長廉之端合三方廉三長廉一隅始合次
商之數故商除之法以初商自乗三因為三方廉面
積視初商餘實足方廉面積幾倍即定為次商乃以
次商乗三長廉為三長廉面積又以次商自乗為小
隅面積共合三方廉三長廉及一小隅面積以次商
數乗之為次商廉隅之共積所謂初商方積外别成
一缺角三面磬折體者是也如次商外尚有不盡之
實則初商次商方積外仍為三方廉三長廉一小隅
又成一三面磬折體但較前方廉愈大長廉愈長而
隅愈小耳凡有幾層廉隅俱照次商之例逓析之實
盡而止如開至多位實仍不盡者必非自乗再乗之
正數此開立方之定法也體形不一而容積皆以立
方為準故立方為算諸體之本諸體必通之立方而
法乃可施也
設如正方體積一百二十五尺開立方問毎一邊數
　幾何
　　　　　法列正方體積一百二十五尺自末位
　　　　　起算每方積三位定方邊一位今積止
　　　　　有三位則於五尺上作記定單位以自
　　　　　一至九自乗再乗之方根數與之相審
　　　　　知與五尺自乗再乗之數恰合乃以五
　　　　　　尺書於方積五尺之上而以五尺自乗
　　　　　　再乗之一百二十五尺書於方積原數
　　　　　　之下相減恰盡即得開方之數為五尺
　　　　　　也如圖甲乙丙丁戊己正方體形毎邊
　　　　　　皆五尺其中函一尺小方體一百二十
　　　　　　五自邊計之為五尺自面計之則為五
　　　　　　尺自乗之二十五尺自通體計之則為
　　　　　　五尺自乗再乗之一百二十五尺以積
　　　　　　開之則與五尺自乗再乗之數相準故
　　　　　　商除之恰盡也蓋方積為三位是以方
　　　　　　邊止一位方積即五尺自乗再乗之數
　　　　　　别無廉隅故不用次商如有餘實則自
　　　　　　成廉隅而用次商矣
設如正方體積一丈七百二十八尺開立方問每一
　邊數幾何
　　　　　　法列正方體積一丈七百二十八尺自
　　　　　　末位起算每方積三位定方邊一位故
　　　　　　隔二位作記即於八尺上定尺位一丈
　　　　　　上定丈位其一丈為初商積與一丈自
　　　　　　乗再乗之數相合即定初商為一丈書
　　　　　　於方積一丈之上而以一丈自乗再乗
　　　　　　之一丈書於初商積之下相減恰盡爰
　　　　　　以方邊末位餘積七百二十八尺續書
　　　　　　於下(大凡以餘積續書於下者每取方/積之三位以當方邊之一位也)
　　　　　　為次商廉隅之共積乃以初商之一丈
　　　　　　作一十尺自乗得一百尺三因之得三
　　　　　　百尺為次商三方廉面積以除方積七
　　　　　　百二十八尺足二尺即定次商為二尺
　　　　　　書於方積八尺之上而以初商之一十
　　　　　　尺與次商之二尺相乗得二十尺三因
　　　　　　之得六十尺為次商三長廉面積復以
　　　　　　次商二尺自乗得四尺為次商一小隅
　　　　　　面積合三方廉三長廉一小隅面積共
　　　　　　得三百六十四尺為廉隅共法書於餘
　　　　　　積之左以次商之二尺乗之得七百二
　　　　　　十八尺與餘積相減恰盡是開得一丈
　　　　　　二尺為正方體積每一邊之數也如圖
　　　　　　甲乙丙丁正方體形毎邊皆一丈二尺
　　　　　　其中函積一丈七百二十八尺是為共
　　　　　　積其先從一角所分戊乙庚己方體每
　　　　　　邊一丈即初商數其中函積亦一丈即
　　　　　　初商自乗再乗之數所餘辛形壬形癸
　　　　　　形三方體為三方廉其每邊一丈即初
　　　　　　商數其厚二尺即次商數而子形丑形
　　　　　　寅形三長方體為三長廉其每邊一丈
　　　　　　亦即初商數其闊其厚皆二尺亦即次
　　　　　　商數方廉有三故三倍初商之自乗為
　　　　　　廉法以定次商其卯形一小正方體為
　　　　　　隅其長與闊與厚皆同為二尺亦即次
　　　　　　商數故以次商為隅法合辛壬癸三方
　　　　　　廉子丑寅三長廉夘一方隅而成一磬
　　　　　　折體形附於初商自乗再乗之方體三
　　　　　　面而成一甲乙丙丁之總正方體積此
　　　　　　立方廉隅之法所由生也三商以後皆
　　　　　　倣此逓析開之
　　　　　　又法列積一丈七百二十八尺自末位
　　　　　　起算作記定位同前乃截一丈為初商
　　　　　　積與一丈自乗再乗之數相合則定初
　　　　　　商為一丈書於方積一丈之上而以一
　　　　　　丈自乗再乗之一丈書於初商積之下
　　　　　　相減恰盡乃以方邊末位餘積七百二
　　　　　　十八尺續書於下為次商廉隅之共積
　　　　　　而以初商之一丈作一十尺自乗得一
　　　　　　百尺三因之得三百尺為次商三方廉
　　　　　　面積即以三方廉面積三百尺除方積
　　　　　　七百二十八尺足二尺則定次商為二
　　　　　　尺書於方積八尺之上合初商共一丈
　　　　　　二尺自乗再乗得一丈七百二十八尺
　　　　　　與原積符合相減恰盡即定立方邊為
　　　　　　一丈二尺也此法止用三方廉面積除
　　　　　　立方體積得次商數即併初商數自乗
　　　　　　再乗得數與原積相減雖為省去長廉
　　　　　　小隅一層然方邊位數少者還為簡易
　　　　　　至於方邊位數過四位以上則累次自
　　　　　　乗再乗反比逓析之理為煩矣
設如正方體積一十四萬八千八百七十七尺開立
　方問每一邊數幾何(此題正方體積之六位皆以/尺命位似與前題分丈尺者)
　(不同然其取方積三位續書於下其末/位即命為單位立算則與丈尺同也)
　　　　　　法列正方體積一十四萬八千八百七
　　　　　　十七尺自末位起算每方積三位定方
　　　　　　邊一位故隔二位作記乃於七尺上定
　　　　　　單位八千尺上定十位其一十四萬八
　　　　　　千尺為初商積以初商本位計之則八
　　　　　　千尺為初商積之單位而一十四萬八
　　　　　　千尺為一百四十八止與五自乗再乗
　　　　　　之數相準即定初商為五書於方積八
　　　　　　千尺之上而以五自乗再乗之一百二
　　　　　　十五書於初商積之下相減餘二萬三
　　　　　　千尺爰以方邊第二位餘積八百七十
　　　　　　七尺續書於下共二萬三千八百七十
　　　　　　七尺為次商廉隅之共積乃以初商之
　　　　　　五作五十尺自乗得二千五百尺三因
　　　　　　之得七千五百尺為次商三方廉面積
　　　　　　以除方積二萬三千八百七十七尺足
　　　　　　三尺即定次商為三尺書於方積七尺
　　　　　　之上而以初商之五十尺與次商之三
　　　　　　尺相乗得一百五十尺三因之得四百
　　　　　　五十尺為次商三長廉面積復以次商
　　　　　　三尺自乗得九尺為次商一小隅面積
　　　　　　合三方廉三長廉一小隅面積共得七
　　　　　　千九百五十九尺為廉隅共法書於餘
　　　　　　積之左以次商之三尺乗之得二萬三
　　　　　　千八百七十七尺與餘積相減恰盡是
　　　　　　開得五十三尺為正方體積每一邊之
　　　　　　數也如圖甲乙丙丁正方體形每邊五
　　　　　　十三尺其中函積一十四萬八千八百
　　　　　　七十七尺是為共積其從一角所分戊
　　　　　　乙庚己方體每邊五十尺即初商邊數
　　　　　　其中函積一十二萬五千尺即初商自
　　　　　　乗再乗之數所餘辛形壬形癸形三方
　　　　　　體為三方廉其每邊五十尺即初商數
　　　　　　其厚三尺即次商數而子形丑形寅形
　　　　　　三長方體為三長廉其每邊五十尺亦
　　　　　　即初商數其闊其厚皆三尺亦即次商
　　　　　　數方廉有三故三倍初商之自乗為廉
　　　　　　法以定次商其邜形一小正方體為隅
　　　　　　其長與闊與厚皆同為三尺亦即次商
　　　　　　數故以次商為隅法合辛壬癸三方廉
　　　　　　子丑寅三長廉卯一方隅而成一磬折
　　　　　　體形附於初商自乗再乗之方體三面
　　　　　　而成一甲乙丙丁之總正方體積也
　　　　　　又法列積一十四萬八千八百七十七
　　　　　　尺自末位起算作記定位同前乃截一
　　　　　　十四萬八千尺為初商積與五十自乗
　　　　　　再乗之數相準則定初商五十尺書於
　　　　　　方積八千尺之上而以五十自乗再乗
　　　　　　之一十二萬五千尺書於原積一十四
　　　　　　萬八千之下相減餘二萬三千尺乃合
　　　　　　第二位積八百七十七尺共二萬三千
　　　　　　八百七十七尺為次商廉隅之共積而
　　　　　　以初商五十尺自乗得二千五百尺三
　　　　　　因之得七千五百尺為次商三方廉面
　　　　　　積即以三方廉面積除方積二萬三千
　　　　　　八百七十七尺足三尺即定次商為三
　　　　　　尺書於方積七尺之上合初商共得五
　　　　　　十三尺自乗再乗得一十四萬八千八
　　　　　　百七十七尺與原積符合相減恰盡即
　　　　　　定立方邊為五十三尺也此法亦止用
　　　　　　三方廉面積除立方體積得次商數即
　　　　　　併初商數自乗再乗以減原積也
設如正方體積一丈八百六十尺八百六十七寸開
　立方問每一邊數幾何
　　　　　　法列正方體積一丈八百六十尺八百
　　　　　　六十七寸自末位起算每方積三位定
　　　　　　方邊一位故隔二位作記即於七寸上
　　　　　　定寸位空尺上定尺位一丈上定丈位
　　　　　　其一丈為初商積與一丈自乗再乗之
　　　　　　數相合即定初商為一丈書於方積一
　　　　　　丈之上而以一丈自乗再乗之一丈書
　　　　　　於初商積之下相減恰盡爰以方邊第
　　　　　　二位餘積八百六十尺續書於下為次
　　　　　　商廉隅之共積乃以初商之一丈作一
　　　　　　十尺自乗得一百尺三因之得三百尺
　　　　　　為次商三方廉面積以除八百六十尺
　　　　　　足二尺即定次商為二尺書於方積空
　　　　　　尺之上而以初商之一十尺與次商之
　　　　　　二尺相乗得二十尺三因之得六十尺
　　　　　　為次商三長廉面積復以次商之二尺
　　　　　　自乗得四尺為次商一小隅面積合三
　　　　　　方廉三長廉一小隅面積共得三百六
　　　　　　十四尺為次商廉隅共法書於餘積之
　　　　　　左以次商之二尺乗之得七百二十八
　　　　　　尺與次商廉隅共積相減餘一百三十
　　　　　　二尺即一十三萬二千寸復以方邊第
　　　　　　三位餘積八百六十七寸續書於下共
　　　　　　一十三萬二千八百六十七寸為三商
　　　　　　廉隅之共積乃以初商次商之一丈二
　　　　　　尺作一百二十寸自乗得一萬四千四
　　　　　　百寸三因之得四萬三千二百寸為三
　　　　　　商三方廉面積以除一十三萬二千八
　　　　　　百六十七寸足三寸即定三商為三寸
　　　　　　書於方積七寸之上而以初商次商之
　　　　　　一百二十寸與三商之三寸相乗得三
　　　　　　百六十寸三因之得一千零八十寸為
　　　　　　三商三長廉面積復以三商之三寸自
　　　　　　乗得九寸為三商一小隅面積合三方
　　　　　　廉三長廉一小隅面積共得四萬四千
　　　　　　二百八十九寸為三商廉隅共法書於
　　　　　　餘積之左以三商之三寸乗之得一十
　　　　　　三萬二千八百六十七寸與三商廉隅
　　　　　　共積相減恰盡是開得一丈二尺三寸
　　　　　　為正方體積每一邊之數也
設如正方體積九千四百八十一萬八千八百一十
　六尺開立方問每一邊數幾何
　　　　　　法列正方體積九千四百八十一萬八
　　　　　　千八百一十六尺自末位起算每方積
　　　　　　三位定方邊一位故隔二位作記乃於
　　　　　　六尺上定單位八千尺上定十位四百
　　　　　　萬尺上定百位其九千四百萬尺為初
　　　　　　商積以初商本位計之則四百萬尺為
　　　　　　初商積之單位而九千四百萬尺為九
　　　　　　十四止與四自乗再乗之數相準即定
　　　　　　初商為四書於方積四百萬尺之上而
　　　　　　以四自乗再乗之六十四書於初商積
　　　　　　之下相減餘三千萬尺爰以方邊第二
　　　　　　位餘積八十一萬八千尺續書於下共
　　　　　　三十零八十一萬八千尺為次商廉隅
　　　　　　之共積以次商本位計之則八千尺為
　　　　　　次商積之單位而三千零八十一萬八
　　　　　　千尺為三萬零八百一十八而初商之
　　　　　　四即為四十乃以初商之四十自乗得
　　　　　　一千六百三因之得四千八百為次商
　　　　　　三方廉面積以除三萬零八百一十八
　　　　　　足五倍即定次商為五書於方積八千
　　　　　　尺之上而以初商之四十與次商之五
　　　　　　相乗得二百三因之得六百為次商三
　　　　　　長廉面積復以次商之五自乗得二十
　　　　　　五為次商一小隅面積合三方廉三長
　　　　　　廉一小隅面積共得五千四百二十五
　　　　　　為次商廉隅共法書於餘積之左以次
　　　　　　商之五乗之得二萬七千一百二十五
　　　　　　與次商廉隅共積相減餘三百六十九
　　　　　　萬三千尺復以方邊末位餘積八百一
　　　　　　十六尺續書於下共三百六十九萬三
　　　　　　千八百一十六尺為三商廉隅之共積
　　　　　　以三商本位計之則積與邊皆仍為本
　　　　　　位乃以初商次商之四百五十尺自乗
　　　　　　得二十萬零二千五百三因之得六十
　　　　　　萬零七千五百為三商三方廉面積以
　　　　　　除三百六十九萬三千八百一十六尺
　　　　　　足六倍即定三商為六書於方積六尺
　　　　　　之上而以初商次商之四百五十與三
　　　　　　商之六相乗得二千七百三因之得八
　　　　　　千一百為三商三長廉面積復以三商
　　　　　　之六自乗得三十六為三商一小隅面
　　　　　　積合三方廉三長廉一小隅面積共得
　　　　　　六十一萬五千六百三十六為三商廉
　　　　　　隅共法書於餘積之左以三商之六乗
　　　　　　之得三百六十九萬三千八百一十六
　　　　　　與三商廉隅共積相減恰盡是開得四
　　　　　　百五十六尺為正方體積毎一邊之數
　　　　　　也
設如正方體積三百四十七丈四百二十八尺九百
　二十七寸開立方問每一邊數幾何
　　　　　　法列正方體積三百四十七丈四百二
　　　　　　十八尺九百二十七寸自末位起算毎
　　　　　　隔二位作記即於七寸上定寸位八尺
　　　　　　上定尺位七丈上定丈位其三百四十
　　　　　　七丈為初商積與七丈自乗再乗之數
　　　　　　相準即定初商為七丈書於方積七丈
　　　　　　之上而以七丈自乗再乗之三百四十
　　　　　　三丈書於初商積之下相減餘四丈即
　　　　　　四千尺爰以方邊第二位餘積四百二
　　　　　　十八尺續書於下共四千四百二十八
　　　　　　尺為次商廉隅之共積乃以初商之七
　　　　　　丈作七十尺自乗得四千九百尺三因
　　　　　　之得一萬四千七百尺為次商三方廉
　　　　　　面積以除方積四千四百二十八尺其
　　　　　　數不足是次商為空位也乃書一空於
　　　　　　方積八尺之上以存次商之位復以方
　　　　　　邊末位餘積九百二十七寸續書於下
　　　　　　共四千四百二十八尺九百二十七寸
　　　　　　即四百四十二萬八千九百二十七寸
　　　　　　為三商廉隅之共積仍以次商三方廉
　　　　　　面積一萬四千七百尺作一百四十七
　　　　　　萬寸為廉法以除四百四十二萬八千
　　　　　　九百二十七寸足三寸即定三商為三
　　　　　　寸書於方積七寸之上又以初商之七
　　　　　　丈為七百寸與三商之三寸相乗得二
　　　　　　千一百寸三因之得六千三百寸為三
　　　　　　商三長廉面積復以三商之三寸自乗
　　　　　　得九寸為三商一小隅面積合三方廉
　　　　　　三長廉一小隅面積共得一百四十七
　　　　　　萬六千三百零九寸為三商廉隅共法
　　　　　　書於餘積之左以三商之三寸乗之得
　　　　　　四百四十二萬八千九百二十七寸與
　　　　　　三商廉隅共積相減恰盡是開得七丈
　　　　　　零三寸為正方體積毎一邊之數也此
　　　　　　法商出之方邊有空位凡廉法除餘積
　　　　　　而數不足者皆依此例推之
設如正方體積三千九百三十萬四千尺開立方問
　每一邊數幾何
　　　　　　法列正方體積三千九百三十萬四千
　　　　　　尺補三空位以足其分自末空位起算
　　　　　　每隔二位作記乃於空尺上定單位四
　　　　　　千尺上定十位九百萬尺上定百位其
　　　　　　三千九百萬尺為初商積以初商本位
　　　　　　計之則九百萬尺為初商積之單位而
　　　　　　三千九百為三十九止與三自乗再乗
　　　　　　之數相準即定初商為三書於方積九
　　　　　　百萬尺之上而以三自乗再乗之二十
　　　　　　七書於初商積之下相減餘一千二百
　　　　　　萬尺爰以方邊第二位餘積三十萬四
　　　　　　千尺續書於下共一千二百三十萬四
　　　　　　千尺為次商廉隅之共積以次商本位
　　　　　　計之則四千尺為次商積之單位而一
　　　　　　千二百三十萬四千尺為一萬二千三
　　　　　　百零四而初商之三即為三十乃以初
　　　　　　商之三十自乗得九百三因之得二千
　　　　　　七百為次商三方廉面積以除餘積一
　　　　　　萬二千三百零四足四倍即定次商為
　　　　　　四書於方積四千尺之上又以初商之
　　　　　　三十與次商之四相乗得一百二十三
　　　　　　因之得三百六十為次商三長廉面積
　　　　　　復以次商之四自乗得一十六為次商
　　　　　　一小隅面積合三方廉三長廉一小隅
　　　　　　面積共得三千零七十六為次商廉隅
　　　　　　共法書於餘積之左以次商之四乗之
　　　　　　得一萬二千三百零四與餘積相減恰
　　　　　　盡是開得三百四十尺為正方體積每
　　　　　　一邊之數也此法方積之末有三空位
　　　　　　故所得方邊之末亦補一空位凡設數
　　　　　　未至單位者皆依此例補足位分然後
　　　　　　開之
設如正方體積一丈八百七十九尺零八十寸九百
　零四分開立方問每一邊數幾何
　　　　　　法列正方體積一丈八百七十九尺零
　　　　　　八十寸九百零四分自末位起算毎隔
　　　　　　二位作記於四分上定分位空寸上定
　　　　　　寸位九尺上定尺位一丈上定丈位其
　　　　　　一丈為初商積與一丈自乗再乗之數
　　　　　　相合即定初商為一丈書於方積一丈
　　　　　　之上而以一丈自乗再乗之一丈書於
　　　　　　初商積之下相減恰盡爰以方邊第二
　　　　　　位餘積八百七十九尺續書於下為次
　　　　　　商廉隅之共積乃以初商之一丈作一
　　　　　　十尺自乗得一百尺三因之得三百尺
　　　　　　為次商三方廉面積以除八百七十九
　　　　　　尺足二尺即定次商為二尺書於方積
　　　　　　九尺之上而以初商之一十尺與次商
　　　　　　之二尺相乗得二十尺三因之得六十
　　　　　　尺為次商三長廉而積復以次商之二
　　　　　　尺自乗得四尺為次商一小隅面積合
　　　　　　三方廉三長廉一小隅面積共得三百
　　　　　　六十四尺為次商廉隅共法書於餘積
　　　　　　之左以次商之二尺乗之得七百二十
　　　　　　八尺與餘積相減仍餘一百五十一尺
　　　　　　即一十五萬一千寸又以方邊第三位
　　　　　　餘積八十寸續書於下共一十五萬一
　　　　　　千零八十寸為三商廉隅之共積乃以
　　　　　　初商次商之一丈二尺作一百二十寸
　　　　　　自乗得一萬四千四百寸三因之得四
　　　　　　萬三千二百寸為三商三方廉面積以
　　　　　　除一十五萬一千零八十寸足三寸即
　　　　　　定三商為三寸書於方積空寸之上而
　　　　　　以初商次商之一百二十寸與三商之
　　　　　　三寸相乗得三百六十寸三因之得一
　　　　　　千零八十寸為三商三長廉面積復以
　　　　　　三商之三寸自乗得九寸為三商一小
　　　　　　隅面積合三方廉三長廉一小隅面積
　　　　　　共得四萬四千二百八十九寸為三商
　　　　　　廉隅共法書於餘積之左以三商之三
　　　　　　寸乗之得一十三萬二千八百六十七
　　　　　　寸與餘積相減仍餘一萬八千二百一
　　　　　　十三寸即一千八百二十一萬三千分
　　　　　　又以方邊第四位餘積九百零四分續
　　　　　　書於下共一千八百二十一萬三千九
　　　　　　百零四分為四商廉隅之共積乃以初
　　　　　　商次商三商之一百二十三寸作一千
　　　　　　二百三十分自乗得一百五十一萬二
　　　　　　千九百分三因之得四百五十三萬八
　　　　　　千七百分為四商三方廉面積以除一
　　　　　　千八百二十一萬三千九百零四分足
　　　　　　四分即定四商為四分書於方積四分
　　　　　　之上而以初商次商三商之一千二百
　　　　　　三十分與四商之四分相乗得四千九
　　　　　　百二十分三因之得一萬四千七百六
　　　　　　十分為四商三長廉面積復以四商之
　　　　　　四分自乗得一十六分為四商一小隅
　　　　　　面積合三方廉三長廉一小隅面積共
　　　　　　得四百五十五萬三千四百七十六分
　　　　　　為四商廉隅共法書於餘積之左以四
　　　　　　商之四分乗之得一千八百二十一萬
　　　　　　三千九百零四分與餘積相減恰盡是
　　　　　　開得一丈二尺三寸四分為正方體積
　　　　　　每一邊之數也
設如正方體積八十億六千零一十五萬零一百二
　十五尺開立方問毎一邊數幾何
　　　　　　法列正方體積八十億六千零一十五
　　　　　　萬零一百二十五尺自末位起算每隔
　　　　　　二位作記於五尺上定單位空千尺上
　　　　　　定十位空百萬尺上定百位八十億尺
　　　　　　上定千位其八十億尺為初商積以初
　　　　　　商本位計之則八十億尺為初商積之
　　　　　　單位而八十億尺為八止與二自乗再
　　　　　　乗之數相合即定初商為二書於方積
　　　　　　八十億尺之上而以二自乗再乗之八
　　　　　　書於初商積之下相減恰盡爰以方邊
　　　　　　第二位餘積六千萬尺續書於下為次
　　　　　　商廉隅之共積以次商本位計之則空
　　　　　　百萬尺為次商之單位而六千萬尺為
　　　　　　六十而初商之二即為二十故以初商
　　　　　　之二十自乗得四百三因之得一千二
　　　　　　百為次商三方廉面積以除六十其數
　　　　　　不足是次商為空位乃書一空於方積
　　　　　　空百萬尺之上以存次商之位復以方
　　　　　　邊第三位餘積一十五萬尺續書於下
　　　　　　共六千零一十五萬尺為三商廉隅之
　　　　　　共積以三商本位計之則空千尺為三
　　　　　　商之單位而六千零一十五萬尺為六
　　　　　　萬零一百五十而初商之二即為二百
　　　　　　次商之空即為空十故以初商次商之
　　　　　　二空作二百自乗得四萬三因之得十
　　　　　　二萬為三商三方廉面積以除六萬零
　　　　　　一百五十其數仍不足是三商亦為空
　　　　　　位乃再書一空於方積空千尺之上以
　　　　　　存三商之位復以方邊末位餘積一百
　　　　　　二十五尺續書於下共六千零一十五
　　　　　　萬零一百二十五尺為四商廉隅之共
　　　　　　積以四商本位計之則積與邊皆仍為
　　　　　　本位乃以初商次商三商之二千空百
　　　　　　空十自乗得四百萬尺三因之得一千
　　　　　　二百萬尺為四商三方廉面積以除六
　　　　　　千零一十五萬零一百二十五尺足五
　　　　　　尺即定四商為五尺書於方積五尺之
　　　　　　上而以初商之二千尺與四商之五尺
　　　　　　相乗得一萬尺三因之得三萬尺為四
　　　　　　商三長廉面積復以四商之五尺自乗
　　　　　　得二十五尺為四商一小隅面積合三
　　　　　　方廉三長廉一小隅面積共得一千二
　　　　　　百零三萬零二十五尺為四商廉隅共
　　　　　　法書於餘積之左以四商之五尺乗之
　　　　　　得六千零一十五萬零一百二十五尺
　　　　　　與餘積相減恰盡是開得二千零五尺
　　　　　　為正方體積每一邊之數也此法商出
　　　　　　之方邊有二空位凡開立方遇此類者
　　　　　　皆依此例推之
設如正方體積三十二億九千四百六十四萬六千
　二百七十二尺開立方問每一邊數幾何
　　　　　　法列正方體積三十二億九千四百六
　　　　　　十四萬六千二百七十二尺自末位起
　　　　　　算每隔二位作記於二尺上定單位六
　　　　　　千尺上定十位四百萬尺上定百位三
　　　　　　十億尺上定千位其三十億尺為初商
　　　　　　積以初商本位計之則三十億尺為初
　　　　　　商積之單位而三十億尺為三止與一
　　　　　　自乗再乗之數相準即定初商為一書
　　　　　　於方積三十億尺之上而以一自乗再
　　　　　　乗之一書於初商積之下相減餘二十
　　　　　　億尺爰以方邊第二位餘積二億九千
　　　　　　四百萬尺續書於下共二十二億九千
　　　　　　四百萬尺為次商廉隅之共積以次商
　　　　　　本位計之則四百萬尺為次商積之單
　　　　　　位而二十二億九千四百萬尺為二千
　　　　　　二百九十四而初商之一即為一十乃
　　　　　　以初商之一十自乗得一百三因之得
　　　　　　三百為次商三方廉面積以除二千二
　　　　　　百九十四足七倍因定次商為七而以
　　　　　　初商之一十與次商之七相乗得七十
　　　　　　三因之得二百一十為次商三長廉面
　　　　　　積復以次商之七自乗得四十九為次
　　　　　　商一小隅面積合三方廉三長廉一小
　　　　　　隅面積共得五百五十九為次商廉隅
　　　　　　共法以次商之七乗之得三千九百一
　　　　　　十三大於次商廉隅之共積是次商不
　　　　　　可商七也乃改商六而以初商之一十
　　　　　　與次商之六相乗得六十三因之得一
　　　　　　百八十為次商三長廉面積復以次商
　　　　　　之六自乗得三十六為次商一小隅面
　　　　　　積合三方廉三長廉一小隅面積共得
　　　　　　五百一十六為次商廉隅共法以次商
　　　　　　之六乗之得三千零九十六仍大於次
　　　　　　商廉隅之共積是次商不可商六也又
　　　　　　改商五而以初商之一十與次商之五
　　　　　　相乗得五十三因之得一百五十為次
　　　　　　商三長廉面積復以次商之五自乗得
　　　　　　二十五為次商一小隅面積合三方廉
　　　　　　三長廉一小隅面積共得四百七十五
　　　　　　為次商廉隅共法以次商之五乗之得
　　　　　　二千三百七十五仍大於次商廉隅之
　　　　　　共積是次商又不可商五也乃改商四
　　　　　　而以初商之一十與次商之四相乗得
　　　　　　四十三因之得一百二十為次商三長
　　　　　　廉面積復以次商之四自乗得一十六
　　　　　　為次商一小隅面積合三方廉三長廉
　　　　　　一小隅面積共得四百三十六為次商
　　　　　　廉隅共法以次商之四乗之得一千七
　　　　　　百四十四是小於次商廉隅之共積可
　　　　　　減也乃以次商之四書於方積四百萬
　　　　　　尺之上而以次商乗廉隅共法之一千
　　　　　　七百四十四與次商廉隅之共積相減
　　　　　　餘五億五千萬尺復以方邊第三位餘
　　　　　　積六十四萬六千尺續書於下共五億
　　　　　　五千零六十四萬六千尺為三商廉隅
　　　　　　之共積以三商本位計之則六千尺為
　　　　　　三商積之單位而五億五千零六十四
　　　　　　萬六千尺為五十五萬零六百四十六
　　　　　　而初商次商之一十四即為一百四十
　　　　　　乃以初商之一百四十自乗得一萬九
　　　　　　千六百三因之得五萬八千八百為三
　　　　　　商三方廉面積以除五十五萬零六百
　　　　　　四十六足九倍因定三商為九而以初
　　　　　　商次商之一百四十與三商之九相乗
　　　　　　得一千二百六十三因之得三千七百
　　　　　　八十為三商三長廉面積復以三商之
　　　　　　九自乗得八十一為三商一小隅面積
　　　　　　合三方廉三長廉一小隅面積共得六
　　　　　　萬二千六百六十一為三商廉隅共法
　　　　　　以三商之九乗之得五十六萬三千九
　　　　　　百四十九大於三商廉隅之共積是三
　　　　　　商不可商九也乃改商八而以初商次
　　　　　　商之一百四十與三商之八相乗得一
　　　　　　千一百二十三因之得三千三百六十
　　　　　　為三商三長廉面積復以三商之八自
　　　　　　乗得六十四為三商一小隅面積合三
　　　　　　方廉三長廉一小隅面積共得六萬二
　　　　　　千二百二十四為三商廉隅共法以三
　　　　　　商之八乗之得四十九萬七千七百九
　　　　　　十二是小於三商廉隅之共積可減也
　　　　　　乃以三商之八書於方積六千尺之上
　　　　　　而以三商乗廉隅共法之四十九萬七
　　　　　　千七百九十二與三商廉隅之共積相
　　　　　　減餘五千二百八十五萬四千尺復以
　　　　　　方邊末位餘積二百七十二尺續書於
　　　　　　下共五千二百八十五萬四千二百七
　　　　　　十二尺為四商廉隅之共積以四商本
　　　　　　位計之則積與邊皆仍為本位乃以初
　　　　　　商次商三商之一千四百八十尺自乗
　　　　　　得二百一十九萬零四百三因之得六
　　　　　　百五十七萬一千二百為四商三方廉
　　　　　　面積以除五千二百八十五萬四千二
　　　　　　百七十二足八倍即定四商為八書於
　　　　　　方積二尺之上而以初商次商三商之
　　　　　　一千四百八十與四商之八相乗得一
　　　　　　萬一千八百四十三因之得三萬五千
　　　　　　五百二十為四商三長廉面積復以四
　　　　　　商之八自乗得六十四為四商一小隅
　　　　　　面積合三方廉三長廉一小隅面積共
　　　　　　得六百六十萬六千七百八十四為四
　　　　　　商廉隅共法以四商之八乗之得五千
　　　　　　二百八十五萬四千二百七十二與餘
　　　　　　積相減恰盡是開得一千四百八十八
　　　　　　尺為正方體積毎一邊之數也此法蓋
　　　　　　因方邊之第三位第四位二數太大故
　　　　　　次商廉隅之共積以次商之三方廉除
　　　　　　得次商之邊繼而以次商之邊與次商
　　　　　　廉隅共法相乗大於原積甚多改商三
　　　　　　次所乗之數始與次商廉隅之共積相
　　　　　　準而後次商之數可定凡開立方遇此
　　　　　　類者皆依此例推之如或廉隅共法與
　　　　　　商出之數相乗得數大於廉隅共積幾
　　　　　　一倍者則改商必審其與廉隅共積相
　　　　　　近小數始可為準也
設如有積一萬四千七百三十四尺開立方問每一
　邊數幾何
　　　　　　法列積一萬四千七百三十四尺自末
　　　　　　位起算隔二位作記於四尺上定單位
　　　　　　四千尺上定十位其一萬四千尺為初
　　　　　　商積以初商本位計之則四千尺為初
　　　　　　商積之單位而一萬四千為一十四止
　　　　　　與二自乗再乗之數相準即定初商為
　　　　　　二書於方積四千尺之上而以二自乗
　　　　　　再乗之八書於初商積之下相減餘六
　　　　　　千尺爰以方邊第二位餘積七百三十
　　　　　　四尺續書於下共六千七百三十四尺
　　　　　　為次商廉隅之共積以次商本位計之
　　　　　　則邊與積皆仍為本位而初商之二則
　　　　　　為二十尺乃以初商之二十尺自乗得
　　　　　　四百尺三因之得一千二百尺為次商
　　　　　　三方廉面積以除方積六千七百三十
　　　　　　四尺足五尺乃以初商之二十尺與次
　　　　　　商之五尺相乗得一百尺三因之得三
　　　　　　百尺為次商三長廉面積復以次商之
　　　　　　五尺自乗得二十五尺為次商一小隅
　　　　　　面積合三方廉三長廉一小隅面積共
　　　　　　一千五百二十五尺為次商廉隅共法
　　　　　　以次商之五尺乗之得七千六百二十
　　　　　　五尺大於次商廉隅之共積是次商不
　　　　　　可商五尺也乃改商四尺書於方積四
　　　　　　尺之上而以初商之二十尺與次商之
　　　　　　四尺相乗得八十尺三因之得二百四
　　　　　　十尺為次商三長廉面積復以次商之
　　　　　　四尺自乗得一十六尺為次商一小隅
　　　　　　面積合三方廉三長廉一小隅面積共
　　　　　　得一千四百五十六尺為次商廉隅共
　　　　　　法書於餘積之左以次商之四尺乗之
　　　　　　得五千八百二十四尺與餘積相減仍
　　　　　　餘九百一十尺是開得二十四尺為方
　　　　　　體每一邊之數仍餘九百一十尺不盡
　　　　　　也如欲以餘數再開則得方邊之寸數
　　　　　　乃増三空於總積之後復續書三空於
　　　　　　九百一十尺之後為幾百幾十幾寸之
　　　　　　位是則九百一十尺作九十一萬寸為
　　　　　　三商廉隅之共積爰以初商次商之二
　　　　　　十四尺作二百四十寸自乗得五萬七
　　　　　　千六百寸三因之得一十七萬二千八
　　　　　　百寸為三商三方廉面積以除餘積九
　　　　　　十一萬寸足五寸即定三商為五寸書
　　　　　　於餘積空寸之上而以初商次商之二
　　　　　　百四十寸與三商之五寸相乗得一千
　　　　　　二百寸三因之得三千六百寸為三商
　　　　　　三長廉面積復以三商之五寸自乗得
　　　　　　二十五寸為三商一小隅面積合三方
　　　　　　廉三長廉一小隅面積共得一十七萬
　　　　　　六千四百二十五寸為三商廉隅共法
　　　　　　書於餘積之左以三商之五寸乗之得
　　　　　　八十八萬二千一百二十五寸與餘積
　　　　　　相減仍餘二萬七千八百七十五寸不
　　　　　　盡如再以餘數開之則得方邊之分數
　　　　　　乃又續書三空於原積空寸之後復續
　　　　　　書三空於二萬七千八百七十五寸之
　　　　　　後為幾百幾十幾分之位是則二萬七
　　　　　　千八百七十五寸作二千七百八十七
　　　　　　萬五千分為四商廉隅之共積爰以初
　　　　　　商次商三商之二十四尺五寸作二千
　　　　　　四百五十分自乗得六百萬零二千五
　　　　　　百分三因之得一千八百萬零七千五
　　　　　　百分為四商三方廉面積以除餘積二
　　　　　　千七百八十七萬五千分足一分即定
　　　　　　四商為一分書於餘積空分之上而以
　　　　　　初商次商三商之二千四百五十分與
　　　　　　四商之一分相乗仍得二千四百五十
　　　　　　分三因之得七千三百五十分為四商
　　　　　　三長廉面積復以四商之一分自乗仍
　　　　　　得一分為四商一小隅面積合三方廉
　　　　　　三長廉一小隅面積共得一千八百零
　　　　　　一萬四千八百五十一分為四商廉隅
　　　　　　共法書於餘積之左以四商之一分乗
　　　　　　之仍得一千八百零一萬四千八百五
　　　　　　十一分與餘積相減仍餘九百八十六
　　　　　　萬零一百四十九分不盡是開得二十
　　　　　　四尺五寸一分為方體每一邊之數也
　　　　　　此法原積本非自乗再乗所得之數雖
　　　　　　逓析之終不能盡凡開立方遇此類者
　　　　　　皆以此例推之
設如有方亭幾座用方甎鋪地共用一千七百二十
　八塊其所鋪之座數與毎座毎行之甎數相等問
　亭之座數幾何
　　　　　　法列方甎一千七百二十八塊為立方
　　　　　　積用開立方法開之於八塊上定單位
　　　　　　一千塊上定十位其一千塊為初商積
　　　　　　以初商本位計之則一千為初商積之
　　　　　　單位與一自乗再乗之數相合即定初
　　　　　　商為一書於方積一千之上而以一自
　　　　　　乗再乗之一書於初商積之下相減恰
　　　　　　盡爰以第二位餘積七百二十八塊續
　　　　　　書於下為次商廉隅之共積而以初商
　　　　　　之一作一十自乗得一百三因之得三
　　　　　　百為次商三方廉面積以除七百二十
　　　　　　八足二倍即定次商為二書於方積八
　　　　　　塊之上而以初商之一十與次商之二
　　　　　　相乗得二十三因之得六十為次商三
　　　　　　長廉面積復以次商之二自乗得四為
　　　　　　次商一小隅面積合三方廉三長廉一
　　　　　　小隅面積共得三百六十四書於餘積
　　　　　　之左以次商之二乗之得七百二十八
　　　　　　與餘積相減恰盡是得所鋪亭數為一
　　　　　　十二座也此法因所鋪之亭數與每行
　　　　　　甎數相等是每行甎一十二塊其亭亦
　　　　　　一十二座雖非立方形而法則立方法
　　　　　　也故用立方開之
設如有方倉一座共盛糧八百七十八石八斗問倉
　髙幾何
　　　　　　法以每石定法二尺五百寸乗八百七
　　　　　　十八石八斗得二千一百九十七尺為
　　　　　　立方積用開立方法開之其二千尺為
　　　　　　初商積以初商本位計之則二千尺為
　　　　　　初商積之單位止與一自乗再乗之數
　　　　　　相準即定初商為一書於方積二千之
　　　　　　上而以一自乗再乗之一書於初商積
　　　　　　之下相減餘一千尺爰以第二位餘積
　　　　　　一百九十七尺續書於下共一千一百
　　　　　　九十七尺為次商廉隅之共積而以初
　　　　　　商之一作一十自乗得一百三因之得
　　　　　　三百為次商三方廉面積以除一千一
　　　　　　百九十七尺足三倍即定次商為三書
　　　　　　於方積七尺之上而以初商之一十與
　　　　　　次商之三相乗得三十三因之得九十
　　　　　　為次商三長廉面積復以次商之三自
　　　　　　乗得九為次商一小隅面積合三方廉
　　　　　　三長廉一小隅面積共得三百九十九
　　　　　　為次商廉隅共法書於餘積之左以次
　　　　　　商之三乗之得一千一百九十七尺與
　　　　　　餘積相減恰盡是開得方倉之高為一
　　　　　　十三尺也此法因糧是石法所問乃倉
　　　　　　之尺數故先將石變為尺而開立方即
　　　　　　得倉之髙也
設如有方石一塊重一二萬六千六百二十兩問每邊
　尺寸幾何
　　　　　　法以石之定率每寸重二兩五錢除二
　　　　　　萬六千六百二十兩得一萬零六百四
　　　　　　十八寸為立方積用開立方法開之其
　　　　　　一萬寸為初商積以初商本位計之則
　　　　　　空千位為初商積之單位而一萬尺為
　　　　　　一十與二自乗再乗之數相準即定初
　　　　　　商為二書於空千寸之上而以二自乗
　　　　　　再乗之八書於初商積之下相減餘二
　　　　　　千寸爰以第二位餘積六百四十八寸
　　　　　　續書於下共二千六百四十八寸為次
　　　　　　商廉隅之共積而以初商之二作二十
　　　　　　自乗得四百三因之得一千二百為次
　　　　　　商三方廉面積以除二千六百四十八
　　　　　　寸足二倍即定次商為二書於方積八
　　　　　　寸之上而以初商之二十與次商之二
　　　　　　相乗得四十三因之得一百二十為次
　　　　　　商三長廉面積復以次商之二自乗得
　　　　　　四為次商一小隅面積合三方廉三長
　　　　　　廉一小隅面積共得一千三百二十四
　　　　　　為次商廉隅共法書於餘積之左以次
　　　　　　商之二乗之得二千六百四十八寸與
　　　　　　餘積相減恰盡是開得二十二寸為正
　　　　　　方石毎一邊之數也此法因石是兩數
　　　　　　所問乃石之寸數故先將石之兩數變
　　　　　　為寸而開立方即得石之寸數也
設如有水銀一萬六千三百四十四兩六錢八分欲
　作一方匣盛之問匣高幾何
　　　　　　法先以水銀定率毎寸重一十二兩二
　　　　　　錢八分除一萬六千三百四十四兩六
　　　　　　錢八分得一千三百三十一寸為立方
　　　　　　積用開立方法開之其一千寸為初商
　　　　　　積以初商本位計之則一千為初商積
　　　　　　之單位與一自乗再乗之數相合即定
　　　　　　初商為一書於一千寸之上而以一自
　　　　　　乗再乗之一書於方積一千寸之下相
　　　　　　減恰盡爰以第二位餘積三百三十一
　　　　　　寸續書於下為次商廉隅之共積而以
　　　　　　初商之一作一十自乗得一百三因之
　　　　　　得三百為次商三方廉面積以除三百
　　　　　　三十一寸足一倍即定次商為一書於
　　　　　　方積一寸之上而以初商之一十與次
　　　　　　商之一相乗得一十三因之得三十為
　　　　　　次商三長廉面積復以次商之一自乗
　　　　　　仍得一為一小隅面積合三方廉三長
　　　　　　廉一小隅面積共得三百三十一為次
　　　　　　商廉隅共法書於餘積之左以次商之
　　　　　　一乗之仍得三百三十一與餘積相減
　　　　　　恰盡是開得一十一寸為方匣之高也
設如有方池一區其深與方相等容水四千零九十
　六尺問深幾何
　　　　　　法列四千零九十六尺為立方積用開
　　　　　　立方法開之其四千尺為初商積以初
　　　　　　商本位計之則四千為初商積之單位
　　　　　　與一自乗再乗之數相準即定初商為
　　　　　　一書於四千尺之上而以一自乗再乗
　　　　　　之一書於方積四千尺之下相減餘三
　　　　　　千尺爰以第二位餘積九十六尺續書
　　　　　　於下共三千零九十六尺為次商廉隅
　　　　　　之共積而以初商之一作一十自乗得
　　　　　　一百三因之得三百為次商三方廉面
　　　　　　積以除三千零九十六尺可得十尺若
　　　　　　商十尺則合於初商之數再合方廉長
　　　　　　廉小隅面積必大於次商廉隅之共積
　　　　　　可知故商九尺八尺七尺皆仍大於次
　　　　　　商廉隅之共積乃改商六尺書於方積
　　　　　　六尺之上而以初商之一十與次商之
　　　　　　六相乗得六十三因之得一百八十為
　　　　　　次商三長廉面積復以次商之六自乗
　　　　　　得三十六為次商一小隅面積合三方
　　　　　　　廉三長廉一小隅面積共得五百一十
　　　　　　　六為次商廉隅共法書於餘積之左以
　　　　　　　次商之六乗之得三千零九十六與餘
　　　　　　　積相減恰盡是開得一十六尺為池之
　　　　　　　深也此法因池之深與方相等其所容
　　　　　　　水數即正方體積故立方開之得一邊
　　　　　　　之數即池之深也
　
　
　
　
　
　
　
　
　
　
御製數理精藴下編卷二十三
　欽定四庫全書
御製數理精藴下編卷二十四
　　體部二
　　　帶縱較數立方
　　　帶縱和數立方(勾股法四條附/)
　　帶縱較數立方
帶縱立方者兩兩等邊長方體積也高與闊相等惟
長不同者為帶一縱立方長與闊相等而皆比高多
者則為帶兩縱相同之立方至於長與闊與髙皆不
等者則為帶兩縱不同之立方開之之法大㮣與立
方同祗有帶縱之異耳其帶一縱之法如以髙與闊
相等惟長不同為問者則以初商為髙與闊以之自
乘又以初商加縱數為長以之再乘得初商積至次
商以後亦有三方亷三長亷一小隅但其一方亷附
於初商積之方面者即初商數其二方亷附於初商
積之長面者則帶縱也其二長亷附於初商積之方
邊者即初商數其一長亷附於初商積之長邊者則
帶縱也其帶兩縱相同之法如以長與闊相等皆比
髙多為問者則以初商加縱數為長與闊以之自乘
又以初商為髙以之再乘得初商積至次商以後其
一方亷附於初商積之正面者則帶兩縱其二方亷
附於初商積之旁面者則各帶一縱也其一長亷附
於初商積之髙邉者即初商數其二長亷附於初商
積之長闊兩邊者則各帶一縱也其𢃄兩縱不同之
法如以闊比髙多長比闊又多為問者則以初商為
髙又以初商加闊縱為闊與髙相乘又加長縱為長
以之再乘得初商積至次商以後其一方亷附於初
商積之正面者則𢃄兩縱其二方亷附於初商積之
旁面者則一𢃄闊縱一𢃄長縱也其一長亷附於初
商積之髙邊者即初商數其二長亷附於初商積之
長闊兩邊者則各𢃄一縱也惟小隅則無論𢃄一縱
兩縱皆各以所商之數自乘再乘成一小正方其每
邊之數即三方亷之厚亦即三長亷之闊與厚焉凡
有幾層亷隅皆依次商之例遞析推之法雖不一要
皆本於正方而後加𢃄縱故凡商出之數皆為小邊
方體共十二邊若𢃄一縱或𢃄兩縱相同者則八邊
相等四邊相等若𢃄兩縱不同者則每四邊各相等
是故得其一邊加入縱多即得各邊也
設如𢃄一縱立方積一百一十二尺其髙與闊相等
　長比髙闊多三尺問髙闊長各幾何
　　　　　法列積如開立方法商之其積一百一
　　　　　十二尺止可商四尺乃以四尺書於原
　　　　　積二尺之上而以所商四尺為髙與闊
　　　　　(因髙與闊等故四尺/即方之髙與闊也)加縱多三尺得七
　　　　　尺為長即以髙與闊四尺自乗得一十
　　　　　六尺又以長七尺再乗得一百一十二
　　　　　尺書於原積之下相減恰盡是知立方
　　　　　之髙與闊俱四尺加縱多三尺得七尺
　　　　　即立方之長也如圖甲乙丙丁戊己長
　　　　　方體形容積一百一十二尺其甲乙為
　　　　　髙甲已為闊己戊為長甲乙甲已俱四
　　　　　尺己戊為七尺己戊比己庚多三尺即
　　　　　所𢃄之縱甲乙壬辛庚己正方形即初
　　　　　商之正方積庚辛壬丙丁戊扁方形即
　　　　　帶縱所多之扁方積也葢因此法髙與
　　　　　闊俱止一位其積止一位之積故初商
　　　　　所得即髙與闊之邊加入縱多即為長
　　　　　邊也凡有帶一縱無次商者依此法開
　　　　　之
設如𢃄一縱立方積二千四百四十八尺其髙與闊相
　等長比髙闊多五尺問髙闊長各幾何
　　　　　法列積如開立方法商之其二千尺為
　　　　　初商積可商十尺乃以十尺書於原積
　　　　　二千尺之上而以所商十尺為初商之
　　　　　髙與闊加縱多五尺得十五尺為初商
　　　　　之長即以初商之髙與闊十尺自乗得
　　　　　一百尺又以初商之長十五尺再乗得
　　　　　一千五百尺書於原積之下相減餘九
　　　　　百四十八尺為次商亷隅之共積乃以
　　　　　初商之髙與闊十尺自乗得一百尺(此/一)
　　　　　(方亷初/商數也)又以初商之髙與闊十尺與初
　　　　　商之長十五尺相乗得一百五十尺倍
　　　　　之得三百尺(加倍為𢃄縱兩方亷/即初商加縱多也)兩數
　　　　　相併得四百尺為次商三方亷面積以
　　　　　除次商亷隅之共積九百四十八尺足
　　　　　二尺則以二尺書於原積八尺之上而
　　　　　以初商之髙與闊十尺倍之得二十尺
　　　　　(此兩長亷/初商數也)與初商之長十五尺相併(此/𢃄)
　　　　　(縱一長/亷也)得三十五尺以次商之二尺乘
　　　　　之得七十尺為次商三長亷面積又以
　　　　　次商之二尺自乘得四尺為次商一小
　　　　　隅面積合三方亷三長亷一小隅面積
　　　　　共得四百七十四尺為亷隅共法以次
　　　　　商之二尺乘之得九百四十八尺書於
　　　　　餘積之下相減恰盡是知立方之髙與
　　　　　闊俱一十二尺加縱多五尺得一十七
　　　　　尺即立方之長也如圖甲乙丙丁長方
　　　　　體形容積二千四百四十八尺其甲乙
　　　　　髙甲戊闊皆十二尺甲己長十七尺甲
　　　　　已比庚已所多甲庚五尺即縱多之數
　　　　　其從一角所分辛乙癸壬長方體形壬
　　　　　癸與辛乙皆十尺即初商數壬辛十五
　　　　　尺即初商加縱多之數辛乙癸壬長方
　　　　　積一千五百尺即初商自乗又以初商
　　　　　加縱多再乘之數所餘子形丑形寅形
　　　　　為三方廉其中寅形為一正方廉每邊
　　　　　十尺即初商數子形丑形為二長方廉
　　　　　每闊十尺長十五尺其長比闊多五尺
　　　　　即縱多之數其厚皆二尺即次商數卯
　　　　　形辰形巳形為三長廉其辰形巳形皆
　　　　　長十尺即初商數夘形比辰形巳形皆
　　　　　長五尺即縱多之數其闊與厚皆二尺
　　　　　亦即次商數其巳形一小正方體為隅
　　　　　其長闊與高皆二尺亦即次商數合子
　　　　　丑寅三方廉夘辰巳三長廉巳一小方
　　　　　隅共成一磬折體形附於初商長方體
　　　　　之三面而成甲乙丙丁之總長方體積
　　　　　也三商以後皆倣此遞析開之
　　　　　又法以初商積二千尺商十尺書於原
　　　　　積二千尺之上而以所商十尺為初商
　　　　　之高與闊加縱多五尺得十五尺為初
　　　　　商之長即以初商之高與闊十尺自乘
　　　　　得一百尺又以初商之長十五尺再乘
　　　　　得一千五百尺書於原積之下相減餘
　　　　　九百四十八尺為次商積乃以初商之
　　　　　髙與闊十尺自乘得一百尺又以初商
　　　　　之髙與闊十尺與初商之長十五尺相
　　　　　乘得一百五十尺倍之得三百尺兩數
　　　　　相併得四百尺為次商三方亷面積以
　　　　　除次商積九百四十八尺足二尺則以
　　　　　二尺書於原積八尺之上合初商次商
　　　　　共一十二尺為初商次商之髙與闊加
　　　　　縱多五尺得十七尺為初商次商之長
　　　　　乃以初商次商之髙與闊十二尺自乘
　　　　　得一百四十四尺又以初商次商之長
　　　　　十七尺再乗得二千四百四十八尺與
　　　　　原積相減恰盡即知立方之髙與闊俱
　　　　　十二尺其長為十七尺也
設如帶一縱立方積一萬九千零八寸其髙與闊相
　等長比髙闊多一百二十寸問髙闊長各幾何
　　　　　法列積如開立方法商之其一萬九千
　　　　　寸為初商積可商二十寸則以二十寸
　　　　　為髙與闊加縱多一百二十寸得一百
　　　　　四十寸為長即以髙與闊二十寸自乗
　　　　　得四百寸又以長一百四十寸再乘得
　　　　　五萬六千寸大於原積二倍有餘乃退
　　　　　商十寸書於原積九千寸之上而以所
　　　　　商十寸為初商之高與闊加縱多一百
　　　　　二十寸得一百三十寸為初商之長乃
　　　　　以初商之髙與闊十寸自乘得一百寸
　　　　　又以初商之長一百三十寸再乘得一
　　　　　萬三千寸書於原積之下相減餘六千
　　　　　零八寸為次商廉隅之共積乃以初商
　　　　　之髙與闊十寸自乘得一百寸又以初
　　　　　商之髙與闊十寸與初商之長一百三
　　　　　十寸相乘得一千三百寸倍之得二千
　　　　　六百寸兩數相併得二千七百寸為次
　　　　　商三方廉面積以除次商廉隅之共積
　　　　　六千零八寸足二寸則以二寸書於原
　　　　　積八寸之上而以初商之髙與闊十寸
　　　　　倍之得二十寸又與初商之長一百三
　　　　　十寸相併得一百五十寸以次商之二
　　　　　寸乘之得三百寸為次商三長廉面積
　　　　　又以次商之二寸自乘得四寸為次商
　　　　　一小隅面積合三方廉三長廉一小隅
　　　　　面積共得三千零四寸為廉隅共法以
　　　　　次商之二寸乘之得六千零八寸書於
　　　　　餘積之下相減恰盡是知立方之髙與
　　　　　闊俱十二寸加縱多一百二十寸得一
　　　　　百三十二寸即立方之長也此法因帶
　　　　　縱甚大按立方例所得初商數並加縱
　　　　　多所得初商積必大於原積㡬倍依次
　　　　　漸取小數開之又至甚煩故約略其分
　　　　　退商之至商出之積比原積微小而後
　　　　　可是則帶縱立方立法之最難者也
設如帶一縱立方積二丈零四十二尺四百一十五
　寸其髙與闊相等長比髙闊多一尺二寸問髙闊
　長各㡬何
　　　　　法列積如開立方法商之其二丈為初
　　　　　商積可商一丈乃以一丈書於原積二
　　　　　丈之上而以所商一丈為初商之高與
　　　　　闊加縱多一尺二寸得一丈一尺二寸
　　　　　為初商之長即以初商之高與闊一丈
　　　　　自乘仍得一丈又以初商之長一丈一
　　　　　尺二寸再乘得一丈一百二十尺書於
　　　　　原積之下相減餘九百二十二尺四百
　　　　　一十五寸為次商廉隅之共積乃以初
　　　　　商之高與闊一丈作一十尺自乘得一
　　　　　百尺又以初商之長一丈一尺二寸作
　　　　　一十一尺二寸與初商之高與闊一十
　　　　　尺相乘得一百一十二尺倍之得二百
　　　　　二十四尺兩數相併得三百二十四尺
　　　　　為次商三方廉面積以除次商廉隅之
　　　　　共積九百二十二尺足二尺則以二尺
　　　　　書於原積二尺之上而以初商之高與
　　　　　闊一十尺倍之得二十尺與初商之長
　　　　　一十一尺二寸相併得三十一尺二寸
　　　　　以次商之二尺乘之得六十二尺四十
　　　　　寸為次商三長廉面積又以次商之二
　　　　　尺自乘得四尺為次商一小隅面積合
　　　　　三方廉三長廉一小隅面積共得三百
　　　　　九十尺四十寸為廉隅共法以次商之
　　　　　二尺乘之得七百八十尺八百寸書於
　　　　　餘積之下相減仍餘一百四十一尺六
　　　　　百一十五寸即一十四萬一千六百一
　　　　　十五寸為三商廉隅之共積其初商次
　　　　　商所得之一丈二尺為高與闊加縱多
　　　　　一尺二寸得一丈三尺二寸為長乃以
　　　　　初商次商之高與闊一丈二尺作一百
　　　　　二十寸自乘得一萬四千四百寸又以
　　　　　初商次商之長一丈三尺二寸作一百
　　　　　三十二寸與初商次商之高與闊一百
　　　　　二十寸相乘得一萬五千八百四十寸
　　　　　倍之得三萬一千六百八十寸兩數相
　　　　　併得四萬六千零八十寸為三商三方
　　　　　廉面積以除三商廉隅之共積一十四
　　　　　萬一千六百一十五寸足三寸則以三
　　　　　寸書於原積五寸之上而以初商次商
　　　　　之髙與闊一百二十寸倍之得二百四
　　　　　十寸與長一百三十二寸相併得三百
　　　　　七十二寸以三商之三寸乘之得一千
　　　　　一百一十六寸為三商三長廉面積又
　　　　　以三商之三寸自乘得九寸為三商一
　　　　　小隅面積合三方廉三長廉一小隅面
　　　　　積共得四萬七千二百零五寸為㢘隅
　　　　　共法以三商之三寸乘之得一十四萬
　　　　　一千六百一十五寸書於餘積之下相
　　　　　減恰盡是知立方之高與闊俱一丈二
　　　　　尺三寸加縱多一尺二寸俱一丈三尺
　　　　　五寸即立方之長也
　　　　　又法以初商積二丈商一丈書於原積
　　　　　二丈之上而以所商一丈為初商之高
　　　　　與闊加縱多一尺二寸得一丈一尺二
　　　　　寸為初商之長即以初商之高與闊一
　　　　　丈自乘仍得一丈又以初商之長一丈
　　　　　一尺二寸再乘得一丈一百二十尺書
　　　　　於原積之下相減餘九百二十二尺四
　　　　　百一十五寸為次商積乃以初商之高
　　　　　與闊一丈作一十尺自乘得一百尺又
　　　　　以初商之長一丈一尺二寸作一十一
　　　　　尺二寸與初商之高與闊一十尺相乘
　　　　　得一百一十二尺倍之得二百二十四
　　　　　尺兩數相併得三百二十四尺為次商
　　　　　三方廉面積以除次商積九百二十二
　　　　　尺四百一十五寸足二尺則以二尺書
　　　　　於原積二尺之上合初商次商共一丈
　　　　　二尺為初商次商之高與闊加縱多一
　　　　　尺二寸得一丈三尺二寸為初商次商
　　　　　之長乃以初商次商之髙與闊一丈二
　　　　　尺自乘得一丈四十四尺又以初商次
　　　　　商之長一丈三尺二寸再乘得一丈九
　　　　　百尺零八百寸與原積相減餘一百四
　　　　　十一尺六百一十五寸即一十四萬一
　　　　　千六百一十五寸為三商積乃以初商
　　　　　次商之高與闊一丈二尺作一百二十
　　　　　寸自乘得一萬四千四百寸又以初商
　　　　　次商之長一丈三尺二寸作一百三十
　　　　　二寸與初商次商之高與闊一百二十
　　　　　寸相乘得一萬五千八百四十寸倍之
　　　　　得三萬一千六百八十寸兩數相併得
　　　　　四萬六千零八十寸為三商三方㢘面
　　　　　積以除三商積一十四萬一千六百一
　　　　　十五寸足三寸則以三寸書於原積五
　　　　　寸之上合初商次商三商共一丈二尺
　　　　　三寸為初商次商三商之髙與闊加縱
　　　　　多一尺二寸得一丈三尺五寸為初商
　　　　　次商三商之長乃以初商次商三商之
　　　　　髙與闊一丈二尺三寸自乘得一丈五
　　　　　十一尺二十九寸又以初商次商三商
　　　　　之長一丈三尺五寸再乘得二丈零四
　　　　　十二尺四百一十五寸與原積相減恰
　　　　　盡即知立方之高與闊俱一丈二尺三
　　　　　寸其長為一丈三尺五寸也
設如帶兩縱相同立方積五百六十七尺其長與闊
　俱比髙多二尺問長闊髙各㡬何
　　　　　法列積如開立方法商之共積五百六
　　　　　十七尺可商八尺因留兩縱積故取略
　　　　　小之數商七尺乃以七尺書於原積七
　　　　　尺之上而以所商七尺為高加縱多二
　　　　　尺得九尺為長與闊即以長與闊九尺
　　　　　自乘得八十一尺又以髙七尺再乘得
　　　　　五百六十七尺書於原積之下相減恰
　　　　　盡是知立方之高為七尺加縱多二尺
　　　　　得九尺即立方之長與闊也如圖甲乙
　　　　　丙丁戊己扁方體形容積五百六十七
　　　　　尺其甲乙為高甲子為闊甲巳為長甲
　　　　　乙七尺甲子甲己皆比甲乙多二尺即
　　　　　所帶之縱其甲乙癸壬辛庚正方形即
　　　　　初商之積庚辛壬癸丙丁戊已磬折體
　　　　　形即所帶之縱積也此法因長闊俱比
　　　　　高多故初商所得為髙於高加縱多即
　　　　　長與闊也
設如帶兩縱相同立方積三千四百六十八尺其長
　與闊俱比高多五尺問長闊高各㡬何
　　　　　法列積如開立方法商之其三千尺為
　　　　　初商積可商十尺乃以十尺書於原積
　　　　　三千尺之上而以初商十尺為初商之
　　　　　髙加縱多五尺得十五尺為初商之長
　　　　　與闊即以初商之長與闊十五尺自乘
　　　　　得二百二十五尺又以初商之髙十尺
　　　　　再乘得二千二百五十尺書於原積之
　　　　　下相減餘一千二百一十八尺為次商
　　　　　廉隅之共積乃以初商之長與闊十五
　　　　　尺自乘得二百二十五尺(此一方廉長/闊皆帶一縱)
　　　　　(也/)又以初商之髙十尺與初商之長與
　　　　　闊十五尺相乘得一百五十尺倍之得
　　　　　三百尺(加倍為帶縱兩方廉/即初商加縱多也)兩數相併
　　　　　得五百二十五尺為次商三方廉面積
　　　　　以除次商廉隅之共積一千二百一十
　　　　　八尺足二尺則以二尺書於原積八尺
　　　　　之上而以初商之長與闊十五尺倍之
　　　　　得三十尺(此兩長廉即長/闊各帶一縱也)與初商之髙
　　　　　十尺相併(此一長廉/初商數也)得四十尺以次商
　　　　　之二尺乘之得八十尺為次商三長廉
　　　　　面積又以次商之二尺自乘得四尺為
　　　　　次商一小隅面積合三方廉三長廉一
　　　　　小隅面積共得六百零九尺為廉隅共
　　　　　法以次商之二尺乘之得一千二百一
　　　　　十八尺書於餘積之下相減恰盡是知
　　　　　立方之高為十二尺加縱多五尺得十
　　　　　七尺為立方之長與闊也如圖甲乙丙
　　　　　丁扁方體形容積三千四百六十八尺
　　　　　其甲乙髙十二尺甲戊長甲已闊俱十
　　　　　七尺甲戊比甲辛所多辛戊甲已比庚
　　　　　己所多甲庚俱五尺即縱多之數其從
　　　　　一角所分壬乙子癸扁方體形癸子與
　　　　　壬乙皆十尺即初商數壬癸與癸申皆
　　　　　十五尺即初商加縱多之數壬乙子癸
　　　　　扁方積二千二百五十尺即初商加縱
　　　　　多自乘又以初商再乘之數所餘丑形
　　　　　寅形夘形為三方廉其中寅形為一正
　　　　　方廉每邊十五尺即初商加縱多之數
　　　　　丑形夘形為二長方廉每高十尺長十
　　　　　五尺其長比髙多五尺即縱多之數其
　　　　　厚皆二尺即次商數辰形巳形午形為
　　　　　三長廉巳形長十尺即初商數辰形午
　　　　　形比巳形俱長五尺即縱多之數其闊
　　　　　與厚皆一尺亦即次商數其巳形一小
　　　　　正方體為隅其長闊高皆二尺亦即次
　　　　　商數合丑寅夘三方廉辰巳午三長廉
　　　　　巳一小方隅共成一磬折體形附於初
　　　　　商長方體之三面而成甲乙丙丁之總
　　　　　扁方體積也三商以後皆倣此遞析開
　　　　　之
　　　　　又法以初商積三千尺商十尺書於原
　　　　　積三千尺之上而以所商十尺為初商
　　　　　之髙加縱多五尺得十五尺為初商之
　　　　　長與闊即以初商之長與闊十五尺自
　　　　　乘得二百二十五尺又以初商之髙十
　　　　　尺再乘得二千二百五十尺書於原積
　　　　　之下相減餘一千二百一十八尺為次
　　　　　商積乃以初商之長與闊十五尺自乘
　　　　　得二百二十五尺又以初商之高十尺
　　　　　與初商之長與闊十五尺相乘得一百
　　　　　五十尺倍之得三百尺兩數相併得五
　　　　　百二十五尺為次商三方廉面積以除
　　　　　次商積一千二百一十八尺足二尺則
　　　　　以二尺書於原積八尺之上合初商次
　　　　　商共十二尺為初商次商之髙加縱多
　　　　　五尺得十七尺為初商次商之長與闊
　　　　　乃以初商次商之長與闊十七尺自乘
　　　　　得二百八十九尺又以初商次商之高
　　　　　十二尺再乘得三千四百六十八尺與
　　　　　原積相減恰盡即知立方之高為十二
　　　　　尺其長與闊得十七尺也
設如帶兩縱相同立方積一百零三萬四千二百八
　十九寸其長與闊俱比高多三百三十寸問長闊
　髙各㡬何
　　　　　法列積如開立方法商之其一百萬寸
　　　　　為初商積可商一百寸乃以所商一百
　　　　　寸為高加縱多三百三十寸得四百三
　　　　　十寸為長與闊即以長與闊四百三十
　　　　　寸自乘得一十八萬四千九百寸又以
　　　　　高一百寸再乘得一千八百四十九萬
　　　　　寸大於原積十倍有餘是初商不可商
　　　　　一百寸也乃改商十寸為高(既大於原/積十倍有)
　　　　　(餘故取十分之/一商之為十寸)加縱多三百三十寸得
　　　　　三百四十寸為長與闊即以長與闊三
　　　　　百四十寸自乘得一十一萬五千六百
　　　　　寸又以髙十寸再乘得一百一十五萬
　　　　　六千寸仍大於原積是亦不可商一十
　　　　　寸也乃改商九寸書於原積九寸之上
　　　　　而以所商九寸為髙加縱多三百三十
　　　　　寸得三百三十九寸為長與闊即以長
　　　　　與闊三百三十九寸自乘得一十一萬
　　　　　四千九百二十一寸又以髙九寸再乘
　　　　　得一百零三萬四千二百八十九寸書
　　　　　於原積之下相減恰盡是知立方之髙
　　　　　為九寸加縱多三百三十寸得三百三
　　　　　十九寸為立方之長與闊也
設如帶兩縱相同立方積一十一丈五百零九尺二
　百六十八寸其長與闊俱比高多二尺一寸問長
　闊髙各㡬何
　　　　　法列積如開立方法商之其一十一丈
　　　　　為初商積可商二丈乃以二丈書於原
　　　　　積一丈之上而以所商二丈為初商之
　　　　　髙加縱多二尺一寸得二丈二尺一寸
　　　　　為初商之長與闊乃以初商之長與闊
　　　　　二丈二尺一寸自乘得四丈八十八尺
　　　　　四十一寸又以初商之髙二丈再乘得
　　　　　九丈七百六十八尺二百寸書於原積
　　　　　之下相減餘一丈七百四十一尺零六
　　　　　十八寸即一千七百四十一尺零六十
　　　　　八寸為次商廉隅之共積乃以初商之
　　　　　長與闊二丈二尺一寸作二十二尺一
　　　　　寸自乘得四百八十八尺四十一寸又
　　　　　以初商之髙二丈作二十尺與初商之
　　　　　長與闊二十二尺一寸相乘得四百四
　　　　　十二尺倍之得八百八十四尺兩數相
　　　　　併得一千三百七十二尺四十一寸為
　　　　　次商三方廉面積以除次商廉隅之共
　　　　　積一千七百四十一尺零六十八寸足
　　　　　一尺則以一尺書於原積九尺之上而
　　　　　以初商之長與闊二十二尺一寸倍之
　　　　　得四十四尺二寸與初商之髙二十尺
　　　　　相併得六十四尺二寸以次商之一尺
　　　　　乘之得六十四尺二十寸為次商三長
　　　　　廉面積又以次商之一尺自乘仍得一
　　　　　尺為次商一小隅面積合三方廉三長
　　　　　廉一小隅面積共得一千四百三十七
　　　　　尺六十一寸為廉隅共法以次商之一
　　　　　尺乘之得一千四百三十七尺六百一
　　　　　十寸書於餘積之下相減仍餘三百零
　　　　　三尺四百五十八寸即三十萬三千四
　　　　　百五十八寸為三商廉隅之共積其初
　　　　　商次商所得之二丈一尺為髙加縱多
　　　　　二尺一寸得二丈三尺一寸為長與闊
　　　　　乃以初商次商之長與闊二丈三尺一
　　　　　寸作二百三十一寸自乘得五萬三千
　　　　　三百六十一寸又以初商次商之髙二
　　　　　丈一尺作二百一十寸與初商次商之
　　　　　長與闊二百三十一寸相乘得四萬八
　　　　　千五百一十寸倍之得九萬七千零二
　　　　　十寸兩數相併得一十五萬零三百八
　　　　　十一寸為三商三方廉面積以除三商
　　　　　廉隅之共積三十萬零三千四百五十
　　　　　八寸足二寸則以二寸書於原積八寸
　　　　　之上而以初商次商之長與闊二百三
　　　　　十一寸倍之得四百六十二寸與初商
　　　　　次商之髙二百一十寸相加得六百七
　　　　　十二寸以三商之二寸乘之得一千三
　　　　　百四十四寸為三商三長廉面積又以
　　　　　三商之二寸自乘得四寸為三商一小
　　　　　隅面積合三方廉三長廉一小隅面積
　　　　　共得一十五萬一千七百二十九寸為
　　　　　廉隅共法以三商之二寸乘之得三十
　　　　　萬三千四百五十八寸書於餘積之下
　　　　　相減恰盡是知立方之高得二丈一尺
　　　　　二寸加縱多二尺一寸得二丈三尺三
　　　　　寸即立方之長與闊也
設如帶兩縱不同立方積一百九十二尺其闊比高
　多二尺其長比闊又多二尺問髙闊長各㡬何
　　　　　法列積如開立方法商之其積一百九
　　　　　十二尺可商五尺乃以所商五尺為髙
　　　　　加闊比髙多二尺得七尺為闊再加長
　　　　　比闊多二尺得九尺為長即以高五尺
　　　　　與闊七尺相乘得三十五尺又以長九
　　　　　尺再乘得三百一十五尺大於原積乃
　　　　　改商四尺書於原積二尺之上而以所
　　　　　商四尺為髙加闊比髙多二尺得六尺
　　　　　為闊再加長比闊多二尺得八尺為長
　　　　　即以髙四尺與闊六尺相乘得二十四
　　　　　尺又以長八尺再乘得一百九十二尺
　　　　　書於原積之下相減恰盡是知立方之
　　　　　髙為四尺其闊為六尺其長為八尺也
　　　　　如圖甲乙丙丁戊己長方體形容積一
　　　　　百九十二尺其甲乙為髙四尺甲已為
　　　　　闊六尺己戊為長八尺甲已比甲庚所
　　　　　多庚已二尺即闊比髙所帶之縱己戊
　　　　　比己辛所多辛戊四尺即長比髙所帶
　　　　　之縱甲乙子癸壬庚正方形即初商之
　　　　　正方積庚壬癸子丙丁戊辛已磬折體
　　　　　形即長闊兩縱所多之長方積也此法
　　　　　因長比闊多闊又比髙多故初商所得
　　　　　即為髙於髙加闊縱為闊於闊加長縱
　　　　　為長也
設如帶兩縱不同立方積三千零二十四尺其闊比
　髙多二尺其長比闊又多四尺問髙闊長各㡬何
　　　　　法列積如開立方法商之其三千尺為
　　　　　初商積可商十尺乃以十尺書於原積
　　　　　三千尺之上而以所商十尺為初商之
　　　　　髙加闊比髙多二尺得十二尺為初商
　　　　　之闊再加長比闊多四尺得十六尺為
　　　　　初商之長乃以初商之高十尺與初商
　　　　　之闊十二尺相乘得一百二十尺又以
　　　　　初商之長十六尺再乘得一千九百二
　　　　　十尺書於原積之下相減餘一千一百
　　　　　零四尺為次商廉隅之共積乃以初商
　　　　　之髙十尺與初商之闊十二尺相乘得
　　　　　一百二十尺(此帶闊縱/一方廉也)又以初商之高
　　　　　十尺與初商之長十六尺相乘得一百
　　　　　六十尺(此帶長縱/一方廉也)又以初商之闊十二
　　　　　尺與初商之長十六尺相乘得一百九
　　　　　十二尺(此帶長闊兩/縱一方廉也)三數相併得四百
　　　　　七十二尺為次商三方廉面積以除次
　　　　　商廉隅之共積一千一百零四尺足二
　　　　　尺則以二尺書於原積四尺之上而以
　　　　　初商之髙十尺(此一長廉/初商數也)與初商之闊
　　　　　十二尺相併(此帶闊縱/一長廉也)得二十二尺又
　　　　　與初商之長十六尺相併(此帶長縱/一長廉也)得
　　　　　三十八尺以次商之二尺乘之得七十
　　　　　六尺為次商三長廉面積又以次商之
　　　　　二尺自乘得四尺為次商一小隅面積
　　　　　合三方廉三長廉一小隅面積共得五
　　　　　百五十二尺為廉隅共法以次商之二
　　　　　尺乘之得一千一百零四尺書於原積
　　　　　之下相減恰盡是知立方之高得十二
　　　　　尺加闊比髙多二尺得十四尺為闊又
　　　　　加長比闊多四尺得十八尺為長也如
　　　　　圖甲乙丙丁長方體形容積三千零二
　　　　　十四尺其甲乙髙十二尺甲戊闊十四
　　　　　尺甲已長十八尺甲戊比甲庚所多二
　　　　　尺即闊比髙所多之數甲已比辛己所
　　　　　多六尺即長比髙所多之數其從一角
　　　　　所分壬乙子癸長方體形壬乙與癸子
　　　　　皆十尺即初商之數壬未與癸申皆十
　　　　　二尺即初商之髙加闊多之數壬癸與
　　　　　未申皆十六尺即初商之髙加闊多又
　　　　　加長多之數壬乙子癸長方體形所容
　　　　　一千九百二十尺即初商積所餘丑形
　　　　　寅形夘形為三方廉其夘形之髙十尺
　　　　　即初商之數其帶闊縱二尺如酉即闊
　　　　　多之數其丑形之髙十尺亦即初商之
　　　　　數其帶長縱六尺如戌即長多之數其
　　　　　寅形之闊十尺又帶闊多二尺如亥即
　　　　　初商之髙加闊多之數其帶長縱六尺
　　　　　如乾即初商之髙加闊多又加長多之
　　　　　數其厚皆二尺即次商之數辰形巳形
　　　　　午形為三長廉其辰形之長十尺即初
　　　　　商之數巳形比辰形所多二尺如坎即
　　　　　闊多之數其午形比辰形所多六尺如
　　　　　艮即長多之數其闊與厚皆二尺亦即
　　　　　次商之數其已形一小正方體為隅其
　　　　　長闊與髙俱二尺亦即次商之數合三
　　　　　方廉三長廉一小隅共成一磬折體形
　　　　　附於初商長方體之三面而成甲乙丙
　　　　　丁之總長方體積也三商以後皆倣此
　　　　　遞析開之
　　　　　又法以初商積三千尺商十尺書於原
　　　　　積三千尺之上而以所商十尺為初商
　　　　　之髙加闊比髙多二尺得十二尺為初
　　　　　商之闊再加長比闊多四尺得十六尺
　　　　　為初商之長即以初商之髙十尺與初
　　　　　商之闊十二尺相乘得一百二十尺又
　　　　　以初商之長十六尺再乘得一千九百
　　　　　二十尺書於原積之下相減餘一千一
　　　　　百零四尺為次商積乃以初商之闊十
　　　　　二尺與初商之長十六尺相乘得一百
　　　　　九十二尺又以初商之髙十尺與初商
　　　　　之闊十二尺相乘得一百二十尺又以
　　　　　初商之髙十尺與初商之長十六尺相
　　　　　乘得一百六十尺三數相併得四百七
　　　　　十二尺為次商三方廉面積以除次商
　　　　　積一千一百零四尺足二尺則以二尺
　　　　　書於原積四尺之上合初商次商共十
　　　　　二尺為初商次商之髙加闊比髙多二
　　　　　尺得十四尺為初商次商之闊再加長
　　　　　比闊多四尺得十八尺為初商次商之
　　　　　長乃以初商次商之高十二尺與初商
　　　　　次商之闊十四尺相乘得一百六十八
　　　　　尺又以初商次商之長十八尺再乘得
　　　　　三千零二十四尺與原積相減恰盡即
　　　　　知立方之髙為十二尺其闊為十四尺
　　　　　其長為十八尺也
設如帶兩縱不同立方積三十萬零一百六十寸其
　闊比髙多九十二寸其長比髙多一百一十四寸
　問髙闊長各㡬何
　　　　　法列積如開立方法商之其三十萬寸
　　　　　為初商積可商六十寸乃以所商六十
　　　　　寸為髙加闊比髙多九十二寸得一百
　　　　　五十二寸為闊再加長比髙多一百一
　　　　　十四寸得一百七十四寸為長即以高
　　　　　六十寸與闊一百五十二寸相乘得九
　　　　　千一百二十寸又以長一百七十四寸
　　　　　再乘得一百五十八萬六千八百八十
　　　　　寸大於原積五倍有餘是初商不可商
　　　　　六十寸也乃改商二十寸書於原積空
　　　　　千寸之上而以所商二十寸為高加闊
　　　　　比髙多九十二寸得一百一十二寸為
　　　　　闊又以高二十寸加長比高多一百一
　　　　　十四寸得一百三十四寸為長乃以高
　　　　　二十寸與闊一百一十二寸相乘得二
　　　　　千二百四十寸又以長一百三十四寸
　　　　　再乘得三十萬零一百六十寸書於原
　　　　　積之下相減恰盡是知次商為空位而
　　　　　立方之髙為二十寸其闊為一百一十
　　　　　二寸其長為一百三十四寸也
設如帶兩縱不同立方積一萬三千二百八十四寸
　其闊比髙多三寸其長比闊多一百一十一寸問
　髙闊長各㡬何
　　　　　法列積如開立方法商之其一萬三千
　　　　　寸為初商積可商二十寸乃以所商二
　　　　　十寸為高加闊比髙多三寸得二十三
　　　　　寸為闊再加長比闊多一百一十一寸
　　　　　得一百三十四寸為長即以髙與闊與
　　　　　長按法相乘得六萬一千六百四十寸
　　　　　大於原積四倍有餘是初商不可商二
　　　　　十寸也乃退商十寸而以所商十寸為
　　　　　髙加闊比高多三寸得十三寸為闊再
　　　　　加長比闊多一百一十一寸得一百二
　　　　　十四寸為長即以髙與闊與長按法相
　　　　　乘得一萬六千一百二十寸仍大於原
　　　　　積乃復退商九寸書於原積四寸之上
　　　　　而以所商九寸為髙加闊比髙多三寸
　　　　　得十二寸為闊再加長比闊多一百一
　　　　　十一寸共一百二十三寸為長即以高
　　　　　九寸與闊十二寸相乘得一百零八寸
　　　　　又以長一百二十三寸再乘得一萬三
　　　　　千二百八十四寸書於原積之下相減
　　　　　恰盡是知立方之髙為九寸其闊為十
　　　　　二寸其長為一百二十三寸也
設如帶兩縱不同立方積一十三丈二百四十九尺
　五百四十五寸其闊比髙多一尺其長比闊又多
　二尺二寸問髙闊長㡬何
　　　　　法列積如開立方法商之其一十三丈
　　　　　為初商積可商二丈乃以二丈書於原
　　　　　積三丈之上而以所商二丈為初商之
　　　　　髙加闊比髙多一尺得二丈一尺為初
　　　　　商之闊再加長比闊多二尺二寸得二
　　　　　丈三尺二寸為初商之長即以初商之
　　　　　髙二丈與初商之闊二丈一尺相乘得
　　　　　四丈二十尺又以初商之長二丈三尺
　　　　　二寸再乘得九丈七百四十四尺書於
　　　　　原積之下相減餘三丈五百零五尺五
　　　　　百四十五寸即三千五百零五尺五百
　　　　　四十五寸為次商廉隅之共積乃以初
　　　　　商之髙二丈作二十尺初商之闊二丈
　　　　　一尺作二十一尺相乘得四百二十尺
　　　　　又以初商之長二丈三尺二寸作二十
　　　　　三尺二寸與初商之髙二十尺相乘得
　　　　　四百六十四尺又以初商之闊二十一
　　　　　尺與初商之長二十三尺二寸相乘得
　　　　　四百八十七尺二十寸三數相併得一
　　　　　千三百七十一尺二十寸為次商三方
　　　　　廉面積以除次商廉隅之共積三千五
　　　　　百零五尺五百四十五寸足二尺則以
　　　　　二尺書於原積九尺之上而以初商之
　　　　　髙二十尺與初商之闊二十一尺初商
　　　　　之長二十三尺二寸相併得六十四尺
　　　　　二寸以次商之二尺乘之得一百二十
　　　　　八尺四十寸為次商三長廉面積又以
　　　　　次商之二尺自乘得四尺為次商一小
　　　　　隅面積合三方廉三長廉一小隅面積
　　　　　共得一千五百零三尺六十寸為廉隅
　　　　　共法以次商之二尺乘之得三千零七
　　　　　尺二百寸書於餘積之下相減仍餘四
　　　　　百九十八尺三百四十五寸即四十九
　　　　　萬八千三百四十五寸為三商廉隅之
　　　　　共積其初商次商所得之二丈二尺為
　　　　　髙加闊比髙多一尺得二丈三尺為闊
　　　　　又加長比闊多二尺二寸得二丈五尺
　　　　　二寸為長乃以初商次商之髙二丈二
　　　　　尺作二百二十寸初商次商之闊二丈
　　　　　三尺作二百三十寸相乘得五萬零六
　　　　　百寸又以初商次商之長二丈五尺二
　　　　　寸作二百五十二寸與初商次商之髙
　　　　　二百二十寸相乘得五萬五千四百四
　　　　　十寸又以初商次商之闊二百三十寸
　　　　　與初商次商之長二百五十二寸相乘
　　　　　得五萬七千九百六十寸三數相併得
　　　　　一十六萬四千寸為三商三方廉面積
　　　　　以除三商廉隅之共積四十九萬八千
　　　　　三百四十五寸足三寸則以三寸書於
　　　　　原積五寸之上而以初商次商之髙二
　　　　　百二十寸與初商次商之闊二百三十
　　　　　寸初商次商之長二百五十二寸相併
　　　　　得七百零二寸以三商之三寸乘之得
　　　　　二千一百零六寸為三商三長廉面積
　　　　　又以三商之三寸自乘得九寸為三商
　　　　　一小隅面積合三方廉三長廉一小隅
　　　　　面積共得一十六萬六千一百一十五
　　　　　寸為廉隅共法以三商之三寸乘之得
　　　　　四十九萬八千三百四十五寸書於餘
　　　　　積之下相減恰盡是知立方之髙得二
　　　　　丈二尺三寸加闊比髙多一尺得二丈
　　　　　三尺三寸為闊又加長比闊多二尺二
　　　　　寸得二丈五尺五寸為長也
設如帶兩縱不同立方積一百三十二萬八千二百
　五十尺其闊比髙多五尺其長比闊又多五尺問
　髙闊長各㡬何
　　　　　法列積如開立方法商之其一百萬尺
　　　　　為初商積可商一百尺乃以一百尺書
　　　　　於原積一百萬尺之上而以所商之一
　　　　　百尺為初商之髙加闊比髙多五尺得
　　　　　一百零五尺為初商之闊再加長比闊
　　　　　多五尺得一百一十尺為初商之長乃
　　　　　以初商之髙一百尺與初商之闊一百
　　　　　零五尺相乘得一萬零五百尺又以初
　　　　　商之長一百一十尺再乘得一百一十
　　　　　五萬五千尺書於原積之下相減餘一
　　　　　十七萬三千二百五十尺為次商廉隅
　　　　　之共積乃以初商之髙一百尺與初商
　　　　　之闊一百零五尺相乘得一萬零五百
　　　　　尺又以初商之髙一百尺與初商之長
　　　　　一百一十尺相乘得一萬一千尺又以
　　　　　初商之闊一百零五尺與初商之長一
　　　　　百一十尺相乘得一萬一千五百五十
　　　　　尺三數相併得三萬三千零五十尺為
　　　　　次商三方廉面積以除次商廉隅之共
　　　　　積一十七萬三千二百五十尺不足一
　　　　　十尺僅足五尺是次商為空位也乃書
　　　　　一空於原積八千尺之上以存次商之
　　　　　位復以所商五尺書於原積空尺之上
　　　　　而以初商次商之髙一百尺與初商次
　　　　　商之闊一百零五尺初商次商之長一
　　　　　百一十尺相併得三百一十五尺以三
　　　　　商之五尺乘之得一千五百七十五尺
　　　　　為三商三長廉面積又以三商五尺自
　　　　　乘得二十五尺為三商一小隅面積合
　　　　　三方廉三長廉一小隅面積共得三萬
　　　　　四千六百五十尺為廉隅共法以三商
　　　　　之五尺乘之得一十七萬三千二百五
　　　　　十尺書於餘積之下相減恰盡是知立
　　　　　方之髙為一百零五尺加闊比髙多五
　　　　　尺得一百一十尺為闊又加長比闊多
　　　　　五尺得一百一十五尺為長也
設如一尺土方三萬九千六百八十八尺築堤一段
　其髙與闊相等其長比高闊多六十尺問髙闊長
　各㡬何
　　　　　法列積用帶一縱立方法開之其三萬
　　　　　九千尺為初商積可商三十尺乃以所
　　　　　商三十尺為髙與闊加縱多六十尺得
　　　　　九十尺為長即以髙與闊三十尺自乘
　　　　　得九百尺又以長九十尺再乘得八萬
　　　　　一千尺大於原積乃改商二十尺書於
　　　　　原積九千尺之上而以所商二十尺為
　　　　　初商之髙與闊加縱多六十尺得八十
　　　　　尺為初商之長即以初商之髙與闊二
　　　　　十尺自乘得四百尺又以初商之長八
　　　　　十尺再乘得三萬二千尺書於原積之
　　　　　下相減餘七千六百八十八尺為次商
　　　　　廉隅之共積乃以初商之高與闊二十
　　　　　尺自乘得四百尺又以初商之長八十
　　　　　尺與初商之高與闊二十尺相乘得一
　　　　　千六百尺倍之得三千二百尺兩數相
　　　　　併得三千六百尺為次商三方廉面積
　　　　　以除次商廉隅之共積七千六百八十
　　　　　八尺足二尺則以二尺書於原積八尺
　　　　　之上而以初商之髙與闊二十尺倍之
　　　　　得四十尺與初商之長八十尺相併得
　　　　　一百二十尺以次商之二尺乘之得二
　　　　　百四十尺為次商三長廉面積又以次
　　　　　商之二尺自乘得四尺為次商一小隅
　　　　　面積合三方廉三長廉一小隅面積共
　　　　　得三千八百四十四尺為廉隅共法以
　　　　　次商之二尺乘之得七千六百八十八
　　　　　尺書於餘積之下相減恰盡是知堤之
　　　　　髙與闊俱二十二尺加長比髙闊多六
　　　　　十尺得八十二尺為堤一段之長也
設如有倉一座容米二千四百石其倉之長與闊俱
　比髙多五尺問倉之長闊髙各㡬何
　　　　　法将米二千四百石用每石定法二尺
　　　　　五百寸乘之得六千尺乃以六千尺為
　　　　　帶兩縱相同立方積用帶兩縱相同法
　　　　　開之其六千尺為初商積可商十尺乃
　　　　　以十尺書於原積六千尺之上而以所
　　　　　商十尺為初商之高加縱多五尺得十
　　　　　五尺為初商之長與闊乃以初商之長
　　　　　與闊十五尺自乘得二百二十五尺又
　　　　　以初商之髙十尺再乘得二千二百五
　　　　　十尺書於原積之下相減餘三千七百
　　　　　五十尺為次商廉隅之共積乃以初商
　　　　　之長與闊十五尺自乘得二百二十五
　　　　　尺又以初商之髙十尺與初商之長與
　　　　　闊十五尺相乘得一百五十尺倍之得
　　　　　三百尺兩數相併得五百二十五尺為
　　　　　次商三方廉面積以除次商廉隅之共
　　　　　積三千七百五十尺足七尺乃按法算
　　　　　之得廉隅共法八百五十四尺以次商
　　　　　之七尺乘之得五千九百七十八尺大
　　　　　於次商廉隅之共積乃改商六尺按法
　　　　　算之得廉隅共法八百零一尺以次商
　　　　　之六尺乘之仍大於次商廉隅之共積
　　　　　又改商五尺書於原積空尺之上而以
　　　　　初商之長與闊十五尺倍之得三十尺
　　　　　與初商之高十尺相併得四十尺以次
　　　　　商之五尺乘之得二百尺為次商三長
　　　　　廉面積又以次商之五尺自乘得二十
　　　　　五尺為次商一小隅面積合三方廉三
　　　　　長廉一小隅面積共得七百五十尺為
　　　　　廉隅共法以次商之五尺乘之得三千
　　　　　七百五十尺書於餘積之下相減恰盡
　　　　　是知倉之高為一十五尺加縱多五尺
　　　　　得二十尺為倉之長與闊也
設如挑河一段但知挑出土方七萬六千一百四十
　尺其寬比深多三尺其長比寬多二百六十四尺
　問寬長深各㡬何
　　　　　法列積用帶兩縱不同立方法開之其
　　　　　七萬六千尺為初商積可商四十尺因
　　　　　長縱甚多故取小數商二十尺為深加
　　　　　寬比深多三尺得二十三尺為寬再加
　　　　　長比寬多二百六十四尺得二百八十
　　　　　七尺為長以三數相乘得十萬三千二
　　　　　百零二十尺大於原積乃改商十尺書
　　　　　於原積六千尺之上而以所商十尺為
　　　　　初商之深加寬比深多三尺得十三尺
　　　　　為初商之寬再加長比寬多二百六十
　　　　　四尺得二百七十七尺為初商之長乃
　　　　　以初商之深十尺與初商之寬十三尺
　　　　　相乘得一百三十尺又以初商之長二
　　　　　百七十七尺再乘得三萬六千零十尺
　　　　　書於原積之下相減餘四萬零一百三
　　　　　十尺為次商亷隅之共積乃以初商之
　　　　　深十尺與初商之寬十三尺相乘得一
　　　　　百三十尺又以初商之寬十三尺與初
　　　　　商之長二百七十七尺相乘得三千六
　　　　　百零一尺又以初商之深十尺與初商
　　　　　之長二百七十七尺相乘得二千七百
　　　　　七十尺三數相併得六千五百零一尺
　　　　　為次商三方廉面積以除次商廉隅之
　　　　　共積四萬零一百三十尺足五尺則以
　　　　　五尺書於原積空尺之上而以初商之
　　　　　深十尺與初商之寬十三尺初商之長
　　　　　二百七十七尺相併得三百尺以次商
　　　　　之五尺乘之得一千五百尺為次商三
　　　　　長亷面積又以次商之五尺自乘得二
　　　　　十五尺為次商一小隅面積合三方廉
　　　　　三長廉一小隅面積共得八千零二十
　　　　　六尺為廉隅共法以次商之五尺乘之
　　　　　得四萬零一百三十尺書於餘積之下
　　　　　相減恰盡是知挑河之深為十五尺加
　　　　　寬比深多三尺得十八尺為寬再加長
　　　　　比寛多二百六十四尺得二百八十二
　　　　　尺為河一段之長也
　　𢃄縱和數立方
𢃄縱較數立方其法已難而𢃄縱和數立方立法尤
難故古無傳而以理推之則法有與較數相對待者
其𢃄一縱立方高與闊相等惟長不同如以長與高
和或長與闊和為問者則以初商為高與闊而與和
數相減餘為長乃以高與闊自乗以長再乗為初商
積其或和數甚多而積甚少按立方法商之必至大
於原積者則以和數除原積得數約開平方可得幾
數取略大數以定初商初商減積有餘實者其初商
方積外有二方亷一長亷成兩面磬折體形而初商
之高與闊少一次商初商之長多一次商故内少一
方亷積商除之法則以初商之高與闊與初商之長
相乗倍之為二方亷面積視餘實足方亷面積幾倍
取略大數以定次商而以初商自乗次商再乗得一
方亷積與餘實相加始足次商二方亷一長亷之共
積故以次商與初商之長相減餘為初商次商之共
長與初商相乗倍之為二方亷面積又以初商次商
之共長與次商相乗為一長亷面積合二方亷一長
亷面積以次商乗之為二方亷一長亷之共積所謂
初商方積外成兩面磬折體形是也其𢃄兩縱相同
立方長與闊相等惟高不同如以高與闊和或高與
長和為問者則以初商為高與和數相減餘為長與
闊乃以長與闊自乗以高再乗為初商積其或和數
甚多而積甚少按立方法商之必至大於原積者則
以和數自乗除原積約足幾倍取略大數以定初商
初商減積有餘實者初商方積外止一方亷成一扁
方體形而初商之高少一次商初商之長與闊各多
一次商故内少二方亷一長亷積商除之法則以初
商之長與闊自乗為一方亷面積視餘實足方亷面
積幾倍取略大數以定次商以次商與初商之長與
闊相減餘為初商次商之長與闊而與初商相乗次
商再乗倍之為二方亷積又以次商自乗初商再乗
為一長亷積合二方亷一長亷積與餘實相加始足
次商一方亷積故以初商次商之長與闊自乗次商
再乗為一方亷積所謂初商方積外成一扁方體形
是也其𢃄兩縱不同立方與𢃄兩縱相同立方同但
帶兩縱相同者其次商積為一正方廉帶兩縱不同
者其次商積為一長方廉耳要之定商皆以小於半
和為準有時退商而反不足進商而反有餘須合初
商次商以斟酌之至次商以後因有益積之法故廉
法亦不足憑則又須較量而増損之可也
設如帶一縱立方積七百六十八尺其高與闊等長
　與闊和二十尺問高闊長各㡬何
　　　　　法列積如開立方法商之其積七百六
　　　　　十八尺可商九尺則以九尺為高與闊
　　　　　與長闊和二十尺相減餘十一尺為長
　　　　　即以高與闊九尺自乘得八十一尺又
　　　　　以長十一尺再乘得八百九十一尺大
　　　　　於原積乃退商八尺書於原積八尺之
　　　　　上而以所商八尺為高與闊與長闊和
　　　　　二十尺相減餘十二尺為長即以髙與
　　　　　闊八尺自乘得六十四尺又以長十二
　　　　　尺再乘得七百六十八尺書於原積之
　　　　　下相減恰盡是知立方之高與闊俱八
　　　　　尺長十二尺也如圖甲乙丙丁戊己長
　　　　　方體形容積七百六十八尺其甲乙為
　　　　　高乙丙為闊丙丁為長甲乙乙丙俱八
　　　　　尺丙丁為十二尺乙丙與丙丁共二十
　　　　　尺即長闊之和初商所得即高與闊於
　　　　　長闊和内減去初商所餘即長也此法
　　　　　與較數帶縱立方有加減之異彼以所
　　　　　商之數與較數相加此則以所商之數
　　　　　與和數相減也
設如帶一縱立方積二千四百四十八尺其高與闊
　相等長與闊和二十九尺問髙闊長各㡬何
　　　　　法列積如開立方法商之其二千尺為
　　　　　初商積可商十尺乃以十尺書於原積
　　　　　二千尺之上而以所商十尺為初商之
　　　　　高與闊與長闊和二十九尺相減餘十
　　　　　九尺為初商之長即以初商之高與闊
　　　　　十尺自乘得一百尺又以初商之長十
　　　　　九尺再乘得一千九百尺書於原積之
　　　　　下相減餘五百四十八尺乃以初商之
　　　　　髙與闊十尺與初商之長十九尺相乘
　　　　　得一百九十尺倍之得三百八十尺以
　　　　　除餘積五百四十八尺足一尺因仍益
　　　　　積且初商之長尚減去次商數故取大
　　　　　數為二尺則以二尺書於原積八尺之
　　　　　上而以初商十尺自乘又以次商二尺
　　　　　再乘得二百尺與餘積五百四十八尺
　　　　　相加得七百四十八尺為次商二方廉
　　　　　一長廉之共積乃以次商二尺與初高
　　　　　之長十九尺相減餘十七尺為初商次
　　　　　商之長與初商之高與闊十尺相乘得
　　　　　一百七十尺倍之得三百四十尺為二
　　　　　方廉面積又以次商二尺與初商次商
　　　　　之長十七尺相乘得三十四尺為一長
　　　　　廉面積合二方廉一長廉面積共三百
　　　　　七十四尺以次商二尺乘之得七百四
　　　　　十八尺書於餘積之下相減恰盡是知
　　　　　立方之高與闊俱十二尺長十七尺也
　　　　　如圖甲乙丙丁長方體形甲乙高乙戊
　　　　　闊皆十二尺戊丙長十七尺乙戊與戊
　　　　　丙共二十九尺即長闊之和其從一角
　　　　　所分己乙壬癸長方體形己乙與乙庚
　　　　　皆十尺即初商數壬庚十九尺即長闊
　　　　　和内減初商所餘之數比戊丙多子壬
　　　　　一段即次商數己乙壬癸長方積一千
　　　　　九百尺即初商自乘又以初商與長闊
　　　　　和相減之餘再乘之數比初商原體積
　　　　　多丑寅壬癸一扁方體形因初商積内
　　　　　多減去此積故以初商自乗次商再乗
　　　　　而得丑寅壬癸扁方體積與餘積相加
　　　　　即得甲己辛庚丙丁兩面磬折體形其
　　　　　辰形巳形為兩方廉其闊十尺即初商
　　　　　數其長十七尺即長闊和内減初商次
　　　　　商之數其厚皆二尺即次商數午形為
　　　　　一長廉其長十七尺與方廉同其闊與
　　　　　厚皆二尺亦即次商數合二方廉一長
　　　　　廉共成一磬折體形附於長方體之兩
　　　　　面而成甲乙丙丁之總長方體積也
設如帶一縱立方積九萬九千九百五十四尺其高
　與闊相等長與闊和一千二百四十三尺問高闊
　長各㡬何
　　　　　法列積如開立方法商之其九萬九千
　　　　　尺為初商積可商四十尺而長闊和為
　　　　　一千二百四十三尺按法相乘過大於
　　　　　原積爰以長闊和一千二百四十三尺
　　　　　除原積九萬九千九百五十四尺足八
　　　　　十尺有餘以八十尺開平方約足九尺
　　　　　乃以九尺書於原積四尺之上而以所
　　　　　商九尺為髙與闊與長闊和一千二百
　　　　　四十三尺相減餘一千二百三十四尺
　　　　　為長即以髙與闊九尺自乘得八十一
　　　　　尺又以長一千二百三十四尺再乘得
　　　　　九萬九千九百五十四尺書於原積之
　　　　　下相減恰盡是知立方之髙與闊俱九
　　　　　尺長一千二百三十四尺也此法葢因
　　　　　帶一縱甚多高與闊甚少其長闊和比
　　　　　長所多無㡬故以長闊和除原積即得
　　　　　髙與闊自乘之一面積而開平方所得
　　　　　即髙與闊與長闊和相減所餘即長也
設如帶兩縱相同立方積三百八十四尺其長與闊
　相等高與闊和十四尺問髙闊長各㡬何
　　　　　法列積如開立方法商之其積三百八
　　　　　十四尺可商七尺因欲得小於半和之
　　　　　數乃退商六尺書於原積四尺之上而
　　　　　以所商六尺為高與高闊和十四尺相
　　　　　減餘八尺為長與闊即以長與闊八尺
　　　　　自乘得六十四尺又以高六尺再乘得
　　　　　三百八十四尺書於原積之下相減恰
　　　　　盡是知立方之高為六尺長與闊皆八
　　　　　尺也如圖甲乙丙丁戊己扁方體形容
　　　　　積三百八十四尺其甲乙為高乙丙為
　　　　　闊丙丁為長甲乙六尺乙丙與丙丁皆
　　　　　八尺甲乙與乙丙共十四尺即高與闊
　　　　　之和初商所得為高於高闊和内減去
　　　　　初商所餘為闊亦即長也
設如帶兩縱相同立方積六千九百一十二尺其長
　與闊相等高與闊和三十六尺問高闊長各㡬何
　　　　　法列積如開立方法商之其六千尺為
　　　　　初商積可商十尺乃以十尺書於原積
　　　　　六千尺之上而以所商十尺為初商之
　　　　　高與高闊和三十六尺相減餘二十六
　　　　　尺為初商之長與闊即以初商之長與
　　　　　闊二十六尺自乘得六百七十六尺又
　　　　　以初商之高十尺再乘得六千七百六
　　　　　十尺書於原積之下相減餘一百五十
　　　　　二尺乃以初商之長與闊二十六尺自
　　　　　乘得六百七十六尺以除餘積一百五
　　　　　十二尺不足一尺因仍益積且初商之
　　　　　長與闊内尚減去次商數故取大數為
　　　　　二尺書於原積二尺之上而以次商二
　　　　　尺與初商之長與闊二十六尺相減餘
　　　　　二十四尺為初商次商之長與闊與初
　　　　　商十尺相乘得二百四十尺以次商二
　　　　　尺再乘得四百八十尺倍之得九百六
　　　　　十尺為二方廉積又以次商二尺自乘
　　　　　以初商十尺再乘得四十尺為一長廉
　　　　　積合二方廉一長廉積共一千尺與餘
　　　　　積一百五十二尺相加得一千一百五
　　　　　十二尺為次商一方廉積乃以初商次
　　　　　商之長二十四尺自乘得五百七十六
　　　　　尺以次商二尺再乘得一千一百五十
　　　　　二尺書於餘積之下相減恰盡是知立
　　　　　方之高十二尺長與闊皆二十四尺也
　　　　　如圖甲乙丙丁扁方體形容積六千九
　　　　　百一十二尺甲乙高十二尺甲戊長甲
　　　　　己闊俱二十四尺甲己與甲乙共三十
　　　　　六尺即高與闊之和其從一面所分庚
　　　　　乙癸子扁方體形庚乙十尺即初商數
　　　　　庚丑與庚寅皆二十六尺即高闊和内
　　　　　減初商之數庚丑比甲戊多庚夘一段
　　　　　庚寅比甲己多辰寅一段即次商數庚
　　　　　乙癸子長方積六千七百六十尺即初
　　　　　商與高闊和相減之餘數自乘又以初
　　　　　商再乘之數比初商原體積多巳午二
　　　　　方廉積未一長廉積因初商積内多減
　　　　　去此積故以初商次商之長與闊與初
　　　　　商相乘以次商再乘倍之即得巳午二
　　　　　方廉積又以次商自乘以初商再乘即
　　　　　得未一長廉積與餘積相加即得甲庚
　　　　　辛壬丁戊扁方體形其甲戊長甲己闊
　　　　　皆二十四尺即高闊和内減初商次商
　　　　　之數甲庚厚二尺即次商數附於初商
　　　　　扁方體之一面而成甲乙丙丁之總扁
　　　　　方體積也三商以後皆倣此遞析推之
設如帶兩縱相同立方積三百九十六萬八千零六
　十四尺其長與闊相等高與闊和一千尺問高闊
　長各㡬何
　　　　　法列積如開立方法商之其三百萬尺
　　　　　為初商積可商一百尺而高闊和為一
　　　　　千尺按法相乘過大於原積爰以髙闊
　　　　　和一千尺自乘得一百萬尺以除原積
　　　　　三百九十六萬八千零六十四尺足三
　　　　　尺取略大數為四尺乃以四尺書於原
　　　　　積四尺之上而以所商四尺為髙與高
　　　　　闊和一千尺相減餘九百九十六尺為
　　　　　長與闊即以長與闊九百九十六尺自
　　　　　乘得九十九萬二千零一十六尺又以
　　　　　髙四尺再乘得三百九十六萬八千零
　　　　　六十四尺書於原積之下相減恰盡是
　　　　　知立方之髙為四尺長與闊俱九百九
　　　　　十六尺也此法葢因帶兩縱甚多而高
　　　　　數甚少其高闊和比原長原闊所多無
　　　　　㡬故以高闊和自乘得一面積以除原
　　　　　積即得高與高闊和相減所餘為闊亦
　　　　　即長邊也
設如帶兩縱不同立方積四百八十尺高與闊和十
　四尺高與長和十六尺問高闊長各㡬何
　　　　　法列積如開立方法商之其積四百八
　　　　　十尺可商七尺因欲得小於半和之數
　　　　　乃退商六尺書於原積空尺之上而以
　　　　　所商六尺為高與高與闊和十四尺相
　　　　　減餘八尺為闊又以高六尺與高與長
　　　　　和十六尺相減餘十尺為長即以高六
　　　　　尺與闊八尺相乘得四十八尺又以長
　　　　　十尺再乘得四百八十尺書於原積之
　　　　　下相減恰盡是知立方之高為六尺其
　　　　　闊為八尺其長為十尺也如圖甲乙丙
　　　　　丁戊己長方體形容積四百八十尺其
　　　　　甲乙為高六尺乙丙為闊八尺甲己為
　　　　　長十尺甲己與甲乙共十六尺即高與
　　　　　長之和甲乙與乙丙共十四尺即高與
　　　　　闊之和初商所得為高與高闊和相減
　　　　　所餘為闊以高與高長和相減所餘即
　　　　　長也
設如帶兩縱不同立方積八千零六十四尺高與闊
　和三十六尺高與長和四十尺問高闊長各㡬何
　　　　　法列積如開立方法商之其八千尺為
　　　　　初商積可商二十尺因欲得小於半和
　　　　　之數乃退商十尺書於原積八千尺之
　　　　　上而以所商十尺為初商之高與高闊
　　　　　和三十六尺相減餘二十六尺為初商
　　　　　之闊又以初商之高十尺與高長和四
　　　　　十尺相減餘三十尺為初商之長即以
　　　　　初商之高十尺與初商之闊二十六尺
　　　　　相乘得二百六十尺以初商之長三十
　　　　　尺再乘得七千八百尺書於原積之下
　　　　　相減餘二百六十四尺為一長方廉積
　　　　　其厚即次商之數其長與闊比初商之
　　　　　長與闊各少一次商之數乃以初商之
　　　　　長三十尺與初商之闊二十六尺相乘
　　　　　得七百八十尺以除餘積二百六十四
　　　　　尺不足一尺因仍益積且初商之長闊
　　　　　尚減去次商數故取大數為二尺書於
　　　　　原積四尺之上而以所商二尺與初商
　　　　　之闊二十六尺相減餘二十四尺為初
　　　　　商次商之闊以所商二尺與初商之長
　　　　　三十尺相減餘二十八尺為初商次商
　　　　　之長即以初商次商之闊二十四尺與
　　　　　初商之高十尺相乘得二百四十尺又
　　　　　以初商次商之長二十八尺與初商之
　　　　　高十尺相乘得二百八十尺兩數相併
　　　　　得五百二十尺以次商二尺乘之得一
　　　　　十零四十尺為二方廉積又以次商二
　　　　　尺自乘得四尺以初商十尺再乘得四
　　　　　十尺為一長廉積合二方廉一長廉積
　　　　　共一千零八十尺與餘積二百六十四
　　　　　尺相加得一千三百四十四尺為次商
　　　　　一方廉積乃以初商次商之闊二十四
　　　　　尺與長二十八尺相乘得六百七十二
　　　　　尺以次商二尺再乘得一千三百四十
　　　　　四尺書於餘積之下相減恰盡是知立
　　　　　方之高十二尺闊二十四尺長二十八
　　　　　尺也如圗甲乙丙丁扁長方體形容積
　　　　　八千零六十四尺甲乙高十二尺甲戊
　　　　　長二十八尺甲己闊二十四尺甲乙與
　　　　　甲己共三十六尺即高與闊之和甲乙
　　　　　與甲戊共四十尺即高與長之和其從
　　　　　一面所分庚乙癸子扁長方體形庚乙
　　　　　十尺即初商數庚丑三十尺即高與長
　　　　　和内減初商之數庚寅二十六尺即高
　　　　　與闊和内減初商之數庚丑比甲戊多
　　　　　庚夘一段庚寅比甲己多辰寅一段即
　　　　　次商數庚乙癸子長方積七千八百尺
　　　　　即初商之長與初商之闊相乘又以初
　　　　　商之高再乘之數比原長原闊多巳午
　　　　　二方廉積未一長廉積因初商積内多
　　　　　減去此積故以初商次商之長與初商
　　　　　之髙相乘以初商次商之闊與初商之
　　　　　髙相乘兩數相併以次商再乘即得巳
　　　　　午二方廉積又以次商自乘以初商之
　　　　　髙再乘即得未一長廉積與餘積相加
　　　　　即得甲庚辛壬丁戊一扁長方體形其
　　　　　甲巳闊二十四尺即髙闊和内減初商
　　　　　次商之數甲戊長二十八尺即髙長和
　　　　　内減初商次啇之數甲庚厚二尺即次
　　　　　啇數附於初啇扁長方體之一面而成
　　　　　甲乙丙丁之總扁長方體積也三商以
　　　　　後皆倣此逓折推之
設如帶兩縱不同立方積一十七萬二千六百九十
　二尺髙與闊和一百二十九尺髙與長和二百四
　十尺問髙闊長各幾何
　　　　　法列積如開立方法商之其一十七萬
　　　　　二千尺為初商積可啇五十尺而長即
　　　　　為一百九十尺闊即為七十九尺按法
　　　　　相乘過大於原積爰以髙與闊和一百
　　　　　二十九尺與髙與長和二百四十尺相
　　　　　乘得三萬零八百六十尺以除原積一
　　　　　十七萬二千六百九十二尺足五尺取
　　　　　略大之數為六尺乃以六尺書於原積
　　　　　二尺之上而以所商六尺為髙與髙與
　　　　　闊和一百二十九尺相減餘一百二十
　　　　　三尺為闊又以髙六尺與髙與長和二
　　　　　百四十尺相減餘二百三十四尺為長
　　　　　即以闊一百二十三尺與長二百三十
　　　　　四尺相乘得二萬八千七百八十二尺
　　　　　又以髙六尺再乘得一十七萬二千六
　　　　　百九十二尺書於原積之下相減恰盡
　　　　　是知立方之髙為六尺闊為一百二十
　　　　　三尺長為二百三十四尺也此法蓋因
　　　　　帶兩縱甚多而髙數甚少其髙與闊和
　　　　　比原闊所多無幾髙與長和比原長所
　　　　　多亦無㡬故以高與闊和與高與長和
　　　　　相乘得一面積以除原積即得高與高
　　　　　闊和相減所餘為闊與高與長和相減
　　　　　所餘即長也
　　附勾股法四條
設如勾股積六尺勾弦較二尺求勾股弦各㡬何
　　　　　法以勾股積六尺倍之得十二尺自乘
　　　　　得一百四十四尺以勾弦較二尺除之
　　　　　得七十二尺折半得三十六尺為長方
　　　　　體積乃以勾弦較二尺折半得一尺為
　　　　　長方體之長比髙闊所多之較用帶一
　　　　　縱較數開立方法算之得髙與闊三尺
　　　　　為勾加勾弦較二尺得五尺為弦以勾
　　　　　三尺除倍積十二尺得四尺為股也此
　　　　　法有勾股積勾弦較必得股自乘積以
　　　　　勾弦較除之始得勾弦和而勾弦和為
　　　　　二勾一勾弦較之共數將勾弦和半之
　　　　　為一勾半勾弦較之共數今作為帶縱
　　　　　立方體算者即如以勾為帶縱立方之
　　　　　髙與闊勾與半勾弦較之共數為帶縱
　　　　　立方之長半勾弦較為帶縱之較用帶
　　　　　縱較數立方法開之得髙與闊即勾也
　　　　　如甲乙丙勾股積倍之成甲丁乙丙勾
　　　　　股相乘之長方面積自乘得戊己庚辛
　　　　　正方面積即如勾自乘股自乘兩自乘
　　　　　數再相乘之壬癸子丑長方面積試將
　　　　　此長方面積變為長方體積其底為勾
　　　　　自乘之數其長為股自乘之數其勾自
　　　　　乘之底邊即勾而股自乘之長又為勾
　　　　　弦較與勾弦和相乘之數是暗中已得
　　　　　股自乘之一數矣其長方體即如寅卯
　　　　　辰巳長方體形然又試作一申甲乙酉
　　　　　弦自乘之正方内申戌乙丙為勾自乘
　　　　　之正方則戌甲乙酉丙乙磬折形與股
　　　　　自乘之正方等引而長之成戌甲丙亥
　　　　　之長方其戌甲闊即勾弦較甲乙丙長
　　　　　即勾弦和今以股自乘之數用勾弦較
　　　　　除之得勾弦和即如寅卯辰巳之長方
　　　　　體積用勾弦較除之而得乾坎辰巳之
　　　　　長方體積其午未辰巳之髙闊相乘之
　　　　　面積未減而坎未之長即為勾弦和矣
　　　　　勾弦和既為二勾一勾弦較之共數折
　　　　　半則得一勾半勾弦較之共數故將所
　　　　　得之乾坎辰巳長方體積折半為艮震
　　　　　辰巳長方體積其巳辰髙未辰闊仍皆
　　　　　為勾與巽未等其震未長為勾與半勾
　　　　　弦較之共數震巽為半勾弦較即長比
　　　　　髙闊所多之數故以勾弦較折半用帶
　　　　　一縱較數開立方法算之得髙與闊為
　　　　　勾也
設如勾股積六尺勾弦和八尺求勾股弦各㡬何
　　　　　法以勾股積六尺倍之得十二尺自乘
　　　　　得一百四十四尺以勾弦和八尺除之
　　　　　得十八尺折半得九尺為扁方體積乃
　　　　　以勾弦和八尺折半得四尺為扁方體
　　　　　之髙與長闊之和用帶兩縱相同和數
　　　　　開立方法算之得長與闊三尺為勾於
　　　　　勾弦和八尺内減勾三尺餘五尺為弦
　　　　　以勾三尺除倍積十二尺得四尺為股
　　　　　也此法有勾股積勾弦和必得股自乘
　　　　　積以勾弦和除之始得勾弦較半之為
　　　　　半勾弦較今作為帶縱立方體算者即
　　　　　如以勾為帶縱立方之長與闊半勾弦
　　　　　較為帶縱立方之髙一勾半勾弦較之
　　　　　共數為帶縱立方之髙與長闊之和用
　　　　　帶兩縱相同和數立方法開之得長與
　　　　　闊即勾也如甲乙丙勾股積倍之成甲
　　　　　丁乙丙勾股相乘之長方面積自乘得
　　　　　戊己庚辛正方面積即如勾自乘股自
　　　　　乘兩自乘數再相乘之壬癸子丑長方
　　　　　面積試將此長方面積變為長方體積
　　　　　其底為勾自乘之數其髙為股自乘之
　　　　　數其勾自乘之底邊即勾而股自乘之
　　　　　髙又為勾弦較與勾弦和相乘之數是
　　　　　暗中已得股自乘之一數矣其長方體
　　　　　即如寅卯辰巳長方體形然又試作一
　　　　　申甲乙酉弦自乘之正方内申戊乙丙
　　　　　為勾自乘之正方則戌甲乙酉丙乙磬
　　　　　折形與股自乘之正方等引而長之成
　　　　　戌甲丙亥之長方其戌甲闊即勾弦較
　　　　　甲乙丙長即勾弦和今以股自乘之數
　　　　　用勾弦和除之則得勾弦較即如寅卯
　　　　　辰巳之長方體積用勾弦和除之而得
　　　　　乾卯辰坎扁方體積其卯午辰未之長
　　　　　闊相乘之面積未減而乾卯之髙即為
　　　　　勾弦較矣折半則得艮卯辰震扁方體
　　　　　積其卯午長午辰闊仍皆為勾而艮卯
　　　　　之髙為半勾弦較其艮卯與卯午即髙
　　　　　與長闊之和為一勾半勾弦較之共數
　　　　　而勾弦和乃二勾一勾弦較之共數故
　　　　　以勾弦和折半得一勾半勾弦較用帶
　　　　　兩縱相同和數開立方法算之得長與
　　　　　闊為勾也
設如勾股積六尺股弦較一尺求勾股弦各㡬何
　　　　　法以勾股積六尺倍之得十二尺自乘
　　　　　得一百四十四尺以股弦較一尺除之
　　　　　仍得一百四十四尺折半得七十二尺
　　　　　為長方體積乃以股弦較一尺折半得
　　　　　五寸為長方體之長比髙闊所多之較
　　　　　用帶一縱較數開立方法算之得髙與
　　　　　闊四尺為股加股弦較一尺得五尺為
　　　　　弦以股四尺除倍積十二尺得三尺為
　　　　　勾也此法有勾股積有股弦較必得勾
　　　　　自乘積以股弦較除之始得股弦和而
　　　　　股弦和為二股一股弦較之共數將股
　　　　　弦和半之為一股半股弦較之共數今
　　　　　作為帶縱立方體算者即如以股為帶
　　　　　縱立方之髙與闊股與半股弦較之共
　　　　　數為帶縱立方之長半股弦較為帶縱
　　　　　之較用帶縱較數立方法開之得髙與
　　　　　闊即股也如甲乙丙勾股積倍之則成
　　　　　甲丁乙丙勾股相乘之長方面積自乘
　　　　　得戊己庚辛正方面積即如股自乘勾
　　　　　自乘兩自乘數再相乘之壬癸子丑長
　　　　　方面積試將此長方面積變為長方體
　　　　　積其底為股自乘之數其長為勾自乘
　　　　　之數其股自乘之底邊即股而勾自乘
　　　　　之長又為股弦較與股弦和相乘之數
　　　　　是暗中已得勾自乘之一數矣其長方
　　　　　體即如寅卯辰巳之長方體形然又試
　　　　　作一申乙甲酉弦自乘之正方内申戌
　　　　　丙甲為股自乘之正方則戌乙甲酉甲
　　　　　丙磬折形與勾自乘之正方等引而長
　　　　　之成戌乙丙亥之長方其戌乙闊即股
　　　　　弦較乙甲丙長即股弦和今以勾自乘
　　　　　之數用股弦較除之得股弦和即如寅
　　　　　卯辰巳之長方體積用股弦較除之仍
　　　　　得寅卯辰巳之長方體積其午未辰巳
　　　　　髙闊相乘之面積與卯未之長俱未減
　　　　　而卯未之長即命為股弦和矣股弦和
　　　　　既為二股一股弦較之共數折半則得
　　　　　一股半股弦較之共數故將所得之寅
　　　　　卯辰已長方體積折半為乾坎辰已長
　　　　　方體積其未辰闊已辰髙仍皆為股與
　　　　　艮未等其坎未長為股與半股弦較之
　　　　　共數坎艮為半股弦較即長比髙闊所
　　　　　多之數故以股弦較折半用帶一縱較
　　　　　數開立方法算之得髙與闊為股也
設如勾股積六尺股弦和九尺求勾股弦各幾何
　　　　　法以勾股積六尺倍之得十二尺自乘
　　　　　得一百四十四尺以股弦和九尺除之
　　　　　得十六尺折半得八尺為扁方體積乃
　　　　　以股弦和九尺折半得四尺五寸為扁
　　　　　方體之髙與長闊之和用帶兩縱相同
　　　　　和數開立方法算之得長與闊四尺為
　　　　　股於股弦和九尺内減股四尺餘五尺
　　　　　為弦以股四尺除倍積十二尺得三尺
　　　　　為勾也此法有勾股積股弦和必得勾
　　　　　自乘積以股弦和除之始得股弦較半
　　　　　之為半股弦較今作為帶縱立方體算
　　　　　者即如以股為帶縱立方之長與闊半
　　　　　股弦較為帶縱立方之髙一股半股弦
　　　　　較之共數為帶縱立方之髙與長闊之
　　　　　和用帶兩縱相同和數立方法開之得
　　　　　長與闊即股也如甲乙丙勾股積倍之
　　　　　成甲丁乙丙勾股相乘之長方面積自
　　　　　乘得戊己庚辛正方面積即如股自乘
　　　　　勾自乘兩自乘數再相乘之壬癸子丑
　　　　　長方面積試將此長方面積變為長方
　　　　　體積其底為股自乘之數其髙為勾自
　　　　　乘之數其股自乘之底邊即股而勾自
　　　　　乘之髙又為股弦和與股弦較相乘之
　　　　　數是暗中已得勾自乘之一數矣其長
　　　　　方體即如寅卯辰巳長方體形然又試
　　　　　作一申乙甲酉弦自乘之正方内申戌
　　　　　丙甲為股自乘之正方則戌乙甲酉甲
　　　　　　丙磬折形與勾自乘之正方等引而長
　　　　　　之成戌乙丙亥之長方其戌乙闊即股
　　　　　　弦較乙甲丙長即股弦和今以勾自乘
　　　　　　之數用股弦和除之則得股弦較即如
　　　　　　寅夘辰巳之長方體積用股弦和除之
　　　　　　而得乾夘辰坎扁方體積其夘午辰未
　　　　　　長闊相乘之面積未減而乾夘之高即
　　　　　　為股弦較矣折半則得艮夘辰震扁方
　　　　　　體積其夘午長午辰闊仍皆為股而艮
　　　　　　夘之高為半股弦較其艮夘與夘午即
　　　　　　高與長闊之和為一股半股弦較之共
　　　　　　數而股弦和乃二股一股弦較之共數
　　　　　　故以股弦和折半得一股半股弦較用
　　　　　　帶兩縱相同和數開立方法算之得長
　　　　　　與闊為股也
　
　
御製數理精藴下編卷二十四
　欽定四庫全書
御製數理精藴下編卷二十五
　　體部三
　　　各體形總論
　　　直線體
　　各體形總論
體之為形成於面面之相合為厚角故凡體形皆自
厚角所合而生面之所合不能成厚角則體亦不能
成形惟渾圓則無角然求積之法亦合衆尖體而成
渾圓是雖無角而實賴於角也方體有正方斜方尖
方方環陽馬塹堵之異圓體則有渾圓長圓尖圓之
殊至於各等面體惟成於三角四角五角之面而兼
盡乎方圓之理函於圓者其角切於球之外面函圓
者球之外面切於各面之中心而各體又有互相容
之妙因其各面皆等故其中心至每邊之線皆同就
其各形而分視之則成各等邊面形因其各形而細
剖之則成各同底尖體形然求積總以勾股為準則
葢體成於面面生於線理固然也有積求邊則必以
方圓為比例是以邊線等者體積不等如圓球徑與
各等面體之一邊俱設為一○○○則正方體積為
一○○○○○○○○○圓球體積為五二三五九
八七七五四面體積為一一七八五一一二九八面
體積為四七一四○四五二一十二面體積為七六
六三一一八九○三二十面體積為二一八一六九
四九六九此各形之體積皆以方積比例者也或以
圓球體積設為一○○○○○○○○○則圓球徑
得一二四○小餘七○○九八如圓球徑與各等面
體之一邊俱設為一二四○小餘七○○九八則圓
球體積為一○○○○○○○○○正方體積為一
九○九八五九三一七四面體積為二二五○七九
○七七八面體積為九○○三一六三一七十二面
體積為一四六三五四七九○五一二十面體積為
四一六六七三○四六三此各形之體積皆以球積
比例者也葢因各形之邊線相等體積不同故皆定
為體與體之比例也體積等者邊線不等如圓球體
積與各等面體積俱設為一○○○○○○○○○
○○○○○○○○○○○○○○○則正方體之
每邊為一○○○○○○○○而圓球徑為一二四
○七○○九八四面體之每邊為二○三九六四八
九○八面體之每邊為一二八四八九八二九十二
面體之每邊為五○七二二二○七二十面體之每
邊為七七一○二五三四此各形之邊線皆以方邊
比例者也或以圓球徑設為一○○○○○○○○
則圓球體積為五二三五九八七七五五九八二九
八八七三○七一九二三如圓球體積與各等面體
積俱設為五二三五九八七七五五九八二九八八
七三○七一九二三則圓球徑為一○○○○○○
○○正方體之每邊為八○五九九五九七四面體
之每邊為一六四三九四八八一八面體之每邊為
一○三五六二二八五十二面體之每邊為四○八
八一八九五二十面體之每邊為六二一四四三三
二此各形之邊線皆以球徑比例者也葢因各形之
體積相等邊線不同故皆定為線與線之比例也要
之邊求積者亦皆本於勾股而積求邊者一皆歸之
正方此方所以為立法之原入算之本也
　　直線體
設如正方體每邊二尺今將其積倍之問得方邊幾
　何
　　　　　法以每邊二尺自乘再乘得八尺倍之
　　　　　得一十六尺開立方得二尺五寸一分
　　　　　有餘即所求之方邊數也如圖甲乙丙
　　　　　丁正方體每邊二尺其體積八尺倍之
　　　　　得一十六尺即如戊己庚辛正方體積
　　　　　每邊得二尺五寸一分有餘試於戊己
　　　　　庚辛正方體形内作甲乙丙丁正方體
　　　　　形則其外之戊己乙甲壬丁丙庚辛癸
　　　　　磬折體形即與甲乙丙丁正方體積相
　　　　　等也
設如正方體每邊二尺今將其積八倍之問得方邊
　幾何
　　　　　法以每邊二尺倍之得四尺即所求之
　　　　　方邊數也如圖甲乙丙丁正方體每邊
　　　　　二尺其體積八尺八倍之得六十四尺
　　　　　即如戊己庚辛正方體積其每邊得甲
　　　　　乙丙丁正方形每邊之二倍是故不用
　　　　　八倍其積開立方止以毎邊二尺倍之
　　　　　而即得也此法葢因兩體積之比例比
　　　　　之兩界之比例為連比例隔二位相加
　　　　　之比例(見幾何原本/十巻第四節)故戊己庚辛正方
　　　　　體積六十四尺與甲乙丙丁正方體積
　　　　　之八尺相比為八分之一而戊己庚辛
　　　　　正方邊之四尺與甲乙丙丁正方邊之
　　　　　二尺之比為二分之一夫六十四與三
　　　　　十二三十二與十六十六與八八與四
　　　　　四與二皆為二分之一之連比例而六
　　　　　十四與八之比其間隔三十二與十六
　　　　　之兩位故為連比例隔二位相加之比
　　　　　例也
設如長方體長一尺二寸闊八寸高四寸今將其積
　倍之仍與原形為同式形問得長闊高各幾何
　　　　　法以長一尺二寸自乘再乘得一尺七
　　　　　百二十八寸倍之得三尺四百五十六
　　　　　寸開立方得一尺五寸一分一釐有餘
　　　　　即所求之長既得長乃以原長一尺二
　　　　　寸為一率原闊八寸為二率今所得之
　　　　　長一尺五寸一分一釐有餘為三率求
　　　　　得四率一尺零七釐有餘即所求之闊
　　　　　也又以原長一尺二寸為一率原高四
　　　　　寸為二率今所得之長一尺五寸一分
　　　　　一釐有餘為三率求得四率五寸零三
　　　　　釐有餘即所求之高也或以闊八寸自
　　　　　乘再乘倍之開立方亦得一尺零七釐
　　　　　有餘為所求之闊以高四寸自乘再乘
　　　　　倍之開立方亦得五寸零三釐有餘為
　　　　　所求之高也如圖甲乙丙丁長方體甲
　　　　　乙高四寸丁戊闊八寸甲戊長一尺二
　　　　　寸將其積倍之即如己庚辛壬長方體
　　　　　此兩長方體積之比例即同於其相當
　　　　　二界各作兩正方體積之比例(見幾何/原本十)
　　　　　(巻第/五節)故依甲乙丙丁長方體之甲戊長
　　　　　界作甲戊丑子正方體將其積倍之即
　　　　　如己庚辛壬長方體之己癸長界所作
　　　　　之己癸卯寅正方體故開立方得己癸
　　　　　為所求之長也既得己癸之長則以甲
　　　　　戊與丁戊之比即同於己癸與壬癸之
　　　　　比得壬癸為所求之闊又甲戊與甲乙
　　　　　之比同於己癸與己庚之比得己庚為
　　　　　所求之高也若以原闊自乘再乘倍之
　　　　　開立方亦得一尺零七釐有餘為今所
　　　　　求之闊原高自乘再乘倍之開立方亦
　　　　　得五寸零三釐有餘為今所求之高皆
　　　　　如以其相當二界各作正方體互相為
　　　　　比之理也
設如長方體長一尺二寸闊八寸高四寸今將其積
　八倍之仍與原形為同式形問得長闊高各幾何
　　　　　法以長一尺二寸倍之得二尺四寸即
　　　　　所求之長又以原闊八寸倍之得一尺
　　　　　六寸即所求之闊又以原高四寸倍之
　　　　　得八寸即所求之高也如圖甲乙丙丁
　　　　　長方體甲乙高四寸丁戊闊八寸甲戊
　　　　　長一尺二寸將其積八倍之即如巳庚
　　　　　辛壬長方體其每邊得甲乙丙丁長方
　　　　　體毎邊之二倍是故不用八倍其積開
　　　　　立方止以各邊之數倍之而即得也此
　　　　　法蓋因兩長方體之比例既同於其相
　　　　　當二界各作正方體之比例而兩正方
　　　　　體之比例比之二界之比例為連比例
　　　　　隔二位相加之比例故兩長方體積之
　　　　　比例較之兩體各界之比例亦為連比
　　　　　例隔二位相加之比例也
設如塹堵體形闊五尺長十二尺高七尺問積幾何
　　　　　法以闊五尺與長十二尺相乘得六十
　　　　　尺又以高七尺再乘得四百二十尺折
　　　　　半得二百一十尺即塹堵體形之積也
　　　　　葢塹堵體形即平行二勾股面之三稜
　　　　　長體如甲乙丙丁戊己塹堵體形其兩
　　　　　端之二面皆為勾股形一為甲乙丙一
　　　　　為丁戊己俱平行以乙丙闊與丙丁長
　　　　　相乘成乙丙丁己長方面形又以甲乙
　　　　　高再乘成甲乙丙丁庚戊長方體形凡
　　　　　平行面之長方體自其一面之對角線
　　　　　平分為兩三稜體此兩三稜體之積相
　　　　　等(見幾何原本五/卷第十七節)夫一長方體所分兩
　　　　　三稜體之積既相等則三稜體積必為
　　　　　長方體積之一半故將所得之甲乙丙
　　　　　丁庚戊長方體積折半即得甲乙丙丁
　　　　　戊己塹堵體形之積也
　　　　　又法以闊五尺與高七尺相乘得三十
　　　　　五尺折半得一十七尺五寸與長十二
　　　　　尺相乘得二百一十尺即塹堵體形之
　　　　　積也如甲乙丙丁戊己塹堵體形以甲
　　　　　乙高與乙丙闊相乘折半得甲乙丙一
　　　　　勾股面積又與丙丁長相乘即得甲乙
　　　　　丙丁戊己塹堵體形之積也
設如芻蕘體形闊四尺長十二尺高四尺問積幾何
　　　　　法以闊四尺與長十二尺相乘得四十
　　　　　八尺又與高四尺相乘得一百九十二
　　　　　尺折半得九十六尺即芻蕘體形之積
　　　　　也葢芻蕘體形即平行兩三角面之三
　　　　　稜長體(有直角為塹堵體/無直角為芻蕘體)如甲乙丙丁
　　　　　戊己芻蕘體形其兩端之二面皆為三
　　　　　角形一為甲乙丙一為丁戊巳俱平行
　　　　　以乙丙闊與丙丁長相乘成乙丙丁已
　　　　　長方面形又以甲庚高再乘成辛乙丙
　　　　　丁壬癸長方體形凡平行面之三稜體
　　　　　積為平行面方體積之一半(見幾何原/本五卷第)
　　　　　(二十/節)故將所得之辛乙丙丁壬癸長方
　　　　　體積折半即得甲乙丙丁戊己芻蕘體
　　　　　形之積也
　　　　　又法以闊四尺與高四尺相乘得一十
　　　　　六尺折半得八尺與長十二尺相乘得
　　　　　九十六尺即芻蕘體形之積也如甲乙
　　　　　丙丁戊己芻蕘體形以乙丙闊與甲庚
　　　　　高相乘折半得甲乙丙三角形面積又
　　　　　與丙丁長相乘即得甲乙丙丁戊己芻
　　　　　蕘體形之積也
設如方底尖體形底方毎邊五尺自尖至四角之斜
　線皆六尺問自尖至底中立垂線之高幾何
　　　　　法以底方每邊五尺求對角斜線法求
　　　　　得底方對角斜線七尺零七分一釐零
　　　　　六絲有餘折半得三尺五寸三分五釐
　　　　　五豪三絲有餘為勾以自尖至四角之
　　　　　斜線六尺為弦用勾弦求股法求得股
　　　　　四尺八寸四分七釐六豪八絲有餘即
　　　　　自尖至底中立垂線之高數也如圖甲
　　　　　乙丙丁戊方底尖體形先求得乙丙丁
　　　　　戊底方面之乙丁對角斜線折半於己
　　　　　得乙巳為勾以自尖至角之甲乙斜線
　　　　　為弦求得甲己股即自尖至底中立垂
　　　　　線之高也
　　　　　又法以底方每邊五尺為平面三角形
　　　　　之底以自尖至四角之斜線六尺為兩
　　　　　腰用平面三角形求中垂線法求得一
　　　　　面中垂線五尺四寸五分四釐三豪五
　　　　　絲為弦以底方每邊五尺折半得二尺
　　　　　五寸為勾求得股四尺八寸四分七釐
　　　　　六豪七絲有餘即自尖至底中立垂線
　　　　　之高數也如圖甲乙丙丁戊尖方體其
　　　　　四面皆為平面三角形一為甲乙丙一
　　　　　為甲丙丁一為甲丁戊一為甲戊乙任
　　　　　以甲乙丙三角形之乙丙為底以甲乙
　　　　　甲丙為兩腰求得甲庚中垂線而以此
　　　　　甲庚為弦底邉折半得庚己為勾求得
　　　　　甲己股即自尖至底中立垂線之高也
設如方底尖體形底方每邊六尺高三尺問積幾何
　　　　　法以下方每邊六尺自乘得三十六尺
　　　　　又以高三尺再乘得一百零八尺三歸
　　　　　之得三十六尺即方底尖體形之積也
　　　　　如甲乙丙丁戊方底尖體形以乙丙一
　　　　　邊自乘得乙丙丁戊正方面形又以甲
　　　　　己高再乘得庚乙丁辛扁方體形此扁
　　　　　方體與尖方體之底面積等其高又等
　　　　　故庚乙丁辛一扁方體之積與甲乙丙
　　　　　丁戊尖方體三形之積等(見幾何原本/五卷第二十)
　　　　　(三/節)試將甲己高倍之得壬己與乙丙丁
　　　　　戊底面積相乘得癸乙丁子正方體形
　　　　　此正方體之乙丙丁戊子寅癸丑癸乙
　　　　　丙丑戊丁子寅乙戊寅癸丙丁子丑六
　　　　　方面皆與尖方體之底面積等又自甲
　　　　　心依各稜至各角剖之則成甲乙丙丁
　　　　　戊甲子寅癸丑甲癸乙丙丑甲戊丁子
　　　　　寅甲乙戊寅癸甲丙丁子丑六尖方體
　　　　　此每一尖方體俱為倍高正方體之六
　　　　　分之一既為倍高正方體之六分之一
　　　　　則必為同高扁方體之三分之一故將
　　　　　所得庚乙丁辛之同高方體積三分之
　　　　　而得甲乙丙丁戊尖方體之積也
設如陽馬體形底方毎邊六尺高亦六尺問積幾何
　　　　　法以底方毎邊六尺自乘得三十六尺
　　　　　又以高六尺再乘得二百一十六尺三
　　　　　歸之得七十二尺即陽馬體形之積也
　　　　　如甲乙丙丁戊陽馬體形以乙丙一邊
　　　　　自乘得乙丙丁戊正方面形又以甲丁
　　　　　高再乘得己乙丁甲正方體形此己乙
　　　　　丁甲一正方體之積與甲乙丙丁戊陽
　　　　　馬體三形之積等故三分之即得陽馬
　　　　　體之積也此陽馬體與尖方體形雖不
　　　　　同而法則一葢尖方體形尖在正中陽
　　　　　馬體形尖在一隅然大凡體形其底面
　　　　　積等高度又等則其體積亦必相等(見/幾)
　　　　　(何原本二巻/第二十二節)故今陽馬體之乙丙丁戊
　　　　　底面積即如尖方體之底其甲丁高度
　　　　　即如尖方體之高度故形雖不同而積
　　　　　則一也
設如鼈臑體形長與闊俱四尺高九尺問積幾何
　　　　　法以長與闊四尺自乘得十六尺以高
　　　　　九尺再乘得一百四十四尺六歸之得
　　　　　二十四尺即鼈臑體形之積也葢鼈臑
　　　　　體即勾股面之尖體如甲乙丙丁鼈臑
　　　　　體形以丁丙長與乙丙闊相乘成乙丙
　　　　　丁戊正方面形以甲丁高再乘成甲庚
　　　　　戊乙丙己長方體形此一長方體之積
　　　　　與甲戊乙丙丁陽馬體三形之積等而
　　　　　甲乙丙丁鼈臑體之積又為甲戊乙丙
　　　　　丁陽馬體積之一半葢各類尖體其底
　　　　　面積等其高又等則其體積亦等(見幾/何原)
　　　　　(本二卷第/二十二節)今甲乙丙丁鼈臑體之乙丙
　　　　　丁底積為甲戊乙丙丁陽馬體之乙丙
　　　　　丁戊底面積之一半則甲乙丙丁鼈臑
　　　　　體積亦必為甲戊乙丙丁陽馬體積之
　　　　　一半鼈臑體既為陽馬體之一半而陽
　　　　　馬體又為長方體之三分之一則鼈臑
　　　　　體必為長方體之六分之一故將所得
　　　　　甲庚戊乙丙己長方體積六分之即得
　　　　　甲乙丙丁鼈臑體之積也又凡正方體
　　　　　或長方體按法剖之即成塹堵陽馬鼈
　　　　　臑各體而自得其相比之率也如圖甲
　　　　　乙丙丁戊己正方體自其庚乙一面對
　　　　　角線至對面戊辛對角斜線平分之即
　　　　　得甲乙辛戊己與庚乙丙丁戊二塹堵
　　　　　體又將庚乙丙丁戊塹堵體自其上稜
　　　　　戊角至乙對角依乙丙下稜斜剖之則
　　　　　得戊乙丙丁辛一陽馬體乙丙戊庚一
　　　　　鼈臑體又將戊乙丙丁辛陽馬體自其
　　　　　戊乙相對斜稜平分之則得戊乙丁辛
　　　　　與戊乙丙丁二鼈臑體夫一正方體剖
　　　　　之得二塹堵體是塹堵體為正方體二
　　　　　分之一也一塹堵體剖之得一陽馬體
　　　　　一鼈臑體而一陽馬體剖之又得二鼈
　　　　　臑體是陽馬體為塹堵體之三分之二
　　　　　即為正方體之三分之一而鼈臑體為
　　　　　塹堵體之三分之一即為正方體之六
　　　　　分之一也
設如上下不等正方體形上方毎邊四尺下方毎邊
　六尺高八尺問積幾何
　　　　　法以上方每邊四尺自乘得一十六尺
　　　　　下方每邊六尺自乘得三十六尺又以
　　　　　上方毎邊四尺與下方毎邊六尺相乘
　　　　　得二十四尺三數相併得七十六尺與
　　　　　高八尺相乘得六百零八尺三歸之得
　　　　　二百零二尺六百六十六寸有餘即上
　　　　　下不等正方體形之積也如甲乙丙丁
　　　　　上下不等正方體形戊丁上方邊自乘
　　　　　得甲戊丁己正方面形庚丙下方邊自
　　　　　乘得乙庚丙辛正方面形戊丁上方邊
　　　　　與庚丙下方邊相乘得壬癸子丑長方
　　　　　面形將此三方面形相併與高八尺相
　　　　　乘得三長方體形其一上下方面俱如
　　　　　甲戊丁己其一上下方面俱如乙庚丙
　　　　　辛其一上下方面俱如壬癸子丑葢乙
　　　　　庚丙辛長方體比甲戊丁己長方體多
　　　　　壬癸戊甲戊寅卯丁己丁子丑辰甲已
　　　　　巳四方廉體又多乙壬甲辰癸庚寅戊
　　　　　丁卯丙子已已丑辛四長廉體而壬癸
　　　　　子丑長方體比甲戊丁巳長方體多壬
　　　　　癸戊甲巳丁子丑二方廉體若將共多
　　　　　之六方廉體四長廉體俱截去則此三
　　　　　長方體之上下方面必皆如甲戊丁己
　　　　　乃以每一方廉體變為二塹堵體每一
　　　　　長廉體變為三陽馬體共得十二塹堵
　　　　　體十二陽馬體將甲戊丁已類三長方
　　　　　體各加四塹堵體四陽馬體則皆成上
　　　　　下不等三正方體故三歸之而得甲乙
　　　　　丙丁上下不等一正方體形之積也
　　　　　又法以上方邊四尺與下方邊六尺相
　　　　　減餘二尺折半得一尺為一率高八尺
　　　　　為二率下方邊六尺折半得三尺為三
　　　　　率求得四率二十四尺為上下不等正
　　　　　方體形上補成一尖方體之共高乃以
　　　　　下方邊六尺自乘得三十六尺與所得
　　　　　共高二十四尺相乘得八百六十四尺
　　　　　三歸之得二百八十八尺為大尖方體
　　　　　之積又以高八尺與共高二十四尺相
　　　　　減餘十六尺為上小尖方體之高以上
　　　　　方邊四尺自乘得十六尺與上高十六
　　　　　尺相乘得二百五十六尺三歸之得八
　　　　　十五尺三百三十三寸有餘為上小尖
　　　　　方體之積與大尖方體積二百八十八
　　　　　尺相減餘二百零二尺六百六十六寸
　　　　　有餘即上下不等正方體形之積也如
　　　　　甲乙丙丁上下不等正方體形加戊甲
　　　　　丁小尖方體形遂成戊乙丙大尖方體
　　　　　形先以上方邊與丁方邊相減折半如
　　　　　巳庚下方邊折半如己辛依勾股比例
　　　　　巳庚與壬庚之比即同於己辛與戊辛
　　　　　之比以戊辛與乙丙下方面相乘三歸
　　　　　之得戊乙丙大尖方體積以戊癸與甲
　　　　　丁上方面相乘三歸之得戊甲丁小尖
　　　　　方體積於戊乙丙大尖方體積内減去
　　　　　戊甲丁小尖方體積所餘必甲乙丙丁
　　　　　上下不等正方體形之積也
設如上下不等長方體形上方長四尺闊三尺下方
　長八尺闊六尺高十尺問積幾何
　　　　　法以上長四尺與上闊三尺相乘得十
　　　　　二尺倍之得二十四尺下長八尺與下
　　　　　闊六尺相乘得四十八尺倍之得九十
　　　　　六尺又以上闊三尺與下長八尺相乘
　　　　　得二十四尺以下闊六尺與上長四尺
　　　　　相乘得二十四尺四數相併得一百六
　　　　　十八尺與高十尺相乘得一千六百八
　　　　　十尺六歸之得二百八十尺即上下不
　　　　　等長方體形之積也如甲乙丙丁上下
　　　　　不等長方體形戊丁上長與甲戊上闊
　　　　　相乘得一甲戊丁庚長方面形倍之得
　　　　　二甲戊丁庚長方面形已丙下長與乙
　　　　　己下闊相乘得一乙己丙辛長方面形
　　　　　倍之得二乙己丙辛長方面形甲戊上
　　　　　闊與已丙下長相乘得一壬癸子丑長
　　　　　方面形乙己下闊與戊丁上長相乘得
　　　　　一寅卯辰巳長方面形將此六長方面
　　　　　形相併與高十尺相乘得六長方體形
　　　　　其二上下方面俱如甲戊丁庚其二上
　　　　　下方面俱如乙己丙辛其一上下方面
　　　　　俱如壬癸子丑其一上下方面俱如寅
　　　　　卯辰巳葢二乙己丙辛長方體比二甲
　　　　　戊丁庚長方體為多二壬癸戊甲二戊
　　　　　卯辰丁二庚丁子丑二寅甲庚己八方
　　　　　廉體又多二乙壬甲寅二癸巳卯戊二
　　　　　丁辰丙子二巳庚丑辛八長廉體而一
　　　　　壬癸子丑長方體比一甲戊丁庚長方
　　　　　體多一壬癸戊甲一庚丁子丑二方廉
　　　　　體而一寅卯辰巳長方體比一甲戊丁
　　　　　庚長方體多一寅甲庚巳一戊卯辰丁
　　　　　二方廉體若將共多之十二方廉體八
　　　　　長廉體俱截去則此六長方體之上下
　　　　　方面必皆如甲戊丁庚乃以每一方廉
　　　　　體變為二塹堵體每一長廉體變為三
　　　　　陽馬體共得二十四塹堵體二十四陽
　　　　　馬體將六長方體各加四塹堵體四陽
　　　　　馬體則皆成上下不等六長方體故六
　　　　　歸之而得甲乙丙丁上下不等長方體
　　　　　形之積也
　　　　　又法以上長四尺倍之得八尺加下長
　　　　　八尺共十六尺與上闊三尺相乘得四
　　　　　十八尺又以下長八尺倍之得十六尺
　　　　　加上長四尺得二十尺與下闊六尺相
　　　　　乘得一百二十尺兩數相併得一百六
　　　　　十八尺與高十尺相乘得一千六百八
　　　　　十尺六歸之得二百八十尺即上下不
　　　　　等長方體形之積也此法與前法同此
　　　　　法之以上長倍之加下長與上闊相乘
　　　　　之數即前法之上長上闊相乘倍之又
　　　　　加上闊與下長相乘之數也又此法之
　　　　　以下長倍之加上長與下闊相乘之數
　　　　　即前法之下長下闊相乘倍之又加下
　　　　　闊與上長相乘之數也圖解並同
　　　　　又法以上長四尺與上闊三尺相乘得
　　　　　十二尺下長八尺與下闊六尺相乘得
　　　　　四十八尺又以上長四尺與下闊六尺
　　　　　相乘下長八尺與上闊三尺相乘共得
　　　　　四十八尺折半得二十四尺三數相併
　　　　　得八十四尺與高十尺相乘得八百四
　　　　　十尺三歸之得二百八十尺亦即上下
　　　　　不等長方體形之積也葢此法與上下
　　　　　不等正方體求積之法同但正方體上
　　　　　下俱係正方面故止用上下方邊各自
　　　　　乘上方邊與下方邊相乘此則上下方
　　　　　面各有長闊既用上方長闊相乘下方
　　　　　長闊相乘又必以上長乘下闊下長乘
　　　　　上闊相加折半以取中數乃可相併而
　　　　　與高數相乘三歸之而得體積也
　　　　　又法以上長四尺與下長八尺相減餘
　　　　　四尺折半得二尺為一率高十尺為二
　　　　　率下長八尺折半得四尺為三率求得
　　　　　四率二十尺為上下不等長方體形上
　　　　　補成一尖長方體之共高乃以下長八
　　　　　尺與下闊六尺相乘得四十八尺與所
　　　　　得共高二十尺相乘得九百六十尺三
　　　　　歸之得三百二十尺為大尖長方體之
　　　　　積又以高十尺與共高二十尺相減餘
　　　　　十尺為上小尖長方體之高以上長四
　　　　　尺與上闊三尺相乘得十二尺與上高
　　　　　十尺相乘得一百二十尺三歸之得四
　　　　　十尺為上小尖長方體之積與大尖長
　　　　　方體積三百二十尺相減餘二百八十
　　　　　尺即上下不等長方體形之積也如甲
　　　　　乙丙丁上下不等長方體形加戊甲丁
　　　　　小尖長方體形遂成戊乙丙大尖長方
　　　　　體形先以上長與下長相減折半如己
　　　　　庚以下長折半如己辛依勾股比例己
　　　　　庚與壬庚之比即同於己辛與戊辛之
　　　　　比以戊辛與乙丙下長方面相乘三歸
　　　　　之得戊乙丙大尖長方體積以戊癸與
　　　　　甲丁上長方面相乘三歸之得戊甲丁
　　　　　小尖長方體積於戊乙丙大尖體積内
　　　　　減去戊甲丁小尖體積所餘必甲乙丙
　　　　　丁上下不等長方體形之積也
設如上下不等芻蕘體形上長十尺下長十四尺下
　闊五尺高十二尺問積幾何
　　　　　法以上長十尺與下闊五尺相乘得五
　　　　　十尺以高十二尺再乘得六百尺折半
　　　　　得三百尺為上下相等芻蕘體積又以
　　　　　上長十尺與下長十四尺相減餘四尺
　　　　　與下闊五尺相乘得二十尺以高十二
　　　　　尺再乘得二百四十尺三歸之得八十
　　　　　尺與先所得上下相等芻蕘體積三百
　　　　　尺相併得三百八十尺即上下不等芻
　　　　　蕘體之積也如甲乙丙丁戊上下不等
　　　　　芻蕘體形自其上稜之甲戊兩端直剖
　　　　　之則分為甲己辛壬戊一芻蕘體甲乙
　　　　　丙辛與戊庚壬丁二尖方體故以與上
　　　　　長相等之己庚與己辛闊(與乙/丙等)相乘即
　　　　　得己辛壬庚芻蕘體之底面積與甲癸
　　　　　高相乘折半得甲己辛壬戊芻蕘體積
　　　　　又以甲戊上長與丙丁下長相減所餘
　　　　　丙辛壬丁二叚即二尖方體之共長與
　　　　　乙丙闊相乘得乙辛與庚丁二尖方體
　　　　　之底面積與高相乘三歸之即得甲乙
　　　　　丙辛與戊庚壬丁二尖方體積與甲己
　　　　　辛壬戊一芻蕘積相加即得甲乙丙丁
　　　　　戊一上下不等芻蕘體之總積也
設如兩兩平行邊斜長方體形長二尺四寸闊八寸
　高三尺七寸問積幾何
　　　　　法以長二尺四寸與闊八寸相乘得一
　　　　　尺九十二寸又以高三尺七寸再乘得
　　　　　七尺一百零四寸即兩兩平行邊斜長
　　　　　方體形之積也如圖甲乙丙丁戊己斜
　　　　　長方體形以乙丙闊與丙丁長相乘得
　　　　　乙丙丁庚長方面積以戊丙高再乘成
　　　　　己乙丙丁辛壬長方體凡平行平面之
　　　　　間所有立於等積底之各平行體其積
　　　　　必俱相等(見幾何原本五/巻第十九節)故甲乙丙丁
　　　　　戊己斜倚之長方體必與己乙丙丁辛
　　　　　壬正立之長方體為相等也
設如空心正方體積一千二百一十六寸厚二寸問
　内外方邊各幾何
　　　　　法以厚二寸自乘再乘得八寸八因之
　　　　　得六十四寸與共積一千二百一十六
　　　　　寸相減餘一千一百五十二寸六歸之
　　　　　得一百九十二寸用厚二寸除之得九
　　　　　十六寸為内方邊與外方邊相乘長方
　　　　　面積乃以厚二寸倍之得四寸為長闊
　　　　　之較用帶縱較數開平方法算之得闊
　　　　　八寸即内方邊得長一尺二寸即外方
　　　　　邊也如圖甲乙丙丁戊己庚辛空心正
　　　　　方體其甲丑即空心正方體之厚以之
　　　　　自乘再乘八因之得壬辛子癸類八小
　　　　　隅體與空心正方體相減則餘空心正
　　　　　方體之六面丑寅巳子類六長方扁體
　　　　　六歸之得丑寅巳子一長方扁體用厚
　　　　　二寸除之得丑寅卯辰一長方面積其
　　　　　丑寅闊與戊己等即内方邊其丑辰長
　　　　　與甲乙等即外方邊其丑戊辛辰皆與
　　　　　甲丑厚度等丑戊辛辰並之即長闊之
　　　　　較故以厚二寸倍之為帶縱求得闊為
　　　　　内方邊長為外方邊也
　　　　　又法以厚二寸倍之得四寸為内方邊
　　　　　與外方邊之較自乘再乘得六十四寸
　　　　　與空心正方體積一千二百一十六寸
　　　　　相減餘一千一百五十二寸三歸之得
　　　　　三百八十四寸以内外方邊之較四寸
　　　　　除之得九十六寸為長方面積以内外
　　　　　方邊之較四寸為長闊之較用帶縱較
　　　　　數開平方法算之得闊八寸即内方邊
　　　　　加較四寸得一尺二寸即外方邊也如
　　　　　圖甲乙丙丁戊己庚辛空心正方體以
　　　　　戊己庚辛空心小正方形移置乙角之
　　　　　一隅則空心正方體變為甲戊辛庚丙
　　　　　丁壬磬折體形其甲戊即磬折體之厚
　　　　　為甲乙外方邊與戊己内方邊之較依
　　　　　開立方次商法分之得癸子丑三方廉
　　　　　體寅卯辰三長廉體巳一小隅體以甲
　　　　　戊厚度自乘再乘得巳一小隅體與共
　　　　　積相減餘三方廉體三長廉體三歸之
　　　　　則餘癸一方廉體寅一長廉體共成午
　　　　　甲乙庚未申一扁方體其午甲厚與甲
　　　　　戊等以午甲厚除午甲乙庚未申扁方
　　　　　體則得甲乙庚未之長方面形甲戊即
　　　　　長闊之較故用帶縱較數開平方法算
　　　　　之得乙庚闊與戊乙等即空心方體之
　　　　　内方邊以甲戊與戊乙相加得甲乙即
　　　　　空心方體之外方邊也
設如大小兩正方體大正方體比小正方體每邊多
　四寸積多二千三百六十八寸問大小兩正方邊
　各幾何
　　　　　法以大正方邊比小正方邊所多之較
　　　　　四寸自乘再乘得六十四寸與大正方
　　　　　體比小正方體所多之積二千三百六
　　　　　十八寸相減餘二千三百零四寸三歸
　　　　　之得七百六十八寸以邊較四寸除之
　　　　　得一百九十二寸為長方面積乃以邊
　　　　　較四尺為長闊之較用帶縱較數開平
　　　　　方法算之得闊十二尺即小正方之邊
　　　　　數加較四尺得十六尺即大正方之邊
　　　　　數也如圖甲乙丙丁一大正方體戊己
　　　　　庚辛一小正方體試於甲乙丙丁大正
　　　　　方體減去戊己庚辛小正方體餘壬甲
　　　　　戊辛庚丙丁三面磬折體形即大正方
　　　　　積比小正方積所多之較甲戊為磬折
　　　　　體之厚即大正方邊比小正方邊所多
　　　　　之較此三面磬折體形依開立方次商
　　　　　法分之則得癸子丑三方廉體寅卯辰
　　　　　三長廉體巳一小隅體以甲戊邊較自
　　　　　乘再乘得巳一小隅體與磬折體積相
　　　　　減餘三方廉體三長廉體三歸之則得
　　　　　癸一方廉體寅一長廉體共成午甲乙
　　　　　庚未申一扁方體其午甲厚與甲戊等
　　　　　以午甲厚除之則得甲乙庚未之長方
　　　　　面形甲戊即長闊之較故用帶縱開平
　　　　　方法算之得乙庚闊與戊乙等即小正
　　　　　方之邊數以甲戊與戊乙相加得甲乙
　　　　　即大正方之邊數也
設如大小二正方體共邊二十四尺共積四千六百
　零八尺問兩體之每邊及體積各幾何
　　　　　法以共邊二十四尺自乘再乘得一萬
　　　　　三千八百二十四尺内減共積四千六
　　　　　百零八尺餘九千二百一十六尺三歸
　　　　　之得三千零七十二尺以共邊二十四
　　　　　尺除之得一百二十八尺為長方面積
　　　　　乃以共邊二十四尺為長闊和用帶縱
　　　　　和數開平方法算之得闊八尺即小正
　　　　　方之邊數與共邊二十四尺相減餘十
　　　　　六尺即大正方之邊數也如圖甲乙丙
　　　　　丁一大正方體戊己庚辛一小正方體
　　　　　以共邊二十四尺自乘再乘則成壬乙
　　　　　癸子一總正方體内減甲乙丙丁與戊
　　　　　己庚辛大小兩正方體之共積餘丑寅
　　　　　　卯三方廉體辰巳午三長廉體三歸之
　　　　　　則得丑一方廉體辰一長廉體共成未
　　　　　　壬乙丙戊申一扁方體用壬乙共邊除
　　　　　　之則得未壬戊申之長方面形其未壬
　　　　　　闊與壬甲等其壬戊長與甲乙等故以
　　　　　　壬乙共邊為長闊和用帶縱和數開平
　　　　　　方法算之得未壬闊即小正方之邊數
　　　　　　與長闊和相減餘壬戊長即大正方之
　　　　　　邊數也
　
　
　
　
　
　
　
　
御製數理精蘊下編卷二十五
　欽定四庫全書
御製數理精藴下編卷二十六
　　體部四
　　　曲線體
　　曲線體
設如長圎體徑與髙皆七尺問積㡬何
　　　　　法以長圎體徑七尺用求圎面積法求
　　　　　得圎面積三十八尺四十八寸四十五
　　　　　分零九釐九十六豪二十五絲有餘以
　　　　　髙七尺乗之得二百六十九尺三百九
　　　　　十一寸五百六十九分七百三十七釐
　　　　　有餘即長圎體之積也如圗甲乙丙丁
　　　　　長圎體先以乙丙底徑求得乙己丙戊
　　　　　圎面積而以庚辛髙乗之即得甲乙丙
　　　　　丁長圎體之積也
　　　　　又法以長圎體徑七尺用徑求周法求
　　　　　得圎周二十一尺九寸九分一釐一豪
　　　　　四絲八忽五微五纖有餘與髙七尺相
　　　　　乗得一百五十三尺九十三寸八十分
　　　　　三十九釐八十五豪有餘為長圎體之
　　　　　外面積以半徑三尺五寸乗之得五百
　　　　　三十八尺七百八十三寸一百三十九
　　　　　分四百七十五釐有餘折半得二百六
　　　　　十九尺三百九十一寸五百六十九分
　　　　　七百三十七釐有餘即長圎體之積也
　　　　　如圗甲乙丙丁長圎體先求得乙己丙
　　　　　戊圎周與甲乙髙相乗得甲乙丙丁外
　　　　　面積為底以庚甲半徑乗之得庚甲丙
　　　　　辛長方體為甲乙丙丁長圎體積之二
　　　　　倍葢因長圎體之外面積與長方體之
　　　　　底面積等而長圎體之半徑又與長方
　　　　　體之髙度等則長圎體為長方體之一
　　　　　半(見㡬何原本五/卷第二十四節)故折半即得甲乙丙
　　　　　丁長圎體之積也
　　　　　又法用長方體長圎體之定率比例以
　　　　　長方體積一○○○○○○○○○為
　　　　　一率長圎體積七八五三九八一六三
　　　　　為二率今所設之長圎體徑七尺自乗
　　　　　以髙七尺再乗得三百四十三尺為三
　　　　　率求得四率二百六十九尺三百九十
　　　　　一寸五百六十九分九百零九釐有餘
　　　　　即長圎體之積也此法葢以長方體與
　　　　　長圎體為比例定率之一○○○○○
　　　　　○○○○為長方體積而七八五三九
　　　　　八一六三為長方體同髙同徑之長圎
　　　　　體積故以徑自乗髙再乗得長方體積
　　　　　彼定率之長方體與長圎體之比即同
　　　　　於今所得之長方體積與所求之長圎
　　　　　體積之比也
設如尖圎體底徑六尺中髙六尺問積㡬何
　　　　　法以底徑六尺用求圎面積法求得底
　　　　　面積二十八尺二十七寸四十三分三
　　　　　十三釐八十五豪有餘以髙六尺乗之
　　　　　得一百六十九尺六百四十六寸三分
　　　　　一百釐有餘三歸之得五十六尺五百
　　　　　四十八寸六百六十七分七百釐有餘
　　　　　即尖圎體之積也如圗甲乙丙丁戊尖
　　　　　圎體先以乙丁底徑求得乙丙丁戊底
　　　　　面積以甲己髙乗之得庚乙丁辛長圎
　　　　　體為甲乙丙丁戊尖圎體之三倍葢因
　　　　　上下面平行各體與平底尖體同底同
　　　　　髙者其平底尖體皆得上下面平行體
　　　　　之三分之一(見㡬何原本五/卷第二十三節)故以所得
　　　　　庚乙丁辛長圎體積三歸之即得甲乙
　　　　　丙丁戊尖圎體積也
　　　　　又法用尖方體尖圎體之定率比例以
　　　　　尖方體積一○○○○○○○○○為
　　　　　一率尖圎體積七八五三九八一六三
　　　　　為二率今所設之尖圎體底徑六尺自
　　　　　乗以髙六尺再乗得二百一十六尺三
　　　　　歸之得七十二尺成尖方體積為三率
　　　　　求得四率五十六尺五百四十八寸六
　　　　　百六十七分七百三十六釐有餘即尖
　　　　　圎體之積也蓋尖方體為長方體之三
　　　　　分之一而尖圎體為長圎體之三分之
　　　　　一故尖方體與尖圎體之比即同於長
　　　　　方體與長圎體之比也
　　　　　又捷法定率比例以長方體積一○○
　　　　　○○○○○○○為一率尖圎體積二
　　　　　六一七九九三八八為二率今所設之
　　　　　尖圎體底徑六尺自乗以髙六尺再乗
　　　　　得二百一十六尺為三率求得四率五
　　　　　十六尺五百四十八寸六百六十七分
　　　　　八百零八釐有餘即尖圎體之積也此
　　　　　法葢以長方體與尖圎體為比例長方
　　　　　體積為一○○○○○○○○○則長
　　　　　圎體積為七八五三九八一六三將此
　　　　　長圎體積三歸之則得尖圎體積為二
　　　　　六一七九九三八八故定率之長方體
　　　　　與尖圎體之比即同於今底徑自乗髙
　　　　　再乗所得之長方體積與所求之尖圎
　　　　　體積之比也
設如尖圎體底周二十二尺自尖至底周之斜線五
　尺求中垂線之髙幾何
　　　　　法以底周二十二尺用周求徑法求得
　　　　　底徑七尺零二釐八豪一絲七忽有餘
　　　　　折半得半徑三尺五寸零一釐四豪零
　　　　　八忽有餘為勾以自尖至底周之斜線
　　　　　五尺為弦求得股三尺五寸六分九釐
　　　　　三豪三絲三忽有餘即中垂線之髙也
　　　　　如圗甲乙丙丁戊尖圎體以乙丙丁戊
　　　　　底周求得乙丁底徑折半得乙巳半徑
　　　　　為勾以自尖至底周之甲乙斜線為弦
　　　　　求得甲巳股即中垂線之髙也
設如圎球徑二尺問外面積幾何
　　　　　法以圎球徑二尺用徑求周法求得周
　　　　　六尺二寸八分三釐一豪八絲五忽有
　　　　　餘與徑二尺相乗得一十二尺五十六
　　　　　寸六十三分七十釐有餘即圎球之外
　　　　　面積也如圗甲乙丙丁圎球體以甲丙
　　　　　全徑與甲乙丙丁全周相乗即得圎球
　　　　　體之外面積葢因圎面半徑與球體半
　　　　　徑等者其圎面積為球體外面積之四
　　　　　分之一而圎面半徑與球體全徑等者
　　　　　其圎面積與球體外面積等(見幾何原/本十巻第)
　　　　　(八/節)故圎球全徑與全周相乗而得圎球
　　　　　之外面積也
設如圎球徑一尺二寸問積幾何
　　　　　法以圎球徑一尺二寸用徑求圎面積
　　　　　法求得圎面積一尺一十三寸零九分
　　　　　七十三釐三十五豪四十絲有餘以圎
　　　　　球徑一尺二寸乗之得一尺三百五十
　　　　　七寸一百六十八分零二十四釐有餘
　　　　　為長圎體積三歸之得四百五十二寸
　　　　　三百八十九分三百四十一釐有餘倍
　　　　　之得九百零四寸七百七十八分六百
　　　　　八十二釐有餘即圎球之體積也如圗
　　　　　甲乙丙丁圎球體求得戊己庚辛平圎
　　　　　面積以甲丙全徑乗之得與圎球同徑
　　　　　同髙之壬戊庚癸長圎體此球體之乙
　　　　　丁全徑與長圎體之戊庚底徑度等而
　　　　　球體之甲丙全徑又與長圎體之壬戊
　　　　　髙度等則球體積為長圎體積之三分
　　　　　之二(見㡬何原本/十卷第九節)試以圎球同徑之平
　　　　　圎面積為底圎球之半徑為髙作一甲
　　　　　乙丁尖圎體則其積為甲乙丁半球體
　　　　　積之半夫尖圎體與長圎體同底同髙
　　　　　其比例為三分之一而尖圎體又為半
　　　　　球體之二分之一則半球體必為半長
　　　　　圎體之三分之二半球體既為半長圎
　　　　　體之三分之二則全球體必為全長圎
　　　　　體之三分之二可知故以所得壬戊庚
　　　　　癸長圎體積三歸倍之即得甲乙丙丁
　　　　　圎球體積也
　　　　　又法以圎球徑一尺二寸用求圎球之
　　　　　外面積法求得圎球之外面積四尺五
　　　　　十二寸三十八分九十三釐四十一豪
　　　　　六十絲有餘以半徑六寸乗之得二尺
　　　　　七百一十四寸三百三十六分四十九
　　　　　釐有餘三歸之得九百零四寸七百七
　　　　　十八分六百八十三釐有餘即圎球之
　　　　　體積也如圗甲乙丙丁圎球體先求得
　　　　　外面積乃以此外面積為底戊丙半徑
　　　　　為髙作一戊己庚尖圎體其體積必與
　　　　　圎球體積等葢尖圎體之底面積與球
　　　　　體之外面積等尖圎體之髙度與球體
　　　　　之半徑等則其體積亦必等(見㡬何原/本五卷第)
　　　　　(二十/五節)故以戊丙半徑與外面積相乗三
　　　　　歸之即如得戊己庚尖圗體積而為甲
　　　　　乙丙丁圎球體積也
　　　　　又法以方邉球徑相等方積球積不同
　　　　　之定率比例以方積一○○○○○○
　　　　　○○○為一率球積五二三五九八七
　　　　　七五為二率今所設之圎球徑一尺二
　　　　　寸自乗再乗得一尺七百二十八寸為
　　　　　三率求得四率九百零四寸七百七十
　　　　　八分六百八十三釐有餘即圎球之體
　　　　　積也此法葢因圎球徑與正方邉相等
　　　　　而圎球積與正方積不同故以圎球徑
　　　　　自乗再乗作正方積為體與體之比例
　　　　　如子丑圎球徑為一○○○則其自乗
　　　　　再乗之寅邜辰巳正方體積為一○○
　　　　　○○○○○○○而圎球徑一○○○
　　　　　所得之子午丑未圎球體積為五二三
　　　　　五九八七七五故以子丑圎球徑一○
　　　　　○○自乗再乗之寅夘辰巳正方體積
　　　　　一○○○○○○○○○與子丑圎球
　　　　　徑所得之子午丑未圎球體積五二三
　　　　　五九八七七五之比即同於今所設之
　　　　　甲丙圎球徑一尺二寸自乗再乗之戊
　　　　　己庚辛正方體積一尺七百二十八寸
　　　　　與今所得之甲乙丙丁圎球體積九百
　　　　　零四寸七百七十八分六百八十三釐
　　　　　有餘之比也
　　　　　又法用球積方積相等球徑方邉不同
　　　　　之定率比例以圎球徑一○○○○○
　　　　　○○○為一率正方邉八○五九九五
　　　　　九七為二率今所設之圎球徑一尺二
　　　　　寸為三率求得四率九寸六分七釐一
　　　　　豪九絲五忽一微六纖有餘為與圎球
　　　　　積相等之正方體每邉之數自乗再乗
　　　　　得九百零四寸七百七十八分六百四
　　　　　十九釐有餘即圎球之體積也此法葢
　　　　　以圎球積與正方積設為相等使圎球
　　　　　徑與正方邉不同先定為線與線之比
　　　　　例既得線而後自乗再乗之為體也如
　　　　　子丑圎球徑一○○○○○○○○其
　　　　　所得之體積開立方則得八○五九九
　　　　　五九七即為寅邜辰巳正方體之每一
　　　　　邉是子午丑未圎球積與寅邜辰巳正
　　　　　方積相等故子丑圎球徑一○○○○
　　　　　○○○○與寅邜正方邉八○五九九
　　　　　五九七之比即同於今所設之甲丙圎
　　　　　球徑一尺二寸與今所得之戊巳正方
　　　　　邉九寸六分七釐一豪九絲五忽一微
　　　　　六纖有餘之比既得戊己正方邉自乗
　　　　　再乗得戊己庚辛正方體積即與甲乙
　　　　　丙丁圎球體積為相等也
　　　　　又法以二十一分為一率十一分為二
　　　　　率今所設之圎球徑一尺二寸自乗再
　　　　　乗得一尺七百二十八寸為三率求得
　　　　　四率九百零五寸一百四十二分八百
　　　　　五十七釐有餘為圎球之體積也葢以
　　　　　正方體積一○○○○○○○○○圎
　　　　　球體積五二三五九八七七五之定率
　　　　　約之則正方體積二十一而圎球體積
　　　　　得一○九九有餘進而為十一則圎球
　　　　　體積稍大故今所得之圎球體積亦稍
　　　　　大也
設如圎球積六尺問徑㡬何
　　　　　法用球徑方邉相等球積方積不同之
　　　　　定率比例以球積一○○○○○○○
　　　　　○○為一率方積一九○九八五九三
　　　　　一七為二率今所設之圎球積六尺為
　　　　　三率求得四率十一尺四百五十九寸
　　　　　一百五十五分九百零二釐有餘為與
　　　　　圎球徑相等之正方邉之正方體積開
　　　　　立方得二尺二寸五分四釐五豪零二
　　　　　忽有餘即圎球之徑也葢圎球積為五
　　　　　二三五九八七七五則正方積為一○
　　　　　○○○○○○○○若圎球積為一○
　　　　　○○○○○○○○則正方積為一九
　　　　　○九八五九三一七其比例仍同故以
　　　　　圎球積一○○○○○○○○○為一
　　　　　率者即如以圎球積五二三五九八七
　　　　　七五為一率而以正方積一九○九八
　　　　　五九三一七為二率者即如以正方積
　　　　　一○○○○○○○○○為二率也
　　　　　又法用球積方積相等球徑方邉不同
　　　　　之定率比例以方邉一○○○○○○
　　　　　○○為一率球徑一二四○七○○九
　　　　　八為二率今所設之圎球積六尺開立
　　　　　方得一尺八寸一分七釐一豪二絲有
　　　　　餘為三率求得四率二尺二寸五分四
　　　　　釐五豪零二忽有餘即圎球之徑也此
　　　　　法亦以圎球積與正方積設為相等使
　　　　　圎球徑與正方邉不同故以圎球積開
　　　　　立方得立方邉為線與線之比例葢方
　　　　　邉為八○五九九五九七則球徑為一
　　　　　○○○○○○○○若方邉為一○○
　　　　　○○○○○○則球徑為一二四○七
　　　　　○○九八其比例仍同故以方邉一○
　　　　　○○○○○○○為一率者即如以方
　　　　　邉八○五九九五九七為一率而以球
　　　　　徑一二四○七○○九八為二率者即
　　　　　如以球徑一○○○○○○○○為二
　　　　　率也
設如撱圎體大徑六寸小徑四寸問積幾何
　　　　　法以小徑四寸用徑求圎面積法求得
　　　　　圎面積一十二寸五十六分六十三釐
　　　　　七十豪六十絲有餘以大徑六寸乗之
　　　　　得七十五寸三百九十八分二百二十
　　　　　三釐有餘為長圎體積三歸之得二十
　　　　　五寸一百三十二分七百四十一釐有
　　　　　餘倍之得五十寸二百六十五分四百
　　　　　八十二釐有餘即撱圎體之積也如圗
　　　　　甲乙丙丁撱圎體以乙丁小徑求得戊
　　　　　己庚辛平圎面積再以甲丙大徑乗之
　　　　　得壬戊庚癸長圎體此撱圎體積即為
　　　　　長圎體積之三分之二亦如圎球體積
　　　　　為同徑同髙之長圎體積之三分之二
　　　　　故以所得壬戊庚癸長圎體積三歸倍
　　　　　之即得甲乙丙丁撱圎體積也
　　　　　又法以小徑四寸自乗得十六寸以大
　　　　　徑六寸再乗得九十六寸為長方體積
　　　　　乃用方積球積不同方邉球徑相等之
　　　　　定率比例以方積一○○○○○○○
　　　　　○○為一率球積五二三五九八七七
　　　　　五為二率今所得之長方體積九十六
　　　　　寸為三率求得四率五十寸二百六十
　　　　　五分四百八十二釐有餘即撱圎體之
　　　　　積也葢函撱圎之長方體與所函撱圎
　　　　　體之比同於函球之正方體與所函球
　　　　　體之比(見幾何原本十/卷第十四節)如甲乙丙丁撱
　　　　　圎體甲丙大徑六寸乙丁小徑四寸以
　　　　　乙丁小徑自乗又以甲丙大徑再乗遂
　　　　　成戊己庚辛長方體形此長方體積與
　　　　　撱圎體積之比即同於正方體積與圎
　　　　　球體積之比故以定率之正方體積為
　　　　　一率圎球體積為二率今所得之長方
　　　　　體積為三率求得四率為撱圎體之積
　　　　　也
設如撱圎體積五十寸大徑比小徑多二寸問大小
　徑各㡬何
　　　　　法用方積球積不同方邉球徑相等之
　　　　　定率比例以球積一○○○○○○○
　　　　　○○為一率方積一九○九八五九三
　　　　　一七為二率今所設之撱圎體積五十
　　　　　寸為三率求得四率九十五寸四百九
　　　　　十二分九百六十五釐八百五十豪有
　　　　　餘為長方體積乃以大徑比小徑多二
　　　　　寸為長與濶之較用帶一縦開立方法
　　　　　算之得濶三寸九分九釐二豪有餘即
　　　　　撱圎體之小徑加大徑比小徑多二寸
　　　　　得五寸九分九釐二豪有餘即撱圎體
　　　　　之大徑也如圗甲乙丙丁撱圎體用球
　　　　　積與方積之定率比例即成戊己庚辛
　　　　　長方體形其戊己長即甲丙大徑壬庚
　　　　　濶即乙丁小徑甲丙大徑比乙丁小徑
　　　　　多二寸即長濶之較故用帶一縦開立
　　　　　方法算之得濶為撱圎體之小徑得長
　　　　　為撱圎體之大徑也
設如上下不等圎面體上徑四尺下徑六尺髙八尺
　問積㡬何
　　　　　法以上徑四尺用徑求圎面積法求得
　　　　　上圎面積一十二尺五十六寸六十三
　　　　　分七十釐六十豪有餘又以下徑六尺
　　　　　用徑求圎面積法求得下圎面積二十
　　　　　八尺二十七寸四十三分三十三釐八
　　　　　十五豪有餘又以上徑四尺與下徑六
　　　　　尺相乗得二十四尺開方得中徑四尺
　　　　　八寸九分八釐九豪七絲九忽四微八
　　　　　纖有餘用徑求圎面積法求得中圎面
　　　　　積一十八尺八十四寸九十五分五十
　　　　　五釐八十五豪有餘三數相併得五十
　　　　　九尺六十九寸二分六十釐三十豪有
　　　　　餘與髙八尺相乗得四百七十七尺五
　　　　　百二十二寸八十二分四百釐有餘三
　　　　　歸之得一百五十九尺一百七十四寸
　　　　　二十七分四百六十六釐有餘即上下
　　　　　不等圎面體之積也葢上下不等圎面
　　　　　體立法與上下不等正方體同理但上
　　　　　下不等正方體上下俱係方面故求得
　　　　　上中下三方面積相併與髙相乗三歸
　　　　　之而得體積此上下俱係圎面故求得
　　　　　上中下三圎面積相併與髙相乗三歸
　　　　　之而得體積也
　　　　　又法以上徑四尺與下徑六尺相減餘
　　　　　二尺折半得一尺為一率髙八尺為二
　　　　　率下徑六尺折半得三尺為三率求得
　　　　　四率二十四尺為上下不等圎面體上
　　　　　補成一尖圎體之共髙乃以下徑六尺
　　　　　用徑求圎面積法求得圎面積二十八
　　　　　尺二十七寸四十三分三十三釐八十
　　　　　五豪有餘與所得共髙二十四尺相乗
　　　　　得六百七十八尺五百八十四寸一十
　　　　　二分四百釐有餘三歸之得二百二十
　　　　　六尺一百九十四寸六百七十分八百
　　　　　釐有餘為大尖圎體之積又以髙八尺
　　　　　與共髙二十四尺相減餘十六尺為上
　　　　　尖圎體之髙以上徑四尺用徑求圎面
　　　　　積法求得圎面積一十二尺五十六寸
　　　　　六十三分七十釐六十豪有餘與上髙
　　　　　十六尺相乗得二百零一尺六十一寸
　　　　　九百二十九分六百釐有餘三歸之得
　　　　　六十七尺二十寸六百四十三分二百
　　　　　釐有餘為上小尖圎體之積與大尖圎
　　　　　體積二百二十六尺一百九十四寸六
　　　　　百七十分八百釐有餘相減餘一百五
　　　　　十九尺一百七十四寸二十七分六百
　　　　　釐有餘即上下不等圎面體之積也如
　　　　　圗甲乙丙丁上下不等圎面體如戊甲
　　　　　丁小尖圎體遂成戊乙丙大尖圎體故
　　　　　於戊乙丙大尖圎體積内減去戊甲丁
　　　　　小尖圎體積而得甲乙丙丁上下不等
　　　　　圎面體之積也
　　　　　又法用上下不等正方體與上下不等
　　　　　圎面體之定率比例以正方體積一○
　　　　　○○○○○○○○為一率圎面體積
　　　　　七八五三九八一六三為二率上徑四
　　　　　尺自乗下徑六尺自乗上徑四尺與下
　　　　　徑六尺相乗三數相併以髙八尺乗之
　　　　　得六百零八尺三歸之得二百零二尺
　　　　　六百六十六寸六百六十六分六百六
　　　　　十六釐有餘成上下不等正方體積為
　　　　　三率求得四率一百五十九尺一百七
　　　　　十四寸二十七分七百零一釐有餘即
　　　　　上下不等圎面體之積也
　　　　　又捷法定率比例以一○○○○○○
　　　　　○○○為一率二六一七九九三八八
　　　　　為二率上徑四尺相乗下徑六尺自乗
　　　　　上徑四尺與下徑六尺相乗三數相併
　　　　　以髙八尺乗之得六百零八尺為三率
　　　　　求得四率一百五十九尺一百七十四
　　　　　寸二十七分九百釐有餘即上下不等
　　　　　圎面體之積也此法葢以三上下不等
　　　　　正方體與一上下不等圎面體為比例
　　　　　夫一上下不等正方體積為一○○○
　　　　　○○○○○○則一上下不等圎面體
　　　　　積為七八五三九八一六三若三上下
　　　　　不等正方體積為一○○○○○○○
　　　　　○○則一上下不等圎面體積為二六
　　　　　一七九九三八八故以上徑自乗下徑
　　　　　自乗上下徑相乗三數相併以髙乗之
　　　　　所得為三上下不等正方體積彼定率
　　　　　之三上下不等正方體與一上下不等
　　　　　圎面體之比即同於今所得之三上下
　　　　　不等正方體積與所求之一上下不等
　　　　　圎面體積之比也
設如上下不等撱圎面體上大徑四尺小徑三尺下
　大徑八尺小徑六尺髙十尺問積幾何
　　　　　法以上大徑四尺與上小徑三尺相乗
　　　　　得一十二尺以下大徑八尺與下小徑
　　　　　六尺相乗得四十八尺又以上大徑四
　　　　　尺與下小徑六尺相乗下大徑八尺與
　　　　　上小徑三尺相乗共得四十八尺折半
　　　　　得二十四尺三數相併得八十四尺乃
　　　　　用方積圎積之定率比例以方積一○
　　　　　○○○○○○○○為一率圎積七八
　　　　　五三九八一六三為二率三數相併之
　　　　　八十四尺為三率求得四率六十五尺
　　　　　九十七寸三十四分四十五釐六十九
　　　　　豪有餘與髙十尺相乗得六百五十九
　　　　　尺七百三十四寸四百五十六分九百
　　　　　釐有餘三歸之得二百一十九尺九百
　　　　　一十一寸四百八十五分六百三十三
　　　　　釐有餘即上下不等撱圎面體之積也
　　　　　葢上下不等撱圎面體立法與上下不
　　　　　等圎面體同但上下不等圎面體上下
　　　　　俱係圎面故求得上中下三圎面積相
　　　　　併與髙相乗三歸之而得體積此上下
　　　　　俱係撱圎面故必求得上中下三長方
　　　　　面積相併用定率比例得三撱圎面積
　　　　　乃與髙相乗三歸之而得體積也
　　　　　又法以上大徑四尺與下大徑八尺相
　　　　　減餘四尺折半得二尺為一率髙十尺
　　　　　為二率下大徑八尺折半得四尺為三
　　　　　率求得四率二十尺為上下不等撱圎
　　　　　面體上補成一尖撱圎體之共髙乃以
　　　　　下大徑八尺小徑六尺用求撱圎面積
　　　　　法求得下撱圎面積三十七尺六十九
　　　　　寸九十一分一十一釐六十八豪有餘
　　　　　與所得共髙二十尺相乗得七百五十
　　　　　三尺九百八十二寸二百三十三分六
　　　　　百釐有餘三歸之得二百五十一尺三
　　　　　百二十七寸四百一十一分三百釐有
　　　　　餘為大尖撱圎面體之積又以髙十尺
　　　　　與共髙二十尺相減餘十尺為上小尖
　　　　　撱圎面體之髙以上大徑四尺小徑三
　　　　　尺用求撱圎面積法求得上撱圎面積
　　　　　九尺四十二寸四十七分七十七釐九
　　　　　十二豪有餘與上髙十尺相乗得九十
　　　　　四尺二百四十七寸七百七十九分二
　　　　　百釐有餘三歸之得三十一尺四百一
　　　　　十五寸九百二十六分四百釐有餘為
　　　　　上小尖撱圎面體積與大尖撱圎面體
　　　　　積二百五十一尺三百二十七寸四百
　　　　　一十一分三百釐有餘相減餘二百一
　　　　　十九尺九百一十一寸四百八十四分
　　　　　八百釐有餘即上下不等撱圎面體積
　　　　　也如圗甲乙丙丁上下不等撱圎面體
　　　　　如戊甲丁小尖撱圎面積遂成戊乙丙
　　　　　大尖撱圎面體故於戊乙丙大尖撱圎
　　　　　面體内減戊甲丁小尖撱圎面體而得
　　　　　甲乙丙丁上下不等撱圎面體之積也
　　　　　又法用上下不等長方體與上下不等
　　　　　撱圎面體之定率比例以長方體積一
　　　　　○○○○○○○○○為一率長圎體
　　　　　積七八五三九八一六三為二率以上
　　　　　大徑四尺倍之加下大徑八尺共一十
　　　　　六尺與上小徑三尺相乗得四十八尺
　　　　　以下大徑八尺倍之加上大徑四尺共
　　　　　二十尺與下小徑六尺相乗得一百二
　　　　　十尺兩數相併得一百六十八尺以髙
　　　　　十尺乗之得一千六百八十尺六歸之
　　　　　得二百八十尺成上下不等長方體積
　　　　　為三率求得四率二百一十九尺九百
　　　　　一十一寸四百八十五分六百四十釐
　　　　　有餘即上下不等撱圎面體之積也葢
　　　　　長方面積與撱圎面積之比同於方面
　　　　　積與圎面積之比故上下不等長方體
　　　　　與上下不等撱圎面體之比即同於長
　　　　　方體與長圎體之比也
　　　　　又捷法定率比例以一○○○○○○
　　　　　○○○為一率一三○八九九六九四
　　　　　為二率以上大徑四尺倍之加下大徑
　　　　　八尺共一十六尺與上小徑三尺相乗
　　　　　得四十八尺以下大徑八尺倍之加上
　　　　　大徑四尺共二十尺與下小徑六尺相
　　　　　乗得一百二十尺兩數相併得一百六
　　　　　十八尺以髙十尺乗之得一千六百八
　　　　　十尺為三率求得四率二百一十九尺
　　　　　九百一十一寸四百八十五分九百二
　　　　　十釐有餘即上下不等撱圎面體之積
　　　　　也此法葢以六上下不等長方體與一
　　　　　上下不等撱圎面體為比例夫一上下
　　　　　不等長方體積為一○○○○○○○
　　　　　○○則一上下不等撱圎面體積為七
　　　　　八五三九八一六三若六上下不等長
　　　　　方體積為一○○○○○○○○○則
　　　　　一上下不等撱圎面體積為一三○八
　　　　　九九六九四故以上大徑倍之加下大
　　　　　徑與上小徑相乗以下大徑倍之加上
　　　　　大徑與下小徑相乗兩數相併以髙乗
　　　　　之所得為六上下不等長方體積彼定
　　　　　率之六上下不等長方體積與一上下
　　　　　不等撱圎面體積之比即同於今所得
　　　　　之六上下不等長方體積與所求之一
　　　　　上下不等撱圎面體積之比也
設如截球體一段髙二寸底徑九寸六分問積㡬何
　　　　　法以髙二寸為首率底徑九寸六分折
　　　　　半得四寸八分為中率求得末率一尺
　　　　　一寸五分二釐為圎球之截徑加髙二
　　　　　寸得一尺三寸五分二釐為圎球之全
　　　　　徑折半得六寸七分六釐為圎球之半
　　　　　徑又以髙二寸為勾底徑九寸六分折
　　　　　半得四寸八分為股求得弦五寸二分
　　　　　作平圎半徑用求圓面積法求得平圎
　　　　　面積八十四寸九十四分八十六釐有
　　　　　餘即為截球體一段之外面積與圎球
　　　　　半徑六寸七分六釐相乗得五百七十
　　　　　四寸二百五十二分五百三十六釐有
　　　　　餘三歸之得一百九十一寸四百一十
　　　　　七分五百一十二釐有餘為自圎球中
　　　　　心所分球面尖圎體積又以截球體底
　　　　　徑九寸六分用求平圎面積法求得截
　　　　　球體之底面積七十二寸三十八分二
　　　　　十二釐有餘於圎球半徑六寸七分六
　　　　　釐内減去截球體之髙二寸餘四寸七
　　　　　分六釐與截球體之底面積七十二寸
　　　　　三十八分二十二釐有餘相乘得三百
　　　　　四十四寸五百三十九分二百七十二
　　　　　釐有餘三歸之得一百一十四寸八百
　　　　　四十六分四百二十四釐有餘為自圎
　　　　　球中心至截球體底徑所分平面尖圎
　　　　　體積與球面尖圎體積一百九十一寸
　　　　　四百一十七分五百一十二釐有餘相
　　　　　減餘七十六寸五百七十一分八十八
　　　　　釐有餘即截球體一段之積也如圗甲
　　　　　乙丙截球體一段其乙丙底徑即如弧
　　　　　矢形之弦長其甲丁髙即如弧矢形之
　　　　　矢濶故甲丁為首率乙丙底徑折半得
　　　　　乙丁為中率求得丁戊末率為截球徑
　　　　　(見各面形弦/矢求圎徑法)與甲丁髙相加得甲戊為
　　　　　圎球全徑折半得甲巳為圎球半徑又
　　　　　以甲丁為勾乙丁為股求得甲乙弦乃
　　　　　以甲乙弦為半徑求得庚乙丙平圎面
　　　　　積即與甲乙丙截球體一段之外面積
　　　　　等葢圎面半徑與球體半徑等者其圎
　　　　　面積為球體外面積之四分之一而圎
　　　　　面半徑與球體全徑等者其圎面積與
　　　　　球體外面積等(見㡬何原本/十卷第八節)故甲辛戊
　　　　　壬圎球體其外面積為同徑子丑寅邜
　　　　　平圎面積之四倍若甲辛壬半球體其
　　　　　外面積必為子丑寅邜平圎面積之二
　　　　　倍然則甲己半徑求得平圎面積又辛
　　　　　己半徑亦求得平圎面積兩面積相併
　　　　　必與甲辛壬半球體之外面積等矣今
　　　　　甲乙丙截球體一段若以甲丁為半徑
　　　　　求得平圎面積又以乙丁為半徑求得
　　　　　平圎面積兩面積相併亦必與甲乙丙
　　　　　截球體一段之外面積等而甲乙弦自
　　　　　乗之正方與甲丁勾自乗之正方乙丁
　　　　　股自乗之正方相併之積等則甲乙弦
　　　　　為半徑所得之圎面積亦必與甲丁勾
　　　　　為半徑所得之圎面積乙丁股為半徑
　　　　　所得之圎面積相併之積等故以甲乙
　　　　　弦為半徑所得之庚乙丙平圎面積即
　　　　　與甲乙丙截球體一段之外面積相等
　　　　　也既得截球體一段之外面積與甲巳
　　　　　圎球半徑相乗三歸之得己丙甲乙球
　　　　　面尖圎體積又以乙丙截球體底徑求
　　　　　得乙丙底面積與丁巳截半徑相乗三
　　　　　歸之得己丙丁乙平面尖圎體積與己
　　　　　丙甲乙球面尖圎體積相減所餘即甲
　　　　　乙丙截球體一段之積也
　　　　　又法先求得圎球徑一尺三寸五分二
　　　　　釐用徑求周法求得圎周四尺二寸四
　　　　　分七釐四豪三絲三忽有餘與截球體
　　　　　一段之髙二寸相乗得八十四寸九十
　　　　　四分八十六釐有餘即為截球一段之
　　　　　外面積與圎球半徑六寸七分六釐相
　　　　　乗得五百七十四寸二百五十二分五
　　　　　百三十六釐三歸之得一百九十一寸
　　　　　四百一十七分五百一十二釐有餘為
　　　　　自圎球中心所分球面尖圎體積又以
　　　　　截球體底徑九寸六分用求平圎面積
　　　　　法求得截球體之底面積七十二寸三
　　　　　十八分二十二釐有餘於圎球半徑六
　　　　　寸七分六釐内減去截球體之髙二寸
　　　　　餘四寸七分六釐與截球體之底面積
　　　　　七十二寸三十八分二十二釐有餘相
　　　　　乗得三百四十四寸五百三十九分二
　　　　　百七十二釐有餘三歸之得一百一十
　　　　　四寸八百四十六分四百二十四釐有
　　　　　餘為自圎球中心至截球徑所分平面
　　　　　尖圎體積與球面尖圎體積一百九十
　　　　　一寸四百一十七分五百一十二釐有
　　　　　餘相減餘七十六寸五百七十一分八
　　　　　十八釐有餘即截球體一段之積也如
　　　　　圗甲乙丙截球體一段先求得甲戊全
　　　　　徑與庚辛等又求得壬庚癸辛全周與
　　　　　甲丁髙相乗得庚子丑辛截長圎體一
　　　　　段之外面積與甲乙丙截球體一段之
　　　　　外面積等葢球體全徑與長圎體底徑
　　　　　髙度相等者其相當每段之外面積皆
　　　　　相等(見㡬何原本十/卷第十一節)既得甲乙丙截球
　　　　　體一段之外面積則與甲巳半徑相乗
　　　　　三歸之而得己丙甲乙球面尖圎體積
　　　　　又以乙丙截球體底面積與丁己截半
　　　　　徑相乗三歸之而得己丙丁乙平面尖
　　　　　圎體積與己丙甲乙球面尖圎體積相
　　　　　減餘即得甲乙丙截球體一段之積也
設如空心圎球積二千寸厚三寸問内外徑數各㡬
　何
　　　　　法用球徑方邉相等球積方積不同之
　　　　　定率比例以球積一○○○○○○○
　　　　　○○為一率方積一九○九八五九三
　　　　　一七為二率今所設之空心圎球積二
　　　　　千寸為三率求得四率三尺八百一十
　　　　　九寸七百一十八分六百三十四釐有
　　　　　餘為空心正方體積乃用算空心正方
　　　　　體法以厚三寸自乗再乗得二十七寸
　　　　　八因之得二百一十六寸與所得空心
　　　　　正方體積三尺八百一十九寸七百一
　　　　　十八分六百三十四釐相減餘三尺六
　　　　　百零三寸七百一十八分六百三十四
　　　　　釐有餘六歸之得六百寸六百一十九
　　　　　分七百七十二釐有餘用厚三寸除之
　　　　　得三尺零二十分六十五釐九十豪為
　　　　　内徑與外徑相乗長方面積乃以厚三
　　　　　寸倍之得六寸為長濶之較用帶縦較
　　　　　數開平方法算之得濶一尺一寸四分
　　　　　六釐三豪九絲七忽有餘即空心圎球
　　　　　内徑得長一尺七寸四分六釐三豪九
　　　　　絲七忽有餘即空心圎球外徑也此法
　　　　　蓋以空心圎球體與空心正方體為比
　　　　　例即如用球積與方積定率為比例也
　　　　　如圗甲乙丙丁戊己庚辛空心圎球體
　　　　　其甲丙外徑與壬癸外方邉等其戊庚
　　　　　内徑與寅邜内方邉等是以甲乙丙丁
　　　　　大球體與壬癸子丑大正方體為比戊
　　　　　己庚辛小球體與寅邜辰已小正方體
　　　　　為比而空心圎球體與空心正方體之
　　　　　比即如球體積與方體積之比也既得
　　　　　空心正方體積則用算空心正方體法
　　　　　以壬酉厚自乗再乗八因之得午巳未
　　　　　申類八小隅體與空心正方體相減則
　　　　　餘空心正方體之六面酉戌坎未類六
　　　　　長方扁體六歸之得酉戌坎未一長方
　　　　　扁體用厚三寸除之得酉戌亥乾一長
　　　　　方面積其酉戌濶與戊庚等即内徑其
　　　　　酉乾長與壬丑等即外徑其酉寅巳乾
　　　　　皆與壬酉厚度等酉寅巳乾併之即長
　　　　　濶之較故以厚三寸倍之為帶縦求得
　　　　　濶為内徑長為外徑也
　　　　　又法用定率比例求得空心正方體積
　　　　　以厚三寸倍之得六寸為内方邉與外
　　　　　方邉之較自乗再乗得二百一十六寸
　　　　　與所得空心正方體積三尺八百一十
　　　　　九寸七百一十八分六百三十四釐有
　　　　　餘相減餘三尺六百零三寸七百一十
　　　　　八分六百三十四釐有餘三歸之得一
　　　　　尺二百零一寸二百三十九分五百四
　　　　　十四釐有餘以内外方邉之較六寸除
　　　　　之得二尺零二十分六十五釐九十豪
　　　　　有餘為長方面積以内外方邉之較六
　　　　　寸為長濶之較用帶縦較數開平方法
　　　　　算之得闊一尺一寸四分六釐三豪九
　　　　　絲七忽有餘即空心圎球内徑得長一
　　　　　尺七寸四分六釐三豪九絲七忽有餘
　　　　　即空心圎球外徑也如圗甲乙丙丁戊
　　　　　己庚辛空心圎球體用定率比例而得
　　　　　壬癸子丑寅邜辰巳空心正方體将寅
　　　　　邜辰巳空心小正方形移置癸角之一
　　　　　隅則空心正方體變為壬寅己辰子申
　　　　　未午罄折體形其壬寅即罄折體之厚
　　　　　為甲丙外徑與戊庚内徑之較依開立
　　　　　方法分之得酉戌亥三方亷體乾坎艮
　　　　　三長亷體震一小隅體以壬寅厚度自
　　　　　乗再乗得震一小隅體與空心正方體
　　　　　積相減餘三方亷體三長亷體三歸之
　　　　　則餘酉一方亷體乾一長亷體共成巽
　　　　　壬癸辰坤離一扁方體其巽壬厚與壬
　　　　　寅等以巽壬厚除巽壬癸辰坤離扁方
　　　　　體則得壬癸辰坤長方面壬寅即長濶
　　　　　之較故用帶縦較數開平方法算之得
　　　　　邜辰濶與寅癸等即空心圎球之内徑
　　　　　以壬寅與寅癸相加得壬癸與甲丙等
　　　　　即空心圎球之外徑也
設如圎窖一座周二十四尺髙十尺問盛米㡬何
　　　　　法以周二十四尺用圎周求面積法求
　　　　　得圎面積四十五尺八十三寸六十六
　　　　　分二十二釐有餘與髙一丈相乗得四
　　　　　百五十八尺三百六十六寸二百二十
　　　　　分有餘為圎窖之積數乃以米一石積
　　　　　數定率二千五百寸為一率一石為二
　　　　　率圎窖體積四百五十八尺三百六十
　　　　　六寸二百二十分有餘為三率求得四
　　　　　率一百八十三石三斗四升六合四勺
　　　　　有餘即所盛之米數也此法與求長圎
　　　　　體積之法同如甲乙丙丁長圎窖以甲
　　　　　戊丁巳圎周求得平圎面積用甲乙髙
　　　　　乗之即得甲乙丙丁長圎體積既得體
　　　　　積則以一石積數二千五百寸與一石
　　　　　之比同於今所得之體積與今所求之
　　　　　米數之比也
設如圎窖一座盛米一百六十石髙十尺問周徑各
　㡬何
　　　　　法以米一石為一率一石積數定率二
　　　　　千五百寸為二率盛米一百六十石為
　　　　　三率求得四率四百尺為圎窖之積數
　　　　　以髙十尺除之得四十尺為圎窖之面
　　　　　積乃用圎積方積之定率比例以圎積
　　　　　一○○○○○○○○為一率方積一
　　　　　二七三二三九五四為二率今所得之
　　　　　圎窖面積四十尺為三率求得四率五
　　　　　十尺九十二寸九十五分八十一釐六
　　　　　十豪有餘開平方得七尺一寸三分六
　　　　　釐四豪九絲有餘即圎窖之徑數再用
　　　　　徑求周法求得周二十二尺四寸一分
　　　　　九釐九豪四絲有餘即圎窖之周數也
設如積米一堆髙五尺底周十四尺問米數幾何
　　　　　法以底周十四尺用圎周求面積法求
　　　　　得圎面積一十五尺五十九寸七十一
　　　　　分八十四釐一十二豪有餘為尖圎堆
　　　　　之底面積與髙五尺相乗得七十七尺
　　　　　九百八十五寸九百二十分六百釐有
　　　　　餘三歸之得二十五尺九百九十五寸
　　　　　三百零六分八百二十釐有餘為尖圎
　　　　　堆之積數乃以米一石積數定率二千
　　　　　五百寸為一率一石為二率今所得之
　　　　　尖圎堆之積數二十五尺九百九十五
　　　　　寸三百零六分八百二十釐有餘為三
　　　　　率求得四率一十石零三升九合八勺
　　　　　一抄有餘即所堆之米數也此法與尖
　　　　　圎體求積之法同既得尖圎堆之積而
　　　　　以一石之積數定率為比例即得米數
　　　　　也
設如倚壁積米一堆髙四尺底周六尺問米數㡬何
　　　　　法以底周六尺為半周倍之得一十二
　　　　　尺為全周用圎周求面積法求得圎面
　　　　　積一十一尺四十五寸九十一分五十
　　　　　五釐有餘折半得五尺七十二寸九十
　　　　　五分七十七釐有餘為倚壁尖圎堆之
　　　　　底面積以髙四尺乗之得二十二尺九
　　　　　百一十八寸三百零八分有餘三歸之
　　　　　得七尺六百三十九寸四百三十六分
　　　　　有餘為倚壁尖圎堆之積數乃以米一
　　　　　石積數定率二千五百寸為一率一石
　　　　　為二率今所得之倚壁尖圎堆之積數
　　　　　七尺六百三十九寸四百三十六分有
　　　　　餘為三率求得四率三石零五升五合
　　　　　七勺七抄有餘即倚壁所堆之米數也
　　　　　葢倚壁尖圎堆即尖圎體之一半故求
　　　　　得平圎面積折半與髙數相乗又以三
　　　　　歸之得倚壁尖圎堆之積數而以一石
　　　　　積數為比例即得米數也
設如倚壁内角積米一堆髙五尺周一十二尺問米
　數㡬何
　　　　　法以周一十二尺四因之得四十八尺
　　　　　為全周用圎周求面積法求得圎面積
　　　　　一百八十三尺三十四寸六十四分九
　　　　　十釐有餘四歸之得四十五尺八十三
　　　　　寸六十六分二十二釐有餘為倚壁内
　　　　　角尖圎堆之底面積與髙五尺相乗得
　　　　　二百二十九尺一百八十三寸一百一
　　　　　十分三歸之得七十六尺三百九十四
　　　　　寸三百七十分為倚壁内角尖圎堆之
　　　　　積數乃以米一石積數定率二千五百
　　　　　寸為一率一石為二率今所得之倚壁
　　　　　内角尖圎堆之積數七十六尺三百九
　　　　　十四寸三百七十分為三率求得四率
　　　　　三十石零五斗五升七合七勺有餘即
　　　　　倚壁内角所堆之米數也蓋倚壁内角
　　　　　尖圎堆即尖圎體之四分之一故求得
　　　　　平圎面積四歸之與髙數相乗又以三
　　　　　歸之得倚壁内角尖圎堆之積數而以
　　　　　一石積數為比例即得米數也
設如倚壁外角積米一堆髙六尺底周三十三尺問
　米數㡬何
　　　　　法以周三十三尺三歸四因得四十四
　　　　　尺為全周用圎周求面積法求得圎面
　　　　　積一百五十四尺六寸一十九分八十
　　　　　一釐九十二豪有餘四歸三因得一百
　　　　　一十五尺五十四寸六十四分八十八
　　　　　釐四十四豪有餘為倚壁外角尖圎堆
　　　　　之底面積以髙六尺乗之得六百九十
　　　　　　三尺二百七十八寸九百一十八分六
　　　　　　百四十釐有餘三歸之得二百三十一
　　　　　　尺九十二寸九百七十二分八百八十
　　　　　　釐有餘即倚壁外角尖圎堆之積數乃
　　　　　　以米一石積數定率二千五百寸為一
　　　　　　率一石為二率今所得之倚壁外角尖
　　　　　　圎堆之積數二百三十一尺九十二寸
　　　　　　九百七十二分八百八十釐有餘為三
　　　　　　率求得四率九十二石四斗三升七合
　　　　　　一勺八抄有餘即倚壁外角所堆之米
　　　　　　數也蓋倚壁外角尖圎堆即尖圎體四
　　　　　　分之三故求得平圎面積四歸三因與
　　　　　　髙數相乗又以三歸之得倚壁外角尖
　　　　　　圎堆之積數而以一石積數為比例即
　　　　　　得米數也
　
　
御製數理精蘊下編卷二十六
　欽定四庫全書
御製數理精藴下編卷二十七
　　體部五
　　　各等面體
　　各等面體
設如四面體每邊一尺二寸求積幾何
　　　　　法以每邊一尺二寸為弦每邊折半得
　　　　　六寸為勾求得股一尺零三分九釐二
　　　　　豪三絲零四微有餘為每一面之中垂
　　　　　線與每邊一尺二寸相乗折半得六十
　　　　　二寸三十五分三十八釐二十四豪有
　　　　　餘為每一面之面積又以毎邊一尺二
　　　　　寸為弦每一面之中垂線取其三分之
　　　　　二得六寸九分二釐八豪二絲零二㣲
　　　　　有餘為勾求得股九寸七分九釐七豪
　　　　　九絲五忽九微有餘為四面體自尖至
　　　　　底中心之立垂線或以毎一面之中垂
　　　　　線一尺零三分九釐二豪三絲零四微
　　　　　有餘為弦每一面之中垂線取其三分
　　　　　之一得三寸四分六釐四豪一絲零一
　　　　　微有餘為勾亦得股九寸七分九釐七
　　　　　豪九絲五忽八微有餘為四面體自尖
　　　　　至底之中之立垂線以此立垂線與每
　　　　　一面之面積六十二寸三十五分三十
　　　　　八釐二十四豪有餘相乗三歸之得二
　　　　　百零三寸六百四十六分七百三十七
　　　　　釐有餘即四面體之積也如圗甲乙丙
　　　　　丁四面體其稜六角四平鋪之則面亦
　　　　　四各成一等邊三角形試以乙丙丁之
　　　　　一面為底以乙丙一邊為弦丁丙一邊
　　　　　折半得戊丙為勾求得乙戊股與甲戊
　　　　　等即每一面之中垂線與丁丙一邊相
　　　　　乗折半得乙丙丁底面積又以甲丙一
　　　　　邊為弦己丙中垂線之三分之二為勾
　　　　　求得甲己股為自尖至底中心之立垂
　　　　　線或以甲戊每一面之中垂線為弦己
　　　　　戊中垂線之三分之一為勾亦得甲己
　　　　　股為自尖至底中心之立垂線乃以甲
　　　　　己立垂線與乙丙丁底面積相乗三歸
　　　　　之即得甲乙丙丁四面體之積也
　　　　　又求自尖至底中心之立垂線㨗法以
　　　　　毎邊一尺二寸自乗得一尺四十四寸
　　　　　三歸二因得九十六寸開平方得九寸
　　　　　七分九釐七豪九絲五忽八微有餘即
　　　　　自尖至底中心之立垂線也此法葢因
　　　　　甲丙為弦戊丙為勾求得甲戊股則甲
　　　　　戊自乗方為甲丙自乗方之四分之三
　　　　　(見等邊三角形/求中垂線法)又甲戊為弦己戊為勾
　　　　　求得甲己股則甲己自乗方為甲戊自
　　　　　乗方之九分之八(己戊為甲戊三分之/一則甲戊自乗方為)
　　　　　(九分己戊自乗方為一/分甲己自乗方為八分)甲戊自乗方既
　　　　　為甲丙自乗方四分之三今命甲戊自
　　　　　乗方為甲丙自乗方十二分之九而甲
　　　　　己自乗方又為甲戊自乗方九分之八
　　　　　則甲己自乗方必為甲丙自乗方十二
　　　　　分之八即三分之二故以一邊自乗三
　　　　　歸二因得甲己自乗方積而開方得甲
　　　　　己為立垂線之髙數也
　　　　　又用知一邊求髙數之定率比例求自
　　　　　尖至底中心之立垂線以定率之四面
　　　　　體之每邊一○○○○○○○○為一
　　　　　率四面體之立垂線八一六四九六五
　　　　　八為二率今所設之四面體之每邊一
　　　　　尺二寸為三率求得四率九寸七分九
　　　　　釐七豪九絲五忽八微有餘即四面體
　　　　　自尖至底中心之立垂線也
　　　　　又用邊線相等體積不同之定率比例
　　　　　以定率之正方體積一○○○○○○
　　　　　○○○為一率四面體積一一七八五
　　　　　一一二九為二率今所設之四面體之
　　　　　每邊一尺二寸自乗再乗得一尺七百
　　　　　二十八寸為三率求得四率二百零三
　　　　　寸六百四十六分七百五十釐有餘即
　　　　　四面體之積也葢四面體之每一邊為
　　　　　一○○○則其自乗再乗之正方體積
　　　　　為一○○○○○○○○○而四面體
　　　　　之每一邊一○○○所得之四面體積
　　　　　為一一七八五一一二九故以子丑寅
　　　　　卯四面體之每邊一尺自乗再乗之辰
　　　　　巳午未正方體積一○○○○○○○
　　　　　○○與子丑寅卯四面體積一一七八
　　　　　五一一二九之比即同於今所設之甲
　　　　　乙丙丁四面體之每邊一尺二寸自乗
　　　　　再乗之戊己庚辛正方體積一尺七百
　　　　　二十八寸與今所得之甲乙丙丁四面
　　　　　體積二百零三寸六百四十六分七百
　　　　　五十釐有餘之比也
　　　　　又用體積相等邊線不同之定率比例
　　　　　以定率之四面體之每邊二○三九六
　　　　　四八九○為一率正方體之每邊一○
　　　　　○○○○○○○為二率今所設之四
　　　　　面體之毎邊一尺二寸為三率求得四
　　　　　率五寸八分八釐三豪三絲六忽五微
　　　　　有餘為與四面體積相等之正方體每
　　　　　邊之數自乗再乗得二百零三寸六百
　　　　　四十六分七百釐有餘即四面體之積
　　　　　也葢四面體之每邊為二○三九六四
　　　　　八九○正方體之每邊為一○○○○
　　　　　○○○○則兩體積相等故以子丑寅
　　　　　卯四面體之毎邊二○三九六四八九
　　　　　○與辰巳午未正方體之每邊一○○
　　　　　○○○○○○之比即同於今所設之
　　　　　甲乙丙丁四面體之每邊一尺二寸與
　　　　　今所得之戊己庚辛正方體之每邊五
　　　　　寸八分八釐三豪三絲六忽五微有餘
　　　　　之比既得一邊自乗再乗得戊己庚辛
　　　　　正方體積即與甲乙丙丁四面體之積
　　　　　為相等也
　　　　　如有四面體積二百零三寸六百四十
　　　　　六分七百五十釐求每邊之數則用邊
　　　　　線相等體積不同之定率比例以定率
　　　　　之四面體積一一七八五一一二九為
　　　　　一率正方體積一○○○○○○○○
　　　　　○為二率今所設之四面體積二百零
　　　　　三寸六百四十六分七百五十釐為三
　　　　　率求得四率一尺七百二十八寸開立
　　　　　方得一尺二寸即四面體之每一邊也
　　　　　此法葢因四面體之每邊與正方體之
　　　　　每邊相等四面體積與正方體積不同
　　　　　故先定為體與體之比例既得正方體
　　　　　積而後開立方得線也
　　　　　又法用體積相等邊線不同之定率比
　　　　　例以定率之正方體之毎邊一○○○
　　　　　○○○○○為一率四面體之每邊二
　　　　　○三九六四八九○為二率今所設之
　　　　　四面體積二百零三寸六百四十六分
　　　　　七百五十釐開立方得五寸八分八釐
　　　　　三豪三絲六忽五微有餘為三率求得
　　　　　四率一尺二寸即四面體之每一邊也
　　　　　此法葢因四面體積與正方體積相等
　　　　　四面體之每邊與正方體之每邊不同
　　　　　故以四面體積先開立方得正方體之
　　　　　每邊而後為線與線之比例也
設如八面體每邊一尺二寸求積幾何
　　　　　法以八面體分作二尖方體算之将每
　　　　　邊一尺二寸自乗得一尺四十四寸為
　　　　　二尖方體之共底面積又以每邊自乗
　　　　　之一尺四十四寸倍之得二尺八十八
　　　　　寸開平方得一尺六寸九分七釐零五
　　　　　絲六忽二微有餘為二尖方體之共髙
　　　　　即八面體之對角斜線以此斜線與二
　　　　　尖方體之共底面積一尺四十四寸相
　　　　　乗三歸之得八百一十四寸五百八十
　　　　　六分九百七十六釐有餘即八面體之
　　　　　積也如圖甲乙丙丁戊己八面體其稜
　　　　　十二角六平鋪之則面為八各成一等
　　　　　邊三角形自體正中對四角平分截之
　　　　　則成甲乙己丁戊丙乙戊丁己二尖方
　　　　　體甲丙為二尖方體之共髙即甲乙丙
　　　　　丁正方形之對角斜線故以戊乙一邊
　　　　　自乗得戊乙己丁正方面積為二尖方
　　　　　體之共底又以戊乙己丁正方面積倍
　　　　　之開平方即如甲乙為勾乙丙為股各
　　　　　自乗相併開方得甲丙弦為八面體之
　　　　　對角斜線即二尖方體之共髙以此共
　　　　　髙與戊乙己丁二尖方體之底面積相
　　　　　乗三歸之得二尖方體積即八面體之
　　　　　總積也
　　　　　又用邊線相等體積不同之定率比例
　　　　　以定率之正方體積一○○○○○○
　　　　　○○○為一率八面體積四七一四○
　　　　　四五二一為二率今所設之八面體之
　　　　　每邊一尺二寸自乗再乗得一尺七百
　　　　　二十八寸為三率求得四率八百一十
　　　　　四寸五百八十七分一十二釐有餘即
　　　　　八面體之積也葢八面體之每一邊為
　　　　　一○○○則其自乗再乗之正方體積
　　　　　為一○○○○○○○○○而八面體
　　　　　之每一邊一○○○所得之八面體積
　　　　　為四七一四○四五二一故以子丑寅
　　　　　卯辰已八面體之每邊一尺自乗再乗
　　　　　之午未申酉正方體積一○○○○○
　　　　　○○○○與子丑寅卯辰己八面體積
　　　　　四七一四○四五二一之比即同於今
　　　　　所設之甲乙丙丁戊己八面體之每邊
　　　　　一尺二寸自乗再乗之庚辛壬癸正方
　　　　　體積一尺七百二十八寸與今所得之
　　　　　甲乙丙丁戊己八面體積八百一十四
　　　　　寸五百八十七分一十二釐有餘之比
　　　　　也
　　　　　又用體積相等邊線不同之定率比例
　　　　　以定率之八面體之每邊一二八四八
　　　　　九八二九為一率正方體之每邊一○
　　　　　○○○○○○○為二率今所設之八
　　　　　面體之每邊一尺二寸為三率求得四
　　　　　率九寸三分三釐九豪二絲六忽有餘
　　　　　為與八面體積相等之正方體每邊之
　　　　　數自乗再乗得八百一十四寸五百八
　　　　　十六分八百五十六釐有餘即八面體
　　　　　之積也葢八面體之每邊為一二八四
　　　　　八九八二九正方體之毎邊為一○○
　　　　　○○○○○○則兩體積相等故以子
　　　　　丑寅卯辰己八面體之每邊一二八四
　　　　　八九八二九與午未申酉正方體之每
　　　　　邊一○○○○○○○○之比即同於
　　　　　今所設之甲乙丙丁戊己八面體之每
　　　　　邊一尺二寸與今所得之庚辛壬癸正
　　　　　方體之每邊九寸三分三釐九豪二絲
　　　　　六忽有餘之比既得一邊自乗再乗得
　　　　　庚辛壬癸正方體積即與甲乙丙丁戊
　　　　　己八面體之積為相等也
　　　　　如有八面體積八百一十四寸五百八
　　　　　十七分一十二釐求每邊之數則用邊
　　　　　線相等體積不同之定率比例以定率
　　　　　之八面體積四七一四○四五二一為
　　　　　一率正方體積一○○○○○○○○
　　　　　○為二率今所設之八面體積八百一
　　　　　十四寸五百八十七分一十二釐為三
　　　　　率求得四率一尺七百二十八寸開立
　　　　　方得一尺二寸即八面體之每一邊也
　　　　　此法葢因八面體之每邊與正方體之
　　　　　每邊相等八面體積與正方體積不同
　　　　　故先定為體與體之比例既得正方體
　　　　　積而後開立方得線也
　　　　　又法用體積相等邊線不同之定率比
　　　　　例以定率之正方體之每邊一○○○
　　　　　○○○○○為一率八面體之每邊一
　　　　　二八四八九八二九為二率今所設之
　　　　　八面體積八百一十四寸五百八十七
　　　　　分一十二釐開立方得九寸三分三釐
　　　　　九豪二絲六忽有餘為三率求得四率
　　　　　一尺二寸即八面體之每一邊也此法
　　　　　葢因八面體積與正方體積相等八面
　　　　　體之每邊與正方體之每邊不同故以
　　　　　八面體積先開立方得正方體之每邊
　　　　　而後為線與線之比例也
設如十二面體每邊一尺二寸求積幾何
　　　　　法以十二面體分作十二五角尖體算
　　　　　之将每邊一尺二寸求得五等邊形之
　　　　　分角線為一尺零二分零七豪八絲零
　　　　　九微有餘自中心至每邊之垂線為八
　　　　　寸二分五釐八豪二絲九忽一微有餘
　　　　　面積為二尺四十七寸七十四分八十
　　　　　七釐三十豪有餘乃用理分中末線之
　　　　　大分六一八○三三九九為一率全分
　　　　　一○○○○○○○○為二率今所設
　　　　　之每邊一尺二寸為三率求得四率一
　　　　　尺九寸四分一釐六豪四絲零七微有
　　　　　餘為每一面兩角相對之斜線又用理
　　　　　分中末線之大分六一八○三三九九
　　　　　為一率全分一○○○○○○○○為
　　　　　二率今所得之每一面兩角相對之斜
　　　　　線折半得九寸七分零八豪二絲零三
　　　　　微有餘為三率求得四率一尺五寸七
　　　　　分零八豪二絲零二微有餘為十二面
　　　　　體之中心至每邊正中之斜線乃以此
　　　　　斜線為弦每一面中心至邊之垂線八
　　　　　寸二分五釐八豪二絲九忽一微有餘
　　　　　為勾求得股一尺三寸三分六釐二豪
　　　　　一絲九忽六微有餘為十二面體之中
　　　　　心至每一面中心之立垂線爰以此立
　　　　　垂線與每一面積二尺四十七寸七十
　　　　　四分八十七釐三十豪有餘相乗三歸
　　　　　之得一尺一百零三寸四百八十九分
　　　　　零二十九釐有餘為一五角尖體積十
　　　　　二因之得一十三尺二百四十一寸八
　　　　　百六十八分三百四十八釐有餘即十
　　　　　二面體之總積也如圖甲乙丙丁戊十
　　　　　二面體其稜三十角二十平鋪之則面
　　　　　十二各成一等邊五角形先求得己庚
　　　　　辛壬癸五等邊形之子已類分角線又
　　　　　求得子丑自中心至每邊之垂線復求
　　　　　得己庚辛壬癸五等邊形之面積次以
　　　　　辛壬一邊為大分己辛兩角相對斜線
　　　　　為全分故辛壬與己辛之比同於理分
　　　　　中末線之大分與全分之比而得兩角
　　　　　相對之斜線又自十二面體之正中截
　　　　　之則成十等邊之面形而其所截之處
　　　　　皆正當每邊之一半故其所截之寅卯
　　　　　等線亦為乙丙兩角相對斜線(與己/辛等)之
　　　　　一半而為十等邊形之一邊故寅卯與
　　　　　辰寅之比又同於理分中末線之大分
　　　　　與全分之比而得十二面體之中心至
　　　　　每邊正中之斜線乃以辰寅斜線為弦
　　　　　每面中心至每邉之子丑垂線為勾求
　　　　　得辰子股即十二面體中心至每面中
　　　　　心之立垂線以此辰子立垂線與己庚
　　　　　辛壬癸一面積相乗三歸之得辰巳庚
　　　　　辛壬癸一五角尖體積十二因之即得
　　　　　甲乙丙丁戊十二面體之總積也
　　　　　又用邉線相等體積不同之定率比例
　　　　　以定率之正方體積一○○○○○○
　　　　　○○○為一率十二面體積七六六三
　　　　　一一八九○三為二率今所設之十二
　　　　　面體之每邉一尺二寸自乗再乗得一
　　　　　尺七百二十八寸為三率求得四率一
　　　　　十三尺二百四十一寸八百六十九分
　　　　　四百六十四釐有餘即十二面體之積
　　　　　也蓋十二面體之每一邉為一○○○
　　　　　則其自乗再乗之正方體積為一○○
　　　　　○○○○○○○而十二面體之每一
　　　　　邉一○○○所得之十二面體積為七
　　　　　六六三一一八九○三故以子丑寅邜
　　　　　辰十二面體之每邉一尺自乗再乗之
　　　　　巳午未申正方體積一○○○○○○
　　　　　○○○與子丑寅邜辰十二面體積七
　　　　　六六三一一八九○三之比即同於今
　　　　　所設之甲乙丙丁戊十二面體之每邉
　　　　　一尺二寸自乗再乗之巳庚辛壬正方
　　　　　體積一尺七百二十八寸與今所得之
　　　　　甲乙丙丁戊十二面體積一十三尺二
　　　　　百四十一寸八百六十九分四百六十
　　　　　四釐有餘之比也
　　　　　又用體積相等邉線不同之定率比例
　　　　　以定率之十二面體之每邉五○七二
　　　　　二三○七為一率正方體之每邉一○
　　　　　○○○○○○○為二率今所設之十
　　　　　二面體之每邉一尺二寸為三率求得
　　　　　四率二尺三寸六分五釐八豪二絲七
　　　　　忽六微有餘為與十二面體積相等之
　　　　　正方體每邉之數自乗再乗得一十三
　　　　　尺二百四十一寸八百六十八分八百
　　　　　四十八釐有餘即十二面體之積也葢
　　　　　十二面體之每邉為五○七二二二○
　　　　　七正方體之每邉為一○○○○○○
　　　　　○○則兩體積相等故以子丑寅邜辰
　　　　　十二面體之每邉五○七二二二○七
　　　　　與巳午未申正方體之每邉一○○○
　　　　　○○○○○之比即同於今所設之甲
　　　　　乙丙丁戊十二面體之每邉一尺二寸
　　　　　與今所得之己庚辛壬正方體之每邉
　　　　　二尺三寸六分五釐八豪二絲七忽六
　　　　　微有餘之比既得一邉自乗再乗得己
　　　　　庚辛壬正方體積即與甲乙丙丁戊十
　　　　　二面體之積為相等也
　　　　　如有十二面體積一十三尺二百四十
　　　　　一寸八百六十九分四百六十四釐求
　　　　　每邉之數則用邉線相等體積不同之
　　　　　定率比例以定率之十二面體積七六
　　　　　六三一一八九○三為一率正方體積
　　　　　一○○○○○○○○○為二率今所
　　　　　設之十二面體積一十三尺二百四十
　　　　　一寸八百六十九分四百六十四釐為
　　　　　三率求得四率一尺七百二十八寸開
　　　　　立方得一尺二寸即十二面體之每一
　　　　　邉也此法葢因十二面體之每邉與正
　　　　　方體之每邉相等十二面體積與正方
　　　　　體積不同故先定為體與體之比例既
　　　　　得正方體積而後開立方得線也
　　　　　又法用體積相等邉線不同之定率比
　　　　　例以定率之正方體之每邉一○○○
　　　　　○○○○○為一率十二面體之每邉
　　　　　五○七二二二○七為二率今所設之
　　　　　十二面體積一十三尺二百四十一寸
　　　　　八百六十九分四百六十四釐開立方
　　　　　得二尺三寸六分五釐八豪二絲七忽
　　　　　六微有餘為三率求得四率一尺二寸
　　　　　即十二面體之每一邉也此法葢因十
　　　　　二面體積與正方體積相等十二面體
　　　　　之每邉與正方體之每邉不同故以十
　　　　　二面體積先開立方得正方體之每邉
　　　　　而後為線與線之比例也
設如二十面體每邉一尺二寸求積幾何
　　　　　法以二十面體分作二十三角尖體算
　　　　　之將每邉一尺二寸求得三等邉形之
　　　　　分角線為六寸九分二釐八豪二絲零
　　　　　二微有餘自中心至每邉之垂線為三
　　　　　寸四分六釐四豪一絲零一微有餘面
　　　　　積為六十二寸三十五分三十八釐二
　　　　　十四豪有餘乃用理分中末線之大分
　　　　　六一八○三三九九為一率全分一○
　　　　　○○○○○○○為二率今所設之每
　　　　　邉一尺二寸折半得六寸為三率求得
　　　　　四率九寸七分零八豪二絲零三微有
　　　　　餘為二十面體之中心至每邉正中之
　　　　　斜線乃以此斜線為弦每一面中心至
　　　　　邉之垂線三寸四分六釐四豪一絲零
　　　　　一微有餘為勾求得股九寸零六釐九
　　　　　豪一絲三忽五微有餘為二十面體之
　　　　　中心至每一面中心之立垂線爰以此
　　　　　立垂線與每一面積六十二寸三十五
　　　　　分三十八釐二十四豪有餘相乗三歸
　　　　　之得一百八十八寸四百九十八分四
　　　　　百一十五釐有餘為一三角尖體積二
　　　　　十因之得三尺七百六十九寸九百六
　　　　　十八分三百釐有餘即二十面體之總
　　　　　積也如圗甲乙丙丁戊二十面體其稜
　　　　　三十角十二平鋪之則面二十各成一
　　　　　等邉三角形先求得己丙丁三等邉形
　　　　　之己庚類分角線又求得庚辛自中心
　　　　　至每邉之垂線復求得巳丙丁三等邉
　　　　　形之面積次自二十面體之正中截之
　　　　　則成十等邉之面形而其所截之處皆
　　　　　正當每邉之一半故其所截之壬癸等
　　　　　線亦為乙丙每邉之一半而為十等邉
　　　　　形之一邉故壬癸與子壬之比同於理
　　　　　分中末線之大分與全分之比而得二
　　　　　十面體之中心至每邉正中之斜線乃
　　　　　以子壬斜線為弦每面中心至每邉之
　　　　　庚辛垂線為勾求得子庚股即二十面
　　　　　體中心至每面中心之立垂線以此子
　　　　　庚立垂線與己丙丁一面積相乗三歸
　　　　　之得子己丙丁一三角尖體積二十因
　　　　　之即得甲乙丙丁戊二十面體之總積
　　　　　也
　　　　　又用邉線相等體積不同之定率比例
　　　　　以定率之正方體積一○○○○○○
　　　　　○○○為一率二十面體積二一八一
　　　　　六九四九六九為二率今所設之二十
　　　　　面體之每邉一尺二寸自乗再乗得一
　　　　　尺七百二十八寸為三率求得四率三
　　　　　尺七百六十九寸九百六十八分九百
　　　　　零六釐有餘即二十面體之積也葢二
　　　　　十面體之每一邉為一○○○則其自
　　　　　乗再乗之正方體積為一○○○○○
　　　　　○○○○而二十面體之每一邉一○
　　　　　○○所得之二十面體積為二一八一
　　　　　六九四九六九故以子丑寅邜辰巳二
　　　　　十面體之毎邉一尺自乗再乗之午未
　　　　　申酉正方體積一○○○○○○○○
　　　　　○與子丑寅邜辰巳二十面體積二一
　　　　　八一六九四九六九之比即同於今所
　　　　　設之甲乙丙丁戊己二十面體之每邉
　　　　　一尺二寸自乗再乗之庚辛壬癸正方
　　　　　體積一尺七百二十八寸與今所得之
　　　　　甲乙丙丁戊己二十面體積三尺七百
　　　　　六十九寸九百六十八分九百零六釐
　　　　　有餘之比也
　　　　　又用體積相等邉線不同之定率比例
　　　　　以定率之二十面體之每邉七七一○
　　　　　二五三四為一率正方體之每邉一○
　　　　　○○○○○○○為二率今所設之二
　　　　　十面體之每邉一尺二寸為三率求得
　　　　　四率一尺五寸五分六釐三豪六絲九
　　　　　忽有餘為與二十面體積相等之正方
　　　　　體每邉之數自乗再乗得三尺七百六
　　　　　十九寸九百六十八分四百四十九釐
　　　　　有餘即二十面體之積也葢二十面體
　　　　　之每邉為七七一○二五三四正方體
　　　　　之每邉為一○○○○○○○○則兩
　　　　　體積相等故以子丑寅邜辰巳二十面
　　　　　體之每邉七七一○二五三四與午未
　　　　　申酉正方體之每邉一○○○○○○
　　　　　○○之比即同於今所設之甲乙丙丁
　　　　　戊己二十面體之每邉一尺二寸與今
　　　　　所得之庚辛壬癸正方體之每邉一尺
　　　　　五寸五分六釐三豪六絲九忽有餘之
　　　　　比既得一邊自乗再乗得庚辛壬癸正
　　　　　方體積即與甲乙丙丁戊己二十面體
　　　　　之積為相等也
　　　　　如有二十面體積三尺七百六十九寸
　　　　　九百六十八分九百零六釐求每邊之
　　　　　數則用邊線相等體積不同之定率比
　　　　　例以定率之二十面體積二一八一六
　　　　　九四九六九為一率正方體積一○○
　　　　　○○○○○○○為二率今所設之二
　　　　　十面體積三尺七百六十九寸九百六
　　　　　十八分九百零六釐為三率求得四率
　　　　　一尺七百二十八寸開立方得一尺二
　　　　　寸即二十面體之每一邊也此法葢因
　　　　　二十面體之每邊與正方體之毎邊相
　　　　　等二十面體積與正方體積不同故先
　　　　　定為體與體之比例既得正方體積而
　　　　　後開立方得線也
　　　　　　又法用體積相等邉線不同之定率比
　　　　　　例以定率之正方體之每邉一○○○
　　　　　　○○○○○為一率二十面體之每邉
　　　　　　七七一○二五三四為二率今所設之
　　　　　　二十面體積三尺七百六十九寸九百
　　　　　　六十八分八百七十八釐開立方得一
　　　　　　尺五寸五分六釐三豪六絲九忽有餘
　　　　　　為三率求得四率一尺二寸即二十面
　　　　　　體之每一邉也此法葢因二十面體積
　　　　　　與正方體積相等二十面體之毎邉與
　　　　　　正方體之每邉不同故以二十面體積
　　　　　　先開立方得正方體之每邉而後為線
　　　　　　與線之比例也
　
　
　
　
御製數理精藴下編二十七
　欽定四庫全書
御製數理精蘊下編卷二十八
　　體部六
　　　球内容各等面體
　　　球外切各等面體
　　球内容各等面體
設如圓球徑一尺二寸求内容四面體之每一邊及
　體積幾何
　　　　　法以圓球徑一尺二寸三歸二因得八
　　　　　寸為圓球内容四面體自尖至每面中
　　　　　心之立垂線自乘得六十四寸二歸三
　　　　　因得九十六寸開平方得九寸七分九
　　　　　釐七豪九絲五忽八㣲有餘即圓球内
　　　　　容四面體之每一邊也乃以四面體之
　　　　　每一邊用等邊三角形求面積法求得
　　　　　每一面積四十一寸五十六分九十二
　　　　　釐一十九豪有餘與自尖至每面中心
　　　　　之立垂線八寸相乘得三百三十二寸
　　　　　五百五十三分七百五十釐有餘三歸
　　　　　之得一百一十寸八百五十一分二百
　　　　　五十釐有餘即圓球内容四面體之積
　　　　　也如圖甲乙圓球徑一尺二寸内容甲
　　　　　丙丁戊四面體甲己與丙庚俱為自尖
　　　　　至每面中心之立垂線相交於辛為四
　　　　　面體之中心亦即圓球之中心甲辛與
　　　　　丙辛俱為圓球半徑甲己壬勾股形與
　　　　　甲庚辛勾股形為同式形(甲己壬勾股/形以甲己自)
　　　　　(尖至底中心立垂線為股己壬一面中/垂線之三分之一為勾甲壬一面中垂)
　　　　　(線為弦甲庚辛勾股形以甲庚一面中/垂線之三分之二為股庚辛四面體中)
　　　　　(心至每面中心之垂線為勾甲辛四面/體自尖至中心立垂線為弦故兩勾股)
　　　　　(形同用一甲角而己角庚角同為直角/其壬角與辛角亦必相等所以為同式)
　　　　　(形/也)己壬為丙壬一面中垂線之三分之
　　　　　一亦為甲壬一面中垂線之三分之一
　　　　　故庚辛亦必為甲辛四面體自尖至中
　　　　　心立垂線之三分之一而甲辛即圓球
　　　　　之半徑故庚辛亦為圓球半徑之三分
　　　　　之一庚辛與辛已等今命甲辛圓球半
　　　　　徑為三分則甲乙圓球全徑為六分以
　　　　　辛己一分與甲辛三分相加則得甲巳
　　　　　四分是甲巳立垂線為甲乙圓球全徑
　　　　　之六分之四即三分之二故以甲乙圓
　　　　　球徑三歸二因即得甲己為四面體自
　　　　　尖至每面中心之立垂線也又四面體
　　　　　之立垂線自乘方為每邊自乘方之三
　　　　　分之二(見前四面/體求積法)故以甲己立垂線自
　　　　　乘二歸三因即得每一邊自乘方積開
　　　　　平方得甲丙為四面體之每一邊也既
　　　　　得一邊則用等邊三角形求面積法求
　　　　　得丙丁戊三角形面積與甲巳立垂線
　　　　　相乘三歸之即得甲丙丁戊四面體之
　　　　　積也
　　　　　又求邊捷法以圓球徑一尺二寸自乘
　　　　　三歸二因得九十六寸開平方亦得九
　　　　　寸七分九釐七豪九絲五忽八㣲有餘
　　　　　為内容四面體之每一邊也蓋四面體
　　　　　之甲巳立垂線既為甲乙圓球徑之三
　　　　　分之二則甲己自乘方必為甲乙自乘
　　　　　方之九分之四而甲己自乘方又為甲
　　　　　丙每邊自乘方之三分之二即六分之
　　　　　四則甲丙每一邊自乘方必為甲乙圓
　　　　　球徑自乘方之九分之六即三分之二
　　　　　故以圓球徑自乘三歸二因開平方亦
　　　　　得四面體之每一邊也如有四面體之
　　　　　一邊求外切圓球徑則先求得自尖至
　　　　　每面中心之立垂線二歸三因即圓球
　　　　　徑或以一邊自乘二歸三因開平方亦
　　　　　即得圓球徑也
　　　　　又用求球内各形之一邊之定率比例
　　　　　以定率之圓球徑一○○○○○○○
　　　　　○為一率圓球内容四面體之一邊八
　　　　　一六四九六五八為二率今所設之圓
　　　　　球徑一尺二寸為三率求得四率九寸
　　　　　七分九釐七豪九絲五忽八㣲有餘即
　　　　　圓球内容四面體之一邊也
　　　　　又用求球内各形之體積之定率比例
　　　　　以定率之圓球徑自乘再乘之正方體
　　　　　積一○○○○○○○○○為一率圓
　　　　　球内容四面體積六四一五○○二九
　　　　　為二率今所設之圓球徑一尺二寸自
　　　　　乘再乘得一千七百二十八寸為三率
　　　　　求得四率一百一十寸八百五十一分
　　　　　二百五十釐有餘即圓球内容四面體
　　　　　之積也
　　　　　又用圓球積之定率比例以定率之圓
　　　　　球積一○○○○○○○○○為一率
　　　　　圓球内容四面體積一二二五一七五
　　　　　三○為二率今所設之圓球徑一尺二
　　　　　寸求得圓球積九百零四寸七百七十
　　　　　八分六百八十四釐有餘為三率求得
　　　　　四率一百一十寸八百五十一分二百
　　　　　四十九釐有餘即圓球内容四面體之
　　　　　積也
設如圓球徑一尺二寸求内容正方體之每一邊及
　體積幾何
　　　　　法以圓球徑一尺二寸自乘得一百四
　　　　　十四寸三歸之得四十八寸開平方得
　　　　　六寸九分二釐八豪二絲零三㣲有餘
　　　　　即圓球内容正方體之每一邊以一邊
　　　　　自乘再乘得三百三十二寸五百五十
　　　　　三分七百四十四釐有餘即圓球内容
　　　　　正方體之積也如圖甲乙圓球徑一尺
　　　　　二寸内容甲丙丁乙戊己庚正方體試
　　　　　以丙丁一邊為股丁乙一邊為勾求得
　　　　　丙乙弦即每一面之對角斜線勾與股
　　　　　既相等則丙乙每一面對角斜線自乘
　　　　　方為丙丁或丁乙每邊自乘方之二倍
　　　　　矣又試以丙乙對角斜線為股甲丙一
　　　　　邊為勾求得甲乙弦即圓球徑則甲乙
　　　　　圓球徑自乘方又為甲丙類每邊自乘
　　　　　方之三倍矣故以圓球徑自乘三歸即
　　　　　得每邊自乘之積開平方即得圓球内
　　　　　容正方體之一邊以一邊自乘再乘即
　　　　　得圓球内容正方體之積也如有正方
　　　　　體之一邊求外切圓球徑則以一邊自
　　　　　乘三因之開平方即得圓球徑也
　　　　　又用求球内各形之一邊之定率比例
　　　　　以定率之圓球徑一○○○○○○○
　　　　　○為一率圓球内容正方體之一邊五
　　　　　七七三五○二六為二率今所設之圓
　　　　　球徑一尺二寸為三率求得四率六寸
　　　　　九分二釐八豪二絲零三㣲有餘即圓
　　　　　球内容正方體之一邊也
　　　　　又用求球内各形之體積之定率比例
　　　　　以定率之圓球徑自乘再乘之正方體
　　　　　積一○○○○○○○○○為一率圓
　　　　　球内容正方體積一九二四五○○八
　　　　　六為二率今所設之圓球徑一尺二寸
　　　　　自乘再乘得一千七百二十八寸為三
　　　　　率求得四率三百三十二寸五百五十
　　　　　三分七百四十八釐有餘即圓球内容
　　　　　正方體之積也
　　　　　又用圓球積之定率比例以定率之圓
　　　　　球積一○○○○○○○○○為一率
　　　　　圓球内容正方體積三六七五五二五
　　　　　九○為二率今所設之圓球徑一尺二
　　　　　寸求得圓球積九百零四寸七百七十
　　　　　八分六百八十四釐有餘為三率求得
　　　　　四率三百三十二寸五百五十三分七
　　　　　百四十八釐有餘即圓球内容正方體
　　　　　之積也
設如圓球徑一尺二寸求内容八面體之每一邊及
　體積幾何
　　　　　法以圓球徑一尺二寸自乘得一尺四
　　　　　十四寸折半得七十二寸開平方得八
　　　　　寸四分八釐五豪二絲八忽一㣲有餘
　　　　　即圓球内容八面體之每一邊也乃以
　　　　　八面體之每一邊自乘得七十二寸以
　　　　　球徑一尺二寸再乘得八百六十四寸
　　　　　三歸之得二百八十八寸即圓球内容
　　　　　八面體之積也如圖甲乙圓球徑一尺
　　　　　二寸内容甲丙乙丁戊己八面體自正
　　　　　中對四角平分截之則成甲丙己丁戊
　　　　　乙丁戊丙己二尖方體甲乙圓球徑為
　　　　　二尖方體之共髙即甲丙乙丁正方面
　　　　　之對角斜線試以甲丙一邊為股乙丙
　　　　　一邊為勾則甲乙球徑為弦勾與股既
　　　　　相等則甲乙自乘方為甲丙自乘方之
　　　　　二倍故以甲乙球徑自乘折半開方即
　　　　　得甲丙為内容八面體之一邊以戊丙
　　　　　一邊自乘得戊丙己丁二尖方體之共
　　　　　底面積以甲乙共髙再乘三歸之得二
　　　　　尖方體積即八面體之總積也如有八
　　　　　面體之一邊求外切圓球徑則以一邊
　　　　　自乘加倍開平方得對角斜線即圓球
　　　　　徑也
　　　　　又用求球内各形之一邊之定率比例
　　　　　以定率之圓球徑一○○○○○○○
　　　　　○為一率圓球内容八面體之一邊七
　　　　　○七一○六七八為二率今所設之圓
　　　　　球徑一尺二寸為三率求得四率八寸
　　　　　四分八釐五豪二絲八忽一㣲有餘即
　　　　　圓球内容八面體之一邊也
　　　　　又用求球内各形之體積之定率比例
　　　　　以定率之圓球徑自乘再乘之正方體
　　　　　積一○○○○○○○○○為一率圓
　　　　　球内容八面體積一六六六六六六六
　　　　　六為二率今所設之圓球徑一尺二寸
　　　　　自乘再乘得一千七百二十八寸為三
　　　　　率求得四率二百八十八寸即圓球内
　　　　　容八面體之積也
　　　　　又用圓球積之定率比例以定率之圓
　　　　　球積一○○○○○○○○○為一率
　　　　　圓球内容八面體積三一八三○九八
　　　　　八五為二率今所設之圓球徑一尺二
　　　　　寸求得圓球積九百零四寸七百七十
　　　　　八分六百八十四釐有餘為三率求得
　　　　　四率二百八十七寸九百九十九分九
　　　　　百九十八釐有餘即圓球内容八面體
　　　　　之積也
設如圓球徑一尺二寸求内容十二面體之每一邊
　及體積幾何
　　　　　法以理分中末線之全分一○○○○
　　　　　○○○○為股小分三八一九六六○
　　　　　一為勾求得弦一○七○四六六二六
　　　　　為一率小分三八一九六六○一為二
　　　　　率今所設之圓球徑一尺二寸為三率
　　　　　求得四率四寸二分八釐一豪八絲六
　　　　　忽五㣲有餘即圓球内容十二面體之
　　　　　每一邊也乃以十二面體之每一邊用
　　　　　五等邊形求面積法求得每一面積三
　　　　　十一寸五十四分三十八釐五十七豪
　　　　　有餘又用五等邊形求外切圜徑法求
　　　　　得半徑(即分/角線)三寸六分四釐二豪三絲
　　　　　七忽一㣲有餘為勾圓球半徑六寸為
　　　　　弦求得股四寸七分六釐七豪九絲二
　　　　　忽七㣲有餘為自圓球中心至每一面
　　　　　中心之立垂線與每一面積三十一寸
　　　　　五十四分三十八釐五十七豪相乘得
　　　　　一百五十寸三百九十八分八百零七
　　　　　釐有餘三歸之得五十寸一百三十二
　　　　　分九百三十五釐為一五角尖體積十
　　　　　二因之得六百零一寸五百九十五分
　　　　　二百二十釐有餘即圓球内容十二面
　　　　　體之總積也如圖甲乙圓球徑一尺二
　　　　　寸内容甲丙丁戊己十二面體自正中
　　　　　平分截之則成十等邊面形其所截之
　　　　　處皆正當每邊之一半故其所截之庚
　　　　　辛等線亦為甲丙兩角相對斜線之一
　　　　　半而為十等邊形之一邊試自十二面
　　　　　體之甲卯一邊正中至中心辰作庚辰
　　　　　垂線即為所截十等邊形外切圜之半
　　　　　徑與甲庚每邊之半甲辰圓球半徑共
　　　　　成甲庚辰勾股形庚辰為股甲庚為勾
　　　　　甲辰為弦庚辰即如理分中末線之全
　　　　　分甲庚即如理分中末線之小分何以
　　　　　知之蓋十二面體每面之壬子兩角相
　　　　　對斜線(與甲/丙等)為全分則子丑一邊(與甲/卯等)
　　　　　為大分若以壬子兩角相對斜線為大
　　　　　分則子丑一邊為小分兩角相對斜線
　　　　　之一半庚辛為大分則每邊之半甲庚
　　　　　即為小分矣又庚辰中心至每邊正中
　　　　　之垂線既為十等邊形外切圜之半徑
　　　　　而庚辛為十等邊形之一邊則庚辛為
　　　　　大分而庚辰必為全分矣因庚辰全分
　　　　　為股甲庚小分為勾而甲辰圓球半徑
　　　　　為弦故以理分中末線之全分為股小
　　　　　分為勾求得弦與小分之比同於甲辰
　　　　　半徑與甲庚半邊之比即同於今所設
　　　　　之甲乙全徑與甲卯全邊之比也既得
　　　　　一邊則用五等邊形求面積法求得壬
　　　　　癸子丑寅五等邊形面積又求得巳癸
　　　　　五等邊形外切圜半徑(即分/角線)乃以辰癸
　　　　　圓球半徑為弦(與辰/甲等)已癸分角線為勾
　　　　　求得辰巳股即圓球中心至内容十二
　　　　　面體每面中心之立垂線與壬癸子丑
　　　　　寅五等邊形面積相乘三歸之得辰壬
　　　　　癸子丑寅一五角尖體積十二因之即
　　　　　得圓球内容十二面體之總積也如有
　　　　　十二面體之每一邊求外切圓球徑則
　　　　　先求得自中心至每邊正中之垂線為
　　　　　股半邊為勾求得弦倍之即圓球全徑
　　　　　也
　　　　　又求邊法用求圓球内容正方體之一
　　　　　邊法以圓球徑一尺二寸自乘得一百
　　　　　四十四寸三歸之得四十八寸開平方
　　　　　得六寸九分二釐八豪二絲零三㣲有
　　　　　餘為圓球内容十二面體每一面兩角
　　　　　相對斜線乃以理分中末線之全分一
　　　　　○○○○○○○○為一率大分六一
　　　　　八○三三九九為二率每一面兩角相
　　　　　對斜線六寸九分二釐八豪二絲零三
　　　　　㣲為三率求得四率四寸二分八釐一
　　　　　豪八絲六忽四㣲有餘即圓球内容十
　　　　　二面體之每一邊也如圖甲乙圓球徑
　　　　　一尺二寸内容甲丙丁戊己十二面體
　　　　　試於每一面各作一斜線相連則十二
　　　　　斜線之二十四端合為八角遂成正方
　　　　　體形其十二面之十二斜線即正方體
　　　　　之十二邊其八角即正方體之八角皆
　　　　　切於圓球之面故用求球内容正方體
　　　　　法求得正方體之一邊即十二面體每
　　　　　一面兩角相對之斜線既得斜線則以
　　　　　理分中末線之全分與大分之比即同
　　　　　於兩角相對之斜線與每一邊之比而
　　　　　得十二面體之每一邊也如有十二面
　　　　　體之每一邊求外切圓球徑則先求得
　　　　　每面兩角相對斜線為正方體之一邊
　　　　　用正方體求外切圓球徑之法亦即得
　　　　　圓球徑矣
　　　　　又用求球内各形之一邊之定率比例
　　　　　以定率之圓球徑一○○○○○○○
　　　　　○為一率圓球内容十二面體之一邊
　　　　　三五六八二二○九為二率今所設之
　　　　　圓球徑一尺二寸為三率求得四率四
　　　　　寸二分八釐一豪八絲六忽五㣲有餘
　　　　　即圓球内容十二面體之一邊也
　　　　　又用求球内各形之體積之定率比例
　　　　　以定率之圓球徑自乘再乘之正方體
　　　　　積一○○○○○○○○○為一率圓
　　　　　球内容十二面體積三四八一四五四
　　　　　八二為二率今所設之圓球徑一尺二
　　　　　寸自乘再乘得一千七百二十八寸為
　　　　　三率求得四率六百零一寸五百九十
　　　　　五分三百九十二釐有餘即圓球内容
　　　　　十二面體之積也
　　　　　又用圓球積之定率比例以定率之圓
　　　　　球積一○○○○○○○○○為一率
　　　　　圓球内容十二面體積六六四九○八
　　　　　八九一為二率今所設之圓球徑一尺
　　　　　二寸求得圓球積九百零四寸七百七
　　　　　十八分六百八十四釐有餘為三率求
　　　　　得四率六百零一寸五百九十五分三
　　　　　百九十一釐有餘即圓球内容十二面
　　　　　體之積也
設如圓球徑一尺二寸求内容二十面體之每一邊
　及體積幾何
　　　　　法以理分中末線之全分一○○○○
　　　　　○○○○為股大分六一八○三三九
　　　　　九為勾求得弦一一七五五七○五○
　　　　　為一率大分六一八○三三九九為二
　　　　　率今所設之圓球徑一尺二寸為三率
　　　　　求得四率六寸三分零八豪七絲七忽
　　　　　三㣲有餘即圓球内容二十面體之每
　　　　　一邊也乃以二十面體之每一邊用等
　　　　　邊三角形求面積法求得每一面積一
　　　　　十七寸二十三分四十一釐七十豪有
　　　　　餘又用三等邊形求外切圜徑法求得
　　　　　半徑(即分/角線)三寸六分四釐二豪三絲七
　　　　　忽一㣲有餘為勾圓球半徑六寸為弦
　　　　　求得股四寸七分六釐七豪九絲二忽
　　　　　七㣲有餘為自圓球中心至每一面中
　　　　　心之立垂線與每一面積一十七寸二
　　　　　十三分四十一釐七十豪有餘相乘得
　　　　　八十二寸一百七十一分二百六十四
　　　　　釐有餘三歸之得二十七寸三百九十
　　　　　分四百二十一釐有餘為一三角尖體
　　　　　積二十因之得五百四十七寸八百零
　　　　　八分四百二十釐有餘即圓球内容二
　　　　　十面體之總積也如圖甲乙圓球徑一
　　　　　尺二寸内容甲丙丁戊己二十面體自
　　　　　正中平分截之則成十等邊面形其所
　　　　　截之處皆正當每邊之一半故其所截
　　　　　之庚辛等線亦為甲丙每邊之一半而
　　　　　為十等邊形之一邊試自二十面體之
　　　　　甲癸一邊正中至中心壬作庚壬垂線
　　　　　即為所截十等邊形外切圜之半徑與
　　　　　甲庚每邊之半甲壬圓球半徑共成甲
　　　　　庚壬勾股形庚壬為股甲庚為勾甲壬
　　　　　為弦庚壬即如理分中末線之全分甲
　　　　　庚即如理分中末線之大分何以知之
　　　　　蓋庚壬中心至每邊正中之斜線既為
　　　　　十等邊形外切圜之半徑庚辛既為十
　　　　　等邊形之一邊則庚辛為大分庚壬必
　　　　　為全分庚辛為每邊之半甲庚亦為每
　　　　　邊之半則甲庚亦即為大分矣因庚壬
　　　　　全分為股甲庚大分為勾甲壬圓球半
　　　　　徑為弦故以理分中末線之全分為股
　　　　　大分為勾求得弦與大分之比同於甲
　　　　　壬半徑與甲庚半邊之比即同於今所
　　　　　設之甲乙圓球全徑與甲癸全邊之比
　　　　　也又圖子丑圓球内容子丙寅丑卯已
　　　　　二十面體自丙已二處横截之則所截
　　　　　之面成圓内容甲丙丁戊己五等邊面
　　　　　形試自二十面體之巳角至寅角作已
　　　　　寅全徑線則成巳丙寅勾股形巳丙為
　　　　　股丙寅為勾已寅為弦以甲丙丁戊己
　　　　　五等邊面形言之則巳丙股為兩角相
　　　　　對斜線即如理分中末線之全分丙寅
　　　　　勾與丙丁一邊同即如理分中末線之
　　　　　大分今己丙全分既為股丙寅大分既
　　　　　為勾巳寅與子丑同為圓球徑既為弦
　　　　　故以理分中末線之全分為股大分為
　　　　　勾求得弦與大分之比即同於今所設
　　　　　之子丑全徑與丙寅一邊之比也既得
　　　　　一邊則用三等邊形求面積法求得辰
　　　　　已午三等邊形面積又求得未巳三等
　　　　　邊形外切圜半徑即分角線乃以壬巳
　　　　　圓球半徑(與甲/壬等)為弦未巳分角線為勾
　　　　　求得壬未股即圓球中心至内容二十
　　　　　面體每面中心之立垂線與辰巳午三
　　　　　等邊形面積相乘三歸之得壬辰巳午
　　　　　一三角尖體積二十因之即得圓球内
　　　　　容二十面體之積也如有二十面體之
　　　　　一邊求外切圓球徑則先求得自中心
　　　　　至每邊正中之垂線為股半邊為勾求
　　　　　得弦倍之即圓球全徑也
　　　　　又用求球内各形之一邊之定率比例
　　　　　以定率之圓球徑一○○○○○○○
　　　　　○為一率圓球内容二十面體之一邊
　　　　　五二五七三一一一為二率今所設之
　　　　　圓球徑一尺二寸為三率求得四率六
　　　　　寸三分零八豪七絲七忽三㣲有餘即
　　　　　圓球内容二十面體之一邊也
　　　　　又用求球内各形之體積之定率比例
　　　　　以定率之圓球徑自乘再乘之正方體
　　　　　積一○○○○○○○○○為一率圓
　　　　　球内容二十面體積三一七○一八八
　　　　　三三為二率今所設之圓球徑一尺二
　　　　　寸自乘再乘得一千七百二十八寸為
　　　　　三率求得四率五百四十七寸八百零
　　　　　八分五百四十三釐有餘即圓球内容
　　　　　二十面體之積也
　　　　　又用圓球積之定率比例以定率之圓
　　　　　球積一○○○○○○○○○為一率
　　　　　圓球内容二十面體積六○五四六一
　　　　　三七二為二率今所設之圓球徑一尺
　　　　　二寸求得圓球積九百零四寸七百七
　　　　　十八分六百八十四釐有餘為三率求
　　　　　得四率五百四十七寸八百零八分五
　　　　　百四十三釐有餘即圓球内容二十面
　　　　　體之積也
　　球外切各等面體
設如圓球徑一尺二寸求外切四面體之每一邊及
　體積幾何
　　　　　法以圓球徑一尺二寸倍之得二尺四
　　　　　寸為圓球外切四面體自尖至每面中
　　　　　心之立垂線自乘得五尺七十六寸二
　　　　　歸三因得八尺六十四寸開平方得二
　　　　　尺九寸三分九釐三豪八絲七忽六㣲
　　　　　有餘即圓球外切四面體之每一邊也
　　　　　乃以四面體之每一邊用等邊三角形
　　　　　求面積法求得每一面積三尺七十四
　　　　　寸一十二分二十九釐七十二豪有餘
　　　　　與自尖至每面中心之立垂線二尺四
　　　　　寸相乘三歸之得二尺九百九十二寸
　　　　　九百八十三分七百七十六釐有餘即
　　　　　圓球外切四面體之積也如圖甲乙圓
　　　　　球徑一尺二寸外切丙丁戊己四面體
　　　　　丙乙與丁庚俱為自尖至每面中心之
　　　　　立垂線相交於辛為四面體之中心亦
　　　　　即圓球之中心辛乙與辛庚俱為圓球
　　　　　半徑丙乙壬勾股形與丙庚辛勾股形
　　　　　為同式形(丙乙壬勾股形以丙乙自尖/至底中心立垂線為股乙壬)
　　　　　(一面中垂線之三分之一為勾丙壬一/面中垂線為弦丙庚辛勾股形以丙庚)
　　　　　(一面中垂線之三分之二為股庚辛圓/球半徑為勾丙辛四面體自尖至中心)
　　　　　(立垂線為弦故兩勾股形同用一丙角/而乙角庚角同為直角其壬角與辛角)
　　　　　(亦必相等所/以為同式形)乙壬為丁壬一面中垂線
　　　　　之三分之一亦為丙壬一面中垂線之
　　　　　三分之一故庚辛亦必為丙辛四面體
　　　　　自尖至中心立垂線之三分之一而庚
　　　　　辛為圓球半徑與甲辛等甲辛既為丙
　　　　　辛之三分之一則丙甲即為丙辛之三
　　　　　分之二與甲乙全徑等故以甲乙圓球
　　　　　徑倍之得丙乙為四面體自尖至每面
　　　　　中心之立垂線也又四面體之立垂線
　　　　　自乘方為每一邊自乘方之三分之二
　　　　　(見前四面/體求積法)故以丙乙立垂線自乘二歸
　　　　　三因得每一邊自乘方積開平方得丙
　　　　　丁為四面體之每一邊也既得一邊則
　　　　　用等邊三角形求面積法求得丁戊己
　　　　　三角形面積與丙乙立垂線相乘三歸
　　　　　之即得丙丁戊己四面體之積也如有
　　　　　四面體之一邊求内容圓球徑則先求
　　　　　得自尖至每面中心之立垂線折半即
　　　　　内容圓球徑也
　　　　　又用求球外各形之一邊之定率比例
　　　　　以定率之圓球徑一○○○○○○○
　　　　　○為一率球外切四面體之一邊二四
　　　　　四九四八九七四為二率今所設之圓
　　　　　球徑一尺二寸為三率求得四率二尺
　　　　　九寸三分九釐三豪八絲七忽六㣲有
　　　　　餘即圓球外切四面體之一邊也
　　　　　又用求球外各形之體積之定率比例
　　　　　以定率之圓球徑自乘再乘之正方體
　　　　　積一○○○○○○○○○為一率球
　　　　　外切四面體積一七三二○五○八○
　　　　　七為二率今所設之圓球徑一尺二寸
　　　　　自乘再乘得一尺七百二十八寸為三
　　　　　率求得四率二尺九百九十二寸九百
　　　　　八十三分七百九十四釐有餘即圓球
　　　　　外切四面體之積也
　　　　　又用圓球積之定率比例以定率之圓
　　　　　球積一○○○○○○○○○為一率
　　　　　圓球外切四面體積三三○七九七三
　　　　　三七二為二率今所設之圓球徑一尺
　　　　　二寸求得圓球積九百零四寸七百七
　　　　　十八分六百八十四釐有餘為三率求
　　　　　得四率二尺九百九十二寸九百八十
　　　　　三分七百九十四釐有餘即圓球外切
　　　　　四面體之積也
設如圓球徑一尺二寸求外切正方體之每一邊及
　體積幾何
　　　　　法因圓球徑一尺二寸即外切正方體
　　　　　之每一邊自乘再乘得一尺七百二十
　　　　　八寸即外切正方體積故他法皆不設
　　　　　止存此題以備一體焉
設如圓球徑一尺二寸求外切八面體之每一邊及
　體積幾何
　　　　　法以圓球徑一尺二寸折半得六寸為
　　　　　圓球外切八面體中心至每面中心之
　　　　　立垂線自乘得三十六寸六因之得二
　　　　　百一十六寸開平方得一尺四寸六分
　　　　　九釐六豪九絲三忽八㣲有餘即圓球
　　　　　外切八面體之每一邊也乃以八面體
　　　　　之每一邊用等邊三角形求面積法求
　　　　　得每一面積九十三寸五十三分零七
　　　　　釐四十三豪有餘與圓球半徑六寸相
　　　　　乘三歸之得一百八十七寸零六十一
　　　　　分四百八十六釐有餘為一三角尖體
　　　　　積八因之得一尺四百九十六寸四百
　　　　　九十一分八百八十八釐有餘即圓球
　　　　　外切八面體之總積也如圖甲乙圓球
　　　　　徑一尺二寸外切丙丁戊己庚辛八面
　　　　　體自丁辛己庚四角平分之則成丙丁
　　　　　辛己庚戊己庚丁辛二尖方體將二尖
　　　　　方體自尖依各稜直剖之則又得子丙
　　　　　丁庚類八三角尖體圓球之外面皆切
　　　　　於各面之中心圓球之半徑即外切八
　　　　　面體中心至每一面中心之立垂線試
　　　　　自丙角至丁庚邊正中壬作丙壬一面
　　　　　中垂線又自八面體中心子至丙丁庚
　　　　　面中心癸作子癸立垂線復自八面體
　　　　　中心子至丁庚邊正中壬作子壬線遂
　　　　　成壬癸子勾股形此形以子癸立垂線
　　　　　(即圓球/半徑)為股丙壬一面中垂線之三分
　　　　　之一癸壬為勾八面體中心至每邊正
　　　　　中斜線子壬為弦(子壬即八面體每邊/之一半蓋壬丑與庚)
　　　　　(己平行其度相等折半/於子故為每邊之半)夫癸壬既為丙
　　　　　壬一面中垂線之三分之一則癸壬自
　　　　　乘方必為丙壬一面中垂線自乘方之
　　　　　九分之一而丙壬一面中垂線自乘方
　　　　　原為丙丁每邊自乘方之十二分之九
　　　　　則癸壬自乘方必為丙丁每邊自乘方
　　　　　之十二分之一又子壬既為每邊之半
　　　　　則其自乘方必為每邊自乘方之四分
　　　　　之一今命為十二分之三癸壬勾自乘
　　　　　方既為每邊自乘方十二分之一子壬
　　　　　弦自乘方又為每邊自乘方十二分之
　　　　　三則子癸股自乘方必為每邊自乘方
　　　　　十二分之二即六分之一故以子癸圓
　　　　　球半徑自乘六因之得每邊自乘方積
　　　　　開平方得八面體之每一邊也既得每
　　　　　一邊則用等邊三角形求面積法求得
　　　　　丙丁庚一面積與子癸圓球半徑相乘
　　　　　三歸之得子丙丁庚一三角尖體積八
　　　　　因之即得丙丁戊己庚辛八面體之總
　　　　　積也如有八面體之一邊求内容圓球
　　　　　徑則求得自中心至每一面中心之立
　　　　　垂線即内容圓球之半徑也
　　　　　又用求球外各形之一邊之定率比例
　　　　　以定率之圓球徑一○○○○○○○
　　　　　○為一率圓球外切八面體之一邊一
　　　　　二二四七四四八七為二率今所設之
　　　　　圓球徑一尺二寸為三率求得四率一
　　　　　尺四寸六分九釐六豪九絲三忽八㣲
　　　　　有餘即圓球外切八面體之一邊也
　　　　　又用求球外各形之體積之定率比例
　　　　　以定率之圓球徑自乘再乘之正方體
　　　　　積一○○○○○○○○○為一率圓
　　　　　球外切八面體積八六六○二五四○
　　　　　三為二率今所設之圓球徑一尺二寸
　　　　　自乘再乘得一尺七百二十八寸為三
　　　　　率求得四率一尺四百九十六寸四百
　　　　　九十一分八百九十六釐有餘即圓球
　　　　　外切八面體之積也
　　　　　又用圓球積之定率比例以定率之圓
　　　　　球積一○○○○○○○○○為一率
　　　　　圓球外切八面體積一六五三九八六
　　　　　六八六為二率今所設之圓球徑一尺
　　　　　二寸求得圓球積九百零四寸七百七
　　　　　十八分六百八十四釐有餘為三率求
　　　　　得四率一尺四百九十六寸四百九十
　　　　　一分八百九十七釐有餘即圓球外切
　　　　　八面體之積也
設如圓球徑一尺二寸求外切十二面體之每一邊
　及體積幾何
　　　　　法以理分中末線之全分一○○○○
　　　　　○○○○為一率大分六一八○三三
　　　　　九九為二率今所設之圓球徑一尺二
　　　　　寸折半得六寸為三率求得四率三寸
　　　　　七分零八豪二絲零三㣲有餘為圓球
　　　　　外切十二面體每一面中心至邊之垂
　　　　　線又以全分一○○○○○○○○為
　　　　　一率倍小分七六三九三二○二為二
　　　　　率今所設之圓球半徑六寸為三率求
　　　　　得四率四寸五分八釐三豪五絲九忽
　　　　　二㣲有餘為每一面中心至角之分角
　　　　　線乃以每一面之分角線為弦每一面
　　　　　中心至邊之垂線為股求得勾二寸六
　　　　　分九釐四豪一絲六忽八㣲有餘倍之
　　　　　得五寸三分八釐八豪三絲三忽六㣲
　　　　　有餘即圓球外切十二面體之每一邊
　　　　　也乃以十二面體之每一邊與每一面
　　　　　中心至邊之垂線相乘得數折半五因
　　　　　之得四十九寸九十五分二十六釐零
　　　　　九豪有餘為圓球外切十二面體之每
　　　　　一面之積與圓球半徑六寸相乘三歸
　　　　　之得九十九寸九百零五分二百一十
　　　　　八釐有餘為每一五角尖體積十二因
　　　　　之得一尺一百九十八寸八百六十二
　　　　　分六百一十六釐有餘即圓球外切十
　　　　　二面體之總積也蓋圓球外切十二面
　　　　　體其圓球之外面皆切於各面之中心
　　　　　圓球之半徑即外切十二面體中心至
　　　　　每一面中心之立垂線以圓球半徑為
　　　　　理分中末線之全分則外切十二面體
　　　　　之每一面中心至邊之垂線(即五等邊/形内容圜)
　　　　　(半/徑)為大分每一面中心至角之分角線
　　　　　(即五等邊形/外切圓半徑)為倍小分如甲乙圓球徑
　　　　　一尺二寸外切丙丁戊己庚十二面體
　　　　　按其一面中垂線平分剖之則成丙辛
　　　　　壬癸子丑不等邊六角形丙辛與子癸
　　　　　皆十二面體之每一邊辛壬壬癸子丑
　　　　　丑丙皆為十二面體之每一面自一角
　　　　　至對邊之中垂線寅丑與寅卯皆為十
　　　　　二面體中心至每邊正中之垂線寅辰
　　　　　為十二面體中心至每面中心之立垂
　　　　　線即圓球半徑辰丑為每面中心至邊
　　　　　之垂線辰丙為每面中心至角之分角
　　　　　線今以寅辰為全分則辰丑為大分辰
　　　　　丙為倍小分何以知之寅卯既為十二
　　　　　面體中心至每邊正中之垂線平分丙
　　　　　辛邊於卯故丙卯為每邊之半寅卯為
　　　　　全分則丙卯為小分(蓋十二面體中心/至每邊正中之垂)
　　　　　(線為全分則其每一面兩角相對斜線/之一半為大分而毎邊之半即為小分)
　　　　　(見球内容十/二面體法)試依寅卯全分度作丑巳
　　　　　卯寅正方形則丑巳與已卯亦皆為全
　　　　　分巳卯既為全分而丙卯又為小分則
　　　　　巳丙即為大分丑已丙勾股形與寅辰
　　　　　丑勾股形為同式形(寅辰丑勾股形之/丑角與寅角併之)
　　　　　(共九十度而寅長丑勾股形之丑角與/丑已丙勾股形之丑角併之亦共九十)
　　　　　(度故此二勾股形之已丑丙角與丑寅/辰角為相等辰角與巳角又同為直角)
　　　　　(其餘一角亦必/等故為同式形)丑已丙勾股形之丑巳
　　　　　股為全分則己丙勾為大分寅辰丑勾
　　　　　股形之寅辰股為全分則辰丑勾亦即
　　　　　為大分故以寅辰圓球半徑與辰丑每
　　　　　面中心至邊之垂線之比即同於理分
　　　　　中末線之全分與大分之比也又凡五
　　　　　等邊形自心至邊之垂線為大分則自
　　　　　心至角之分角線即為倍小分如丙午
　　　　　未申酉五等邊形其辰丑垂線為大分
　　　　　則辰申分角線為倍小分何以知之蓋
　　　　　丙未兩角相對斜線為全分則未甲一
　　　　　邊為大分而酉未與丙申兩兩角相對
　　　　　斜線相交所截戌申一段即為小分成
　　　　　連比例三率故丙戌與戌未亦皆為大
　　　　　分與未申等試自戌至亥作戌亥垂線
　　　　　平分丙未兩角相對斜線於亥則成丙
　　　　　亥戌勾股形與辰丑申勾股形為同式
　　　　　形(辰丑申勾股形之辰角當丑申半邊/所對之弧為未申邊所對之弧之一)
　　　　　(半故辰丑申勾股形之辰角與丙戌亥/勾股形之丙角等丑角與亥角又同為)
　　　　　(直角其餘一角亦/必等故為同式形)夫丙未為全分則丙
　　　　　戌為大分丙未為大分則丙戌為小分
　　　　　若以丙未之半丙亥為大分則丙戌即
　　　　　為倍小分故以辰丑垂線為大分則辰
　　　　　申分角線亦即為倍小分今圓球半徑
　　　　　與每面中心至邊之垂線之比既同於
　　　　　全分與大分之比則圓球半徑與每面
　　　　　分角線之比亦即同於全分與倍小分
　　　　　之比也既得辰丑垂線又得辰申分角
　　　　　線則用股弦求勾法求得丑申勾倍之
　　　　　得未申即圓球外切十二面體之每一
　　　　　邊既得每一邊又得每面中心至邊之
　　　　　垂線則以辰丑每面中心至邊之垂線
　　　　　與未申一邊相乘折半五因之得丙午
　　　　　未申酉五等邊形面積與寅辰圓球半
　　　　　徑相乘三歸之得寅丙午未申酉一五
　　　　　角尖體積十二因之即得丙丁戊己庚
　　　　　十二面體之總積也如有十二面體之
　　　　　一邊求内容圓球徑則求得十二面體
　　　　　中心至每面中心之立垂線即内容圓
　　　　　球之半徑也
　　　　　又用求球外各形之一邊之定率比例
　　　　　以定率之圓球徑一○○○○○○○
　　　　　○為一率圓球外切十二面體之每一
　　　　　邊四四九○二七九七為二率今所設
　　　　　之圓球徑一尺二寸為三率求得四率
　　　　　五寸三分八釐八豪三絲三忽五㣲有
　　　　　餘即圓球外切十二面體之一邊也
　　　　　又用求球外各形之體積之定率比例
　　　　　以定率之圓球徑自乘再乘之正方體
　　　　　積一○○○○○○○○○為一率圓
　　　　　球外切十二面體積六九三七八六三
　　　　　六七為二率今所設之圓球徑一尺二
　　　　　寸自乘再乘得一尺七百二十八寸為
　　　　　三率求得四率一尺一百九十八寸八
　　　　　百六十二分八百四十釐有餘即圓球
　　　　　外切十二面禮之積也
　　　　　又用圓球積之定率比例以定率之圓
　　　　　球積一○○○○○○○○○為一率
　　　　　圓球外切十二面體積一三二五○三
　　　　　四三五八為二率今所設之圓球徑一
　　　　　尺二寸求得圓球積九百零四寸七百
　　　　　七十八分六百八十四釐有餘為三率
　　　　　求得四率一尺一百九十八寸八百六
　　　　　十二分八百四十二釐有餘即圓球外
　　　　　切十二面體之積也
設如圓球徑一尺二寸求外切二十面體之每一邊
　及體積幾何
　　　　　法以理分中末線之全分一○○○○
　　　　　○○○○為一率小分三八一九六六
　　　　　○一為二率今所設之圓球徑一尺二
　　　　　寸折半得六寸為三率求得四率二寸
　　　　　二分九釐一豪七絲九忽六㣲有餘為
　　　　　圓球外切二十面體每一面中心至邊
　　　　　之垂線三因之得六寸八分七釐五豪
　　　　　三絲八忽八㣲有餘為每一面自一角
　　　　　至對邊之中垂線自乘三歸四因開平
　　　　　方得七寸九分三釐九豪零一忽四㣲
　　　　　有餘即圓球外切二十面體之每一邊
　　　　　也乃以二十面體之每一邊用等邊三
　　　　　角形求面積法求得每一面積二十七
　　　　　寸二十九分一十九釐有餘與圓球半
　　　　　徑六寸相乘三歸之得五十四寸五百
　　　　　八十三分八百釐有餘為一三角尖體
　　　　　積二十因之得一尺九十一寸六百七
　　　　　十六分有餘即圓球外切二十面體之
　　　　　總積也蓋圓球外切二十面體其圓球
　　　　　之外面皆切於各面之中心圓球之半
　　　　　徑即外切二十面體中心至每一面中
　　　　　心之立垂線以圓球半徑為理分中末
　　　　　線之全分則外切二十面體之每一面
　　　　　中心至邊之垂線(即三等邊形/内容圜半徑)為小分
　　　　　每一面中心至角之分角線(即三等邊/形外切圜)
　　　　　(半/徑)為倍小分其每一面自一角至對邊
　　　　　之中垂線為三小分如甲乙圓球徑一
　　　　　尺二寸外切丙丁戊己庚二十面體按
　　　　　其一面中垂線平分剖之則成丙辛壬
　　　　　癸子丑不等邊六角形丙辛與癸子皆
　　　　　二十面體之每一邊丑丙辛壬壬癸子
　　　　　丑皆為二十面體之每一面自一角至
　　　　　對邊之中垂線寅丑與寅卯皆為二十
　　　　　面體中心至每邊正中之垂線寅辰為
　　　　　二十面體中心至每面中心之立垂線
　　　　　即圓球半徑辰丑為每面中心至邊之
　　　　　垂線辰丙為每面中心至角之分角線
　　　　　今以寅辰為全分則辰丑為小分辰丙
　　　　　為倍小分丙丑即為三小分也何以知
　　　　　之寅卯既為二十面體中心至每邊正
　　　　　中之垂線平分丙辛邊於卯故丙卯為
　　　　　每邊之半寅卯為全分則丙卯為大分
　　　　　(蓋二十面體中心至毎邊正中之垂線/為全分則每邊之半為大分見球内容)
　　　　　(二十面/體法)試依寅卯全分度作已卯寅丑
　　　　　正方形則丑巳與已卯亦皆為全分已
　　　　　卯既為全分而丙卯又為大分則已丙
　　　　　即為小分丑巳丙勾股形與寅辰丑勾
　　　　　股形為同式形丑已丙勾股形之丑巳
　　　　　股為全分則巳丙勾為小分寅辰丑勾
　　　　　股形之寅辰股為全分則辰丑勾為小
　　　　　分故以寅辰圓球半徑與辰丑每面中
　　　　　心至邊之垂線之比即同於理分中末
　　　　　線之全分與小分之比也既得辰丑每
　　　　　面中心至邊之垂線則以三因之即得
　　　　　丙丑每面自一角至對邊之中垂線而
　　　　　每面自一角至對邊之中垂線自乘方
　　　　　為每邊自乘方之四分之三故以所得
　　　　　丙丑每面自一角至對邊之中垂線自
　　　　　乘三歸四因開平方即得午未為圓球
　　　　　外切二十面體之每一邊既得午未一
　　　　　邊與丙丑每面自一角至對邊之中垂
　　　　　線相乘折半得丙午未一三角形面積
　　　　　與寅辰圓球半徑相乘三歸之得寅丙
　　　　　午未一三角尖體積二十因之即得丙
　　　　　丁戊己庚二十面體之總積也如有二
　　　　　十面體之每一邊求内容圓球徑則求
　　　　　得二十面體中心至每面中心之立垂
　　　　　線即内容圓球之半徑也
　　　　　又用求球外各形之一邊之定率比例
　　　　　以定率之圓球徑○○○○○○○
　　　　　○為一率圓球外切二十面體之每一
　　　　　邊六六一五八四五三為二率今所設
　　　　　之圓球徑一尺二寸為三率求得四率
　　　　　七寸九分三釐九豪零一忽四㣲有餘
　　　　　即圓球外切二十面體之一邊也
　　　　　又用求球外各形之體積之定率比例
　　　　　以定率之圓球徑自乘再乘之正方體
　　　　　積一○○○○○○○○○為一率圓
　　　　　球外切二十面體積六三一七五六九
　　　　　九九為二率今所設之圓球徑一尺二
　　　　　寸自乘再乘得一尺七百二十八寸為
　　　　　三率求得四率一尺九十一寸六百七
　　　　　　十六分零九十四釐有餘即圓球外切
　　　　　　二十面體之積也
　　　　　　又用圓球積之定率比例以定率之圓
　　　　　　球積一○○○○○○○○○為一率
　　　　　　圓球外切二十面體積一二○六五六
　　　　　　六九九一為二率今所設之圓球徑一
　　　　　　尺二寸求得圓球積九百零四寸七百
　　　　　　七十八分六百八十四釐有餘為三率
　　　　　　求得四率一尺零九十一寸六百七十
　　　　　　六分零九十四釐有餘即圓球外切二
　　　　　　十面體之積也
　
　
　
　
　
　
御製數理精藴下編卷二十八
　欽定四庫全書
御製數理精蘊下編卷二十九
　　體部七
　　　各等面體互容
　　　更體形
　　各等面體互容
設如正方體每邊一尺二寸求内容四面體之每一
　邊幾何
　　　　　法以正方體每邊一尺二寸自乗得一
　　　　　尺四十四寸倍之得二尺八十八寸開
　　　　　平方得一尺六寸九分七釐零五絲六
　　　　　忽二微有餘即正方體内容四面體之
　　　　　每一邊也如圖甲乙丙丁正方體内容
　　　　　丁甲戊己四面體以四面體之六稜切
　　　　　於正方體之六面則四面體之每一邊
　　　　　即為正方體之每一面之對角斜線故
　　　　　用方邊求斜弦之法以一邊自乗倍之
　　　　　開平方即得内容四面體之每一邊也
　　　　　如有四面體之一邊求外切正方體之
　　　　　一邊則用斜弦求方邊法以四面體之
　　　　　一邊自乗折半開平方即得外切正方
　　　　　體之每一邊也
設如正方體每邊一尺二寸求内容八面體之每一
　邊幾何
　　　　　法以正方體每邊一尺二寸自乗得一
　　　　　尺四十四寸折半得七十二寸開平方
　　　　　得八寸四分八釐五豪二絲八忽一微
　　　　　有餘即正方體内容八面體之每一邊
　　　　　也如圖甲乙丙丁正方體内容戊己庚
　　　　　辛壬癸八面體以八面體之六角切於
　　　　　正方體之六面則正方體之每一邊即
　　　　　與内容八面體之對角斜線等(甲乙與/戊庚等)
　　　　　故用斜弦求方邊之法以一邊自乗折
　　　　　半開平方即得内容八面體之每一邊
　　　　　也如有八面體之一邊求外切正方體
　　　　　之一邊則用方邊求斜弦法以八面體
　　　　　之一邊自乗加倍開平方即得外切正
　　　　　方體之每一邊也
設如正方體每邊一尺二寸求内容十二面體之每
　一邊幾何
　　　　　法以理分中末線之全分一○○○○
　　　　　○○○○為一率小分三八一九六六
　　　　　○一為二率今所設之正方體每邊一
　　　　　尺二寸為三率求得四率四寸五分八
　　　　　釐三豪五絲九忽二微有餘即正方體
　　　　　内容十二面體之每一邊也如圖甲乙
　　　　　丙丁正方體内容戊己庚辛壬癸十二
　　　　　面體以十二面體之六稜切於正方體
　　　　　之六面則方正體之每邊與十二面體
　　　　　之兩邊相對之線等(即十二面體中心/至每邊正中之斜)
　　　　　(線之/倍)而正方體之每邊之半即為十二
　　　　　面體中心至每邊正中之斜線試將十
　　　　　二面體之正中截之則成十等邊之面
　　　　　形而其所截之處皆正當每邊之一半
　　　　　故其所截之子丑等線亦為戊己兩角
　　　　　相對斜線之一半而為十等邊形之一
　　　　　邊其子寅外切圜之半徑為中心至每
　　　　　邊正中之斜線即正方體每邊之一半
　　　　　子寅即如理分中末線之全分子丑即
　　　　　如理分中末線之大分而戊子每邊之
　　　　　半即如理分中末線之小分(見球内容/十二面體)
　　　　　(法/)故全分與小分之比同於今所設之
　　　　　正方體每邊之半與内容十二面體每
　　　　　邊之半之比即同於今所設之正方體
　　　　　之一邊與内容十二面體之一邊之比
　　　　　也如有十二面體之一邊求外切正方
　　　　　體之一邊則以十二面體之一邊為理
　　　　　分中末線之小分比例得全分即外切
　　　　　正方體之每一邊也
設如正方體每邊一尺二寸求内容二十面體之每
　一邊幾何
　　　　　法以理分中末線之全分一○○○○
　　　　　○○○○為一率大分六一八○三三
　　　　　九九為二率今所設之正方體每邊一
　　　　　尺二寸為三率求得四率七寸四分一
　　　　　釐六豪四絲零七微有餘即正方體内
　　　　　容二十面體之每一邊也如圖甲乙丙
　　　　　丁正方體内容戊己庚辛壬癸二十面
　　　　　體以二十面體之六稜切於正方體之
　　　　　六面則正方體之每邊與二十面體之
　　　　　兩邊相對之線等即二十面體戊庚兩
　　　　　角相對之斜線試自二十面體之戊庚
　　　　　二角類對角平截之則所截之面成戊
　　　　　己庚子丑五等邊之面形戊庚兩角相
　　　　　對斜線即如理分中末線之全分庚子
　　　　　(與己/庚等)一邊即如理分中末線之大分(見/球)
　　　　　(内容二十/面體法)故全分與大分之比即同於
　　　　　今所設之正方體之毎一邊與内容二
　　　　　十面體之每一邊之比也如有二十面
　　　　　體之一邊求外切正方體之一邊則以
　　　　　二十面體之一邊為理分中末線之大
　　　　　分比例得全分即外切正方體之每一
　　　　　邊也
設如四面體毎邊一尺二寸求内容正方體之每一
　邊幾何
　　　　　法以四面體每邊一尺二寸自乗得一
　　　　　尺四十四寸三歸二因得九十六寸開
　　　　　平方得九寸七分九釐七豪九絲五忽
　　　　　八微有餘為四面體自尖至底中心之
　　　　　立垂線折半得四寸八分九釐八豪九
　　　　　絲七忽九微有餘為四面體内容圓球
　　　　　全徑乃用求球内容正方體之每一邊
　　　　　法以球徑自乗三歸開平方得二寸八
　　　　　分二釐八豪四絲二忽七微有餘即四
　　　　　面體内容正方體之每一邊也如圖甲
　　　　　乙丙四面體内容丁戊己庚辛壬正方
　　　　　體以正方體之丁己辛癸四角切於四
　　　　　面體各面之中心則四面體中心至每
　　　　　一面中心之立垂線即正方體中心至
　　　　　角之斜線四面體内容圓球徑即正方
　　　　　體外切圓球徑故先求得四面體内容
　　　　　圓球徑又求得球内容正方體之一邊
　　　　　即四面體内容正方體之一邊也
　　　　　又法以四面體每邊一尺二寸自乗得
　　　　　一百四十四寸以十八歸除之得八寸
　　　　　開平方得二寸八分二釐八豪四絲二
　　　　　忽七微有餘即四面體内容正方體之
　　　　　每一邊也此法與前法同蓋四面體之
　　　　　自尖至底中心之立垂線自乗方為每
　　　　　邊自乗方之三分之二(即六分/之四)内容圓
　　　　　球徑為立垂線之一半(見球外切/四面體法)則内
　　　　　容圓球徑自乗方為立垂線自乗方之
　　　　　四分之一即為毎邊自乗方之六分之
　　　　　一而圓球内容正方體之每邊自乗方
　　　　　又為圓球徑自乗方之三分之一故内
　　　　　容正方體之每邊自乗方為四面體之
　　　　　每邊自乗方之十八分之一也如有正
　　　　　方體之一邊求外切四面體之一邊則
　　　　　以正方體之毎邊自乗以十八乗之開
　　　　　平方即得外切四面體之每一邊也
設如四面體每邊一尺二寸求内容八面體之每一
　邊幾何
　　　　　法以四面體每邊一尺二寸折半得六
　　　　　寸即四面體内容八面體之每一邊也
　　　　　如圖甲乙丙四面體内容丁戊己庚辛
　　　　　壬八面體以八面體之四面切於四面
　　　　　體之各面以八面體之六角切於四面
　　　　　體之六稜其各角皆當各稜之一半故
　　　　　内容八面體之毎邊亦為四面體每邊
　　　　　之一半也如有八面體之一邊求外切
　　　　　四面體之一邊則以八面體之一邊倍
　　　　　之即得外切四面體之每一邊也
設如四面體每邊一尺二寸求内容十二面體之每
　一邊幾何
　　　　　法以四面體每邊一尺二寸自乗得一
　　　　　尺四十四寸三歸二因得九十六寸開
　　　　　平方得九寸七分九釐七豪九絲五忽
　　　　　八微有餘為四面體自尖至底中心之
　　　　　立垂線折半得四寸八分九釐八毫九
　　　　　絲七忽九微有餘為四面體内容圓球
　　　　　全徑乃用求球内容十二面體之一邊
　　　　　法以理分中末線之全分一○○○○
　　　　　○○○○為股小分三八一九六六
　　　　　一為勾求得弦一○七○四六六二六
　　　　　為一率小分三八一九六六○一為二
　　　　　率今所得之圓球徑四寸八分九釐八
　　　　　豪九絲七忽九微為三率求得四率一
　　　　　寸七分四釐八豪零三忽九微有餘即
　　　　　四面體内容十二面體之每一邊也如
　　　　　圖甲乙丙四面體内容丁戊己庚辛壬
　　　　　十二面體以十二面體之戊庚壬癸四
　　　　　角切於四面體各面之中心則四面體
　　　　　中心至毎一面中心之立垂線即十二
　　　　　面中心至各角之斜線四面體内容圓
　　　　　球徑即十二面體外切圓球徑故先求
　　　　　得四面體内容圓球徑又求得球内容
　　　　　十二面體之每一邊即四面體内容十
　　　　　二面體之每一邊也如有十二面體之
　　　　　一邊求外切四面體之每一邊則先求
　　　　　得十二面體外切圓球徑又求得球外
　　　　　切四面體之每一邊即十二面體外切
　　　　　四面體之每一邊也
設如四面體每邊一尺二寸求内容二十面體之每
　　一邊幾何
　　　　　法以四面體毎邊一尺二寸求得内容
　　　　　圓球全徑四寸八分九釐八豪九絲七
　　　　　忽九微有餘(法見/前題)乃用求球外切二十
　　　　　面體之一邊法以理分中末線之全分
　　　　　一○○○○○○○○為一率小分三
　　　　　八一九六六○一為二率今所得之圓
　　　　　球全徑折半得半徑二寸四分四釐九
　　　　　豪四絲八忽有微有餘為三率求得四
　　　　　率九分三釐五豪六絲二忽一微有餘
　　　　　為二十面體毎一面中心至邊之垂線
　　　　　三因之得二寸八分零六豪八絲六忽
　　　　　三微有餘為二十面體每一面自角至
　　　　　對邊之垂線自乘三歸四因開平方得
　　　　　三寸二分五釐二豪六絲三忽三微有
　　　　　餘即四面體内容二十面體之每一邊
　　　　　也如圖甲乙丙四面體内容丁戊己庚
　　　　　辛壬二十面體以二十面體之丁戊癸
　　　　　己庚子丑丑辛寅卯辰之四面切於四
　　　　　面體各面之中心則四面體中心至每
　　　　　一面中心之立垂線即二十面體中心
　　　　　至每一面中心之立垂線四面體内容
　　　　　圓球徑即二十面體内容圓球徑故先
　　　　　求得四面體内容圓球徑又求得球外
　　　　　切二十面體之一邊即四面體内容二
　　　　　十面體之一邊也如有二十面體之一
　　　　　邊求外切四面體之一邊則求得二十
　　　　　面體内容圓球徑又求得球外切四面
　　　　　體之一邊即二十面體外切四面體之
　　　　　一邊也
設如八面體每邊一尺二寸求内容正方體之每一
　邊幾何
　　　　　法以每邊一尺二寸三歸之得四寸自
　　　　　乘得一十六寸倍之得三十二寸開平
　　　　　方得五寸六分五釐六豪八絲六忽四
　　　　　微有餘即八面體内容正方體之每一
　　　　　邊也如圖甲乙丙丁八面體内容戊己
　　　　　庚辛正方體以正方體之八角切於八
　　　　　面體各面之中心試自八面體之壬角
　　　　　至對邊作壬癸一面中垂線又自一面
　　　　　中心辛與甲丁邊平行作子丑線則壬
　　　　　辛為壬癸三分之二子丑亦為甲丁三
　　　　　分之二辛丑即為甲丁三分之一與丑
　　　　　庚等辛丑丑庚與内容正方體之辛庚
　　　　　一邊遂成辛丑庚勾股形辛丑既與丑
　　　　　庚等故以辛丑自乘倍之開平方即得
　　　　　辛庚為八面體内容正方體之每一邊
　　　　　也如有正方體之一邊求外切八面體
　　　　　之一邊則以正方體之一邊自乘折半
　　　　　開平方得數三因之即外切八面體之
　　　　　一邊也
設如八面體每邊一尺二寸求内容四面體之每一
　邊幾何
　　　　　八面體之每邊即内容四面體之每一
　　　　　邊也何以知之蓋甲乙丙丁八面體内
　　　　　容戊乙丙己四面體以乙丙己底面合
　　　　　於八面體之一面則上尖戊切於八面
　　　　　體甲庚丁一面之中心(其戊乙邊恰/與乙丙邊等)故
　　　　　八面體之每一邊即内容四面體之每
　　　　　一邊也
設如八面體每邊一尺二寸求内容十二面體之每
　一邊幾何
　　　　　法以八面體每邊一尺二寸自乘得一
　　　　　尺四十四寸三歸二因得九十六寸開
　　　　　平方得九寸七分九厘七豪九絲五忽
　　　　　八微有餘為八面體内容圓球全徑乃
　　　　　用求球内容十二面體之一邊法以全
　　　　　徑自乘三歸開平方得五寸六分五釐
　　　　　六豪八絲五忽四微有餘為十二面體
　　　　　每一面兩角相對斜線又以理分中末
　　　　　線之全分一○○○○○○○○為一
　　　　　率大分六一八○三三九九為二率今
　　　　　所得之每一面兩角相對斜線為三率
　　　　　求得四率三寸四分九釐六豪一絲二
　　　　　忽八微有餘即八面體内容十二面體
　　　　　之每一邊也如圖甲乙丙丁八面體内
　　　　　容戊己庚辛十二面體以十二面體之
　　　　　戊己庚辛壬癸子丑八角切於八面體
　　　　　各面之中心則八面體中心至每面中
　　　　　心之立垂線即内容十二面體中心至
　　　　　各角之斜線八面體内容圓球徑即十
　　　　　二面體外切圓球徑故先求得八面體
　　　　　内容圓球徑又求得球内容十二面體
　　　　　之一邊即八面體内容十二面體之一
　　　　　邊也如有十二面體之一邊求外切八
　　　　　面體之一邊則先求得十二面體外切
　　　　　圓球徑又求得球外切八面體之一邊
　　　　　即十二面體外切八面體之一邊也
設如八面體每邊一尺二寸求内容二十面體之每
　一邊幾何
　　　　　法以八面體毎邊一尺二寸自乘得一
　　　　　尺四十四寸六歸之得二十四寸開平
　　　　　方得四寸八分九釐八豪九絲七忽九
　　　　　微有餘為八面體内容圓球半徑乃用
　　　　　求球外切二十面體之一邊法以理分
　　　　　中末線之全分一○○○○○○○○
　　　　　為一率小分三八一九六六○一為二
　　　　　率今所得之圓球半徑四寸八分九釐
　　　　　八豪九絲七忽九微為三率求得四率
　　　　　一寸八分七釐一豪二絲四忽三微有
　　　　　餘為二十面體毎一面中心至邊之垂
　　　　　線三因之得五寸六分一釐三豪七絲
　　　　　二忽九微有餘為毎一面自角至對邊
　　　　　之垂線自乗三歸四因開平方得六寸
　　　　　四分八釐二豪一絲七忽五微有餘即
　　　　　八面體内容二十面體之每一邊也如
　　　　　圖甲乙丙丁八面體内容戊己庚辛壬
　　　　　癸二十面體以二十面體之戊丑子丑
　　　　　庚寅寅辛壬子壬癸戊己卯己庚辰己
　　　　　辰辛卯巳癸八面切於八面體各面之
　　　　　中心則八面體中心至每面中心之立
　　　　　垂線即内容二十面體中心至每面中
　　　　　心之立垂線八面體内容圓球徑即二
　　　　　十面體内容圓球徑故先求得八面體
　　　　　内容圓球徑又求得球外切二十面體
　　　　　之一邊即八面體内容二十面體之一
　　　　　邊也如有二十面體之一邊求外切八
　　　　　面體之一邊則先求得二十面體内客
　　　　　圓球徑又求得球外切八面體之一邊
　　　　　即二十面體外切八面體之一邊也
設如十二面體每邊一尺二寸求内容正方體之每
　一邊幾何
　　　　　法以理分中末線之大分六一八○三
　　　　　三九九為一率全分一○○○○○○
　　　　　○○為二率今所設之十二面體每邊
　　　　　一尺二寸為三率求得四率一尺九寸
　　　　　四分一釐六豪四絲零七微有餘即十
　　　　　二面體内容正方體之每一邊也如圖
　　　　　甲乙丙丁戊己十二面體内容庚乙辛
　　　　　丁壬己正方體以正方體之十二稜切
　　　　　於十二面體之各面則正方體之每一
　　　　　邊即十二面體之每一面兩角相對斜
　　　　　線故用五等邊面形有邊求對角斜線
　　　　　法算之即得十二面體内容正方體之
　　　　　每一邊也如有正方體之一邊求外切
　　　　　十二面體之一邊則正方體之一邊即
　　　　　外切十二面體之每一面兩角相對斜
　　　　　線用五等邊面形有對角斜線求邊法
　　　　　算之即得正方體外切十二面體之一
　　　　　邊也
設如十二面體每邊一尺二寸求内容四面體之每
　一邊幾何
　　　　　法以十二面體每邊一尺二寸用求十
　　　　　二面體外切圓球徑法以理分中末線
　　　　　之小分三八一九六六○一為一率全
　　　　　分一○○○○○○○○為二率今所
　　　　　設之十二面體每邊一尺二寸折半得
　　　　　六寸為三率求得四率一尺五寸七分
　　　　　零八豪二絲零三微有餘為十二面體
　　　　　中心至每邊正中之斜線以此斜線為
　　　　　股每邊之半六寸為勾求得弦一尺六
　　　　　寸八分一釐五豪一絲零二微有餘倍
　　　　　之得三尺三寸六分三釐零二絲零四
　　　　　微有餘為十二面體外切圓球全徑乃
　　　　　用求球内容四面體之一邊法以球徑
　　　　　自乗三歸二因開平方得二尺七寸四
　　　　　分五釐八豪九絲四忽六微有餘即十
　　　　　二面體内容四面體之每一邊也如圖
　　　　　甲乙丙丁戊己十二面體内客庚辛壬
　　　　　癸四面體以四面體之四角切於十二
　　　　　面體之四角則十二面體中心至各角
　　　　　之斜線即四面體中心至各角之斜線
　　　　　十二面體外切圓球徑即四面體外切
　　　　　圓球徑故先求得十二面體外切圓球
　　　　　徑又求得球内容四面體之一邊即十
　　　　　二面體内容四面體之一邊也如有四
　　　　　面體之一邊求外切十二面體之一邊
　　　　　則先求得四面體外切圓球徑又求得
　　　　　球内容十二面體之一邊即四面體外
　　　　　切十二面體之一邊也
設如十二面體每邊一尺二寸求内容八面體之每
　一邊幾何
　　　　　法以理分中末線之小分三八一九六
　　　　　六○一為一率全分一○○○○○○
　　　　　○○為二率今所設之十二面體毎邊
　　　　　一尺二寸折半得六寸為三率求得四
　　　　　率一尺五寸七分零八豪二絲零三微
　　　　　有餘為十二面體中心至毎邊正中之
　　　　　斜線倍之得三尺一寸四分一釐六豪
　　　　　四絲零六微有餘(即十二面體外切/正方體之一邊)為
　　　　　内容八面體兩角相對斜線自乗折半
　　　　　開平方得二尺二寸二分一釐四豪七
　　　　　絲五忽二微有餘即十二面體内容八
　　　　　面體之毎一邊也如圖甲乙丙丁戊己
　　　　　十二面體内容庚辛壬癸八面體以八
　　　　　面體之六角切於十二面體之六稜則
　　　　　十二面體中心至每邊正中之斜線即
　　　　　内容八面體中心至各角之斜線倍之
　　　　　則得八面體兩角相對之斜線故用斜
　　　　　弦求方邊法求得方邊即十二面體内
　　　　　容八面體之每一邊也如有八面體之
　　　　　一邊求外切十二面體之一邊則先求
　　　　　得八面體兩角相對斜線折半為外切
　　　　　十二面體中心至每邊正中之斜線乃
　　　　　以理分中末線之全分與小分之比同
　　　　　於十二面體中心至毎邊正中之斜線
　　　　　與每邊之半之比既得每邊之半倍之
　　　　　即八面體外切十二面體之一邊也
設如十二面體每邊一尺二寸求内容二十面體之
　每一邊幾何
　　　　　法以十二面體毎邊一尺二寸用求十
　　　　　二面體中心至毎面中心之立垂線法
　　　　　求得中心至毎邊正中之斜線一尺五
　　　　　寸七分零八豪二絲零三微有餘又求
　　　　　得每一面中心至邊之垂線八寸二分
　　　　　五釐八毫二絲九忽一微有餘乃以中
　　　　　心至毎邊正中之斜線為弦每一面中
　　　　　心至邊之垂線為勾求得股一尺三寸
　　　　　三分六釐二豪一絲九忽六微有餘倍
　　　　　之得二尺六寸七分二釐四豪三絲九
　　　　　忽二微有餘為十二面體内容圓球全
　　　　　徑乃用求球内容二十面體之一邊法
　　　　　以理分中末線之全分一○○○○○
　　　　　○○○為股大分六一八○三三九九
　　　　　為勾求得弦一一七五五七○五○為
　　　　　一率大分六一八○三三九九為二率
　　　　　今所得之圓球全徑二尺六寸七分二
　　　　　釐四豪三絲九忽二微為三率求得四
　　　　　率一尺四寸零四釐九豪八絲四忽四
　　　　　微有餘即十二面體内容二十面體之
　　　　　每一邊也如圖甲乙丙丁戊十二面體
　　　　　内容己庚辛壬癸二十面體以二十面
　　　　　體之十二角切於十二面體各面之中
　　　　　心則十二面體中心至毎面中心之立
　　　　　垂線即内容二十面體中心至各角之
　　　　　斜線十二面體内容圓球徑即二十面
　　　　　體外切圓球徑故先求得十二面體内
　　　　　容圓球徑又求得球内容二十面體之
　　　　　一邊即十二面體内容二十面體之一
　　　　　邊也如有二十面體之一邊求外切十
　　　　　二面體之一邊則先求得二十面體外
　　　　　切圓球徑又求得球外切十二面體之
　　　　　一邊即二十面體外切十二面體之一
　　　　　邊也
設如二十面體每邊一尺二寸求内容正方體之每
　一邊幾何
　　　　　法以二十面體毎邊一尺二寸用求二
　　　　　十面體中心至每面中心之立垂線法
　　　　　求得中心至毎邊正中之斜線九寸七
　　　　　分零八豪二絲零三微有餘又求得每
　　　　　一面中心至邊之垂線三寸四分六釐
　　　　　四豪一絲零一微有餘乃以中心至毎
　　　　　邊正中之斜線為弦以毎一面中心至
　　　　　邊之垂線為勾求得股九寸零六釐九
　　　　　豪一絲三忽五微有餘倍之得一尺八
　　　　　寸一分三釐八豪二絲七忽有餘為二
　　　　　十面體内容圓球全徑乃用求球内容
　　　　　正方體之一邊法以球徑自乗三歸開
　　　　　平方得一尺零四分七釐二豪一絲三
　　　　　忽四微有餘即二十面體内容正方體
　　　　　之毎一邊也如圖甲乙丙丁戊己二十
　　　　　面體内容庚辛壬癸正方體以正方體
　　　　　之八角切於二十面體之八面之中心
　　　　　則二十面體中心至毎一面中心之立
　　　　　垂線即内容正方體中心至角之斜線
　　　　　二十面體内容圓球徑即正方體外切
　　　　　圓球徑故先求得二十面體内容圓球
　　　　　徑又求得球内容正方體之一邊即二
　　　　　十面體内客正方體之一邊也如有正
　　　　　方體之一邊求外切二十面體之一邊
　　　　　則先求得正方體外切圓球徑又求得
　　　　　球外切二十面體之一邊即正方體外
　　　　　切二十面體之一邊也
設如二十面體每邊一尺二寸求内容四面體之毎
　一邊幾何
　　　　　法以二十面體毎邊一尺二寸用求二
　　　　　十面體中心至每面中心之立垂線法
　　　　　求得立垂線九寸釐六釐九豪一絲三
　　　　　忽五微有餘(法見/前題)倍之得一尺八寸一
　　　　　分三釐八豪二絲七忽有餘為二十面
　　　　　體内客圓球全徑乃用求球内容四面
　　　　　體之毎一邊法以球徑自乗三歸二因
　　　　　開平方得一尺四寸八分零九豪八絲
　　　　　三忽五微有餘即二十面體内容四面
　　　　　體之每一邊也如圖甲乙丙丁戊己二
　　　　　十面體内容庚辛壬癸四面體以四面
　　　　　體之四角切於二十面體之四面之中
　　　　　心則二十面體中心至每面中心之立
　　　　　垂線即内容四面體中心至角之斜線
　　　　　二十面體内容圓球徑即四面體外切
　　　　　圓球徑故先求得二十面體内容圓球
　　　　　徑又求得球内容四面體之一邊即二
　　　　　十面體内容四面體之毎一邊也如有
　　　　　四面體之一邊求外切二十面體之一
　　　　　邊則先求得四面體外切圓球徑又求
　　　　　得球外切二十面體之一邊即四面體
　　　　　外切二十面體之一邊也
設如二十面體每邊一尺二寸求内容八面體之每
　一邊幾何
　　　　　法以理分中末線之大分六一八○三
　　　　　三九九為一率全分一○○○○○○
　　　　　○○為二率今所設之二十面體毎邊
　　　　　一尺二寸折半得六寸為三率求得四
　　　　　率九寸七分零八豪二絲零三微有餘
　　　　　為二十面體中心至毎邊正中之斜線
　　　　　倍之得一尺九寸四分一釐六豪四絲
　　　　　零六微有餘(即二十面體外切/正方體之一邊)為内容
　　　　　八面體兩角相對之斜線自乗折半開
　　　　　平方得一尺三寸七分二釐九豪四絲
　　　　　七忽一微有餘即二十面體内容八面
　　　　　體之毎一邊也如圖甲乙丙丁戊己二
　　　　　十面體内容庚辛壬癸八面體以八面
　　　　　體之六角切於二十面體之六稜則二
　　　　　十面體中心至每邊正中之斜線即内
　　　　　容八面體中心至各角之斜線倍之則
　　　　　得八面體兩角相對之斜線故用斜弦
　　　　　求方邊法求得方邊即二十面體内容
　　　　　八面體之毎一邊也如有八面體之每
　　　　　一邊求外切二十面體之每一邊則先
　　　　　求得八面體之角相對斜線折半為外
　　　　　切二十面體中心至每邊正中之斜線
　　　　　乃以理分中末線之全分與大分之比
　　　　　同於二十面體中心至每邊正中之斜
　　　　　線與毎邊之半之比既得毎邊之半倍
　　　　　之即八面體外切二十面體之一邊也
設如二十面體每邊一尺二寸求内容十二面體之
　每一邊幾何
　　　　　法以二十面體毎邊一尺二寸用求二
　　　　　十面體中心至毎面中心之立垂線法
　　　　　求得立垂線九寸零六釐九豪一絲三
　　　　　忽五微有餘(法/前)見倍之得一尺八寸一
　　　　　分三釐八豪二絲七忽有餘為二十面
　　　　　體内容圓球全徑乃用求球内容十二
　　　　　面體之一邊法以理分中末線之全分
　　　　　一○○○○○○○○為股小分三八
　　　　　一九六六○一為勾求得弦一○七○
　　　　　四六六二六為一率小分三八一九六
　　　　　六　一為二率今所得之圓球全徑一
　　　　　尺八寸一分三釐八豪二絲七忽有餘
　　　　　為三率求得四率六寸四分七釐二豪
　　　　　一絲三忽五微有餘即二十面體内容
　　　　　十二面體之每一邊也如圖甲乙丙丁
　　　　　戊二十面體内容己庚辛壬癸十二面
　　　　　體以十二面體之二十角切於二十面
　　　　　體各面之中心則二十面體中心至每
　　　　　面中心之立垂線即内容十二面體中
　　　　　心至角之斜線二十面體内容圓球徑
　　　　　即十二面體外切圓球徑故先求得二
　　　　　十面體内容圓球徑又求得球内容十
　　　　　二面體之一邊即二十面體内容十二
　　　　　面體之一邊也如有十二面體之一邊
　　　　　求外切二十面體之一邊則先求得十
　　　　　二面體外切圓球徑又求得球外切二
　　　　　十面體之一邊即十二面體外切二十
　　　　　面體之每一邊也
　　更體形
設如正方體每邊一尺二寸今欲作與正方體積相
　等之圓球體問徑幾何
　　　　　法用體積相等邊線不同之定率比例
　　　　　以定率之正方體之每邊一○○○○
　　　　　○○○○為一率圓球徑一二四○七
　　　　　○○九八為二率今所設之正方體之
　　　　　毎邊一尺二寸為三率求得四率一尺
　　　　　四寸八分八釐八豪四絲一忽有餘即
　　　　　圓球之徑也葢正方體之每邊為一○
　　　　　○○○○○○○圓球徑為一二四○
　　　　　七○○九八則兩體積相等故以子丑
　　　　　寅卯正方體之每邊一○○○○○○
　　　　　○○與辰巳圓球徑一二四○七○○
　　　　　九八之比即同於今所設之甲乙丙丁
　　　　　正方體之每邊一尺二寸與今所得之
　　　　　戊己圓球徑一尺四寸八分八釐八豪
　　　　　四絲一忽有餘之比而兩體積亦為相
　　　　　等也
設如正方體積一尺七百二十八寸今欲作與正方
　邊相等之圓球體問積幾何
　　　　　法用邊線相等體積不同之定率比例
　　　　　以定率之正方體積一○○○○○○
　　　　　○○○為一率圓球積五二三五九八
　　　　　七七五為二率今所設之正方體積一
　　　　　尺七百二十八寸為三率求得四率九
　　　　　百零四寸七百七十八分六百八十三
　　　　　釐有餘即圓球之積也葢正方體積為
　　　　　一○○○○○○○○○圓球積為五
　　　　　二三五九八七七五則正方體之每邊
　　　　　與圓球徑相等故以子丑寅卯正方體
　　　　　積一○○○○○○○○○與辰巳圓
　　　　　球積五二三五九八七七五之比即同
　　　　　於今所設之甲乙丙丁正方體積一尺
　　　　　七百二十八寸與今所得之戊己圓球
　　　　　積九百零四寸七百七十八分六百八
　　　　　十三釐有餘之比而正方體之每邊與
　　　　　圓球徑亦為相等也
設如圓球徑一尺二寸今欲作與圓球積相等之四
　面體問毎一邊幾何
　　　　　法用體積相等邊線不同之定率比例
　　　　　以定率之圓球徑一二四○七○○九
　　　　　八為一率四面體之毎邊二○三九六
　　　　　四八九○為二率今所設之圓球徑一
　　　　　尺二寸為三率求得四率一尺九寸七
　　　　　分二釐七豪三絲八忽有餘即四面體
　　　　　之每一邊也葢圓球徑為一二四○七
　　　　　○○九八四面體之毎邊為二○三九
　　　　　六四八九○則兩體積相等故以子丑
　　　　　圓球徑一二四○七○○九八與寅卯
　　　　　辰巳四面體之每邊二○三九六四八
　　　　　九○之比即同於今所設之甲乙圓球
　　　　　徑一尺二寸與今所得之丙丁戊己四
　　　　　面體之每邊一尺九寸七分二釐七豪
　　　　　三絲八忽有餘之比而兩體積亦為相
　　　　　等也
設如圓球積一尺七百二十八寸今欲作與圓球徑
　相等之四面體問積幾何
　　　　　法用邊線相等體積不同之定率比例
　　　　　以定率之圓球積五二三五九八七七
　　　　　五為一率四面體積一一七八五一一
　　　　　二九為二率今所設之圓球積一尺七
　　　　　百二十八寸為三率求得四率三百八
　　　　　十八寸九百三十六分六百四十五釐
　　　　　有餘即四面體之積也葢圓球積為五
　　　　　二三五九八七七五四面體積為一一
　　　　　七八五一一二九則圓球徑與四面體
　　　　　之每邊相等故以子丑圓球積五二三
　　　　　五九八七七五與寅卯辰巳四面體積
　　　　　一一七八五一一二九之比即同於今
　　　　　所設之甲乙圓球積一尺七百二十八
　　　　　寸與今所得之丙丁戊己四面體積三
　　　　　百八十八寸九百三十六分六百四十
　　　　　五釐有餘之比而圓球徑與四面體之
　　　　　毎邊亦為相等也
設如八面體每邊一尺二寸今欲作與八面體積相
　等之十二面體問每邊幾何
　　　　　法用體積相等邊線不同之定率比例
　　　　　以定率之八面體之每邊一二八四八
　　　　　九八二九為一率十二面體之每邊五
　　　　　○七二二二○七為二率今所設之八
　　　　　面體之每邊一尺二寸為三率求得四
　　　　　率四寸七分三釐七豪零七忽有餘即
　　　　　十二面體之每一邊也葢八面體之每
　　　　　邊為一二八四八九八二九十二面體
　　　　　之每邊為五○七二二二○七則兩體
　　　　　積相等故以子丑寅卯八面體之每邊
　　　　　一二八四八九八二九與辰巳午未申
　　　　　十二面體之每邊五○七二二二○七
　　　　　之比即同於今所設之甲乙丙丁八面
　　　　　體之每邊一尺二寸與今所得之戊己
　　　　　庚辛壬十二面體之毎邊四寸七分三
　　　　　釐七豪零七忽有餘之比而兩體積亦
　　　　　為相等也
設如八面體積一尺七百二十八寸今欲作與八面
　體毎邊相等之二十面體問積幾何
　　　　　法用邊線相等體積不同之定率比例
　　　　　以定率之八面體積四七一四○四五
　　　　　二一為一率二十面體積二一八一六
　　　　　九四九六九為二率今所設之八面體
　　　　　積一尺七百二十八寸為三率求得四
　　　　　率七尺九百九十七寸三百一十一分
　　　　　七百三十二釐有餘即二十面體之積
　　　　　也葢八面體積為四七一四○四五二
　　　　　一二十面體積為二一八一六九四九
　　　　　六九則八面體之毎邊與二十面體之
　　　　　毎邊相等故以子丑寅卯八面體積四
　　　　　七一四○四五二一與辰巳午未申酉
　　　　　　二十面體積二一八一六九四九六九
　　　　　　之比即同於今所設之甲乙丙丁八面
　　　　　　體積一尺七百二十八寸與今所得之
　　　　　　戊己庚辛壬癸二十面體積七尺九百
　　　　　　九十七寸三百一十一分七百三十二
　　　　　　釐有餘之比而八面體之每邊與二十
　　　　　　面體之每邊亦為相等也
　
　
　
　
　
　
　
　
　
　
御製數理精藴下編卷二十九
　欽定四庫全書
御製數理精藴下編卷三十
　　體部八
　　　各體權度比例
　　　堆垜
　　各體權度比例
數學至體而備以其綜線面之全而盡度量衡之用
也葢線面存乎度體則存乎量求輕重則存乎衡是
以又有權度之比例其法㮣以諸物製爲正方其邊
一寸其積千分較量豪釐俾有定率然後凡物知其
體積即知其重輕知其重輕即知其體積而權度無
遁情也且體之爲質不一邊積等者輕重不同輕重
等者邊積不同皆有互相比例之法而各體無混淆
也
　　赤金十六兩八錢
　　紋銀九兩
　　水銀十二兩二錢八分
　　紅銅七兩五錢
　　白銅六兩九錢八分
　　黃銅六兩八錢
　　綱六兩七錢三分
　　生鐵六兩七錢
　　熟鐵六兩七錢三分
　　高錫六兩三錢
　　六錫七兩六錢
　　倭鉛六兩
　　黑鉛九兩九錢三分
　　白玉二兩六錢
　　金珀八錢
　　白瑪瑙二兩三錢
　　紅瑪瑙二兩二錢
　　硨磲一兩五錢二分
　　青石二兩八錢八分
　　白石二兩五錢
　　紅石二兩五錢六分
　　象牙一兩五錢四分
　　牛角一兩九錢
　　沉香八錢二分
　　白檀八錢三分
　　紫檀一兩零二分
　　花梨八錢七分
　　楠木四錢八分
　　黃楊七錢五分
　　烏木一兩一錢
　　油八錢三分
　　水九錢三分
設如有金一方每邊三寸問重幾何
　　　　　法以一寸爲一率金寸方重一十六兩
　　　　　八錢爲二率今所設之金方每邊三寸
　　　　　自乘再乘得二十七寸爲三率求得四
　　　　　率四百五十三兩六錢即金之重數也
　　　　　此法葢因金方每邊三寸則體積爲二
　　　　　十七寸以一寸與一十六兩八錢之比
　　　　　同於二十七寸與四百五十三兩六錢
　　　　　之比也
設如有銀一方每邊二寸問重幾何
　　　　　法以一寸爲一率銀寸方重九兩爲二
　　　　　率今所設之銀方每邊二寸自乘再乘
　　　　　得八寸爲三率求得四率七十二兩即
　　　　　銀之重數也此法葢因銀方每邊二寸
　　　　　則體積爲八寸以一寸與九兩之比同
　　　　　於八寸與七十二兩之比也
設如黄銅一條重三百七十四兩問積幾何
　　　　　法以黃銅寸方重六兩八錢為一率一
　　　　　寸爲二率今所設黄銅重三百七十四
　　　　　兩爲三率求得四率五十五寸即黃銅
　　　　　之積也
設如熟鐵一塊重十六兩欲鎔爲正方體問毎邊幾
　何
　　　　　法以熟鐵寸方重六兩七錢三分爲一
　　　　　率一寸爲二率今鐵重十六兩爲三率
　　　　　求得四率二寸三百七十七分四百一
　　　　　十四釐有餘開立方得一寸三分三釐
　　　　　有餘即每邊之數也
設如水銀一匣但知匣闊四寸長六寸高三寸五分
　問内水銀重數幾何
　　　　　法以匣闊四寸與長六寸相乘得二十
　　　　　四寸又以高三寸五分再乘得八十四
　　　　　寸爲水銀一匣之積數爰以一寸爲一
　　　　　率水銀寸方重一十二兩二錢八分爲
　　　　　二率今所得之水銀一匣之積數八十
　　　　　四寸爲三率求得四率一千零三十一
　　　　　兩五錢二分即水銀之重數也
設如白玉一方重九十三兩六錢但知闊比高多一
　寸長比闊多三寸問高闊長各幾何
　　　　　法以玉寸方重二兩六錢爲一率一寸
　　　　　爲二率今所設玉重九十三兩六錢爲
　　　　　三率求得四率三十六寸爲長方體積
　　　　　乃以闊比高多一寸長比闊多三寸爲
　　　　　帶兩縱之較用帶兩縱不同較數開立
　　　　　方法算之得高二寸加闊比高多一寸
　　　　　得三寸爲闊再加長比闊多三寸得六
　　　　　寸爲長也
設如金與銀鎔於一處共得正方體積二十七寸重
　二百七十四兩二錢問金與銀各幾何
　　　　　法以共積二十七寸以銀寸方重九兩
　　　　　乘之得二百四十三兩與共重二百七
　　　　　十四兩二錢相減餘三十一兩二錢乃
　　　　　以銀寸方重九兩與金寸方重十六兩
　　　　　八錢相減餘七兩八錢爲一率金一寸
　　　　　爲二率今相減所餘之三十一兩二錢
　　　　　爲三率求得四率四寸即金之寸數於
　　　　　共積二十七寸内減去四寸餘二十三
　　　　　寸即銀之寸數也以金四寸與金寸方
　　　　　重十六兩八錢相乘得六十七兩二錢
　　　　　以銀二十三寸與銀寸方重九兩相乘
　　　　　得二百零七兩兩數相併得二百七十
　　　　　四兩二錢仍與原數相合也此即和較
　　　　　比例之法葢銀二十七寸則其重數應
　　　　　得二百四十三兩與共重二百七十四
　　　　　兩二錢相減餘三十一兩二錢即金重
　　　　　於銀之數而金每寸比銀毎寸多七兩
　　　　　八錢故多七兩八錢則金有一寸今多
　　　　　三十一兩二錢則知金有四寸也若欲
　　　　　先得銀數則仍以七兩八錢爲一率一
　　　　　寸爲二率將共積二十七寸以金寸方
　　　　　重十六兩八錢乘之得四百五十三兩
　　　　　六錢内減共重二百七十四兩二錢餘
　　　　　一百七十九兩四錢爲三率求得四率
　　　　　二十三寸即銀之寸數與共積二十七
　　　　　寸相減餘四寸即金之寸數葢少七兩
　　　　　八錢則銀有一寸今少一百七十九兩
　　　　　四錢則知銀有二十三寸也
設如金鑲玉爐一座共重四十六兩七錢問金玉各
　幾何
　　　　　法用盛水器皿一件置爐其中實之以
　　　　　水取出爐看水淺幾何設如盛水器皿
　　　　　係正方形每邊五寸取出爐水淺五分
　　　　　即以毎邊五寸自乘得二十五寸以水
　　　　　淺五分爲高再乘得一十二寸五百分
　　　　　爲爐之體積即金玉之共積爰以共積
　　　　　一十二寸五百分以玉寸方重二兩六
　　　　　錢乘之得三十二兩五錢與共重四十
　　　　　六兩七錢相減餘一十四兩二錢乃以
　　　　　玉寸方重二兩六錢與金重一十六兩
　　　　　八錢相減餘一十四兩二錢爲一率金
　　　　　一寸爲二率今相減所餘一十四兩二
　　　　　錢爲三率求得四率一寸爲金之寸數
　　　　　於共積一十二寸五百分内減去一寸
　　　　　餘十一寸五百分爲玉之寸數金一寸
　　　　　重得十六兩八錢玉十一寸五百分與
　　　　　玉寸方重二兩六錢相乘得二十九兩
　　　　　九錢爲玉之重數兩數相併共得四十
　　　　　六兩七錢仍與原數相合也如欲先得
　　　　　玉數則仍以一十四兩二錢爲一率一
　　　　　寸爲二率將所得共積一十二寸五百
　　　　　分以金寸方重十六兩八錢乘之得二
　　　　　百一十兩内減共重四十六兩七錢餘
　　　　　一百六十三兩三錢爲三率求得四率
　　　　　一十一寸五百分爲玉之寸數與共積
　　　　　一十二寸五百分相減餘一寸即金之
　　　　　寸數也
設如空心金球一個外徑一尺二寸厚三分問重幾
　何
　　　　　法以金球外徑一尺二寸自乘再乘得
　　　　　一尺七百二十八寸乃用方邊球徑相
　　　　　等方積球積不同之定率比例以方積
　　　　　一○○○○○○○○○爲一率球積
　　　　　五二三五九八七七五爲二率今球徑
　　　　　自乘再乘之正方體積一尺七百二十
　　　　　八寸爲三率求得四率九百零四寸七
　　　　　百七十八分六百八十三釐有餘爲球
　　　　　之全體積又以厚三分倍之得六分與
　　　　　外徑一尺二寸相減餘一尺一寸四分
　　　　　爲空心徑自乘再乘得一尺四百八十
　　　　　一寸五百四十四分仍以方積一○○
　　　　　○○○○○○○爲一率球積五二三
　　　　　五九八七七五爲二率今空心徑自乘
　　　　　再乘之正方體積一尺四百八十一寸
　　　　　五百四十四分爲三率求得四率七百
　　　　　七十五寸七百三十四分六百二十三
　　　　　釐有餘爲球内空心虛積兩積相減餘
　　　　　一百二十九寸零四十四分零六十釐
　　　　　有餘爲空心球體積乃以一寸爲一率
　　　　　金寸方重十六兩八錢爲二率空心球
　　　　　體積一百二十九寸零四十四分零六
　　　　　十釐有餘爲三率求得四率二千一百
　　　　　六十七兩九錢四分有餘即空心金球
　　　　　體之重數也
設如正方青石一塊紅石一塊紅石比青石毎邊多
　二寸體積多五十六寸問二石之邊數及重數各
　幾何
　　　　　法以紅石比青石每邊多二寸爲邊較
　　　　　體積多五十六寸爲積較用大小二立
　　　　　方有邊較積較求邊法算之以邊較二
　　　　　寸自乘再乘得八寸與積較五十六寸
　　　　　相減餘四十八寸三歸之得一十六寸
　　　　　以邊較二寸除之得八寸爲長方面積
　　　　　以邊較二寸爲長闊之較用帶縱較數
　　　　　開平方法算之得闊二寸即青石之邊
　　　　　數加紅石比青石每邊多二寸得四寸
　　　　　即紅石之邊數乃以一寸爲一率紅石
　　　　　寸方重二兩五錢六分爲二率紅石毎
　　　　　邊四寸自乘再乘得六十四寸爲三率
　　　　　求得四率一百六十三兩八錢四分即
　　　　　紅石之重數也又以一寸爲一率青石
　　　　　寸方重二兩八錢八分爲二率青石每
　　　　　邊二寸自乘再乘得八寸爲三率求得
　　　　　四率二十三兩零四分即青石之重數
　　　　　也此法因二石皆爲正方體故用大小
　　　　　二立方有邊較積較求邊之法求得二
　　　　　石之邊自乘再乘即得二石之體積用
　　　　　寸方重數定率以比例之即得二石之
　　　　　重數也
設如有正方水桶三個第一桶每邊一尺第三桶比
　第二桶每邊多二寸第三桶體積與第一桶第二
　桶兩桶之共積相等問三桶水之重數各幾何
　　　　　法以一寸爲一率水寸方重九錢三分
　　　　　為二率第一桶正方每邊一尺自乘再
　　　　　乘得一千寸爲三率求得四率九百三
　　　　　十兩爲第一桶水之重數又以第三桶
　　　　　比第二桶每邊多二寸爲邊較以第一
　　　　　桶體積一千寸爲第三桶比第二桶所
　　　　　多之積較用大小二立方有邊較積較
　　　　　求邊法算之以邊較二寸自乘再乘得
　　　　　八寸與積較一千寸相減餘九百九十
　　　　　二寸三歸之得三百三十寸六百六十
　　　　　六分六百六十六釐有餘以邊較二寸
　　　　　除之得一尺六十五寸三十三分三十
　　　　　三釐有餘爲長方面積以邊較二寸爲
　　　　　長闊之較用帶縱較數開平方法算之
　　　　　得闊一尺一寸八分九釐有餘爲第二
　　　　　桶之邊數加較二寸得一尺三寸八分
　　　　　九釐有餘爲第三桶之邊數乃以一寸
　　　　　爲一率水寸方重九錢三分爲二率第
　　　　　二桶每邊一尺一寸八分九釐有餘自
　　　　　乘再乘得一尺六百八十寸九百二十
　　　　　四分有餘爲三率求得四率一千五百
　　　　　七十兩九錢九分三釐有餘即第二桶
　　　　　水之重數又以一寸爲一率水寸方重
　　　　　九錢三分爲二率第三桶每邊一尺三
　　　　　寸八分九釐有餘自乘再乘得二尺六
　　　　　百七十九寸八百二十六分有餘爲三
　　　　　率求得四率二千四百九十二兩二錢
　　　　　三分八釐有餘即第三桶水之重數也
　　　　　此法葢因第三桶之體積與第一第二
　　　　　兩桶之共積相等則第一桶體積一千
　　　　　寸即第三桶體積比第二桶體積所多
　　　　　之較也而第三桶比第二桶每邊多二
　　　　　寸故用大小二立方有邊較積較求邊
　　　　　法求得二桶之邊數自乘再乘即得二
　　　　　桶之體積用寸方重數定率以比例之
　　　　　即得二桶水之重數也
設如金球一個徑二寸二分六釐今欲作一銀球其
　重與金球等問徑幾何
　　　　　法以金方邊一寸爲一率銀方邊一寸
　　　　　二分三釐爲二率今所設之金球徑二
　　　　　寸二分六釐爲三率求得四率二寸七
　　　　　分七釐有餘即銀球之徑數也此法葢
　　　　　因各色俱爲正方體其重數俱設爲十
　　　　　六兩八錢與金寸方等故金方邊爲一
　　　　　寸銀方邊爲一寸二分三釐水銀方邊
　　　　　爲一寸一分一釐鉛方邊爲一寸一分
　　　　　九釐銅方邊爲一寸三分一釐鐵方邊
　　　　　爲一寸三分六釐錫方邊爲一寸三分
　　　　　九釐石方邊爲一寸八分九釐水方邊
　　　　　爲二寸六分四釐油方邊爲二寸七分
　　　　　四釐皆係邊與邊之比例故球徑與球
　　　　　徑之比同於方邊與方邊之比而爲相
　　　　　當比例四率也
設如青石一塊正方一尺二寸重四千九百七十六
　兩六錢四分今欲作與青石一樣大熟鐵一塊問
　重幾何
　　　　　法以青石寸方重二兩八錢八分爲一
　　　　　率熟鐵寸方重六兩七錢三分爲二率
　　　　　今所設之青石重四千九百七十六兩
　　　　　六錢四分爲三率求得四率一萬一千
　　　　　六百二十九兩四錢四分即與青石一
　　　　　樣大熟鐵之重數也
　　堆垜
堆垜之法雖爲體屬而一面平堆與方圓束形實與
面同方者即平方法其餘則用梯形法以其每層皆
遞加之數也束形亦與一面平堆同法葢圓者以六
包一方者以八包一三角者以九包一有邊求積有
周求積其理皆相通也若夫以方面層累者則爲四
角尖堆以三角面層累者則爲三角尖堆此二者每
層之邊皆同爲遞加一數每層之面積則三角爲按
位相加之數四角爲按位自乘相加之數其傍皆崚
嶒不平故與體亦微異也至於以長方面層累者則
爲長方堆以全堆而減去上截者則爲半堆總以尖
堆之法御之分之以立其法合之以明其理一一按
法解之於後
設如一面直角尖堆底十二求積幾何
　　　　　法以底十二加尖上一得十三與層數
　　　　　十二相乘得一百五十六折半得七十
　　　　　八即一面直角尖堆之積也如圖甲乙
　　　　　丙一面直角尖堆乙丙爲底十二其甲
　　　　　乙高亦即爲十二層其每層皆加一爲
　　　　　挨次遞加之數成直角三角形試另作
　　　　　一丁戊己直角三角形合於原形之側
　　　　　則成甲乙丁戊長方形其高即層數其
　　　　　底即首數與末數相加之數其積即總
　　　　　數加一倍之數(見算法原本二/卷第三十二節)故以底
　　　　　十二與上尖一相加與層數十二相乘
　　　　　得長方積析半即得一面直角尖堆之
　　　　　積也此法與勾股求積之法異者葢勾
　　　　　股之上尖爲一㸃無數可紀此上尖一
　　　　　即其上之闊成斜方形故用斜方求積
　　　　　之法以上闊與下闊相加以高數乘之
　　　　　折半而得積也
設如一面直角尖堆積二十八求底幾何
　　　　　法以一面直角尖堆積二十八倍之得
　　　　　五十六爲長方積以一爲長闊之較用
　　　　　帶縱較數開平方法算之得闊七即一
　　　　　面直角尖堆之底數也如圖甲乙丙一
　　　　　面直角尖堆積倍之則成甲乙丁戊長
　　　　　方形積其乙丁長比甲乙闊多一故用
　　　　　帶縱較數開平方法算之得甲乙與乙
　　　　　丙等爲一面直角尖堆之底闊也
設如一面三角尖堆底七求積幾何
　　　　　法以底七加上尖一得八與層數七相
　　　　　乘得五十六折半得二十八即一面三
　　　　　角尖堆之積也如圖甲乙丙一面三角
　　　　　尖堆乙丙爲底七其甲乙高亦即爲七
　　　　　層其每層皆加一爲挨次遞加之數成
　　　　　等邊三角形試另作一丁戊巳等邊三
　　　　　角形合於原形之側則成甲乙丁戊斜
　　　　　方形其高即層數其底即首數與末數
　　　　　相加之數其積即總數加一倍之數故
　　　　　以底七與上尖一相加與層數七相乘
　　　　　得斜方積折半得一面三角尖堆之積
　　　　　也
設如一面三角尖堆積三十六求每邊幾何
　　　　　法以一面三角尖堆積三十六倍之得
　　　　　七十二爲長方積以一爲長闊之較用
　　　　　帶縱較數開平方法算之得闊八即一
　　　　　面三角尖堆每一邊之數也如圖甲乙
　　　　　丙一面三角尖堆積倍之則成甲乙丁
　　　　　戊斜長方積若直排之即與直角長方
　　　　　積等故其求邊之法亦與前直角尖堆
　　　　　求邊之法同也
設如一面梯形堆上五下九求積幾何
　　　　　法以上五與下九相加得十四又視上
　　　　　五以上至一虛四位即以所虛之四與
　　　　　下九相減餘五爲層數與上下相加之
　　　　　十四相乘得七十折半得三十五即一
　　　　　面梯形堆之積也如圖甲乙丙丁一面
　　　　　梯形堆甲丁爲上五乙丙爲下九甲乙
　　　　　爲層數五(凡自一遞加之數其末數即/位數今首數爲五計自一己)
　　　　　(截去四位故於末數内減去所少之位/即爲今之所有之位見算法原本二巻)
　　　　　(第三十/二節)試另作一戊己庚辛梯形合於
　　　　　原形之側則成甲乙己庚斜方形其底
　　　　　即上數與下數相加之數其高即層數
　　　　　其積即總數加一倍之數故以上數與
　　　　　下數相加與層數相乘折半即得一面
　　　　　梯形堆之積也
　　　　　又法以底九用一面三角尖堆求積法
　　　　　求得總積四十五又以上五内減一餘
　　　　　四爲上虛小一面三角尖堆之底亦用
　　　　　三角尖堆求積法求得上虛小一面三
　　　　　角尖堆積十兩積相減餘三十五即一
　　　　　面梯形堆之積也如圖甲乙丙丁一面
　　　　　梯形堆先求得戊乙丙三角尖堆總積
　　　　　又求得戊己庚上虛小三角尖堆積相
　　　　　減即得甲乙丙丁梯形堆之積也如有
　　　　　上闊或下闊與層數求積者則於層數
　　　　　内減一餘爲上下闊之較與上闊相加
　　　　　則得下闊與下闊相減則得上闊皆用
　　　　　有上下闊之法算之而得積也
設如一面梯形堆積三十五下九問上幾何
　　　　　法以下九用一面三角尖堆求積法求
　　　　　得總積四十五内減梯形積三十五餘
　　　　　十爲上虛小一面三角尖堆積用一面
　　　　　三角尖堆有積求邊法求得每邊四加
　　　　　一得五即一面梯形堆之上闊也如圖
　　　　　甲乙丙丁一面梯形堆先以乙丙下九
　　　　　求得戊乙丙三角尖堆總積内減甲乙
　　　　　丙丁梯形堆積餘戊己庚上虛小一面
　　　　　三角尖堆積乃用有積求邊法求得己
　　　　　庚四因每層埃次遞加一故加一即得
　　　　　甲丁五爲上闊也如有上闊求下闊者
　　　　　則以上闊内減一爲上虛小三角尖堆
　　　　　之底求得上虛小三角尖堆積與梯形
　　　　　積相加爲三角尖堆總積亦用有積求
　　　　　邊法算之即得下闊也
設如一面梯形堆積三十五上闊比下闊少四問上
　下闊各幾何
　　　　　法以梯形堆積三十五倍之得七十又
　　　　　以上下闊之較四加一得五爲層數以
　　　　　除倍積七十得十四爲上下闊之和加
　　　　　較四得十八折半得九爲下闊内減較
　　　　　四餘五爲上闊也如圖甲乙丙丁一面
　　　　　梯形堆積每層挨次加一今甲丁上闊
　　　　　比乙丙下闊少四即知甲乙爲五層矣
　　　　　故以甲乙丙丁梯形積倍之則成甲乙
　　　　　戊己斜方積以甲乙五層除之得乙戊
　　　　　爲上下闊之和加上下闊之較折半即
　　　　　得下闊於下闊内減上下闊之較即得
　　　　　上闊也如有積與上下闊之和求上下
　　　　　闊者則將積數加一倍以上下闊之和
　　　　　除之即得層數内減一即得上下闊之
　　　　　較或有積與層數求上下闊者則於層
　　　　　數内減一即得上下闊之較以層數除
　　　　　倍積即得上下闊之和既有較有和即
　　　　　得上下闊矣
設如一面六角堆每邊六求積幾何
　　　　　法以一面六角堆分作六三角尖堆算
　　　　　之以每邊六減一餘五爲每一面三角
　　　　　尖堆之底與毎邊六(即底加/一也)相乘得三
　　　　　十折半得十五爲每一面三角尖堆積
　　　　　六因之得九十加中心一得九十一即
　　　　　一面六角堆之積也如圖甲乙丙丁戊
　　　　　己一面六角堆六分之則成甲庚辛類
　　　　　六三角尖堆而餘中心一其每一三角
　　　　　尖堆之甲庚一邊比六角堆之甲己一
　　　　　邊少一故以六角堆之每一邊内減一
　　　　　即得三角尖堆之每一邊而求得一面
　　　　　三角尖堆積六因之再加中心一即得
　　　　　一面六角堆之總積也
設如一面六角堆積九十一求每邊幾何
　　　　　法以一面六角堆積九十一減中心一
　　　　　餘九十六歸之得十五爲一面三角尖
　　　　　堆積用一面三角尖堆有積求邊法算
　　　　　之得每邊五加一得六即六角堆之每
　　　　　一邊也如圖甲乙丙丁戊己一面六角
　　　　　堆積先減去中心一以六歸之則得甲
　　　　　庚辛一三角尖堆積其三角尖堆之甲
　　　　　庚一邊比六角堆之甲己一邊少一故
　　　　　用一面三角尖堆有積求邊法求得一
　　　　　邊再加一爲一面六角堆之每一邊也
　　　　　此即算書所謂圓束也本以六包一不
　　　　　能成圓凡云圓者皆六邊也
　　　　　周四十求積幾何
　　　　　法以外周四十加四得四十四四歸之
　　　　　得十一爲方束每一邊之數自乘得一
　　　　　百二十一即方束之積也如圖甲乙丙
　　　　　丁方束其四隅之四各爲兩邊所同用
　　　　　故必以外周加四以四歸之始得甲乙
　　　　　每一邊之數以一邊自乘即爲方束之
　　　　　積數也
　　　　　又法以外周四十加八得四十八與外
　　　　　周四十相乘得一千九百二十十六除
　　　　　之得一百二十加中心一得一百二十
　　　　　一爲方束之積也葢方束以八包一其
　　　　　外周所包之數亦必以八遞加爲超位
　　　　　平加之數如甲乙丙丁方束除却中心
　　　　　之一最内一層爲八第二層爲十六第
　　　　　三層爲二十四第四層爲三十二第五
　　　　　層爲四十毎層皆加八爲超位平加之
　　　　　數引而長之成戊己庚辛梯形外周四
　　　　　十即梯形之底内周八即梯形之上闊
　　　　　如以首數八與末數四十相加得四十
　　　　　八用層數五乘之折半即得總數(見算/法原)
　　　　　(本二卷第/三十二節)然其層數之五乃係外周四
　　　　　十用八歸所得之數今以内周八與外
　　　　　周四十相加即與外周四十栒乘是未
　　　　　用八歸故將相乘所得之數必以八歸
　　　　　又以二歸(即折/半)始得總數夫先用八歸
　　　　　後用二歸即與用十六歸除等(二與八/相因得)
　　　　　(一十六合兩次/除爲一次除)故以十六歸除得總數
　　　　　再加中心一即得方束之積也又按第
　　　　　一法以外周四十加四以四歸之得方
　　　　　束之每一邊是外周加四則得每邊之
　　　　　四倍若以外周加四自乘必得方束積
　　　　　之十六倍而以十六歸除亦即得方束
　　　　　之積今以外周加八與外周相乘成長
　　　　　方形則其長比毎邊之四倍多四其闊
　　　　　比每邊之四倍少四其積必爲方束積
　　　　　之十六倍而少十六以十六歸除則得
　　　　　方束積而少一故加一而得方束積也
　　　　　此方束毎邊十一係奇數故有中心之
　　　　　一若方束毎邊係偶數者則無中心之
　　　　　一詳見下法
設如方束外周三十六求積幾何
　　　　　法以外周三十六加四得四十四歸之
　　　　　得一十爲方束毎一邊之數自乘得一
　　　　　百即方束之積也
　　　　　又法以外周三十六加八得四十四與
　　　　　外周三十六相乘得一千五百八十四
　　　　　十六除之得九十九加一得一百爲方
　　　　　束之積也此方束每邊係偶數無中心
　　　　　一其最内一層爲四其外周三十六用
　　　　　八歸之則得四層半然其立法亦與前
　　　　　法同乘除得數仍加一者葢以外周加
　　　　　四則得每邊之四倍若以外周加四自
　　　　　乘必得方束積之十六倍而以十六歸
　　　　　除亦即得方束之積今以外周加八與
　　　　　外周相乘成長方形則其長比每邊之
　　　　　四倍多四其闊比每邊之四倍少四其
　　　　　積必爲方束積之十六倍而少十六以
　　　　　十六歸除則得方束積而少一故加一
　　　　　而得方束積也
設如方束積一百求外周幾何
　　　　　法以方束積一百開平方得一十四因
　　　　　之得四十内減四餘三十六即方束外
　　　　　周之數也如圖甲乙丙丁方束開方則
　　　　　得甲乙一邊前法以外周加四四歸之
　　　　　而得一邊此法以一邊四因之減四而
　　　　　即得外周也
　　　　　又法以方束積一百内減一餘九十九
　　　　　以十六乘之得一千五百八十四爲長
　　　　　方積以八爲長闊之較用帶縱較數開
　　　　　平方法算之得闊三十六即方束之外
　　　　　周數也此即方束有外周求積之法而
　　　　　轉用之前法以外周加八與外周相乘
　　　　　十六除之再加一而得積此法則以積
　　　　　數減一餘用十六乘之以八爲長闊之
　　　　　較用帶縱開方得闊而爲外周也
設如三稜束外周二十七求積幾何
　　　　　法以外周二十七加三得三十三歸之
　　　　　得一十爲三稜束每一邊之數用一面
　　　　　三角尖堆有邊求積法以每邊一十加
　　　　　一得一十一與每邊一十相乘得一百
　　　　　一十折半得五十五即三稜束之積也
　　　　　如圖甲乙丙三稜束其三角之三各爲
　　　　　兩邊所同用故必以外周加三以三歸
　　　　　之始得甲乙每一邊之數即如一面三
　　　　　角尖堆之每一邊故用一面三角尖堆
　　　　　有邊求積法算之即得三稜束之積也
　　　　　又法以外周二十七加九得三十六與
　　　　　外周二十七相乘得九百七十二以十
　　　　　八歸除得五十四加中心一得五十五
　　　　　爲三稜束之積也葢三稜束以九包一
　　　　　其外周所包之數亦必以九遞加爲超
　　　　　位平加之數如甲乙丙三稜束除却中
　　　　　心之一最内一層爲九第二層爲十八
　　　　　第三層爲二十七每層皆加九爲超位
　　　　　平加之數引而長之成丁戊己庚梯形
　　　　　外周二十七即梯形之底内周九即梯
　　　　　形之上闊如以首數九與末數二十七
　　　　　相加得三十六用層數三乘之折半即
　　　　　得總數(見算法原本二/卷第三十二節)然其層數之三
　　　　　乃係外周二十七用九歸所得之數今
　　　　　以内周九與外周二十七相加即與外
　　　　　周二十七相乘是未用九歸故將相乘
　　　　　所得之數必以九歸又以二歸(即折/半)始
　　　　　得總數夫先用九歸後用二歸即與十
　　　　　八歸除等(二與九相乘得一十八/合兩次除爲一次除)故以
　　　　　十八歸除得總數再加中心一即得三
　　　　　稜束之積也又按第一法以外周二十
　　　　　七加三以三歸之得一面三角尖堆之
　　　　　每一邊是外周加三則得每邊之三倍
　　　　　若以毎邊之三倍再加三與每邊之三
　　　　　倍相乘必得一面三角尖堆積之十八
　　　　　倍(葢以一面三角尖堆之毎一邊加一/與每邊之數相乘則得一面三角尖)
　　　　　(堆積之二倍今以毎邊之三倍加三與/每邊之三倍相乘是邊加三倍則積加)
　　　　　(九倍彼旣爲一面三角尖堆積/之二倍故此即爲十八倍也)而以十
　　　　　八歸除亦即得三稜束之積今以外周
　　　　　加九與外周相乘成長方形則其長比
　　　　　每邊之三倍加三者尚多三其闊比每
　　　　　邊之三倍少三其積必爲一面三角尖
　　　　　堆積之十八倍而少十八以十八歸除
　　　　　則得一面三角尖堆積而少一故加一
　　　　　而得三稜束之積也此三稜束亦有無
　　　　　中心之一者葢緣三稜束包中心一爲
　　　　　一層者周圍九其底則四包中心一爲
　　　　　二層者周圍十八其底則七凡如此類
　　　　　周遞加九邊遞加三者皆有中心之一
　　　　　其餘皆無中心之一詳見下法
設如三稜束外周三十求積幾何
　　　　　法以外周三十加三得三十三三歸之
　　　　　得十一爲三稜束每一邊之數用一面
　　　　　三角尖堆有邊求積法以每邊十一加
　　　　　一得十二與每邊十一相乘得一百三
　　　　　十二折半得六十六即三稜束之積也
　　　　　又法以外周三十加九得三十九與外
　　　　　周三十相乘得一千一百七十十八除
　　　　　之得六十五加一得六十六爲三稜束
　　　　　之積也此三稜束無中心其最内一層
　　　　　爲三其外周三十用九歸之則得三層
　　　　　又三分之一然其立法亦與前法同乘
　　　　　除得數仍加一者葢以外周加三則得
　　　　　每邊之三倍若以每邊之三倍再加三
　　　　　與每邊之三倍相乘必得一面三角尖
　　　　　堆積之十八倍而以十八歸除亦即得
　　　　　三稜束之積今以外周加九與外周相
　　　　　乘成長方形則其長比每邊之三倍加
　　　　　三者尚多三其闊比每邊之三倍少三
　　　　　其積必爲一面三角尖堆積之十八倍
　　　　　而少十八以十八歸除則得一面三角
　　　　　尖堆積而少一故加一而得三稜束之
　　　　　積也
設如三稜束積六十六求外周幾何
　　　　　法以三稜束積六十六倍之得一百三
　　　　　十二爲長方積以一爲長闊之較用帶
　　　　　縱較數開平方法算之得闊十一爲三
　　　　　稜束之每一邊三因之得三十三内減
　　　　　三餘三十即三稜束之外周數也如圖
　　　　　甲乙丙三稜束用一面三角尖堆有積
　　　　　求邊法求得甲乙一邊前法以外周加
　　　　　三三歸之而得一邊此法以一邊三因
　　　　　之減三而即得外周也
　　　　　又法以三稜束積六十六内減一餘六
　　　　　十五以十八乘之得一千一百七十爲
　　　　　長方積以九爲長闊之較用帶縱較數
　　　　　開平方法算之得闊三十即三稜束之
　　　　　外周數也此即三稜束有外周求積之
　　　　　法而轉用之前法以外周加九與外周
　　　　　相乘十八除之再加一而得積此法則
　　　　　以積數減一餘用十八乘之以九爲長
　　　　　闊之較用帶縱開方得闊而爲外周也
設如圓束外周三十求積幾何
　　　　　法以外周三十六歸之得五爲一面三
　　　　　角尖堆之每一邊用一面三角尖堆有
　　　　　邊求積法以每邊五加一得六與每邊
　　　　　五相乘得三十折半得十五爲每一三
　　　　　角尖堆積六因之得九十加中心一得
　　　　　九十一即圓束之積也如圖甲乙丙丁
　　　　　戊己圓束六分之則成甲庚辛類六三
　　　　　角尖堆形而餘中心一故以外周六分
　　　　　之而得甲庚每一邊之數即如一面三
　　　　　角尖堆之每一邊而求得一三角尖堆
　　　　　積六因之得六三角尖堆積加中心一
　　　　　即爲圓束之積數也
　　　　　又法以外周三十加六得三十六與外
　　　　　周三十相乘得一千零八十十二除之
　　　　　得九十加中心一得九十一爲圓束之
　　　　　積也葢圓束以六包一其外周所包之
　　　　　數亦必以六遞加爲超位平加之數如
　　　　　甲乙丙丁戊己圓束除却中心之一最
　　　　　内一層爲六第二層爲十二第三層爲
　　　　　十八第四層爲二十四第五層爲三十
　　　　　每層皆加六爲超位平加之數引而長
　　　　　之成庚辛壬癸梯形外周三十即梯形
　　　　　之底内周六即梯形之上闊如以首數
　　　　　六與末數三十相加得三十六用層數
　　　　　五乘之折半即得總數(見算法厚本二/卷第三十二節)
　　　　　然其層數之五乃係外周三十用六歸
　　　　　所得之數今以内周六與外周三十相
　　　　　加即與外周三十相乘是未用六歸故
　　　　　將相乘所得之數必以六歸又以二歸
　　　　　(即析/半)始得總數夫先用六歸後用二歸
　　　　　即與十二歸除等(二與六相因得一十/二合兩次除爲一次)
　　　　　(除/)故以十二歸除得總數再加中心一
　　　　　即得圓束之積也又按第一法以外周
　　　　　三十六歸之得一面三角尖堆之每一
　　　　　邊是圓束之外周爲一面三角尖堆每
　　　　　邊之六倍若以外周加六與外周相乘
　　　　　則必得一面三角尖堆積之七十二倍
　　　　　(葢以一面三角尖堆之毎一邊加一與/每一邊之數相乘則得一面三角尖堆)
　　　　　(積之二倍今以每邊之六倍加六與毎/邊之六倍相乘是邊加六倍則積加三)
　　　　　(十六倍彼既爲一面三角尖堆積/之二倍故此即爲七十二倍也)以一
　　　　　面三角尖堆積六倍之加中心一則得
　　　　　圓束積今將七十二倍積以十二除之
　　　　　亦得一面三角尖堆積之六倍故加中
　　　　　心一而得圓束之積也凡圓束皆有中
　　　　　心設此解與前法相通耳
設如圓束積九十一求外周幾何
　　　　　法以圓束積九十一減中心一餘九十
　　　　　六歸之得一十五倍之得三十(或即以/九十三)
　　　　　(歸之所得亦同葢六歸二/因與三歸所得之數同也)爲長方積以
　　　　　一爲長闊之較用帶縱較數開平方法
　　　　　算之得闊五又以六因之得三十即圓
　　　　　束之外周數也如圖甲乙丙丁戊己圓
　　　　　束減去中心一以六歸之則得甲庚辛
　　　　　一面三角尖堆形故用一面三角尖堆
　　　　　有積求邊法求得甲庚一邊以六因之
　　　　　而得外周也
　　　　　又法以圓束積九十一減一餘九十以
　　　　　十二乘之得一千零八十爲長方積以
　　　　　六爲長闊之較用帶縱較數開平方法
　　　　　算之得闊三十即圓束之外周數也此
　　　　　即圓束有外周求積之法而轉用之前
　　　　　法以外周加六與外周相乘十二除之
　　　　　再加一而得積此法則將積數減一餘
　　　　　用十二乘之以六爲長闊之較用帶縱
　　　　　開方得闊而爲外周也
設如塹堵堆底五求積幾何
　　　　　法以底五自乘得二十五爲底面積又
　　　　　以位數五加一得六與底面積二十五
　　　　　相乘得一百五十折半得七十五即塹
　　　　　堵堆之積也如圖甲乙丙丁戊塹堵堆
　　　　　即一面直角尖堆累積之體也兩直角
　　　　　面相合成長方面形比原位數多一行
　　　　　而兩塹堵體相合成長方體形比原位
　　　　　數亦必多一面故以位數加一與底面
　　　　　積相乘所以增其一面之數成長方體
　　　　　形爲塹堵堆之二倍折半而得塹堵堆
　　　　　之積也
設如三角尖堆每邊五求積幾何
　　　　　法以每邊五加一得六與每邊五相乘
　　　　　得三十折半得十五爲底面積再以每
　　　　　邊五加二得七與底面積十五相乘得
　　　　　一百零五三歸之得三十五即三角尖
　　　　　堆之積也如圖甲乙丙丁三角尖堆每
　　　　　面皆一面三角尖堆累積成等邊三角
　　　　　體形其每邊之數即位數也試按位作
　　　　　㸃排之第一層爲一第二層爲三第三
　　　　　層爲六第四層爲十第五層爲十五爲
　　　　　每次按位相加之數如以位數加二與
　　　　　末數相乘取其三分之一即得總數(見/算)
　　　　　(法原本二卷/第三十四節)今以每邊加一與每邊之
　　　　　數相乘折半即得底面積再以位數加
　　　　　二爲高與底面積相乘成平行面之三
　　　　　稜體是爲三角尖體之三倍故以三除
　　　　　之而得也然必以位數加二爲高者葢
　　　　　以三三角尖體相湊乃成上下相等之
　　　　　平行面體其高必比原有之位數多二
　　　　　層(兩相角面相合比原位數多一行今/三三角體相合故必比原位數多二)
　　　　　(面/也)又以一平行面三稜體分爲三三角
　　　　　尖體其二面爲兩體所同用今以位數
　　　　　加二爲高與底數相乘所以增其二面
　　　　　之分也
　　　　　又法以每邊五加一得六與每邊五相
　　　　　乘得三十爲倍底積再以位數加二得
　　　　　七與倍底積三十相乘得二百一十六
　　　　　歸之亦得三十五爲三角尖堆之積也
　　　　　此法與前法同葢以每邊加一與每邊
　　　　　之數相乘則得底面積之二倍前法以
　　　　　位數加二與底數相乘既爲三角尖堆
　　　　　積之三倍此法以位數加二與倍底積
　　　　　相乘即爲三角尖堆積之六倍矣故以
　　　　　六歸之得積也
　　　　　又法以每邊五自乘再乘得一百二十
　　　　　五爲第一數再以每邊五自乘得二十
　　　　　五爲第二數又以每邊五加一得六與
　　　　　每邊五相乘得三十倍之得六十爲第
　　　　　三數三數相加共得二百一十六歸之
　　　　　得三十五即三角尖堆之積也此法與
　　　　　第二法同葢以每邊自乘再乘爲第一
　　　　　數是未以每邊加一相乘亦未以位數
　　　　　加二再乘也因未以每邊加一相乘則
　　　　　其所成之正方形必比前所得之長少
　　　　　一層之數故又以每邊自乘爲第二數
　　　　　也因未以位數加二再乘則其高必比
　　　　　前所得之高少二層之數故又以每邊
　　　　　加一與每邊相乘(即如前之/倍底積)又倍之爲
　　　　　第三數也三數相加始爲三角尖堆積
　　　　　之六倍故以六歸之而得積也
設如三角尖堆積一百二十求每邊幾何
　　　　　法以三角尖堆積一百二十六因之得
　　　　　七百二十爲長方體積以一爲長與闊
　　　　　之較以二爲高與闊之較用帶兩縱不
　　　　　同較數開立方法算之得闊八即三角
　　　　　尖堆之每一邊也此法即三角尖堆有
　　　　　邊求積之法而轉用之葢有邊求積則
　　　　　以每邊加一與每邊相乘又以每邊加
　　　　　二再乘得長方體積爲三角尖堆積之
　　　　　六倍是長比闊多一高比闊多二今以
　　　　　三角尖堆積六因之得長方體積故用
　　　　　帶兩縱不同較數開立方法算之得闊
　　　　　爲每邊之數也
設如四角尖堆每邊五求積幾何
　　　　　法以每邊五加半得五個半與每邊五
　　　　　相乘得二十七個半又以每邊五加一
　　　　　得六與二十七個半相乘得一百六十
　　　　　五三歸之得五十五即四角尖堆之積
　　　　　數也如圖甲乙丙丁四角尖堆底面爲
　　　　　正方傍四面皆一面三角尖堆累積成
　　　　　方底四角尖體形其每邊之數即位數
　　　　　也試按位作㸃排之第一層爲一第二
　　　　　層爲四第三層爲九第四層爲十六第
　　　　　五層爲二十五爲每次按位自乘相加
　　　　　之數如以每邊加半與每邊相乘復以
　　　　　位數加一乘之取其三分之一即得總
　　　　　數(見算法原本二/卷第三十五節)今以每邊加半與每
　　　　　邊相乘是得長方面積復以位數加一
　　　　　爲高乘之是得長方體積爲四角尖體
　　　　　之三倍故以三除之即得也然以邊數
　　　　　加半爲長以位數加一爲高者葢以三
　　　　　四角尖體相湊乃成上下相等之長方
　　　　　體其底必比正方面多半行其高必比
　　　　　原有之位數多一層(三角體以邊數加/一與邊數相乘四)
　　　　　(角體以邊數加半與邊數相乘三角體/以位數加二爲高四角體以位數加一)
　　　　　(爲高總以四角體比三角體底式大一/倍故三角體爲長方體六分之一四角)
　　　　　(體爲長方體三分之一三角體加/數幾何而此四角體皆用其半也)又以
　　　　　一長方體分爲三四角尖體其三面爲
　　　　　兩體所同用而少一行之數試以甲乙
　　　　　丙丁四角尖體作爲戊己庚辛陽馬尖
　　　　　體形爲長方體三分之一所餘爲三分
　　　　　之二其戊己庚戊庚辛兩面爲兩體所
　　　　　同用而戊庚一行又爲兩面所同用是
　　　　　此兩面爲兩體所同用而少一行之數
　　　　　也又以其所餘三分之二平分之必有
　　　　　一面爲兩體所同用是以長方體分爲
　　　　　三四角尖體有三面爲兩體所同用而
　　　　　少一行之數也今以每邊加半與每邊
　　　　　之數相乘又以位數加一乘之所以增
　　　　　其三面少一行之分也(葢其高既比原/位數多一則其)
　　　　　(傍面一層宜爲一面三角尖堆之倍數/而其傍面只比毎邊多半是傍面只爲)
　　　　　(一面三角尖堆之數也又其高旣比原/位多一則其上面一層爲毎邊自乘之)
　　　　　(數即爲一面三角尖堆之倍數而少/一行共之爲三面少一行之數也)
　　　　　又法以每邊五自乘再乘得一百二十
　　　　　五爲第一數再以每邊五自乘得二十
　　　　　五爲第二數又以每邊五加一得六與
　　　　　每邊五相乘得三十折半得十五爲第
　　　　　三數三數相加共得一百六十五三歸
　　　　　之得五十五即四角尖堆之積也此法
　　　　　與第一法同葢以每邊自乘再乘爲第
　　　　　一數是未以每邊加半與每邊相乘亦
　　　　　未以位數加一再乘也因未以位數加
　　　　　一再乘則其上層即少一每邊自乘之
　　　　　數故以每邊自乘爲第二數也因未以
　　　　　每邊加半相乘則其傍面即少一面三
　　　　　角尖堆之數故以每邊加一與每邊相
　　　　　乘折半爲第三數也三數相加始爲四
　　　　　角尖堆積之三倍故以三歸之而得積
　　　　　也
　　　　　又法以每邊五加一得六與每邊五相
　　　　　乘得三十又以每邊五加二得七乘之
　　　　　得二百一十三歸之得七十爲三角尖
　　　　　堆之倍積又以每邊五求得一面三角
　　　　　尖堆積十五與倍三角尖堆積七十相
　　　　　減亦得五十五爲四角尖堆之積也如
　　　　　圖甲乙丙丁四角尖堆爲戊己庚辛三
　　　　　角尖堆積之一倍而少一面之數葢四
　　　　　角尖堆底面積爲三角尖堆底面積之
　　　　　一倍而少一行故四角尖堆體積爲三
　　　　　角尖堆體積之一倍而少一面是以求
　　　　　得倍三角尖堆積内減一面三角尖堆
　　　　　積即得四角尖堆積也
　　　　　又法以每邊五用塹堵堆求積法求得
　　　　　塹堵堆積七十五又以每邊五用三角
　　　　　尖堆求積法求得三角尖堆積三十五
　　　　　兩數相加得一百一十折半得五十五
　　　　　即四角尖堆之積也如圖甲乙丙丁四
　　　　　角尖堆先以乙丙一邊求得戊己庚辛
　　　　　壬塹堵堆積四角尖體爲塹堵體三分
　　　　　之二三角尖體爲塹堵體三分之一故
　　　　　又求得癸子丑寅三角尖堆積與塹堵
　　　　　堆積相加即與二方底四角尖堆之積
　　　　　等故折半而得四角尖堆之積也
設如四角尖堆積二百零四求每邊幾何
　　　　　法以四角尖堆積二百零四三因之得
　　　　　六百一十二爲長方體積以半爲長與
　　　　　闊之較以一爲高與闊之較用帶兩縱
　　　　　不同較數開立方法算之得闊八即四
　　　　　角尖堆之每一邊也此法即四角尖堆
　　　　　有邊求積之法而轉用之葢四角尖堆
　　　　　有邊求積則以每邊加半與毎邊相乘
　　　　　又以毎邊加一再乘得長方體積爲四
　　　　　角尖堆積之三倍是長比闊多半高比
　　　　　闊多一今以四角尖堆積三因之得長
　　　　　方體積故用帶兩縱不同較數開立方
　　　　　法算之得闊爲每邊之數也
設如長方堆底長九闊七上一行收頂求積幾何
　　　　　法以底闊七爲方堆之底用四角尖堆
　　　　　有邊求積法求得四角尖堆積一百四
　　　　　十又以底闊七與長九相減餘二爲兩
　　　　　一面三角尖堆即以底闊七用一面三
　　　　　角尖堆有邊求積法求得一面三角尖
　　　　　堆積二十八二因之得五十六爲兩一
　　　　　面三角尖堆積與前所得四角尖堆積
　　　　　一百四十相加得一百九十六即長方
　　　　　堆之積也如圖甲乙丙丁戊長方堆丙
　　　　　丁長比乙丙闊多庚丁二試自己至庚
　　　　　截去二面則成甲乙丙庚一四角尖堆
　　　　　形己庚丁戊兩一面三角尖堆形其乙
　　　　　丙闊與丙庚等即四角尖堆之毎一邊
　　　　　亦即一面三角尖堆之毎一邊故以一
　　　　　邊求得四角尖堆積又求得兩一面三
　　　　　角尖堆積相加即得長方堆之積也
　　　　　又法以闊七與長九相減餘二折半得
　　　　　一又加半得一個半與長九相加得十
　　　　　個半與底闊七相乘得七十三個半又
　　　　　以底闊七(即層/數)加一得八再乘得五百
　　　　　八十八三歸之得一百九十六即長方
　　　　　堆之積也此法與前法之理同如甲乙
　　　　　丙丁戊長方堆既分爲一四角尖堆兩
　　　　　一面三角尖堆其甲乙丙庚四角尖堆
　　　　　固當以丙庚加半與乙丙相乘以甲乙
　　　　　加一再乘得一長方體形爲一四角尖
　　　　　堆之三倍其己庚丁戊兩一面三角尖
　　　　　堆當以庚丁與乙丙相乘以戊丁(同甲/乙)
　　　　　加一再乘得二長方面形爲兩一面三
　　　　　角尖堆之二倍因一爲三倍一爲二倍
　　　　　其倍數不同故又以庚丁折半與庚丁
　　　　　相加即增其一長方面之分得三長方
　　　　　面形亦爲兩一面三角尖堆之三倍故
　　　　　以三歸之得一四角尖堆兩一面三角
　　　　　尖堆合之與甲乙丙丁戊一長方堆之
　　　　　積相等也
　　　　　又法以底闊七與長九相減餘二再加
　　　　　一得三爲頂上之長乃以底長九倍之
　　　　　得十八加頂長三得二十一與底闊七
　　　　　相乘得一百四十七再以高數七加一
　　　　　得八再乘(闊數即/高數也)得一千一百七十六
　　　　　六歸之得一百九十六即長方堆之積
　　　　　也此法與第二法同葢前法以長闊相
　　　　　減折半加半與長相加此法以長闊相
　　　　　減不折半加一與倍長相加則其長比
　　　　　前法多一倍闊與高皆與前數同而體
　　　　　積亦必比前數大一倍故前法用三歸
　　　　　此法用六歸也
設如長方堆積二百七十六長比闊多二求每邊幾
　何
　　　　　法以長方堆積二百七十六三因之得
　　　　　八百二十八爲長方體積以長比闊多
　　　　　二折半又加半得一個半與二相加得
　　　　　三個半爲長與闊之較以一爲高與闊
　　　　　之較用帶兩縱不同較數開立方法算
　　　　　之得闊八爲底闊加長比闊多二得十
　　　　　爲長也此法即長方堆有邊求積之法
　　　　　而轉用之葢長方堆有邊求積則以原
　　　　　長闊之較折半又加半與原長相加乃
　　　　　與闊相乘又以闊加一再乘得長方體
　　　　　積爲長方堆之三倍是長比闊多原長
　　　　　闊之較又多半較仍多半高比闊多一
　　　　　今以長方堆積三因之得長方體積故
　　　　　用帶兩縱不同較數開立方法算之得
　　　　　闊爲底邊之闊加長闊之較得數爲長
　　　　　也
設如三角半堆底邊八上邊五求積幾何
　　　　　法以底邊八用三角尖堆有邊求積法
　　　　　求得三角尖堆全積一百二十又以上
　　　　　邊五減一得四爲上虚三角尖堆之每
　　　　　邊亦用三角尖堆有邊求積法求得上
　　　　　虛三角尖堆積二十與先所得三角尖
　　　　　堆全積一百二十相減餘一百即三角
　　　　　半堆之積也如圖甲乙丙丁戊己三角
　　　　　半堆若於其上加一小三角尖堆則成
　　　　　一大三角尖堆形其上所加之小三角
　　　　　尖堆之每邊比三角半堆之上邊少一
　　　　　故先求得大三角尖堆全積又求得上
　　　　　虚小三角尖堆積相減即得三角半堆
　　　　　之積也
　　　　　又法以底邊八加一得九與底邊八相
　　　　　乘得七十二爲第一數又以上邊五與
　　　　　底邊八相併得十三以上邊五加一得
　　　　　六乘之得七十八爲第二數兩數相併
　　　　　得一百五十又以上邊五與下邊八相
　　　　　減餘三加一得四爲層數與兩數相加
　　　　　之一百五十相乘得六百六歸之得一
　　　　　百爲三角半堆之積也此法與等邊三
　　　　　角尖堆求積之法同葢等邊三角尖堆
　　　　　其上尖一即上邊其每邊之數即底邊
　　　　　亦即層數其法以每邊加一與每邊相
　　　　　乘又以每邊加二再乘得長方體積爲
　　　　　三角尖堆積之六倍分之則得長比高
　　　　　闊多一之一長方體形又得長比闊多
　　　　　一之二長方面形(即上多/二層)若依此法以
　　　　　底邊加一與底邊相乘即長比闊多一
　　　　　之長方體之一面數也以上邊一與下
　　　　　邊相加又以上邊一加一得二乘之則
　　　　　得長比闊多一之二長方面之兩行數
　　　　　也此兩數相併以層數乘之則亦得長
　　　　　比高闊多一之一長方體形又得長比
　　　　　闊多一之二長方面形共成一長方體
　　　　　形爲三角尖堆之六倍矣
設如三角半堆積一百上邊五求底邊幾何
　　　　　法以上邊五減一餘四爲上虚小三角
　　　　　尖堆之底用三角尖堆有邊求積法求
　　　　　得上虛三角尖堆積二十與半堆積一
　　　　　百相加得一百二十爲等邊三角尖堆
　　　　　全積用三角尖堆有積求邊法求得每
　　　　　邊八即三角半堆之底邊也如有底邊
　　　　　求上邊者則以底邊求得三角尖堆全
　　　　　積與半堆積相減餘爲上虚三角尖堆
　　　　　積求得上虚小三角尖堆之毎邊加一
　　　　　即上邊也
設如四角半堆底邊十二上邊五求積幾何
　　　　　法以底邊十二用四角尖堆有邊求積
　　　　　法求得四角尖堆全積六百五十又以
　　　　　上邊五減一得四爲上虚四角尖堆之
　　　　　每邊亦用四角尖堆有邊求積法求得
　　　　　上虚四角尖堆積三十與先所得四角
　　　　　尖堆全積六百五十相減餘六百二十
　　　　　即四角半堆之積也如圖甲乙丙丁戊
　　　　　己庚四角半堆若於其上加一小四角
　　　　　尖堆則成一大四角尖堆形其上所加
　　　　　之小四角尖堆之每邊比四角半堆之
　　　　　上邊少一故求得大四角尖堆全積又
　　　　　求得上虚小四角尖堆積相減即得四
　　　　　角半堆之積也
　　　　　又法以上邊五自乘得二十五爲第一
　　　　　數以底邊十二自乘得一百四十四爲
　　　　　第二數以上邊五與底邊十二相乘得
　　　　　六十爲第三數又以上邊五與底邊十
　　　　　二相減餘七折半得三個半爲第四數
　　　　　四數相併得二百三十二個半又以上
　　　　　下邊相減所餘之七加一得八爲層數
　　　　　與四數相併之二百三十二個半相乘
　　　　　得一千八百六十三歸之得六百二十
　　　　　即四角半堆之積也此法與等邊四角
　　　　　尖堆求積之法同葢等邊四角尖堆其
　　　　　上尖一即上邊其每邊之數即底邊亦
　　　　　即層數其法以每邊加半與每邊相乘
　　　　　又以每邊加一再乘得長方體積爲四
　　　　　角尖堆積之三倍分之則得每邊自乘
　　　　　再乘之一正方體形每邊自乘之一正
　　　　　方面形又得長比闊多一之半層長方
　　　　　面形若以底邊自乘即正方體之一面
　　　　　數也以上邊一與底邊相乘則得每邊
　　　　　自乘正方面之一行數也以上邊一自
　　　　　乘又以上邊一與底邊相減折半此兩
　　　　　數相併即得長比闊多一之半層長方
　　　　　面之一行數也四數相併再以層數乘
　　　　　之則亦得一正方體形一正方面形又
　　　　　得長比闊多一之半層長方面形共成
　　　　　一長方體形爲四角尖堆之六倍矣又
　　　　　此法與上下不等正方體之法異者在
　　　　　多上下邊相減折半之一數因堆垜之
　　　　　傍面有餘分故也
設如四角半堆積六百二十上邊五求底邊幾何
　　　　　法以上邊五減一餘四爲上虚小四角
　　　　　尖堆之底用四角尖堆有邊求積法求
　　　　　得上虛四角尖堆積三十與半堆積六
　　　　　百二十相加得六百五十爲等邊四角
　　　　　尖堆全積用四角尖堆有積求邊法求
　　　　　得每邊十二即四角半堆之底邊也如
　　　　　有底邊求上邊者則以底邊求得四角
　　　　　尖堆全積與半堆積相減餘爲上虚四
　　　　　角尖堆積求得上虛小四角尖堆之每
　　　　　邊加一即上邊也
設如長方半堆底長十二闊十上長八闊六求積幾
　何
　　　　　法以底長十二闊十用長方堆求積法
　　　　　求得長方堆全積四百九十五又以上
　　　　　長八闊六各減一得長七闊五爲上虛
　　　　　長方堆之長闊亦用長方堆求積法求
　　　　　得上虛長方堆積八十五與先所得長
　　　　　方堆全積相減餘四百一十即長方半
　　　　　堆之積也如圖甲乙丙丁戊己庚長方
　　　　　半堆若於其上加一小長方堆則成上
　　　　　一行收頂之長方堆形其上所加之小
　　　　　長方堆之每邊比長方半堆之上邊少
　　　　　一故先求得長方堆全積又求得上虛
　　　　　小長方堆積相減即得長方半堆之積
　　　　　也
　　　　　又法以上長八與上闊六相乘得四十
　　　　　八爲第一數以底長十二與底闊十相
　　　　　乘得一百二十爲第二數以上長八與
　　　　　底闊十相乘得八十以上闊六與底長
　　　　　十二相乘得七十二兩數相併折半得
　　　　　七十六爲第三數又以上下長相減餘
　　　　　四折半得二爲第四數以此四數相加
　　　　　得二百四十六又以上長與底長相減
　　　　　所餘之四加一得五爲層數與四數相
　　　　　加之二百四十六相乘得一千二百三
　　　　　十三歸之得四百一十即長方半堆之
　　　　　積也此法與四角半堆求積之法同葢
　　　　　四角半堆長闊皆相等此則有長闊之
　　　　　不同故四角半堆以上邊自乘爲第一
　　　　　數者此則以上長闊相乘爲第一數四
　　　　　角半堆以下邊自乘爲第二數者此則
　　　　　以下長闊相乘爲第二數四角半堆以
　　　　　上下相乘爲第三數者此則以上長與
　　　　　下闊相乘上闊與下長相乘相併折半
　　　　　爲第三數四角半堆以上下相減折半
　　　　　爲第四數者此則以上下長相減折半
　　　　　爲第四數(如以上下闊相/減折半亦同)其理皆相通
　　　　　也
　　　　　又法以上長八倍之得十六加下長十
　　　　　二得二十八以上闊六乘之得一百六
　　　　　十八又以下長十二倍之得二十四加
　　　　　上長八得三十二以下闊十乘之得三
　　　　　百二十又以下長十二與上長八相減
　　　　　餘四三數相加得四百九十二又以上
　　　　　下長相減所餘之四加一得五爲層數
　　　　　與三數相加之四百九十二相乘得二
　　　　　千四百六十六歸之得四百一十即長
　　　　　方半堆之積也此法與第二法同葢此
　　　　　法用數比前法大一倍故前法用三歸
　　　　　此法用六歸也又此法與上下不等長
　　　　　方體之法異者在多上下長相減之一
　　　　　數因堆垜之傍面有餘分故也
　　　　　又法以底闊十與長十二相乘得一百
　　　　　二十又以長十二闊十各減一得長十
　　　　　一闊九相乘得九十九又以長十一闊
　　　　　九各減一得長十闊八相乘得八十又
　　　　　以長十闊八各減一得長九闊七相乘
　　　　　得六十三再以長九闊七各減一得長
　　　　　八闊六(即上/長闊)相乘得四十八以此五數
　　　　　相加共得四百一十即長方半堆之積
　　　　　也此法將每層長闊相乘得每層之積
　　　　　故總加之即五層之共積也法雖層累
　　　　　相加實爲顯而易見凡堆垜諸法皆可
　　　　　以此法御之若層數太多者用本法爲
　　　　　簡易也
設如長方半堆積四百一十上長八闊六求底長闊
　各㡬何
　　　　　　法以上長八闊六各減一得長七闊五
　　　　　　爲上虚小長方堆之長闊用長方堆有
　　　　　　邊求積法求得上虛小長方堆積八十
　　　　　　五與半堆積四百一十相加得四百九
　　　　　　十五爲長方堆全積用長方堆有積求
　　　　　　邊法求得闊十長十二即長方半堆之
　　　　　　底邊數也如有底邊長闊求上邊長闊
　　　　　　者則以底邊求得長方堆全積與半堆
　　　　　　積相減餘爲上虛小長方堆積求得上
　　　　　　虚小長方堆之長闊兩邊各加一即長
　　　　　　方半堆上邊長闊之數也
　
　
　
　
　
　
御製數理精藴下編卷三十
　欽定四庫全書
御製數理精藴下編卷三十一
　　末部一
　　　借根方比例(定位法/乘法)　(除加法/  法)　　(減法/)
　　借根方比例
借根方者假借根數方數以求實數之法也凡法必
借根借方加減乘除令與未知之數比例齊等而本
數以出大意與借衰疊借略同然借衰疊借之法止
可以御本部而此法則線面體諸部皆可御之其中
有借根借方之不同葢因根者方之邊數即所謂線
以根自乘得平方以根自乘再乘得立方以根累次
乘即得累次多乘方故以線類爲問者則借根數以
比之以面類爲問者則借平方長方以比之以體類
爲問者則借立方或累次多乘方以比之至於借數
又有一定之位與降位之法(定位降位/法俱詳後)要之此法設
立虚數依所問之比例乘除加減務令根方之數與
眞數相當適等而所求之數以出此亦借數之巧也
　　定位法
衆數之經緯盡歸乘除而乘除之條理又取準於定
位况借數一法又用根方諸名一經乘除俱變爲幾
根幾方之號而本數之比例由此而生其定位與常
法稍異故變從簡易設表如左
　
　
右表前行所列者借數之名後行所列者定數之位
其借數者即比例也根與方數俱爲相連比例率如
根爲二則平方爲四立方爲八以立方與平方之比
同於平方與根數之比即爲八與四之比同於四與
二之比也然必借方借根者何也葢以巳知未知之
數權約爲幾根幾方以統御之加減後餘幾根幾方
即知眞數若干矣(如根爲二數其平方即爲四若餘/二平方即知其真數有八或餘二)
(根即知其真/數有四也)其定位者即視根方所對之位也乘法
定位以兩數所對之位數相加其加數所對之方即
乘出之方也除法定位以兩數所對之位數相減其
減餘數所對之方即除出之方也(乘法以眞數乘根/仍得根葢根對一)
(而眞數對○無可加也如以根乘根即得平方葢根/對一一與一相加得二二所對之表爲平方故定乘)
(得之數爲平方也如以根乘平方即得立方葢根對/一平方對二一二相加得三而三所對之表爲立方)
(故定乘得之數爲立方也又如以平方乘平方則二/與二相加爲四查所對之表得三乘方以平方乘立)
(方則二與三相加爲五查所對之表得四乘方以立/方乘立方則三與三相加爲六查所對之表得五乘)
(方餘皆倣此除法以真數除根仍得根葢根對一而/真數對○無可減也如以根除根即得真數葢根對)
(一一與一相減得○而○所對之表爲眞數故定除/得之數爲真數也如以根除平方即得根葢根對一)
(平方對二一二相減餘一而一所對之表爲根故定/除得之數爲根數也又如以平方除平方則二與二)
(減盡爲○查所對之表得真數以平方除立方則二/與三相減餘一查所對之表得根數以立方除立方)
(則三與三相減得○查所對/之表亦得真數也餘皆倣此)
　　定多少與相同號式
　　　　　凡數有多者用此號一如一平方多二
　　　　　根則如此列之
　　　　　凡數有少者用此號一如一立方少二
　　　　　平方則如此列之
　　　　　凡數有相等者用此號一如二立方與
　　　　　十六相等則如此列之
至於數之多少不齊用號各異加減乘除之後有不
變者有以多變少以少變多者俱詳於本法
　　加法
凡多與多加得數仍爲多少與少加得數仍爲少多
與少加少與多加則反相減爲所得數而多數大則
得數亦爲多少數大則得數亦爲少其故何也葢因
多數大少數小以其所多補其所少而其所多者尚
有餘也少數大多數小以其所多補其所少而其所
少者仍不足也多少之號定而加法不淆矣
設如有三平方多四根與二平方多三根相加問得
　幾何
　　　　　法以三平方與二平方相加得五平方
　　　　　四根與三根相加得七根是爲五平方
　　　　　多七根即所求之數也此多與多加得
　　　　　數仍爲多也如以數明之以根爲二則
　　　　　一平方爲四上數三平方得十二多四
　　　　　根得多八是十二多八共二十下數二
　　　　　平方得八多三根得多六是八多六共
　　　　　十四上十二與下八相加得二十即五
　　　　　平方之數上多八與下多六相加得十
　　　　　四即多七根之數葢上數共二十下數
　　　　　共十四兩數相加得三十四即二十多
　　　　　十四也
設如有四立方少一平方與三立方少二平方相加
　問得幾何
　　　　　法以四立方與三立方相加得七立方
　　　　　一平方與二平方相加得三平方是爲
　　　　　七立方少三平方即所求之數也此少
　　　　　與少加得數仍爲少也如以數明之以
　　　　　平方爲九則一立方爲二十七上數四
　　　　　立方得一百零八少一平方得少九是
　　　　　一百零八少九爲九十九下數三立方
　　　　　得八十一少二平方得少十八是八十
　　　　　一少十八爲六十三上一百零八與下
　　　　　八十一相加得一百八十九即七立方
　　　　　之數上少九與下少十八相加得二十
　　　　　七即少三平方之數葢上數九十九下
　　　　　數六十三兩數相加得一百六十二即
　　　　　一百八十九少二十七也
設如有四平方多四根與二平方少三根相加問得
　幾何
　　　　　法以四平方與二平方相加得六平方
　　　　　四根與三根相加應得七根今多少兩
　　　　　數不同故於多四根内反減去少三根
　　　　　餘一根因多數大故得數爲多是爲六
　　　　　平方多一根即所求之數也此多少兩
　　　　　數不同相加所多數大以其所多補足
　　　　　所少而所多仍有餘葢以上數多四根
　　　　　補足下數少三根仍多一根也如以數
　　　　　明之以根爲二則一平方爲四上數四
　　　　　平方得十六多四根得多八是十六多
　　　　　八共二十四下數二平方得八少三根
　　　　　得少六是八少六爲二上十六與下八
　　　　　相加得二十四即六平方之數上多八
　　　　　補足下少六仍餘二即多一根之數葢
　　　　　上數二十四下數二兩數相加得二十
　　　　　六即二十四多二也
設如有二立方少三平方與一立方多二平方相加
　問得幾何
　　　　　法以二立方與一立方相加得三立方
　　　　　三平方與二平方相加應得五平方今
　　　　　多少兩數不同故於少三平方内反減
　　　　　去多二平方餘一平方因少數大故得
　　　　　數爲少是爲三立方少一平方即所求
　　　　　之數也此多少兩數不同相加所少數
　　　　　大以其所多補其所少而所少仍不足
　　　　　葢於上數少三平方内增入下數多二
　　　　　平方仍少一平方也如以數明之以平
　　　　　方爲九則一立方爲二十七上數二立
　　　　　方得五十四少三平方得少二十七是
　　　　　五十四少二十七爲二十七下數一立
　　　　　方得二十七多二平方得多十八是二
　　　　　十七多十八共四十五上五十四與下
　　　　　二十七相加得八十一即三立方之數
　　　　　上少二十七内增入下多十八仍少九
　　　　　即少一平方之數葢上數二十七下數
　　　　　四十五兩數相加得七十二即八十一
　　　　　少九也
設如有二立方多三平方少四根與一立方多二平
　方少三根相加問得幾何
　　　　　法以二立方與一立方相加得三立方
　　　　　三平方與二平方相加得五平方四根
　　　　　與三根相加得七根是爲三立方多五
　　　　　平方少七根即所求之數也此三位相
　　　　　加多少各自相同故多與多加仍爲多
　　　　　少與少加仍爲少也如以數明之以根
　　　　　爲二則一平方爲四一立方爲八上數
　　　　　二立方得十六多三平方得多十二少
　　　　　四根得少八是十六多十二又少八爲
　　　　　二十下數一立方得八多二平方得多
　　　　　八少三根得少六是八多八又少六爲
　　　　　十上十六與下八相加得二十四即三
　　　　　立方之數上多十二與下多八相加得
　　　　　二十即多五平方之數上少八與下少
　　　　　六相加得十四即少七根之數葢上數
　　　　　二十下數十兩數相加得三十即二十
　　　　　四多二十又少十四也
設如有四立方多三平方少二根多五眞數與五立
　方少一平方多三根少二眞數相加問得幾何
　　　　　法以四立方與五立方相加得九立方
　　　　　多三平方與少一平方相減餘二平方
　　　　　多數大故爲多少二根與多三根相減
　　　　　餘一根多數大故爲多多五眞數與少
　　　　　二眞數相減餘三眞數多數大故爲多
　　　　　是爲九立方多二平方多一根多三眞
　　　　　數即所求之數也此四位相加而多少
　　　　　各自不同須各以所多補足所少故相
　　　　　減所餘爲所得數也如以數明之以根
　　　　　爲二則一平方爲四一立方爲八上數
　　　　　四立方得三十二多三平方得多十二
　　　　　少二根得少四又多眞數五是三十二
　　　　　多十二少四又多五爲四十五下數五
　　　　　立方得四十少一平方得少四多三根
　　　　　得多六又少眞數二是四十少四多六
　　　　　又少二爲四十上三十二與下四十相
　　　　　加得七十二即九立方之數上多十二
　　　　　補足下少四仍餘八即多二平方之數
　　　　　上少四增入下多六反多二即多一根
　　　　　之數上多五補足下少二仍餘三即多
　　　　　三眞數葢上數四十五下數四十兩數
　　　　　相加得八十五即七十二多八又多二
　　　　　又多三也
設如有一立方多三根與一平方少一根相加問得
　幾何
　　　　　法以一立方與一平方相加得一立方
　　　　　多一平方多三根與少一根相減餘二
　　　　　根多數大故爲多是爲一立方多一平
　　　　　方多二根即所求之數也此相加兩數
　　　　　位分不同須各按位列號補足位分始
　　　　　不相淆今上層無平方位而下層却有
　　　　　平方位故上層列一空平方位以補之
　　　　　凡法皆當如此也如以數明之以根爲
　　　　　三則一平方爲九一立方爲二十七上
　　　　　數一立方得二十七多三根得多九是
　　　　　二十七多九共三十六下數一平方得
　　　　　九少一根得少三是九少三爲六上二
　　　　　十七與下無可加仍得二十七即一立
　　　　　方之數下九與上空位亦無可加仍得
　　　　　九即一平方之數上多九補足下少三
　　　　　仍餘六即多二根之數葢上數三十六
　　　　　下數六兩數相加得四十二即二十七
　　　　　多九又多六也
　　減法
凡多與多減原數大於減數則減餘仍爲多少與少
減原數大於減數則減餘仍爲少若多與多減減數
大於原數則反減而減餘即變爲少葢減數之所多
既大於原數之所多則原數之所多内減盡與原數
之所多相等之數仍須於原數之整分内多減去所
大之幾何則所餘之整分内即少幾何矣若少與少
減減數大於原數則反減而減餘即變爲多葢減數
之所少既大於原數之所少則原數之所少内減盡
與原數之所少相等之數仍須於原數之整分内少
減所大之幾何故所餘之整分内即多幾何矣至於
多與少減少與多減則反相加爲減餘數而原數多
則減餘仍爲多原數少則減餘仍爲少其故何也葢
因原數多減數少則原數已多在彼而減數又少於
此是所餘益多也原數少減數多則原數已少在彼
而減數又多於此是所餘益少也多少之號明而減
法不淆矣
設如有四平方多五根内減二平方多二根問所餘
　幾何
　　　　　法以四平方減二平方餘二平方五根
　　　　　減二根餘三根是爲二平方多三根即
　　　　　所求之數也此多與多減原數大於減
　　　　　數故減餘仍爲多也如以數明之以根
　　　　　爲三則一平方爲九上數四平方得三
　　　　　十六多五根得多十五是三十六多十
　　　　　五共五十一下數二平方得十八多二
　　　　　根得多六是十八多六共二十四上三
　　　　　十六内減下十八餘十八即二平方之
　　　　　數上十五内減下六餘九即三根之數
　　　　　葢上數共五十一下數共二十四兩數
　　　　　相減餘二十七即十八多九也
設如有四立方少三平方内減三立方少二平方問
　所餘幾何
　　　　　法以四立方減三立方餘一立方三平
　　　　　方減二平方餘一平方是爲一立方少
　　　　　一平方即所求之數也此少與少減原
　　　　　數大於減數故減餘仍爲少也如以數
　　　　　明之以平方爲九則一立方爲二十七
　　　　　上數四立方得一百零八少三平方得
　　　　　少二十七是一百零八少二十七爲八
　　　　　十一下數三立方得八十一少二平方
　　　　　得少十八是八十一少十八爲六十三
　　　　　上一百零八内減下八十一餘二十七
　　　　　即一立方之數上二十七内減下十八
　　　　　餘九即少一平方之數葢上數八十一
　　　　　下數六十三兩數相減餘十八即二十
　　　　　七少九也
設如有七平方多三根内減四平方多五根問所餘
　幾何
　　　　　法以七平方減四平方餘三平方三根
　　　　　内不能減五根乃於下數多五根内反
　　　　　減上數多三根餘二根即變爲少是爲
　　　　　三平方少二根即所求之數也此多與
　　　　　多減減數大於原數故反減而減餘即
　　　　　變爲少葢原數多三根減數多五根是
　　　　　減數比原數大二根如於原數三根内
　　　　　減去減數三根則減數仍餘二根此二
　　　　　根必須於原數平方内減之原數既多
　　　　　減二根則餘數即少二根也如以數明
　　　　　之以根爲三則一平方爲九上數七平
　　　　　方得六十三多三根得多九是六十三
　　　　　多九共七十二下數四平方得三十六
　　　　　多五根得多十五是三十六多十五共
　　　　　五十一上六十三内減下三十六餘二
　　　　　十七即三平方之數下十五内反減上
　　　　　九餘六即少二根之數葢上數共七十
　　　　　二下數共五十一兩數相減餘二十一
　　　　　即二十七少六也
設如有六平方少三根内減二平方少四根問所餘
　幾何
　　　　　法以六平方減二平方餘四平方三根
　　　　　内不能減四根乃於下數少四根内反
　　　　　減上數少三根餘一根即變爲多是爲
　　　　　四平方多一根即所求之數也此少與
　　　　　少減減數大於原數故反減而減餘即
　　　　　變爲多葢原數少三根減數少四根是
　　　　　減數比原數大一根如於原數三根内
　　　　　減去減數三根則減數仍餘一根此一
　　　　　根係原數平方内所少減之一根原數
　　　　　既少減一根則餘數即多一根也如以
　　　　　數明之以根爲四則一平方爲十六上
　　　　　數六平方得九十六少三根得少十二
　　　　　是九十六少十二爲八十四下數二平
　　　　　方得三十二少四根得少十六是三十
　　　　　二少十六爲十六上九十六内減下三
　　　　　十二餘六十四即四平方之數下十六
　　　　　反減上十二餘四即多一根之數葢上
　　　　　數八十四下數十六兩數相減餘六十
　　　　　八即六十四多四也
設如有三平方多四根内減二平方少一根問所餘
　幾何
　　　　　法以三平方減二平方餘一平方四根
　　　　　減一根應餘三根今多少兩數不同故
　　　　　反相加得五根因原數多故得數仍爲
　　　　　多是爲一平方多五根即所求之數也
　　　　　此多少兩數不同相減原數多減數少
　　　　　原數已多而減數又少則所餘者愈多
　　　　　葢原數多四根減數少一根是原數比
　　　　　減數已多五根故減餘即爲多五根也
　　　　　如以數明之以根爲四則一平方爲十
　　　　　六上數三平方得四十八多四根得多
　　　　　十六是四十八多十六共六十四下數
　　　　　二平方得三十二少一根得少四是三
　　　　　十二少四爲二十八上四十八内減下
　　　　　三十二餘十六即一平方之數上多十
　　　　　六加下少四得二十即多五根之數葢
　　　　　上數六十四下數二十八兩數相減餘
　　　　　三十六即十六多二十也
設如有五平方少二根内減三平方多三根問所餘
　幾何
　　　　　法以五平方減三平方餘二平方二根
　　　　　不能減三根且多少兩數不同故反相
　　　　　加得五根因原數少故得數仍爲少是
　　　　　爲二平方少五根即所求之數也此多
　　　　　少兩數不同相減原數少減數多原數
　　　　　已少減數又多則所餘者愈少葢原數
　　　　　少二根減數多三根是原數比減數已
　　　　　少五根故減餘即爲少五根也如以數
　　　　　明之以根爲五則一平方爲二十五上
　　　　　數五平方得一百二十五少二根得少
　　　　　十是一百二十五少十爲一百一十五
　　　　　下數三平方得七十五多三根得多十
　　　　　五是七十五多十五共九十上一百二
　　　　　十五内減下七十五餘五十即二平方
　　　　　之數上少十加下多十五得二十五即
　　　　　少五根之數葢上數一百一十五下數
　　　　　九十兩數相減餘二十五即五十少二
　　　　　十五也
設如有四立方多六平方内減二立方多三平方多
　三根問所餘幾何
　　　　　法以四立方減二立方餘二立方六平
　　　　　方減三平方再減三根餘三平方少三
　　　　　根是爲二立方多三平方少三根即所
　　　　　求之數也此相減兩數位分不同須各
　　　　　按位列號補足位分始不相淆今上層
　　　　　無根位而下層却有根位故上層作一
　　　　　空根位以補之是原根位無數而減數
　　　　　多三根故所餘即少三根也如以數明
　　　　　之以根爲二則一平方爲四一立方爲
　　　　　八上數四立方得三十二多六平方得
　　　　　多二十四是三十二多二十四共五十
　　　　　六下數二立方得十六多三平方得多
　　　　　十二多三根得多六是十六多十二又
　　　　　多六爲三十四上三十二内減下十六
　　　　　餘十六即二立方之數上二十四内減
　　　　　下十二餘十二即三平方之數下六無
　　　　　可減仍爲六即少三根之數葢上數五
　　　　　十六下數三十四兩數相減餘二十二
　　　　　即十六多十二又少六也
設如有五立方多四平方多三根少八眞數内減四
　立方多二平方多二根少九眞數問所餘幾何
　　　　　法以五立方減四立方餘一立方四平
　　　　　方減二平方餘二平方多與多減原數
　　　　　大故爲多多三根減二根餘一根多與
　　　　　多減原數大故爲多八眞數不能減九
　　　　　眞數乃於下數少九内反減上數少八
　　　　　餘一即變爲多是爲一立方多二平方
　　　　　多一根多一眞數即所求之數也如以
　　　　　數明之以根爲三則一平方爲九一立
　　　　　方爲二十七上數五立方得一百三十
　　　　　五多四平方得多三十六多三根得多
　　　　　九又少眞數八是一百三十五多三十
　　　　　六又多九又少八爲一百七十二下數
　　　　　四立方得一百零八多二平方得多十
　　　　　八多二根得多六又少眞數九是一百
　　　　　零八多十八又多六又少九爲一百二
　　　　　十三上一百三十五内減下一百零八
　　　　　餘二十七即一立方之數上三十六内
　　　　　減下十八餘十八即多二平方之數上
　　　　　九内減下六餘三即多一根之數下九
　　　　　反減上八餘一即多一眞數葢上數一
　　　　　百七十二下數一百二十三兩數相減
　　　　　餘四十九即二十七多十八又多三又
　　　　　多一也
設如有二立方多三根内減一平方少一根問所餘
　幾何
　　　　　法以二立方減一平方餘二立方少一
　　　　　平方三根減一根應餘二根今多少兩
　　　　　數不同故反相加得四根因原數多故
　　　　　得數仍爲多是爲二立方少一平方多
　　　　　四根即所求之數也如以數明之以根
　　　　　爲三則一平方爲九一立方爲二十七
　　　　　上數二立方得五十四多三根得多九
　　　　　是五十四多九共六十三下數一平方
　　　　　得九少一根得少三是九少三爲六上
　　　　　五十四無可減仍爲五十四即二立方
　　　　　之數下九無可減仍爲九即少一平方
　　　　　之數上多九與下少三相加得十二即
　　　　　多四根之數葢上數六十三下數六兩
　　　　　數相減餘五十七即五十四少九又多
　　　　　十二也
　　乘法
凡乘法各按位分上下横列自末位起逐位遍乘與
常法同其書乘出之數以類相從(如乘出之數爲根/俱書於根之下乘)
(出之數爲平方俱書於平/方之下皆依定位表例)其定多少之號則臨期互
有轉移葢法實俱止一位者其乘出之數爲多不必
言矣法實不止一位俱係多者(如幾平方多幾根或/幾根多幾眞數又或)
(幾平方多幾根又/多幾眞數之類)其乘出之數亦俱爲多葢以多乘
多則多者益多也法實兩數俱係少者其爲首一位
已係整數爲多(如幾平方少幾根或幾根少幾眞數/或幾平方少幾根又少幾眞數之類)
故乘出之數則有多少之分如爲首一位相乘係多
與多乘其乘出之數爲多而次位爲少者與首位乘
是爲少與多乘或首位與次位爲少者乘是爲多與
少乘則其乘出之數俱爲少葢少與多乘多與少乘
則少者益少而得數固少也(如㡬平方少幾根與幾/眞數相乘以眞數乘平)
(方即爲多與多乘以眞數/乘根即爲多與少乘也)至於少與少乘其乘出之
數反變爲多(如幾立方少幾平方與幾根少幾眞數/相乘以眞數乘平方即爲少與少乘也)
其故何也葢法實首位爲多次位以後爲少則乘出
之數首位内少次位之數必多末位之數須於乘出
首位數中減去次位之數加入末位之數始與實數
相合(除首位上下兩整數相乘以後次位皆係少與/少乘爲多而次位對首位乘必爲少與多乘或)
(多與少乘則此兩數俱爲少合之爲首位數内少次/位之數而多末位之數葢因次位所少數内有兩分)
(末位之數首位數内減去次位之全數即如多減去/一末位之數倘能於次位數中先減去末位數然後)
(再於首位數中減之始與實數相合今次位數中既/不能先減去末位數故轉於首位數中減去次位數)
(反加入一/末位數也)所謂減者即少數所謂加者即多數多少
之分既定則依加法相加即爲所得之數也
設如有三根多二眞數以三眞數乘之問得幾何
　　　　　法以三眞數乘二眞數得多六眞數(以/多)
　　　　　(與多乘故爲多也又几以眞數乘根方/之數其位皆不變如以眞數乘眞數仍)
　　　　　(得眞數以眞數乘根仍得根葢定位表/中眞數之位爲○於根方之位無所加)
　　　　　(也/)以三眞數乘三根得多九根是爲九
　　　　　根多六眞數即所求之數也如以數明
　　　　　之以根爲四則上數三根得十二多二
　　　　　眞數共得十四以下眞數三乘之所得
　　　　　三十六即九根之數所得多六即多六
　　　　　眞數葢以下數三與上數十四相乘得
　　　　　四十二即三十六多六也
設如有四根多二眞數以二根多三眞數乘之問得
　幾何
　　　　　法以多三眞數乘多二眞數得多六眞
　　　　　數以多三眞數乘四根得多十二根又
　　　　　以二根乘多二眞數得多四根以二根
　　　　　乘四根得八平方(以根與根乘即得平/方葢根所對之位爲)
　　　　　(一以一加一爲二即平方所/對之位故得數定爲平方)相加得八
　　　　　平方多一十六根又多六眞數即所求
　　　　　之數也如圖甲乙爲四根乙丙爲多二
　　　　　眞數甲丁爲二根丁戊爲多三眞數以
　　　　　甲丙四根多二眞數與甲戊二根多三
　　　　　眞數相乘成甲戊己丙長方形其甲丁
　　　　　庚乙長方形即八平方其乙庚辛丙與
　　　　　丁戊壬庚二長方形即所多十六根其
　　　　　庚壬己辛長方形即所多六眞數也如
　　　　　以數明之以根爲四則一平方爲十六
　　　　　上數四根得十六多二眞數共得十八
　　　　　下數二根得八多三真數共得十一相
　　　　　乘所得一百二十八即八平方之數所
　　　　　得多六十四即多十六根之數所得多
　　　　　六即多六眞數葢以下數十一與上數
　　　　　十八相乘得一百九十八即一百二十
　　　　　八多六十四又多六也
設如有二平方多三根以二根多四眞數乘之問得
　幾何
　　　　　法因上層無眞數位故列一空位以補
　　　　　之以多四眞數乘空眞數仍爲空以多
　　　　　四眞數乘多三根得多十二根以多四
　　　　　眞數乘二平方得多八平方以二根乘
　　　　　空眞數仍爲空以二根乘多三根得多
　　　　　六平方以二根乘二平方得四立方(以/根)
　　　　　(乘平方即得立方葢根所對之位爲一/平方所對之位爲二以一加二得三即)
　　　　　(立方所對/之位也)相加得四立方多十四平方
　　　　　又多十二根即所求之數也此相乘兩
　　　　　數位分不同須各按位列號補足位分
　　　　　始不相淆凡法皆當如此如圖甲乙丙
　　　　　丁爲二平方丁丙戊己爲多三根庚辛
　　　　　爲二根戊庚爲多四眞數以甲乙戊己
　　　　　二平方多三根與戊辛二根多四眞數
　　　　　相乘成乙己辛癸扁方體其丙己庚子
　　　　　十二根即四真數乘三根之數其甲乙
　　　　　丙丁子丑八平方即四眞數乘二平方
　　　　　之數其子寅庚辛壬卯六平方即二根
　　　　　乘三根之數其丑子卯癸四立方即二
　　　　　根乘二平方之數也如以數明之以根
　　　　　爲五則一平方爲二十五一立方爲一
　　　　　百二十五上數二平方得五十多三根
　　　　　得多十五共得六十五下數二根得一
　　　　　十多四眞數共得十四相乘所得五百
　　　　　即四立方之數所得多三百五十即多
　　　　　十四平方之數所得多六十即多十二
　　　　　根之數葢以下數十四與上數六十五
　　　　　相乘得九百一十即五百多三百五十
　　　　　又多六十也
設如有二根少四眞數以一根多三眞數乘之問得
　幾何
　　　　　法以多三眞數乘少四眞數得少十二
　　　　　眞數(多與少乘/故爲少)以多三眞數乘二根得
　　　　　多六根(凡爲首一位皆爲多而數前無/號者亦即爲多今以多三眞數)
　　　　　(與多二根相乘故/其得數仍爲多)又以一根乘少四眞
　　　　　數得少四根(以多與少/乘故爲少)以一根乘二根
　　　　　得二平方相加得二平方多二根少十
　　　　　二眞數即所求之數也如圖甲乙爲二
　　　　　根丙乙爲少四眞數甲丁爲一根丁戊
　　　　　爲多三真數以甲乙二根少四眞數與
　　　　　甲戊一根多三眞數相乘成甲戊己乙
　　　　　長方形其庚壬己辛長方形即多三眞
　　　　　數乘少四眞數之十二眞數丁戊己辛
　　　　　長方形即多三眞數乘二根之六根丙
　　　　　庚辛乙長方形即一根乘少四眞數之
　　　　　四根甲丁辛乙長方形即一根乘二根
　　　　　之二平方合之爲甲丁辛乙二平方而
　　　　　少丙庚辛乙之四根又多丁戊己辛之
　　　　　六根而少庚壬己辛之十二眞數今以
　　　　　丁戊己辛之多六根少十二眞數補丙
　　　　　庚辛乙之少四根仍多二根而少十二
　　　　　眞數也如以數明之以根爲六則一平
　　　　　方爲三十六上數二根得十二少四眞
　　　　　數則餘八下數一根得六多三眞數共
　　　　　得九相乘所得七十二即二平方之數
　　　　　所得多十二即多二根之數所得少十
　　　　　二即少十二眞數之數葢以下數九與
　　　　　上數八相乘得七十二即七十二多十
　　　　　二又少十二也
設如有一根少一眞數以一根少二眞數乘之問得
　幾何
　　　　　法以少二眞數乘少一眞數得多二眞
　　　　　數(少與少乘/故爲多)以少二眞數乘一根得少
　　　　　二根(一根爲首且無號故爲多今以少/二眞數與多一根相乘故其得數)
　　　　　(亦爲/少也)又以一根乘少一眞數得少一根
　　　　　(多與少乘/故爲少)以一根乘一根得一平方相
　　　　　加得一平方少三根多二眞數即所求
　　　　　之數也如圖甲乙爲一根丙乙爲少一
　　　　　眞數甲丁亦爲一根戊丁爲少二眞數
　　　　　以甲乙一根少一眞數與甲丁一根少
　　　　　二眞數相乘成甲乙己丁正方形其庚
　　　　　壬己辛小長方形即少二眞數乘少一
　　　　　眞數之二眞數其戊壬己丁即二眞數
　　　　　乘一根之二根其丙乙己辛即一根乘
　　　　　少一眞數之一根其甲乙己丁爲一根
　　　　　乘一根之一平方合之爲甲乙己丁一
　　　　　平方而少丙乙己辛之一根又少戊壬
　　　　　己丁之二根而多庚壬己辛之二眞數
　　　　　實得甲丙庚戊之一長方形葢甲乙己
　　　　　丁之一正方内減戊壬己丁之二根又
　　　　　減丙乙己辛之一根是重減去庚壬己
　　　　　辛之二眞數則甲丙庚戊長方内必缺
　　　　　二眞數故將少二眞數乘少一眞數所
　　　　　得之二眞數即預定爲多號以補重減
　　　　　之分然後得甲丙庚戊之一長方爲所
　　　　　得之實數也是則少與少乘之爲多者
　　　　　非於整數之外有盈分而爲多實因所
　　　　　少之數有過分而爲多也如以數明之
　　　　　以根爲六則一平方爲三十六上數一
　　　　　根爲六少一眞數則餘五下數一根爲
　　　　　六少二眞數則餘四相乘所得三十六
　　　　　即一平方之數所得少十八即少三根
　　　　　之數所得多二即多二眞數之數葢以
　　　　　下數四與上數五相乘得二十即三十
　　　　　六少十八多二也
設如有二立方少二平方少一根以二平方少二根
　乘之問得幾何
　　　　　法因上下兩層皆無眞數位故各列一
　　　　　空位以補之以空眞數乘上層各位仍
　　　　　得各空位以少二根乘空眞數仍得空
　　　　　根以少二根乘少一根得多二平方以
　　　　　少二根乘少二平方得多四立方以少
　　　　　二根乘二立方得少四三乘方又以二
　　　　　平方乘空眞數仍得空平方以二平方
　　　　　乘少一根得少二立方以二平方乘少
　　　　　二平方得少四三乘方以二平方乘二
　　　　　立方得四四乘方相加共得四四乘方
　　　　　少八三乘方多二立方又多二平方即
　　　　　所求之數也如以數明之以根爲三則
　　　　　一平方爲九一立方爲二十七一三乘
　　　　　方爲八十一一四乘方爲二百四十三
　　　　　上數二立方得五十四少二平方得少
　　　　　十八少一根得少三是五十四少十八
　　　　　又少三爲三十三下數二平方得十八
　　　　　少二根得少六是十八少六爲十二相
　　　　　乘所得九百七十二即四四乘方之數
　　　　　所得少六百四十八即少八三乘方之
　　　　　數所得多五十四即多二立方之數所
　　　　　得多十八即多二平方之數葢以下數
　　　　　十二與上數三十三相乘得三百九十
　　　　　六即九百七十二内少六百四十八又
　　　　　多五十四復多十八也
設如有三平方少二根多二眞數與一平方多二根
　少三眞數相乘問得幾何
　　　　　法以少三眞數乘多二眞數得少六眞
　　　　　數以少三眞數乘少二根得多六根以
　　　　　少三眞數乘三平方得少九平方又以
　　　　　多二根乘多二眞數得多四根以多二
　　　　　根乘少二根得少四平方以多二根乘
　　　　　三平方得多六立方又以一平方乘多
　　　　　二眞數得多二平方以一平方乘少二
　　　　　根得少二立方以一平方乘三平方得
　　　　　三三乘方相加得三三乘方多四立方
　　　　　少十一平方多十根少六眞數即所求
　　　　　之數也如以數明之以根爲四則一平
　　　　　方爲十六一立方爲六十四一三乘方
　　　　　爲二百五十六上數三平方得四十八
　　　　　少二根得少八多二眞數共得四十二
　　　　　下數一平方得十六多二根得多八少
　　　　　三眞數共得二十一相乘所得七百六
　　　　　十八即三三乘方之數所得多二百五
　　　　　十六即多四立方之數所得少一百七
　　　　　十六即少十一平方之數所得多四十
　　　　　即多十根之數所得少六即少六眞數
　　　　　之數葢以下數二十一與上數四十二
　　　　　相乘得八百八十二即七百六十八多
　　　　　二百五十六又少一百七十六仍多四
　　　　　十復少六也
　　除法
凡除法按位列數必以眞數爲單位法尾未至眞數
者須補○以存其位(如法尾爲根則補一○以存眞/數位法尾爲平方則補二○以)
(存眞數位法尾爲立方/則補三○以存眞數位)將得數首位紀於眞數之上
(如眞數之位爲○者/則紀於○位之上)眞數所對實中之位即得數首
位之數(如眞數對實中根位即定得數首位爲根如/眞數對實中平方位即定得數首位爲平方)
(如眞數對實中立方位即定/得數首位爲立方餘俱倣此)其歸除遞減皆與常法
同至於定號亦與乘法同俱詳設如於左
設如有十二立方多九平方多六根以三眞數除之
　問得幾何
　　　　　法以三眞數除十二立方得四立方以
　　　　　四立方乘三眞數得十二立方與實相
　　　　　減恰盡餘多九平方多六根復以三眞
　　　　　數除多九平方得多三平方以多三平
　　　　　方乘三眞數得多九平方與實相減恰
　　　　　盡餘多六根又以三眞數除多六根得
　　　　　多二根以多二根乘三眞數得多六根
　　　　　與實相減恰盡無餘是爲四立方多三
　　　　　平方多二根即所求之數也此法葢因
　　　　　眞數除立方多平方與多根故得數之
　　　　　位仍從實數之位且眞數之位下對實
　　　　　中立方之位故定得數首位亦爲立方
　　　　　又因實數皆爲多故得數亦皆爲多也
　　　　　如以數明之以根爲三則一平方爲九
　　　　　一立方爲二十七實數十二立方得三
　　　　　百二十四多九平方得多八十一多六
　　　　　根得多十八是三百二十四多八十一
　　　　　又多十八共爲四百二十三以眞數三
　　　　　除之所得一百零八即四立方之數所
　　　　　得多二十七即多三平方之數所得多
　　　　　六即多二根之數葢以四百二十三以
　　　　　三除之得一百四十一即一百零八多
　　　　　二十七又多六也
設如有十二立方多八平方多六根以二根除之問
　得幾何
　　　　　法因法尾未至眞數位故設一空眞數
　　　　　位以補之以二根除十二立方得六平
　　　　　方以六平方乘二根得十二立方與實
　　　　　相減恰盡餘多八平方多六根復以二
　　　　　根除多八平方得多四根以多四根乘
　　　　　二根得多八平方與實相減恰盡餘多
　　　　　六根復以二根除多六根得多三眞數
　　　　　以多三眞數乘二根得多六根與實相
　　　　　減恰盡無餘是爲六平方多四根多三
　　　　　眞數即所求之數也此法葢因根數除
　　　　　立方多平方與多根故根除立方得平
　　　　　方根除多平方得多根根除多根而得
　　　　　多眞數且眞數之位下對實中平方之
　　　　　位故定得數首位亦爲平方又因實數
　　　　　皆爲多故得數亦皆爲多也如以數明
　　　　　之以根爲二則一平方爲四一立方爲
　　　　　八實數十二立方得九十六多八平方
　　　　　得多三十二多六根得多十二是九十
　　　　　六多三十二又多十二共爲一百四十
　　　　　法數二根爲四除之所得二十四即六
　　　　　平方之數所得多八即多四根之數所
　　　　　得多三即多三眞數之數葢一百四十
　　　　　以四除之得三十五即二十四多八又
　　　　　多三也
設如有四三乘方多八立方又多八平方以四平方
　除之問得幾何
　　　　　法以四平方除四三乘方得一平方以
　　　　　一平方乘四平方得四三乘方與實相
　　　　　減恰盡餘多八立方多八平方復以四
　　　　　平方除多八立方得多二根以多二根
　　　　　乘四平方得多八立方與實相減恰盡
　　　　　餘多八平方又以四平方除多八平方
　　　　　得多二眞數以多二眞數乘四平方得
　　　　　多八平方與實相減恰盡無餘是爲一
　　　　　平方多二根又多二眞數即所求之數
　　　　　也此法葢因平方除三乘方多立方與
　　　　　多平方故平方除三乘方得平方平方
　　　　　除多立方得多根平方除多平方得多
　　　　　眞數且眞數之位下對實中平方之位
　　　　　故定得數首位亦爲平方又因實數皆
　　　　　爲多故得數亦皆爲多也如以數明之
　　　　　以根爲三則一平方爲九一立方爲二
　　　　　十七一三乘方爲八十一實數四三乘
　　　　　方得三百二十四多八立方得多二百
　　　　　一十六多八平方得多七十二是三百
　　　　　二十四多二百一十六又多七十二共
　　　　　爲六百一十二法數四平方爲三十六
　　　　　除之所得之九即一平方之數所得多
　　　　　六即多二根之數所得多二即多二眞
　　　　　數之數葢六百一十二以三十六除之
　　　　　得十七即九多六又多二也
設如有四立方多八平方多七根多二眞數以二平
　方多三根多二眞數除之問得幾何
　　　　　法以二平方多三根多二眞數除四立
　　　　　方多八平方多七根得二根以二根乘
　　　　　多二眞數得多四根以二根乘多三根
　　　　　得多六平方以二根乘二平方得四立
　　　　　方與實相減餘多二平方多三根多二
　　　　　眞數復以二平方多三根多二眞數除
　　　　　二平方多三根多二眞數得多一眞數
　　　　　以多一眞數乘多二眞數得多二眞數
　　　　　以多一眞數乘多三根得多三根以多
　　　　　一眞數乘二平方得多二平方與實相
　　　　　減恰盡無餘是爲二根多一眞數即所
　　　　　求之數也此法葢因平方多根多眞數
　　　　　除立方多平方多根多眞數故以平方
　　　　　除立方得根以平方除多平方得多眞
　　　　　數且眞數之位下對實中根位故定得
　　　　　數首位爲根又因實數皆爲多故得數
　　　　　亦皆爲多也如以數明之以根爲三則
　　　　　一平方爲九一立方爲二十七實數四
　　　　　立方得一百零八多八平方得多七十
　　　　　二多七根得多二十一多二眞數即多
　　　　　二是爲一百零八多七十二又多二十
　　　　　一又多二共爲二百零三法數二平方
　　　　　得十八多三根得多九多二眞數即多
　　　　　二是爲十八多九又多二共爲二十九
　　　　　除之所得之六即二根之數所得多一
　　　　　即多一眞數葢二百零三以二十九除
　　　　　之得七即六多一也
設如有六平方少一根少十五眞數以三根少五眞
　數除之問得幾何
　　　　　法以三根少五眞數除六平方少一根
　　　　　得二根以二根乘少五眞數得少十根
　　　　　以二根乘三根得六平方與實相減平
　　　　　方恰盡根之減數大於原數轉減之餘
　　　　　多九根少十五眞數復以三根少五眞
　　　　　數除多九根少十五眞數得多三眞數
　　　　　(減餘之九根爲多故除/得之三眞數亦爲多也)以多三眞數與
　　　　　少五眞數相乘得少十五眞數以多三
　　　　　眞數與三根相乘得多九根與實相減
　　　　　恰盡無餘是爲二根多三眞數即所求
　　　　　之數也此法葢因根少眞數除平方少
　　　　　根少眞數故以根除平方得根以根除
　　　　　多根(根原爲少而減/餘數變爲多)得多眞數且眞數
　　　　　之位下對實中根位故定得數首位爲
　　　　　根又因實數原爲少而次位餘實之數
　　　　　變爲多故定得數次位爲多也如以數
　　　　　明之以根爲五則一平方爲二十五實
　　　　　數六平方得一百五十少一根得少五
　　　　　少十五真數即少十五是爲一百五十
　　　　　少五又少十五共爲一百三十法數三
　　　　　根得十五少五眞數即少五是爲十五
　　　　　少五共爲一十除之所得之一十即二
　　　　　根之數所得之多三即多三眞數之數
　　　　　葢一百三十以十除之得十三即十多
　　　　　三也
設如有九立方少十二平方少五根多六眞數以三
　平方少二根少三眞數除之問得幾何
　　　　　法以三平方少二根少三眞數除九立
　　　　　方少十二平方少五根得三根以三根
　　　　　乘少三眞數得少九根以三根乘少二
　　　　　根得少六平方以三根乘三平方得九
　　　　　立方與實相減立方恰盡原少十二平
　　　　　方減少六平方餘少六平方原少五根
　　　　　不能減九根轉減之餘多四根又多六
　　　　　眞數復以三平方少二根少三眞數除
　　　　　少六平方多四根多六眞數得少二眞
　　　　　數以少二眞數乘少三眞數得多六眞
　　　　　數以少二眞數乘少二根得多四根以
　　　　　少二眞數乘三平方得少六平方與實
　　　　　相減恰盡無餘是爲三根少二眞數即
　　　　　所求之數也此法葢因平方少根少眞
　　　　　數除立方少平方少根與多眞數故以
　　　　　平方除立方得根以平方除少平方得
　　　　　少眞數且眞數之位下對實中根位故
　　　　　定得數首位爲根又實數之號雖有少
　　　　　有多不同而次位餘實之首數爲少故
　　　　　定得數次位爲少也如以數明之以根
　　　　　爲七則一平方爲四十九一立方爲三
　　　　　百四十三實數九立方得三千零八十
　　　　　七少十二平方得少五百八十八少五
　　　　　根得少三十五多六眞數即多六是爲
　　　　　三千零八十七少五百八十八又少三
　　　　　十五仍多六共爲二千四百七十法數
　　　　　三平方得一百四十七少二根得少十
　　　　　四少三眞數即少三是爲一百四十七
　　　　　少十四又少三共爲一百三十除之所
　　　　　得之二十一即三根之數所得之少二
　　　　　即少二眞數之數葢二千四百七十以
　　　　　一百三十除之得十九即二十一少二
　　　　　也
設如有八立方多八平方多二根少四眞數以二平
　方多三根多二眞數除之問得幾何
　　　　　法以二平方多三根多二眞數除八立
　　　　　方多八平方多二根得四根以四根乘
　　　　　多二眞數得多八根以四根乘多三根
　　　　　得多十二平方以四根乘二平方得八
　　　　　立方與實相減立方恰盡平方與根之
　　　　　減數俱大於原數故皆轉減之餘少四
　　　　　平方少六根又少四眞數復以二平方
　　　　　多三根多二眞數除少四平方少六根
　　　　　少四眞數得少二眞數以少二眞數乘
　　　　　多二眞數得少四眞數以少二眞數乘
　　　　　多三根得少六根以少二眞數乘二平
　　　　　方得少四平方與實相減恰盡無餘是
　　　　　爲四根少二眞數即所求之數也此法
　　　　　葢因平方多根多眞數除立方多平方
　　　　　多根與少眞數故以平方除立方得根
　　　　　以平方除少平方(平方原爲多而/減餘數變爲少)得少
　　　　　眞數且眞數之位下對實中根位故定
　　　　　得數首位爲根又實數之號雖有多有
　　　　　少不同而次位餘實皆變爲少故定得
　　　　　數次位爲少也如以數明之以根爲三
　　　　　則一平方爲九一立方爲二十七實數
　　　　　八立方得二百一十六多八平方得多
　　　　　七十二多二根得多六少四眞數即少
　　　　　四是二百一十六多七十二又多六仍
　　　　　少四共爲二百九十法數二平方得十
　　　　　八多三根得多九多二眞數即多二是
　　　　　十八多九又多二共爲二十九除之所
　　　　　得十二即四根之數所得少二即少二
　　　　　眞數之數葢二百九十以二十九除之
　　　　　得十即十二少二也
設如有四三乘方少二立方少四平方多五根少二
　眞數以二平方少二根多一眞數除之問得幾何
　　　　　法以二平方少二根多一眞數除四三
　　　　　乘方少二立方少四平方得二平方以
　　　　　二平方乘多一眞數得多二平方以二
　　　　　平方乘少二根得少四立方以二平方
　　　　　乘二平方得四三乘方與實相減三乘
　　　　　方恰盡原少二立方不能減少四立方
　　　　　轉減之餘多二立方原少四平方減多
　　　　　二平方故相加爲少六平方仍多五根
　　　　　復以二平方少二根多一眞數除多二
　　　　　立方少六平方多五根得多一根以多
　　　　　一根乘多一眞數得多一根以多一根
　　　　　乘少二根得少二平方以多一根乘二
　　　　　平方得多二立方與實相減立方恰盡
　　　　　原少六平方減少二平方餘少四平方
　　　　　原多五根減多一根餘多四根仍少二
　　　　　眞數又以二平方少二根多一眞數除
　　　　　少四平方多四根少二眞數得少二眞
　　　　　數以少二眞數乘多一眞數得少二眞
　　　　　數以少二眞數乘少二根得多四根以
　　　　　少二眞數乘二平方得少四平方與實
　　　　　相減恰盡無餘是爲二平方多一根少
　　　　　二眞數即所求之數也此法葢因平方
　　　　　少根多眞數除三乘方少立方又少平
　　　　　方仍多根與少眞數故以平方除三乘
　　　　　方得平方以平方除多立方(立方原爲/少而減餘)
　　　　　(數變/爲多)得多根以平方除少平方得少眞
　　　　　數且眞數之位下對實中平方之位故
　　　　　定得數首位爲平方又實數之號雖有
　　　　　多有少不同而次位餘實之首數變爲
　　　　　多三位餘實之首數仍爲少故定得數
　　　　　之次位爲多三位爲少也如以數明之
　　　　　以根爲六則一平方爲三十六一立方
　　　　　爲二百一十六一三乘方爲一千二百
　　　　　九十六實數四三乘方得五千一百八
　　　　　十四少二立方得少四百三十二少四
　　　　　平方得少一百四十四多五根得多三
　　　　　十少二眞數即少二是五千一百八十
　　　　　四少四百三十二又少一百四十四仍
　　　　　多三十復少二共爲四千六百三十六
　　　　　法數二平方得七十二少二根得少十
　　　　　二多一眞數即多一是七十二少十二
　　　　　　又多一共爲六十一除之所得七十二
　　　　　　即二平方之數所得多六即多一根之
　　　　　　數所得少二即少二眞數之數葢四千
　　　　　　六百三十六以六十一除之得七十六
　　　　　　即七十二多六少二也
　
　
　
　
　
　
　
　
　
　
　
　
御製數理精藴下編卷三十一
　欽定四庫全書
御製數理精藴下編卷三十二
　　末部二
　　　借根方比例(開諸乘方法/)　(諸乘方表/)
　　開諸乘方法
借根方比例法中開各乘方爲最要其算線部借根
算面部借平方算體部借立方以及多乘方雖各按
其類然有法屬線類而仍須諸乘方算者故諸乘方
之法宜審也葢諸乘方之形體不同開法之難易迥
别總以廉法之多少而分平方之廉最少故最易立
方之廉較多故較難自三乘以至多乘其廉愈多則
其法愈難今自平方以至九乘方俱専立一法在平
方立方所省不多而三乘方以後則甚爲簡捷至於
諸乘方中亦有可以用平方立方之法代開者如三
乘方與平方自乘之數等故可以平方兩次開之五
乘方與平方自乘再乘之數等亦與立方自乘之數
等故可以平方開之繼以立方開之七乘方與平方
兩次自乘之數等故可以平方三次開之八乘方與
立方自乘再乘之數等故可以立方兩次開之九乘
方與四乘方自乘之數等故可以平方開之繼以四
乘方開之惟四乘方及六乘方與平方立方之數皆
不相合故不可以平方立方之法代開也又諸乘方
次商之數最難定今自立方至九乘方俱爲立根數
兩位之表若根數兩位者以積數撿表即得更爲便
捷至於十乘方以後並可以此法御之但其數繁衍
而無所用兹故不載焉
　　平方
設如有平方積一萬五千一百二十九尺開平方問
　每一根之數幾何
　　　　　法列方積一萬五千一百二十九尺自
　　　　　末位起算每方積二位定方根一位故
　　　　　隔一位作記乃於九尺上定單位一百
　　　　　尺上定十位一萬尺上定百位其一萬
　　　　　尺爲初商積與一百自乘之數相合即
　　　　　定初商爲一百尺書於方積一萬尺之
　　　　　上而以初商一百尺自乘之一萬尺書
　　　　　於初商積之下相減恰盡爰以方根第
　　　　　二位積五千一百尺續書於後爲次商
　　　　　廉隅之共積而以初商之一百尺倍之
　　　　　得二百尺爲次商廉法以除次商積足
　　　　　二十倍即定次商爲二十尺書於方積
　　　　　一百尺之上合初商共一百二十尺自
　　　　　乘得一萬四千四百尺與原積相減餘
　　　　　七百尺爰以方根第三位積二十九尺
　　　　　續書於後共七百二十九尺爲三商廉
　　　　　隅之共積而以初商次商之一百二十
　　　　　尺倍之得二百四十尺爲三商廉法以
　　　　　除三商積足三倍即定三商爲三尺書
　　　　　於方積九尺之上合初商次商共一百
　　　　　二十三尺自乘得一萬五千一百二十
　　　　　九尺與原積相減恰盡是開得一百二
　　　　　十三尺爲平方每一根之數也此法止
　　　　　用廉法除餘積得次商即併初商數自
　　　　　乘得數復與原積相減與常法不同然
　　　　　自三乘方以至多乘方則廉法條例甚
　　　　　繁難於布算用此法甚爲省便在平方
　　　　　立方不覺其省(平方止省小隅一層立/方止省長廉小隅二層)
　　　　　而在多乘方所省實多葢各設一例以
　　　　　備體也
　　立方
設如有立方積四千一百零六萬三千六百二十五
　尺開立方問每一根之數幾何
　　　　　法列方積四千一百零六萬三千六百
　　　　　二十五尺自末位起算每方積三位定
　　　　　方根一位故隔二位作記乃於五尺上
　　　　　定單位三千尺上定十位一百萬尺上
　　　　　定百位其四千一百萬尺爲初商積與
　　　　　三百自乘再乘之數相準即定初商爲
　　　　　三百尺書於方積一百萬尺之上而以
　　　　　三百尺自乘再乘之二千七百萬尺書
　　　　　於初商積之下相減餘一千四百萬尺
　　　　　爰以方根第二位餘積六萬三千尺續
　　　　　書於後共一千四百零六萬三千尺爲
　　　　　次商廉隅之共積而以初商之三百尺
　　　　　自乘得九萬尺三因之得二十七萬尺
　　　　　爲次商廉法以除次商積足四十倍即
　　　　　定次商爲四十尺書於方積三千尺之
　　　　　上合初商共三百四十尺自乘再乘得
　　　　　三千九百三十萬四千尺與原積相減
　　　　　餘一百七十五萬九千尺爰以方邊第
　　　　　三位餘積六百二十五尺續書於後共
　　　　　一百七十五萬九千六百二十五尺爲
　　　　　三商廉隅之共積而以初商次商之三
　　　　　百四十尺自乘得一十一萬五千六百
　　　　　尺三因之得三十四萬六千八百尺爲
　　　　　三商廉法以除三商積足五倍即定三
　　　　　商爲五尺書於方積五尺之上合初商
　　　　　次商共三百四十五尺自乘再乘得四
　　　　　千一百零六萬三千六百二十五尺與
　　　　　原積相減恰盡是開得三百四十五尺
　　　　　爲立方每一根之數也
　　　　　又用表開法列積四千一百零六萬三
　　　　　千六百二十五尺自末位起算隔二位
　　　　　作記定位同前乃截方根第二位以前
　　　　　積四一○六三爲初商次商之積於表
　　　　　中取比此數相近略小之數爲三九三
　　　　　○四(即初商次商自/乘再乘之數)其所對初商根爲
　　　　　三次商根爲四即將三四書於初商次
　　　　　商之位而以三九三○四書於初商次
　　　　　商積之下相減餘一七五九乃以三九
　　　　　三○四格内三商廉法三四六除餘積
　　　　　一七五九足五倍即定三商爲五書於
　　　　　三商之位合初商次商共三百四十五
　　　　　自乘再乘得四千一百零六萬三千六
　　　　　百二十五尺與原積相減恰盡即定立
　　　　　方根爲三百四十五尺也
　　三乘方
設如有三乘方積一千零三十三億五千五百一十
　七萬七千一百二十一尺開三乘方問每一根之
　數幾何
　　　　　法列方積一千零三十三億五千五百
　　　　　一十七萬七千一百二十一尺自末位
　　　　　起算每方積四位定方根一位故隔三
　　　　　位作記乃於一尺上定單位七萬尺上
　　　　　定十位三億尺上定百位其一千零三
　　　　　十三億尺爲初商積與五百乘三次之
　　　　　數相準即定初商爲五百尺書於方積
　　　　　三億尺之上而以五百尺乘三次之六
　　　　　百二十五億尺書於初商積之下相減
　　　　　餘四百零八億尺爰以方根第二位積
　　　　　五千五百一十七萬尺續書於後共四
　　　　　百零八億五千五百一十七萬尺爲次
　　　　　商廉隅之共積而以初商之五百尺乘
　　　　　二次得一億二千五百萬尺四因之得
　　　　　五億尺爲次商廉法以除次商積足八
　　　　　十倍因定次商爲八十尺合初商共五
　　　　　百八十尺乘三次得一千一百三十一
　　　　　億六千四百九十六萬尺大於原積是
　　　　　次商不可商八也乃改商七爲七十尺
　　　　　合初商共五百七十尺乘三次得一千
　　　　　零五十五億六千零一萬尺仍大於原
　　　　　積是次商不可商七也又改商六爲六
　　　　　十尺合初商共五百六十尺乘三次得
　　　　　九百八十三億四千四百九十六萬尺
　　　　　小於原積可減也乃定次商爲六十尺
　　　　　書於方積七萬尺之上而以五百六十
　　　　　尺乘三次之九百八十三億四千四百
　　　　　九十六尺與原積相減餘五十億一千
　　　　　零二十一萬尺爰以方根第三位積七
　　　　　千一百二十一尺續書於後共五十億
　　　　　一千零二十一萬七千一百二十一尺
　　　　　爲三商廉隅之共積而以初商次商之
　　　　　五百六十尺乘二次得一億七千五百
　　　　　六十一萬六千尺四因之得七億零二
　　　　　百四十六萬四千尺爲三商亷法以除
　　　　　三商積足七倍即定三商爲七尺書於
　　　　　方積一尺之上合初商次商共五百六
　　　　　十七尺乘三次得一千零三十三億五
　　　　　千五百一十七萬七千一百二十一尺
　　　　　與原積相減恰盡是開得五百六十七
　　　　　尺爲三乘方每一根之數也葢三乘方
　　　　　之本法有四自乘再乘廉六自乘廉四
　　　　　長廉一小隅既得初商乃以初商自乘
　　　　　再乘四因之得四自乘再乘廉爲法除
　　　　　餘積得次商以初商自乘與次商相乘
　　　　　六因之爲六自乘廉以次商自乘與初
　　　　　商相乘四因之爲四長廉以次商自乘
　　　　　再乘爲一小隅合四自乘再乘廉六自
　　　　　乘廉四長廉一小隅以次商乘之爲次
　　　　　商廉隅之共積今此法得次商之後合
　　　　　初商乘三次即得應減之積也
　　　　　又法用開平方法兩次開之初以原積
　　　　　一千零三十三億五千五百一十七萬
　　　　　七千一百二十一尺開平方得三十二
　　　　　萬一千四百八十九尺次以三十二萬
　　　　　一千四百八十九尺復開平方得五百
　　　　　六十七尺即三乘方每一根之數也
　　　　　又用表開法列積一千零三十三億五
　　　　　千五百一十七萬七千一百二十一尺
　　　　　自末位起算隔三位作記定位同前乃
　　　　　截方根第二位以前積一○三三五五
　　　　　一七爲初商次商之積於表中取比此
　　　　　數相近略小之數爲九八三四四九六
　　　　　(即初商次商/乘三次之數)其所對初商根爲五次商
　　　　　根爲六即將五六書於初商次商之位
　　　　　而以九八三四四九六書於初商次商
　　　　　積之下相減餘五○一○二一乃以九
　　　　　八三四四九六格内三商廉法七○二
　　　　　四六除餘積五○一○二一足七倍即
　　　　　定三商爲七書於三商之位合初商次
　　　　　商共五百六十七乘三次得一千零三
　　　　　十三億五千五百一十七萬七千一百
　　　　　二十一尺與原積相減恰盡即定三乘
　　　　　方根爲五百六十七尺也
　　四乘方
設如有四乘方積二百六十二兆零三十五億四千
　九百九十七萬八千一百二十五尺開四乘方問
　每一根之數幾何
　　　　　法列方積二百六十二兆零三十五億
　　　　　四千九百九十七萬八千一百二十五
　　　　　尺自末位起算每方積五位定方根一
　　　　　位故隔四位作記乃於五尺上定單位
　　　　　九十萬尺上定十位空百億尺上定百
　　　　　位其二百六十二兆尺爲初商積與七
　　　　　百乘四次之數相準即定初商爲七百
　　　　　尺書於方積空百億尺之上而以七百
　　　　　尺乘四次之一百六十八兆零七百億
　　　　　尺書於初商積之下相減餘九十三兆
　　　　　九千三百億尺爰以方根第二位餘積
　　　　　三十五億四千九百九十萬尺續書於
　　　　　後共九十三兆九千三百三十五億四
　　　　　千九百九十萬尺爲次商廉隅之共積
　　　　　而以初商之七百尺乘三次得二千四
　　　　　百零一億尺五因之得一兆二千零五
　　　　　億尺爲次商廉法以除次商積足七十
　　　　　倍因定次商爲七十尺合初商共七百
　　　　　七十尺乘四次得二百七十兆六千七
　　　　　百八十四億一千五百七十萬尺大於
　　　　　原積是次商不可商七也乃改商六爲
　　　　　六十尺合初商共七百六十尺乘四次
　　　　　得二百五十三兆五千五百二十五億
　　　　　三千七百六十萬尺小於原積可減也
　　　　　乃定次商爲六十尺書於方積九十萬
　　　　　尺之上而以七百六十尺乘四次之二
　　　　　百五十三兆五千五百二十五億三千
　　　　　七百六十萬尺與原積相減餘八兆四
　　　　　千五百一十億一千二百三十萬尺爰
　　　　　以方根第三位餘積七萬八千一百二
　　　　　十五尺續書於後共八兆四千五百一
　　　　　十億一千二百三十七萬八千一百二
　　　　　十五尺爲三商廉隅之共積而以初商
　　　　　次商之七百六十尺乘三次得三千三
　　　　　百三十六億二千一百七十六萬尺五
　　　　　因之得一兆六千六百八十一億零八
　　　　　百八十萬尺爲三商廉法以除三商積
　　　　　足五倍即定三商爲五尺書於方積五
　　　　　尺之上合初商次商共七百六十五尺
　　　　　乘四次得二百六十二兆零三十五億
　　　　　四千九百九十七萬八千一百二十五
　　　　　尺與原積相減恰盡是開得七百六十
　　　　　五尺爲四乘方每一根之數也葢四乘
　　　　　方之本法有五三乘廉十自乘再乘廉
　　　　　十自乘廉五長廉一小隅既得初商乃
　　　　　以初商乘三次五因之得五三乘廉爲
　　　　　法除餘積得次商以初商自乘再乘與
　　　　　次商相乘十因之爲十自乘再乘廉以
　　　　　初商自乘次商自乘兩數相乘十因之
　　　　　爲十自乘廉以次商自乘再乘與初商
　　　　　相乘五因之爲五長廉以次商數乘三
　　　　　次爲一小隅合五三乘廉十自乘再乘
　　　　　廉十自乘廉五長廉一小隅以次商乘
　　　　　之爲次商廉隅之共積今此法得次商
　　　　　之後合初商乘四次即得應減之積也
　　　　　又用表開法列積二百六十二兆零三
　　　　　十五億四千九百九十七萬八千一百
　　　　　二十五尺自末位起算隔四位作記定
　　　　　位同前乃截方根第二位以前積二六
　　　　　二○○三五四九九爲初商次商之積
　　　　　於表中取比此數相近略小之數爲二
　　　　　五三五五二五三七六(即初商次商/乘四次之數)其
　　　　　所對初商根爲七次商根爲六即將七
　　　　　六書於初商次商之位而以二五三五
　　　　　五二五三七六書於初商次商積之下
　　　　　相減餘八四五一○一二三乃以二五
　　　　　三五五二五三七六格内三商廉法一
　　　　　六六八一○八八除餘積八四五一○
　　　　　一二三足五倍即定三商爲五書於三
　　　　　商之位合初商次商共七百六十五乘
　　　　　四次得二百六十二兆零三十五億四
　　　　　千九百九十七萬八千一百二十五尺
　　　　　與原積相減恰盡即定四乘方根爲七
　　　　　百六十五尺也
　　五乘方
設如有五乘方積八十五京九千零六十八兆三千
　零一十億二千五百三十九萬零六百二十五尺
　開五乘方問每一根之數幾何
　　　　　法列方積八十五京九千零六十八兆
　　　　　三千零一十億二千五百三十九萬零
　　　　　六百二十五尺自末位起算每方積六
　　　　　位定方根一位故隔五位作記乃於五
　　　　　尺上定單位五百萬尺上定十位八兆
　　　　　尺上定百位其八十五京九千零六十
　　　　　八兆尺爲初商積與九百乘五次之數
　　　　　相準即定初商爲九百尺書於方積八
　　　　　兆尺之上而以九百尺乘五次之五十
　　　　　三京一千四百四十一尺書於初商積
　　　　　之下相減餘三十二京七千六百二十
　　　　　七兆尺爰以方根第二位積三千零一
　　　　　十億二千五百萬尺續書於後共三十
　　　　　二京七千六百二十七兆三千零一十
　　　　　億二千五百萬尺爲次商廉隅之共積
　　　　　而以初商之九百尺乘四次得五百九
　　　　　十兆四千九百億尺六因之得三千五
　　　　　百四十二兆九千四百億尺爲次商廉
　　　　　法以除次商積足八十倍因定次商爲
　　　　　八十尺按法相乘大於原積乃改商七
　　　　　十尺書於方積五百萬尺之上合初商
　　　　　共九百七十尺乘五次得八十三京二
　　　　　千九百七十二兆零四十九億二千九
　　　　　百萬尺與原積相減餘二京六千零九
　　　　　十六兆二千九百六十億九千六百萬
　　　　　尺爰以方根第三位積三十九萬零六
　　　　　百二十五尺續書於後共二京六千零
　　　　　九十六兆二千九百六十億九千六百
　　　　　三十九萬零六百二十五尺爲三商廉
　　　　　隅之共積而以初商次商之九百七十
　　　　　尺乘四次得八百五十八兆七千三百
　　　　　四十億二千五百七十萬尺六因之得
　　　　　五千一百五十二兆四千零四十一億
　　　　　五千四百二十萬尺爲三商廉法以除
　　　　　三商積足五倍即定三商爲五尺書於
　　　　　方積五尺之上合初商次商共九百七
　　　　　十五尺乘五次得八十五京九千零六
　　　　　十八兆三千零一十億二千五百三十
　　　　　九萬零六百二十五尺與原積相減恰
　　　　　盡是開得九百七十五尺爲五乘方每
　　　　　一根之數也葢五乘方之本法有六四
　　　　　乘廉十五三乘廉二十自乘再乘廉十
　　　　　五自乘廉六長廉一小隅既得初商乃
　　　　　以初商乘四次六因之得六四乘廉爲
　　　　　法除餘積得次商以初商乘三次與次
　　　　　商相乘十五乘之爲十五三乘廉以初
　　　　　商自乘再乘次商自乘兩數相乘二十
　　　　　乘之爲二十自乘再乘廉以初商自乘
　　　　　次商自乘再乘兩數相乘十五乘之爲
　　　　　十五自乘廉以次商乘三次與初商相
　　　　　乘六因之爲六長廉以次商乘四次爲
　　　　　一小隅合六四乘廉十五三乘廉二十
　　　　　自乘再乘廉十五自乘廉六長廉一小
　　　　　隅以次商乘之爲次商廉隅之共積今
　　　　　此法得次商之後合初商乘五次即得
　　　　　應減之積也
　　　　　又法用開平方開立方法開之初以原
　　　　　積八十五京九千零六十八兆三千零
　　　　　一十億二千五百三十九萬零六百二
　　　　　十五尺開平方得九億二千六百八十
　　　　　五萬九千三百七十五尺又以九億二
　　　　　千六百八十五萬九千三百七十五尺
　　　　　開立方得九百七十五尺即五乘方每
　　　　　一根之數也
　　　　　又用表開法列積八十五京九千零六
　　　　　十八兆三千零一十億二千五百三十
　　　　　九萬零六百二十五尺自末位起算隔
　　　　　五位作記定位同前乃截方根第二位
　　　　　以前積八五九○六八三○一○二五
　　　　　爲初商次商之積於表中取比此數相
　　　　　近略小之數爲八三二九七二○○四
　　　　　九二九(即初商次商/乘五次之數)其所對初商根爲
　　　　　九次商根爲七即將九七書於初商次
　　　　　商之位而以八三二九七二○○四九
　　　　　二九書於初商次商積之下相減餘二
　　　　　六○九六二九六○九六乃以八三二
　　　　　九七二○○四九二九格内三商廉法
　　　　　五一五二四○四一五四除餘積二六
　　　　　○九六二九六○九六足五倍即定三
　　　　　商爲五書於三商之位合初商次商共
　　　　　九百七十五乘五次得八十五京九千
　　　　　零六十八兆三千零一十億二千五百
　　　　　三十九萬零六百二十五尺與原積相
　　　　　減恰盡即定五乘方根爲九百七十五
　　　　　尺也
　　六乘方
設如有六乘方積三垓二千五百八十九京四千五
　百九十九兆二千五百二十三億九千五百九十
　萬零九百二十八尺開六乘方問每一根之數幾
　何
　　　　　法列方積三垓二千五百八十九京四
　　　　　千五百九十九兆二千五百二十三億
　　　　　九千五百九十萬零九百二十八尺自
　　　　　末位起算每方積七位定方根一位故
　　　　　隔六位作記乃於八尺上定單位九千
　　　　　萬尺上定十位五百兆尺上定百位其
　　　　　三垓二千五百八十九京四千五百兆
　　　　　尺爲初商積與八百乘六次之數相準
　　　　　即定初商爲八百尺書於方積五百兆
　　　　　尺之上而以八百尺乘六次之二垓零
　　　　　九百七十一京五千二百兆尺書於初
　　　　　商積之下相減餘一垓一千六百一十
　　　　　七京九千三百兆尺爰以方根第二位
　　　　　積九十九兆二千五百二十三億九千
　　　　　萬尺續書於後共一垓一千六百一十
　　　　　七京九千三百九十九兆二千五百二
　　　　　十三億九千萬尺爲次商廉隅之共積
　　　　　而以初商之八百尺乘五次得二十六
　　　　　京二千一百四十四兆尺七因之得一
　　　　　百八十三京五千零八兆尺爲次商廉
　　　　　法以除次商積足六十倍因定次商爲
　　　　　六十尺按法相乘大於原積乃改商五
　　　　　十尺書於方積九千萬尺之上合初商
　　　　　共八百五十尺乘六次得三垓二千零
　　　　　五十七京七千零八十八兆二千八百
　　　　　一十二億五千萬尺與原積相減餘五
　　　　　百三十一京七千五百一十兆九千七
　　　　　百一十一億四千萬尺爰以方根第三
　　　　　位積五百九十萬零九百二十八尺續
　　　　　書於後共五百三十一京七千五百一
　　　　　十兆九千七百一十一億四千五百九
　　　　　十萬零九百二十八尺爲三商廉隅之
　　　　　共積而以初商次商之八百五十尺乘
　　　　　五次得三十七京七千一百四十九兆
　　　　　五千一百五十六億二千五百萬尺七
　　　　　因之得二百六十四京零四十六兆六
　　　　　千零九十三億七千五百萬尺爲三商
　　　　　廉法以除三商積足二倍即定三商爲
　　　　　二尺書於方積八尺之上合初商次商
　　　　　共八百五十二尺乘六次得三垓二千
　　　　　五百八十九京四千五百九十九兆二
　　　　　千五百二十三億九千五百九十萬零
　　　　　九百二十八尺與原積相減恰盡是開
　　　　　得八百五十二尺爲六乘方每一根之
　　　　　數也葢六乘方之本法有七五乘廉二
　　　　　十一四乘廉三十五三乘廉三十五自
　　　　　乘再乘廉二十一自乘廉七長廉一小
　　　　　隅既得初商即以初商乘五次七因之
　　　　　得七五乘廉爲法除餘積得次商以初
　　　　　商乘四次與次商相乘二十一乘之爲
　　　　　二十一四乘廉以初商乘三次次商自
　　　　　乘兩數相乘三十五乘之爲三十五三
　　　　　乘廉以初商自乘再乘次商自乘再乘
　　　　　兩數相乘三十五乘之爲三十五自乘
　　　　　再乘廉以初商自乘次商乘三次兩數
　　　　　相乘二十一乘之爲二十一自乘廉以
　　　　　次商乘四次與初商相乘七因之爲七
　　　　　長廉以次商乘五次爲一小隅合七五
　　　　　乘廉二十一四乘廉三十五三乘廉三
　　　　　十五自乘再乘廉二十一自乘廉七長
　　　　　廉一小隅以次商乘之爲次商廉隅之
　　　　　共積今得次商之後合初商乘六次即
　　　　　得應減之積也
　　　　　又用表開法列積三垓二千五百八十
　　　　　九京四千五百九十九兆二千五百二
　　　　　十三億九千五百九十萬零九百二十
　　　　　八尺自末位起算隔六位作記定位同
　　　　　前乃截方根第二位以前積三二五八
　　　　　九四五九九二五二三九爲初商次商
　　　　　之積於表中取比此數相近略小之數
　　　　　爲三二○五七七○八八二八一二五
　　　　　(即初商次商/乘六次之數)其所對初商根爲八次商
　　　　　根爲五即將八五書於初商次商之位
　　　　　而以三二○五七七○八八二八一二
　　　　　五書於初商次商積之下相減餘五三
　　　　　一七五一○九七一一四乃以三二○
　　　　　五七七○八八二八一二五格内三商
　　　　　廉法二六四○○四六六○九三七除
　　　　　餘積五三一七五一○九七一一四足
　　　　　二倍即定三商爲二書於三商之位合
　　　　　初商次商共八百五十二尺乘六次得
　　　　　三垓二千五百八十九京四千五百九
　　　　　十九兆二千五百二十三億九千五百
　　　　　九十萬零九百二十八尺與原積相減
　　　　　恰盡即定六乘方根爲八百五十二尺
　　　　　也
　　七乘方
設如有七乘方積六百三十八垓五千一百三十二
　京零二百三十三兆九千三百八十三億九千零
　一十九萬三千一百二十一尺開七乘方問每一
　根之數幾何
　　　　　法列方積六百三十八垓五千一百三
　　　　　十二京零二百三十三兆九千三百八
　　　　　十三億九千零一十九萬三千一百二
　　　　　十一尺自末位起算每方積八位定方
　　　　　根一位故隔七位作記乃於一尺上定
　　　　　單位三億尺上定十位二京尺上定百
　　　　　位其六百三十八垓五千一百三十二
　　　　　京尺爲初商積與七百乘七次之數相
　　　　　準即定初商爲七百尺書於方積二京
　　　　　尺之上而以七百尺乘七次之五百七
　　　　　十六垓四千八百零一京尺書於初商
　　　　　積之下相減餘六十二垓零三百三十
　　　　　一京尺爰以方根第二位積二百三十
　　　　　三兆九千三百八十三億尺續書於後
　　　　　共六十二垓零三百三十一京零二百
　　　　　三十三兆九千三百八十三億尺爲次
　　　　　商廉隅之共積而以初商之七百尺乘
　　　　　六次得八千二百三十五京四千三百
　　　　　兆尺八因之得六垓五千八百八十三
　　　　　京四千四百兆尺爲次商廉法以除次
　　　　　商積足九倍止可商九尺是次商爲空
　　　　　位也乃書一空於方積三億尺之上而
　　　　　以九尺書於方積一尺之上合初商次
　　　　　商共七百零九尺乘七次得六百三十
　　　　　八垓五千一百三十二京零二百三十
　　　　　三兆九千三百八十三億九千零一十
　　　　　九萬三千一百二十一尺與原積相減
　　　　　恰盡是開得七百零九尺爲七乘方每
　　　　　一根之數也葢七乘方之本法有八六
　　　　　乘廉二十八五乘廉五十六四乘廉七
　　　　　十三乘廉五十六自乘再乘廉二十八
　　　　　自乘廉八長廉一小隅既得初商乃以
　　　　　初商乘六次八因之得八六乘廉爲法
　　　　　除餘積得次商以初商乘五次與次商
　　　　　相乘二十八乘之爲二十八五乘廉以
　　　　　初商乘四次次商自乘兩數相乘五十
　　　　　六乘之爲五十六四乘廉以初商乘三
　　　　　次次商自乘再乘兩數相乘七十乘之
　　　　　爲七十三乘廉以初商自乘再乘次商
　　　　　乘三次兩數相乘五十六乘之爲五十
　　　　　六自乘再乘廉以初商自乘次商乘四
　　　　　次兩數相乘二十八乘之爲二十八自
　　　　　乘廉以次商乘五次與初商相乘八因
　　　　　之爲八長廉以次商乘六次爲一小隅
　　　　　合八六乘廉二十八五乘廉五十六四
　　　　　乘廉七十三乘廉五十六自乘再乘廉
　　　　　二十八自乘廉八長廉一小隅以次商
　　　　　乘之爲次商廉隅之共積今此法得次
　　　　　商之後合初商乘七次即得應減之積
　　　　　也
　　　　　又法用開平方法三次開之初以原積
　　　　　六百三十八垓五千一百三十二京零
　　　　　二百三十三兆九千三百八十三億九
　　　　　千零一十九萬三千一百二十一尺開
　　　　　平方得二千五百二十六億八千八百
　　　　　一十八萬七千七百六十一尺次以二
　　　　　千五百二十六億八千八百一十八萬
　　　　　七千七百六十一尺復開平方得五十
　　　　　萬二千六百八十一尺又以五十萬二
　　　　　千六百八十一尺復開平方得七百零
　　　　　九尺即七乘方每一根之數也
　　　　　又用表開法列積六百三十八垓五千
　　　　　一百三十二京零二百三十三兆九千
　　　　　三百八十三億九千零一十九萬三千
　　　　　一百二十一尺自末位起算隔七位作
　　　　　記定位同前乃截方根第二位以前積
　　　　　六三八五一三二○二三三九三八三
　　　　　爲初商次商之積於表中取比此數相
　　　　　近略小之數爲五七六四八○一○○
　　　　　○○○○○○(即初商次商/乘七次之數)其所對初
　　　　　商根爲七次商根爲○即將七○書於
　　　　　初商次商之位而以五七六四八○一
　　　　　○○○○○○○○書於初商次商積
　　　　　之下相減餘六二○三三一○二三三
　　　　　九三八三乃以五七六四八○一○○
　　　　　○○○○○○格内三商廉法六五八
　　　　　八三四四○○○○○○除餘積六二
　　　　　○三三一○二三三九三八三足九倍
　　　　　即定三商爲九書於三商之位合初商
　　　　　次商共七百零九尺乘七次得六百三
　　　　　十八垓五千一百三十二京零二百三
　　　　　十三兆九千三百八十三億九千零一
　　　　　十九萬三千一百二十一尺與原積相
　　　　　減恰盡即定七乘方根爲七百零九尺
　　　　　也
　　八乘方
設如有八乘方積四千二百四十四垓三千五百八
　十四京九千一百八十五兆四千四百四十九億
　五千二百八十二萬七千三百九十二尺開八乘
　方問每一根之數幾何
　　　　　法列方積四千二百四十四垓三千五
　　　　　百八十四京九千一百八十五兆四千
　　　　　四百四十九億五千二百八十二萬七
　　　　　千三百九十二尺自末位起算每方積
　　　　　九位定方根一位故隔八位作記乃於
　　　　　二尺上定單位四十億尺上定十位五
　　　　　百京尺上定百位其四千二百四十四
　　　　　垓三千五百京尺爲初商積與四百乘
　　　　　八次之數相準即定初商爲四百尺書
　　　　　於方積五百京尺之上而以四百尺乘
　　　　　八次之二千六百二十一垓四千四百
　　　　　京尺書於初商積之下相減餘一千六
　　　　　百二十二垓九千一百京尺爰以方根
　　　　　第二位積八十四京九千一百八十五
　　　　　兆四千四百四十億尺續書於後共一
　　　　　千六百二十二垓九千一百八十四京
　　　　　九千一百八十五兆四千四百四十億
　　　　　尺爲次商廉隅之共積而以初商之四
　　　　　百尺乘七次得六垓五千五百三十六
　　　　　京尺九因之得五十八垓九千八百二
　　　　　十四京尺爲次商廉法以除次商積足
　　　　　二十倍即定次商爲二十尺書於方積
　　　　　四十億尺之上合初商共四百二十尺
　　　　　乘八次得四千零六十六垓七千一百
　　　　　三十八京三千八百四十九兆四千七
　　　　　百二十億尺與原積相減餘一百七十
　　　　　七垓六千四百四十六京五千三百三
　　　　　十五兆九千七百二十億尺爰以方根
　　　　　第三位積九億五千二百八十二萬七
　　　　　千二百九十二尺續書於後共一百七
　　　　　十七垓六千四百四十六京五千三百
　　　　　三十五兆九千七百二十九億五千二
　　　　　百八十二萬七千三百九十二尺爲三
　　　　　商廉隅之共積而以初商次商之四百
　　　　　二十尺乘七次得九垓六千八百二十
　　　　　六京五千一百九十九兆六千四百一
　　　　　十六億尺九因之得八十七垓一千四
　　　　　百三十八京六千七百九十六兆七千
　　　　　七百四十四億尺爲三商廉法以除三
　　　　　商積足二倍即定三商爲二尺書於方
　　　　　積二尺之上合初商次商共四百二十
　　　　　二尺乘八次得四千二百四十四垓三
　　　　　千五百八十四京九千一百八十五兆
　　　　　四千四百四十九億五千二百八十二
　　　　　萬七千三百九十二尺與原積相減恰
　　　　　盡是開得四百二十二尺爲八乘方每
　　　　　一根之數也葢八乘方之本法有九七
　　　　　乘廉三十六六乘廉八十四五乘廉一
　　　　　百二十六四乘廉一百二十六三乘廉
　　　　　八十四自乘再乘廉三十六自乘廉九
　　　　　長廉一小隅既得初商乃以初商乘七
　　　　　次九因之得九七乘廉爲法除餘積得
　　　　　次商以初商乘六次與次商相乘三十
　　　　　六乘之爲三十六六乘廉以初商乘五
　　　　　次次商自乘兩數相乘八十四乘之爲
　　　　　八十四五乘廉以初商乘四次次商自
　　　　　乘再乘兩數相乘一百二十六乘之爲
　　　　　一百二十六四乘廉以初商乘三次次
　　　　　商乘三次兩數相乘一百二十六乘之
　　　　　爲一百二十六三乘廉以初商自乘再
　　　　　乘次商乘四次兩數相乘八十四乘之
　　　　　爲八十四自乘再乘廉以初商自乘次
　　　　　商乘五次兩數相乘三十六乘之爲三
　　　　　十六自乘廉以次商乘六次與初商相
　　　　　乘九因之爲九長廉以次商乘七次爲
　　　　　一小隅合九七乘廉三十六六乘廉八
　　　　　十四五乘廉一百二十六四乘廉一百
　　　　　二十六三乘廉八十四自乘再乘廉三
　　　　　十六自乘廉九長廉一小隅以次商乘
　　　　　之爲次商廉隅之共積今此法得次商
　　　　　之後合初商乘八次即得應減之積也
　　　　　又法用開立方法兩次開之初以原積
　　　　　四千二百四十四垓三千五百八十四
　　　　　京九千一百八十五兆四千四百四十
　　　　　九億五千二百八十二萬七千三百九
　　　　　十二尺開立方得七千五百一十五萬
　　　　　一千四百四十八尺次以七千五百一
　　　　　十五萬一千四百四十八尺復開立方
　　　　　得四百二十二尺即八乘方每一根之
　　　　　數也
　　　　　又用表開法列積四千二百四十四垓
　　　　　三千五百八十四京九千一百八十五
　　　　　兆四千四百四十九億五千二百八十
　　　　　二萬七千三百九十二尺自末位起算
　　　　　隔八位作記定位同前乃截方根第二
　　　　　位以前積四二四四三五八四九一八
　　　　　五四四四爲初商次商之積於表中取
　　　　　比此數相近畧小之數爲四○六六七
　　　　　一三八三八四九四七二(即初商次商/乘八次之數)
　　　　　其所對初商根爲四次商根爲二即將
　　　　　四二書於初商次商之位而以四○六
　　　　　六七一三八三八四九四七二書於初
　　　　　商次商積之下相減餘一七七六四四
　　　　　六五三三五九七二乃以四○六六七
　　　　　一三八三八四九四七二格内三商廉
　　　　　法八七一四三八六七九六七七四除
　　　　　餘積一七七六四四六五三三五九七
　　　　　二足二倍即定三商爲二書於三商之
　　　　　位合初商次商共四百二十二尺乘八
　　　　　次得四千二百四十四垓三千五百八
　　　　　十四京九千一百八十五兆四千四百
　　　　　四十九億五千二百八十二萬七千三
　　　　　百九十二尺與原積相減恰盡即定八
　　　　　乘方根爲四百二十二尺也
　　九乘方
設如有九乘方積八穰七千四百零六垓九千四百
　四十七京八千零一十四兆三千二百九十億四
　千七百二十二萬零二百二十四尺開九乘方問
　每一根之數幾何
　　　　　法列方積八穰七千四百零六垓九千
　　　　　四百四十七京八千零一十四兆三千
　　　　　二百九十億四千七百二十二萬零二
　　　　　百二十四尺自末位起算每方積十位
　　　　　定方根一位故隔九位作記乃於四尺
　　　　　上定單位二百億尺上定十位六垓尺
　　　　　上定百位其八穰七千四百零六垓尺
　　　　　爲初商積與三百乘九次之數相準即
　　　　　定初商爲三百尺書於方積六垓尺之
　　　　　上而以三百尺乘九次之五穰九千零
　　　　　四十九垓尺書於初商積之下相減餘
　　　　　二穰八千三百五十七垓尺爰以方根
　　　　　第二位積九千四百四十七京八千零
　　　　　一十四兆三千二百億尺續書於後共
　　　　　二穰八千三百五十七垓九千四百四
　　　　　十七京八千零一十四兆三千二百億
　　　　　尺爲次商廉隅之共積而以初商之三
　　　　　百尺乘八次得一百九十六垓八千三
　　　　　百京尺又以十因之得一千九百六十
　　　　　八垓三千京尺爲次商廉法以除次商
　　　　　積足十倍即定次商爲一十尺書於方
　　　　　積二百億尺之上合初商共三百一十
　　　　　尺乘九次得八穰一千九百六十二垓
　　　　　八千二百八十六京九千八百零八兆
　　　　　零一百億尺與原積相減餘五千四百
　　　　　四十四垓一千一百六十京八千二百
　　　　　零六兆三千一百億尺爰以方根第三
　　　　　位積九十億四千七百二十二萬零二
　　　　　百二十四尺續書於後共五千四百四
　　　　　十四垓一千一百六十京八千二百零
　　　　　六兆三千一百九十億四千七百二十
　　　　　二萬零二百二十四尺爲三商廉隅之
　　　　　共積而以初商次商之三百一十尺乘
　　　　　八次得二百六十四垓三千九百六十
　　　　　二京二千一百六十兆六千七百一十
　　　　　億尺十因之得二千六百四十三垓九
　　　　　千六百二十二京一千六百零六兆七
　　　　　千一百億尺爲三商廉法以除三商積
　　　　　足二倍即定三商爲二尺書於方積四
　　　　　尺之上合初商次商共三百一十二尺
　　　　　乘九次得八穰七千四百零六垓九千
　　　　　四百四十七京八千零一十四兆三千
　　　　　二百九十億四千七百二十二萬零二
　　　　　百二十四尺與原積相減恰盡是開得
　　　　　三百一十二尺爲九乘方每一根之數
　　　　　也葢九乘方之本法有十八乘廉四十
　　　　　五七乘廉一百二十六乘廉二百一十
　　　　　五乘廉二百五十二四乘廉二百一十
　　　　　三乘廉一百二十自乘再乘廉四十五
　　　　　自乘廉十長廉一小隅既得初商乃以
　　　　　初商乘八次十因之得十八乘廉爲法
　　　　　除餘積得次商以初商乘七次與次商
　　　　　相乘四十五乘之爲四十五七乘廉以
　　　　　初商乘六次次商自乘兩數相乘一百
　　　　　二十乘之爲一百二十六乘廉以初商
　　　　　乘五次次商自乘再乘兩數相乘二百
　　　　　一十乘之爲二百一十五乘廉以初商
　　　　　乘四次次商乘三次兩數相乘二百五
　　　　　十二乘之爲二百五十二四乘廉以初
　　　　　商乘三次次商乘四次兩數相乘二百
　　　　　一十乘之爲二百一十三乘廉以初商
　　　　　自乘再乘次商乗五次兩數相乘一百
　　　　　二十乘之爲一百二十自乘再乘廉以
　　　　　初商自乘次商乘六次兩數相乘四十
　　　　　五乘之爲四十五自乘廉以次商乘七
　　　　　次與初商相乘十因之爲十長廉以次
　　　　　商乘八次爲一小隅合十八乘廉四十
　　　　　五七乘廉一百二十六乘廉二百一十
　　　　　五乘廉二百五十二四乘廉二百一十
　　　　　三乘廉一百二十自乘再乘廉四十五
　　　　　自乘廉十長廉一小隅以次商乘之爲
　　　　　次商廉隅之共積今此法得次商之後
　　　　　合初商乘九次即得應減之積也
　　　　　又法用開平方開四乘方法開之初以
　　　　　原積八穰七千四百零六垓九千四百
　　　　　四十七京八千零一十四兆三千二百
　　　　　九十億四千七百二十二萬零二百二
　　　　　十四尺開平方得二兆九千五百六十
　　　　　四億六千六百五十五萬二千八百三
　　　　　十二尺又以二兆九千五百六十四億
　　　　　六千六百五十五萬二千八百三十二
　　　　　尺開四乘方得三百一十二尺即九乘
　　　　　方每一根之數也
　　　　　又用表開法列積八穰七千四百零六
　　　　　垓九千四百四十七京八千零一十四
　　　　　兆三千二百九十億四千七百二十二
　　　　　萬零二百二十四尺自末位起算隔九
　　　　　位作記定位同前乃截方根第二位以
　　　　　前積八七四○六九四四七八○一四
　　　　　三二爲初商次商之積於表中取比此
　　　　　數相近畧小之數爲八一九六二八二
　　　　　八六九八○八○一(即初商次商/乘九次之數)其所
　　　　　對初商根爲三次商根爲一即將三一
　　　　　書於初商次商之位而以八一九六二
　　　　　八二八六九八○八○一書於初商次
　　　　　商積之下相減餘五四四四一一六○
　　　　　八二○六三一乃以八一九六二八二
　　　　　八六九八○八○一格内三商廉法二
　　　　　六四三九六二二一六○六七一除餘
　　　　　積五四四四一一六○八二○六三一
　　　　　足二倍即定三商爲二書於三商之位
　　　　　合初商次商共三百一十二尺乘九次
　　　　　得八穰七千四百零六垓九千四百四
　　　　　十七京八千零一十四兆三千二百九
　　　　　十億四千七百二十二萬零二百二十
　　　　　四尺與原積相減恰盡即定九乘方根
　　　　　爲三百一十二尺也
　　諸乘方表
凡表上横行所列自一至九之數為初商根右直行
所列自○至九之數為次商根其中每格所列細數
二層上層為初商次商積(如立方表第一行第三格/上層一七二八即方根一)
(二自乘再乘/之數餘倣此)下層為三商亷法(如立方表第一行第/三格下層四三即三)
(商亷法乃以初商次商兩根一二自乘三因截去末/一位之數葢方根既有三位則初商為百次商為十)
(以一百二十自乘三因得四三二○○為亷法除實/至三商本位止今㨗法止用次商餘積求三商不加)
(三商本位之積其初商仍作十用以十二自乘三因/得四三二仍比次商餘積多一位故截去末一位止)
(用四三為亷法除實則法實尾/位均齊定位始無誤餘倣此)用表之法具見設如
立方表












　
　
　
　
　
　
　
　
　
　
　
　
　
　
　
　
　
御製數理精藴下編卷三十二
　欽定四庫全書
御製數理精藴下編卷三十三
　　末部三
　　　借根方比例(帶縱平方乘方帶縱立方/三乘方四    五乘方附)
　　帶縱平方
借根方比例開帶縱平方其以長方之積用長闊之
較或和而求長闊之數皆與常法同但不立和縱較
縱之名惟有多根少根之號而毎根之數或爲長方
之闊或爲長方之長錯綜其名有十二種推究其實
總不出和較之兩端如云一平方多㡬根與幾真數
等或幾根多一平方與幾真數等或一平方與幾真
數少幾根等或幾根與幾真數少一平方等此四者
根皆較縱而其毎根之數皆長方之闊也如云一平
方少幾根與幾真數等或一平方少幾眞數與幾根
等或一平方與幾真數多幾根等或一平方與幾根
多幾眞數等此四者根亦皆較縱而其每根之數則
皆長方之長也如云一平方多幾真數與幾根等或
幾眞數多一平方與幾根等或幾真數與幾根少一
平方等或一平方與幾根少幾眞數等此四者根皆
和縱而其毎根之數或爲長方之長或爲長方之闊
也要之所謂一平方者即一正方而多幾根少幾根
即變正方而爲長方其眞數比平方多根者其毎根
爲闊眞數比平方少根者其每根爲長二者皆較縱
惟眞數比根少平方者則爲和縱也至於開之之法
皆以眞數爲長方積以根數爲縱(即以根數作眞數/用如三根即作三)
(眞數五根即作五真/數之類解見設如)依面部帶縱平方法開之有較
縱者先求和有和縱者先求較其根爲長方之闊者
以和較相減折半而得每根之數(用半和半較立法/者則相減即得根)
(數不用/折半)其根爲長方之長者以和較相加折半而得
每根之數也(用半和半較立法者則相/加即得根數不用折半)俱詳設如
設如有一平方多二根與二十四尺相等問每一根
　之數幾何
　　　　　法以二十四尺爲長方積二根爲縱多
　　　　　二尺用帶縱較數開平方法算之將積
　　　　　數四因加縱多自乘之數得一百尺開
　　　　　平方得十尺爲和減較二尺餘八尺折
　　　　　半得四尺爲一根之數即長方之闊加
　　　　　較二尺得六尺即長方之長也如圖甲
　　　　　乙丙丁長方形共積二十四尺甲乙四
　　　　　尺爲一根爲闊甲丁六尺爲長戊丁二
　　　　　尺爲縱多甲乙己戊爲一平方戊己丙
　　　　　丁爲二根是甲乙丙丁二十四尺内有
　　　　　甲乙己戊之一平方又有戊己丙丁之
　　　　　二根故云一平方多二根與二十四尺
　　　　　相等也若以積計之則積之多於平方
　　　　　者爲戊己丙丁之二根若以邊計之則
　　　　　長多於闊者爲戊丁之二尺故以二根
　　　　　即作二尺爲縱多也此法錯綜其名則
　　　　　爲四種一平方多二根與二十四尺相
　　　　　等一也如二根多一平方亦必與二十
　　　　　四尺相等又一也若於一平方多二根
　　　　　與二十四尺各减去二根則爲一平方
　　　　　與二十四尺少二根相等此又其一也
　　　　　(甲乙丙丁二十四尺内减去戊己丙丁/二根餘甲乙己戊一平方故爲一平方)
　　　　　(與二十四尺少/二根相等也)又如一平方多二根與
　　　　　二十四尺各减去一平方則爲二根與
　　　　　二十四尺少一平方相等此又其一也
　　　　　(甲乙丙丁二十四尺内減去甲乙己戊/一平方餘戊己丙丁二根故爲二根與)
　　　　　(二十四尺少一/平方相等也)此四者名雖不同合而
　　　　　觀之總爲眞數比一正方多根數故知
　　　　　其爲較縱而每根之數爲闊也
設如有一平方少四根與四十五尺相等問每一根
　之數幾何
　　　　　法以四十五尺爲長方積四根爲縱多
　　　　　四尺用帶縱較數開平方法算之將積
　　　　　數四因加縱多自乘之數得一百九十
　　　　　六尺開平方得十四尺爲和加較四尺
　　　　　得十八尺折半得九尺爲一根之數即
　　　　　長方之長減較四尺得五尺即長方之
　　　　　闊也如圖甲乙丙丁長方形共積四十
　　　　　五尺甲乙九尺爲一根爲長甲丁五尺
　　　　　爲闊甲戊與甲乙等丁戊四尺爲縱甲
　　　　　乙己戊爲一平方丁丙己戊爲四根於
　　　　　甲乙己戊平方内減去丁丙己戊之四
　　　　　根則餘甲乙丙丁四十五尺故云一平
　　　　　方少四根與四十五尺相等也若以積
　　　　　計之則積之少於平方者爲丁丙己戊
　　　　　之四根若以邊計之則闊少於長者爲
　　　　　丁戊之四尺故以四根作四尺爲縱多
　　　　　也此法錯綜其名亦爲四種一平方少
　　　　　四根與四十五尺相等一也如一平方
　　　　　少四十五尺亦必與四根相等又一也
　　　　　若於一平方少四根與四十五尺各加
　　　　　四根則爲一平方與四十五尺多四根
　　　　　相等此又其一也(甲乙丙丁四十五尺/加丁丙己戊四根成)
　　　　　(甲乙己戊一平方故爲一平方/與四十五尺多四根相等也)如一平
　　　　　方亦必與四根多四十五尺相等此又
　　　　　其一也此四者名雖不同合而觀之總
　　　　　爲真數比一正方少根數故知其爲較
　　　　　縱而其每根之數爲長也
設如有一平方多三十六尺與十三根相等問每一
　根之數幾何
　　　　　法以三十六尺爲長方積十三根爲和
　　　　　十三尺用帶縱和數開平方法算之將
　　　　　積數四因與和自乘數相減餘二十五
　　　　　尺開平方得五尺爲較與和十三尺相
　　　　　减餘八尺折半得四尺爲一根之數即
　　　　　長方之闊加較五尺得九尺即長方之
　　　　　長也如圖甲乙丙丁長方形共積三十
　　　　　六尺甲乙四尺爲一根爲闊甲丁九尺
　　　　　爲長甲戊十三尺爲和甲乙己戊爲十
　　　　　三根丁丙己戊爲一平方是甲乙己戊
　　　　　十三根内有甲乙丙丁三十六尺又有
　　　　　丁丙己戊一平方故云一平方多三十
　　　　　六尺與十三根相等也若以積計之則
　　　　　積三十六尺與一平方相加共得甲乙
　　　　　己戊之十三根若以邊計之則長九尺
　　　　　與闊四尺相加得甲戊之十三尺故將
　　　　　十三根作十三尺爲和也此法錯綜其
　　　　　名亦爲四種一平方多三十六尺與十
　　　　　三根相等一也如三十六尺多一平方
　　　　　亦必與十三根相等又一也若於一平
　　　　　方多三十六尺與十三根各减去三十
　　　　　六尺則爲一平方與十三根少三十六
　　　　　尺相等此又其一也(甲乙己戊十三根/内减去甲乙丙丁)
　　　　　(三十六尺餘丁丙己戊一平方故云一/平方與十三根少三十六尺相等也)
　　　　　又如一平方多三十六尺與十三根各
　　　　　减去一平方則爲三十六尺與十三根
　　　　　少一平方相等此又其一也(甲乙己戊/十三根内)
　　　　　(減去丁丙己戊一平方餘甲乙丙丁三/十六尺故爲三十六尺與十三根少一)
　　　　　(平方相/等也)此四者名雖不同合而觀之總
　　　　　爲眞數比根數少一正方故知其爲和
　　　　　而其毎根之數爲闊也
設如有一平方多三十二尺與十二根相等問每一
　根之數幾何
　　　　　法以三十二尺爲長方積十二根爲和
　　　　　十二尺用帶縱和數開平方法算之將
　　　　　積數四因與和自乘數相減餘十六尺
　　　　　開平方得四尺爲較加和十二尺得十
　　　　　六尺折半得八尺爲一根之數即長方
　　　　　之長減較四尺餘四尺即長方之闊也
　　　　　如圖甲乙丙丁長方形共積三十二尺
　　　　　甲乙八尺爲一根爲長甲丁四尺爲闊
　　　　　甲戊十二尺爲和甲乙己戊爲十二根
　　　　　丁丙己戊爲一平方是甲乙己戊十二
　　　　　根内有甲乙丙丁三十二尺又有丁丙
　　　　　己戊一平方故云一平方多三十二尺
　　　　　與十二根相等也若以積計之則積三
　　　　　十二尺與一平方相加共得甲乙己戊
　　　　　十二根若以邊計之則長八尺與闊四
　　　　　尺相加得甲戊之十二尺故以十二根
　　　　　作十二尺爲和也此法亦眞數比根數
　　　　　少一正方故知其爲和而其每根之數
　　　　　爲長也
　　帶縱立方　(三乘方/)　(四乘方/)　(五乘方附/)
借根方比例開帶縱立方與常法不同常法先知各
邊之和或較既開得一邊之數以和較加減之即得
各邊之數此法止有根方多少之號而無和縱較縱
之名惟求每根之數而不問餘邊其立法之本意葢
欲借根方以求他數既得一根之數則所求之數已
得而方之形體有所不計且其與根方相等之積數
或爲長方體扁方體形或非長方體扁方體形(或於/長方)
(扁方之内少幾數或於長方扁方之外/多幾數則不能成長方扁方體形也)皆不可知故
不可以帶縱之常法求也(其積數或原爲幾根幾方/之總數而非一長方或一)
(扁方之全數則止可以逐方逐根計之若作一長方/或一扁方算則其各邊必有奇零不盡而轉與所設)
(之根數/不合矣)今類其法分爲九種如一立方多幾根與幾
真數等一也一立方少幾根與幾眞數等二也一立
方多幾平方與幾真數等三也一立方少幾平方與
幾眞數等四也一立方多幾平方多幾根與幾眞數
等五也一立方少幾平方少幾根與幾真數等六也
一立方多幾平方少幾根與幾眞數等七也一立方
少幾平方多幾根與幾真數等八也又幾平方少一
立方與幾眞數等九也其開之之法除第九種外餘
俱依立方法定初商復視所帶根方爲多號者其商
數須取略小於應得之數所帶根方數爲少號者其
商數須取略大於應得之數俱以初商數自乘再乘
爲立方積以初商自乘數與幾平方相乘爲所帶平
方之共積以初商數與幾根相乘爲所帶根數之共
積多號者與立方積相加少號者與立方積相減然
後與原積相減不盡者爲次商積次商之法以初商
自乘數三因之爲立方廉以初商數倍之與幾平方
相乘爲所帶平方之共廉多號者與立方廉相加少
號者與立方廉相減又加減所帶之根數(多根者加/少根者減)
爲次商廉法以廉法除次商積得次商即合初商自
乘再乘爲立方積仍如所帶幾根幾平方加減之而
後減原積並與初商同至於第九種之法則將立方
與真數俱用平方數除之得一平方少幾分立方之
一與幾眞數等依平方法定初商其商數須取略大
於應得之數乃以初商數自乘爲平方積又以初商
數再乘爲立方積以平方數除之得數爲少幾分立
方之一以減平方積而後與原積相減不盡者爲次
商積次商之法以初商數倍之爲平方廉又以初商
自乘數三因之爲立方廉以平方數除之得數以減
平方廉餘爲次商廉法以廉法除次商積得次商其
減積之法與初商同以上九種如法開之即得每根
之數也要之所謂一立方者即一正方體而多平方
多根少平方少根即變正方體而爲長方體扁方體
或爲磬折長方體扁方體其積數中有立方則用再
乘有平方則用自乘有根則用商數多則相加少則
相減九種之中無異術也即推之多乘方莫不皆然
總以其累乘之數爲主而以所帶根方之積數加減
之與立方無二理也爰將立方九種之法各設一例
以明其理而三乘四乘五乘之法亦各設二例以附
其後焉
設如有一立方多八根與一千八百二十四尺相等
　問毎一根之數幾何
　　　　　法列原積一千八百二十四尺按立方
　　　　　法作記於四尺上定單位一千尺上定
　　　　　十位其一千尺爲初商積與十尺自乘
　　　　　再乘之數相合即定初商爲十尺書於
　　　　　原積一千尺之上而以初商十尺自乘
　　　　　再乘之一千尺爲一立方積又以初商
　　　　　十尺八因之得八十尺爲多八根之共
　　　　　積與一立方積相加得一千零八十尺
　　　　　書於原積之下相減餘七百四十四尺
　　　　　爲次商積而以初商之十尺自乘之一
　　　　　百尺三因之得三百尺爲一立方廉加
　　　　　根數八共三百零八尺爲次商廉法以
　　　　　除次商積足二倍即定次商爲二尺書
　　　　　於原積四尺之上合初商共一十二尺
　　　　　自乘再乘得一千七百二十八尺爲一
　　　　　立方積又以十二尺八因之得九十六
　　　　　尺爲八根之共積與立方積相加共得
　　　　　一千八百二十四尺書於原積之下相
　　　　　減恰盡是開得一十二尺爲每一根之
　　　　　數也此法以積計之爲一正方體及八
　　　　　根之共數以邊計之則所得毎根之數
　　　　　即正方體之毎一邊因正方體之外多
　　　　　八根故成一磬折體而非正方體亦非
　　　　　長方體也
設如有一立方少九根與一千六百二十尺相等問
　毎一根之數幾何
　　　　　法列原積一千六百二十尺按立方法
　　　　　作記於空尺上定單位一千尺上定十
　　　　　位其一千尺爲初商積與十尺自乘再
　　　　　乘之數相合即定初商爲十尺書於原
　　　　　積一千尺之上而以初商十尺自乘再
　　　　　乘之一千尺爲一立方積又以初商十
　　　　　尺九因之得九十尺爲少九根之共積
　　　　　與立方積相減餘九百一十尺書於原
　　　　　積之下相減餘七百一十尺爲次商積
　　　　　而以初商之十尺自乘之一百尺三因
　　　　　之得三百尺爲一立方廉内減去根數
　　　　　九餘二百九十一尺爲次商廉法以除
　　　　　次商積足二倍即定次商爲二尺書於
　　　　　原積空尺之上合初商共十二尺自乘
　　　　　再乘得一千七百二十八尺爲一立方
　　　　　積又以十二尺九因之得一百零八尺
　　　　　爲少九根之共積與立方積相減餘一
　　　　　千六百二十尺書於原積之下相減恰
　　　　　盡是開得一十二尺爲毎一根之數也
　　　　　此法以積計之爲一正方體少九根之
　　　　　數以邊計之則所得每根之數即正方
　　　　　體之每一邊因正方體内少九根之數
　　　　　故成磬折體而非正方體亦非扁方體
　　　　　也
設如有一立方多四平方與二千三百零四尺相等
　問每一根之數幾何
　　　　　法列原積二千三百零四尺按立方法
　　　　　作記於四尺上定單位二千尺上定十
　　　　　位其二千尺爲初商積與十尺自乘再
　　　　　乘之數相準即定初商爲十尺書於原
　　　　　積二千尺之上而以初商十尺自乘再
　　　　　乘之一千尺爲一立方積又以初商十
　　　　　尺自乘之一百尺四因之得四百尺爲
　　　　　多四平方之共積與立方積相加得一
　　　　　千四百尺書於原積之下相減餘九百
　　　　　零四尺爲次商積而以初商之十尺自
　　　　　乘三因之得三百尺爲一立方廉又以
　　　　　初商之十尺倍之得二十尺四因之得
　　　　　八十尺爲四平方廉與一立方廉相加
　　　　　得三百八十尺爲次商廉法以除次商
　　　　　積足二倍即定次商爲二尺書於原積
　　　　　四尺之上合初商共十二尺自乘再乘
　　　　　得一千七百二十八尺爲一立方積又
　　　　　以十二尺自乘之一百四十四尺四因
　　　　　之得五百七十六尺爲多四平方之共
　　　　　積與立方積相加共得二千三百零四
　　　　　尺書於原積之下相減恰盡是開得一
　　　　　十二尺爲每一根之數也此法以積計
　　　　　之爲一正方體及四平方之共數以邊
　　　　　計之則所得每根之數即正方體之每
　　　　　一邊亦即平方之每一邊因正方體之
　　　　　外多四平方故成長方體而非正方體
　　　　　也
設如有一立方少八平方與七千九百三十五尺相
　等問每一根之數幾何
　　　　　法列原積七千九百三十五尺按立方
　　　　　法作記於五尺上定單位七千尺上定
　　　　　十位其七千尺爲初商積與十尺自乘
　　　　　再乘之數相凖應商十尺而所帶平方
　　　　　爲少號故取略大之數爲二十尺書於
　　　　　原積七千尺之上而以初商二十尺自
　　　　　乘再乘之八千尺爲一立方積又以初
　　　　　商二十尺自乘之四百尺八因之得三
　　　　　千二百尺爲少八平方之共積與立方
　　　　　積相減餘四千八百尺書於原積之下
　　　　　相減餘三千一百三十五尺爲次商積
　　　　　而以初商之二十尺自乘三因之得一
　　　　　千二百尺爲一立方廉又以初商之二
　　　　　十尺倍之得四十尺八因之得三百二
　　　　　十尺爲八平方廉與一立方廉相減餘
　　　　　八百八十尺爲次商廉法以除次商積
　　　　　足三倍即定次商爲三尺書於原積五
　　　　　尺之上合初商共二十三尺自乘再乘
　　　　　得一萬二千一百六十七尺爲一立方
　　　　　積又以二十三尺自乘之五百二十九
　　　　　尺八因之得四千二百三十二尺爲少
　　　　　八平方之共積與一立方積相減餘七
　　　　　千九百三十五尺書於原積之下相減
　　　　　恰盡是開得二十三尺爲每一根之數
　　　　　也此法以積計之爲一正方體少八平
　　　　　方之數以邊計之則所得每根之數即
　　　　　正方體之每一邊亦即平方之每一邊
　　　　　因正方體之内少八平方故成扁方體
　　　　　而非正方體也
設如有一立方多十三平方多三十根與二萬七千
　一百四十四尺相等問毎一根之數幾何
　　　　　法列原積二萬七千一百四十四尺按
　　　　　立方法作記於四尺上定單位七千尺
　　　　　上定十位其二萬七千尺爲初商積與
　　　　　三十自乘再乘之數相合應商三十尺
　　　　　而所帶平方與根皆爲多號故取略小
　　　　　之數爲二十尺書於原積七千尺之上
　　　　　而以初商二十尺自乘再乘之八千尺
　　　　　爲一立方積又以初商二十尺自乘之
　　　　　四百尺十三乘之得五千二百尺爲多
　　　　　十三平方之共積又以初商之二十尺
　　　　　三十乘之得六百尺爲多三十根之共
　　　　　積三積(立方平方與/根之三數)相加得一萬三千
　　　　　八百尺書於原積之下相減餘一萬三
　　　　　千三百四十四尺爲次商積而以初商
　　　　　之二十尺自乘三因之得一千二百尺
　　　　　爲一立方廉又以初商之二十尺倍之
　　　　　得四十尺以十三乘之得五百二十尺
　　　　　爲十三平方廉與立方廉相加得一千
　　　　　七百二十尺又加根數三十共一千七
　　　　　百五十尺爲次商廉法以除次商積足
　　　　　七倍因取略小之數爲六尺書於原積
　　　　　四尺之上合初商共二十六尺自乘再
　　　　　乘得一萬七千五百七十六尺爲一立
　　　　　方積又以二十六尺自乘之六百七十
　　　　　六尺十三乘之得八千七百八十八尺
　　　　　爲多十三平方之共積又以二十六尺
　　　　　三十乘之得七百八十尺爲多三十根
　　　　　之共積三積相加共二萬七千一百四
　　　　　十四尺書於原積之下相減恰盡是開
　　　　　得二十六尺爲毎一根之數也此法以
　　　　　積計之爲一正方體及十三平方與三
　　　　　十根之共數以邊計之則所得每根之
　　　　　數即正方體之每一邊亦即平方之每
　　　　　一邊因正方體之外多十三平方又多
　　　　　三十根恰成長方體而非正方體亦非
　　　　　磬折體也(將所多之十三平方内十平/方附於正方體之一面又以)
　　　　　(三平方加於正方體之又一面即成磬/折體而缺三十根之數如以三十根補)
　　　　　(其缺即成長方體其寛即一根爲二十/六尺其長即一根多十尺爲三十六尺)
　　　　　(其高即一根多三尺爲二十九尺也此/因所多之平方及根數適足長方體形)
　　　　　(故爲長方體若平方與根數/不能補足者仍爲磬折體也)
設如有一立方少七平方少八根與七千零八十四
　尺相等問每一根之數幾何
　　　　　法列原積七千零八十四尺按立方法
　　　　　作記於四尺上定單位七千尺上定十
　　　　　位其七千尺爲初商積與十尺自乘再
　　　　　乘之數相凖而所帶平方與根皆爲少
　　　　　號故取略大之數爲二十尺書於原積
　　　　　七千尺之上而以初商二十尺自乘再
　　　　　乘之八千尺爲一立方積又以初商二
　　　　　十尺自乘之四百尺七因之得二千八
　　　　　百尺爲少七平方之共積又以初商之
　　　　　二十尺八因之得一百六十尺爲少八
　　　　　根之共積與少七平方共積相加得二
　　　　　千九百六十尺以減立方積餘五千零
　　　　　四十尺書於原積之下相減餘二千零
　　　　　四十四尺爲次商積而以初商之二十
　　　　　尺自乘三因之得一千二百尺爲一立
　　　　　方廉又以初商之二十尺倍之得四十
　　　　　尺七因之得二百八十尺爲七平方廉
　　　　　與立方廉相減餘九百二十尺又減去
　　　　　根數八餘九百一十二尺爲次商廉法
　　　　　以除次商積足二倍即定次商爲二尺
　　　　　書於原積四尺之上合初商共二十二
　　　　　尺自乘再乘得一萬零六百四十八尺
　　　　　爲一立方積又以二十二尺自乘之四
　　　　　百八十四尺七因之得三千三百八十
　　　　　八尺爲少七平方之共積又以二十二
　　　　　尺八因之得一百七十六尺爲少八根
　　　　　之共積與少七平方共積相加得三千
　　　　　五百六十四尺以減立方積餘七千零
　　　　　八十四尺書於原積之下相減恰盡是
　　　　　開得二十二尺爲每一根之數也此法
　　　　　以積計之爲一正方體少七平方又少
　　　　　八根之數以邊計之則所得每根之數
　　　　　即正方體之毎一邊亦即平方之每一
　　　　　邊因正方體之内少七平方又少八根
　　　　　故成磬折體而非正方體也
設如有一立方多一平方少二十根與三萬三千一
　百五十二尺相等問每一根之數幾何
　　　　　法列原積三萬三千一百五十二尺按
　　　　　立方法作記於二尺上定單位三千尺
　　　　　上定十位其三萬三千尺爲初商積與
　　　　　三十自乘再乘之數相準即定初商爲
　　　　　三十尺書於原積三千尺之上而以初
　　　　　商三十尺自乘再乘之二萬七千尺爲
　　　　　一立方積又以初商三十尺自乘之九
　　　　　百尺爲多一平方積又以初商之三十
　　　　　尺二十乘之得六百尺爲少二十根之
　　　　　共積於立方積内加多一平方積得二
　　　　　萬七千九百尺又減去少二十根之共
　　　　　積餘二萬七千三百尺書於原積之下
　　　　　相減餘五千八百五十二尺爲次商積
　　　　　而以初商之三十尺自乘三因之得二
　　　　　千七百尺爲一立方廉又以初商之三
　　　　　十尺倍之得六十尺爲一平方廉與立
　　　　　方廉相加得二千七百六十尺又減去
　　　　　根數二十餘二千七百四十尺爲次商
　　　　　廉法以除次商積足二倍即定次商爲
　　　　　二尺書於原積二尺之上合初商共三
　　　　　十二尺自乘再乘得三萬二千七百六
　　　　　十八尺爲一立方積又以三十二尺自
　　　　　乘之一千零二十四尺爲多一平方積
　　　　　又以三十二尺二十乘之得六百四十
　　　　　尺爲少二十根之共積於一立方積内
　　　　　加多一平方積得三萬三千七百九十
　　　　　二尺又減去少二十根之共積得三萬
　　　　　三千一百五十二尺書於原積之下相
　　　　　減恰盡是開得三十二尺爲每一根之
　　　　　數也此法以積計之爲一正方體多一
　　　　　平方復少二十根之數以邊計之則所
　　　　　得每根之數即正方體之每一邊亦即
　　　　　平方之每一邊因正方體之外多一平
　　　　　方又少二十根故成磬折體而非正方
　　　　　體也
設如有一立方少三平方多二根與一萬二千一百
　四十四尺相等問每一根之數幾何
　　　　　法列原積一萬二千一百四十四尺按
　　　　　立方法作記於四尺上定單位二千尺
　　　　　上定十位其一萬二千尺爲初商積與
　　　　　二十自乘再乘之數相凖即定初商爲
　　　　　二十尺書於原積二千尺之上而以初
　　　　　商二十尺自乘再乘之八千尺爲一立
　　　　　方積又以初商二十尺自乘之四百尺
　　　　　三因之得一千二百尺爲少三平方之
　　　　　共積又以初商之二十尺二因之得四
　　　　　十尺爲多二根之共積於立方積内減
　　　　　去少三平方之共積餘六千八百尺又
　　　　　加入多二根之共積得六千八百四十
　　　　　尺書於原積之下相減餘五千三百零
　　　　　四尺爲次商積而以初商之二十尺自
　　　　　乘三因之得一千二百尺爲一立方廉
　　　　　又以初商之二十尺倍之得四十尺三
　　　　　因之得一百二十尺爲三平方廉與立
　　　　　方廉相減餘一千零八十尺又加入根
　　　　　數二得一千零八十二尺爲次商廉法
　　　　　以除次商積足四倍即定次商爲四尺
　　　　　書於原積四尺之上合初商共二十四
　　　　　尺自乘再乘得一萬三千八百二十四
　　　　　尺爲一立方積又以二十四尺自乘之
　　　　　五百七十六尺三因之得一千七百二
　　　　　十八尺爲少三平方之共積又以二十
　　　　　四尺二因之得四十八尺爲多二根之
　　　　　共積於立方積内減去三平方之共積
　　　　　餘一萬二千零九十六尺又加入多二
　　　　　根之共積得一萬二千一百四十四尺
　　　　　書於原積之下相減恰盡是開得二十
　　　　　四尺爲毎一根之數也此法以積計之
　　　　　爲一正方體少三平方復多二根之數
　　　　　以邊計之則所得每根之數即正方體
　　　　　之每一邊亦即平方之每一邊因正方
　　　　　體之内少三平方又多二根故成磬折
　　　　　體而非正方體也
設如有四十平方少一立方與五千六百二十五尺
　相等問每一根之數幾何
　　　　　法以四十平方少一立方與五千六百
　　　　　二十五尺俱以四十除之得一平方少
　　　　　四十分立方之一與一百四十尺六十
　　　　　二寸五十分相等乃列一百四十尺六
　　　　　十二寸五十分爲歸除所得之積按平
　　　　　方法作記於空尺上定單位一百尺上
　　　　　定十位其一百尺爲初商積與十尺自
　　　　　乘之數相合即定初商爲十尺書於所
　　　　　得積一百尺之上而以初商十尺自乘
　　　　　之一百尺爲一平方積再乘得一千尺
　　　　　爲一立方積以四十除之得二十五尺
　　　　　爲少四十分立方之一之積與一平方
　　　　　積相減餘七十五尺書於所得積之下
　　　　　相減餘六十五尺六十二寸五十分爲
　　　　　次商積而以初商之一十尺倍之得二
　　　　　十尺爲一平方廉又以初商之十尺自
　　　　　乘三因之得三百尺爲一立方廉以四
　　　　　十除之得七尺五寸爲四十分立方之
　　　　　一之廉與平方廉相減餘十二尺五寸
　　　　　爲次商廉法以除次商積足五倍即定
　　　　　次商爲五尺書於所得積空尺之上合
　　　　　初商共十五尺自乘得二百二十五尺
　　　　　爲一平方積再乘得三千三百七十五
　　　　　尺爲一立方積以四十除之得八十四
　　　　　尺三十七寸五十分爲四十分立方之
　　　　　一之積與一平方積相減餘一百四十
　　　　　尺六十二寸五十分書於所得積之下
　　　　　相減恰盡乃以一平方積與四十相乘
　　　　　得九千尺爲四十平方積内減去一立
　　　　　方積餘五千六百二十五尺與原積相
　　　　　合是開得一十五尺爲每一根之數也
　　　　　此法以積計之爲四十平方少一正方
　　　　　體之數以邊計之則所得每根之數即
　　　　　平方之每一邊亦即正方體之每一邊
　　　　　因四十平方内少十五平方之一正方
　　　　　體(每邊爲十五尺故十五/平方爲一正方體也)餘二十五平
　　　　　方爲長方體(其寛即一根爲十五尺其/高亦十五尺其長爲二十)
　　　　　(五尺/也)而非正方體也
設如有五百平方少一立方與二十七萬四千一百
　七十六尺相等問每一根之數幾何
　　　　　法以五百平方少一立方與二十七萬
　　　　　四千一百七十六尺俱以五百除之得
　　　　　一平方少五百分立方之一與五百四
　　　　　十八尺三十五寸二十分相等乃列五
　　　　　百四十八尺三十五寸二十分爲歸除
　　　　　所得之積按平方法作記於八尺上定
　　　　　單位五百尺上定十位其五百尺爲初
　　　　　商積與二十自乘之數相準即定初商
　　　　　爲二十尺書於所得積五百尺之上而
　　　　　以初商二十尺自乘之四百尺爲一平
　　　　　方積再乘得八千尺爲一立方積以五
　　　　　百除之得十六尺爲少五百分立方之
　　　　　一之積與平方積相減餘三百八十四
　　　　　尺書於所得積之下相減餘一百六十
　　　　　四尺三十五寸二十分爲次商積而以
　　　　　初商之二十尺倍之得四十尺爲一平
　　　　　方廉又以初商之二十尺自乘三因之
　　　　　得一千二百尺爲一立方廉以五百除
　　　　　之得二尺四寸爲五百分立方之一之
　　　　　廉與平方廉相減得三十七尺六寸爲
　　　　　次商廉法以除次商積足四倍即定次
　　　　　商爲四尺書於所得積八尺之上合初
　　　　　商共二十四尺自乘得五百七十六尺
　　　　　爲一平方積再乘得一萬三千八百二
　　　　　十四尺爲一立方積以五百除之得二
　　　　　十七尺六十四寸八十分爲少五百分
　　　　　立方之一之積與平方積相減餘五百
　　　　　四十八尺三十五寸二十分書於所得
　　　　　積之下相減恰盡乃以一平方積與五
　　　　　百相乘得二十八萬八千尺爲五百平
　　　　　方積内減去一立方積餘二十七萬四
　　　　　千一百七十六尺與原積相合是開得
　　　　　二十四尺爲每一根之數也此法以積
　　　　　計之爲五百平方少一正方體以邊計
　　　　　之則所得每根之數即平方之每一邊
　　　　　亦即正方體之每一邊因五百平方内
　　　　　少二十四平方之一正方體(每邊爲二/十四尺故)
　　　　　(二十四平方即/一正方體也)餘四百七十六平方爲
　　　　　長方體(其寛即一根爲二十四尺其高/亦爲二十四尺其長爲四百七)
　　　　　(十六/尺也)而非正方體也
設如有一三乘方多二平方與二萬一千零二十四
　尺相等問每一根之數幾何
　　　　　法列原積二萬一千零二十四尺按三
　　　　　乘方法作記於四尺上定單位二萬尺
　　　　　上定十位其二萬尺爲初商積與十尺
　　　　　乘三次之數相準即定初商爲十尺書
　　　　　於原積二萬尺之上而以初商十尺乘
　　　　　三次之一萬尺爲一三乘方積又以初
　　　　　商十尺自乘之一百尺二因之得二百
　　　　　尺爲多二平方之共積與三乘方積相
　　　　　加得一萬零二百尺書於原積之下相
　　　　　減餘一萬零八百二十四尺爲次商積
　　　　　而以初商之十尺再乘四因之得四千
　　　　　尺爲三乘方廉又以初商之十尺倍之
　　　　　得二十尺二因之得四十尺爲多二平
　　　　　方之廉與三乘方廉相加得四千零四
　　　　　十尺爲次商廉法以除次商積足二倍
　　　　　即定次商爲二尺書於原積四尺之上
　　　　　合初商共十二尺乘三次得二萬零七
　　　　　百三十六尺爲一三乘方積又以十二
　　　　　尺自乘之一百四十四尺二因之得二
　　　　　百八十八尺爲多二平方之共積與三
　　　　　乘方積相加得二萬一千零二十四尺
　　　　　書於原積之下相減恰盡是開得一十
　　　　　二尺爲每一根之數也
　　　　　又法用帶縱平方及平方兩次開之將
　　　　　原積二萬一千零二十四尺爲長方積
　　　　　以多二平方作二尺爲縱多折半得一
　　　　　尺爲半較自乘仍得一尺與積相加得
　　　　　二萬一千零二十五尺開平方得一百
　　　　　四十五尺爲半和内減半較一尺(凡多/平方)
　　　　　(者即減半較如少/平方者則加半較)餘一百四十四尺爲
　　　　　正方積復開平方得十二尺即每一根
　　　　　之數也葢三乘方多平方與方根自乘
　　　　　爲闊加多平方數爲長所作之長方積
　　　　　等故用帶縱較數開平方法開之得數
　　　　　復開平方即得每一根之數也
設如有一千平方少一三乘方與一十二萬三千二
　百六十四尺相等問每一根之數幾何
　　　　　法以一千平方少一三乘方與一十二
　　　　　萬三千二百六十四尺俱以一千除之
　　　　　得一平方少一千分三乘方之一與一
　　　　　百二十三尺二十六寸四十分相等乃
　　　　　列一百二十三尺二十六寸四十分爲
　　　　　歸除所得之積按平方法作記於三尺
　　　　　上定單位一百尺上定十位其一百尺
　　　　　爲初商積與十尺自乘之數相合即定
　　　　　初商爲十尺書於所得積一百尺之上
　　　　　而以初商十尺自乘之一百尺爲一平
　　　　　方積又以初商之十尺乘三次得一萬
　　　　　尺爲一三乘方積以一千除之得一十
　　　　　尺爲千分三乘方之一之積與一平方
　　　　　積相減餘九十尺書於所得積之下相
　　　　　減餘三十三尺二十六寸四十分爲次
　　　　　商積而以初商之十尺倍之得二十尺
　　　　　爲一平方廉又以初商之十尺自乘再
　　　　　乘四因之得四千尺爲一三乘方廉以
　　　　　一千除之得四尺爲千分三乘方之一
　　　　　之廉與平方廉相減餘一十六尺爲次
　　　　　商廉法以除次商積足二倍即定次商
　　　　　爲二尺書於所得積三尺之上合初商
　　　　　共十二尺自乘得一百四十四尺爲一
　　　　　平方積又以十二尺乘三次得二萬零
　　　　　七百三十六尺爲一三乘方積以一千
　　　　　除之得二十尺零七十三寸六十分與
　　　　　一平方積相減餘一百二十三尺二十
　　　　　六寸四十分書於所得積之下相減恰
　　　　　盡乃以一平方積與一千相乘得一十
　　　　　四萬四千尺爲一千平方積内減去一
　　　　　三乘方積餘一十二萬三千二百六十
　　　　　四尺與原積相合是開得一十二尺爲
　　　　　每一根之數也
　　　　　又法用帶縱平方及平方兩次開之將
　　　　　原積一十二萬三千二百六十四尺爲
　　　　　長方積以一千平方作一千尺爲和折
　　　　　半得五百尺爲半和自乘得二十五萬
　　　　　尺與積相減餘十二萬六千七百三十
　　　　　六尺開平方得三百五十六尺爲半較
　　　　　與半和相減餘一百四十四尺爲正方
　　　　　積復開平方得一十二尺即每一根之
　　　　　數也葢平方少三乘方與方根自乘爲
　　　　　闊與平方數相減爲長所作之長方積
　　　　　等故用帶縱和數開平方法開之得數
　　　　　復開平方即得每一根之數也
設如有一四乘方多二立方與七百九十九萬零二
　百七十二尺相等問每一根之數幾何
　　　　　法列原積七百九十九萬零二百七十
　　　　　二尺按四乘方法作記於二尺上定單
　　　　　位九十萬尺上定十位其七百九十萬
　　　　　尺爲初商積與二十乘四次之數相準
　　　　　即定初商爲二十尺書於原積九十萬
　　　　　尺之上而以初商二十尺乘四次之三
　　　　　百二十萬尺爲一四乘方積又以初商
　　　　　二十尺自乘再乘之八千尺二因之得
　　　　　一萬六千尺爲多二立方之共積與四
　　　　　乘方積相加得三百二十一萬六千尺
　　　　　書於原積之下相減餘四百七十七萬
　　　　　四千二百七十二尺爲次商積而以初
　　　　　商之二十尺乘三次五因之得八十萬
　　　　　尺爲一四乘方廉又以初商之二十尺
　　　　　自乘三因之得一千二百尺又二因之
　　　　　得二千四百尺爲多二立方之廉與四
　　　　　乘方廉相加得八十萬零二千四百尺
　　　　　爲次商廉法以除次商積足五倍因取
　　　　　略小之數爲四尺書於原積二尺之上
　　　　　合初商共二十四尺乘四次得七百九
　　　　　十六萬二千六百二十四尺爲一四乘
　　　　　方積又以二十四尺自乘再乘之一萬
　　　　　三千八百二十四尺二因之得二萬七
　　　　　千六百四十八尺爲多二立方之共積
　　　　　與四乘方積相加得七百九十九萬零
　　　　　二百七十二尺書於原積之下相減恰
　　　　　盡是開得二十四尺爲每一根之數也
　　　　　葢四乘方多立方之數不與平方立方
　　　　　之數相合故不能以平方立方之法開
　　　　　也
設如有二千立方少一四乘方與一千九百六十八
　萬五千三百七十六尺相等問每一根之數幾何
　　　　　法以二千立方少一四乘方與一千九
　　　　　百六十八萬五千三百七十六尺俱以
　　　　　二千除之得一立方少二千分四乘方
　　　　　之一與九千八百四十二尺六百八十
　　　　　八寸相等乃列九千八百四十二尺六
　　　　　百八十八寸爲歸除所得之積按立方
　　　　　法作記於二尺上定單位九千尺上定
　　　　　十位其九千尺爲初商積與二十自乘
　　　　　再乘之數相準即定初商爲二十尺書
　　　　　於所得積九千尺之上而以初商二十
　　　　　尺自乘再乘之八千尺爲一立方積又
　　　　　以初商之二十尺乘四次得三百二十
　　　　　萬尺爲一四乘方積以二千除之得一
　　　　　千六百尺爲二千分四乘方之一之積
　　　　　與一立方積相減餘六千四百尺書於
　　　　　所得積之下相減餘三千四百四十二
　　　　　尺六百八十八寸爲次商積而以初商
　　　　　之二十尺自乘三因之得一千二百尺
　　　　　爲一立方廉又以初商之二十尺乘三
　　　　　次五因之得八十萬尺爲一四乘方廉
　　　　　以二千除之得四百尺爲二千分四乘
　　　　　方之一之廉與立方廉相減餘八百尺
　　　　　爲次商廉法以除次商積足四倍即定
　　　　　次商爲四尺書於所得積二尺之上合
　　　　　初商共二十四尺自乘再乘得一萬三
　　　　　千八百二十四尺爲一立方積又以二
　　　　　十四尺乘四次得七百九十六萬二千
　　　　　六百二十四尺爲一四乘方積以二千
　　　　　除之得三千九百八十一尺三百一十
　　　　　二寸與一立方積相減餘九千八百四
　　　　　十二尺六百八十八寸書於所得積之
　　　　　下相減恰盡乃以一立方積與二千相
　　　　　乘得二千七百六十四萬八千尺爲二
　　　　　千立方積内減去一四乘方積餘一千
　　　　　九百六十八萬五千三百七十六尺與
　　　　　原積相合是開得二十四尺爲每一根
　　　　　之數也葢立方少四乘方之數亦不與
　　　　　平方立方之數相合故不能以平方立
　　　　　方之法開也
設如有一五乘方多四立方與一億一千三百四十
　二萬二千四百九十六尺相等問每一根之數幾
　何
　　　　　法列原積一億一千三百四十二萬二
　　　　　千四百九十六尺按五乘方法作記於
　　　　　六尺上定單位三百萬尺上定十位其
　　　　　一億一千三百萬尺爲初商積與二十
　　　　　乘五次之數相準即定初商爲二十尺
　　　　　書於原積三百萬尺之上而以初商二
　　　　　十尺乘五次之六千四百萬尺爲一五
　　　　　乘方積又以初商二十尺自乘再乘之
　　　　　八千尺四因之得三萬二千尺爲多四
　　　　　立方之共積與五乘方積相加得六千
　　　　　四百零三萬二千尺書於原積之下相
　　　　　減餘四千九百三十九萬零四百九十
　　　　　六尺爲次商積而以初商之二十尺乘
　　　　　四次六因之得一千九百二十萬尺爲
　　　　　一五乘方廉又以初商之二十尺自乘
　　　　　二因之得一千二百尺又四因之得四
　　　　　千八百尺爲四立方之廉與五乘方廉
　　　　　相加得一千九百二十萬零四千八百
　　　　　尺爲次商廉法以除次商積足二倍即
　　　　　定次商爲二尺書於原積六尺之上合
　　　　　初商共二十二尺乘五次得一億一千
　　　　　三百三十七萬九千九百零四尺爲一
　　　　　五乘方積又以二十二尺自乘再乘之
　　　　　一萬零六百四十八尺四因之得四萬
　　　　　二千五百九十二尺爲多四立方之共
　　　　　積與五乘方積相加得一億一千三百
　　　　　四十二萬二千四百九十六尺書於原
　　　　　積之下相減恰盡是開得二十二尺爲
　　　　　每一根之數也
　　　　　又法用帶縱平方及立方開之將原積
　　　　　一億一千三百四十二萬二千四百九
　　　　　十六尺爲長方積以多四立方作四尺
　　　　　爲縱多折半得二尺自乘得四尺與積
　　　　　相加得一億一千三百四十二萬二千
　　　　　五百尺開平方得一萬零六百五十尺
　　　　　爲半和内減半較二尺(因立方爲多號/故減半較若立)
　　　　　(方爲少號/即加半較)得一萬零六百四十八尺爲
　　　　　立方積開立方得二十二尺即每一根
　　　　　之數也葢五乘方多立方與方根自乘
　　　　　再乘爲闊加多立方數爲長所作之長
　　　　　方積等故用帶縱較數開平方法開之
　　　　　得數復開立方即得每一根之數也
設如有一萬立方少一五乘方與一千一百五十三
　萬八千四百三十九尺相等問每一根之數幾何
　　　　　法以一萬立方少一五乘方與一千一
　　　　　百五十三萬八千四百三十九尺俱以
　　　　　一萬除之得一立方少一萬分五乘方
　　　　　之一與一千一百五十三尺八百四十
　　　　　三寸九百分相等乃列一千一百五十
　　　　　三尺八百四十三寸九百分爲歸除所
　　　　　得之積按立方法作記於三尺上定單
　　　　　位一千尺上定十位其一千尺爲初商
　　　　　積與十尺自乘再乘之數相合即定初
　　　　　商爲十尺書於所得積一千尺之上而
　　　　　以初商十尺自乘再乘之一千尺爲一
　　　　　立方積又以初商十尺乘五次得一百
　　　　　萬尺爲一五乘方積以一萬除之得一
　　　　　百尺爲一萬分五乘方之一之積與立
　　　　　方積相減餘九百尺書於所得積之下
　　　　　相減餘二百五十三尺八百四十三寸
　　　　　九百分爲次商積而以初商之十尺自
　　　　　乘三因之得三百尺爲一立方廉又以
　　　　　初商之十尺乘四次六因之得六十萬
　　　　　尺爲一五乘方廉以一萬除之得六十
　　　　　尺爲一萬分五乘方之一之廉與立方
　　　　　廉相減餘二百四十尺爲次商廉法以
　　　　　除次商積足一倍即定次商爲一尺書
　　　　　於所得積三尺之上合初商共十一尺
　　　　　自乘再乘得一千三百三十一尺爲一
　　　　　立方積又以十一尺乘五次得一百七
　　　　　十七萬一千五百六十一尺爲一五乘
　　　　　方積以一萬除之得一百七十七尺一
　　　　　百五十六寸一百分爲一萬分五乘方
　　　　　之一之積與立方積相減餘一千一百
　　　　　五十三尺八百四十三寸九百分書於
　　　　　所得積之下相減恰盡乃以一立方積
　　　　　與一萬相乘得一千三百三十一萬尺
　　　　　爲一萬立方積内減去一五乘方積餘
　　　　　一千一百五十三萬八千四百三十九
　　　　　尺與原積相合是開得一十一尺爲每
　　　　　一根之數也
　　　　　又法用帶縱平方及立方開之將原積
　　　　　一千一百五十三萬八千四百三十九
　　　　　尺爲長方積以一萬立方作一萬尺爲
　　　　　和折半得五千尺爲半和自乘得二千
　　　　　五百萬尺與積相減餘一千三百四十
　　　　　六萬一千五百六十一尺開平方得三
　　　　　千六百六十九尺爲半較與半和相減
　　　　　餘一千三百三十一尺爲立方積開立
　　　　　方得一十一尺即每一根之數也葢立
　　　　　　方少五乘方與方根自乘再乘爲闊與
　　　　　　立方數相減爲長所作之長方積等故
　　　　　　用帶縱和數開平方法開之得數復開
　　　　　　立方即得每一根之數也
　
　
　
　
　
　
　
　
　
　
　
　
　
御製數理精藴下編卷三十三
　欽定四庫全書
御製數理精藴下編卷三十四
　　末部四
　　　借根方比例(線類/)
　　線類
設如有一竹竿長一丈欲分為大小兩分大分比小
　分多四尺問大小分各幾何
　　　　　　法借一根為小分則大分即為一根多
　　　　　　四尺兩數相加得二根多四尺與一丈
　　　　　　相等二根既多四尺乃減去所多四尺
　　　　　　餘二根又於一丈内亦減去四尺餘六
　　　　　　尺是為二根與六尺相等二根既與六
　　　　　　尺相等則一根必與三尺相等前既借
　　　　　　一根為小分則三尺即小分再加四尺
　　　　　　得七尺即大分也(此減法也於一丈内/減去大分所多之四)
　　　　　　(尺餘六尺折半得三尺即小分之數此/法甚易盖因借根比例之首先設此以)
　　　　　　(明其理使人由/淺以入深也)
設如有銀三百四十三兩分給衆匠其為首一人所
　得之銀與衆匠人數相等衆匠每人得銀六兩問
　共人數幾何
　　　　　　法借一根為為首一人所得之銀數亦
　　　　　　即為衆匠之人數以衆匠之人數一根
　　　　　　與六兩相乗得六根為衆匠之銀數相
　　　　　　加得七根與三百四十三兩相等七根
　　　　　　既與三百四十三兩相等則一根必與
　　　　　　四十九兩相等即為首一人所得之銀
　　　　　　數亦即衆匠之人數以四十九人與六
　　　　　　兩相乗得二百九十四兩即衆匠所得
　　　　　　共銀數再加為首一人所得銀數四十
　　　　　　九兩得三百四十三兩以合原數也(此/歸)
　　　　　　(除法也以每匠得銀六兩加一兩得七/兩以除共銀三百四十三兩即得四十)
　　　　　　(九兩為為首一人所得銀數亦即衆匠/之人數葢為首一人之銀既與衆匠人)
　　　　　　(數等若以為首一人之銀分給衆匠每/人必多得一兩故於每人之銀數外加)
　　　　　　(一兩以除共/銀即得也)
設如有繩二條不言丈數但知其長短之比例同於
　九與五其相差之較與短繩除長繩所得之數相
　等問二繩各長若干
　　　　　　法借九根為長繩之數五根為短繩之
　　　　　　數兩數相減餘四根以五根除九根得
　　　　　　一八即一丈八尺是為四根與一丈八
　　　　　　尺相等四根既與一丈八尺相等則一
　　　　　　根必與四尺五寸相等九因之得四丈
　　　　　　零五寸即長繩數五因之得二丈二尺
　　　　　　五寸即短繩數以二丈二尺五寸與四
　　　　　　丈零五寸相減餘一丈八尺以二丈二
　　　　　　尺五寸除四丈零五寸亦得一丈八尺
　　　　　　也(此歸/除法)
設如甲乙丙三人有銀不言數但知甲乙共銀九十
　兩乙丙共銀四十五兩甲丙共銀七十三兩問三
　人各銀幾何
　　　　　　法借一根為三人之總銀數以甲乙共
　　　　　　銀九十兩計之則丙為一根少九十兩
　　　　　　以乙丙共銀四十五兩計之則甲為一
　　　　　　根少四十五兩以甲丙共銀七十三兩
　　　　　　計之則乙為一根少七十三兩三數相
　　　　　　加得三根少二百零八兩而與所借之
　　　　　　一根相等三根少二百零八兩與一根
　　　　　　各加二百零八兩得三根與一根多二
　　　　　　百零八兩相等(三根少二百零八兩内/加二百零八兩則補足)
　　　　　　(三根整數一根上再加二百零八/兩則為一根多二百零八兩矣)三根
　　　　　　與一根再各減一根則餘二根與二百
　　　　　　零八兩相等二根既與二百零八兩相
　　　　　　等則一根必與一百零四兩相等即三
　　　　　　人之總銀數總銀一百零四兩内減甲
　　　　　　乙共銀九十兩餘一十四兩為丙銀數
　　　　　　減乙丙共銀四十五兩餘五十九兩為
　　　　　　甲銀數減甲丙共銀七十三兩餘三十
　　　　　　一兩為乙銀數也(此加減法也如以三/數相加得二百零八)
　　　　　　(兩折半得一百零四兩即總銀數總銀/數内減甲乙共銀數餘為丙銀數總銀)
　　　　　　(數内減甲丙共銀數餘為乙銀數總銀/數内減乙丙共銀數餘為甲銀數也)
設如甲乙丙三人有銀不言數但知甲乙共銀數比
　丙銀多六十八兩乙丙共銀數比甲銀多一百兩
　丙甲共銀數比乙銀多一百二十四兩問三人各
　銀幾何
　　　　　　法借二根為三人之總銀數以甲乙共
　　　　　　銀數比丙銀多六十八兩計之則甲乙
　　　　　　共銀為一根多三十四兩丙銀為一根
　　　　　　少三十四兩(二根既為三人之總銀數/平分之則甲乙應得一根)
　　　　　　(丙應得一根甲乙共銀比丙所多六十/八兩平分之則甲乙應得三十四兩丙)
　　　　　　(應得三十四兩甲乙所得為多丙所得/為少故甲乙為一根多三十四兩丙為)
　　　　　　(一根少三十四兩共相/差為六十八兩下倣此)以乙丙共銀數
　　　　　　比甲銀多一百兩計之則乙丙共銀為
　　　　　　一根多五十兩甲銀為一根少五十兩
　　　　　　以丙甲共銀數比乙銀多一百二十四
　　　　　　兩計之則丙甲共銀為一根多六十二
　　　　　　兩乙銀為一根少六十二兩乃以丙銀
　　　　　　一根少三十四兩甲銀一根少五十兩
　　　　　　乙銀一根少六十二兩三數相加得三
　　　　　　根少一百四十六兩而與所借之二根
　　　　　　相等三根少一百四十六兩與二根各
　　　　　　加一百四十六兩得三根與二根多一
　　　　　　百四十六兩相等三根與二根再各減
　　　　　　二根則餘一根與一百四十六兩相等
　　　　　　一根既與一百四十六兩相等則二根
　　　　　　必與二百九十二兩相等即三人之總
　　　　　　銀數前既以丙銀為一根少三十四兩
　　　　　　乃於一百四十六兩内減三十四兩餘
　　　　　　一百一十二兩即丙銀數甲為一根少
　　　　　　五十兩乃於一百四十六兩内減五十
　　　　　　兩餘九十六兩即甲銀數乙為一根少
　　　　　　六十二兩乃於一百四十六兩内減六
　　　　　　十二兩餘八十四兩即乙銀數也(此加/減法)
　　　　　　(也如以甲乙比丙所多之六十八兩與/乙丙比甲所多之一百兩相加得一百)
　　　　　　(六十八兩折半得八十四兩即乙銀數/又以乙丙比甲所多之一百兩與甲丙)
　　　　　　(比乙所多之一百二十四兩相加得二/百二十四兩折半得一百一十二兩即)
　　　　　　(丙銀數再以乙丙數相加得一百九十/六兩内減去乙丙比甲所多之一百兩)
　　　　　　(餘九十六兩/即甲銀數也)
設如有銀分賞衆人不言銀數亦不言人數但知第
　一人得銀一兩又得餘銀之十分之一第二人得
　銀二兩又得餘銀之十分之一第三人得銀三兩
　又得餘銀之十分之一以下分賞之數皆準此例
　所得之銀皆相等問人數及銀數各幾何
　　　　　　法借一根為第一人所得餘銀之數
　　　　　　則一兩多一根為第一人所得總銀數
　　　　　　又第一人得餘銀十分之一則餘銀必為
　　　　　　十根減去一根仍餘九根再於九根内
　　　　　　減去第二人所得之二兩為九根少二
　　　　　　兩以九根少二兩取其十分之一得十
　　　　　　分根之九少二錢與第二人之二兩相
　　　　　　加得二兩(作二/十錢)多十分根之九少二錢
　　　　　　為與第一人所得之一兩(作一/十錢)多一根
　　　　　　相等一兩多一根與二兩多十分根之
　　　　　　九少二錢各加二錢得一兩二錢多一
　　　　　　根與二兩多十分根之九相等多一根
　　　　　　與多十分根之九各減十分根之九餘
　　　　　　一兩二錢多十分根之一與二兩相等
　　　　　　一兩二錢與二兩又各減一兩二錢則
　　　　　　餘十分根之一與八錢相等十分根之
　　　　　　一既與八錢相等則一根必與八兩相
　　　　　　等即第一人所得餘銀之數乃以十因
　　　　　　之得八十兩又加第一人所得之一兩
　　　　　　共八十一兩即原共銀數第一人得一
　　　　　　兩又加餘銀八十兩之十分之一八兩
　　　　　　共為九兩第二人得二兩又加餘銀七
　　　　　　十兩之十分之一七兩亦共為九兩第
　　　　　　三人得三兩又加餘銀六十兩之十分
　　　　　　之一六兩亦共為九兩第四人得銀四
　　　　　　兩又加餘銀五十兩之十分之一五兩
　　　　　　亦共為九兩第五人得銀五兩又加餘
　　　　　　銀四十兩之十分之一四兩亦共為九
　　　　　　兩第六人得銀六兩又加餘銀三十兩
　　　　　　之十分之一三兩亦共為九兩第七人
　　　　　　得銀七兩又加餘銀二十兩之十分之
　　　　　　一二兩亦共為九兩第八人得銀八兩
　　　　　　又加餘銀十兩之十分之一一兩亦共
　　　　　　為九兩第九人得銀九兩銀盡無餘是
　　　　　　共九人每人得銀九兩皆相等也(此加/減法)
　　　　　　(也以分母十與分子一相減餘九即人/數以人數九自乗得八十一即總銀數)
　　　　　　(也葢惟人數與每人所得銀數相等者每/人遞加一兩又各加餘銀十分之一所得)
　　　　　　(始能相等故以人數/自乗即得銀數也)
設如有人行路共二千八百里步行則日行七十里
　坐船則日行九十里乗馬則日行一百里但知步
　行之日數倍於坐船坐船之日數倍於乗馬問步
　行及坐船乗馬之日數各若干
　　　　　　法借一根為乗馬之日數則坐船之日
　　　　　　數為二根步行之日數為四根以一根
　　　　　　與一百里相乗得一百根為乗馬所行
　　　　　　之里數以二根與九十里相乗得一百
　　　　　　八十根為坐船所行之里數以四根與
　　　　　　七十里相乗得二百八十根為步行所
　　　　　　行之里數三數相加得五百六十根是
　　　　　　為五百六十根與二千八百里相等五
　　　　　　百六十根既與二千八百里相等則一
　　　　　　百根必與五百里相等前既以一百根
　　　　　　為乗馬所行之里數則與一百根相等
　　　　　　之五百里即乗馬所行之里數以乗馬
　　　　　　每日行一百里除之得五日與一根相
　　　　　　等即乗馬所行之日數倍之得十日即
　　　　　　坐船所行之日數以坐船每日行九十
　　　　　　里乗之得九百里為坐船所行之里數
　　　　　　再以坐船所行之十日倍之得二十日
　　　　　　即步行之日數以步行每日行七十里
　　　　　　乗之得一千四百里為步行之里數以
　　　　　　乗馬所行之五百里與坐船所行之九
　　　　　　百里及步行之一千四百里相併共得
　　　　　　二千八百里以合原數也(此遞加比例/法用借衰互)
　　　　　　(徵法算/之亦可)
設如一驢一馬一車共馱載一千五百二十斤馬所
　馱之數倍於驢仍多四十斤車所載之數倍於馬
　驢共馱之數却少四十斤問驢馬車各馱載幾何
　　　　　　法借一根為驢所馱之數則馬為二根
　　　　　　多四十斤車為六根多四十斤(驢馬數/相併得)
　　　　　　(三根多四十斤倍之為六根多八十斤/内減去少四十斤則為六根多四十斤)
　　　　　　三數相加得九根多八十斤是為九根
　　　　　　多八十斤與一千五百二十斤相等多
　　　　　　八十斤與一千五百二十斤各減去八
　　　　　　十斤則餘九根與一千四百四十斤相
　　　　　　等九根既與一千四百四十斤相等則
　　　　　　一根必與一百六十斤相等即驢所馱
　　　　　　之數倍之得三百二十斤再加四十斤
　　　　　　得三百六十斤為馬所馱之數將馬驢
　　　　　　所馱之數相加得五百二十斤倍之得
　　　　　　一千零四十斤再減去四十斤得一千
　　　　　　斤即車所載之數驢馱一百六十斤馬
　　　　　　馱三百六十斤車載一千斤三數相加
　　　　　　共一千五百二十斤以合原數也(此按/數加)
　　　　　　(減比例法用借衰/互徵法算之亦可)
設如有銀三百八十五兩令十一人挨次遞加三兩
　分之問每人各得若干
　　　　　　法借一根為第一人所得銀數以十一
　　　　　　乗之得十一根又以第一人至第十一
　　　　　　人遞加三兩計之共得多一百六十五
　　　　　　兩是為十一根多一百六十五兩與三
　　　　　　百八十五兩相等十一根多一百六十
　　　　　　五兩與三百八十五兩各減一百六十
　　　　　　五兩則餘十一根與二百二十兩相等
　　　　　　十一根既與二百二十兩相等則一根
　　　　　　必與二十兩相等即第一人所得銀數
　　　　　　遞加三兩則知第二人得二十三兩第
　　　　　　三人得二十六兩第四人得二十九兩
　　　　　　第五人得三十二兩第六人得三十五
　　　　　　兩第七人得三十八兩第八人得四十
　　　　　　一兩第九人得四十四兩第十人得四
　　　　　　十七兩第十一人得五十兩各數相加
　　　　　　共得三百八十五兩以合原數也(此按/數加)
　　　　　　(減比/例法)
設如有銀四百七十四兩令十二人挨次遞加分之
　但知第一人得銀一十二兩問每人各得若干
　　　　　　法借一根為每人遞加之數以第一人
　　　　　　至第十二人遞加一根計之則得六十
　　　　　　六根再以十二兩與十二人相乗得一
　　　　　　百四十四兩是為六十六根多一百四
　　　　　　十四兩與四百七十四兩相等六十六
　　　　　　根多一百四十四兩與四百七十四兩
　　　　　　各減去一百四十四兩則餘六十六根
　　　　　　與三百三十兩相等六十六根既與三
　　　　　　百三十兩相等則一根必與五兩相等
　　　　　　即每人遞加之數以第一人所得十二
　　　　　　兩加五兩即第二人所得十七兩依此
　　　　　　遞加則知第三人得二十二兩第四人
　　　　　　得二十七兩第五人得三十二兩第六
　　　　　　人得三十七兩第七人得四十二兩第
　　　　　　八人得四十七兩第九人得五十二兩
　　　　　　第十人得五十七兩第十一人得六十
　　　　　　二兩第十二人得六十七兩各數相加
　　　　　　共得四百七十四兩以合原數也(此按/數加)
　　　　　　(減比/例法)
設如一人借銀營利三次每次得利之後則還銀二
　百四十兩復以餘銀作本其每次所得利銀皆與
　每次本銀相等至第三次還銀後則銀盡無餘問
　原借銀若干
　　　　　　法借一根為原借本銀數則第一次利
　　　　　　銀亦為一根是本利共二根除還銀二
　　　　　　百四十兩則初次餘銀即為二根少二
　　　　　　百四十兩再以二根少二百四十兩為
　　　　　　第二次本銀數加第二次利銀則為四
　　　　　　根少四百八十兩除還銀二百四十兩
　　　　　　則第二次餘銀即為四根少七百二十
　　　　　　兩再以四根少七百二十兩為第三次
　　　　　　本銀數加第三次利銀則為八根少一
　　　　　　千四百四十兩除還銀二百四十兩則
　　　　　　第三次餘銀當為八根少一千六百八
　　　　　　十兩八根少一千六百八十兩而銀盡
　　　　　　無餘即八根與一千六百八十兩相等
　　　　　　也八根既與一千六百八十兩相等則
　　　　　　一根必與二百一十兩相等即原借本
　　　　　　銀之數因每次所得利銀皆與本銀相
　　　　　　等故以原借本銀之數倍之得四百二
　　　　　　十兩除還二百四十兩餘一百八十兩
　　　　　　為第二次本銀之數又倍之得三百六
　　　　　　十兩又除還二百四十兩餘一百二十
　　　　　　兩為第三次本銀之數又倍之得二百
　　　　　　四十兩再還二百四十兩則銀恰盡無
　　　　　　餘也(此按分遞折比例法用/疊借互徵法算之亦可)
設如甲乙丙三人各作一器則甲六日可完乙八日
　可完丙二十四日可完今命三人同作問得日幾
　何
　　　　　　法借一千一百五十二根(三分母連/乗之數)為
　　　　　　三人同作完之日數以甲六日計之則
　　　　　　甲每日得一百九十二根以乙八日計
　　　　　　之則乙每日得一百四十四根以丙二
　　　　　　十四日計之則丙每日得四十八根三
　　　　　　數相加共得三百八十四根與一日相
　　　　　　等三百八十四根既與一日相等則一
　　　　　　千一百五十二根必與三日相等即三
　　　　　　人同作完之日數也(此和數/比例法)
設如甲丙二商不言本銀若干但知甲之本銀四倍
　於丙而甲本銀内減去七十二兩則兩人之銀適
　等問二人本銀各幾何
　　　　　　法借一根為丙本銀數則甲本銀為四
　　　　　　根以甲本銀減七十二兩與丙銀相等
　　　　　　計之則於甲本銀四根内減七十二兩
　　　　　　是為甲四根少七十二兩與丙一根相
　　　　　　等四根少七十二兩與一根各加七十
　　　　　　二兩得四根與一根多七十二兩相等
　　　　　　四根與一根各減去一根則餘三根與
　　　　　　七十二兩相等三根既與七十二兩相
　　　　　　等則一根必與二十四兩相等即丙本
　　　　　　銀數再加七十二兩得九十六兩即甲
　　　　　　本銀數也(此較數/比例法)
設如甲乙二人分銀其數相等甲用過一百兩乙用
　過三十兩則乙之餘銀三倍於甲問二人原各分
　銀幾何
　　　　　　法借一根為原分銀之數則甲之餘銀
　　　　　　為一根少一百兩乙之餘銀為一根少
　　　　　　三十兩乙之餘銀既三倍於甲則將甲
　　　　　　餘銀一根少一百兩三倍之為三根少
　　　　　　三百兩即與乙之餘銀一根少三十兩
　　　　　　相等矣三根少三百兩與一根少三十
　　　　　　兩各加三百兩則得三根與一根多二
　　　　　　百七十兩相等(甲三根少三百兩今加/三百兩則補足三根整)
　　　　　　(數乙一根少三十兩今加三百兩以三/十兩補原少之數則止多二百七十兩)
　　　　　　三根與一根各減去一根則餘二根與
　　　　　　二百七十兩相等二根既與二百七十
　　　　　　兩相等則一根必與一百三十五兩相
　　　　　　等前既借一根為原分銀之數則此一
　　　　　　百三十五兩即原分銀之數矣甲用過
　　　　　　一百兩餘三十五兩乙用過三十兩餘
　　　　　　一百零五兩故乙之餘銀三倍於甲也
　　　　　　(此較數比例法用疊/借互徵法算之亦可)
設如甲乙二人行路兩日行到初日乙所行之路四
　倍於甲次日甲所行之路三倍於乙但知初日乙
　行二百四十里甲行六十里問次日二人各行若
　干
　　　　　　法借一根為次日乙所行之路則甲次
　　　　　　日所行之路為三根以初日乙行二百
　　　　　　四十里與一根相加得一根多二百四
　　　　　　十里為乙兩日所行之路以初日甲行
　　　　　　六十里與三根相加得三根多六十里
　　　　　　為甲兩日所行之路是為乙一根多二
　　　　　　百四十里與甲三根多六十里相等一
　　　　　　根與三根各減一根多二百四十里與
　　　　　　多六十里各減六十里則餘一百八十
　　　　　　里與二根相等一百八十里既與二根
　　　　　　相等則九十里必與一根相等即次日
　　　　　　乙所行之路三因之得二百七十里即
　　　　　　次日甲所行之路以乙次日所行九十
　　　　　　里與初日所行二百四十里相加得三
　　　　　　百三十里以甲次日所行二百七十里
　　　　　　與初日所行六十里相加亦得三百三
　　　　　　十里是兩人同行俱到也(此較數/比例法)
設如有甲乙二商各有本銀生理但知乙本銀比甲
　本銀多六兩數年得利之後甲本利共銀比原銀
　為十一倍乙本利共銀比原銀為七倍而兩人之
　銀適等問二人原有本銀各幾何
　　　　　　法借一根為甲本銀數則乙本銀為一
　　　　　　根多六兩甲本利共銀既比原銀為十
　　　　　　一倍則以十一乗一根得十一根為甲
　　　　　　本利共銀數乙本利共銀既比原銀為
　　　　　　七倍則以七乗一根多六兩得七根多
　　　　　　四十二兩為乙本利共銀數是為甲十
　　　　　　一根與乙七根多四十二兩相等十一
　　　　　　根與七根各減七根餘四根與四十二
　　　　　　兩相等四根既與四十二兩相等則一
　　　　　　根必與十兩零五錢相等即甲原銀之
　　　　　　數十一乗之得一百一十五兩五錢即
　　　　　　甲本利共銀之數以六兩與十兩零五
　　　　　　錢相加得一十六兩五錢即乙原銀之
　　　　　　數七因之亦得一百一十五兩五錢為
　　　　　　乙本利共銀之數也(此較數比例法用/疊借互徵法算之)
　　　　　　(亦/可)
設如甲乙二人分銀其數相等甲銀外加三百兩乙
　銀外加六十五兩則甲之共銀三倍於乙問二人
　原各分銀若干
　　　　　　法借一根為原分銀之數則乙之共銀
　　　　　　為一根多六十五兩甲之共銀為一根
　　　　　　多三百兩甲之共銀既三倍於乙則將
　　　　　　乙之共銀一根多六十五兩三倍之為
　　　　　　三根多一百九十五兩即與甲之共銀
　　　　　　一根多三百兩相等矣三根多一百九
　　　　　　十五兩與一根多三百兩各減一百九
　　　　　　十五兩則餘三根與一根多一百零五
　　　　　　兩相等三根與一根再各減去一根則
　　　　　　餘二根與一百零五兩相等二根既與
　　　　　　一百零五兩相等則一根必與五十二
　　　　　　兩五錢相等前既借一根為原分銀之
　　　　　　數則此五十二兩五錢即原分銀之數
　　　　　　矣以五十二兩五錢與六十五兩相加
　　　　　　得一百一十七兩五錢為乙之共銀數
　　　　　　以五十二兩五錢與三百兩相加得三
　　　　　　百五十二兩五錢為甲之共銀數即乙
　　　　　　之共銀之三倍也(此較數比例法用疊/借互徵法算之亦可)
設如金球十二銀球十八其輕重適等若將銀球七
　換金球七則銀球邊多三百二十二兩問金球銀
　球各重幾何
　　　　　　法借一根為金球換銀球之差數以七
　　　　　　乗之得七根為七金球換七銀球之差
　　　　　　數是為七根與三百二十二兩相等七
　　　　　　根既與三百二十二兩相等則一根必
　　　　　　與四十六兩相等即一金球一銀球相
　　　　　　換之差數一金球一銀球相換之差數
　　　　　　既為四十六兩則一金球比一銀球之
　　　　　　重必差二十三兩一金球比一銀球既
　　　　　　重二十三兩則十二金球比十二銀球
　　　　　　必重二百七十六兩如以銀球再加六
　　　　　　個(十八/個)即與十二金球等是銀球六個
　　　　　　與二百七十六兩相等也乃以六歸之
　　　　　　得四十六兩即一銀球之重數加二十
　　　　　　三兩得六十九兩即一金球之重數以
　　　　　　四十六兩與十八銀球相乗得八百二
　　　　　　十八兩以六十九兩與十二金球相乗
　　　　　　亦得八百二十八兩也(此較數/比例法)
設如一人買縀十二疋一人買紬三十二疋用銀適
　等但知緞每疋價比紬每疋價多六兩問紬緞價
　銀各若干
　　　　　　法借一根為紬價則緞價為一根多六
　　　　　　兩各以總數乗之則紬總價得三十二
　　　　　　根緞總價得十二根多七十二兩是為
　　　　　　紬價三十二根與緞價十二根多七十
　　　　　　二兩相等三十二根與十二根各減去
　　　　　　十二根則餘二十根與七十二兩相等
　　　　　　二十根既與七十二兩相等則一根必
　　　　　　與三兩六錢相等即紬每疋之價加緞
　　　　　　每疋比紬每疋多六兩得九兩六錢即
　　　　　　緞每疋之價以九兩六錢乗十二疋得
　　　　　　一百一十五兩二錢為緞總價以三兩
　　　　　　六錢乗三十二疋亦得一百一十五兩
　　　　　　二錢為紬總價兩數適等也(此較數/比例法)
設如甲乙二人共買緞一百疋甲買三十八疋止與
　銀三百一十二兩乙買六十二疋止與銀六百兩
　而兩人所欠之銀適等問緞價及欠銀各若干
　　　　　　法借一根為緞每疋價銀數則甲三十
　　　　　　八疋總銀數為三十八根又甲止與銀
　　　　　　三百一十二兩則甲所欠之銀即為三
　　　　　　十八根少三百一十二兩乙六十二疋
　　　　　　總銀數為六十二根又乙止與銀六百
　　　　　　兩則乙所欠之銀即為六十二根少六
　　　　　　百兩是為甲三十八根少三百一十二
　　　　　　兩與乙六十二根少六百兩相等少三
　　　　　　百一十二兩與少六百兩各加六百兩
　　　　　　得三十八根多二百八十八兩與六十
　　　　　　二根相等(乙為六十二根少六百兩今/加六百兩則補足六十二根)
　　　　　　(整數甲為三十八根少三百一十二兩/今加六百兩以三百一十二兩補原少)
　　　　　　(之數則止多二/百八十八兩也)又三十八根與六十二
　　　　　　根各減去三十八根則餘二十四根與
　　　　　　二百八十八兩相等二十四根既與二
　　　　　　百八十八兩相等則一根必與十二兩
　　　　　　相等即緞每疋之價銀數再以十二兩
　　　　　　乗三十八疋得四百五十六兩即甲所
　　　　　　買緞之總銀數内減甲與銀三百一十
　　　　　　二兩餘一百四十四兩為甲所欠銀數
　　　　　　又以十二兩乗六十二疋得七百四十
　　　　　　四兩為乙所買緞之總銀數内減乙與
　　　　　　銀六百兩亦餘一百四十四兩為乙所
　　　　　　欠銀數也(此較數/比例法)
設如有米分給大小二等工人但知小工人數比大
　工人數為七倍大工人給米一升二合小工人給
　米八合共給過米五石四斗四升問人數米數各
　幾何
　　　　　　法借一根為大工人之數則七根為小
　　　　　　工人之數以一根與一升二合相乗(作/一)
　　　　　　(十二/合)得一十二根為大工人米數以七
　　　　　　根與八合相乗得五十六根為小工人
　　　　　　米數兩米數相加得六十八根與五石
　　　　　　四斗四升相等六十八根既與五石四
　　　　　　斗四升相等則十二根必與九斗六升
　　　　　　相等前既以十二根為大工人米數則
　　　　　　與十二根相等之九斗六升即大工人
　　　　　　之米數爰以大工人每人所得一升二
　　　　　　合除之得八十人與一根相等即大工
　　　　　　人之數七因之得五百六十即小工人
　　　　　　之數以八合乗之得四石四斗八升即
　　　　　　小工人之米數也(此和較比例法用疊/借互徵法算之亦可)
設如有銀一百兩分給大小二等匠人共一百名大
　匠人每人給銀一兩五錢小匠人每人給銀五錢
　問大小匠人各若干
　　　　　　法借一根為大匠人數則小匠人為一
　　　　　　百少一根以一兩五錢與一根相乗得
　　　　　　十五根為大匠人共銀數又以五錢與
　　　　　　一百少一根相乗得五十兩(作五/百錢)少五
　　　　　　根為小匠人共銀數兩銀數相加得五
　　　　　　十兩(作五/百錢)多十根(原少五根加十五/根則反多十根也)與
　　　　　　銀一百兩(作一/千錢)相等五十兩與一百兩
　　　　　　各減去五十兩則餘十根與五十兩相
　　　　　　等十根既與五十兩相等則十五根必
　　　　　　與七十五兩(即七百/五十錢)相等前既以十五
　　　　　　根為大匠人共銀數則與十五根相等
　　　　　　之七十五兩即大匠人之共銀數爰以
　　　　　　大匠人每人所得一兩五錢除之得五
　　　　　　十人與一根相等即大匠人之數於共
　　　　　　一百人内減大匠人五十人餘五十人
　　　　　　即小匠人之數以五錢乗之得二十五
　　　　　　兩即小匠人之共銀數也(此和較比例/法用方程法)
　　　　　　(算之/亦可)
設如有銀一百兩分賞馬步兵共一百名馬兵一人
　賞三兩步兵三人賞一兩問馬步兵各若干
　　　　　　法借一根為步兵所得銀數則馬兵所
　　　　　　得銀數即為三根相加得四根為馬步
　　　　　　兵共得銀數是為四根與一百兩相等
　　　　　　四根既與一百兩相等則一根必與二
　　　　　　十五兩相等即步兵所得銀數於一百
　　　　　　兩内減之餘七十五兩為馬兵所得銀
　　　　　　數以每人三兩歸之得二十五即馬兵
　　　　　　人數於一百名内減之餘七十五即步
　　　　　　兵人數也(此和較/比例法)
設如雞兔同籠但知共頭三十六共足一百問雞兔
　各若干
　　　　　　法借一根為兔數則雞為三十六少一
　　　　　　根以兔四足乗兔一根得四根為兔之
　　　　　　共足數以雞二足乗雞三十六少一根
　　　　　　得七十二少二根為雞之共足數兩數
　　　　　　相加得七十二多二根與一百相等七
　　　　　　十二與一百各減七十二則餘二根與
　　　　　　二十八相等二根既與二十八相等則
　　　　　　一根必與十四相等即兔數於共三十
　　　　　　六内減兔十四餘二十二即雞數兔十
　　　　　　四以四足乗之得五十六為兔共足數
　　　　　　雞二十二以二足乗之得四十四為雞
　　　　　　共足數相加得一百以合原數也(此和/較比)
　　　　　　(例/法)
設如有人行路乗馬乗船共六十三日乗馬日行一
　百六十里乗船日行一百四十四里乗船所行之
　里數比乗馬所行之里數為十八倍問乗馬乗船
　之日數各若干
　　　　　　法借一根為乗馬之日數則乗船之日
　　　　　　數為六十三日少一根以一根與一百
　　　　　　六十里相乗得一百六十根為乗馬所
　　　　　　行之里數以六十三日少一根與一百
　　　　　　四十四里相乗得九千零七十二里少一
　　　　　　百四十四根為乗船所行之里數乗船
　　　　　　所行里數既為乗馬所行里數之十
　　　　　　八倍則以十八乗乗馬所行之里數一
　　　　　　百六十根得二千八百八十根是為二
　　　　　　千八百八十根與九千零七十二里少
　　　　　　一百四十四根相等二千八百八十根
　　　　　　與少一百四十四根各加一百四十四
　　　　　　根得三千零二十四根與九千零七十
　　　　　　二里相等三千零二十四根既與九千
　　　　　　零七十二里相等則一百六十根必與
　　　　　　四百八十里相等前既以一百六十根
　　　　　　為乗馬所行之里數則與一百六十根
　　　　　　相等之四百八十里即乗馬所行之里
　　　　　　數以乗馬每日所行一百六十里除之
　　　　　　得三日與一根相等即乗馬所行之日
　　　　　　數以三日與六十三日相減餘六十日
　　　　　　為乗船所行之日數以乗船每日行一
　　　　　　百四十四里乗之得八千六百四十里
　　　　　　即乗船所行之里數為乗馬所行之里
　　　　　　數之十八倍也(此和較比例法用疊/借互徵法算之亦可)
設如有青緞藍緞二色共七十疋青緞每疋長四十
　七尺藍緞每疋長六十尺其藍緞總尺數比青緞
　總尺數多二十七尺問青緞藍緞二色各若干
　　　　　　法借一根為青緞疋數則藍緞為七十
　　　　　　疋少一根各以尺數乗之則青緞之總
　　　　　　尺數得四十七根藍緞之總尺數得四
　　　　　　千二百尺少六十根於藍緞總尺數内
　　　　　　減去比青緞所多之二十七尺得四千
　　　　　　一百七十三尺少六十根是為青緞四
　　　　　　十七根與藍緞四千一百七十三尺少
　　　　　　六十根相等四十七根與少六十根各
　　　　　　加六十根得一百零七根與四千一百
　　　　　　七十三尺相等一百零七根既與四千
　　　　　　一百七十三尺相等則四十七根必與
　　　　　　一千八百三十三尺相等前既以四十
　　　　　　七根為青緞之總尺數則與四十七根
　　　　　　相等之一千八百三十三尺即青緞之
　　　　　　總尺數以每疋長四十七尺除之得三
　　　　　　十九疋與一根相等即青緞之疋數以
　　　　　　三十九疋與七十疋相減餘三十一疋
　　　　　　即藍緞之疋數以三十一疋與六十尺
　　　　　　相乗得一千八百六十尺即藍緞之總
　　　　　　尺數比青緞多二十七尺也(此和較/比例法)
設如有人買絹紬二色共價銀一百二十七兩四錢
　絹一尺價銀七分紬一尺價銀一錢四分其絹之
　尺數比紬之尺數為五倍問絹紬尺數各若干
　　　　　　法借一根為紬之尺數則絹之尺數為
　　　　　　五根以紬價一錢四分(作一十/四分)乗一根
　　　　　　得一十四根為紬共價以絹價七分乗
　　　　　　五根得三十五根為絹共價兩數相加
　　　　　　共得四十九根是為四十九根與一百
　　　　　　二十七兩四錢相等四十九根既與一
　　　　　　百二十七兩四錢相等則十四根必與
　　　　　　三十六兩四錢相等前既以十四根為
　　　　　　紬共價則與十四根相等之三十六兩
　　　　　　四錢即紬之共價以紬每尺價一錢四
　　　　　　分除之得二百六十尺與一根相等即
　　　　　　紬之尺數五因之得一千三百尺即絹
　　　　　　之尺數也(此和較/比例法)
設如甲有十成銀一百二十四兩丙有三成銀不知
　數但知將二色銀鎔於一處則俱為五成銀問三
　成銀幾何
　　　　　　法借一根為丙銀數因二色銀鎔於一
　　　　　　處俱為五成故以五成與丙銀三成相
　　　　　　減餘二成為每兩所少之數以五成與
　　　　　　甲銀十成相減餘五成為每兩所多之
　　　　　　數乃以每兩所少二成乗丙銀一根得
　　　　　　二根以每兩所多五成乗甲銀一百二
　　　　　　十四兩得六百二十成是為二根與六
　　　　　　百二十成相等(丙之所少即甲之/所多其數相等也)以丙
　　　　　　銀每兩少二成除之則得一根與三百
　　　　　　一十兩相等前既借一根為丙銀數則
　　　　　　與一根相等之三百一十兩即丙之銀
　　　　　　數也(此和較/比例法)
設如有銀大小共九百二十四錠重二百七十六兩
　大錠重三分兩之一小錠重七分兩之二問大小
　錠各若干
　　　　　　法借一根為大錠數則小錠為九百二
　　　　　　十四錠少一根因大錠重三分兩之一
　　　　　　小錠重七分兩之二其分母不同乃以
　　　　　　兩分母三與七相乗得二十一為共母
　　　　　　數又以小錠分母七互乗大錠分子一
　　　　　　得七即變三分之一為二十一分之七
　　　　　　為大錠之重數又以大錠分母三互乗
　　　　　　小錠分子二得六即變七分之二為二
　　　　　　十一分之六為小錠之重數乃以一根
　　　　　　與大錠分子七相乗得七根為大錠之
　　　　　　重數以九百二十四錠少一根與小錠
　　　　　　分子六相乗得五千五百四十四少六
　　　　　　根為小錠之重數兩數相加得五千五
　　　　　　百四十四多一根為共重數又各重數
　　　　　　既皆通為二十一分則共重二百七十
　　　　　　六兩亦以分母二十一通之得五千七
　　　　　　百九十六是為五千五百四十四多一
　　　　　　根與五千七百九十六相等五千五百
　　　　　　四十四與五千七百九十六各減五千
　　　　　　五百四十四則餘一根與二百五十二
　　　　　　相等即大錠之共數與共九百二十四
　　　　　　錠相減餘六百七十二為小錠之共數
　　　　　　以大錠重三分兩之一與大錠共數相
　　　　　　乗得八十四兩為大錠之共重數以小
　　　　　　錠重七分兩之二與小錠共數相乗得
　　　　　　一百九十二兩為小錠之共重數相加
　　　　　　得二百七十六兩以合原數也(此和較/比例法)
設如衆人雇船每人出銀一兩二錢則少四兩四錢
　每人出銀一兩五錢則多八兩二錢問人數及船
　價銀各若干
　　　　　　法借一根為人數以一根與一兩五錢
　　　　　　相乗得十五根則船價銀為十五根少
　　　　　　八兩二錢又以一根與一兩二錢相乗
　　　　　　得十二根則船價銀又為十二根多四
　　　　　　兩四錢此二數為相等兩邊各加八兩
　　　　　　二錢得十五根與十二根多十二兩多
　　　　　　錢相等兩邊再各減十二根則餘三根
　　　　　　與十二兩六錢相等三根既與十二兩
　　　　　　六錢相等則一根必與四兩二錢相等
　　　　　　前既借一根為人數則此四兩二錢即
　　　　　　為四十二人為雇船之人數以每人出
　　　　　　一兩二錢乗之得五十兩零四錢再加
　　　　　　四兩四錢得五十四兩八錢為船價以
　　　　　　每人出一兩五錢乗之得六十三兩減
　　　　　　去八兩二錢亦為五十四兩八錢兩數
　　　　　　相同也(此盈/朒法)
設如有銀買緞二色下號緞每疋價銀八兩上號緞
　每疋價銀十一兩若俱買下號者則銀多二百九
　十六兩若俱買上號者則銀多三十二兩問緞數
　及銀數各若干
　　　　　　法借一根為緞數以一根與十一兩相
　　　　　　乗得十一根為上號緞共價則共銀為
　　　　　　十一根多三十二兩又以一根與八兩
　　　　　　相乗得八根為下號緞共價則共銀為
　　　　　　八根多二百九十二兩此二數為相等
　　　　　　兩邊各減三十二兩得十一根與八根
　　　　　　多二百六十四兩相等兩邊再各減八
　　　　　　根則餘三根與二百六十四兩相等三
　　　　　　根既與二百六十四兩相等則一根必
　　　　　　與八十八兩相等前既借一根為緞數
　　　　　　則此八十八兩即為八十八疋為緞之
　　　　　　總數以每疋八兩乗之得七百零四兩
　　　　　　為下號緞共價數加多二百九十六兩
　　　　　　得一千兩為共有銀數以每疋十一兩
　　　　　　乗之得九百六十八兩為上號緞共價
　　　　　　數加多三十二兩亦得一千兩兩數相
　　　　　　同也(此盈/朒法)
設如有井一口不知其深有繩一條不知其長但知
　取繩六分之一比井深少三尺四寸取繩四分之
　一比井深適等問井深及繩長各若干
　　　　　　法借二十四根為繩長數(兩分母相/乗之數)取
　　　　　　其四分之一得六根則井深即為六根
　　　　　　又取其六分之一得四根則井深又為
　　　　　　四根多三尺四寸此二數為相等兩邊
　　　　　　各減四根得二根與三尺四寸相等二
　　　　　　根既與三尺四寸相等則一根必與一
　　　　　　尺七寸相等而二十四根必與四丈零
　　　　　　八寸相等即繩之長數也取其六分之
　　　　　　一得六尺八寸再加三尺四寸共得一
　　　　　　丈零二寸為井深或取其四分之一亦
　　　　　　得一丈零二寸兩數相同也(此盈/朒法)
設如有人買房用本銀三分之二則比房價多五十
　九兩用本銀五分之二則比房價少四十九兩八
　錢問本銀房價各若干
　　　　　　法借十五根為本銀數(兩分母相/乗之數)以用
　　　　　　本銀三分之二比房價多五十九兩計
　　　　　　之則房價為十根少五十九兩以用本
　　　　　　銀五分之二比房價少四十九兩八錢
　　　　　　計之則房價又為六根多四十九兩八
　　　　　　錢此二數為相等兩邊各加五十九兩
　　　　　　得十根與六根多一百零八兩八錢相
　　　　　　等兩邊再各減去六根則餘四根與一
　　　　　　百零八兩八錢相等四根既與一百零
　　　　　　八兩八錢相等則一根必與二十七兩
　　　　　　二錢相等而十五根必與四百零八兩
　　　　　　相等即本銀數取其三分之二得二百
　　　　　　七十二兩減多五十九兩得二百一十
　　　　　　三兩為房價數又將本銀取其五分之
　　　　　　二得一百六十三兩二錢加少四十九
　　　　　　兩八錢亦得二百一十三兩兩數相同
　　　　　　也(此盈/朒法)
設如有銀分給二等人其上等人比下等人多一倍
　上等人比下等人每人多得四兩今欲與下等人
　每人三兩則銀多七十三兩每人四兩則銀少二
　十兩問人數及銀數各若干
　　　　　　法借一根為下等人數則上等人數為
　　　　　　二根以一根與四兩相乗得四根為下
　　　　　　等人所得共銀數以二根與八兩(下等/每人)
　　　　　　(四兩上等多四/兩故每人八兩)相乗得十六根為上等
　　　　　　人所得共銀數兩數相加得二十根為
　　　　　　上下二等人所得共銀數則原銀數即
　　　　　　為二十根少二十兩又以一根與三兩
　　　　　　相乗得三根為下等人所得共銀數以
　　　　　　二根與七兩相乗得十四根為上等人
　　　　　　所得共銀數兩數相加得十七根為上
　　　　　　下二等人所得共銀數則原銀數即為
　　　　　　十七根多七十三兩此兩數為相等兩
　　　　　　邊各加二十兩得二十根與十七根多
　　　　　　九十三兩相等兩邊再各減十七根則
　　　　　　餘三根與九十三兩相等三根既與九
　　　　　　十三兩相等則一根必與三十一兩相
　　　　　　等前既借一根為下等人數則此三十
　　　　　　一兩即為三十一人為下等人數倍之
　　　　　　得六十二人即上等人數以下等三十
　　　　　　一人用三兩乗之得九十三兩以上等
　　　　　　六十二人用七兩乗之得四百三十四
　　　　　　兩兩數相加共得五百二十七兩再加
　　　　　　所多七十三兩得六百兩為原銀數若
　　　　　　以下等三十一人用四兩乗之得一百
　　　　　　二十四兩以上等六十二人用八兩乗
　　　　　　之得四百九十六兩兩數相加共得六
　　　　　　百二十兩減去所少二十兩亦得六百
　　　　　　兩兩數相同也(此盈/朒法)
設如有人分銀不言人數亦不言銀數但知毎四人
　分銀十八兩則銀少八兩每三人分銀十一兩則
　銀多十二兩問人數及銀數各若干
　　　　　　法借十二根為人數以四人分銀十八
　　　　　　兩計之則每人應得四兩五錢爰以四
　　　　　　兩五錢乗十二根得五十四根為共分
　　　　　　銀之數而原銀即為五十四根少八兩
　　　　　　以三人分銀十一兩計之則每人應得
　　　　　　三兩又三分兩之二爰以三兩又三分
　　　　　　兩之二乗十二根得四十四根為共分
　　　　　　銀之數而原銀又為四十四根多十二
　　　　　　兩此兩數為相等兩邊各加八兩得五
　　　　　　十四根與四十四根多二十兩相等兩
　　　　　　邊各減四十四根得十根與二十兩相
　　　　　　等十根既與二十兩相等則十二根必
　　　　　　與二十四兩相等前既借十二根為人
　　　　　　數則此二十四兩即為二十四人為共
　　　　　　人數也以三人為一率十一兩為二率
　　　　　　二十四人為三率求得四率八十八兩
　　　　　　加多十二兩共一百兩為原銀數或以
　　　　　　四人為一率十八兩為二率二十四人
　　　　　　為三率求得四率一百零八兩減少八
　　　　　　兩亦得一百兩兩數相同也(此雙套/盈朒法)
設如有一商人販緞不言每疋價銀之數亦不言每
　疋稅銀之數但知販緞八十疋納稅用緞四疋則
　多銀二兩販緞三百一十疋納稅用緞十四疋則
　少銀六兩五錢問每疋價銀及稅銀幾何
　　　　　　法借一根為緞一疋之價銀數以納稅
　　　　　　用緞四疋多銀二兩計之則緞八十疋
　　　　　　之稅銀數為四根少銀二兩以納稅用
　　　　　　緞十四疋少銀六兩五錢計之則緞三
　　　　　　百一十疋之稅銀數為十四根多銀六
　　　　　　兩五錢此兩緞數不相等故難用比例
　　　　　　須用互乗法以八十疋與三百一十疋
　　　　　　相乗得二萬四千八百疋為共緞數乃
　　　　　　以三百一十疋乗四根少銀二兩得一
　　　　　　千二百四十根少銀六百二十兩為二
　　　　　　萬四千八百疋之稅銀數又以八十疋
　　　　　　乗十四根多銀六兩五錢得一千一百
　　　　　　二十根多五百二十兩亦為二萬四千
　　　　　　八百疋之稅銀數此兩緞數既為相等
　　　　　　故乗出之稅銀數亦為相等兩邊各加
　　　　　　六百二十兩得一千二百四十根與一
　　　　　　千一百二十根多一千一百四十兩相
　　　　　　等兩邊再各減一千一百二十根則餘
　　　　　　一百二十根與一千一百四十兩相等
　　　　　　一百二十根既與一千一百四十兩相
　　　　　　等則一根必與九兩五錢相等即緞一
　　　　　　疋之價銀數以緞四疋與銀九兩五錢
　　　　　　相乗得三十八兩減去多二兩餘三十
　　　　　　六兩即緞八十疋之稅銀數以八十疋
　　　　　　除三十六兩得四錢五分即緞一疋之
　　　　　　稅銀數以四錢五分與緞三百一十疋
　　　　　　相乗得一百三十九兩五錢即緞三百
　　　　　　一十疋之稅銀數又以緞十四疋與九
　　　　　　兩五錢相乗得一百三十三兩再加少
　　　　　　六兩五錢亦得一百三十九兩五錢兩
　　　　　　數相同也(此雙套/盈朒法)
設如有銀一千二百零九兩令甲乙二人分之取甲
　四分之一與乙三分之一相加即與甲銀等問二
　人各得幾何
　　　　　　法借十二根(兩分母/相乗數)為甲銀數則乙銀
　　　　　　為一千二百零九兩少十二根取甲銀
　　　　　　四分之一為三根取乙銀三分之一為
　　　　　　四百零三兩少四根相加得四百零三
　　　　　　兩少一根是為十二根與四百零三兩
　　　　　　少一根相等十二根與少一根各加一
　　　　　　根得十三根與四百零三兩相等十三
　　　　　　根既與四百零三兩相等則十二根必
　　　　　　與三百七十二兩相等即甲銀數於總
　　　　　　銀内減甲銀數餘八百三十七兩即乙
　　　　　　銀數取甲銀四分之一得九十三兩取
　　　　　　乙銀三分之一得二百七十九兩相加
　　　　　　得三百七十二兩與甲銀等也(此借衰/互徵法)
　　　　　　(用方程法/算之亦可)
設如有銀一千兩令甲乙丙三人分之乙所得之數
　倍於甲仍多三十兩丙所得之數倍於乙問每人
　各得若干
　　　　　　法借一根為甲銀數則乙為二根多三
　　　　　　十兩丙為四根多六十兩三數相併共
　　　　　　得七根多九十兩而與一千兩相等九
　　　　　　十兩與一千兩各減九十兩餘七根與
　　　　　　九百一十兩相等七根既與九百一十
　　　　　　兩相等則一根必與一百三十兩相等
　　　　　　即甲所得銀數倍之再加三十兩得二
　　　　　　百九十兩為乙所得銀數又倍之得五
　　　　　　百八十兩為丙所得銀數也(此借衰互/徵法用方)
　　　　　　(程法算/之亦可)
設如甲乙丙三人分銀六千兩乙得甲三分之一丙
　得乙二分之一問三人各得幾何
　　　　　　法借一根為甲銀數則乙銀為三分根
　　　　　　之一丙銀為六分根之一三數相加得
　　　　　　六分根之九(以甲一根為六分則乙為/六分根之二丙為六分根)
　　　　　　(之一共得六分根/之九即一根半)與六千兩相等各以
　　　　　　六乗之得九根與三萬六千兩相等九
　　　　　　根既與三萬六千兩相等則一根必與
　　　　　　四千兩相等即甲銀數三分之得一千
　　　　　　三百三十三兩又三分兩之一為乙銀
　　　　　　數又二分之得六百六十六兩又三分
　　　　　　兩之二為丙銀數也
　　　　　　又法借一根為丙銀數則乙銀為二根
　　　　　　甲銀為六根相加得九根與六千兩相
　　　　　　等九根既與六千兩相等則一根必與
　　　　　　六百六十六兩又三分兩之二相等即
　　　　　　丙銀數倍之得一千三百三十三兩又
　　　　　　三分兩之一為乙銀數三因之得四千
　　　　　　兩即甲銀數也(此借衰/互徵法)
設如有金銀錫銅四色不言重數但知共數五分之
　二為銅數金銀錫共數七分之四為錫數金銀共
　數八分之五為銀數金重三千零二十四兩問四
　色各重若干
　　　　　　法借二百八十根為共數(用三分母連/乗之數取其)
　　　　　　(可以度/盡也)取其五分之二得一百一十二
　　　　　　根為銅數與二百八十根相減餘一百
　　　　　　六十八根為金銀錫之共數取其七分
　　　　　　之四得九十六根為錫數與一百六十
　　　　　　八根相減餘七十二根為金銀之共數
　　　　　　又取其八分之五得四十五根為銀數
　　　　　　與七十二根相減餘二十七根為金數
　　　　　　是為二十七根與三千零二十四兩相
　　　　　　等二十七根既與三千零二十四兩相
　　　　　　等則一根必與一百一十二兩相等四
　　　　　　十五根必與五千零四十兩相等即銀
　　　　　　數九十六根必與一萬零七百五十二
　　　　　　兩相等即錫數一百一十二根必與一
　　　　　　萬二千五百四十四兩相等即銅數四
　　　　　　數相加共得三萬一千三百六十兩以
　　　　　　所借共重二百八十根與每一根之一
　　　　　　百一十二兩相乗亦得三萬一千三百
　　　　　　六十兩為四色之共數也(此借衰/互徵法)
設如有銀三百五十六兩分與三等人一等五人二
　等四人三等三人一等所得倍於二等内少二兩
　二等所得倍於三等又多四兩問三等人每人各
　得幾何
　　　　　　法借一根為三等一人所得銀數則二
　　　　　　等一人所得銀數為二根多四兩一等
　　　　　　一人所得銀數為四根多六兩以各等
　　　　　　共人數因之則三等所得共銀數為三
　　　　　　根二等所得共銀數為八根多十六兩
　　　　　　一等所得共銀數為二十根多三十兩
　　　　　　三數相加共得三十一根多四十六兩
　　　　　　為與三百五十六兩相等三十一根多
　　　　　　四十六兩與三百五十六兩各減去四
　　　　　　十六兩則餘三十一根與三百一十兩
　　　　　　相等三十一根既與三百一十兩相等
　　　　　　則一根必與十兩相等即三等一人所
　　　　　　得銀數倍之加四兩得二十四兩即二
　　　　　　等一人所得銀數又倍之減二兩得四
　　　　　　十六兩即一等一人所得銀數三等三
　　　　　　人共得三十兩二等四人共得九十六
　　　　　　兩一等五人共得二百三十兩三數相
　　　　　　加共得三百五十六兩以合原數也(此/借)
　　　　　　(衰互/徵法)
設如甲丙二人共有米三百八十四石甲納官八分
　之一丙納官六分之一共納五十四石問二人原
　米及納官米各若干
　　　　　　法借一根為甲納米數則丙納米為五
　　　　　　十四石少一根將甲納米一根八因之
　　　　　　得八根為甲原米數丙納米五十四石
　　　　　　少一根六因之得三百二十四石少六
　　　　　　根為丙原米數相加得三百二十四石
　　　　　　多二根為甲丙共米數是為三百二十
　　　　　　四石多二根與三百八十四石相等三
　　　　　　百二十四石與三百八十四石各減去
　　　　　　三百二十四石餘二根與六十石相等
　　　　　　二根既與六十石相等則一根必與三
　　　　　　十石相等即甲所納米數八因之得二
　　　　　　百四十石為甲原米數以甲原米數與
　　　　　　三百八十四石相減餘一百四十四石
　　　　　　為丙原米數六歸之得二十四石即丙
　　　　　　所納米數也(此疊借互徵法用/方程法算之亦可)
設如甲乙二人不言本銀若干但知以乙本銀三分
　之一與甲本銀相加再加六十兩共得一千兩以
　甲本銀五分之一與乙本銀相加亦得一千兩問
　二人本銀各幾何
　　　　　　法借十五根(兩分母/相乗數)為乙本銀數以乙
　　　　　　三分之一與甲本銀相加又加六十兩
　　　　　　共得一千兩計之則甲本銀應得九百
　　　　　　四十兩少五根取其五分之一則為一
　　　　　　百八十八兩少一根以甲本銀五分之
　　　　　　一一百八十八兩少一根與乙本銀十
　　　　　　五根相加得一百八十八兩多十四根
　　　　　　與一千兩相等一邊一百八十八兩一
　　　　　　邊一千兩各減去一百八十八兩則得
　　　　　　十四根與八百一十二兩相等十四根
　　　　　　既與八百一十二兩相等則一根必與
　　　　　　五十八兩相等前既借十五根為乙本
　　　　　　銀數乃以十五乗之得八百七十兩即
　　　　　　乙本銀數取其三分之一得二百九十
　　　　　　兩與一千兩相減又減六十兩餘六百
　　　　　　五十兩即甲本銀數也(此疊借互徵法/用方程法算之)
　　　　　　(亦/可)
設如甲乙二商不言本銀若干但知各得利銀九十
　兩其甲之本利共銀三倍於乙之本銀乙之本利
　共銀二倍於甲之本銀問每人本銀幾何
　　　　　　法借三根為甲之本銀數加利銀九十
　　　　　　兩得三根多九十兩為甲之本利共銀
　　　　　　數甲之本利共銀既三倍於乙之本銀
　　　　　　則乙之本銀數即為一根多三十兩再
　　　　　　加利銀九十兩得一根多一百二十兩
　　　　　　為乙之本利共銀數亦為甲之本銀之
　　　　　　二倍也乃以甲之本銀三根倍之得六
　　　　　　根與乙之一根多一百二十兩相等六
　　　　　　根與一根各減去一根則餘五根與一
　　　　　　百二十兩相等五根既與一百二十兩
　　　　　　相等則三根必與七十二兩相等即甲
　　　　　　之本銀數加利銀九十兩得一百六十
　　　　　　二兩三歸之得五十四兩為乙之本銀
　　　　　　數以乙本銀五十四兩加利銀九十兩
　　　　　　共一百四十四兩為甲之本銀之二倍
　　　　　　也(此疊借互徵法用/方程法算之亦可)
設如甲丙二人有銀不言其數但知甲銀加九兩為
　丙銀之三倍丙銀加七兩為甲銀之二倍問二人
　各銀若干
　　　　　　法借六根(三倍二倍/相乗數)為甲銀數加九兩
　　　　　　為六根多九兩甲銀加九兩既為丙銀
　　　　　　之三倍則以三歸之得二根多三兩為
　　　　　　丙銀數加七兩為二根多十兩丙銀加
　　　　　　七兩既為甲銀之二倍則以二歸之得
　　　　　　一根多五兩仍為甲銀數先借六根與
　　　　　　今所得一根多五兩既同為甲銀數則
　　　　　　其數必等六根與一根各減一根餘五
　　　　　　根與五兩相等五根既與五兩相等則
　　　　　　六根必與六兩相等即甲銀數加九兩
　　　　　　得一十五兩三歸之得五兩即丙銀數
　　　　　　加七兩得一十二兩即甲銀六兩之二
　　　　　　倍也(此疊借互徵法用/方程法算之亦可)
設如甲丙二人有銀不言其數但知將丙銀與甲二
　兩則甲銀為丙銀之二倍若將甲銀與丙三兩則
　丙銀為甲銀之三倍問二人各銀若干
　　　　　　法借六根(二倍三倍/相乗數)為甲原銀數加丙
　　　　　　與甲二兩得六根多二兩以丙銀與甲
　　　　　　二兩則甲銀為丙銀之二倍計之則以
　　　　　　六根多二兩半之得三根多一兩為丙
　　　　　　餘銀數丙先以二兩與甲則丙之原銀
　　　　　　必為三根多三兩加甲與丙二兩得三
　　　　　　根多六兩以甲銀與丙三兩則丙銀為
　　　　　　甲銀之三倍計之則以三根多六兩三
　　　　　　歸之得一根多二兩為甲餘銀數甲先
　　　　　　以三兩與丙則甲之原銀必為一根多
　　　　　　五兩夫先借六根與今所得一根多五
　　　　　　兩既同為甲原銀數則其數必等六根
　　　　　　與一根各減一根餘五根與五兩相等
　　　　　　五根既與五兩相等則六根必與六兩
　　　　　　相等即甲原銀之數加丙與甲二兩得
　　　　　　八兩半之得四兩為丙餘銀之數丙餘
　　　　　　銀既為四兩則原銀必為六兩加甲與
　　　　　　丙三兩得九兩三歸之得三兩即甲餘
　　　　　　銀之數也(此疊借互徵法用/方程法算之亦可)
設如甲乙二人共銀一千二百四十兩於甲銀内加
　乙銀四分之一乙銀内加甲銀五分之一其數相
　等問二人原銀各幾何
　　　　　　法借二十根(兩分母/相乗數)為甲原銀數則一
　　　　　　千二百四十兩少二十根為乙原銀數
　　　　　　甲原銀五分之一為四根乙原銀四分
　　　　　　之一為三百一十兩少五根將甲原銀
　　　　　　五分之一四根與乙原銀一千二百四
　　　　　　十兩少二十根相加得一千二百四十
　　　　　　兩少十六根(原少二十根加入/四根止少十六根)將乙原
　　　　　　銀四分之一三百一十兩少五根與甲
　　　　　　原銀二十根相加得三百一十兩多十
　　　　　　五根(原二十根補乙少/五根餘十五根)此二數為相等
　　　　　　少十六根與多十五根各加十六根則
　　　　　　得一千二百四十兩與三百一十兩多
　　　　　　三十一根相等再一千二百四十兩與
　　　　　　三百一十兩各減三百一十兩則餘九
　　　　　　百三十兩與三十一根相等九百三十
　　　　　　兩既與三十一根相等則六百兩必與
　　　　　　二十根相等前既借二十根為甲原銀
　　　　　　數則此六百兩即甲原銀之數以六百
　　　　　　兩與一千二百四十兩相減餘六百四
　　　　　　十兩即乙原銀之數若甲銀内加乙原
　　　　　　銀四分之一一百六十兩乙銀内加甲
　　　　　　原銀五分之一一百二十兩則俱為七
　　　　　　百六十兩也(此疊借互徵法用/方程法算之亦可)
設如甲原有銀五十兩乙原有銀八十兩乙用過之
　銀比甲用過之銀爲三分之一甲所餘之銀比乙
　所餘之銀亦爲三分之一問二人用銀及餘銀各
　若干
　　　　　　法借一根爲乙用過銀數則甲用過之
　　　　　　銀爲三根而乙所餘之銀爲八十兩少
　　　　　　一根甲所餘之銀爲五十兩少三根甲
　　　　　　餘銀既比乙餘銀爲三分之一則以甲
　　　　　　餘銀五十兩少三根三因之爲一百五
　　　　　　十兩少九根是爲乙餘銀八十兩少一
　　　　　　根與甲餘銀一百五十兩少九根相等
　　　　　　少一根與少九根各加九根得八十兩
　　　　　　多八根與一百五十兩相等再八十兩
　　　　　　與一百五十兩各減八十兩餘八根與
　　　　　　七十兩相等八根既與七十兩相等則
　　　　　　一根必與八兩七錢五分相等即乙用
　　　　　　過銀數三因之得二十六兩二錢五分
　　　　　　即甲用過銀數以甲用過銀數與甲原
　　　　　　有銀數相減餘二十三兩七錢五分爲
　　　　　　甲所餘銀數三因之得七十一兩二錢
　　　　　　五分即乙所餘銀數也(此疊借互徵法/用方程法算之)
　　　　　　(亦/可)
設如甲乙丙三人有銀不言數但知甲銀比乙銀所
　多之數與丙銀四分之一相等乙銀比丙銀所多
　之數與甲銀五分之一相等若以乙銀五分之二
　與丙銀相較則丙銀多一百一十四兩問三人各
　銀幾何
　　　　　　法借五根爲乙銀數則丙銀數爲二根
　　　　　　多一百一十四兩於乙銀數五根内減
　　　　　　去丙銀數二根多一百一十四兩餘三
　　　　　　根少一百一十四兩爲乙銀比丙銀所
　　　　　　多之數與甲銀五分之一相等五因之
　　　　　　得一十五根少五百七十兩爲甲銀數
　　　　　　又於甲銀數一十五根少五百七十兩
　　　　　　内減去乙銀數五根餘十根少五百七
　　　　　　十兩爲甲銀比乙銀所多之數與丙銀
　　　　　　四分之一相等四因之得四十根少二
　　　　　　千二百八十兩亦爲丙銀數此四十根
　　　　　　少二千二百八十兩與二根多一百一
　　　　　　十四兩既同爲丙銀數是爲相等乃於
　　　　　　二根多一百一十四兩與四十根少二
　　　　　　千二百八十兩各加二千二百八十兩
　　　　　　得二根多二千三百九十四兩與四十
　　　　　　根相等二根與四十根再各減二根則
　　　　　　餘三十八根與二千三百九十四兩相
　　　　　　等三十八根既與二千三百九十四兩
　　　　　　相等則一根必與六十三兩相等而五
　　　　　　根必與三百一十五兩相等即乙銀數
　　　　　　丙銀數既爲二根多一百一十四兩乃
　　　　　　以六十三兩倍之得一百二十六兩(即/二)
　　　　　　(根之數亦即乙/五分之二之數)加一百一十四兩共得
　　　　　　二百四十兩即丙銀數甲銀比乙銀所
　　　　　　多之數既爲丙銀四分之一乃以丙銀
　　　　　　數四歸之得六十兩與乙銀三百一十
　　　　　　五兩相加得三百七十五兩即甲銀數
　　　　　　也(此疊借互徵法用/方程法算之亦可)
設如甲乙丙三人有銀但知甲銀七十兩乙銀三十
　四兩而丙銀不知數如以丙銀與甲銀相減又以
　丙銀與乙銀相減其甲銀之餘則三倍於乙問丙
　銀若干
　　　　　　法借一根爲丙銀數則甲丙相減之餘
　　　　　　爲七十兩少一根乙丙相減之餘爲三
　　　　　　十四兩少一根甲之餘銀既三倍於乙
　　　　　　則以乙丙相減之餘三十四兩少一根
　　　　　　三因之得一百零二兩少三根是爲七
　　　　　　十兩少一根與一百零二兩少三根相
　　　　　　等少一根與少三根各加三根得七十
　　　　　　兩多二根與一百零二兩相等七十兩
　　　　　　與一百零二兩各減七十兩則餘二根
　　　　　　與三十二兩相等二根既與三十二兩
　　　　　　相等則一根必與十六兩相等即丙銀
　　　　　　數與甲銀七十兩相減餘五十四兩與
　　　　　　乙銀三十四兩相減餘十八兩是甲餘
　　　　　　銀爲乙餘銀之三倍也(此疊借互徵法/用方程法算之)
　　　　　　(亦/可)
設如甲乙丙三人各有銀不言數但知將乙銀十兩
　與甲則甲乙二人之銀相等若將丙銀十四兩與
　乙則乙丙二人之銀相等若將甲銀十八兩與丙
　則丙銀比甲銀爲五倍問三人各銀若干
　　　　　　法借一根爲甲原銀數則乙之原銀必
　　　　　　爲一根多二十兩(以十兩與甲則皆爲/一根多十兩其數相)
　　　　　　(等/)丙之原銀必爲一根多四十八兩(乙/之)
　　　　　　(原銀既爲一根多二十兩再加十四/兩俱爲一根多三十四兩其數相等)又
　　　　　　甲之原銀既爲一根以十八兩與丙計
　　　　　　之則爲一根少十八兩丙之原銀既爲
　　　　　　一根多四十八兩今再加十八兩則爲
　　　　　　一根多六十六兩此丙之一根多六十
　　　　　　六兩比甲之一根少十八兩既爲五倍
　　　　　　則以甲之一根少十八兩五因之得五
　　　　　　根少九十兩而與丙之一根多六十六
　　　　　　兩爲相等少九十兩與多六十六兩各
　　　　　　加九十兩得五根與一根多一百五十
　　　　　　六兩相等五根與一根各減一根則餘
　　　　　　四根與一百五十六兩相等四根既與
　　　　　　一百五十六兩相等則一根必與三十
　　　　　　九兩相等即甲原銀之數甲原銀既爲
　　　　　　三十九兩則乙原銀必爲五十九兩以
　　　　　　十兩與甲則皆得四十九兩乙原銀既
　　　　　　爲五十九兩則丙原銀必爲八十七兩
　　　　　　以十四兩與乙則皆得七十三兩丙原
　　　　　　銀既爲八十七兩甲原銀既爲三十九
　　　　　　兩甲以十八兩與丙則丙爲一百零五
　　　　　　兩而甲爲二十一兩是丙銀比甲銀爲
　　　　　　五倍也(此疊借互徵法用/方程法算之亦可)
設如甲乙丙三人有銀但知甲銀二萬五千兩乙得
　甲丙共銀二分之一丙得甲乙共銀八分之一問
　乙丙二人各銀幾何
　　　　　　法借二根爲丙銀數則甲乙共銀數爲
　　　　　　十六根乙銀數爲十六根少二萬五千
　　　　　　兩甲丙共銀數爲二根多二萬五千兩
　　　　　　半之又得乙銀數爲一根多一萬二千
　　　　　　五百兩十六根少二萬五千兩與一根
　　　　　　多一萬二千五百兩既同爲乙銀數則
　　　　　　爲相等十六根少二萬五千兩與一根
　　　　　　多一萬二千五百兩各加二萬五千兩
　　　　　　得十六根與一根多三萬七千五百兩
　　　　　　相等十六根與一根各減一根則餘十
　　　　　　五根與三萬七千五百兩相等十五根
　　　　　　既與三萬七千五百兩相等則二根必
　　　　　　與五千兩相等即丙銀數與甲銀二萬
　　　　　　五千兩相加得三萬兩半之得一萬五
　　　　　　千兩即乙銀數也(此疊借互徵法用/方程法算之亦可)
設如一商貿易不言本銀若干但知第一次所得利
　銀比本銀爲四分之一用去銀二十兩第二次所
　得利銀比第二次本銀爲五分之二用去銀十四
　兩第三次所得利銀比第三次本銀爲三分之一
　用去銀十五兩合計所餘利銀共八十兩問原本
　銀及每次所得利銀各幾何
　　　　　　法借十二根爲原本銀數則第一次利
　　　　　　銀爲三根本利相加得十五根内減用
　　　　　　去銀二十兩得十五根少二十兩爲第
　　　　　　二次本銀數取其五分之二得六根少
　　　　　　八兩爲第二次利銀數本利相加得二
　　　　　　十一根少二十八兩又減用去銀十四
　　　　　　兩得二十一根少四十二兩爲第三次
　　　　　　本銀數取其三分之一得七根少十四
　　　　　　兩爲第三次利銀數以第三次本利相
　　　　　　加得二十八根少五十六兩又減用去
　　　　　　銀十五兩則爲二十八根少七十一兩
　　　　　　而原借十二根與所餘利銀八十兩遂
　　　　　　爲十二根多八十兩是爲二十八根少
　　　　　　七十一兩與十二根多八十兩相等少
　　　　　　七十一兩與多八十兩各加七十一兩
　　　　　　得二十八根與十二根多一百五十一
　　　　　　兩相等二十八根與十二根各減十二
　　　　　　根得十六根與一百五十一兩相等十
　　　　　　六根既與一百五十一兩相等則十二
　　　　　　根必與一百一十三兩二錢五分相等
　　　　　　即原本銀數四歸之得二十八兩三錢
　　　　　　一分二釐五毫即第一次所得利銀數
　　　　　　本利相加減用去二十兩得一百二十
　　　　　　一兩五錢六分二釐五毫即第二次本
　　　　　　銀數取其五分之二得四十八兩六錢
一　　　　　二分五釐即第二次所得利銀數本利
一　　　　　相加又減用去十四兩得一百五十六
　　　　　　兩一錢八分七釐五毫即第三次本銀
　　　　　　數三歸之得五十二兩零六分二釐五
　　　　　　毫即第三次所得利銀數本利相加又
　　　　　　減用去十五兩得一百九十三兩二錢
　　　　　　五分即原本銀與三次所餘共利銀相
　　　　　　加之數蓋原本銀一百一十三兩二錢
　　　　　　五分又加所餘共利銀八十兩即一百
　　　　　　九十三兩二錢五分兩數相等也(此疊/借互)
　　　　　　(徵/法)
設如有人貿易四次第一次所得利銀比原本銀爲
　九分之一用去銀比原本銀爲十二分之一第二
　次所得利銀比原本銀爲六分之一用去銀比原
　本銀爲九分之四第三次所得利銀比原本銀爲
　四分之一用去銀比原本銀爲二分之一第四次
　所得利銀比原本銀爲三分之一用去銀比原本
　銀爲三分之二合四次利銀已用盡仍用本銀六
　百兩問本利銀各若干
　　　　　　法借三十六根爲本銀數(借三十六者/以九與十二)
　　　　　　(與六皆係用三可以度盡之數獨四與/九不能度盡故借四九相乘之數則各)
　　　　　　(分母皆可/以度盡也)則第一次利銀爲四根第二
　　　　　　次利銀爲六根第三次利銀爲九根第
　　　　　　四次利銀爲十二根四數相加共得三
　　　　　　十一根爲四次利銀之共數第一次用
　　　　　　去爲三根第二次用去爲十六根第三
　　　　　　次用去爲十八根第四次用去爲二十
　　　　　　四根四數相加共得六十一根爲四次
　　　　　　用去銀之共數以四次利銀皆用盡仍
　　　　　　用本銀六百兩計之則四次利銀之共
　　　　　　數三十一根仍如本銀六百兩乃與四
　　　　　　次用去銀之共數六十一根相等也三
　　　　　　十一根與六十一根各減去三十一根
　　　　　　則餘三十根與六百兩相等三十根既
　　　　　　與六百兩相等則一根必與二十兩相
　　　　　　等而三十六根必與七百二十兩相等
　　　　　　即本銀數三十一根又與六百二十兩
　　　　　　相等即利銀數六十一根又與一千二
　　　　　　百二十兩相等即用去銀數也(此疊借/互徵法)
設如甲乙丙丁四人同出銀作生理内甲丙丁三人
　所出銀不言數但知乙出銀五兩若將甲所出銀
　二分之一與乙又將乙所出銀五分之一與丙又
　將丙所出銀七分之一與丁又將丁所出銀九分
　之一與甲則四人所出之銀皆相等問四人各出
　銀若干
　　　　　　法借二根爲甲出銀數則甲將一根(二/分)
　　　　　　(之/一)與乙乙將一兩(五分/之一)與丙是甲爲一
　　　　　　根乙爲一根多四兩今以甲與乙相較
　　　　　　則數不相等蓋因甲尚當得丁銀九分
　　　　　　之一也甲因未得丁銀九分之一故比
　　　　　　乙銀少四兩是四兩即丁銀之九分之
　　　　　　一也九分之一既爲四兩則三十六兩
　　　　　　即爲丁原銀數丁既以四兩與甲則丁
　　　　　　所餘止三十二兩以丁三十二兩與乙
　　　　　　一根多四兩相較其數又不相等蓋因
　　　　　　丁尚當得丙銀七分之一也丁因未得
　　　　　　丙銀七分之一故比乙銀差一根少二
　　　　　　十八兩(於乙一根多四兩内減去三十/二兩即餘一根少二十八兩也)
　　　　　　是一根少二十八兩即丙銀之七分之
　　　　　　一也七分之一既爲一根少二十八兩
　　　　　　則七根少一百九十六兩即爲丙原銀
　　　　　　數丙既以一根少二十八兩與丁則丙
　　　　　　所餘爲六根少一百六十八兩再加乙
　　　　　　所與之一兩則丙得六根少一百六十
　　　　　　七兩矣夫四人既按分各與之則乙爲
　　　　　　一根多四兩甲餘一根又得丁四兩亦
　　　　　　爲一根多四兩丁餘三十二兩又得丙
　　　　　　一根少二十八兩亦爲一根多四兩其
　　　　　　數皆相等則丙之六根少一百六十七
　　　　　　兩亦必與一根多四兩爲相等矣少一
　　　　　　百六十七兩與多四兩各加一百六十
　　　　　　七兩得六根與一根多一百七十一兩
　　　　　　相等六根與一根各減一根則餘五根
　　　　　　與一百七十一兩相等五根既與一百
　　　　　　七十一兩相等則一根必與三十四兩
　　　　　　二錢相等而二根必與六十八兩四錢
　　　　　　相等即甲所出銀數又七根必與二百
　　　　　　三十九兩四錢相等内減去一百九十
　　　　　　六兩(丙原爲七根少/一百九十六兩)餘四十三兩四錢
　　　　　　爲丙所出銀數乃於丁所出銀内減九
　　　　　　分之一(餘三十/二兩)加丙銀之七分之一(六/兩)
　　　　　　(二/錢)得三十八兩二錢於丙所出銀内減
　　　　　　七分之一(餘三十七/兩二錢)加乙銀之五分之
　　　　　　一(一/兩)亦得銀三十八兩二錢於乙所出
　　　　　　銀内減五分之一(餘四/兩)加甲銀之二分
　　　　　　之一(三十四/兩二錢)亦得銀三十八兩二錢於
　　　　　　甲所出銀内減二分之一(餘三十四/兩二錢)加
　　　　　　丁銀之九分之一(四/兩)亦得銀三十八兩
　　　　　　二錢也(此疊借互徵法用/方程法算之亦可)
設如甲乙丙丁戊五人各出銀不言數但知甲乙共
　銀二百四十兩丙銀爲甲銀三分之一丁銀爲乙
　銀四分之一戊銀七十二兩與丙丁共數相等問
　五人各銀若干
　　　　　　法借十二根爲甲銀數則乙銀爲二百
　　　　　　四十兩少十二根丙銀爲四根丁銀爲
　　　　　　六十兩少三根以丙丁二數相加得六
　　　　　　十兩多一根而與戊銀七十二兩相等
　　　　　　七十二兩與六十兩各減六十兩得十
　　　　　　二兩與一根相等十二兩既與一根相
　　　　　　等則十二根必與一百四十四兩相等
　　　　　　即甲銀數甲乙共銀二百四十兩内減
　　　　　　甲銀數餘九十六兩即乙銀數將甲銀
　　　　　　數三歸之得四十八兩即丙銀數將乙
　　　　　　銀數四歸之得二十四兩即丁銀數也
　　　　　　(此疊借互徵法用/方程法算之亦可)
設如有銀六百兩令甲乙丙丁戊己六人分之甲乙
　共得二百兩丙丁共得二百兩戊己共得二百兩
　丙所得銀比甲所得銀爲四分之一戊所得銀比
　丁所得銀爲三分之一乙所得銀比己所得銀爲
　二分之一問六人各分銀幾何
　　　　　　法借十二根爲甲所得銀數則乙所得
　　　　　　銀爲二百兩少十二根丙所得銀爲三
　　　　　　根丁所得銀爲二百兩少三根戊所得
　　　　　　銀爲六十六兩又三分兩之二少一根
　　　　　　(戊比丁爲三分之一/以三除丁數即是)己所得銀爲四百
　　　　　　兩少二十四根(乙比己爲二分之一/以二乗乙數即是)以
　　　　　　戊己兩數相加得四百六十六兩又三
　　　　　　分兩之二少二十五根是爲二百兩與
　　　　　　四百六十六兩又三分兩之二少二十
　　　　　　五根相等二百兩與四百六十六兩又
　　　　　　三分兩之二少二十五根各加二十五
　　　　　　根得二百兩多二十五根與四百六十
　　　　　　六兩又三分兩之二相等二百兩與四
　　　　　　百六十六兩又三分兩之二各減二百
　　　　　　兩則餘二十五根與二百六十六兩又
　　　　　　三分兩之二相等二十五根既與二百
　　　　　　六十六兩又三分兩之二相等則一根
　　　　　　必與十兩又三分兩之二相等三根必
　　　　　　與三十二兩相等即丙所得銀數四因
　　　　　　之得一百二十八兩爲甲所得銀數甲
　　　　　　乙共得二百兩内減甲所得銀數餘七
　　　　　　十二兩爲乙所得銀數丙丁共得二百
　　　　　　兩内減丙所得銀數餘一百六十八兩
　　　　　　爲丁所得銀數乙所得銀七十二兩二
　　　　　　因之得一百四十四兩爲己所得銀數
　　　　　　丁所得銀一百六十八兩三歸之得五
　　　　　　十六兩爲戊所得銀數也(此疊借互徵/法用方程法)
　　　　　　(算之/亦可)
設如有駝一羣七十二個馬一羣不知數牛一羣與
　駝馬相併之數等羊一羣與駝馬相乗之數等又
　爲牛數之六十倍問馬牛羊各幾何
　　　　　　法借一根爲馬數則一根多七十二爲
　　　　　　牛數以駝數七十二與馬數一根相乗
　　　　　　得七十二根爲羊數再以牛數一根多
　　　　　　七十二與六十相乗得六十根多四千
　　　　　　三百二十亦爲羊數此兩數既同爲羊
　　　　　　數則爲相等七十二根與六十根各減
　　　　　　六十根則餘十二根與四千三百二十
　　　　　　相等十二根既與四千三百二十相等
　　　　　　則一根必與三百六十相等即馬一羣
　　　　　　之數與駝數相加得四百三十二即牛
　　　　　　一羣之數再與六十相乗得二萬五千
　　　　　　九百二十即羊一羣之數以駝七十二
　　　　　　與馬三百六十相乘亦得二萬五千九
　　　　　　百二十爲相等也(此疊借互徵法用/方程法算之亦可)
設如有大小二石不知重數有銅條一根重十二兩
　均分十二分以繩繫於第五分之上一頭五分一
　頭七分將大石掛於銅條之端離提繫五分而以
　小石作砣稱之離提繫六分始平又將小石掛於
　銅條之端離提繫五分而以大石作砣稱之離提
　繫四分始平問二石各重若干
　　　　　　法先以五分加一倍與十二分相減餘
　　　　　　二分折半得一分與五分相加爲六分
　　　　　　乃以五分爲一率六分爲二率餘二分
　　　　　　之重二兩爲三率求得四率二兩四錢
　　　　　　即五分之端加二兩四錢始與七分相
　　　　　　平也今大石離提繫五分小石離提繫
　　　　　　六分而平是大石重六分小石重五分
　　　　　　而大石多二兩四錢則小石爲大石六
　　　　　　分之五而少二兩也(銅條五分之端應/加二兩四錢而平)
　　　　　　(今大石在五分之一頭是大石多二兩/四錢也將二兩四錢以大石之六分除)
　　　　　　(之每分得四錢是大石比小石每分多/四錢以小石五分計之則大石比小石)
　　　　　　(多二兩故小石爲大石之/六分之五而少二兩也)又小石離提
　　　　　　繫五分大石離提繫四分而平是小石
　　　　　　重四分大石重五分而小石多二兩四
　　　　　　錢則小石爲大石五分之四而多二兩
　　　　　　四錢也(銅條五分之端應加二兩四錢/而平今小石在五分之一頭是)
　　　　　　(小石多二兩四錢也將二兩四錢以小/石之四分除之每分得六錢是小石比)
　　　　　　(大石每分多六錢以小石四分計之則/小石比大石多二兩四錢故小石爲大)
　　　　　　(石之五分之四而/多二兩四錢也)乃借三十根(六分五/分相乗)
　　　　　　(之/數)爲大石之重數以小石爲大石六分
　　　　　　之五而少二兩計之則小石之重爲二
　　　　　　十五根少二兩以小石爲大石五分之
　　　　　　四而多二兩四錢計之則小石之重又
　　　　　　爲二十四根多二兩四錢此兩數爲相
　　　　　　等兩邊各加二兩得二十五根與二十
　　　　　　四根多四兩四錢相等兩邊再各減去
　　　　　　二十四根餘一根與四兩四錢相等一
　　　　　　根既與四兩四錢相等則三十根必與
　　　　　　一百三十二兩相等即大石之重數六
　　　　　　歸之得二十二兩五因之得一百一十
　　　　　　兩減去二兩得一百零八兩即小石之
　　　　　　重數或以大石之重數五歸之得二十
　　　　　　六兩四錢四因之得一百零五兩六錢
　　　　　　加二兩四錢亦得一百零八兩爲小石
　　　　　　之重數也(此疊借互徵法用/方程法算之亦可)
設如有銀買馬牛二色馬四匹牛八頭共價五十六
　兩又馬三匹牛五頭共價三十八兩問馬牛各價
　若干
　　　　　　法借一根爲牛一頭之價則前牛八頭
　　　　　　之共價爲八根前馬四匹之共價爲五
　　　　　　十六兩少八根而後牛五頭之共價爲
　　　　　　五根乃以前馬四匹爲一率共價五十
　　　　　　六兩少八根爲二率後馬三匹爲三率
　　　　　　求得四率四十二兩少六根爲後馬三
　　　　　　匹之共價内加後牛五頭之共價五根
　　　　　　得四十二兩少一根爲後馬三匹牛五
　　　　　　頭之共價與後共價三十八兩相等四
　　　　　　十二兩少一根與三十八兩各加一根
　　　　　　得四十二兩與三十八兩多一根相等
　　　　　　四十二兩與三十八兩多一根再各減
　　　　　　去三十八兩則餘四兩與一根相等即
　　　　　　牛一頭之價八因之得三十二兩爲前
　　　　　　牛八頭之共價於前共價五十六兩内
　　　　　　減之餘二十四兩爲前馬四匹之共價
　　　　　　四歸之得六兩爲馬一匹之價又以後
　　　　　　馬三匹因之得十八兩爲後馬三匹之
　　　　　　共價於後共價三十八兩内減之餘二
　　　　　　十兩爲後牛五頭之共價五歸之亦得
　　　　　　四兩爲牛一頭之價也(此二色和/數方程法)
設如有錢買桃梨二色桃四個比梨八個少錢十二
　文桃九個比梨六個多錢二十一文問桃梨多價
　若干
　　　　　　法借一根爲桃一個之價則前桃四個
　　　　　　之共價爲四根前梨八個之共價爲十
　　　　　　二文多四根而後桃九個之共價爲九
　　　　　　根乃以前梨八個爲一率共價十二文
　　　　　　多四根爲二率後梨六個爲三率求得
　　　　　　四率九文多三根爲後梨六個之共價
　　　　　　加後桃比梨多錢二十一文得三十文
　　　　　　多三根與後桃九個之共價九根相等
　　　　　　(九桃比六梨多二十一文故以二十一/文與六梨之價相加即與九桃之價等)
　　　　　　(也/)三十文多三根與九根各減去三根
　　　　　　則餘三十文與六根相等三十文既與
　　　　　　六根相等則五文必與一根相等即桃
　　　　　　一個之價四因之得二十文爲前桃四
　　　　　　個之共價加入桃比梨少錢十二文得
　　　　　　三十二文爲前梨八個之共價八歸之
　　　　　　得四文爲梨一個之價又以後梨六個
　　　　　　因之得二十四文爲後梨六個之共價
　　　　　　加入桃比梨多錢二十一文得四十五
　　　　　　文爲後桃九個之共價九歸之亦得五
　　　　　　文爲桃一個之價也(此二色較/數方程法)
設如有銀買緞紗紬三色初次買緞二疋紗六疋紬
　八疋共價八十四兩二次買緞一疋紗四疋紬七
　疋共價六十兩三次買緞三疋紗五疋紬九疋共
　價九十兩問緞紗紬每疋各價若干
　　　　　　法借一根爲紬每疋之價則初次紬之
　　　　　　共價爲八根二次紬之共價爲七根三
　　　　　　次紬之共價爲九根而初次緞之共價
　　　　　　爲八十四兩少八根仍少紗六疋乃以
　　　　　　初次緞二疋爲一率緞價八十四兩少
　　　　　　八根仍少紗六疋爲二率二次緞一疋
　　　　　　爲三率求得四率四十二兩少四根仍
　　　　　　少紗三疋爲二次緞價加入二次紬價
　　　　　　七根紗四疋得四十二兩多三根仍多
　　　　　　紗一疋爲二次緞一疋紗四疋紬七疋
　　　　　　之共價與二次共價六十兩相等四十
　　　　　　二兩多三根多紗一疋與六十兩各減
　　　　　　去四十二兩餘三根多紗一疋與十八
　　　　　　兩相等三根多紗一疋與十八兩再各
　　　　　　減去三根餘紗一疋與十八兩少三根
　　　　　　相等即紗一疋之價爲十八兩少三根
　　　　　　也又以二次緞一疋爲一率緞價四十
　　　　　　二兩少四根仍少紗三疋爲二率三次
　　　　　　緞三疋爲三率求得四率一百二十六
　　　　　　兩少十二根仍少紗九疋爲三次緞價
　　　　　　加入三次紬價九根紗五疋得一百二
　　　　　　十六兩少三根仍少紗四疋爲三次緞
　　　　　　三疋紗五疋紬九疋之共價與三次共
　　　　　　價九十兩相等一百二十六兩少三根
　　　　　　少紗四疋與九十兩各加紗四疋得一
　　　　　　百二十六兩少三根與九十兩多紗四
　　　　　　疋相等一百二十六兩少三根與九十
　　　　　　兩多紗四疋再各減去九十兩餘三十
　　　　　　六兩少三根與紗四疋相等即紗四疋
　　　　　　之價爲三十六兩少三根也前所得紗
　　　　　　一疋之價爲十八兩少三根今又得紗
　　　　　　四疋之價爲三十六兩少三根此二分
　　　　　　雖同而疋數不一故又以紗一疋爲一
　　　　　　率前所得之紗一疋之價十八兩少三
　　　　　　根爲二率今紗四疋爲三率求得四率
　　　　　　七十二兩少十二根爲紗四疋之價乃
　　　　　　與後所得紗四疋之價三十六兩少三
　　　　　　根相等三十六兩少三根與七十二兩
　　　　　　少十二根各加十二根得三十六兩多
　　　　　　九根與七十二兩相等三十六兩多九
　　　　　　根與七十二兩再各減去三十六兩餘
　　　　　　九根與三十六兩相等九根既與三十
　　　　　　六兩相等則一根必與四兩相等即紬
　　　　　　一疋之價也紗一疋之價既爲十八兩
　　　　　　少三根則於十八兩内減去三根之共
　　　　　　數十二兩餘六兩即紗一疋之價初次
　　　　　　紗六疋以紗價六兩乘之得三十六兩
　　　　　　初次紬八疋以紬價四兩乘之得三十
　　　　　　二兩兩數相加得六十八兩與初次共
　　　　　　銀八十四兩相減餘十六兩爲緞二疋
　　　　　　之價二歸之得八兩即緞一疋之價也
　　　　　　其二次緞之共價爲八兩紗之共價爲
　　　　　　二十四兩紬之共價爲二十八兩相加
　　　　　　共得六十兩三次緞之共價爲二十四
　　　　　　兩紗之共價爲三十兩紬之共價爲三
　　　　　　十六兩相加共得九十兩皆合原數也
　　　　　　(此三色和/數方程法)
設如甲乙丙三人各有銀買銅鐵錫三色甲買銅二
　斤鐵二斤錫一斤共銀九錢乙買銅三斤比鐵六
　斤錫二斤之價多二錢丙買銅二斤鐵四斤與錫
　四斤之價相等問銅鐵錫每斤各價若干
　　　　　　法借一根爲錫每斤之價則甲錫之價
　　　　　　即爲一根乙錫之價爲二根丙錫之價
　　　　　　爲四根而甲銅之共價爲九錢少一根
　　　　　　仍少鐵二斤乃以甲銅二斤爲一率銅
　　　　　　價九錢少一根仍少鐵二斤爲二率乙
　　　　　　銅三斤爲三率求得四率一兩三錢五
　　　　　　分少一根半仍少鐵三斤爲乙銅三斤
　　　　　　之價内減比錫二斤鐵六斤所多之二
　　　　　　錢餘一兩一錢五分少一根半仍少鐵
　　　　　　三斤與乙錫二斤之共價二根多鐵六
　　　　　　斤相等一兩一錢五分少一根半少鐵
　　　　　　三斤與二根多鐵六斤各加鐵三斤得
　　　　　　一兩一錢五分少一根半與二根多鐵
　　　　　　九斤相等一兩一錢五分少一根半與
　　　　　　二根多鐵九斤再各減去二根餘一兩
　　　　　　一錢五分少三根半與鐵九斤相等即
　　　　　　鐵九斤之價爲一兩一錢五分少三根
　　　　　　半也又以甲銅二斤之共價九錢少一
　　　　　　根仍少鐵二斤即爲丙銅二斤之共價
　　　　　　(丙銅與甲銅俱爲二斤故/其共價相等省一四率也)加鐵四斤得
　　　　　　九錢少一根多鐵二斤與丙錫四斤之
　　　　　　共價四根相等九錢少一根多鐵二斤
　　　　　　與四根各加一根得九錢多鐵二斤與
　　　　　　五根相等九錢多鐵二斤與五根再各
　　　　　　減去九錢餘鐵二斤與五根少九錢相
　　　　　　等即鐵二斤之價爲五根少九錢也前
　　　　　　所得鐵九斤之價爲一兩一錢五分少
　　　　　　三根半今又得鐵二斤之價爲五根少
　　　　　　九錢此二分雖同而斤數不一故又以
　　　　　　鐵二斤爲一率今所得之鐵二斤之價
　　　　　　五根少九錢爲二率前所得之鐵九斤
　　　　　　爲三率求得四率二十二根半少四兩
　　　　　　零五分爲鐵九斤之價乃與前所得鐵
　　　　　　九斤之價一兩一錢五分少三根半相
　　　　　　等二十二根半少四兩零五分與一兩
　　　　　　一錢五分少三根半各加四兩零五分
　　　　　　得二十二根半與五兩二錢少三根半
　　　　　　相等二十二根半與五兩二錢少三根
　　　　　　半再各加三根半得二十六根與五兩
　　　　　　二錢相等二十六根既與五兩二錢相
　　　　　　等則一根必與二錢相等即錫每斤之
　　　　　　價也鐵二斤之價既爲五根少九錢則
　　　　　　以五根之共數一兩内減去九錢餘一
　　　　　　　錢爲鐵二斤之共價半之得五分即鐵
　　　　　　　每斤之價於甲共銀九錢内減去鐵二
　　　　　　　斤之價一錢又減去錫一斤之價二錢
　　　　　　　餘六錢爲銅二斤之共價半之得三錢
　　　　　　　爲銅每斤之價也其乙銅三斤之共價
　　　　　　　爲九錢乙鐵六斤之共價爲三錢乙錫
　　　　　　　二斤之共價爲四錢是銅三斤比錫二
　　　　　　　斤鐵六斤之價多二錢也丙銅二斤之
　　　　　　　共價爲六錢丙鐵四斤之共價爲二錢
　　　　　　　丙錫四斤之共價爲八錢是銅二斤鐵
　　　　　　　四斤與錫四斤之價等也(此三色和較/兼用方程法)
　
　
　
　
　
　
御製數理精藴下編卷三十四
　欽定四庫全書
御製數理精藴下編卷三十五
　　末部五
　　　借根方比例(面類/)
　　面類
設如大小兩正方面積共二百一十八尺其大方面
　積比小方面積多一百二十尺問大小方面積各
　幾何
　　　　　法借一根為小方面毎邊之數自乘得
　　　　　一平方為小方面積則大方面積為一
　　　　　平方多一百二十尺兩數相加得二平
　　　　　方多一百二十尺與共積二百一十八
　　　　　尺相等一百二十尺與二百一十八尺
　　　　　各減去一百二十尺餘二平方與九十
　　　　　八尺相等二平方旣與九十八尺相等
　　　　　則一平方必與四十九尺相等卽小方
　　　　　面積加一百二十尺得一百六十九尺
　　　　　卽大方面積也(此卽減法因面類之/首故設此最易者焉)
設如甲乙二長方面積共三百尺甲長八尺乙長二
　丈四尺其甲闊比乙闊為二倍問二長方闊數積
　數各幾何
　　　　　法借一根為乙之闊數則甲之闊為二
　　　　　根以一根與一丈四尺相乘得十四根
　　　　　為乙之面積以二根與八尺相乘得十
　　　　　六根為甲之面積相加得三十根與三
　　　　　百尺相等三十根旣與三百尺相等則
　　　　　一根必與十尺相等卽乙之闊數與長
　　　　　一丈四尺相乘得一百四十尺為乙之
　　　　　面積於共積三百尺内減之餘一百六
　　　　　十尺為甲之面積或倍乙之闊十尺得
　　　　　二十尺為甲之闊與長八尺相乘亦得
　　　　　一百六十尺為甲之面積也(此歸/除法)
設如有甲乙丙三長方甲方闊十尺不知長乙方闊
　十六尺長與甲等丙方闊四尺面積與甲之長相
　等又甲乙二方之共面積與丙方之長數相併為
　三千一百五十尺問三方各長若干
　　　　　法借一根為甲方之長數以闊十尺乘
　　　　　之得十根為甲方之面積乙方之長與
　　　　　甲等亦為一根以闊十六尺乘之得十
　　　　　六根為乙方之面積丙方之面積與甲
　　　　　之長相等亦為一根以闊四尺除之得
　　　　　四分根之一為丙方之長數以甲方之
　　　　　面積十根乙方之面積十六根丙方之
　　　　　長數四分根之一相併共得二十六根
　　　　　又四分根之一與三千一百五十尺相
　　　　　等二十六根又四分根之一旣與三千
　　　　　一百五十尺相等則一根必與一百二
　　　　　十尺相等卽甲方之長數亦卽乙方之
　　　　　長數亦卽丙方之面積以甲方闊十尺
　　　　　與長一百二十尺相乘得一千二百尺
　　　　　卽甲方之面積以乙方闊十六尺與長
　　　　　一百二十尺相乘得一千九百二十尺
　　　　　卽乙方之面積以丙方闊四尺除面積
　　　　　一百二十尺得三十尺卽丙方之長數
　　　　　也(此歸/除法)
設如有長方形其長闊和五百零四丈面積為闊自
　乘之七倍問長闊各幾何
　　　　　法借一根為闊數則長數為五百零四
　　　　　丈少一根以一根與五百零四丈少一
　　　　　根相乘得五百零四根少一平方為長
　　　　　方面積又以一根自乘得一平方七因
　　　　　之得七平方亦為長方面積而與五百
　　　　　零四根少一平方相等兩邊各加一平
　　　　　方得八平方與五百零四根相等八平
　　　　　方與五百零四根各降一位則為八根
　　　　　與五百零四丈相等八根旣與五百零
　　　　　四丈相等則一根必與六十三丈相等
　　　　　卽長方之闊數與五百零四丈相減餘
　　　　　四百四十一丈卽長數也以闊六十三
　　　　　丈自乘得三千九百六十九丈以闊六
　　　　　十三丈與長四百四十一丈相乘得二
　　　　　萬七千七百八十三丈為闊自乘之七
　　　　　倍也(此比/例法)
設如有樓一座不知髙數正方池一面不知邊數但
　云以六丈與樓之髙數相乘與池之邊數等以一
　百零八丈與樓之髙數相乘與池之面積等問樓
　髙及池邊數各幾何
　　　　　法借一根為樓之髙數以一根與六丈
　　　　　相乘得六根為池之邊數自乘得三十
　　　　　六平方為池之面積又以一根與一百
　　　　　零八丈相乘得一百零八根亦為池之
　　　　　面積是為三十六平方與一百零八根
　　　　　相等三十六平方與一百零八根各降
　　　　　一位則為三十六根與一百零八丈相
　　　　　等三十六根旣與一百零八丈相等則
　　　　　一根必與三丈相等卽樓之髙數以六
　　　　　丈乘之得一十八丈為池之邊數自乘
　　　　　得三百二十四丈為池之面積又以一
　　　　　百零八丈與樓髙三丈相乘亦得三百
　　　　　二十四丈與池之面積相等也(此面積/相除法)
設如甲乙二人有銀不言兩數但知其銀之比例同
　於八與五若以二人銀相併則與二人銀相乘之
　數等問二人銀各若干
　　　　　法借八根為甲銀數五根為乙銀數相
　　　　　乘得四十平方又以八根與五根相加
　　　　　得一十三根是為四十平方與十三根
　　　　　相等四十平方與十三根各降一位則
　　　　　為四十根與十三兩相等四十根旣與
　　　　　十三兩相等則八根必與二兩六錢相
　　　　　等卽甲銀數五根必與一兩六錢二分
　　　　　五釐相等卽乙銀數兩數相加得四兩
　　　　　二錢二分五釐若以兩數相乘亦得四
　　　　　兩二錢二分五釐也(此比/例法)
設如有大小二正方池小池毎邊為大池毎邊之三
　分之一二池共邊數為二池共面積之五十分之
　一問二池邊數面積各幾何
　　　　　法借一根為小池毎邊之數則大池毎
　　　　　池之數為三根兩邊數相加得四根又
　　　　　以一根自乘得一平方為小池面積以
　　　　　三根自乘得九平方為大池面積兩面
　　　　　積相加得十平方為二池共邊之五十
　　　　　倍乃以共邊四根以五十乘之得二百
　　　　　根是為十平方與二百根相等十平方
　　　　　與二百根各降一位則為十根與二百
　　　　　丈相等十根旣與二百丈相等則一根
　　　　　必與二十丈相等卽小池毎邊之數三
　　　　　因之得六十丈卽大池毎邊之數也兩
　　　　　邊數相加得八十丈又以小池毎邊二
　　　　　十丈自乘得四百丈為小池面積以大
　　　　　池毎邊六十丈自乘得三千六百丈為
　　　　　大池面積兩面積相加得四千丈為共
　　　　　邊之五十倍也(此二正方邊線/面積比例法)
設如有甲乙丙三正方乙方毎邊為甲方毎邊之四
　分之一丙方毎邊為甲方毎邊之八分之一而乙
　丙兩方之共面積為甲方毎邊之十倍問三方邊
　數面積各幾何
　　　　　法借八根為甲方毎邊之數則乙方毎
　　　　　邊之數為二根丙方毎邊之數為一根
　　　　　以二根自乘得四平方為乙方面積以
　　　　　一根自乘得一平方為丙方面積兩面
　　　　　積相加得五平方為甲方毎邊之十倍
　　　　　乃以甲方毎邊八根十因之得八十根
　　　　　是為五平方與八十根相等五平方與
　　　　　八十根各降一位則為五根與八十尺
　　　　　相等五根旣與八十尺相等則一根必
　　　　　與十六尺相等卽丙方毎邊之數倍之
　　　　　得三十二尺卽乙方毎邊之數八因之
　　　　　得一百二十八尺卽甲方毎邊之數也
　　　　　以乙方每邊三十二尺自乘得一千零
　　　　　二十四尺為乙方面積以丙方毎邊十
　　　　　六尺自乘得二百五十六尺為丙方面
　　　　　積兩面積相加得一千二百八十尺為
　　　　　甲方毎邊之十倍也(此三正方邊線/面積比例法)
設如有甲乙二正方甲方為乙方毎邊之三倍以甲
　方邊四分之一與乙方面積相乘則與甲方面積
　等問二方邊數面積各幾何
　　　　　法借十二根為甲方毎邊之數則乙方
　　　　　毎邊之數為四根以十二根自乘得一
　　　　　百四十四平方為甲方面積以四根自
　　　　　乘得一十六平方為乙方面積取甲方
　　　　　邊四分之一三根與乙方面積一十六
　　　　　平方相乘得四十八立方是為四十八
　　　　　立方與一百四十四平方相等四十八
　　　　　立方與一百四十四平方各降二位則
　　　　　為四十八根與一百四十四尺相等四
　　　　　十八根旣與一百四十四尺相等則十
　　　　　二根必與三十六尺相等卽甲方毎邊
　　　　　之數三歸之得十二尺卽乙方毎邊之
　　　　　數也以三十六尺自乘得一千二百九
　　　　　十六尺卽甲方之面積以十二尺自乘
　　　　　得一百四十四尺卽乙方之面積以甲
　　　　　方毎邊四分之一九尺與乙方面積相
　　　　　乘得一千二百九十六尺與甲方面積
　　　　　相等也(此二正方邊線/面積比例法)
設如有大小二正方大方邊與小方邊之比例同於
　五與三大方面積比小方面積多二千三百零四
　丈問大小二方邊各幾何
　　　　　法借三根為小方毎邊之數則大方毎
　　　　　邊之數為五根以三根自乘得九平方
　　　　　為小方之面積以五根自乘得二十五
　　　　　平方為大方之面積二面積相減餘一
　　　　　十六平方與二千三百零四丈相等一
　　　　　十六平方旣與二千三百零四丈相等
　　　　　則一平方必與一百四十四丈相等開
　　　　　平方得一十二丈為一根之數三因之
　　　　　得三十六丈卽小方毎邊之數五因之
　　　　　得六十丈卽大方毎邊之數以三十六
　　　　　丈自乘得一千二百九十六丈為小方
　　　　　面積以六十丈自乘得三千六百丈為
　　　　　大方面積兩面積相減餘二千三百零
　　　　　四丈以合原數也(此二正方比/例開平方法)
設如有甲乙二正方甲方毎邊為乙方毎邊之三倍
　又有丙一長方其長與甲方之毎邊等其闊與乙
　方之毎邊等三方面積共二萬零八百丈問三方
　邊數面積各若干
　　　　　法借一根為乙方毎邊之數則甲方毎
　　　　　邊之數為三根以一根自乘得一平方
　　　　　為乙方之面積以三根自乘得九平方
　　　　　為甲方之面積以一根與三根相乘得
　　　　　三平方為丙方之面積三面積相加得
　　　　　一十三平方與二萬零八百丈相等十
　　　　　三平方旣與二萬零八百丈相等則一
　　　　　平方必與一千六百丈相等卽乙方之
　　　　　面積開平方得四十丈為一根之數卽
　　　　　乙方毎邊之數三因之得一百二十丈
　　　　　卽甲方毎邊之數以一百二十丈自乘
　　　　　得一萬四千四百丈卽甲方之面積以
　　　　　四十丈與一百二十丈相乘得四千八
　　　　　百丈卽丙方之面積三面積相併共得
　　　　　二萬零八百丈以合原數也(此二正方/比例開平)
　　　　　(方/法)
設如有兵二萬九千四百八十四名欲排作三軍俱
　為正方第二軍每邊比第一軍每邊為三倍第三
　軍每邊比第二軍每邊亦為三倍問三軍兵數各
　若干
　　　　　法借一根為第一軍每邊之數則第二
　　　　　軍每邊之數為三根第三軍毎邊之數
　　　　　為九根以一根自乘得一平方為第一
　　　　　軍之總數以三根自乘得九平方為第
　　　　　二軍之總數以九根自乘得八十一平
　　　　　方為第三軍之總數三總數相加得九
　　　　　十一平方與二萬九千四百八十四相
　　　　　等九十一平方旣與二萬九千四百八
　　　　　十四相等則一平方必與三百二十四
　　　　　相等卽第一軍之總數開平方得十八
　　　　　為一根之數卽第一軍每邊之數也以
　　　　　第一軍毎邊之數用三乘之得五十四
　　　　　卽第二軍毎邊之數以第一軍之總數
　　　　　用九乘之得二千九百一十六卽第二
　　　　　軍之總數又以第一軍毎邊之數用九
　　　　　乘之得一百六十二卽第三軍每邊之
　　　　　數以第一軍之總數用八十一乘之得
　　　　　二萬六千二百四十四卽第三軍之總
　　　　　數三總數相加共二萬九千四百八十
　　　　　四以合原數也(此三正方比/例開平方法)
設如一正方一長方俱不知其邊數但知長方之面
　積為八萬一千尺其長為正方邊之十五分之二
　其闊為正方邊之二十五分之三問二方邊各若
　干
　　　　　法借一根為正方每邊之數則長方之
　　　　　長為十五分根之二長方之闊為二十
　　　　　五分根之三以正方邊一根自乘得一
　　　　　平方為正方之面積以長方之長闊相
　　　　　乘得三百七十五分平方之六(以兩分/母十五)
　　　　　(與二十五相乘得三百七十五以兩分/子二與三相乘得六故為三百七十五)
　　　　　(之/六)為長方面積是為三百七十五分平
　　　　　方之六與八萬一千尺相等乃以六分
　　　　　為一率八萬一千尺為二率三百七十
　　　　　五分為三率求得四率五百零六萬二
　　　　　千五百尺與一平方相等(葢三百七十/五分平方之)
　　　　　(六者將一平方分為三百七十五分而/得其六分也六分旣為八萬一千尺則)
　　　　　(三百七十五分必為五百/零六萬二千五百尺也)開平方得二
　　　　　千二百五十尺為一根之數卽正方每
　　　　　邊之數其十五分之二為三百尺卽長
　　　　　方之長其二十五分之三為二百七十
　　　　　尺卽長方之闊相乘得八萬一千尺以
　　　　　合原數也(此帶分比例/開平方法)
設如有大小二正方大方比小方毎邊多六尺面積
　多一千七百一十六尺問二方邊數面積各幾何
　　　　　法借一根為小方每邊之數則大方每
　　　　　邊之數為一根多六尺以一根自乘得
　　　　　一平方為小方之面積以一根多六尺
　　　　　自乘得一平方多十二根多三十六尺
　　　　　為大方之面積大方旣比小方面積多
　　　　　一千七百一十六尺則以小方之面積
　　　　　一平方加一千七百一十六尺與大方
　　　　　之面積一平方多十二根多三十六尺
　　　　　相等兩邊各減去一平方又各減三十
　　　　　六尺得十二根與一千六百八十尺相
　　　　　等十二根旣與一千六百八十尺相等
　　　　　則一根必與一百四十尺相等卽小方
　　　　　毎邊之數加六尺得一百四十六尺卽
　　　　　大方每邊之數以一百四十尺自乘得
　　　　　一萬九千六百尺卽小方之面積以一
　　　　　百四十六尺自乘得二萬一千三百一
　　　　　十六尺卽大方之面積兩面積相減餘
　　　　　一千七百一十六尺以合原數也(此二/正方)
　　　　　(有邊較積/較求邊法)
設如有大小二正方大方比小方每邊多二十四尺
　面積共七千二百五十尺問二方邊數面積各幾
　何
　　　　　法借一根為小方毎邊之數則大方毎
　　　　　邊之數為一根多二十四尺以一根自
　　　　　乘得一平方為小方之面積以一根多
　　　　　二十四尺自乘得一平方多四十八根
　　　　　又多五百七十六尺為大方之面積兩
　　　　　面積相加得二平方多四十八根又多
　　　　　五百七十六尺與七千二百五十尺相
　　　　　等兩邊各減五百七十六尺得二平方
　　　　　多四十八根與六千六百七十四尺相
　　　　　等二平方多四十八根旣與六千六百
　　　　　七十四尺相等則一平方多二十四根
　　　　　必與三千三百三十七尺相等乃以三
　　　　　千三百三十七尺為長方積以二十四
　　　　　根作二十四尺為長闊較用帶縱較數
　　　　　開平方法算之得闊四十七尺為一根
　　　　　之數卽小方每邊之數加二十四尺得
　　　　　七十一尺卽大方每邊之數以四十七
　　　　　尺自乘得二千二百零九尺卽小方之
　　　　　面積以七十一尺自乘得五千零四十
　　　　　一尺卽大方之面積兩面積相加共七
　　　　　千二百五十尺以合原數也(此二正方/有邊較積)
　　　　　(和求/邊法)
設如有大小二正方邊數共三十六尺面積共六百
　六十六尺問二方邊數面積各幾何
　　　　　法借一根為小方毎邊之數則大方每
　　　　　邊之數為三十六尺少一根以一根自
　　　　　乘得一平方為小方之面積以三十六
　　　　　尺少一根自乘得一千二百九十六尺
　　　　　少七十二根多一平方為大方之面積
　　　　　兩面積相加得一千二百九十六尺少
　　　　　七十二根多二平方與六百六十六尺
　　　　　相等兩邊各加七十二根得一千二百
　　　　　九十六尺多二平方與六百六十六尺
　　　　　多七十二根相等兩邊各減六百六十
　　　　　六尺得六百三十尺多二平方與七十
　　　　　二根相等六百三十尺多二平方旣與
　　　　　七十二根相等則三百一十五尺多一
　　　　　平方必與三十六根相等乃以三百一
　　　　　十五尺為長方積以三十六根作三十
　　　　　六尺為長闊和用帶縱和數開平方法
　　　　　算之得闊一十五尺為一根之數卽小
　　　　　方每邊之數與共邊三十六尺相減餘
　　　　　二十一尺卽大方毎邊之數以小方每
　　　　　邊一十五尺自乘得二百二十五尺卽
　　　　　小方之面積以大方每邊二十一尺自
　　　　　乘得四百四十一尺卽大方之面積兩
　　　　　面積相加共六百六十六尺以合原數
　　　　　也(此二正方有邊/和積和求邊法)
設如有大小二正方邊數共一百一十尺大方比小
　方面積為五倍少四尺問二方邊數面積各幾何
　　　　　法借一根為小方毎邊之數則大方毎
　　　　　邊之數為一百一十尺少一根以一根
　　　　　自乘得一平方為小方之面積以一百
　　　　　一十尺少一根自乘得一萬二千一百
　　　　　尺少二百二十根多一平方為大方之
　　　　　面積大方旣比小方面積為五倍少四
　　　　　尺則將小方加五倍將大方加四尺是
　　　　　為五平方與一萬二千一百零四尺少
　　　　　二百二十根多一平方相等兩邊各減
　　　　　一平方得四平方與一萬二千一百零
　　　　　四尺少二百二十根相等四平方旣與
　　　　　一萬二千一百零四尺少二百二十根
　　　　　相等則一平方必與三千零二十六尺
　　　　　少五十五根相等乃以三千零二十六
　　　　　尺為長方積以五十五根作五十五尺
　　　　　為長闊較用帶縱較數開平方法算之
　　　　　得闊三十四尺為一根之數卽小方每
　　　　　邊之數與共邊一百一十尺相減餘七
　　　　　十六尺卽大方毎邊之數以三十四尺
　　　　　自乘得一千一百五十六尺卽小方之
　　　　　面積以七十六尺自乘得五千七百七
　　　　　十六尺卽大方之面積再加四尺得五
　　　　　千七百八十尺為小方面積一千一百
　　　　　五十六尺之五倍也(此亦二正方有邊/和積較法但積較)
　　　　　(有倍/分耳)
設如有一長方又有大小二正方三面積共四百四
　十一丈大正方邊與長方之長等小正方邊與長
　方之闊等但知小正方邊為九丈問大正方邊若
　干
　　　　　法借一根為大方毎邊之數自乘得一
　　　　　平方為大方之面積以九丈自乘得八
　　　　　十一丈為小方之面積以九丈與一根
　　　　　相乘得九根為長方之面積三面積相
　　　　　加得一平方多九根又多八十一丈與
　　　　　四百四十一丈相等兩邊各減八十一
　　　　　丈得一平方多九根與三百六十丈相
　　　　　等乃以三百六十丈為長方積以九根
　　　　　作九丈為長闊較用帶縱較數開平方
　　　　　法算之得闊十五丈為一根之數卽大
　　　　　方毎邊之數以十五丈自乘得二百二
　　　　　十五丈卽大方之面積以十五丈與九
　　　　　丈相乘得一百三十五丈卽長方之面
　　　　　積三面積相併共得四百四十一丈以
　　　　　合原數也(此帶縱較數/開平方法)
設如有一長方又有大小二正方三面積共四百五
　十七丈長方之長與大正方邊等長方之闊與小
　正方邊等長闊共二十四丈問長闊各幾何
　　　　　法借一根為長方之闊則長方之長為
　　　　　二十四丈少一根以一根自乘得一平
　　　　　方為小正方之面積以二十四丈少一
　　　　　根自乘得五百七十六丈少四十八根
　　　　　多一平方為大正方之面積以一根與
　　　　　二十四丈少一根相乘得二十四根少
　　　　　一平方為長方之面積三面積相加得
　　　　　一平方多五百七十六丈少二十四根
　　　　　與四百五十七丈相等兩邊各加二十
　　　　　四根得一平方多五百七十六丈與二
　　　　　十四根多四百五十七丈相等兩邊各
　　　　　減四百五十七丈得一平方多一百一
　　　　　十九丈與二十四根相等乃以一百一
　　　　　十九丈為長方積以二十四根作二十
　　　　　四丈為長闊和用帶縱和數開平方法
　　　　　算之得闊七丈為一根之數卽長方之
　　　　　闊與二十四丈相減餘一十七丈卽長
　　　　　方之長以七丈自乘得四十九丈卽小
　　　　　正方之面積以一十七丈自乘得二百
　　　　　八十九丈卽大正方之面積以七丈與
　　　　　一十七丈相乘得一百一十九丈卽長
　　　　　方之面積三面積相併共得四百五十
　　　　　七丈以合原數也(此帶縱和數/開平方法)
設如有一長方其面積八萬三千二百三十二丈又
　有一正方其毎邊與長方之闊等若以正方面積
　自乘則與兩方之共面積等問二方邊數各若干
　　　　　法借一根為正方之面積自乘得一平
　　　　　方為正方面積自乘之數又以一根與
　　　　　八萬三千二百三十二丈相加得一根
　　　　　多八萬三千二百三十二丈與一平方
　　　　　相等乃以八萬三千二百三十二丈為
　　　　　長方積以一根作一丈為長闊較用帶
　　　　　縱較數開平方法算之得長二百八十
　　　　　九丈為一根之數卽正方之面積亦卽
　　　　　長方之長開平方得一十七丈卽正方
　　　　　之邊亦卽長方之闊以正方面積二百
　　　　　八十九丈與長方面積八萬三千二百
　　　　　三十二丈相併共得八萬三千五百二
　　　　　十一丈又以正方面積二百八十九丈
　　　　　自乘亦得八萬三千五百二十一丈是
　　　　　與兩方之共面積相等也(此帶縱較數/開平方法)
設如有銀買駝馬共六十一匹駝毎匹之價與共駝
　數等馬毎匹之價與共馬數等今賣馬一匹之價
　與共駝數等賣駝一匹之價為共馬數之二倍共
　得利銀七百一十九兩問駝數馬數及毎匹價各
　若干
　　　　　法借一根為共馬數則六十一匹少一
　　　　　根為共駝數以共馬數一根自乘得一
　　　　　平方為買馬之共價以共駝數六十一
　　　　　匹少一根自乘得三千七百二十一兩
　　　　　少一百二十二根多一平方為買駝之
　　　　　共價兩共價相加得三千七百二十一
　　　　　兩少一百二十二根多二平方為買駝
　　　　　馬之總銀數又以共馬數一根與共駝
　　　　　數六十一匹少一根相乘得六十一根
　　　　　少一平方為賣馬之共銀數以共駝數
　　　　　六十一匹少一根與二倍共馬數二根
　　　　　相乘得一百二十二根少二平方為賣
　　　　　駝之共銀數兩共銀數相加得一百八
　　　　　十三根少三平方為賣駝馬之總銀數
　　　　　内減買駝馬總銀數三千七百二十一
　　　　　兩少一百二十二根多一平方餘三百
　　　　　零五根少五平方又少三千七百二十
　　　　　一兩與利銀七百一十九兩相等兩邊
　　　　　各加三千七百二十一兩得三百零五
　　　　　根少五平方與四千四百四十兩相等
　　　　　三百零五根少五平方旣與四千四百
　　　　　四十兩相等則六十一根少一平方必
　　　　　與八百八十八兩相等乃以八百八十
　　　　　八兩為長方積以六十一根作六十一
　　　　　為長闊和用帶縱和數開平方法算之
　　　　　得闊二十四為一根之數卽共馬數亦
　　　　　卽馬毎匹之價為二十四兩也以二十
　　　　　四匹與六十一匹相減餘三十七匹卽
　　　　　共駝數亦卽駝毎匹之價為三十七兩
　　　　　也以二十四匹與二十四兩相乘得五
　　　　　百七十六兩為買馬之共銀數以三十
　　　　　七匹與三十七兩相乘得一千三百六
　　　　　十九兩為買駝之共銀數相加得一千
　　　　　九百四十五兩卽買駝馬之總銀數以
　　　　　二十四匹與三十七兩相乘得八百八
　　　　　十八兩為賣馬之共銀數以三十七匹
　　　　　與四十八兩相乘得一千七百七十六
　　　　　兩為賣駝之共銀數相加得二千六百
　　　　　六十四兩卽賣駝馬之總銀數比買駝
　　　　　馬之總銀數多七百一十九兩為利銀
　　　　　數也(此帶縱和數/開平方法)
設如有木匠瓦匠共三十名又有匠頭不知名數但
　知毎匠頭一人得銀三十六兩其木匠一人之銀
　數與瓦匠之人數等瓦匠一人之銀數與木匠之
　人數等而匠頭之人數與木匠瓦匠相差之數等
　匠頭之共銀數與木匠之共銀數等問匠頭與木
　匠瓦匠之人數及毎人所得之銀數各幾何
　　　　　法借一根為木匠之人數則瓦匠之人
　　　　　數為三十少一根以一根與三十少一
　　　　　根相乘得三十根少一平方為木匠之
　　　　　共銀數亦為瓦匠之共銀數又以木匠
　　　　　之人數一根與瓦匠之人數三十少一
　　　　　根相減得三十少二根為匠頭之人數
　　　　　與毎人三十六兩相乘得一千零八十
　　　　　兩少七十二根為匠頭之總銀數與木
　　　　　匠之共銀數三十根少一平方相等兩
　　　　　邊各加七十二根得一百零二根少一
　　　　　平方與一千零八十兩相等乃以一千
　　　　　零八十兩為長方積以一百零二根作
　　　　　一百零二為長闊和用帶縱和數開平
　　　　　方法算之得闊一十二為一根之數卽
　　　　　木匠之人數以一十二人與三十人相
　　　　　減餘一十八人卽瓦匠之人數以十二
　　　　　與十八相乘得二百一十六兩卽木匠
　　　　　之共銀數亦卽瓦匠之共銀數以十二
　　　　　與十八相減餘六卽匠頭之人數與三
　　　　　十六兩相乘亦得二十一十六兩卽匠
　　　　　頭之共銀數與木匠之共銀數等也(此/帶)
　　　　　(縱和數開/平方法)
設如有馬騾䭾物不言馬騾共數亦不言馬騾各數
　但知馬比騾多十匹馬共䭾一萬二千斤騾亦共
　䭾一萬二千斤而騾一匹所䭾之數比馬一匹所
　䭾之數多四十斤問馬騾數及所䭾數各若干
　　　　　法借一根為騾數則馬數為一根多十
　　　　　匹以一根除一萬二千斤得一根之一
　　　　　萬二千斤為騾一匹所䭾之數以一根
　　　　　多十匹除一萬二千斤得一根多十匹
　　　　　之一萬二千斤為馬一匹所䭾之數因
　　　　　兩分母不同乃用互乘法以齊其分將
　　　　　馬分母一根多十匹與騾分子一萬二
　　　　　千斤相乘得一萬二千根多一十二萬
　　　　　斤以騾分母一根與馬分子一萬二千
　　　　　斤相乘得一萬二千根以互乘所得兩
　　　　　分子相減餘一十二萬斤為騾比馬多
　　　　　䭾之數又以馬分母一根多十匹與騾
　　　　　分母一根相乘得一平方多十根又以
　　　　　四十斤乘之得四十平方多四百根亦
　　　　　為騾比馬多䭾之數是為四十平方多
　　　　　四百根與一十二萬斤相等四十平方
　　　　　多四百根旣與一十二萬斤相等則一
　　　　　平方多十根必與三千斤相等乃以三
　　　　　千為長方積以十根作一十為長闊較
　　　　　用帶縱較數開平方法算之得闊五十
　　　　　為一根之數卽騾數加十匹得六十匹
　　　　　卽馬數以五十匹除一萬二千斤得二
　　　　　百四十斤卽騾一匹所䭾之數以六十
　　　　　匹除一萬二千斤得二百斤卽馬一匹
　　　　　所䭾之數也(此帶縱較數/開平方法)
設如有數一十萬欲分為大小兩分與全分為相連
　比例三率問大小兩分各幾何
　　　　　法借一根為大分則小分為十萬少一
　　　　　根是全分十萬為首率而一根為中率
　　　　　十萬少一根為末率矣乃以首率十萬
　　　　　與末率十萬少一根相乘得一百億少
　　　　　十萬根而與中率一根自乘之一平方
　　　　　相等乃以一百億為長方積十萬根作
　　　　　十萬為長闊數用帶縱較數開平方法
　　　　　算之得闊六萬一千八百零三為一根
　　　　　之數卽大分與全分十萬相減餘三萬
　　　　　八千一百九十七卽小分也葢十萬與
　　　　　六萬一千八百零三之比卽同於六萬
　　　　　一千八百零三與三萬八千一百九十
　　　　　七之比而為相連比例之三率也(此即/求圜)
　　　　　(内容十/邊法)
設如有股二十尺勾弦較十尺問勾弦各幾何
　　　　　法借一根為勾數則一根多一十尺為
　　　　　弦數以一根自乘得一平方為勾自乘
　　　　　之數以一根多一十尺自乘得一平方
　　　　　多二十根又多一百尺為弦自乘之數
　　　　　兩自乘之數相減得二十根多一百尺
　　　　　為股自乘之數而與股二十尺自乘之
　　　　　四百尺為相等兩邊各減一百尺得二
　　　　　十根與三百尺相等二十根旣與三百
　　　　　尺相等則一根必與一十五尺相等卽
　　　　　勾數加勾弦較十尺得二十五尺卽弦
　　　　　數也如圗甲乙為弦甲丙為勾(乙丁/同)丙
　　　　　乙為勾弦較甲丁為勾弦和甲己戊乙
　　　　　為弦自乘方庚己壬辛為勾自乘方甲
　　　　　乙戊壬辛庚磬折形為股自乘數與甲
　　　　　庚勾弦較(甲庚與/丙乙等)乘甲丁勾弦和之甲
　　　　　庚癸丁長方積等借一根為勾數者卽
　　　　　庚己或庚辛也(庚己庚辛皆/與甲丙等)一根多十
　　　　　尺為弦數者卽庚己加庚甲也一根自
　　　　　乘得一平方為勾自乘方者卽庚己壬
　　　　　辛之正方也一根多十尺自乘得一平
　　　　　方多二十根多一百尺為弦自乘方者
　　　　　卽庚己壬辛一平方多甲庚辛丙及辛
　　　　　壬戊子之二十根(甲庚較十尺乘甲丙/一根得十根為甲庚)
　　　　　(辛丙長方辛子較十尺乘子戊一根得/十根為辛壬戊子長方是共為二十根)
　　　　　又多丙辛子乙之一百尺共為甲己戊
　　　　　乙之正方也於甲己戊乙弦自乘方内
　　　　　減去庚己壬辛勾自乘之一平方餘二
　　　　　十根多一百尺卽甲乙戊壬辛庚之磬
　　　　　折形亦卽甲庚癸丁之長方形而與股
　　　　　自乘之四百尺相等也又甲庚癸丁長
　　　　　方内減去丙辛子乙一百尺餘甲庚辛
　　　　　丙及乙子癸丁卽二十根之數為三百
　　　　　尺也二十根之數為三百尺則一根之
　　　　　數必為十五尺也(此勾股弦和/較相求法)
設如有股二十四尺勾弦和三十二尺問勾弦各幾
　何
　　　　　法借一根為勾數則三十二尺少一根
　　　　　為弦數以一根自乘得一平方為勾自
　　　　　乘之數以三十二尺少一根自乘得一
　　　　　千零二十四尺少六十四根多一平方
　　　　　為弦自乘之數兩自乘之數相減得一
　　　　　千零二十四尺少六十四根為股自乘
　　　　　之數而與股二十四尺自乘之五百七
　　　　　十六尺為相等兩邊各加六十四根得
　　　　　一千零二十四尺與五百七十六尺多
　　　　　六十四根相等兩邊各減五百七十六
　　　　　尺得四百四十八尺與六十四根相等
　　　　　四百四十八尺旣與六十四根相等則
　　　　　七尺必與一根相等卽勾數以勾七尺
　　　　　與勾弦和三十二尺相減餘二十五尺
　　　　　卽弦數也(此勾股弦和/較相求法)
設如有弦五尺勾股和七尺問勾股各幾何
　　　　　法借一根為股數則七尺少一根為勾
　　　　　數以一根自乘得一平方為股自乘之
　　　　　數以七尺少一根自乘得四十九尺少
　　　　　一十四根多一平方為勾自乘之數兩
　　　　　自乘數相加得四十九尺少一十四根
　　　　　多二平方為弦自乘之數而與弦五尺
　　　　　自乘之二十五尺為相等兩邊各加一
　　　　　十四根得四十九尺多二平方與二十
　　　　　五尺多一十四根相等兩邊各減四十
　　　　　九尺得二平方與一十四根少二十四
　　　　　尺相等二平方旣與十四根少二十四
　　　　　尺相等則一平方必與七根少十二尺
　　　　　相等乃以十二尺為長方積七根作七
　　　　　尺為長闊和用帶縱和數開平方法算
　　　　　之得長四尺為一根之數卽股數以股
　　　　　四尺與勾股和七尺相減餘三尺卽勾
　　　　　數也如圗甲乙丙勾股形甲乙股四尺
　　　　　乙丙勾三尺甲丙弦五尺甲丁勾股和
　　　　　七尺甲丁戊己為勾股和自乘方辛丙
　　　　　庚己為股自乘方乙丁壬丙為勾自乘
　　　　　方借一根為股數者卽甲乙也(壬戊己/庚皆與)
　　　　　(甲乙等為/一根數)一根自乘得一平方為股自
　　　　　乘方者卽辛丙庚己也七尺少一根自
　　　　　乘得四十九尺少十四根多一平方為
　　　　　勾自乘方者卽甲丁戊己勾股和自乘
　　　　　方内減去甲乙庚己之七根及辛壬戊
　　　　　己之七根共為十四根(甲乙一根乘甲/己和七尺得七)
　　　　　(根為甲乙庚己長方辛己一根乘己戊/和得七根為辛壬戊己長方共十四根)
　　　　　又加辛丙庚己一平方始得乙丁壬丙
　　　　　勾自乘方也(於甲丁戊己勾股和自乘/方内減去甲乙丙壬戊己)
　　　　　(磬折形餘乙丁壬丙為勾自乘數今減/去十四根乃減去甲乙庚己一長方又)
　　　　　(減去辛壬戊己一長方是比磬折形多/減去辛丙庚己一平方故必加一平方)
　　　　　(以補多減之數始為乙/丁壬丙勾自乘方也)辛丙庚己股自
　　　　　乘數乙丁壬丙勾自乘數相加與弦自
　　　　　乘之數相等兩邊各加各減得一平方
　　　　　與七根少十二尺相等者卽辛丙庚己
　　　　　一平方與甲乙庚己七根數相較而少
　　　　　甲乙丙辛之長方十二尺也今不知七
　　　　　根之數又不知一平方之數但知一平
　　　　　方與七根相較之甲乙丙辛長方為十
　　　　　二尺故卽以十二尺為長方積以甲己
　　　　　為長闊和用帶縱和數開平方法算之
　　　　　得甲乙長而為股數也(此勾股弦和/較相求法)
設如有勾弦和五十尺股弦和八十一尺問勾股弦
　各幾何
　　　　　法借一根為勾數則五十尺少一根為
　　　　　弦數一根多三十一尺為股數(以五十/尺與八)
　　　　　(十一尺相減餘三十一尺為勾股/較故一根多三十一尺為股數)以一
　　　　　根自乘得一平方為勾自乘之數以五
　　　　　十尺少一根自乘得二千五百尺少一
　　　　　百根多一平方為弦自乘之數以一根
　　　　　多三十一尺自乘得一平方多六十二
　　　　　根又多九百六十一尺為股自乘之數
　　　　　以股自乘之數與弦自乘之數相減得
　　　　　一千五百三十九尺少一百六十二根
　　　　　亦為勾自乘之數而與勾數一根自乘
　　　　　之一平方為相等乃以一千五百三十
　　　　　九尺為長方積以一百六十二根作一
　　　　　百六十二尺為長闊較用帶縱較數開
　　　　　平方法算之得闊九尺為一根之數卽
　　　　　勾數以勾九尺與勾弦和五十尺相減
　　　　　餘四十一尺卽弦數以勾九尺與勾股
　　　　　較三十一尺相加得四十尺卽股數也
　　　　　(此勾股弦和/較相求法)
設如有勾股和二十三尺勾弦和二十五尺問勾股
　弦各幾何
　　　　　法借一根為勾數則二十三尺少一根
　　　　　為股數二十五尺少一根為弦數以一
　　　　　根自乘得一平方為勾自乘之數以二
　　　　　十三尺少一根自乘得五百二十九尺
　　　　　少四十六根多一平方為股自乘之數
　　　　　以二十五尺少一根自乘得六百二十
　　　　　五尺少五十根多一平方為弦自乘之
　　　　　數以股自乘之數與弦自乘之數相減
　　　　　得九十六尺少四根亦為勾自乘之數
　　　　　而與勾數一根自乘之一平方為相等
　　　　　乃以九十六尺為長方積四根作四尺
　　　　　為長闊較用帶縱較數開平方法算之
　　　　　得闊八尺為一根之數卽勾數以勾八
　　　　　尺與勾股和二十三尺相減餘十五尺
　　　　　卽股數以勾八尺與勾弦和二十五尺
　　　　　相減餘十七尺卽弦數也(此勾股弦和/較相求法)
設如有股弦和二十五尺勾弦較八尺問勾股弦各
　幾何
　　　　　法借一根為股數則二十五尺少一根
　　　　　為弦數十七尺少一根為勾數(股弦和/二十五)
　　　　　(尺内減勾弦較八尺得一十七尺/為勾股和故勾為十七尺少一根)以一
　　　　　根自乘得一平方為股自乘之數以一
　　　　　十七尺少一根自乘得二百八十九尺
　　　　　少三十四根多一平方為勾自乘之數
　　　　　以二十五尺少一根自乘得六百二十
　　　　　五尺少五十根多一平方為弦自乘之
　　　　　數以勾自乘之數與弦自乘之數相減
　　　　　得三百三十六尺少一十六根亦為股
　　　　　自乘之數而與股數一根自乘之一平
　　　　　方為相等乃以三百三十六尺為長方
　　　　　積十六根作十六尺為長闊較用帶縱
　　　　　較數開平方法算之得闊十二尺為一
　　　　　根之數卽股數以股十二尺與股弦和
　　　　　二十五尺相減餘一十三尺卽弦數内
　　　　　減勾弦較八尺餘五尺卽勾數也(此勾/股弦)
　　　　　(和較相/求法)
設如有股弦較一尺勾弦較三十二尺問勾股弦各
　幾何
　　　　　法借一根為勾數則一根多三十二尺
　　　　　為弦數一根多三十一尺為股數(股弦/較與)
　　　　　(勾弦較相減餘三十一尺為勾股/較故股為一根多三十一尺也)以一
　　　　　根自乘得一平方為勾自乘之數以一
　　　　　根多三十二尺自乘得一平方多六十
　　　　　四根又多一千零二十四尺為弦自乘
　　　　　之數以一根多三十一尺自乘得一平
　　　　　方多六十二根又多九百六十一尺為
　　　　　股自乘之數以股自乘之數與弦自乘
　　　　　之數相減得二根多六十三尺亦為勾
　　　　　自乘之數而與勾數一根自乘之一平
　　　　　方為相等乃以六十三尺為長方積以
　　　　　二根作二尺為長闊較用帶縱較數開
　　　　　平方法算之得長九尺為一根之數卽
　　　　　勾數以勾九尺與勾弦較三十二尺相
　　　　　加得四十一尺卽弦數内減股弦較一
　　　　　尺餘四十尺卽股數也(此勾股弦和/較相求法)
設如有勾股和七十三尺勾弦較與股弦較之和三
　十三尺問勾股弦各幾何
　　　　　法借一根為勾數則七十三尺少一根
　　　　　為股數五十三尺為弦數(以勾股和七/十三尺加勾)
　　　　　(弦較與股弦較之和三十三尺得一百/零六尺卽二弦數故半之得五十三尺)
　　　　　(為弦/數也)以一根自乘得一平方為勾自乘
　　　　　之數以七十三尺少一根自乘得五千
　　　　　三百二十九尺少一百四十六根多一
　　　　　平方為股自乘之數以五十三尺自乘
　　　　　得二千八百零九尺為弦自乘之數以
　　　　　股自乘之數與弦自乘之數相減得一
　　　　　百四十六根少二千五百二十尺又少
　　　　　一平方亦為勾自乘之數而與勾數一
　　　　　根自乘之一平方為相等兩邊各加一
　　　　　平方得一百四十六根少二千五百二
　　　　　十尺與二平方相等一百四十六根少
　　　　　二千五百二十尺旣與二平方相等則
　　　　　七十三根少一千二百六十尺必與一
　　　　　平方相等乃以一千二百六十尺為長
　　　　　方積七十三根作七十三尺為長闊和
　　　　　用帶縱和數開平方法算之得闊二十
　　　　　八尺為一根之數卽勾數以勾二十八
　　　　　尺與勾股和七十三尺相減餘四十五
　　　　　尺卽股數也(此勾股弦和/較相求法)
設如有勾股弦總和一百五十尺勾股較股弦較勾
　弦較共八十尺問勾股弦各幾何
　　　　　法借一根為勾數則一根多四十尺為
　　　　　弦數(將三較共八十尺折半/得四十尺卽勾弦較)一百一十
　　　　　尺少二根為股數(總和一百五十尺内/減去勾數一根又減)
　　　　　(去弦數一根多四十尺得一/百一十尺少二根為股數)以一根自
　　　　　乘得一平方為勾自乘之數以一根多
　　　　　四十尺自乘得一平方多八十根又多
　　　　　一千六百尺為弦自乘之數以一百一
　　　　　十尺少二根自乘得一萬二千一百尺
　　　　　少四百四十根多四平方為股自乘之
　　　　　數以股自乘之數與弦自乘之數相減
　　　　　得五百二十根少三平方又少一萬零
　　　　　五百尺亦為勾自乘之數而與勾數一
　　　　　根自乘之一平方為相等兩邊各加三
　　　　　平方得五百二十根少一萬零五百尺
　　　　　與四平方相等五百二十根少一萬零
　　　　　五百尺旣與四平方相等則一百三十
　　　　　根少二千六百二十五尺必與一平方
　　　　　相等乃以二千六百二十五尺為長方
　　　　　積以一百三十根作一百三十尺為長
　　　　　闊和用帶縱和數開平方法算之得闊
　　　　　二十五尺為一根之數卽勾數以勾二
　　　　　十五尺與勾弦較四十尺相加得六十
　　　　　五尺卽弦數以勾弦和九十尺與勾股
　　　　　弦總和一百五十尺相減餘六十尺卽
　　　　　股數也(此勾股弦和/較相求法)
設如有勾股和二十三尺弦與勾股較之較十尺問
　勾股弦各幾何
　　　　　法借一根為勾股較數則一根多十尺
　　　　　為弦數以一根自乘得一平方為勾股
　　　　　較自乘之數以一根多十尺自乘得一
　　　　　平方多二十根又多一百尺為弦自乘
　　　　　之數倍之得二平方多四十根又多二
　　　　　百尺内減去勾股較自乘之一平方餘
　　　　　一平方多四十根多二百尺為勾股和
　　　　　自乘之數而與勾股和二十三尺自乘
　　　　　之五百二十九尺為相等兩邊各減去
　　　　　二百尺得一平方多四十根與三百二
　　　　　十九尺相等乃以三百二十九尺為長
　　　　　方積以多四十根作四十尺為長闊較
　　　　　用帶縱較數開平方法算之得闊七尺
　　　　　為一根之數卽勾股較與勾股和二十
　　　　　三尺相加得三十尺折半得十五尺為
　　　　　股内減較七尺餘八尺為勾又以勾股
　　　　　較七尺與弦與勾股較之較十尺相加
　　　　　得十七尺為弦也(此勾股弦和/較相求法)
設如有勾股積一千零八十尺勾股弦總和一百八
　十尺問勾股弦各幾何
　　　　　法借一根為弦數則一百八十尺少一
　　　　　根為勾股和數以一根自乘得一平方
　　　　　為弦自乘之數以一百八十尺少一根
　　　　　自乘得三萬二千四百尺少三百六十
　　　　　根多一平方為勾股和自乘之數又以
　　　　　勾股積一千零八十尺四因之得四千
　　　　　三百二十尺與弦自乘之一平方相加
　　　　　得一平方多四千三百二十尺亦為勾
　　　　　股和自乘之數而與勾股和自乘之三
　　　　　萬二千四百尺少三百六十根多一平
　　　　　方為相等(勾股和自乘數内有一弦自/乘方有四勾股積故四因勾)
　　　　　(股積與弦自乘之數相加卽/與勾股和自乘之數相等也)兩邊各減
　　　　　四千三百二十尺得二萬八千零八十
　　　　　尺少三百六十根多一平方與一平方
　　　　　相等兩邊各加三百六十根得二萬八
　　　　　千零八十尺多一平方與一平方多三
　　　　　百六十根相等兩邊再各減一平方得
　　　　　三百六十根與二萬八千零八十尺相
　　　　　等三百六十根旣與二萬八千零八十
　　　　　尺相等則一根必與七十八尺相等卽
　　　　　弦數以弦七十八尺與一百八十尺相
　　　　　減餘一百零二尺卽勾股和又以弦自
　　　　　乘得六千零八十四尺與四勾股積四
　　　　　千三百二十尺相減餘一千七百六十
　　　　　四尺平方開之得四十二尺卽勾股較
　　　　　與勾股和一百零二尺相減餘六十尺
　　　　　折半得三十尺卽勾數加勾股較四十
　　　　　二尺得七十二尺卽股數也(此勾股積/與勾股弦)
　　　　　(和較相/求法)
設如有勾股積六十尺弦與勾股和之較六尺問勾
　股弦各幾何
　　　　　法借一根為弦數則一根多六尺為勾
　　　　　股和數以一根自乘得一平方為弦自
　　　　　乘之數以一根多六尺自乘得一平方
　　　　　多十二根多三十六尺為勾股和自乘
　　　　　之數又以勾股積六十尺四因之得二
　　　　　百四十尺與弦自乘之一平方相加得
　　　　　一平方多二百四十尺亦為勾股和自
　　　　　乘之數而與勾股和自乘之一平方多
　　　　　十二根多三十六尺為相等兩邊各減
　　　　　去一平方得十二根多三十六尺與二
　　　　　百四十尺相等兩邊又各減去三十六
　　　　　尺得十二根與二百零四尺相等十二
　　　　　根旣與二百零四尺相等則一根必與
　　　　　十七尺相等卽弦數加弦與勾股和之
　　　　　較六尺得二十三尺為勾股和用有弦
　　　　　有勾股和求勾股法算之得股十五尺
　　　　　勾八尺也(此勾股積與勾股/弦和較相求法)
設如有三角形大腰十七尺小腰十尺底二十一尺
　求中垂線幾何
　　　　　法借一根為中垂線之面積以小腰十
　　　　　尺自乘得一百尺内減去一根得一百
　　　　　尺少一根為小分底之面積(中垂線為/股小腰為)
　　　　　(弦小分底為勾於弦積内/減去股積餘為勾積也)又以大腰十
　　　　　七尺自乘得二百八十九尺内減去一
　　　　　根餘二百八十九尺少一根為大分底
　　　　　之面積(中垂線為股大腰為弦大分底/為勾於弦積内減去股積餘為)
　　　　　(勾積/也)又以底二十一尺自乘得四百四
　　　　　十一尺内減大小兩分底之共面積三
　　　　　百八十九尺少二根餘五十二尺多二
　　　　　根折半得二十六尺多一根為小分底
　　　　　乘大分底之面積(底邊自乘内有大分/底自乘之一正方小)
　　　　　(分底自乘之一正方小分底乘大分底/之二長方故減去二正方餘數折半卽)
　　　　　(為小分底乘大分/底之一長方也)此數與小分底之面
　　　　　積及大分底之面積為相連比例三率
　　　　　葢大分底之面積為首率而小分底乘
　　　　　大分底之面積為中率小分底之面積
　　　　　為末率也乃以首率大分底之面積二
　　　　　百八十九尺少一根與末率小分底之
　　　　　面積一百尺少一根相乘得二萬八千
　　　　　九百尺少三百八十九根多一平方又
　　　　　以中率小分底乘大分底之面積二十
　　　　　六尺多一根自乘得六百七十六尺多
　　　　　五十二根多一平方此二數為相等兩
　　　　　邊各加三百八十九根得二萬八千九
　　　　　百尺多一平方與六百七十六尺多四
　　　　　百四十一根多一平方相等兩邊各減
　　　　　一平方得二萬八千九百尺與六百七
　　　　　十六尺多四百四十一根相等兩邊再
　　　　　各減去六百七十六尺得二萬八千二
　　　　　百二十四尺與四百四十一根相等二
　　　　　萬八千二百二十四尺旣與四百四十
　　　　　一根相等則六十四尺必與一根相等
　　　　　卽中垂線之面積開平方得八尺卽中
　　　　　垂線也(此三角形求/中垂線法)
設如有三角形底十四尺大腰與中垂線之較三尺
　小腰與中垂線之較一尺求中垂線及兩腰各幾
　何
　　　　　法借一根為中垂線則大腰為一根多
　　　　　三尺小腰為一根多一尺以一根自乘
　　　　　得一平方為中垂線之面積以一根多
　　　　　三尺自乘得一平方多六根多九尺為
　　　　　大腰之面積内減去中垂線之面積一
　　　　　平方餘六根多九尺為大分底之面積
　　　　　以一根多一尺自乘得一平方多二根
　　　　　多一尺為小腰之面積内減去中垂線
　　　　　之面積一平方餘二根多一尺為小分
　　　　　底之面積又以底十四尺自乘得一百
　　　　　九十六尺内減去大小兩分底之共面
　　　　　積八根多十尺餘一百八十六尺少八
　　　　　根折半得九十三尺少四根為小分底
　　　　　乘大分底之面積此數與大分底之面
　　　　　積及小分底之面積為相連比例三率
　　　　　葢大分底之面積為首率而小分底乘
　　　　　大分底之面積為中率小分底之面積
　　　　　為末率也乃以首率大分底之面積六
　　　　　根多九尺與末率小分底之面積二根
　　　　　多一尺相乘得十二平方多二十四根
　　　　　多九尺又以中率之小分底乘大分底
　　　　　之面積九十三尺少四根自乘得八千
　　　　　六百四十九尺少七百四十四根多十
　　　　　　六平方此二數為相等兩邊各加七百
　　　　　　四十四根得十二平方多七百六十八
　　　　　　根多九尺與八千六百四十九尺多十
　　　　　　六平方相等兩邊各減十二平方得七
　　　　　　百六十八根多九尺與八千六百四十
　　　　　　九尺多四平方相等兩邊再各減八千
　　　　　　六百四十九尺得七百六十八根少八
　　　　　　千六百四十尺與四平方相等七百六
　　　　　　十八根少八千六百四十尺旣與四平
　　　　　　方相等則一百九十二根少二千一百
　　　　　　六十尺必與一平方相等乃以二千一
　　　　　　百六十尺為長方積以一百九十二根
　　　　　　作一百九十二尺為長闊和用帶縱和
　　　　　　數開平方法算之得闊十二尺為一根
　　　　　　之數卽中垂線加三尺得十五尺卽大
　　　　　　腰加一尺得十三尺卽小腰也(此三角/形和較)
　　　　　　(相求/法)
御製數理精藴下編卷三十五
　欽定四庫全書
御製數理精藴下編卷三十六
　　末部六
　　　借根方比例(體類/)
　　體類
設如有扁方體髙十八尺若將體積加六倍則髙與
　長闊皆相等問長闊之各一邊及體積幾何
　　　　　法借一根為長闊之各一邊數以一根
　　　　　自乘得一平方為扁方體之面積再以
　　　　　髙十八尺乘之得十八平方為扁方體
　　　　　之體積又以一根與一平方相乘得一
　　　　　立方為扁方體積之六倍乃以扁方體
　　　　　之體積十八平方六因之得一百零八
　　　　　平方是為一立方與一百零八平方相
　　　　　等兩邊各降二位得一根與一百零八
　　　　　尺相等卽扁方體之長闊各一邊數也
　　　　　以一百零八尺自乘得一萬一千六百
　　　　　六十四尺再以十八尺乘之得二十萬
　　　　　零九千九百五十二尺為扁方體積六
　　　　　因之得一百二十五萬九千七百一十
　　　　　二尺與毎邊一百零八尺自乘再乘之
　　　　　立方積相等此扁方體邊線比例法也
　　　　　葢兩體之底面積旣同則其體積之比
　　　　　例同於其髙之比例今扁方體之長闊
　　　　　各一邊旣與正方體之毎一邊等而正
　　　　　方體積為扁方體積之六倍則其髙亦
　　　　　必為六倍故以扁方體之髙數六因之
　　　　　卽得長闊之各一邊數也
設如有一長方體髙三尺五寸又有一正方體其每
　一面積與長方體之底面積等而長方體積為正
　方體積之五倍問正方體之一邊及體積各幾何
　　　　　法借一根為正方體毎邊之數以一根
　　　　　自乘得一平方為正方體之面積亦卽
　　　　　長方體之底面積以一平方與髙三十
　　　　　五寸相乘得三十五平方為長方體之
　　　　　體積又以一根自乘再乘得一立方為
　　　　　正方體之體積長方體積旣為正方體
　　　　　之五倍乃以一立方五因之得五立方
　　　　　而與三十五平方為相等兩邊各降二
　　　　　位得五根與三十五寸相等五根旣與
　　　　　三十五寸相等則一根必與七寸相等
　　　　　卽正方體之毎一邊之數也以七寸自
　　　　　乘再乘得三百四十三寸卽正方體之
　　　　　體積又以七寸自乘得四十九寸再以
　　　　　三十五寸乘之得一千七百一十五寸
　　　　　卽長方體之體積為正方體積之五倍
　　　　　此一長方體一正方體同底比例法也
　　　　　葢兩體之底面積旣同則其體積之比
　　　　　例同於其髙之比例今正方體之每一
　　　　　面積旣與長方體之底面積等而長方
　　　　　體積為正方體積之五倍則其髙亦必
　　　　　為五倍故長方體之髙之五分之一卽
　　　　　正方體之毎一邊之數也
設如有一正方面形又有一正方體形但知正方面
　毎邊為正方體毎邊之八倍而正方面積與正方
　體積相等問邊線積數各若干
　　　　　法借一根為正方體毎邊之數則正方
　　　　　面毎邊之數為八根以一根自乘再乘
　　　　　得一立方為正方體積以八根自乘得
　　　　　六十四平方為正方面積是為一立方
　　　　　與六十四平方相等兩邊各降二位得
　　　　　一根與六十四尺相等卽正方體毎邊
　　　　　之數八因之得五百一十二尺卽正方
　　　　　面毎邊之數以五百一十二尺自乘得
　　　　　二十六萬二千一百四十四尺為正方
　　　　　面積以六十四尺自乘再乘亦得二十
　　　　　六萬二千一百四十四尺為正方體積
　　　　　兩數相等也(此一平方一立方/邊數積數比例法)
設如有帶兩縱不同立方體其髙與闊之比例同於
　四與六闊與長之比例同於六與九其髙與闊相
　乘之數為長數之四倍問髙闊長各幾何
　　　　　法借四根為髙數六根為闊數九根為
　　　　　長數以髙四根與闊六根相乘得二十
　　　　　四平方為長數之四倍乃以長數九根
　　　　　四因之得三十六根是為二十四平方
　　　　　與三十六根相等兩邊各降一位得二
　　　　　十四根與三十六尺相等二十四根旣
　　　　　與三十六尺相等則四根必與六尺相
　　　　　等卽髙數六根必與九尺相等卽闊數
　　　　　九根必與一十三尺五寸相等卽長數
　　　　　以髙六尺與闊九尺相乘得五十四尺
　　　　　四歸之得一十三尺五寸與長數相等
　　　　　也(此帶兩縱不同立方/邊線面積比例法)
設如有帶兩縱不同立方體長二十四尺髙與闊和
　五十二尺其髙與闊相乘之積與長自乘之積等
　問髙闊各若干
　　　　　法借一根為髙數則闊數為五十二尺
　　　　　少一根以髙一根與闊五十二尺少一
　　　　　根相乘得五十二根少一平方又以長
　　　　　二十四尺自乘得五百七十六尺此二
　　　　　數為相等乃以五百七十六尺為長方
　　　　　積以五十二根作五十二尺為長闊和
　　　　　用帶縱和數開平方法算之得闊十六
　　　　　尺為一根之數卽立方之髙數與髙闊
　　　　　和五十二尺相減餘三十六尺卽立方
　　　　　之闊數以髙十六尺與闊三十六尺相
　　　　　乘得五百七十六尺與長二十四尺自
　　　　　乘之數相等也(此帶兩縱不同立方/邊線與面積比例法)
設如有帶兩縱不同立方體髙十二寸長比闊多十
　寸其長與闊相乘之積與髙自乘之積等問長闊
　各若干
　　　　　法借一根為闊數則長數為一根多十
　　　　　寸以闊一根與長一根多十寸相乘得
　　　　　一平方多十根以髙十二寸自乘得一
　　　　　百四十四寸此二數為相等乃以一百
　　　　　四十四寸為長方積以十根作十寸為
　　　　　長闊較用帶縱較數開平方法算之得
　　　　　闊八寸為一根之數卽立方之闊數加
　　　　　長比闊多十寸得十八寸卽立方之長
　　　　　數以闊八寸與長十八寸相乘得一百
　　　　　四十四寸與髙十二寸自乘之數相等
　　　　　也(此帶兩縱不同立方/邊較與面積比例法)
設如有帶兩縱不同立方體長比闊多四寸闊比髙
　多二寸其體積比髙自乘再乘之正方體多一百
　七十六寸問長闊髙各幾何
　　　　　法借一根為髙數則闊數為一根多二
　　　　　寸長數為一根多六寸以髙一根與闊
　　　　　一根多二寸相乘得一平方多二根再
　　　　　以長一根多六寸乘之得一立方多八
　　　　　平方多十二根内減髙數一根自乘再
　　　　　乘之一立方餘八平方多十二根與一
　　　　　百七十六寸相等八平方多十二根旣
　　　　　與一百七十六寸相等則一平方多一
　　　　　根半必與二十二寸相等乃以二十二
　　　　　寸為長方積以一根半作一寸五分為
　　　　　長闊較用帶縱較數開平方法算之得
　　　　　闊四寸為一根之數卽立方之髙數加
　　　　　闊比髙多二寸得六寸卽立方之闊數
　　　　　再加長比闊多四寸得十寸卽立方之
　　　　　長數以長闊相乘以髙再乘得二百四
　　　　　十寸為立方體積内減髙四寸自乘再
　　　　　乘之六十四寸餘一百七十六寸以合
　　　　　原數也(此帶兩縱不同立方/邊較與積較比例法)
設如一長方池深二十尺長闊和六十尺其體積一
　萬七千二百八十尺問長闊各若干
　　　　　法借一根為闊數則長數為六十尺少
　　　　　一根以闊一根與長六十尺少一根相
　　　　　乘得六十根少一平方以深二十尺再
　　　　　乘得一千二百根少二十平方與一萬
　　　　　七千二百八十尺相等一千二百根少
　　　　　二十平方旣與一萬七千二百八十尺
　　　　　相等則六十根少一平方必與八百六
　　　　　十四尺相等乃以八百六十四尺為長
　　　　　方積以六十根作六十尺為長闊和用
　　　　　帶縱和數開平方法算之得闊二十四
　　　　　尺為一根之數卽池之闊數與長闊和
　　　　　六十尺相減餘三十六尺卽池之長數
　　　　　以長闊相乘以深再乘得一萬七千二
　　　　　百八十尺以合原數也(此帶兩縱不同/立方知一邊與)
　　　　　(兩邊和/相求法)
設如一長方池深三十尺長比闊多十尺其體積七
　萬一千二百八十尺問長闊各若干
　　　　　法借一根為闊數則長數為一根多十
　　　　　尺以闊一根與長一根多十尺相乘得
　　　　　一平方多十根再以深三十尺乘之得
　　　　　三十平方多三百根與七萬一千二百
　　　　　八十尺相等三十平方多三百根旣與
　　　　　七萬一千二百八十尺相等則一平方
　　　　　多十根必與二千三百七十六尺相等
　　　　　乃以二千三百七十六尺為長方積以
　　　　　十根作十尺為長闊較用帶縱較數開
　　　　　平方法算之得闊四十四尺為一根之
　　　　　數卽池之闊數加長比闊多十尺得五
　　　　　十四尺卽池之長數也以長闊相乘以
　　　　　深再乘得七萬一千二百八十尺以合
　　　　　原數也(此帶兩縱不同立方知/一邊與兩邊較相求法)
設如有帶兩縱不同立方體長闊髙共五十八尺長
　比闊多六尺其對角斜線自乘之數為一千一百
　五十六尺問長闊髙各幾何
　　　　　法借一根為闊數則長數為一根多六
　　　　　尺以長闊兩數相加得二根多六尺與
　　　　　長闊髙共五十八尺相減餘五十二尺
　　　　　少二根為髙數以闊一根自乘得一平
　　　　　方為闊自乘之數以長一根多六尺自
　　　　　乘得一平方多十二根多三十六尺為
　　　　　長自乘之數以髙五十二尺少二根自
　　　　　乘得二千七百零四尺少二百零八根
　　　　　多四平方為髙自乘之數三自乘數相
　　　　　加得二千七百四十尺少一百九十六
　　　　　根多六平方與對角線自乘之一千一
　　　　　百五十六尺相等兩邊各加一百九十
　　　　　六根得二千七百四十尺多六平方與
　　　　　一千一百五十六尺多一百九十六根
　　　　　相等兩邊各減一千一百五十六尺得
　　　　　一千五百八十四尺多六平方與一百
　　　　　九十六根相等一千五百八十四尺多
　　　　　六平方旣與一百九十六根相等則二
　　　　　百六十四尺多一平方必與三十二根
　　　　　又六分根之四相等乃以二百六十四
　　　　　尺為長方積以三十二根六分根之四
　　　　　作三十二尺又六分尺之四為長闊和
　　　　　用帶縱和數開平方法算之得長十八
　　　　　尺為一根之數卽立方之闊加長比闊
　　　　　多六尺得二十四尺卽立方之長長闊
　　　　　相加得四十二尺與長闊髙共五十八
　　　　　尺相減餘十六尺卽立方之髙也以髙
　　　　　十六尺自乘得二百五十六尺以闊十
　　　　　八尺自乘得三百二十四尺以長二十
　　　　　四尺自乘得五百七十六尺三自乘數
　　　　　相加得一千一百五十六尺與對角斜
　　　　　線自乘之數相等也(此帶兩縱不同立/方邊線面積和較)
　　　　　(相求/法)
設如有帶兩縱不同立方體其長闊髙為相連比例
　三率長為首率闊為中率髙為末率共五十七寸
　其六面積共二千零五十二寸問長闊髙各幾何
　　　　　法借一根為長數則闊髙之共數為五
　　　　　十七寸少一根又以六面積共二千零
　　　　　五十二寸折半得一千零二十六寸為
　　　　　三面積共數以長闊髙共五十七寸除
　　　　　之得一十八寸為闊數(因長為首率闊/為中率髙為末)
　　　　　(率故其三面積一為首率乘中率一為/末率乘中率一為首率乘末率而首率)
　　　　　(乘末率之數與中率自乘之數等則此/三而積相合卽為首率中率末率之共)
　　　　　(數乘中率之數矣故以長闊髙/之共數除之卽得中率為闊也)以闊一
　　　　　十八尺與闊髙之共數五十七寸少一
　　　　　根相減餘三十九寸少一根為髙數乃
　　　　　以首率長一根與末率髙三十九寸少
　　　　　一根相乘得三十九根少一平方與中
　　　　　率闊十八寸自乘之三百二十四寸相
　　　　　等乃以三百二十四寸為長方積以三
　　　　　十九根作三十九寸為長闊和用帶縱
　　　　　和數開平方法算之得長二十七寸為
　　　　　一根之數卽立方之長數與髙長和三
　　　　　十九寸相減餘一十二寸卽立方之髙
　　　　　數以長二十七寸與闊十八寸之比同
　　　　　於闊十八寸與髙十二寸之比為相連
　　　　　比例三率也(此帶兩縱不同立方邊/線面積相和比例法)
設如有帶兩縱不同立方體其髙與闊之比例同於
　一與二闊與長之比例同於二與三以髙自乘再
　乘之數與闊自乘再乘之數相加比原體積多一
　千零二十九寸問長闊髙各幾何
　　　　　法借一根為髙數則闊數為二根長數
　　　　　為三根以闊二根與長三根相乘得六
　　　　　平方再以髙一根乘之得六立方為原
　　　　　體積又以髙一根自乘再乘得一立方
　　　　　以闊二根自乘再乘得八立方相併得
　　　　　九立方内減原體積六立方餘三立方
　　　　　與一千零二十九寸相等三立方旣與
　　　　　一千零二十九寸相等則一立方必與
　　　　　三百四十三寸相等乃以三百四十三
　　　　　寸開立方得七寸為一根之數卽立方
　　　　　之髙數倍之得十四寸卽立方之闊數
　　　　　三因之得二十一寸卽立方之長數以
　　　　　長二十一寸與闊十四寸相乘得二百
　　　　　九十四寸再以髙七寸乘之得二千零
　　　　　五十八寸為原體積又以髙七寸自乘
　　　　　再乘得三百四十三寸闊十四寸自乘
　　　　　再乘得二千七百四十四寸相併得三
　　　　　千零八十七寸與原體積相減餘一千
　　　　　零二十九寸以合原數也(此帶兩縱不/同立方邊線)
　　　　　(體積比/例法)
設如有甲乙丙三正方體甲方邊與乙方邊之比例
　同於二與三乙方積比甲方積多一百五十二寸
　丙方積比乙方積多七百八十四寸問三正方體
　之邊數各若干
　　　　　法借二根為甲方毎邊之數則乙方毎
　　　　　邊之數為三根以二根自乘再乘得八
　　　　　立方為甲方之體積以三根自乘再乘
　　　　　得二十七立方為乙方之體積兩體積
　　　　　相減餘一十九立方與一百五十二寸
　　　　　相等十九立方旣與一百五十二寸相
　　　　　等則一立方必與八寸相等乃以八寸
　　　　　開立方得二寸為一根之數倍之得四
　　　　　寸卽甲方毎邊之數三因之得六寸卽
　　　　　乙方毎邊之數自乘再乘得二百一十
　　　　　六寸加七百八十四寸得一千寸開立
　　　　　方得十寸卽丙方毎邊之數也(此三正/方體邊)
　　　　　(線體積/比例法)
設如有帶兩縱不同立方體髙比闊為五分之一闊
　比長亦為五分之一體積六十一萬四千一百二
　十五尺問髙闊長各幾何
　　　　　法借一根為髙數則闊數為五根長數
　　　　　為二十五根以闊五根與長二十五根
　　　　　相乘得一百二十五平方再以髙一根
　　　　　乘之得一百二十五立方與六十一萬
　　　　　四千一百二十五尺相等一百二十五
　　　　　立方旣與六十一萬四千一百二十五
　　　　　尺相等則一立方必與四千九百一十
　　　　　三尺相等乃以四千九百一十三尺開
　　　　　立方得十七尺為一根之數卽立方之
　　　　　髙以五乘之得八十五尺卽立方之闊
　　　　　以二十五乘之得四百二十五尺卽立
　　　　　方之長也乃以長闊相乘得三萬六千
　　　　　一百二十五尺再以髙乘之得六十一
　　　　　萬四千一百二十五尺以合原數也(此/帶)
　　　　　(分比例開/立方法)
設如有一大長方體其闊三倍於髙其長三倍於闊
　又有一小長方體比大長方體髙為二分之一闊
　為三分之二長為九分之七小長方體積二萬三
　千六百二十五寸問大小二長方體之長闊髙各
　幾何
　　　　　法借一根為大長方體之髙則大長方
　　　　　體之闊為三根大長方體之長為九根
　　　　　小長方體之髙為半根小長方體之闊
　　　　　為二根小長方體之長為七根乃以長
　　　　　七根與闊二根相乘得一十四平方再
　　　　　以髙半根乘之得七立方為小長方體
　　　　　積與二萬三千六百二十五寸相等七
　　　　　立方旣與二萬三千六百二十五寸相
　　　　　等則一立方必與三千三百七十五寸
　　　　　相等乃以三千三百七十五寸開立方
　　　　　得十五寸為一根之數卽大長方體之
　　　　　髙三因之得四十五寸卽大長方體之
　　　　　闊又以三因之得一百三十五寸卽大
　　　　　長方體之長以大長方體之髙折半得
　　　　　七寸五分卽小長方體之髙以大長方
　　　　　體之闊三歸二因得三十寸卽小長方
　　　　　體之闊以大長方體之長九歸七因得
　　　　　一百零五寸卽小長方體之長以小長
　　　　　方體之長闊相乘再以髙乘之得二萬
　　　　　三千六百二十五寸以合原數也(此帶/分比)
　　　　　(例開立/方法)
設如有人買馬三次第二次比第一次多一倍第三
　次比第二次多一倍以第三次馬數四分之一與
　第二次馬數之一半相乘又與第一次馬數三分
　之一相乘得六千五百六十一匹問三次所買馬
　數各若干
　　　　　法借三根為第一次買馬之數(第一次/分母數)
　　　　　則第二次買馬之數為六根第三次買
　　　　　馬之數為十二根以第三次四分之一
　　　　　三根與第二次之一半三根相乘得九
　　　　　平方又與第一次三分之一一根相乘
　　　　　得九立方與六千五百六十一匹相等
　　　　　九立方旣與六千五百六十一匹相等
　　　　　則一立方必與七百二十九匹相等乃
　　　　　以七百二十九匹開立方得九匹為一
　　　　　根之數三因之得二十七匹為第一次
　　　　　買馬之數倍之得五十四匹為第二次
　　　　　買馬之數又倍之得一百零八匹為第
　　　　　三次買馬之數以第三次四分之一二
　　　　　十七匹與第二次一半二十七匹相乘
　　　　　得七百二十九匹再以第一次三分之
　　　　　一九匹乘之得六千五百六十一匹以
　　　　　合原數也(此帶分比例/開立方法)
設如有馬牛羊各不知數但知牛數比馬數多四羊
　數與馬牛相乘之數等馬毎匹之價與牛數等牛
　毎頭之價與馬數等羊毎隻之價比馬毎匹價少
　十兩而羊之共價為一百九十二兩問馬牛羊及
　價銀各若干
　　　　　法借一根為馬數則牛數為一根多四
　　　　　以馬數一根與牛數一根多四相乘得
　　　　　一平方多四根為羊數馬價與牛數等
　　　　　為一根多四兩則羊價為一根少六兩
　　　　　以羊數一平方多四根與羊價一根少
　　　　　六兩相乘得一立方少二平方少二十
　　　　　四根為羊之共價與一百九十二兩相
　　　　　等乃以一百九十二兩為磬折扁方體
　　　　　積用帶縱開立方法算之得八為一根
　　　　　之數卽馬數亦卽牛毎頭之價為八兩
　　　　　也加牛比馬多四得十二為牛數亦卽
　　　　　馬毎匹之價為十二兩也以馬數八與
　　　　　牛數十二相乘得九十六為羊數以羊
　　　　　數九十六歸除羊共價一百九十二兩
　　　　　得二兩為羊毎隻價比馬一匹之價少
　　　　　十兩也(此磬折扁方/體求邊法)
設如有馬騾運重其共馬數比馬毎匹所䭾之數多
　二十騾毎匹所䭾之數比共馬數多三十其共騾
　數與馬所䭾之共數等但知騾共䭾一千一百萬
　斤問馬數騾數及所䭾之斤數各若干
　　　　　法借一根為共馬數則馬毎匹所䭾之
　　　　　斤數為一根少二十斤騾毎匹所䭾之
　　　　　數為一根多三十斤以共馬數一根與
　　　　　馬毎匹䭾一根少二十斤相乘得一平
　　　　　方少二十根為馬所䭾之共數亦卽共
　　　　　騾數再以騾毎匹䭾一根多三十斤乘
　　　　　之得一立方多十平方少六百根為騾
　　　　　所䭾之共數與一千一百萬斤相等乃
　　　　　以一千一百萬斤為磬折長方體積用
　　　　　帶縱開立方法算之得二百二十為一
　　　　　根之數卽共馬數減二十餘二百斤為
　　　　　馬毎匹所䭾之數以共馬二百二十匹
　　　　　與馬毎匹所䭾之二百斤相乘得四萬
　　　　　四千斤為馬所䭾之共數亦卽共騾數
　　　　　以共騾四萬四千匹歸除一千一百萬
　　　　　斤得二百五十斤為騾毎匹所䭾之數
　　　　　比共馬數二百二十多三十也(此磬折/長方體)
　　　　　(求邊/法)
設如有大小二正方體邊數共二尺六寸體積共五
　千零九十六寸問二正方體邊數體積各幾何
　　　　　法借一根為小方毎邊之數則大方毎
　　　　　邊之數為二十六寸少一根以一根自
　　　　　乘再乘得一立方為小方之體積以二
　　　　　十六寸少一根自乘再乘得一萬七千
　　　　　五百七十六寸少二千零二十八根多
　　　　　七十八平方少一立方為大方之體積
　　　　　兩體積相加得一萬七千五百七十六
　　　　　寸少二千零二十八根多七十八平方
　　　　　與五千零九十六寸相等兩邊各加二
　　　　　千零二十八根得一萬七千五百七十
　　　　　六寸多七十八平方與五千零九十六
　　　　　寸多二千零二十八根相等兩邊各減
　　　　　五千零九十六寸得一萬二千四百八
　　　　　十寸多七十八平方與二千零二十八
　　　　　根相等一萬二千四百八十寸多七十
　　　　　八平方旣與二千零二十八根相等則
　　　　　一百六十寸多一平方必與二十六根
　　　　　相等乃以一百六十寸為長方積以二
　　　　　十六根作二十六寸為長闊和用帶縱
　　　　　和數開平方法算之得闊十寸為一根
　　　　　之數卽小方毎邊之數與共邊二十六
　　　　　寸相減餘一十六寸卽大方毎邊之數
　　　　　以十寸自乘再乘得一千寸卽小方之
　　　　　體積以十六寸自乘再乘得四千零九
　　　　　十六寸卽大方之體積兩體積相加共
　　　　　五千零九十六寸以合原數也(此二正/方體有)
　　　　　(邊和積和/求邊法)
設如有大小二正方體大方邊比小方邊多四尺大
　方積比小方積多一千二百一十六尺問二正方
　體邊數體積各幾何
　　　　　法借一根為小方毎邊之數則大方毎
　　　　　邊之數為一根多四尺以一根自乘再
　　　　　乘得一立方為小方之體積以一根多
　　　　　四尺自乘再乘得一立方多十二平方
　　　　　多四十八根多六十四尺為大方之體
　　　　　積兩體積相減得十二平方多四十八
　　　　　根多六十四尺與一千二百一十六尺
　　　　　相等兩邊各減六十四尺得十二平方
　　　　　多四十八根與一千一百五十二尺相
　　　　　等十二平方多四十八根旣與一千一
　　　　　百五十二尺相等則一平方多四根必
　　　　　與九十六尺相等乃以九十六尺為長
　　　　　方積以四根作四尺為長闊較用帶縱
　　　　　較數開平方法算之得闊八尺為一根
　　　　　之數卽小方每邊之數加四尺得一十
　　　　　二尺卽大方毎邊之數以八尺自乘再
　　　　　乘得五百一十二尺卽小方之體積以
　　　　　一十二尺自乘再乘得一千七百二十
　　　　　八尺卽大方之體積兩體積相減餘一
　　　　　千二百一十六尺以合原數也(此二正/方體有)
　　　　　(邊較積較/求邊法)
設如有大小二正方體大方邊比小方邊多二尺體
　積共一千零七十二尺問二正方體邊數體積各
　幾何
　　　　　法借一根為小方毎邊之數則大方毎
　　　　　邊之數為一根多二尺以一根自乘再
　　　　　乘得一立方為小方之體積以一根多
　　　　　二尺自乘再乘得一立方多六平方多
　　　　　十二根多八尺為大方之體積兩體積
　　　　　相加得二立方多六平方多十二根多
　　　　　八尺與一千零七十二尺相等兩邊各
　　　　　減去八尺得二立方多六平方多十二
　　　　　根與一千零六十四尺相等二立方多
　　　　　六平方多十二根旣與一千零六十四
　　　　　尺相等則一立方多三平方多六根必
　　　　　與五百三十二尺相等乃以五百三十
　　　　　二尺為磬折長方體積用帶縱開立方
　　　　　法算之得七尺為一根之數卽小方毎
　　　　　邊之數加二尺得九尺卽大方每邊之
　　　　　數以七尺自乘再乘得三百四十三尺
　　　　　卽小方之體積以九尺自乘再乘得七
　　　　　百二十九尺卽大方之體積兩體積相
　　　　　加得一千零七十二尺以合原數也(此/二)
　　　　　(正方體有邊較/積和求邊法)
設如有大小二正方體邊數共十四尺大方比積小
　方積多二百九十六尺問二正方體之邊數體積
　各幾何
　　　　　法借一根為小方每邊之數則大方每
　　　　　邊之數為十四尺少一根以一根自乘
　　　　　再乘得一立方為小方之體積以十四
　　　　　尺少一根自乘再乘得二千七百四十
　　　　　四尺少五百八十八根多四十二平方
　　　　　少一立方為大方之體積兩體積相減
　　　　　得二千七百四十四尺少五百八十八
　　　　　根多四十二平方少二立方與二百九
　　　　　十六尺相等兩邊各加二立方又加五
　　　　　百八十八根得二立方多五百八十八
　　　　　根多二百九十六尺與二千七百四十
　　　　　四尺多四十二平方相等兩邊各減去
　　　　　二百九十六尺又各減去四十二平方
　　　　　得二立方少四十二平方多五百八十
　　　　　八根與二千四百四十八尺相等二立
　　　　　方少四十二平方多五百八十八根旣
　　　　　與二千四百四十八尺相等則一立方
　　　　　少二十一平方多二百九十四根必與
　　　　　一千二百二十四尺相等乃以一千二
　　　　　百二十四尺為磬折扁方體積用帶縱
　　　　　開立方法算之得六尺為一根之數卽
　　　　　小方毎邊之數與共邊數十四尺相減
　　　　　餘八尺卽大方每邊之數以六尺自乘
　　　　　再乘得二百一十六尺為小方之體積
　　　　　以八尺自乘再乘得五百一十二尺為
　　　　　大方之體積兩體積相減餘二百九十
　　　　　六尺以合原數也(此二正方體有邊/和積較求邊法)
設如勾股積二百四十尺股弦較四尺問勾股弦各
　幾何
　　　　　法借一根為股數則弦為一根多四尺
　　　　　以一根自乘得一平方為股自乘之數
　　　　　以一根多四尺自乘得一平方多八根
　　　　　多十六尺為弦自乘之數内減去股自
　　　　　乘之一平方餘八根多十六尺為勾自
　　　　　乘之數凡勾自乘之數與勾股相乘之
　　　　　數及股自乘之數為相連比例三率乃
　　　　　以首率勾自乘之八根多十六尺與末
　　　　　率股自乘之一平方相乘得八立方多
　　　　　十六平方又以勾股積二百四十尺倍
　　　　　之得四百八十尺為中率自乘得二十
　　　　　三萬零四百尺是為八立方多十六平
　　　　　方與二十三萬零四百尺相等八立方
　　　　　多十六平方旣與二十三萬零四百尺
　　　　　相等則一立方多二平方必與二萬八
　　　　　千八百尺相等乃以二萬八千八百尺
　　　　　為長方體積用帶縱開立方法算之得
　　　　　三十尺為一根之數卽股數加股弦較
　　　　　四尺得三十四尺卽弦數又以股三十
　　　　　尺除倍積四百八十尺得十六尺卽勾
　　　　　數也(此有勾股積有股/弦較求勾股弦法)
設如勾股積二百四十尺勾弦和五十尺問勾股弦
　各幾何
　　　　　法借一根為勾數則弦為五十尺少一
　　　　　根以一根自乘得一平方為勾自乘之
　　　　　數以五十尺少一根自乘得二千五百
　　　　　尺少一百根多一平方為弦自乘之數
　　　　　内減去勾自乘之一平方餘二千五百
　　　　　尺少一百根為股自乘之數凡勾自乘
　　　　　之數與勾股相乘之數及股自乘之數
　　　　　為相連比例三率則以首率勾自乘之
　　　　　一平方與末率股自乘之二千五百尺
　　　　　少一百根相乘得二千五百平方少一
　　　　　百立方又以勾股積二百四十尺倍之
　　　　　得四百八十尺為中率自乘得二十三
　　　　　萬零四百尺是為二千五百平方少一
　　　　　百立方與二十三萬零四百尺相等二
　　　　　千五百平方少一百立方旣與二十三
　　　　　萬零四百尺相等則一平方少二十五
　　　　　分立方之一必與九十二尺一十六寸
　　　　　相等乃以九十二尺一十六寸為扁方
　　　　　體積用帶縱開立方法算之得一十六
　　　　　尺為一根之數卽勾數與勾弦和五十
　　　　　尺相減餘三十四尺卽弦數又以勾十
　　　　　六尺除倍積四百八十尺得三十尺卽
　　　　　股數也(此有勾股積有勾/弦和求勾股弦法)
設如有數十萬為一率作相連比例四率使一率與
　四率相加與二率三倍等問二率三率四率各幾
　何
　　　　　法借一根為二率以二率一根自乘得
　　　　　一平方以一率十萬除之得十萬分平
　　　　　方之一為三率又以二率一根與三率
　　　　　十萬分平方之一相乘得十萬分立方
　　　　　之一以一率十萬除之得一百億分立
　　　　　方之一為四率將四率俱以百億乘之
　　　　　則一率為一千兆二率為一百億根三
　　　　　率為一十萬平方四率為一立方(因四/率為)
　　　　　(百億分立方之一以百億乘之則得一/整立方故將餘三率俱以百億乘之其)
　　　　　(比例始/相當也)乃以一率與四率相加得一千
　　　　　兆多一立方又以二率三倍之得三百
　　　　　億根是為三百億根與一千兆多一立
　　　　　方相等兩邊各減去一立方得三百億
　　　　　根少一立方與一千兆相等乃以一千
　　　　　兆為實以三百億根為法用割圜内新
　　　　　增益實歸除法算之得三萬四千七百
　　　　　二十九為一根之數卽相連比例之第
　　　　　二率也以二率自乘一率除之得一萬
　　　　　二千零六十一為相連比例之第三率
　　　　　又以二率與三率相乘一率除之得四
　　　　　千一百八十七為相連比例之第四率
　　　　　乃以一率與四率相加得一十萬零四
　　　　　千一百八十七與二率之三倍相等也
　　　　　(此卽求圜内/容十八邊法)
設如有數十萬為一率作相連比例四率使一率與
　四率相加與二率兩倍再加一三率之數等問二
　率三率四率各幾何
　　　　　法借一根為二率以二率一根自乘得
　　　　　一平方以一率十萬除之得十萬分平
　　　　　方之一為三率以二率一根與三率十
　　　　　萬分平方之一相乘得十萬分立方之
　　　　　一以一率十萬除之得一百億分立方
　　　　　之一為四率將四率俱以百億乘之則
　　　　　一率為一千兆二率為一百億根三率
　　　　　為一十萬平方四率為一立方乃以一
　　　　　率與四率相加得一千兆多一立方又
　　　　　以二率倍之得二百億根加一三率得
　　　　　二百億根多十萬平方是為二百億根
　　　　　多十萬平方與一千兆多一立方相等
　　　　　兩邊各減去一立方得二百億根多十
　　　　　萬平方少一立方與一千兆相等乃以
　　　　　一千兆為實以二百億根為法用割圜
　　　　　内益實兼減實歸除法算之得四萬四
　　　　　千五百零四為一根之數卽相連比例
　　　　　之第二率也以二率自乘一率除之得
　　　　　一萬九千八百零六為相連比例之第
　　　　　三率又以二率與三率相乘一率除之
　　　　　得八千八百一十四為相連比例之第
　　　　　四率乃以一率與四率相加得一十萬
　　　　　零八千八百一十四與二率兩倍加一
　　　　　三率之數相等也(此卽求圜内/容十四邊法)
設如有大小二正方面大方毎邊為小方毎邊之二
　倍若以兩面積相乘得五萬八千五百六十四尺
　問二方邊面積各幾何
　　　　　法借一根為小方毎邊之數則大方毎
　　　　　邊數為二根以一根自乘得一平方為
　　　　　小方之面積以二根自乘得四平方為
　　　　　大方之面積以一平方與四平方相乘
　　　　　得四三乘方為兩方面積相乘之數與
　　　　　五萬八千五百六十四尺相等四三乘
　　　　　方旣與五萬八千五百六十四尺相等
　　　　　則一三乘方必與一萬四千六百四十
　　　　　一尺相等乃以一萬四千六百四十一
　　　　　尺為三乘方積用開三乘方法算之得
　　　　　十一尺為一根之數卽小方每邊之數
　　　　　倍之得二十二尺卽大方每邊之數以
　　　　　十一尺自乘得一百二十一尺卽小方
　　　　　之面積以二十二尺自乘得四百八十
　　　　　四尺卽大方之面積兩面積相乘得五
　　　　　萬八千五百六十四尺以合原數也(此/開)
　　　　　(三乘/方法)
設如有解錢糧船不言數但知每船所載銀鞘之數
　比船數加一倍每鞘内銀數與共鞘數等其共銀
　數為五百三十四萬五千三百四十四兩問船數
　鞘數各若干
　　　　　法借一根為船數則每船所載鞘數為
　　　　　二根以一根與二根相乘得二平方為
　　　　　共鞘數亦為每鞘内銀數自乘得四三
　　　　　乘方與五百三十四萬五千三百四十
　　　　　四兩相等四三乘方旣與五百三十四
　　　　　萬五千三百四十四兩相等則一三乘
　　　　　方必與一百三十三萬六千三百三十
　　　　　六兩相等乃以一百三十三萬六千三
　　　　　百三十六兩為三乘方積用開三乘方
　　　　　法算之得三十四為一根之數卽船數
　　　　　倍之得六十八卽每船之鞘數以船數
　　　　　三十四與每船所載鞘數六十八相乘
　　　　　得二千三百一十二為共鞘數亦卽每
　　　　　鞘内之銀數自乘得五百三十四萬五
　　　　　千三百四十四兩以合原數也(此開三/乘方法)
設如有一正方又有一長方二方面積共二十三萬
　六千一百九十六尺長方之長比正方面積多二
　十四尺長方之闊比正方面積少二十尺問二方
　邊面積各幾何
　　　　　法借一根為正方每邊之數自乘得一
　　　　　平方為正方之面積則長方之長為一
　　　　　平方多二十四尺長方之闊為一平方
　　　　　少二十尺長闊相乘得一三乘方多四
　　　　　平方少四百八十尺為長方面積加正
　　　　　方面積之一平方得一三乘方多五平
　　　　　方少四百八十尺為二方之共面積與
　　　　　二十三萬六千一百九十六尺相等兩
　　　　　邊各加四百八十尺得一三乘方多五
　　　　　平方與二十三萬六千六百七十六尺
　　　　　相等乃以二十三萬六千六百七十六
　　　　　尺為帶縱三乘方積用帶縱開三乘方
　　　　　法算之得二十二為一根之數卽正方
　　　　　每邊之數自乘得四百八十四尺為正
　　　　　方面積加二十四尺得五百零八尺為
　　　　　長方之長減二十尺得四百六十四尺
　　　　　為長方之闊長闊相乘得二十三萬五
　　　　　千七百一十二尺為長方面積兩面積
　　　　　相加得二十三萬六千一百九十六尺
　　　　　以合原數也(此帶縱開/三乘方法)
設如有一長方其面積五百二十七丈又有大小二
　正方其面積共一千二百五十丈大正方邊與長
　方之長等小正方邊與長方之闊等問長方之長
　闊各幾何
　　　　　法借一根為大方每邊之數自乘得一
　　　　　平方為大方之面積則小方之面積為
　　　　　一千二百五十丈少一平方此大方面
　　　　　積與長方面積及小方面積為相連比
　　　　　例三率乃以首率大方面積一平方與
　　　　　末率小方面積一千二百五十丈少一
　　　　　平方相乘得一千二百五十平方少一
　　　　　三乘方又以長方面積五百二十七丈
　　　　　為中率自乘得二十七萬七千七百二
　　　　　十九丈此兩數為相等乃以二十七萬
　　　　　七千七百二十九丈為帶縱三乘方積
　　　　　用帶縱開三乘方法算之得三十一為
　　　　　一根之數卽大方每邊之數亦卽長方
　　　　　之長以長三十一丈除長方面積五百
　　　　　二十七丈得十七丈卽長方之闊亦卽
　　　　　小正方每邊之數乃以三十一丈自乗
　　　　　得九百六十一丈為大方面積以十七
　　　　　丈自乘得二百八十九丈為小方面積
　　　　　兩面積相加得一千二百五十丈以合
　　　　　原數也(此帶縱開/三乘方法)
設如有一方臺俱係正方石砌成其用石之塊數與
　每一石之面積等其共石之體積為五十三萬七
　千八百二十四寸問用石之塊數及每一石之邊
　數若干
　　　　　法借一根為每一石之邊數自乘得一
　　　　　平方為每一石之面積亦卽所用石之
　　　　　塊數再乘得一立方為每一石之體積
　　　　　與所用石之塊數一平方相乘得一四
　　　　　乘方為共石之體積與五十三萬七千
　　　　　八百二十四寸相等乃以五十三萬七
　　　　　千八百二十四寸為四乘方積用開四
　　　　　乘方法算之得一十四寸為一根之數
　　　　　卽每一石之邊數自乘得一百九十六
　　　　　寸為每一石之面積亦卽所用石之塊
　　　　　數再乘得二千七百四十四寸為每一
　　　　　石之體積與所用石之塊數相乘得五
　　　　　十三萬七千八百二十四寸以合原數
　　　　　也(此開四/乘方法)
設如有二十四正方體又有一扁方體共積八百二
　十九萬四千四百寸扁方體之髙與正方體之邊
　數等扁方體之長與闊俱與正方體之面積等問
　正方體扁方體之邊數各若干
　　　　　法借一根為正方體每邊之數亦卽扁
　　　　　方體之髙數以一根自乘得一平方為
　　　　　正方體之面積亦卽扁方體之長與闊
　　　　　再乘得一立方為正方體之積以二十
　　　　　四乘之得二十四立方為二十四正方
　　　　　體之共積又以扁方體之長闊一平方
　　　　　自乘得一三乘方再以髙一根乘之得
　　　　　一四乘方為扁方體之積兩積數相加
　　　　　得一四乘方多二十四立方與共體積
　　　　　八百二十九萬四千四百寸相等乃以
　　　　　八百二十九萬四千四百寸為帶縱四
　　　　　乘方積用帶縱開四乘方法算之得二
　　　　　十四寸為一根之數卽正方體之每邊
　　　　　亦卽扁方體之髙自乘得五百七十六
　　　　　寸為正方體之面積亦卽扁方體之長
　　　　　與闊再乘得一萬三千八百二十四寸
　　　　　為一正方體之積以二十四乘之得三
　　　　　十三萬一千七百七十六寸為二十四
　　　　　正方體之共積又以扁方體之長闊五
　　　　　百七十六寸自乘再以髙二十四寸乘
　　　　　之得七百九十六萬二千六百二十四
　　　　　寸為一扁方體積兩積相加得八百二
　　　　　十九萬四千四百寸以合原數也(此帶/縱開)
　　　　　(四乘/方法)
設如有商人貿易第一次之銀數比原本銀加一倍
　第二次之銀數與第一次銀自乘再乘之數等第
　三次之銀數與第一次銀自乘又乘第二次銀之
　數等將第三次之銀數與第二次之銀數相加得
　三萬三千二百八十兩問原本銀數及每次銀數
　各若干
　　　　　法借一根為原本銀數則第一次之銀
　　　　　數為二根自乘再乘得八立方為第二
　　　　　次之銀數以第一次自乘之四平方與
　　　　　第二次之八立方相乘得三十二四乘
　　　　　方為第三次之銀數與第二次之銀數
　　　　　八立方相加得三十二四乘方多八立
　　　　　方與三萬三千二百八十兩相等三十
　　　　　二四乘方多八立方旣與三萬三千二
　　　　　百八十兩相等則一四乘方多四分立
　　　　　方之一必與一千零四十兩相等乃以
　　　　　一千零四十兩為帶縱四乘方積用帶
　　　　　縱開四乘方法算之得四兩為一根之
　　　　　數卽原本銀數也倍之得八兩為第一
　　　　　次之銀數自乘再乘得五百一十二兩
　　　　　為第二次之銀數又以第一次銀數八
　　　　　兩自乘之六十四兩與第二次之銀數
　　　　　五百一十二兩相乘得三萬二千七百
　　　　　六十八兩為第三次之銀數與第二次
　　　　　之銀數相加得三萬三千二百八十兩
　　　　　以合原數也(此帶縱開/四乘方法)
設如有一小長方體闊為髙之二倍長為髙之三倍
　又有一大長方體其每邊之比例與小長方體同
　其髙數與小長方體長闊相乘之數等體積八萬
　二千九百四十四尺問二長方體長闊髙各幾何
　　　　　法借一根為小長方體之髙則闊為二
　　　　　根長為三根長闊相乘得六平方為大
　　　　　長方體之髙倍之得十二平方為大長
　　　　　方體之闊三因之得十八平方為大長
　　　　　方體之長長闊相乘再以髙乘之得一
　　　　　千二百九十六五乘方為大長方體積
　　　　　與八萬二千九百四十四尺相等一千
　　　　　二百九十六五乘方旣與八萬二千九
　　　　　百四十四尺相等則一五乘方必與六
　　　　　十四尺相等乃以六十四尺為五乘方
　　　　　積用開五乘方法算之得二尺為一根
　　　　　之數卽小長方體之髙倍之得四尺卽
　　　　　小長方體之闊三因之得六尺卽小長
　　　　　方體之長長闊相乘得二十四尺卽大
　　　　　長方體之髙倍之得四十八尺卽大長
　　　　　方體之闊三因之得七十二尺卽大長
　　　　　方體之長長闊相乘再以髙乘之得八
　　　　　萬二千九百四十四尺以合原數也(此/開)
　　　　　(五乘/方法)
設如有大小二正方體大方體積比小方體積多一
　千七百四十四寸以小方邊與大方邊相乘得一
　百四十寸問二正方體之邊數體積各幾何
　　　　　法借一根為小方體每邊之數以一根
　　　　　除一百四十寸得一根之一百四十寸
　　　　　為大方體每邊之數以一根自乘再乘
　　　　　得一立方為小方體積數以一根之一
　　　　　百四十寸自乘再乘得一立方之二百
　　　　　七十四萬四千寸為大方體積内減小
　　　　　方體積一立方餘一立方之二百七十
　　　　　四萬四千寸少一立方與一千七百四
　　　　　十四寸相等兩邊各以立方乘之得一
　　　　　千七百四十四立方與二百七十四萬
　　　　　四千寸少一五乘方相等兩邊各加一
　　　　　五乘方得一五乘方多一千七百四十
　　　　　四立方與二百七十四萬四千寸相等
　　　　　乃以二百七十四萬四千寸為帶縱五
　　　　　乘方積用帶縱開五乘方法算之得十
　　　　　寸為一根之數卽小方體每邊之數以
　　　　　十寸除一百四十寸得一十四寸卽大
　　　　　方體每邊之數以小方體每邊十寸自
　　　　　乘再乘得一千寸為小方體積以大方
　　　　　體每邊十四寸自乘再乘得二千七百
　　　　　四十四寸為大方體積兩體積相減餘
　　　　　一千七百四十四寸以合原數也(此帶/縱開)
　　　　　(五乘/方法)
設如有大小二正方體共積四千一百二十三寸以
　小方邊與大方邊相乘得四十八寸問二正方體
　之邊數體積各幾何
　　　　　法借一根為小方體每邊之數以一根
　　　　　除四十八寸得一根之四十八寸為大
　　　　　方體每邊之數以一根自乘再乘得一
　　　　　立方為小方體積以一根之四十八寸
　　　　　自乘再乘得一立方之一十一萬零五
　　　　　百九十二寸為大方體積兩體積相加
　　　　　得一立方多一立方之一十一萬零五
　　　　　百九十二寸與四千一百二十三寸相
　　　　　等兩邊各以立方乘之得四千一百二
　　　　　十三立方與一五乘方多一十一萬零
　　　　　五百九十二寸相等兩邊各減一五乘
　　　　　方得四千一百二十三立方少一五乘
　　　　　方與一十一萬零五百九十二寸相等
　　　　　乃以一十一萬零五百九十二寸為帶
　　　　　縱五乘方積用帶縱開五乘方法算之
　　　　　得三寸為一根之數卽小方體每邊之
　　　　　數以三寸除四十八寸得十六寸為大
　　　　　方體每邊之數以小方體每邊三寸自
　　　　　乘再乘得二十七寸為小方體積數以
　　　　　大方體每邊十六寸自乘再乘得四千
　　　　　零九十六寸為大方體積數兩體積相
　　　　　加得四千一百二十三寸以合原數也
　　　　　(此帶縱開/五乘方法)
設如有一長方體積二千一百八十七尺其髙數自
　乘與闊等闊數自乘與長數等問髙闊長各若干
　　　　　法借一根為髙自乘得一平方為闊以
　　　　　闊自乘得一三乘方為長長闊相乘得
　　　　　一五乘方再以髙乘之得一六乘方為
　　　　　長方體積與二千一百八十七尺相等
　　　　　乃以二千一百八十七尺為六乘方積
　　　　　用開六乘方法算之得三尺為一根之
　　　　　數卽長方之髙自乘得九尺卽長方之
　　　　　闊以闊自乘得八十一尺為長方之長
　　　　　乃以長闊相乘再以髙乘之得二千一
　　　　　百八十七尺以合原數也(此開六/乘方法)
設如甲丙正方花園二所園中各有正方水池一面
　甲池每邊為丙池每邊之三倍甲園每邊與甲池
　之面積等丙園每邊與丙池之面積等若以兩園
　之面積相乘得五百三十萬八千四百一十六尺
　問園池每邊各若干
　　　　　法借一根為丙池每邊之數則甲池每
　　　　　邊之數為三根以一根自乘得一平方
　　　　　為丙池之面積卽丙園每邊之數自乘
　　　　　得一三乘方為丙園之面積以三根自
　　　　　乘得九平方為甲池之面積卽甲園每
　　　　　邊之數自乘得八十一三乘方為甲園
　　　　　之面積兩園之面積相乘得八十一七
　　　　　乘方與五百三十萬八千四百一十六
　　　　　尺相等八十一七乘方旣與五百三十
　　　　　萬八千四百一十六尺相等則一七乘
　　　　　方必與六萬五千五百三十六尺相等
　　　　　乃以六萬五千五百三十六尺為七乘
　　　　　方積用開七乘方法算之得四尺為一
　　　　　根之數卽丙池每邊之數三因之得十
　　　　　二尺卽甲池每邊之數以甲池每邊十
　　　　　二尺自乘得一百四十四尺為甲池之
　　　　　面積卽甲園每邊之數以丙池每邊四
　　　　　尺自乘得一十六尺為丙池之面積卽
　　　　　丙園每邊之數以甲園每邊一百四十
　　　　　四尺自乘得二萬零七百三十六尺卽
　　　　　甲園之面積以丙園每邊十六尺自乘
　　　　　得二百五十六尺卽丙園之面積乃以
　　　　　兩園面積相乘得五百三十萬八千四
　　　　　百一十六尺以合原數也(此開七/乘方法)
設如有甲乙丙三長方體甲方之髙為闊二分之一
　乙方之髙與闊為甲方之二倍丙方之髙與闊為
　甲方之三倍俱不知長甲方體積與面積自乘之
　數等乙方之體積與髙闊相併乘甲方面積之數
　等丙方之體積與乙方體積自乘再乘之數等今
　但知丙方體積八十八萬四千七百三十六丈問
　三方髙闊長各若干
　　　　　法借一根為甲方之髙則甲方之闊為
　　　　　二根乙方之髙亦為二根乙方之闊為
　　　　　四根丙方之髙為三根丙方之闊為六
　　　　　根以甲方髙一根與闊二根相乘得二
　　　　　平方卽甲方之面積自乘得四三乘方
　　　　　卽甲方之體積乙方髙二根與闊四根
　　　　　相併得六根與甲方面積二平方相乘
　　　　　得十二立方卽乙方之體積自乘再乘
　　　　　得一千七百二十八八乘方卽丙方之
　　　　　體積與八十八萬四千七百三十六丈
　　　　　相等一千七百二十八八乘方旣與八
　　　　　十八萬四千七百三十六丈相等則一
　　　　　八乘方必與五百一十二丈相等乃以
　　　　　五百一十二丈為八乘方積用開八乘
　　　　　方法算之得二丈為一根之數卽甲方
　　　　　之髙倍之得四丈卽甲方之闊髙闊相
　　　　　乘得八丈卽甲方之面積自乘得六十
　　　　　四丈卽甲方之體積又將甲方髙二丈
　　　　　倍之得四丈卽乙方之髙將甲方闊四
　　　　　丈倍之得八丈卽乙方之闊髙闊相併
　　　　　得一十二丈與甲方面積八丈相乘得
　　　　　九十六丈卽乙方之體積又以髙四丈
　　　　　闊八丈相乘得三十二丈以除體積九
　　　　　十六丈得三丈卽乙方之長又將甲方
　　　　　髙二丈三因之得六丈卽丙方之髙將
　　　　　甲方闊四丈三因之得一十二丈卽丙
　　　　　方之闊以乙方體積九十六丈自乘再
　　　　　乘得八十八萬四千七百三十六丈卽
　　　　　丙方之體積又髙六丈闊十二丈相乘
　　　　　得七十二丈以除體積八十八萬四千
　　　　　七百三十六丈得一萬二千二百八十
　　　　　八丈卽丙方之長也(此開八/乘方法)
設如有客船不言數但云每船之人數與船數等每
　人之本銀數與船數自乘再乘之數等其共銀自
　乘之數為六千零四十六萬六千一百七十六兩
　問船數人數各若干
　　　　　法借一根為船數亦為每船之人數以
　　　　　一根自乘得一平方為共人數再乘得
　　　　　　一立方為每人本銀數與一平方相乘
　　　　　　得一四乘方為共銀數以一四乘方自
　　　　　　乘得一九乘方為本銀自乘之數與六
　　　　　　千零四十六萬六千一百七十六兩相
　　　　　　等乃以六千零四十六萬六千一百七
　　　　　　十六為九乘方積用開九乘方法算之
　　　　　　得六為一根之數卽船數亦卽每船之
　　　　　　人數自乘得三十六為共人數再乘得
　　　　　　二百一十六為每人之銀數以三十六
　　　　　　人乘之得七千七百七十六兩為共銀
　　　　　　數自乘得六千零四十六萬六千一百
　　　　　　七十六兩以合原數也(此開九/乘方法)
　
　
　
　
　
御製數理精藴下編卷三十六
　欽定四庫全書
御製數理精藴下編卷三十七
　　末部七
　　　難題
　　難題
算術之學不外於線面體其間比例相求或借根借
方等法既已分門别類於前然設問中有紆廻繁襍
之不同者非審詳明辨則何以得其統緒兹又探賾
鉤深編為難題一卷俾學者殫思觀變以不迷於入
算之方庶幾數理之微人心之巧由此引而伸之觸
類而長之將以窮天下之變亦不難也
設如甲乙丙三人值班甲三日一次乙四日一次丙
　五日一次問三人何日同班
　　　　　法以三日與四日相乘得十二日再與
　　　　　五日相乘得六十日即三人同班之日
　　　　　也此法葢因六十為三四五皆可以度
　　　　　盡之數三與四相乘得十二日是甲乙
　　　　　同班之日而不能與丙同班三與五相
　　　　　乘得十五日是甲丙同班之日而不能
　　　　　與乙同班四與五相乘得二十日是乙
　　　　　丙同班之日而不能與甲同班惟六十
　　　　　日為甲第二十次值班之日為乙第十
　　　　　五次值班之日為丙第十二次值班之
　　　　　日故為三人同班之日也
設如有錢不知總數以三數之餘二文以五數之餘
　三文以七數之亦餘二文問錢總數幾何
　　　　　法先以三數之率定為七十五數之率
　　　　　定為二十一七數之率定為十五乃以
　　　　　三數之率七十與餘二相乘得一百四
　　　　　十以五數之率二十一與餘三相乘得
　　　　　六十三以七數之率十五與餘二相乘
　　　　　得三十三數相併得二百三十三又以
　　　　　三五七遞乘得一百零五於二百三十
　　　　　三内減兩次餘二十三即總錢數也此
　　　　　法以三數之率定為七十者以其用七
　　　　　數五數皆盡惟用三數之餘一也今以
　　　　　餘二相乘得一百四十則是用七數五
　　　　　數皆盡惟用三數之餘二矣以五數之
　　　　　率定為二十一者以其用三數七數皆
　　　　　盡惟用五數之餘一也今以餘三相乘
　　　　　得六十三則是用三數七數皆盡惟用
　　　　　五數之餘三矣以七數之率定為十五
　　　　　者以其用三數五數皆盡惟用七數之
　　　　　餘一也今以餘二相乘得三十則是用
　　　　　三數五數皆盡惟用七數之餘二矣以
　　　　　此三數相併自為三數餘二五數餘三
　　　　　七數餘二之數又以三五七遞乘得一
　　　　　百零五者此數用三五七皆可數盡故
　　　　　二百三十三雖為三數餘二五數餘三
　　　　　七數餘二之數然減去一百零五餘一
　　　　　百二十八以三五七數之其所餘之數
　　　　　仍同也即再減去一百零五餘二十三
　　　　　以三五七數之其所餘之數亦同也是
　　　　　以問數在一百零五以下必二十三如
　　　　　問數在一百零五以上必一百二十八
　　　　　或二百三十三如原數更在二百三十
　　　　　三以上則遞加一百零五求之必有合
　　　　　也至其作率之法不過一乘一減如以
　　　　　三五七命算則以五七相乘得三十五
　　　　　以三減之餘二不可為率以其所餘為
　　　　　二難與他數相乘也故將三十五倍之
　　　　　得七十以三減之餘一故七十即為三
　　　　　數之率三七相乘得二十一以五減之
　　　　　餘一故二十一即為五數之率三五相
　　　　　乘得一十五以七減之餘一故十五即
　　　　　為七數之率或以五數七數九數命算
　　　　　皆倣此例推之
設如三人治田一人日耘七畝一人日耕三畝一人
　日種五畝今令一人自耕自種自耘問一日治田
　幾何
　　　　　法以七畝三畝五畝連乘得一百零五
　　　　　畝為治田總衰數以每日耘七畝除之
　　　　　得十五日為耘田衰數以每日耕三畝
　　　　　除之得三十五日為耕田衰數以每日
　　　　　種五畝除之得二十一日為種田衰數
　　　　　三數相併得七十一日為一率一百零
　　　　　五畝為二率一日為三率得四率一畝
　　　　　四分七釐有餘即每日自耕自種自耘
　　　　　之數也此法葢因一日耘七畝則一百
　　　　　零五畝湏耘十五日一日耕三畝則一
　　　　　百零五畝湏耕三十五日一日種五畝
　　　　　則一百零五畝湏種二十一日併之得
　　　　　七十一日是一人自耕自種自耘治田
　　　　　一百零五畝即知一日治田一畝四分
　　　　　七釐有餘也
設如甲乙二人甲借乙本銀一千二百両已經還訖
　仍欠四月利銀今乙又借甲銀八百両欲與前利
　銀抵兑問得月數幾何
　　　　　法以今借銀八百両為一率原借銀一
　　　　　千二百両為二率原欠利銀四月作一
　　　　　百二十日為三率得四率一百八十日
　　　　　以三十日歸之得六月為所求之日數
　　　　　也葢甲借乙之銀數多故月數少乙借
　　　　　甲之銀數少故月數多而其利相等為
　　　　　轉比例四率也
設如原買小布一疋長一丈八尺闊一尺三寸價一
　錢一分七釐今買大布一疋長二丈五尺闊一尺
　六寸問價幾何
　　　　　法以原布長一丈八尺闊一尺三寸相
　　　　　乘得二十三尺四十寸為一率價一錢
　　　　　一分七釐為二率今布長二丈五尺闊
　　　　　一尺六寸相乘得四十尺為三率求得
　　　　　四率二錢即今布之價也凡物惟長不
　　　　　同或惟闊不同則各以其長闊為比例
　　　　　今長闊俱不同故以其長闊各相乘為
　　　　　面與面之比例也
設如有銀三百九十六両令甲乙丙丁四人分之甲
　得二分之一又多十両乙得五分之三内少二十
　両丙得三分之一又多八両丁得四分之一内少
　六両問四人各得銀數幾何
　　　　　法先以總銀三百九十六両内減去甲
　　　　　多十両丙多八両餘三百七十八両又
　　　　　加乙少二十両丁少六両共得四百零
　　　　　四両為各分之總銀數乃以甲分母二
　　　　　乙分母五丙分母三丁分母四連乘之
　　　　　得一百二十為總衰數於總衰一百二
　　　　　十内取二分之一得六十為甲衰取五
　　　　　分之三得七十二為乙衰取三分之一
　　　　　得四十為丙衰取四分之一得三十為
　　　　　丁衰併之得二百零二衰為一率以各
　　　　　分總銀數四百零四両為二率一衰為
　　　　　三率得四率二両乃以二両用甲衰六
　　　　　十乘之得一百二十両加所多十両得
　　　　　一百三十両即甲所分之銀數用乙衰
　　　　　七十二乘之得一百四十四両内減所
　　　　　少二十両餘一百二十四両即乙所分
　　　　　之銀數用丙衰四十乘之得八十両加
　　　　　所多八両得八十八両即丙所分之銀
　　　　　數用丁衰三十乘之得六十両減所少
　　　　　六両餘五十四両即丁所分之銀數將
　　　　　四人所分之銀併之得三百九十六両
　　　　　以合原數也
設如甲乙丙三商貨殖二年共得利銀八千五百八
　十両甲原出本銀三千両至滿八月収回一千両
　至滿十九月又添一千二百兩乙原出本銀二千
　四百両至滿六月収回八百両至滿十五月又添
　一千四百両丙原出本銀二千両滿七月悉収回
　至滿十七月别出本銀一千六百両問各人分得
　利銀若干
　　　　　法以甲本銀三千両與八月相乘(滿八/月収)
　　　　　(回一千両是八月/以前皆為三千両)得二萬四千両又以
　　　　　収回一千両與原本銀三千両相減餘
　　　　　二千両以八月與十九月相減餘十一
　　　　　月(八月収回一千両餘二千両十九月/後方添一千二百両則是八月以後)
　　　　　(十九月以前此十/一月皆為二千両)以十一月與二千両
　　　　　相乘得二萬二千両又以二千両加所
　　　　　添一千二百両得三千二百両以十九
　　　　　月與二年之二十四月相減餘五月(十/九)
　　　　　(月後添一千二百両是十九月以後二/十四月以前此五月皆為三千二百両)
　　　　　以五月與三千二百両相乘得一萬六
　　　　　千両以三得數相併共六萬二千両為
　　　　　甲之共衰數乙本銀二千四百両與六
　　　　　月相乘(滿六月収回八百両是六/月以前皆為二千四百両)得一
　　　　　萬四千四百両又以収回八百両與原
　　　　　本銀二千四百両相減餘一千六百両
　　　　　以六月與十五月相減餘九月(六月後/収回八)
　　　　　(百両餘一千六百両十五月後方添一/千四百両是六月以後十五月以前此)
　　　　　(九月皆為一/千六百両)以九月與一千六百両相
　　　　　乘得一萬四千四百両又以一千六百
　　　　　両加所添一千四百両得三千両以十
　　　　　五月與二年之二十四月相減餘九月
　　　　　(十五月後添一千四百両是十五月以/後二十四月以前此九月皆為三千両)
　　　　　以九月與三千両相乘得二萬七千両
　　　　　三數相併共五萬五千八百両為乙之
　　　　　共衰數丙本銀二千両與七月相乘(滿/七)
　　　　　(月悉収回則七月/以前皆為二千両)得一萬四千両又以
　　　　　十七月與二十四月相減餘七月與别
　　　　　出本銀一千六百両相乘(七月悉収回/不算外至第)
　　　　　(十七月方出本一千六百両是十七/月以後二十四月以前止七月也)得
　　　　　一萬一千二百両二數相併共二萬五
　　　　　千二百両為丙之共衰數以甲乙丙三
　　　　　衰數相併(甲六萬二千乙五萬五千/八百丙二萬五千二百)共
　　　　　得一十四萬三千両為一率總利銀八
　　　　　千五百八十両為二率一両為三率求
　　　　　得四率六分以各人衰數乘之甲得三
　　　　　千七百二十両乙得三千三百四十八
　　　　　両丙得一千五百一十二両為各人所
　　　　　得利銀之數也
設如有一大石不知其重但知一小石重四両求大
　石重幾何
　　　　　法用一木杆結繫於中両端令平乃以
　　　　　大石掛於一端以小石作砣稱之如大
　　　　　石距提繫一寸小石距提繫六寸得平
　　　　　則以一寸為一率小石重四両為二率
　　　　　六寸為三率求得四率二十四両即大
　　　　　石之重也如圗甲乙為大石距提繫一
　　　　　寸甲丙為小石距提繫六寸丁為大石
　　　　　戊為小石戊小石之重即甲乙之分丁
　　　　　大石之重即甲丙之分故甲乙與戊小
　　　　　石之比同於甲丙與丁大石之比也
設如有銀大小二錠共重十五両求大小錠各重幾
　何
　　　　　法用一木杆結繫於中両端令平乃以
　　　　　大錠小錠各掛一端如大錠距提繫四
　　　　　寸小錠距提繫六寸得平則以四寸六
　　　　　寸相加得十寸為一率共重十五両為
　　　　　二率大錠距提繫四寸為三率得四率
　　　　　六両即小錠之重如以小錠距提繫六
　　　　　寸為三率則得四率九両即大錠之重
　　　　　也如圗甲乙為大錠距提繫四寸甲丙
　　　　　為小錠距提繫六寸故以甲乙甲丙共
　　　　　分與丁戊共重之比同於甲乙與戊小
　　　　　錠之比亦同於甲丙與丁大錠之比也
設如以戥稱銀戥數不足將砣上加四兩稱之得二
　百兩原砣重八兩問銀實重幾何
　　　　　法以原砣重八兩爲一率又以原砣八
　　　　　兩與加四兩相併得十二兩爲二率以
　　　　　今稱二百兩爲三率得四率三百兩爲
　　　　　原銀之重數也如圖甲乙爲二百兩之
　　　　　分丙爲砣重十二兩試將甲乙戥衡引
　　　　　長至丁甲丁爲三百兩之分戊爲原砣
　　　　　重八兩甲乙乗丙砣卽與甲丁乗戊砣
　　　　　之數等故以戊砣與甲乙之比同於丙
　　　　　砣與甲丁之比爲轉比例四率也
設如戥子失去墜砣欲配一砣不知輕重以重三兩
　之物用六錢之砣稱之得四兩問原砣重幾何
　　　　　法以原重三兩爲一率今稱得四兩爲
　　　　　二率今砣重六錢爲三率求得四率八
　　　　　錢卽原砣之重也如圖甲乙爲戥盤距
　　　　　提繫之分丙爲物重甲丁爲三兩之分
　　　　　戊為原砣甲己為四両之分庚為今砣
　　　　　以比例論之甲乙與戊砣之比同於甲
　　　　　丁與丙重之比又甲乙與庚砣之比同
　　　　　於甲己與丙重之比是甲丁乘戊砣即
　　　　　與甲己乘庚砣之數等故以甲丁與庚
　　　　　砣之比即同於甲己與戊砣之比為轉
　　　　　比例四率也
設如河口上寛十尺下寛六尺深五尺求每日流水
　幾何
　　　　　法以木板一塊置於水面用騐時儀墜
　　　　　子候之看六十秒内木板流逺幾丈如
　　　　　流逺十丈即以十丈變為一百尺乃以
　　　　　河上寛十尺與下寛六尺相加折半得
　　　　　八尺與河深五尺相乘得四十尺又與
　　　　　木板流逺一百尺相乘得四千尺即六
　　　　　十秒内所流之數又以六十秒収為一
　　　　　分為一率水流四千尺為二率以每日
　　　　　二十四小時化為一千四百四十分(一/小)
　　　　　(時為四刻一/刻為十五分)為三率求得四率五千七
　　　　　百六十萬尺即一日内所流之數也此
　　　　　法先用木板以騐所流之緩急水急則
　　　　　木随水流亦急水緩則木随水流亦緩
　　　　　看木之緩急即知水流之多少故先求
　　　　　得河口面積再以逺乘之即得水流之
　　　　　積數也
設如有房一所不知間數亦不知房價但云每房六
　間每年租銀二十四両五年後適得本銀每房八
　間每年租銀三十五両八年後得本銀外又得利
　銀二千一百六十両問房數房價各幾何
　　　　　法以五年與每年二十四両相乘得一
　　　　　百二十両以八年與每年三十五両相
　　　　　乘得二百八十両是為每房六間租一
　　　　　百二十両適足每房八間租二百八十
　　　　　両盈二千一百六十両乃以六間互乘
　　　　　二百八十両得一千六百八十両以八
　　　　　間互乘一百二十両得九百六十両相
　　　　　減餘七百二十両為一率以六間與八
　　　　　間相乘得四十八間為二率以利銀二
　　　　　千一百六十両為三率得四率一百四
　　　　　十四間即房之總數也又以六間為一
　　　　　率五年得一百二十両為二率總房一
　　　　　百四十四間為三率得四率二千八百
　　　　　八十両即房價或以八間為一率八年
　　　　　得二百八十両為二率總房一百四十
　　　　　四間為三率得四率五千零四十両内
　　　　　減利銀二千一百六十両亦得二千八
　　　　　百八十両為房價也此法葢因五年八
　　　　　年之數不同故以五年八年與每年銀
　　　　　數相乘作總得租銀算也
設如有銀買物不知銀數亦不知物價但云取銀六
　分之五買之則多六両取銀四分之三買之仍多
　二両問銀數及物價各幾何
　　　　　法以前分母六互乘後分子三得十八
　　　　　以後分母四互乘前分子五得二十相
　　　　　減餘二分為一率盈六両與盈二両相
　　　　　減餘四両為二率両分母互乘得二十
　　　　　四分為三率求得四率四十八両即為
　　　　　銀數取六分之五為四十両減盈六两
　　　　　得三十四両為物價或取四分之三得
　　　　　三十六両減盈二両亦得三十四両為
　　　　　物價也
　　　　　又先得物價之法以前分母六互乘後
　　　　　分子三得十八以後分母四互乘前分
　　　　　子五得二十又以十八互乘盈六両得
　　　　　盈一百零八両為加十八倍以二十互
　　　　　乘盈二両得盈四十両為加二十倍乃
　　　　　以十八倍與二十倍相減餘二倍為一
　　　　　率互乘所得両盈數相減餘六十八両
　　　　　為二率一倍為三率求得四率三十四
　　　　　両即物價加盈六両得四十両即原銀
　　　　　六分之五乃用五歸六因得四十八両
　　　　　為原銀數或於物價三十四両加盈二
　　　　　両得三十六両即原銀四分之三乃用
　　　　　三歸四因亦得四十八両為原銀數也
　　　　　此盈朒單法因帶分母子不同故用通
　　　　　分互乘以齊其分耳
設如有銀買米不知米數亦不知米價只云買米四
　分之一用銀二十両則米少一石若買三分之一
　用銀二十四両則米多二石問米數及米價各幾
　何
　　　　　法以前分母四互乘得分子一得四以
　　　　　後分母三互乘前分子一得三乃以互
　　　　　乘所得後分子四互乘二十両得八十
　　　　　両互乘朒一石得朒四石又以互乘所
　　　　　得前分子三互乘二十四両得七十二
　　　　　両互乘盈二石得盈六石乃以朒四石
　　　　　與盈六石相加得十石為一率八十両
　　　　　與七十二両相減餘八両為二率一石
　　　　　為三率求得四率八錢即米一石之價
　　　　　也既得米價乃以八錢除二十両得二
　　　　　十五石減朒一石餘二十四石為米四
　　　　　分之一以四因之得九十六石即米數
　　　　　或以八錢除二十四両得三十石加盈
　　　　　二石得三十二石為米三分之一以三
　　　　　因之亦得九十六石為米數也葢以分
　　　　　母互乘前則為十二分之三後則為十
　　　　　二分之四(両分母互/乘得十二)又以分子互乘前
　　　　　則為米十二分(両分子互乘/亦得十二分)用銀八十
　　　　　两朒四石後則為米十二分用銀七十
　　　　　二両盈六石夫米之分數既同而銀差
　　　　　八両則盈朒差十石故知十石價八両
　　　　　即知一石價八錢也此䨇套盈朒之法
　　　　　但有米之分數又有石數故立法微不
　　　　　同若止帶零分則惟用通分法餘俱與
　　　　　䨇套盈朒之法同
　　　　　又先得米數之法以銀數列於上分數
　　　　　列於下乃以前分母四互乘後分子一
　　　　　得四以後分母三互乘前分子一得三
　　　　　又以二十両互乘後所得分子四得八
　　　　　十分互乘盈二石得盈四十石以二十
　　　　　四両互乘前所得分子三得七十二分
　　　　　互乘朒一石得朒二十四石乃以七十
　　　　　二分與八十分相減餘八分為一率朒
　　　　　二十四石與盈四十石相加得六十四
　　　　　石為二率両分母互乘得十二分為三
　　　　　率求得四率九十六石即原米數也既
　　　　　得米數四歸之得二十四石加朒一石
　　　　　得二十五石以除二十両得八錢為米
　　　　　價或將米數三歸之得三十二石減盈
　　　　　二石餘三十石以除二十四両亦得八
　　　　　錢為米價也葢用互乘前則為四百八
　　　　　十両(二十両與二十四両/互乘得四百八十両)買米十二分
　　　　　之七十二朒二十四石後則為四百八
　　　　　十両買米十二分之八十盈四十石夫
　　　　　銀數既同而米差八分則盈朒相差六
　　　　　十四石故知八分為六十四石即知十
　　　　　二分為九十六石也
　　　　　又法以二十両朒一石俱用四因之得
　　　　　八十両朒四石(因四分之一價二十両/故用四因為米總價)
　　　　　又以二十四両盈二石俱用三因之得
　　　　　七十二両盈六石(因三分之一價二十/四両故用三因為米)
　　　　　(總/價)作盈朒單法算以朒四石與盈六石
　　　　　相加得十石為一率八十両與七十二
　　　　　両相減餘八両為二率一石為三率求
　　　　　得四率八錢即米一石之價也此法葢
　　　　　因分數整齊故可比例而得其全分之
　　　　　價若有竒零則湏用前法或用通分法
　　　　　算之
設如有一數不知幾何但云以三乘之再加一十又
　以四乘之再加二十又以五乘之再加三十又以
　六乘之再加四十共得六千七百問原數幾何
　　　　　法先以所加之一十以四乘之又以五
　　　　　乘之又以六乘之得一千二百再以所
　　　　　加之二十以五乘之又以六乘之得六
　　　　　百再以所加之三十以六乘之得一百
　　　　　八十乃以所得之三數相加得一千九
　　　　　百八十併所加之四十共二千零二十
　　　　　與共數六千七百相減餘四千六百八
　　　　　十為連乘之整數乃借一衰為原數以
　　　　　三乘之仍得三又以四乘之得一十二
　　　　　又以五乘之得六十又以六乘之得三
　　　　　百六十衰為一率原數一衰為二率以
　　　　　連乘整數四千六百八十為三率求得
　　　　　四率十三即為原數也此法葢因三乘
　　　　　原數外加一十而又用四乘五乘六乘
　　　　　則此一十己用四乘五乘六乘矣四乘
　　　　　後加二十而又用五乘六乘則此二十
　　　　　已用五乘六乘矣五乘後加三十而又
　　　　　用六乘則三十已用六乘矣故將一十
　　　　　二十三十之數亦用連乘併後所加之
　　　　　四十與共數相減然後為三四五六與
　　　　　原數連乘之整分而以三四五六連乘
　　　　　所得之三百六十與原數一為比例即
　　　　　同於今三四五六連乘所得之四千六
　　　　　百八十與原數十三之比例也
設如甲乙二車運糧甲車先行二日乙車後行五日
　追及甲車比乙車運價少五錢又甲車先行二日
　乙車後行七日追過甲車八十里甲車比乙車運
　價少一両一錢問甲乙二車日行里數及運價各
　幾何
　　　　　法以乙車五日為正甲車七日為負里
　　　　　數相等作一空位(甲車先行二日乙車/行五日追及是乙車)
　　　　　(行五日甲車行七/日其里數相等)運價多五錢為正列
　　　　　於上又以乙車七日為正甲車九日為
　　　　　負過八十里為正運價多一両一錢為
　　　　　正列於下乃以上乙五日遍乘下乙七
　　　　　日甲九日多八十里多一両一錢得乙
　　　　　三十五日仍為正甲四十五日仍為負
　　　　　多行四百里運價多五両五錢仍為正
　　　　　又以下乙七日遍乘上乙五日甲七日
　　　　　運價多五錢得乙三十五日仍為正甲
　　　　　四十九日仍為負多三両五錢仍為正
　　　　　相等無可乘仍為空位於是以上層為
　　　　　主両下相較則乙各三十五日彼此減
　　　　　盡甲両下相減餘四日本層少變負為
　　　　　正里數無可加減仍得四百里為正價
　　　　　両下相減餘二両依本層為正即甲車
　　　　　四日行四百里運價二両也以四日除
　　　　　四百里得一百里為甲車每日所行之
　　　　　里數以四日除二両得五錢即甲車每
　　　　　日之運價以乙車七日比甲車九日多
　　　　　行八十里價多一両一錢計之則甲車
　　　　　九日行九百里加多八十里共九百八
　　　　　十里為乙車七日所行之里數以七日
　　　　　除之得一百四十里即乙車每日所行
　　　　　之里數甲車九日運價四両五錢加多
　　　　　一両一錢共五両六錢為乙車七日之
　　　　　運價以七日除之得八錢即乙車每日
　　　　　之運價也此法因有里數運價二種或
　　　　　名疊脚然不過除両次耳若里數為較
　　　　　運價為和難以分列正負者則分両法
　　　　　算之
設如甲乙丙三人有銀各不知數只云甲得乙銀二
　分之一乙得丙銀三分之一丙得甲銀四分之一
　則各得七百两問三人原銀各幾何
　　　　　法先以甲三分乙一分共七百両列於
　　　　　上(甲原銀四分丙得去一分餘三分又/得乙一分故為甲三分乙一分共七)
　　　　　(百両丙無數作/空位以足其分)又以甲一分丙二分共
　　　　　七百両列於下(丙原銀三分乙得去一/分餘二分又得甲一分)
　　　　　(故為甲一分丙二分共七百両/乙無數亦作空位以足其分)乃以上
　　　　　甲三分遍乘下甲一分丙二分共七百
　　　　　両得甲三分丙六分共二千一百両又
　　　　　以下甲一分遍乘上甲三分乙一分共
　　　　　七百両仍得原數於是以下層為主両
　　　　　下相較則甲各三分彼此減盡乙一分
　　　　　無可減仍為一分依本層為正丙六分
　　　　　無可減仍為六分本層無數則為負銀
　　　　　両下相減餘一千四百両本層少爲負
　　　　　即乙一分比丙六分少一千四百両也
　　　　　次以乙一分為正丙六分為負少一千
　　　　　四百両為負列於上又以乙一分丙一
　　　　　分共七百兩列於下(乙原銀二分甲得/去一分餘一分又)
　　　　　(得丙一分故為乙一分丙一分/共七百両因為和數故不用號)因首色
　　　　　皆為一故省互乘両下相較則乙各一
　　　　　分彼此減盡丙六與丙一相加得七分
　　　　　銀一千四百與七百相加得二千一百
　　　　　両即為丙七分之共數以七除之得三
　　　　　百両為丙一分之數以丙原銀三分乘
　　　　　之得九百両為丙之銀數以乙一分丙
　　　　　一分共七百両計之則於七百両内減
　　　　　去丙一分三百両餘四百両即乙一分
　　　　　之數以乙原銀二分乘之得八百両為
　　　　　乙之銀數以甲三分乙一分共七百両
　　　　　計之則於七百両内減去乙一分四百
　　　　　両餘三百両三歸之得一百両即甲一
　　　　　分之數以甲原銀四分乘之得四百両
　　　　　為甲之銀數也
設如有長方面積八百六十四歩一長二闊三和四
　較共三百一十二歩問長闊各幾何
　　　　　法以積數八因之得六千九百一十二
　　　　　歩為大長方形積乃以長闊和較共數
　　　　　三百一十二歩為長闊和折半得一百
　　　　　五十六歩為半和自乘得二萬四千三
　　　　　百三十六歩與六千九百一十二歩相
　　　　　減餘一萬七千四百二十四歩開平方
　　　　　得一百三十二歩為半較與半和一百
　　　　　五十六歩相減得二十四歩為原闊數
　　　　　以闊除原積八百六十四歩得三十六
　　　　　歩為原長數也此法葢因三和内有三
　　　　　長三闊加一長二闊共四長五闊如以
　　　　　四較加於四闊則又成四長是共得八
　　　　　長一闊此三百一十二歩即八長一闊
　　　　　之共數今將原積八倍之成一大長方
　　　　　形其闊即原闊其長為原長之八倍故
　　　　　以三百一十二為長闊和求得闊即為
　　　　　原闊以原闊除原積即得原長也
設如買果木樹不知樹數亦不知樹價但知樹每株
　之價為樹共數之六倍而每株脚錢六文其脚錢
　并樹價共三千六百文問樹每株價及樹數各幾
　何
　　　　　法先以共錢三千六百文六因之得二
　　　　　萬一千六百文為長方積脚錢六文為
　　　　　縱多爰以縱多六文折半得三文為半
　　　　　較自乘得九文與二萬一千六百文相
　　　　　加得二萬一千六百零九文開平方得
　　　　　一百四十七文為半和内減半較三文
　　　　　得一百四十四文為樹每株之價六歸
　　　　　之得二十四為樹之共數也此法以樹
　　　　　數為闊樹價併脚錢為長成長方形因
　　　　　每株之價為樹數之六倍是長為闊之
　　　　　六倍又多六文故六倍其積則長比闊
　　　　　多六文故以帶縱開方法算之得闊為
　　　　　樹價六歸之得樹數也
設如一河寛一丈二尺中間生一蒲草出水面三尺
　斜引蒲稍至岸適與岸齊問蒲長水深各幾何
　　　　　法以河寛一丈二尺折半得六尺為勾
　　　　　以蒲稍出水三尺為股弦較乃以勾六
　　　　　尺自乘得三十六尺以股弦較三尺除
　　　　　之得一十二尺為股弦和加股弦較三
　　　　　尺得一十五尺折半得七尺五寸為弦
　　　　　即蒲之長内減股弦較三尺餘四尺五
　　　　　寸為股即水之深也如圖甲乙為河寛
　　　　　丙丁為蒲長與甲丁等戊丁為水深丙
　　　　　戊為蒲稍出水三尺故戊丁為股甲戊
　　　　　為勾甲丁為弦丙戊為股弦較用有勾
　　　　　有股弦較之法求得股為水深得弦為
　　　　　蒲之長也
設如圓柱髙二十一尺周四尺以繩自底至末繞柱
　七周與柱適齊問繩長幾何
　　　　　法以柱周四尺七因之得二十八尺為
　　　　　股柱髙二十一尺為勾求得弦三十五
　　　　　尺即繩之長也此法葢合七勾股為一
　　　　　勾股算也如圖甲乙為柱髙二十一尺
　　　　　甲丙為七分之一若將柱面平鋪之成
　　　　　一平面則丙丁即柱周四尺甲丁即繩
　　　　　繞柱之一周成甲丙丁勾股形今柱髙
　　　　　為甲丙之七倍繩長為甲丁之七倍故
　　　　　將柱周亦加七倍成甲乙戊勾股形甲
　　　　　乙為勾乙戊為股求得甲戊弦即繩長
　　　　　也
設如一方匣内對角斜容一比例尺長一尺一寸寛
　三寸問匣方邊幾何
　　　　　法以比例尺寛三寸與長一尺一寸相
　　　　　加得一尺四寸自乘折半開方得九寸
　　　　　八分九釐九豪即方匣之邊數也如圗
　　　　　甲乙丙丁方匣内容戊己庚辛比例尺
　　　　　丁乙為對角斜線癸壬為比例尺之長
　　　　　壬乙與丁癸二叚與己庚寛度等葢以
　　　　　己庚度作己子丑庚正方形則乙為方
　　　　　之中心壬乙為己庚方邊之一半與壬
　　　　　庚等而壬乙與丁癸両段即與己庚等
　　　　　故以比例尺之長闊相加即為丁乙對
　　　　　角斜線用斜求方之法自乘折半開方
　　　　　即得方邊也
設如三角形底二丈八尺小腰與中垂線之較二尺
　大腰與中垂線之較六尺問両腰各幾何
　　　　　法借一衰為中垂線則小腰為一衰多
　　　　　二尺小腰與中垂線之和為二衰多二
　　　　　尺與小腰較二尺相乗得四衰多四尺
　　　　　為小分底自乘方積大腰為一衰多六
　　　　　尺大腰與中垂線之和為二衰多六尺
　　　　　與大腰較六尺相乘得十二衰多三十
　　　　　六尺為大分底自乘方積以両方積相
　　　　　較則大分底方為小分底方之三倍多
　　　　　二十四尺(大分底方十二衰為小分底/方四衰之三倍即將小分底)
　　　　　(方四衰多四尺以三因之得十二衰多/十二尺與大分底方十二衰多三十六)
　　　　　(尺相減仍餘/二十四尺)乃以底二十八尺自乘得
　　　　　七百八十四尺内減去所多之二十四
　　　　　尺餘七百六十尺為小分底自乘四正
　　　　　方小分底乘大分底二長方積折半得
　　　　　三百八十尺為小分底自乘二正方小
　　　　　分底乘大分底一長方積共成一大長
　　　　　方底二十八尺為長闊之較用帶縱較
　　　　　數開平方法算之得闊十尺為小分底
　　　　　自乘得一百尺以小腰較二尺除之得
　　　　　五十尺為小腰與中垂線之和内加小
　　　　　腰較二尺得五十二尺折半得二十六
　　　　　尺即小腰又以小腰較二尺與大腰較
　　　　　六尺相減餘四尺即大腰與小腰之較
　　　　　與小腰二十六尺相加得三十尺即大
　　　　　腰也如圗甲乙丙三角形甲乙為小腰
　　　　　甲丙為大腰乙丙為底自甲角作甲丁
　　　　　垂線則分為甲丁乙甲丁丙両勾股形
　　　　　以甲乙甲丁股弦和與甲乙甲丁股弦
　　　　　較相乘則得乙丁勾自乘之乙戊己丁
　　　　　正方形(見勾/股法)以甲丁甲丙股弦和與甲
　　　　　丁甲丙股弦較相乘則得丁丙勾自乘
　　　　　之丁庚辛丙正方形丁庚辛丙正方形
　　　　　既為乙戊己丁正方形之三倍多二十
　　　　　四尺故於乙壬癸丙大正方形内減去
　　　　　二十四尺餘者即與乙戊己丁三正方
　　　　　等是共得乙戊己丁四正方戊壬子己
　　　　　庚子癸辛為大分底乘小分底二長方
　　　　　共成丑寅卯丙一長方形折半得丑辰
　　　　　己丙長方形乙丙即長闊之較故用帶
　　　　　縱較數開平方法算之得闊為乙丁小
　　　　　勾自乘以股弦較除之得股弦和故加
　　　　　股弦較折半即得甲乙為弦也或求得
　　　　　甲丙邊亦同
設如甲乙丙三角形甲角五十三度八分乙丙邊一
　丈二尺二寸甲乙甲丙両邊較三尺八寸求乙角
　丙角度幾何
　　　　　法依甲丙邊度截甲乙邊於丁餘乙丁
　　　　　即両邊較自丙至丁作丙丁線成乙丁
　　　　　丙鈍角形乃以乙丙邊一丈二尺二寸
　　　　　為一率乙丁邊三尺八寸為二率甲角
　　　　　五十三度八分與一百八十度相減餘
　　　　　一百二十六度五十二分折半得六十
　　　　　三度二十六分即丁鈍角之外角(與丁/丙甲)
　　　　　(角/等)其正弦八萬九千四百四十一為三
　　　　　率求得四率二萬七千八百五十八為
　　　　　丙分角正弦撿表得十六度十分為丙
　　　　　分角與丁丙甲角六十三度二十六分
　　　　　相加得七十九度三十六分即丙角度
　　　　　以丙分角與丁外角相減餘四十七度
　　　　　十六分即乙角度也
設如甲乙丙三角形甲角五十三度八分甲丙邊一
　丈一尺二寸甲乙乙丙両邊較二尺八寸求乙角
　丙角度各幾何
　　　　　法依乙丙邊度截甲乙邊於丁餘甲丁
　　　　　即両邊較自丙至丁作丙丁線成甲丁
　　　　　丙鈍角形乃以甲丁邊二尺八寸與甲
　　　　　丙邊一丈一尺二寸相加得一丈四尺
　　　　　為一率甲丁與甲丙相減餘八尺四寸
　　　　　為二率甲角半外角六十三度二十六
　　　　　分之正切線一十九萬九千九百八十
　　　　　六為三率求得四率一十一萬九千九
　　　　　百九十一為半較角切線撿表得五十
　　　　　度十二分為半較角度與半外角相減
　　　　　餘十三度十四分為丙分角倍之與甲
　　　　　角相加得七十九度三十六分即丙角
　　　　　度以甲角丙角相倂與半周相減餘四
　　　　　十七度十六分即乙角度也葢以丙分
　　　　　角與甲角相加則得丙丁乙角與丙大
　　　　　分角等是丙大分角與一丙小分角一
　　　　　甲角之度等故倍小分角與甲角相加
　　　　　得丙全角也
設如甲乙丙三角形甲角五十三度八分乙丙邊一
　丈二尺二寸甲乙甲丙両邊和二丈六尺二寸求
　丙角乙角度各幾何
　　　　　法以甲乙與甲丙相加得丙丁自乙至
　　　　　丁作乙丁線成丁乙丙三角形乃以乙
　　　　　丙邊一丈二尺二寸為一率丙丁邊二
　　　　　丈六尺二寸為二率甲角五十三度八
　　　　　分折半得二十六度三十四分即丁角
　　　　　(與甲乙/丁角等)其正弦四萬四千七百二十四
　　　　　為三率求得四率九萬六千零四十六
　　　　　為丙乙丁角正弦撿表得七十三度五
　　　　　十分為丙乙丁角内減半甲角二十六
　　　　　度三十四分(即甲乙/丁角)餘四十七度十六
　　　　　分即乙角度以甲角乙角相併與半周
　　　　　相減餘七十九度三十六分即丙角度
　　　　　也
設如甲乙丙三角形甲角五十三度八分甲乙邊一
　丈五尺甲丙乙丙両邊和二丈三尺四寸求乙角
　丙角度幾何
　　　　　法以甲丙與乙丙相加得甲丁自乙至
　　　　　丁作乙丁線成甲乙丁三角形乃以甲
　　　　　丁邊二丈三尺四寸與甲乙邊一丈五
　　　　　尺相加得三丈八尺四寸為一率甲丁
　　　　　邊與甲乙邊相減餘八尺四寸為二率
　　　　　甲角五十三度八分與半周相減折半
　　　　　得半外角六十三度二十六分其正切
　　　　　線一十九萬九千九百八十六為三率
　　　　　求得四率四萬三千七百四十七為半
　　　　　較角切線撿表得二十三度三十八分
　　　　　為半較角與半外角相減餘三十九度
　　　　　四十八分為丁角度倍之得七十九度
　　　　　三十六分即丙角度以甲角丙角相倂
　　　　　與半周相減餘四十七度十六分即乙
　　　　　角度也
設如有一旗杆不知其髙用日影測之問髙幾何
　　　　　法先立一表長五尺看影長幾尺如得
　　　　　四尺同時看旗杆影為幾尺如得二丈
　　　　　四尺乃以表影長四尺為一率表髙五
　　　　　尺為二率旗杆影長二丈四尺為三率
　　　　　求得四率三丈即旗杆之髙也如圗甲
　　　　　乙為旗杆乙丙為旗杆影丁戊為表髙
　　　　　戊己為表影甲乙丙與丁戊己為同式
　　　　　勾股形故己戊與丁戊之比同於乙丙
　　　　　與甲乙之比也
設如有塔一座不知其髙亦不知其逺用日影測之
　問塔髙幾何
　　　　　法先立一表長六尺影長四尺同時看
　　　　　塔影所至記之閲時看表影長五尺塔
　　　　　影比先所記之處長幾尺如得八尺乃
　　　　　以表影差一尺為一率表髙六尺為二
　　　　　率影差八尺為三率求得四率四丈八
　　　　　尺即塔之髙也如圗甲乙為塔髙乙丙
　　　　　為先所記塔影乙丁為後所記塔影戊
　　　　　己為表髙己庚為先所記表影己辛為
　　　　　後所記表影戊庚辛與甲丙丁戊己庚
　　　　　與甲乙丙皆為同式形故庚辛與戊己
　　　　　之比同於丙丁與甲乙之比也
設如逺望一村欲知其逺用放鎗騐時儀墜子候之
　問逺幾何
　　　　　法令一人在村邊放鎗一見烟出即用
　　　　　騐時儀墜子候之一聞鎗響即止計自
　　　　　見烟至聞響得幾秒如得三秒即以一
　　　　　秒為一率一百二十八丈五尺七寸為
　　　　　二率三秒為三率求得四率三百八十
　　　　　五丈七尺一寸即距村之逺也葢響與
　　　　　烟一時並出其見烟而未聞響者聲未
　　　　　至也故自見烟至聞響之分即路逺之
　　　　　分嘗以其分較之路逺五里得七秒以
　　　　　七歸之每秒得一百二十八丈五尺七
　　　　　寸聞雷亦然自一見電光至聞雷響候
　　　　　其秒數即得里數也
設如梭形闊四尺中長九尺求積幾何
　　　　　法以中長九尺與闊四尺相乘得三十
　　　　　六尺折半得十八尺即梭形積也如圗
　　　　　甲乙丙丁梭形以乙丁與甲丙相乘則
　　　　　成戊己庚辛長方形其積比梭形多一
　　　　　倍故半之為梭形積也此法必甲乙與
　　　　　乙丙等甲丁與丁丙等或甲乙與甲丁
　　　　　等乙丙與丁丙等則其中長適為両三
　　　　　角形之垂線故長闊相乘折半而得積
　　　　　也若中長不得為垂線則湏先量得四
　　　　　邊數及長數或闊數用三角形求中垂
　　　　　線法算之
設如三廣形上闊三尺中闊五尺下闊四尺上截長
　六尺下截長四尺求積幾何
　　　　　法以中闊五尺與上闊三尺相加折半
　　　　　得四尺與上截長六尺相乘得二十四
　　　　　尺又以中闊五尺與下闊四尺相加折
　　　　　半得四尺五寸與下截長四尺相乘得
　　　　　十八尺両數相併得四十二尺即三廣
　　　　　形積也如圗甲乙丙丁戊己三廣形以
　　　　　乙戊線分之則成甲乙戊己乙丙丁戊
　　　　　両梯形故用梯形求積之法(見第十九/卷直線形)
　　　　　求得両梯形之積而併之即為三廣形
　　　　　積也舊術以上下闊相加折半加中闊
　　　　　與長相乘得積此必上下両截長數相
　　　　　等者然後可算若上下不相等湏用両
　　　　　梯形算之
設如眉形両尖相距弦長二十四尺外弧距弦九尺
　内弧距弦四尺求積幾何
　　　　　法以両尖相距二十四尺為弦外弧距
　　　　　弦九尺為矢用弧矢求積法以矢九尺
　　　　　為首率弦二十四尺折半得十二尺為
　　　　　中率求得末率十六尺加矢九尺得二
　　　　　十五尺為圜徑折半得半徑十二尺五
　　　　　寸為一率半弦十二尺為二率半徑十
　　　　　萬為三率求得四率九萬六千為半外
　　　　　弧之正弦撿八線表得七十三度四十
　　　　　五分為半外弧之度分倍之得一百四
　　　　　十七度三十分為外弧之度分乃以三
　　　　　百六十度為一率外弧一百四十七度
　　　　　半為二率全徑二十五尺求得全周七
　　　　　十八尺五寸三分九釐八豪為三率求
　　　　　得四率三十二尺一寸七分九釐五豪
　　　　　為外弧之數與半徑十二尺五寸相乘
　　　　　折半得二百零一尺十二寸十八分為
　　　　　自圜心所分弧背三角形積又以矢九
　　　　　尺與半徑十二尺五寸相減餘三尺五
　　　　　寸與弦二十四尺相乘折半得四十二
　　　　　尺為自圜心至弦所分直線三角形積
　　　　　與弧背三角形積相減餘一百五十九
　　　　　尺一十二寸一十八分為外弧矢全積
　　　　　(見第二十/卷曲線形)又以両尖相距二十四尺為
　　　　　弦内弧距弦四尺為矢亦用弧矢求積
　　　　　法求得内弧矢虚積六十五尺三十七
　　　　　寸六十分與外弧矢積相減餘九十三
　　　　　尺七十四寸五十八分即眉形積也如
　　　　　圗甲乙丙丁眉形甲丙為弦乙戊為外
　　　　　弧矢丁戊為内弧矢成甲乙丙戊甲丁
　　　　　丙戊両弧矢形故先求得甲乙丙戊弧
　　　　　矢形積又求得甲丁丙戊弧矢形積相
　　　　　減即得甲乙丙丁眉形積也
設如橄㰖形長二尺四寸闊八寸求積幾何
　　　　　法以長二尺四寸為弦闊八寸折半得
　　　　　四寸為矢用弧矢求積法求得弧矢積
　　　　　六十五尺三十七寸六十分倍之得一
　　　　　百三十尺七十五寸二十分即橄㰖形
　　　　　積也如圗甲乙丙丁橄㰖形自甲至丙
　　　　　作甲丙線平分乙丁於戊則成甲乙丙
　　　　　戊甲丁丙戊両弧矢形故求得弧矢形
　　　　　積倍之即橄㰖形積也
設如錢形徑一尺二寸求積幾何
　　　　　法以錢形徑一尺二寸求得圜面積一
　　　　　尺一十三寸零九分七十三釐又求得
　　　　　内容方積七十二寸相減餘四十一寸
　　　　　零九分七十三釐倍之得八十二寸一
　　　　　十九分四十六釐即錢形積也如圖甲
　　　　　乙丙丁錢形作戊己己庚庚辛辛戊四
　　　　　線則分為壬癸子丑寅卯辰巳八弧矢
　　　　　形故先求得圜形積又求得戊己庚辛
　　　　　内方積相減餘壬癸子丑四弧矢形倍
　　　　　之即得錢形積也
設如銀錠形徑一尺二寸求積幾何
　　　　　法以銀錠形徑一尺二寸自乘得一尺
　　　　　四十四寸折半得七十二寸即銀錠形
　　　　　積也如圖甲乙丙丁戊己銀錠形以甲
　　　　　丁徑自乘折半則得乙丙戊己正方其
　　　　　所虚庚辛二弧矢形與所盈壬癸二弧
　　　　　矢形之積等故乙丙戊己正方積即與
　　　　　銀錠形之積等也
設如甲乙丙丁四平圜共積二百一十七尺五十五
　寸五十三分一十釐甲圜徑比乙圜徑多三尺乙
　圜徑比丙圜徑多三尺丙圜徑比丁圜徑多二尺
　問四圜徑各幾何
　　　　　法用圜積方積定率比例以圜積一○
　　　　　○○○○○○○為一率方積一二七
　　　　　三二三九五四為二率四平圜共積二
　　　　　百一十七尺五十五寸五十三分一十
　　　　　釐為三率求得四率二百七十七尺為
　　　　　四平方共積乃以丙圜徑比丁圜徑所
　　　　　多之二尺自乘得四尺又以乙圜徑比
　　　　　丁圜徑所多之五尺(丙比丁多二尺乙/又比丙多三尺故)
　　　　　(乙比丁/多五尺)自乘得二十五尺又以甲圜徑
　　　　　比丁圜徑所多之八尺(乙比丁多五尺/甲又比乙多三)
　　　　　(尺故甲比/丁多八尺)自乘得六十四尺三數相併
　　　　　得九十三尺與四平方共積二百七十
　　　　　七尺相減餘一百八十四尺為長方積
　　　　　以丙圜徑比丁圜徑多二尺乙圜徑比
　　　　　丁圜徑多五尺甲圜徑比丁圜徑多八
　　　　　尺相加得十五尺為長闊之較用帶縱
　　　　　較數開平方法算之得闊八尺二歸之
　　　　　得四尺即丁圜徑加二尺得六尺即丙
　　　　　圜徑再加三尺得九尺即乙圜徑再加
　　　　　三尺得十二尺即甲圜徑也如圖甲乙
　　　　　丙丁四平圜形變為甲乙丙丁四平方
　　　　　形則四圜徑之較即四方邊之較故於
　　　　　四方形内減去壬癸子三較方餘戊己
　　　　　庚辛四小正方丑寅卯辰巳午六長方
　　　　　共成未申酉戌一長方戌亥為長闊之
　　　　　較即三邊較之共數故用帶縱較數開
　　　　　平方法算之得闊折半而得丁方邊即
　　　　　丁圜徑遞加之即得甲乙丙各圜徑也
設如有一方形内不切方邊容一圜形但知方邊離
　圜界五丈方内圜外積三百二十一丈四十六尺
　零一寸八十四分問方邊圜徑各幾何
　　　　　法以方邊離圜界五丈自乘得二十五
　　　　　丈四因之得一百丈與方内圜外積三
　　　　　百二十一丈四十六尺零一寸八十四
　　　　　分相減餘二百二十一丈四十六尺零
　　　　　一寸八十四分乃以圜積定率七八五
　　　　　三九八一六與方積定率一○○○○
　　　　　○○○○相減餘二一四六○一八四
　　　　　為一率方積一○○○○○○○○為
　　　　　二率今減餘積二百二十一丈四十六
　　　　　尺零一寸八十四分為三率求得四率
　　　　　一千零三十一丈九十五尺八十四寸
　　　　　五十八分為長方積又以二一四六○
　　　　　一八四為一率一○○○○○○○○
　　　　　為二率以方邊離圜界五丈四因之得
　　　　　二十丈為三率求得四率九十三丈一
　　　　　尺九寸五分為長闊之較用帶縱較數
　　　　　開平方法算之得闊十丈即内圜徑加
　　　　　方邊離圜界共十丈得二十丈即外方
　　　　　邊也如圖甲乙丙丁方形内容戊圜形
　　　　　以方邊離圜界五丈自乘四因與積相
　　　　　減則減去己庚辛壬四小方形餘癸子
　　　　　丑寅四長方形及卯辰巳午四隅積今
　　　　　欲以卯辰巳午四隅積補足戊圜虚積
　　　　　共成未申酉戌長方形應以定率之方
　　　　　積圜積相減餘方内圜外積為一率方
　　　　　積為二率今所餘之卯辰巳午方内圜
　　　　　外積為三率則得四率為未亥方積而
　　　　　戊圜虚積即補足在其中然今乃以卯
　　　　　辰巳午四隅積并癸子丑寅四長方積
　　　　　共為三率則戊圜虚積固已補足而癸
　　　　　子丑寅四長方積必多補出之分是知
　　　　　癸子丑寅四長方形其寛仍為戌酉而
　　　　　亥酉之長必亦多補出之分矣(癸子丑/寅四長)
　　　　　(方形為二平行線内直角方形其面之/互相為比同於其底之互相為比見幾)
　　　　　(何原本八/卷第七節)故又以定率之方積圜積相
　　　　　減餘方内圜外積為一率方積為二率
　　　　　以方邊離圜界五丈四因之得亥酉之
　　　　　長為三率求得四率即將亥酉之長亦
　　　　　増補出之分乃以此為長闊之較求得
　　　　　未申闊即為内圜徑也
設如有一方形内不切方邊容一圜形但知方角離
　圜界二十一丈二尺一寸三分方内圜外積一千
　四百四十二丈九十二尺零三寸六十八分問方
　邊圜徑各幾何
　　　　　法以方角離圜界二十一丈二尺一寸
　　　　　三分自乘得四百五十丈倍之得九百
　　　　　丈與方内圜外積一千四百四十二丈
　　　　　九十二尺零三寸六十八分相減餘五
　　　　　百四十二丈九十二尺零三寸六十八
　　　　　分乃以定率弧矢積二八五三九八一
　　　　　六為一率(方積一○○○○○○○○/方内容圜積七八五三九八)
　　　　　(一六圜内容方積五○○○○○○○/相減餘二八五三九八一六為弧矢積)
　　　　　圜内容方積五○○○○○○○為二
　　　　　率今減餘積五百四十二丈九十二尺
　　　　　零三寸六十八分為三率求得四率九
　　　　　百五十一丈十六尺三十寸四十八分
　　　　　為長方積又以二八五三九八一六為
　　　　　一率五○○○○○○○為二率以方
　　　　　角離圜界二十一丈二尺一寸三分用
　　　　　斜求方法求得四隅方邊十五丈四因
　　　　　之得六十丈為三率求得四率一百零
　　　　　五丈一尺一寸六分為長闊和用帶縱
　　　　　和數開平方法算之得闊十丈即内圜
　　　　　所容方邊以四隅方邊十五丈倍之得
　　　　　三十丈與内圜所容方邊十丈相加得
　　　　　四十丈即外方邊以内圜所容方邊十
　　　　　丈求得對角斜線十四丈一尺四寸二
　　　　　分即内圜徑加方角離圜界共四十二
　　　　　丈四尺二寸六分得五十六丈五尺六
　　　　　寸八分即外方對角斜線也如圖甲乙
　　　　　丙丁方形内容戊圜形以方角離圜界
　　　　　甲卯自乘倍之與積相減則減去己庚
　　　　　辛壬四小正方形(以甲卯自乘折半得/己正方形積故甲卯)
　　　　　(自乘倍之即得/四正方形積也)餘癸子丑寅四長方形
　　　　　而内虚未申酉戌四弧矢形今欲以所
　　　　　虚之未申酉戌四弧矢形變為卯辰巳
　　　　　午一正方形應以定率弧矢積為一率
　　　　　方積為二率未申酉戌四弧矢虚積為
　　　　　三率則得四率為卯辰巳午虚方積然
　　　　　今無未申酉戌四弧矢虚積而以癸子
　　　　　丑寅四長方形内虚未申酉戌四弧矢
　　　　　形之餘積為三率實積既變則虚積亦
　　　　　變故求得四率為卯辰亥乾長方形而
　　　　　内虚卯辰巳午正方形葢癸子丑寅四
　　　　　長方實積與午巳亥乾長方積之比同
　　　　　於弧矢積與方積之比則其所虚之未
　　　　　申酉戌四弧矢形與卯辰巳午正方形
　　　　　之比亦同於弧矢積與方積之比而癸
　　　　　子丑寅之共長與長亥之比亦必同於
　　　　　弧矢積與方積之比矣故以四長方之
　　　　　共邊比例得辰亥邊為長闊和求得卯
　　　　　辰闊為内圜所容正方形之每一邊也
設如有一圜形内不切圜界容一方形但知圜界離
　方角五丈圜内方外積二百六十四丈十五尺九
　十二寸六十四分問圜徑方邊各幾何
　　　　　法以圜界離方角五丈自乗得二十五
　　　　　丈四因之得一百丈又以圜積定率七
　　　　　八五三九八一六為一率方積一○○
　　　　　○○○○○○為二率今圜内方外積
　　　　　二百六十四丈十五尺九十二寸六十
　　　　　四分為三率求得四率三百三十六丈
　　　　　三十三尺八十寸二十三分内減所得
　　　　　一百丈餘二百三十六丈三十三尺八
　　　　　十寸二十三分乃以定率弧矢積二八
　　　　　五三九八一六(方積一○○○○○○/○○内容圜積七八五)
　　　　　(三九八一六圜内容方積五○○○○/○○○相減餘二八五三九八一六)
　　　　　用圜積變方積法通之得三六三三八
　　　　　○二三為一率方積一○○○○○○
　　　　　○○為二率今減餘積二百三十六丈
　　　　　三十三尺八十寸二十三分為三率求
　　　　　得四率六百五十丈三十八尺七十四
　　　　　寸為長方積又以三六三三八○二三
　　　　　為一率一○○○○○○○○為二率
　　　　　以圜界離方角五丈四因之得二十丈
　　　　　為三率求得四率五十五丈零三寸八
　　　　　分七釐四豪為長闊之較用帶縱較數
　　　　　開平方法算之得闊十丈即内方對角
　　　　　斜線用斜求方法算之得七丈零七寸
　　　　　一分即内方邊以内方對角斜線十丈
　　　　　加圜界離方角共十丈得二十丈即外
　　　　　圜徑也如圖甲乙圜形内容丙方形以
　　　　　圜積方積定率比例則變為丁戊己庚
　　　　　辛壬癸子方環形而多丑寅卯辰四弧
　　　　　矢形所變之積葢圜環變為方環今圜
　　　　　内方外積比圜環積多丑寅卯辰四弧
　　　　　矢形故所變之方環亦多丑寅卯辰四
　　　　　弧矢形所變之積也以圜界離方角五
　　　　　丈自乘四因與積相減則減去巳午未
　　　　　申四小方形餘酉戌亥乾四長方形及
　　　　　丑寅卯辰四弧矢形所變之積今欲以
　　　　　丑寅卯辰四弧矢形所變之積補成辛
　　　　　壬癸子正方形共成辛壬坎艮長方形
　　　　　應以定率四弧矢形已變之積為一率
　　　　　方積為二率(設方積為一○○○○○/○○○方内容圜積為七)
　　　　　(八五三九八一六圜内容方積為五○/○○○○○○内圜積與内方積相減)
　　　　　(餘二八五三九八一六是二八五三九/八一六與一○○○○○○○○相比)
　　　　　(為弧矢積與外方積之定率也然今所/多之四弧矢積先已用圜率變為方率)
　　　　　(故又以圜積七八五三九八一六為一/率方積一○○○○○○○○為二率)
　　　　　(弧矢積二八五三九八一六為三率得/四率三六三三八○二三是三六三三)
　　　　　(八○二三與一○○○○○○○○相/比為已變之弧矢積與外方積之定率)
　　　　　(也/)今所多之丑寅卯辰四弧矢形已變
　　　　　之積為三率則得四率為辛壬癸子正
　　　　　方積然今乃以丑寅卯辰四弧矢形已
　　　　　變之積并酉戌亥乾四長方積共為三
　　　　　率則辛壬癸子正方積固已補足而酉
　　　　　戌亥乾四長方必多補出之分是知酉
　　　　　戌亥乾四長方其寛仍為子癸而癸坎
　　　　　之長必亦多補出之分矣故又以四弧
　　　　　矢形已變之積為一率方積為二率以
　　　　　圜界離方邊五丈四因之得癸坎之長
　　　　　為三率求得四率即將癸坎之長亦増
　　　　　補出之分乃以此為長闊之較求得辛
　　　　　壬闊即内方對角斜線也
設如有一圜形内不切圜界容一方形但知圜界離
　方邊十五丈圜内方外積一千一百五十六丈六
　十三尺七十寸四十分問圜徑方邊各幾何
　　　　　法以圜界離方邊十五丈自乘得二百
　　　　　二十五丈四因之得九百丈又以圜積
　　　　　方積定率比例圜積七八五三九八一
　　　　　六為一率方積一○○○○○○○○
　　　　　為二率今圜内方外積一千一百五十
　　　　　六丈六十三尺七十寸四十分為三率
　　　　　求得四率一千四百七十二丈六十七
　　　　　尺六十寸四十六分内減所得九百丈
　　　　　餘五百七十二丈六十七尺六十寸四
　　　　　十六分乃以方内圜外積二一四六○
　　　　　一八四(方積一○○○○○○○○内/容圜積七八五三九八一六相)
　　　　　(減餘二一四/六○一八四)用圜積變方積法通之得
　　　　　二七三二三九五五為一率方積一○
　　　　　○○○○○○○為二率今減餘積五
　　　　　百七十二丈六十七尺六十寸四十六
　　　　　分為三率求得四率二千零九十五丈
　　　　　八十八尺六十三寸六十一分為長方
　　　　　積又以二七三二三九五五為一率一
　　　　　○○○○○○○○為二率以圜界離
　　　　　方邊十五丈四因之得六十丈為三率
　　　　　求得四率二百一十九丈五尺八寸八
　　　　　分為長闊和用帶縱和數開平方法算
　　　　　之得闊十丈即内方邊加圜界離方邊
　　　　　共三十丈得四十丈即外圜徑也如圖
　　　　　甲乙圜形内容丙方形以圜積方積定
　　　　　率比例則變為丁戊己庚辛壬癸子方
　　　　　環形而少丑寅卯辰四隅所變之積葢
　　　　　圜環變為方環今圜内方外積比圜環
　　　　　積少丑寅卯辰四隅故所變之方環亦
　　　　　少丑寅卯辰四隅所變之積也以圜界
　　　　　離方邊十五丈自乘四因與積相減則
　　　　　減去巳午未申四小正方形餘酉戌亥
　　　　　乾四長方形而内少丑寅卯辰四隅所
　　　　　變之積今欲以所虚之丑寅卯辰四隅
　　　　　形所變之積作為辛壬癸子正方形應
　　　　　以定率四隅形已變之積為一率方積
　　　　　為二率(設方積為一○○○○○○○/○方内容圜積為七八五三九)
　　　　　(八一六相減餘二一四六○一八四是/三一四六○一八四與一○○○○○)
　　　　　(○口○相比為圜外四隅積與外方積/之定率也然今所少者乃圜外四隅積)
　　　　　(用圜積方積比例之數故又以圜積七/八五三九八一六為一率方積一○○)
　　　　　(○○○○○○為二率圜外四隅積二/一四六○一八四為三率求得四率二)
　　　　　(七三二三九五五是二七三二三九五/五與一○○○○○○○○相比為已)
　　　　　(變之四隅積與外/方積之定率也)丑寅卯辰四隅形已
　　　　　變之虚積為三率則得四率為辛壬癸
　　　　　子虚方積然今無辛壬癸子四隅形已
　　　　　變之虚積而以酉戌亥乾四長方内虚
　　　　　丑寅卯辰四隅形之餘積為三率實積
　　　　　既變則虚積亦變故求得四率為辛壬
　　　　　坎艮長方形而内虚辛壬癸子正方形
　　　　　葢酉戌亥乾四長方實積與子癸坎艮
　　　　　長方形之比同於己變之四隅積與方
　　　　　積之比則其所虚之丑寅卯辰四隅已
　　　　　變之積與辛壬癸子正方形之比亦同
　　　　　於己變之四隅積與方積之比而酉戌
　　　　　亥乾之共長與壬坎之比亦少同於己
　　　　　變之四隅積與方積之比矣故以四長
　　　　　方之共邊比例而得壬坎邊為長闊和
　　　　　求得辛壬闊為内方邊也
設如有一大球體内容四小球體大球徑一尺二寸
　求小球徑幾何
　　　　　法以大球徑一尺二寸自乘得一尺四
　　　　　十四寸倍之得二百八十八寸為長方
　　　　　積以大球徑一尺二寸四因之得四尺
　　　　　八寸為長闊之較用帶縱較數開平方
　　　　　法算之得闊五寸三分九釐三豪即内
　　　　　容四小球之徑也如圖甲乙大球體内
　　　　　容丙丁戊己四小球體試自四小球之
　　　　　中心俱各作線聮之則成一四等面體
　　　　　又以甲乙大球心為心丙丁戊己小球
　　　　　心為界作一虚圓則成四等面體外切
　　　　　圓球體其四面體之一邊即小球徑以
　　　　　四面體外切丁庚虚球徑加一小球徑
　　　　　即大球徑故以大球徑自乘得甲乙辛
　　　　　壬正方形内甲癸丁子為小球徑自乘
　　　　　方(即四面體每/邊自乘方)丁庚辛丑為四面體外
　　　　　切圓球徑自乘方癸乙庚丁子丁丑壬
　　　　　為四面體之每邊與外切圓球徑相乘
　　　　　二長方凡四面體每邊自乘方為外切
　　　　　圓球徑自乘方三分之二(見第二十八/卷球内容四)
　　　　　(面體/法)故甲癸丁子正方形為丁庚辛丑
　　　　　正方形三分之二將甲乙辛壬正方形
　　　　　倍之則得甲癸丁子二正方丁庚辛丑
　　　　　二正方癸乙庚丁四長方而丁庚辛丑
　　　　　二正方為甲癸丁子正方形之三倍是
　　　　　共得甲癸丁子五正方癸乙庚丁四長
　　　　　方即與寅卯辰巳長方積等其巳午長
　　　　　闊之較為甲乙球徑之四倍故四因大
　　　　　球徑為較縱求得闊即小球徑也如先
　　　　　有小球徑求大球徑則以小球徑為四
　　　　　面體之一邊自乘二歸三因開平方得
　　　　　四面體外切圓球徑再加一小球徑即
　　　　　大球徑也
設如有一大球體内容六小球體大球徑一尺二寸
　求小球徑幾何
　　　　　法以大球徑一尺三寸自乘得一尺四
　　　　　十四寸為長方積以大球徑一尺二寸
　　　　　倍之得二尺四寸為長闊之較用帶縱
　　　　　較數開平方法算之得闊四寸九分七
　　　　　釐即内容六小球之徑數也如圖甲乙
　　　　　大球體内容丙丁戊己庚辛六小球體
　　　　　試自六小球之中心俱各作線聮之則
　　　　　成一八等面體其八面體之一邊即小
　　　　　球徑以八面體之對角線加一小球徑
　　　　　即大球徑故以大球徑自乘得甲乙壬
　　　　　癸正方形内甲子丙丑為小球徑自乘
　　　　　方(即八面體每/邊自乘方)丙戌壬寅為八面體對
　　　　　角線自乘方子乙戊丙丑丙寅癸為八
　　　　　面體之每邊與對角線相乘二長方凡
　　　　　八面體每邊自乘方為對角線自乘方
　　　　　之一半(見第二十七/卷八面體法)故丙戊壬寅一正
　　　　　方與甲子丙丑二正方等是甲乙壬癸
　　　　　一正方共為甲子丙丑三正方子乙戊
　　　　　丙二長方與卯辰巳午長方積等其午
　　　　　未長闊之較為甲乙球徑之二倍故倍
　　　　　大球徑為較縱求得闊即小球徑也如
　　　　　先有小球徑求大球徑則以小球徑為
　　　　　八面體之一邊自乘加倍開方得對角
　　　　　線再加一小球徑即大球徑也
設如一大球體内容八小球體大球徑一尺二寸求
　小球徑幾何
　　　　　法以大球徑一尺二寸自乘得一百四
　　　　　十四寸折半得七十二寸為長方積以
　　　　　大球徑一尺二寸為長闊之較用帶縱
　　　　　較數開平方法算之得闊四寸三分九
　　　　　釐二豪即内容八小球之徑數也如圖
　　　　　甲乙大球體内容丙丁戊己庚辛壬癸
　　　　　八小球體試自八小球之中心俱各作
　　　　　線聮之則成一正方體其正方體之一
　　　　　邊即小球徑以正方體之丙壬對角斜
　　　　　線加一小球徑即大球徑故以大球徑
　　　　　自乘得甲乙子丑正方形内甲寅卯辰
　　　　　為小球徑自乘方卯巳子午為正方體
　　　　　對角斜線自乘方寅乙巳卯辰卯午丑
　　　　　為小球徑乘正方體對角斜線二長方
　　　　　凡正方對角斜線自乘方為每邊自乘
　　　　　方之三倍(見第二十八卷球/内容正方體法)故卯巳子
　　　　　午正方形為甲寅卯辰正方形之三倍
　　　　　折半即得未甲辰申甲寅卯辰二正方
　　　　　寅乙巳卯一長方共成未乙巳申一長
　　　　　方甲乙球徑即長闊之較故用帶縱較
　　　　　數開平方法算之得闊即小球徑也如
　　　　　先有小球徑求大球徑則以小球徑為
　　　　　正方體之一邊自乘三因之開平方得
　　　　　正方體對角斜線再加一小球徑即大
　　　　　球徑也
設如有三角形底十四尺中埀線十二尺大腰與小
　腰之較二尺求両腰各幾何
　　　　　法借一根為小腰則大腰為一根多二
　　　　　尺以一根自乗得一平方為小腰之面
　　　　　積内減中垂線十二尺自乗之一百四
　　　　　十四尺餘一平方少一百四十四尺為
　　　　　小分底之面積以一根多二尺自乘得
　　　　　一平方多四根多四尺為大腰之面積
　　　　　内減中垂線十二尺自乘之一百四十
　　　　　四尺餘一平方多四根少一百四十尺
　　　　　為大分底之面積又以底十四尺自乘
　　　　　得一百九十六尺内減去大小両分底
　　　　　之共面積二平方多四根少二百八十
　　　　　四尺餘四百八十尺少二平方少四根
　　　　　折半得二百四十尺少一平方少二根
　　　　　為小分底乘大分底之面積此數與大
　　　　　分底之面積及小分底之面積為連比
　　　　　例三率葢大分底之面積為首率而小
　　　　　分底乘大分底之面積為中率小分底
　　　　　之積為末率也乃以首率大分底之面
　　　　　積一平方多四根少一百四十尺與末
　　　　　率小分底之面積一平方少一百四十
　　　　　四尺相乘得一三乘方多四立方少二
　　　　　百八十四平方少五百七十六根多二
　　　　　萬零一百六十尺又以中率小分底乘
　　　　　大分底之面積二百四十尺少一平方
　　　　　少二根自乘得一三乘方多四立方少
　　　　　四百七十六平方少九百六十根多五
　　　　　萬七千六百尺此二數為相等両邊各
　　　　　減一三乘方四立方二萬零一百六十
　　　　　尺又各加四百七十六平方九百六十
　　　　　根得一百九十二平方多三百八十四
　　　　　根與三萬七千四百四十尺相等一百
　　　　　九十二平方多三百八十四根既與三
　　　　　萬七千四百四十尺相等則一平方多
　　　　　二根必與一百九十五尺相等乃以一
　　　　　百九十五尺為長方積以多二根作二
　　　　　尺為長闊較用帶縱較數開平方法算
　　　　　之得闊十三尺為一根之數即小腰加
　　　　　二尺得十五尺即大腰也
設如有三角形底十四尺中垂線十二尺大腰與小
　腰之和二十八尺求大小腰各幾何
　　　　　法借一根為小腰則二十八尺少一根
　　　　　為大腰以一根自乘得一平方為小腰
　　　　　之面積内減中垂線十二尺自乘之一
　　　　　百四十四尺餘一平方少一百四十四
　　　　　尺為小分底之面積以二十八尺少一
　　　　　根自乘得七百八十四尺少五十六根
　　　　　多一平方為大腰之面積内減中垂線
　　　　　十二尺自乘之一百四十四尺餘一平
　　　　　方少五十六根多六百四十尺為大分
　　　　　底之而積又以底四十尺自乘得一百
　　　　　九十六尺内減去大小両分底之共面
　　　　　積二平方少五十六根多四百九十六
　　　　　尺餘五十六根少三百尺少二平方折
　　　　　半得二十八根少一百五十尺少一平
　　　　　方為小分底乘大分底之面積此數與
　　　　　大分底之面積及小分底之面積為連
　　　　　比例三率葢大分底之面積為首率而
　　　　　大分底乗小分底之而積為中率小分
　　　　　底之而積為末率也乃以首率大分底
　　　　　之面積一平方少五十六根多六百四
　　　　　十尺與末率小分底之面積一平方少
　　　　　一百四十四尺相乘得一三乘方少五
　　　　　十六立方多四百九十六平方多八千
　　　　　零六十四根少九萬二千一百六十尺
　　　　　又以中率小分底乘大分底之面積二
　　　　　十八根少一百五十尺少一平方自乘
　　　　　得一三乘方少五十六立方多一千零
　　　　　八十四平方少八千四百根多二萬二
　　　　　千五百尺此二數為相等両邊各減一
　　　　　三乘方又各加五十六立方得四百九
　　　　　十六平方多八千零六十四根少九萬
　　　　　二千一百六十尺與一千零八十四平
　　　　　方少八千四百根多二萬二千五百尺
　　　　　相等両邊各減四百九十六平方各加
　　　　　八千四百根又各加九萬二千一百六
　　　　　十尺得一萬六千四百六十四根與五
　　　　　百八十八平方多一十一萬四千六百
　　　　　　六十尺相等一萬六千四百六十四根
　　　　　　既與五百八十八平方多一十一萬四
　　　　　　千六百六十尺相等則二十八根必與
　　　　　　一平方多一百九十五尺相等故以一
　　　　　　百九十五尺為長方積以二十八根作
　　　　　　二十八尺為長闊和求得闊十三尺為
　　　　　　一根之數即小腰也
　
　
　
　
　
　
　
　
　
　
御製數理精藴下編巻三十七
　欽定四庫全書
御製數理精藴下編卷三十八
　　末部八
　　　對數比例
　　對數比例
對數比例乃西士若往訥白爾所作以借數與眞數
對列成表故名對數表又有恩利格巴理知斯者復
加增修行之數十年始至中國其法以加代乘以減
代除以加倍代自乘故折半即開平方以三因代再
乘故三歸即開立方推之至於諸乘方莫不皆以假
數相求而得眞數葢為乘除之數甚繁而以假數代
之甚易也其立數之原起於連比例葢比例四率二
率與三率相乘一率除之得四率而遞加遞減之四
數第二數第三數相加減第一數則得第四數作者
有見於此故設假數以加減代乘除之用此表之所
以立也然連比例之大者莫如十百千萬葢一與十
十與百百與千千與萬萬與十萬其數皆為一而遞
進一位取其整齊而無竒零也一為數之始以之乘
除數皆不變故一之假數定為○而十之假數定為
一百之假數定為二千之假數定為三萬之假數定
為四十萬之假數定為五推之百千萬億皆遞加一
數此對數之大綱也其間之零數則用中比例累求
而得以首率末率兩眞數相乘開方即得中率之眞
數以首率末率兩假數相加折半即得中率之假數
又法用遞乘而得以眞數遞次相乘其乘得之位數
即所得之假數此二法者理雖易明而數則甚繁也
又有遞次開方一法以眞數遞次開方假數遞次折
半至於數十次使彼此皆可為比例而假數由之而
生又有相較之一法省開方之多次尤為甚㨗至於
他數之可以乘除得者如二與三相乘而得六則以
二之假數與三之假數相加即為六之假數又以二
除十而得五則以二之假數與十之假數相減即為
五之假數之類其不由乘除而得者則又以累乘累
除之法求之此對數之細目也今為推其理考其數
先詳作表之原次明用表之法使學者知作者之難
而用之甚易甚勿以易而忘其難也
　　明對數之原之一
凡眞數連比例四率任對設遞加遞減之較相等之
　四假數其第二率相對之假數與第三率相對之
　假數相加内減第一率相對之假數即得第四率
　相對之假數若減第四率相對之假數即得第一
　率相對之假數
　　　　　如二四八十六連比例四率任對設二
　　　　　之假數為一四之假數為二八之假數
　　　　　為三十六之假數為四其遞加遞減之
　　　　　數皆為一以二率四相對之假數二與
　　　　　三率八相對之假數三相加得五内減
　　　　　一率二相對之假數一即得四率十六
　　　　　相對之假數四若減四率十六相對之
　　　　　假數四即得一率二相對之假數一或
　　　　　以二之假數為三四之假數為五八之
　　　　　假數為七十六之假數為九其遞加遞
　　　　　減之數皆為二以二率四相對之假數
　　　　　五與三率八相對之假數七相加内減
　　　　　一率二相對之假數三即得四率十六
　　　　　相對之假數九若減四率十六相對之
　　　　　假數九即得一率二相對之假數三
　　明對數之原之二
凡眞數連比例三率任對設遞加遞減之較相等之
　三假數其中率相對之假數倍之内減首率相對
　之假數即得末率相對之假數若減末率相對之
　假數即得首率相對之假數
　　　　　如一三九連比例三率任對設一之假
　　　　　數為四三之假數為五九之假數為六
　　　　　其遞加遞減之數皆為一以中率三相
　　　　　對之假數五倍之得十内減首率一相
　　　　　對之假數四即得末率九相對之假數
　　　　　六若減末率九相對之假數六即得首
　　　　　率一相對之假數四或以一之假數為
　　　　　八三之假數為五九之假數為二其遞
　　　　　加遞減之數皆為三以中率三相對之
　　　　　假數五倍之内減首率一相對之假數
　　　　　八即得末率九相對之假數二若減末
　　　　　率九相對之假數二即得首率一相對
　　　　　之假數八
　　明對數之原之三
凡眞數連比例幾率任對設遞加遞減之較相等之
　假數其中隔位取比例四率其第二率相對之假
　數與第三率相對之假數相加内減第一率相對
　之假數亦得第四率相對之假數若減第四率相
　對之假數亦得第一率相對之假數
　　　　　如二四八十六三十二六十四一百二
　　　　　十八二百五十六連比例幾率任對設
　　　　　二之假數為一四之假數為二八之假
　　　　　數為三十六之假數為四三十二之假
　　　　　數為五六十四之假數為六一百二十
　　　　　八之假數為七二百五十六之假數為
　　　　　八其遞加遞減之數皆為一任取四八
　　　　　六十四一百二十八之四率以二率八
　　　　　相對之假數三與三率六十四相對之
　　　　　假數六相加得九内減一率四相對之
　　　　　假數二即得四率一百二十八相對之
　　　　　假數七若減四率一百二十八相對之
　　　　　假數七即得一率四相對之假數二
　　明對數之綱之一
凡假數皆可隨意而定然一之假數必定為○方與
　眞數相應而眞數連比例率十百千萬皆為一但
　遞進一位則其假數亦皆遞加一數
　　　　　葢乘除之數始於一故一不用乘亦不
　　　　　用除而加減之數始於○故○無可加
　　　　　亦無可減也假數旣以加減代乘除故
　　　　　一之假數必定為○而一與十十與百
　　　　　百與千千與萬萬與十萬皆為加十倍
　　　　　之相連比例率然其數皆為一但遞進
　　　　　一位故一之假數定為○者十之假數
　　　　　即定為一百之假數即定為二千之假
　　　　　數即定為三萬之假數即定為四十萬
　　　　　之假數即定為五百萬之假數即定為
　　　　　六千萬之假數即定為七億之假數即
　　　　　定為八亦皆遞加一數而假數即與位
　　　　　數相同試以一百與一千相乘得十萬
　　　　　為進二位以一百相對之假數二與一
　　　　　千相對之假數三相加即得十萬相對
　　　　　之假數五亦為加二數也以一十除一
　　　　　千得一百為退一位以一十相對之假
　　　　　數一與一千相對之假數三相減即得
　　　　　一百相對之假數二亦為減一數也如
　　　　　或以十之假數定為二百之假數定為
　　　　　四千之假數定為六是為遞加二數未
　　　　　甞不可然眞數進一位者假數則加二
　　　　　數即不得與位數相同矣
　　明對數之綱之二
凡眞數不同而位數同者其假數雖不同而首位必
　同眞數相同而遞進幾位者其假數首位必遞加
　幾數而次位以後却相同
　　　　　如自一至九眞數皆為單位則假數首
　　　　　位皆為○故二之假數為○三○一○
　　　　　二九九九五七三之假數為○四七七
　　　　　一二一二五四七四之假數為○六○
　　　　　二○五九九九一三五之假數為○六
　　　　　九八九七○○○四三六之假數為○
　　　　　七七八一五一二五○四首位以後零
　　　　　數遞增至十則首位皆為一至百則首
　　　　　位皆為二至千則首位皆為三至萬則
　　　　　首位皆為四至十萬則首位皆為五如
　　　　　一十一一百一十一千一百一萬一千
　　　　　一十一萬雖遞進一位而其數皆為一
　　　　　一故其假數首位雖遞加一數而次位
　　　　　以後皆同為○四一三九二六八五二
　　明對數之目用中比例求假數法之一
凡連比例率以首率末率兩眞數相乘開方即得中
　率之眞數以首率末率兩假數相加折半即得中
　率之假數
　　　　　如一十為首率一百為中率一千為末
　　　　　率以首率一十與末率一千相乘開平
　　　　　方得一百為中率以首率一十之假數
　　　　　一○○○○○○○○○○與末率一
　　　　　千之假數三○○○○○○○○○○
　　　　　相加折半得二○○○○○○○○○
　　　　　○即中率一百之假數葢首率末率相
　　　　　乘與中率自乘之數等以首率末率兩
　　　　　假數相加即與中率之假數加倍之數
　　　　　等故折半為中率之假數也
　　明對數之目用中比例求假數法之二
凡十百千萬之假數既定而欲求其間零數之假數
　則以前後相近之兩數一為首率一為末率求得
　中率之眞數並求得中率之假數累次比例使中
　率恰得所求之眞數其假數即為所求之假數
　　　　　如求九之假數因九在一與十之間則
　　　　　以一為首率十為末率相乘開方得三
　　　　　一六二二七七七為第一次之中率即
　　　　　以首率一之假數○○○○○○○○
　　　　　○○○與末率十之假數一○○○○
　　　　　○○○○○○相加折半得○五○○
　　　　　○○○○○○○為第一次中率之假
　　　　　數此所得之中率較之首率去九為近
　　　　　故以所得之中率復為首率十為末率
　　　　　相乘開方得五六二三四一三二為第
　　　　　二次之中率即以第二次之首率末率
　　　　　兩假數相加折半得○七五○○○○
　　　　　○○○○為第二次中率之假數又以
　　　　　第二次所得之中率復為首率十為末
　　　　　率相乘開方得七四九八九四二一為
　　　　　第三次之中率即以第三次之首率末
　　　　　率兩假數相加折半得○八七五○○
　　　　　○○○○○為第三次中率之假數又
　　　　　以第三次所得之中率復為首率十為
　　　　　末率相乘開方得八六五九六四三二
　　　　　為第四次之中率即以第四次之首率
　　　　　末率兩假數相加折半得○九三七五
　　　　　○○○○○○為第四次中率之假數
　　　　　又以第四次所得之中率復為首率十
　　　　　為末率相乘開方得九三○五七二○
　　　　　四為第五次之中率即以第五次之首
　　　　　率末率兩假數相加折半得○九六八
　　　　　七五○○○○○為第五次中率之假
　　　　　數此所得之中率較之末率去九為近
　　　　　故以第五次所得之中率復為末率仍
　　　　　以第五次之首率為首率相乘開方得
　　　　　八九七六八七一三為第六次之中率
　　　　　即以第六次首率末率兩假數相加折
　　　　　半得○九五三一二五○○○○為第
　　　　　六次中率之假數由此遞推去九漸近
　　　　　而即以相近之兩率比例相求得第七
　　　　　次之中率為九一三九八一七○其假
　　　　　數為○九六○九三七五○○○第八
　　　　　次之中率為九○一七九七七七其假
　　　　　數為○九五七○三一二五○○第九
　　　　　次之中率為九○一七三三三三其假
　　　　　數為○九五五○七八一二五○第十
　　　　　次之中率為八九九七○七九六其假
　　　　　數為○九五四一○一五六二五第十
　　　　　一次之中率為九○○七二○○八其
　　　　　假數為○九五四五八九八四三七第
　　　　　十二次之中率為九○○二一三八八
　　　　　其假數為○九五四三四五七○三一
　　　　　第十三次之中率為八九九九六○八
　　　　　八其假數為○九五四二二三六三二
　　　　　八第十四次之中率為九○○○八七
　　　　　三七其假數為○九五四二八四六六
　　　　　七九第十五次之中率為九○○○二
　　　　　四一二其假數為○九五四二五四一
　　　　　五○三第十六次之中率為八九九九
　　　　　九二五○其假數為○九五四二三八
　　　　　八九一五第十六次之中率為九○○
　　　　　○○八二一其假數為○九五四二四
　　　　　六五二○九第十八次之中率為九○
　　　　　○○○○四一其假數為○九五四二
　　　　　四二七○六二第十九次之中率為八
　　　　　九九九九六五○其假數為○九五四
　　　　　二四○七九八九第二十次之中率為
　　　　　八九九九九八四五其假數為○九五
　　　　　四二四一七五二六第二十一次之中
　　　　　率為八九九九九九四三其假數為○
　　　　　九五四二四二二二九四第二十二次
　　　　　之中率為八九九九九九九二其假數
　　　　　為○九五四二四二四六七八第二十
　　　　　三次之中率為九○○○○○一六其
　　　　　假數為○九五四二四二五八七○第
　　　　　二十四次之中率為九○○○○○○
　　　　　四其假數為○九五四二四二五二七
　　　　　四第二十五次之中率為八九九九九
　　　　　九九八其假數為○九五四二四二四
　　　　　九七六至第二十六次之中率則恰得
　　　　　九○○○○○○○其假數為○九五
　　　　　四二四二五一二五即所求之假數也
　　　　　然所得中率雖爲九而七空位之後尚
　　　　　有竒零故所得之假數猶為稍大故開
　　　　　方之位數愈多則所得之假數愈密也
　　明對數之目用遞次自乘求假數法之一
凡連比例率之自小而大者以第一率之眞數遞次
　自乘即得加倍各率之眞數以第一率之假數遞
　次加倍即得加倍各率之假數而以各率之假數
　按率除之即得第一率之假數
　　　　　如以二為連比例第一率其假數為○
　　　　　三○一○二九九九五七以第一率之
　　　　　眞數二自乘得四為第二率之眞數以
　　　　　第一率之假數○三○一○二九九九
　　　　　五七加倍得○六○二○五九九九一
　　　　　三為第二率之假數而以第二率之假
　　　　　數用二除之即得第一率之假數又以
　　　　　第二率之眞數四自乘得十六為第四
　　　　　率之眞數以第二率之假數○六○二
　　　　　○五九九九一三加倍得一二○四一
　　　　　一九九八二六為第四率之假數而以
　　　　　第四率之假數用四除之即得第一率
　　　　　之假數也
　　明對數之目用遞次自乘求假數法之二
凡連比例率自小而大者其假數之首位旣因眞數
　之位數而遞加故求假數者以所求之眞數為連
　比例第一率遞次自乘即得加倍各率之眞數以
　第一率假數之首位遞次加倍即得加倍各率之
　假數而眞數自乘又進一位者則假數加倍後又
　加一數而以各率之假數按次除之即得所求第
　一率之假數
　　　　　如求二之假數則以二為連比例第一
　　　　　率是為單位故傍紀○即第二率之假
　　　　　數首位為○也又以第一率之眞數二
　　　　　自乘得四為第二率之眞數仍為單位
　　　　　故傍亦紀○卽第二率之假數首位亦
　　　　　為○也又以第二率之眞數四自乘得
　　　　　十六為第四率之眞數是為進前一位
　　　　　故傍紀一即第四率之假數首位為一
　　　　　也又以第四率之眞數十六自乘得二
　　　　　百五十六為第八率之眞數以第四率
　　　　　之假數一倍之得二是為進前二位故
　　　　　傍紀二即第八率之假數首位為二也
　　　　　又以第八率之眞數二百五十六自乘
　　　　　得六萬五千五百三十六為第十六率
　　　　　之眞數以第八率之假數二倍之得四
　　　　　是為進前四位故傍紀四即第十六率
　　　　　之假數首位為四也又以第十六率之
　　　　　眞數六萬五千五百三十六自乘得四
　　　　　十二億九千四百九十六萬七千二百
　　　　　九十六為第三十二率之眞數以第十
　　　　　六率之假數四倍之得八又因第十六
　　　　　率眞數自乘所得首位乃逢十又進一
　　　　　位之數故將假數加倍所得之八又加
　　　　　一得九是為進前九位故傍紀九即第
　　　　　三十二率之假數首位為九也由此遞
　　　　　乘至第一萬六千三百八十四率之眞
　　　　　數則自單位以前共得四千九百三十
　　　　　二位故傍紀四九三二為第一萬六千
　　　　　三百八十四率之假數以一萬六千三
　　　　　百八十四除之得○三○一○即為第
　　　　　一率二之假數葢以一萬除四千為實
　　　　　不足法一倍則其首位必為○也然其
　　　　　位數尚少故僅得五位若再遞乘至第
　　　　　一千三百七十四億四千六百九十五
　　　　　萬三千四百七十二率之眞數則自單
　　　　　位以前共得四百一十三億七千五百
　　　　　六十五萬五千三百零七位即其假數
　　　　　為四一三七五六五五三○七以率數
　　　　　除之得○三○一○二九九九五六六
　　　　　即為第一率二之假數也此法葢因眞
　　　　　數進一位則假數首位加一數今遞乘
　　　　　所得之眞數既得若干位則其假數首
　　　　　位必加若干數乃以首位為單位遞進
　　　　　向前者也而連比例各率之假數以率
　　　　　數除之即得第一率之假數故以率數
　　　　　除之所得第一率之假數為首位以後
　　　　　　之零數也
　　明對數之目用遞次開方求假數法之一
凡連比例率之自大而小者以第一率之眞數遞次
　開方即得加倍各率之眞數以第一率之假數遞
　次折半即得加倍各率之假數而以各率之假數
　按率乘之即得第一率之假數
　　　　　如以二百五十六為連比例第一率其
　　　　　假數為二四○八二三九九六五三以
　　　　　第一率之眞數二百五十六開方得十
　　　　　六為第二率之眞數以第一率之假數
　　　　　二四○八二三九九六五三折半得一
　　　　　二○四一一九九八二六為第二率之
　　　　　假數而以第二率之假數用二乘之即
　　　　　得第一率之假數又以第二率之眞數
　　　　　十六開方得四為第四率之眞數以第
　　　　　二率之假數一二○四一一九九八二
　　　　　六折半得○六○二○五九九九一三
　　　　　為第四率之假數而以第四率之假數
　　　　　用四乘之即得第一率之假數
　　明對數之目用遞次開方求假數法之二
凡遞次開方率皆用二倍葢眞數開方假數折半而
　折半即二歸故遞次折半之假數以遞次加倍之
　率數乘之即得第一率之假數
　　　　　如原數為第一率加倍得二為第一次
　　　　　開方之率數(葢折半即二歸以二歸者/復用二乘必仍得原數也)
　　　　　又加倍得四為第二次開方之率數(葢/折)
　　　　　(半二次即四歸以四歸者/復用四乘必亦得原數也)遞次加倍則
　　　　　第三次之率為八第四次之率為十六
　　　　　第五次之率為三十二第六次之率為
　　　　　六十四第七次之率為一百二十八第
　　　　　八次之率為二百五十六第九次之率
　　　　　為五百一十二第十次之率為一千零
　　　　　二十四第二十次之率為一百零四萬
　　　　　八千五百七十六第三十次之率為十
　　　　　億七千三百七十四萬一千八百二十
　　　　　四第四十次之率為一兆零九百九十
　　　　　五億一千一百六十二萬七千七百七
　　　　　十六第五十次之率為一千一百二十
　　　　　五兆八千九百九十九億零六百八十
　　　　　四萬二千六百二十四凡有眞數求假
　　　　　數皆以所求之數為第一率眞數開方
　　　　　幾次則假數必折半幾次今雖無第一
　　　　　率之假數而苟得其折半第幾次之假
　　　　　數則加倍幾次必得第一率之假數故
　　　　　以加倍第幾次之率數與折半第幾次
　　　　　之假數相乘即得第一率之假數也
　　明對數之目用遞次開方求假數法之三
凡眞數不可與假數為比例者因眞數開方假數折
　半其相比之分數不同若開方至於數十次則開
　方之數即與折半之數相同故假數即可用眞數
　比例而得是以凡求假數者皆以其眞數開方至
　幾十次與此所得之假數相比即得其開方第幾
　十次之假數按前率數乘之即得所求之假數
　　　　　如眞數為一十假數為一○以眞數一
　　　　　十開方得三一六二二七七六六○一
　　　　　六八三七九三三一九九八八九三五
　　　　　四第二次開方得一七七八二七九四
　　　　　一○○三八九二二八○一一九七三
　　　　　○四一三第三次開方得一三三三五
　　　　　二一四三二一六三三二四○二五六
　　　　　六五三八九三○八第四次開方得一
　　　　　一五四七八一九八四六八九四五八
　　　　　一七九六六一九一八二一三第五次
　　　　　開方得一○七四六○七八二八三二
　　　　　一三一七四九七二一三八一七六五
　　　　　三八第六次開方得一○三六六三二
　　　　　九二八四三七六九七九九七二九○
　　　　　六二七三一三一第七次開方得一○
　　　　　一八一五一七二一七一八一八一八
　　　　　四一四七三七二三八一四四如此遞
　　　　　次開方至第五十四次則得一○○○
　　　　　○○○○○○○○○○○○一二七
　　　　　八一九一四九三二○○三二三五而
　　　　　與第五十三次開方所得折半之數同
　　　　　是故眞數即可與假數為比例矣乃以
　　　　　一十之假數一○折半得○五第二次
　　　　　折半得○二五第三次折半得○一二
　　　　　五第四次折半得○○六二五第五次
　　　　　折半得○○三一二五第六次折半得
　　　　　○○一五六二五第七次折半得○○
　　　　　○七八一二五如此遞次折半亦至第
　　　　　五十四次則得十七空位五五五一一
　　　　　一五一二三一二五七八二七○即為
　　　　　第五十四次開方之假數於是以眞數
　　　　　之零數一二七八一九一四九三二○
　　　　　○三二三五為一率假數之零數五五
　　　　　五一一一五一二三一二五七八二七
　　　　　○為二率眞數之零數一為三率(一率/為十)
　　　　　(七位則三率亦加十/六空位以足其分)得四率四三四二
　　　　　九四四八一九○三二五一八○四即
　　　　　為一○○○○○○○○○○○○○
　　　　　　○○一之假數前亦仍得十七空位蓋
　　　　　　真數為一則假數為○今真數之零數
　　　　　　即比一多之較假數之零數即比○多
　　　　　　之較故以真數之較與假數之較為比
　　　　　　例也凡求假數者皆以真數開方至幾
　　　　　　十次首位得一又得十五空位則以其後
　　　　　　之零數與此所得之假數為比例即得
　　　　　　其開方第幾十次之假數按前率數乘
　　　　　　之即得第一率之假數也
　
　
　
　
　
　
　
　
　　明對數之目用遞次開方求假數法之四
凡真數首位為一者則開方首位必得一若首位非一
　者則以真數遞乘幾次使首位得一即以遞乘所得
　之真數遞次開方至得十五空位乃以其後之零數
　與前法所得一○○○○○○○○○○○○○○
　○一之假數相比例即得開方第幾次之假數按
　前率數乘之即得遞乘所得真數之假數再看遞
　乘所得真數為連比例第幾率則以第幾率之數
　除之即得所求之假數
　　　　　如求二之假數則以二為連比例第一
　　　　　率遞次乘之第二率得四第三率得八
　　　　　第四率得十六第五率得三十二第六
　　　　　率得六十四第七率得一百二十八第
　　　　　八率得二百五十六第九率得五百一
　　　　　十二第十率得一千零二十四是首位
　　　　　既得一又得一空位乃以此數命為第
　　　　　一率其首位之一千命為單位開方得
　　　　　一○一一九二八八五一二五三八八
　　　　　一三八六二三九七第二次開方得一
　　　　　○○五九四六七四三七四六三四八
　　　　　三二六六五四二四第三次開方得一
　　　　　○○二九六八九六四四九八○七八
　　　　　七三七三六二六八第四次開方得一
　　　　　○○一四八三三八二○三七九○四
　　　　　一八○三○一八三八第五次開方得
　　　　　一○○○七四一四一六一六九九八
　　　　　三五三三六二四九○六第六次開方
　　　　　得一○○○三七○六三六三九八二
　　　　　一○○一四○七一七六一五第七次
　　　　　開方得一○○○一八五三○二五三
　　　　　○五九一○八五三○五八二七七如
　　　　　此遞次開方至第十七次則得一○○
　　　　　○○○○一八○九四二七五四八四
　　　　　四五三四三六三九五○一五四四第
　　　　　二十七次則得一○○○○○○○○
　　　　　○一七六七○一八九三○五七○一
　　　　　四一九四八二六二第三十七次則得
　　　　　一○○○○○○○○○○○○一七
　　　　　二五六○四四二四二三二五九四三
　　　　　四七七第四十七次則得一○○○○
　　　　　○○○○○○○○○○○一六八五
　　　　　一六○五七○五三九四九七七是已
　　　　　得十五空位矣乃以前法所得眞數之
　　　　　零數一為一率(三率有十七位則一率/亦加十六空位以足其)
　　　　　(分/)其假數十七空位後之零數四三四
　　　　　二九四四八一九○三二五一八○四
　　　　　為二率今所得眞數之零數一六八五
　　　　　一六○五七○五三九四九七七為三
　　　　　率得四率七三一八五五九三六九○
　　　　　六二三九二六八即為開方第四十七
　　　　　次之假數前亦仍為十七空位以加倍
　　　　　四十七次之率數一四○七三七四八
　　　　　八三五五三二八乘之得○○一○二
　　　　　九九九五六六三九八一一九五二六
　　　　　五即為第一率一○二四之假數(葢開/方第)
　　　　　(四十七次之假數為十八位前十七空/位共三十五位今相乘得三十三位故)
　　　　　(前止有二空位亦共三十/五位也此截用二十一位)然一○二四
　　　　　首位之一開方雖命為單位而其實則
　　　　　為千位千之假數首位應為三故首位
　　　　　加三得三○一○二九九九五六六三
　　　　　九八一一九五二六五是為一千零二
　　　　　十四之假數又因一千零二十四為二
　　　　　之連比例第十率故以十歸之得○三
　　　　　○一○二九九九五六六三九八一一
　　　　　九五二六五即為所求之連比例第一
　　　　　率二之假數也
　　明對數之目用遞次開方求假數法之五
凡求假數眞數開方之次數愈多則所得之假數愈
　密然用假數不過至十二位觀前遞次開方表内
　至九空位以後其開方之數與折半之數已同七
　位其零數所差甚微故眞數開方至二十七次即
　可以立率
　　　　　如求二之假數按前法遞次乘之至第
　　　　　十率得一○二四開方至二十七次得
　　　　　一○○○○○○○○○一七六七○
　　　　　一八九三○五七○一四一九四八二
　　　　　六二是已得九空位矣於是察前眞數
　　　　　一○遞次開方表内第三十四次數得
　　　　　一○○○○○○○○○一三四○二
　　　　　八○九二三二六三八三九九二七七
　　　　　七亦為九空位即以其眞數之零數一
　　　　　三四○二八○九二三二六三八三九
　　　　　九二七七七為一率其假數十一空位
　　　　　後之零數五八二○七六六○九一三
　　　　　四六七四○七二二六五六二五為二
　　　　　率眞數之零數一為三率(一率為二十/一位則三率)
　　　　　(亦加二十空/位以足其分)得四率四三四二九四四
　　　　　八一八七四一四七九九七二○六九
　　　　　五五即為一○○○○○○○○○一
　　　　　之假數前亦仍為十一空位乃即用此
　　　　　數為比例以眞數之零數一為一率(三/率)
　　　　　(為二十二位則一率亦加/二十一空位以足其分)其假數十一
　　　　　空位後之零數四三四二九四四八一
　　　　　八七四一四七九九七二○六九五五
　　　　　為二率今以一○二四開方二十七次
　　　　　所得之零數一七六七○一八九三○
　　　　　五七○一四一九四八二六二為三率
　　　　　得四率七六七四○六五七○九一三
　　　　　七七○八九○七○一四三九即為一
　　　　　○二四開方第二十七次之假數前亦
　　　　　仍為十一空位以加倍二十七次之率
　　　　　數一三四二一七七二八乘之得○○
　　　　　一○二九九九五六六四○○即為第
　　　　　一率一○二四之假數與前法所得之
　　　　　數同(前法得三九八収之亦為四○○/以後竒零㣲有不合止截用十二)
　　　　　(位/)再按前法首位加三而以率數十歸
　　　　　之即得○三○一○二九九九五六六
　　　　　四○為二之假數也此法較之前法開
　　　　　方省二十次而所得之數同故求假數
　　　　　者用此法亦便也
　　明對數之目用遞次開方求假數法之六
凡開方之數與折半之數雖不同然而不同之較遞
　次漸少故又有相較之法至開方第十次以後則
　以較數相減即得開方之數
　　　　　如求六之假數以六為連比例第一率
　　　　　遞次乘之得連比例第九率為一千零
　　　　　七萬七千六百九十六乃以此數命為
　　　　　第一率其首位之一千萬命為單位開
　　　　　方得一○○三八七七二八三三三六
　　　　　九六二四五六六三八四六五五一第
　　　　　二次開方得一○○一九三六七六六
　　　　　一三六九四六六一六七五八七○二
　　　　　二九第三次開方得一○○○九六七
　　　　　九一四六三九○九九○一七二八八
　　　　　九○七二○第四次開方得一○○○
　　　　　四八三八四○二六八八四六六二九
　　　　　八五四九二五三五第五次開方得一
　　　　　○○○二四一八九○八七八八二四
　　　　　六八五六三八○八七二七與第四次
　　　　　開方所得折半之數漸近乃以第四次
　　　　　開方所得數折半(首位之一不折半葢/首位之一諸次開方)
　　　　　(皆同其數/不變也)得二四一九二○一三四四
　　　　　二三三一四九二七四六二六七與第
　　　　　五次開方所得數相減餘二九二五五
　　　　　五九八六二九二八九三七五四○為
　　　　　第五次之較設使有第五次之較則將
　　　　　第四次開方所得數折半内減第五次
　　　　　之較即第五次開方所得數然第五次
　　　　　之較乃與第五次開方數相減而得故
　　　　　第五次猶必用開方也第六次開方得
　　　　　一○○○一二○九三八一二六三九
　　　　　七一三四五九四三九一九四又以第
　　　　　五次開方所得數折半得一二○九四
　　　　　五四三九四一二三四二八一九○四
　　　　　三六三與第六次開方所得數相減餘
　　　　　七三一三○一五二○八二二四六五
　　　　　一六九為第六次之第一較又將第五
　　　　　次之較四歸之得七三一三八九九六
　　　　　五七三二二三四三八五與第六次之
　　　　　第一較相減餘八八四四四九○九七
　　　　　六九二一五為第六次之第二較設使
　　　　　有第二較則將第五次之較四歸之内
　　　　　減第六次之第二較即為第六次之第
　　　　　一較將第五次開方所得數折半内減
　　　　　第六次之第一較即第六次開方所得
　　　　　數然第二較乃與第一較相減而得而
　　　　　第一較乃與第六次開方數相減而得
　　　　　故第六次猶必用開方也第七次開方
　　　　　得一○○○○六○四六七二三五○
　　　　　五五三○九六八○一六○○五又以
　　　　　第六次開方所得數折半得六○四六
　　　　　九○六三一九八五六七二九七一九
　　　　　五九七與第七次開方所得數相減餘
　　　　　一八二八一四三二五七六一七○三
　　　　　五九二為第七次之第一較又將第六
　　　　　次之第一較四歸之得一八二八二五
　　　　　三八○二○五六一六二九二與第七
　　　　　次之第一較相減餘一一○五四四四
　　　　　三九一二七○○為第七次之第二較
　　　　　又將第六次之第二較八歸之得一一
　　　　　○五五六一三七二一一五二與第七
　　　　　次之第二較相減餘一一六九八○八
　　　　　四五二為第七次之第三較設使有第
　　　　　三較則將第六次之第二較八歸之内
　　　　　減第七次之第三較即為第七次之第
　　　　　二較將第六次之第一較四歸之内減
　　　　　第七次之第二較即為第七次之第一
　　　　　較將第六次開方所得數折半内減第
　　　　　七次之第一較即第七次開方所得數
　　　　　然第三較乃與第二較相減而得第二
　　　　　較乃與第一較相減而得而第一較乃
　　　　　與第七次開方數相減而得故第七次
　　　　　猶必用開方也第八次開方得一○○
　　　　　○○三○二三三一六○五○五六五
　　　　　七七五九六四七九四又以第七次開
　　　　　方所得數折半得三○二三三六一七
　　　　　五二七六五四八四○○八○○二與
　　　　　第八次開方所得數相減餘四五七○
　　　　　二一九九七○八○四三二○八為第
　　　　　八次之第一較又將第七次之第一較
　　　　　四歸之得四五七○三五八一四四○
　　　　　四二五八九八與第八次之第一較相
　　　　　減餘一三八一七三二三八二六九○
　　　　　為第八次之第二較又將第七次之第
　　　　　二較八歸之得一三八一八○五四八
　　　　　九○八七與第八次之第二較相減餘
　　　　　七三一○六三九七為第八次之第三
　　　　　較又將第七次之第三較十六歸之得
　　　　　七三一一三○二八與第八次之第三
　　　　　較相減餘六六三一為第八次之第四
　　　　　較設使有第四較則將第七次之第三
　　　　　較十六歸之内減第八次之第四較即
　　　　　為第八次之第三較將第七次之第二
　　　　　較八歸之内減第八次之第三較即為
　　　　　第八次之第二較將第七次之第一較
　　　　　四歸之内減第八次之第二較即為第
　　　　　八次之第一較將第七次之開方數折
　　　　　半内減第八次之第一較即第八次開
　　　　　方數然第四較乃與第三較相減而得
　　　　　第三較乃與第二較相減而得第二較
　　　　　乃與第一較相減而得而第一較乃與
　　　　　第八次開方數相減而得故第八次猶
　　　　　必用開方也至第九次開方得一○○
　　　　　○○一五一一六四六五九九九○五
　　　　　六七二九五○四八八又以第八次開
　　　　　方數折半得一五一一六五八○二五
　　　　　二八二八八七九八二三九七與第九
　　　　　次開方數相減餘一一四二五三七七
　　　　　二一五○三一九○九為第九次之第
　　　　　一較又將第八次之第一較四歸之得
　　　　　一一四二五五四九九二七○一○八
　　　　　○二與第九次之第一較相減餘一七
　　　　　二七一一九七八八九三為第九次之
　　　　　第二較又將第八次之第二較八歸之
　　　　　得一七二七一六五四七八三六與第
　　　　　九次之第二較相減餘四五六八九四
　　　　　三為第九次之第三較又將第八次之
　　　　　第三較十六歸之得四五六九一五○
　　　　　與第九次之第三較相減餘二○七為
　　　　　第九次之第四較又將第八次之第四
　　　　　較三十二除之亦得二○七與第九次
　　　　　之第四較同故自第十次以後則不用
　　　　　開方(若間方止用二十二位則第八次/之第三較已同至第九次即不用)
　　　　　(開方亦不/用第四較)即以第九次之第四較三十
　　　　　二除之得六為第十次之第四較將第
　　　　　九次之第三較十六除之得二八五五
　　　　　五八内減第十次之第四較餘二八五
　　　　　五五二即為第十次之第三較將第九
　　　　　次之第二較八歸之得二一五八八九
　　　　　九七三六一内減第十次之第三較餘
　　　　　二一五八八七一一八○九即為第十
　　　　　次之第二較將第九次之第一較四歸
　　　　　之得二八五六三四四三○三七五七
　　　　　九七七内減第十次之第二較餘二八
　　　　　五六三二二七一五○四六一六八即
　　　　　為第十次之第一較將第九次開方所
　　　　　得數折半得七五五八二三二九九九
　　　　　五二八三六四七五二四四内減第十
　　　　　次之第一較又加首位之一得一○○
　　　　　○○○七五五八二○四四三六三○
　　　　　一二一四二九○七六即為第十次開
　　　　　方所得數也至第十一次則將第十次
　　　　　之第四較三十二除之不足一倍故無
　　　　　第四較而以第十次之第三較十六除
　　　　　之得一七八四七即為第十一次之第
　　　　　三較將第十次之第三較八歸之得二
　　　　　六九八五八八九七六内減第十一次
　　　　　之第三較餘二六九八五七一一二九
　　　　　即為第十一次之第二較將第十次之
　　　　　第一較四歸之得七一四○八○六七
　　　　　八七六一五四二内減第十一次之第
　　　　　二較餘七一四○七七九八○一九○
　　　　　四一三即為第十一次之第一較將第
　　　　　十次開方所得數折半得三七七九一
　　　　　○二二一八一五○六○七一四五三
　　　　　八内減第十一次之第一較又加首位
　　　　　之一得一○○○○○三七九九○九
　　　　　五○七七三七○八○五二四一二五
　　　　　即為第十一次開方所得數也由此遞
　　　　　推至第二十三次開方數得一○○○
　　　　　○○○○○○九二二六二八八九一
　　　　　○四三○七六六七是已得九空位矣
　　　　　乃以前法所得眞數之零數一為一率
　　　　　(三率截用十四位則一率/亦加十三空位以足其分)其假數十一
　　　　　空位後之零數四三四二九四四八一
　　　　　八七四一四為二率(截用十四位/以從簡易)今開
　　　　　方二十三次所得之零數九二二六二
　　　　　八八九一○四三○七為三率得四率
　　　　　四○○六九二六三六一九七六五二
　　　　　即為開方第二十三次之假數前則為
　　　　　十空位(二率有十四位而其前為十一/空位今四率得十五位故前為)
　　　　　(十空/位)以加倍二十三次之率數八三八
　　　　　八六○八乘之得○○○三三六一二
　　　　　五三四五(葢開方第二十三次之假數/為十五位并前十空位共二)
　　　　　(十五位今相乘得二十二位故前止有/三空位亦共為二十五位也此截用十)
　　　　　(二/位)即為第一率一○○七七六九六之
　　　　　假數然首位之一開方雖命為單位其
　　　　　實則為千萬千萬之假數首位應為七
　　　　　故首位為七得七○○三三六一二五
　　　　　三四五是為一千零七萬七千六百九
　　　　　十六之假數又因其為連比例第九率
　　　　　故用九歸之得○七七八一五一二五
　　　　　○三八即為連比例第一率六之假數
　　　　　也
　　明對數之目用遞次開方求假數法之七
凡求假數先求得一至九一一至一九一○一至一
　○九一○○一至一○○九以及三○位零一至
　九四空位零一至九五空位零一至九六空位零
　一至九七空位零一至九八空位零一至九九空
　位零一至九之九十九數而他數皆由此生然此
　九十九數内有以兩數相乘除而得者則以兩假
　數相加減即為所求眞數之假數至五空位以後
　則又可以比例而得不必逐一而求也
　　　　　如一至九之九數惟二三七之三數用
　　　　　前遞次開方求假數法求之至於四則
　　　　　係二與二相乘所得之數故以二之假
　　　　　數○三○一○二九九九五六六倍之
　　　　　得○六○二○五九九九一三三即為
　　　　　四之假數至於五係以二除十所得之
　　　　　數故以二之假數與十之假數相減餘
　　　　　○六九八九七○○○四三四即為五
　　　　　之假數至於六係二與三相乘所得之
　　　　　數故以二之假數與三之假數相加得
　　　　　○七七八一五一二五○三八即為六
　　　　　之假數(或先得六之假數内減二/之假數即得三之假數)至於
　　　　　八係二與四相乘所得之數故以二之
　　　　　假數與四之假數相加得○九○三○
　　　　　八九九八六九九即為八之假數至於
　　　　　九係三與三相乘所得之數故以三之
　　　　　假數○四七七一二一二五四七二倍
　　　　　之得○九五四二四二五○九四四即
　　　　　為九之假數(或先得九之假數折/半即得三十假數)如一
　　　　　一至一九之九數惟一一一三一七一
　　　　　九之四數用前遞次開方求假數法求
　　　　　之至於一二係二與六相乘所得之數
　　　　　故以二之假數與六之假數相加得一
　　　　　○七九一八一二四六○四為一十二
　　　　　之假數内減首位之一餘○○七九一
　　　　　八一二四六○四即為一二之假數(葢/自)
　　　　　(一一至九空位零九其首位之一皆為/單位首位以下為小餘試将一十二以)
　　　　　(十除之仍得一二則其首位之一即為/單位二為小餘故於十二之假數内減)
　　　　　(首位之一即減去十之假數/而所餘為一二之假數也)至於一四
　　　　　乃二與七相乘所得之數故以二之假
　　　　　數與七之假數相加得一一四六一二
　　　　　八○三五六七為一十四之假數内減
　　　　　首位之一餘○一四六一二八○三五
　　　　　六七即為一四之假數至於一五乃三
　　　　　與五相乘所得之數故以三之假數與
　　　　　五之假數相加得一一七六○九一二
　　　　　五九○六為一十五之假數内減首位
　　　　　之一餘○一七六○九一二五九○六
　　　　　即為一五之假數餘皆倣此(詳見對/數闡㣲)至
　　　　　於一○○○○○一以後之假數則即
　　　　　可用前遞次開方表内相近數比例而
　　　　　得之如求一○○○○○一之假數則
　　　　　以前表内開方第二十一次眞數五空
　　　　　位後之零數一○九七九五八七三五
　　　　　為一率(截用十位/以從簡便)其假數七空位後之
　　　　　零數四七六八三七一五八二為二率
　　　　　(亦截用/十位)今眞數之零數一為一率(添九/空位)
　　　　　(以足/其分)得四率四三四二九四三有餘前
　　　　　亦仍為七空位(因假數止用十二位故/四率止求七位并七空)
　　　　　(位為十四位/已為足用)截前十二位得○○○○
　　　　　○○○四三四二九即為一○○○○
　　　　　○一之假數二因之得○○○○○○
　　　　　○八六八五九(第十三位滿五則/進一數餘倣此)即為
　　　　　一○○○○○二之假數三因之得○
　　　　　○○○○○一三○二八八即為一○
　　　　　○○○○三之假數又以前表内開方
　　　　　第十九次眞數五空位後之零數四三
　　　　　九一八四二一七三為一率其假數六
　　　　　空位後之零數一九○七三四八六三
　　　　　二為二率今眞數之零數四為三率(添/九)
　　　　　(空位以/足其分)得四率一七三七一七四○前
　　　　　亦仍為六空位截前十二位得○○○
　　　　　○○○一七三七一七即為一○○○
　　　　　○○四之假數(不以前所得四率四因/之者因前所得一○○)
　　　　　(○○○一之假數四因之則㣲小且表/内第十九次開方數與此所求眞數相)
　　　　　(近故又用比/例以求其準)將所得一○○○○○四
　　　　　之假數四歸五因(將一○○○○○四/之假數四歸五因者)
　　　　　(因欲得一○○○○○一/之假數而以五因之也)得○○○○
　　　　　○○二一七一四七即為一○○○○
　　　　　○五之假數將所得一○○○○○四
　　　　　之假數四歸六因得○○○○○○二
　　　　　六○五七六即為一○○○○○六之
　　　　　假數又以前表内開方第十八次眞數
　　　　　五空位後之零數八七八三七○三六
　　　　　三四為一率其假數六空位後之零數
　　　　　三八一四六九七二六五為二率今眞
　　　　　數之零數七為三率得四率三○四○
　　　　　○四八○前亦仍為六空位截前十二
　　　　　位得○○○○○○三○四○○五即
　　　　　為一○○○○○七之假數(不以前所/得四率四)
　　　　　(歸七因者因前所得一○○○○○四/之假數四歸七因之則㣲小且表内第)
　　　　　(十八次開方數與此所求眞數/相近故又用比例以求其準)將所得
　　　　　一○○○○○七之假數七歸八因得
　　　　　一○○○○○三四七四三四即為一
　　　　　○○○○○八之假數又將所得一○
　　　　　○○○○七之假數七歸九因得○○
　　　　　○○○○三九○八六三即為一○○
　　　　　○○○九之假數至於一○○○○○
　　　　　○一以後之假數則并不用比例葢五
　　　　　空位零一之假數為四三四二九而前
　　　　　所得十五空位零一之假數亦為四三
　　　　　四二九其假數皆相同但遞退一位故
　　　　　以五空位零一至九之假數從未截去
　　　　　一位(末位滿五以/上則進一數)前添一空位即得六
　　　　　空位零一至九之假數以六空位零一
　　　　　至九之假數從末截去一位前添一空
　　　　　位即得七空位零一至九之假數以七
　　　　　空位零一至九之假數從末截去一位
　　　　　前添一空位即得八空位零一至九之
　　　　　假數以八空位零一至九之假數從末
　　　　　截去一位前添一空位即得九空位零
　　　　　一至九之假數

　　明對數之目用前所得九十九數求他假數法
　　之一
凡求假數既得前九十九數而他數有由此乘除而
　得者則以假數相加減即得所求之假數其不由
　乘除而得者謂之數根(因無他數可以度盡即算/法原本所謂連比例之至)
　(小/數)則其假數亦不可以加減而得然有雖為數根
　而前九十九數中有為其根所生者則逆求之即
　得原根之假數
　　　　　如前九十九數首位既皆為單位則以
　　　　　十乘之即為十以百乘之即為百以千
　　　　　乘之即為千以萬乘之即為萬故以二
　　　　　之假數與一十之假數相加即為二十
　　　　　之假數與一百之假數相加即為二百
　　　　　之假數與一千之假數相加即為二千
　　　　　之假數與一萬之假數相加即為二萬
　　　　　之假數又如十一之假數與一十之假
　　　　　數相加即為一百一十之假數以一○
　　　　　五之假數與一百之假數相加即為一
　　　　　百零五之假數與一千之假數相加即
　　　　　為一千零五十之假數眞數同則假數
　　　　　亦同但眞數進一位則假數首位加一
　　　　　數耳又如三與七相乘得二十一則以
　　　　　三之假數與七之假數相加即為二十
　　　　　一之假數二與十一相乘得二十二則
　　　　　以二之假數與十一之假數相加即為
　　　　　二十二之假數至於二十三二十九之
　　　　　類則不以乘除而得是為數根若夫五
　　　　　十三雖亦為數根然以五十三與二相
　　　　　乘則得一百零六前既得一○六之假
　　　　　數則與一百之假數相加即為一百零
　　　　　六之假數内減二之假數即為五十三
　　　　　之假數由此類推數自繁衍而其不可
　　　　　以乘除而得者則又以累乘累除之法
　　　　　而得之(詳見/後)要未有出於前九十九數
　　　　　之外者也
　　明對數之目用前所得九十九數求他假數法
　　之二
凡求假數其眞數有以累乘而得者則以假數累加
　之即得所求之假數
　　　　　如二萬零七百零三為二萬與一○三
　　　　　及一○○五累乘所得之數則以二萬
　　　　　之假數四三○一○二九九九五六六
　　　　　與一○三之假數○○一二八三七二
　　　　　二四七一及一○○五之假數○○○
　　　　　二一六六○六一七六相加得四三一
　　　　　六○三三二八二一三即為二萬零七
　　　　　百零三之假數若先有假數四三一六
　　　　　○三三二八二一三求眞數則視假數
　　　　　内足減二萬之假數即以二萬之假數
　　　　　書於原假數下相減餘○○一五○○
　　　　　三二八六四七足減一○三之假數即
　　　　　以一○三之假數書於減餘之下相減
　　　　　餘○○○二一六六○六一七六與一
　　　　　○○五之假數恰合是知其假數為二
　　　　　萬與一○三及一○○五之三假數相
　　　　　加所得之數則其眞數即知為三眞數
　　　　　累乘所得之數矣乃以二萬與一○三
　　　　　相乘得二萬零六百再以一○○五乘
　　　　　之得二萬零七百零三即為所求之眞
　　　　　數也
　　明對數之目用前所得九十九數求他假數法
　　之三
凡求假數而不知其眞數為何數累乘而得者則以
　所知前位之整數累除之除得累乘之眞數則以
　其假數累加之即得所求之假數
　　　　　如求二十三之假數而不知其為何數
　　　　　累乘而得但知二十之假數為一三○
　　　　　一○二九九九五六六則以二十三為
　　　　　實以二十為法除之得一一又以兩層
　　　　　所減數按位相加得二二即二十與一
　　　　　一相乘之數以之為法除原實二十三
　　　　　得一○四又以兩層所減數按位相加
　　　　　得二二八八即二二與一○四相乘之
　　　　　數以之爲法除原實二十三得一○○
　　　　　五又以兩層所減數按位相加得二二
　　　　　九九四四即二二八八與一○○五相
　　　　　乘之數以之為法除原實二十三得一
　　　　　○○○二又以兩層所減數按位相加
　　　　　得二二九九八九九八八八即二二九
　　　　　九四四與一○○○二相乘之數以之
　　　　　為法除原實二十三得一○○○○四
　　　　　又以兩層所減數按位相加得二二九
　　　　　九九九一八八四(法止用十位故第十/一位滿五以上者進)
　　　　　(一數用若不/滿五則去之)即二二九九八九九八八
　　　　　八與一○○○○四相乘之數以之為
　　　　　法除原實二十三得一○○○○○三
　　　　　又以兩層所减數相加得二二九九九
　　　　　九八七八四即二二九九九九一八八
　　　　　四與一○○○○○三相乘之數以之
　　　　　為法除原實二十三得一○○○○○
　　　　　○五又以兩層所減數按位相加得二
　　　　　二九九九九九九三四即二二九九九
　　　　　九八七八四與一○○○○○○五相
　　　　　乘之數以之為法除原實二十三得一
　　　　　○○○○○○○二又以兩層所減數
　　　　　按位相加得二二九九九九九九八○
　　　　　即二二九九九九九九三四與一○○
　　　　　○○○○○二相乘之數以之為法除
　　　　　原實二十三得一○○○○○○○○
　　　　　八又以兩層所減數按位相加得二二
　　　　　九九九九九九九八即二二九九九九
　　　　　九九八○與一○○○○○○○○八
　　　　　相乘之數以之為法除原實二十三得
　　　　　一○○○○○○○○○八是知二十
　　　　　三係二十與一一及一○四一○○五
　　　　　一○○○二一○○○○四一○○○
　　　　　○○三一○○○○○○五一○○○
　　　　　○○○○二一○○○○○○○○八
　　　　　一○○○○○○○○○八累乘所得
　　　　　之數乃以其各假數累加之得一三六
　　　　　一七二七八三六○六即為二十三之
　　　　　假數也若先有假數一三六一七二七
　　　　　八三六○六求眞數則視假數内足減
　　　　　二十之假數即以二十之假數書於原
　　　　　假數之下相減餘○○六○六九七八
　　　　　四○四○足減一一之假數即以一一
　　　　　之假數書於減餘之下相減餘○○一
　　　　　九三○五一五五二四足減一○四之
　　　　　假數即以一○四之假數書於減餘之
　　　　　下相減餘○○○二二七一八一五九
　　　　　四足減一○○五之假數即以一○○
　　　　　五之假數書於減餘之下相減餘○○
　　　　　○○一○五七五四一八足減一○○
　　　　　○二之假數即以一○○○二之假數
　　　　　書於減餘之下相減餘○○○○○一
　　　　　八九○三九七足減一○○○○四之
　　　　　假數即以一○○○○四之假數書於
　　　　　減餘之下相減餘○○○○○○一五
　　　　　三二五四足減一○○○○○三之假
　　　　　數即以一○○○○○三之假數書於
　　　　　減餘之下相減餘○○○○○○○二
　　　　　二九六六足減一○○○○○○五之
　　　　　假數即以一○○○○○○五之假數
　　　　　書於減餘之下相減餘○○○○○○
　　　　　○○一二五一足減一○○○○○○
　　　　　○二之假數即以一○○○○○○○
　　　　　二之假數書於減餘之下相減餘○○
　　　　　○○○○○○○三八二足減一○○
　　　　　○○○○○○八之假數即以一○○
　　　　　○○○○○○八之假數書於減餘之
　　　　　下相減餘○○○○○○○○○○三
　　　　　五足減一○○○○○○○○○八之
　　　　　假數即以一○○○○○○○○○八
　　　　　之假數書於減餘之下相減恰盡是知
　　　　　其假數為此十一假數累加所得之數
　　　　　而眞數即為此十一眞數累乘所得之
　　　　　數乃以此十一眞數累乘之得二十三
　　　　　即為所求之眞數也
　　　　　又如求五千六百八十九之假數而不
　　　　　知其為何數累乘而得但知五千六百
　　　　　之假數為三七四八一八八○二七○
　　　　　○則以五千六百八十九為實以五千
　　　　　六百為法除之得一○一又以兩層所
　　　　　減數按位相加得五六五六即五千六
　　　　　百與一○一相乘之數以之為法除原
　　　　　實五千六百八十九得一○○五又以
　　　　　兩層所減數按位相加得五六八四二
　　　　　八即五六五六與一○○五相乘之數
　　　　　以之為法除原實五千六百八十九得
　　　　　一○○○八又以兩層所減數按位相
　　　　　加得五六八八八二七四二四即五六
　　　　　八四二八與一○○○八相乘之數以
　　　　　之為法除原實五千六百八十九得一
　　　　　○○○○三又以兩層所減數按位相
　　　　　加得五六八八九九八○八九即五六
　　　　　八八八二七四二四與一○○○○三
　　　　　相乘之數以之為法除原實五千六百
　　　　　八十九得一○○○○○○三又以兩
　　　　　層所減數按位相加得五六八八九九
　　　　　九七九六即五六八八九九八○八九
　　　　　與一○○○○○○三相乘之數以之
　　　　　為法除原實五千六百八十九得一○
　　　　　○○○○○○三又以兩層所減數按
　　　　　位相加得五六八八九九九九六七即
　　　　　五六八八九九九七九六與一○○○
　　　　　○○○○三相乘之數以之為法除原
　　　　　實五千六百八十九得一○○○○○
　　　　　○○○五又以兩層所減數按位相加
　　　　　得五六八八九九九九九五即五六八
　　　　　八九九九九六七與一○○○○○○
　　　　　○○五相乘之數以之為法除原實五
　　　　　千六百八十九得一○○○○○○○
　　　　　○○八是知五千六百八十九係五千
　　　　　六百與一○一及一○○五一○○○
　　　　　八一○○○○三一○○○○○○三
　　　　　一○○○○○○○三一○○○○○
　　　　　○○○五一○○○○○○○○○八
　　　　　累乘所得之數乃以其各假數累加之
　　　　　得三七五五○三五九三三七一即為
　　　　　五千六百八十九之假數也若先有假
　　　　　數三七五五○三五九三三七一求眞
　　　　　數則視假數内足減五千六百之假數
　　　　　即以五千六百之假數書於原假數之
　　　　　下相減餘○○○六八四七九○六七
　　　　　一足減一○一之假數即以一○一之
　　　　　假數書於減餘之下相減餘○○○二
　　　　　五二六五三二九三足減一○○五之
　　　　　假數即以一○○五之假數書於減餘
　　　　　之下相減餘○○○○三六○四七一
　　　　　一七足減一○○○八之假數即以一
　　　　　○○○八之假數書於減餘之下相減
　　　　　餘○○○○○一三一七四四八足減
　　　　　一○○○○三之假數即以一○○○
　　　　　○三之假數書於減餘之下相減餘○
　　　　　○○○○○○一四五八四足減一○
　　　　　○○○○○三之假數即以一○○○
　　　　　○○○三之假數書於減餘之下相減
　　　　　餘○○○○○○○○一五五五足減
　　　　　一○○○○○○○三之假數即以一
　　　　　○○○○○○○三之假數書於減餘
　　　　　之下相減餘○○○○○○○○○二
　　　　　五二足減一○○○○○○○○五之
　　　　　假數即以一○○○○○○○○五之
　　　　　假數書於減餘之下相減餘○○○○
　　　　　○○○○○○三五足減一○○○○
　　　　　○○○○○八之假數即以一○○○
　　　　　○○○○○○八之假數書於減餘之
　　　　　下相減恰盡是知其假數為此九假數
　　　　　累加所得之數而眞數即為此九眞數
　　　　　累乘所得之數乃以此九眞數累乘之
　　　　　得五千六百八十九即為所求之眞數
　　　　　也
　　求八線對數
凡求八線之假數定半徑為一百億位數既多為用
　愈密且眞數十一位則假數首位為一○又取其
　便於用也先以正弦餘弦之眞數求得假數復以
　正弦餘弦之假數加減之即得切線割線之假數
　　　　　如一分之正弦為二九○八八八二求
　　　　　其假數得六四六三七二六一一○九
　　　　　又如六十度之正弦為八六六○二五
　　　　　四○三八求其假數得九九三七五三
　　　　　○六三一七如求六十度切線之假數
　　　　　則以六十度正弦之假數九九三七五
　　　　　三○六三一七為二率半徑之假數一
　　　　　○○○○○○○○○○○為三率六
　　　　　十度餘弦之假數九六九八九七○○
　　　　　○四三為一率二三率相加内減一率
　　　　　餘一○二三八五六○六二七四即六
　　　　　十度正切線之假數如求六十度割線
　　　　　之假數則以半徑之假數一○○○○
　　　　　○○○○○○○為二率又為三率六
　　　　　十度餘弦之假數九六九八九七○○
　　　　　○四三為一率二率倍之内減一率餘
　　　　　一○三○一○二九九九五七即六十
　　　　　度正割線之假數也
　　對數用法
設如一百二十三與四百五十六相乘問得幾何
　　　　　法以對數表之一二三之假數二○八
　　　　　九九○五一一一四與四五六之假數
　　　　　二六五八九六四八四二七相加得四
　　　　　七四八八六九九五四一乃查假數四
　　　　　七四八八六九九五四一所對之眞數
　　　　　得五六○八八即五萬六千零八十八
　　　　　為相乘所得之數也
設如三千四百五十六與二千六百七十九相乘問
　得幾何
　　　　　法以對數表之三四五六之假數三五
　　　　　三八五七三七三三八與二六七九之
　　　　　假數三四二七九七二七一三六相加
　　　　　得六九六六五四六四四七四因對數
　　　　　表假數首位止於四眞數止於五位故
　　　　　將相加所得假數首位之六暫當四查
　　　　　假數四九六六五四六四四七四相近
　　　　　畧少者為四九六六五四五三二一六
　　　　　其相對之眞數得九二五八六即為九
　　　　　二五八六○○(因假數首位多二數/則眞數必多二位)又
　　　　　以九二五八六○○之假數與九二五
　　　　　八七○○之假數相減餘四六九○七
　　　　　為一率以九二五八六○○與九二五
　　　　　八七○○相減餘一○○為二率今相
　　　　　加所得之假數與九二五八六○○之
　　　　　假數相減餘一一二五八為三率得四
　　　　　率二四即眞數九二五八六之後二位
　　　　　之數葢假數多四六九○七則眞數多
　　　　　一百今假數多一一二五八則眞數應
　　　　　多二十四為比例四率也乃以所得二
　　　　　四與九二五八六○○相加得九二五
　　　　　八六二四即九百二十五萬八千六百
　　　　　二十四為相乘所得之數也大凡眞數
　　　　　二四位以後其假數之較相差無多故
　　　　　眞數即可與假數為比例若用前累乘
　　　　　累除之法固為甚密然較之比例則難
　　　　　而得數則同此對數表所以止於五位
　　　　　也
設如三千七百四十四以十六除之問得幾何
　　　　　法以對數表之三七四四之假數三五
　　　　　七三三三五八四○一内減一六之假
　　　　　數一二○四一一九九八二七餘二三
　　　　　六九二一五八五七四乃查假數二三
　　　　　六九二一五八五七四所對之眞數得
　　　　　三三四即二百三十四為歸除所得之
　　　　　數也
設有米三十二石令一千零二十四人分之問毎一
　人應得幾何
　　　　　法以對數表之三二之假數首位加二
　　　　　為三五○五一四九九七八三(因法之/假數大)
　　　　　(於實之假數故以實之假數加二/即如以實之眞數加兩空位也)内減
　　　　　一○二四之假數三○一○二九九九
　　　　　五六六餘○四九四八五○○二一七
　　　　　因假數首位為○卽知眞數應得單位
　　　　　其得數首位為升仍以假數首位加三
　　　　　查三四九四八五○○二一七所對之
　　　　　眞數得三一七五(因眞數得四位故將/假數首位作三查表)
　　　　　(若眞數求五位則將假數首位作四查/表或五位後仍有餘數則用比例求之)
　　　　　即三升一合二勺五撮為毎人所應得
　　　　　之數也
設如甲乙丙直角形甲角五十度丙角四十度甲乙
　邊十二丈求丙乙邊丙甲邊各幾何
　　　　　法以甲角五十度之正弦假數九八八
　　　　　四二五三九六六五與甲乙邊十二丈
　　　　　(作一二/○○○)之假數四○七九一八一二四
　　　　　六○相加得一三九六三四三五二一
　　　　　二五内減丙角四十度之正弦假數九
　　　　　八○八○六七四九六七餘四一五五
　　　　　三六七七一五八為丙乙邊之假數查
　　　　　假數相近所對之眞數得一四三○一
　　　　　即一十四丈三尺零一分為丙乙邊也
　　　　　求丙甲邊則以乙角九十度之正弦假
　　　　　數一○○○○○○○○○○○(即半/徑之)
　　　　　(數/)與甲乙邊十二丈之假數四○七九
　　　　　一八一二四六○相加得一四○七九
　　　　　一八一二四六○内減丙角四十度之
　　　　　正弦假數九八○八○六七四九六七
　　　　　餘四二七一一一三七四九三為丙甲
　　　　　邊之假數查假數相近所對之眞數得
　　　　　一八六六九即一十八丈六尺六寸九
　　　　　分為丙甲邊也
設如甲乙丙三角形甲角五十度甲乙邊十六丈甲
　丙邊十二丈問丙角乙角及乙丙邊各若干
　　　　　法以甲乙邊十六丈與甲丙邊十二丈
　　　　　相加得二十八丈為邊總甲乙邊與甲
　　　　　丙邊相減餘四丈為邊較甲角五十度
　　　　　與一百八十度相減餘一百三十度折
　　　　　半為六十五度為半外角乃以邊較四
　　　　　丈(作四○/○○)之假數三六○二○五九九
　　　　　九一三與半外角六十五度之正切假
　　　　　數一○三三一三二七四五二二相加
　　　　　得一三九三三三八七四四三五内減
　　　　　邊總二十八丈(作二八/○○○)之假數四四四
　　　　　七一五八○三一三餘九四八六二二
　　　　　九四一二二爲半較角正切之假數查
　　　　　正切假數相近所對之眞數得十七度
　　　　　二分為半較角與半外角相加得八十
　　　　　二度二分為對甲乙大邊之丙角與半
　　　　　外角六十五度相減餘四十七度五十
　　　　　八分為對甲丙小邊之乙角也又求丙
　　　　　乙邊則以五十度之正弦假數九八八
　　　　　四二五三九六六五與十六丈(作一六/○○○)
　　　　　之假數四二○四一一九九八二七相
　　　　　加得一四○八八三七三九四九二内
　　　　　減丙角八十二度二分之正弦假數九
　　　　　九九五七八八二○九八餘四○九二
　　　　　五八五七三九四為丙乙邊之假數查
　　　　　假數相近所對之眞數得一二三七六
　　　　　即一十二丈三尺七寸六分為丙乙邊
　　　　　也凡眞數用加減然後比例者須以眞
　　　　　數加減得數再查假數依法算之餘皆
　　　　　倣此
設如六十四自乘問得幾何
　　　　　法以對數表之六四之假數一八○六
　　　　　一七九九七四○用二因之得三六一
　　　　　二三五九九四八○仍查假數所對之
　　　　　眞數得四○九六即四千零九十六為
　　　　　自乘所得之數也葢自乘兩數相同則
　　　　　其兩假數亦相同故二因之即如二假
　　　　　數相加也
設如正方面積三百六十一尺開平方問毎一邊數
　幾何
　　　　　法以對數表之三六一之假數二五五
　　　　　七五○七二○一九折半得一二七八
　　　　　七五三六○○九仍查假數所對之眞
　　　　　數得一九即一十九尺為開平方所得
　　　　　毎邊之數也葢正方面積之假數乃以
　　　　　毎邊之假數加倍所得之數故折半即
　　　　　得毎邊之假數對其眞數即得毎邊之
　　　　　數也
設如正方面積一百五十二萬二千七百五十六尺
　開平方問毎一邊數幾何
　　　　　法先以方積前五位一五二二七查得
　　　　　假數為四一八二六一四三四七七因
　　　　　方積係七位今止查得五位仍餘二位
　　　　　故將假數首位之四加二得六一八二
　　　　　六一四三四七七即為一五二二七○
　　　　　○之假數又以一五二二七○○與一
　　　　　五二二八○○相減餘一○○為一率
　　　　　以一五二二七○○之假數與一五二
　　　　　二八○○之假數相減餘二八五二○
　　　　　四為二率方積之後二位數五六為三
　　　　　率得四率一五九七○四葢眞數多一
　　　　　百則假數多二八五二○四今眞數多
　　　　　五十六則假數應多一五九七一四為
　　　　　比例四率也乃以所得四率與一五二
　　　　　二七○○之假數相加得六一八二六
　　　　　三○三一九一即為一五二二七五六
　　　　　之假數折半得三○九一三一五一五
　　　　　九六仍查假數所對之眞數得一二三
　　　　　四即一千二百三十四尺為開平方所
　　　　　得毎邊之數也
　　　　　又㨗法以一五二二七之假數首位加
　　　　　二得六一八二六一四三四七七即為
　　　　　一五二二七○○之假數折半得三○
　　　　　九一三○七一七三八查假數相近畧
　　　　　大者(葢一五二二七○○之假數畧少/於一五二二七五六之假數則其)
　　　　　(折半之假數亦必畧少於一二/三四之假數亦取畧大者用之)對其眞
　　　　　數得一二三四即為毎邊之數也此法
　　　　　因方根止四位查表即得不用比例故
　　　　　以方積前五位查表後有幾位則假數
　　　　　首位加幾數折半查假數相近者即可
　　　　　得之若方根過五位以上者須用比例
　　　　　則以方積查假數亦須用比例方得密
　　　　　合
設如正方面積一百五十二兆四千一百五十七億
　六千五百二十七萬九千三百八十四尺問毎一
　邊數幾何
　　　　　法以方積前五位一五二四一查得假
　　　　　數為四一八三○一三四六三一因方
　　　　　積係十五位今止查得五位仍餘十位
　　　　　故將假數首位之四加十得一四一八
　　　　　三○一三四六三一即為一五二四一
　　　　　○○○○○○○○○○之假數又以
　　　　　一五二四一○○○○○○○○○○
　　　　　與一五二四二○○○○○○○○○
　　　　　○相減截用六空位得一○○○○○
　　　　　○為一率以一五二四一之假數與一
　　　　　五二四二之假數相減餘二八四九四
　　　　　二為二率方積後十位數截用前六位
　　　　　得五七六五二七為三率(因表中假數/止於十一位)
　　　　　(則眞數亦止須用十一位雖眞數後再/多幾位其假數前十一位亦相同故查)
　　　　　(表用五位比例用/六位共為十一位)得四率一六四二七
　　　　　七與一五二四一○○○○○○○○
　　　　　○○之假數相加得一四一八三○二
　　　　　九八九○八即為一五二四一五七六
　　　　　五二七○○○○之假數亦即同於一
　　　　　五二四一五七六五二七九三八四之
　　　　　假數折半得七○九一五一四九四五
　　　　　四因假數首位為七即知眞數應得八
　　　　　位今對數表假數首位止於四眞數
　　　　　止於五位故將折半所得假數首位之七
　　　　　減去三得四○九一五一四九四五四
　　　　　查假數相近畧少者為四○九一四九
　　　　　一○九四三對其眞數得一二三四五
　　　　　即為一二三四五○○○(因假數首位/多三數則眞)
　　　　　(數進/三位)又以一二三四五○○○之假數
　　　　　與一二三四六○○○之假數相減餘
　　　　　三五一七八三為一率以一二三四五
　　　　　○○○與一二三四六○○○相減餘
　　　　　一○○○為二率今折半所餘之假數
　　　　　與一二三四五○○○之假數相減餘
　　　　　二三八五一一為三率得四率六七八
　　　　　與一二三四五○○○相加得一二三
　　　　　四五六七八即一千二百三十四萬五
　　　　　千六百七十八尺為開平方所得毎一
　　　　　邊之數也
設如勾二十七尺股三十六尺求弦若干
　　　　　法以對數表之二七之假數一四三一
　　　　　三六三七六四二倍之得二八六二七
　　　　　二七五二八四為勾自乘之假數仍查
　　　　　假數所對之眞數得七二九為勾自乘
　　　　　之眞數又以三六之假數一五五六三
　　　　　○二五○○八倍之得三一一二六○
　　　　　五○○一六為股自乘之假數仍查假
　　　　　數所對之眞數得一二九六為股自乘
　　　　　之眞數兩自乘之眞數相加(不以兩自/乘之假數)
　　　　　(相加者葢假數相加則是相乘/故必對其眞數然後相加也)得二○
　　　　　二五為弦自乘之眞數查其假數得三
　　　　　三○六四二五○二七六折半得一六
　　　　　五三二一二五一三八仍查假數所對
　　　　　之眞數得四五即四十五尺為開方所
　　　　　得之弦數也
設如三十六自乘再乘問得幾何
　　　　　法以對數表之三六之假數一五五六
　　　　　三○二五○○八用三因之得四六六
　　　　　八九○七五○二四仍查假數所對之
　　　　　眞數得四六六五六即四萬六千六百
　　　　　五十六為自乘再乘所得之數也葢自
　　　　　乘再乘係以方根乘二次則假數亦加
　　　　　二次故以方根之假數三因之即如以
　　　　　方根之假數加二次也其或位數多者
　　　　　依乘法之例推之
設如正方體積一萬三千八百二十四尺開立方問
　毎一邊數幾何
　　　　　法以對數表之一三八二四之假數四
　　　　　一四○六三三七二五一用三歸之得
　　　　　一三八○二一一二四一七仍查假數
　　　　　所對之眞數得二四即二十四尺為開
　　　　　立方所得每邊之數也葢正方體積之
　　　　　假數乃以毎邊之假數三因所得之數
　　　　　故三歸之即得每邊之假數對其眞數
　　　　　即得毎邊之數也其或位數多者依平
　　　　　方之例推之
設如方根一十六尺問三乘方積幾何
　　　　　法以對數表之一六之假數一二○四
　　　　　一一九九八二七用四因之得四八一
　　　　　六四七九九三○八仍查假數所對之
　　　　　眞數得六五五三六即六萬五千五百
　　　　　三十六尺為三乘方之積數也葢三乘
　　　　　方係以方根乘三次則其假數亦加三
　　　　　次故以方根之假數四因之即如以方
　　　　　根之假數加三次也其或位數多者亦
　　　　　依乘法之例推之
設如三乘方積二萬零七百三十六尺問方根幾何
　　　　　法以對數表之二○七三六之假數四
　　　　　三一六七二四九八四二用四歸之得
　　　　　一○七九一八一二四六○仍查假數
　　　　　所對之眞數得一二即一十二尺為開
　　　　　三乘方所得方根之數也葢三乘方積
　　　　　之假數乃以方根之假數四因所得之
　　　　　數故四歸之即得方根之假數對其眞
　　　　　數即得方根之數也其或位數多者亦
　　　　　依平方之例推之大凡開諸乘方之理
　　　　　亦皆由於連比例葢方根為連比例第
　　　　　一率平方積為第二率立方積為第三
　　　　　率三乘方積為第四率四乘方積為第
　　　　　五率五乘方積為第六率六乘方積為
　　　　　第七率七乘方積為第八率八乘方積
　　　　　　為第九率九乘方積為第十率(與借根/方比例)
　　　　　　(定位/表同)以第一率方根之假數各以率數
　　　　　　乘之即得各乘方積之假數而以各乘
　　　　　　方積之假數各以率數除之亦即得第
　　　　　　一率方根之假數故由三乘方而進之
　　　　　　四乘方求積則用五因求根則用五歸
　　　　　　五乘方求積則用六因求根則用六歸
　　　　　　推之至於九乘方求積則用十因求根
　　　　　　則用十歸即至於一百乘方則以方根
　　　　　　之假數用一百零一乘之即得方積之
　　　　　　假數以方積之假數用一百零一除之
　　　　　　即得方根之假數乘除之數愈繁愈見
　　　　　　對數之易此對數之大用也
　
　
　
　
御製數理精藴下編卷三十八
　欽定四庫全書
御製數理精藴下編卷三十九
　　末部九
　　　比例規解(平分線/分體線)　(分面線/更體線)　(更面線/五金線)
　　比例規解
比例尺代算凡㸃線面體乘除開方皆可以規度而
得然於畫圖製器尤所必需誠算器之至善者焉究
其立法之原總不越乎同式三角形之比例葢同式
三角形其各角各邊皆為相當之率今張尺之兩股
為三角形之兩腰其尺末相距即三角形之底遂成
兩邊相等之三角形於中任截兩邊相等之各三角
形則其各腰之比例必與各底之比例相當也一曰
平分線以御三率一曰分面線一曰更面線以御面
羃一曰分體線一曰更體線以御體積一曰五金線
以御輕重一曰分圓線一曰正弦線一曰正切線一
曰正割線以御測量併製平儀諸器凡此十線或總
歸一器或分為數體任意為之無所不可今將各線
之分法及用法併著於篇此外又有假數尺即用對
數及正弦割切諸線之對數為之用於三率比例測
量尤為簡捷亦詳其法於後
　　平分線
　　　　　自甲樞心至乙丙兩股之末作甲乙甲
　　　　　丙二線依幾何原本十二卷十九節之
　　　　　法將甲乙甲丙二線俱平分為二百分
　　　　　即為平分線也尺之長短任意為之尺
　　　　　短則平分一百分尺長則平分四五百
　　　　　分或一千分亦可分愈多而用愈便也
設如一丁戊線欲加五倍問得幾何
　　　　　法以比例尺平分線第十分之己庚二
　　　　　㸃依丁戊線度展開勿令移動次取平
　　　　　分線第五十分之辛壬二㸃相離之度
　　　　　作丁癸線即丁戊線之五倍也葢十分
　　　　　之㸃為己與庚而甲己庚為兩邊相等
　　　　　之三角形甲己甲庚為腰己庚相距為
　　　　　底又五十分之㸃為辛與壬而甲辛壬
　　　　　為兩邊相等之三角形甲辛甲壬為腰
　　　　　辛壬相距為底此兩三角形為同式形
　　　　　故甲庚與己庚之比同於甲壬與辛壬
　　　　　之比而甲庚與甲壬之比亦同於己庚
　　　　　與辛壬之比甲壬既為甲庚之五倍則
　　　　　辛壬必為己庚之五倍而丁癸亦為丁
　　　　　戊之五倍可知矣若欲將丁戊線加十
　　　　　五倍則仍以丁戊線度於十分上定尺
　　　　　取平分線第一百五十分之子丑二㸃
　　　　　相離之度作寅卯線即為丁戊線之十
　　　　　五倍也若欲將丁戊線加三分之二則
　　　　　將平分線第三十分之辰巳二㸃依丁
　　　　　戊線度展開勿令移動而取平分線第
　　　　　五十分之午未二㸃相離之度作申酉
　　　　　線即為丁戊線加三分之二也(以丁戊/線為三)
　　　　　(分而加二分共得五分因三與五之㸃/近樞難用故用三十與五十其比例同)
　　　　　(也/)若有丁癸丁戊二線欲定其比例之
　　　　　分數則將平分線第一百分之戌亥二
　　　　　㸃依丁癸線度展開勿令移動次取丁
　　　　　戊線度尋至平分線第二十分之乾坎
　　　　　二㸃其相離之度恰符即定為一百分
　　　　　之二十約為五分之一即丁癸丁戊兩
　　　　　線之比例也要之用尺之法不外於三
　　　　　率求四率如以一率為腰二率為底而
　　　　　定尺則三率復為腰而其底即四率也
　　　　　以一率為腰三率為底而定尺則二率
　　　　　復為腰而其底亦即四率也若以一率
　　　　　為底二率為腰而定尺則三率復為底
　　　　　而其腰則四率也諸線之用雖各不同
　　　　　其比例之理則一也
設如一丁戊線欲分為六分問每分幾何
　　　　　法以比例尺平分線第六十分之己庚
　　　　　二㸃依丁戊線度展開勿令移動次取
　　　　　平分線第十分之辛壬二㸃相離之度
　　　　　截丁戊線於癸則丁癸即丁戊線六分
　　　　　之一也葢六十分之㸃為己與庚而甲
　　　　　己庚為兩邊相等之三角形甲己甲庚
　　　　　為腰己庚相距為底又十分之㸃為辛
　　　　　與壬而甲辛壬亦為兩邊相等之三角
　　　　　形甲辛甲壬為腰辛壬相距為底此兩
　　　　　三角形為同式形則甲庚與甲壬之比
　　　　　同於己庚與辛壬之比甲壬既為甲庚
　　　　　六分之一則辛壬必為己庚六分之一
　　　　　而丁癸亦為丁戊線六分之一可知矣
　　　　　若欲分丁戊線為七分則將平分線第
　　　　　七十分之子丑二㸃依丁戊線度展開
　　　　　勿令移動次取平分線第十分之辛壬
　　　　　二㸃相離之度截丁戊線於寅則丁寅
　　　　　即丁戊線七分之一也又若丁戊線欲
　　　　　取七分之三則仍以丁戊線度於七十
　　　　　分上定尺而取平分線第三十分之卯
　　　　　辰二㸃相離之度截丁戊線於己則丁
　　　　　己即丁戊線七分之三也
設如有十三人每人給銀七兩問其銀幾何
　　　　　法以比例尺平分線第十分之丁戊二
　　　　　㸃依分釐尺七釐之度展開勿令移動
　　　　　次取平分線第一百三十分之己庚二
　　　　　㸃相離之度於分釐尺上量之得九分
　　　　　一釐即得共銀為九十一兩也葢十分
　　　　　之㸃為丁與戊而甲丁戊為兩邊相等
　　　　　之三角形甲丁甲戊為腰丁戊相距為
　　　　　底又一百三十分之㸃為己與庚而甲
　　　　　己庚亦為兩邊相等之三角形甲己甲
　　　　　庚為腰己庚相距為底此兩三角形為
　　　　　同式形故甲戊十分與甲庚一百三十
　　　　　分之比同於丁戊七釐與己庚九分一
　　　　　釐之比也又以十分當一人故以一百
　　　　　三十分當十三人以七釐當七兩故九
　　　　　分一釐即為九十一兩葢十分與一人
　　　　　之比同於一百三十分與十三人之比
　　　　　而七釐與七兩之比亦同於九分一釐
　　　　　與九十一兩之比也
設如每官一員每月給公費錢二千二百文共給錢
　八千八百文問官員幾何
　　　　　法以比例尺平分線第二十二分之丁
　　　　　戊二㸃依分釐尺一分之度展開勿令
　　　　　移動次取平分線第八十八分之己庚
　　　　　二㸃相離之度於分釐尺上量之得四
　　　　　分即得官四員也葢二十二分之㸃為
　　　　　丁與戊而甲丁戊為兩邊相等之三角
　　　　　形甲丁甲戊為腰丁戊相距為底又八
　　　　　十八分之㸃為己與庚而甲己庚為兩
　　　　　邊相等之三角形甲己甲庚為腰己庚
　　　　　相距為底此兩三角形為同式形故甲
　　　　　戊二十二分與甲庚八十八分之比同
　　　　　於丁戊一分與己庚四分之比也又以
　　　　　二十二分當錢二千二百故以八十八
　　　　　分當錢八千八百以一分當官一員故
　　　　　四分即為官四員葢二十二分與二千
　　　　　二百之比同於八十八分與八千八百
　　　　　之比而一分與一員之比亦同於四分
　　　　　與四員之比也
設如原有粟五斗易布二疋今有粟三石問易布幾
　何
　　　　　法以比例尺平分線第二十分之丁戊
　　　　　二㸃(四倍五斗之數因五分近/樞難用故用四倍之數也)依分釐
　　　　　尺二分之度展開勿令移動次取平分
　　　　　線第一百二十分之己庚二㸃相離之
　　　　　度(四倍三石之數三石為三十/斗故四倍之得一百二十也)於分釐
　　　　　尺上量之得一寸二分即得布十二疋
　　　　　也葢二十分之㸃為丁與戊一百二十
　　　　　分之㸃為己與庚而甲丁戊與甲己庚
　　　　　為同式兩三角形故甲戊二十分與甲
　　　　　庚一百二十分之比同於丁戊二分與
　　　　　己庚一寸二分之比也又以二十分當
　　　　　五斗為四倍之數故以一百二十分當
　　　　　三石亦為四倍之數以二分當二疋故
　　　　　一寸二分即為十二疋葢二十分與五
　　　　　斗之比同於一百二十分與三石之比
　　　　　而二分與二疋之比亦同於一寸二分
　　　　　與十二疋之比也
設如有二十七及十八之兩數問其相連比例之三
　數幾何
　　　　　法以比例尺平分線第二十七分之丁
　　　　　戊二㸃依分釐尺一分八釐之度展開
　　　　　勿令移動次取平分線第十八分之己
　　　　　庚二㸃相離之度於分釐尺上量之得
　　　　　一分二釐即相連比例之第三數為十
　　　　　二也葢二十七分之㸃為丁與戊十八
　　　　　分之㸃為己與庚而甲丁戊與甲己庚
　　　　　為同式三角形故甲戊二十七與甲庚
　　　　　十八之比同於丁戊十八與己庚十二
　　　　　之比也丁戊與甲庚既同為十八即連
　　　　　比例之中率則己庚十二為連比例之
　　　　　第三率無疑矣
設如有勾五尺股十二尺問弦幾何
　　　　　法以比例尺平分線甲丁四十分甲戊
　　　　　三十分之丁戊二㸃依本線五十分之
　　　　　度展開勿令移動次取平分線甲庚五
　　　　　十分(當勾/數)甲己一百二十分(當股/數)之己
　　　　　庚二㸃相離之度於本線上量之為一
　　　　　百三十分即得弦十三尺也葢勾三股
　　　　　四弦五為勾股弦之定數今以甲戊三
　　　　　十甲丁四十為兩腰而丁戊五十為底
　　　　　則其兩腰相交之甲角必為直角故以
　　　　　今有之勾股數為兩腰而取其底即為
　　　　　所求之弦數也若有勾五尺有弦十三
　　　　　尺而求股則取本線一百三十分之度
　　　　　自五十分之庚㸃尋至一百二十分之
　　　　　己㸃其相離之度恰符即得股十二尺
　　　　　矣
設如有圓徑三十五寸問圓周幾何
　　　　　法以比例尺平分線第二十一分之丁
　　　　　戊二㸃(徑率七之三倍也因七/分近樞故用三倍之數)依分釐
　　　　　尺三分五釐之度展開勿令移動次取
　　　　　平分線第六十六分之己庚二㸃相離
　　　　　之度(周率二十二之三倍也因徑/率用三倍故周率亦三倍之)於分
　　　　　釐尺上量之得一寸一分即一百一十
　　　　　寸為所求之圓周也葢二十一分之㸃
　　　　　為丁與戊六十六分之㸃為己與庚而
　　　　　甲丁戊與甲己庚為同式三角形故甲
　　　　　戊二十一與丁戊三分五釐之比同於
　　　　　甲庚六十六與己庚一寸一分之比而
　　　　　甲戊與甲庚既為徑與周之比例則丁
　　　　　戊與己庚亦必為徑與周之比例矣又
　　　　　甲戊為徑率之三倍故甲庚亦用周率
　　　　　之三倍而丁戊以一釐當一寸故己庚
　　　　　亦以一釐當一寸其比例俱相當也
　　分面線
　　　　　自甲樞心至乙丙兩股之末作甲乙甲
　　　　　丙二線依幾何原本十二卷二十一節
　　　　　之法分之即為分面線也或設正方面
　　　　　界一百釐其積數一萬釐以二因之得
　　　　　二萬釐開平方得一百四十一釐為積
　　　　　二萬釐之根又以三因之得三萬釐開
　　　　　平方得一百七十三釐為積三萬釐之
　　　　　根照此屢倍積數開平方將所得之數
　　　　　於分釐尺上取其度按度截比例尺之
　　　　　甲乙甲丙二線即成分面線也
設如有甲乙丙三正方形甲形每邊一寸其積數之
　比例甲為一分乙為六分丙為九分今欲作一大
　正方形與甲乙丙三正方形之積等問其邊幾何
　　　　　法以比例尺分面線第一分之兩㸃(因/甲)
　　　　　(方之積為一分/故用一分也)依甲正方形每邊一寸
　　　　　之度展開勿令移動乃併三正方面積
　　　　　共十六分即取分面線第十六分兩㸃
　　　　　相距之度於分釐尺上量之得四寸即
　　　　　所求大正方形之每一邊用其度作正
　　　　　方形其積與甲乙丙三正方形之共積
　　　　　等也葢十六分所作正方形原比一分
　　　　　所作正方形大十六倍則十六分相距
　　　　　之度所作正方形亦必比一分相距之
　　　　　度所作正方形大十六倍矣一分相距
　　　　　之度即甲正方形之一邊其積為一分
　　　　　則以十六分相距之度所作正方形其
　　　　　積必為十六分與三正方形之共積相
　　　　　等也
設如有大小等邊三角形小形每邊一寸大形每邊
　四寸今欲將兩面積相減取其餘積作同式等邊
　三角形問其邊幾何
　　　　　法以比例尺分面線第一分之兩㸃依
　　　　　小形每邊一寸之度展開勿令移動次
　　　　　以大形每邊四寸之度於分面線上尋
　　　　　至第十六分之兩㸃其相距之度恰合
　　　　　即大形與小形之比例為十六與一相
　　　　　減餘十五為較積即取分面線第十五
　　　　　分兩㸃相距之度於分釐尺上量之得
　　　　　三寸八分七釐即較形之每一邊也葢
　　　　　大小同式多邊形之比例同於相當界
　　　　　所作正方形之比例(見幾何原本/八卷第九節)今十
　　　　　六分所作正方形與一分所作正方形
　　　　　之比例為十六與一則十六分相距之
　　　　　度所作正方形與一分相距之度所作
　　　　　正方形之比例亦為十六與一矣夫大
　　　　　小兩距度即大小兩三角形之相當界
　　　　　其所作兩正方形之比例既為十六與
　　　　　一則大小兩三角形之比例亦必為十
　　　　　六與一矣既得兩形之比例乃相減以
　　　　　得較既得較積之比例復用積以求邊
　　　　　即得所求之邊數也
設如有五等邊形每邊二尺欲三倍其積作同式五
　等邊形問其每邊幾何
　　　　　法以比例尺分面線第一分之兩㸃依
　　　　　分釐尺二寸之度展開勿令移動次取
　　　　　第三分兩㸃相距之度於分釐尺上量
　　　　　之得三寸四分五釐即三尺四寸五分
　　　　　為所求大形之每一邊用其度作五等
　　　　　邊形其積與原形之三倍等也葢大小
　　　　　同式形之比例同於相當界所作正方
　　　　　形之比例(見幾何原本/八巻第九節)今一分所作正
　　　　　方形與三分所作正方形之比例為一
　　　　　與三則一分相距之度所作正方形與
　　　　　三分相距之度所作正方形之比例亦
　　　　　必為一與三矣夫一分相距之度即原
　　　　　形之界則以三分相距之度為大形之
　　　　　界其積為原形之三倍可知矣又以二
　　　　　寸當原形之邊二尺故三寸四分五釐
　　　　　即為三尺四寸五分也
設如有六等邊形每邊三尺欲取其積四分之三作
　同式六等邊形問其每邊幾何
　　　　　法以比例尺分面線第四分之兩㸃依
　　　　　分釐尺三寸之度展開勿令移動次取
　　　　　分面線第三分兩㸃相距之度於分釐
　　　　　尺上量之得二寸六分即二尺六寸為
　　　　　所求小形之每一邊用其度作六邊形
　　　　　其積即為原形四分之三也葢大小同
　　　　　式形之比例同於相當界所作正方形
　　　　　之比例今四分所作正方形與三分所
　　　　　作正方形之比例為四與三則四分相
　　　　　距之度所作正方形與三分相距之度
　　　　　所作正方形之比例亦必為四與三矣
　　　　　夫四分相距之度即原形之界則以三
　　　　　分相距之度為小形之界其積為原形
　　　　　四分之三可知矣又以三寸當原形之
　　　　　邊三尺故二寸六分即為二尺六寸也
設如有三率相連比例數首率二尺末率八尺問中
　率幾何
　　　　　法以比例尺分面線第二分之兩㸃依
　　　　　分釐尺二寸之度展開勿令移動次取
　　　　　分面線第八分兩㸃相距之度於分釐
　　　　　尺上量之得四寸即四尺為相連比例
　　　　　之中率也葢相連比例三率其首率所
　　　　　作正方形與中率所作正方形之比同
　　　　　於首率與末率之比今首率為二尺末
　　　　　率為八尺則首率所作正方形與中率
　　　　　所作正方形之比例即如二與八之比
　　　　　例故以二分相距之度為首率之數則
　　　　　八分相距之度必為中率之數可知矣
　　　　　又首率用二寸當二尺故中率四寸即
　　　　　為四尺也
設如有正方面積一千六百尺問每一邊幾何
　　　　　法以比例尺分面線第一分之兩㸃依
　　　　　分釐尺一寸之度展開勿令移動乃以
　　　　　一寸之十分作十尺自乘得一百尺與
　　　　　積數一千六百尺相較其比例如一與
　　　　　十六即取分面線第十六分兩㸃相距
　　　　　之度於分釐尺上量之得四寸即四十
　　　　　尺為所求正方之每一邊也葢一分之
　　　　　積既為一百尺則十六分之積必為一
　　　　　千六百尺而一分相距之度既為方積
　　　　　一百尺之每一邊則十六分相距之度
　　　　　必為方積一千六百尺之每一邊矣又
　　　　　以一寸當十尺故四寸即為四十尺也
設如有正方面積九千零二十五尺問每一邊幾何
　　　　　法以比例尺分面線第一百分之兩㸃
　　　　　依分釐尺一寸之度展開勿令移動乃
　　　　　以一寸之一百釐作一百尺自乘得一
　　　　　萬尺與積數九千零二十五尺相較其
　　　　　比例如一百與九十有餘即取分面線
　　　　　第九十分有餘相距之度於分釐尺上
　　　　　量之得九分五釐即九十五尺為所求
　　　　　正方之每一邊也葢一百分之積既為
　　　　　一萬尺則九十分有餘之積必為九千
　　　　　餘尺而一百分相距之度既為方積一
　　　　　萬尺之每一邊則九十分有餘相距之
　　　　　度必為方積九千餘尺之每一邊矣又
　　　　　以一寸當一百尺故九分五釐即為九
　　　　　十五尺也
　　更面線
　　　　　自甲樞心至乙丙兩股之末作甲乙甲
　　　　　丙二線設積數一億用面部内面積相
　　　　　等邊線不同之定率比例得各形之邊
　　　　　線其方邊一萬圜徑一萬一千二百八
　　　　　十四三等邊一萬五千一百九十七五
　　　　　等邊七千六百二十四六等邊六千二
　　　　　百零四七等邊五千二百四十六八等
　　　　　邊四千五百五十一九等邊四千零二
　　　　　十二十等邊三千六百零五將各形邊
　　　　　數於分釐尺上取其度按度截比例尺
　　　　　之甲乙甲丙二線即成更面線也
設如有甲圓形徑一尺二寸欲作一正方形其積與
　圓積等問每邊幾何
　　　　　法以比例尺更面線圓號之兩㸃依分
　　　　　釐尺一寸二分之度展開勿令移動次
　　　　　取方號之兩㸃相距之度於分釐尺上
　　　　　量之得一寸零六釐即一尺零六分為
　　　　　正方形之每一邊用其度作正方形其
　　　　　積與圜積等也葢圓號與方號之比例
　　　　　原為同積之圓徑與方邊之比例則其
　　　　　兩距度之比例亦必為圓徑與方邊之
　　　　　比例今圓號相距之度既為圓徑則方
　　　　　號相距之度必為方邊無疑矣又以一
　　　　　寸二分當圓徑一尺二寸故一寸零六
　　　　　釐即為方邊一尺零六分也
設如有甲三邊形每邊一十五尺又有乙五邊形每
　邊十尺欲併作一正方形問每邊幾何
　　　　　法以比例尺更面線三邊號之兩㸃依
　　　　　分釐尺一寸五分之度展開勿令移動
　　　　　次取方號之兩㸃相距之度於分釐尺
　　　　　上量之得九分八釐七豪即九尺八寸
　　　　　七分為正方形之每一邊用其度作正
　　　　　方形其積與甲三邊形積等也又以五
　　　　　邊號之兩㸃依分釐尺一寸之度展開
　　　　　勿令移動次取方號之兩㸃相距之度
　　　　　於分釐尺上量之得一寸三分一釐即
　　　　　十三尺一寸為方正形之每一邊用其
　　　　　度作正方形其積與乙五邊形積等也
　　　　　乃將兩正方形用分面線求其積之比
　　　　　例以分面線第十分之兩㸃依小方邊
　　　　　九分八釐七豪之度展開勿令移動復
　　　　　以大方邊一寸三分一釐之度於分面
　　　　　線上尋至第十七分六釐之處其相距
　　　　　之度恰合即兩方形之比例為十分與
　　　　　十七分六釐併之得二十七分六釐即
　　　　　取分面線第二十七分六釐相距之度
　　　　　於分釐尺上量之得一寸六分四釐即
　　　　　十六尺四寸為正方形之每一邊用其
　　　　　度作正方形其積與甲乙兩形之積等
　　　　　也葢甲乙兩形不同類不能得其比例
　　　　　即不能相加故先用更面線將甲乙兩
　　　　　形俱變為正方形復用分面線求其比
　　　　　例而併之即得所求大正方形之一邊
　　　　　也
設如有甲八邊形每邊十二尺又有乙六邊形每邊
　六尺今將兩面積相減用其餘積作一七邊形問
　其邊幾何
　　　　　法以比例尺更面線八邊號之兩㸃依
　　　　　分釐尺一寸二分之度展開勿令移動
　　　　　次取七邊號兩㸃相距之度於分釐尺
　　　　　上量之得一寸三分八釐即十三尺八
　　　　　寸為七邊形之每一邊用其度作七邊
　　　　　形其積與甲八邊形積等也又以六邊
　　　　　號之兩㸃依分釐尺六分之度展開勿
　　　　　令移動次取七邊號兩㸃相距之度於
　　　　　分釐尺上量之得五分零七豪即五尺
　　　　　零七分為七邊形之每一邊用其度作
　　　　　七邊形其積與乙六邊形積等也乃將
　　　　　兩七邊形用分面線求其比例以分面
　　　　　線第十分之兩㸃依小七邊形之邊五
　　　　　分零七豪之度展開勿令移動復以大
　　　　　七邊形之邊一寸三分八釐之度於分
　　　　　面線上尋至第七十八分之處其相距
　　　　　之度恰合即兩七邊形之比例為十分
　　　　　與七十八分相減餘六十八分即取分
　　　　　面線第六十八分相距之度於分釐尺
　　　　　上量之得一寸三分即十三尺為所求
　　　　　七邊形之每一邊用其度作七邊形其
　　　　　積與甲乙兩形相減之餘積等也葢甲
　　　　　乙兩形不同類不能得其比例即不能
　　　　　相減故先用更面線將甲乙兩形俱變
　　　　　為七邊形復用分面線求其比例而後
　　　　　相減即得所求七邊形之一邊也
設如有十等邊形積四千四百四十五尺問每一邊
　幾何
　　　　　法先以比例尺分面線第一分之兩㸃
　　　　　依分釐尺一寸之度展開勿令移動乃
　　　　　以一寸之十分作十尺自乘得一百尺
　　　　　與積四千四百四十五尺相較其比例
　　　　　如一與四十四又九之五即取分面線
　　　　　第四十四分又九之五相距之度於分
　　　　　釐尺上量之得六寸六分又三之二即
　　　　　六十六尺又三分尺之二為方形之一
　　　　　邊用其度作正方形其積與十邊形積
　　　　　等也乃以更面線方號之兩㸃依方形
　　　　　每邊六寸六分又三分之二之度展開
　　　　　勿令移動次取十邊號兩㸃相距之度
　　　　　於分釐尺上量之得二寸四分即二十
　　　　　四尺為所求十邊形之每一邊也葢正
　　　　　方形為各面形比例之宗故凡有積求
　　　　　邊者必先用分面線求得方形之邊然
　　　　　後用更面線使方號兩㸃相距之度與
　　　　　方邊等而取所求形之號兩㸃相距之
　　　　　度即所求形之一邊自圓形三邊形以
　　　　　至九邊形皆同一法也
　　分體線
　　　　　自甲樞心至乙丙兩股之末作甲乙甲
　　　　　丙二線依幾何原本十二卷二十二節
　　　　　之法分之即為分體線也或設正方體
　　　　　界一百釐其積數一百萬釐以二因之
　　　　　得二百萬釐開立方得一百二十六釐
　　　　　為積二百萬釐之根又以三因之得三
　　　　　百萬釐開立方得一百四十四釐為積
　　　　　三百萬釐之根照此屢倍積數開立方
　　　　　將所得之數於分釐尺上取其度按度
　　　　　截比例尺之甲乙甲丙二線即成分體
　　　　　線也
設如有甲乙丙三正方體甲形每邊二寸其積數之
　比例甲為一分乙為三分丙為四分今欲作一大
　正方體與甲乙丙三正方體之積等問其邊幾何
　　　　　法以比例尺分體線第一分之兩㸃依
　　　　　甲正方體每邊二寸之度展開勿令移
　　　　　動乃併三正方體積共八分即取八分
　　　　　兩㸃相距之度於分釐尺上量之得四
　　　　　寸即所求大正方體之每一邊用其度
　　　　　作正方體其積與甲乙丙三正方體之
　　　　　共積等也葢八分所作正方體原比一
　　　　　分所作正方體大八倍則八分相距之
　　　　　度所作正方體亦必比一分相距之度
　　　　　所作正方體大八倍矣一分相距之度
　　　　　即甲正方體之一邊其積為一分則以
　　　　　八分相距之度所作正方體其積必為
　　　　　八分與三正方體之共積相等也
設如有大小兩四等面體小體每邊一寸大體每邊
　三寸今將兩體積相減取其餘積作同式四面體
　問其邊幾何
　　　　　法以比例尺分體線第一分之兩㸃依
　　　　　小體每邊一寸之度展開勿令移動次
　　　　　以大體每邊三寸之度於分體線尋至
　　　　　第二十七分之兩㸃其相距之度恰合
　　　　　即大形與小形之比例為二十七與一
　　　　　相減餘二十六為較積即取分體線第
　　　　　二十六分兩㸃相距之度於分釐尺上
　　　　　量之得二寸九分六釐即較體之每一
　　　　　邊也葢大小同式體之比例同於相當
　　　　　界所作正方體之比例(見幾何原本/十卷第七節)今
　　　　　二十七分所作正方體與一分所作正
　　　　　方體之比例為二十七與一則二十七
　　　　　分相距之度所作正方體與一分相距
　　　　　之度所作正方體之比例亦必為二十
　　　　　七與一矣夫大小兩距度即大小兩體
　　　　　之相當界其所作兩正方體之比例既
　　　　　為二十七與一則大小兩四面體之比
　　　　　例亦必為二十七與一矣既得兩體之
　　　　　比例乃相減以得較既得較積之比例
　　　　　復用積以求邊即得所求之邊數也
設如有八等面體每邊一尺欲四倍其積作同式八
　等面體問其每邊幾何
　　　　　法以比例尺分體線第一分之兩㸃依
　　　　　分釐尺一寸之度展開勿令移動次取
　　　　　第四分兩㸃相距之度於分釐尺上量
　　　　　之得一寸五分九釐即一尺五寸九分
　　　　　為所求體之一邊用其度作八等面體
　　　　　其積與原體之四倍等也葢大小同式
　　　　　體之比例同於相當界所作正方體之
　　　　　比例今一分所作正方體與四分所作
　　　　　正方體之比例為一與四則一分相距
　　　　　之度所作正方體與四分相距之度所
　　　　　作正方體之比例亦必為一與四矣夫
　　　　　一分相距之度即原體之界則以四分
　　　　　相距之度為大體之界其積為原體之
　　　　　四倍可知矣又以一寸當原形邊一尺
　　　　　故一寸五分九釐即為一尺五寸九分
　　　　　也
設如有圓球徑三尺欲取其積五分之二作同式圓
　球體問其徑幾何
　　　　　法以比例尺分體線第五分之兩㸃依
　　　　　分釐尺三寸之度展開勿令移動次取
　　　　　分體線第二分兩㸃相距之度於分釐
　　　　　尺上量之得二寸二分一釐即二尺二
　　　　　寸一分為所求小體之一邊用其度為
　　　　　徑作圓球體其積為原體五分之二也
　　　　　葢大小同式體之比例同於相當界所
　　　　　作正方體之比例今五分所作正方體
　　　　　與二分所作正方體之比例為五與二
　　　　　則五分相距之度所作正方體與二分
　　　　　相距之度所作正方體之比例亦必為
　　　　　五與二矣夫五分相距之度即原體之
　　　　　徑則以二分相距之度為小體之徑其
　　　　　積為原體五分之二可知矣又以三寸
　　　　　當原體之徑三尺故二寸二分一釐即
　　　　　為二尺二寸一分也
設如有四率相連比例數一率八尺四率二十七尺
　求二率三率各幾何
　　　　　法以比例尺分體線第八分之兩㸃依
　　　　　分釐尺八分之度展開勿令移動次取
　　　　　分體線第二十七分之兩㸃相距之度
　　　　　於分釐尺上量之得一寸二分即十二
　　　　　尺為連比例四率之第二率既得二率
　　　　　乃用平分線有一率二率求連比例第
　　　　　三率之法以平分線第八分之兩㸃依
　　　　　分釐尺一寸二分之度展開勿令移動
　　　　　次取平分線第十二分兩㸃相距之度
　　　　　於分釐尺上量之得一寸八分即十八
　　　　　尺為連比例四率之第三率也葢相連
　　　　　比例四率其一率所作正方體與二率
　　　　　所作正方體之比例同於一率與四率
　　　　　之比例今一率為八尺四率為二十七
　　　　　尺則一率所作正方體與二率所作正
　　　　　方體之比例即如八與二十七之比例
　　　　　故以八分相距之度為一率之數則二
　　　　　十七分相距之度必為二率之數可知
　　　　　矣又一率用八分當八尺故二率一寸
　　　　　二分即為十二尺至於求第三率之法
　　　　　即平分線求連比例三率之理也
設如有正方體積二萬七千尺問每一邊幾何
　　　　　法以比例尺分體線第一分之兩㸃依
　　　　　分釐尺一寸之度展開勿令移動乃以
　　　　　一寸之十分作十尺自乘再乘得一千
　　　　　尺與積數二萬七千尺相較其比例如
　　　　　一與二十七即取分體線第二十七分
　　　　　兩㸃相距之度於分釐尺上量之得三
　　　　　寸即三十尺為所求正方體之每一邊
　　　　　也葢一分之積既為一千尺則二十七
　　　　　分之積必為二萬七千尺而一分相距
　　　　　之度既為方積一千尺之每一邊則二
　　　　　十七分相距之度必為方積二萬七千
　　　　　尺之每一邊矣又以一寸當十尺故三
　　　　　寸即為三十尺也
設如有正方體積八十三萬零五百八十四尺問每
　一邊幾何
　　　　　法以比例尺分體線第一百分之兩㸃
　　　　　依分釐尺一寸之度展開勿令移動乃
　　　　　以一寸之一百釐作一百尺自乘再乘
　　　　　得一百萬尺與積數八十三萬零五百
　　　　　八十四尺相較其比例如一百與八十
　　　　　三有餘即取分體線第八十三分有餘
　　　　　相距之度於分釐尺上量之得九分四
　　　　　釐即九十四尺為所求正方體之每一
　　　　　邊也葢一百分之積既為一百萬尺則
　　　　　八十三分有餘之積必為八十三萬餘
　　　　　尺而一百分相距之度既為方積一百
　　　　　萬尺之每一邊則八十三分有餘相距
　　　　　之度必為方積八十三萬餘尺之每一
　　　　　邊矣又以一寸當一百尺故九分四釐
　　　　　即為九十四尺也
設如有銀正方體每邊二寸問重幾何
　　　　　法以比例尺分體線第九分之兩㸃(銀/正)
　　　　　(方一寸之定率為/九兩故用九分度)依分釐尺一寸之度
　　　　　展開勿令移動次取分釐尺二寸之度
　　　　　於分體線上尋至第七十二分之兩㸃
　　　　　其相距之度恰合即七十二兩為銀正
　　　　　方體之重數也葢各體重數之比例與
　　　　　積數之比例等相距之度一寸其積為
　　　　　九分相距之度二寸其積則為七十二
　　　　　分今相距一寸之九分既為正方一寸
　　　　　銀體之重數則相距二寸之七十二分
　　　　　必為正方二寸銀體之重數矣又以九
　　　　　分當九兩故七十二分為七十二兩也
設如有大銅球體徑二寸重三十一兩四錢一分今
　有小銅球體徑一寸二分問重幾何
　　　　　法以比例尺分體線第三十一分四釐
　　　　　之處依大球徑二寸之度展開勿令移
　　　　　動次取小球徑一寸二分之度於分體
　　　　　線上尋至第六分七釐有餘之處其相
　　　　　距之度恰合即六兩七錢有餘為小銅
　　　　　球體之重數也葢各體重數之比例與
　　　　　積數之比例等相距之度二寸其積為
　　　　　三十一分四釐相距之度一寸二分其
　　　　　積則為六分七釐今相距一寸之三十
　　　　　一分四釐既為徑二寸大銅球體之重
　　　　　數則相距一寸二分之六分七釐必為
　　　　　徑一寸二分小銅球體之重數矣又以
　　　　　三十一分四釐當三十一兩四錢故六
　　　　　分七釐即為六兩七錢也
　　更體線
　　　　　自甲樞心至乙丙兩股之末作甲乙甲
　　　　　丙二線設積數一兆用體部内體積相
　　　　　等邊線不同之定率比例得各體之邊
　　　　　線其立方邊一萬球徑一萬二千四百
　　　　　零七四面體邊二萬零三百九十七八
　　　　　面體邊一萬二千八百四十九十二面
　　　　　體邊五千零七十二二十面體邊七千
　　　　　七百一十將各體邊線數於分釐尺上
　　　　　取其度按度截比例尺之甲乙甲丙二
　　　　　線即成更體線也
設如有甲球體徑二尺欲作一正方體其積與球積
　等問每邊幾何
　　　　　法以比例尺更體線球號之兩㸃依分
　　　　　釐尺二寸之度展開勿令移動次取方
　　　　　號之兩㸃相距之度於分釐尺上量之
　　　　　得一寸六分一釐即一尺六寸一分為
　　　　　正方體之每一邊用其度作正方體其
　　　　　積與甲球積等也葢球號與方號之比
　　　　　例原為同積之球徑與立方邊之比例
　　　　　則其兩距度之比例亦必為球徑與立
　　　　　方邊之比例今球號相距之度既為球
　　　　　徑則方號相距之度必為方邊無疑矣
　　　　　又以二寸當球徑二尺故一寸六分一
　　　　　釐即為一尺六寸一分也
設如有甲四面體每邊三尺又有乙八面體每邊四
　尺欲併作一正方體問每邊幾何
　　　　　法以比例尺更體線四面號之兩㸃依
　　　　　分釐尺三寸之度展開勿令移動次取
　　　　　方號兩㸃相距之度於分釐尺上量之
　　　　　得一寸四分六釐即一尺四寸六分為
　　　　　正方體之每一邊用其度作正方體其
　　　　　積與甲四面體積等也又以八面號之
　　　　　兩㸃依分釐尺四寸之度展開勿令移
　　　　　動次取方號兩㸃相距之度於分釐尺
　　　　　上量之得三寸一分一釐即三尺一寸
　　　　　一分為正方體之每一邊用其度作正
　　　　　方體其積與乙八面體積等也乃將兩
　　　　　正方體用分體線求其積之比例以分
　　　　　體線第一分之兩㸃依小方體每邊一
　　　　　寸四分六釐之度展開勿令移動復以
　　　　　大方體每邊三寸一分一釐之度於分
　　　　　體線上尋至第九分五釐之處其相距
　　　　　之度恰合即兩方體之比例為一與九
　　　　　分五釐併之得十分五釐即取分體線
　　　　　第十分五釐相距之度於分釐尺上量
　　　　　之得三寸二分即三尺二寸為正方體
　　　　　之每一邊用其度作正方體其積與甲
　　　　　乙兩體之積等也葢甲乙兩體不同類
　　　　　不能得其比例即不能相加故先用更
　　　　　體線將甲乙兩體俱變為正方體復用
　　　　　分體線求其比例而併之即得所求大
　　　　　方體之一邊也
設如有甲正方體每邊二尺又有乙球體徑亦二尺
　今將兩體積相減用其餘積作十二面體問其邊
　幾何
　　　　　法以比例尺更體線方號之兩㸃依分
　　　　　釐尺二寸之度展開勿令移動次取十
　　　　　二面號兩㸃相距之度於分釐尺上量
　　　　　之得一寸零一釐四豪即一尺零一分
　　　　　四釐為十二面體之每一邊用其度作
　　　　　十二面體其積與甲正方體積等也又
　　　　　以球號之兩㸃依分釐尺二寸之度展
　　　　　開勿令移動次取十二面號兩㸃相距
　　　　　之度於分釐尺上量之得八分一釐七
　　　　　豪即八寸一分七釐為十二面體之每
　　　　　一邊用其度作十二面體其積與乙球
　　　　　體積等也乃將兩十二面體用分體線
　　　　　求其比例以分體線第十分之兩㸃依
　　　　　小十二面體每邊八分一釐七豪之度
　　　　　展開勿令移動復以大十二面體每邊
　　　　　一寸零一釐四豪之度於分體線上尋
　　　　　至第十九分其相距之度恰合即兩十
　　　　　二面體之比例為十分與十九分相減
　　　　　餘九分即取分體線第九分兩㸃相距
　　　　　之度於分釐尺上量之得七分九釐即
　　　　　七寸九分為所求十二面體之每一邊
　　　　　用其度作十二面體與甲乙兩體相減
　　　　　之餘積等也葢甲乙兩體不同類不能
　　　　　得其比例即不能相減故先用更體線
　　　　　將甲乙兩體俱變為十二面體復用分
　　　　　體線求其比例而後相減即得所求十
　　　　　二面體之一邊也
設如有二十面體積一萬七千四百五十五尺問每
　一邊幾何
　　　　　法先以比例尺分體線第一分之兩㸃
　　　　　依分釐尺一寸之度展開勿令移動乃
　　　　　以一寸之十分作十尺自乘再乘得一
　　　　　千尺與積數一萬七千四百五十五尺
　　　　　相較其比例如一與十七又九之五即
　　　　　取分體線第十七分又九之五相距之
　　　　　度於分釐尺上量之得二寸五分九釐
　　　　　即二十五尺九寸為正方體之一邊用
　　　　　其度作正方體其積與二十面體積等
　　　　　也乃以更體線方號之兩㸃依正方體
　　　　　每邊二寸五分九釐之度展開勿令移
　　　　　動次取二十面號兩㸃相距之度於分
　　　　　釐尺上量之得二寸即二十尺為所求
　　　　　二十面體之每一邊也葢正方體為各
　　　　　體形比例之宗故凡有積求邊者必先
　　　　　用分體線求得方體之邊然後用更體
　　　　　線使方號兩㸃相距之度與方邊等而
　　　　　取所求體之號兩㸃相距之度即所求
　　　　　體之一邊自球體四面體至二十面體
　　　　　皆同一法也
　　五金線
　　　　　自甲樞心至乙丙兩股之末作甲乙甲
　　　　　丙二線用各體權度比例定率數金重
　　　　　十六兩八錢水銀重十二兩二錢八分
　　　　　鉛重九兩九錢三分銀重九兩銅重七
　　　　　兩五錢鐵重六兩七錢錫重六兩三錢
　　　　　為各體正方一寸輕重之比例(定率數/有三十)
　　　　　(餘種尺不能盡載惟此數/者其用為多故止載此)若重數相等
　　　　　則其積數必不同故又用轉比例之法
　　　　　求其體積之比例命金之積為十億則
　　　　　與金同重之水銀積為十三億六千八
　　　　　百零七萬八千一百七十五(水銀重十/二兩二錢)
　　　　　(八分為一率金重十六兩八錢為二率/金積十億為三率得四率即水銀積餘)
　　　　　(倣/此)鉛之積為十六億九千一百八十四
　　　　　萬二千九百銀之積為十八億六千六
　　　　　百六十六萬六千六百六十六銅之積
　　　　　為二十二億四千萬鐵之積為二十五
　　　　　億零七百四十六萬二千六百八十六
　　　　　錫之積為二十六億六千六百六十六
　　　　　萬六千六百六十六既得各體之積數
　　　　　乃開立方求其方根則金之數為一千
　　　　　水銀之數為一千一百一十鉛之數為
　　　　　一千一百九十一銀之數為一千二百
　　　　　三十一銅之數為一千三百零八鐵之
　　　　　數為一千三百五十八錫之數為一千
　　　　　三百八十六爰將各根數於分釐尺上
　　　　　取其度按度截比例尺之甲乙甲丙二
　　　　　線即成五金線也
設如有金球徑二尺欲作一銀球其重與金球等問
　徑幾何
　　　　　法以比例尺五金線金號之兩㸃依分
　　　　　釐尺二寸之度展開勿令移動次取銀
　　　　　號兩㸃相距之度於分釐尺上量之得
　　　　　二寸四分六釐即二尺四寸六分為銀
　　　　　球徑用其度作銀球即與金球重等也
　　　　　葢金號與銀號之比例原為同重之金
　　　　　體邊與銀體邊之比例則金號與銀號
　　　　　兩距度之比例亦必為同重之金體邊
　　　　　與銀體邊之比例今金號相距之度既
　　　　　為金球徑則銀號相距之度必為銀球
　　　　　徑可知矣又以二寸當金球徑二尺故
　　　　　二寸四分六釐即為二尺四寸六分也
設如有金正方體每邊一寸重十六兩八錢今欲作
　銀八面體其重與金正方體等問每一邊幾何
　　　　　法先以比例尺更體線正方體之兩㸃
　　　　　依正方每邊一寸之度展開勿令移動
　　　　　次取八面體兩㸃相距之度於分釐尺
　　　　　上量之得一寸二分八釐有餘即為金
　　　　　正方體等重之金八面體之每一邊數
　　　　　乃以五金線金號之兩㸃依金八面體
　　　　　每邊一寸二分八釐之度展開勿令移
　　　　　動次取銀號兩㸃相距之度於分釐尺
　　　　　上量之得一寸五分八釐有餘即為銀
　　　　　八面體之每一邊用其度作八面體其
　　　　　重與金正方體等也葢兩體不同類不
　　　　　能得其比例故先用更體線變正方體
　　　　　為八面體而後用五金線比例之其法
　　　　　與前同也
設如有銅正方體每邊二寸重六十兩今有鉛一百
　兩欲鑄為球體問徑幾何
　　　　　法先以分體線第六十分之兩㸃(原重/六十)
　　　　　(兩故取/六十分)依銅正方體每邊二寸之度展
　　　　　開勿令移動次取分體線第一百分兩
　　　　　㸃相距之度(今重一百兩/故取一百分)於分釐尺上
　　　　　量之得二寸三分七釐即重一百兩之
　　　　　銅正方體之每一邊又以更體線正方
　　　　　號之兩㸃依正方每邊二寸三分七釐
　　　　　之度展開勿令移動次取球號兩㸃相
　　　　　距之度於分釐尺上量之得二寸九分
　　　　　四釐即重一百兩之銅球徑復以五金
　　　　　線銅號之兩㸃依銅球徑二寸九分四
　　　　　釐之度展開勿令移動次取鉛號兩㸃
　　　　　相距之度於分釐尺上量之得二寸六
　　　　　分八釐即重一百兩之鉛球徑也葢兩
　　　　　重數不同而兩體又不同不能得其比
　　　　　例故先用分體線變為同重之銅正方
　　　　　體又用更體線變為同重之銅球體乃
　　　　　用五金線銅與鉛之邊線以比例之而
　　　　　後得其徑數也
設如銀正方一寸重九兩問銅正方一寸重幾何
　　　　　法以五金線銀號之兩㸃依正方一寸
　　　　　之度展開勿令移動次取銅號兩㸃相
　　　　　距之度於分釐尺上量之得一寸零五
　　　　　釐二豪即為重九兩之銅正方邊數乃
　　　　　以分體線九十分之兩㸃依一寸零五
　　　　　釐二豪之度展開勿令移動而以今銅
　　　　　正方一寸之度於分體線上尋至七十
　　　　　五分之兩㸃其相距之度恰合即七兩
　　　　　五錢為銅正方一寸重數也葢銀重九
　　　　　兩其方邊一寸則銅重九兩其方邊必
　　　　　為一寸零五釐二豪又銅方邊一寸零
　　　　　五釐二豪其重九兩則銅方邊一寸其
　　　　　重即為七兩五錢也
設如有銀正方體每邊二寸重七十二兩今欲作一
　銅二十面體其邊與正方體等問重幾何
　　　　　法先以比例尺更體線正方體之兩㸃
　　　　　依正方每邊二寸之度展開勿令移動
　　　　　次取二十面體兩㸃相距之度於分釐
　　　　　尺上量之得一寸五分四釐有餘即為
　　　　　銀正方體等重之銀二十面體之每一
　　　　　邊乃以五金線銀號之兩㸃依銀二十
　　　　　面體每邊一寸五分四釐之度展開勿
　　　　　令移動次取銅號兩㸃相距之度於分
　　　　　釐尺上量之得一寸六分三釐有餘即
　　　　　為銀二十面體同重之銅二十面體之
　　　　　每一邊復以分體線第七十二分之兩
　　　　　㸃依銅二十面體每邊一寸六分三釐
　　　　　之度展開勿令移動而以今所作銅二
　　　　　十面體每邊二寸之度於分體線上尋
　　　　　至第一百三十分有餘之處其相距之
　　　　　度恰合即一百三十兩有餘為銅二十
　　　　　面體之重數也葢兩體不同類不能得
　　　　　其比例故先用更體線變正方體為二
　　　　　十面體又用五金線變銀二十面體為
　　　　　銅二十面體復用分體線有邊求重之
　　　　　法比例之然後得其重數也
　
　
　
　
　
　
　
　
　
御製數理精藴下編卷三十九
　欽定四庫全書
御製數理精藴下編卷四十
　　末部十
　　　比例規解(分圓線/假數尺)　(正弦線數尺正切線線假正割線割盡日晷法/正弦假        切    數尺    線假數尺)
　　分圓線(即圓内之/通弦線)
　　　　　自甲樞心至乙丙兩股之末作甲乙甲
　　　　　丙二線依幾何原本十二卷二十節之
　　　　　法分之即為分圓線也或用八線表三
　　　　　十分之正弦倍之即一度之通弦一度
　　　　　之正弦倍之即二度之通弦一度三十
　　　　　分之正弦倍之即三度之通弦至於九
　　　　　十度之正弦倍之即一百八十度之通
　　　　　弦以所得通弦之數於分釐尺上取其
　　　　　度按度截比例尺之甲乙甲丙二線即
　　　　　成分圓線也
設如甲乙半徑六寸丙乙弧二十九度問丙乙通弦
　幾何
　　　　　法以比例尺分圓線六十度之兩㸃依
　　　　　半徑六寸之度展開勿令移動次取分
　　　　　圓線二十九度兩㸃相距之度於分釐
　　　　　尺上量之得三寸即丙乙通弦之數也
　　　　　葢圓之半徑與六十度之通弦等六十
　　　　　度之通弦既為六寸則二十九度相距
　　　　　之三寸即為二十九度之通弦可知矣
設如甲乙半徑六寸丙乙通弦三寸問丙乙弧度幾
　何
　　　　　法以比例尺分圓線六十度之兩㸃依
　　　　　半徑六寸之度展開勿令移動次取通
　　　　　弦三寸之度於分圓線上尋至二十九
　　　　　度之兩㸃其相距之度恰合即丙乙弧
　　　　　為二十九度也葢圓之半徑與六十度
　　　　　之通弦等通弦六寸相當之度為六十
　　　　　度則丙乙通弦三寸相當之二十九度
　　　　　即為丙乙弧之度可知矣
設如丙乙弧三十一度丙乙通弦一寸零三釐問甲
　乙半徑幾何
　　　　　法以比例尺分圓線三十一度之兩㸃
　　　　　依通弦一寸零三釐之度展開勿令移
　　　　　動次取六十度兩㸃相距之度於分釐
　　　　　尺上量之得二寸即甲乙半徑也葢六
　　　　　十度之通弦與圓之半徑等三十一度
　　　　　之通弦為一寸零三釐則六十度之通
　　　　　弦二寸即為圓之半徑可知矣
設如圓徑六寸内容五等邊形問每一邊幾何
　　　　　法以比例尺分圓線六十度之兩㸃依
　　　　　半徑三寸之度展開勿令移動次以圓
　　　　　周三百六十度用五歸之得七十二度
　　　　　即五等邊形每邊相當之弧乃取分圓
　　　　　線七十二度兩㸃相距之度於分釐尺
　　　　　上量之得三寸五分有餘即圓内五等
　　　　　邊形之一邊也葢圓内容五邊形之每
　　　　　一邊即七十二度之通弦而半徑又即
　　　　　六十度之通弦六十度之通弦為三寸
　　　　　則七十二度之通弦三寸五分有餘即
　　　　　為圓内容五等邊形之一邊可知矣
設如有甲乙丙三角形問乙角之度幾何
　　　　　法以乙角為心任以一處為界作丁戊
　　　　　弧則乙丁乙戊皆為圓之半徑丁己戊
　　　　　爲乙角之通弦乃以比例尺分圓線六
　　　　　十度之兩㸃依乙丁半徑之度展開勿
　　　　　令移動次取丁己戊通弦之度於分圓
　　　　　線上尋至三十度之兩㸃其相距之度
　　　　　恰合即乙角為三十度也
　　正弦線
　　　　　自甲樞心至乙丙兩股之末作甲乙甲
　　　　　丙二線用八線表正弦線自一度至九
　　　　　十度之數(自八十度至九十度正弦每/度之較甚㣲若尺小不能分)
　　　　　(或隔一度而作一㸃/或隔五度而作一㸃)於分釐尺上取其
　　　　　度按度截比例尺之甲乙甲丙二線即
　　　　　成正弦線也
設如甲乙半徑六寸丙乙弧二十一度問丙丁正弦
　幾何
　　　　　法以比例尺正弦線九十度之兩㸃依
　　　　　半徑六寸之度展開勿令移動次取正
　　　　　弦線二十一度兩㸃相距之度於分釐
　　　　　尺上量之得二寸一分五釐即丙丁正
　　　　　弦之數也葢圓之半徑與九十度之正
　　　　　弦等九十度之正弦既為六寸則二十
　　　　　一度相距之二寸一分五釐即為二十
　　　　　一度之正弦可知矣若用分圓線則以
　　　　　分圓線六十度之兩㸃依半徑六寸之
　　　　　度展開勿令移動次以丙乙弧二十一
　　　　　度倍之得四十二度即取分圓線四十
　　　　　二度兩㸃相距之度於分釐尺上量之
　　　　　得四寸三分為四十二度之通弦折半
　　　　　得二寸一分五釐即丙丁正弦之數也
　　　　　葢正弦之弧為弧背之一半正弦為通
　　　　　弦之一半故求得倍弧之通弦折半即
　　　　　半弧之正弦此分圓線與正弦線可以
　　　　　互相為用也
設如甲乙半徑六寸乙丁正弦三寸問乙丙弧之度
　幾何
　　　　　法以比例尺正弦線九十度之兩㸃依
　　　　　半徑六寸之度展開勿令移動次取正
　　　　　弦三寸之度於正弦線上尋至三十度
　　　　　之兩㸃其相距之度恰合即乙丙弧為
　　　　　三十度也葢圓之半徑與九十度之正
　　　　　弦等正弦六寸相當之度為九十度則
　　　　　正弦三寸相當之三十度為丙乙弧之
　　　　　度可知矣若用分圓線則以分圓線六
　　　　　十度之兩㸃依半徑六寸之度展開勿
　　　　　令移動次以正弦三寸倍之得六寸於
　　　　　分圓線上尋之得六十度折半得三十
　　　　　度亦即乙丙弧之度也
設如甲乙弧三十二度甲丙正弦一寸零六釐問乙
　丁半徑幾何
　　　　　法以比例尺正弦線三十二度之兩㸃
　　　　　依正弦一寸零六釐之度展開勿令移
　　　　　動次取九十度兩㸃相距之度於分釐
　　　　　尺上量之得二寸即乙丁半徑也盖九
　　　　　十度之正弦與圓之半徑等三十二度
　　　　　之正弦為一寸零六釐則九十度之正
　　　　　弦二寸即為圓之半徑可知矣若用分
　　　　　圓線則以三十二度倍之得六十四度
　　　　　以正弦一寸零六釐倍之得通弦二寸
　　　　　一分二釐乃以分圓線六十四度之兩
　　　　　㸃依通弦二寸一分二釐之度展開勿
　　　　　令移動次取分圓線六十度兩㸃相距
　　　　　之度於分釐尺上量之得二寸即乙丁
　　　　　半徑也
設如簡平儀下盤作節氣線問其法若何
　　　　　　　　　　法自甲圓心作乙丙徑線
　　　　　　　　　　又自甲平分作赤道線即
　　　　　　　　　　為春分秋分線乃以比例
　　　　　　　　　　尺正弦線九十度之兩㸃
　　　　　　　　　　依甲乙半徑之度展開勿
　　　　　　　　　　令移動次取二十三度半
　　　　　　　　　　兩㸃相距之度(二至黄赤/道大距度)
　　　　　　　　　　於赤道線左右丙乙徑上
　　　　　　　　　　作識如丁戊依識與赤道
　　　　　　　　　　平行作線即為夏至冬至
　　　　　　　　　　線(丁為夏至/戊為冬至)復以正弦線
　　　　　　　　　　九十度之兩㸃依甲戊二
　　　　　　　　　　十三度半之正弦線度展
　　　　　　　　　　開勿令移動而取十五度
　　　　　　　　　　三十度四十五度六十度
　　　　　　　　　　七十五度之各兩㸃相距
　　　　　　　　　　之度於赤道左右作識悉
　　　　　　　　　　與赤道平行作線即成二
　　　　　　　　　　十四節氣線也葢赤道即
　　　　　　　　　　春分秋分距二分十五度
　　　　　　　　　　之線左為驚蟄寒露右為
　　　　　　　　　　清明白露距二分三十度
　　　　　　　　　　之線左為雨水霜降右為
　　　　　　　　　　穀雨處暑距二分四十五
　　　　　　　　　　度之線左為立春立冬右
　　　　　　　　　　為立夏立秋距二分六十
　　　　　　　　　　度之線左為大寒小雪右
　　　　　　　　　　為小滿大暑距二分七十
　　　　　　　　　　五度之線左為小寒大雪
　　　　　　　　　　右為芒種小暑距二分九
　　　　　　　　　　十度之線左即冬至右即
　　　　　　　　　　夏至也
設如簡平儀下盤欲作時刻線問其法若何
　　　　　　　　　　法如前作徑線及赤道二
　　　　　　　　　　至線乃以比例尺正弦線
　　　　　　　　　　九十度之兩㸃依半徑(即/春)
　　　　　　　　　　(秋分線/之半)之度展開勿令移
　　　　　　　　　　動次取十五度三十度及
　　　　　　　　　　四十五度六十度七十五
　　　　　　　　　　度之各兩㸃相距之度自
　　　　　　　　　　圓心於赤道線上下作識
　　　　　　　　　　即春秋分時之二十四時
　　　　　　　　　　刻也又以比例尺正弦線
　　　　　　　　　　九十度之兩㸃依冬夏至
　　　　　　　　　　線之半展開勿令移動取
　　　　　　　　　　十五度三十度四十五度
　　　　　　　　　　六十度七十五度之各兩
　　　　　　　　　　㸃相距之度自圓徑與二
　　　　　　　　　　至線相交之處於二至線
　　　　　　　　　　上下作識即二至時之二
　　　　　　　　　　十四時刻也乃用三㸃串
　　　　　　　　　　圓之法將二至及二分之
　　　　　　　　　　㸃連為一線即成時刻線
　　　　　　　　　　矣葢中心横線為卯正酉
　　　　　　　　　　正距中心十五度之線上
　　　　　　　　　　為辰初酉初下為卯初戌
　　　　　　　　　　初距中心三十度之線上
　　　　　　　　　　為辰正申正下為寅正戌
　　　　　　　　　　正距中心四十五度之線
　　　　　　　　　　上為巳初申初下為寅初
　　　　　　　　　　亥初距中心六十度之線
　　　　　　　　　　上為巳正未正下為丑正
　　　　　　　　　　亥正距中心七十五度之
　　　　　　　　　　線上為午初未初下為丑
　　　　　　　　　　初子初距中心九十度之
　　　　　　　　　　線即圓周上為午正下為
　　　　　　　　　　子正也
　　正切線
　　　　　自甲樞心至乙丙兩股之末作甲乙甲
　　　　　丙二線用八線表正切線自一度至四
　　　　　十五度之數於分釐尺上取其度按度
　　　　　截比例尺之甲乙甲丙二線即成正切
　　　　　線也至於四十五度以後則與四十五
　　　　　度以前相為正餘葢四十五度之正切
　　　　　線與半徑等四十五度以前之正切線
　　　　　即四十五度以後之餘切線而半徑與
　　　　　正切之比同於餘切與半徑之比故切
　　　　　線止用四十五度即足九十度之用也
設如甲乙半徑六寸乙丙弧三十五度問丁乙切線
　幾何
　　　　　法以比例尺正切線四十五度之兩㸃
　　　　　依半徑六寸之度展開勿令移動次取
　　　　　正切線三十五度兩㸃相距之度於分
　　　　　釐尺上量之得四寸二分即丁乙切線
　　　　　之數也葢圓之半徑與四十五度之切
　　　　　線等四十五度之切線既為六寸則三
　　　　　十五度相距之四寸二分即為三十五
　　　　　度之切線可知矣
設如甲乙半徑六寸乙丙弧五十八度問丁乙切線
　幾何
　　　　　法以五十八度與九十度相減餘三十
　　　　　二度為餘弧乃以比例尺正切線三十
　　　　　二度之兩㸃依半徑六寸之度展開勿
　　　　　令移動次取四十五度兩㸃相距之度
　　　　　於分釐尺上量之得九寸六分即丁乙
　　　　　切線之數也葢圓之半徑與四十五度
　　　　　之切線等而三十二度之正切即為五
　　　　　十八度之餘切夫半徑與正切之比既
　　　　　同於餘切與半徑之比故以三十二度
　　　　　相距之六寸當半徑而四十五度相距
　　　　　之九寸六分即為五十八度之切線也
　　　　　凡過四十五度者皆倣此
設如甲乙半徑六寸丙乙切線四寸二分問丁乙弧
　之度幾何
　　　　　法以比例尺正切線四十五度之兩㸃
　　　　　依半徑六寸之度展開勿令移動次取
　　　　　切線四寸二分之度於正切線上尋至
　　　　　三十五度之兩㸃其相距之度恰合即
　　　　　丁乙弧為三十五度也葢圓之半徑與
　　　　　四十五度之切線等切線六寸相當之
　　　　　度為四十五度則切線四寸二分相當
　　　　　之三十五度即為乙丁弧之度可知矣
設如甲乙弧三十五度丙乙切線一寸零五釐問丁
　乙半徑幾何
　　　　　法以比例尺正切線三十五度之兩㸃
　　　　　依切線一寸零五釐之度展開勿令移
　　　　　動次取正切線四十五度兩㸃相距之
　　　　　度於分釐尺上量之得一寸五分即丁
　　　　　乙半徑也葢四十五度之切線與圓之
　　　　　半徑等三十五度之切線為一寸零五
　　　　　釐則四十五度之切線一寸五分即為
　　　　　丁乙半徑可知矣
設如地平上立表髙四尺日中影長三尺六寸零二
　釐問日髙度幾何
　　　　　法以比例尺正切線四十五度之兩㸃
　　　　　依分釐尺四寸之度展開勿令移動次
　　　　　取分釐尺三寸六分零二豪之度於正
　　　　　切線上尋至四十二度之兩㸃其相距
　　　　　之度恰合乃以四十二度與九十度相
　　　　　減得四十八度為日距地平之髙度也
　　　　　蓋地平上立表取影以表為半徑則影
　　　　　為日距地平之餘切線如甲乙表髙為
　　　　　半徑乙丙影長為切線求得乙丁弧為
　　　　　甲角之度故與九十度相減得丙角始
　　　　　為日距地平之度也
設如壁上立横表四尺日中影長二尺四寸零三釐
　問日髙度幾何
　　　　　法以比例尺正切線四十五度之兩㸃
　　　　　依分釐尺四寸之度展開勿令移動次
　　　　　取分釐尺二寸四分零三豪之度於正
　　　　　切線上尋至三十一度之兩㸃其相距
　　　　　之度恰合即日距地平之髙為三十一
　　　　　度也葢壁上立横表取影以表為半徑
　　　　　則影即日距地平之正切線如甲乙横
　　　　　表為半徑甲丙影長為切線求得甲丁
　　　　　弧為乙角之度與乙丙戊角之度等故
　　　　　即為日距地平之髙度也
　　正割線
　　　　　自甲樞心至乙丙兩股之末作甲乙甲
　　　　　丙二線用八線表正割線自初度至七
　　　　　十度之數(初度割線即圓之半徑自一/度至十度其每度之較甚㣲)
　　　　　(若尺小不能分或隔五度作一㸃自七/十度以上漸與切線平行其數甚大尺)
　　　　　(上不能容故止/取七十度也)於分釐尺上取其度按
　　　　　度截比例尺之甲乙甲丙二線即成正
　　　　　割線也
設如甲乙半徑六寸乙丙弧四十一度問甲丁割線
　幾何
　　　　　法以比例尺正割線初度之兩㸃依半
　　　　　徑六寸之度展開勿令移動次取正割
　　　　　線四十一度兩㸃相距之度於分釐尺
　　　　　上量之得七寸九分五釐即甲丁割線
　　　　　之數也葢初度尚無切線故其割線即
　　　　　圓之半徑初度之割線既為六寸則四
　　　　　十一度相距之七寸九分五釐即為四
　　　　　十一度之割線可知矣
設如甲乙半徑六寸甲丙割線一尺二寸問丁乙弧
　之度幾何
　　　　　法以比例尺正割線初度之兩㸃依半
　　　　　徑六寸之度展開勿令移動次取割線
　　　　　一尺二寸之度於正割線上尋至六十
　　　　　度之兩㸃其相距之度恰合即丁乙弧
　　　　　為六十度也葢初度之割線即圓之半
　　　　　徑割線六寸相當之度為初度則割線
　　　　　一尺二寸相當之六十度即為丁乙弧
　　　　　之度可知矣
設如甲乙弧四十四度半丙丁割線二寸一分零三
　豪問丁乙半徑幾何
　　　　　法以比例尺正割線四十四度半之兩
　　　　　㸃依割線二寸一分零三豪之度展開
　　　　　勿令移動次取初度兩㸃相距之度於
　　　　　分釐尺上量之得一寸五分即丁乙半
　　　　　徑之數也葢初度之割線即圓之半徑
　　　　　四十四度半之割線為二寸一分零三
　　　　　豪則初度之割線一寸五分即為丁乙
　　　　　半徑可知矣
　　作地平日晷法(以北極出地/四十度為準)
　　　　　　　　　　法先作南北東西線相交
　　　　　　　　　　於甲各成直角次作甲乙
　　　　　　　　　　丙晷表取甲角五十度為
　　　　　　　　　　赤道髙丙角四十度為北
　　　　　　　　　　極高而乙角為直角次取
　　　　　　　　　　晷表之甲乙度截南北線
　　　　　　　　　　於丁為半徑作圜用比例
　　　　　　　　　　尺分圓線比得十五度三
　　　　　　　　　　十度四十五度六十度七
　　　　　　　　　　十五度之各分分圜界作
　　　　　　　　　　識乃自丁圜心引出各界
　　　　　　　　　　作線至東西線上即得午
　　　　　　　　　　正前後各初正時刻或以
　　　　　　　　　　甲乙為半徑用比例尺正
　　　　　　　　　　切線比得十五度三十度
　　　　　　　　　　四十五度六十度七十五
　　　　　　　　　　度之各切線自甲左右作
　　　　　　　　　　識於東西線上亦即午正
　　　　　　　　　　前後各初正時刻(甲為午/正距甲)
　　　　　　　　　　(十五度前為午初後為未/初距甲三十度前為巳正)
　　　　　　　　　　(後為未正距甲四十五度/前為巳初後為申初距甲)
　　　　　　　　　　(六十度前為辰正後為申/正距甲七十五度前為辰)
　　　　　　　　　　(初後為/酉初也)乃以晷表之丙為
　　　　　　　　　　晷心至各㸃作線即時刻
　　　　　　　　　　線也卯正酉正各距午正
　　　　　　　　　　前後九十度故自丙晷心
　　　　　　　　　　與東西線平行作線即卯
　　　　　　　　　　正酉正線卯正以前酉正
　　　　　　　　　　以後則日轉在北影轉在
　　　　　　　　　　南故與辰初酉初反對作
　　　　　　　　　　線即卯初戌初線也次按
　　　　　　　　　　刻細分則自午正甲㸃每
　　　　　　　　　　加三度四十五分而得一
　　　　　　　　　　刻葢十五度當四刻而三
　　　　　　　　　　度四十五分則當一刻也
　　　　　　　　　　此法葢因北極為天之樞
　　　　　　　　　　赤道為天之帶太陽雖由
　　　　　　　　　　黄道而行時刻皆以赤道
　　　　　　　　　　而定故以晷表之甲乙指
　　　　　　　　　　赤道丙乙指北極而東西
　　　　　　　　　　線即為赤道線丙乙即為
　　　　　　　　　　過極經圈甲乙即為半徑
　　　　　　　　　　午正太陽在正南則影在
　　　　　　　　　　正北若偏東偏西若干度
　　　　　　　　　　則其切線即其影之長故
　　　　　　　　　　以甲乙為半徑作圜而分
　　　　　　　　　　圜界者即所以求切線至
　　　　　　　　　　於用比例尺正切線者正
　　　　　　　　　　以切線分時刻也
　　地平日晷作節氣線法
　　　　　　　　　　法以甲乙丙晷表之甲角
　　　　　　　　　　與丙乙平行作戊己線而
　　　　　　　　　　以甲乙為半徑用比例尺
　　　　　　　　　　正切線比得二十三度三
　　　　　　　　　　十分二十二度四十分二
　　　　　　　　　　十度十二分十六度二十
　　　　　　　　　　三分十一度三十分五度
　　　　　　　　　　五十五分之各切線自甲
　　　　　　　　　　左右作識於戊己線上即
　　　　　　　　　　得各節氣日影界(春秋分/為赤道)
　　　　　　　　　　(冬至距赤道南夏至距赤/道北各二十三度三十分)
　　　　　　　　　　(小寒大雪距赤道南芒種/小暑距赤道北各二十二)
　　　　　　　　　　(度四十分大寒小雪距赤/道南小滿大暑距赤道北)
　　　　　　　　　　(各二十度十二分立春立/冬距赤道南立夏立秋距)
　　　　　　　　　　(赤道北各十六度二十三/分雨水霜降距赤道南穀)
　　　　　　　　　　(雨處暑距赤道北各十一/度三十分驚蟄寒露距赤)
　　　　　　　　　　(道南清明白露距赤道/北各五度五十五度)或
　　　　　　　　　　以二十三度三十分之正
　　　　　　　　　　切線甲戊為半徑作圜將
　　　　　　　　　　甲乙線引長平分為四象
　　　　　　　　　　限用比例尺分圓線比得
　　　　　　　　　　十五度三十度四十五度
　　　　　　　　　　六十度七十五度之各圜
　　　　　　　　　　界又以乙戊為半徑作戊
　　　　　　　　　　己弧而依所分甲戊小圜
　　　　　　　　　　界各與甲乙平行作線截
　　　　　　　　　　戊己弧界又自乙至戊己
　　　　　　　　　　各弧界作線截戊甲己線
　　　　　　　　　　亦即得各節氣日影界(甲/為)
　　　　　　　　　　(春秋分距甲十五度左為/驚蟄寒露右為清明白露)
　　　　　　　　　　(距甲三十度左為雨水霜/降右為穀雨處暑距甲四)
　　　　　　　　　　(十五度左為立春立冬右/為立夏立秋距甲六十度)
　　　　　　　　　　(左為大寒小雪右為小滿/大暑距甲七十五度左為)
　　　　　　　　　　(小寒大雪右/為芒種小暑)乃自乙至各
　　　　　　　　　　㸃作線與午正時刻線相
　　　　　　　　　　交其相交之㸃即午正各
　　　　　　　　　　節氣日影界也若求未初
　　　　　　　　　　節氣線則先以丙乙為半
　　　　　　　　　　徑作圜又依甲乙度截午
　　　　　　　　　　正線於庚而以未初線與
　　　　　　　　　　赤道相交之辛㸃至庚相
　　　　　　　　　　距之度截圜界於壬作壬
　　　　　　　　　　辛線乃與壬辛取直角作
　　　　　　　　　　癸子十字線以壬辛為半
　　　　　　　　　　徑如前法比得二十三度
　　　　　　　　　　三十分等距緯之各切線
　　　　　　　　　　於辛左右作識於癸子線
　　　　　　　　　　乃自壬至各㸃作線與未
　　　　　　　　　　初時刻線相交其相交之
　　　　　　　　　　㸃即未初各節氣日影界
　　　　　　　　　　也倣此類推則得各時刻
　　　　　　　　　　之各節氣日影界或用捷
　　　　　　　　　　法另取一紙畫甲乙丙表
　　　　　　　　　　式將乙甲乙戊乙己類各
　　　　　　　　　　節氣線俱畫長些如求未
　　　　　　　　　　初節氣線則以丙合於晷
　　　　　　　　　　心丙而以甲乙春秋分線
　　　　　　　　　　合於未初時刻線與赤道
　　　　　　　　　　相交之辛㸃乃於各節氣
　　　　　　　　　　線與未初時刻線相交之
　　　　　　　　　　處俱作㸃識之即得未初
　　　　　　　　　　各節氣之日影界餘倣此
　　　　　　　　　　乃將各時刻線與莭氣線
　　　　　　　　　　相交之㸃作線聫之即成
　　　　　　　　　　節氣線也葢春秋分日行
　　　　　　　　　　赤道而晷表之甲乙指赤
　　　　　　　　　　道故赤道線即為春秋分
　　　　　　　　　　線春秋分時日在赤道則
　　　　　　　　　　午正日影在甲春分以後
　　　　　　　　　　秋分以前日在赤道北夏
　　　　　　　　　　至而極北則影在南春分
　　　　　　　　　　以前秋分以後日在赤道
　　　　　　　　　　南冬至而極南則影在北
　　　　　　　　　　故以甲乙為半徑而取各
　　　　　　　　　　距度之切線為各節氣之
　　　　　　　　　　影界且切線與半徑成直
　　　　　　　　　　角故先與甲乙取直角作
　　　　　　　　　　十字線而後得其切線也
　　　　　　　　　　(甲乙本直立之線與之取/直角則戊端應在晷面下)
　　　　　　　　　　(己端應在空中出晷面上/而其距午正線之逺近與)
　　　　　　　　　　(平面斜線之度同葢/平與立之理一也)其以
　　　　　　　　　　冬夏至之影界為半徑作
　　　　　　　　　　圜用分圓線求之者葢半
　　　　　　　　　　徑與冬夏至距緯正弦之
　　　　　　　　　　比同於各節氣距二分度
　　　　　　　　　　之正弦與各節氣距緯正
　　　　　　　　　　弦之比故以甲戊為半徑
　　　　　　　　　　作圜為一率又以乙戊為
　　　　　　　　　　半徑作戊己弧則甲戊切
　　　　　　　　　　線即變為冬夏至距緯之
　　　　　　　　　　正弦為二率而用分圓線
　　　　　　　　　　所分各圜界即得各節氣
　　　　　　　　　　距二分度之正弦為三率
　　　　　　　　　　其自圜界作線截戊己弧
　　　　　　　　　　即得各節氣距緯之正弦
　　　　　　　　　　為四率既得各節氣之距
　　　　　　　　　　緯度又自乙至各弧界作
　　　　　　　　　　線截戊甲己線則戊甲己
　　　　　　　　　　線仍為各節氣距緯之切
　　　　　　　　　　線故用正弦即如用切線
　　　　　　　　　　也然雖得各節氣之影界
　　　　　　　　　　而猶不在午正線之上故
　　　　　　　　　　自乙至各節氣㸃作線交
　　　　　　　　　　於午正線乃自乙表端照
　　　　　　　　　　至各節氣㸃所必經之處
　　　　　　　　　　故為午正節氣日影界也
　　　　　　　　　　至於未初春秋分時則日
　　　　　　　　　　影至辛乙辛為影線成乙
　　　　　　　　　　甲辛勾股形甲乙為股(甲/乙)
　　　　　　　　　　(表直立/故為股)甲辛為勾乙辛為
　　　　　　　　　　弦故以甲乙度截午正線
　　　　　　　　　　於庚而取庚辛之度即與
　　　　　　　　　　乙辛影線之度等又乙辛
　　　　　　　　　　線與丙乙為直角成丙乙
　　　　　　　　　　辛立勾股形丙乙為勾乙
　　　　　　　　　　辛影線為股丙辛時刻線
　　　　　　　　　　為弦(葢丙乙為過極經圈/乙辛為赤道影線經)
　　　　　　　　　　(圈與赤道無在而非直角/故乙辛與影線亦無在而)
　　　　　　　　　　(非直/角也)故以丙乙為半徑作
　　　　　　　　　　圜而取庚辛度截圜界於
　　　　　　　　　　壬成丙壬辛平勾股形即
　　　　　　　　　　與丙乙辛立勾股形相等
　　　　　　　　　　(丙壬與丙乙等壬辛與乙/辛等丙辛仍為弦線故成)
　　　　　　　　　　(相等勾/股形)爰以壬辛影線為
　　　　　　　　　　半徑與壬辛作直角取各
　　　　　　　　　　節氣之切線為各節氣日
　　　　　　　　　　影界皆與午正取節氣線
　　　　　　　　　　之法同至其捷法乃以已
　　　　　　　　　　成之勾股已分之切線轉
　　　　　　　　　　移用之尤為便捷也
　　向南壁上畫立面日晷法(以北極出地/四十度為準)
　　　　　　　　　　法先作直線及東西横線
　　　　　　　　　　相交於甲各成直角次作
　　　　　　　　　　甲乙丙晷表取甲角四十
　　　　　　　　　　度丙角五十度而乙為直
　　　　　　　　　　角乃依地平日晷作時刻
　　　　　　　　　　線法求之即得各時刻線
　　　　　　　　　　葢晷表之甲丙指天頂甲
　　　　　　　　　　乙指赤道故丙甲乙角定
　　　　　　　　　　為四十度則乙甲丁外角
　　　　　　　　　　為五十度即赤道之髙度
　　　　　　　　　　也丙乙指南極丙戊指地
　　　　　　　　　　平故甲丙乙角定為五十
　　　　　　　　　　度則乙丙戊外角為四十
　　　　　　　　　　度乃南極入地之度即北
　　　　　　　　　　極出地之度也甲乙既指
　　　　　　　　　　赤道丙乙既指南極則丙
　　　　　　　　　　乙即為過極經圈甲乙即
　　　　　　　　　　為半徑午正太陽在正南
　　　　　　　　　　則影在正北若偏東偏西
　　　　　　　　　　若干度則其切線即其影
　　　　　　　　　　之長皆與地平日晷之法
　　　　　　　　　　同至於作節氣線之法亦
　　　　　　　　　　與地平日晷同但赤道線
　　　　　　　　　　以上為春分前秋分後至
　　　　　　　　　　冬至之節氣線赤道線以
　　　　　　　　　　下為春分後秋分前至夏
　　　　　　　　　　至之節氣線葢春分以後
　　　　　　　　　　秋分以前日行赤道北夏
　　　　　　　　　　至而極北其度髙故其影
　　　　　　　　　　在下也秋分以後春分以
　　　　　　　　　　前日行赤道南冬至而極
　　　　　　　　　　南其度卑故其影在上也
　　向東壁上畫立面日晷法(以北極出地/四十度為準)
　　　　　　　　　　法先安甲乙直表與壁面
　　　　　　　　　　成直角(甲乙表不/拘尺寸)次作甲
　　　　　　　　　　丙垂線及甲丁横線各成
　　　　　　　　　　直角次以甲為心作甲丙
　　　　　　　　　　丁象限弧用比例尺分圓
　　　　　　　　　　線比得赤道髙五十度之
　　　　　　　　　　弧為丁戊自甲至戊作甲
　　　　　　　　　　戊赤道線乃以甲乙表長
　　　　　　　　　　為半徑用比例尺正切線
　　　　　　　　　　比得十五度三十度四十
　　　　　　　　　　五度六十度七十五度之
　　　　　　　　　　各切線於赤道線上作識
　　　　　　　　　　按識作十字線即成時刻
　　　　　　　　　　線也(甲㸃為卯正距甲十/五度前為卯初後為)
　　　　　　　　　　(辰初距甲三十度為辰正/距甲四十五度為巳初距)
　　　　　　　　　　(甲六十度為巳正距/甲七十五度為午初)葢時
　　　　　　　　　　刻生於赤道春秋分時卯
　　　　　　　　　　正日出正東與表對射故
　　　　　　　　　　無影若向南若干度則其
　　　　　　　　　　切線即其影之長至於午
　　　　　　　　　　正則距卯正九十度切線
　　　　　　　　　　與割線平行故無切線而
　　　　　　　　　　日影即與壁面平行故亦
　　　　　　　　　　無影也若於向西壁上畫
　　　　　　　　　　晷則以午初為未初巳正
　　　　　　　　　　為未正巳初為申初辰正
　　　　　　　　　　為申正辰初為酉初卯正
　　　　　　　　　　為酉正卯初為戌初餘俱
　　　　　　　　　　與向東壁上畫晷法同
　　向東壁上立面日晷畫節氣線法
　　　　　　　　　　法以乙表端至卯初㸃相
　　　　　　　　　　距之度為半徑用比例尺
　　　　　　　　　　正切線比得二十三度三
　　　　　　　　　　十分二十二度四十分二
　　　　　　　　　　十度十二分十六度二十
　　　　　　　　　　三分十一度三十分五度
　　　　　　　　　　五十五分之各切線於卯
　　　　　　　　　　初線左右作識即得各節
　　　　　　　　　　氣日影界(春秋分為赤道/冬至距赤道南)
　　　　　　　　　　(夏至距赤道北各二十三/度三十分小寒大雪距赤)
　　　　　　　　　　(道南芒種小暑距赤道北/各二十二度四十分大寒)
　　　　　　　　　　(小雪距赤道南小滿大暑/距赤道北各二十度十二)
　　　　　　　　　　(分立春立冬距赤道南立/夏立秋距赤道北各十六)
　　　　　　　　　　(度二十三分雨水霜降距/赤道南穀雨處暑距赤道)
　　　　　　　　　　(北各十一度三十分驚蟄/寒露距赤道南清明白露)
　　　　　　　　　　(距赤道北各五/度五十五分)又以乙表
　　　　　　　　　　端至卯正㸃相距之度(即/甲)
　　　　　　　　　　(乙表/長)為半徑比得各節氣
　　　　　　　　　　距緯度之切線於卯正線
　　　　　　　　　　左右作識即為卯正各節
　　　　　　　　　　氣日影界凡各時刻節氣
　　　　　　　　　　俱以乙表端至各時刻㸃
　　　　　　　　　　相距之度為半徑比得各
　　　　　　　　　　節氣距緯度之切線於各
　　　　　　　　　　時刻線左右作識即得各
　　　　　　　　　　時刻各節氣之日影界將
　　　　　　　　　　各㸃作線聨之即成節氣
　　　　　　　　　　線也葢春秋分時日在赤
　　　　　　　　　　道故其影界即在赤道線
　　　　　　　　　　之上其自表端至各時刻
　　　　　　　　　　㸃相距之度即春秋分各
　　　　　　　　　　時刻之影線也若春分以
　　　　　　　　　　後秋分以前日在赤道北
　　　　　　　　　　夏至而極北則影在南春
　　　　　　　　　　分以前秋分以後日在赤
　　　　　　　　　　道南冬至而極南則影在
　　　　　　　　　　北故以表端至各時刻㸃
　　　　　　　　　　相距之度為半徑而取各
　　　　　　　　　　節氣距緯度之切線即為
　　　　　　　　　　各時刻各節氣之日影界
　　　　　　　　　　聨之即成節氣線也向西
　　　　　　　　　　壁法同
　　假數尺
　　　　　法按分釐尺二百分之度作甲丁乙丙
　　　　　二平行線又作甲乙丁丙二線令成直
　　　　　角乃取假數表内自一至一百所對之
　　　　　假數於分釐尺上取其度(如二之假數/為○三○一)
　　　　　(則為三寸/零一釐)截甲丁乙丙二邊依所截㸃
　　　　　作線與甲乙邊平行又將甲乙丁丙二
　　　　　邊各平分為十分作線與甲丁平行自
　　　　　一十以上又依分釐尺法於各平行線
　　　　　之間悉作斜線則斜線與直線相交之
　　　　　處即其間零數之度如一○至一一之
　　　　　斜線其與第一直線相交之處即一○
　　　　　一也故假數雖止於一百而可以當一
　　　　　千之用若尺止長一尺則如上圖截去
　　　　　自一至九之數從一十起至一百止葢
　　　　　十之假數為一而百之假數為二今既
　　　　　截去一尺則假數即減去首位之一取
　　　　　其零數作寸分釐豪用時則以十為單
　　　　　總之假數尺雖始於一十終於一百小
　　　　　之則可以為單為零大之則可以為千
　　　　　為萬皆因假數之首位雖遞加一數而
　　　　　其後之零數皆同故可以進退為用惟
　　　　　在比例分明加減詳審則其用自無窮
　　　　　也
設如有十二人每人給銀四兩五錢問共銀幾何
　　　　　法以假數尺之四分五釐(即從一十至/四十五之度)
　　　　　與一十二分相加得五十四分即五十
　　　　　四兩為共銀數也葢一人與四兩五錢
　　　　　之比同於一十二人與五十四兩之比
　　　　　而真數以乘得者假數以加得之故以
　　　　　四分五釐當四兩五錢以十二分當十
　　　　　二人兩線相加即得五十四兩為共銀
　　　　　數也
設如有米四百八十石每石價銀七錢五分問共價
　銀幾何
　　　　　法以假數尺之七分五釐(即自一十至/七十五之度)
　　　　　與四十八分相加過於一百分之度乃
　　　　　以其過於一百分之餘度自假數尺十
　　　　　分以上量之得三十六分即三百六十
　　　　　兩為共價銀數也葢以四十八分當四
　　　　　百八十石是以單當十則相加過於一
　　　　　百分即為過於一千分矣而以其過於
　　　　　一千分之餘度自十分以上量之是以
　　　　　十分當千分則三十六分即為三千六
　　　　　百分既以七分五釐當七錢五分故三
　　　　　千六百分即為三百六十兩也
設如有銀五百一十二兩令三十二人分之問每人
　幾何
　　　　　法以假數尺之五十一分二釐内減去
　　　　　三十二分以其餘度自假數尺十分以
　　　　　上量之得十六分即十六兩為每人之
　　　　　銀數也葢三十二人與五百一十二兩
　　　　　之比同於一人與十六兩之比而真數
　　　　　以除得者假數以減得之故以五十一
　　　　　分二釐當五百一十二兩以三十二分
　　　　　當三十二人相減用其餘度自十分以
　　　　　上量之是以十分當一分故十六分即
　　　　　為一分六釐既以五十一分二釐當五
　　　　　百一十二兩則一分六釐即為十六兩
　　　　　也
設如有米四十二石令六十人分之問每人幾何
　　　　　法以假數尺之四十二分内減去六分
　　　　　(即自一十至/六十之度)不足於一十之分乃以其
　　　　　不足於一十之度自假數尺一百以下
　　　　　減之餘七十分即七斗為每人之米數
　　　　　也葢以四十二分當四十二石以六分
　　　　　當六十人而以相減不足於一十之分
　　　　　自一百以下減之是以百分當十分則
　　　　　所餘之七十分即為七分矣且以六分
　　　　　當六十人是所減之數以單當十則減
　　　　　餘之數即以十為單而單即為零故所
　　　　　餘之七分即為七釐既以四十二分當
　　　　　四十二石故七釐即為七斗也
設如每銀二兩五錢兑錢四千七百五十文今有銀
　八兩問兑錢幾何
　　　　　法以假數尺之二十五分與四十七分
　　　　　五釐相減餘度與八十分相加過於一
　　　　　百分乃以其過於一百分之餘度自假
　　　　　數尺十分以上量之得十五分二釐即
　　　　　一萬五千二百為共錢數也葢二兩五
　　　　　錢與四千七百五十文之比同於八兩
　　　　　與一萬五千二百文之比故以二兩五
　　　　　錢為一率四千七百五十為二率八兩
　　　　　為三率得一萬五千二百為四率本宜
　　　　　以二率與三率相加内減去一率而得
　　　　　四率今先於二率内減去一率以其餘
　　　　　度與三率相加而得四率其理同也又
　　　　　四率既過於一百分而以其過於一百
　　　　　分之餘度自十分上量之是以十分當
　　　　　百分故十五分二釐即為一百五十二
　　　　　分既以四十七分半當四千七百五十
　　　　　則一百五十二分即為一萬五千二百
　　　　　也
設如有銀六兩買米五石今有銀四兩八錢問買米
　幾何
　　　　　法以假數尺之六十分内減去五十分
　　　　　餘度與四十八分相減得四十分即四
　　　　　石為米數也葢六兩與五石之比同於
　　　　　四兩八錢與四石之比故以六兩為一
　　　　　率五石為二率四兩八錢為三率得四
　　　　　石為四率本宜以二率與三率相加内
　　　　　減去一率而得四率今先於一率内減
　　　　　去二率以其餘度與三率相減而得四
　　　　　率其理同也總之二率大於一率者則
　　　　　四率亦大於三率故以二率多於一率
　　　　　之分與三率相加而得四率若二率小
　　　　　於一率者則四率亦小於三率故以二
　　　　　率小於一率之分與三率相減而得四
　　　　　率用雖不同而理實一也
　　正弦假數尺
　　　　　法按分釐尺二百分之度作甲丁乙丙
　　　　　二平行線又作甲乙丁丙二線令成直
　　　　　角乃取八線對數表内自一度至九十
　　　　　度之正弦假數減去首位之八於分釐
　　　　　尺上取其度(如一度之正弦假數為八/二四一八減去首位之八)
　　　　　(餘二四一八即為二/寸四分一釐八豪)截甲丁乙丙二邊
　　　　　依所截㸃作線與甲乙邊平行又將甲
　　　　　乙丁丙二邊各平分為十二分作線與
　　　　　甲丁平行又依分釐尺法於各平行線
　　　　　之間悉作斜線則斜線與直線相交之
　　　　　處即其間之分數如自一度至二度之
　　　　　斜線其與第一直線相交之處即一度
　　　　　五分其與第二直線相交之處即一度
　　　　　十分葢一度有六十分故直線分為十
　　　　　二每一直線當五分若於直線之間酌
　　　　　量取之則五分中之零分亦可得其大
　　　　　槩矣若尺小止用一百分則截去自一
　　　　　度至五度之數從六度起至九十度止
　　　　　葢九十度之正弦假數首位為一○一
　　　　　度之正弦假數首位為八相減餘二故
　　　　　二尺之内始可容自一度至九十度之
　　　　　分今既截去一尺則假數首位須再減
　　　　　去一數故從六度起六度之正弦假數
　　　　　首位為九減去首位之九取其零數作
　　　　　寸分釐豪至九十度則恰得一尺之分
　　　　　也
設如甲乙丙三角形甲角四十四度三十分丙角五
　十三度乙丙邊五尺三寸七分問甲乙邊幾何
　　　　　法以正弦假數尺之四十四度三十分
　　　　　與五十三度相減用其餘度與假數尺
　　　　　之五十三分七釐相加得六丁一分一
　　　　　釐即六尺一寸一分為甲乙邊也葢甲
　　　　　角正弦與丙角正弦之比同於乙丙邊
　　　　　與甲乙邊之比故以四十四度三十分
　　　　　之正弦為一率五十三度之正弦為二
　　　　　率假數尺之五十三分七釐當乙丙邊
　　　　　為三率得六十一分一釐當甲乙邊為
　　　　　四率本宜以二率與三率相加内減去
　　　　　一率而得四率今先於二率内減去一
　　　　　率以其餘度與三率相加而得四率其
　　　　　理同也
設如甲乙丙三角形甲乙邊六尺一寸一分甲丙邊
　七尺五寸九分乙角八十二度三十分問丙角幾
　何
　　　　　法以假數尺之六十一分一釐與七十
　　　　　五分九釐相減用其餘度與正弦假數
　　　　　尺之八十二度三十分相減得五十三
　　　　　度為丙角度也葢甲丙邊與甲乙邊之
　　　　　比同於乙角正弦與丙角正弦之比故
　　　　　以七十五分九釐當甲丙邊為一率六
　　　　　十一分一釐當甲乙邊為二率八十二
　　　　　度三十分之正弦為三率得乙角五十
　　　　　三度為四率本宜以二率與三率相加
　　　　　内減去一率而得四率今先於一率内
　　　　　減去二率餘度與三率相減而得四率
　　　　　其理同也
　　切線假數尺
　　　　　法按分釐尺二百分之度作甲丁乙丙
　　　　　二平行線又作甲乙丁丙二線令成直
　　　　　角乃取八線對數表内自一度至四十
　　　　　五度之切線假數減去首位之八於分
　　　　　釐尺上取其度截甲丁乙丙二邊依所
　　　　　截㸃作線與甲乙邊平行又將甲乙丁
　　　　　丙二邊各平分為十二分作線與甲丁
　　　　　平行又依分釐尺法於各平行線之間
　　　　　悉作斜線則斜線與直線相交之處即
　　　　　其間之分數皆與正弦假數尺同至於
　　　　　四十五度以後則與四十五度以前相
　　　　　為正餘葢四十五度之正切線與半徑
　　　　　等四十五度以前之正切線即四十五
　　　　　度以後之餘切線而半徑與正切之比
　　　　　同於餘切與半徑之比故切線尺止用
　　　　　四十五度正餘相對即足八十九度之
　　　　　用若尺小止用一百分則截去自一度
　　　　　至五度之數從六度起至四十五度止
　　　　　其餘度則至八十四度止亦與正弦假
　　　　　數尺同也
設如甲乙丙直角三角形甲丙邊四尺三寸六分乙
　丙邊四尺二寸九分問甲角幾何
　　　　　法以假數尺之四十三分六釐與四十
　　　　　二分九釐相減用其餘度與切線假數
　　　　　尺之四十五度相減得四十四度三十
　　　　　分為甲角度也葢甲丙邊與乙丙邊之
　　　　　比同於半徑與甲角切線之比故以四
　　　　　十三分六釐當甲丙邊為一率四十二
　　　　　分九釐當乙丙邊為二率四十五度之
　　　　　切線當半徑為三率得甲角四十四度
　　　　　三十分為四率也因二率小於一率故
　　　　　於一率内減去二率餘數於三率内減
　　　　　之即得四率也
設如甲乙丙直角三角形甲角五十三度甲丙邊三
　十二尺三寸問乙丙邊幾何
　　　　　法以切線假數尺之五十三度與半徑
　　　　　相減用其餘度與假數尺之三十二分
　　　　　三釐相加得四十二分九釐即四十二
　　　　　尺九寸為乙丙邊也蓋半徑與甲角正
　　　　　切線之比同於甲丙邊與乙丙邊之比
　　　　　而甲角餘切線與半徑之比亦同於甲
　　　　　丙邊與乙丙邊之比故以五十三度之
　　　　　餘切線為一率四十五度之切線當半
　　　　　徑為二率三十二分三釐當甲丙邊為
　　　　　三率得四十二分九釐當乙丙邊為四
　　　　　率因五十三度切線自四十五度起是
　　　　　已減去半徑矣故以二率與三率相加
　　　　　即得四率不必更減一率也
　　割線假數尺
　　　　　法按分釐尺二百分之度作甲丁乙丙
　　　　　二平行線又作甲乙丁丙二線令成直
　　　　　角乃取八線對數表内自一度至八十
　　　　　九度之割線假數減去首位之一於分
　　　　　釐尺上取其度截甲丁乙丙二邊依所
　　　　　截㸃作線與甲乙邊平行又將甲乙丁
　　　　　丙二邊各平分為十二分作線與甲丁
　　　　　平行又依分釐尺法於各平行線之間
　　　　　悉作斜線則斜線與直線相交之處即
　　　　　其間之分數皆與正弦假數尺同若尺
　　　　　小止用一百分則截去自八十五度至
　　　　　八十九度之數從○度起至八十四度
　　　　　止葢○度之割線即半徑其假數為一
　　　　　○今從○度起即減去半徑之數至八
　　　　　十四度以後則假數甚大一尺之内不
　　　　　能容故止八十四度止也
設如甲乙丙直角三角形甲角四十五度三十分甲
　丙邊四十二尺九寸問甲乙邊幾何
　　　　　法以割線假數尺之四十五度三十分
　　　　　與假數尺之四十二分九釐相加得六
　　　　　十一分一釐即六十一尺一寸為甲乙
　　　　　邊也葢半徑與甲角割線之比同於甲
　　　　　丙邊與甲乙邊之比故以半徑為一率
　　　　　四十五度三十分之割線為二率四十
　　　　　二分九釐當甲丙邊為三率得六十一
　　　　　分一釐當甲乙邊為四率因割線先巳
　　　　　減去半徑之數故二率與三率相加即
　　　　　得四率不必更減半徑也
設如甲乙丙直角三角形甲丙邊四十二尺九寸甲
　乙邊五十三尺七寸問甲角幾何
　　　　　法以假數尺之四十二分九釐與五十
　　　　　三分七釐相減用其餘度自割線假數
　　　　　尺○度以上量之得三十七度為甲角
　　　　　度也葢甲丙邊與甲乙邊之比同於半
　　　　　徑與甲角割線之比故以四十二分九
　　　　　釐當甲丙邊為一率五十三分七釐當
　　　　　甲乙邊為二率半徑為三率得三十七
　　　　　度當甲角為四率因○度之割線即半
　　　　　徑故以一率二率相減之餘度自○度
　　　　　以上量之即如與半徑相加也
　
　
　
　
　
　
　
　
　
　
　
　
御製數理精藴下編卷四十
　欽定四庫全書
御製數理精藴表卷一上
　　八線表
　　　八線表説
　八線之用關於數理者甚大立表愈宻則為用愈精西
　洋舊表設半徑為十萬用以推測步算秒微或有不合
　既而又有新表設半徑為一千萬取數較精但逐分列
　表用中比例以求秒數止可用於正弦餘弦若切線割
　線至六十度以後其遞増之數不均用中比例尚不能
　宻合兹又用本法細推(法見/割圜)每十秒遞折求零秒則用
　比例所差無多檢用亦便用表之法並列如左
　列表之法○度至四十四度列於右方之上其分秒順
　列右行自上而下檢得某度某分秒對上層各線之數
　用之若有各線之數求度分秒者則對上層各線行内
　檢得某數橫對至右行即得某度分秒　四十五度至
　八十九度列於左方之下其分秒逆列左行自下而上
檢得某度某分秒對下層各線之數用之若有各線之
數求度分秒者則對下層各線行内檢得某數橫對至
左行即得某度分秒
凡查零秒用中比例如檢一度三分十三秒之正弦則
以一度三分十秒與一度三分二十秒相減餘十秒為
一率一度三分十秒之正弦一八三七三四與一度三
分二十秒之正弦一八四二一九相減餘四八五為二
率三秒為三率求得四率一四五與一度三分十秒之
正弦相加得一八三八七九即一度三分十三秒之正
弦蓋多十秒則正弦多四八五今多三秒則正弦應多
一四五為比例四率也如檢一度三分十三秒之餘弦
則仍以十秒為一率一度三分十秒之餘弦九九九八
三一二内減一度三分二十秒之餘弦九九九八三○
三餘九為二率三秒為三率求得四率三與一度三分
十秒之餘弦相減餘九九九八三○九即一度三分十
三秒之餘弦蓋多十秒則餘弦少九今多三秒則餘弦
應少三為比例四率也　如有正弦一八三八七九求
度分秒與一度三分十秒之正弦相較則多與一度三
分二十秒之正弦相較則少即知在十秒二十秒之間
乃以一度三分十秒與一度三分二十秒之正弦相減
餘四八五為一率十秒為二率今有之正弦内減一度
三分十秒之正弦餘一四五為三率求得四率三秒與
一度三分十秒相加即得一度三分十三秒蓋多四八
五則多十秒今多一四五則應多三秒為比例四率也
如有餘弦九九九八三○九求度分秒則以一度三分
十秒之餘弦内減一度三分二十秒之餘弦餘九為一
率十秒為二率一度三分十秒之餘弦内減今有之餘
弦餘三為三率求得四率三秒與一度三分十秒相加
即得一度三分十三秒蓋少九則多十秒今少三則應
多三秒為比例四率也
八線内有正矢餘矢二線正矢即半徑減餘弦之數餘
矢即半徑減正弦之數故表内雖不列正矢餘矢而其
數已寓矣












































　
　
　
　
　
　
　
　
