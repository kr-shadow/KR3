#+TITLE: 繪事備考-清-王毓賢
#+DATE: 2016-06-11 12:23:27
#+SOURCE: github.com/kanripo/KR3h0065 master 3ad9caa1                
欽定四庫全書　　　　　子部八
　繪事備考　　　　　　　藝術類一(書畫之屬/)
　　提要
　　　　(臣/)等謹案繪事備考八卷
　　　國朝王毓賢撰毓賢字星聚鑲紅旗漢軍官至
　　　　湖廣按察司陳鼎留溪外傳記獄吏汪金章
　　　　事稱毓賢勤於吏治案無留牘則其人本以
　　　　吏才見然是編即康熙辛未官按察使時所
　　　　作乃又能留心於賞鑒第一卷為總論皆撮
　　　　録諸家畫法二卷至八卷則取古來畫家姓
　　　　名事迹以時代分序自軒轅至隋共為一卷
　　　　遼金元共為一卷唐五代南宋眀俱各為一
　　　　卷惟北宋家數繁多析為三子卷故總目雖
　　　　分八卷其實乃十卷也其例每人各立小傳
　　　　而以諸書所載傳世名蹟附於其人之後大
　　　　抵以張彦逺歴代名晝記夏文彦圗繪寳鑑
　　　　為藍本增廣其所未備蒐輯頗為詳贍其中
　　　　如穆天子傳封膜晝於河水之陽郭璞注明
　　　　云膜晝人名張彦逺誤以晝字作畫字遂稱
　　　　封膜為畫家之祖并妄造璞注以實之毓賢
　　　　乃沿襲其訛殊失於訂覈又遼常思言人品
　　　　畫品並髙附見郭若虚圗畫見聞志中諸書
　　　　並佚其名此亦闕載至於明之畫家僅據韓
　　　　昂圗繪寳鑑續編所載迄正徳而止嘉靖以
　　　　後竟不為採摭續添亦殊傷缺畧然前代如
　　　　李嗣真釋彦悰劉道醇之流往往分别品第
　　　　時代混淆難於檢核是書仿張夏二家舊例
　　　　因時類叙一覧可知又芟汰繁冗易於尋討
　　　　雖多用舊文固不以遞相祖迹為病矣乾隆
　　　　四十三年六月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官　(臣/)　陸　費　墀
欽定四庫全書　　　　　子部八
　繪事備考目録　　　　　藝術類一(書畫之屬/)
　　卷一
　　　總論
　　卷二
　　　軒轅
　　　周
　　　齊
　　　秦
　　　西漢
　　　東漢
　　　後漢
　　　魏
　　　吳
　　　晉
　　　宋
　　　南齊
　　　梁
　　　陳
　　　北齊
　　　後周
　　　隋
　　卷三
　　　唐
　　卷四
　　　五代
　　卷五(上/)
　　　北宋
　　卷五(中/)
　　　北宋
　　卷五(下/)
　　　北宋
　　卷六
　　　南宋
　　卷七
　　　遼
　　　金
　　　元
　　卷八
　　　明
繪事備考原叙
余生平無大嗜好自公之餘雅躭圖畫而尤悟畫理之
通於治理也昔賢謂畫以成敎化助人倫窮神變測幽
渺㫖最淵博且勿具論第觀其因物賦形不膠成見穠
纖曠宻隨景設施為政者誠悟於此而類推之行乎其
所不得不行止乎其所不得不止治不烝烝上古哉而
操觚一道亦不異是然則畫之理尚可通於文而為政
者或等之彞器古翫慮軼於事而屏置之亦過矣畫始
軒轅時之史皇由周秦而漢源流彌盛至六朝唐宋與
元而丹青能事㡬侔天地專門大家莫能殫述如南齊
髙帝之名畫集梁武帝之昭公録謝赫之古畫品録孫
暢之之述畫記姚最之續畫品沙門彦悰之畫後品
張懐瓘之畫斷李嗣真之後畫品録韓幹之雜色駿騎
録張璪之繪鏡顧況之畫評劉整之續畫評毛惠逺之
裝馬譜裴孝源之貞觀公私畫史竇蒙之畫録拾遺吳恬之
畫山水録朱景𤣥之唐朝名畫録張彦逺之歴代名畫
記沙門仁顯之廣畫新集辛顯之益州畫録宋迪之竹
牕畫品王詵之丹青别紀僧巨然之畫藪吳元瑜之畫
紀聞壬端之續畫史牛戩之畫評張敦禮之闗輔小録
李景孟之書畫淵藪揚補之之南唐畫舫陳容之畫藻
徐鉉之江南畫録拾遺胡嶠之廣梁朝畫目黄休復之總
畫集郭若虚之圖畫見聞志夏文彦之圖繪寳鑑鄧椿
之畫繼米芾之畫史胡煥之宣和畫譜又亡名氏僧繇
録一卷畫説文一卷名畫獵精録二卷梁朝畫目一卷
江南畫録二卷皆紀歴來作者姓名爵里與源流同異
間及生平嘉言懿行使後學有所稽考然就時論世各
囿所聞一臠半豹苦其未備内惟夏氏圖繪寳鑑張氏
歴代名畫記二書蒐羅頗富足稱大觀而名畫記則唐
大厯以後鮮有述者寳鑑亦止於元而韓昂又續以有
明諸君子自洪永以迄正徳然魯魚亥豕類多傳訛襲
舛且或一人而先後互見一事而彼此互傳或祖孫父
子之倒置或吳魏齊梁之錯編或詳江左而畧中原或
　昂山林而抑軒冕甚至六朝隋唐之得盛名彰彰史册
　者強半僅書姓氏不置一詞而諸家畫苑之載有傳世
　畫品者亦俱删抹不録余每撫卷太息思一釐正補綴
　而南轅北轍未遑也嵗在庚午承乏楚臬憬然思所以
　仰承
聖天子刑期無刑之意而督撫兩臺又昕夕提命事事有
　所矜式葢及期而庶㡬政通人和焉爰於聴讞之暇折
　衷諸書删其繁複訂其謬悞補其漏脱而諸畫之流傳
　可考者俱附載姓名爵里之後若世所艷傳而畫苑諸
　書顧無所考見者寧闕以俟後之君子亦存疑存信之
　意也明自世宗以至啟禎名作林立迨至
本朝人文川嶽圖畫星雲上而巖廊碩彦黼黻
皇猷下而泉石英才恢張萬彚直可追蹤顧陸詎止方駕
　徐黄特以耳目方新見聞未備懼涉挂一漏萬之譏當
　於是書告成之後廣為諮詢以補有明中葉以後之所
　未備而另纂
皇清開國畫統一編俾覽者如登羣玉之山入萬花之谷
　有奇必露無美不呈雖不敢云成教化助人倫窮神變
　測幽渺然因是編而思作者因物賦形隨景設施之妙
　以施之於有政行乎所不得不行而非有適也止乎所
　不得不止而非有莫也文章政事且藉是而同悟其源
　之一矣龜字効靈龍圖啟瑞豈偶然哉剞劂既竣顔曰
　繪事備考雖然考何易言備也繁複謬誤滲脱之譏固
　知其不免也夫
　康熈三十年辛未孟秋三韓王毓賢題
欽定四庫全書
　繪事備考卷一
　　　　　　　　　　湖廣按察使王毓賢撰
　　畫法
畫有六法一曰氣韻生動二曰骨法用筆三曰應物象
形四曰隨類傅彩五曰經營位置六曰傳模移冩六法
精論萬古不移然而筆法以下五者可學而能至於氣
韻必屬生知既不可以巧宻得復不可以嵗月到惟在
黙契神會㡬於自然而已故氣韻生動出于天成人莫
窺其巧者謂之神品筆墨超絶傅染得宜意趣有餘者
謂之妙品得其形似而不失規矩者謂之能品嘗觀往
古名蹟多出軒冕才賢巖穴上士依仁游藝探賾鈎深
風雅匠心一寄于畫品既髙矣氣韻安得不髙氣韻髙
矣生動在所必至故謂神之又神而極其精能焉凡畫
必周氣韻始為證道不爾雖竭巧思止同俗藝師既不
能授之於弟父亦安能傳之於子斷自天機非闗人事
者也又如道法相傳謂之心印心本道源涉想成跡跡
與心合是之謂印爰及萬法縁慮施為隨心所合皆得
名印矧書畫發之于心思托之于毫素非印而何道法
存乎體用疎宻書畫本乎氣韻髙卑夫畫猶書也揚子
曰言心聲也書心畫也聲畫形而君子小人見矣
　　筆意
氣韻生於匠心神彩彰於用筆則用筆之難槩可知矣
考鏡前賢惟王獻之能為一筆書陸探微能為一筆畫
葢無一粟之殊一塵之染而後一筆可就也用筆之法
自始及終連綿相屬氣脈不斷意存筆先筆周意内畫
盡而意在象應而神全是以神閒意定則思不竭而筆
不困也昔宋元君將畫衆史畢至受揖而立伸紙和墨
在外者半一史後至儃然不趨受揖不立迴翔就舎使
人視之方解衣䃲礴元君曰可矣此真能畫者也故畫
有六要一曰氣韻兼力二曰格制俱老三曰變異合理
四曰彩繪有澤五曰去来自然六曰師學捨短又有六
長麤鹵求筆一也僻澀求才二也細巧求力三也狂怪
求理四也無墨求染五也平畫求長六也亦有三病曰
板曰刻曰結板者腕弱筆癡全虧取與物狀平褊不能
圜混也刻者運筆中疑心手相戾勾畫之際妄生圭角
也結者欲行不行當散不散似物凝礙不能流暢也茍
能綜其所要用其所長去其所病斯得之矣若未窮三
理徒舉一隅畫者既不留心觀者誰當拭目總而論之
大抵氣韻髙筆畫壯則愈玩愈佳其格凡豪弱者初觀
縱似可採久之還復意怠矣
　　賞識
看畫如看美人其丰神韻致有在肌體之外者今人看
古蹟必先求形似次及傅染而後攷其事實殊非賞鑒
之法也昔米元章有言好事與賞鑒家自是兩等家業
優饒循名好勝遇即收置不辨異同此為好事若夫賞
鑒則天性髙明多閲傳紀或得畫意或自能畫毎覯卷
軸辨晣秋毫援證其蹟而研思極慮焉如對古人如嘗
異味竭聲色之奉不能奪也斯足以為賞鑒矣看畫之
法不可偏執一見前賢命意立格各有其道或棲心尺
幅之中或㳺神六合之外一皴一染皆有源委詎可囿
吾所見律彼諸賢乎古人筆法詳明意思精到初若率
易久覺深長今人雖亦縝宻細玩不無擬議也御題諸
畫真偽相雜往往有當時名手臨摹之筆嘗觀秘府所
藏摹本其上悉題真蹟明昌所題尤多具眼自能辨之
至于絹素新舊一覽可知唐絹麤厚宋絹輕細尺寸不
容稍紊然又當驗之于墨色名筆用墨透入絹縷精采
畢現卑弱者盡力仿傚終不能及粉墨浮于絹素之上
神氣枯寂矣惟古人畫藁謂之粉本前輩多珍藏之以
其草草不經意處自然神妙宣和紹興間儲積最富識
者固宜留意也燈下不可看書筵前醉後亦不可看畫
有卷舒侵涴之虞極為害事
　　優劣
佛道人物士女牛馬今不及古山水林石花竹禽魚古
不及今何以明之如顧愷之陸探微張僧繇吳道子與
閻立本兄弟皆純正雅重妙出天然吳生之作為萬世
法號曰畫聖而張萱周昉韓幹戴嵩輩氣韻骨法亦復
出人意表後之學者終莫能及故曰今不及古至於李
成闗同范寛董源之妙品徐熈黄筌黄居寀之神品前
既不藉師資後亦無能繼者借使二李三王之儔更起
邊鸞陳庶之倫再生更將何以措手于其間哉故曰古
不及今夫顧陸張閻體裁各異張周韓戴理致俱優昔
賢論之詳矣惟吳道子獨稱畫聖才全法備無愧斯言
由近而約舉之氣象蕭疎煙林清曠毫鋒穎脱墨采精
微者營丘之製也石體堅凝雜木豐茂臺閣典雅人物
莊嚴者闗氏之風也峯巒渾厚格局沈雄搶筆俱匀人
物皆質者范氏之作也皴法古雋傅彩清和意趣髙閒
天真爛漫者董氏之蹤也語云黄資富貴徐製野逸此
非專言厥體葢見聞所習得之於心而應之於手耳筌
與居寀始事孟蜀為待詔入宋為宫贊給事禁中多冩
珍禽瑞鳥琪花文石徐熈江南處士志節髙簡多冩浦
雲汀樹蘆鴈淵魚二者春蘭秋菊各極一時之勝俱享
重名於後世未可軒輊論也援今證古蹟著理明觀者
庶辨金鍮得分玉石焉
　　楷模
圖畫之要全在得體則楷模一定之法不可不講也畫
人物者必分貴賤容貌朝代衣冠釋門有慈悲方便之
儀道像具修真度世之範帝王崇上聖天日之表諸蕃
得慕華欽順之情文人著禮義忠信之風武士多勇悍
英烈之氣隠逸敦肥遯髙世之節貴戚尚紛華靡麗之
習帝釋明福徳嚴重之威鬼神作醜䰩馳趡之狀士女
盡端妍婑媠之態田家存醇甿朴野之真而歡娛慘澹
温恭桀驁之辨亦在其中矣畫衣紋木石用筆全類于
書有重大而調暢者有細宻而勁健者勾綽縱掣理無
妄下畫林木者樛枝挺榦屈節皴皮紐裂多端分敷萬
狀畫山石者多作礬頭亦為凌面落筆便見堅重之性
皴淡即生窊凸之形毎留素以成雲或借地而為雪其
破墨之功為尤難焉畫畜獸者肉分肥圜毛骨隠起精
神筋力向背停勻須體諸物所禀之性畫龍者析出三
停分成九似窮挐攫奮迅之妙得迴蟠升降之宜畫水
者有一擺之波三折之浪布之字勢辨虎爪形淪漣湍
激使觀者浩然有江湖之思畫屋木者折算無虧筆畫
匀壯深逺透空一去百斜至于漢殿吳宫規制不失珠
林紫府局度斯存茍不深求何由下筆畫花果草木當
晰四時景候陰陽向背枝條老嫩苞蕚後先即園蔬野
草亦有性理宜加詳察畫翎毛者在識諸禽形體名件
羽毛之蒼稚觜爪之利鈍飛鳴宿食各寓嵗時脱誤毫
釐便虧形似凡斯條貫悉本正宗融會所由缺一不可
者也歴稽往譜代有傳人因事論衡别具梗槩
　　服飾
衣冠之制洊歴變更考蹟繪圖必分時代衮冕法服之
重三禮備存名物實繁不可得而載也漢魏以前皆戴
幅巾晉宋之世始用羃䍦後周以三尺皂絹向後幞髮
謂之幞頭武帝時裁成四角隋朝惟貴臣服黄綾紋袍
烏紗帽九鐶帶六合靴次用桐木黑漆為巾子裹于幞
頭之内前繫二腳後垂二脚貴賤通服之而烏帽漸廢
唐太宗常服翼善冠貴臣服進徳冠則天朝復以絲葛
為幞頭巾子賜在廷諸臣開元間乃易以羅又别賜供
奉官及内臣圜頭宫様巾子至唐末方用漆紗裹之沿
至宋代皆服焉上世咸衣襕衫秦時始以紫緋緑袍為
三等品服庶人以白至周武帝時下加襕唐髙宗給五
品以上隨身魚又勅品官服紫者金玉帶服緋者金帶
服緑者銀帶服青者鍮石帶庶人服黄銅帶一品以下
文官帶手巾算袋刀子礪石睿宗詔武官五品以上帶
七事跕蹀開元初罷之晉處士馮翼衣布大袖周縁以
皂下加襕前繫二長帶隋唐内外皆服之謂之馮翼衣
後世呼為直裰梁志有袴褶以從戎事三代以前人皆
跣足三代以後乃著木履伊尹編草為之名曰履秦世
參用絲革靴本鞮屬趙武靈王好之令有司衣袍者穿
皂靴唐代宗詔宫人侍左右者穿紅錦靿靴凡兹衣冠
服飾經營者所宜詳辨也若閻立本畫昭君出塞圖戴
帷帽以據鞍王知慎畫梁武南郊圖御衣冠而跨馬不
知帷帽創從隋代軒車廢自唐朝雖無害于名筆亦足
為丹青之病焉
　　藏弆
畫之源流諸家備載類之論叙分門已詳自唐末變亂
五代散亡圖畫收藏存者無㡬逮至宋朝方得以次搜
集太平興國間詔天下郡縣訪求前賢墨蹟于是荆湖
轉運使得漢張芝草書唐韓幹馬二本以獻韶州太守
得唐張九齡畫像并文集九卷以獻從此四方表進者
殆無虛日乃命待詔髙文進黄居宷檢詳而品第之端
拱元年于崇文院中堂置秘閣命吏部侍郎李至兼秘
書監㸃勘供御圖書選三館正本書萬卷及内府圖畫
并前賢墨蹟數千軸藏之閣中御書飛白匾其上車駕
臨幸詔近臣縱觀賜曲宴焉又天章龍圖寳文三閣後
苑有圖書庫亦藏貯圖畫書籍毎嵗伏日曝晾焚芸香
辟蠧内侍省掌之而皆統于秘閣四庫所藏雲次鱗集
天下翰墨之盛頓還舊觀矣稽之典册始自道釋迄于
蔬果門類凡十專精一藝與有兼才者代不乏人綜其
大綱稍加論列夫經緯之義書不能盡其形容而後繼
之以畫菁華所著謂與六籍同功四時並運可也
　　道釋
自三才並運象教乃興儒與釋道如三辰之麗天垂象
萬世因事為圖者宜無所不及而畫家擅名則專言道
釋葢以其眉髮有異于人冠服不同于世布祗陀之金
界紺珠滿月有其容寫大赤之玉毫芝綬雲衣備其制
使觀者判然而知為緇羽之流非猶夫黼黻山龍縉紳
縫掖極明堂宣室之尊嚴辨凌煙瀛洲之清貴也釋道
起於晉朝以至宋代數百年間名筆甚衆如晉宋之顧
陸梁隋之張展誠出類拔萃者矣唐時之吳道子鷹揚
獨步㡬至前無古人五代之曹仲元亦能度越前輩及
宋而繪事益工凌轢往哲若李得柔之畫神仙妙有氣
骨精于設色一時名重如孫知微且承下風而竊緒論
焉其餘非不善也求之譜傳不可多得如趙裔髙文進
輩咸以道釋見長然裔學朱繇譬之婢作夫人舉止終
覺羞澀文進産于蜀世皆以蜀畫為名是獲虚譽也詎
宜漫循形迹遽失攷求哉
　　人物
昔賢論人物有曰白晳如瓠則為張蒼眉目若畫則為
馬援神姿髙徹則為王衍閒雅甚都則為長卿容儀俊
爽則為裴楷體貌閑麗則為宋玉此畫家之繩墨也至
於狀美女者蛾眉皓齒有東隣之蕣華驚鴻㳺龍見洛
神之蕙質或善為妖態作愁眉啼粧墮馬髻折腰步齲
齒笑者往往施之于圖畫此極形容為議論者也若夫
殷仲堪之眸子裴叔則之頰毫精神盡在阿堵中姿韻
不愧丘壑間固非議論之所及又何形容之足言故畫
人物最為難工大都得其形似率乏天然之趣自吳晉
以來卓犖可傳如吳之曹不興晉之衛協隋之鄭法士
唐之鄭䖍周昉五代之趙嵒杜霄宋代之李公麟輩雖
筆端無口而尚論古人品其髙下洞如觀火較若列眉
即暗中摸索亦復易得惟以人物得名而獨不見于譜
傳如張昉之雄健程坦之髙閒尹質元靄之簡貴後世
多不知識豈真前有曹衞繼有趙李照映千古遂使數
子銷光鏟彩于其間哉是在具眼鑒别之矣
　　蕃族
解縵胡之纓而冠裳魏闕屏金戈之跡而干羽虞廷以
視越裳之白雉固有異矣後世遂至遣子弟入學效職
貢來賔雖風俗庶㡬淳厚亦先王功徳足以惠懐之也
凡斯盛舉莫不有圖而圖畫之所傳多取珮弓刀挾弧
矢為田獵狗馬之戲若非此不能盡其形容者然山川
風土既殊服飾衣冠自異茍一究心何難立辨顧乃屑
屑從事于弓刀狗馬之屬而講求之亦云末矣自唐至
宋以畫蕃族見長者五人唐則胡瓌胡䖍五代則東丹
王王仁壽房從真皆能攷證方隅規摹物類筆墨所至
俱有體裁東丹雖産北土止冩本國風景尋其手蹟要
自不凡王庭卓歇之圖大漠㳺畋之作旌旗器械獸畜
車馬悉可按而數也其後髙益趙光輔張戡李成輩亦
得名于時然光輔以氣骨為主而風格稍俗戡成極力
形容而所乏者氣骨不能兼長盡美何容方駕前人乎
　　龍魚
易象乾龍有所謂在田在天在淵者焉言其變化超忽
不易窺測也詩陳魚藻有所謂頒首莘尾依蒲者焉言
其㳺深泳廣相忘江湖也夫龍魚既見之于經則亦聖
人所不廢畫雖小道寧不可與易文詩義互相發明乎
龍固形容所難及然葉公好之遂至真龍下觀畫之為
道亦猶是也吳曹不興行溪上見赤龍出水中冩其形
獻孫皓當時以為神筆後世寖失其傳迄于五代漸精
厥藝墨氣靈宕處有前人所不及者宋朝董羽楊暉宋
永錫劉寀輩更以龍水得名而其法始大備焉魚雖耳
目之常玩能之者多然所畫皆庖中几上物求其生活
變動無有也五代袁義専畫魚蟹名重于時宋朝劉宷
亦工此技噞喁㳺泳咸有至理故當代盛稱之後之來
者尚不乏人因事按圖庶㡬可得若徐白徐皋輩未嘗
不畫魚未嘗不擅名而無生趣趙克夐所謂有垂涎之
思乏臨淵之羨者也
　　獸畜
乾象天天行健故為馬坤象地地任重而順故為牛馬
與牛獸畜也而乾坤之大取以為象豈非任重致逺深
有合于易義乎歴稽畫史以畫牛馬得名者不一而足
葢亦有見乎此若夫虎豹鹿豕獐兔之類非尋常耳目
之所習則取其寒野荒原跳盪奔逸與夫不就羈馽之
狀用冩筆間豪邁之氣而已至于犬羊貓貍目所恒見
最為難工但能向花間竹外綉幄舞茵之際稍得俊黠
神情不落搖尾乞憐俗態斯近之矣工畫馬者晉有史
道碩唐有曹霸韓幹工畫牛者唐有戴嵩戴嶧五代有
厲歸真宋有朱義工畫犬者唐有趙博文五代有張及
之宋有趙令松工畫羊者五代有羅塞翁工畫虎者唐
有李漸宋有趙邈卓工畫貓者五代有李藹之宋有王
凝何尊師皆以獸畜得名者也又如包鼎畫虎裴文睍
畫牛非不工緻而氣格野俗使包鼎視李漸裴文睍視
戴嵩固已瞠乎其後矣獸畜之作詎易言哉
　　草蟲
草蟲著于詩詩人屬之比興亦多識之一徵也畫者出
其性情象彼名物奇思掞藻纖想入微欲以寸管丹黄
為詩人鼓吹焉自陳至宋善畫草蟲得名者不過數人
如陳之顧野王五代之唐垓宋之郭元方及僧居寧輩
咸稱絶技若徐熈工畫蟬蝶而當世以為善畫花熈具
兼才自可無藉于此至如侯文慶以善畫草蟲得為待
詔僧守賢譚宏輩俱以善畫草蟲果蓏得名而鑒裁者
未之深許葢亦前有野王後有居寧故聲譽為之不彰
也
　　花鳥
五行之精萃于天地之間陰陽槖鑰一嘘而敷榮一吸
而揫斂朝華夕秀發現于卉木者不可勝計賦形呈彩
雖本自然造物未嘗容心其所以潤色文明光華采物
將于是乎在焉羽蟲三百六十其聲音顔色飲啄態度
逺而巢居野處眠沙宿浦戲廣浮深近而穿簾賀厦知
嵗司晨啼春噪晚莫不有一定之理焉故詩人六義多
識于鳥獸草木之名律厯四時亦記其榮枯語黙之候
繪事之精與詩厯互相發明乆矣若花之于牡丹芍藥
禽之于鸞鳳孔翠必以富貴為主松竹梅菊鷗鷺鴈鶩
當以幽静為歸至若鸞鶴之軒昂鷹隼之搏擊梧桐楊
柳之扶疎風韻喬松古栢之傲睨嵗寒寓諸圖繪足以
感發興起人之性情者卒能奪造化而侔神明未可目
之為雕蟲小技也自唐至宋精于花鳥如薛鶴郭鷂邊
鸞黄筌父子徐熈父子趙昌崔白輩莫不以此名家竝
稱千古焉約舉四十餘人出處各有本末淺深工拙大
概可知他如牛戩李懐衮之徒亦工花鳥然戩作百雀
圖飛鳴俛啄工巧有餘殊乏氣韻懐衮設色輕薄獨以
柔麗取媚于世非其倫也
　　蔬果
灌園學圃昔人好尚不同然早韭晚菘來禽青李又皆
為翰林子墨之所誇詡蔬果之見于丹青也宜矣論者
謂郊野之蔬易工于水澤之蔬水澤之蔬易工于園畦
之蔬以其愈近愈難也墜地之果易工于折枝之果折
枝之果易工于林間之果以其愈新愈宻也一莖一蒂
生意萃焉詎可徑情落筆容易受人檢㸃矧蘋蘩可以
羞王公含桃可以薦寢廟蔬果之重典禮斯存非徒事
丹青供人耳目之玩而已
　　墨竹
繪事之生色者舎丹青金粉而外無以施其技此未知
畫理之妙也夫畫之所重者在乎筆能用筆則墨華五
采皆足助我文明矣矧此君清風髙節又非丹青金粉
所能標致乎故用墨深淺之間可辨風晴雨露百折千
箇整整斜斜不專求形似而獨得情于象外者墨竹之
神也然其妙不數見于畫史而多出于名公卿文人達
士之手豈非胷中丘壑别具規模欲借氣吞雲夢之筆
為渭水一竿冩照乎髙寒拂雲玉立傲雪使人對之炎
暑生涼塵囂頓息雖方幅之中已寓千尋之勢世俗畫
家固不敢窺其籓籬也長于墨竹小景者自五代至宋
初知名不過數人惟李頗與魏端獻王及文同為最著
熙寧以後作者如林法亦大備所謂不求形似而得情
象外者葢戛戛乎其難之
　　宫室
上古之世巢居穴處未有宫室即茅茨土堦足以蔽風
雨而已後世乃為樓觀臺榭以為㳺覽登涉之地璇題
玉衡星房月館循名覈實踵事増華而儉朴之風邈焉
然儒者得一畆宫居之竹籬茅舎自若也夫宫室之興
義取易之大壯階戺有等臺門有制黄閣朱閎之節雖
賢者不容稍紊畫者于此經營詎可孟浪從事一㸃一
畫必合凖繩分瓦寸椽動遵規矩視他畫為尤難故自
晉宋迄于梁隋未聞作者有唐三百年下至五代僅一
衞賢以畫宫室得名卷軸亦不多見洎宋朝郭忠恕出
然後屋木之法大備柱斗簷牙錙銖無失一時皆盛稱
之要其指歸視賢等耳固不能有所加也忠恕如此其
他可知若夫刳木為舟剡木為楫車輿之制涉于度數
者各自有法與宫室同求其深合規矩準繩之中最為
難得游于規矩準繩之内而不為所窘舎郭忠恕之外
指亦不多屈焉後之作者如王瓘燕文貴王士元輩非
不可貴然而愈趨愈下矣
　　山水
嶽鎮川靈海涵地負本造化之神明極陰陽之顯晦規
摹萬里之逺形容尺幅之間非其胸中素有丘壑發于
性情者未易落筆也自唐至宋以畫山水得名者多不
出于畫家而特著于縉紳士大夫豈山林秀逸之氣反
萃巖廊之上乎亦嘗攷而論之矣大抵當時所作專尚
氣韻則筆法或疎筆法遂工則位置或失兼衆妙而有
之世葢難其人焉夫蕭瑟嶒􁥶嗜之者少昔賢以泉石
膏肓煙霞痼疾為幽人隠士之歸若使諸畫家盡冩山
水求悦時人之目吾正恐其未必然也又何怪于作者
之寥寥乎至唐之李思訓盧鴻王維張璪五代之荆浩
闗同輩不獨畫品最優而且人品超卓俱不可及宋之
李成雖師荆浩然格法嚴備氣韻宏逺欲過其師健筆
髙風直追王李矣他如范寛郭熈王詵之流畫法各自
名家亦皆得其一體惜乎止登堂域未窺壼奥擬之同
時作者則為傑出約而計之始唐終宋數百年間専精
山水凡四十餘人竒正相生瑕瑜互見求其盡善盡美
之倫指不多屈有以工而失之者周曽李茂是也有以
拙而失之者商訓是也山水之難如此
　　製作
凡辨古畫及收置名蹟欲為裱挂者當先審其大小濶
狹品類相近然後裝堂遮壁庶㡬上下停匀其未開脱
者不必裱背如果不佳揭裱一次可矣葢人物之精神
花鳥之穠艷山水之墨氣俱在淺深濃淡之間裱一次
壊一次揭裱愈多或至全失也裱畫不須用絹補破處
則用之絹新時雖佳久而新舊相抵則于不破處反破
大是可惜至于紙上書畫更不當用絹背即熟絹亦不
可用以其性硬與紙相摩久之紋縷皆成絹紋矣甚者
横卷直裂直幅横裂各隨軸勢開斷散亡益可慮也
　　裝潢
晉代以前裝潢未著至劉宋時范曄始有其制其後徐
爰虞龢徐僧權姚懐珍輩皆裝潢妙手也凡煑糊必去
筋滓稀緩得宜攪之不停自然調熟又當入少細研薰
陸香末可以辟蠧用時稍加白蠟和之文致潤宻舒卷
自如大抵裱背裝潢須乗時令候陰陽之氣辨燥濕之
宜選擇既精珍藏必久一嵗之中秋為上春次之夏為
下凡溽暑之際切勿裝裱不特紙絹失性亦且顔色易
凋裱古絹畫先用皂莢清水漸漬于平案之上扞去塵
垢畫復鮮明色澤不變補綴擡筞以油絹襯之直其邊
際宻其隟縫端其經緯就其形制拾其遺脱厚薄均調
潤潔平穏然後用鏤沈檀為軸首或裹鼊束金為飾皆
可若求香潔去蟲則白檀其最也小軸用白玉為上水
晶次之琥珀又次之大軸用杉木漆頭輕圓最妙前代
多以雜寳為飾易于剝壞故貞觀開元中内府圖書一
例用白檀身紫檀首誠有見乎此也裱面綾錦當隨時
尚用之
　　格式
大整幅上引首三寸下引首二寸
小全幅上引首二寸七分下引首一寸九分經帶四分
上裱除打擫竹外淨一尺六寸五分下裱除上軸杆外
淨七寸
一幅半上引首三寸六分下引首二寸六分經帶八分
雙幅上引首四寸下引首二寸七分上裱除打擫竹外
淨一尺六寸八分下裱除上軸杆外淨七寸三分
兩幅半上引首四寸二分下引首二寸九分經帶一寸
二分
三幅上引首四寸四分下引首三寸一分經帶一寸三
分
四幅上引首四寸八分下引首三寸三分經帶一寸五
分
横卷裱合長一尺三寸(髙者用/全幅)引首濶四寸五分(髙者/五寸)
　以上格式止就畫藻畫通名畫記所載六朝及唐與
　宣和内府成欵大槩耳至髙宗紹興定式已有増減
　而明自宣宗以後格愈精式愈雅不獨御府裝潢金
　題玉躞度逾前代即士大夫家贉裱尋常卷軸亦皆
　有體有裁斟酌盡善矧今日之事事美備毫髮無憾
　乎太羮𤣥酒姑存之以不忘所自云耳
　繪事備考卷一
欽定四庫全書
　繪事備考卷二
　　　　　　　　　　湖廣按察使王毓賢撰
　　軒轅時
史皇黄帝之臣也與蒼頡同時創制垂法體象天地文
　字見而圖畫生焉功侔造化故以為羣工之冠
　　周
封膜穆王時人郭璞云封姓膜名也善畫見穆天子傳
　　齊
敬君者善畫齊王起九重臺召敬君畫之久不得歸因
　思其妻乃畫妻像與之相對齊王知其美與錢百萬
　而納之事具劉向説苑
　　秦
烈裔蹇涓國人秦皇二年本國獻於朝口含丹青噴壁
　成龍以指歴地悉如繩界轉手方圓皆中規矩方寸
　之内五嶽四瀆備焉尤善畫鸞鳳軒軒然若欲飛去
　見王子年拾遺録
　　漢
毛延壽杜陵人　陳敞安陵人　劉白新豐人　龔寛
洛陽人　陽望下杜人　樊育長安人　以上六人並
　永光建昭中畫手元帝時後宫既多乃使畫工圖其
　狀按圖召見諸宫人競賂畫工以錢王嬙貌獨美意
　不茍求工人圖之遂極寢陋帝不知也及匈奴和親
　帝閲諸圖以昭君行陛辭日見其貌美甚悔之第籍
　已定不欲失信於外竟遣之因按誅畫工籍其家資
　皆巨萬焉延壽畫人物老少美惡咸得其真陳敞劉
　白龔寛並工牛馬而人物不及延壽陽望樊育亦善
　畫精於布色
　　東漢
趙岐字邠卿京兆長陵人多才藝而善畫自為壽藏於
　郢城畫季札子産晏嬰叔向四人居賓位自居主位
　各系以贊建安中官至太常卿見范曄東漢書
劉褒桓帝時人畫雲漢圖見之者欲熱又畫北風圖見
　之者欲寒官至蜀郡太守見張華博物志
蔡邕字伯喈陳留圉人工書畫善鼔琴建寧初為郎中
　校書東觀刋正六經文字書於太學靈帝詔邕畫赤
　泉侯五代將相於省中(楊喜震叔/節賜彪也)復命讚而書之時
　稱三美歴官左中郎將封髙陽鄉侯見東觀漢記
張衡字平子南陽西鄂人性明悟曉天象有過人之才
　而善畫建州浦城山有獸名駭神豕身人首百鬼畏
　之常出水邊平子往圖其像獸匿不出或云畏人冩
　貌故也因去紙筆而獸果出平子拱手不動潛以足
　指畫之深肖厥狀遂名其地為巴獸潭見郭氏異物
　志
劉旦　楊魯　並光和中畫手待詔尚方嘗畫於洪都
　學見謝承後漢書
　　後漢
諸葛亮字孔明南陽人相昭烈後主封武鄉侯諡忠武
　按常璩華陽國志云亮以南夷之俗難化因畫圖賜
　之諸夷累世珍䕶
諸葛瞻字思逺丞相忠武侯之子善書能畫為侍中僕
　射軍師將軍
　　魏
少帝曹髦字彦士東海定王霖之子初封髙貴鄉公後
　即帝位甘露五年卒于成濟之難帝幼好學善書畫
　諸譜闕而不載張彦逺名畫記始表而出之畫之傳
　世者
　　祖二疏圖一　　　　盜跖圖一
　　新豐放雞犬圖一　　黄河春漲圖一
楊修字徳祖華陰人有俊才為丞相主簿與陳思王友
　善武帝以其多智又袁氏之甥也故惡之修善畫見
　魏志畫之傳世者
　　吳季札像一　　　　西京圖一
　　嚴君平像一
桓範字元則沛國龍亢人少以博學稱號為智囊善丹
　青仕漢為羽林左監入魏拜大司農
徐邈字景山燕國薊人性嗜酒而善畫顔光禄所謂魏
　元陽之射徐侍中之畫是也初魏明帝㳺洛水見白
　獺愛之而不可得邈適醉乃啟曰獺嗜鰿魚因畫板
　作鰿魚置岸側羣獺競出遂捕得之帝歎曰卿畫何
　其神也歴官侍中司空封都亭侯諡曰穆見魏志
　　吳
曹不興吳興人以畫名於時孫權使畫屏風筆誤㸃墨
　就成蠅狀權疑其真以手彈之吳有八絶不興其一
　也赤烏中青谿赤龍見冩獻孫皓皓送秘府後宋文
　帝時天旱取畫龍置水傍雲霧頓起應時雨足陸探
　微觀之歎其神妙謝赫云不興之迹世不多見今秘
　閣内一龍頭而已尋其風骨擅名不虚洵第一品也
　畫之傳世者
　　兵符圖一
吳王夫人趙氏丞相達之妹也能書善畫奇巧無雙又
　能於指間織絲為龍鳳之錦宫中號為機絶又於方
　帛之上繡成五嶽及列國地形時人號為針絶孫權
　嘗歎蜀魏未平思得善畫者往圖山川險易之勢夫
　人因進所冩江湖九州山嶽圖權深異之見王子年
　拾遺録
　　晉
明帝諱紹字道㡬元帝長子幼穎異有日近長安逺之
　對及長善書畫精識鑒尤工佛像蔡謨集云帝畫佛
　于樂賢堂經歴寇亂而堂獨存顯宗著為頌焉畫之
　傳世者
　　豳風圖一　　　　　瀛洲圖一
　　列女圖一　　　　　洛神賦圖一
　　穆王宴瑤池圖一
荀朂字公曽潁川人多才藝善書畫仕魏為大將軍掾
　入晉為侍中中書監封濟北侯贈司徒諡曰成初鍾
　會詐作朂書從朂母取寳劒朂恨之會兄弟方造宅
　極宏麗工甫畢朂潛往畫其父太傅繇像於壁會入
　門見之感慟㡬絶因廢宅不居朂之畫亦會書比也
　見魏志及世説
張墨氣韻澹逺與荀朂齊名
衞協與張墨並為畫聖顧愷之論畫云上林苑圖協最
　得意筆也同時作者亦自以為不可及七佛圖大列
　女圖奇偉而有情致毛詩北風圖巧宻而有才思均
　為傑作謝赫云古畫多畧至協始精六法稱美備焉
　畫之傳世者
　　卞莊子刺虎圖一　　髙士圖二
王廙字世將琅琊臨沂人善屬辭工書畫過江後品為
　第一元帝時官左將軍封武康侯鎮軍謝尚在武昌
　昌樂寺造東塔司空戴淵復造西塔並請廙畫衆妙
　畢臻終平南將軍荆州刺史贈侍中畫之傳世者
　　獅子擊象圖一　　　魚龍戯水圖一
王羲之字逸少廙從子也風格標舉迥異時流書法既
　為古今之冠冕丹青亦妙絶當世歴官右軍將軍會
　稽内史贈金紫光禄大夫有雜獸圖臨鏡自寫真圖
　及扇上畫小人物
王獻之字子敬右軍之子少有盛名風流藴藉𨽻書草
　書得父筆法尤善丹青桓温嘗請畫扇誤落筆就成
　烏駮㹀牛精妙無比因書㹀牛賦於扇上義熙中猶
　有見之者官至中書令贈侍中特進光禄大夫太宰
　諡曰憲
康昕字君明義興人書類子敬亦似羊欣嘗潛易子敬
　所題方山亭壁子而子敬不能辨也畫法亦妙官臨
　沂令
顧愷之字長康小字虎頭晉陵無錫人博學有才氣畫
　入神品筆法如春蠶吐絲初見甚平易細視之六法
　兼備傅染以濃色微加㸃綴不求暈飾當時謂之三
　絶畫絶才絶癡絶也僕射謝安見愷之畫歎曰自生
　人以來得未曽有張懐瓘曰顧公運思精微襟靈莫
　測雖寄迹翰墨其神氣飄然在烟霄之上不可以圖
　畫間求也其推重如此官至散騎常侍畫之傳世者
　　淨名居士圖一　　　古賢圖一
　　夏禹治水圖一　　　斵琴圖一
　　春龍出蟄圖一　　　牧羊圖一
　　三天女美人圖一　　女史箴圖一
　　黄初平牧羊圖一
夏侯瞻工於畫雖氣韻不足而精宻有餘
温嶠字太真太原祁人秀朗有才鑒而善畫明帝時官
　平南將軍江州刺史贈侍中大將軍追封始安公諡
　曰忠武
謝巖　曹龍　丁逺　楊惠　江思逺　以上五人俱
　見孫暢之畫記皆有孝行髙節征西將軍庾亮辟思
　逺為儒林參軍餘四人不赴徵
王濛字仲祖晉陽人放達不羈特善清言為時所重書
　法似庾征西而丹青尤妙嘗曰我嗜酒好肉善畫人
　但以飲食美酒精絹相待固無不往也官至司徒左
　長史
戴逵字安道譙郡人穎悟博學善鼔琴工書畫冩人物
　山水極妙十餘嵗時在瓦棺寺中畫王長史見而異
　之范宣初不喜畫後見逵作南都賦圖歎賞彌日以
　為有益乃亦學畫逵中年冩行像甚超詣庾道秀語
　之曰神猶帶俗豈卿世情未盡邪逵笑曰惟務光當
　免卿此語耳前後徵拜終不起畫之傳世者
　　稽阮十九首詩圖一　杜征南人物圖一
　　吳中溪山邑居圖一
戴勃逵之子有父風山水勝顧長康義熙初以散騎郎
　徵不至
戴顒字仲若勃之弟琴書得父之傳丹青尤其所好累
　辭辟召隠徳萃於一門云
史道碩兄弟凡四人皆善畫道碩工人馬及鵝初與王
　微師事荀朂衞協才藝畧同而謝赫謂王得其意史
　得其似則視王有間矣畫之傳世者
　　三馬圖一　　　　　牛圖一
　　八駿圖一
謝雉陳郡陽夏人晉末為司徒主簿入宋為寧朔將軍
　善畫多冩賢母孝子節婦烈女諸圖以風世畫之傳
　世者
　　烈女正節圖一　　　髙士圖一
　　宋
陸探微吳人也為明帝侍從以畫得名謝赫嘗謂畫有
　六法至探微而大備喜冩真故一時名賢皆有像而
　系以贊云畫之𫝊世者
　　無量壽佛像一　　　佛因地圖一
　　降靈文殊像一　　　王獻之像一
　　淨名居士像一　　　天王圖一
　　托塔天王圖一　　　五馬圖一
　　摩利攴天菩薩像一　北門天王圖一
陸綏探微子體運遒舉風力頓挫一㸃一拂咸有深致
　簡於繪事傳世葢寡
陸𢎞肅綏弟也早藉庭訓饒有家法雖所畫不多然在
　張僧繇毛稜之上
顧寳光吳郡人善書畫大明中為尚書水部郎畫之傳
　世者
　　泰始名臣圖一　　　越中風俗圖一
　　洛中車馬鬭雞圖一
宗炳字少文南陽人好琴書而善畫前後徵辟皆不就
　西陟荆巫結宇衡山凡所游歴皆圖於壁自為序以
　記之嘗曰老病謝登涉惟當臥遊耳其髙致如此
王微字景𤣥瑯琊臨沂人善書畫獨居一室究心圖史
　十餘年不出著畫叙一篇得窮理盡性之妙公府交
　辟皆不就武帝以其棲真絶俗贈秘書監
謝莊字希逸陳郡陽夏人幼而敏悟博學多才有巧思
　尤善畫製木方丈圖天下山川咸有條理分之則州
　郡各殊合之則宇内為一嘗作畫琴帖序以自述歴
　官散騎常侍兼中書令泰始二年卒贈光禄大夫諡
　曰憲
袁倩畫維摩詰變一卷凡百有餘事運思髙妙位置無
　差精神所注若有神靈感會瞻仰威容無不歎服可
　謂前超顧陸後駭張閻矣
袁質倩之子筆勢勁健亦如其父畫之傳世者
　　莊周木雁圖一　　　卞和抱璞圖一
史敬文畫黄帝昇仙圖張平子西京賦圖
史藝畫屈原漁父圖
劉斌畫詩黍離圖
尹長生畫南朝貴戚圖車馬圖
顧駿之　康允之　二人俱善冩貌
顧景秀武帝時人在陸探微之先帝嘗賜何戢蟬雀扇
　景秀所畫也後戢入齊為吳興太守以之獻髙帝顧
　寳光見之歎其巧絶
吳暕　張則　二人皆善畫體法雅媚意態宏逸
劉𦙍祖畫蟬雀特盡微妙官尚書吏部郎
劉紹祖善於傳冩筆迹調快而又精宻官至太康太守
劉璞𦙍祖子研精畫學有父叔風
蔡斌畫羣仙圖
濮萬年畫蘇門先生圖　弟道興畫列女圖
史粲畫八駿圖
宋僧辨　褚靈石　范惟賢　已上三人咸工繪事見
　齊髙帝名畫集
　　南齊
宗測字敬微少文之孫也性好書畫傳其祖業隠居不
　仕少文有舊宅在廬山測新之冩所畫尚子平圖於
　壁上又畫阮籍遇孫登圖於屏風坐卧相對豫章王
　嶷聞其名辟為參軍不赴
劉係宗丹陽人善畫尤工書法在宋為景陵王侍書入
　齊為東宫侍書官至驃騎將軍宣城太守
姚曇度畫有逸才巧變鋒出鬼神之像是其所長有子
　為僧號恵覺亦善丹青嘗畫白馬寺寳臺樣見稱於
　世
蘧道愍與章繼伯並善畫寺壁道愍能於扇上冩人馬
　分數毫釐不失姿致入神繼伯不及也沙門僧珍道
　愍之甥亦傳其法
范懐珍畫渥洼馬圖
鍾宗之善冩貌
王奴畫嘯賦圖
王殿畫列女傳母儀圖
戴蜀畫孝子圖
陳公恩畫列女仁智圖
陶景貞畫孔雀鸚鵡虎豹等圖
張季和畫游清池圖
沈標妙於丹青無所偏習觸類傍通
謝赫善冩貌人物不俟對看一覽便歸手操目想毫髮
　無遺永泰以来此為最著
沈粲筆迹遒媚専工綺羅屏帳
丁光筆致精謹以蟬雀得名
謝恵連陳郡陽夏人博洽有文書畫並妙兄靈運歎服
　之官司徒府參軍
周曇研師塞北勤授曹仲達擬曹不足方塞有餘
謝約善山水官衞尉參軍有聲伎樂器圖傳世
虞堅　丁寛　俱工畫
劉瑱字士温彭城人少聰慧善書畫飲酒至數斗冩嬪
　嬙仕女用意綿宻畫體精簡為當代第一官至吏部
　郎畫之傳世者
　　少年行樂圖一　　　吳中行舟圖一
毛恵逺滎陽陽武人善畫馬官至少府卿
毛恵秀恵逺之弟永明中待詔秘閣世祖將北征命恵
　秀畫漢武北伐圖中書郎王融監其事圖成帝甚喜
　置瑯琊臺上時披覽焉畫之傳世者
　　剡中谿谷邨墟圖一　祖二疏圖一
毛稜恵逺之子亦能畫便速有餘靈巧不足
　　梁
元帝諱繹字世誠武帝第七子初封湘東王聰慧俊朗
　博極羣書復工繪事嘗畫聖僧圖武帝喜為之贊傳
　世者
　　芙蓉蘸鼎圖一　　　鶼鶴陂澤圖一
蕭方等字實相元帝長子善冩真凡貌座上賔客㸃染
　即成持問兒童無不識者以侍中中軍將軍揚州刺
　史戰殁贈太子諡忠壯
蕭大連字仁靖簡文帝第五子少俊爽有巧思洞曉音
　律兼善丹青初封臨海縣公官至東揚州刺史輕車
　將軍進封南郡王
蕭賁字文煥蘭陵人有詞采工書畫每於扇上冩山水
　具咫尺千里之勢官至河東太守
陸杲字明霞吳郡人能文好佛善畫工書與舅張融齊
　名初仕齊入梁為特進大中正
陶𢎞景字通明丹陽秣陵人幼有異操甫十齡讀葛洪
　神仙傳便作出塵之想琴棋書畫無不精妙徵為諸
　王侍讀永明十年辭禄歸句曲山自號華陽隠居武
　帝嘗欲用之𢎞景畫二牛以獻一著金籠頭為人牽
　制一則藉草飲水畧無拘係帝知其意不奪其志焉
　朝廷有事多就訪之世謂山中宰相大同二年卒贈
　中散大夫諡曰貞白先生
張僧繇吳中人天監初為武陵王國侍郎直秘閣知畫
　事武帝崇飾佛刹多命僧繇畫壁嘗於金陵安樂寺
　畫四白龍而不㸃睛以為㸃即飛去也人或疑其誕
　妄固請㸃之須臾雷電破壁兩龍騰雲而上其未㸃
　者尚在又畫荆州天皇寺盧舎那佛像因及宣聖十
　哲帝怪問之對曰後當賴此耳至後周滅佛法焚天
　下塔廟惟此殿以有宣聖像得不廢其異如此又在
　大内畫定光如来像唐元和中猶有見之者歴官右
　將軍吳興太守畫之傳世者
　　佛像一　　　　　　九曜像一
　　文殊菩薩像三　　　鎮星像一
　　大力菩薩像一　　　天王像一
　　維摩菩薩像一　　　神王像一
　　佛十弟子圖一　　　掃象圖一
　　十六羅漢像一　　　十髙僧圖一
　　清溪宫水怪圖一　　漢武射蛟圖一
　　摩利攴天菩薩像一　五星二十八宿真形圖一
張善果僧繇子也擘畫㸃拂綽有父風畫悉達太子納
　妃圖弟儒童亦善畫有釋迦會圖咸不失其家法
袁昂字千里陳郡陽夏人幼以孝稱工於繪事官至中
　書監贈侍中諡穆正
焦寳願畫衣制樹色皆有新意㸃染設施輕重不失
稽寳鈞畫傅彩鮮麗
聶松與稽寳鈞同品有支道林像行世
解倩畫全法蘧章而筆力不及畫之傳世者
　　五天人像一　　　　九子魔圖一
陸整専冩御像
江僧寳用筆簡勁甚有師法畫職貢圖及小兒戲鵞圖
　俱著陳朝年號未知所謂
僧威公善山水
僧迦佛陀禪師天竺人道行誠慤靈應甚多初居魏恭
　帝重之後入隋文帝命主少林寺凡房門畫神皆其
　迹也畫之傳世者
　　􁁉菻國人物圖一　　外國獸圖一
僧吉底俱　僧摩羅菩提　已上二僧俱外國人皆能
　畫
　　陳
顧野王字希馮吳郡人七嵗通五經善屬文工書畫天
　象地理無不研精仕梁為中領軍入陳官黄門侍郎
　卒贈右衞將軍畫之傳世者
　　草蟲圖一
　　後魏
蔣少遊樂安博昌人敏慧機巧工書畫人物及雕刻之
　事官至將作大匠太常少卿卒贈龍驤將軍青州刺
　史諡曰質
楊乞徳封新鄉侯歸心釋門繪畫佛像
王由字茂道工畫人物摹冩入神官至東莱太守
祖班東魏人善山水
　　北齊
髙孝珩世宗次子封廣寧郡王性勤學多才藝嘗畫蒼
　鷹於㕔事壁上鳩鵲遂不敢入人皆以為真鷹也官
　至尚書令大司徒司州牧
蕭放字希逸梁武帝之姪初為著作郎入齊待詔詞林
　館因其善畫命監諸畫工於内府采詞賦之佳麗者
　及古今賢哲俾為圖焉累加鎮東大將軍散騎常侍
楊子華世祖時為直閤將軍散騎常侍因畫馬於省壁
　夜聞蹄齧聲如索水草者又嘗畫龍展卷輒有雲氣
　帝珍異之命居宫中非奉詔不妄畫也傳世者
　　鄴中百戲獅猛圖一
田僧亮與董展齊名官至三公中郎將入周為常侍
劉殺鬼與楊子華同時俱為世祖所重偶於壁間畫鬭
　鵲帝疑其真拂之方覺歴官梁州刺史
曹仲達能畫梵像擅名北齊畫之傳世者
　　齊武臨軒試馬圖一
殷英童工畫山水兼善楷𨽻
高尚士　徐徳祖　曹仲璞　已上三人皆善畫得名
　於時
　　後周
馮提伽北平人多畫寺壁風格精宻山川草樹車馬皆
　有意致而人物非其所長官至散騎常侍兼禮部侍
　郎
閻毗榆林人工篆𨽻善丹青大象中為儀同三司入隋
　文帝愛其才藝令侍東宫官至朝散大夫將作少監
　　隋
展子䖍歴仕北齊後周入隋為朝散大夫帳内都督工
　畫臺閣人馬尤善山水畫之傳世者
　　北極巡海圖二　　　維摩像一
　　石勒問道圖一　　　摘瓜圖一
　　法華變相圖一　　　按鷹圖一
　　托墖天王圖一　　　人馬圖一
　　故實人物圖二　　　人騎圖一
　　挾彈遊騎圖一　　　十馬圖一
　　長安車馬人物圖一　弋獵圖一
　　北齊後主幸晉陽圖六
鄭法士取法張僧繇而能得其妙畫遊春苑圖為時所
　推在周為建中將軍封長社縣子入隋授中散大夫
　畫之傳世者
　　游春苑圖四　　　　讀碑圖四
　　游春山圖二
鄭法輪法士弟傅色温潤用筆安雅子徳文亦善畫有
　父風
鄭尚子法士之孫為睦州建徳縣尉善畫鬼神亦工仕
　女山水始為戰掣之體甚有氣力衣服手足木葉川
　流莫不戰動鬚髮特為調利他人效之終莫能及此
　其異也
董伯仁汝南人博識有心計鄉黨號為智海善畫樓臺
　人物曠絶古今屏幛一種尤其所長官至光禄大夫
　殿中將軍畫之傳世者
　　道經變相圖一　　　𢎞農田家圖二
　　隋文帝上廏名馬圖一
楊契丹官至上儀同畫有骨氣六法咸備傳世者
　　隋朝正會圖一　　　貴戚遊宴圖一
劉烏善畫屏幛筆致綿宻
陳善見工山水
江志描摹山石勁健頓挫妙得其真
李雅工畫釋道神鬼形制宏整為滕王庫直
王仲舒畫法精熟而有風骨
閻思光　解悰　程瓚　已上三人並隋之名手畫品
　稱最
尉遲跋質那西域人善畫外國神佛像擅名當時人謂
　之大尉遲有六番圖外國寳樹圖
曇摩拙叉天竺僧也亦善畫開皇末自本國来禮阿育
　王塔至成都大石寺見空中十二神形一一貌之并
　刻木為像於塔下
　
　
　
　
　繪事備考卷二
欽定四庫全書
　繪事備考卷三
　　　　　　　　　　湖廣按察使王毓賢撰
　　唐
漢王元昌髙祖第七子武徳初封魯王十年改封漢王
　少而英敏善畫能書為宗室儀表畫之傳世者
　　羸馬圖一　　　　　　　獵騎圖二
　　鷹鶻圖一　　　　　　　鞍馬圖一
韓王元嘉漢王之弟工畫龍馬虎豹則天朝拜太尉
滕王元嬰善丹青喜寫蛺蝶朱景元見其粉本謂能於
　工巧之外别具妙理畫之傳世者
　　蛺蝶圖三
江都王緒霍王元軌之子太宗姪也能書畫而獨長於
　鞍馬即杜工部詩所謂國初以來畫鞍馬神妙獨數
　江都王是也官至金州刺史畫之傳世者
　　人馬圖一　　　　　　　寫拳毛騧圖一
　　呈馬圖一
閻立徳父毗在隋以丹青得名立徳與弟立本俱得其
　傳武徳中為尚衣奉御造衮冕大裘六服咸有制度
　貞觀中以將作大匠起翠㣲玉華宫稱㫖拜工部尚
　書封大安縣公卒後贈并州都督諡曰康畫之傳世
　者
　　採芝太上像一　　　　　遊行天王圖二
　　莊生馬知圖一　　　　　右軍㸃翰圖一
　　沈約湖雁詩意圖二　　　七曜像二
閻立本顯慶初代立徳為工部尚書總章元年拜右相
　封博陵縣公有應務之才兼精書畫嘗寫秦府十八
　學士圖禇亮為賛貞觀中詔寫功臣二十四人於凌
　烟閣帝自賛之時天下初定異國來朝凡諸圖本皆
　其所畫也人物衣冠臺閣生態不窮遇像能變故天
　下取則焉咸亨四年終於中書令諡文貞畫之傳世
　者
　　三清像一　　　　　　　元始像二
　　拱極圖一　　　　　　　北帝像一
　　維摩像二　　　　　　　五星像二
　　太白像一　　　　　　　房宿像一
　　宣聖像一　　　　　　　步輦圖一
　　取性圖二　　　　　　　西域圖二
　　職貢圖二　　　　　　　掃象圖一
　　十二神符一　　　　　　王右軍真一
　　行化太上像一　　　　　傳法太上像一
　　巖居太上像一　　　　　四子太上像一
　　太上西昇經一　　　　　玉晨道君像一
　　延夀天尊像一　　　　　木紋天尊像一
　　十二真君像一　　　　　孔雀明王像一
　　觀音感應像一　　　　　寫李思摩真一
　　魏徵進諌圖一　　　　　飛錢驗符圖一
　　異國鬭寳圖一　　　　　職貢獅子圖一
　　凌烟閣功臣圖一　　　　竇建徳圖一
　　紫㣲北極大帝像一
　　混元上徳皇帝像一
殷令名陳郡人與父不害俱工書畫
殷聞禮字大端善畫武徳初為中書舍人兼𢎞文館侍
　讀學士
殷仲容聞禮子工寫貌及花鳥用墨色而五采兼備初
　任秘書丞光宅中為工部郎中申州刺史
張孝師官驃騎尉善畫嘗死而復生故状地獄氣候最
　工呉道𤣥見之效其法作地獄變相畫之傳世者
　　傳法太上像一
范長夀學張僧繇畫能以風俗好尚作田家人物景致
　皆極其情至於山川形勢屈曲向背分布逺近各有
　條理人亦以為酷似僧繇也官止司徒校尉畫之傳
　世者
　　醉道圖一　　　　　　　醉真圖一
何長夀與范長夀同師法所畫多相類然一源而異派
　論者次之傳世者
　　五嶽真官像一　　　　　辰星像一
尉遲乙僧吐火羅國人貞觀初以善畫薦於朝授宿衞
　官封郡公時呼其父跋質那為大尉遲乙僧為小尉
　遲父子皆擅丹青其用筆之妙與閻立本相等畫之
　傳世者
　　佛鋪圖一　　　　　　　佛従像一
　　大悲像一　　　　　　　明王像二
　　外國佛従圖一　　　　　彌勒佛像一
　　外國人物圖一
劉孝師畫鳥雀竒變不測雖㸃畫無多而悉中樞要
靳智翼善寫人物品在范長夀之上
王定畫菩薩聖僧一往超詣貞觀中有盛名寫本草訓
　戒圖功用甚大官至中散大夫尚方令
梁寛　呉智敏　同時善畫而智敏師於寛筆勢更俊
　逸
康薩陀為振威校尉無所師承虛心妙悟初花晚葉變
　態多端異獸珍禽形状各别
王知慎工寫貌與兄知敬俱善書官少府監
王韶應善山水人馬畫鬼神亦有氣勢
檀智敏畫棟宇樓臺極隂陽向背之妙師董伯仁官至
　振武校尉畫之傳世者
　　游春戲藝圖一
楊須跋　趙武端　范龍樹　周烏孫　楊徳紹
　已上五人俱國初名手籍見内府
王𢎞太原人永徽中以畫馬得名
陳義武徳丞相叔達之孫工寫貌𤣥宗少時與義相善
　及即位特承恩遇歴南薫中尚等使銀青光禄大夫
　少府監
殷􁳁　殷季友　許琨　同州僧法明
　已上四人並開元中名手善寫貌工人物嘗在内廷
　侍直初奉詔圖麗正殿諸學士於含象亭殷􁳁殷季
　友許琨等分貌之粉本既成獨未上絹張燕公以為
　手雜不精乃奏令法明獨寫諸學士像圖畢進呈上
　極稱善命蔵其本於畫院焉
杜庭睦喜寫故實畫明皇斫膾圖人物器具精采畢現
　最為竒筆
錢國養　左文通　俱開元中人善寫貌
王陁子善山水峯巒極佳當時稱山水者必以陁子道
　子為歸焉
呉侁作林泉逺景溪叟釣徒皆極幽致畫之傳世者
　　蕭翼賺蘭亭圖一
呉道子陽翟人少貧困游洛陽學書於張顛賀知章不
　成棄而學畫遂造精㣲初得之於性情非藝習所能
　至也為兖州瑕丘尉明皇聞其名召入供奉更名道
　𤣥而以道子為字聲震天下早年行筆差細中年行
　筆磊落如蓴菜條寫人物有八面生動之致凡傅采
　但於焦墨痕中畧施渲染自然超出縑素當世謂之
　呉装張懐瓘嘗言呉生之畫下筆有神是僧繇後身
　信不誣也供奉時為内教博士非得詔不妄畫官至
　寧王友百代以下稱畫聖云宣和御府所蔵者
　　天尊像一　　　　　　　佛㑹圖一
　　維摩像二　　　　　　　菩薩像一
　　地蔵像一　　　　　　　帝釋像二
　　辰星像一　　　　　　　太白像一
　　熒惑像一　　　　　　　羅㬋像二
　　計都像一　　　　　　　五星像五
　　五星圖一　　　　　　　天王像五
　　神王像二　　　　　　　善神像九
　　雙林圖一　　　　　　　列聖朝元圖一
　　木紋天尊像一　　　　　熾盛光佛像一
　　阿彌陁佛像一　　　　　三方如來像一
　　大䕶法神像十四　　　　孔雀明王像四
　　和修吉龍王像一　　　　觀音菩薩像二
　　温鉢羅龍王像一　　　　思維菩薩像一
　　跋難陀龍王像一　　　　孔雀明王像四
　　徳叉伽龍王像一　　　　寳印菩薩像一
　　寳檀花菩薩像一　　　　慈氏菩薩像一
　　毗沙門天王像一　　　　請塔天王像一
　　太陽帝君像一　　　　　二十八宿像一
　　托塔天王圖一　　　　　䕶法天王像二
　　行道天王像一　　　　　雲葢天王像一
　　大悲菩薩像三　　　　　等覺菩薩像一
　　如意菩薩像一　　　　　天龍神將像一
　　摩那龍王像一　　　　　檀相手印圖一
　　毗盧遮那佛像一　　　　二菩薩像一
　　南方寳生如來像一　　　六甲神像一
　　北方妙聲如來像一
翟琰呉生弟子也呉生每畫落筆便去多使琰與張蔵
　布色濃澹無不得所其自畫得名者
　　天尊聖像一　　　　　　太上像一
　　孔雀明王像一　　　　　天王圖一
張蔵裁度麤快思若湧泉寺壁十間不旬而畢亦好細
　畫然六法未及也
楊庭光雜畫山水佛像經變甚有似呉生處但下筆稍
　細耳畫之傳世者
　　五秘宻如來像一　　　　觀音像一
　　如意輪菩薩像一　　　　五星像一
　　思定菩薩像一　　　　　星官像一
　　仁王菩薩像一　　　　　菩薩像一
　　長夀菩薩像一　　　　　藥師佛一
　　思惟菩薩像一　　　　　明王攜行圖一
　　寫武后真一
盧稜伽能作細畫咫尺間山水寥廓物象精宻經變佛
　事尤其所長呉生嘗於京師畫總持寺三門大獲泉
　貨稜伽乃竊畫莊嚴寺三門頗盡其妙呉見之驚歎
　曰此子筆力常弱今忽類我精爽得無竭乎居一月
　而稜伽卒已上三人皆呉弟子稜伽所畫者
　　獻芝真人像一　　　　　大悲菩薩像一
　　觀音菩薩像一　　　　　文殊菩薩像一
　　普賢菩薩像一　　　　　羅漢像十六
　　孔雀明王像一　　　　　釋迦佛像四
　　成道釋迦佛像一　　　　渡水僧圖二
　　智嵩笠渡僧像一　　　　髙僧像二
　　七俱胝菩薩像一　　　　髙僧圖二
　　十六尊者像十六　　　　羅漢像四十八
　　小十六羅漢像三
　　十六大阿羅漢像四十八
李生亦呉弟子而忘其名畫地獄變相有似於呉而稍
　劣
姚思元工畫道釋人物嘗作紫㣲二十四化以警悟世
　人非徒游戲筆墨也畫之傳世者
　　孔雀佛鋪圖一　　　　　佛㑹圖一
　　紫㣲二十四化圖一
武静蔵畫鬼神有氣韵
董㟧字重照開元中常在尚方善雜畫而車牛最妙有
　盤車圖
裴寛絳州人以文辭進有能名開元中為范陽節度使
　所畫小馬圖氣體閒適筆墨典雅
陳静心善寺壁　弟静眼善地獄變相及山水
程雅善雜畫
楊坦　楊仙喬並長安人善圖佛寺鬼神　坦子爽亦
　工畫
解倩工畫鬼神
馮紹正開元中為少府監善寫鷹鶻雞雉曲盡其妙凡
　繪觜眼脚爪羽毛俱有神彩歴官户部侍郎
姜皎上邽人善畫鷹鳥侍𤣥宗於藩邸有先見之明及
　即位遂被寵遇累官太常卿封楚國公開元五年以
　事罷未㡬復拜銀青光禄大夫秘書監十年流欽州
　卒
李思訓宗室也早嵗以才藝見稱於世一家五人並善
　丹青書畫為當時之冠凡寫山水樹石筆力遒勁湍
　瀨潺湲烟雲縹緲有飄飄欲仙之致官至左武衞大
　將軍封彭城公卒贈秦州都督人稱大李將軍畫之
　傳世者
　　山居四皓圖二　　　　　春山圖一
　　江山漁樂圖三　　　　　神女圖一
　　羣峯茂林圖三　　　　　四皓圖一
　　五柞宫女圖一　　　　　踏錦圖三
　　明皇御妃出游圖一　　　無量夀佛圖一
李思誨思訓弟畫法頗似其兄任揚州參軍贈禮部尚
　書
李昭道思訓之子傳其父法雖格勢稍變而精妙過之
　創為海圖竒幻盡致後世言山水者必推大李將軍
　小李將軍昭道未嘗為將軍人因其父故亦稱焉官
　至太子中舍畫之傳世者
　　春山圖一　　　　　　　落照圖二
　　摘𤓰圖一　　　　　　　海岸圖二
李林甫思誨之子亦善丹青筆迹甚佳山水似其兄昭
　道
李湊林甫之姪工綺羅人物姿致清媚官廣陵倉曹參
　軍
薛稷字嗣通河東汾隂人詞學名家軒冕奕世多才藻
　工書畫尤善花鳥人物寫鶴最精屛風六扇鶴様自
　稷始也官至禮工二部尚書太子少保封晉國公畫
　之傳世者
　　啄苔鶴圖一　　　　　　瑞鶴圖五
　　顧步鶴圖一
郎餘令少有才名工山水嘗寫古帝王圖考證史傳位
　置精確當時歎為絶筆官著作佐郎
曹元廓工騎獵人馬山水善於布置官朝散大夫左尚
　方令
劉行臣善畫鬼神筆迹似王韶應
暢䛒善山水似李將軍　𧦬子明瑾玅過於父
尹琳工神鬼寺壁筆墨快利京師慈恩寺塔下文殊普
　賢二像為天下第一李仲昌李嗣真皆其弟子也
楊寧善畫人物開元中為史館畫直寫諸圖像無不入
　神世以人物為難而寧獨得其妙畫之傳世者
　　出遊人馬圖一　　　　　庖厨圖一
　　劉聰對戎圖一
楊昇寫明皇與肅宗御容深得王者之氣度昇既以寫
　照擅名又曽親覩竒表故精切如此
　　唐明皇真一　　　　　　唐肅宗真一
　　望賢宫圖一　　　　　　髙士圖一
張萱京兆人善畫貴介公子及閨房之秀尤善寫嬰兒
　每畫婦女必以朱暈耳根識者於此辨之畫之傳世
　者
　　明皇納凉圖一　　　　　整妝圖一
　　衞夫人像一　　　　　　宫騎圖一
　　按羯皷圖一　　　　　　搗練圖一
　　執炬宫騎圖一　　　　　四暢圖一
　　按樂士女圖一　　　　　賞雪圖二
　　日本女騎圖一　　　　　元辰像一
　　扶掖士女圖一　　　　　􁁉林圖一
　　横笛士女圖二　　　　　宫女圖二
　　唐后行従圖五　　　　　挾彈宫騎圖一
　　五王博戲圖二　　　　　織錦回文圖三
　　鼔琴士女圖二　　　　　遊行士女圖一
　　蔵謎士女圖一　　　　　樓觀士女圖一
　　乳母抱嬰兒圖一　　　　烹茶士女圖一
　　明皇鬭雞射烏圖二
　　寫明皇擊梧桐圖二
　　虢國夫人夜遊圖二
　　虢國夫人遊春圖一
　　七夕祈巧士女圖三
　　寫太真敎鸚鵡圖一
　　虢國夫人踏青圖一
韋無忝京兆人工畫鞍馬鷹鶻異獸官至左武衞將軍
　畫之傳世者
　　牧笛歸牛圖一　　　　　習馬圖一
　　山石戲貓圖一　　　　　戲貓圖一
　　寧王醉歸圖一　　　　　勝游圖一
　　散馬圖一　　　　　　　傾心圖一
朱抱一善寫貌有張果傳真圖開元中直集賢與孟仲
　暉同時
談皎畫人物有態度衣裳鮮媚大髻寛装葢従時好也
　筆法與李湊相類畫之傳世者
　　寒食佳麗圖一
僧金剛三蔵獅子國人善西域佛像運筆持重非常畫
　可擬
王紹宗琅琊人傳父修禮筆法畫與殷仲容相類官至
　秘書少監
張遵禮善畫鬭將鞍馬戈矛器械涉筆成趣小幅尤佳
宋令文工山水亦善書法
司馬承禎字子㣲學仙有得開元中自天台徵至朝廷
　重之勅建陽臺觀於王屋山以賜焉躬畫屋壁山水
　明秀既工篆𨽻復有詞采大似陶隠居葢道徳源流
　遡隠居至承禎凡四世矣卒時白雲従堂户中起雙
　鶴繞壇而上諡貞一先生御製碑文敘致甚詳
釋翛然姓裴氏楚州刺史思訓之子恢諧磊落飲酒逃
　禪性喜丹青無時不弄筆也
盧鴻一名然范陽人工八分書善畫山水樹石隠於嵩
　少間開元中徵拜諫議大夫固辭不受畫之傳世者
　　松林㑹真圖一　　　　　窠石圖一
　　草堂圖一
鄭䖍滎陽髙士也蘇許公為宰相與䖍有忘年之好薦
　授著作郎兼廣文館學士善畫山水墨氣清逺樹枝
　老硬其後黄筌法之嘗自寫其詩并畫獻於明皇御
　書題曰鄭䖍三絶畫之傳世者
　　摩騰三蔵像一　　　　　峻嶺溪橋圖四
　　陶潛像一　　　　　　　杖引圖一
　　人物圖一
鄭逾善山水天寳中得名於梁宋間逾即鄭遷之弟也
　遷有書名
李果奴工人物善寫貌筆迹調潤天寳中名最著
陳閎㑹稽人為永王府長史善傳寫兼工人物鞍馬筆
　法謹嚴動合程度一時名手多従其學畫之傳世者
　　寫唐帝真容一　　　　　揭諦神像一
　　寫唐列聖像一　　　　　李思摩真一
　　明皇擊梧桐圖一　　　　公子圖一
　　寫内廄龍駒圖一　　　　呈馬圖一
　　六祖禪師像一　　　　　人馬圖一
曹霸魏髙貴鄉公之後善畫馬開元中已有名天寳末
　詔寫御馬及功臣圖筆墨沈著神采生動官至左武
　衞將軍畫之傳世者
　　内廄調馬圖一　　　　　老驥圖二
　　下槽馬圖二　　　　　　九馬圖三
　　玉花驄圖一　　　　　　逸驥圖二
　　牧馬圖一　　　　　　　人馬圖一
　　羸馬圖一
韓幹大梁人王右丞維見其畫深加歎賞遂盛稱之善
　寫人物有龍翔功臣圖最為典麗尤工畫馬初師曹
　霸得名於時官至太府寺丞畫之傳世者
　　寫三花御馬圖一　　　　八駿圖一
　　明皇觀馬圖一　　　　　三馬圖一
　　文皇龍馬圖一　　　　　呈馬圖五
　　寧王調馬圖一　　　　　六馬圖一
　　奚官習馬圖四　　　　　騎従圖一
　　明皇試馬圖一　　　　　散驥圖三
　　五王出游圖一　　　　　按鷹圖一
　　内廏御馬圖三　　　　　習馬圖二
　　圉人調馬圖一　　　　　游騎圖二
　　游俠人馬圖二　　　　　調馬圖三
　　五陵游俠圖一　　　　　内廏圖一
　　李白封官圖一　　　　　老驥圖一
　　騎習人馬圖一　　　　　鑿馬圖一
　　玉花白馬圖一　　　　　戰馬圖二
　　明皇射鹿圖二　　　　　下槽馬圖四
王維字摩詰太原人擢進士第歴官尚書右丞有異才
　精佛理家藍田輞川自寫為圖思致髙逺山水花木
　迥别時流筆墨之妙出於天性詩中亦有畫意是畫
　家最上乗非餘子所能跂及也畫之傳世者
　　渡水僧圖三　　　　　　髙僧圖九
　　維摩詰圖二　　　　　　雪岡圖四
　　山谷行旅圖一　　　　　捕魚圖二
　　山居農作圖二　　　　　雪渡圖三
　　雪江勝賞圖二　　　　　太上像二
　　雪江詩意圖一　　　　　山莊圖一
　　雪岡渡闗圖一　　　　　山居圖一
　　雪川羇旅圖一　　　　　棧閣圖七
　　雪景餞别圖一　　　　　劒閣圖二
　　雪景山居圖一　　　　　雪山圖一
　　雪景待渡圖三　　　　　喚渡圖一
　　羣峯雪霽圖一　　　　　運糧圖一
　　江臯㑹遇圖二　　　　　漁市圖一
　　黄梅出山圖一　　　　　騾綱圖一
　　浄名居士像三　　　　　異域圖一
　　渡水羅漢圖一　　　　　早行圖二
　　寫須菩提像一　　　　　村墟圖二
　　寫孟浩然真一　　　　　度闗圖一
　　寫濟南伏生像一　　　　蜀道圖四
　　十六羅漢圖四十八　　　四皓圖一
張諲與王維李頎輩為詩酒丹青之友尤善畫山水維
　頎皆有詩贈之
劉方平工山水樹石為汧國公李勉所推許
王熊官至潭州都督善畫湘中山水似李將軍
王象熊之弟畫鹵簿圖
田琦雁門人武徳功臣兵部尚書徳平之子工寫貌人
　物尤善八分小篆畫之傳世者
　　洪崖仙人橘术圖一
陸庭紹畫鬼神有氣韻
僧智瑰善山水筆致灑落
李平鈞淮安王神通之曽孫也工畫山水善小篆官陳
　留令
周古言善畫人物尤工士女多畫宫禁嵗時行樂之勝
　世稱名筆畫之傳世者
　　明帝夜游圖二　　　　　鵓鴿士女圖一
白旻工花鳥鷹鶻觜爪鋒利能飲善歌酒䦨曲罷則畫
　繼之故有神趣官澄城令
韓嶷工士女雜畫善布色
李逖作小景最佳每畫蠅蝶蜂蟬皆有妙理
髙江　車道政　二人並善寫貌道政兼畫佛像意簡
　而筆健
嗣滕王湛然善畫花鳥蜂蝶貞元中為殿中監歴官兵
　部尚書太子詹事
齊皎髙陽人工山水尤善外蕃人馬兼能小楷古篆善
　射曉音律官至澤州刺史
齊暎皎之弟純雅好學善畫山水貞元中拜中書侍郎
　同平章事出為江西觀察使卒贈禮部尚書諡曰忠
朱審呉興人工山水深沈磊落平逺有法建中初得名
王宰家於蜀中貞元間韋南康以賔禮待之畫山水木
　石取裁象外每圖蜀山多玲瓏窳窆巉嵯巧峭之致
畢宏為給事中嘗畫松石圖於左省㕔壁當時名碩咸
　賦詩歌以記之寫林樾枝榦蒼勁樸茂樹法變古自
　宏始也改京兆尹遷左庶子
楊炎字公南華隂人善山水風骨俊邁神情爽拔建中
　初為中書侍郎遷左僕射以事謫崖州司馬
史瓉工畫鞍馬人物官至省郎
裴諝字士明河東人畫山水極有致貞元中歴官兵部
　侍郎河南尹卒贈兵部尚書
陳譚工山水徳宗朝除連州刺史令寫彼處山水之勝
　每嵗進呈筆致髙逺與張璪齊名
韋鑒工畫龍馬弟鑾善寫松石皆有盛名於時而迹不
　多見鑒畫之傳世者
　　七賢圖二　　　　　　　呈馬圖一
韋鶠鑒之子工山水寫髙僧竒士老松異石筆力勁健
　風格髙邁兼善小馬牛羊人但知鶠馬逸羣而不知
　松石更佳也咫尺千尋駢柯攅影烟霞翳薄風雨颼
　飀輪囷極偃葢之形宛轉盡蟠龍之状豈易得哉畫
　之傳世者
　　牧放人馬圖一　　　　　三驥圖一
　　春江五馬圖一　　　　　三馬圖一
　　牧放群驢圖一　　　　　牧馬圖九
　　松下髙僧圖一　　　　　散馬圖三
　　牧牛圖一　　　　　　　沙牛圖一
　　早行圖二　　　　　　　讀碑圖二
　　松石圖三
黄諤善畫馬
張璪字文通呉郡人受知於相國劉晏奏補撿挍祠部
　員外郎鹽鐵判官以事貶忠州司馬工畫山水尤善
　樹石自撰畫境一篇皆要訣也初畢庶子宏負盛名
　見而異之訝其専用秃筆或以手摸絹素因問所受
　璪荅曰外師造化中得心源宏於是閣筆焉畫之傳
　世者
　　松竹髙僧圖一　　　　　松石圖二
　　太上像一　　　　　　　寒林圖二
陳曇字𤣥成武徳丞相叔達之後工山水有層次但峯
　巒平易頗失繁碎歴官邕管經畧使兼御史中丞
顧況字逋翁呉興人不修邊幅特好詩詞兼善山水有
　畫評一篇韓晉公鎮江南辟為判官入為著作郎久
　次不遷因嘲誚宰相貶饒州司户
沈寧畫山水樹石有格律初師張璪終不及也
劉商亦師張璪畫山水樹石而獨參以已意故為卓絶
　官至禮部郎中
劉整畫山水有氣象官秘書正字同時有劉之竒亦善
　山水
邊鸞長安人以丹青馳譽於時尤工花鳥得動植生意
　大抵精於設色如良工理材絶無斧鑿之痕海岳畫
　史推邊鸞花鳥為古今第一品官右衞長史畫之傳
　世者
　　躑躅孔雀圖一　　　　　孔雀圖一
　　木𤓰雀禽圖一　　　　　花鳥圖一
　　梨花鵓鴿圖一　　　　　菜蝶圖二
　　木筆鵓鴿圖一　　　　　木𤓰圖一
　　金盆孔雀圖一　　　　　葵花圖一
　　寫生鵓鴿圖一　　　　　牡丹圖一
　　藥苗鵓鴿圖一　　　　　梨花圖一
　　芭蕉孔雀圖二　　　　　鷙禽圖一
　　牡丹白鷴圖一　　　　　鵲鷂圖一
　　牡丹孔雀圖一　　　　　木𤓰花圖一
　　鷓鴣藥苗圖一　　　　　李子花圖一
　　梅花鶺鴒圖一　　　　　折枝李實圖一
　　千葉桃花圖一　　　　　花竹禽石圖二
　　鷺下蓮塘圖二　　　　　寫生折枝花圖一
　　石榴猴鼠圖一
于錫亦善花鳥尤工畫雞傳世者
　　牡丹雙雞圖一　　　　　雪梅雙雉圖一
梁廣師邊鸞花鳥特善傅彩傳世者
　　夾竹來禽圖一　　　　　四季花圖一
　　海棠花圖一
强穎工水鳥
陳庶揚州人工花鳥師邊鸞亦善布色
陳恪畫山水有氣韻兼工人物鞍馬禽魚
戴重席工畫子女筆法精細
周昉字景元一字仲朗長安貴公子也善畫貴游人物
　作士女圖多為穠麗豐肥之態衣裳簡勁彩色柔麗
　葢有所見而然每寫貌必得其神情見者無不歎賞
　官至宣州長史畫之傳世者
　　五星真形圖一　　　　　五星圖一
　　四方天王像四　　　　　五曜圖一
　　降塔天王圖三　　　　　三楊圖一
　　托塔天王像四　　　　　天王像二
　　授塔天王圖一　　　　　星官像一
　　行化老君像一　　　　　豫遊圖一
　　織錦回文圖一　　　　　烹茶圖一
　　五陵遊俠圖一　　　　　宫女圖一
　　明皇騎従圖一　　　　　宫騎圖一
　　楊妃出浴圖一　　　　　按舞圖三
　　游春士女圖一　　　　　􁁉林圖二
　　烹茶士女圖一　　　　　九子母圖三
　　天地水三官像六　　　　寫金徳像一
　　六丁六甲神像四　　　　凭欄士女圖一
　　北極大帝聖像一　　　　蠻夷職貢圖二
　　妃子敎鸚鵡圖一　　　　横笛士女圖一
　　寳塔出雲天王像一　　　舞鶴士女圖一
　　白鸚鵡踐雙陸圖一　　　紈扇士女圖一
　　明皇鬭雞射烏圖一　　　避暑士女圖一
　　覽照士女圖一　　　　　游行士女圖一
　　吹簫士女圖一　　　　　游戲士女圖一
　　圍碁繡女圖一　　　　　天竺女人圖一
　　寫武后真圖一　　　　　藥欄石林圖一
　　北方毗沙門天王像一
　　北齊髙歡帝幸晉陽宫圖一
趙博文善寫貌尤工子母犬兔無世俗形似之迹累舉
　進士不第遂以筆墨自娯博文兄博宣亦善畫皆尚
　書左丞涓之子也
王朏太原人喜丹青畫子女菩薩師周昉而精宻處㣲
　為不及同時趙博文亦昉弟子若以方朏則又不及
　也畫之傳世者
　　明皇燕居圖一　　　　　明皇斫膾圖三
　　太真禁牙圖一　　　　　寫卓文君真一
　　避暑士女圖一　　　　　士女家景圖一
　　寫唐帝后真圖十
程修已冀州人大厯初祖父官越中時周昉為長史善
　畫因令修已師事之盡得其術尤精於山水
鄭寓學周昉畫天王菩薩有才思
衞憲師周昉畫花木竹雀曲盡其妙
韓滉字太沖建中初為浙東西兩道節度使加左僕射
　同平章事公餘留意翰墨書學張顛畫師陸探㣲寫
　人物牛馬極工尤善圖田家風俗嘗言不能定筆不
　可論書畫然以非急務自晦其迹累封晉國公貞元
　中卒贈太傅諡忠肅畫之傳世者
　　田家風俗圖一　　　　　孝行圖二
　　田家移居圖一　　　　　才子圖二
　　村社醉散圖一　　　　　髙士圖一
　　堯民擊壤圖二　　　　　逸人圖一
　　村童戲蟻圖一　　　　　村社圖一
　　古岸鳴牛圖一　　　　　乳牛圖三
　　李徳裕見客圖一　　　　豐稔圖三
　　村夫子移居圖一　　　　雪獵圖一
　　瀟湘逢故人圖一　　　　漁父圖一
　　集社鬭牛圖二　　　　　歸牧圖五
　　七才子圖一　　　　　　醉學士圖一
　　風雨僧圖一　　　　　　醉客圖一
戴嵩従韓滉鎮浙西為巡官學滉畫皆不及獨畫牛能
　盡野性殆過於滉至寫田家川原亦臻妙境畫之傳
　世者
　　春陂牧牛圖一　　　　　牧牛圖十
　　春景牧牛圖一　　　　　歸牛圖二
　　渡水牧牛圖一　　　　　白牛圖一
　　飲水牛圖二　　　　　　渡水牛圖一
　　出水牛圖二　　　　　　乳牛圖七
　　戲牛圖一　　　　　　　犇牛圖三
　　鬭牛圖二　　　　　　　犢牛圖一
　　逸牛圖一　　　　　　　水牛圖二
戴嶧嵩之弟亦善畫牛多寫奔逸之状傳世者
　　松石牧牛圖一　　　　　逸牛圖一
　　平坡乳牛圖一　　　　　鬭牛圖一
　　犇牛圖一
鄭儔工花木樓臺
李漸善畫蕃馬人物筆力氣韻當時無出其右官至忻
　州刺史畫之傳世者
　　川原牧馬圖二　　　　　三馬圖一
　　虎鬭牛圖一　　　　　　逸驥圖一
　　牧馬圖一
李仲和漸之子畫蕃馬人物有父風而筆力不逮其最
　得意者為人馬小畫幛憲宗取入禁中以賜令狐相
　國即宣和御府所蔵小馬圖是也
張符善畫牛有筆法得韓滉之秘寫牧放圖多作烟村
　荒草横笛披蓑之致非丘壑情深安能及此畫之傳
　世者
　　渡水牛圖一　　　　　　牧牛圖一
　　水牛圖一
蕭祐工山水有思致官桂州觀察使
周太素善畫花鳥佛像官尚書郎
麴庭善山水格不甚髙但細巧耳
蕭悦喜寫竹深得竹之生意名重當世官協律郎畫之
　傳世者
　　烏節照碧圖二　　　　　風竹圖一
　　梅竹鶉鷯圖一　　　　　筍竹圖一
張志和字子同㑹稽人性髙邁無拘檢自號烟波釣徒
　漁於洞庭江湖之間顔魯公典郡呉興慕其髙節以
　漁歌贈之志和乃按句賦象如人物舟船煙波風月
　鳥獸之類隨事模寫曲盡其妙著書十卷名𤣥真子
李靈省愛畫山水放達不羈性嗜酒以酒為墨傲然自
　得每圖一幛非其所欲不能强也王公貴人皆尊禮
　之
侯莫陳厦字重搆工山水用意精宻
梁洽　鄭町滎陽人　顔容天台人　呉恬青州人
僧道芬㑹稽人
　已上五人並畫山水梁洽美秀鄭町淡雅顔容頑澀
　呉恬險巧道芬格髙
王黙師項容畫松石山水每於醉後以髻取墨抵觸絹
　素因補成之顧著作知新亭監時黙請為海中都巡
　問其意云欲見海中山水耳居職半年解去
竺元標　蔡金剛　毛嵩　姚彦山　程遜　耿純
董好子　楊樹兒　任貞亮　暢整　李相國　陳慤
劉智敏　史晟　何君墨　京元成　崔霞　冷元秀
馬光業　李蠻子　馬樹鷹　潘細衣　祝丘　周子
敬　段去惑　崔陽元　李炅　李滔　張惟亘　張
通　耿昌言　耿昌期　貝俊　李韶　嚴杲　楊徳
魏晉孫　蒯亷
　已上三十八人皆唐中葉以來名手畫工春蘭秋菊
　各極一時之勝雖爵里無考而蹤跡布在人間姓名
　不可遺棄也
左全蜀郡人工畫佛道人物長安成都寺壁皆其迹也
　寳厯中有盛名所畫五帝三官等圖多仿呉生筆意
趙公祐成都人畫佛道鬼神世稱第一太和間李徳裕
　鎮蜀待以賔禮及鎮浙西辟置幕府
趙温其公祐之子幼而穎悟綽有父風成都寺觀畫壁
　最多傳世者
　　㷊誦士女圖一　　　　　烹酪士女圖一
趙徳齊温其之子祖父既擅時名徳齊筆墨尤妙光化
　中詔許王建於成都置生祠命徳齊畫西平王儀仗
　車輅旌纛法物及朝真殿后妃嬪御皆極工緻昭宗
　善之遷翰林待詔畫之傳世者
　　過海天王像一
范瓊寓居成都與陳皓彭堅同時俱以善畫人物得名
　三人分畫成都大慈聖夀聖興浄衆中興五寺殿壁
　凡二百餘間各展底藴極盡其妙范瓊嘗作烏瑟摩
　像設色未半而罷後之名手莫能補完筆蹤超絶如
　此畫之傳世者
　　南斗星君像一　　　　　維摩像一
　　文殊菩薩像一　　　　　髙僧圖一
　　降塔天王像一　　　　　寫飛亷神像一
　　天地水三官像三
周滉工水石花竹禽鳥興㑹所至體用入㣲畫之傳世
　者
　　荷花鸂鶒圖一　　　　　水鷺圖一
　　秋荷鸂鶒圖二　　　　　秋塘圖一
　　秋景竹石圖一　　　　　鸂鶒圖一
　　蓼岸鷺鷥圖一　　　　　芙蓉雜禽圖一
　　水石雙禽圖一　　　　　水石鷺鷥圖二
常粲長安人工佛道人物善為上古衣冠不墮近習咸
　通中路巖鎮蜀深加禮遇畫之傳世者
　　伏羲畫卦像圖一　　　　星官像一
　　陳元達鎖諫圖一　　　　驗丹圖一
　　寫懿宗射兔圖一　　　　佛因圖一
　　神農播種像一　　　　　十才子圖二
　　故實人物圖五
常重𦙍粲之子工寫貌乾符中為翰林供奉嘗寫僖宗
　御容及名臣圖像極有神彩
孫遇原名位家本東越自稱㑹稽山人廣明中避地入
　蜀遂居成都志行孤潔襟情疎放善畫人物龍水松
　石墨竹尤工天王神鬼筆力狂怪不以傅彩為功長
　安蜀川皆有畫壁真竒蹟也傳世者
　　説法太上像一　　　　　維摩圖一
　　神仙故實圖四　　　　　三敎圖一
　　四皓奕碁圖一　　　　　星官圖一
　　番部博奕圖一　　　　　草堂圖三
　　天地水三官像三　　　　㑹仙圖一
　　王波利圖一　　　　　　髙士圖一
　　寫馬融像一　　　　　　髙逸圖一
　　寫畢卓圖一　　　　　　取性圖二
　　圍碁圖一　　　　　　　掃象圖一
尹繼昭工人物臺閣畫之傳世者
　　姑蘇臺圖二　　　　　　漢宫圖一
　　阿房宫圖一
吕嶤　竹䖍俱長安人工畫佛道人物僖宗朝為翰林
　待詔廣明中扈従入蜀
張詢南海人避地居蜀善畫呉山楚岫怪石枯松中和
　間嘗在昭覺寺畫三壁山川一壁早景一壁午景一
　壁晚景謂之三時山僖宗幸蜀見之歎賞彌日畫之
　傳世者
　　雲峯危棧圖二
張南本善畫人物尤工畫火中和間寓成都金華寺畫
　八明王像有游僧升殿見火勢偪人驚怛㡬仆時論
　孫遇之水㡬於道南本之火㡬於神畫之傳世者
　　文殊部従圖一　　　　　勘書圖一
　　寫觀音圖一
麻居禮蜀人工山水師張南本光化天復間聲譽甚髙
張素卿簡州人少孤曽為道士嘗於青城山丈人觀畫
　五嶽四瀆僖宗朝上表言丈人山在五嶽上不當稱
　公詔可其請因賜紫衣畫之傳世者
　　董仲舒真人像一　　　　天官像一
　　嚴君平真人像一　　　　三官像一
　　馬自然真人像一　　　　九曜像一
　　長夀仙真人像一　　　　夀星像一
　　黄初平真人像一　　　　容成真人像一
　　竇子明真人像一　　　　李阿真人像一
　　左慈真人像一　　　　　葛元真人像一
陳若愚蜀人師張素卿得其筆法成都静思觀有青龍
　白虎朱雀𤣥武四君像畫之傳世者
　　東華帝君像一
胡瓌范陽人工畫蕃馬雖繁富細巧而用筆清勁凡穹
　廬器物射獵之具形容殆盡每畫駝馬騣尾人衣毳
　褐必以狼毫疏染取其纎健亦善於體物者也畫之
　傳世者
　　番部驝駞圖一　　　　　卓歇圖二
　　秋陂牧馬圖一　　　　　牧馬圖十
　　番部盜馬圖一　　　　　番騎圖六
　　番部早行圖二　　　　　射騎圖一
　　番部牧馬圖一　　　　　滚塵圖一
　　起塵番馬圖一　　　　　牧駞圖一
　　番部下程圖七　　　　　按鷹圖二
　　番部卓歇圖三　　　　　對馬圖一
　　番族獵射騎圖一　　　　獵射圖六
　　平逺番部卓歇圖二　　　卓歇番族圖一
　　獵射番族人馬圖一　　　射鵰雙騎圖一
　　平逺射獵七騎圖一　　　轉坡番騎圖一
　　番部射鵰圖二　　　　　沙堈牧駞圖一
　　出獵番騎圖一　　　　　番部按鷹圖一
　　毳幕卓歇圖一　　　　　番族牧馬圖一
　　番部汲泉圖一　　　　　牧放平逺圖一
　　牧馬番卒圖一
胡䖍瓌之子少習庭訓丹青之學雅有父風畫之傳世
　者
　　番部下程圖八　　　　　番族下程圖一
　　番部卓歇圖五　　　　　番部起程圖一
　　番族起程圖三　　　　　番族卓歇圖四
　　平逺獵騎圖一　　　　　番部盜馬圖一
　　番部牧放圖三　　　　　射鵰番族圖一
　　汲水番騎圖一　　　　　射獵番族圖一
　　牧放番族圖一　　　　　番族按鷹圖一
　　簇悵番部圖一　　　　　射鵰圖一
　　番族獵騎圖二　　　　　番馬圖一
　　平逺射獵七騎圖一
項容善畫山水師王黙作松風泉石圖筆法枯硬少温
　潤之致故評畫者譏其頑澀然挺拔巉絶亦自不羣
　畫之傳世者
　　寒松潄石圖一　　　　　松峯圖二
王洽能潑墨成畫性嗜酒每作畫必在沈酣之後解衣
　䃲礴潑墨幛上就其形似而為山石或為林泉自然
　成章不見墨汚之跡葢能脱去畦町自成一家者也
　畫之傳世者
　　嚴光釣瀨圖一　　　　　喬松圖一
荆浩河内人博學好古善畫山水嘗撰山水訣一卷為
　友人表進詔付秘閣自號洪谷子常語人曰呉道子
　畫山水有筆而無墨項容有墨而無筆吾當采二子
　之所長成一家之體故闗同北面事之畫之傳世者
　　山隂讌蘭亭圖三　　　　夏山圖四
　　白蘋洲五亭圖一　　　　蜀山圖一
　　秋山樓觀圖二　　　　　山水圖一
　　秋山瑞靄圖二　　　　　瀑布圖一
　　秋景漁父圖三
　　寫楚襄王遇神女圖四
刁光𦙍長安人天復中避地入蜀工畫龍水竹石花鳥
　貓兔慎交游矜筆墨所與往來者皆一時名士黄筌
　孔嵩咸師事之畫之傳世者
　　芙蓉鸂鶒圖一　　　　　花禽圖五
　　引雛鷯子圖一　　　　　雛雀圖一
　　蜂蝶茄菜圖一　　　　　羣貓圖一
　　桃花戲貓圖一　　　　　貓竹圖一
　　雞冠草蟲圖一　　　　　夭桃圖一
　　竹石戲貓圖二　　　　　兒貓圖一
　　藥苗戲貓圖二　　　　　折枝花圖一
　　萱草百合圖一　　　　　子母貓圖二
　　子母戲貓圖一
李洪度成都人工畫釋道人物
辛澄専寫佛像畫之傳世者
　　甘露如來像一　　　　　佛鋪圖一
　　大悲菩薩像二　　　　　觀音像二
　　白衣觀音像一　　　　　寳生佛像一
　　如意輪菩薩像二　　　　慈氏菩薩像一
　　寳檀花菩薩像一　　　　仁王菩薩像一
　　不空釣菩薩像一　　　　文殊菩薩像一
　　思維菩薩像一　　　　　思念菩薩像一
　　樂音菩薩像一　　　　　侍香菩薩像一
　　獻花菩薩像一　　　　　蓮花菩薩像一
　　寳印菩薩像二　　　　　香花菩薩像一
　　佛像一
張騰工雜畫用筆傅色頗臻化境
張賛河陽人善釋道人物雒中寺壁多賛所畫
王浹工畫人物錢忠懿家蔵有導引圖
鍾師紹蜀人善釋道人物兼工犬馬畫之傳世者
　　尚齒圖一
張立蜀中畫蹟最多亦善水墨
牛昭善山水
髙道興成都人光化中與趙徳齊同畫西平王儀仗授
　翰林待詔
趙徳𤣥長安人天復中入蜀工畫車馬人物山水佛像
　體法咸備
　
　
　
　
　繪事備考卷三
欽定四庫全書
　繪事備考卷四
　　　　　　　　　　湖廣按察使王毓賢撰
　　五代
南唐後主李煜字重光自稱鍾峰隠居能文章善書畫
　筆勢顫掣樛木遒勁如寒松霜竹謂之金錯刀寫山
　水人物禽鳥墨竹皆俊爽不羣故能出入風雅以書
　畫擅名畫之傳世者
　　自在觀音像一　　　　　雲龍風虎圖一
　　柘竹雙禽圖一　　　　　柘枝寒禽圖一
　　秋枝披霜圖一　　　　　寫生鵪鶉圖一
　　竹禽圖一　　　　　　　棘雀圖一
　　色竹圖一
呉越王錢鏐開國東南位隆尚父而經理之暇喜寫墨
　竹英姿颯爽亦有雄風
東丹王突欲本契丹天皇王兀欲之弟號人皇王後唐
　長興二年投歸中國明宗賜姓名李賛華善畫蕃馬
　凡寫人物衣服皆従本國制度馬尚豐肥鞍勒華美
　而乏髙壯之氣畫之傳世者
　　雙騎圖一　　　　　　　獵騎圖一
　　雪騎圖一　　　　　　　番騎圖六
　　人騎圖二　　　　　　　射騎圖一
　　千角鹿圖一　　　　　　女真獵騎圖一
　　吉首並驅騎圖一
錢鏵字輔軒武肅王弟也善丹青
于兢為梁相國善畫牡丹幼時覩書舍檻中花命筆倣
　之未浹旬而神備枝葉渾成與檻中無異也遂得重
　名於時貴顯後不復含毫惟奉詔㫖與親命偶一為
　之耳
趙巖梁駙馬都尉也善畫人馬格勢超逸非時流所能
　及畫之傳世者
　　調馬圖一　　　　　　　臂鷹人物圖一
　　五陵按鷹圖一　　　　　鍾馗彈碁圖一
　　漢書西域傳圖一
劉彦齊善畫竹嘗作風折竹孟宗湘妃等圖具有清致
　其間人物則假手於胡翼尤能鑒别圖繪百不失一
　焉仕梁為左千牛衞將軍
袁㠖河南登封人善畫魚窮極變態得噞喁游泳之状
　非世俗所畫庖中物也仕唐為侍衞親軍指揮使畫
　之傳世者
　　蟹圖一　　　　　　　　游魚圖六
　　羣魚圖一　　　　　　　戲魚圖二
　　魚蟹圖一　　　　　　　魚蝦圖二
　　竹石圖一　　　　　　　筍竹圖三
　　竹穿魚圖一　　　　　　寫生鱸魚圖一
羅塞翁錢塘令隠之子錢尚父時為呉中従事工畫羊
　世罕其匹亦自矜貴不能多得畫之傳世者
　　海物圖一　　　　　　　牧牛圖一
胡擢善状花鳥氣韻髙逺頗好吟詠嘗謂其弟曰吾思
　苦於三峽聞猿故四時翎毛花果卓冠於時畫之傳
　世者
　　鸂鶒圖一　　　　　　　全株石榴圖一
　　桃花圖二　　　　　　　木𤓰錦棠圖一
　　單葉月季花圖二　　　　折枝花圖一
　　寫生折枝花圖一　　　　雜花圖一
胡翼字鵬雲工佛道人物至於車馬樓臺無施不妙都
　尉趙巖禮遇之延致東館有秦樓呉宫盤車洗馬迴
　紋豐稔等圖尤好臨摹古今名筆而以安定鵬雲印
　記識之傳世者
　　秦樓呉宫圖六　　　　　盤車圖二
王殷工佛道士女尤善外國人物與胡翼並為趙巖所
　禮他人不敢望也畫之傳世者
　　老子度闗圖一　　　　　職貢圖二
　　游春士女圖一　　　　　貢奉圖五
　　􁁉林風俗圖一　　　　　􁁉林士女圖一
　　􁁉林婦女圖一
李羣工畫人物為時所稱畫之傳世者
　　赤松圖二　　　　　　　孟説舉鼎圖一
　　醉客圖一
燕筠工畫天王師周昉深得其法天王而外未見所傳
　傳世者
　　行道天王圖二　　　　　天王圖一
杜霄工畫士女大有周昉筆意曲眉豐頰姿致天然藴
　藉風流得之平素不易至也畫之傳世者
　　撲蝶圖八　　　　　　　撲蝶士女圖一
　　撲蝶詩女圖二　　　　　游行士女圖一
　　呉王避暑圖一　　　　　鞦韆士女圖一
李𤣥應與弟𤣥審並工蕃馬専學胡瓌畫之傳世者
　　蕃樂飲㑹圖一　　　　　放馬圖一
　　􁁉林人馬圖一
道士厲歸真異人也善畫牛虎兼工鷙禽雀竹皆有竒
　思嘗游南昌信果觀有夾紵像為𤣥宗時所作體製
　精妙每患雀鴿糞穢其上歸真乃畫一鷂於壁間自
　是無復雀鴿栖止矣畫之傳世者
　　雲龍圖一　　　　　　　乳虎圖一
　　牧牛圖七　　　　　　　乳牛圖五
　　貓竹圖一　　　　　　　筍竹圖一
　　鵲竹圖二　　　　　　　宿禽圖一
　　渡水牧牛圖二　　　　　蔓𤓰圖一
　　江堤牧放圖一　　　　　渡水牛圖一
　　柏林水牛圖一　　　　　筍竹乳兔圖一
　　牧放顧影牛圖一　　　　蜂蝶鵲竹圖一
李靄之華隂人工畫山水有江湖之思鄴帥羅中令厚
　禮之特建一亭顔曰金波為揮毫之所世稱金波李
　處士焉畫之傳世者
　　賣藥修琹圖一　　　　　歸山圖二
　　野人荷酒圖一　　　　　貓圖一
　　藥苗戲貓圖一　　　　　醉貓圖三
　　藥苗雛貓圖一　　　　　蠆貓圖一
　　子母戲貓圖三　　　　　子母貓圖一
阮郜工畫人物士女得纎妍淑婉之態然而圖繪甚少
　畫之傳世者
　　女仙圖一　　　　　　　游春士女圖三
韋道豐江夏人善寫人物寒林思致竒癖不拘小節每
　經嵗月方成一圖當代珍之
朱簡章工畫人物屋木畫之傳世者
　　胡笳十八拍圖二　　　　禹治水圖一
　　鳯樓十八怨圖二　　　　神仙傳圖四
　　烟波漁父圖一
王喬士工佛道人物尤愛畫地蔵菩薩十王像凡百餘
　本傳世
張吉之京兆人善寫犬馬兼工花鳥其畫犬有韓盧宋
　㹱之神無顧兔吠厖之態傳世者
　　旅獒圖一
鄭唐卿善畫人物兼工寫貌
闗同長安人畫山水師荆浩晚年殆勝於荆脱畧毫楮
　筆愈簡而氣愈壯景愈少而意愈長深造古澹之境
　林石規仿畢宏有枝無榦然人物非其所長多倩胡
　翼為之畫之傳世者
　　秋山圖二十二　　　　　秋晚烟嵐圖二
　　江山漁艇圖二　　　　　江山行船圖二
　　春山蕭寺圖一　　　　　秋山霜霽圖四
　　闗山老木圖四　　　　　秋山樓觀圖四
　　秋山楓木圖一　　　　　秋山漁樂圖四
　　秋江早行圖二　　　　　秋峯聳秀圖二
　　羣峯秋色圖三　　　　　竒峯髙寺圖二
　　山舍謳歌圖一　　　　　山隂行人圖一
　　崦嵫待月圖一　　　　　林藪逍遙圖一
　　巖隈髙偃圖一　　　　　嘯傲烟霞圖一
　　岸曲醉吟圖一　　　　　霧鎖重闗圖四
　　窠石平逺圖一　　　　　楓木峭壁圖一
　　石岸古松圖一　　　　　松木髙士圖一
　　故實山水圖一　　　　　夏雨初晴圖二
　　仙山圖四　　　　　　　闗山圖一
　　溪山圖一　　　　　　　崇山圖一
　　山水圖一　　　　　　　山城圖一
　　巨峯圖一　　　　　　　竒峯圖一
　　晴峯圖一　　　　　　　函闗圖一
　　危棧圖一　　　　　　　石淙圖一
　　雲巖圖一　　　　　　　平橋圖一
　　山隂讌蘭亭圖四　　　　峻極圖三
支仲元鳯翔人畫人物極工筆法師顧陸細𦂳有力清
　潤多姿畫之傳世者
　　太上傳法圖一　　　　　太上度闗圖一
　　商山四皓圖一　　　　　四皓圍碁圖一
　　堯民擊壤圖一　　　　　林石碁㑹圖一
　　松下奕碁圖二　　　　　㑹碁圖一
　　三教像一　　　　　　　五星圖一
　　三仙圖一　　　　　　　七賢圖二
　　勘書圖一　　　　　　　碁㑹圖二
　　太上誡尹喜圖一　　　　圍碁圖一
　　蕭翼賺蘭亭圖一
朱瑤字温琪畫學呉道子
梅行思江夏人善畫鬭雞名聞天下兼工人物仕南唐
　為翰林待詔畫之傳世者
　　河嶽精靈圖一　　　　　謝女詠雪圖一
　　寇豹騎牛圖二　　　　　牡丹雞圖一
　　萱草雞圖二　　　　　　引雛雞圖五
　　子母雞圖三　　　　　　負雛雞圖一
　　雞圖十三　　　　　　　野雞圖一
　　籠雞圖六　　　　　　　鬭雞圖六
　　蜀葵子母雞圖一
郭乾暉北海營丘人世稱為郭將軍工畫鷙鳥雜禽疎
　篁槁木格律蒼勁巧變鋒出古今未有其比畫之傳
　世者
　　叢竹柘鷂圖二　　　　　柘條鵲鷂圖一
　　老木禽鷂圖二　　　　　古木鷹鵲圖一
　　竹石百勞圖二　　　　　鷂搦百勞圖一
　　藂棘百勞圖二　　　　　柘竹雜禽圖一
　　柘竹鷂子圖一　　　　　柘竹野鵲圖二
　　柘竹噪鵲圖一　　　　　柘條鵪鷂圖三
　　柘條鷂子圖一　　　　　柘林鵲鷂圖四
　　柘林鶉鷂圖一　　　　　梨花鷂禽圖一
　　蘆棘鶉鷂圖一　　　　　野雞鵪鶉圖一
　　枯枿雞鷹圖四　　　　　竹木雞鷹圖二
　　寫生鵪鶉圖一　　　　　古木鷓鴣圖四
　　俊禽犇兔圖二　　　　　蒼鷹捕貍圖二
　　古木鷂子圖一　　　　　鷙禽圖一
　　雞鷹圖六　　　　　　　棘兔圖二
　　棘鶉圖一　　　　　　　棘蘆圖一
　　秋兔圖一　　　　　　　棘雉圖一
　　噪禽圖一　　　　　　　鶉鷂圖八
　　鷓鷂圖六　　　　　　　蒼鷹圖一
　　鵪鶉圖一　　　　　　　野雞圖一
　　鷂子圖一　　　　　　　野鴨圖一
　　雞圖一　　　　　　　　鷹圖一
　　鶻鷂圖一　　　　　　　貓圖一
　　鵲鷂圖四　　　　　　　鶻圖一
　　架上鷂子圖十六
郭乾祐乾暉之弟工花鳥所學不相上下畫之傳世者
　　顧蜂貓圖一　　　　　　野鶻圖一
　　秋棘俊禽圖一
鍾隠天台人善畫鷙禽荆棘能以墨色淺深分其向背
　郭乾暉初秘筆法不以傳人隠乃變姓名師事之服
　勤累月乾暉不知也一日乗興畫鷂子於壁上乾暉
　一見驚異曰子非鍾隠乎因再拜具道所以乾暉因
　善遇之盡以畫訣授隠遂得盛名於世焉兼工山水
　人物畫之傳世者
　　周處斬蛟圖一　　　　　寒蘆鶉鷂圖二
　　古木雞鷹圖三　　　　　田犬逐兔圖二
　　藂棘寒鶉圖一　　　　　秋汀鶉鷂圖二
　　藂棘百勞圖一　　　　　柘枿鶉鷂圖一
　　霜林鶉鷂圖四　　　　　柘條􁁉鵲圖一
　　棘兔百勞圖一　　　　　柘條雙禽圖一
　　柘條山鵲圖一　　　　　柘條百勞圖一
　　游仙松石圖二　　　　　鷂子竹石圖二
　　古木竹梢圖一　　　　　鷂子百勞圖一
　　棗棘鶉鷂圖一　　　　　竹石小兔圖一
　　架上鷹圖二　　　　　　子母兔圖一
　　古木鷂圖一　　　　　　雞鷹圖四
　　馴雉圖二　　　　　　　㑹禽圖一
　　鶺鴒圖一　　　　　　　架􁁉圖一
　　噪禽圖一　　　　　　　雙禽圖一
　　架鷂圖三　　　　　　　鷹兔圖一
　　躍兔圖一　　　　　　　柘雀圖一
　　鶉鷂圖四　　　　　　　竹兔圖一
　　鷙禽圖一　　　　　　　飛鷂圖一
　　鷂子圖二　　　　　　　雙鷂圖二
　　柘鵲圖一　　　　　　　顧兔圖一
　　小兔圖一　　　　　　　秋兔圖一
　　棘雀圖一　　　　　　　鶻圖一
郭權江南人師鍾隠所畫卷軸甚富
史瓊工雉兔竹石畫之傳世者
　　竹下引雛野雞圖二　　　兔園雪景圖一
程凝善畫竹鶴兼長逺水傳世者
　　折竹孤鶴圖二　　　　　六鶴圖一
　　湖灘逺水圖一
王道古工竹雀畫之傳世者
　　四時雀竹圖一　　　　　鬭雀圖一
　　引雛雀圖一
李坡南昌人惟善畫竹氣韻飄逸不求小巧而淡宕多
　姿傳世者
　　折竹圖二　　　　　　　風竹圖二
　　冒雪疎篁圖一　　　　　叢竹圖二
唐垓善畫野禽生菜水族諸物世稱精妙傳世者
　　柘棘野禽圖十　　　　　生菜圖一
　　魚蝦海物圖二
王道求工畫佛道鬼神人物始宗周昉後學盧稜伽多
　寫外國人馬神龍怪獸當時名手無不敬服畫之傳
　世者
　　十六羅漢像二　　　　　挾鬼鍾馗圖一
　　茀林獅子圖一
宋卓工畫佛道専學呉生不事傅彩有白畫菩薩粉本
　坐神諸像
富玫工畫佛道傳世者
　　彌勒内院圖一　　　　　白衣觀音像二
　　觀珠地蔵像二　　　　　慈恩法師像一
左禮成􁑫人工釋道人物每一畫出人争購之傳世者
　　二十四化圖一　　　　　十真人像一
　　天官圖一　　　　　　　地官圖一
　　水官圖一
王偉工畫佛道相國寺殿壁是其迹也
黄延浩工寫人物畫之傳世者
　　明皇吹玉笛圖一　　　　五王同幄圖一
　　乞巧圖一　　　　　　　春園宴㑹圖二
張質定州人工畫田家風物傳世者
　　村田鼓笛圖二　　　　　村社踏歌圖一
韓求　李祝並工佛道學呉道子得其神情陜郊龍興
　寺壁是二人分畫者也
張圖字仲謀河南洛陽人少穎悟好丹青潑墨山水不
　由師授自然精妙尤長於大像凡畫必用濃墨粗筆
　如草書顫掣飛動勢極毫放至於手面服飾儀物則
　用細筆輕色描寫詳慎無一敧側之處真絶技也曽
　仕梁掌行軍糧籍世稱為張將軍
朱繇長安人工畫釋道得呉道子筆法而時參以己意
　千變萬化動人耳目畫之傳世者
　　元始天尊像一　　　　　問疾維摩圖二
　　無量夀佛像二　　　　　五方如來像一
　　兠率佛鋪圖一　　　　　文殊菩薩像四
　　降靈文殊像一　　　　　行道菩薩像五
　　香花菩薩像一　　　　　寳檀菩薩像一
　　北門天王像二　　　　　菩薩像二
　　捧塔天王像一　　　　　帝釋圖一
　　天地水三官像三　　　　西方圖一
　　南北斗星真像一　　　　髙僧像一
　　觀世音菩薩像三　　　　善神像七
　　金剛手菩薩像一　　　　天王像二
　　釋迦佛像四　　　　　　大悲像二
　　藥師佛像二　　　　　　維摩像二
　　揭帝神像四　　　　　　金星像一
　　地獄變相圖一　　　　　木星像二
　　䕶法神像六　　　　　　水星像二
　　天蓬像二　　　　　　　火星像三
　　土星像一　　　　　　　佛像二
李昇成都人工畫人物尤善山水初得張璪山水一軸
　玩之曰未盡善也乃匠心獨運度越前賢得其畫者
　往往誤稱王右丞焉畫之傳世者
　　採芝太上像一　　　　　六甲神像六
　　太上度闗圖一　　　　　武陵溪圖一
　　葛洪移居圖一　　　　　滕王閣圖五
　　仙山故實圖一　　　　　避暑宫圖五
　　行道天王像二　　　　　仙山圖一
　　渡海天王像一　　　　　出峽圖一
　　呉王避暑圖一　　　　　逺山圖一
　　姑蘇集㑹圖一　　　　　山水圖一
　　江上避暑圖一　　　　　故實人物圖二
　　青城峨眉圖二　　　　　江上清樂圖一
　　滕王閣宴㑹圖一　　　　十六羅漢像十六
　　象耳山大悲真像一　　　天王像一
杜楷成都人工畫山水多作枯木㫁崖雲林烟岫之景
　思致頗逺傳世者
　　秋日并州路詩意圖一　　翠屏金沙圖二
杜子瓌華陽人工畫佛道尤精傅彩調硃研粉别有竒
　姿嘗於成都龍華寺畫毘盧像坐赤圓光中碧蓮花
　上其圓光如初出日輪融淡無蹟一時名手無不歎
　服畫之傳世者
　　釋迦文佛像一　　　　　彌勒佛像一
　　大悲佛鋪圖一　　　　　五方如來像一
　　大力明王像二　　　　　大悲像二
　　白衣觀音像一　　　　　觀音像一
　　文殊菩薩像一　　　　　寳檀像一
　　如意輪菩薩像一　　　　寳印菩薩像一
　　毘盧遮那佛像一
杜𢎞義蜀郡晉平人工畫佛像羅漢嘗施水陸功徳於
　成都寳厯寺
房従真成都人工畫人物蕃馬仕王蜀為翰林待詔嘗
　畫諸葛武侯渡瀘水圖於蜀官殿壁人馬執戴生動
　如神蜀主過之輒歎賞移日畫之傳世者
　　番族卓歇圖一　　　　　卓歇圖二
　　調馬打毬圖一　　　　　捕魚圖一
　　寫明皇帝真一　　　　　薛濤題詩圖一
　　寫西域人馬圖一
宋藝蜀郡人工寫貌仕王蜀為翰林待詔
阮知晦蜀郡人工寫貌善畫貴戚子女王蜀時待詔翰
　林寫先主像為第一
杜齯龜其先秦人避地居蜀博學强識工畫羅漢兼長
　寫貌始師常粲其後自成一家仕王蜀為翰林待詔
　畫之傳世者
　　佛因地圖一　　　　　　孔雀明王像一
　　慈氏菩薩像一　　　　　普賢菩薩像一
　　浄名居士像一　　　　　托塔天王像一
　　天地水三官像三　　　　善神像二
黄筌字要叔成都人十七嵗已有名事王蜀為翰林待
　詔至孟蜀時加檢校少府監賜金紫累遷如京副使
　雅善丹青花鳥師刁光山水師李昇人物龍水師孫
　遇全該六法逺過三師可謂集諸家之大成曠百代
　而獨步矣畫之傳世者
　　靈草圖一　　　　　　　寫生玳瑁圖三
　　水墨湖灘風竹圖三　　　山石牡丹圖一
　　寫李思訓踏錦圖三　　　桃花雛雀圖一
　　夾竹海棠錦雞圖二　　　桃竹鸂鶒圖一
　　竹石金盆鵓鴿圖三　　　桃竹湖石圖二
　　鵓鴿引雛雀竹圖一　　　桃竹錦雞圖二
　　寫薛稷雙鶴圖一　　　　海棠鵓鴿圖一
　　瑪瑙盆鵓鴿圖一　　　　海棠鸚鵡圖一
　　躑躅義燕兒圖一　　　　牡丹鵓鴿圖七
　　太湖石牡丹圖一　　　　芍藥家鴿圖一
　　紅蕉下水鶴圖二　　　　芍藥黄鶯圖一
　　芍藥鳩子圖二　　　　　入莧黄鶯圖一
　　牡丹戲貓圖三　　　　　春龍出蟄圖一
　　梨花鴝鵒圖一　　　　　夏陂乳牛圖一
　　秋山詩意圖四　　　　　荷花鷺鷥圖一
　　芙蓉鸂鶒圖三　　　　　秋塘鸂鶒圖四
　　水石鷺鷥圖一　　　　　芙蓉鳩子圖一
　　芙蓉雙禽圖三　　　　　萱草野雉圖三
　　筍竹野雞圖一　　　　　萱草山鷓圖一
　　水葒鸂鶒圖一　　　　　蘆花鸂鶒圖二
　　戲水鸂鶒圖一　　　　　竹石鳩子圖二
　　竹石黄鸝圖一　　　　　花石錦雞圖一
　　寫瑞榮荷圖一　　　　　躑躅戴勝圖一
　　筍竹碧青圖二　　　　　芙蓉鷺鷥圖一
　　霜林雞鴈圖二　　　　　湖灘烟鷺圖二
　　藥苗雙雀圖一　　　　　湖灘水石圖三
　　戲貓桃石圖一　　　　　竹堤雙鷺圖一
　　筍竹鶉雀圖一　　　　　筍竹雛雀圖一
　　雪竹文禽圖二　　　　　雪竹雙禽圖二
　　雪竹鳩子圖一　　　　　雪竹錦鷄圖二
　　雪竹雙雉圖一　　　　　雪禽雙雉圖二
　　雪景花禽圖二　　　　　雪竹山鷓圖二
　　雪雀鴛鴦圖一　　　　　雪景噪雀圖一
　　雪景鵪鶉圖一　　　　　雪雀啄木圖一
　　雪景柘雀圖一　　　　　雪景雀兔圖一
　　雪景宿禽圖一　　　　　竹石鴛鴦圖一
　　山茶鶉雀圖一　　　　　寒菊蜀禽圖一
　　寫生錦雞圖一　　　　　寫生雜禽圖一
　　躑躅錦雞圖三　　　　　柘竹鷯子圖一
　　躑躅山鷓圖一　　　　　蜂蝶花禽圖一
　　雲出山腰圖二　　　　　竹石寒鷺圖三
　　南極老人像一　　　　　寫十真人像一
　　秋山夀星圖一　　　　　鷂子鵪鶉圖一
　　没骨花枝圖一　　　　　柘條鷯子圖一
　　寫生山鷓圖一　　　　　柘竹雀蝶圖一
　　鸂鶒竹燕圖一　　　　　竹石綉纓圖一
　　鷓鷂百勞圖一　　　　　詩意山水圖五
　　架上角鷹圖二　　　　　架上皁鵰圖一
　　雪景鶉雀圖一　　　　　竹石雙禽圖二
　　蘆花鸂鶒圖二　　　　　水石雙鷺圖二
　　山茶雪雀圖二　　　　　架上御鷹圖一
　　觀音菩薩像一　　　　　自在觀音像二
　　葛洪移居圖二　　　　　勘書人物圖一
　　袁安卧雪圖三　　　　　荘恵觀魚圖二
　　捜山天王像一　　　　　春日羣仙圖二
　　秋陂躍兔圖二　　　　　秋景山水圖二
　　雲水秋山圖四　　　　　寫瑞白兔圖一
　　寫生碎金圖一　　　　　寫鍾馗氏圖一
　　山石貓犬圖一　　　　　竹石小貓圖一
　　螻蟈戲貓圖一　　　　　藥苗小兔圖一
　　子母戲貓圖一　　　　　藥苗戴勝圖一
　　溪山垂綸圖一　　　　　牡丹鶴圖二
　　瑞芍藥圖一　　　　　　梳翎鶴圖一
　　折枝花圖一　　　　　　捕雀貓圖一
　　逐雀貓圖一　　　　　　引雛雀圖一
　　架山鶻圖三　　　　　　白山鷓圖二
　　銜花鹿圖一　　　　　　出山佛像一
　　長夀仙圖一　　　　　　七才子圖一
　　寫生龜圖一　　　　　　玉步搖圖二
　　出陂龍圖一　　　　　　出水龜圖一
　　躍水龍圖一　　　　　　子母貓圖一
　　食魚貓圖一　　　　　　牡丹圖二
　　夏山圖二　　　　　　　雪山圖二
　　雪雉圖二　　　　　　　雪雀圖四
　　雪兔圖四　　　　　　　寒鷺圖一
　　寒禽圖一　　　　　　　竹鶴圖三
　　六鶴圖二　　　　　　　雙鶴圖一
　　獨鶴圖一　　　　　　　雙鷺圖一
　　水禽圖三　　　　　　　鷓鴣圖一
　　野雉圖三　　　　　　　蟬蝶圖一
　　鳩雀圖一　　　　　　　角鷹圖二
　　白鴿圖一　　　　　　　白鶻圖一
　　禽雀圖一　　　　　　　鵪鶉圖一
　　宿雀圖一　　　　　　　野鶉圖一
　　蜀禽圖一　　　　　　　秋鴨圖一
　　竹鴨圖二　　　　　　　竹雀圖三
　　錦雞圖三　　　　　　　白鷹圖一
　　鵓鴿圖三　　　　　　　御鷹圖一
　　三清像三　　　　　　　星官像二
　　夀星像三　　　　　　　皁鵰圖二
　　鷄鷹圖五　　　　　　　錦棠圖一
　　秋鷺圖一　　　　　　　老鶴圖一
　　雀鴨圖一　　　　　　　鶻兔圖三
　　鵰狐圖一　　　　　　　真官像一
　　勘書圖二　　　　　　　山居圖一
　　春色圖七　　　　　　　秋岸圖二
　　竹石圖四　　　　　　　竹蘆圖一
　　雲龍圖一　　　　　　　獵犬圖一
　　汀石圖一　　　　　　　騎従圖二
　　墨竹圖一　　　　　　　雲巖圖二
　　躍犬圖一　　　　　　　昇龍圖一
　　醉仙圖一　　　　　　　歸山圖一
　　天台圖一　　　　　　　草堂圖二
　　桃石圖一　　　　　　　歸牧圖一
　　溪石圖一　　　　　　　草蟲圖一
　　閣道圖一　　　　　　　山橋圖一
　　雙鹿圖一　　　　　　　碎金圖二
　　貓犬圖一
　　許真君拔宅成仙圖一
　　太湖石海棠鷂子圖一
黄居寳字辭玉筌次子畫得家傳之秘兼以八分書得
　名於時仕蜀為待詔歴官水部員外郎其畫石文理
　縱横夾砂夾石稜角峭厲如虎如虬畫之傳世者
　　竹石金盆戲鴿圖三　　　牡丹貓雀圖一
　　夾竹桃花鸚鵡圖一　　　杏花戴勝圖二
　　牡丹太湖石圖一　　　　桃竹鵓鴿圖一
　　竹岸鴛鴦圖一　　　　　錦棠竹鶴圖二
　　躑躅錦雞圖二　　　　　紅蕉山鵲圖一
　　折枝芙蓉圖一　　　　　雀竹雙鳬圖一
　　柘竹山鷓圖一　　　　　筍石雙鶴圖一
　　筍竹湖石圖一　　　　　山居雪霽圖一
　　江山宻雪圖一　　　　　山石小禽圖一
　　夾竹桃花圖一　　　　　牡丹雙鶴圖二
　　荷花鷺鷥圖一　　　　　架上角鷹圖一
　　架上銅觜圖一　　　　　架上鶻圖一
　　顧步鶴圖一　　　　　　梳翎鶴圖一
　　雪兔圖一　　　　　　　春山圖二
　　千春圖一　　　　　　　秋江圖一
　　竹鶴圖一　　　　　　　重屏圖一
　　雙鶴圖一　　　　　　　雛貓圖一
　　寒菊圖一
黄居實筌三子紹興秘閣中有所畫㑹禽圖而諸書不
　載其名
黄居亮亦筌子畫法如其父兄後世鮮有知者
髙従遇道興之子習父業有才名嘗於蜀宫大安樓下
　畫天王仗隊極為精妙仕孟蜀為翰林待詔
阮惟徳知晦之子習父業善畫宫闈禁苑富貴之事仕
　孟蜀為翰林待詔畫之傳世者
　　宫中夜宴圖二　　　　　按舞圖二
　　熨帛圖二
杜敬安齯龜之子工畫佛像尤善傅彩名畫録載為杜
　子瓌之子未知孰是
趙元徳長安人工畫佛道鬼神山水屋木時值喪亂得
　隋唐名手畫様百餘本晨夕臨摹遂臻博雅之極致
　焉
趙忠義元德之子雖承父訓宛若生知仕孟蜀為翰林
　待詔嘗奉命畫玉泉寺圖作地架一座低昻疊拱向
　背無失後主命匠氏校之曽無毫黍差忒
蒲師訓蜀人畫山水師房従真業成攜所作詣従真辨
　之歎曰子之所得非吾所及也寫鬼神兵仗冠冕幢
　葆皆盡其妙
蒲延昌師訓之子工畫佛道神鬼尤精獅子運筆勁利
　著色不繁父子同為孟蜀翰林待詔
張玫成都人工畫人物士女兼長寫貌仕孟蜀為翰林
　祗候畫之傳世者
　　按樂圖一　　　　　　　長門醉客圖一
　　搗衣圖一
徐徳昌成都人工畫人物士女墨彩輕媚為時所稱官
　孟蜀翰林祗候
周行通成都人工畫鬼神人馬鷹犬嬰孩精彩夐絶於
　時畫之傳世者
　　李陵送蘇武圖一　　　　奪馬圖一
　　支遁三雋圖一
張𤣥簡州金水石城山人善畫羅漢名播海内當世所
　稱金水張家羅漢是也畫之傳世者
　　大阿羅漢圖三十二　　　釋迦佛像一
　　羅漢像五十五
孔嵩蜀人善畫龍兼工蟬雀與黄筌並師刁處士俱得
　其傳
丘文播廣漢人工佛道人物兼善山水尤精畫牛時稱
　妙筆子仁慶長於花雀畫之傳世者
　　文㑹圖四　　　　　　　豐稔圖一
　　六逸圖四　　　　　　　三笑圖一
　　牧牛圖三　　　　　　　逸牛圖一
　　乳牛圖二　　　　　　　水牛圖一
　　維摩化身圖一　　　　　七才子圖二
　　維摩示疾圖一　　　　　松下逍遙圖一
　　田家移居圖一　　　　　渡水僧圖一
　　驪山老母像一
丘文曉文播之弟亦工人物畫之傳世者
　　渡水羅漢像一　　　　　牧牛圖二
　　故實人物圖一
趙才蜀人工畫鬼神人物亦長甲騎
滕昌祐字勝華其先呉人避地入蜀志趣髙潔初不以
　婚宦為意工畫花鳥蟬蝶折枝生菜傅彩鮮澤皆有
　生意尤好畫鵞察其動静之神形於筆墨未嘗専藉
　師資也畫之傳世者
　　寫生折枝花圖二　　　　芙蓉貓圖一
　　百合花川禽圖一　　　　藥苗鵞圖一
　　太平雀牡丹圖一　　　　茴香鵞圖一
　　牡丹睡鵝圖二　　　　　梳翎鵞圖一
　　芙蓉睡鵝圖一　　　　　芙蓉雙鶉圖一
　　芙蓉雙禽圖一　　　　　拒霜鶺鴒圖一
　　拒霜花鵝圖二　　　　　拒霜花鴨圖二
　　慈竹芙蓉圖一　　　　　蟬蝶芙蓉圖一
　　芙蓉川禽圖一　　　　　湖石牡丹圖一
　　龜鶴牡丹圖四　　　　　茴香睡鵝圖一
　　藂竹百合圖一　　　　　古木雙雉圖一
　　􁈜竹山鷓圖一　　　　　茴香戲貓圖一
　　山茶家鷯圖一　　　　　卧枝芙蓉圖一
　　夾竹梨花圖一　　　　　竹枝牽牛圖一
　　寫生芙蓉圖二　　　　　􁈜竹拒霜圖一
　　水際鵝圖一　　　　　　竹穿魚圖一
　　戲蓼魚圖一　　　　　　梅花鵝圖二
　　戲水魚圖一　　　　　　芙蓉花圖二
　　萱草兔圖一　　　　　　鸂鶒圖一
　　梨花龜圖二　　　　　　竹鶴圖一
　　家鵝圖一　　　　　　　牡丹圖一
　　梅花圖一　　　　　　　寒菊圖一
　　鵝圖三
姜道隠漢州什邡人齠齓好畫及長不事産業布衣芒
　履隨身筆墨而已嘗於浄衆寺畫山水松石趙廷隠
　見之贈以十縑道隠置僧堂中拂衣而去
楊元真石城山張𤣥外孫也工畫佛道精於布色始居
　蜀召還鄴中
董従誨成都人家本業儒游藝繪事佛道人物舉筆即
　工
張景思蜀人工畫佛道
跋異汧陽人善畫佛道神鬼尤工大像
王仁夀汝南宛人工畫佛道鬼神兼長鞍馬初師王殷
　後精呉法相國寺有浄土彌勒下生二壁最為莊嚴
　畫之傳世者
　　征遼圖一　　　　　　　千里明駞圖一
　　獵渭圖一
衞賢京兆人江南李氏時為内供奉長於樓臺人物初
　師尹繼昭後仿呉體其畫髙崖巨石渾厚可取而皴
　法不老畫林木雖勁挺而枝梢不稱論者以此少之
　然其妙處亦不易及也有春江釣叟圖李後主親題
　漁父詞二首在上畫之傳世者
　　黔婁先生圖一　　　　　老萊子圖一
　　楚狂接輿圖一　　　　　王仲孺圖一
　　閘口盤車圖一　　　　　於陵子圖一
　　雪岡盤車圖一　　　　　梁伯鸞圖一
　　竹林髙士圖一　　　　　羅漢圖一
　　雪江髙居圖一　　　　　溪居圖一
　　雪景樓觀圖一　　　　　雪宫圖一
　　雪景山居圖二　　　　　山居圖一
　　渡水羅漢像一　　　　　嵓僧圖一
　　神仙事跡圖二　　　　　蜀道圖二
　　盤車圖二
朱悰與衞賢並師尹繼昭皆得其法
曹仲元建康豐城人江南李氏時為翰林待詔工畫佛
　道鬼神初學呉道子不成棄去改為細宻之筆名重
　於時畫之傳世者
　　九曜像一　　　　　　　三官像三
　　佛㑹圖三　　　　　　　釋迦佛像二
　　地蔵圖一　　　　　　　彌勒佛像二
　　大悲像二　　　　　　　觀音像十二
　　普賢像一　　　　　　　無量夀佛像一
　　五十三佛像一　　　　　白衣觀音像三
　　五方如來像一　　　　　慈氏菩薩像一
　　玩蓮菩薩像一　　　　　文殊菩薩像一
　　如意輪菩薩像一　　　　孔雀明王像一
　　摩利攴天菩薩像二
陶守立池陽人世業儒南唐保大間累舉不第隠居齊
　山閉門却掃以詩酒丹青自娯工畫佛道鬼神山川
　人物至於臺閣車馬無不精妙畫之傳世者
　　九華草堂圖一　　　　　山程早行圖一
　　金山水閣圖一　　　　　十六羅漢像二
　　清凉寺海水圖一
竹夢松建康溧陽人工畫人物子女宫殿臺閣仕南唐
　為東川别駕
丁謙晉陵義興人工畫竹兼善寫蔬果宋寇忠愍家蔵
　有畫蔥一軸李後主題丁謙二字在上墨蹟如新畫
　之傳世者
　　寫生蓮藕圖一
何遇江南人善畫林石屋木筆摹衞賢深得其趣
施璘京兆藍田人工畫竹
陸晃嘉禾人工畫人物多寫田家風景性疎野沈湎於
　酒遇筆即圖畧不經意當其合作人不能及描法甚
　細而有力然粗率可議者亦多瑕瑜不相掩也畫之
　傳世者
　　玉皇上帝像一　　　　　太上像一
　　長生保命真君像一　　　天官像一
　　九天定命真君像一　　　星官像一
　　天曹益算真君像一　　　散聖圖一
　　天曹掌録真君像一　　　列曜圖二
　　天曹解厄真君像一　　　道釋像一
　　九天司命真君像一　　　孔聖像一
　　九天度厄真君像一　　　四暢圖四
　　天曹賜福真君像一　　　五老圖一
　　天曹掌算真君像一　　　六逸圖一
　　明皇宴樂圖一　　　　　水仙圖三
　　開元避暑圖三　　　　　按樂圖一
　　五王避暑圖三　　　　　烹茶圖一
　　火龍烹茶圖一　　　　　綉線圖一
　　山隂㑹仙圖四　　　　　勘書圖一
　　神仙事迹圖一　　　　　古木圖一
　　故實人物圖一　　　　　春江漁樂圖二
　　三仙圍碁圖一　　　　　田戲人物圖一
　　葛仙翁飛錢出井圖二
僧貫休俗姓姜氏婺州蘭溪人初以詩得名道行髙卓
　入蜀為王衍所禮賜紫衣號禪月大師善畫唯羅漢
　最著圖寫多作梵相形容清古葢以入定觀想而得
　之者真本在豫章西山雲堂院供養凡遇亢旱郡将
　迎請祈雨無不應驗畫之傳世者
　　維摩像一　　　　　　　須菩提像一
　　髙僧像一　　　　　　　天竺髙僧像一
　　羅漢像二十六
李文才華陽人工畫人物山水兼善寫真時以為周昉
　之亞
程承辯眉州彭山人工畫人物鬼神
髙太沖江南人工寫貌仕南唐為翰林待詔傳李中主
　真得其神采
朱澄與髙太沖同在翰林合畫雪宴圖時稱妙手
李仁章并州人學呉道子工畫鬼神議者謂非盧稜伽
　不足以當之
胡嚴徵石晉天福時人善畫人物
王耕呉越人善花鳥尤工牡丹
成處士逸其名江南人善寫真
錢侒呉越文穆王傳瓘養子官秀州刺史獨工畫藝他
　無所好
李夫人西蜀名家女善屬文工書畫郭崇韜伐蜀得之
　夫人以其武弁抑鬱不樂嘗於月下獨坐南軒見竹
　影婆娑可喜因揮毫濡墨摹著窻紙上明日視之生
　意具足於是人皆效之遂有墨竹
童氏江南人畫學王齊翰工道釋人物兼善寫真童以
　婦人而擅丹青故當時縉紳閨壼往往求其寫照畫
　之傳世者
　　六隠圖一
僧楚安漢州什邡人善畫山水筆蹤甚細每於扇面寫
　姑蘇臺滕王閣千山萬水盡在目前然虧六法非大
　手筆也
僧𫝊古四明人以龍水得名於時畫之傳世者
　　滚霧戲波龍圖二　　　　戲雲雙龍圖一
　　穿石戲浪龍圖二　　　　戲水龍圖四
　　吟霧戲水龍圖二　　　　出洞龍圖一
　　湧霧出波龍圖二　　　　翫珠龍圖二
　　吟霧躍波龍圖一　　　　出水龍圖一
　　爬山躍霧龍圖二　　　　祥龍圖一
　　踴霧戲水龍圖一　　　　吟龍圖一
　　穿石出波龍圖二　　　　戲龍圖一
　　穿山弄濤龍圖二　　　　坐龍圖一
　　出水戲珠龍圖一　　　　戲水龍圖一
僧智藴河南人工畫佛像人物雒中天宫寺毘盧像廣
　愛寺定光佛像福先寺三災變相皆其蹟也周廣順
　中進舞鍾馗圖於朝賜以紫衣
僧徳符善畫松柏氣韻瀟爽嘗在相國寺灌頂院畫一
　松一柏觀者如市士大夫留題者凡數百篇當時推
　重如此
僧令宗丘文播弟也工山水人物佛像天王
僧藴能浙江人工雜畫佛像
道士李夀儀邛州人學張簡卿筆法多畫道門尊像時
　人呼為李水墨
　
　
　
　
　
　
　繪事備考卷四
欽定四庫全書
　繪事備考卷五上
　　　　　　　　　　湖廣按察使王毓賢撰
　　宋
仁宗資稟上聖天縱多能興至援毫超越庶品因齊國
　獻穆大長公主喪明親畫龍樹菩薩命待詔𫝊摹鏤
　板印施仁孝所鍾精神特異又常畫馬拳毛赭色玉
　勒金羈宸翰自題其上蓋慶厯四年七月十四日御
　筆也有押字印寶
徽宗聴政之暇惟好書畫興學較藝如取士法丹青卷
　軸恒不去手雅有晉唐風韻尤善寫墨花墨竹𦂳細
　不分濃淡一色但於焦墨藂密處微露白道姿致天
　然不落前人蹊徑復工花鳥㸃睛多用黑漆隠然豆
　許髙出縑素之上圓活如生畫後押字用天水及宣
　和政和小璽或用瓢印蟲魚篆文
欽宗亦精繪事在東宫日嘗畫唐十八學士圖賜宫僚
　張叔夜豫章天台皆有刻本
仁懐皇后朱氏欽宗后也畫山水學米元暉亦善花鳥
　傅彩甚妙每畫幀以印文識之曰朱氏道人
燕恭肅王元儼精於像物畫竹鶴圖曲盡其妙名重諸
　藩嘗自寫十六羅漢令蜀人尹質描染稜稜風骨競
　爽於時畫之傳世者
　　過海羅漢圖二　　　　　竹林調鶴圖一
端獻王頵英宗第四子孝友性成動遵禮法能篆籀飛
　白尤喜寫竹常作小筆花竹蔬果曲盡其妙畫之傳
　世者
　　墨竹春梢凝露圖一　　　籜筍榮竹圖二
　　墨竹孫枝醮碧圖一　　　籜筍小景圖一
　　墨竹挺節凌霜圖一　　　勁節筍竹圖二
　　折枝嫩梢圖二　　　　　折枝秋梢圖一
　　折枝古竹圖一　　　　　寫生鴨脚圖三
　　水墨叢竹圖四　　　　　水墨榮竹圖二
　　水墨蘆竹圖二　　　　　水墨宿竹圖二
　　水墨老竹圖一　　　　　水墨紫薑圖一
　　水墨筍竹圖二　　　　　墨竹黄鸝圖二
　　墨竹小景圖二　　　　　墨竹春梢圖二
　　折枝墨竹圖一　　　　　四景墨竹圖一
　　墨竹圖三十　　　　　　榮竹圖一
　　蒲竹圖二　　　　　　　􁈜竹圖一
越國夫人王氏端獻王妃也作篆隸有古法善為小詩
　具林下風致每以淡墨寫竹整整斜斜姿態俊逸觀
　者疑其影落縑素畫之傳世者
　　寫生墨竹圖一
嘉王維城畫蝦魚蒲藻筍籜蘆花筆意髙韻諸家遜服
　畫之傳世者
　　羣魚戲荇圖一　　　　　秋江蘆雁圖一
鄆王楷徽宗第三子善畫花鳥取法最奇墨花是其所
　長但用墨太濃稍失之縱耳畫之傳世者
　　柘棘馴禽圖一
趙令晙字景升宗室也厯官宣州觀察使封嘉國公工
　畫馬師李伯時畫之傳世者
　　康莊試馬圖一　　　　　奚官調馬圖二
李瑋字公照其先錢塘人尚仁宗女兖國公主為駙馬都
　尉善畫水墨寫竹石尤佳兼工飛白散隸章草官至
　平海軍節度使畫之傳世者
　　水墨蒹葭圖二　　　　　湖石圖一
錢昆字裕之吳越王俶之子入宋官秘書監好畫寒蘆
　沙鳥於紈扇上人競藏之
錢易字希白吳越廢王倧第十二子入宋為翰林學士
　畫十六羅漢夐異凡筆
錢仁熙武肅諸孫喜讀書善丹青工畫水牛入宋厯官
　信泰光三州丞倅畫之傳世者
　　春郊牧牛圖一　　　　　牧牛圖二
孫夢卿字輔之東平人工畫道釋人物深得吳道子筆
　法世稱為孫吳生畫之傳世者
　　松石問禪圖一　　　　　葛仙翁像一
　　太上像一
孫知微字太古眉陽彭山人世本田家天資穎悟丹青
　不學而能清浄寡欲飄飄然如神仙中人善畫道釋
　筆勢放縱畧去畦畛時流遜服描法極老黄筌不能
　過也畫之傳世者
　　寫李八百妹産黄庭經像一
　　寫彭祖女禮北斗像一
　　天地水三官像六　　　　寫孫先生像一
　　文殊降靈圖一　　　　　過海天王圖一
　　行道天王圖一　　　　　遊行天王圖一
　　十一曜像一　　　　　　長夀仙像一
　　葛仙翁像一　　　　　　戰沙虎圖一
　　虎鬭牛圖一　　　　　　天蓬像二
　　九曜像三　　　　　　　填星像一
　　亢星像一　　　　　　　火星像一
　　嵗星像一　　　　　　　五星像一
　　星官像二　　　　　　　伏羲像一
　　維摩像一　　　　　　　智公真一
　　羅漢像一　　　　　　　衲衣僧一
　　掃象圖一　　　　　　　牛虎圖一
勾龍爽蜀人畫人物多作古衣冠及質野不媚之狀尤
　工嬰孩得其態度國初為翰林待詔畫之傳世者
　　紫府仙山圖一
髙彦實開封人畫佛像學吳道子
陸文通江南人畫山水道釋樓臺得名於時山水學巨
　然尤喜圖神仙故實畫之傳世者
　　羣峯雪霽圖四　　　　　仙山故實圖四
　　神仙圖四　　　　　　　會仙圖二
王齊翰江南人工道釋人物亦善山林丘壑評之者謂
　無市朝氣太宗尹京日見其羅漢圖大加稱賞命入
　畫院祗候畫之傳世者
　　林泉十六羅漢圖四　　　傳法太上圖一
　　楚襄王夢神女圖一　　　三教重屏圖一
　　十六羅漢像十六　　　　北斗星君像一
　　寶陁羅觀音像一　　　　長生朝元圖一
　　寫南斗星像六　　　　　觀音菩薩像一
　　勢至菩薩像一　　　　　自在觀音像一
　　巖居觀音圖一　　　　　慈氏菩薩像一
　　白衣觀音像一　　　　　十六羅漢像十
　　色山羅漢圖二　　　　　玩蓮羅漢像二
　　巖居羅漢像一　　　　　玩泉羅漢像一
　　花巖髙僧像一　　　　　陸羽煎茶圖一
　　陵陽子明像一　　　　　支許閒曠圖一
　　林壑五賢圖一　　　　　林亭髙會圖一
　　海岸琪木圖一　　　　　江山隠居圖一
　　設色山水圖一　　　　　林汀遥岑圖一
　　因地佛圖一　　　　　　釋迦佛像二
　　藥師佛像一　　　　　　須菩提像二
　　金碧潭圖一　　　　　　賔頭盧像一
　　太隂像一　　　　　　　太陽像一
　　金星像一　　　　　　　水星像一
　　火星像一　　　　　　　土星像一
　　羅㬋像一　　　　　　　計都像一
　　元辰像一　　　　　　　會仙圖三
　　仙山圖一　　　　　　　佛會圖一
　　大悲像二　　　　　　　羅漢像二
　　髙僧圖一　　　　　　　智公像一
　　巖居僧一　　　　　　　髙士圖二
　　藥王像二　　　　　　　髙賢圖二
　　逸士圖一　　　　　　　重屏圖一
　　古賢圖五　　　　　　　圍碁圖一
　　琴會圖一　　　　　　　琴釣圖二
　　垂綸圖一　　　　　　　水閣圖一
　　髙閒圖一　　　　　　　静釣圖一
　　龍女圖一　　　　　　　海岸圖二
　　秀峯圖一　　　　　　　佛像一
顧徳謙建康人善畫人物喜寫道像兼工動植之類論
　者以擬王維李後主嘗云古有愷之今有徳謙蓋得
　名久矣畫之傳世者
　　太上度關圖一　　　　　太上採芝像一
　　十二溪女圖一　　　　　渡水牧牛圖二
　　洞庭靈姻圖二　　　　　四子太上像一
　　竹穿魚圖一　　　　　　太上像一
　　太上圖一　　　　　　　採芝圖一
　　仙跡圖二　　　　　　　牧牛圖二
　　乳牛圖一　　　　　　　野鵲圖一
　　蟬蝶圖一
侯翼字子翀安定人善畫學吳道子雍熙端拱之間聲
　名藉甚運筆峻勁落墨清駛蒼寒而秀絢麗而閒畫
　家絶藝也初師郭巡官年甫十三耳不四載而學過
　於郭慮掩其名遂徙寓秦川焉畫之傳世者
　　長夀王菩薩像一　　　　行化太上像一
　　維摩文殊像一　　　　　地藏菩薩像一
　　問病維摩圖一　　　　　智公傳真像一
　　獻花菩薩像一　　　　　浄名居士像一
　　天蓬像一　　　　　　　九曜像一
　　釋迦像一　　　　　　　天王像一
　　鬼子母像一
武洞清長沙人父岳學吳道子畫工人物尤長於天神
　星像洞清能世其學用筆純熟殆過於父作佛像羅
　漢用戰掣筆凡寫髭髮最為縝密援毫落墨迴不猶
　人畫之傳世者
　　智積菩薩像一　　　　　侍香金童像一
　　散花玉女像一　　　　　詩女對吟圖一
　　太陽像二　　　　　　　太隂像二
　　金星像二　　　　　　　木星像一
　　水星像二　　　　　　　火星像二
　　土星像二　　　　　　　羅㬋像一
　　計都像一　　　　　　　水仙像一
　　藥王像一
韓虬陜西人畫學吳道子尤長於釋道世稱絶筆蓋一
　意研求而得其髓者也畫之傳世者
　　東華司命晉陽真人像一　慈氏菩薩像一
　　行道菩薩像二　　　　　獻花菩薩像二
　　獻香菩薩像二　　　　　寫太隂像一
　　水星像一　　　　　　　星官像一
　　觀音像一　　　　　　　天王圖一
楊斐京師人嘗遊江浙後居淮楚工畫道釋人物尤肆
　力於觀音擅名天下其子圭綽有父風描像手面作
　極細筆畫之傳世者
　　𤣥像觀音一　　　　　　舞鍾馗圖一
武宗元字總之河南白波人善丹青長於道釋行筆如
　流水而神彩生動若寫草書洵傑作也官虞部員外
　郎畫之傳世者
　　李徳一衝雪過魯陵岡圖四
　　朝元仙仗圖一　　　　　觀音菩薩像一
　　渡海天王像一　　　　　天帝釋像一
　　天尊像一　　　　　　　北帝像一
　　真武像一　　　　　　　土星像一
　　天王圖一
周文矩金陵句容人少時為南唐翰林待詔晚年格法
　純備善畫道釋人物車馬樓臺山林泉石尤工士女
　行筆婉潤大約體近周昉而明麗過之畫之傳世者
　　李徳裕見劉三復圖一
　　長生保命天尊像一　　　神仙事跡圖三
　　兠率宫内慈氏像一　　　文殊菩薩像一
　　琉璃堂人物圖一　　　　盧舍那佛像一
　　許仙巖遇仙圖三　　　　明皇取性圖二
　　寫偽主李煜真三　　　　明皇會棋圖一
　　魯秋胡故實圖一　　　　五王避暑圖四
　　金光明菩薩像一　　　　法眼禪師像一
　　金步摇士女圖一　　　　寫李季蘭真一
　　鍾馗氏小妹圖五　　　　火龍烹茶圖四
　　玉步摇士女圖二　　　　謝女寫真圖二
　　詩意綉女圖二　　　　　寫真士女圖一
　　按樂士女圖三　　　　　合樂士女圖四
　　理鬟士女圖一　　　　　按樂官女圖一
　　玉妃遊仙圖一　　　　　遊行士女圖一
　　慈氏菩薩像二　　　　　佛因地圖一
　　寫謝女真一　　　　　　阿房宫圖二
　　天蓬像一　　　　　　　北斗像一
　　會仙圖一　　　　　　　觀音像一
　　斫膾圖二　　　　　　　四暢圖一
　　問禪圖一　　　　　　　春山圖一
　　重屏圖一　　　　　　　聴説圖一
　　髙閑圖一　　　　　　　文會圖一
　　鍾馗圖一　　　　　　　煎茶圖一
　　按舞圖一　　　　　　　宫女圖一
石恪字子専成都人性滑稽有口辨工畫佛道人物始
　師張南本而縱逸不守繩墨人物多作戲筆詭形殊
　狀衣紋皆粗筆成之惟面部手足用畫法畫之傳世
　者
　　四皓圍碁圖一　　　　　竹林七賢圖三
　　遊行天王像一　　　　　青城遊俠圖二
　　女孝經像八　　　　　　鍾馗氏圖一
　　太上像一　　　　　　　填星像一
　　羅漢像一　　　　　　　社饗圖二
李景道南唐族屬也喜丹青無貴介習氣作文會圖體
　裁畢備畫之傳世者
　　會友圖一
李景遊景道之弟好寫人物命意不凡畫之傳世者
　　談道圖一
顧閎中江南人善畫人物與周文矩齊名畫之傳世者
　　韓熙載夜宴圖一　　　　明皇擊梧桐圖一
顧大中即閎中之弟善畫人物牛馬兼工花竹畫之傳
世者
　　韓熙載縱樂圖一
郝澄字長源金陵句容人畫道釋人馬筆力精勁善設
　色尤工寫貌而畫鑒謂澄畫馬甚俗殊無古意二説
　未知孰是當質諸博古之士畫之傳世者
　　牧放散馬圖一　　　　　寫北極像一
　　神仙事跡一　　　　　　出獵圖三
　　人馬圖二　　　　　　　渲馬圖六
湯子昇蜀人畫山水人物頗工而描法尤佳畫之傳世
　者
　　文簫綵鸞仙會圖一　　　鑄鑑圖一
李公麟字伯時舒城人登進士第博覽法書名畫故能
　妙悟古人用筆之意作書有晉宋風格繪事集顧陸
　張吳及前代諸名手之所長以為已有而自成一家
　寫畫多不設色獨用澄心堂紙為之惟臨摹古蹟則
　用絹素著色筆法如行雲流水起倒盡致論者謂鞍
　馬逾韓幹佛像追吳道子山水似李思訓人物近韓
　滉瀟灑如王維當為宋畫第一品而獨有千古者也
　官至朝奉郎自號龍眠居士畫之傳世者
　　摹吳道𤣥四䕶法神像四
　　摹吳道𤣥䕶法神像二
　　摹唐李昭道海岸圖一
　　摹唐李昭道摘𤓰圖一
　　王安石定林蕭散圖一
　　寫徐熙四面牡丹圖一
　　摹北庭贊華畨騎圖一
　　祖師傳法授衣圖一
　　彌陀觀音勢至像一　　　寫大梵天像二
　　寫摩那舍夫人像一　　　不動尊變相一
　　五星二十八宿像一　　　維摩居士像一
　　丹霞訪龎居士圖一　　　無量夀佛像一
　　寫摩耶夫人像一　　　　親近菩薩像二
　　寫王維看雲圖一　　　　蔡琰還漢圖一
　　寫羲之書扇圖一　　　　歸去來兮圖二
　　寫盧鴻草堂圖一　　　　四皓圍碁圖一
　　寫王維歸嵩圖一　　　　織錦回文圖一
　　北岸贈行馬圖一　　　　玉津訪石圖一
　　寫東丹王馬圖一　　　　寫生折枝花二
　　寫十大弟子像十　　　　杏花白鷴圖一
　　天育驃騎圖一　　　　　寫唐九馬圖一
　　昭君出塞圖一　　　　　五王醉歸圖一
　　寫玉蝴蝶圖一　　　　　御風真人圖一
　　小筆游戲圖一　　　　　弄驕人馬圖一
　　寫職貢圖二　　　　　　女孝經相二
　　寫三石圖一　　　　　　玻璃鑑圖一
　　豢龍氏圖一　　　　　　觀音像三
　　瑞像佛一　　　　　　　禪會圖一
　　菩薩像一　　　　　　　緇衣圖一
　　山莊圖一　　　　　　　書裙圖一
　　陽關圖一　　　　　　　醉僧圖一
　　孝經相一　　　　　　　姑射圖一
　　游騎圖一　　　　　　　習馬圖一
　　二馬圖一　　　　　　　馬性圖一
　　人馬圖二　　　　　　　呈馬圖一
　　畨騎圖一　　　　　　　九歌圖一
内侍楊日言字訽直開封人喜經史能作八分篆隸畫
　山林泉石人物筆致髙逺氣韻恬憺亦能寫照官至
　昭化軍節度使諡莊簡畫之傳世者
　　秋山平逺圖一　　　　　溪山髙逸圖一
　　紅蕉士女圖一
郭忠恕字恕先洛陽人少善屬文為周博士工篆隸畫
　樓觀木石皆極精妙有設紈素求畫者必怒而去興
　至即自為之郭從義鎮岐下延止山亭張設粉墨經
　數月不之顧一日忽醉就圖其角作逺山數㸃而已
　郭亦珍之岐有富人子慕忠恕名知其好飲日餉醇
　酒久之始持絹素精紙而以情告忠恕乗醉取紙數
　十畨首畫一丱角童子将線車紙窮處作風鳶中引
　一線長數丈富家子不以為奇因謝絶之太宗素知
　其名召為國子監主簿忤㫖流登州行至臨邑道中
　尸解仙去畫之傳世者
　　滕王閣王勃揮毫圖四
　　明皇避暑宫圖四　　　　尹喜問道圖一
　　山隂避暑宫圖四　　　　避暑宫殿圖四
　　飛仙故實圖一　　　　　雪山佛刹圖一
　　山居樓觀圖一　　　　　織錦璇璣圖三
　　湖天夏景圖二　　　　　車棧橋閣圖一
　　水閣晴樓圖一　　　　　樓觀士女圖一
　　九曜像一　　　　　　　行宫圖二
　　吹簫圖一
趙克夐宗室也善畫遊魚盡浮沉曲折之態封髙密侯
　畫之傳世者
　　遊魚圖一
趙叔儺亦宗室工繪事多得意於禽魚每下筆皆合唐
　人詩㫖畫之傳世者
　　鮮麟戲荇圖二　　　　　荷花遊魚圖二
　　桃溪珍禽圖一　　　　　秋江宿禽圖一
　　弄萍遊魚圖一　　　　　蓮塘灌水圖一
　　雪汀驚鴈圖一　　　　　穿荇羣魚圖一
　　羣蠡圖二　　　　　　　遊魚圖四
　　戲荇圖一
董羽字仲翔毘陵人善畫魚龍海水雲湧瀾翻咫尺萬
　里莫能測其涯涘少時為南唐待詔入宋授圖畫院
　藝學畫之傳世者
　　湧霧戲水龍圖二　　　　江叟吹笛圖一
　　出山子母龍圖一　　　　玩珠龍圖三
　　騰雲出波龍圖一　　　　戰沙龍圖二
　　出水龍圖一　　　　　　穿山龍圖一
　　龍圖二
楊暉善畫魚揚鬐鼔鬛著紙欲飛畫之傳世者
　　遊魚圖一
徐易海州人與弟白並善畫魚得其形似兼工雜畫尤
　精篆隸為御書院藝學
宋永錫蜀人畫花竹禽魚蝦蟹傅色鮮麗全學梁廣畫
　之傳世者
　　寫生荷花圖二　　　　　魚蟹圖二
劉采少時不事家人生産惟躭詩酒善畫水中魚風萍
　水荇鱗尾性情無不生動官至朝奉郎畫之傳世者
　　戲藻羣魚圖一　　　　　羣鮊戲茭圖一
　　泳萍戲魚圖一　　　　　倒竹戲魚圖一
　　羣魚戲荇圖一　　　　　羣鯉逐蝦圖一
　　戲荇鯚魚圖一　　　　　戲水游魚圖一
　　牡丹游魚圖一　　　　　落花游魚圖一
　　穿荇游魚圖一　　　　　戲荇魚圖一
　　在藻魚圖二　　　　　　游魚圖九
　　魚藻圖五　　　　　　　魚蟹圖一
　　龜魚圖一
董源江南人善畫山水天真爛漫意趣髙古論者謂其
　水墨類王維著色如李思訓寫山石多作麻皮皴傅
　彩穠秀畫人物多用青紅衣面亦襯粉隨事標置皆
　有至理晩年尤好龍水人競求之而不可得畫之傳
　世者
　　夏景山口待渡圖一　　　江山髙隠圖二
　　水墨竹石栖禽圖二　　　設色春山圖二
　　孔子見虞丘子圖二　　　羣峯霽雪圖一
　　風雨出蟄龍圖二　　　　夏景窠石圖二
　　夏山牧牛圖一　　　　　夏山早行圖二
　　江山漁艇圖一　　　　　山麓漁舟圖一
　　江山盪槳圖一　　　　　萬木奇峯圖一
　　窠石人物圖一　　　　　水墨竹禽圖三
　　長夀真人像一　　　　　寫孫真人像一
　　江堤晚景圖一　　　　　重溪煙靄圖一
　　冬晴逺岫圖一　　　　　雪浦待渡圖二
　　寒塘宿鴈圖三　　　　　密雪漁歸圖一
　　寒林重汀圖一　　　　　寒林鍾馗圖二
　　雪陂鍾馗圖一　　　　　寒江窠石圖一
　　松檟平逺圖一　　　　　水石吟龍圖一
　　飲水牧牛圖一　　　　　巖中羅漢像一
　　出洞龍圖一　　　　　　著色山圖二
　　跨龍圖一　　　　　　　夏山圖二
　　林峯圖三　　　　　　　秋山圖一
　　晴峯圖一　　　　　　　山居圖一
　　山彴圖一　　　　　　　松峯圖三
　　寒林圖一　　　　　　　戲龍圖二
　　昇龍圖一　　　　　　　跨牛圖一
　　鍾馗圖一　　　　　　　牧牛圖一
　　瀟湘圖一　　　　　　　漁舟圖一
　　漁父圖一　　　　　　　海岸圖一
　　採菱圖一
李成字咸熙本唐宗室避地營丘遂家焉善屬文卓犖
　有大志懐才不偶寓意於畫専師關同凡煙雲變幻
　水石幽閒樹木蕭森山川險易之致無不曲盡其妙
　畫品目為古今第一其子覺厯踐館閣以覃恩贈成
　光禄丞畫之傳世者
　　重巒春曉圖四　　　　　煙嵐春曉圖二
　　夏雲出谷圖四　　　　　夏景晴嵐圖二
　　秋山静釣圖一　　　　　冬晴行旅圖二
　　秋嶺遥山圖二　　　　　山鎖秋嵐圖二
　　冬景遥山圖二　　　　　密雪待渡圖二
　　林石雪景圖三　　　　　羣山雪霽圖三
　　雪麓早行圖一　　　　　愛景晴嵐圖三
　　愛景寒林圖三　　　　　寒林獨玩圖一
　　奇石寒林圖二　　　　　巨石寒林圖四
　　嵐煙晚晴圖三　　　　　煙嵐曉景圖七
　　晴嵐曉景圖八　　　　　嵐光清曉圖二
　　曉嵐平逺圖二　　　　　曉景雙峯圖二
　　濶渚晴峯圖二　　　　　晴巒平逺圖三
　　江山密雪圖三　　　　　晴巒蕭寺圖二
　　晴峯霽靄圖二　　　　　晴江列岫圖二
　　横峯曉霽圖三　　　　　峻峯茂林圖一
　　喬木蕭寺圖一　　　　　長山平逺圖二
　　古木遥岑圖四　　　　　霧披遥山圖三
　　山隂磨溪圖二　　　　　山腰樓觀圖三
　　讀碑窠石圖二　　　　　煙峯行旅圖二
　　逺浦遥岑圖一　　　　　煙波漁艇圖一
　　江山漁父圖一　　　　　亭泉松石圖一
　　平逺窠石圖一　　　　　山谷晴嵐圖二
　　江皋羣峯圖三　　　　　老筆層峯圖二
　　羣峯灌木圖二　　　　　春山早行圖三
　　春雲出岫圖二　　　　　夏山圖二
　　大寒林圖四　　　　　　秋山圖三
　　小寒林圖二　　　　　　雪溪圖二
　　雪峯圖一　　　　　　　寒林圖八
　　曉嵐圖一　　　　　　　晴嵐圖二
　　晴巒圖二　　　　　　　髙山圖三
　　平逺圖一　　　　　　　雙峯圖三
　　秀峯圖一　　　　　　　起蟄圖一
范寛字仲立華原人性温厚而嗜酒濶畧大度善畫山
　水初師荆浩繼師李成每好山頂作茂林水際作突
　兀大石既而歎曰與其師人不若師諸造化乃棄舊
　習卜居終南太華間厯覽名勝筆益奇偉遂與荆李
　並驅中原矣晚年用墨太多不分土石畫之傳世者
　　四聖搜山圖一　　　　　春山平逺圖三
　　春山老筆圖二　　　　　夏山烟靄圖三
　　秋景山水圖二　　　　　烟嵐秋曉圖二
　　冬景山水圖二　　　　　雪景寒林圖一
　　山隂蕭寺圖二　　　　　寒林圖十二
　　春山圖二　　　　　　　夏山圖十
　　夏峯圖三　　　　　　　秋山圖四
　　雪山圖二　　　　　　　雪峯圖二
　　海山圖一　　　　　　　崇山圖三
　　煉丹圖一
許道寧長安人早年賣藥都門畫山水以聚觀者故不
　免粗俗中年脱去舊習専師李成益自檢束用筆簡
　易峯頭直皴而下林木勁拔自成一家至細微處乃
　入妙理評者謂得李成之氣畫之傳世者
　　寫李成夏峯平逺圖二　　茅亭賞雪圖一
　　春山曉渡圖二　　　　　春龍出蟄圖二
　　江山捕魚圖一　　　　　春雲出谷圖一
　　山林春煙圖一　　　　　三教野渡圖一
　　煙溪夏景圖一　　　　　風雨驚牛圖一
　　秋山晴靄圖一　　　　　秋江喚渡圖一
　　秋山詩意圖二　　　　　秋山晚渡圖一
　　秋江閒釣圖一　　　　　秋江早行圖一
　　嵐鎖秋峯圖三　　　　　雪霽行舟圖三
　　雪峯僧舍圖一　　　　　雪滿羣峯圖三
　　雪滿危峯圖三　　　　　羣峯密雪圖三
　　羣山密雪圖一　　　　　雪江漁釣圖二
　　雪山樓觀圖一　　　　　寒雲戴雪圖一
　　愛景晴巒圖三　　　　　晴峯漁浦圖一
　　晴嵐曉峯圖二　　　　　晴峯晚景圖三
　　雲出山腰圖三　　　　　煙鎖山腰圖三
　　晴峯漁釣圖一　　　　　羣峯秀嶺圖二
　　羣峯雙澗圖二　　　　　林樾遥岑圖一
　　江山積雪圖一　　　　　窠石戲龍圖二
　　山路早行圖二　　　　　霜秋晴巒圖二
　　江山歸鴈圖三　　　　　行觀華嶽圖一
　　曉挂輕帆圖一　　　　　層巒漁浦圖一
　　夏雲欲雨圖一　　　　　山觀蕭寺圖一
　　夏山風雨圖四　　　　　溪山風雨圖一
　　春嵐曉靄圖一　　　　　春山行旅圖一
　　寒林圖十二　　　　　　大寒林圖三
　　小寒林圖五　　　　　　夏山圖七
　　秋山圖六　　　　　　　晴巒圖三
　　晴峯圖三　　　　　　　雲山圖一
　　林石圖二　　　　　　　窠石圖六
　　雙松圖二　　　　　　　捕魚圖一
　　牧牛圖一　　　　　　　臨深圖一
　　履薄圖一
陳用志潁川郾城人國初為畫院祗候未幾乞歸工畫
　道釋山水兼善人馬雖學胡環亦參已意精密處固
　多所少者飄逸耳畫之傳世者
　　秋林煙靄圖一　　　　　秋山圖二
翟院深營丘人師李成畫山水初為本郡伶人值郡宴
　擊鼔失次部長舉其過守詰之翟對曰性本好畫摻
　撾之際適見浮雲際漢宛若奇峯意可入畫而心無
　二用故弛其節耳守頷之翊日命作畫伸紙舒毫果
　有疎宕之致深加奨勵焉其臨摹李成諸蹟幾不可
　辨然神氣固自霄壤也評者謂得李成之風畫之傳
　世者
　　澄江平逺圖一
髙克明絳州人端愿謙厚喜游佳山水搜奇訪古歸則
　燕坐焚香悠然命筆兼畫道釋人馬花鳥樓臺評者
　謂其山水雖工不免有近時習氣若花鳥則無可議
　也仁宗朝為待詔守少府監主簿畫之傳世者
　　春波吟龍圖二　　　　　夏山飛瀑圖二
　　窠石野渡圖二　　　　　煙嵐窠石圖二
　　邨學圖二
郭熙河陽温縣人為御書院藝學善畫山水寒林宗李
　營丘法得煙雲出沒峯巒顯隠之妙位置筆墨時見
　匠心早嵗以巧贍致名晩年乃氣韻兼美畫之傳世
　者
　　子猷訪戴圖二　　　　　奇石寒林圖二
　　詩意山水圖二　　　　　古木遥山圖二
　　巧石雙松圖二　　　　　江臯圖一
　　遥峯圖一　　　　　　　晴巒圖一
　　煙雨圖一　　　　　　　雲岩圖一
　　秀松圖一　　　　　　　春山圖一
　　㟧嶺圖一　　　　　　　瀑布圖一
　　幽谷圖一　　　　　　　濺瀑圖一
　　平逺圖一　　　　　　　寒峯圖一
　　斷岸圖一　　　　　　　秀巒圖一
　　古木圖一　　　　　　　茂峯圖一
　　逺山圖一　　　　　　　山觀圖一
　　谿谷圖一
孫可元好寫吳越間山水筆力雖不甚髙而格局居然
　蒼古畫之傳世者
　　陶潛歸去來圖一　　　　滕王閣圖一
　　商山四皓圖二　　　　　髙隠圖一
　　山麓漁歌圖一　　　　　山水圖二
　　春雲出岫圖一　　　　　山觀圖一
　　江山蕭散圖一　　　　　牧牛圖一
趙幹江南人家有南唐畫院秘本故所畫山水林木皆
　江南風景多作樓觀舟航水村魚市花溪竹塢皆有
　幽趣無一㸃市朝氣也畫之傳世者
　　春林歸牧圖一　　　　　夏山風雨圖四
　　夏日玩泉圖一　　　　　煙靄秋涉圖一
　　冬晴漁浦圖一　　　　　江行初雪圖一
屈鼎開封人山水學燕文貴仁宗朝畫院祗候畫之傳
　世者
　　夏景圖一
陸瑾江南人畫江山風物筆致瀟灑洗浄塵俗格法布
　置大抵宗王維而秀媚特甚畫之傳世者
　　山隂髙會圖一　　　　　溪山僧舍圖一
　　水閣閒碁圖一　　　　　溪山風雨圖三
　　漁家風景圖三　　　　　夏山圖四
　　雪橋圖一　　　　　　　運石圖一
　　磨溪圖一　　　　　　　捕魚圖一
　　椉龍圖一　　　　　　　仙山圖二
王士元汝南宛丘人王仁夀之子也善丹青詮綜諸家
　之妙人物師周昉山水師關同屋木師郭忠恕凡作
　畫無一筆無出處故為卓絶所可惜者多寫樓臺橋
　徑境遇殊小乏深山大壑煙霞之致耳仕至節度推
　官畫之傳世者
　　溪雲欲雨圖一　　　　　山閣圖一
燕肅字穆之家本薊門徙居陽翟少厯清塗有文學治
　行縉紳推之善畫山水寒林登王維之堂入李成之
　室獨不設色為異官至禮部尚書贈太師畫之傳世
　者
　　寫李成履薄圖二　　　　春岫漁歌圖一
　　狀牛頭山望圖一　　　　秋山逺浦圖一
　　冬晴釣艇圖二　　　　　雪滿羣山圖三
　　江山蕭寺圖二　　　　　古岸遥山圖三
　　送寒衣女圖一　　　　　雪浦人歸圖四
　　大寒林圖二　　　　　　寒林圖一
　　小寒林圖二　　　　　　履冰圖一
　　渡水牛圖一　　　　　　雙松圖二
　　春山圖四　　　　　　　松石圖一
　　夏溪圖二　　　　　　　寒雀圖一
宋道字公達洛陽人擢第為郎善畫山水以幽澹簡逺
　取重於時惟興至寓意而已故傳世者少所見者
　　松竹圖一
宋迪字復古道之弟也舉進士善畫山水得李成筆法
　體裁髙妙筆墨清潤又喜畫松或髙或偃或單或雙
　至於千株萬株森然並立都無複冗之跡世以為難
　猶子子房紹其家學畫之傳世者
　　老松對南山圖一　　　　晴巒漁樂圖二
　　煙嵐漁浦圖一　　　　　扁舟輕泛圖一
　　古岸遥岑圖一　　　　　羣峯逺浦圖一
　　對岸古松圖二　　　　　濶浦逺山圖一
　　濶浪遥岑圖一　　　　　瀟湘秋晚圖一
　　江山平逺圖一　　　　　長江晚靄圖一
　　遥山松岸圖二　　　　　雙松列岫圖二
　　崇山茂林圖二　　　　　逺山圖二
　　逺浦征帆圖二　　　　　雪山圖一
　　小寒林圖一　　　　　　八景圖一
　　秋山圖一　　　　　　　萬松圖一
　　遥山圖二
王穀字正叔潁川郾城人多取古今詩詞佳景寫而為
　圖踵事增華别具妙理官至大理寺卿畫之傳世者
　　洞庭曉照圖一　　　　　雪晴漁浦圖一
　　雪江旅思圖一
范坦字伯履洛陽人工畫山水並學關同李成亦善花
　鳥筆力雄健官承議郎畫之傳世者
　　寫徐崇嗣杏花對果圖一
　　寫李成江山梵刹圖四　　太上渡關圖一
黄齊字思賢建陽人第進士為兵部侍郎嘗作輕煙細
　雨之景非隂非霽如梅天霧曉霏微晻靄諸家效之
　終不能及也畫之傳世者
　　風煙欲雨圖一　　　　　晴江捕魚圖一
　　山莊自樂圖一　　　　　雪滿羣峯圖一
李公年善畫山水命意涉筆皆有前輩風格官至浙江
　提刑畫之傳世者
　　桃溪春山圖一　　　　　夏溪欲雨圖一
　　秋江歸棹圖一　　　　　秋霜漁浦圖一
　　松峯積雪圖一　　　　　欲雨寒林圖一
　　雲生列岫圖一　　　　　逺煙平野圖一
　　日出長江圖一　　　　　疎林晚照圖一
　　秋江静釣圖二　　　　　江山漁釣圖二
　　對岸古松圖二　　　　　長江秋望圖一
李時雍字致堯號適齋成都人雅好丹青筆甚清逸作
　墨竹尤妙與文同齊名官至殿中丞畫之傳世者
　　渭川晚晴圖一
王詵字晉卿家本太原徙居開封尚秦國大長公主為
　駙馬都尉喜讀書善屬文所與游者皆一時名士復工
　畫學李成山水清潤可愛著色仿小李将軍墨竹師
　文湖州築堂曰寶繪收藏古今法書名畫東坡為之
　記厯官定州觀察使封開國公卒贈昭化軍節度使
　諡榮安畫之傳世者
　　松路入仙山圖一　　　　風雨松石圖一
　　客帆挂瀛海圖一　　　　長江風雨圖一
　　寫李成寒林圖二　　　　漁鄉曝網圖一
　　房次律宿因圖一　　　　栁溪漁浦圖一
　　幽谷春歸圖一　　　　　江山漁樂圖一
　　晴嵐曉景圖一　　　　　江亭寓目圖一
　　煙嵐晴曉圖三　　　　　漁村小雪圖一
　　煙江疊嶂圖一　　　　　江山平逺圖一
　　會稽三賢圖一　　　　　連山絶澗圖一
　　老松野岸圖一　　　　　金碧潺湲圖一
　　名山臥游圖一　　　　　秀峯逺壑圖一
　　千里江山圖一　　　　　屏山小景圖一
　　子猷訪戴圖一　　　　　山居圖二
　　松石圖二　　　　　　　長春圖一
　　逺景圖一
僧巨然鍾陵人善畫山水筆法秀潤喜為煙嵐疊嶂凡
　林麓間多作卵石松柏疎筠蔓草之類參錯輝映至
　於幽溪細路茅舍竹籬宛轉清深皆有奇趣得董源
　之正傳者其惟巨然乎畫之傳世者
　　夏景山居圖六　　　　　九夏松峰圖三
　　夏日山林圖一　　　　　秋江漁浦圖四
　　夏雲欲雨圖一　　　　　溪山蘭若圖六
　　秋江晚渡圖二　　　　　溪山漁樂圖六
　　溪山林藪圖二　　　　　溪橋髙隠圖一
　　重溪疊嶂圖四　　　　　山溪水閣圖一
　　江山逺興圖二　　　　　江山静釣圖一
　　江山晚景圖一　　　　　江村捕魚圖一
　　江山旅店圖一　　　　　江山晚興圖一
　　江山歸棹圖六　　　　　江左醒心圖一
　　江山平逺圖一　　　　　江山行舟圖二
　　松峯髙隠圖二　　　　　煙浮逺岫圖六
　　山林歸路圖一　　　　　山林小筆圖一
　　曉林野艇圖一　　　　　茂林疊嶂圖一
　　林汀逺渚圖一　　　　　林石小景圖一
　　煙關小景圖一　　　　　雲横秀嶺圖二
　　雲嵐清曉圖三　　　　　松路仙巖圖一
　　松巖蕭寺圖一　　　　　晴冬晻靄圖六
　　嵐鎖羣峯圖四　　　　　寒溪漁舍圖二
　　遥山漁浦圖二　　　　　山隂蕭寺圖二
　　遥山濶浦圖三　　　　　松吟萬壑圖三
　　萬壑松風圖二　　　　　羣峯茂林圖二
　　松巖山水圖二　　　　　煙江晚渡圖一
　　小寒林圖二　　　　　　皖口山圖一
　　夏山圖三　　　　　　　秋山圖二
　　山居圖一　　　　　　　山水圖四
　　層巒圖一　　　　　　　秀峯圖三
　　金山圖一　　　　　　　鍾山圖一
　　廬山圖一　　　　　　　松嶺圖二
　　柏泉圖一　　　　　　　遥山圖一
　　逺山圖一　　　　　　　松峯圖三
　　髙隠圖一　　　　　　　歸牧圖一
　　長江圖一　　　　　　　窠石圖一
趙令松字永年畫花竹無俗韻尤工水墨花果取法精
　博但寫朽蠧太多論者以此病之畫犬亦佳累官右
　武衛将軍畫之傳世者
　　瑞蕉獅犬圖一　　　　　花竹獅犬圖一
　　秋菊相屬圖二
趙邈齪逸其名朴野不事修飾人故以邈齪稱之善畫
　虎不惟得其形似且有威光樹石亦佳如草書法畫
　之傳世者
　　叢竹虎圖三　　　　　　出山虎圖一
　　戰沙虎圖一　　　　　　伏虎圖一
　　馴虎圖一　　　　　　　虎圖一
朱羲江南人以畫牛得名作斜陽芳草村落荒凉之景
　雖不及戴嵩而澹逺似之畫之傳世者
　　横笛牧牛圖一　　　　　牧牛圖三
　　飲水牛圖一　　　　　　乳牛圖一
朱瑩羲之同族亦工畫牛得法於羲兼善山水畫之傳
　世者
　　牧牛圖四　　　　　　　牛圖一
甄慧睢陽人工畫佛像超世俗之形似具天人之威儀
　同時名手皆自以為不及而當世所傳者
　　牧童臥牛圖一
王凝為畫院待詔善畫花竹翎毛下筆即有生意間寫
　鸚鵡獅子慧猛入神畫之傳世者
　　繡墩獅貓圖一
甄度字文榘淄川人與甄慧同時俱以畫佛像得名慧
　性疎懶不肯多作故其蹟甚少度有雋才而又敏給
　人以縑素求者應之無倦色傅染描摹極其工緻通
　體無一懈筆當世以此服之聲名逺出慧上矣名山
　大刹畫壁最多易代以來所存無幾畫之傳世者
　　善才童子五十三叅像一　文殊師利像一
　　維摩居士像一　　　　　增長天王像一
　　游行天王像二
　
　
　
　
　繪事備考卷五上
欽定四庫全書
　繪事備考卷五中
　　　　　　　　　　湖廣按察使王毓賢撰
　　宋
祁序江南人善花竹禽鳥亦工畫牛人謂有戴嵩之體
　至於畫貓尤為妙筆畫之傳世者
　　瀟湘逢故人圖二　　　　寫生鷄冠花圖一
　　渡水乳牛圖二　　　　　乳牛圖三
　　四皓奕碁圖三　　　　　鬭牛圖一
　　夾竹桃花圖二　　　　　水牛圖一
　　長江漁樂圖一　　　　　牧羊圖一
　　牧牛圖二十二　　　　　詩客圖二
　　倒影牛圖一　　　　　　虎圖一
何尊師以畫貓得名居衡嶽往來蒼梧五嶺間人問其
　氏族年夀但云何何問其鄉里亦云何何因號曰何
　尊師性嗜丹青終日不去手亦工花石畫之傳世者
　　戎葵太湖石圖一　　　　山石戲貓圖一
　　石竹花戲貓圖一　　　　葵花戲貓圖一
　　葵石戲貓圖一　　　　　葵石羣貓圖二
　　子母戲貓圖一　　　　　羣貓圖一
　　莧菜戲貓圖一　　　　　戲貓圖一
　　薄荷醉貓圖一　　　　　醉貓圖一
　　子母貓圖一　　　　　　貓圖一
趙宗漢字獻甫太宗曾孫濮王幼子博洽多才無聲色
　之好惟以筆墨自娛嘗寫歸雁圖氣韻瀟散得江湖
　之趣歴官泰寧軍節度使開府儀同三司太尉判大
　宗正寺嗣濮王贈太師追封景王畫之傳世者
　　水墨荷蓮圖一　　　　　水墨蓼花圖一
　　榮荷小景圖一　　　　　水葒蘆雁圖二
　　榮荷宿雁圖一　　　　　聚沙宿雁圖二
趙孝穎字師純魏端獻王第八子誦讀之餘雅善花鳥
　仕至徳慶軍節度使畫之傳世者
　　木瓜烏頭白頰圖一　　　四景花禽圖一
　　雪竹五色兒圖一　　　　水墨花禽圖一
　　萱草紅頷兒圖一　　　　水墨雙禽圖一
　　和鳴鸂鶒圖一　　　　　蓮陂戲鵝圖一
　　窺魚翠碧圖一　　　　　蓮塘水禽圖一
　　映水珍禽圖一　　　　　秋灘雙鷺圖一
　　蓼岸鶺鴒圖一　　　　　水葒鶺鴒圖一
　　雪汀宿雁圖一　　　　　水禽花果圖一
　　設色花禽圖一　　　　　薦夀四清圖一
　　設色禽果圖一　　　　　寫生花圖一
　　小景圖一
趙仲佺字隱夫宗室也性明敏無他好一意文詞翰墨
　暇則寄興丹青所畫草木禽魚不失雅人深致厯官
　潤州觀察使追封和國公畫之傳世者
　　杏花繡纓圖一　　　　　秋荷鷺鷥圖一
　　蓼岸鷺鷥圖一　　　　　戎葵鶻燕圖一
　　葵竹鸓鴨圖一　　　　　筍竹蠻鳩圖一
　　寫生雜禽圖四　　　　　乳牛圖一
　　寫生牡丹圖一　　　　　鵲竹圖二
趙仲僴字存道以宗室子育於宫邸留心繪事喜畫花
　鳥每出逰必攜筆簏偶見高屏素壁輙隨意圖之皆
　有真趣人來求者未必應也歴官保康軍節度使開
　府儀同三司追封榮國公諡和惠畫之傳世者
　　照水杏花圖一　　　　　飛鷺戲晴圖一
　　雪天曉雁圖一　　　　　翠竹新凉圖一
　　五客熙春圖一　　　　　竹汀春禽圖一
趙士腆亦宗室畫寒林晴浦思致雋永寫竹石禽魚景
　象逼真官至武節郎畫之傳世者
　　烟浦幽禽圖一　　　　　竹石圖一
　　寒禽畏雪圖一　　　　　晴浦圖一
　　寒林圖一
趙士雷字公震亦宗室畫山水人物清麗可愛尤長於
　花鳥官至襄州觀察使畫之傳世者
　　春岸初花圖一　　　　　桃溪鷗鷺圖一
　　春江落雁圖一　　　　　春晴雙鷺圖一
　　暖水戲鵝圖一　　　　　春江小景圖一
　　蓮塘羣鳬圖一　　　　　花溪會禽圖一
　　夏塘戲鴨圖一　　　　　夏溪鳬鷺圖一
　　初夏晴江圖一　　　　　夏景會禽圖一
　　夏浦珍禽圖一　　　　　栁岸鸂鶒圖一
　　蓮塘雙禽圖一　　　　　秋岸江禽圖一
　　秋蘆羣鴈圖一　　　　　江干早秋圖一
　　初秋浦溆圖一　　　　　蓼岸游禽圖一
　　蓼岸羣鳬圖一　　　　　蘆渚會禽圖一
　　寒江雪岸圖一　　　　　寒江梅雪圖一
　　寒汀雪鴈圖一　　　　　雪汀羣鴈圖一
　　寒汀雙鷺圖一　　　　　林雪聚鴉圖一
　　雪汀百鴈圖一　　　　　梅汀落鴈圖一
　　五客羣居圖一　　　　　寒林雪鴈圖一
　　湘浯晴望圖一　　　　　松溪會禽圖一
　　湘鄉小景圖一　　　　　桃溪圖一
　　春岸圖一　　　　　　　夏溪圖一
　　秋渚圖一　　　　　　　秋芳圖一
　　雪溪圖一　　　　　　　葵芳圖一
　　雪鴈圖一　　　　　　　戲鶩圖一
　　澄江圖一　　　　　　　栁浦圖一
　　栁溪圖一　　　　　　　岸芳圖一
　　芳洲圖一
李植字化光京兆人觀察使士衡之孫自幼好道不樂
　婚宦善畫山水為劉貢父所推
黄居寀字伯鸞筌之幼子家學淵源名聞海内寫花竹
　翎毛氣韻生動畫怪石山林往往欲過其父官光禄
　寺丞奉詔搜訪名畫詮定品目衡鑑不爽人歎服之
　故當時較藝者視黄氏體製為優劣去取焉自崔白
　崔慤吳元瑜出其格遂大變畫之傳世者
　　山隂避暑宫殿圖二　　　竹石春禽圖一
　　寫生金瓶魏花圖一　　　夾竹桃花圖二
　　湖石金盆鵓鴿圖一　　　桃竹山鷓圖二
　　牡丹金盆鷓鴣圖一　　　杏花鸚鵡圖一
　　牡丹太湖石雀圖二　　　桃竹鵓鴿圖一
　　順風牡丹黄鸝圖一　　　桃花御鷹圖二
　　小景竹石水禽圖一　　　桃竹野鷂圖二
　　水石山鷓鷺鷥圖三　　　桃花鷯子圖二
　　蘆花寒菊鷺鷥圖四　　　海棠錦鷄圖二
　　桃花竹鸂鶒圖三　　　　海棠竹鶴圖二
　　摹七十二賢圖一　　　　海棠家鴿圖二
　　水墨竹石鶴圖一　　　　海棠山鷓圖二
　　藥苗引雛鴿圖一　　　　海棠鸚鵡圖一
　　春岸飛花圖二　　　　　夾竹海棠圖一
　　筍竹錦鷄圖一　　　　　牡丹雀貓圖一
　　牡丹鸚鵡圖一　　　　　牡丹竹鶴圖六
　　牡丹錦鷄圖五　　　　　牡丹山鷓圖四
　　牡丹鵓鴿圖八　　　　　牡丹黄鶯圖二
　　牡丹雀鴿圖一　　　　　牡丹戲貓圖二
　　蜂蝶戲貓圖一　　　　　萱草鸂鶒圖二
　　葵花錦鷄圖一　　　　　桃竹銅觜圖一
　　寫生椶竹圖一　　　　　寫蜀葵花圖三
　　寫生鸂鶒圖一　　　　　竹鶴湖石圖二
　　竹石青鶻圖三　　　　　竹石雙鶴圖二
　　竹石錦鳩圖一　　　　　竹石鶉雀圖一
　　竹石山鷓圖三　　　　　竹石雛雀圖一
　　竹石野雉圖一　　　　　竹石貓雀圖一
　　竹石黄鸝圖一　　　　　竹石白鶻圖三
　　水石鸂鶒圖二　　　　　水石鷺鷥圖三
　　戲水鸂鶒圖一　　　　　雛雀鸂鶒圖一
　　筍竹雀兔圖一　　　　　雀竹鸂鶒圖二
　　竹鶴圖二十一　　　　　詩意山水圖一
　　辛夷湖石圖一　　　　　湖灘墨竹圖一
　　筍竹鸂鶒圖二　　　　　引雛鸂鶒圖一
　　湖灘烟禽圖二　　　　　竹筍雛雀圖一
　　蓮塘鸂鶒圖一　　　　　躑躅雙雉圖一
　　躑躅鵓鴿圖四　　　　　躑躅山鷓圖一
　　躑躅雉鷄圖一　　　　　錦棠竹鶴圖二
　　寫真士女圖一　　　　　寫生盆池圖一
　　捕魚霜鷺圖一　　　　　山水鷺鷥圖二
　　溪石雙鷺圖二　　　　　捕魚雙鷺圖一
　　望仙躑躅圖一　　　　　山鷓棘雀圖一
　　古木山鷓圖一　　　　　鷙禽六狐圖三
　　柘棘翎毛圖一　　　　　夀松雙鶴圖一
　　架上鷂子圖一　　　　　架上鸚鵡圖一
　　俊禽逐鷺圖一　　　　　灘石繡纓圖二
　　秋景芙蓉圖八　　　　　芙蓉鷺鷥圖二
　　芙蓉鸂鶒圖一　　　　　芙蓉雙鷺圖一
　　翠碧芙蓉圖一　　　　　湖灘鷺鷥圖一
　　紅蕉湖石圖一　　　　　水葒鷺鶻圖三
　　高秋鷙禽圖三　　　　　寒菊鷺鷥圖一
　　寒菊鸂鶒圖二　　　　　寒菊鷯子圖一
　　寒菊雙鷺圖二　　　　　雪竹鷯子圖二
　　雪景鷯子圖一　　　　　雪鷺寒雀圖一
　　山茶雪兔圖一　　　　　山茶雪雀圖一
　　雪竹野雉圖二　　　　　寒林才子圖一
　　水月觀音像一　　　　　夏景筍竹圖三
　　自在觀音像一　　　　　湖石牡丹圖五
　　戲蝶貓圖一　　　　　　竹石貓圖一
　　折枝花圖一　　　　　　子母貓圖一
　　寫生貓圖一　　　　　　捕雀貓圖一
　　寫生龜圖一　　　　　　寫瑞兔圖一
　　架上鷹圖六　　　　　　雕狐圖十二
　　桃花鶻圖一　　　　　　鷄冠花圖一
　　春山圖六　　　　　　　牡丹圖三
　　芍藥圖一　　　　　　　竹石圖四
　　鸂鶒圖一　　　　　　　雀竹圖一
　　筍竹圖一　　　　　　　竹禽圖一
　　隴禽圖一　　　　　　　藥苗圖一
　　雜禽圖四　　　　　　　獵騎圖二
　　魚鷺圖一　　　　　　　鷺鷥圖二
　　棘雀圖一　　　　　　　六鶴圖一
　　雙鶴圖二　　　　　　　御鷹圖四
　　鷹狐圖二　　　　　　　鷄鷹圖三
　　皁雕圖六　　　　　　　白鶻圖二
　　碎金圖一　　　　　　　拒霜圖四
　　鷺鶻圖四　　　　　　　秋山圖一
　　雜花圖四　　　　　　　秋岸圖三
　　秋禽圖三　　　　　　　蘆菊圖一
　　雪雀圖五　　　　　　　寒菊圖一
　　雪禽圖二　　　　　　　雪兔圖二
丘餘慶蜀人文播之子工花竹翎毛兼長草蟲凡設色
　者體其動植至于草蟲則以墨氣淺深暎發之尤為
　精妙初師滕昌祐晚年殆欲勝之畫之傳世者
　　夾竹桃花圖一　　　　　湖石海棠圖一
　　四時花禽圖四　　　　　竹木五禽圖一
　　月季玳瑁圖一　　　　　竹石戲貓圖一
　　梅花戴勝圖一　　　　　葵花竹鶴圖一
　　牽牛夾竹圖一　　　　　山茶花兔圖二
　　折枝芙蓉圖二　　　　　芙蓉禽兔圖一
　　芙蓉山鷓圖二　　　　　猿雀芙蓉圖一
　　秋蘆鴈鵝圖三　　　　　湖石山茶圖一
　　山茶鸂鶒圖一　　　　　雪梅山茶圖一
　　古木雙兔圖一　　　　　棘雀霜兔圖一
　　月季貓圖一　　　　　　折枝花圖一
　　胡桃猿圖一　　　　　　寫生花圖一
　　忘憂圖一　　　　　　　朝鷄圖一
　　鴈鵝圖一　　　　　　　鶻鴨圖一
　　竹禽圖一　　　　　　　拒霜圖四
　　寒菊圖一
徐熙鍾陵人江南世族素尚高雅畫花木禽魚蟬蝶蔬
　果識窮造化學邃古今落墨為格雜彩副之蹟與色
　不相隱也有四時折枝花寒蘆沙鴈諸圖評者謂黄
　筌畫神而不妙趙昌畫妙而不神兼二者而有之其
　徐熙乎孫崇嗣崇勲亦能世其家學崇嗣畫花鳥特
　出新意不用描寫止拈丹粉㸃染而成號沒骨圖以
　其無筆墨骨氣而名之也畫之傳世者
　　蟬蝶錦帶折枝圖一　　　折枝紅杏圖一
　　寫生折枝花圖五　　　　折枝繁杏圖一
　　寫瑠璃花甕圖二　　　　折枝海棠圖一
　　單葉刺紅花圖二　　　　海棠銅觜圖二
　　裝堂躑躅花圖二　　　　寫生海棠圖一
　　裝堂折枝花圖一　　　　夾竹海棠圖二
　　棃花木瓜花圖一　　　　照水海棠圖一
　　竝枝來禽花圖一　　　　來禽緋桃圖一
　　杏花海棠圖一　　　　　躑躅海棠圖二
　　海棠棃花圖一　　　　　海棠練鵲圖一
　　桃竹山鷓圖三　　　　　水林禽花圖一
　　紅棠梨花圖一　　　　　折枝梨花圖三
　　裝堂桃花圖一　　　　　裝堂海棠圖一
　　牡丹梨花圖一　　　　　牡丹杏花圖一
　　牡丹海棠圖一　　　　　牡丹山鷓圖二
　　牡丹戲貓圖一　　　　　牡丹鵓鴿圖二
　　牡丹㳺魚圖二　　　　　牡丹湖石圖四
　　折枝牡丹圖一　　　　　寫生牡丹圖二
　　寫瑞牡丹圖一　　　　　牡丹夭桃圖一
　　牡丹桃花圖三　　　　　風吹牡丹圖二
　　蜂蝶牡丹圖一　　　　　牡丹芍藥圖一
　　芍藥杏花圖一　　　　　湖石芍藥圖三
　　蜂蝶芍藥圖一　　　　　芍藥桃花圖一
　　落花游魚圖一　　　　　寫生花甕圖一
　　千葉白蓮圖一　　　　　寫生花果圖二
　　寫生禽果圖一　　　　　錦帶蜂蝶圖一
　　寫生家蔬圖二　　　　　翠瓶挿果圖一
　　琅玕獨秀圖一　　　　　蟬蝶鵓鴿圖一
　　蜂蝶戲貓圖一　　　　　藥苗戲蝶圖一
　　梅竹雙禽圖一　　　　　蟬蝶茄菜圖一
　　雛鴿藥苗圖一　　　　　莧菜戲貓圖一
　　戲荇鯚魚圖一　　　　　藻荇㳺魚圖一
　　小景野鴨圖一　　　　　寫生芙蓉圖一
　　寫生葱茄圖一　　　　　木瓜鳩子圖一
　　寫生草蟲圖一　　　　　茄菜草蟲圖一
　　紅藥石鴿圖二　　　　　竹木秋鷹圖一
　　湖石百合圖一　　　　　蓼岸龜蟹圖一
　　敗荷秋鷺圖一　　　　　古木山鷓圖二
　　古木鷓鷂圖一　　　　　古木棲禽圖一
　　寒菊月季圖一　　　　　寒塘晩景圖二
　　寒蘆雙鷺圖三　　　　　雪塘鴨鷺圖三
　　宻雪宿禽圖三　　　　　雪汀宿禽圖三
　　雪梅宿禽圖一　　　　　寒蘆雙鴨圖二
　　雪竹鷯子圖一　　　　　雪梅會禽圖二
　　暮雪雙禽圖二　　　　　桃杏花圖二
　　牡丹圖十三　　　　　　紅牡丹圖一
　　木瓜花圖八　　　　　　折枝花圖四
　　寫生菜圖一　　　　　　玫瑰花圖一
　　穿荇魚圖一　　　　　　子母鷄圖一
　　引雛雀圖一　　　　　　錦繡堆圖一
　　木筆花圖一　　　　　　黄葵花圖一
　　㳺荇魚圖一　　　　　　長春圖一
　　海棠圖一　　　　　　　夭桃圖一
　　來禽圖五　　　　　　　緑李圖一
　　瑞蓮圖一　　　　　　　朱櫻圖一
　　枇杷圖一　　　　　　　邵圃圖一
　　魚藻圖一　　　　　　　竝禽圖一
　　宿禽圖三　　　　　　　金杏圖一
　　花鴨圖一　　　　　　　蟬蝶圖一
　　藥苗圖一　　　　　　　錦棠圖二
　　秋芳圖一　　　　　　　茄株圖一
　　茄菜圖一　　　　　　　戲貓圖三
　　魚蝦圖一　　　　　　　㳺魚圖六
　　鶺鴒圖一　　　　　　　籜竹圖一
　　草蟲圖二　　　　　　　傾心圖一
　　宿鴈圖一　　　　　　　雙禽圖一
　　五禽圖一　　　　　　　六禽圖一
　　八禽圖一　　　　　　　雙鴨圖二
　　蘆鴨圖二　　　　　　　雜禽圖一
　　雪竹圖三　　　　　　　雪禽圖三
　　雪鴈圖五　　　　　　　果子圖一
　　繡纓圖一　　　　　　　菜圖一
徐崇嗣熙之孫也畫草木禽魚綽有祖風如蠶繭之屬
　皆世所罕畫而崇嗣能之又墜地果實亦不易作崇
　嗣復工摹寫葢所見者博故所繪者精耳畫之傳世
　者
　　寫生鷄冠花圖三　　　　桃竹水禽圖三
　　寫生折枝花圖二　　　　夾竹桃雀圖三
　　蘸水碧桃圖三　　　　　繁杏折枝圖一
　　碧壺桃花圖一　　　　　海棠桃花圖一
　　海棠會禽圖一　　　　　海棠㳺魚圖一
　　沒骨海棠圖一　　　　　寫生海棠圖一
　　千葉桃花圖一　　　　　牡丹鵓鴿圖一
　　牡丹鳩子圖一　　　　　寫生牡丹圖一
　　牡丹芍藥圖一　　　　　芍藥戲貓圖一
　　寫生芍藥圖二　　　　　寫生葵花圖一
　　折枝雜果圖一　　　　　梅竹鷯子圖二
　　臨流叢竹圖三　　　　　夾竹桃花圖一
　　蜂蝶牡丹圖一　　　　　蟬蝶花禽圖一
　　錦鷄躑躅圖二　　　　　蜀葵鳩子圖一
　　折枝木瓜圖一　　　　　蜂蝶茄菜圖一
　　藥苗鵓鴿圖一　　　　　蟬蝶藥苗圖一
　　藥苗草蟲圖一　　　　　藥苗鶺鴒圖三
　　藥苗茄菜圖四　　　　　蟬蝶茄菜圖一
　　蟬蝶鶺鴒圖一　　　　　野鶉藥苗圖一
　　茄菜錦鳩圖二　　　　　叢竹鷙禽圖三
　　茄菜草蟲圖一　　　　　木筆雙燕圖一
　　金沙水禽圖一　　　　　寫生茄菜圖一
　　沙汀野鴨圖一　　　　　寫生果實圖四
　　折枝果實圖三　　　　　晴江小景圖一
　　筍竹雙兔圖一　　　　　草花戲貓圖一
　　雪浦宿禽圖三　　　　　雪竹雙禽圖一
　　雪江宿禽圖一　　　　　寫生桃圖一
　　榮牡丹圖一　　　　　　黄葵花圖一
　　寫生瓜圖一　　　　　　寫生菜圖二
　　竹貫魚圖一　　　　　　春芳圖二
　　桃溪圖二　　　　　　　繁杏圖一
　　紅杏圖二　　　　　　　戲魚圖二
　　㳺魚圖三　　　　　　　牡丹圖五
　　芍藥圖一　　　　　　　躑躅圖一
　　棃花圖一　　　　　　　夏葵圖一
　　水禽圖一　　　　　　　錦棠圖二
　　木瓜圖二　　　　　　　藥苗圖一
　　茄菜圖二　　　　　　　茄鼠圖一
　　雀竹圖二　　　　　　　四禽圖二
　　芙蓉圖二　　　　　　　雙鳬圖二
　　八鴨圖二　　　　　　　白兔圖一
　　蘆鴨圖二　　　　　　　雙鴨圖一
　　雙鵲圖一　　　　　　　羣鷺圖二
　　繡纓圖一　　　　　　　寒鴨圖二
徐崇矩亦熙諸孫特工士女畫之傳世者
　　花竹捕雀貓圖一　　　　剪牡丹圖四
　　折枝桃花圖一　　　　　木筆花圖一
　　採花士女圖二　　　　　萱草貓圖一
　　紫燕藥苗圖二　　　　　寫生菜圖一
　　夭桃圖一
唐希雅嘉興人妙於花竹亦工翎毛學李後主金錯刀
　畫有一筆三過之法體勢雖瘦風神有餘變而為畫
　故顫掣其筆而書法存焉喜作棘檟荒野之景氣韻
　蕭踈非畫家繩墨所能拘也畫之傳世者
　　梅竹雜禽圖一　　　　　梅竹百勞圖一
　　梅竹五禽圖二　　　　　桃竹會禽圖二
　　桃竹湖石圖三　　　　　桃竹鷯兒圖一
　　噪雀樷篠圖二　　　　　樷篁集羽圖二
　　茄芥蜂蝶圖二　　　　　竹石禽鷂圖一
　　寫生宿禽圖一　　　　　古木鷄鷹圖三
　　柘竹會禽圖二　　　　　柘竹宿禽圖三
　　柘竹雜禽圖八　　　　　柘竹雙禽圖一
　　柘竹山鷓圖一　　　　　柘竹野鴨圖一
　　柘竹錦鷄圖一　　　　　柘竹花雀圖一
　　柳梢宿雀圖一　　　　　雪竹噪禽圖一
　　梅雀圖一　　　　　　　雙雉圖一
　　雙禽圖一　　　　　　　竹石圖一
　　竹禽圖一　　　　　　　風竹圖一
　　竹鹿圖一　　　　　　　雪竹圖一
　　蘆鴨圖二　　　　　　　會禽圖五
　　筠雀圖一　　　　　　　竝禽圖一
　　噪雀圖一　　　　　　　宿禽圖一
　　鷓鷂圖一　　　　　　　雪禽圖六
　　鷹猴圖一　　　　　　　雪鴨圖四
　　横竹圖三　　　　　　　柘雀圖一
　　竹雀圖八
唐宿　唐忠祚皆希雅之孫花竹翎毛得家傳之秘墨
　作棘針勢雖易元吉無以過之忠祚畫之傳世者
　　柘條白頭翁圖一　　　　鷄鷹圖四
　　蟠桃脩竹圖一　　　　　寒林圖四
　　柘枝宿禽圖三　　　　　雀竹圖二
　　柘枝銅觜圖一　　　　　五禽圖一
　　羣禽噪貍圖三
趙昌字昌之廣漢人善畫花果名重一時作折枝花皆
　有生意傅色尤妙兼工草蟲葢昌所畫不獨取其形
　似直欲與花傳神也禽石非其所長晚年自購已畫
　故真蹟益貴傳世者
　　四季花引雛鷯兒圖二
　　葵花引雛鷯子圖一　　　夾竹桃鴿圖一
　　海棠拒霜花圖一　　　　桃竹雙鳩圖一
　　寫生折枝花圖六　　　　桃竹鵓鴿圖一
　　木瓜寒菊花圖一　　　　夾竹海棠圖一
　　錦棠月季圖一　　　　　海棠鳩子圖一
　　青梅含桃圖一　　　　　海棠鵓鴿圖一
　　錦棠鳩禽圖一　　　　　牡丹錦鷄圖一
　　牡丹鵓鴿圖一　　　　　牡丹戲貓圖一
　　寫生牡丹圖一　　　　　海棠芍藥圖一
　　萱草小貓圖一　　　　　萱草榴花圖一
　　萱草戲貓圖一　　　　　石榴芍藥圖一
　　石榴蒲萄圖一　　　　　躑躅鷯子圖一
　　李實枇杷圖一　　　　　枇杷蒲萄圖二
　　萱草蜀葵圖一　　　　　李實緋杏圖一
　　寫生梨實圖一　　　　　榴花戲貓圖二
　　朱櫻碧李圖一　　　　　躑躅戲貓圖二
　　繡纓長春圖一　　　　　黄葵鸂鶒圖二
　　躑躅雀竹圖一　　　　　拒霜鷺鷥圖一
　　拒霜野雉圖三　　　　　芙蓉野鷄圖一
　　寫生芙蓉圖一　　　　　芙蓉竹鷄圖一
　　拒霜寒菊圖二　　　　　芙蓉銅觜圖一
　　葵花引禽圖一　　　　　葵花戴勝圖一
　　蓼岸秋兔圖一　　　　　牽牛繡纓圖一
　　寫生花兔圖一　　　　　荔子霜橘圖一
　　寫生紅薇圖一　　　　　蒲萄栗蓬圖一
　　梅花雙鶉圖一　　　　　山茶繡纓圖一
　　梅花山茶圖一　　　　　山茶花兔圖一
　　栗蓬木瓜圖一　　　　　山茶雙鶉圖一
　　山茶小兔圖一　　　　　山茶竹兔圖二
　　早梅山茶圖一　　　　　早梅錦鷄圖一
　　寫生果實圖一　　　　　二色山茶圖一
　　竹石戲貓圖一　　　　　四季藂花圖四
　　寫生六花圖一　　　　　四季相屬圖一
　　寫生雜花圖一　　　　　牡丹貓圖一
　　石榴梨圖一　　　　　　太平花圖一
　　月季花圖一　　　　　　雜花圖十四
　　寫生花圖三　　　　　　春花圖一
　　錦棠圖四　　　　　　　杏花圖一
　　牡丹圖六　　　　　　　芍藥圖二
　　萱草圖一　　　　　　　梅杏圖一
　　瓜桃圖一　　　　　　　拒霜圖一
　　葵雉圖一　　　　　　　山茶圖一
　　梅雀圖一　　　　　　　梨柿圖一
　　柿栗圖一　　　　　　　果子圖一
　　秋兔圖一　　　　　　　萱葵圖一
　　雜果圖二　　　　　　　羣花圖四
　　醉貓圖一　　　　　　　鸂鶒圖一
　　乳貓圖一
易元吉字慶之長沙人工花鳥蜂蟬岸然自得及見趙
　昌畫乃曰世不乏人遂欲以古今所未到者馳其名
　而用力于獐鹿猿狖焉嘗㳺荆湖間深入萬守山百
　餘里觀峰巒林木之異境留宿山家動經累月又於
　所居舍後疏鑿池沼多置亂石叢花疏篁折葦雜諸
　水禽伺其動静㳺息之態以資畫意治平甲辰嵗景
　靈宫建孝嚴殿召元吉畫迎釐齋殿御扆復命畫百
　猿圖于開先殿之西廡詔中貴人領其事供給優厚
　纔寫十餘猿而元吉卒畫之傳世者
　　寫生玻璃盤時果圖一
　　寫生木瓜花山鷓圖一
　　海棠花山茶戲獐圖二
　　寫生紫丁香花圖一　　　牡丹鵓鴿圖一
　　寫生紫竹戲猿圖一　　　芍藥鵓鴿圖二
　　寫生折枝花圖四　　　　梨花山鷓圖一
　　太湖石孔雀圖四　　　　夏景戲猿圖一
　　盗果子母猿圖一　　　　夏景猿獐圖三
　　引雛戲獐猿圖二　　　　夏景戲猴圖二
　　寫生太平花圖一　　　　瓶花孔雀圖二
　　寫生木瓜花圖一　　　　秋景獐猿圖四
　　寫生藤墪貓圖一　　　　秋景戲猿圖一
　　秋景鷺鷥圖一　　　　　湍流雙猿圖二
　　娑羅花孔雀圖一　　　　蘆花羣猿圖一
　　山茶馬鹿圖一　　　　　山茶孔雀圖二
　　山茶戲猿圖二　　　　　衆禽噪虎圖二
　　花枝翎毛圖一　　　　　四獸羣居圖二
　　三生羣戲圖二　　　　　羣猿戲蜂圖二
　　四生䕶雛圖四　　　　　獾猿羣戲圖二
　　獐猿羣戲圖一　　　　　窠石獐猿圖二
　　窠石雜猿圖二　　　　　窠石山鷓圖二
　　寫生蒲桃圖一　　　　　寫生石榴圖二
　　寫瑞牡丹圖一　　　　　寫生雜菜圖三
　　寫生枇杷圖二　　　　　寫生南果圖一
　　寫生芍藥圖一　　　　　寫生月季圖一
　　寫生雙鶉圖一　　　　　寫生籠鵪圖一
　　寫生戲貓圖三　　　　　小景獐猿圖一
　　小景獐鹿圖二　　　　　小景戲猿圖四
　　小景羣獐圖二　　　　　猿猴驚顧圖二
　　子母戲貓圖一　　　　　戲猿視猴圖二
　　子母戲猴圖二　　　　　枇杷戲猿圖二
　　子母戲猿圖二　　　　　山林物性圖二
　　竹石獐禽圖二　　　　　栗枝山鷓圖一
　　鷄冠戲貓圖一　　　　　竹石雙獐圖二
　　青菜鼠狼圖一　　　　　竹梢小禽圖一
　　雙猿戲蜂圖二　　　　　藤墪睡貓圖一
　　山槲雀鹿圖一　　　　　竹石獐猿圖一
　　寫生山茶圖一　　　　　窠石猿圖二
　　寫生花圖一　　　　　　寫生鶴圖一
　　寫生獐圖一　　　　　　寫生麋圖一
　　栗蓬猿圖一　　　　　　子母猴圖四
　　子母獐圖二　　　　　　子母犬圖一
　　引雛獐圖二　　　　　　寫生菜圖二
　　折枝花圖一　　　　　　金絲猿圖一
　　小景圖二　　　　　　　四生圖二
　　五瑞圖一　　　　　　　百猿圖八
　　百禽圖四　　　　　　　羣獐圖八
　　雙獐圖二　　　　　　　四猿圖六
　　雙猿圖二　　　　　　　羣猿圖二
　　戲猴圖二　　　　　　　獐猿圖六
　　狨猿圖二　　　　　　　老猿圖一
　　獐猴圖三　　　　　　　獐石圖三
　　戲貓圖一　　　　　　　猿猴圖四
　　戲獐圖三　　　　　　　獾猿圖二
　　槲獐圖一　　　　　　　碎金圖四
　　堆金圖一　　　　　　　俊禽圖一
　　鷄鷹圖一　　　　　　　孔雀圖四
　　雛鴨圖一　　　　　　　架鷂圖一
　　睡貓圖一　　　　　　　花雀圖一
　　梅花圖一　　　　　　　猿圖二
崔白字子西濠梁人工畫花竹翎毛體裁清贍作用疏
　通雖以敗荷鳬鴈得名然於佛道人物山林禽獸無
　不精絶熙寧初奉詔與艾宣丁貺葛守昌畫垂拱
　殿御扆鶴竹各一扇而白為最補圖畫院藝學白性
　疎嬾固辭執事上命特免䨓同差遣非御前有㫖毋
　召葢異恩也畫之傳世者
　　垂拱御扆夾竹海棠鶴圖一
　　賀知章游鑑湖圖一　　　蟠桃山鷓圖一
　　竹石槐鷯兒圖二　　　　杏竹家鵝圖二
　　湖石風牡丹圖一　　　　杏花雙鵝圖二
　　春林山鷓圖一　　　　　杏竹黄鶯圖三
　　杏花春禽圖一　　　　　牡丹戲貓圖二
　　落花雙鶴圖二　　　　　飛鷹雙鵝圖二
　　榮荷鷺鷥圖二　　　　　落花流水圖四
　　荷花家鵝圖一　　　　　榮荷家鵝圖二
　　秋塘雙鵝圖二　　　　　江山風雨圖三
　　白蓮雙鵝圖二　　　　　秋陂鶻兔圖二
　　秋峯野渡圖三　　　　　秋塘羣鵝圖三
　　秋塘雙鴨圖二　　　　　秋荷羣鴨圖一
　　秋荷雙鷺圖二　　　　　秋荷野鴨圖四
　　秋塘鴨鷺圖三　　　　　秋鷹奔兔圖三
　　秋浦家鵝圖二　　　　　蓼岸龜鴨圖一
　　烟汀曉鴈圖四　　　　　敗荷羣鳬圖三
　　敗荷竹鴨圖二　　　　　烟波鷺鶻圖二
　　蘆塘野鴨圖二　　　　　風烟鷺鷥圖一
　　蘆岸㳺鵝圖二　　　　　蓼汀羣鳬圖一
　　水葒鷺鷥圖二　　　　　槲窠山鷓圖一
　　叢竹百勞圖二　　　　　秀竹畫睂圖二
　　烟波羣鷺圖二　　　　　菡萏雙鵝圖二
　　槲竹鷯子圖二　　　　　柘竹鷯子圖一
　　古木戴勝圖二　　　　　籜竹戴勝圖二
　　側石叢竹圖一　　　　　竹梅鳩子圖一
　　墨竹鴝鵒圖四　　　　　墨竹猴石圖二
　　墨竹野鵲圖二　　　　　水墨雀竹圖一
　　水墨野鵲圖二　　　　　林樾獐猴圖三
　　臨水羣猴圖一　　　　　俊禽逐兔圖二
　　山林沐猴圖二　　　　　雪蘆雙鴈圖三
　　風波烟嵐圖三　　　　　雪景才子圖一
　　密雪鶻兔圖一　　　　　雪蘆寒鴈圖三
　　雪竹山鷓圖三　　　　　雪塘鸓鴨圖二
　　雪荷雙鵝圖二　　　　　雪竹雙禽圖二
　　雪竹雙鷯圖二　　　　　雪景山青圖二
　　修竹雪鴨圖二　　　　　梅竹雪禽圖二
　　雪塘荷蓮圖二　　　　　梅竹寒禽圖二
　　寒塘雪霽圖二　　　　　觀鵝山水圖一
　　觀音菩薩像一　　　　　渡海天王圖二
　　惠莊觀魚圖一　　　　　謝安東山圖二
　　子猷訪戴圖一　　　　　襄陽早行圖一
　　水石獐猿圖二　　　　　秋荷家鵝圖一
　　杏花鵝圖四　　　　　　擁花鵝圖三
　　戲水鵝圖一　　　　　　寫生鷄圖二
　　雪鴈圖十三　　　　　　杏花圖一
　　秋荷圖二　　　　　　　秋兔圖一
　　竹兔圖一　　　　　　　蘆鴨圖一
　　秀竹圖二　　　　　　　筍竹圖二
　　風竹圖二　　　　　　　藂竹圖二
　　竹石圖二　　　　　　　脩竹圖四
　　紫竹圖二　　　　　　　墨竹圖二
　　皂鵰圖二　　　　　　　宿鶻圖二
　　十鴈圖三　　　　　　　六鴈圖二
　　林獐圖一　　　　　　　松獐圖一
　　戲猿圖一　　　　　　　蒼兔圖一
　　雙獐圖一　　　　　　　獐猿圖一
　　雪禽圖二　　　　　　　雪兔圖一
　　雪鷹圖一　　　　　　　雪鴨圖一
　　雪竹圖二　　　　　　　採蓮圖二
　　羅漢像六　　　　　　　竹圖二
崔慤字子中白之弟官左班殿直亦善花鳥筆法規模
　與白相似畫之傳世者
　　桃竹鷺鷥圖二　　　　　杏竹山鷓圖二
　　杏竹野雉圖一　　　　　榴花黄鶯圖四
　　梨花錦鷄圖三　　　　　夾竹海棠圖二
　　梔子野鷄圖二　　　　　秀竹黄鸝圖二
　　榴花白鷴圖三　　　　　黄榴雙兔圖一
　　花竹百勞圖二　　　　　葵花雙兔圖一
　　葵花鼠狼圖一　　　　　秋鷹搏兔圖二
　　秋荷野鴨圖三　　　　　秋荷家鵝圖一
　　雙禽秋兔圖二　　　　　拒霜野鴨圖四
　　梅竹雙禽圖三　　　　　雪竹寒鴈圖一
　　雪鴨山鷓圖二　　　　　寒蘆雪鶩圖二
　　雪竹山鷓圖二　　　　　寫生雙鶉圖二
　　戲猿山鷓圖二　　　　　渚蓮圖一
　　夏溪圖四　　　　　　　槿花圖一
　　蘆鴈圖三　　　　　　　山茶圖一
　　羣鳩圖二　　　　　　　蒼兔圖一
艾宣鍾陵人花竹翎毛别是一種風格尤喜畫鵪鶉以
　此得名於世分寫垂拱殿御扆
丁貺濠梁人善畫花鳥分寫垂拱殿御扆
葛守昌開封人官圖畫院祗候工畫花竹翎毛兼長草
　蟲蔬果分寫垂拱殿御扆
王曉泗州人畫藂棘鷹鷂師郭乾暉亦善寫人物筆法
　古拙為世所稱見李成讀碑圖
劉常金陵人工畫花竹得名江左居家治園圃植羣卉
　游息其間每得意則吮墨揮毫頃刻數紙染色不用
　丹鉛襯貼惟匀調深淺一染而就米海岳謂劉常所
　學不減趙昌畫之傳世者
　　寫生杏花圖一　　　　　桃花圖一
　　木瓜花圖一　　　　　　六花圖一
劉永年字公錫本彭城人徙開封遂家焉喜讀書曉兵
　法勇力過人兼善丹青寫鳥獸蟲魚出人意表尤善
　釋道鬼神得貫休之遺法所用筆不擇纖毫細管狼
　穎鼠鬚當其興至即堊帚亦可此則畫家所不能也
　官至崇信軍節度使畫之傳世者
　　寫生家鵝圖一　　　　　水墨雙鴿圖一
　　水墨茄菜圖一　　　　　寫生龜圖一
　　水墨獾圖一　　　　　　柳穿魚圖一
　　牧放驢圖一　　　　　　寫木星像一
　　花鴨圖四　　　　　　　家鵝圖三
　　雙鵝圖五　　　　　　　鷹兔圖一
　　角鷹圖一　　　　　　　蘆鴈圖四
　　羣鷄圖一　　　　　　　卧烏圖一
　　松鶻圖一　　　　　　　秋兔圖二
　　墨竹圖二　　　　　　　夀鹿圖一
呉元瑜字公器開封人師崔白畫花鳥山水人物描法
　細宻傅染鮮潤大變唐末五代及宋國初之法而自
　成一家晩年求畫者多日不暇給乃取他畫或弟子
　所摹者加以印章繆為己筆與之真贗固可辨也官
　至合州團練使畫之傳世者
　　林檎花㳺春鶯圖一　　　寫生牡丹圖一
　　梔子烏頭白頰圖一　　　桃花黄鸝圖一
　　四方七宿星像四　　　　緋桃卧烏圖一
　　玳瑁紅荔子圖一　　　　杏花野鷄圖三
　　釵頭紅荔子圖一　　　　杏花錦鳩圖一
　　四季角金睂圖一　　　　黄鶯餅桃圖一
　　榴花金翅兒圖一　　　　柏梢餅桃圖一
　　木瓜花孔雀圖一　　　　杏花鸂鶒圖二
　　金林檎碧鷄圖一　　　　杏花會禽圖二
　　海棠游春鶯圖一　　　　梨花鷺鷥圖二
　　金林檎山鷓圖一　　　　梨花孔雀圖五
　　瑞香四勝兒圖一　　　　梨花鳩子圖三
　　虎皮紅荔子圖一　　　　梨花黄鶯圖一
　　松梢杏花圖一　　　　　林檎杜鵑圖二
　　海棠山鷓圖一　　　　　海棠鳩子圖一
　　海棠黄鶯圖二　　　　　李花鸚鵡圖二
　　碧桃山鷓圖二　　　　　栁塘鸂鶒圖二
　　木瓜雙禽圖一　　　　　葵花鷺鷥圖四
　　榴花碧鷄圖一　　　　　葵花白鷴圖四
　　秋汀落鴈圖二　　　　　秋汀野鴨圖二
　　鵝汀秋晚圖二　　　　　榠楂孔雀圖一
　　芙蓉鴛鴦圖二　　　　　風烟鷺鷥圖二
　　平沙落鴈圖一　　　　　敗葉家鵝圖二
　　風竹山鷓圖二　　　　　雪竹鷯子圖一
　　雪江行旅圖一　　　　　雪竹山鷓圖二
　　雪蘆寒鴈圖一　　　　　雪竹綉纓圖二
　　藂竹雪禽圖四　　　　　梅竹雪雀圖二
　　竹梢梅花圖一　　　　　雪竹雙禽圖三
　　梅花山鷓圖三　　　　　雪梅寒鴈圖二
　　江梅落鴈圖二　　　　　梅竹雙禽圖一
　　梅花山鷓圖一　　　　　山茶鷯子圖一
　　雪梅山鷓圖二　　　　　水竹鸂鶒圖三
　　紫芥戲貓圖一　　　　　子母戲貓圖一
　　水墨雪竹圖一　　　　　鄜梨百勞圖一
　　方紅荔子圖一　　　　　粉紅荔子圖一
　　寫生香桂圖一　　　　　朱柿荔子圖一
　　瓊花孔雀圖一　　　　　柘竹紫燕圖一
　　牛心荔子圖一　　　　　蚶殻荔子圖一
　　真珠荔子圖一　　　　　丁香荔子圖一
　　十一曜像十四　　　　　陶潛夏居圖一
　　水月觀音像一　　　　　寫徐神翁真一
　　觀音菩薩像一　　　　　烟寺晚鐘圖一
　　水閣閒碁圖一　　　　　杏花鳩子圖一
　　釋迦佛像一　　　　　　春禽圖一
　　觀音經相一　　　　　　春江圖一
　　玩珠龍圖一　　　　　　夏岸圖一
　　榮荷圖一　　　　　　　秋塘圖一
　　白蓮圖二　　　　　　　秋汀圖一
　　雪禽圖二　　　　　　　冬林圖一
　　雪鴈圖二　　　　　　　雪鴨圖二
　　孔雀圖二　　　　　　　鶉鷂圖二
　　落鴈圖二　　　　　　　流英圖二
　　天尊像一　　　　　　　駉牧圖一
　　真武像一　　　　　　　六馬圖一
　　瑶池圖三　　　　　　　考牧圖一
　　番族圖一
趙令穰字大年宗室也潛心經史寓意丹青畫雪景似
　王維汀渚水禽皆有别致又學東坡作小山叢竹思
　路極佳所少者蒼老之筆葢早嵗㳺戲翰墨興到即
　成故耳歴官崇信軍節度使開府儀同三司追封榮
　國公畫之傳世者
　　墨竹雙雀圖二　　　　　柘竹雙禽圖二
　　四景山水圖四　　　　　溪山春色圖一
　　夏溪行旅圖一　　　　　秋塘羣鳬圖一
　　寒灘宻雪圖一　　　　　江汀集鴈圖一
　　水墨鴝鵒圖一　　　　　怪石筠柘圖一
　　小景圖一　　　　　　　風竹圖一
　　雪江圖一　　　　　　　雪莊圖一
　　逺山圖一　　　　　　　訪戴圖一
趙令庇亦宗室師文同畫墨竹落筆如有神助官至衡
　州防禦使畫之傳世者
　　墨竹圖四
劉夢松江南人以水墨作花鳥淺深之際姿致天然雖
　彩繪無以加也兼工墨竹畫之傳世者
　　雪鵲圖二　　　　　　　䊸竹圖一
文同字與可梓潼永泰人善畫墨竹海内無不知其名
　者具瀟灑之姿逼檀欒之秀疑風可動不筍而成洵
　竒筆也尤喜於素屏髙壁作古槎老枿振臂一揮而
　衆美備焉他人終日經營無以過也官至司封員外
　郎秘閣校理畫之傳世者
　　疎竹生青壁圖一　　　　古木修筠圖二
　　水墨竹雀圖二　　　　　著色竹圖一
　　折枝墨竹圖一　　　　　墨竹圖四
李時敏字致道成都人時雍之弟也工大字善丹青又
　善弧矢雖百發未有不破的者官止朝請郎畫之傳
　世者
　　詩意圖二
閻士安陳國宛丘人家世業醫性躭翰墨作荆檟枳棘
　荒崖斷岸魚蝦蒲笋皆極精妙尤善墨竹樞宻王武
　恭公徳用見而異之奏補國子四門助教畫之傳世
　者
　　墨竹圖一　　　　　　　折枝墨竹圖二
梁師閔字循徳開封人以䕃補右班殿直能詩善畫下
　筆如素習者長於花竹翎毛官至忠州刺史畫之傳
　世者
　　栁溪新霽圖一　　　　　蘆汀宻雪圖一
夢休江南開士也喜交畫史之絶藝者遇一佳畫必重
　價購之學唐希雅作花竹禽鳥神情酷似畫之傳世
　者
　　風竹圖十四　　　　　　筍竹圖七
　　叢竹圖六　　　　　　　雪竹圖一
　　雪竹雙禽圖一
郭元方字子正開封人善畫草蟲信手揮毫俱有生態
　盡得蠉飛嗚躍之狀為當時士大夫所喜官至内殿
　承制畫之傳世者
　　草蟲圖三
李延之善畫蟲魚草木尤長於寫貌不墮近時積習官
　止左班殿直畫之傳世者
　　寫生草蟲圖十　　　　　金沙㳺魚圖一
　　雙鶴圖一　　　　　　　雙蟹圖一
　　雙獐圖一　　　　　　　喓喓圖一
　　寫生折枝花圖一
王瓘字國器河南洛陽人工畫釋道人物深得吳法世
　謂之小吳生武宗元評瓘畫理精深設色清潤近人
　罕有其比子端能紹家學
王藹開封人學吳生畫佛像人物能盡其妙尤工寫真
　官翰林待詔
趙光輔耀州華原人工畫佛道人物兼精蕃馬筆鋒勁
　利謂之刀頭燕尾傳世者
　　天山飛騎圖一
高益涿郡人工畫道釋神鬼蕃漢人馬用筆重傅色輕
　變通隨時不拘一轍
孟顯字坦之安化華池人畫佛道鬼神人馬屋木筆無
　留滯態有餘閒格法與陳用智相似
張昉字升卿汝南人宗吳生畫佛道人物用意深至運
　筆敏速
王端字子正山東人瓘之子喜讀書工山水人物花竹
　専師闗同喜畫滹石濺水蟠根古木奇幻出人意表
　亦善墨竹髣髴唐希雅生竹情狀而為之故能擅名
　當代尤長於寫真而畫鑑謂端筆致古拙描法不秀
　未知所指也畫之傳世者
　　匡廬瀑布圖一　　　　　懸崖松栝圖一
　　溪山雨霽圖一　　　　　墨竹圖二
厲昭慶建業人工佛道人物尤善畫觀音衣褶生熟悉
　能分别前輩殆不及也授圖畫院祗候
王兼濟洛陽人工畫釋道鬼神學吳道子
髙文進蜀人從遇之子工畫佛道兼學曹吳筆力雄健
　著色鮮潤官翰林待詔
趙元長字慮善蜀人工畫釋道人物兼善翎毛授圖畫
　院藝學
趙元亨字彦徳開封人善道釋人物長於屋木多寫京
　城市肆車馬橋梁諸景
孫懐説安定靈臺人善道釋人物乗興落筆境遇自然
　評者謂之氣局宏整理致深逺優入吳生閫奥
南簡平凉人性簡傲間居獨處以畫自娛工釋道人物
　而傳世絶少
王道真字榦叔蜀郡新繁人畫釋道人物兼工屋木為
　畫院祗候
陳士元開封人初名允喜丹青尤喜王士元筆法遂改
　其名至於屋宇車騎人物士女及亭臺景物湖石芭
　蕉之類信與士元無異也畫之傳世者
　　華清夜㳺圖一
王拙字守拙河東人工畫佛道人物雖筆致縱逸而往
　往失之卑弱
王居正拙之子畫法亦似其父工寫士女專師周昉得
　其豔冶之態然精宻有餘而氣韻不足畫之傳世者
　　調鸚鵡士女圖一　　　　緑牕蕉雨圖一
葉進成江南人工畫人物士女設色清潤頗得閻令之
　秘
燕文貴吳興人籍𨽻軍中工畫山水人物兼寫舟船初
　學河東郝恵而不専用師法自成一家細宻清潤處
　極可愛求其骨氣無有也畫之傳世者
　　舳艫濟江圖二　　　　　平乗圖一
　　横槊賦詩圖一　　　　　漁舟圖二
　　萬里風帆圖一
葉仁遇江南人進成族弟工畫人物多寫江表市肆風
　俗田家人物
毛文昌字則之蜀人好畫郊野邨堡人物造次逼真又
　為邨童入學圖其行步動止拜立誦寫事事入神畫
　之傳世者
　　春社醉歸圖一　　　　　邨童入學圖一
商訓善彈琶琶工畫山水筆勢勾斫山石少皴頗失之
　拙本師范寛畫評云學闗同
黄懐玉華原人有足疾時人目為跛子間亦自署其畫
　學范寛頗得意筆勢孤特巖嶠幽深樹木皴削人物
　清麗嘗見一本純雅可愛而傳世者往往不足觀豈
　有贗筆耶畫之傳世者
　　幽澗鳴泉圖一　　　　　暮山圖二
　　千巖聳翠圖二　　　　　秋林圖二
　　山牕覓句圖一
紀真亦學范寛而失之畧
劉永開封人工山水初師僧徳符畫松石後見闗同畫
　遂棄其學専法闗氏意致筆墨皆得其真
李隱五原人善畫山水其勢峻拔截空而立復有平逺
　之致止以焦墨皴淡全無勾斫
龎崇穆字寄和右北平人工畫山水能為羣峰列岫烟
　雲聚散之象大中祥符間授以畫院祗候辭不就職
曹仁希字企之毘陵人善畫水驚濤怒浪萬流曲折以
　至輕波細溜皆於一筆中分淺深之勢用意甚深古
　今無二
裴文睍開封人景祐中畫院待詔工畫水牛骨氣老到
　劄渲謹宻亦一代佳手然形似之閒古意不足
龍章字公絢京兆人沉靜好古居恒冠帶善畫道釋亦
　工虎兔尤長於裝染
馮清陜州䦩鄉人天禧中入圖畫院善畫槖駞兼工畫
　虎畫之傳世者
　　雕虎嘯風圖一
韓拙字全翁南陽人工畫山水窠石有山水純全集行
　於世
荀信江南人工畫龍水天禧中翰林待詔
吳懐江南人　吳進俱善龍水
李用及開封人善畫馬得韓幹筆意人多稱之亦工鬼
　神宗吳生
張翼豳州人善畫蕃馬及人物師趙光輔得其筆法但
　寫蕃族面目多類漢人於體為失
辛成本𨽻軍籍工畫虎有氣骨
陶裔京兆鄠人工畫花鳥精於寫生其設色之妙與黄
　筌相近官翰林待詔
馮進成江南人工畫兔犬思致精巧尤善渲染
解䖍中幼時為南唐翰林司藝咸平中年八十餘猶在
　畫院善寫雪竹有嵗寒之節但間綴翎毛頗失位置
　耳
毋咸之江南人善畫鷄毛色明潤顧盼生姿
傅文用開封人畫花鳥似黄筌尤精野雉鶉雀能辨四
　時毛采
李茂善畫人物清麗得中
夏侯延祐字景休蜀人工畫花鳥師黄筌傅彩有法官
　圖畫院藝學
劉文惠善畫花鳥傅彩亦工而氣韻稍弱
王友字仲益漢州人師趙昌畫花果不由筆墨専尚設
　色得其芳艷之態若以擬昌終乏潤澤
牛戩字受禧河内人嘗為佑聖宫道士畫翎毛多信筆
　直下寒雀雉鳩各盡其態雖枳棘不甚高古而筆墨
　豪縱亦頗不俗
李雄北海人工畫佛道鬼神同時罕有其比
蔡潤建康人工畫舟船及江河水勢官圖畫院待詔
吕拙開封人工畫樓觀天禧初營玉清宫奉詔畫鬱羅
　蕭臺様稱㫖授翰林待詔不受願為本宫道士因賜
　紫衣所畫屋木樓臺甚妙又能映帶開闔但人物太
　繁耳畫之傳世者
　　屬玉觀圖一
劉文通開封人善畫樓觀乾興中為畫院藝學
宋澥長安人湜之弟善畫山水林石
趙雲子善畫道像嘗於青城山丈人觀畫諸仙事蹟一
　時名手罕有及者
袁仁厚工雜畫師李文才
郝處江南人工畫佛道鬼神兼長寫貌
顧洪祝工畫人物
　
　
　
　
　
　
　繪事備考卷五中
欽定四庫全書
　繪事備考卷五下
　　　　　　　　　　湖廣按察使王毓賢撰
　　宋
高懷節文進長子至道中為翰林待詔長於屋木頗有
　父風
童仁益字友賢蜀郡人工畫道釋尊像不由師授出自
　天資筆力勁健類孫知微畫之傳世者
　　採芝仙女圖一　　　　　採藥仙人圖一
　　羣真朝元圖一
鍾文秀開封人官翰林待詔工畫山水人物師關同
田景慶陽人工畫人物
李元濟太原人工畫道釋人物學呉道子
王易鄜州人亦工道釋人物與李元濟齊名
陳坦晉陽人善畫人物凡寫田家風景尤為體貼
張宗古工山水
李八師卭州人寫道門尊像神采淵穆當時無與儔者
　曾為道士師厲歸真
劉道士建康人工畫佛道鬼神筆力遒勁尤善山水師
　董源畫之傳世者
　　夜摩天宫圖一
丘訥河南洛陽人工畫山水師許道寧筆力不逮而用
　墨過之
郝銳工畫山水
梁忠信開封人景祐中為畫院祗候工山水體近高克
　明而筆墨差嫩又寺宇微繁棧道太複亦一失也畫
　之傳世者
　　雪霽運糧圖一　　　　　棧道圖一
　　危棧避車圖一
李宗成鄜畤人畫學李成特工山水破墨潤媚取象幽
　竒林麓江皐尤為盡善評者謂得李成之風
董贇潁川長社人工畫山水寒林志學精勤筆鋒豪健
　但取類近俗立格非高
侯封邠州人為圖畫院學生工畫山水寒林師許道寧
　而不能及格然筆墨調潤亦郭熈之亞也
符道隠長安人畫山水寒林學無師法多出己見當其
　合作大有可觀
劉贊蜀人工畫花鳥龍水韻致兼美
李符襄陽人工畫花卉體近黄筌而丹青雅澹别是一
　種風格惟翎毛骨氣彼此互有得失畫之傳世者
　　牡丹黄鶯圖一　　　　　桃花山鷓圖一
　　寫生折枝花圖一
李懷衮蜀人工畫花鳥取法二黄時名亞于夏侯延祐
李吉開封人畫花鳥學黄筌為畫院藝學
侯文慶開封人工寫草蟲及畫蔬菜體尚精謹殊乏生
　氣官翰林待詔
董祥開封人工畫花卉嘗寫璢璃瓶中折枝雜花人皆
　寶愛競求之而不可得
李祐河内人工畫花鳥
卑顯工畫馬有韓幹之風筆力勁健乾興中為翰林待
　詔
張戡瓦橋人工畫蕃馬葢其所居逼近燕山故能得牧
　人形容之妙與衣摺銜勒之情也畫之傳世者
　　蕃族移營圖一　　　　　較獵圖一
　　秋原卓帳圖一
丘士元工畫水牛形似之外别有意趣
胡九齡絳州人工畫水牛筆弱于裴文睍而生動過之
　好寫臨水倒影牧放諸圖時人推重
包貴宣城人善畫虎名聞逺近號為老包其子鼎雖傳
　父業抑又次焉
任從一開封人慶歴中翰林待詔工畫龍水海魚為當
　世所稱許畫之傳世者
　　滄溟龍化圖一　　　　　戲龍圖二
　　敎子升天圖一
戚文秀工畫水筆力調暢墨氣清潤寫清濟灌河圖自
　邊際起一筆貫注于波浪之中長踰五丈而起伏洄
　沍不失次序當時以為絶筆又畫鑑載常州佛寺後
　壁有徐友畫水亦名清濟灌河起止一筆至四十丈
　曲折得法愈看愈竒始信天地間絶技未嘗無對也
　畫之傳世者
　　摹嘉陵江水圖二　　　　清濟灌河圖一
路衙推忘其名善畫魚體致純古
劉仲懷山陰人元祐中徙居諸暨善畫墨竹筆法師文
　湖州
蒲永昇成都人性嗜酒善畫水東坡閲其畫謂有陰風
　襲人毛髮灑淅
何霸工畫船水時名甚著畫之傳世者
　　三峽放舟圖一
支選天禧中為畫院祗候善畫太平車嘗寫酒肆邊絞
　縛樓子有分疏界畫之玅
趙裔工雜畫兼善釋道人物學朱繇傅彩極精亦工花
　鳥有十現老君像蘇達挐太子變相
高懷寶懷節之弟畫花鳥草蟲蔬果悉臻妙境與兄同
　為畫院祗候高氏自道興至此四世皆以畫名延譽
　無窮是可傳矣畫之傳世者
　　佳蔬圖二　　　　　　　杏林春燕圖一
　　草蟲圖二
鄧隠梓州人工佛像鬼神山水花鳥
張敦禮汴梁人尚哲宗永福公主為駙馬都尉有詞采
　能文章畫人物樹木竝仿顧陸而筆法緊細神氣如
　生戚畹才名無能出其右者歴官武寧軍節度使卒
　贈太師畫之傳世者
　　千章夏木圖二　　　　　醉仙圖一
　　孤雲罥樹圖一　　　　　醉僧圖一
　　高士聽松圖二　　　　　歸樵圖一
　　石澗横琴圖二　　　　　漁樂圖一
　　捕魚圖一
程坦善雜畫松竹雖佳而人物頗俗米元章至謂茶坊
　酒肆間物槩可知矣
趙叔盎字伯充善畫馬
趙士􁥒字明發讀書能文兼工繪事有高軒過圖
趙士衍長於著色山水秀潤平逺
趙士安長於墨竹不仿川譜好畫筀箊篔筅諸種竒袤
　盡致一洗畫家積習已上四人皆宗室也
蘇軾字子瞻自號東坡居士蜀之眉山人高名大節照
　耀今古經濟文章之外游戯翰墨所寫枯木枝幹虬
　屈無端倪石皴亦竒怪如其胷次盤鬱也作墨竹從
　下一筆直起至頂或問何以不分枝節笑曰竹生時
　何嘗逐節發露耶昔文與可謂吾墨竹一派今在徐
　州自信此言不誣非爾所知也然其運思清拔英風
　勁氣時來逼人使人應接不暇恐非與可所能拘制
　又嘗作寒林圖以書告王定國曰吾近畫得寒林已
　入神品求諸前人或不多得其胷臆宏放如此而蘭
　陵吳世将家見所畫蟹毛介瑣屑曲跪芒縷無不備
　具豈即從心不踰矩之道乎飲酒不一蕉葉落筆多
　在醉餘天才仙骨固非俗所可測矣畫之傳世者
　　折枝墨竹圖五　　　　　楓江蘆竹圖二
　　折枝風竹圖三　　　　　湖石新篁圖一
　　寫生墨竹圖二　　　　　墨竹圖二十二
　　竹石圖九　　　　　　　寒林圖一
米芾字元章世居太原後徙吳中人物蕭□被服喜效
　唐人所與游者皆名流韻士嘗曰李伯時病手後余
　始作畫李師吳生而不能去其習氣余故以高古勝
　之不使一筆入吳生窠臼也每與伯時論分布次第
　因作王子敬書練裙圖又謂山水一法古今相襲殊
　乏出塵之格乃信筆寫之多取煙雲蓬勃樹木蓊鬱
　為主而不尚細密有求者只作小幅不為大圖人茍
　得之如獲至寶初為太常博士知常州以書畫學博
　士徵賜對便殿擢禮部員外郎復知淮陽軍畫之傳
　世者
　　天陵偃松圖二　　　　　松石圖二
　　松林寒翠圖一　　　　　雲山圖四
　　南山早梅圖一　　　　　春山圖一
　　東籬寒菊圖一　　　　　雨耕圖一
　　風竹圖二
晁補之字無咎濟北人善山水而特工於摹寫每一圖
　成必自題詩其上不讀其詩不知其為臨筆也元祐
　間為吏部郎中後以事謫監信州酒稅張天覺當國
　薦之起知泗州卒畫之傳世者
　　江天浩蕩圖一　　　　　天王圖一
　　水國秋清圖一　　　　　瘦木圖二
　　添設蓮社圖四　　　　　枯枿圖二
　　摹侯翼龍樹菩薩圖一
　　摹關同蒼松怪石圖一
　　摹周昉春原草樹圖一
　　摹李成古壁垂藤圖一
　　摹衛賢萬壑湍流圖一
　　摹易元吉孤松戲猿圖一
晁說之字以道少慕司馬温公之為人自號景迂年未
　三十東坡以著述科薦之為著作佐郎歴官中書舍
　人東宫詹事善山水兼工花鳥黄山谷每見其畫未
　嘗不命筆題贊也與兄無咎齊名畫之傳世者
　　黄葉邨莊圖一　　　　　寒山凍雲圖一
　　雪灘落鴈圖一
張舜民字芸叟自號浮休居士歴官禮部侍郎生平嗜
　畫品題精確亦能自作山水畫之傳世者
　　秋林落照圖一
劉涇字巨濟簡州人中進士第歴官太學博士終職方
　郎中善寫林石槎竹筆墨狂逸體製清拔畫之傳世
　者
　　疎林巨石圖一　　　　　虬松圖二
　　修竹含煙圖一　　　　　窠石圖一
　　筀竹圖一
蘇過字叔黨坡公之季子也元祐中公知杭州叔黨年
　十九預計偕七年公為兵部尚書任承務郎後公謫
　英州貶儋州移亷永二州叔黨皆侍行季父灤城公
　毎稱其孝友平生禁錮三十年晚除中山倅而卒
　善作怪石藂篠綽有父風又能出新意寫山水依巖
　多屋遠水多紋並以焦墨為之此最竒之筆也畫之
　傳世者
　　太湖石藂竹圖一　　　　雪竹圖一
　　寒梢拂雲圖二　　　　　石筍圖二
　　春泉玉澑圖一　　　　　茂林圖一
　　梅花書屋圖一　　　　　秋林圖一
　　折枝竹圖二
宋子房字漢傑鄭州滎陽人少府監選之子復古之猶
　子也官至正郎坡公跋其畫謂不古不今間出新意
　為之不已當復遠過前人所著畫法六論極其精到
　漢傑固賢士不獨以畫取也畫之傳世者
　　江皋秋色圖二　　　　　楓林圖一
　　秋牕曉讀圖一
程堂字公明睂州人舉進士為駕部郎中善畫墨竹宗
　文湖州而獨臻其奥畫之傳世者
　　寫峨睂山菩薩竹圖一　　苦竹圖一
　　鳯尾竹圖二　　　　　　雨竹圖一
　　象耳竹圖一　　　　　　紫茄圖二
　　紫竹圖一　　　　　　　紫芥圖二
　　風竹圖一
范正夫字子立潁昌人文正公諸孫徳孺之子長于水
　墨雜畫標格清秀畫之傳世者
　　訪戴圖一　　　　　　　鶺鴒圖一
　　竹石圖一
顔博文字持約徳州人登政和八年進士善畫羅漢筆
　法位置如李伯時亦工水墨畫之傳世者
　　十六大阿羅漢像十　　　羅漢圖二
　　聽經羅漢圖四　　　　　雪嶺圖一
　　閒雲出岫圖一　　　　　野水圖一
　　長隄疎柳圖一
任誼字才仲宋復古之甥也善丹青平生所經佳山水
　處必䑛毫吮墨寓諸圖畫傅染籠淡清潤可喜初仕
　協律郎後為澧州通判畫之傳世者
　　南北江山圖二　　　　　紅蘭圖一
　　斗山煙市圖一　　　　　蘭竹圖二
　　松溪深日圖一　　　　　蘭石圖一
　　空谷幽蘭圖四　　　　　溪橋圖一
　　杏梁歸燕圖一　　　　　江心寺圖一
　　丹山翔鳯圖二　　　　　四更山吐月圖一
李石字知幾資州人少負才名既登第左史趙逵薦為
　太學博士直道徑情不附權貴出領石湖敎職從學
　之士幾數千人蜀學之盛于斯為極倅成都日時作
　小筆風致恬暢興寄宏遠葢人品既高雖游戲亦具
　骨力也畫之傳世者
　　峨睂古雪圖一　　　　　蜀江春漲圖一
林生者逸其名杭州人善畫禽鳥尤工於鴈米元章謂
　其畫可並徐熈而在艾宣張涇之右南唐以來無此
　手也畫之傳世者
　　江鴈圖二　　　　　　　蘆鴈圖二
　　水禽圖二　　　　　　　鴈陣圖二
　　林禽圖一
寶覺大師畫翎毛蘆鴈皆有韻致
李甲字景元自號華亭逸人作枯筆翎毛别有竒趣但
　柯木未佳耳多倩名手補圖遂成全璧蘇東坡晁無
　咎題跋最多畫之傳世者
　　阿濫堆圖一　　　　　　灘鴈圖一
　　秦吉了圖一　　　　　　喜鵲圖一
　　鵓鳩圖二　　　　　　　瑞鳩圖二
　　鸜鵒圖一　　　　　　　雪雀圖一
周純字忘機成都華陽人後依解潛久畱荆楚故亦自
　稱楚人少為浮圖弱冠游京師以詩畫為佛事一時
　名士大夫多與之游山水師李思訓衣冠師顧愷之
　佛像師李伯時又能畫花鳥松竹牛馬之屬變態多
　端曲折咸妙畫家寫人物者必九朽一罷謂先以土
　筆撲取形似數加修改故曰九朽繼以淡墨一描而
　成故曰一罷罷者畢事也獨忘機不假乎此落筆便
　成而氣韻生動每告人曰書畫同一關捩善書者豈
　先朽而後書耶此葢卓識他人不能及也
高燾字公廣沔州人自號三樂居士作小景山水清遠
　靜深一洗畫工習氣亦善花鳥兼精篆𨽻畫之傳世
　者
　　暮山凝紫圖一　　　　　眠鴨圖一
　　秋水蒹葭圖一　　　　　睡鴨圖二
　　寒林枯枿圖一　　　　　衰柳圖一
　　幽澗圖一
僧徳正信州人登乙科為平江敎官棄而出家勅住江
　州圓通寺畫松石人物專學龍眠亦善山水具有清
　致遇興揮毫頃刻數紙有求之者無吝色或貴遊宣
　索絶不與其傲岸如此畫之傳世者
　　峩嵋山圖一　　　　　　佛光圖一
　　靈鷲峯圖一
道士李徳柔字晉之河東人徙居西洛喜讀書丹青之
　技不學而能好畫神仙故實葢夙因也尤工寫貌其
　設色朱鉛多用土石為之而世俗不能宣和中為凝
　神殿校籍畫之傳世者
　　沖虚至徳真人像一　　　大茅仙君像一
　　寫吳道元真人像四　　　二茅仙君像一
　　鍾離權真人像一　　　　三茅仙君像一
　　韋善俊真人像一　　　　南華真人像一
　　孫思邈真人像一　　　　吕巖仙君像一
　　王子喬真人像一　　　　劉根真人像一
　　朱桃椎真人像一　　　　欒仙君像一
　　太上浩劫圖一　　　　　陶仙君像一
　　蘇仙君像一　　　　　　封仙君像一
　　寇仙君像一　　　　　　張仙君像一
　　譚仙君像一　　　　　　天師像一
徐知常字子中建陽人能詩善屬文兼通道藏故畫神
　仙事跡悉能究其本末自幼辭家入道宣和中為蘂
　珠殿侍晨
内侍童貫字道輔開封人游戲筆墨每作山林泉石人
　以為能官至太傅畫之傳世者
　　窠石圖一
内侍劉瑗字伯玉開封人家多竒畫尤能考訂真偽百
　不失一放筆作雲林泉石頗極瀟灑之致官至通侍
　大夫贈少師畫之傳世者
　　臨李成小寒林圖一　　　秋景平遠圖一
　　秋雲欲雨圖一　　　　　色山高士圖一
　　竹石小景圖一　　　　　小景墨竹圖二
　　墨竹圖一　　　　　　　竹石圖一
内侍梁揆字仲叙開封人善丹青花竹人物亦能畫山
　水官至睿思殿侍直畫之傳世者
　　春山霽靄圖一　　　　　蓮溪漁父圖一
内侍羅存字仲通開封人性喜畫時作小筆山水清駛
　可喜雖身在禁林而浩然有江湖之思官至尚食局
　奉御畫之傳世者
　　秋江歸騎圖一　　　　　雪霽歸舟圖一
内侍馮覲字遇卿開封人少嗜丹青作江山四時之景
　各極其妙慕王晉卿筆墨臨倣頗能亂真官至武翼
　大夫畫之傳世者
　　雨餘春曉圖一　　　　　江山春早圖一
　　膏雨乍晴圖一　　　　　薰風樓觀圖一
　　清夏潺湲圖一　　　　　霽煙長景圖一
　　南山茂松圖一　　　　　江山晩興圖一
　　金風萬籟圖一　　　　　霜霽凝煙圖一
　　霜秋漁浦圖一　　　　　江山密雪圖一
　　雪霽羣山圖一
曹氏宗室之婦也雅善花鳥無優柔軟媚之習葢嘗從
　宦苕霅遊覽既多妙得江山之助耳畫之傳世者
　　桃溪圖一　　　　　　　雪鴈圖一
　　柳塘圖一　　　　　　　牧羊圖一
　　蓼岸圖一
内侍賈祥字存中開封人性工巧丹青之習尤其所長
　作竹石草木鳥獸樓觀精采動人官至知内侍省事
　贈少師畫之傳世者
　　寫生水墨家蔬圖一　　　宣和玉芝圖一
　　寫生玉芝圖一　　　　　湖石紫竹圖三
　　寫生竒石圖七　　　　　寒林鴝鵒圖一
　　春山樓觀圖一　　　　　春山嘉樹圖一
　　竹石文禽圖二　　　　　戲貓圖一
　　梵閣圖一　　　　　　　小筆一册
　　藂竹圖一
内侍樂士宣字徳臣祥符人善丹青初喜金陵艾宣畫
　久而悟宣之拘窘乃舍其故步而一意為宏放之筆
　然斂才就法不失程度故能陵轢前軰取譽當時工
　寫花鳥兼長水墨官至䖍州觀察使贈少保畫之傳
　世者
　　銀杏白頭翁圖一　　　　柏梢黄鸝圖一
　　金林禽山鷓圖一　　　　羣鳬戲水圖一
　　水墨太平雀圖一　　　　秋岸蘆鵝圖一
　　秋岸鸂鶒圖一　　　　　柘竹戴勝圖一
　　梅竹雪禽圖二　　　　　牡丹鵓鴿圖二
　　秋塘雙禽圖二　　　　　菊岸羣鳬圖一
　　古木㑹禽圖一　　　　　蓼岸鸂鶒圖一
　　寫生鸂鶒圖三　　　　　寫生葵花圖一
　　水墨秋塘圖二　　　　　水墨竹禽圖一
　　水墨松竹圖二　　　　　水墨野鵲圖一
　　水墨鸂鶒圖四　　　　　水墨山青圖一
　　水墨雜禽圖一　　　　　緑楊春雨圖一
　　春岸聽鸝圖一　　　　　浮玉山圖一
　　新柳圖一　　　　　　　秋塘圖三
　　曉鶯圖二　　　　　　　鶺鴒圖一
　　練禽圖一　　　　　　　雀竹圖二
　　墨竹圖一
内侍李正臣字端彦工寫花鳥頗有生意官至文思院
　副使畫之傳世者
　　柘竹雜禽圖一　　　　　鵪鶉圖一
　　梅竹山禽圖一　　　　　棘雀圖一
　　寫雜禽圖一
内侍李仲宣字象賢少喜畫窠石後乃工鳥雀飲啄動
　靜悉能體㑹所乏者風韻耳官至内侍省供奉畫之
　傳世者
　　柘竹湖石圖一　　　　　柘條雀圖一
　　寒雀爭梅圖一　　　　　寒雀圖一
僧居寧毘陵人喜飲酒酒酣輙戲墨作草蟲筆致婉媚
　不耑求形似而往往入神畫之傳世者
　　草蟲圖四
僧擇仁永嘉人善畫松始集諸家名筆而學之久無所
　得一夕夢吞數百條龍遂臻化境每醉潑墨於綃絹
　粉壁之上醒後補足千態萬狀極其靈怪見者謂有
　神助畫之傳世者
　　萬松寒翠圖一　　　　　戰龍松圖一
　　墨松圖二
吳僧繼肇工畫山水與巨然體格相類但峯巒稍薄高
　古不及畫之傳世者
　　晩山圖一
僧仲仁㑹稽人寓衡州花光山以墨暈作梅如花影然
　葢妙於寫意者也
劉明復善畫山水專師李成官至龍圖閣直學士
蒋長源字永仲善著色山水山頂似荆浩山身似李成
　畫松針如靈鼠尾大有生意石不甚工畫之傳世者
　　凌霄花纒松圖一
鄢陵王主簿逸其名長於花鳥寫折枝花尤工東坡最
　愛之曽為題詠
李世南字唐臣安肅人善畫山水寒林官至大理丞
趙宗閔畫墨竹黄山谷嘗題之官至尚書郎
薛判官逸其名善墨竹
倪濤字巨濟宣和中為都省檢校善畫草蟲
文勛字安國善畫山水官至太府寺丞
劉延世字王孟新喻人公是先生敞之猶子善寫墨竹
　築抱瓮堂為讀書作畫之所畫之傳世者
　　雪竹圖二　　　　　　　籜龍風雨圖一
　　筍竹圖一
王冲隠名持字正叔長安人畫禽鳥竹棘師崔白
靳東發字茂遠工畫人物好集古今忠孝之事寫而為
　圖又取漢唐以來諫諍名蹟分為百事作百諫圖當
　時無不贊誦官止州倅其子名詠字少張亦善山水
　畫之傳世者
　　出師表圖二　　　　　　洗兵圖一
　　平吳表圖一　　　　　　諫獵圖一
　　陳情表圖一　　　　　　歸馬圖一
　　止戈圖一　　　　　　　修文圖四
李頎字粹老工山水嘗畫晴峰圖題詩其上以獻坡公
　公喜次韻為答盛稱筆法之妙
陳直躬高郵人工畫禽鳥
朱象先字景初松陵人以善畫馳名宣政間
張無惑善山水
何充蘇州人工寫貌大江以南無出其右者
睂山書生不詳其姓氏作七才子入關圖山谷謂人物
　各有情致非尋常傳寫所能及然摹仿雖密而閒遠
　未至
雍秀才逸其名善畫蟲魚
章友直字伯益善畫龜蛇此種筆法從來未見講求而
　友直獨能盡其盤珊屈伸之狀豈𤣥武之象别有所
　寓乎畫之傳世者
　　神龜出洛圖一　　　　　十屬龜圖二
　　登龜伐黿圖一　　　　　靈蛇圖一
　　枯桑語龜圖一　　　　　鏡蛇圖一
　　常山率然圖一　　　　　蛇醫圖一
　　𤣥龜負圖圖一
黄斌老潼川人少年登科官止戎倅善畫墨竹弟彛字
　子丹亦畫竹
劉明仲　黄與迪　楊吉老
　已上三人皆善畫竹流派同出文湖州
成生逸其名工畫山水
張遠字行之太原榆次人隠居山中善寫山水畫之傳
　世者
　　三晉雲山圖一　　　　　寒山圖二
　　滹沱冰合圖一
張明遠之姪亦以畫山水得名
王元通滄州人工畫山水專學李成為人豪邁筆勢迅
　拔每畫畢大聲叫絶者必得意之作也畫之傳世者
　　野渡横舟圖一　　　　　遠山圖一
　　風雨荷蓑圖一　　　　　山家圖一
　　白蘋洲圖一
閭丘秀才江南人逸其名長於畫水無所師承而滄漭
　澄泓俱有妙理
喬仲常河中人工雜畫人物師李伯時
孔去非汝州人長于小景清潤典麗亦善寫草蟲蜂蝶
　竹雀畫之傳世者
　　草蟲圖四　　　　　　　百蝶圖二
　　翠雀圖二　　　　　　　煙林圖一
　　溪山圖一
劉松老字榮祖巨濟之子書學米元章畫學蘇東坡皆
　能得其體勢
王逸民永康人初為僧名紹祖詩畫俱學周忘機而氣
　韻懸絶惟草書學黄山谷僩然有得
馮久照字明逺汾州人流寓蜀中畫山水初頗繁冗後
　遇郭熈之孫游卿為州守久照往學游卿盡以家學
　傳之其格遂一變
劉履中字坦然汴人也善畫人物筆勢雄暢尤工仙佛
　鬼神畫之傳世者
　　羣仙談道圖一　　　　　採芝仙女圖一
　　游行天王圖一　　　　　鍾馗擊鬼圖一
　　舞鍾馗圖一　　　　　　隠士圖二
劉銓字真孺成都人工畫山水尤精佛像落筆用墨與
　李道明無異而蒼勁過之
李皓字雲叟唐臣之孫避亂入蜀工畫山水
張嗣昌字起之文與可外孫筆法既有所授墨氣益自
　超卓每畫竹輙乗醉大呼若得神助
盧氏許州人工畫墨竹梅花
任粹才仲之姪工畫著色山水
雍巘字幼山興元人工畫山水多作懸崖枯木雲氣蓊
　蔚之景墨梅尤佳
牟谷善寫真元符中授翰林待詔
尹質蜀人工傳寫兼善雜畫
歐陽􁨝開封人工傳寫
僧惟真嘉禾人工傳寫
僧元靄蜀人供奉仁皇寺善寫貌
蔡肇字天啓丹陽人登進士第官至侍從畫山水人物
　澹遠明潔時作枯槎老樹怪石奔湍皆有竒趣畫之
　傳世者
　　松路仙巖圖一　　　　　山麓漁舟圖一
　　雪陂鍾馗圖二　　　　　松下逍遙圖一
　　煎茶圖一
程若筠宣和間太乙宫道士善畫古木枯藤筆勢陡健
　亦工翎毛花竹每枝只作數花簡重可貴
蕭太虚善寫墨竹墨梅松柏雜樹凡畫梅先以濃墨作
　枝幹而後淡暈作花深得山林幽澹之致題名為陰
　文篆字于石上如石刻然亦創體也
甘風子關西人陽狂縱酒而獨好畫凡寫人物先用細
　筆開列頭面然後放筆以就全體如草書法頃刻而
　成絶無沾滯洵為傑作畫之傳世者
　　列仙圖十五
王顯道漢州人少為餅師中年棄去專畫龍水體製雄
　壯
成宗道長安人工畫人物尤長于刻石每臨摹吳筆上
　搨細如絲髮不失毫黍與墨蹟宛然無異當時以絶
　技稱之
三朶花房州人不詳其姓名出處因其常帶三朶花故
　以名之工于寫貌
睂山道士羅勝先自號雲和山長善畫山水
李時擇遂寧人善丹青及見武洞清所畫羅漢欣然有
　㑹遂專習之圖寫既多乃盡得其筆法兵亂歸蜀因
　以畫名畫之傳世者
　　十六大阿羅漢像六　　　羅漢像二十二
楊大明字民瞻號至樂子善畫龜蛇
杭僧真慧畫山水佛像為近世佳品寫翎毛花竹有江
　南風致
惠洪覺範工畫墨竹筆力遒健嘗以皂子膠畫梅於生
　絹及扇上燈月映之宛然成景
僧道宏峩睂人俗姓楊道貌清粹善畫山水佛像晩年
　因有所遇遂冠巾自號龍巖隠者
僧妙喜善寫貌
嘉州僧道臻工畫墨竹
吳僧法能工畫羅漢
成都僧祖鑒善畫觀音
蜀清涼寺僧智平善畫佛像
僧虚已善畫山水
僧覺心字虚靜嘉州人善畫草蟲復工山水
僧智源字子豐遂寧人工雜畫尤長于人物
僧智永成都人善于傳寫亦工小景
漢嘉僧真休善摹搨人物
宋莊字臨仲工畫山水得其祖漢傑筆法
賈公傑字千里畫人物學馬賁嘗寫佛像衣縷皆描金
　為之而無俗韻公傑家世貴顯故作畫亦不寒儉也
郭道卿字仲常　郭游卿字季能俱為郭河陽諸孫而
　又同官郡守皆能紹其家學筆法亦畧相等藝林傳
　為佳話
高大亨字通叟工畫山水
錢端回占籍戚里工畫山水多平遠小景
李景孟字仲醇善畫馬又能鑒别諸家名蹟極其精當
邵少微字叔才工畫石竹禽鳥筆墨簡畧而有餘致
李元崇字季姚文正公諸孫而張無盡之甥也畫山水
　師范寛官至縣令
葉漢卿　李漢舉　楊道孚　薛彦晦　王佐才　雷
　殿直
　已上六人皆宣政間畫墨竹名手
道士田白兖州人工畫竹石學蘇東坡
李蕃字元翰成都人工畫釋道人物全學范瓊但不喜
　著色
崇徳郡君李氏公擇之妹喜畫松竹木石見佳本即摹
　之觀者幾不能辨
臺亨夏縣人元豐中修景靈宫召天下之能畫者俱集
　闕下命官選擇亨名第一授翰林待詔辭不就職固
　請歸養當時重之
張嗣昌母文氏文湖州第三女也工畫墨竹嘗臨其父
　黄樓障圖筆法超逸暮年以所著畫訣授其子嗣昌
　焉
和國夫人王氏宗室仲輗之妻工書善畫尤長于花竹
　翎毛
章友直女名媊善界畫頗有父風
桐廬方氏陳晦叔子婦也工畫梅竹韻致清遠
任才仲侍姬豔豔有絶色工畫著色山水
魏觀察宣政間宦寺工畫墨竹
劉國用漢州人工畫羅漢
陳自然工畫佛像尤長于水禽
于生逸其名河東人工畫佛道神鬼
雷宗道商州人工雜畫亦善山水筆法頗似郭熈亦長
　於佛像
吉祥平陽人工畫佛像鬼神人物悉能體其形制宣和
　以來第一手也
楊傑閬州人工畫鬼神先寫手足然後成就全體用墨
　不過三兩筆而風骨稜稜露爽
張通鄜延人工畫仙佛畫之傳世者
　　靈鷲佛鋪圖一
李士雲金陵人　程懷立南郡人　朱漸開封人　朱
宗翼　徐確
　以上五人俱善寫貌得名于宣政間
劉宗道開封人善畫人物嘗作照盆孩兒以手指水影
　亦如之然形影自分絶無融沍此其異也
杜孩兒開封人以畫嬰兒得名
王可訓京西人元符間為待詔工畫山水
池州匠氏名姓未詳寫山水頗似董源畫之傳世者
　　九華山圖一　　　　　　秋浦圖一
李明工畫山水
蔡規建昌人工畫山水
兼至誠善畫山水墨氣清深筆力高古以蔭補将仕郎
賀真延安人出于戎伍特好翰墨畫山水樹木得郭熈
　筆法
甯濤華陰敷水人畫山水學范寛多作關右風景竒巧
　有餘而渾厚不足樓觀人物亦失之太顯畫之傳世
　者
　　太華寒雲圖一　　　　　關山曉征圖二
　　渭水春晴圖二　　　　　樂游春曉圖二
　　函谷秋風圖一　　　　　終南積雪圖一
　　潼關圖一　　　　　　　咸陽宫圖一
　　秦川圖一
甯久中濤次子工畫山水人物筆意不減其父多畫平
　遠小景不起峯巒畫之傳世者
　　秋原曉望圖一　　　　　看山圖一
高洵開封人畫山水師高克明晩年復師范寛尤長于
　湖石花鳥師程若筠
馮曠河内人工畫山水體製不類前人而筆墨蒼老峯
　巒秀潤别具標致
何淵畫院祗候畫山水師高克明往往逼真而失之繁
　碎
劉翼耀州人世稱為劉評事畫山水學范寛頗有自得
　處
宋處邢州人工山水畫之傳世者
　　寫郭河陽滿溪春澑圖一
李遠青州人畫山水學李成得名于崇寧大觀之間而
　畫蹟甚少
郝士安太原人善丹青師事張遠盡得其法
張舉懷州人工畫山水尤長于瀑布
趙林字子安懷州人善畫山水摹仿李成
李鐵子榆次人工畫山水筆墨調暢善鍛鐵作方響因
　以為號焉
老成洺州人工雜畫尤長于山水性沈靜筆法謹細如
　其人
李希成華州人畫山水慕李成遂名焉初入畫院深自
　韜晦以防忌嫉及補官後始盡出其所長而聲華蔚
　起矣
田和陜州人畫山水學李成氣韻深遠筆墨精玅
蒙亨華州人學甯濤山水得其要領
戰徳淳籍𨽻畫院工畫著色山水寫人物甚小青衫白
　袴烏巾黄履不遺毫髮又作清江碧岫緑柳紅桃于
　咫尺之間具曠遠之致皆竒筆也畫之傳世者
　　春夜宴桃李園圖一　　　春游圖四
　　冒雨尋菊圖一　　　　　觀蓮圖二
　　桃源迓客圖一
和成忠京西人畫山水學李成筆墨清潤惜煙雲太多
　未免疎漏宣和畫院待詔畫之傳世者
　　溪雲釀雨圖一　　　　　雲山圖五
　　龍門山圖一
劉仲先成都人善畫山水
郝孝隆太原人畫山水師李成
瀟湘劉堅畫學范寛筆致嫣媚寫樓閣人物事事皆工
　每喜作小景苦無豪放之氣及寫竹石甚有風致補
　圖畫院學生畫之傳世者
　　紅樓春曉圖一　　　　　繡閣曉寒圖二
　　杏花旗亭圖二　　　　　曉閣捲簾圖一
　　湖石修篁圖五
尹白開封人專學花光梅極扶疎縹緲之致
李覺字民先京西人工畫山水醉後潑墨成圖如有神
　助
張涇吳門人米元章每稱其翎毛蘆鴈絶無俗韻而畫
　蹟甚少
陳常江南人以飛白筆作樹石最為清逸寫折枝花亦
　用渴筆一抹成枝而以采色亂點其上花蘂生動權
　侔造化獨不能畫人物耳畫之傳世者
　　折枝花圖三十一
張希顔初名適漢州人善畫花師趙昌大觀初累進畫
　花稱㫖補畫學諭遂變其格為院體仕至蜀州推官
任源漢州人少𨽻軍籍師張希顔盡得畫花之法
費道寧懷安人善畫花多作折枝
楊寵成都人善畫花名亞費道寧
楊祁彭州人善畫鳥尤工畫鷄
李猷河内人長于鷹鶻精神態度曲盡其玅
韓若拙洛陽人工畫翎毛宣政之間兩京推為絶筆
孟應之工畫翎毛
老麻關中人寧觀間以畫花鳥得名非蜀之居禮也
宣亨汴梁人工畫花鳥
胡竒長安人工畫蘆鴈
鮑洵京西人工畫花鳥弟洋亦精此技
盧章汴梁人工畫花鳥多寫禁中佛像
劉益字益之汴梁人工畫花鳥宣和間與富燮同為供
　御日玩内殿珍禽異獸取以為法描染甚似郭暉小
　景山水亦佳晩年值靖康之亂流落嶺表多畫山果
　野禽子椿能世其業
富燮汴梁人宣和間與劉益同為供御畫法殆精于益
夏奕工畫翎毛寫鸂鶒作對而皆雄以求脫俗觀者于
　此辨之
田逸民濟南人長于墨竹宣和間畫院祗應
李誕河間人工畫叢竹筍籜鞭節色色畢具葢宣和體
　也
張舜民字芸叟自號浮休居士畫山水多作秋景嘗自
　賦詩曰我有故園常自寫免敎魂夢落天涯紹聖間
　官侍從以事貶筠州紹興初追復樞密直學士
李遵易善畫魚
侯宗古善畫龍
郗七逸其名亦善畫龍比宗古有筆力
陳皋漠州人長于蕃馬尤能辨别名品而圖繪之
路皋并州人工畫鬼神尤長于槖駞
龔吉專科畫兔人所不及畫之傳世者
　　玉兔秋香圖一　　　　　瑞兔圖四
吳九州燕人善畫鹿畫之傳世者
　　寫東丹王千角鹿圖三
周照初畫禽鳥既而棄去專學畫犬
郝章汾州人工畫人馬
老侯瀘州人畫麋鹿學易元吉兼工花鳥學滕昌祐
趙樓臺逸其名相州人工畫屋宇故當世以此稱之
郭待詔趙州人善界畫
任安汴梁人工界畫每與賀真共事
陶績金陵人工畫花果尤長于蔬菜畫之傳世者
　　石榴圖二　　　　　　　茘枝圖五
　　葡萄圖五　　　　　　　紫薑圖一
　　菜圖九
薛志字子尚長于水墨雜畫而翎毛次之花果不善設
　色
馬賁河中人宣和畫院待詔善寫佛像人物山水花鳥
　尤工小景畫之傳世者
　　樂音菩薩像一　　　　　吳王避暑圖一
　　獻花菩薩像二　　　　　江山清樂圖三
　　孔雀佛鋪圖二　　　　　春工富貴圖三
　　蘇臺集㑹圖一
周曾與馬賁同時筆法相似長于山水
段吉先善畫山水晁無咎最愛其林泉小景
李達汴梁人好寫沙汀遠岸有含蓄不盡意
劉浩華陰人多圖雪驢水磨故事不知其意之所在畫
　人物景多于事然氣象高遠筆墨輕清亦不易及也
楊威絳州人工畫田家風景
郭思熈之少子善雜畫崇觀間應制畫山海經圖稱㫖
　徽宗最愛其中瑞馬謂得曹韓筆法畫之傳世者
　　靈秀本草圖十　　　　　傳國璽圖五
　　山海經圖四十　　　　　藝術圖十三
　　瑞應圖二十二
妙頥真南陽人畫墨兔暈淡有致山谷嘗跋其後
黄宗道宣和畫院待詔工畫人物蕃馬學胡環東丹王
　世論胡畫馬得肉東丹畫馬得骨惟宗道二法俱備
道士林靈素得幸徽宗頗好文翰善寫墨竹湖州𤣥妙
　觀石刻尚存
陳珍蜀人畫花竹學徐熈
何澄長沙人工畫人物家藏武洞清畫本甚多澄習之
　久盡得其意自少至老無日不畫傅染簡潔出落自
　然
賈行恭北地人工畫道釋鬼神尤長于巨人大馬畫之
　傳世者
　　十二屬神圖一　　　　　妖怪圖八
　　東觀符瑞圖十
郭信京師人工畫道釋落筆明秀亦善山水得李成惜
　墨法其皴削處復類賀真當時以為名筆補圖畫院
　賜緋待詔畫之傳世者
　　寶檀菩薩像一　　　　　北門天王像一
　　東華帝君像一　　　　　巖居道真像二
　　六甲神像六
吕漸洛陽人工畫佛像威儀𢎞遠尤善山水窠石位置
　得法
周與權長沙人工畫人物筆法清勁
田松舞陽人工畫道釋人物傅染得法
王藻工畫牛馬
趙宣善用飛白筆寫人物宣和間畫院待詔
洪子範東京人工畫山水人物
楊道安九江人畫山水學范寛惜用焦墨太重
戴琬京師人宣政間待詔翰林工畫花竹翎毛宸眷特
　異常令入閣供奉後因求者甚衆有詔不許私畫故
　筆蹟甚少畫之傳世者
　　芙蓉鷺鷥圖二　　　　　桃花錦鷄圖一
　　海棠鸚鵡圖二　　　　　棃花鴝鵒圖二
　　梅花戴勝圖一　　　　　水葒鸂鶒圖一
　　雪雀圖四　　　　　　　竹鶴圖六
　　靈草圖一
王登仕平原人畫佛道像各具體裁衣褶古雅規模濶
　大畫之傳世者
　　文殊普賢部從圖二
　　紫微二十四化像一
超師北地人宣和畫院名手工畫釋道人物
張諒字武翼工畫釋道人物其所圖繪皆為畫家格範
　即今院體是也子二人永年康年永年事劉益學花
　鳥康年善寫人物俱有父風
張戩字孟穀志尚清虚以琴自娛工畫山水為翰林應
　奉日徽宗命乗舟赴楚尋山水之勝作瀟湘八景圖
　未進呈而難作戩遂畱滯湘中畫之傳世者
　　清湘暮煙圖一　　　　　浯溪春樹圖一
　　嶽麓書院圖一　　　　　洞庭日出圖一
　　瀟湘八景圖八
傅逸京師人工寫人物師張諒善描染
王晟景陵人專畫山水師張諒而小變其法
盧道寧工畫人物師張戩精于渲染畫山水師賀真多
　作寒林古木墨氣恬憺
丁晞顔字令子書法顔魯公畫學李伯時嘗畫孝經圖
　取義精密擅名於時畫之傳世者
　　六甲隠形圖一　　　　　孝經左契圖十
　　遁甲開山圖一　　　　　孝經雌雄圖八
　　孝經秘圖五　　　　　　孝經緯圖十
　　太史公漢書圖二十二
李交汀州人工畫貓
　
　繪事備考卷五下
欽定四庫全書
　繪事備考卷六
　　　　　　　　　　湖廣按察使王毓賢撰
　　宋
高宗書畫皆妙作人物山水竹石有天然之趣雖在兵
　間不廢翰墨每一畫成必令内侍掌之非賜近臣即
　賚勲舊愛惜過於爵賞題字處用乾卦印晚居北内
　用太上皇帝之寶德壽殿御寶御府圖書畫之傳世
　者
　　千巖竸秀圖一　　　　　雲壑松濤圖一
趙士遵高宗之叔初封漢王善畫人物山水著色布景
　頗似李昭道紹興間畫婦女服飾及琵琶阮面多作
　小景山水蓋始於士遵也然其筆致固自清逸宫闈
　􁑫邑慕而效之實非士遵本意畫之傳世者
　　藍田煙雨圖一　　　　　曲水流觴圖二
　　摩崖勒碑圖一　　　　　山林平逺圖一
　　鑑湖一曲圖一　　　　　橘洲圖一
　　寶石山圖一
景獻太子諱詢燕王德昭九世孫希懌之子善畫竹石
　瀟灑出塵寕宗前星未耀育於宫中及薨上痛惜之
　贈諡如禮
趙迺裕景獻太子之子書學高孝兩朝妙有筆法善
　畫尤工墨竹喜作挂屏長竿枝梢傍出濡縑拂素
　筆舞墨飛畫成必題詩其上識以善雅堂印畫之
　傳世者
　　修篁韻夏圖一　　　　　湘竹圖二
　　曉竹含煙圖一　　　　　桂竹圖二
　　寒林隕籜圖二　　　　　匾竹圖一
　　勁節凌霜圖一　　　　　淡竹圖一
　　緑竹臨流圖一
趙子澄字處亷嘗作懸崖瀑布筆力極遒壯張之屏間
　勢欲動屋
趙師宰字牧之自號隨菴居天台臨海縣工寫墨竹兼
　善雜畫
趙與勤居處州青田縣善丹青臨摹古畫人不能辨歴
　官知臨安府以右文殿修撰奉祠其兄與􁤏亦善畫
　竹並以文章治行稱於時而又皆正惠公希暉之子
　門第才藝當代鮮有及者
趙伯駒字千里善畫山水花禽竹石尤長於人物士女
　神韻清逸又能區别狀貌望而知其為名筆也高宗
　極愛重之畫之傳世者
　　四時山水圖四　　　　　著色山水圖二
　　春山曉讀圖一　　　　　夏山嘉樹圖一
　　寒林曳杖圖一　　　　　風竹驚禽圖一
　　折枝梨花圖二　　　　　折枝桃花圖二
　　寫生海棠圖二　　　　　折枝芙蓉圖一
　　折枝芍藥花一　　　　　寫生芍藥花三
　　牡丹戲貓圖一　　　　　搜神記圖四
　　牡丹浥露圖二　　　　　高僧圖二
　　古瑞應圖二　　　　　　佛座圖一
　　列仙傳圖一　　　　　　玩花圖一
　　大荒經圖二十六
趙伯驌字希逺千里之弟善畫山水人物尤長於花鳥
　傅染清新彩色明潤嘗畫蘇州天慶觀圖樣進呈孝
　宗御書其上詔依元樣建造今𤣥妙觀是也歴官福
　州觀察使子與睪亦登八座畫之傳世者
　　荷花鷺鷥圖一　　　　　三鴈圖二
　　天慶觀圖一
趙孟堅字子固號彛齋居士居海鹽縣登寶慶二年進
　士俊才博識人以之比米南宫自置一舟為宴游之
　所几榻以外皆圖書玩好之物晨夕吟弄至忘寢食
　清流容與望而知為趙子固書畫船也善水墨白描
　潔宻多姿風雅極致尤工畫梅著有梅譜一卷歴官
　朝散大夫嚴州太守畫之傳世者
　　羅浮曉月圖一　　　　　巡檐索笑圖一
　　孤山夜雪圖一　　　　　石竹水仙圖三
　　扁舟鄧尉圖一　　　　　水仙浸月圖二
　　南枝凍雪圖一　　　　　庾嶺春歸圖一
　　攜酒探梅圖二　　　　　含章㸃額圖一
　　暗香踈影圖二　　　　　雪徑探梅圖一
　　控琹探梅圖一　　　　　月冷梅花圖一
　　石竹山礬圖二　　　　　墨梅圖十四
　　老梅圖四　　　　　　　落梅圖一
趙孟淳字子真子固之弟繼秀安僖王後善墨竹因自
　號曰竹所畫之傳世者
　　籜龍風雨夜生孫圖一
趙孟奎字文光太師忠惠公與􁤏之子善畫竹石蘭蕙
　官至秘閣修撰
呉琚字居父憲聖皇太后姪泰寧郡王益之子襲父爵
　寡嗜欲日臨古帖以自娯字類米海岳以詞翰受知
　孝宗非他戚畹比也嘗作墨竹怪石頗有竒趣歴官
　尚書郎樞宻直學士慶元間加鎮安節度使留守建
　康卒贈少保諡忠惠世稱呉七郡王
楊瓚字繼翁恭仁皇后姪太師次山之孫力學好古而
　復善琴依調製曲不失毫黍有紫霞洞譜傳世時作
　墨竹勁拔森秀為時所稱官至列卿
楊鎮字子仁嚴陵人節度使蕃孫之子尚漢國公主為
　駙馬都尉恬淡寡營喜觀圖史書學張即之兼善丹
　青復工墨竹視鄆王員大夫無以過也凡畫必題詩
　於卷軸之上用駙馬都尉印
謝堂號恕齋善畫蘭竹松石林木雋雅可愛官至樞宻
　使
米友仁字元暉南宫之子畫學初立召為博士賜對便
　殿因進所畫楚山清曉圖既退賜御書畫各二軸友
　仁天機超逸不事繩墨凡寫山水尺寸皆挾煙雲之
　勢雖草草命筆具有竒趣每自題其畫曰墨戲人以
　為不愧其父受知光堯壽聖日奉讌閒之遊歴官敷
　文閣直學士工部侍郎年八十始卒禄位名壽殆過
　於父矣畫之傳世者
　　春雲出谷圖一　　　　　春山雨霽圖一
　　萬峯積雨圖一　　　　　夏山擁翠圖一
　　煙鎖秋嵐圖二　　　　　楓林秋雨圖一
　　秋壑聽泉圖一　　　　　寒山落木圖二
　　嵗晩空江圖一　　　　　風雪歸人圖一
　　楚山清曉圖一　　　　　雲山圖十一
　　寒溪圖二　　　　　　　逺峯圖一
　　平楚圖一　　　　　　　湖灘圖一
　　雪山圖二　　　　　　　待渡圖一
　　夢山圖二　　　　　　　喚渡圖一
　　煙林圖四
亷布字宣仲山陽人妙年登科為武學博士坐連貴姻
　之累被廢終身退居紹興既絶仕宦之念乃專意於
　繪事山水林石取法東坡評者謂已入室非直登堂
　也畫之傳世者
　　逺岫來青圖一　　　　　山閣圖一
　　太湖石圖一
王清叔開封人乾道中進士學亷宣仲畫枯木竹石摹
　仿逼真官至太府卿畫之傳世者
　　竹石枯槎圖一　　　　　靈壁石圖一
　　雪浪石圖四
揚補之字無咎自號逃禪老人南昌人也祖揚子雲故
　其書姓從才不從木畫水墨人物學李伯時嘗作梅
　竹松石水仙筆法精妙為當世推重補之少時已有
　名高宗欲辟之補之以秦檜柄國深嫉其奸屢徵不
　起故晩年名益重云畫之傳世者
　　崆峒問道圖一　　　　　談道圖二
　　四皓採芝圖一
俞澂字子清呉興人畫竹石得文湖州筆意光宗朝為
　大理少卿寶謨閣待制
李昭字晉傑鄄城人李文靖之曽孫山水學范寛又善
　畫花而長於墨竹自云他人以蕭疎為工余以重宻
　為巧此一派不讓文湖州也尤精篆學三墳記畫之
　傳世者
　　平林逺水圖一　　　　　娑羅樹花一
　　秋水芙蓉圖二　　　　　墨竹圖十五
　　折枝桃花圖五
魏燮字彦宻北人長於水墨梅竹尤工詩賦光宗見而
　賞之累官浙西參議畫之傳世者
　　墨梅墨竹圖四　　　　　嵗寒三友圖一
連鼇字仲舉自號石臺居士善作長短句而工畫魚筆
　致縱逸全似徐白
王利用字賔王潼川人舉進士歴官䕫州觀察使善畫
　山水亦工人物書法更為超詣一時縉紳服其博雅
　畫之傳世者
　　柳公權筆諫圖一
朱敦儒字希真少從陳東野學復善丹青初與米元暉
　同侍禁林而希真恥以畫名人有譽之者輒退避不
　居嘗曰吾非善畫者近筆多出錢端囘之手非吾蹟
　也其韜晦如此
江參字貫道江南人形貌清癯性嗜香茗工畫山水師
　董源巨然卜居霅川盡攬湖天之勝故下筆清曠寫
　景遒美有咫尺千里之勢趙叔問在三衢時築崇蘭
　館與程簡齋程致道讌游其中命貫道為之圖而令
　畫史繪像其上各賦詩焉紹熙間被召赴臨安有㫖
　館於府治明日引見是夕遂殂人生窮達信乎其不
　能强也畫之傳世者
　　長夏江村圖一　　　　　泉石五幅圖五
　　霅溪煙雨圖一　　　　　山閣逺帆圖一
　　崇蘭館圖二
鄭希古河東人長於平畫每出新意往往過人後遇郝
　章於閬州盡得其法而名益著畫之傳世者
　　江山平逺圖一
楊簡字敬仲浙江慈谿人畫師陸象山尤喜作墨竹士
　大夫求者應之無倦色居恒置大紙數十畨墨汁一
　斗鉅筆數枝興至即揮畧不留滯往往為人竊去更
　以為笑樂歴官寶謨閣直學士卒諡曰文世稱慈湖
　先生
王㑹字元叟善畫花鳥枝葉羽毛窮極微細蓋拘於院
　體不能開拓也官至朝請大夫
馬和之錢塘人登進士第善畫佛像人物亦工山水仿
　呉生筆法姿致清恬務去華藻自成一家朝廷深重
　其畫嘗以毛詩三百篇詔和之圖寫未及竣事而卒
　歴官工部侍郎畫之進御者
　　關雎圖一　　　　　　　桃夭圖一
　　葛覃圖一　　　　　　　螽斯圖一
　　漢廣圖一　　　　　　　采蘩圖一
　　采蘋圖一　　　　　　　甘棠圖一
　　騶虞圖一　　　　　　　草蟲圖一
　　伐檀圖一　　　　　　　蒹葭圖一
　　晨風圖一　　　　　　　衡門圖一
　　鳲鳩圖一　　　　　　　九罭圖一
　　鹿鳴圖一　　　　　　　天保圖一
　　采薇圖一　　　　　　　常棣圖一
　　鶴鳴圖一　　　　　　　沔水圖一
　　采芑圖一　　　　　　　鴻鴈圖一
　　白駒圖一　　　　　　　黄鳥圖一
　　南山圖一　　　　　　　桑扈圖一
　　鴛鴦圖一　　　　　　　魚藻圖一
　　白華圖一　　　　　　　隰桑圖一
　　棫樸圖一　　　　　　　旱麓圖一
　　靈臺圖一　　　　　　　雲漢圖一
　　北風圖一　　　　　　　韓奕圖一
　　江漢圖一　　　　　　　振鷺圖一
　　豐年圖一　　　　　　　崧高圖一
　　淇澳圖一　　　　　　　干旄圖一
　　考槃圖一　　　　　　　木𤓰圖一
　　蓼蕭圖一　　　　　　　斯干圖一
　　大田圖一　　　　　　　駉圖一
　　酌圖一　　　　　　　　潛圖一
陳容字公儲自號所翁福唐人舉進士補郡文學博士
　入為國子監主簿出守莆田詩文豪壯筆墨端重善
　畫龍極變化之致潑墨成雲噀水為霧信手塗抹而
　後以筆補之或現全體或一臂一首神妙莫可名狀
　初若不經意者亦善畫松竹特仿栁誠懸墨體豈即
　所謂鉤鏁法歟擅名數十年晩嵗技益進畫之傳世
　者
　　龍起滄溟圖一　　　　　羣龍圖二
　　雲漢為霖圖一　　　　　戲龍圖二
　　孤松圖一　　　　　　　虬松圖二
　　墨竹圖四
單煒字炳文博學好古工𨽻書喜畫竹
張瑞衡鎮江人舉進士為句容尉畫水石有名
丁權字子卿浙江人善畫竹自述有竹譜一帙
陳珩字行用公儲族弟亦善龍水時作墨竹及水墨枯
　荷折葦魚蟹之類皆有生意官朝請郎畫之傳世者
　　荷葉戲魚圖二　　　　　游魚唼萍圖一
　　葦蕭魚躍圖一　　　　　羣魚戲藻圖一
　　新竹圖二　　　　　　　羣魚圖二
　　風竹圖四　　　　　　　魚樂圖二
　　蟹圖三
艾淑字景孟建寧人工畫竹因自號曰竹坡早游太學
　與陳公儲同舍俱以善畫得名時稱六館二妙仕寧
　海軍節度判官同時有茅汝元者舉進士善墨梅世
　謂茅梅艾竹
林泳興化人鬳齋希逸之子工畫墨竹
魯之茂號雪村當湖人工畫墨竹寧宗朝為郎
王杓字㑹之號魯齋金華丞相淮之族子潛德雋才不
　求聞達畫梅竹甚妙不妄與人故當世罕有知者
湯正仲字叔雅江西人楊補之甥徙居黄岩善畫梅竹
　松石色澤清潤有如傅粉寫水仙蘭花亦佳大抵筆
　法宗補之而時參以己意故能盡善畫之傳世者
　　雪榦霜筠圖一　　　　　藂蘭圖三
　　南枝霽雪圖一　　　　　水仙圖二
　　石屋梅花圖一　　　　　芳蘭圖一
　　石竹圖二
畢良史字少董紹熙中進士善畫窠木竹石兼工龍水
　尤精唐書小楷畫之傳世者
　　古木寒鴉圖一
陳虞之字雲翁温州人舉進士為揚州教授深於易理
　好作墨竹每見折竹小枝取就日影玩之蓋欲得其
　神情也
馬宋英温州人放達能詩兼善水墨喪父後家業日削
　因游錢塘淨慈寺寫古松於壁題其傍云磨却一錠
　兩錠墨掃出千年萬年樹月明烏鵲悞飛來踏枝不
　著空歸去丞相丁大全一見驚異急命求之人忌其
　能閟不令知終無所遇而去亦詩䜟也嘗作水墨梅
　花韻致清絶
毛信卿温州人屢舉不第放情詩酒畫竹自給因號篔
　山杭人得其片紙轉售於市皆得善價自言大竹畫
　形小竹畫意此論尤為卓越畫之傳世者
　　墨竹圖四
裴叔泳字德游號靜菴居士其先汴人徙居錢塘祖父
　曽為節度使叔泳以貲雄於鄉與駙馬都尉楊中齋
　為詩畫友善寫蘭竹及窠木怪石畫後用嘉善堂印
水丘覽雲臨安人效米元暉作山水墨氣逼真尤善寫
　貌畫之傳世者
　　韓昌黎見大顛圖一　　　雲山圖四
僧超然善畫山水凡寫峯巒礬頭酷似郭熙至於屋宇
　林石波灘水口筆勢孱弱與巨然絶不相類後世多
　以巨然超然並稱不知所謂也
武道光錢塘人為東太乙宫道士善補六朝諸家名畫
　兼寫花鳥窠木竹石
關生逸其名善畫雪景梅花及古木寒鴉凍雀落筆皆
　有妙理
許龍湫江南術士山水師米元暉妙於著色
左幼山錢塘景靈宫道士善畫花鳥山水人物師閻次
　平畫之傳世者
　　山林倒影圖一　　　　　虢國夫人圖一
楊季衡洪都人補之姪畫墨梅有家法又能作水墨翎
　毛與劉夢良齊名畫之傳世者
　　鸜鵒圖二
葛長庚閩人也學仙有得自號白玉蟾嗜酒能詩道行
　高卓善草書工竹石嘗游湘潭與葉天谷隱居蕭寺
　辟穀煉氣至鄂州畫林竹於城隍廟壁而寫祖師張
　平叔薛道光二像及圖已貌以配之觀者無不歎異
　畫之傳世者
　　修篁暎水圖一　　　　　竹實來禽圖一
　　紫府真人像一　　　　　展上公像一
　　純陽子像二　　　　　　醉道士圖二
　　醉仙圖一
丁野梅逸其名住廬山清虚觀善畫墨梅理宗聞其名
　特賜召見因獻畫梅上問之曰卿所畫者恐非宫梅
　丁對曰臣但識江路野梅耳何由得覩九重仙種上
　頷之遂號野梅
歐陽楚翁字無塵龍虎山道士也善畫山水窠木竹石
　兼長水墨梅花亦工畫龍其子雪友皆得其法畫之
　傳世者
　　雲山草堂圖一　　　　　墨梅圖四
　　西崦梅石圖一
僧梵隆字茂宗號無住呉興人善白描人物畫山水師
　李伯時然氣韻筆法皆不逮也畫之傳世者
　　寫李龍眠嘉樹山莊圖一
韓侂胄嘉泰間為平章太師善寫水墨竹石嘗作大葉
　琅玕自題之曰太師竹凡卷帙悉用安陽開國印記
僧法常字牧溪善畫龍虎猿鶴蘆鴈山水樹石皆隨筆
　㸃成意思簡當寫人物不事裝飾疎畧無法非其所
　長也畫之傳世者
　　峽猿圖一　　　　　　　蘆鴈圖四
　　乳虎圖一　　　　　　　虎拜圖二
　　窠石圖二　　　　　　　暮山圖一
　　秋山圖一
李唐字希古河陽三城人建炎末太尉邵宏淵薦之授
　成忠郎畫院待詔工畫山水人物筆致清雋亦善畫
　牛理宗雅愛之嘗題長夏江村卷云可比大李將軍
　時年八十餘矣畫之傳世者
　　南畝饁耕圖一　　　　　長夏江村圖一
劉宗古汴京人工畫人物長於傅染不施背粉而正面
　自有神采畫之傳世者
　　松下奕碁圖一　　　　　士女圖一
　　詩女圖一
僧若芬字仲石婺州曹氏子為上天竺寺書記性好圖
　畫時寫山水以寓意求者漸衆日不暇給因謂之曰
　世間事宜假不宜真如錢塘八月潮西湖雪後諸峯
　極天下之偉觀二三子當面錯過却求道人數㸃殘
　墨何也紹定中歸老家山於古澗蒼崖最深處作茅
　亭為憩息之所顔曰玉磵因以為號又對芙蓉峯建
　閣故亦號芙蓉峯主云畫之傳世者
　　候潮圖一　　　　　　　觀潮圖一
　　弄潮圖二　　　　　　　孤山圖一
　　呉山圖一　　　　　　　六橋圖一
　　西湖十景圖十
僧月蓬形貌竒異不知止宿何地日游市中風雨不輟
　善畫釋門尊像筆墨矜貴不妄與人畫之傳世者
　　觀世音菩薩像一　　　　羅漢圖十六
　　毘沙門天王像一
僧靜賔號白雲工畫異松怪石如龍蟠虎踞題以草書
　寺壁無不徧者
瑩玉磵西湖淨慈寺書記畫山水師惠崇
僧蘿牕畫法與牧溪相近
僧子温字仲言號日觀寫水墨葡萄人莫能及畫之傳
　世者
　　架引葡萄圖二　　　　　葡萄圖四
　　蔓枝葡萄圖二
僧仁濟字澤翁俗姓童瑩玉磵親屬也書學東坡梅學
　楊補之墨竹學俞子清亦善山水花卉自謂用心四
　十年惟作花圈稍圓耳其究心如此
僧圓悟閩人號枯崖能詩善書喜作墨竹
僧慧舟號一山叟天台人以能詩得名善寫小藂竹自二
　三竿以至十百成林不見有重複冗雜之跡
僧太虚江西人亦善畫竹師鄆王
馬公顯興祖之子與弟世榮俱善花鳥人物得自家傳
　絶無累筆紹定間為畫院待詔授承務郎賜金帶世
　榮有二子長曰達次曰逺能世其學
楊士賢工畫山水人物師郭熙惟作小景清雋不俗若
　宏逺之筆則不逮熙矣畫之傳世者
　　山水開精舍圖一
李迪河陽人歴事三朝端平間進畫院副使工畫花鳥
　竹石生動秀拔而山水非其所長小景或庶幾耳畫
　之傳世者
　　海棠睡起圖一　　　　　湖石海棠圖一
　　海棠帶雨圖一　　　　　碧桃垂絲圖二
　　水仙詠梅圖二　　　　　元圃秋香圖一
　　折枝杏花圖一　　　　　折枝花圖五
　　逺水圖一　　　　　　　喚渡圖一
　　溪山圖一
李安忠與李迪同為畫院待詔工畫花鳥走獸尤善勾
　勒畫之傳世者
　　宜春苑馴獅圖一
蘇漢臣開封人工畫釋道人物尤善畫嬰兒雖師劉宗
　古而博雅過之淳祐中以畫佛像稱旨補承信郎次
　子焯能世其學寶祐初為畫院待詔圖像之傳世者
　　栴檀香佛像一　　　　　香積如來像一
　　熾盛光佛像一　　　　　日月珠幢像一
　　鬘華菩薩像一　　　　　智積菩薩像一
　　獻花龍女圖一　　　　　獻珠龍女圖一
　　彌勒佛像二　　　　　　摩㬋羅像一
　　七如來像一　　　　　　藥义將圖一
　　功德林圖一　　　　　　揭諦神像一
　　薝蔔林圖一　　　　　　太上像二
　　青𤣥圖二　　　　　　　飛仙圖二
　　羣仙圖二　　　　　　　仙樂圖三
　　仙蹟圖十二
朱鋭河北人工山水人物專師王維亦善雜畫筆法布
　置有似張敦禮官畫院待詔畫之傳世者
　　溪山秋霽圖一　　　　　雪獵圖二
　　水閣曉寒圖一　　　　　騾綱圖二
　　溪山雪霽圖二　　　　　盤車圖一
　　運粮圖二
李端開封人官畫院待詔畫之傳世者
　　梨花鳩子圖一
張浹　顧亮　胡舜臣　張著
　已上四人俱善山水人物並師郭熙又同為畫院待
　詔各得熙之一偏浹善布置著色著精傅染皴法而
　重山疊嶂頗覺繁冗惟舜臣謹密有法高出二人亮
　能作大幅巨軸皆未易才也
李從訓工畫道釋人物兼善花鳥筆致不凡傅彩精妙
　官畫院待詔補承直郎畫之傳世者
　　宜男圖一　　　　　　　蠲忿圖一
　　合歡圖一　　　　　　　雀圖四
　　鳩圖二
閻仲初為百王宫待詔善畫人物及絳色山水尤工畫
　牛後為畫院待詔授承直郎
閻次平仲之長子與弟次于俱傳父業而又過之工畫
　山水人物亦善畫牛次平取法李唐跡不逮意次于
　體格雅正綽有風致以進畫圖稱旨授次平將仕郎
　次于承務郎並畫院祗候
林椿錢塘人工畫花鳥翎毛傅色輕清深得趙昌之筆
　法
呉炳毘陵人工畫花鳥彩繪皆極精麗寫生折枝筆侔
　造化紹定中為畫院待詔畫之傳世者
　　春池睡鴨圖一　　　　　山茶鵓鴿圖一
　　鴛鴦瑞蓮圖一　　　　　寶珠玉蝶圖二
　　折枝絳桃圖三　　　　　折枝芍藥圖二
　　寫生荷花圖二　　　　　折枝寒菊圖四
　　寫生薔薇圖二　　　　　玫瑰圖二
　　長春圖二　　　　　　　探春圖一
　　水仙圖二　　　　　　　鶯粟圖一
　　茗花圖一
趙彦開封人徙居臨安畫人物山水端正細密隱於市
　以畫扇得名不入畫院
蕭照濩澤人頗知書而好畫少時陷入太行山為盜嘗
　刼李唐於路檢其行囊不過粉奩畫筆而已詢知為
　唐遂棄其徒與唐俱歸而受業焉唐感其意盡以所
　能授之後為畫院待詔山水人物異松怪石皆其所
　長書名多在樹石間畫之傳世者
　　赤松黄石圖一　　　　　嶽祠漢柏圖一
　　岣嶁丈人像一　　　　　採芝仙女圖一
　　松化石圖一　　　　　　清溪圖一
　　幽澗圖一
劉松年錢塘人居清波門因呼為劉清波畫山水人物
　神氣清妙初師張敦禮後乃勝之嘉定末進耕織圖
　稱旨授畫院待詔賜金帶一畫之傳世者
　　耕織圖一
李嵩錢塘人少為木工頗達繩墨後為李從訓養子盡
　得其父之傳畫釋道人物皆有至理固非品地所能
　限也光寧理三朝畫院待詔
賈師古汴人畫釋道人物學李伯時
王訓成山東人工山水人物而同列妒之謂其描寫粗
　惡不入畫格至名之為餅􁀙王時尚方多取蕭李之
　跡宜訓成不得志而死也
焦錫工畫人物師石恪與賈師古王訓成同為畫院待
　詔
馬逺為寧理朝畫院待詔工山水人物花鳥著筆俱佳
　院品推為第一當時無與儔者蓋得祖父之傳而濟
　之以敏悟欲不雄視一世不可得也畫之傳世者
　　石鼎聨句圖一　　　　　旗亭記曲圖一
　　中南招隱圖一　　　　　天台就徵圖一
　　沈香醉草圖一　　　　　蓮舟邀月圖一
　　山屏潑翠圖一　　　　　春波拍岸圖一
　　寫生花圖十五　　　　　折枝花圖四
　　水墨花圖十
馬逵逺之弟也受業於兄得其壼奥畫人物花鳥疏染
　纎麗枝葉羽毛皆極生動之致幾欲與兄齊名畫之
　傳世者
　　教鸚鵡士女圖一　　　　祝鷄翁圖一
　　馴雉圖一　　　　　　　菊圃圖一
　　桃源圖二　　　　　　　梅岑圖一
　　柳村圖二
徐珂蘇漢臣婿學婦翁畫人物得其筆意頗工描寫而
　傅染不及
梁楷東平相義之後善畫山水人物兼工道釋鬼神筆
　致清逸氣韵宏雅寶祐中為畫院待詔理宗賜以金
　帶固辭不受强服之因挂於院内縱酒自娯同列目
　為梁風子然亦敬其放達不敢有所軒輊也畫之傳
　世者
　　孫子牝牡八變陣圖一
　　太乙三宫用兵陣圖一
　　章賢十二時雲氣圖一
　　世室明堂宗廟位次圖一
　　天蓬像一　　　　　　　天猷像一
　　天王圖二　　　　　　　羅漢像六
　　鍾馗圖一
夏珪字禹玉錢塘人為畫院待詔寧宗曽以金帶賜之
　善畫人物風流藴藉用墨亦如傅粉而筆法蒼秀柔
　中有骨洵傑作也雪景全學范寛渲染别具妙理院
　中畫山水自李唐而下無以踰珪畫之傳世者
　　名山藏書圖一　　　　　灞滻微行圖一
　　南宫避風圖一　　　　　柏人宵征圖一
　　博陸問璽圖一　　　　　張陵叱劍圖一
　　秋風斜谷圖一　　　　　五月渡瀘圖一
　　峴首讀碑圖一　　　　　樓船濟江圖一
　　明皇吹笛圖一　　　　　羯鼓催花圖一
　　靈武分兵圖一　　　　　劍閣題詩圖一
　　右軍洗硯圖一　　　　　籠鵝道士圖一
　　王恭涉雪圖一　　　　　剡溪夜棹圖一
　　灞橋詩思圖一　　　　　溪橋暗雪圖一
　　千山暮雪圖一　　　　　雪夜歸帆圖一
　　雪景圖五　　　　　　　逺山圖三
　　小景十二
毛松沛人善畫四時花鳥
毛益松之子景定中畫院待詔工小景花鳥筆法似父
　而姿致微為不及
王定國汴人為呉郡王客寓居臨安工畫花鳥師李安
　忠亦學二崔筆法傅色輕清極其生動郡王薦於朝
　授成忠郎後賜金紫畫之傳世者
　　千葉瑞榴圖二　　　　　白頭翁圖一
　　練鵲圖二
陳居中嘉泰間畫院待詔專畫蕃馬人物布景著色可
　並黄道宗畫之傳世者
　　落日照大旗圖一
白良玉錢塘人寧理兩朝畫院待詔子用和能世其業
　嗣父職得名於寶祐間
王輝錢塘人景定中畫院祗候工畫道釋人物亦能寫
　山水苐用左手描摹故當世稱為左手王畫之傳世
　者
　　天宫圖一　　　　　　　講經圖一
　　聽法圖二　　　　　　　散花圖二
　　梵相二十二
李瑛安忠之子工畫花竹禽獸紹熙中畫院待詔
李永年嵩之姪工畫人物景定中畫院祗候
何青年錢塘人工畫道釋人物
陸青畫山水師李唐得其筆法姿致清蔚喜用濃墨木
　葉不分惟風雨圖最佳紹熙畫院待詔畫之傳世者
　　茂林圖二　　　　　　　江雨圖二
　　風帆圖二
張訓禮畫山水人物專學李唐筆致恬雅時輩不能及
　至於著色青緑亦如趙千里他人為之皆不能及也
　劉松年師事之盡得其法畫之傳世者
　　清江緑樹圖一　　　　　湍流圖一
　　湖峰蘸碧圖二　　　　　閣道圖一
　　控琹圖二　　　　　　　水圖一
　　題壁圖二
趙大亨出自微賤工畫青緑山水神仙故實
於青年毘陵人專畫荷花草蟲世號於荷
馮大有文簡公孫號怡齋寓居呉下工畫蓮荷精巧無
　比畫之傳世者
　　露冷蓮房圖一　　　　　白蓮圖二
　　秋荷戰雨圖一　　　　　瑞蓮圖一
　　盆荷圖二
彭皋錢塘人工畫花果兼善寫生畫之傳世者
　　桃實圖一　　　　　　　葡萄圖四
　　朱李圖一　　　　　　　荔枝圖四
　　甘𤓰圖二
高嗣昌珣之從子畫山水寒林古木學李唐筆法嘉定
　中畫院待詔
韓祐石城人工畫小景花鳥亦善草蟲傅染之妙不愧
　林椿弟子紹定中畫院祗候畫之傳世者
　　草蟲圖五
趙賔王鄂州人工傳寫
萬濟工畫墨竹文蘇而後此為最勝
宋永年臨江人後居金陵善畫梅
趙山甫京口人善山水師老米
王洪　龍祥　俱蜀人山水學范寛得名於紹熙慶元
　之間
陳禧金陵人工雜畫
何世昌淳祐畫院人工花鳥
陳椿杭州人工山水師郭熙嘉定中祗應甲庫
徐世昌石城人工畫花鳥
魯莊杭州人工人物寶慶中祗應修内司
徐京畫山水宗馬逺
王安道畫花鳥宗李迪
林彦祥畫山水嘗摹盧鴻草堂圖小米跋其後
衛光逺畫花鳥師李迪
曹瑩畫花鳥
周左畫山水人物師周儀
陳佐工畫仕女師陳宗訓
梁松籍𨽻畫院善丹青學於賈師古描寫飄逸欲過其
　師
李公茂安忠之子畫山水有父風
宋碧雲景定中畫院待詔善畫花竹翎毛兼工人物
呉俊臣江南人淳祐中畫院待詔人物山水師朱鋭多
　作雪景從其好也畫之傳世者
　　李愬夜雪度呉房圖一
呉瓌憲聖皇后姪忠惠公琚之弟工畫竹
朱懷瑾錢塘人景定中畫院待詔工人物山水樹木窠
　石運筆用墨全師夏珪雖謹守繩墨而乏瀟灑之氣
　畫之傳世者
　　林樹初霜圖一　　　　　寒花待雪圖一
　　響泉圖一　　　　　　　窠石圖二
孫必達錢塘人工畫道釋鬼神初師蘇漢臣晩年名譽
　益重遂過其師矣淳祐中畫院待詔
俞珙錢塘人師梁楷畫山水人物善於布景著色紹定
　中畫院待詔畫之傳世者
　　載酒尋山圖二
毛允昇得其父益筆法景定間晝院待詔
李權錢塘人畫山水師梁楷咸淳初畫院祗候
陳清波錢塘人多作西湖全景為大幅叙致典雅筆墨
　嫣潤有求其方冊者則以七圖畀之尤善畫道釋鍾
　馗無一不臻妙境寶祐間畫院待詔畫之傳世者
　　斷橋殘雪圖三　　　　　三潭印月圖一
　　雷峯夕照圖一　　　　　麯院荷風圖一
　　蘇堤春曉圖二　　　　　南屏晩鐘圖二
　　石屋煙霞圖二　　　　　勾漏丹砂圖一
　　函關遇真圖二　　　　　鍾馗圖四
　　桃源問渡圖一　　　　　詩僧圖二
　　拈花微笑圖一　　　　　醉僧圖二
　　貝葉註經圖一　　　　　盃渡圖一
　　南澗授衣圖一　　　　　禪定圖五
　　巖谷栖真圖一
葉肖巖杭州人畫人物小景頗類馬逺尤工傳寫
馬永忠錢塘人畫山水師李嵩多令代筆寶祐間畫院
　待詔
豐興祖錢塘人工畫人物山水界畫花禽初師李嵩既
　而名出其上景定間畫院待詔畫之傳世者
　　照殿紅山茶圖二　　　　鵁鶄圖一
　　正宫粉山茶圖二　　　　㑹禽圖二
　　鎮淮南芍藥圖一
張仲工畫花鳥亦善人物山水筆法可並林椿寶祐間
　畫院待詔畫之傳世者
　　紺珠蓮交頸鴛鴦圖一
顧興裔錢塘人畫花鳥專師李和之然筆法設色俱不
　逮也官畫院待詔
孫覺善水墨白描士女筆致細巧寶慶中畫院待詔畫
　之傳世者
　　撲蝶士女圖一　　　　　香紈士女圖一
　　詩女圖三
陳宗訓杭州人畫道釋人物士女而描染未精人戲呼
　為鐵陳紹定中畫院待詔
范安仁錢塘人善畫魚寶祐間畫院待詔
夏森字仲蔚珪之子畫山水運筆用墨不及其父獨林
　石差勝
高倬字章武瀛海人能詩賦善草書官集賢校理家有
　園亭廣蒔牡丹每值花時延賔讌賞與斯㑹者皆名
　流韵士縉紳勢俗之輩求一見而不可得自工描寫
　取品目之瑰異較花色之淺深而圖畫之神情畢露
　當時呼為春王妙選素慕張功父之才望因號牡丹
　逸史焉畫之傳世者
　　九蘂真珠紅牡丹圖二
　　倒暈檀心牡丹圖二
　　細葉壽安牡丹圖一
　　青州紅圖一　　　　　　潛溪緋圖一
　　一捻紅圖一　　　　　　鶴翎紅圖一
　　硃砂紅圖一　　　　　　葉底紫圖二
　　朝天紫圖一　　　　　　玉妃紅圖一
　　瑞露蟬圖一　　　　　　福巖紫圖二
　　七寶冠圖二　　　　　　海天霞圖二
　　醉春容圖二　　　　　　慶天香圖二
　　萬卷書圖一　　　　　　舞青猊圖一
　　蓮香白圖二　　　　　　素鸞嬌圖二
　　四面鏡圖一　　　　　　百五華圖一
　　鞓紅圖一　　　　　　　疊羅圖三
　　左華圖一　　　　　　　歐碧圖一
　　石榴圖一　　　　　　　西子圖一
　　乾道圖一　　　　　　　茜雲圖二
胡彦龍儀真人善畫釋道天神水墨窠石描法用大落
　墨自成一家紹定間畫院待詔畫之傳世者
　　摩醯首羅天王像一
　　北方毘沙門天王像一
　　摩利攴天菩薩像一
　　諾詎羅尊者像一　　　　菩提達磨像一
　　托塔天王像一　　　　　藥义神將像一
　　天龍神鬼像四　　　　　散花神女像二
　　僧伽像二　　　　　　　棲禪圖一
　　煉丹圖一　　　　　　　修竹圖一
　　竹石圖三　　　　　　　窠石圖二
　　怪石圖一
趙芾鎮江人工人物山水窠石嘗寫長江水勢金焦二
　山有氣韵有筆力不循院體專法古人惜乎僅作一
　郡之景規模不逺耳畫之傳世者
　　煙江晩釣圖一　　　　　乘風破浪圖一
　　揚子風帆圖一　　　　　金山圖七
　　焦山圖四　　　　　　　蒜山圖二
魯宗貴錢塘人善畫花竹鳥獸窠石描染極佳尤長於
　寫生鷄雛鴨黄最有生趣紹定間畫院待詔畫之傳
　世者
　　金葵翠羽圖一　　　　　竹枝山鷓圖二
　　梨花白燕圖二　　　　　酴醿香夢圖一
　　玉茗圖三　　　　　　　海紅圖三
　　鷺鷥圖二　　　　　　　鵪鶉圖二
　　山鷄圖四　　　　　　　竹鷄圖一
　　鬭鷄圖二　　　　　　　松鳬圖二
　　鬭鴨圖二　　　　　　　乳鴨圖三
錢光普杭州人專科畫魚布景雅澹景定間畫院待詔
　畫之傳世者
　　桃花流水鱖魚圖二　　　唼藻魚圖四
陳可久工畫四時花木兼善畫魚每效徐熙筆法上花
　下魚清麗可喜畫之傳世者
　　晴原花柳圖一　　　　　槐䕃清池圖一
　　秋山桂樹圖二　　　　　松柏嵗寒圖二
　　嵗寒三友圖二　　　　　桃花戲魚圖三
　　芙蓉游魚圖二　　　　　柳絲魚影圖一
　　游魚圖十二
李章杭州人從訓之後善畫人物著色山水
蘇堅焯之子善畫道釋人物描摹𫝊染頗有父風慶元
　間待詔畫之傳世者
　　藥師瑠瓈光如來像一
　　文殊維摩四因縁圖一
　　𢎞濟真人像一　　　　　玉闕真人像一
　　玉樞上真像二　　　　　真誥事蹟圖八
　　游仙圖五
范彬錢塘人工畫人物山水師李權而劉朴則其弟子
　也畫之傳世者
　　六橋桃柳圖一
陳珏錢塘人號桂岩善畫人物著色山水寶祐間畫院
　待詔子琳能世其學
崔友諒金陵人工畫道釋人物兼善絳色山水淳祐間
　馬光祖薦為畫院待詔多作大幅雪景及小簇子一
　時院中皆效其體畫之傳世者
　　春山圖四　　　　　　　雪景圖十
劉朴工畫人物初師范彬繼師梁楷子耀亦得其法父
　子擅名於時
徐道廣杭州人號古巖工畫花鳥樓臺景定間畫院待
　詔畫之傳世者
　　華清宫圖一
曹正國字良友善畫佛像天神描法工麗景定間畫院
　待詔
李德茂迪之子善畫禽鳥鷹鶻筆法雖不逮父而雋逸
　過之景定間畫院待詔畫之傳世者
　　靈鵲圖二　　　　　　　鵹黄圖一
　　白鷴圖一　　　　　　　啄木圖二
　　白鷹圖二　　　　　　　黑鷹圖四
　　俊鶻圖二　　　　　　　佳鷂圖一
謝昇杭州人工畫士女兼善花竹筆墨雋永同輩推為
　巨手景定間畫院待詔
顧師顔杭州人畫釋道人物師李嵩得其筆法景定間
　畫院待詔畫之傳世者
　　龍步鸞音佛像一　　　　佛鋪圖一
　　日月珠幢佛像一　　　　繡佛圖二
　　如意輪菩薩像一　　　　維摩像一
　　不空罥索菩薩像一
史顯祖杭州人善畫人物士女青緑山水景定間畫院
　待詔畫之傳世者
　　踏雪尋梅圖一　　　　　醉仙圖一
　　舉盃徼月圖一　　　　　山居圖二
　　陸羽品泉圖一　　　　　鬭茶圖五
　　香山九老圖一
周鼎臣杭州人畫釋道人物師王輝
朱玉杭州人號柳林工畫天神雷部兵將體製𢎞備寶
　祐間待詔畫之傳世者
　　凌霄四帥圖四　　　　　翊聖真君像一
　　北帝從官圖二
張翠峰淮陽人專畫龍神天將師胡彦龍畫之傳世者
　　八部天龍神鬼像十二
衛松杭州人與趙大亨同侍趙千里得其遺稿最多曲
　盡著色用墨之妙臨摹千里往往亂真
單邦顯呉郡人學趙千里畫林木山水全不相似惟花
　卉蠭蝶微妙入神畫之傳世者
　　杏花雙蝶圖一　　　　　游蜂刺梅圖一
　　百蝶圖三
戴叟逸其名呉郡崑山人畫林木山水亦學趙千里然
　止可與衛松相等若花鳥蜂蝶更不及單邦顯也
趙子雲江西人能作一筆畫凡寫人物手面描染極工
　至於衣褶則一筆而就如草符篆蓋不欲蹈襲前人
　以此擅竒當世耳畫之傳世者
　　掃石仙人圖一　　　　　醉僧圖二
　　列子御風圖一　　　　　高士圖四
　　純陽大士像二
陳善紹興人畫猿猴禽鳥學易元吉亦善花果意象逼
　真傅色輕倩過於林呉畫之傳世者
　　清猿求木圖一　　　　　騰猿圖二
　　羣猿越澗圖二　　　　　葡萄圖五
　　懸崖戲猿圖二　　　　　甘𤓰圖二
　　開房石榴圖二　　　　　霜橙圖二
　　折枝文杏圖一
劉思義號青巖專畫青緑山水善於傅彩而拙於布置
　故得失相半畫之傳世者
　　澗底蒼松圖一
朱光普字東美家本汴梁流寓臨安畫山水人物學左
　建有蕭疎逸宕之致當時以為名筆畫之傳世者
　　村社賽神圖一　　　　　秋山圖二
　　農家迎婦圖一　　　　　秋林圖一
　　寒山圖一
朱森工畫山水人物筆墨清潤
楊公傑工畫小景禽鳥得閒曠之趣人多以紈素求之
　大幅不數見也畫之傳世者
　　蘭苕翡翠圖一　　　　　鶡雀圖二
　　疎林晩霽圖一
張紀錢塘人工畫花竹禽鳥專學李迪而不逮其師惟
　寫朱竹最佳設色生動他人效之終莫能及畫之傳
　世者
　　朱竹圖七
朱紹宗工畫人物尤善猫犬花禽描摹甚細體象極精
　𨽻籍院中當補祗候而恬退不仕日作墨戲數幅以
　為酒資同列有供御筆墨輒攜酒就商焉畫之傳世
　者
　　梁武帝寶誌公論法圖一
　　摹蕭翼賺蘭亭圖一　　　薄荷醉貓圖二
　　蓮沼文禽圖一　　　　　乳貓圖二
　　梔子禽雀圖一　　　　　獵犬圖一
王宗元畫池塘小景專學惠崇頗有野趣
周詢錢塘人占籍后邸工界畫樓臺筆法巨麗性疎懶
　所畫不多畫之傳世者
　　滕王閣圖一
王友端工畫犬能區别名類嘗寫獵犬得顧視獧疾之
　狀當時以為絶技畫之傳世者
　　黄耳傳書圖一　　　　　獵犬圖四
　　宋㹱逐麋圖一　　　　　㲰犬圖一
　　花叢吠影圖一　　　　　卧犬圖二
　　旅獒圖一
秦友諒毗陵人少為縣吏善畫草蟲亦工花卉蟬蝶傅
　色輕妙畫之傳世者
　　髙樹鳴蟬圖一　　　　　草蟲圖四
李東理宗時人常在天街鬻畫内侍攜之以入遂受知
　於慈慶六宫購其畫者必得善價家累千金一旦歸
　隠天目不知所終畫之傳世者
　　列女忠孝圖五　　　　　列女仁智圖三
　　宫闈補衮圖二
畢生逸其名文簡公諸孫寓居呉郡工畫牡丹色澤瑰
　麗品目詳贍惜其手蹟多入豪家當代不能多得畫
　之傳世者
　　湖石牡丹圖二　　　　　牡丹瑞芝圖一
　　折枝牡丹圖四　　　　　鞓紅牡丹圖一
　　歐家碧牡丹圖一
僧智叶善白描佛像筆致清雋畫之傳世者
　　無量壽佛像一　　　　　阿育王像一
　　獅子菩薩像一　　　　　栴檀佛像一
　　智度菩薩像一　　　　　定光佛像一
　　帝釋聽經圖一
僧真惠工畫窠石
僧希白善白描荷花
聞秀才逸其名工畫梅蘭竹石
員真字光祖一字勝之金陵人工畫墨竹坡石
呉迪字泰之錢塘人畫梅蘭竹石風致瀟散匾所居室
　曰惠齋自號心玉道人畫之傳世者
　　梅樁圖一　　　　　　　月梅圖二
　　雪梅圖二　　　　　　　秋蘭圖一
　　紅蘭圖一　　　　　　　雨竹圖二
　　竹石圖二
陸仲明畫山水窠石
李思賢畫人物山水學李伯時
張師義畫人物山水學范寛
閻次安畫山水窠石
黄益畫山水學夏珪
王公道善畫人物山水小景
侯守中畫花竹翎毛韵致嫣潤景定間畫院待詔畫之
　傳世者
　　白鳩圖一　　　　　　　翠雀圖一
　　文禽圖一
李春工畫神佛
李遵工畫人物筆墨矜貴畫之傳世者
　　女孝經圖一
孫用和工畫釋道人物嘗在慧光閣寫佛像莊嚴妙相
　具四威儀凡瞻禮者無不歡喜讚歎得未曽有畫之
　傳世者
　　龍樹菩薩像一　　　　　馬鳴大士像一
　　維摩禪定圖一　　　　　生公說法圖一
張團練逸其名畫山水人物
李煥寫佛像天神威儀嚴肅當代推為鉅手畫之傳世
　者
　　甘露如來像一　　　　　淨名居士圖一
　　大力菩薩像一　　　　　十二神符圖四
　　十二真君像一　　　　　羣真朝元圖二
　　擅相手印圖二
李確工白描人物學梁楷
徐凱之工畫人物兼善窠木
王用之輝次子工釋道人物綽有父風畫之傳世者
　　佛㑹圖二　　　　　　　列真圖一
房斂工畫花竹
徐世榮善界畫兼善寫嬰兒畫之傳世者
　　文王百子圖一
衛昇專畫花鳥畫之傳世者
　　竹木五禽圖四　　　　　梅花戴勝圖一
　　海棠練雀圖二　　　　　千葉白蓮圖二
　　寶相花圖二
夏東叟工畫人物畫之傳世者
　　濟南伏生授經圖一
　　摹李伯時十國圖十
宋良臣工畫花鳥
黄承務逸其名工道釋人物兼善寫真
魏道士逸其名工畫道釋人物
章程畫人物山水
吕源工畫花鳥
綱兵朱姓逸其名畫山水窠石
王木工畫馬尤長於蕃騎權竒蹀躞咸出毫端畫之傳
　世者
　　華山歸馬圖一　　　　　穆王八駿圖一
　　西極天馬圖三　　　　　舞馬銜盃圖二
　　春郊牧放圖二　　　　　蕃馬圖十二
　　紫騮圖一　　　　　　　青驪圖一
　　獵騎圖一
赤目張逸其名畫山水師夏珪
夏子文畫山水
葉森畫山水不肻多作故傳世甚少
儲大有工畫花竹姿致遒美畫之傳世者
　　寫生玫瑰琅玕圖一
楊八門司逸其名工畫蘭石窠木
何閣長工畫魚畫之傳世者
　　赤鯉圖二　　　　　　　文魮圖一
　　游魚圖二
劉門司逸其名善墨戲
蔣太尉逸其名工畫山水兼善窠石梅蘭
李苑使逸其名善墨戲
張鎡字功父號約齋循王之孫性豪爽有心計文章詩
　賦皆有可觀既雄於貲而復好事後房數百人咸極
　一時之選風亭月榭甲於京師嘗作駕霄亭在髙松
　之上延賔客避暑其中登者如游雲表南園牡丹數
　千本品目最貴花時宴客窮極奢華衣香髩影舞裙
　歌扇觀者動心駭目不知其為人世也精於書法兼
　善竹石古木畫之傳世者
　　石壁松杉圖一　　　　　蒼崖古木圖二
　　石筍修篁圖一　　　　　枯槎折竹圖二
　　秋山落木圖二　　　　　墨竹圖十三
陸瑁湖畫山水窠石
毛存杭州人工畫墨竹學文湖州筆氣俊逸楊中齋裴
　德游輩皆宗之當時稱為毛門司存父伯益坐韓侂
　胄黨流竄嶺表歿於旅舍存乃跋涉數千里函骨歸
　葬人稱其孝
王介號黙菴慶元間内侍畫山水人物兼學馬逺夏珪
　取法高玅院品不能及也兼善寫梅蘭綽約有風致
　歴官殿司太尉畫之傳世者
　　江山梵刹圖一　　　　　雨蘭圖二
　　江山寓目圖二　　　　　早梅圖一
　　竹石小景圖五　　　　　梅花圖一
　　落梅圖二
尚衣夫人劉氏久掌内廷文翰詞采𢎞麗善畫人物得
　先輩筆法雅自珍秘而外間往往有之蓋内侍所攜
　耳畫之傳世者皆用奉華堂印記
　　宫衣添線圖一　　　　　枚卜圖二
　　補衮圖一　　　　　　　宫繡圖二
胡夫人尚書黄由之妻父元功亦為尚書夫人家世貴
　顯而能以禮自持琴書翰墨之外一無所好偶畫梅
　竹小景俱極清雅時人比之李易安非其倫也自號
　惠齋居士畫之傳世者
　　折枝梅花圖二　　　　　折枝風竹圖二
　　寒梅雪意圖一　　　　　石竹水仙圖二
　　墨竹圖五
湯夫人趙希泉之妻工畫梅竹以父聞菴道人圖書識
　之畫之傳世者
　　寒香晩節圖二
洪内翰侍人翠翹工畫墨竹每自識其後曰翠翹戲筆
　字畫婉媚墨氣清潤程大昌題所畫風折竹圖詩有
　戲作竹枝斜再惱玉堂宿之句為當時佳話
蘇翠建寧人咸淳間供奉樂部善寫墨竹亦工梅蘭扶
　疎朗潤曲折盡致頗自矜貴每一圖成必以八分書
　題之畫之傳世者
　　拂雲圖二　　　　　　　倚雲圖一
　　凌雲圖二　　　　　　　傲雪圖二
　　香雪圖三　　　　　　　雪意圖二
　　寫露圖一　　　　　　　露葉圖一
　　檀蘂圖一
趙士表宗室也工畫山水尤工墨竹筆法如鄆王而秀
　潤過之
羅仲通汴梁人工畫墨竹筆致端謹所乏者蕭散之氣
　以其習院體也
李明友字題孺成都人　黄廣字彦暉靖州人　霍适
　字南仲渭州人
　已上三人俱善畫竹
呉璜延陵人善墨竹學文湖州
師永錫成都人工畫老竹枯木
王世英字才仲號頤齋畫墨竹學蘇東坡
來子章善墨竹放葉失之太短
鏡湖嬾民傳為賀方回裔孫名字未詳寫疎林細
　竹瀟灑出塵
尹大夫逸其名畫院待詔善墨竹
張茂杭州人籍𨽻畫院寫山水花鳥俱極工緻小景更
　佳
趙子厚畫小山叢竹甚有思致
劉浩常州無錫人工畫窠石林木子顯亦善其藝
劉文惠濵州人工畫花鳥
何浩工畫花鳥筆法甚似李迪
侯必大工畫花竹
陶忠字舜牧絳州人工畫水墨山水能以墨氣之淺深
　别山水之高下
游昭京口人工畫山水
左建西京人善人物林木用筆輕逸所畫多田家風景
　畫之傳世者
　　南畝饁耕圖二　　　　　雨中挿秧圖二
　　引水桔槔圖一　　　　　冒雨理苗圖一
　　耘苗圖二
李祐之其先開封人久居臨安工寫佛像鬼神筆致沈
　鬱神氣超逸畫之傳世者
　　孔雀明王像一　　　　　䕶法天王像一
　　文殊部從圖二　　　　　寶印菩薩像一
　　蓮花菩薩像一
田宗源字子濟開封人寓居金陵胷次超卓不攖世網
　寫山水學范寛得其筆意尤工雜畫描摹盡致畫之
　傳世者
　　夏山早行圖一　　　　　山彴圖二
　　重溪煙靄圖一　　　　　山居圖二
　　秋山樓觀圖一
周珏紹興中人善畫水得波濤噴薄沙溆瀠洄之妙畫之
　傳世者
　　瞿塘候水圖一　　　　　野水圖一
　　十八灘圖五
時光大名人寓居鎮江工畫山水學賀真筆法喜作古
　松怪石茂林高樹子建亨小字烏郎亦善山水綽有
　父風畫之傳世者
　　設色山水圖十五
執煥紹興中殿前使臣工畫人物故實士大夫以
　其能畫皆與之交遂得名於縉紳間畫之傳世者
　　堯民擊壤圖一　　　　　四皓圍碁圖一
　　右軍書扇圖二　　　　　五王博戲圖二
　　故實圖十八　　　　　　人物圖十三
　　虢國夫人夜游圖一
張鎰字季萬北人寓居滁州善寫草書尤工山水得破
　墨法畫之傳世者
　　關山圖二　　　　　　　瑯琊山圖一
　　釀泉圖二
吕元亨金陵人工畫花鳥
林俊民紹興畫院待詔畫山水學范寛
祝次仲字孝友太末人工畫山水尤善草書
徐本紹興間人工雜畫
黄庭浩工畫人物
武克温西京人工畫蕃馬
陸琮工畫山水學田宗源兼善蕃馬畫之傳世者
　　春山圖五　　　　　　　秋山圖一
　　山雨圖二　　　　　　　獵騎圖三
　　呈馬圖二
毛文昌工畫田家風景
陳廣宣城人工畫魚水畫之傳世者
　　清湍魚躍圖一
睢世雄畫魚水學徐白
施義金陵人畫山水學李唐
周白工畫山水
董琛金陵人畫山水學施義晩年名出其上畫之傳世
　者
　　瀟湘八景圖八　　　　　長江晩霽圖二
　　小寒林圖二
劉興祖工畫山水初師江伯清後學韓祐能取二人之
　所長以成一家之筆法畫之傳世者
　　寫李成江山晩照圖一
　　寫范寛秋景山水圖一　　海山圖一
　　崇山圖二
熊應周金陵人畫山水學小米兼工花鳥畫之傳世者
　　遙山圖二　　　　　　　山居圖二
　　雲山圖三　　　　　　　禽竹圖二
陸懷道通州人畫山水學田宗源然不得其要領嘗作
　瀑布出而無源流而不散
朱象先自號西湖隠士作人物山水横塘小景以畫易
　酒日在醉鄉畫之傳世者
　　茅亭賞雪圖一
蘇晉卿工畫佛像得其父漢臣筆法畫之傳世者
　　如意輪菩薩像一　　　　寶檀華菩薩像一
　　金剛手菩薩像一
徐明工畫山水
毛政廬江人工畫人物兼善山水畫之傳世者
　　寫王摩詰輞川圖一
趙君壽臨安人工畫士女兼善傳寫畫之傳世者
　　蕉窓覓句圖一　　　　　紈扇士女圖一
翟汝文字公巽潤州丹陽人工畫佛像多至六十餘軸
　往往為宫闈命筆或施臨安大刹中供養餘人求之
　不能得也嘗作楚天春曉圖韻致清絶歴官參知政
　事畫之傳世者
　　兠率佛鋪圖一　　　　　大悲佛鋪圖一
　　白衣觀音像五　　　　　慈氏菩薩像一
　　文殊降靈圖二　　　　　過海天王像二
　　釋迦佛像三　　　　　　藥師佛像一
　　䕶法神像六　　　　　　揭諦神像四
　　大悲神咒出相圖一
　　十八大阿羅漢像三十二
湯叔周工畫墨梅得其兄叔雅筆法
紫微劉尊師工畫山水人物
曹申甫工畫林石風竹
王華工畫花鳥咸淳間畫院待詔
包宷宣城人其父善畫虎宷幼即學之及長遂成絶技
　畫之傳世者
　　熊渠射虎圖一　　　　　虎習圖一
　　重巖卧虎圖一　　　　　雕虎圖一
　　虎將三豹圖一
盛師顔金陵人工畫道釋人物凡寫士女每以北螺青
　襯背然後用煙墨水淡開謂之青蛾粉白另是一種
　富貴氣象他人不能學也畫之傳世者
　　太上西昇經圖一　　　　十二星宫圖一
　　玉晨道君像一　　　　　職貢獅子圖二
　　虢國夫人騎馬早朝圖一
　　磨勒擊犬盜紅綃圖一
牟益字德新畫入能品咸淳間待詔
僧德止號清谷工畫佛像廬山尋真觀東西二壁是其
　蹟也
張翼字性之號竹林金陵人初學畫於胡彦龍而得法
　於盛師顔人物道像雜畫之外尤工散蹟嘗為巨璫
　羅大節作𨗳引四圖各系以自製小贊羅上直時懸
　於直舍理宗見而悦之曰此畫極工緻可於閣下開
　板然竟不問為誰筆也其數竒不偶如此畫之傳世
　者
　　北極巡海圖二　　　　　道經變相圖五
　　二十八宿像一　　　　　容成真人像一
　　黄初平真人牧羊圖一
　　馬自然真人煉丹圖一
　　九曜像九　　　　　　　壽星像二
　　𨗳引圖四　　　　　　　小景十六
顔直之字方叔號樂閒呉郡人工畫人物兼精小篆
　　附外國
日本古倭奴國也有畫者不知姓名𫝊寫其國山水風
　物設色甚重多用金碧真境未必有此第欲綵繪富
　麗以取觀美耳然殊方異域而能留意繪事亦可尚
　也太平興國中倭僧與其徒五人附商舶入朝表進
　金塵硯鹿毛筆倭畫屏風太宗受之賜予甚厚至今
　倭僧能作墨畫觀音佛像宣和御府所藏者
　　海山風景圖一　　　　　風俗圖二
高昌國畫用金銀箔子及硃墨細㸃如雨銷洒紙上寫
　花卉翎毛亦同中國
夏國主元昊多才能通蕃漢文字善繪畫
西蕃畫佛像多在布上以油油之竒形詭狀别有神趣
高麗國畫觀音像甚工其源出於尉遲乙僧而筆法漸
　流入於纎麗
　
　
　
　
　
　繪事備考卷六
欽定四庫全書
　繪事備考卷七
　　　　　　　　　　湖廣按察使王毓賢撰
　　遼
耶律特節字勝隠官西南面招討都監性敏悟善書畫
　每於行軍之際輙圖所在山川形勝以備參考凡受
　命出兵者咸取則焉嘗從北院樞密使侵宋有宋將
　被傷而仆特節因繪其事張於軍前見者無不傳笑
　且歎其摹寫之逼真也畫之傳世者
　　木葉山圖一　　　　　　黑河秋雨圖一
　　卓歇圖四　　　　　　　勘箭圖二
　　搜山圖四　　　　　　　夜獵圖一
　　雪獵圖一　　　　　　　飛騎圖二
　　較射圖二　　　　　　　射雕圖一
　　射雉圖一　　　　　　　蹴踘圖二
　　傳餐圖一　　　　　　　運糧圖一
　　調馬圖二　　　　　　習馬圖二
　　卓泉圖一
蕭瀜遼之貴族累世聯姻帝室門第之盛無與伉者瀜
　生而穎異性好讀書被服儒素絶無貴游佻達之習
　官至南院樞密使政有餘閒輙親翰墨尤善丹青慕
　唐裴寛邊鸞之蹟凡奉使入宋者必命搆求凡遇名
　蹟不惜重價裝潢旣就而後攜歸本國建小樓以貯
　之風日晴和焚香展卷臨摹所至咸有法則興宗清
　寧中以義宗千角鹿圖賜焉畫之傳世者
　　混同江釣魚曲宴圖一
　　寫義宗千角鹿圖一
　　平沙落日圖一　　　　　關山鼔角圖一
　　雪磧曉征圖一　　　　　雪磧晾鷹圖二
　　角鷹穴狐圖一　　　　　棘林鶻鷂圖四
　　秋原講武圖三　　　　　大宛馬圖二
　　渥洼馬圖一　　　　　　海東青圖二
　　青骹鷹圖一　　　　　　受緤鷹圖一
　　獨擊鶻圖一　　　　　　臂鷹圖二
　　鞲鷹圖二　　　　　　　習鷹圖一
　　麋鹿圖一　　　　　　　馴鹿圖一
　　驎駵圖一　　　　　　　騏驥圖一
　　奔霄圖一　　　　　　　牧放圖一
　　選駟圖三
杜錡金州人為宣政詳穏官亦善畫馬
　　金
顯宗善畫獐鹿人馬學李伯時筆法亦工墨竹雖未臻
　妙境而淸雋不俗甚有氣韻章宗親為題籖以寓贊
　誦畫之傳世者
　　七星鹿圖一　　　　　　銜花鹿圖二
　　解角麋圖一　　　　　　果下馬圖二
　　朱鬛馬圖一　　　　　　試馬圖三
　　墨竹圖二
海陵煬王完顔亮以才藝自矜好為墨戲寫方竹亦有
　奇致嘗遣使入宋藏畫工於衆中潛寫西湖圖歸國
　而繪已像於吳山最高處因有立馬吳山第一峯之
　句淫刑黷武國人苦之南侵兵變殂於軍中非不幸
　也畫之傳世者
　　方竹圖二
完顏璹字仲寶號樗軒喜寫墨竹另一規格頗近自然
　家藏法書名畫幾與中秘等歴官樞密副使封密國
　公畫之傳世者
　　林下清風圖一　　　　　淇水修篁圖一
　　折枝竹圖二　　　　　　墨竹圖四
王庭筠字子端自號黃華道人本籍遼東徙居京洛大
　定中進士歴官翰林修撰畫山水古木竹石直逼古
　人評者謂其胷次浩落不減米元章尤工草書一時
　推重畫之傳世者
　　蒼崖古木圖一　　　　　飛瀑界山圖一
　　深林鼓琴圖一　　　　　石上橫琴圖二
　　高峯縱目圖一　　　　　溪橋觀漲圖一
　　怪石圖三　　　　　　　密竹圖二
　　枯槎圖二
王曼慶字禧伯號澹游善寫墨竹姿致絶佳亦能畫山
　水然不逮墨竹也歴官行省左司郎中
任詢字君謨號南麓易州人草書妙入神品工畫山水
　亞於王子端
李澥字公渡相州人能行書善山水
龎鑄字才卿號黙翁大興人明昌中進士工畫山水禽
　鳥官至京兆轉運使
李遹字平甫號寄庵灤城人明昌中進士工畫山水嘗
　為元裕之畫繫舟山圖得前輩不傳之妙亦善龍虎
　騰躍有神歴官東平府治中畫之傳世者
　　神魚化龍圖一　　　　　龍跳天門圖一
　　虎顧衆彪圖一　　　　　三虎渡河圖一
　　子母虎圖三　　　　　　風雲際㑹圖一
　　繫舟山圖一
李仲畧字簡之大定中進士善畫山水嘗臨米元章名
　蹟筆意幽澹元章不是過也官至山東亷訪使畫之
　傳世者
　　臨米元章楚山清曉圖一
劉謙字光父號東軒工畫山水
王競字無競彰德人善書大字兼工墨竹頗有古趣歴
　官翰林承旨畫之傳世者
　　僧贊寧譜竹圖一
虞仲文字質夫定逺人工畫人馬學李伯時墨竹學文
　湖州有山林隠逸之氣無縉紳富貴之習得其片紙
　不啻寸璣歴官平章政事封秦國公畫之傳世者
　　燕然勒銘圖一　　　　　疏勒拜泉圖一
　　追騎玩鞭圖一　　　　　臨湖奪槊圖一
　　拔營圖一　　　　　　　卓帳圖一
　　墨竹圖二　　　　　　　竹石圖四
　　一騎紅塵妃子笑圖一
趙秉文字周臣號閒閒滏陽人楷書得鍾王之秘畫梅
　花竹石筆力蒼勁官至翰林學士畫之傳世者
　　繞屋梅花圖一　　　　　梅花書屋圖二
　　雪竹攲石圖一
蔡珪字正甫丞相松年子工畫墨竹學文湖州官至濰
　州守
張汝霖字仲澤遼陽人工畫墨竹師黃華道人歴官行
　省平章政事
耶律履字履道東丹王七世孫也善畫鹿綽有祖風人
　馬亦佳墨竹尤妙歴官尚書右丞畫之傳世者
　　文囿鹿鳴圖一　　　　　高岡鹿鳴圖一
　　白鹿圖四　　　　　　　鬭鹿圖二
　　荼首圖一
耶律浩然工畫山水
韓將軍逸其名工畫墨竹
馬天騋字雲章作小景竹石疎秀可喜弟雲卿雲漢俱
　善畫
陳道輔京兆人好寫墨竹自號夜江散人
謝宜休妻忘其姓氏小字阿環山水學李成清潤合格
　寫竹學黃華道人瀟灑可觀亦閨房之秀也
武元直字善夫明昌間名士精於傅染畫之傳世者
　　巢雲圖一　　　　　　　曙雪圖一
李元素　　趙霖　　周濟川
　已上三人皆皇統中名手工畫山水人物
喬夫人善墨竹
李早畫人物甚佳而樹石不稱明昌中有盛名翰林張
　翥題其三馬圖云金源六葉全盛年明昌政似宣和
　前寶書玉軸充内府時以李早方龍眠其推重如此
武伯英崞縣人泰和中進士善畫官至觀州同知
劉器之祁陽人以墨竹得名兼工小景
張公佐并州人工畫山水明昌泰和之間聲名藉甚
大簡之渤海人工松石小景
錢過庭畫山水以老米楚山清曉圖為法
段志賢工畫龍
徐榮之工畫花鳥
李仲華工畫湍流高樹
李漢卿東平人工畫草蟲
黃謁精于蕃騎歐陽學士家藏有雪獵圖上題大金御
　前應奉黃謁
胡叟逸其名工畫山水
杜文字莘老雲中人工山水
張珪工畫人物形貌端正衣褶淸勁筆法從戰掣中來
　而生動勾勒直欲駕軼前輩也畫之傳世者
　　陳琳草檄圖一　　　　　集賢校書圖一
　　吹臺秋望圖一　　　　　梁園雪賦圖一
　　王官歸隠圖一　　　　　授書圖一
　　繙書圖二　　　　　　　合樂圖二
　　古賢像十四
重陽真人王嚞字知明咸陽人大定中得道登真其先
　度馬丹陽夫婦日嘗畫髑髏天堂二圖寓意深逺落
　筆蒼古自題隠訣於上以贈之又寫松鶴圖贈史宗
　密真人其畫流傳人間信仙筆也
𤣥悟禪師得大鑑不傳之真印語言文字一切相忘而
　獨寓意於詩畫旣工山水復善墨竹士大夫得其寸
　璣片璧無不寶為夜光然一筆一畫皆有宗㫖不妄
　作亦不妄與也畫之傳世者
　　雪山圖二　　　　　　　山嵐圖一
　　曉山圖一　　　　　　　偃波圖一
　　聽潮圖一　　　　　　　海晏圖一
　　定水圖一
僧歸義博通内典亦善山水
龍門翁逸其姓氏獨工墨竹畫之傳世者
　　千葉琅玕圖一　　　　　雪壓竹枝圖二
　　風松竹圖二
秀隐君不詳其姓氏貞佑中于檀州善果寺畫初祖面
　壁圖觀者雲集歡喜贊歎主者因求再畫笑而不答
　明日訪之已無跡矣
哀宗正大中有畫江潮者署名斌而不著其姓又有畫
　佛像者名敏行為彭州人姓亦不著二人皆不詳其
　出處附此以備㕘考
　　元
趙孟頫字子昻自號松雪道人本宋宗室寓居吳興仕
　元為翰林學士承㫖封魏國公榮遇五朝名滿四海
　書法魏晉畫法晉唐俱入神品卒諡文敏畫之傳世
　者
　　空林積雨圖一　　　　　林巒新霽圖一
　　春山過雨圖一　　　　　春山煙靄圖一
　　山市早春圖二　　　　　山市春晴圖一
　　夏峯出雲圖二　　　　　夏山空翠圖二
　　山林避暑圖一　　　　　長夏江村圖二
　　溪山夏景圖三　　　　　林居清暑圖一
　　水閣招涼圖二　　　　　秋山黃葉圖二
　　秋山落木圖二　　　　　秋山新霽圖二
　　秋山濯雨圖一　　　　　雲鎖秋巒圖一
　　山閣早秋圖一　　　　　秋澗鳴泉圖一
　　楓林秋晚圖二　　　　　寒山晚翠圖二
　　溪山密雪圖二　　　　　高峯積雪圖一
　　溪山晴雪圖二　　　　　雪夜歸舟圖一
　　溪山殘雪圖二　　　　　雪江漁釣圖二
　　雪江晚渡圖一　　　　　長林霽雪圖一
　　雪窻曉讀圖一　　　　　綠楊春雨圖二
　　新桐引露圖一　　　　　梧月山窻圖一
　　松泉印月圖一　　　　　雙松挺秀圖一
　　枕石聽松圖二　　　　　寫生桃花圖四
　　寫生海棠圖二　　　　　寫生芍藥圖四
　　寫生月季圖二　　　　　四時月季圖四
　　薔薇濯露圖一　　　　　暎水薔薇圖一
　　折枝桃花圖二　　　　　折枝海棠圖二
　　折枝杏花圖二　　　　　折枝玉蝶圖二
　　桃竹錦雞圖一　　　　　芙蓉鸂鶒圖二
　　荷花鷺鷥圖二　　　　　竹石黃鸝圖一
　　雪竹雙禽圖一　　　　　雪竹山鷓圖二
　　水仙圖二　　　　　　　風蘭圖一
　　蘭石圖二　　　　　　　竹石圖四
　　墨竹圖二十五　　　　　八駿圖一
　　衮塵圖三　　　　　　　舞馬圖二
　　玉驄圖一　　　　　　　神馬圖一
　　洗馬圖一　　　　　　　刷馬圖二
　　調馬圖四　　　　　　　習馬圖二
　　牧馬圖五　　　　　　　飲馬圖三
　　解鞍圖二　　　　　　　銜勒圖一
　　踏花圖一　　　　　　　躤栁圖一
　　蕃馬圖十
趙雍字仲穆文敏子畫山水師董源亦善人馬書篆俱
　極精妙官至集賢待制同知湖州路總管府事長子
　鳯字允文工畫蘭竹與父無二集賢每題作已畫以
　應索者故其名不顯次子麟字彥徽善畫人馬官浙
　江行省檢校集賢畫之傳世者
　　雲峯圖二　　　　　　　千巖圖一
　　峻極圖一　　　　　　　鳯岡圖一
　　望嶽圖一　　　　　　　涉江圖一
　　晚泊圖一　　　　　　　落帆圖二
　　舟雨圖二　　　　　　　捕魚圖二
　　漁村圖一　　　　　　　濯纓圖一
　　攜筇圖一　　　　　　　尋芳圖二
　　詩意圖五
李衎字仲賔薊丘人工畫竹石枯槎初學王澹游繼學
　文湖州著色師李頗落筆皆有神趣海内得其手蹟
　如獲奇珍不獨士大夫稱重也歴官浙江行省平章
　政事致仕封薊國公卒諡文簡畫之傳世者
　　桃枝竹圖二　　　　　　鮮碧圖二
　　雲母竹圖一　　　　　　檀欒圖二
　　員池竹圖一　　　　　　淇園圖一
　　墨竹圖五
李士行字遵道文簡子畫竹本於家學山水是其所長
　官至黃巖知州
商琦字德符曹南人左山㕘政第五子畫山水師李營
　丘得其用墨法畫竹自具風格每寫縑素不盡幅不
　止也官至集賢學士畫之傳世者
　　山居圖一　　　　　　　瀟竹圖二
商璹字台元左山之姪國子司業台符之弟恬退不仕
　善畫山水得破墨法窠石最佳
劉融字伯熙畫山水師郭熙官至秘書郎
柯九思字敬仲台州人寫墨竹師文湖州官奎章閣鑒
　書博士
王振鵬字朋海永嘉人精於界畫仁宗特愛之賜號孤
　雲處士官至漕運千户
周密字公謹號草窻歴山人寓居錢塘家藏法書名畫
　最多善寫梅蘭竹石圖成必題詩其上以識之傳世
　者
　　秋蘭圖一　　　　　　　谷蘭圖一
　　梅竹圖二　　　　　　　梅花圖二
　　墨竹圖五
鄭思肖字所南福州人工畫墨蘭妙有神采嘗自寫一
　卷長丈餘品目粲然超出塵表題曰全是君子絶無
　小人其高致如此
金應桂字一之號蓀壁錢塘人宋時曾為縣令入元後
　隠居風篁嶺書法歐陽詢畫學李龍眠當時目為二
　絶畫之傳世者
　　巖居上真圖一　　　　　朝真圖一
　　觀音大士像一
錢選字舜舉號玉潭霅川人善人物山水花木翎毛師
　趙昌靑緑山水師趙千里尤工折枝小景其得意者
　必賦詩於後畫之傳世者
　　青門折栁圖一　　　　　隋堤煙雨圖一
　　春郊試馬圖一　　　　　書樓玩雪圖一
　　河梁話别圖一　　　　　江村晚歸圖一
　　峯巒疊翠圖一　　　　　樓臺金碧圖二
　　折枝芍藥圖四　　　　　折枝絳桃圖四
　　折枝牡丹圖一　　　　　玉蝶梅圖一
龔開字聖予號翠巖淮隂人作𨽻書極古雅畫山水師
　二米畫人馬師曹霸描法甚麤尤善墨筆鍾馗别有
　神致畫之傳世者
　　梅巖霽雪圖一　　　　　玉澗流泉圖一
　　江村宿雨圖一　　　　　鍾馗圖二
　　寫唐太宗天閑十驥圖一
　　寫唐德宗望雲騅圖一
沈孟堅畫花鳥師錢舜舉深得其法
王正真初名纘字承之號竹齋原宋内侍佩虎符奉謝
　后北行一旦辭榮入道以丹青自娛工畫山水墨竹
趙孟籲字子俊文敏弟工畫人物花鳥官至州牧畫之
　傳世者
　　白鷴圖一　　　　　　　白燕圖二
　　仙女圖二
陳琳字仲美善山水人物花鳥取法前賢標新領異與
　趙魏公晨夕講論多所禆益凡臨摹舊蹟觀者幾不
　能辨謂自南渡至此將二百年無其匹也畫之傳世
　者
　　高士圖三　　　　　　　㑹仙圖一
　　畫眉圖一　　　　　　　鶺鴒圖一
　　松鳬圖二　　　　　　　紅樹圖一
　　麗春圖一
劉敏字有功宣德龍門人畫墨竹學顧正之子世亨亦
　善此技畫之傳世者
　　風篁夕翠圖一　　　　　􁈜竹圖一
　　蒼琅暎水圖一　　　　　篃竹圖一
　　釣絲竹圖二　　　　　　棘竹圖一
　　疎節竹圖一
史杠字柔明自號橘齋道人誦讀之暇弄筆作人物山
　水花竹翎毛俱有别致歴官行省左丞畫之傳世者
　　牡丹孔雀圖一　　　　　青松白鶴圖一
　　蘆汀宿雁圖一　　　　　蘭苕翡翠圖二
　　紅椒士女圖二　　　　　芭蕉士女圖二
　　五色雀圖二　　　　　　白翎雀圖一
　　越雉圖一
郭敏字伯達杞縣人好讀書工畫人物山水學武元直
　師其意而不師其法墨竹尤妙官至州倅畫之傳世
　者
　　竹林七賢圖一　　　　　竹溪六逸圖一
　　柯亭選勝圖一
李有字仲芳薊州人原名立義官兩浙運司經歴畫古
　木竹石筆意高逺
喬達字達之燕人多才藝善丹青山水學李成墨竹學
　王庭筠更學文湖州皆得其法歴官翰林直學士畫
　之傳世者
　　暮山圖一　　　　　　　煙林圖一
　　雪竹圖一　　　　　　　風竹圖二
　　林竹圖三　　　　　　　修竹圖一
王英孫字才翁號修竹紹興人仕宋為將作監主簿入
　元隠居不仕作墨竹蘭蕙雅潔可師
李倜字士𢎞自號員嶠真逸畫墨竹師文湖州歴官集
　賢侍讀學士
田衍字師孟彰德人性穎異而有才識多藏法書名畫
　以時涉獵畫墨竹學王澹游
張衡字士衡樂陵人官中書左司員外郎辭職歸田屢
　辟不起作文字極奇古山水學荆關書法學張史墨
　竹乃自成一家畫之傳世者
　　山雨圖一　　　　　　　夕嵐圖一
　　春山圖二　　　　　　　江樹圖一
　　雪竹圖二
顧正之畫墨竹學樂善老人
范庭玉保定人畫墨竹學文湖州
劉貫道字仲賢中山人工畫道釋人物鳥獸花竹取法
　諸家銓衡衆妙山水宗郭熙有極佳處亦善寫真至
　大中為御衣局使畫之傳世者
　　延壽真人像一　　　　　玉局真人像一
　　純陽大士像三　　　　　海上三山圖一
　　阿耨池蓮圖一　　　　　嘉陵江水圖一
　　􁦵禽集木圖一　　　　　芙蓉秋雁圖一
　　竹雀圖二　　　　　　　藂竹圖一
　　寫成宗御容一
柴楨字君正東平人善畫山水天資高妙不學而能
信世昌字雲甫東平人自號中隠畫山水學沈士元名
　過其師墨竹具有别致葢黃華道人之後又一變也
李章字君章東平人善大書晚年以畫墨竹得名
胡瓚字元禮京兆人旣擅丹青復工墨竹官至衡州路
　同知
韓公麟字國瑞號雪谷真定人為太醫副使精於養生
　之學而留意繪事畫墨竹筆法簡當當時名手無能
　出其右者
李益渭州人工畫人物
彭郎中逸其名工畫人物
劉允文廣漢人工畫佛像
陳揚　吳真　孫玠　曹虛白　張咸熙　皮簡
　已上六人俱善畫人物山水皆自宋入元而隠居不
　仕者
賀六待詔逸其名海州朐山人家世工畫觀音至待詔
　而藝益精忽一日大士化為丏者從之求畫旣授以
　圖乃為增改數筆神明煥發視之已在雲中矣從此
　名滿天下請索遂無虚日畫之傳世者
　　蓮葉觀音像二　　　　　調露觀音像二
　　送子觀音像六　　　　　魚籃觀音像三
　　大海觀音像一　　　　　水月觀音像四
　　楊枝觀音像一　　　　　持鉢觀音像二
　　潮音三定圖一　　　　　磐石觀音像一
　　觀音像十六
危道人逸其名獨善畫魚足跡不出麻姑山葢有道之
　士也畫之傳世者
　　戲魚圖二　　　　　　　游魚圖四
　　魚梁圖二　　　　　　　魚躍圖一
　　漁村圖一　　　　　　　鱖魚圖三
　　魴魚圖一　　　　　　　劍魚圖一
　　朱魚圖四　　　　　　　名魚圖四
　　魚苗圖二
周弼字伯㢸汝陽詩人善墨竹
僧修範潤州人工畫湖石
僧志堅蜀人工畫山水
僧彦深工寫佛像尤善寫觀音畫之傳世者
　　天親菩薩像一　　　　　智積菩薩像一
　　文殊師利像二　　　　　寶幢菩薩像一
　　藥王菩薩像二　　　　　獻珠龍女像一
　　觀音大士像十二
牛麟字伯祥太原人精於詞賦能作大字兼畫墨竹風
　格蕭散
張德琪字廷玉薊州人書法精到行書學劉房山草書
　學張長史墨竹梅花學王澹游人謂其畫意亦有書
　法似不誣也畫之傳世者
　　嶺梅圖二　　　　　　　早梅圖一
　　落梅圖一　　　　　　　墨竹圖二
　　雪竹圖二
劉德淵字仲淵燕人官至藍山縣尹寫墨竹學劉自然
韓紹曄字子華燕人畫山水學武元直墨竹學樂善老
　人官至御衣局使
張敏夫燕人喜畫竹石學劉自然
趙淇潭州人宋趙葵之仲子號平逺亦號太初道人又
　稱靜華翁歴官湖南宣慰使寫墨竹長竿勁節風致
　高閒畫之傳世者
　　千尋直節圖一　　　　　竹苞青玉圖一
　　湘皋雨竹圖一　　　　　清風苦節圖一
　　墨竹圖二
周堯敏字禹卿號學山海鹽當湖人畫竹學文湖州頗
　有㑹心處
王鼎字德新海鹽人寫竹學丁子卿得其筆意子泰之
　號竹趣筆法畧如其父
謝顯字耀卿號隠麓大名人畫墨竹學員大夫
劉廣之燕人工畫墨竹
宋敏字好古亦善墨竹
沈雪坡嘉興人畫梅竹
姚雪心台州黃巖人畫墨竹學文湖州
趙雲巖溫州人寓華亭青龍鎮善畫花鳥設色有法不
　以穠艷為工而以清妍生動為貴一時名手咸取則
　焉畫之傳世者
　　儷蘭圖一　　　　　　　堯韭圖一
　　梅竹圖三
喬戚里名字出處未詳專畫梅花竹石建安白鶴山嶽
　祠東廡中壁所畫羅浮古梅是其蹟也
王仲元工畫花鳥得傅染之法尤善作小景山水用墨
　調潤
自然老人姓劉氏逸其名真定祁州人工畫墨竹禽鳥
　畫之傳世者
　　百舌弄晴圖一　　　　　鶯遷喬木圖一
　　緑楊黃鳥圖一　　　　　條桑戴勝圖一
　　黃鸚鵡圖二　　　　　　義鶻圖二
　　十二紅圖一　　　　　　角鷹圖二
牛叟大名人少為牙郎號窩絲牛能畫墨竹以巧悟得
　之不師古人麤有理致
朱淳甫濟隂人家世工畫山水至於丹青人物淳甫獨
　得其妙樹石亦佳兼善梅竹畫之傳世者
　　桐江把釣圖一　　　　　秋林琴奏圖一
　　䇿蹇尋山圖一　　　　　石磴支筇圖二
　　山窻曉讀圖一　　　　　疎林煙靄圖二
　　枕石圖一　　　　　　　飯牛圖一
　　陟巘圖一
焦善甫工畫花竹尤長於寫貌畫之傳世者
　　夾竹桃花圖二　　　　竹枝牡丹圖一
　　竹醉丹榴圖一
陳仲仁字元長江西人善畫山水人物花鳥主陽城簿
　為安定書院山長日與趙文敏論畫多所不及文敏
　見其寫生花鳥含毫命意追蹤古人以為黃筌復生
　不是過也至元間年幾九十而神明不衰筆墨愈妙
　畫之傳世者
　　高山望雲圖一　　　　　武夷九曲圖九
　　載酒問奇圖一　　　　　空江雨艇圖一
　　彭蠡候風圖一　　　　　吐綬鳥圖二
　　桑扈圖一　　　　　　　比翼圖一
　　鵾雞圖一　　　　　　　鳻雀圖一
　　麗春圖一　　　　　　　木香圖一
　　紫薇圖一　　　　　　　百合圖一
　　芍藥圖十四
徐鵬字程逺涼州人徙居商丘博學能文兼工繪事性
　好芍藥圃中所植凡數千本皆名品之最貴者每當
　曉日巡行花間相其色澤形質而次第之著為一圖
　手自描寫光華掩暎瑰異奪目當時有持兼金求其
　尺幅不可得者幸而得之傳玩遂無虚日矣秘閣所
　藏者
　　冠羣芳圖二　　　　　　寶粧成圖四
　　曉粧新圖一　　　　　　㸃粧紅圖一
　　盡天工圖一　　　　　　紅都勝圖一
　　紫都勝圖一　　　　　　逍遙紅圖一
　　壽州青圖四　　　　　　縷金囊圖二
　　簇紅絲圖二　　　　　　試梅粧圖一
　　玉板纈圖一　　　　　　道粧成圖二
　　蘸金香圖二　　　　　　菊香瓊圖二
　　金線樓圖一
顔輝字秋月江山人七歲時見聖果寺畫壁留玩不忍
　去歸即以紙摹之見者驚服從此研精繪事專寫道
　釋人物氣象雄偉迥不猶人畫之傳世者
　　大梵天王像一　　　　　十大弟子像一
　　五祖授衣圖一　　　　　淮南拔宅圖一
　　延壽真人像一　　　　　姑射神人圖一
　　金剛經像十
孫君澤錢塘人工畫山水人物兼學夏珪馬逺畫之傳
　世者
　　秋江靜釣圖二　　　　　羣山霽雪圖一
　　松月流泉圖一　　　　　煙嵐晚景圖二
　　淵明漉酒圖一　　　　　右軍書扇圖一
　　摹王維雪裏芭蕉圖三
吳梅山工畫山水人物
吳梅溪工畫花鳥翎毛
馮君道錢塘人工畫花竹翎毛性嗜鵪鶉出入懷袖間
　觀其飲啄羣鬭之狀以資筆勢畫之傳世者
　　竹禽圖二　　　　　　　鷺鷥圖一
　　鵪鶉圖五　　　　　　　鬭雀圖二
　　白燕圖一
楊月澗筆致矯健專畫龍虎畫之傳世者
　　滄溟龍化圖一　　　　　神龍躍淵圖一
　　驪龍抱珠圖一　　　　　崧高虎拜圖二
　　山崦虎臥圖一　　　　　子母虎圖二
　　逐獸虎圖二
楊說巖畫道釋人物尤工寫貌
馬虚中工畫山水花鳥
許擇山工畫神佛畫之傳世者
　　華嚴變相圖六
沈月田工畫林木樹石
朱梅閒善畫花竹
劉耀字耀卿樸之子工畫山水兼學馬逺夏珪筆致幽
　澹皴染得法畫之傳世者
　　春山煙靄圖二　　　　　清池圖一
　　山椒閣道圖一　　　　　雪江圖一
　　翠峯圖一
吳古松錢塘人畫山水學郭熙
王淵字若水號澹軒杭州人幼習丹青趙文敏嘗指授
　之故所畫皆有奇致無一筆入於院體山水師郭熙
　花鳥師黃筌人物師周昉罔不精妙兼工花木竹石
　誠一代名手也畫之傳世者
　　嵐光清曉圖二　　　　　湖濵蕭寺圖二
　　絶巘飛泉圖一　　　　　秋江待渡圖二
　　牡丹竹枝圖二　　　　　千葉石榴圖一
　　粉紅石榴圖一　　　　　海紅瑞雀圖一
　　東籬採菊圖二　　　　　東籬送酒圖二
　　崇崗振衣圖一　　　　　滄浪濯足圖二
　　讀書圖一　　　　　　　載酒圖一
　　流觴圖一　　　　　　　種樹圖一
朱德潤字澤民吳郡人畫山水學郭熙清逸可觀官至
　鎮東儒學提舉畫之傳世者
　　靈巖山四時風景圖四
唐棣字子華吳興人畫山水師郭熙官至休寧縣令畫
　之傳世者
　　梅岑圖一　　　　　　　湖景圖一
黃公望字子久號一峯又號大癡道人舉神童有異才
　三敎之理無不淹貫信口而出皆成文章誦讀餘閒
　旁及諸藝工畫山水專師董源晚年稍變其法自成
　一家山頂多巖石瀑布必數折而後下皴染秀密筆
　法雄健後來名手無不奉為楷模董源以還一人而
　已畫之傳世者
　　溪山亭子圖二　　　　　柴門夜歸圖一
　　江亭喚渡圖二　　　　　山腰樓觀圖一
　　飛閣棲雲圖一　　　　　山館閉門圖一
　　楓林落葉圖二　　　　　雪溪漁艇圖一
　　煙村牧笛圖一　　　　　山閣圖三
　　山彴圖一　　　　　　　山寺圖一
　　江村圖四　　　　　　　平橋圖一
　　秀峯圖一　　　　　　　晚巒圖一
　　雪意圖二　　　　　　　雨意圖三
　　雪舟圖二　　　　　　　秋岸圖一
　　雪麓圖二
曹知白字貞素號雲西華亭人畫山水學馮覲筆墨稍
　弱而清潤可喜有僕汲清亦善山水皆知白所授也
　畫之傳世者
　　盪胷雲海圖二　　　　　三泖湖圖一
吳鎮字仲圭嘉興魏塘人自號梅花道人畫山水師巨
　然其臨摹古蹟合作者絶佳然亦有率畧處以其韻
　勝不能詰也兼善墨竹墨花落筆輕倩名重一時畫
　之傳世者
　　山居農作圖一　　　　　雪峰危棧圖一
　　秋水蘋洲圖二　　　　　秋晚煙嵐圖一
　　秋亭待月圖一　　　　　曲岸醉吟圖二
　　石岸古松圖二　　　　　水墨竹禽圖二
　　山麓漁舟圖一　　　　　秀峯雙澗圖一
　　大寒林圖二　　　　　　小寒林圖三
　　墨牡丹圖四　　　　　　墨荷花圖二
　　墨梅花圖二　　　　　　墨竹圖六
　　煙雨圖一　　　　　　　墨菊圖三
　　幽谷圖一
倪瓚字元鎮常州無錫人號雲林生天資高妙賦性孤
　介於書無所不窺然止得其梗槩有潔疾所居清閟
　閣中几席圖書纎埃不染即地平石砌亦明淨如拭
　入其座者幾無唾處酷嗜名畫遇前代真蹟不惜重
　價購之晨夕臨摹標新領異故能參綜諸家而為一
　代妙筆善寫山水尤長於林木竹石清疎澹逺風致
　絶倫晚年率意應酬似出兩手然終不可及也畫之
　傳世者
　　瀟湘秋晚圖一　　　　　漁浦蒹葭圖二
　　長江帆影圖二　　　　　松峯積雪圖二
　　煙嵐清曉圖一　　　　　江山平逺圖三
　　江山卧游圖五　　　　　山居獨樂圖一
　　雨晴春曉圖一　　　　　山溪水閣圖二
　　萬竿煙雨圖一　　　　　萬卷書樓圖一
　　萬壑松風圖一　　　　　萬里長江圖一
　　萬峰積雪圖一　　　　　煙林小景圖二
　　萬木吟秋圖一　　　　　竹石小景圖一
　　長林高隠圖二　　　　　松石圖三
　　逺山圖四　　　　　　　秋山圖六
　　逺景圖二　　　　　　　層巒圖一
　　寒山圖一一　　　　　　晴巒圖一
　　江皋圖四　　　　　　　古木圖三
　　峭壁圖一　　　　　　　山樓圖一
　　山觀圖一　　　　　　　山閣圖二
　　雲山圖七　　　　　　　奇峯圖一
　　雲巖圖一　　　　　　　奇石圖三
　　煙林圖一　　　　　　　窠石圖七
盛懋字子昭嘉興魏塘人父洪甫善畫懋自幼學之盡
　得其法寫水墨人物花鳥師陳仲美而畧變其意工
　緻有餘靈宕不足畫之傳世者
　　宫女圖三　　　　　　　醉客圖一
　　女仙圖二　　　　　　　隠逸圖四
　　萱花圖二　　　　　　　葵花圖一
　　菊花圖四　　　　　　　雜花圖五
　　鸂鶒圖四　　　　　　　鬭雞圖一
　　馴雉圖一　　　　　　　雙鳩圖一
孟玉澗吳興人工畫青緑山水傅染得法畫之傳世者
　　千巖滴翠圖一　　　　　春山緑樹圖二
　　碧峯插漢圖一
胡廷暉吳興人工畫花鳥山水雖極精密未免習氣與
　孟玉澗姚彦卿同時畫之傳世者
　　紅槿花圖二　　　　　　素馨花圖二
　　雁來紅圖一　　　　　　洛陽錦圖三
　　吐綬鳥圖一　　　　　　黃鸝圖一
　　鸜鵒圖一　　　　　　　鵓鴿圖一
王士熙字繼學東平人好讀書能文章自尹校以至憲
　司手不釋卷復好丹青學為山水一往精詣本於天
　性非人力也歴官御史中丞畫之傳世者
　　江山平逺圖四　　　　　夏景圖一
　　夏山圖二
賈䇿字治安河南人工畫禽鳥得飛鳴翔集之狀嘗為
　仁和尹有能名畫之傳世者
　　洪崖跨鸞圖一　　　　　雁門霜信圖一
　　平楚歸鴻圖一　　　　　衛鶴乘軒圖二
　　蓮塘彩鴛圖二　　　　　江鷺窺魚圖二
　　黃鸚鵡圖一
顧安字定之為泉州路判官工畫墨竹
陶復初字明本天台人畫學李營丘自號介軒老人官
　台州儒學敎授卒贈樂清尹平生喜寫墨竹及著色
　竹畫之傳世者
　　露梢拂雲圖二　　　　　翠竹圖二
　　淇園緑玉圖一　　　　　朱竹圖四
　　墨竹圖四
李篔嶠河東人性敦厚無他好文章之外惟寫墨竹得
　文湖州筆意歴官翰林學士畫之傳世者
　　蒲竹圖三　　　　　　　柘竹圖三
　　疎竹圖一　　　　　　　筍竹圖二
　　叢竹圖一
謝庭芝字仲和號雪村平江崑山人工墨竹畫之傳世
　者
　　䊸竹圖二　　　　　　　􁈜竹圖一
　　墨竹圖四
李升字子雲號紫篔生濠梁人工畫墨竹有蕭疎宕逸
　之致亦善窠石
盛昭字克明揚州人畫竹石師文湖州
郭畀字天錫京口人工畫窠石墨竹
蘇大年字昌齡真定人寓居揚州竹石師蘇東坡窠木
　師亷宣仲皆有格法畫之傳世者
　　霜筠勁節圖一　　　　　筍竹圖一
　　折枝風竹圖二
張遜字仲敏號溪雲吳郡人善畫竹作鉤勒法妙絶當
　世山水學巨然而不逮竹
顧逵字周道吳人工畫山水人物兼善寫真畫之傳世
　者
　　唐𤣥宗月夜游華清宫圖一
趙惟志字彦功號恕齋大梁人善墨戲歴官集賢待制
　提舉江浙儒學
邊魯字至愚號魯生善畫花鳥兼工墨戲畫之傳世者
　　羣鴉話寒圖一　　　　　蘆汀宿雁圖一
　　水墨牡丹圖四
陳君佐宿州人寓居廣陵善墨戲師宋徽宗畫山水師
　馬逺夏珪
李容瑾字公琰善界畫山水師王孤雲
朱裕字敏道延陵人畫山水師李成
沈麟字秋澗杭州人畫山水師郭熙尤工寫貌畫之傳
　世者
　　溪雲罨畫圖二　　　　　秋山風雨圖二
　　疎林煙靄圖一　　　　　風雨歸舟圖二
　　夏山圖五
林士能字若拙畫山水少渾厚秀潤之氣
鄭禧字熙之吳郡人工畫山水得董源筆法用墨清潤
　寫墨竹禽鳥全學趙文敏意趣高逺惜乎早逝未竟
　其業也畫之傳世者
　　林巒曉雪圖二　　　　　江岸漁舟圖一
　　瀟湘夜雨圖一　　　　　山市晴嵐圖一
　　海岸圖二　　　　　　　漁村圖二
　　漁父圖一
王蒙字叔明吳興人趙文敏之甥也畫山水師巨然深
　得其意多作平逺疎秀之筆一時推為鉅手亦善寫
　人物描摹傅染俱有神韻所畫孝經圖至徹内廷睿
　覽詔閣中摹本以賜諸王戚里至今猶豔稱之畫之
　傳世者
　　秋水蒹葭圖一　　　　　清秋江閣圖二
　　遠浦落帆圖二　　　　　江村曉行圖二
　　秋林落照圖一　　　　　春山圖四
　　寒山圖一　　　　　　　寒林圖二
　　江雨圖三　　　　　　　江帆圖一
　　江閣圖一　　　　　　　逺景圖二
　　漁釣圖二　　　　　　　松岸圖二
　　泛舟圖一　　　　　　　疊嶂圖一
　　喚渡圖一
趙元字善長山東人畫山水師董源
張義上字師䕫工畫山水
陳植字叔方吳郡人工畫樹石别有奇趣
李仕傳字仲芳薊門人畫山水人物學李伯時尤善仿
　宋徽宗墨戲
戴淳字厚夫錢塘人工畫山水
杜本字厚父工畫牛亦善山水尤長於葡萄畫之傳世
　者
　　烏牸圖二　　　　　　　青牛圖二
　　犇牛圖一　　　　　　　鬭牛圖一
　　服箱圖一　　　　　　　牧放圖三
　　寫生葡萄十五
吳垕字從禮杭州人善丹青專摹院體
張渥字叔厚號貞期生杭州人善白描人物雖筆法欠
　老而工緻絶倫畫之傳世者
　　水墨梅圖十七
吳瓘字瑩之嘉興人家多法書名畫日事臨摹然所畫
　者不過窠石墨梅而已
張文樞字石隠湖州人幼嘗為僧能畫山水學巨然亦
　工墨竹畫之傳世者
　　夏嶺風篁圖一　　　　　墨竹圖三
李沖字用之善畫山水學李成荆浩
張逺字梅巖華亭人善畫山水人物並學馬逺夏珪臨
　摹舊蹟往往逼真至於濳補古畫尤為精妙畫之傳
　　者
　　寫李成羣峯茂林圖一
　　寫王維山谷行旅圖一
　　寫張詢雪峯危棧圖一
　　寫楊寧劉聰對戎圖一
　　寫張萱七夕祈巧士女圖一
陳鑑如杭州人精於寫貌有元第一手也其子芝田能
　世其學
佟士明上都人以寫貌得名
冷起嵒京師人工寫貌至元間寫寧宗御容稱旨授御
　衣局使
王繹字思善杭州人工寫貌尤長於小像不徒得其形
　似兼且得其神情
林伯英嘉興魏塘人工畫花鳥
周如齋工畫山水學高房山
沈月溪華亭青村人以稜作為業學馬逺山水人物描
　寫極工人莫能辨
邊武字伯京京兆人善墨戲花鳥
王迪簡字庭吉號蕺隠㑹稽人工畫水仙
陶鉉號菊村金陵人畫山水師李成
謝佑之畫折枝花傅色穠厚欲仿趙昌而未得其法
劉夢良蜀人畫梅花學楊補之
朱邸蜀人工畫墨竹
簡生蜀人善畫山水
陳立工畫山水好寫東南名勝分列為圖曲盡其妙龍
　眠山圖尤極明秀虞集手書跋之畫之傳世者
　　九華山圖一　　　　　　龍眠山圖一
　　齊山圖一
華嶽工畫山水楊載賦詩贈之有華嶽能詩世有名偶
　畫丹青亦疎放之句
潘桂金陵人善寫貌
何大夫逸其名工畫人馬為虞集所稱許
霍元鎮規模董北苑米南宫父子畫山水人物妙有風
　格畫之傳世者
　　雲山圖十一　　　　　　夏山圖二
王起宗工畫山水樹石
戈叔義工畫墨竹
臧良字祥卿錢塘人畫花竹翎毛師王若水
夏迪字簡伯溫州人工畫山水竹石
趙天澤字鑑淵蜀人工畫梅竹
張中字子正松江人畫山水師黃一峯亦善墨戲
衛九鼎字明鉉天台人善界畫師王孤雲
徐愷字士元湖州人畫山水師李成
曾瑞卿號褐夫居錢塘畫山水學范寛
張觀字可觀松江人世業稜作善畫山水兼學馬遠夏
　珪而特長於摹仿畫之傳世者
　　秋山晚霽圖一　　　　　臨流抱膝圖一
　　春山圖二
趙清澗淮安人善寫人物女仙畫之傳世者
　　瓊花仙子圖二　　　　　洛神圖一
　　南嶽魏夫人石壇受簡圖一
楊基字孟載蜀人寓居平江精於詩律一時風雅之彦
　奉為楷模間寫竹石山水亦有佳趣
高克恭字彦敬號房山其先西域人後居燕京歴官刑
　部尚書善畫山水始師二米後學董源墨竹學黃華
　道人皆得其法至於怪石奔湍山頭水口烘鎖潑染
　作者鮮及
巴延布哈高昌世子而鮮于伯機之甥也自號蒼巖善
　畫龍有神氣歴官江東亷訪使畫之傳世者
　　滚霧戲波龍圖一　　　　坐龍圖一
　　出山子母龍圖二　　　　戲龍圖一
持嘉君實女真人寓居京師畫竹學劉自然頗有意趣
蕭鵬摶字圖南本契丹人父崇甫為王子端甥圖南幼
　有巧思博學多才能詩善畫墨竹師黃華道人亦工
　山水兼寫梅蘭
丁野夫囘紇人工畫山水兼學馬逺夏珪得其筆法
宋嘉禾上黨人畫人物學石恪減筆作利市仙官風格
　藴藉亦能寫小景墨竹
宋汝志錢塘人家世𨽻宋畫院汝志不肯仕元為開元
　宫道士法號碧雲善畫山水人物花鳥
真人張與材字國梁别號廣微子襲漢天師封昌國公
　能大書兼工畫龍墨竹畫之傳世者
　　祥龍圖二　　　　　　　吟龍圖一
　　墨竹圖二
真人張嗣成號太𤣥襲漢天師工畫龍兼善山水畫之
　傳世者
　　廬山圖一
真人張嗣德號太一襲漢天師工畫墨竹
道士方方壺提㸃上清宫工畫山水
吳霞所善畫龍
張彦輔善畫山水
趙元靖以畫墨竹得名雲游浙閩間所至淋漓牆壁雖
　近繁冗多有可觀
丁清溪錢塘人工畫道像人物學李嵩王輝馬麟尤長
　於寫貌畫之傳世者
　　五星二十八宿真形圖一
　　寫唐董展道經變相圖一
　　紫微北極大帝像一
王景昇杭州人居開元宫工畫道像人物兼學王輝李
　嵩
徐太虚善畫山水
盧益修天台人善畫水仙學趙子固
蕭月潭淮南人善白描道像畫之傳世者
　　三清像三　　　　　　　北帝像一
　　太白像二　　　　　　　醉真圖二
　　七曜像一
　以上八人皆元統至元間道士
禪師溥光字元暉號雪庵大同人俗姓李氏善作行草
　楷書尤工大字畫山水學關同寫墨竹學文湖州禪
　悅旣深涉筆成趣受知寧順兩朝累授昭文館大學
　士賜號𤣥悟大師畫之傳世者
　　溪山蘭若圖二　　　　　九夏松峯圖一
　　萬壑松風圖一　　　　　小寒林圖六
　　林汀圖二
僧溥圓字大方號如庵河南人俗姓李氏於雪庵為法
　弟書法得之雪庵山水墨竹俱學黃華道人
僧海雲畫墨竹學樗軒
僧妙圓亦工墨竹格度瀟爽
僧智浩號梅軒畫墨竹雖少蘊藉而脫洒簡畧亦自有
　致
僧道隠字仲孺號月澗海鹽當湖人俗姓李氏畫蘭石
　學趙子固寫墨竹學王翠巖畫之傳世者
　　空谷幽蘭圖三　　　　　靈石叢蘭圖一
　　菩薩竹圖一　　　　　　墨竹圖二
　　竹石圖五
僧允才號雪岑傳法嘉興石佛寺工畫墨梅墨竹學丁
　子卿
僧時溥字君澤號雨巖華亭人通經律能詩賦工畫墨
　竹意致高逺興至揮毫三梢五葉而已
僧智海工畫墨竹學海雲禪師
僧普明號雪牕工畫蘭栢子庭工畫墨竹菖蒲寫景平淡止
　可施諸僧舍不足為文房清玩也
僧惟翰字古清江右人工畫龍
李希閔字克孝薊門人工畫山水竹石
趙彦正工畫人馬
孟運判室劉氏善書法臨摹古人字帖筆力兼到喜賦
　小詩尤好墨竹清疎雅澹學金顯宗
完顔用室蔣氏以苦節受旌工畫墨竹畫之傳世者
　　修竹傲霜圖二　　　　　　雪筠含翠圖(闕/)
　　叢竹圖五
喬德玉室張氏亦善寫竹
　
　
　
　繪事備考卷七
欽定四庫全書
　繪事備考卷八
　　　　　　　　　　湖廣按察使王毓賢撰
　　明
宣宗御筆有山水有人物有花果有禽鳥草蟲上著年
　月及所賜臣名用寶不一有廣運之寶武英殿等寶
　或雍熙世人等圖書莫不奎章麗日宸藻淩雲寸璣
　片璧都成夜光葢景陵臨御日久四海無虞萬幾之
　暇得留神於翰墨多能天縱化理自然固非尋常圖
　畫所能擬議也
憲宗孝宗兩朝御筆多畫神像識以年月及寶孝廟以
　後諸宗室中有善畫神像及金瓶牡丹金盤茉莉蘭
　菊梅竹之類甚多第以别號圖章識之而不詳其名
　字所出故無從稽考
郭文通永嘉人善畫山水布置茂密長陵最愛之有言
　馬逺夏珪者輙斥之曰是殘山剩水宋代偏安之物
　也亦何足尚其俊爽如此
商喜字惟吉善畫山水人物筆精墨妙受知獻陵士大
　夫得其縑素無不什襲而珍賞之
韓秀實涿州人與商喜同被宸眷人物旣工畫馬尤駿
張靖山東人畫道釋人物深得吳道子筆意尤善寫照
孫玘字廷玉善畫山水人物孫錦亦擅丹青頗似其祖
　尤工寫照
張善字從善金陵人善畫花果翎毛子偕字汝同能世
　其業
邊景昭隴西人與其子楚祥俱善畫花果翎毛聲譽過
　於殷氏
謝庭循永嘉人工畫山水筆法淳麗為同事所宗楊東
　里少師稱其謹慎有文筆墨恬雅因受知於景陵諸
　臣不敢望也
周文靖莆田人山水可比謝庭循
王紱字孟端一字友石又號九龍山人毘陵人高介絶
　俗詩文書法為時所宗官至中書舍人有王舍人集
　行於世畫竹石最清勁名重萟林而絶不妄作故亦
　不易得也
莊瑾字公瑾號采芝龍江人工詩賦善草書尤長於畫
　兼學夏珪馬逺筆致超詣葢張可觀以後一人而已
胡大年工畫葡萄
僧温日觀　曉庵俱善畫葡萄當時無不知其名者
李在字以政莆田人工畫山水細潤宗郭熙豪放宗夏
　珪馬逺寫人物尤妙評者謂其八面生動未易才也
　始仕雲南行取入都
戴進字文進號靜庵又號玉泉山人錢塘人工畫山水
　得諸家之妙神像人物走獸花果翎毛極其精采尤
　喜作葡萄配以鈎勒竹蠏𤓰草設想甚奇氣韻飄逸
　畫家第一流也子泉字宗淵畫山水有家法但用墨
　太重耳
夏芷字廷芳錢塘人善畫從學於戴靜庵筆力逺到不
　幸早卒弟葵字庭暉畫山水人物皆極工緻
華朴中浙江詩僧工畫山水師戴靜庵
上官伯達譙川人畫佛像人物傅色旣精神采亦備能
　使人起敬
夏㫤字仲昭東吳人初姓朱登第後始復姓自中書舍
　人歴官太常寺卿直内閣詩文書法卓冠於時喜畫
　竹石筆致高逺求之者無虚日隨意應酬罔不精妙
張益字士謙與夏㫤同郡同年官至學士寫竹亦妙
陳嗣初東吳人以文章擅名官翰林院檢討精於畫竹
　夏㫤張益咸師事之
謝宇字伯寛號容庵湖廣衡陽人幼聰頴宣德中選入
　司禮監與中貴人讀書以中書舍人直内閣累加工
　部侍郎掌通政司事善畫山水取法諸大家皆能得
　其神韻畫花木鳥獸咸有意趣仲子中書舍人汝明
　字晦卿亦善畫山水
任道遜字克誠瑞安人工於詞翰歴官太常寺卿直文
　華殿工畫梅花其夫人孫氏亦善畫
夏衡字以平松江人工書法篆𨽻高古自中書舍人歴
　官太常寺卿善作畫得黃子久筆意
金文鼎鶴城人精於書法詩文雄贍畫法黃子久深得
　其妙長子鈍字汝礪次子鋭字汝潛皆善畫並有父
　風
金湜字本清四明人自號朽木居士善書法工畫竹鈎
　勒甚精初仕中書舍人歴官太僕寺少卿
陳謙字士謙號訥庵逸人書畫皆學趙松雪每自誇其
　得法而評者亦多以此歸之
丁文暹號竹坡工畫山水翎毛墨氣清潤
陳叔謙武林人性明悟能辨古器識名畫第其品類纎
　毫不爽畫學倪雲林亦自有佳致嘗書一聯於亭以
　自況云博古圖蒐周漢制無聲詩寫晉唐題
王商賢梅溪人善墨戲人物年踰九十下筆益妙
姚綬字公綬浙江人自號雲東逸史第進士官監察御
　史天姿俊逸有晉人風致早歲挂冠優游泉石畫學
　吳仲圭當時有鄭䖍之目字畫經人轉售者輙以厚
　價購收之其自重如此
孫隆號都痴毘陵人燕山忠愍侯裔孫生而英敏有神
　仙風格寫翎毛草蟲仿没骨圖
張祐字天吉鳯陽人襲爵隆平侯温文和易如儒者工
　畫梅其從弟禄字天爵亦善畫梅與兄齊名
王謙字牧之號氷壺道人禮部儒士隆平侯延之幕府
　工書法善墨梅隆平得其筆意子應竒亦善畫梅
陳憲章㑹稽人能詩工書善畫梅花與王謙齊名評者
　謂兩家韻格雖不同然憲章筆力過王謙逺矣子英
　亦善畫梅
張緒字廷端海虞人　吳處誠東吳人俱與夏㫤同時
　竝工竹石筆力亞於夏㫤
毛良字舜臣號兩山居士北平人襲爵南寧伯畫山水
　師米元章煙雲變幻有天然之妙賞鑒尤精能詩著
　無聲詩以詮畫理與文集並行於世
太監陳喜字仲樂口北人工畫人物鳥獸下筆無痕為
　一代名手
石鋭字以明錢塘人畫學盛子昭凡寫金碧山水界畫
　樓臺人物傅色鮮明溫潤名著於時
丁玉川江西人工畫人物山水
林良字以善廣東人畫著色花果翎毛極精麗放筆冩
　水墨禽鳥樹木極遒勁皆人所不能及歴官錦衣衛
　指揮使
顧宗字學淵廣州人畫學黃子久官中書舍人
姜立綱字廷憲號東溪永嘉人能文善書字畫端楷當
　世得其片紙爭以為法畫學黃子久亦精妙
黃燦字藴龢　栁楷字文範俱永嘉人與姜立綱同直
　内閣詩文書畫並臻神境
范暹字啟東號葦齋東吳人工書法善畫花竹翎毛一
　時推為名筆葉文莊公嘗謂起東精繪事有談論館
　閣名公無不願交者老於京師人稱范葦齋先生云
陳復字啓陽號坦坦居士燕山人幼時伯父為南京通
　政司右參政復同弟後往從之因得與都人士交稔
　才情淵博詩文典雅尤長於作畫山水松竹咸有指
　趣以禮部儒士授鴻臚寺序班用大臣薦改國子監
　典簿
陳後字啓先號寓齋復之弟詩文書畫與兄齊名尤精
　堪輿之學以大臣薦授欽天監博士子漢能世其業
劉志壽字伯齡密縣人頴悟能詩以世業任南京欽天
　監五官靈臺郎善畫翎毛兼工蝦蟹落筆皆有意趣
李㫤字光逺號柯耕衢州西安人工楷書善畫松竹得
　過庭章張廷端之筆意官禮部司務
杜堇字懼男號檉居亦號古狂又稱青霞亭長其先丹
　徒人占籍京師性勤學自經史子集以至稗官小說
　罔不涉獵累舉進士不第遂絶意進取專為詩古文
　詞博洽精當旣通六書復工繪事山水人物草木鳥
　獸無不超詣由其胷懷浩落故爾文采巨麗也
沈周字啓南號石田蘇州人博學有奇思為詩極清新
　不拾齒牙餘慧字亦古拙畫學黃大痴畧其善處而
　改其不善處遂卓然成名家焉後因求畫者衆日不
　暇給令子弟摹寫以應故真筆甚少
陶成字孟學自號雲湖山人寶應人領鄉薦以他事不
　果㑹試天性落拓不可一世然多才藝詩文極奇古
　復工篆𨽻真草畫山水多用青緑金碧尤喜作鈎勒
　竹及猿鶴兔鹿皆有妙理
蔣子成江東人工畫道釋神像
阮福北海人工畫道釋人物筆法亞於蔣子成
趙丹林善畫龍角鳯尾金錯刀竹
過庭章無錫人長於寫松
林廣維揚人畫山水人物學李在
楊塤字景和善用彩漆作屏風器物山水人物隨事描
　摹極其精巧而以泥金書題其上縝密𢎞麗真一代
　之絶技也
沈政字以政福建人工畫花竹翎毛官至順天府丞直
　仁智殿
徐柱字夢節吳門人善寫葡萄
伍槩字廷節臨川人精於書法工畫翎毛直仁智殿寄
　禄中書科
倪端工畫人物山水
李福智工畫釋道人物體似上官伯達
周全工畫馬
朱應祥字岐鳯自號玉華外史松江人鄉貢進士工草
　書善墨竹
俞泰字國昌號正齋無錫人𢎞治壬戌進士官户科都
　給事中善畫山水絶類黃子久兼學王叔明才品卓
　犖詩文書畫皆似之
王田字舜耕山東濟南人以縣佐請老歸田才思綺麗
　樂府詩餘膾炙人口畫山水學高房山不失矩度
何澄號竹鶴老人毘陵人善畫山水官至郡守
彭𤣥中　　沈明逺　　張復陽
　以上三人皆𢎞正間道士並善畫體格相似
張翬太倉人工畫山水
汪質字孟文金陵人工畫山水
許尚文句容人工畫山水
盛行之江東人善寫梅花筆力蒼秀畫萱葵竹菊形類
　草書
史廷直號痴翁晩復姓名為徐端本江東名士放達不
　羈謝絶塵事以詩酒度日畫山水得行雲流水之妙
陳大章字明之號月隴盱眙人第進士歴官太僕寺卿
　畫菊花得雲湖筆意有詩名尤工行草書
吳偉字士英更字次翁號小仙江夏人以善畫徵授錦
　衣衛百户性落拓不修邊幅久之放歸專事翰墨畫
　山水筆力矯健白描尤佳觀者自然起敬非世俗藝
　流也
吕紀字廷振寧波人性謹厚工繪事山水人物俱工獨
　以翎毛得名設色鮮麗筆意生動為畫家所規倣官
　至錦衣衛指揮使
鍾欽禮號南越山人工畫山水每自署其後曰一塵不
　到處
劉俊字庭偉工畫山水人物
袁璘字庭器工畫人物兼善翎毛花卉
張倫字秉彝專畫人物尤善寫鬼判
虞謙自號玉雪齋主人占籍鎮江歴官總憲立朝有大節
　詩文為羣公所推暇日畫金錯刀竹皆自題詩其上
　同里王惟善者精於醫與公交厚善寫山水又郭將
　軍亦能畫公俱作詩贈之奬借後進皆此類也
楊瑗當塗人善畫菜有生意官儒學敎諭
程南雲號清軒工書法篆𨽻行楷無不精妙長於詩尤
　善畫雪梅雪竹筆致清麗歴官太常寺卿
朱孔昜華亭人與程南雲同官於朝嘗寫東里少師歸
　田圖評者謂是真作家而具名士風流之致他人萬
　不能及也
黃蒙字養正永嘉人歴官禮部郎中與子采俱以善書
　直内閣詩文𢎞麗家學淵源畫山水得黃子久佳處
蘇致中四川人第進士畫山水師郭熙極有體製
唐寅字子畏一字伯虎吳郡人領應天鄉薦第一才調
　風流輝映當世詩文翰墨俱為藝林所宗畫山水最
　清逸不專規倣前人而能融㑹筆意隨事布置率皆
　合作畫後用南京解元印記
葉澄字原靜吳郡人畫學戴文進
周臣字舜卿吳郡人畫山水人物善書能詩
陳道復字復甫號白陽吳縣人善畫花卉醉中運筆倍
　有精采
王問字子裕號仲山無錫人第進士官車駕司郎中工
　畫人物山水花卉翎毛
徐霖字子仁號髯仙金陵人能書善畫取法王叔明
姚沾字惟思號墨仙餘姚人工畫蘭石竹木古樹意致
　清逺官錦衣衛千户
蔣貴號青山畫學吳小仙人物逼真山水近似
高松字守之號我山又號南崖子文安人性安澹泊授
　職不仕工詩畫善大書兼作小景如鉤勒竹及蘭菊
　葡萄皆佳筆也
張路字天馳大梁人少無宦情以貢入成均非其好也
　精於繪事人物似吳偉山水似戴文進當時士大夫
　咸尊禮之
汪肇號海雲休寧人畫山水人物學范寛若翎毛花卉
　則自成一家
韓方字中直號月川含山人為國子生工畫山水筆致
　遒勁墨氣清遠出入高房山何澄之間
張秋浙江人善寫芙蓉兼工花卉
王彦字存拙沔陽人善畫梅
孔福禧曲阜人工畫山水
孫天佑安國公之孫畫翎毛蘭竹清真簡貴
張欽字士敬號震齋祥符人寧陽恭靖王之長子畫山
　水花竹有前賢風味歴官都指揮使
姜濟浮梁人流寓蜀中寫山水無墨痕烟雲出没最為
　奇妙
王世昌號歴山山東人工畫山水人物
僧照庵浙江人畫竹石學倪雲林
王孟仁以字行金陵人善小景山水
朱銓字文衡號樗仙長沙人工畫山水人物及鉤勒竹
　菊亦能為詩
朱鑑字文藻號墨壺銓之弟工畫人物
僧日章成都人畫山水學唐子華
姜隠字周佐山東黃縣人工畫人物士女兼善花果筆
　致秀密
杜君澤號小痴吳郡人善楷書工山水
馬稷字舜舉號醉狂江南人工畫山水人物花木竹石
李著字潛夫金陵人工畫人物山水花竹翎毛
僧草庵住嘉禾三塔寺能詩文善繪畫
蔣三松金陵人善畫山水
朱端字克正畫人物山水學盛子昭墨竹師夏㫤尤長
　於翎毛花木畫後用御賜一樵圖書
文徵明字徵仲號衡山吳郡人用大臣薦徵為翰林院
　待詔平生以名節自勵風采隠然書法最工寫竹得
　夏㫤之妙畫山水出沈石田之右集諸家所長運以
　己意名聞天下有得其片紙隻字者莫不䕶持而珍
　賞之子文彭文嘉亦工書畫人以為後先濟美云
　
　
　
　
　
　繪事備考卷八
