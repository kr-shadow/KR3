#+TITLE: 鍼灸資生經-宋-王執中
#+DATE: 2018-05-12 10:17:43
#+SOURCE: github.com/kanripo/KR3e0037 master 4aa847e6                
欽定四庫全書　　　　　子部五
　鍼灸資生經　　　　　　醫家類
　　提要
　　　　(臣/)等謹案鍼灸資生經七卷舊本題葉氏廣
　　　　勤堂新刋葢麻沙本也不著撰人名氏前有
　　　　嘉定庚辰徐正卿初刋序稱東嘉王叔權作
　　　　又有紹定四年趙綸重刋序稱澧陽郡博士
　　　　王執中作而疑叔權為執中字以字義推之
　　　　其說或是也其書第一卷總載諸穴二卷至
　　　　末分論諸症經緯相資各有條理頗為明白
　　　　易曉舊本冠以徽宗崇寧中陳承裴宗元陳
　　　　師文等校奏醫書一表與序興書皆不相應
　　　　考裴宗元陳師文等即校正太平惠民和劑
　　　　局方之人殆書賈移他書進表置之卷端欲
　　　　以官書取重歟然宋代官書自有王維徳銅
　　　　人鍼灸經曷可誣也乾隆四十六年十月恭
　　　　　校上
　　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官　(臣/)　陸　費　墀
鍼灸資生經原表
昔神農嘗百草之味以救萬民之疾周官設疾醫之政
以掌萬民之病著在簡編為萬世法我宋勃興神聖相
授咸以至仁厚徳涵養生類且謂札瘥薦臻四時代有
救恤之術莫先方書故自開寶以來蚤敕近臣讎校本
草厥後纂次神醫普救刋行太平聖惠重定鍼艾俞穴
校正千金外臺又作慶厯善救簡要濟衆等方以惠天
下或範金掲石或鏤板聨編是雖神農之用心成周之
致治無以過也天錫神考睿聖承統其好生之徳不特
見於方論而已又設太醫局熟藥所於京師其恤民瘼
可謂勤矣主上天縱深仁孝述前列爰自崇寧增置七
局掲以和劑惠民之名俾夫修製給賣各有攸司又設
收買藥材所以革偽濫之弊比詔會府咸置藥局所以
推廣祖考之徳澤可謂曲盡然自創局以來所有之方
或取於鬻藥之家或得於陳獻之士未經叅訂不無舛
訛雖嘗鏤板頒行未免傳疑承誤故有藥味脱漏銖兩
過差製作多不依經祖襲間有偽妄至於貼牓謬戾尤
多殆不可以一二舉也頃因條具上達朝廷繼而被命
遴選通醫俾之刋正於是請書監之秘文採名賢之别
録公私衆本搜獵靡遺事闕所從無不研核或端本以
正末或泝流以尋源訂其訛謬折其淆亂遺佚者補之
重複者削之未閲歲而書成繕寫甫畢謹獻于朝將見
合和者得十全之效飲餌者無纎芥之疑頒此成書惠
及區宇遂使熙豐惠民之美意崇觀述事之洪規本末
巨細無不畢陳納斯民於壽康召和氣於穹壤億萬斯
年傳之無極豈不韙歟
鍼灸資生經序
銅人明堂黄帝岐伯鬼臾區留以活天下後世自隔體
透膚之妙無傳乃謂是能筋脉傷血肉至望而畏之有
疾則歸心於庸醫百藥之俱試不知病在巔者必灸風
池風病非桂枝輩所能攻病在膺者必灸刺郄門雖枳
實輩不能下遂至於束手無䇿豈不哀哉近世朱紘龎
安常俱有□法涂知西亦謂病當以刺愈三衞鄒握虎
以諸法為歌訣該括行去聖賢活人之意賴以復傳今
東嘉王叔權又取三百六十穴簡編巔末行分類别以
穴對病凡百氏之説切於理及已之見得於心者悉疏
於下箴灸之書至是始略備古聖賢活人之意至是始
無遺憾傳謂為人子者不可不學醫予親年八十精力
強健非頼此書耶因併醫衡世傑訂證不傳見者十有
八條鋟木庾司以補惠民之籍時嘉定庚辰孟夏朔承
議郎提舉淮南東路常平茶鹽公事徐正卿序
鍼灸資生經序
予得倅澧陽吏以圖經來迓暇日閲之見文籍之目有
灸經焉意其非明堂即銅人也祗役以來親故惠書及
士夫之經從者多以印置此書為託扣其所以乃前郡
博士王君執中之所編著也求其版則亡之矣豈好事
者擕之以去或守藏者不謹而散逸之邪然是經流傳
既久豈無存者㝠加搜訪竟未得之憶篋中有淮東庾
使徐君正卿所刋鍼灸資生經取而視之其序引厯述
東嘉王叔權發明編類之功且謂鍼灸之書至是始畧
備古聖賢活人之意至是始無遺憾則知王君之用心
亦仁且至矣所謂叔權者其王君之字歟一日出示醫
諭劉澐劉一見驚且喜曰王君所刋正此書也今之刻
畫精緻視昔有加究所繇來盖徐君嘗主民曹於是邦
得此書歸而刋之耳吁是經也王君首刋之澧陽今不
復存徐君繼刻之海陵其存與否又未可知版之不存
則二君之志將遂湮微豈不惜哉予負丞于此適擕以
偕殆非偶然者亟命工鋟梓以廣其傳使是書得不泯
絶其於衛生豈曰小補紹定四年四月望朝散郎澧陽
郡丞趙綸序
欽定四庫全書
　鍼灸資生經卷一
神庭一穴在鼻直入髮際五分灸二七壯止七七壯岐
伯曰凡欲療風勿令灸多縁風性輕多即傷惟宜灸七
壯止三七壯禁鍼鍼即發狂忌生泠鷄猪羊酒麪動
風等物　明堂云舉火之時忌熱食不宜熱衣
上星(自此以下/不言一穴)在鼻直上入髮際一寸陷中(明堂云/容豆是)以
細三稜鍼之即宣洩諸陽熱氣無令上衝頭目可灸七
壯不宜多若頻灸即拔氣上令目不明忌同　甲乙經
熱穴論注並刺三分
顖會在上星後(明堂云/上星上)一寸陷中可灸二七壯至七七
壯初灸即不痛病去即痛痛即罷灸鍼入二分(此後去/入字)
留三呼得氣即瀉若八嵗以下不得鍼縁𩕄門未合刺
之不幸令人夭忌同素問注云刺四分
　予少刻苦年踰壯則腦冷或飲酒過多則腦痛如破後
　因灸此穴非特腦不復冷他日酒醉腦亦不痛矣凡
　腦冷者宜灸此
前頂在𩕄會後寸半骨陷中甄權云是一寸今依素問
寸半為定鍼一分灸三壯止七七忌同素注云刺四分
(此後去/問字)
百會一名三陽五會在前頂後寸半頂中央旋毛中可
容豆灸七壯止七七凡灸頭頂不得過七壮縁頭頂皮
薄灸不宜多鍼二分得氣即瀉唐秦鳴鶴刺微出血頭
痛立愈素注云刺四分
　舊傳秦鳴鶴鍼高宗頭風武后曰豈有至尊頭上出
　血之理已而刺之微出血頭疼立止后亟取金帛賜
　之是知此穴能治頭風矣明堂經治中風言語蹇澁
　半身不遂凡灸七處亦先於百會北人始生子則灸
　此穴葢防他日驚風也予舊患心氣偶覩隂陽書有
　云人身有四穴最急應四百四病皆能治之百會葢
　其一也因灸此穴而心氣愈後閲灸經此穴果主心煩
　驚悸健忘無心力自是間或灸之百病皆主不特治
　此數疾而已也(一名/天滿)
神聰四穴在百會四面各相去一寸理頭風目眩狂亂
風癎左主如花右主如果鍼三分
　明堂有此四穴而銅人無之其穴治頭風目眩狂亂風
　癎亦所不可廢者故附入於此
明堂一穴在鼻直上入髮際一寸理頭風多鼻涕鼻塞
三日一報鍼二分
　按銅人明堂及諸家鍼灸經鼻直上入髮際一寸皆
　云上星穴明堂經於此復云明堂穴不知何所據且
　附入於此所謂疑以傳疑也(今以諸經校勘/上星穴者是)
後頂一名交衝在百會後寸半枕骨上灸五壯鍼二分
明云四分(後凡云明云者/明堂經云也)
强間一名大羽在後頂後寸半鍼二分灸七壯明云五
壯
腦戸一名合顱在枕骨上强間後寸半禁鍼鍼令人瘂
可灸七壯亦不可妄灸令人夭　明云灸令人失音鍼三
分　素注云四分甲乙云不可灸
　銅人云禁鍼素問明堂乃云鍼入三分四分亦可疑矣
　不如不鍼為穩　素問葢云刺腦户入腦立死故也
風府一名舌本在頂後髮際上一寸大筋内宛宛中疾
言其肉立起言休立下禁灸使人失音鍼三分　明云
四分留二呼又云舌緩鍼風府(見/下)
　岐伯對黄帝傷寒之問曰巨陽者諸陽之屬也其脈
　連於風府故為諸陽主氣也然則風府者固傷寒所
　自起也北人皆以毛裹之南人怯弱者亦以帛䕶其
　項俗謂三角是也予少怯弱春冬須數次感風自用
　物䕶後無此患矣凡怯弱者須䕶項後可也(今婦人/用帛蔽)
　(項名䕶項乃云蔽垢膩/其名雖存其義亡矣)
瘂門一作瘖一名舌横一名舌厭在項中央入髮際五
分宛宛中督脈陽維之會入繫舌本仰頭取之禁灸令
人瘂鍼三分　素注云在項後髮際宛中去風府一寸
明云舌急不言如何治荅曰舌急鍼瘖門舌緩鍼風府
得氣即瀉可小繞鍼入八分留三呼瀉五吸瀉盡更留
鍼取之得氣即瀉

曲差二穴在神庭兩旁寸半入髮際鍼三分灸三壯
五處二穴在上星兩旁寸半鍼三分留七呼灸三壯
明云五壯止
承光二穴在五處後寸半鍼三分禁灸忌同　明云在
五處後二寸　素注云一寸
通天二穴在承光後寸半鍼三分留七呼灸三壯
絡却二穴一名强陽又名腦葢在通天後寸半灸三壯
素注云刺三分留五呼
玉枕二穴在絡却後寸半(明上下云/七分半)俠腦戸(腦戸在强/間後寸半)
旁寸三分起肉枕骨入髮際上三寸灸三壯　明云鍼
三分　素注云留三呼　甲乙經云二分
　銅人云玉枕在絡却後一寸半明堂上下經皆云七
　分半若以銅人為誤則足太陽穴亦同若以明堂為
　誤不應上下經皆誤也(小本明/堂亦同)予按素問注云玉枕
　在絡却後七分則與明堂之七分半相去不逺矣固
　當從素問為凖然而玉枕二穴既夾腦户矣不應止
　七分則至於腦葢也銅人之一寸半葢有説焉識者
　當有以辯之(今以諸經校勘在/絡却後寸半者是)
天柱二穴夾頂後髮際大筋外廉陷中鍼五分得氣即
瀉　明云二分留三呼瀉五吸灸不及鍼日七壯至百
五忌同　下云三壯　素注云刺二分
眉衝二穴一名小竹當兩眉頭直上入髮際是療目五
般癎頭痛鼻塞不灸通鍼三分(明/上)
　明堂上經有眉衝穴而銅人經無之理目五般癎頭
　痛鼻塞等疾所不可廢者其穴與曲差相近故附於
　此

臨泣二穴在目上直入髮際五分陷中鍼三分留七呼
得氣即瀉忌同素注云灸五壯
　足少陽有臨泣穴矣此亦有之葢此乃頭臨泣穴也
目窻二穴在臨泣後一寸鍼三分灸五壯今附三度刺
目大明
正營二穴在目窻後一寸鍼三分灸五壯
承靈二穴在正營後寸半灸三壯　素注云刺三分
腦空二穴一名顳顬在承靈後寸半夾玉枕骨下陷
中鍼五分得氣即瀉灸三壯曺操患頭風發即心亂
目眩華佗鍼立愈忌同　素注云按腦空在枕骨後枕
骨上甲乙經作玉枕骨中
風池二穴在腦空後髮際陷中針七分留七呼灸三壯
明云在項後髮際陷中甲乙經云腦空後髮際陷中鍼
寸二分大患風者先補後瀉少可患者以經取之留五
呼瀉七吸灸不及鍼日七壯至百五艾炷不用大忌同
當陽二穴當童人直上入髮際一寸療卒不識人風眩
鼻塞鍼三分(明/下)
　銅人無當陽穴而明堂下經有之理卒不識人風眩
　鼻塞等疾亦不可廢者其穴與臨泣相近故附入
　於此

頷厭二穴在曲周下(足少陽穴無/下字明堂同)腦空上亷灸三壯鍼
七分留七呼忌同　明云二分　素注云在曲角下腦
空之上上廉刺七分若深令人耳無所聞
懸顱二穴在曲周上(足少陽穴同/明堂無上字)腦空中灸三壯鍼三
分留三呼　明云二分　素注云在曲角上腦空下亷
新校正云按後手少陽中云角上此云角下必有一悞(懸/顱)
(二穴在曲/角上是)
懸釐二穴在曲周上(足少陽穴/無上字)腦空下廉鍼三分灸三
壯
天衝二穴在耳上如前三寸(足少陽/穴同)灸七壯鍼三分
率谷二穴在耳上入髮際寸半陷者宛宛中灸三壯鍼
三分明下云嚼而取之
曲鬢二穴在耳上髮際曲隅陷中鼓頷有空(明作/穴)鍼三
分灸七壯明下云曲髮灸三壯(指迷在耳上將/耳掩前正尖上)
　銅人云曲鬢足少陽穴同素問亦同　明堂下經云
　曲髮疑髮字誤也(曲鬢穴是/曲髮字誤)
角孫二穴在耳郭中間上開口有空(明作/穴)治目生膚
髮齒齗腫灸三壯明堂别無療病法　明云主齒牙
不嚼物齲痛腫鍼八分
　按明堂云角孫主齒牙不嚼物齲痛腫則有療病法
　矣銅人(闕/)
曰三壯若灸可艾炷如小雀糞風水面腫針此一六出
水盡頓愈忌同　明云日灸三壯至二百罷若是水氣
唯得針此穴若針餘穴水盡即死下云灸五壯
兊端在唇上端針二分灸三壯炷如大麥　明下云在
頥前下脣下開口取之
齗交在脣内齒上齗縫筋中針三分灸三壯
承漿一名懸漿在頥前脣下宛宛中日灸七壯止七七
灸即血脈通宣其風立愈炷依小筋頭作針三分得氣
即瀉忌同　明云頥前下脣之下針三分半得氣即瀉
瀉盡更留三呼徐徐引氣而出日灸七壯過七七停四
五日後灸七七若一向灸恐足陽明脉㫁令風不差停
息復灸令血脈通宣其風立愈下云下唇稜下宛中
亷泉一名舌本在頷下結喉下(明云舌/本間)灸三壯針三分
得氣即瀉　明云二分(千云當頥直/下骨後陷中)
　
　
　
　
　
　
　
　
攢竹二穴一名始光一名光明一名員柱在兩眉頭少
陷宛宛中不宜灸鍼一分留三呼瀉三吸徐徐出鍼宜
以細三稜鍼刺之宣洩熱氣三度刺目大明忌同　明
云宜細三稜鍼鍼三分出血下云灸一壯
睛明二穴一名淚孔在目内眥鍼寸半留三呼雀目者
可久留鍼然后速出禁灸忌同　明云目内眥頭外畔
陷宛宛中鍼分半留三呼補不宜灸一云在目内眥外
一分
　按明堂云鍼一分半銅人乃云入一寸半二者必有
　一誤予觀面部所鍼淺者入一分深者四分爾而素
　問氣府注亦云刺入一分則是銅人誤寫一分為一
　寸也
巨髎二穴夾鼻孔旁八分直目瞳子蹻脈足陽明之會
鍼三分得氣即瀉灸七壯　明云巨窌在鼻孔下夾水
溝旁八分蹻脈足陽明之會鍼三分灸七七壯
迎香二穴在禾髎上一寸鼻下孔旁五分鍼三分留三
呼不宜灸忌同
禾髎二穴在鼻孔下夾水溝旁五分鍼二分又手陽明
穴云禾髎一名長頻直鼻孔夾水溝旁五分　明云
和窌在鼻孔下夾水溝旁五分下云禾窌在鼻孔下
夾水溝旁五分灸三壯
　銅人經禾髎二穴在鼻孔下夾水溝旁五分明堂下
　經作禾窌窌即髎也上經乃作和窌皆云在鼻孔
　下夾水溝旁五分則是一穴也而銅人手少陽穴復
　有和窌二穴在耳前兑(素問/作鋭)髮陷中其穴相去逺
　矣恐明堂上經誤寫禾字作和字也(今以諸經校/勘禾髎穴者)
　(是/)
　
　
　
　
　
　
　
　
陽白二穴在眉上一寸直目瞳子灸三壯鍼入二分
承泣二穴在目下七分直目瞳子陷中禁鍼鍼之令
人目烏色可灸三壯炷如大麥忌同　明云鍼入四
分半得氣即瀉特不宜灸若灸無問多少三日後眼
下大如拳息肉日加長如桃大至三十日定不見物妨
或如五升許大
　銅人云此穴可灸三壯禁鍼鍼之令人目烏色明堂
　乃云鍼入四分半特不宜灸灸後眼下大如拳二家
　必各有所據未知其孰是不鍼不灸可也
四白二穴在目下一寸灸七壯鍼三分凡用鍼穩審方得
下鍼深即令人目烏色
地倉二穴夾口吻旁四分外如近下有脈微微動是
也鍼三分(明云鍼/三分半)留五呼得氣即瀉日可灸二七壯
重者七七炷如麤釵脚大炷若大口轉喎却灸承漿
七七即愈忌同
大迎二穴在曲頷前寸二分骨陷中動脈又以口下當
兩肩鍼三分留七呼灸三壯
　
　
　
　
　
　
　
　
本神二宂在曲差旁寸半一云直耳上入髮際四分鍼
二分灸七壯(二説相去逺矣可疑千云/耳正直上入髮際二分)
絲竹空二宂一名目髎在眉後陷中鍼三分留二呼
宜瀉不宜補禁灸使人目小又令目無所見
瞳子髎二宂在目外眥五分灸三壯鍼三分　素注在
目外去眥五分(千注一名太/陽一名前闗)
顴髎二穴在面頰骨下亷兑骨端陷中鍼二分
頭維二穴在額角入髮際本神旁寸半鍼三分禁灸
(本神在曲/差旁寸半)

上關二穴一名客主人在耳前起骨上亷開口有空動
脈宛宛中灸七壯艾炷不用大筯頭作炷若鍼必須側
卧張口取之乃得禁鍼深問曰何以不得鍼深岐伯曰
上關若刺深令人欠而不得㰦下關久留鍼即㰦而不
得欠牙關急是故上關不得刺深下關不得久留鍼也
明云客主二穴鍼入一分留之得氣即瀉日灸七壯至
二百炷不用大其鍼灸之必須側卧張口取之乃得穴
避風下云灸一壯
　按素問刺禁曰刺客主人内陷中脈為内漏為聾注
　云言刺太深則交脈破决故為耳内之漏脈内漏則
　氣不營故聾審若是又不止令人欠而不得㰦而已
　用鍼者所當知也
下關二宂在上關下耳前動脈下亷合口有空開口
即閉鍼入四分得氣即瀉禁灸又云下關不得久留鍼
(見/上)側卧閉口取穴前關二穴在目後半寸亦名太陽之
穴理風赤眼頭痛目眩目澁不灸鍼三分(明/)
　銅人有上關下關各二穴素問亦同但明堂上下經
　有上關而無下關惟上經有前關穴又不與下闗穴
　同在上關之下恐别自是前闗穴一名太陽穴理風
　赤眼頭痛目眩澁等疾所不可廢故附入於下關之
　後
和髎二穴在耳前兊髮下横動脈鍼七分灸三壮　素
注在耳前銳髮下横動脉
　和髎二穴在耳前銳髮陷中明堂上經亦有和窌二
　穴窌即髎也在鼻孔下夾水溝旁五分即銅人之禾
　髎明堂下經之禾窌也或者明堂上經誤寫禾字作
　和字　恐人以和髎和窌為一穴故備論之
聴會二穴在耳微前陷中上關下一寸動脈宛宛中張
口得之鍼七分留三呼得氣即瀉不須補日灸五壯止
三七壯十日后依前報灸　明云鍼三分忌冷食聼呵
下云灸三壯(一云聴呵前一/云後名聴會)一名聴呵
耳門二穴在耳前起肉當耳缺者陷中鍼三分留三呼
灸三壯明下云禁灸有病不過三壯
聴宫二穴在耳中珠子大如赤小豆鍼三分灸三壯
明云鍼一分
頰車二穴在耳下曲頰端陷中鍼四分得氣即瀉日灸
七壯止七七炷如大麥忌同　明下云在耳下二韭葉
陷中灸三壯又云耳下曲頰骨後　千云一名機關在
耳下八分小近前
　
　
　
　
　
　
　
　
肩井二穴一名膊井在肩上陷(明堂此有/罅中二字)缺盆上大骨
前寸半以三指按取之當中指下陷中甲乙經云秪可
鍼五分此膊井脉足陽明之會乃連入五藏氣若刺深
則令人悶倒不識人即速須三里下氣先補不瀉須㬰
平復如故凡鍼肩井皆以三里下其氣大良灸七壯明
云鍼四分先補而後瀉特不宜灸鍼不得深深即令人
悶若婦人胎落後微損手足弱者鍼肩井立差灸乃
勝鍼日灸七壯止一百若鍼肩井必三里下氣如不灸
三里即拔氣上
　明堂既云特不宜灸又云灸乃勝鍼日灸七壯至百
　壯罷則是又可灸矣不知何自畔其説也或者肩井
　不可灸惟胎落後手足弱者可灸耶
天髎二穴在肩缺盆中上毖骨之際陷中央鍼八分灸
三壯
巨骨二穴在肩端上行兩义骨間陷中灸五壯鍼寸半
明云巨骨一穴在心脾骨頭日灸三壯至七壯禁鍼鍼
則倒懸一食頃乃得下鍼鍼入四分瀉之勿補鍼出始
得正卧忌同　下云巨骨二穴在肩端上兩行骨陷中
灸一壯(銅云云門在巨骨下夾氣户旁各二寸俞府在巨/骨下璇璣旁各二寸氣户在巨骨下俞府兩旁各)
(二/寸)
　銅人云巨骨一穴在肩端上兩义骨間明堂下經亦
　同但明堂上經云巨骨一穴在心脾骨頭不特一穴
　字不同而穴在心脾骨頭亦異豈其所謂一穴在心
　脾頭者非巨骨耶不然即是誤寫二字作一字肩胛
　為心脾也
臑會二穴一名臑髎在肩前廉去肩頭三寸宛宛中鍼
七分留三呼得氣即瀉灸七壯(素注臂前/亷肩端)
肩髃二穴在膊骨頭肩端兩骨間陷宛宛中舉臂取之
灸七壯至二七以差為度若灸偏風不遂可七七壯不宜
多恐手臂細若風病筋骨無力久不差灸不畏細也刺
即洩肩臂熱氣唐厙狄欽患風痺手足不得伸甄權鍼
此穴令将弓箭射之如故　明云鍼八分留三呼瀉五吸
灸不及鍼以平手取其穴日灸七壯増至二七若灸偏
風不隨可至二百若更多灸恐手臂細若刺風痶風􁟍
風病當其火艾不畏細也忌同(千云肩頭正中兩骨間一/名中肩井外臺名扁骨)
肩髎二穴在肩端臑上陷中舉臂取之鍼七分灸三壯
明云五壯
肩貞二穴在肩胛下兩骨解間肩髃後陷中鍼五分
天宗二穴在秉風後大骨下陷中灸三壯鍼五分留
六呼
秉風二穴在肩上小髎後舉臂有空灸五壯鍼五分
臑俞二穴在肩髎後大骨下胛上廉陷中鍼八分灸三
壯　素在肩臑後舉臂取之
曲垣二穴在肩中央曲胛陷中按之應手痛灸三壯鍼
五分　明云九分
肩外俞二穴在肩胛上廉去脊骨三寸陷中鍼六分灸
三壯　明上云一壯
肩中俞二穴在肩胛内㢘去脊二寸陷中鍼三分留七
呼灸十壯
　
　
　
　
　
　
　
　
大椎一穴(一作/顀)在第一椎上陷者宛宛中鍼五分留三
呼瀉五吸灸以年為壯(明云日灸七/壯至七七壯)甲乙云大椎下至
尾􁋟骨二十一椎長三尺折量取俞穴
　既曰大椎又曰在第一椎上陷中必是二穴非二穴
　則不言在第一椎上矣此大椎第一椎所以異也但
　銅人云大椎在第一椎上陷中諸經皆同惟明堂下
　經云在第一椎下陶道穴既在第一椎下不應大椎
　亦在第一椎下必是下經誤寫上字作下字也考之
　下經亦言陶道穴在大椎節下與銅人合足見其誤
　寫上字作下無疑矣
陶道在大椎節下間俛而取之灸五壯鍼五分
身柱在第三椎節下間鍼五分灸七七壮明云五壯下
云三壯
神道在五椎節下間俛而取之灸七七壯止百壮小兒
風癎瘈瘲可灸七壯　明云鍼五分灸三壯又云五壯
靈臺在六椎節下間俛而取之經闕療病法出素問
至陽在七椎節下間俛而取之鍼五分灸三壯　明下
云七壯
筋縮在九椎節下間俛而取之鍼五分灸三壯　明下
云七壯
脊中一名神宗在十一椎節下間俛而取之禁灸灸令
人腰背傴僂鍼五分得氣即瀉　明堂作脊俞一名
脊中在十一椎中央
接脊在十二椎下節間(下經治小/皃疳脱肛)
懸樞在十三椎節下間伏而取之鍼三分灸三壯　明
云在十二椎下節間下云十一椎下
　銅人云懸樞在十三椎節下間明堂上經作十二椎
　節間下經作十一椎下脊中穴既在十一椎下不應
　懸樞又在十一椎下固知其誤矣考之素問亦與銅
　人同當以銅人為正明堂上經亦誤三字作二字也
　要之接脊穴在十二椎節下爾
命門一名屬累在十四椎節下間伏而取之(明作俛/而取之)鍼
五分灸三壯
陽關在十六椎下間伏而取之鍼五分灸三壯闕療病法(出素/問)
腰俞一名背解一名髓孔一名腰柱一名腰户在二十
一椎節下間宛宛中以挺腹地舒身兩手相重支額
縱四體後乃取其穴鍼八分留三呼瀉五吸灸七壯至
七七壯忌房勞舉重强力甲乙云鍼二寸留七呼灸七
七壯　明云三壯下云五壯素注云鍼一分新校正云
按甲乙經作二寸水熱穴注亦可二寸氣府論注骨空
論注作一分一名髓空
長强一名氣之隂郄督脈絡别其穴趺地取之　甲乙云
在脊骶端計三分轉鍼以大痛為度其穴趺地取之乃得
灸不及鍼日三十壯止二百此痔根本是冷忌冷食房
勞甲乙云鍼二寸留七呼明下云五壯
　自大椎至腰俞長同身寸三尺折量取穴(甲/)
　有里醫言凡灸椎骨當灸骨節突處方驗灸節下
　當骨無驗以魚肉骨參之其言為可信盍依其言
　當骨節灸之

大杼二穴在項後第一椎下兩旁相去各寸半陷中鍼
五分可灸七壯(甲乙/同)明云禁灸　下經云灸五壯素同
(難䟽骨會大/杼骨病治此)
　明堂云禁灸而銅人云可灸七壮必有説也要非大
　急不必灸
風門二穴一名熱府在二椎下兩旁相去各寸半鍼五
分留七呼今附若頻刺洩諸陽熱氣背永不發癰疽
灸五壯
肺俞二穴在三椎下兩旁各寸半(自此後不寫/相去二字)鍼三分
留七呼得氣即瀉出甲乙經　甄權鍼經云在三椎下
兩旁以搭手左取右右取左當中指末是穴鍼五分留
七呼灸百壯　明下云三壯(千肺俞對乳/引繩度之)
厥隂俞二穴在四椎下兩旁各寸半鍼三分灸七七壯
千扁鵲云名闕俞
心俞二穴在五椎下兩旁各寸半鍼三分留七呼得氣
即瀉不可灸　明下云灸五壯(千云第七節/對心横三間)
　銅人云心俞不可灸可鍼入三分世醫因此遂謂心
　俞禁灸但可鍼爾殊不知刺中心一日死乃素問之
　所戒豈可妄鍼耶千金言風中心急灸心俞百壯服
　續命湯又當權其緩急可也豈可泥不可灸之説而坐
　受斃耶
督俞二穴一名高葢在六椎下兩旁各寸半禁鍼通灸
　銅人經缺此穴明堂經有之今依明堂入在此恐銅人
　本不全也
膈俞二穴在七椎下兩旁各寸半鍼三分留七呼灸三
壯明下云五壯(難䟽血會膈俞/血有病名此)
　八椎下兩旁銅人明堂並缺俞穴
肝俞二穴在九椎下兩旁各寸半鍼三分留六呼灸三
壯　明下云七壯素云刺中肝五日死
膽俞二穴在十椎下兩旁各寸半正坐取之灸三壯鍼
五分　明云三分下經云灸五壯素刺中膽一日半死
脾俞二穴在十一椎下兩旁各寸半鍼三分留七呼灸
三壯　明下云五壯素云刺中脾十日死
胃俞二穴在十二椎下兩旁各寸半鍼三分留七呼灸
隨年為壯　明云三壮下云七壯
三膲俞二穴在十三椎下兩旁各寸半鍼五分留七呼
灸三壯　明云鍼三分下云灸五壯
腎俞二穴在十四椎下兩旁各寸半與臍平鍼三分留
七呼灸以年為壯忌同　明云三壯下云五壯(刺腎六/日死)
氣海俞二穴在十四椎下兩旁各寸半通灸
　按明堂有氣海俞而銅人無之恐銅人本不全故依
　明堂附入於此
大腸俞二穴在十六椎下兩旁各寸半鍼三分留六呼
灸二壯
關元俞二穴在十七椎下兩旁各寸半鍼三分
　按明堂有關元俞而銅人無之恐銅人本不全故依
　明堂附入於此
小腸俞二穴在十八椎下兩旁各寸半鍼三分留六呼
灸三壯
膀胱俞二穴在十九椎下兩旁各寸半鍼三分留六呼
灸三壯　明下云七壯
中膂内俞二穴一名脊内俞在二十椎下兩旁各寸半
俠脊起肉鍼三分留十呼灸三壮　明下云主腰痛夾
脊膂痛上下按之應者從項後至此穴痛皆灸之立愈
白環俞二穴在二十一椎下兩旁各寸半　甲乙云鍼
如腰户法同挺腹地端身兩手相重支額縱息令皮膚
俱緩乃取其穴鍼八分得氣即先瀉訖多補之不宜
灸忌房勞不得舉重　明下云灸三壯
上髎二穴在第一空腰髁下俠脊陷中鍼三分灸七壯
千云腰踝下一寸
次髎二穴在第二空俠脊陷中可灸七壯鍼三分
中髎二穴在第三空俠脊陷中鍼二分留十呼灸三壯
下髎二穴在第四空俠脊陷中鍼二分留十呼灸三壯
會陽二穴一名利機在隂尾骨兩旁鍼八分灸五壯
　千金八窌在腰目下三寸俠脊相去四寸(兩邊四穴/故名八􁏋)
　其曰夾脊四寸是除脊各寸半也凡大杼下穴皆當
　除脊各寸半
　
　
　
　
　
　
　
　
附分二穴在第二椎下附項内廉兩旁相去俠脊各三
寸灸五壯鍼三分
魄户二穴在三椎下兩旁各三寸正坐取之鍼五分得
氣即瀉又宜久留鍼日灸七壯止百壮忌同　明云日
七壯至二百下云魂户在三椎下兩旁各三寸灸三壯又
云魄戸在三椎下兩旁各三寸灸五壯　素注云魄戸
上直附分
　銅人有魄户穴明堂上經亦同而下經既有魄戸穴又
　有魂户穴皆云在三椎下若謂誤寫魄字作魂不應兩
　出魄戸穴也攷之下經既有懸鍾矣後又有懸鍾既
　有天突矣其治小兒又有天突意者魂戸即魄戸
　(誤作/魂)而兩出之不然何其穴皆在三椎旁歟
膏肓俞二穴在四椎下(明云近/五椎)兩旁各三寸主無所
不療羸瘦虚損夢中失精上氣欬逆發狂健忘(明云/狂惑)
(忘/誤)取穴之法令人正坐曲脊伸兩手以臂得動摇從胛
骨上角摸􁕹至骨下頭其間當有四肋三間灸中間從
胛骨之裏去胛骨容側指許摩胠去表肋間空處按之
自覺牽引於肩中灸兩胛中一處至百壯多至五百(明/云)
(六百壯多/至千壯)當覺下嚨嚨然似流水之狀亦當有所下
出若得痰疾則無所不下也如病人已困不能正坐當
令側卧挽上臂令取穴灸之又以右手從左肩上住指
頭所不及者是穴也右取亦然乃以前法灸之若不能
久坐當伸兩臂令人挽兩胛骨使相離不爾即胛骨覆
其穴灸之無驗此灸訖後令人陽氣益盛當消息以
自補養　論曰昔在和緩不救晉侯之疾以其在膏之
上肓之下鍼藥所不能及即此穴是也時人拙不能求
得此穴所以宿病難追若能用心方便求得灸之無
疾不愈出千金外臺
　灸膏肓功效諸經例能言之而取穴則未也千金等
　方之外荘綽論之最詳然繁而無統不能定於一予
　嘗以意取之令病人兩手交在兩膊上(灸時/亦然)胛骨遂
　開其穴立見以手指摸索第四椎下兩旁各三寸四
　肋三間之中間按之酸疼是穴灸至千百壯少亦
　七七壯當依千金立㸃立灸坐㸃坐灸卧㸃卧灸
　云(若只合𤓰在兩膝/頭中㸃穴亦得)
神堂二穴在五椎下兩旁各三寸陷中正坐取之鍼三
分灸五壯　明下云三壯　素注云上直魄戸(餘/同)
譩譆二穴在肩膊内廉俠(明堂/作在)六椎下兩旁各三寸正
坐取之以手痛按之病者言譩譆鍼六分留三呼瀉五
吸灸二七壯止百　忌莧菜白酒　明下云五壯
膈關二穴在七椎下兩旁各三寸陷中正坐取之鍼五
分灸五壯
魂門二穴在九椎下兩旁各三寸陷中正坐取之灸三
壯鍼五分
陽綱二穴在十椎下兩旁各三寸陷中正坐闊肩取之
鍼五分灸三壯　明下云七壯
意舎二穴在十一椎下兩旁各三寸陷中正坐取之鍼
五分灸五十壯至百壮　明云五十壯至百二十壯甲
乙云三壯鍼五分下云灸七壯素注二壯
胃倉二穴在十二椎下兩旁各三寸鍼五分灸五十壯
明云五十壯甲乙云三壯
肓門二穴在十三椎下兩旁各三寸又肋間其(明堂/作異)經
云與鳩尾相直灸三十壯鍼五分
志室二穴在十四椎下兩旁各三寸陷中正坐取之鍼
五分灸三壯　明下云兩旁各三寸半灸七壯
　明堂上經作兩旁各三寸與銅人經同而下經乃作
　三寸半必是分外半字也
胞肓二穴在十九椎下兩旁各三寸陷中伏而取之灸
五七壯鍼五分　明云灸五七壯至五十壮甲乙云三
壯下云五壯
秩邊二穴在二十椎下兩旁各三寸陷中伏而取之灸
三壯鍼五分忌同　明云在二十椎下兩旁各三寸灸
三壯鍼三分
　素問氣府論注曰秩邊在二十一椎下兩旁上直胞
　肓與銅人經明堂經二十椎下不同未知其孰是姑
　兩存之
　　以上二十八穴當凖千金方除脊各三寸取穴
　
　
　
　
　
　
　
　
天容二穴在耳下曲頰後灸三壯
天牖二穴在頸筋缺盆上天容後天柱前完骨下髪際
上(明云髪際上/一寸陷中)鍼一寸留七呼不宜補亦不宜灸若灸
面腫眼合先取譩譆後鍼天牖風池即差若不先鍼譩
譆即難療　明云鍼五分得氣即㵼㵼盡更留三呼瀉
三吸不宜補亦不宜灸下云灸三壯素注同
　銅人明堂上經皆云不宜灸下經素問注乃云灸三
　壯恐凡禁穴許灸一壯至三壯也
天牕二穴一名牕籠在頸大筋前曲頰下扶突後動脈
應手陷中灸三壯鍼三分
天鼎二穴在頸缺盆直扶突後一寸灸三壯鍼三分忌
同　明下云天鼎在頸缺盆直扶突氣舍後一寸陷中
灸七壯　素氣府注云天鼎在頸缺盆上直扶突氣舍
後同身寸之半按甲乙經作寸半
扶突二穴一名水穴在人迎後寸半灸三壯鍼三分
素注在頸當曲頰下一寸人迎後仰而取之
缺盆二穴一名天蓋在肩下横骨陷中灸三壯鍼三分(素云/二分)不宜
刺太深使人逆息也　明云肩上横骨陷中(素/同)一名天蓋肩上是穴
　銅人云在肩下横骨陷中明堂乃云在肩上横骨陷中又
　云肩上是穴恐銅人誤下字也
人迎二穴一名五會在頸大筋動脈應手俠結喉旁仰而取之
以候五藏氣足陽明脈氣所發禁灸灸之不幸傷人鍼四分
水突一穴一名水門在頸大筋前直人迎下氣舍上鍼三分灸三壯
氣舎二穴在頸直人迎俠天突陷中鍼三分灸三壯
　
　
　
　
　
　
　
　
天突在結喉下夫宛宛中鍼五分留三呼得氣即瀉灸
亦得即不及鍼其下鍼直横下不得低手即五藏之氣傷
人短夀忌同　明下云在項結喉下五分中央宛宛中灸
五壯素氣穴注云在項結喉下四寸中央宛宛中刺一
寸灸三壯甲乙云在結喉下五寸明下灸小兒云結喉
下三寸兩骨間(千名天瞿五今校勘/在結喉下  寸是穴)
璇璣在天突下一寸陷中仰頭取之灸五壯鍼入三分
華蓋在璇璣下一寸陷中仰頭取之鍼三分灸五壯
明下云三壯一本云五壯
紫宫在華蓋下一寸六分陷中仰頭取之灸五壯鍼三
分　明下云在華蓋下一寸灸七壯(小本/亦同)
玉堂一名玉英在紫宫下寸六分陷中灸五壯鍼三分
膻中一作亶一名元兒在玉堂下一寸六分横直兩乳
間陷中仰卧取之灸七七壯禁鍼不幸令人夭　明云
日灸七壯止七七禁鍼不幸令人死甲乙云鍼三分下
云灸三壯千云鳩尾上一寸
　靈蘭秘典云膻中者臣使之官喜樂出焉説者曰膻
　中為氣之海然心主為君以敷宣教令膻中主氣以氣
　布隂陽氣和志適則喜樂由生分布隂陽故官為臣
　使也然則膻中者乃十二藏之一臣使之官為氣之海
　分布隂陽非其他穴比者或患氣噎鬲氣肺氣上喘不
　得下食胷中如塞等疾宜灸此(難疏氣會三焦外筋/直兩乳間氣痛治此)
中庭在膻中下寸六分陷中灸五壯鍼三分　明云二分
下云膻中下一寸灸三壯
　
　
　
　
　
　
　
　
腧府(素作/俞)二穴在巨骨下璇璣旁各二寸陷中仰而取
之(明云仰/卧取之)鍼三分灸五壯　明下云腧府灸三壯
彧中二穴在腧府下寸六分陷中仰而取之(明云仰/卧取之)鍼
四分灸五壯　明下云腧府下一寸灸三壯
神藏二穴在彧中下寸六分陷中仰而取之灸五壯鍼三分
靈墟二穴在神藏下寸六分陷中仰而取之鍼三分灸五壯
神封二穴在靈墟下寸六分仰而取之灸五壯鍼三分
步郎二穴在神封下寸六分陷中仰而取之鍼三分灸五壯
　
　
　
　
　
　
　
　
氣户二穴在巨骨下俞府兩旁各二寸陷中仰而取之
鍼三分灸五壯
庫房二穴在氣户下寸六分陷中仰而取之灸五壯鍼
三分
屋翳二穴在庫房下寸六分陷中仰而取之灸五壯鍼
二分
膺牕二穴在屋翳下寸六分灸五壯鍼四分
乳中二穴當乳是足陽明脈氣所發禁灸灸不幸生蝕
瘡瘡中有清汁膿血可治瘡中有瘜肉若蝕瘡者死微刺
三分(亦相去/寸六分)
乳根二穴在乳下寸六分陷中仰而取之灸五壯鍼
三分
　　　以上十二穴去膺中行各四寸遞相去寸六分
　
　
　
　
　
　
　
　
雲門二穴在巨骨下俠氣户旁各二寸陷中灸五壯鍼
三分刺深使人氣逆不宜深刺　明云雲門在巨骨下
氣户兩旁各二寸陷中動脈應手舉臂取之山眺經云
在人迎下第二骨間相去二寸三分通灸禁鍼甲乙云
灸五壯鍼七分若深令人氣逆
中府二穴一名膺中俞肺之募在雲門下一寸乳上三
肋間針三分留五呼灸五壯素注在胷中行兩旁相去六
寸雲門下一寸乳上三肋間動脈應手陷中仰而取之
周榮二穴在中府下寸六分陷中仰而取之鍼四分
明下云灸五壯
胷鄉二穴在周榮下寸六分陷中仰而取之鍼四分灸
五壯
天谿二穴在胷鄉下寸六分陷中仰而取之鍼四分灸
五壯
食竇二穴在天谿下寸六分陷中舉臂取鍼四分灸五
壯
　　　以上十二穴去膺中行各六寸六分

淵腋二穴在腋下三寸宛宛中舉臂得之禁灸灸之不
幸令人生腫蝕馬瘍内潰者死寒熱生馬瘍可消鍼
三分
輒筋二穴在腋下三寸復前一寸著脇灸三壯鍼六
分
天池二穴一名天會在乳後一寸腋下三寸著脇直腋
撅肋間灸三壯鍼三分
大包二穴在淵腋下三寸脾之大絡布胷脇中出九肋
間灸三壯鍼三分

鳩尾一名尾翳一名􁕲骭在臆前蔽骨下五分不可灸
令人畢世少心力此穴大難鍼大好手方可下鍼不然
取氣多令人夭鍼三分留三呼瀉五吸肥人倍之忌同
明下云灸三壯素注在臆前蔽骨下五分不可灸刺人
無蔽骨者從岐骨際下行一寸
巨闕心之募在鳩尾下一寸鳩尾拒者少令强一寸中
人有鳩尾拒之鍼六分留七呼得氣即瀉可灸七壯止
七七忌同
上脘(一作/管)在巨闕下一寸當寸五分去蔽骨三寸(明云/去巨)
(骨三/寸)鍼八分先補後瀉神驗如風癎熱病宜先瀉後補
立愈日灸二七壯至百壯未愈倍之忌同明下云三壯
(千一名/胃管)
中脘一名太倉胃之募在上脘下一寸上紀者中脘也
鍼八分留七呼瀉五吸疾出鍼灸二七壯止百壯忌同
明云日灸二七壯止四百(千一名胃募在心下/四寸胃管下一寸)
　按氣穴論注云中脘居心蔽骨與臍之中(上下各/四寸)刺
　入寸二分與銅人稍異宜從銅人為穩其曰胃之募
　蓋飲食蓄積於此也予甞苦脾疼嘗灸此穴覺冷氣從
　兩脇下而上至灸處即散此灸之功也自後頻灸之
　亦每教人灸此凡脾疼不可忍飲食全不進者皆宜
　灸(難疏府會太倉府病/治此在心下四寸)
建里在中脘下一寸鍼五分留十呼灸五壯　明云鍼
寸二分
下脘在建里下一寸鍼八分留三呼㵼五吸灸二七壯
止二百
水分在下脘下一寸臍上一寸鍼八分留三呼瀉五吸
若水病灸大良可灸七壯止百壯禁鍼鍼水盡即斃
明云水分穴若水病灸大良日灸七壯止四百鍼五分
留三呼(明云水氣惟得鍼水溝鍼餘穴水盡即/死何於此却云可鍼今校勘不鍼為是)
　明堂云若是水病灸之大良鍼入五分而銅人云若
　是水病灸之大良禁不可鍼鍼水盡即斃是又不可
　鍼矣恐人但知明堂之可鍼不知銅人不可鍼也於
　是書之以示世醫云(水分穴校之/不鍼為是)
神闕一名氣合當臍中灸百壯禁鍼忌同　素注禁刺
刺之使人臍中惡瘍潰矢出者死不可治灸三壯
　臍中千金等經不言灸只云禁鍼銅人云宜灸百壯
　近世名醫遇人中風不省急灸臍中皆效徐伻平中
　不省得桃源簿為灸臍中百壯始甦更數月乃不起
　鄭糾云有一親卒中風醫者為灸五百壯而甦後年
　餘八十向使徐平灸至三五百壯安知其不永年耶
　(論神闕穴/多灸極是)
隂交一名横户素問云在臍下一寸鍼八分得氣即瀉
灸百壯止　明云灸不及鍼日三七壯止百壯
氣海一名脖胦一名下肓在臍下寸半宛宛中鍼八分
得氣即瀉瀉後宜補之灸百壯今附氣海者是男子生
氣之海也治藏氣虚憊真氣不足一切氣疾久不差皆
灸之忌同　明下云灸七壯
　此經以氣海為生氣之海難經疏以為元氣之海則
　氣海者蓋人之元氣所生也故栁公度曰吾養生無他
　術但不使元氣佐喜怒使氣海常温爾今人既不能
　不以元氣佐喜怒矣若能時灸氣海使温亦其次也
　予舊多病常苦氣短醫者教灸氣海氣遂不促自是
　每歲須一二次灸之則以氣怯故也
石門一名利機一名精露在臍下二寸灸亦良可灸二
七壯止百壯婦人不可鍼鍼之終身絶子　明云甲乙
經云一名精露一名丹田一名命門鍼八分留三呼得
氣即瀉下云灸七壯千云灸絶孕刺五分
　臍下二寸名石門明堂載甲乙經云一名丹田千金
　素問注亦謂丹田在臍下二寸世醫因是遂以石門
　為丹田誤矣丹田乃在臍下三寸難經疏論之詳而
　有據當以難經疏為正(詳見/關元)銅人云鍼之絶子千金
　云灸之絶孕要之婦人不必鍼灸此(論丹田穴當以/臍下二寸為是)
關元在臍下三寸小腸之募足太隂少隂厥隂三隂任
脉之會下紀者關元也鍼八分留三呼瀉五吸灸百壯
止三百壯忌同明云若懐胎必不鍼若鍼而落胎胎多
不出而鍼外崑崙立出灸不及鍼日三十壯下云五壯岐伯
云但是積冷虚乏皆宜灸
　關元乃丹田也諸經不言惟難經疏云丹田在臍下三寸
　方圓四寸著脊梁兩腎間中央赤是也左青右白上黄下
　累三寸法三光四寸法四時五色法五行兩腎間名大海而
　貯其血氣亦名大中極言取人身之上下四向最為中也
　老醫與人灸皆從此説多者千餘壯少亦三二百不知全
　活者幾何人然亦宜頻灸故曰若要安丹田三里不曾乾
中極一名玉泉一名氣原在關元下一寸鍼八分留十呼得
氣即瀉灸百壯止三百明云主婦人斷緒四度鍼(銅人作/以度鍼)
鍼即有子故却時任鍼也灸不及鍼日三七壯下云五壯
曲骨在横骨上毛際陷中灸七壯至七七鍼二寸　明下
云横骨上中夾下一寸毛際陷中千云臍下五寸
會隂一名屏翳在兩隂間任脈别絡俠督脈衝脈之會灸
三壯
　
　
　
　
　
　
　
　
幽門二穴俠巨闕兩旁各五分灸五壯鍼五分　明云
在巨闕旁各寸半陷中千腎藏云夾巨闕各一寸
　銅人云幽門夾巨闕肓俞夾臍旁各五分(相去/一寸)明堂
　乃云幽門在巨闕旁寸半通天夾上管旁相去三寸
　按千金四滿(第二/行穴)在丹田(今石/門)兩邊各寸半與明堂
　合始知銅人誤云
通谷二穴在幽門下一寸鍼五分灸五壯　明云夾上
管兩旁相去三寸下云灸三壯
隂都二穴一名食宫在通谷下一寸灸三壯鍼三分
石關二穴在隂都下一寸灸三壯鍼一寸
商曲二穴在石關下一寸灸五壯鍼一寸
肓俞二穴在商曲下一寸臍旁各五分灸五壯鍼一寸
中注二穴在肓俞下一寸灸五壯鍼一寸
四滿二穴一名髓府在中注下一寸鍼三分灸三壯(千丹/田旁)
(各寸半即心下八寸臍下横文是寸今校勘四滿二穴千/金云在丹田旁各寸半即心下八  臍下横文是尤證得)
(丹田在/二寸)
氣穴二穴一名胞門一名子户在四滿下一寸灸五壯
鍼三分
大赫二穴一名隂維一名隂關在氣穴下一寸灸五壯
鍼三分
横骨二穴在大赫下一寸灸三壯(千云名屈骨端在隂/上横骨中宛曲如却)
(月中/央是)
　　　以上二十二穴去腹中行皆當為寸半説見幽門
　
　
　
　
　
　
　
　
不容二穴在幽門兩旁各寸半灸五壯鍼五分　明云
在上管兩旁各一寸灸三壯(素注在第/四肋端)
　素問云夾鳩尾外當乳下三寸夾胃管各五不容至太一
　也夾臍廣三寸各三滑肉門天樞外陵也下臍二寸夾
　之各三大巨水道歸來也皆腹第三行穴也新校正云甲
　乙經天樞在臍旁各二寸與諸書同特此經為異信若是
　則其穴不當乳下可也必當乳下則廣三寸之説為當
承滿二穴在不容下一寸鍼三分灸五壯　明云三壯
(千夾巨闕兩/旁各一寸半)
梁門二穴在承滿下一寸灸五壯鍼三分
關門二穴在梁門下一寸鍼八分灸五壯
太一二穴在關門下一寸灸五壯鍼八分
滑肉門二穴在太乙下一寸灸五壯鍼八分(下一寸/至天樞)
天樞二穴一名長谿一名穀門大腸之募去肓俞寸半夾臍
旁各二寸陷中灸五壯鍼五分留十呼(千魂魄之舍不可鍼/合臍相去各三寸)
外陵二穴在天樞下一寸灸五壯鍼三分
大巨二穴在長谿下二寸灸五壯鍼五分(長谿天樞也千在臍/下一寸兩旁各二寸)
水道二穴在大巨下三寸灸五壯鍼三寸半
歸來二穴在水道下二寸灸五壯鍼八分(外臺水道下三/寸今校勘歸來)
(二穴在水道/下二寸為是)
氣衝二穴一名氣街在歸來下鼠鼷上一寸動脈應手宛
宛中禁鍼灸七壯立愈炷如大麥　明下云五壯素注云
在腹臍下横骨兩端鼠鼷上鍼三分千云歸來下一寸
　　　以上二十四穴去腹中行當各三寸
　
　
　
　
　
　
　
　
期門二穴肝之募在不容旁寸半直兩乳第二肋端鍼
四分灸五壯(千直兩乳下第二肋端旁/寸半又云乳直下寸半)
日月二穴膽之募在期門下五分陷中灸五壯鍼五分
(千名神光/一名膽募)
腹哀二穴在日月下寸半鍼三分
大横二穴在腹哀下三寸半直臍旁灸三壯鍼七分
　肓俞去臍旁當一寸半天樞去臍當三寸大横去臍
　當四寸半其去章門合為六寸難經疏乃云章門在
　臍上二寸兩旁九寸為可疑焉耳
腹結二穴一名腸窟在大横下三分鍼七分灸五壯
府舍二穴在腹結下三寸足太隂厥隂隂維之交會此
三脈上下三入腹絡肝脾結心肺從脇上至肩此太隂
郄三隂陽明之别鍼七分灸五壯
衝門二穴一名慈宫上去大横五寸府舍下横骨兩端
約中動脈鍼七分灸五壯
　　　以上十四穴去腹中行各當為四寸半
　
　
　
　
　
　
　
　
章門二穴一名長平一名脅髎脾之募在大横外直臍
季肋端側卧屈上足伸下足舉臂取之鍼六分灸百壯
明云日七壯止五百忌同(難疏藏會季肋章門也藏病/治此是脅骨下短肋在臍上)
(二寸兩/旁九寸)
京門二穴一名氣腧一名氣府腎之募在監骨腰中季
肋本俠脊灸三壯鍼三分留七呼
帶脈二穴在季脅下寸八分陷中鍼六分灸五壯　明
下云七壯(如帶遶身管束諸經/脈  千云在季脅端)
五樞二穴在帶脈下三寸一云在水道旁寸半陷中鍼
一寸灸五壯明下云三壯
維道二穴在章門下五寸三分鍼八分灸三壯
居髎二穴在章門下八寸三分監骨上陷中灸三壯鍼
八分
脇堂二穴在腋下二骨間陷中舉腋取之灸五壯
　明堂下經有脇堂穴主胷脇氣滿噫噦喘逆目黄逺
　視䀮䀮而銅人無之故附入於此
　
　
　
　
　
　
　
　
少商二穴木也在手大指端内側去爪甲角如韮葉(明/云)
(白肉際/宛宛中)以三稜鍼刺之微出血洩諸藏熱湊不宜灸成
君綽忽顋頷腫大如升喉中閉塞水粒不下甄權鍼之
立愈　明云鍼一分留三呼㵼五吸宜鍼不宜灸以三
稜鍼刺之令血出勝氣鍼所以勝氣鍼者此脈脹腮之
候腮中有氣人不能食故刺出血以宣諸藏腠也忌冷
熱食下云灸三壯(甲乙作/一壯)
魚際二穴火也在手大指本節後内側散脈中鍼一分
留二呼素注二分灸三壯
太淵二穴在掌後陷中灸三壯鍼一分　素注二分明
下云太泉在手中掌後横文頭陷中灸五壯(難掌後魚/際下脉會)
(太淵脉/病治此)
　銅人曰太淵明堂曰太泉疑是二穴也予按千金方
　注云太泉即太淵也避唐祖名改之於是書之以示
　世醫(泉脈清/冷泉同)
經渠二穴金也在寸口陷中鍼二分留三呼禁灸灸傷人神
列缺二穴在腕側上寸半(明堂下云/腕上一寸)以手交叉頭指末
兩筋兩骨罅中鍼二分留二呼瀉五吸灸七壯忌同
明云鍼三分日灸七壯若患偏風灸至百若患腕勞灸
七七下云三壯素注云腕上寸半
孔最二穴在腕上七寸(明下云隠/者宛宛中)手太隂治熱病汗不
出此穴可灸三壯即汗出欬逆臂厥痛鍼三分灸五壯
明下云灸三壯
尺澤二穴水也在肘中約上動脈中鍼三分灸五壯
明云肘中約上兩筋動脈中甄權云在臂屈伸横文中
筋骨罅陷中不宜灸主癲病不可向手臂不得上頭素
刺禁云刺肘中内陷氣歸之為不屈伸注云肘中謂肘
屈折之中尺澤穴中也刺過陷脈惡氣歸之氣閉關節
故不屈伸(難疏言尺之一寸外為尺澤/也言尺脈入澤如水入大澤)
　銅人云灸五壯明堂下經乃云不宜灸主癲病不可
　向手臂不得上頭既曰不宜灸矣乃曰主癲病是又
　可灸也此必有誤且從銅人灸五壯明堂亦云禁穴
　許灸一壯至三壯故也
俠白二穴在天府下去肘五寸動脈中鍼三分灸五壯
天府二穴在腋下三寸動脈中以鼻取之禁灸使人逆
氣今附刺鼻衂血不止鍼四分留三呼　明云四分留
七呼灸二七壯不除至百壯出明堂經其甲乙經禁灸
　甲乙銅人皆云禁灸明堂乃云灸二七壯至百壯亦
　甚不同矣要非大急不必灸
　
　
　
　
　
　
　
　
商陽二穴金也一名絶陽在手大指次指内側去爪甲
角如韮葉灸三壯鍼一分留一呼
二間二穴水也一名間谷在手大指次指本節前内側
陷中鍼三分灸三壯
三間二穴木也一名少谷在手大指次指本節後内側
陷中鍼三分留三呼灸三壯
合谷二穴一名虎口在手大指次指岐骨間陷中(明云/手大)
(指兩骨罅/間宛宛中)鍼三分留三呼灸三壯今附若婦人姙娠不
可刺刺損胎氣(千云手大指/虎口兩骨間)
陽谿二穴火也一名中魁在腕中上側兩筋間陷中鍼
三分留七呼灸二壯忌同
偏厯二穴手陽明絡在腕後三寸别走太隂鍼二分留
七呼灸三壯　明下云五壯
温溜二穴一名逆注一名池頭在腕後大士三寸小士
六寸鍼三分灸三壯　明云在腕後五寸六寸間
下廉二穴在輔骨下去上㢘一寸輔兑肉其分外鍼鍼
五分留二呼灸三壯
　此有下㢘足陽明亦有下㢘蓋在足者乃下巨虚也
上㢘二穴在三里下一寸其分獨抵陽明之會外斜鍼
五分灸五壯
　此有上㢘足陽明亦有上㢘蓋在足者乃上巨虚也
三里二穴在曲池下三寸(手陽明穴/云二寸)按之肉起兑肉之
端灸三壯鍼二分　明云一名手三里在曲池下二寸
　三里有二有手三里有足三里此手三里也故明堂
　云一名手三里是也銅人云三里在曲池下三寸明
　堂乃云二寸在手陽明穴亦云二寸恐銅人本誤二
　字作三字也
曲池二穴土也在肘外輔骨屈肘曲中以手拱胷取之
鍼七分得氣先瀉後補之灸大良可三壯　明云曲池
木也在肘外輔骨曲肘横文頭陷中日灸七壯至二百
且停十餘日更下火至二百罷忌同　下云在肘外輔
屈肘曲骨中紋頭素注肘外輔屈肘兩骨中千肘外曲
頭陷中
肘髎二穴在肘大骨外㢘陷中灸三壯鍼三分
五里二穴在肘上三寸行向裏大脈中央灸十壯禁鍼
素氣穴論云大禁二十五在天府下五寸注云謂五里
穴也謂之大禁者禁不可刺也又曰五里者尺澤之後
五里與此文同
　五里有二其一在足厥隂肝經部與此穴為二此當
　為手五里也素問所謂在天府下者指此五里也注
　云尺澤之後五里指亦指此五里也天澤穴在手太
　隂
臂臑二穴在肘上七寸㬷肉端手陽明絡灸三壯鍼三
分　明云在肩髃下一云兩筋兩骨罅陷宛中平手取
之不得拏手令急其穴即閉宜灸不宜鍼日七壯至百
若鍼不得過三五過多恐惡忌同千名頭衝(肩髎在/肩部)
　
　
　
　
　
　
　
　
少衝二穴木也一名經始在小指内㢘端(明下/作側)去爪甲
角如韮葉鍼一分灸三壯　明云一壯
少府二穴火也在手小指本節後陷中直勞宫(勞宫在/手厥隂)
鍼二分灸七壯　明云三壯
神門二穴土也一名兑衝在掌後兑骨端陷中灸七壯
炷如小麥鍼三分留七呼
隂郄二穴在掌後脈中去腕五分鍼三分灸七壯
通里二穴在腕後一寸陷中鍼三分灸三壯　明云七壯
靈道二穴金也去掌後寸半或一寸灸三壯鍼三分
少海二穴水也一名曲節在肘内㢘節後又云肘内大
骨外去肘端五分屈肘得之鍼三分灸三壯甄權云屈
手向頭取之治齒寒腦風頭痛不宜灸鍼五分　明云
在肘内横紋頭屈手向頭取之陷宛中甲乙云穴在肘
内㢘即後陷中動應手鍼二分留三呼瀉五吸不宜灸
下云灸五壯素注五壯
　銅人云灸三壯明堂下經素問注皆云灸五壯上經
　甄權皆云不宜灸亦可疑矣非大急亦不必灸
青靈二穴在肘上三寸伸肘舉臂取灸七壯　明下云
三壯
極泉二穴在腋下筋間動脈入胷灸七壯鍼三分
　
　
　
　
　
　
　
　
少澤二穴金也一名小吉在手小指端去爪甲下一分
陷中灸一壯鍼一分
前谷二穴水也在手小指外側本節前陷中鍼一分灸
一壯　明云三壯
後谿二穴木也在手小指外側本節後陷中灸一壯鍼
一分　明云在手外側腕前起骨下陷中灸三壯
腕骨二穴在手外側腕前起骨下陷中灸三壯鍼二分
留三呼
陽谷二穴火也在手外側腕中兑(素作/鋭)骨下陷中灸三
壯鍼二分留二呼
養老二穴在手踝骨上空寸陷中灸三壯鍼三分
支正二穴在腕後五寸别走小陽灸三壯鍼三分　明
云在手太陽腕後五寸去養老穴四寸陷中灸五壯
小海二穴土也在肘内大骨外去肘端五分陷中甄權
云屈手向頭取之灸三壯鍼二分
　
　
　
　
　
　
　
　
中衝二穴木也在手中指端去爪甲如韮葉陷中鍼一
分　明云灸一壯
勞宫二穴火也一名五里在掌中央横文動脈中屈無
名指著處是灸三壯　明云鍼二分得氣即瀉只一度
鍼過兩度令人虚不得灸灸令息肉日加忌同素注灸
三壯(一名/掌中)
　趙岐釋孟子云無名之指手第四指也今曰屈無名
　指著處是穴蓋屈第四指也(無名指當屈中指為是/今說屈第四指非也)
太陵二穴土也在掌後兩筋間陷中鍼五分灸三壯
内關二穴在掌後去腕二寸别走少陽鍼五分灸三壯
間使二穴金也在掌後三寸兩筋間陷中鍼三分灸五
壯　明下云七壯(千云腕後三寸/或云掌後陷中)
郄門二穴去腕五寸手厥隂郄鍼三分灸五壯
曲澤二穴水也在肘内廉陷中屈肘取之灸三壯鍼三
分留七呼　素注内㢘下
天泉二穴一名天濕在曲腋下二寸舉臂取鍼六分灸
三壯
　
　
　
　
　
　
　
　
關衝二穴金也在手小指次指端去爪甲角如韮葉鍼
一分灸一壯忌同　素注三壯(一云握/拳取之)
液門二穴水也在手小指次指間陷中鍼二分灸三壯
(一云握/拳取之)
中渚二穴木也在手小指次指本節後間陷中鍼三分
灸三壯　明云二壯
陽池二穴一名别陽在手表腕上陷中鍼二分留三呼
不可灸忌同　素注灸三壯
外關二穴正少陽絡在腕後二寸陷中鍼三分留七呼
灸二壯　明云三壯
支溝二穴火也在腕後三寸兩骨間陷中鍼二分灸二
七壯忌同　明云五壯素注三壯(千云腕後/臂下三寸)
會宗二穴在腕後三寸空中一寸鍼三分灸三壯
三陽絡二穴在臂上大交脈(明云肘前五/寸外㢘陷中)支溝上一寸
禁鍼灸七壯　明云五壯
四瀆二穴在肘前五寸外㢘陷中灸三壯鍼六分留七呼
天井二穴土也在肘外大骨後肘上(明堂/作後)一寸兩筋間
陷中屈肘得之甄權云曲肘後一寸义手按膝頭取之
兩筋骨罅鍼三分灸三壯忌同　明云五壯素注刺一寸
(千肘後/兩筋間)
清冷淵二穴在肘上二寸伸肘舉臂取之灸三壯鍼三分
消濼二穴在肩下臂外腋斜肘分下行鍼一分灸二壯
明云在肩下外關腋斜肘分下行鍼六分灸三壯素注
肩下臂外關腋
　
　
　
　
　
　
　
　
大敦二穴木也在足大指端去爪甲如韮葉及三毛中
灸三壯鍼三分留六呼千云足大指聚毛中
行間二穴火也在足大指間動脈應手陷中灸三壯鍼
六分留十呼
太衝二穴土也在足大指本節後二寸或寸半陷中今
附凡診太衝脈可訣男子病死生鍼三分留十呼灸三
壯　明云在足大指本節後二寸骨罅間陷中灸五壯
素注在足大指間本節後二寸動脈應手刺腰痛注云
在大指本節後内間二寸
中封二穴金也在足内踝前一寸仰足取之陷中伸足
乃得之鍼四分留七呼灸三壯素注内踝前寸半甲乙
云一寸(千與素同又云内踝前一/寸斜行小脈上一名懸泉)
蠡溝二穴在足内踝上五寸别走少陽鍼二分留三呼
灸三壯　明下云七壯(又云交儀在内踝上五寸恐即/蠡溝穴  别出蠡溝故不可曉)
(亦蠡溝二穴/  名交儀)
中都二穴一名中郄在内踝上七寸䯒骨中與少隂相
直鍼三分灸五壯
膝關二穴在犢鼻下二寸陷中鍼四分灸五壯(犢鼻在/足陽明)
曲泉二穴水也在膝内輔骨下大筋上小筋下陷中屈
膝取之又云正膝屈内外兩筋間宛宛中又在膝曲横
紋頭鍼六分灸三壯
隂包(明堂/作胞)二穴在膝上四寸股内㢘兩筋間鍼六分灸
三壯　明云七壯
五里二穴在氣衝下三寸隂股中動脈灸五壯鍼六分
治腸中滿熱閉不得溺　氣衝在腹部第三行(隂㢘穴/氣斷同)
　五里有二其一在手陽明肘上三寸其一在此當為
　足五里也
隂㢘二穴在羊矢下去氣衝二寸動脈中灸三壯即有子
鍼八分留七呼

竅隂二穴金也在足小指次指端去爪甲如韮葉灸三
壯鍼一分
　竅隂有二其一在此其一在側頭部此當為足竅隂也
俠谿二穴水也在足小指次指岐骨間本節前陷中灸
三壯鍼三分　明云臨泣去俠谿寸半
地五會二穴在足小指次指本節後陷中去俠谿一寸
鍼一分不可灸灸使人羸瘦不出三年卒
臨泣二穴木也在足小指次指本節後間陷中去俠谿
寸半灸三壯鍼二分
　偃伏第三行既有臨泣穴矣此亦有臨泣穴此當蓋
　足臨泣也
邱墟二穴在外踝下如前陷中去臨泣三寸灸三壯鍼
五分留七呼
懸鍾二穴在足外踝上三寸動脈中鍼六分留七呼灸
五壯千云一名絶骨(外踝上三寸/又云四寸)
陽輔二穴火也在外踝上四寸輔骨前絶骨端如前三
分去邱墟七寸灸三壯鍼五分留七呼　千云外踝上
輔骨前(餘/同)
光明二穴在外踝上五寸鍼六分留七呼灸五壯　明
下云七壯治䯒疼不能久立與陽輔療病同
外邱二穴在外踝上七寸鍼三分灸三壯
陽交二穴一名别陽在外踝上七寸斜屬三陽分肉之
間灸三壯鍼六分留七呼　千云一名足窌在外踝上
七寸(一云/三寸)
陽陵泉二穴土也在膝下一寸外㢘陷中鍼六分得氣
即瀉又宜久留鍼灸七壯至七七壯即止　明下云一
壯素注三壯(千云膝下外尖骨前難疏髀骨中/微側少許筋會陽陵泉筋病治此)
陽關二穴在陽陵泉上三寸犢鼻外陷中鍼五分不可
灸　千云關陽(一云/關陵)
中瀆二穴在髀骨外膝上五寸分肉間陷中灸五壯鍼
五分留七呼
環跳二穴在髀樞中側卧伸下足屈上足取之灸五十
壯鍼一寸留十呼忌同　明下云在硯子骨宛宛中灸
三壯甲乙云五壯
風市二穴在膝外兩筋間立舒下兩手著腿當中指頭
陷中療冷痺脚脛麻腿膝酸痛腰重起坐難(明/下)
　予冬月當風市處多冷痺急撜熱手温之畧止日或
　兩三痺偶謬刺以温鍼遂愈信乎能治冷痺也(亦屢/灸此)
　不特治冷痺亦治風之要穴(見明/堂)銅人乃不載豈名
　或不同將其本不全耶
　
　
　
　
　
　
　
　
隠白二穴木也在足大指端内側去爪甲角如韮葉宛
宛中鍼三分今附婦人月事過時不止刺立愈　明云
鍼一分留三呼灸三壯
大都二穴火也在足大指本節後陷中灸三壯鍼三分
千注本節内側白肉際
太白二穴土也在足内側核骨下陷中灸三壯鍼三分
千云足大指内側
公孫二穴在足大指本節後一寸灸三壯鍼四分
商邱二穴金也内踝下微前陷中灸三壯鍼三分
三隂交二穴在内踝上三寸骨下陷中(明云内踝上/八寸陷中)灸
三壯鍼三分昔宋太子善醫術出苑逢一姙婦太子診
曰女令徐文伯診曰一男一女鍼之瀉三隂交補合谷應
鍼而落果如文伯言故姙娠不可刺　千云内踝上八
寸骨下(又云内踝/上三寸)
漏谷二穴亦名太隂絡在内踝上六寸骨下陷中鍼三分
明下云灸三壯
地機二穴亦名脾舍足太隂郄别走上一寸空在膝下五寸
灸三壯鍼三分明云膝内側轉骨下陷中伸足取之
隂陵泉二穴水也在膝下内側輔骨下陷中伸足取之
鍼五分當屈膝取之
血海二穴在膝臏上内㢘白肉際二寸中灸三壯鍼五
分　千云白肉際二寸半注云一作三寸
箕門二穴在魚腹上越筋間動脈應手在隂股内一云
上起筋間灸三壯
　
　
　
　
　
　
　
　
厲兑二穴金也在足大指次指端去爪甲如韮葉鍼一
分灸一壯
内庭二穴水也在足大指次指外間陷中灸三壯鍼三分
陷谷二穴木也在足大指次指外間本節後陷中去内
庭二寸鍼三分留七呼灸三壯
衝陽二穴在足跗上去陷谷三寸鍼五分灸三壯　素
注跗上五寸骨間動脈刺三分千云跗上五寸骨間去
陷谷三寸(一云/二寸)
解谿二穴火也在衝陽後寸半腕上陷中(明下云任/繋鞋處)鍼
五分灸三壯　素注在衝陽後二寸半新校正云刺瘧
注作三寸半二注不同當從甲乙經作寸半
豐隆二穴在外踝上八寸下廉䯒外廉陷中鍼三分灸
三壯　明下云七壯
下㢘二穴一名下巨虚在上廉下三寸當舉足取穴鍼
八分灸三壯　明云上㢘下三寸兩筋兩骨罅陷宛宛
中蹲地坐取之鍼六分得氣即瀉甲乙云鍼三分灸三
壯主小腸氣不足面無顔色偏風熱風冷痺不遂風濕
痺灸亦良日七七壯素注足陽明與小腸合在上㢘下
三寸鍼三分
　手陽明亦有下廉此乃足下廉也
條口二穴在廉上一寸舉足取之鍼五分　明云在上
廉下一寸鍼八分灸三壯
上廉二穴一名上巨虚在三里下三寸當舉足取之灸
三壯鍼三分甄權云治藏氣不足偏風腰腿手足不仁
灸隨年為壯　明云巨虚上㢘在三里下三寸兩筋兩
骨罅陷宛宛中鍼八分得氣即瀉灸大良日七壯下云
三壯素注在三里下三寸又云在膝犢鼻下䯒外廉六寸
　手陽明亦有上廉此乃足上廉也
三里二穴土也在膝下三寸䯒外廉兩筋間(一云䯒骨/外大筋内)
當舉足取之秦承祖云諸病皆治食氣水氣蠱毒痃癖
四肢腫滿膝䯒痠痛目不明華佗云療五勞羸瘦七傷
虚乏胷中瘀血乳癰外臺明堂云人年三十以上若不
灸三里令氣上衝目所以三里下氣也(下/同)灸三壯鍼五
分　明云鍼腹背每須取三里穴鍼八分留十呼瀉七
吸日灸七壯止百壯　素注刺一寸在膝下三寸䯒骨
外廉兩筋肉分間(指云深則足趺陽脈不見/集云按之太衝脈不動)
　手有三里此亦曰三里蓋足三里也銅人云在膝下
　三寸明堂素問注皆同人多不能求其穴每以大拇
　指次指圈其膝蓋以中指住處為穴或以最小指住
　處為穴皆不得真穴所在也予按明堂有膝眼四穴
　蓋在膝頭骨下兩旁陷中也又按銅人等經有犢鼻
　穴蓋在膝臏下骭俠罅大筋中也又按銅人有膝關
　二穴蓋在犢鼻下二寸陷中也而新校正素問注巨
　虚上廉云三里在犢鼻下三寸則是犢鼻之下三寸
　方是三里不可便從膝頭下去三寸為三里穴也若
　如今人之取穴恐失之太髙矣(千云灸至五百/壯少一二百壯)
犢鼻二穴在膝臏下骭俠解(明堂/作罅)大筋中治膝中痛不
仁難跪起膝臏腫潰者不可治不潰者可療若犢鼻堅
硬勿便攻先以洗熨即微刺之愈明云鍼三分灸三壯
　按素問刺禁云刺膝臏出液為跛犢鼻在膝臏下骭
　用鍼者不可輕也
梁邱二穴在膝上二寸(明云/三寸)兩筋間灸三壯鍼三分
明云五分
　明堂作三寸銅人千金皆作二寸千金注謂或云三
　寸姑兩存之
隂市二穴一名隂鼎在膝上三寸伏兔下陷中拜而取
之鍼三分不可灸　明下云灸三壯千注二十卷云在
膝上當伏兔下行二寸臨膝取之(又云膝内輔骨後大筋/下小筋上屈膝得之)
　銅人云不可灸明堂乃云灸三壯豈以禁穴許灸一
　壯至三壯耶
伏兔二穴在膝上六寸起肉正跪坐取之一云膝蓋上
七寸鍼五分不可灸　明云婦人八部諸病通鍼三分
髀關二穴在膝上伏兔後交分中鍼六分　明云灸三壯
膝眼四穴在膝頭骨下兩旁陷中主膝冷疼不已鍼五
分留三呼瀉五吸禁灸(有人膝腫甚人為灸此穴/遂至不救蓋犯其所禁也)
　銅人無此四穴明堂有之故附入于此

涌泉二穴木也一名地衝在足心陷中屈足捲指宛宛
中灸三壯鍼五分無令出血淳于意云漢北齊王阿母
患足下熱喘滿謂曰熱厥也當刺足心立愈　明云灸
不及鍼若灸廢人行動下云在脚心底宛中白肉際灸
三壯素注刺三分千注肝藏卷云在脚心大指下大
筋(史記濟北王阿母足熱而懣淳于意曰熱厥也刺/足心各三所案之無出血病已病得之飲酒大醉)
然谷二穴火也一名龍淵在内踝前起大骨下陷中灸
三壯鍼三分不宜見血素注刺三分刺此多見血令人
立飢飲食千注婦人方云在内踝前直下一寸
太谿二穴土也在内踝後跟骨上動脈陷中灸三壯鍼
三分
大鍾二穴在足跟後衝中灸三壯鍼二分留七呼
水泉二穴去太谿下一寸在内踝下灸五壯鍼四分
照海二穴隂蹻脈所生在内踝下鍼三分灸七壯(千云/在内)
(踝下/四分)　明上云隂蹻二穴在内踝下陷宛中鍼三分灸三壯
　下云隂蹻二穴在内踝下陷中灸三壯　千云内踝
下容爪甲
　明堂上下經有隂蹻穴而銅人無之惟有照海穴亦
　在内踝下與隂蹻同而未知其故予按素問氣穴論
　隂陽蹻穴在内踝下是謂照海隂蹻所生則與銅人
　照海穴合矣則是隂蹻即照海也故附隂蹻于照海
　之末
復溜二穴金也一名昌陽一名伏白在内踝上二寸動
脈陷中鍼三分留三呼灸五壯　明云七壯
交信二穴在内踝上二寸少隂前太隂後廉前筋骨間
腨灸三壯鍼四分留五呼　明下云内踝上二寸後廉
筋骨陷中素氣穴論踝上横二穴注云内踝上者交信
穴也
　按素問氣府論隂蹻穴注云謂交信也在内踝上二
　寸少隂前太隂後筋骨間隂蹻之郄竊意隂蹻即交
　信也至氣穴論隂陽蹻穴注乃云隂蹻穴在内踝下
　是謂照海隂蹻所生則是隂蹻乃照海非交信矣故明
　堂下經既有交信穴在内踝上又出隂蹻穴在内踝
　下上下不同蓋二穴也但不知素問之注何故前後
　自異學者毋信其一注而不考其又有一注也
築賔二穴在内踝上腨分中灸五壯鍼三分　明云在
内踝上灸三壯
隂谷二穴水也在膝内輔骨後大筋下小筋上按之應
手屈膝乃取之灸三壯鍼四分留七呼
　
　
　
　
　
　
　
　
至隂二穴金也在足小指外側去爪甲角如韮葉鍼二
分灸三壯
通谷二穴水也在足小指外側本節前陷中灸三壯鍼二分
束骨二穴木也在足小指外側本節後陷中灸三壯鍼三分
京骨二穴在足外側大骨下赤白肉際陷中按而得之
鍼三分灸七壯　明云五壯　素注三壯
申脈二穴陽蹻脈所出在外踝下陷中容爪甲白肉際
鍼三分　千云申脈在外踝下陷中　明上云陽蹻二穴在
外踝前一寸陷宛中鍼三分　素氣穴注陽蹻穴是謂
申脈陽蹻所出在外踝下陷中新校正云按刺腰痛篇
注在外踝下五分繆刺論注外踝下半寸容爪甲
　明堂上經有陽蹻穴而銅人無此穴惟有申脈二穴
　陽蹻脈所出在外踝下陷中與陽蹻穴同而未知其
　故予按素問氣穴論隂陽蹻穴注云陽蹻穴是謂申
　脈陽蹻所出在外踝下陷中則與銅人申脈穴合是
　則陽蹻即申脈也故附明堂陽蹻于申脈之後
金門二穴一名關梁在外踝下灸三壯炷如小麥鍼一分
僕叅二穴一名安耶在跟骨下陷中拱足得之鍼二分
灸七壯　明云三壯
崑崙二穴火也在外踝後跟骨上陷中(素注細脈/動應手)灸三
壯鍼三分　明云上崑崙鍼五分下崑崙外踝下一寸
大筋下
　明堂有上崑崙又有下崑崙銅人只云崑崙而不載
　下崑崙豈銅人不全耶抑名不同未可知也但上經
　云内崑崙在外踝下一寸下經云内崑崙在内踝後
　五分未知其孰是予謂既云内崑崙則當在内踝後
　矣下經之穴為通上崑崙在外踝故也
付陽二穴在外踝上三寸(足太陽穴同/千金亦同)陽蹻郄太陽前
少陽後筋骨間陽蹻之郄灸三壯鍼五分留七呼　明
下云付陽在外踝上二寸(恐二字/當作三)後筋骨間宛宛中灸
五壯　素氣府論隂陽蹻各一注云陽蹻謂付陽穴也
在外踝上三寸太陽前少陽後筋骨間陽蹻之郄
　按素問氣府論陽蹻穴注云謂付陽穴也在外踝上
　三寸竊意陽蹻即付陽也及考氣穴論隂陽蹻四穴
　注云陽蹻穴是謂申脈陽蹻所出則是陽蹻乃申脈
　非付陽矣故明堂下經既有付陽在外踝上二寸上
　經又有陽蹻在外踝前一寸一寸二寸既異是付陽陽
　蹻各是一穴也但不知素問之注何故前後相背耶
飛揚二穴一名厥陽在外踝上九寸(明堂千金/並云七寸)鍼三分
灸三壯　明云五壯
承山二穴一名魚腹一名肉柱一名傷山在兑腨腸下
分肉間陷中灸一壯鍼七分　明云八分得氣即瀉速
出鍼灸不及鍼止七七壯下云五壯(一云在腿肚/下分肉間)
承筋二穴一名腨腸一名直腸在腨腸中央陷中灸三
壯禁鍼　明云在脛後從脚根後到上七寸腨中央陷
中鍼三分千云從脚根上七寸腨中央不刺
　銅人千金皆云禁鍼明堂乃云鍼三分亦可疑矣不
　鍼可也
合陽二穴在膝約中央下二寸(千作/三寸)鍼六分灸五壯
委中二穴土也在膕中央約文中動脈今附委中者血
郄也熱病汗不出足熱厥逆滿膝不得曲伸取其經血
立愈　明云甄權云在曲踿内兩筋兩骨中宛宛是令
人面挺腹地而取之鍼八分留三呼瀉五吸　甲乙云
鍼五分留七呼灸三壯素注在足膝後屈處膕中央約
紋中又骨空論云在膝解後曲脚中背面取之
委陽二穴三焦下輔腧也在足太陽後出於膕中外廉
兩筋間屈伸取之承扶下六寸灸三壯鍼七分　素注
在足膕中外廉兩筋間千云足太陽前少陽後
浮郄二穴在委陽上一寸展膝得之灸三壯鍼五分
殷門二穴在肉郄下六寸鍼七分
扶承二穴一名肉郄一名隂關一名皮部在尻臀下股隂
衝上紋中鍼七分　明下云灸三壯千云在尻臀下股
隂下紋中(一云股臀/下横紋中)
　以上諸穴皆依銅人經次第而編明堂上下經有穴
　而銅人不載亦或附入惟有其穴而無其名者無慮
　數十穴不編當各依本經所説而鍼灸之不可泥此
　經之無穴名而不鍼灸也
　扁鵲灸鬼邪凡十三穴與銅人明堂同而其名却異
　故不編入許希鍼經之穴既與諸經不同其名又異
　如龍興穴之類是已亦不附入者不欲以一人之私
　名亂諸經之舊穴以滋後學者惑也
　鍼灸資生經卷一
欽定四庫全書
　鍼灸資生經卷二
　　　鍼灸須藥
　千金云病有須鍼者即鍼刺以補瀉之不宜鍼者直
　爾灸之然灸之大法其孔穴與鍼無忌即下白鍼或
　温鍼訖乃灸之此為良醫其脚氣一病最宜鍼若鍼
　而不灸灸而不鍼非良醫也鍼灸而藥藥不鍼灸亦
　非良醫也但恨下里間知鍼者鮮爾所以學者須解
　用鍼燔鍼白鍼皆須妙解知鍼知藥固是良醫此言
　鍼灸與藥之相須也今人或但知鍼而不灸灸而不
　鍼或惟用藥而不知鍼灸者皆犯孫真人所戒也而
　世所謂醫者則但知有藥而已鍼灸則未嘗過而問
　焉人或詰之則曰是外科也業貴精不貴雜也否則
　曰富貴之家未必肯鍼灸也皆自文其過爾吾故詳
　著千金之説以示人云
　　　鍼忌
　千金云夫用鍼者先明其孔穴補虚瀉實而失其理
　鍼毛皮腠理勿傷肌肉鍼肌肉勿傷筋脉鍼筋脉勿
　傷骨髓鍼骨髓勿傷諸絡傷筋膜者愕視失魂傷血
　脉者煩亂失神傷皮毛者上氣失魄傷骨髓者呻吟
　失志傷肌肉者四支不收失智此為五亂因鍼所生
　若更失度有死之憂也　素問亦云刺骨無傷筋刺
　筋無傷肉刺肉無傷脉刺脉無傷皮刺皮無傷肉刺
　肉無傷筋刺筋無傷骨刺中心一日死中肝五日死
　中腎六日死中肺三日死中脾十日死中膽一日半
　死刺跗上中大脉血出不止死刺頭中腦户入腦立
　死(又無刺大醉大怒大勞大飢大/渴大驚新飽云云詳見素問)
　　　孔穴相去
　甲乙經云自大椎下至尾􁋟骨二十一椎長三尺折
　量取俞穴或云第一椎上更有大椎在宛宛陷中非
　有骨也有骨處即是第一椎若以大椎至尾骶二十
　一椎長三尺法校之則上節云椎每傾一寸四分惟
　第七椎下至於膂骨多分之七故上七節共九寸八
　分分之七下節十四椎每椎一寸四分分之五有竒
　故下七節共二尺一分分之三此亦是一説也但第
　一椎有骨乃骨節之收大椎雖無骨實是穴名既曰
　自大椎下至十一椎豈可不量大椎以下或者之説
　於是不通矣
　自蔽骨下至臍八寸而中管居其中(上下各/四十)氣穴論
　注云中管居心蔽骨與臍之中是也按明堂下經云
　鳩尾在臆前蔽骨下五分人無蔽骨者從岐骨際下
　行一寸則是欲定中管之中又當詳有蔽骨無蔽骨
　也(當準人長/短肥瘠量)自臍下寸半為氣海三寸為丹田至屈
　骨凡五寸千金云屈骨在臍下五寸明堂下經亦云
　屈骨在横骨上中極下一寸當準人長短肥瘠量之
　銅人云幽門夾巨闕旁各五分肓俞夾臍各五分(明/堂)
　(云在巨闕旁各寸半通/谷夾上管旁相去三寸)不容在幽門旁各寸半天樞
　去肓俞寸半夾臍期門在不容旁寸半大横直臍旁
　(不容天樞期門既各寸半/則幽門育俞各五分誤矣)銅人云腎俞在十四椎下
　兩旁各寸半與臍平肓門在十三椎下相去各三寸
　與鳩尾相直腎俞既與臍平肓門乃與鳩尾相直亦
　可疑也
　甲乙經云人有長七尺五寸者髪以下至頤一尺結
　喉至􁕲骭(鳩尾/也)一尺三寸􁕲骭至天樞八寸天樞至
　横骨六寸半横骨至内輔上廉一尺八寸内輔上廉
　至下亷三寸半内輔下廉至内踝一尺三寸内踝至
　地三寸又膝膕至跗屬一尺六寸跗屬至地三寸又
　肩至肘一尺七寸肘至腕一尺二寸半腕至中指本
　節四寸本節至末四寸半
　　　定髪際
　明堂上經云如後髪際亦有項脚長者其毛直至骨
　頭亦有無項脚者毛齊至天牖穴即無毛根如何取
　穴答曰其毛不可輒定大約如此若的的定中府正
　相當即是側相去各二寸此為定穴(下云兩眉中直/上三寸為髪際)
　(後大椎直上/三寸為髪際)
　　　論同身寸
　下經曰岐伯以八分為一寸縁人有長短肥瘠不同
　取穴不凖扁鵲以手中指第一節為一寸縁人有身
　長手短身短手長取穴亦不準孫真人取大拇指節
　横文為一寸亦有差互今取男左女右手中指第二
　節内庭兩横文相去為一寸(若屈指即旁取指則中/節上下兩文角角相去)
　(逺近為一寸/謂同身寸)自依此寸法與人著灸療病多愈今以
　為準銅人亦曰取中指内文為一寸素問云同身寸
　是也又多用繩度量繩多出縮不準今以薄竹片㸃
　量分寸療病凖的亦有用蠟紙條量者但薄篾易折
　蠟紙亦粘手難取稻稈心量却易為勝於用繩之信
　縮也
　　　審方書
　經云爪甲與爪甲角内與外間内側與外側與夫陷
　中宛宛中要精審如某穴去某處幾寸與其穴去處
　同者自各有經絡
　灸膏肓云其間當有四肋三閒灸中間者謂四肋必
　有三閒當中間灸不灸邊兩間也
　千金曰經云横三閒寸者則是三灸兩閒一寸有三
　灸灸有三分三壮之處即為一寸也
　又曰凡量一夫之法覆手并舒四指對度四指上下
　節横過為一夫夫有兩種有三指為一夫者若灸脚
　弱以四指為一夫也(見脚/氣)
　　　穴名同異
　手有三里五里足亦有三里五里手有上廉下亷足
　亦有上亷下亷側頭部有竅隂足少陽亦有竅隂偃
　伏部有臨泣足少陽亦有臨泣既有五里矣勞宮亦
　名五里既有光明矣攢竹亦名光明肩有肩井又有
　所謂中肩井足有崑崙又有所謂下崑崙太淵太泉
　之名或殊天鼎天頂之字有異丹田初非石門和窌
　(明堂上經/誤作和字)亦非禾髎陽蹻實為申䏞本非附陽隂蹻
　實為照海本非交信有髃之名扁骨見於外臺懸鍾
　之名絶骨童子髎之名前闗見於千金注如此者衆
　可不審處而鍼灸耶茍不審處則差之毫釐有尋丈
　之謬矣於是舉其畧以示世醫俾之謹於求穴云
　　　㸃穴
　千金云人有老少體有長短膚有肥瘦皆須精思商
　量準而折之又以肌肉文理節解縫會宛陷之中及
　以手按之病者快然如此子細安詳用心者乃能得
　之耳許希亦云或身短而手長或手長而身短或胷
　腹短或胷腹長或瘠或肥又不可以一槩論也
　千金云凡㸃灸法皆須平直四體無使傾側灸時恐
　穴不正徒破好肉爾(明堂云須得身體平直四支無/令拳縮坐㸃無令俛仰立㸃無)
　(令傾/側)若坐㸃則坐灸卧㸃則卧灸立㸃則立灸反此
　則不得其穴
　千金云凡灸當先陽後隂言從頭向左而漸下次後
　從頭向右而漸下先上後下
　明堂下云先灸於上後灸於下先灸於少後灸於多
　皆宜審之
　　　論壮數多
　千金云凡言壮數者若丁壮病根深篤可倍於方數
　老少羸弱可减半(又云小兒七日以上周年/以還不過七壮炷如雀屎)扁鵲灸
　法有至五百壮千壮曹氏灸法有百壮有五十壮小
　品諸方亦然惟明堂本經多云鍼入六分灸三壮更
　無餘論故後人不準惟以病之輕重而增損之凡灸
　頭頂止於七壮積至七七壮止(銅/人)若治風則灸上星
　前頂百會皆至二百壮腹背宜灸五百壮若鳩尾巨
　闕亦不宜多四支但去風邪不宜多灸灸多則四支
　細而無力(明/上)而千金於足三里穴乃云多至三二百
　壮心俞禁灸若中風則急灸至百壮皆視其病之輕
　重而用之不可泥一説而又不知其有一説也下經
　只云若是禁穴明堂亦許灸一壮至三壮恐未盡也
　千金云凡官遊呉蜀體上常須三兩處灸之切令瘡
　暫差則瘴癘温瘧毒氣不能著人故呉蜀多行灸法
　有阿是之法言人有病即令揑其上若裏當其處不
　問孔穴即得便快成痛處即云阿是灸刺皆驗故曰
　阿是穴
　　　艾炷大小
　千金云黄帝曰灸不三分是謂徒寃炷務大也小弱
　乃小作之(又云小兒七日以上周年/以還不過七壮炷如雀糞)明堂下經云凡
　灸欲艾炷根下廣三分若不三分即火氣不能逺達
　病未能愈則是艾炷欲其大惟頭與四支欲小爾至
　明堂上經乃云艾炷依小竹筯頭作其病脉麄細状
　如細線但令當脉灸之雀糞大炷亦能愈疾又有一
　途如腹内疝瘕痃癖塊伏梁氣等惟須大艾炷故小
　品曰腹背爛燒四支則但去風邪而已如巨闕鳩尾
　雖是胷腹穴灸之不過四七炷祇依竹筯頭大但令
　正當脉灸之艾炷若大復灸多其人永無心力如頭
　上灸多令人失精神臂脚灸多令人血脉枯渴四支
　細而無力既失精神又加於細即令人短夀(見承/漿穴)此
　論甚當故備著之
　　　㸃艾火
　下經云古來灸病忌松栢枳橘榆棗桑竹八木切宜
　避之有火珠曜日以艾承之得火次有火鏡耀日亦
　以艾引得火此火皆良諸蕃部落用鑌鐵擊䃈石得
　火出以艾引之凡人卒難備即不如無木火清麻油
　㸃燈燈上燒艾莖㸃灸是也兼滋潤灸瘡至愈不疼
　痛用蠟燭更佳
　良方云凡取火者宜敲石取火(今舟行人以鐵鈍刀/擊石穴以紙灰為火)
　(丸在下承/之亦得火)或水精鏡於日得太陽火為妙天隂則以
　槐木取火
　　　治灸瘡
　下經云凡著艾得瘡發所患即差不得瘡發其疾不
　愈甲乙經云灸瘡不發者用故履底灸令熱熨之三
　日即發今用赤皮葱三五莖去青於煻火中煨熟拍
　破熱熨瘡十餘遍其瘡三日自發予見人灸不發者
　頻用生麻油清之而發亦有用皂角煎湯候冷頻㸃
　之而發亦有恐氣血衰不發於灸前後煎四物湯服
　以此湯滋養氣血故也葢不可一槩論也予嘗灸三
　里各七壮數日過不發再各灸兩壮右足發左足不
　發更灸左足一壮遂發兩月亦在人以知取之若任
　其自然則終不發矣此人事所以當盡也
　凡著灸住火便用赤皮葱薄荷煎湯温洗瘡周回約
　一二尺令驅逐風氣於瘡口出兼令經脉往來不滯
　自然瘡壊疾愈(今人亦有恐水/殺人不用湯淋)若灸瘡退火痂後用
　東南桃枝青嫩柳皮煎湯温洗能䕶瘡中諸風若瘡
　内黑爛加胡荽煎若瘡疼不可忍多時不效加黄連
　煎神效
　凡貼灸瘡春用栁絮夏用竹膜秋用新綿冬用兎腹
　上白細毛猫兒腹毛更佳今人多以膏藥貼之日三
　兩易全不疼但以膏藥貼則易乾爾若要膿出多而
　疾除不貼膏藥尤佳
　　　忌食物
　既灸忌猪魚熱麵生酒動風冷物雞肉最毒而房勞
　尤當忌也
　下經云灸時不得傷飽大飢飲酒食生硬物兼忌思
　慮憂愁恚怒呼罵呼嗟歎息等(今下里人灸後亦忌/飲水将水濯手足)
　　　避人神等
　千金云欲行鍼灸先知行年宜忌及人神所在不與
　禁忌相應即可故男忌除女忌破男忌戊女忌已有
　日神忌有每月忌有十二時忌有四季人神有十二
　部人神有十二部年人神有九部旁通人神有雜忌
　旁通又有所謂血支血忌之類凡醫者不能知此避
　忌若逢病人厄會男女氣怯下手至困通人達士豈
　拘此哉若遇急卒暴患不拘此法許希亦云若人病
　卒暴宜急療亦不拘此故後之醫者亦云卒暴之疾
　須速灸療一日之間止忌一時是也
　千金云癰疽丁腫喉痺客忤尤為急凡作湯藥不可
　避凶日覺病須臾即宜便治又曰凡人卒暴得風或
　中時氣凡百所苦須急救療漸久後皆難愈此論甚
　當夫急難之際命在須臾必待吉日後治已淪於鬼
　録矣此所以不可拘避忌也惟平居治病於未形選
　天德月德等日服藥鍼灸可也
　　　相天時
　千金云日正午以後乃可灸謂隂氣未至灸無不著
　午前平旦榖氣虚令人癲眩不可鍼灸卒急者不用
　此例
　下經云灸時若遇隂霧大風雪猛雨炎暑雷電虹霓
　暫停候晴明即再灸急難亦不拘此
　
　
　
　鍼灸資生經卷二
欽定四庫全書
　鍼灸資生經卷三
　　　虚損
腦虚冷腦衂風寒入腦久逺頭疼等疾宜灸𩕄會
　予年踰壮沍寒夜觀書每覺腦冷飲酒過量腦亦疼
　甚後因灸此穴而愈有兵士患鼻衂不已予敎令灸
　此穴即愈有人久患頭風亦令灸此穴即愈但銅人
　明堂經只云主鼻塞不聞香臭等疾而已故予書此
　以補其治療之闕然以腦户不宜鍼觀之𩕄會亦不
　宜鍼鍼經止云八歲以下不宜鍼恐未盡也
凡飲食不消心腹膨脹靣色萎黄世謂之脾腎病者宜
灸中腕
　諸葛亮夙興夜寐罰至二十皆親覽而所噉食不至
　數升司馬仲達知其将死既而亮卒仲達追之楊儀
　反旗鳴鼓若将拒焉仲達乃退不敢偪百姓為之諺
　曰死諸葛走生仲達仲達聞之曰吾便料生不便料
　死故也其曰料生葢料其事多而食不如前死之兆
　也食不如前仲達且知諸葛之且死今人飲食減少
　是胃氣将絶不可久生矣方且常食堅硬使愈難剋
　化服峻補藥使脾胃反熱愈不能食初不知灸中腕
　等穴以壮脾胃亦惑之甚也(難經論四時皆以胃氣/為本釋者日言三臟皆)
　(以胃氣為本胃者水榖之府人須仰胃/氣為生也然則欲全生者宜灸胃腕)
久冷傷憊藏府洩利不止中風不省人事等疾宜灸神
闕
　舊傳有人年老而顔如童子者葢每歲以鼠糞灸臍
　中一壮故也予嘗久患溏利一夕灸三七壮則次日
　不如厠連數夕灸則數日不如厠足見經言主洩利
　不止之驗也又予年踰壮覺左手足無力偶灸此而
　愈後見同官説中風人多灸此或百壮或三五百壮
　皆愈而經不言主中風何也
藏氣虚憊真氣不足一切氣疾久不差者宜灸氣海(銅/)
　人身有四海氣海血海照海髓海是也而氣海為第
　一氣海者元氣之海也人以元氣為本元氣不傷雖
　疾不害一傷元氣無疾而死矣宜頻灸此穴以壮元
　陽若必待疾作而後灸恐失之晚也
府藏虛乏下元冷憊等疾宜灸丹田
　人有常言七七之數是旁太歲壓本命六十有一是
　太歲壓本命人值此年多有不能必者是固然矣然
　傳不云吉人吉其凶者乎常觀素問以六八之數為
　精髓竭之年是當節其欲矣(千金云五十者一月一/泄要之四十八便當依)
　(此/)千金載素女論六十者閉精勿泄是欲當絶矣宜
　節不知節宜絶不能絶坐此而喪生葢自取之豈歲
　之罪哉人無罪歲則雖有孽猶可違矣所謂吉其凶
　者如此雖不灸丹田可也(丹田可灸七七/壮或三五百壮)
陽氣虛憊失精絶子宜灸中極
　中極一名氣原葢氣之原也人之陽氣虛憊者可不
　灸此以實其氣耶(按難經云丹田亦名大中極言丹/田取人之身上下四旁最為中間)
　(也故名為極此亦曰中極其去丹田只一/寸雖未若丹田之最中然不中不逺矣)
三里治胃寒心腹脹滿胃氣不足惡聞食臭腸鳴腹痛
食不化(銅/)　秦承祖云諸病皆治　華佗云療五勞羸瘦
七傷虛乏胷中瘀血乳癰外臺　明堂云人年三十以
上若不灸三里令氣上衝目(明下云/眼暗)　千云主隂氣不足
小腹堅熱病汗不出口苦壮熱身反折口噤腰痛不可
顧胃氣不足久泄利食不化脇下注滿不能久立狂言
狂歌妄笑恐怒大罵霍亂遺尿失氣陽厥悽悽惡寒云云
凡此等疾皆刺灸之多至五百壮少至二三百壮
　小品云四支但去風邪不宜多灸七壮至七七壮止
　不得過隨年數故銅人於三里穴止云灸三壮鍼五
　分而已明堂上經乃云日灸七壮止百壮亦未為多
　也至千金方則云多至五百壮少至二三百壮何其
　多耶要之日灸七壮或艾炷甚小可至二七壮數日
　灸至七七壮止灸瘡既乾則又報灸之以合乎若要
　安丹田三里不曾乾之説可也必如千金之壮數恐
　犯小品之所戒也予舊有脚氣疾遇春則足稍腫夏
　中尤甚至冬腫漸消偶夏間依素問注所説穴之所
　在以温鍼微刺之翌日腫消其神效有如此者謬刺
　且爾况於灸乎有此疾者不可不知此不止治足腫
　諸疾皆治云
涌泉治心痛不嗜食婦人無子男子如蠱女子如姙娠
(千作/如阻)五指端盡痛足不得履地宜針灸(銅/)　千云主忽忽
喜忘身體腰脊如解大便難小便不利足中清至膝咽
中痛不可内食瘖不能言衂不止云云
　千金於諸穴皆分主之獨於膏肓三里涌泉穴特云
　治雜病是三穴者無所不治也但明堂云若灸廢人
　行動爾既欲愈疾雖不行動數日未為害也
脾俞治食多身瘦洩利體重四支不收腹痛不嗜食(銅/)
胃俞治胃寒腹脹不嗜食羸瘦(銅/)
　人之言曰血氣未動者瘠甚而不害血氣既竭者雖
　肥而死矣則身之羸瘦若未足為人之害者殊不知
　人之羸瘦必其飲食不進者也飲食不進則無以生
　榮衞榮衞無以生則氣血因之以衰終於必亡而已
　故難經疏云人仰胃氣為主是人資胃氣以生矣五
　藏論云脾不磨食不消是脾不壮食無自而消矣既
　資胃氣以生又資脾以消食其可使脾胃一日不壮
　哉必欲脾胃之壮當灸脾胃俞等穴可也
心中風狂走發癎語悲泣心胷悶亂欬唾血宜針心俞(銅/)
　難經疏言心為藏府之主法不受病病則神去氣竭
　故手足為之清(手足/節冷)名真心痛旦發夕死手足温者
　名厥心痛可急治也故千金言心中風者急灸心俞
　百壯服續命湯必泥心俞不可灸之説則無策矣但
　心俞雖可鍼若刺中心一日必死又豈易鍼耶必欲
　無此患平居當養其心使之和平憂愁思慮不使傷
　其神乃策之上必不免此亦當服鎮心丹等藥補助
　乃其次也
腎俞治虚勞羸瘦腎虛水藏久冷小便濁出精隂中疼
五勞七傷虚憊足寒如氷身腫如水(銅/)
　難經疏云夾脊骨有二腎在左為腎在右為命門言
　命門者性命之根本也其穴與臍平凡灸腎俞者在
　平處立以杖子約量至臍又以此杖子當背脊骨上
　量之知是與臍平處也然後相去各寸半取其穴則
　是腎俞穴也更以手按其陷中而後灸之則不失穴
　所在矣凡灸以隨年為壮灸固有功亦在人滋養之
　如何爾人當愛護丹田吾既於既效方論之詳矣而
　妻妾之戕害葢未之及也君子偕老之序曰夫人淫
　亂失事君子之道故陳人君之德服飾之盛宜與君
　子偕老也宜偕老而不至偕老夫人之罪多矣故詩
　人以是刺之意可見也至於士夫志得意滿不期驕
　而驕至侍妾數十人少亦三五輩淫言䙝語不絶于
　耳不能自克而淫縱其欲者多矣為内子者恬不之
　怪人有問之者則曰自母言之則為賢母自我言之
　未免為妬婦人也人或以此多之其夫亦以為賢而
　不妬孰知其不妬乃所以為禍之歟雖然二南之化
　至於無妬忌而止今而言此豈求異於詩人耶是不
　然古人十日一御荀子彼其不妬者葢使媵妾得備
　十日一御之數爾不妬則同所以不妬則異吾故表
　而出之以為夫婦之戒固非求異於詩人也
曲骨主失精五藏虚竭灸五十壮(千/)明下云但是虛乏
冷極皆宜灸
骨髓冷疼灸上亷七十壮(千/)
　難經疏八會曰府會中管治府之病藏會章門藏病
　治此筋會陽陵泉筋病治此髓會絶骨髓病治此血
　會鬲俞血病治此骨會大杼(禁/灸)骨病治此脉會太淵
　脉病治此氣會亶中氣病治此然則骨髓有病當先
　大杼絶骨而後上亷可也
膀胱三焦津液少大小腸寒熱(見腰/痛)或三焦寒熱灸小
腸俞五十壮(千/)三焦膀胱腎中熱氣灸水道隨年(千/)
膏肓俞主無所不療羸瘦虛損夢中失精上氣欬逆發
狂健忘等疾
　膏肓俞無所不療而古人不能求其穴是以晉景公
　有疾秦醫曰緩者視之曰在肓之上膏之下攻之不
　可達之不及藥不至焉不可為也晉侯以為良醫而
　孫真人乃笑其拙為不能尋其穴而灸之也若李子
　豫之赤龍丹又能治其膏肓上五音下之鬼無待於
　灸也是緩非特拙於不能灸亦無殺鬼藥矣其亦技
　止於此哉
　　　灸二十種骨蒸
崔知悌序云骨蒸病者亦名傳尸亦謂殗殢亦稱復連
亦曰無辜丈夫以精氣為根女人以血氣為本無問老
少多染此疾予嘗三十日灸活十三人前後差者數踰
二百非止單攻骨蒸又别療氣療風或瘴或勞或邪或
癖病状既廣灸活者不可具録灸後宜服治勞地黄元
良
　凡取四花穴以稻稈心量口縫如何闊斷其長多少
　以如此長裁紙四方當中剪小孔别用長稻稈踏脚
　下前取脚大指為止後取脚曲踿横文中為止斷了
　却環在結喉下垂向背後看稈止處即以前小孔紙
　當中安分為四花葢灸紙四角也又一醫傳一法先
　横量口吻取長短以所量草就背上三推骨下直量
　至草盡處兩頭用筆㸃了再量中指長短為準却将
　量中指草横直量兩頭用筆圈四角其圈者是穴(不/圈)
　(不是/穴)可灸七七壮止
　　　勞瘵(傳尸/)　(骨蒸/)　(羸瘦/)
中髎治丈夫五勞七傷六極腰痛大便難小便淋􁐍腹
脹下利食洩(銅/)　三里治五勞羸瘦七傷虛乏　明下云
五勞虛乏四支羸瘦　肩井治五勞七傷　大椎治五
勞七傷温瘧痎瘧氣疰背膊急頸項强(明上/下同)風勞食氣
　肺俞治寒熱喘滿虛煩口乾傳尸骨蒸勞肺痿欬嗽
　明云療肉痛皮癢傳尸骨蒸肺嗽魄户治虛勞肺
痿(明云勞/損痿黄)五尸走疰項强明下云療勞損虚乏　秦承
祖云支正療五勞四支力弱虛乏等(明/下)譩譆療勞損虚
乏不得睡　下焦俞療背痛身熱　曲骨但是虛乏冷
極皆灸　氣海療冷病靣黑肌體羸瘦四支力弱小腹
氣積聚賁豚腹弱脱陽欲死不知人五藏氣逆上攻
膏肓俞治羸瘦虚損夢中失精無所不療(銅/)腎俞治虛
勞羸瘦耳聾腎虛水藏久冷(明有/腰痛)心腹膨脹脅滿引小
腹痛目視䀮䀮少氣溺血小便濁出精隂疼五勞七傷
虛憊脚膝拘急(明有好/獨卧)足寒如氷頭重身熱振慄腰中
四支淫濼洞洩食不化身腫如水　明下云療身寒熱
食多身羸瘦靣黄黑目䀮䀮女久積冷氣成勞　腦空
治勞疾羸瘦體熱頸項强　章門治傷飽身黄羸瘦
漏谷治食不為肌膚　下管治日漸羸瘦(見痃/癖)下管(見/腹)
(脹/)胃俞(見虛/損)脾俞　下亷(見飱/洩)治羸瘦小兒羸瘦食飲
少不生肌膚灸胃俞一壮(明/下)
灸勞法其状手足心熱多盗汗精神困頓骨節疼寒初
發咳嗽漸吐膿血肌瘦靣黄減食少力令身正直用草
子男左女右自脚中指尖量過脚心下向上至曲踿大
紋處截斷却将此草自鼻尖量從頭正中(須分開頭心/髪貼肉量)
至脊以草盡處用墨㸃記别用草一條令病人自然合
口量闊狹截斷却将此草於墨㸃上平摺兩頭盡處量
穴灸時隨年多灸一壮(如年三十/灸三十一)累効(集/效)
　羸瘦固瘵疾自有寒熱等證宜隨證醫治若素來清
　癯者非有疾也惟病後瘦甚久不復常謂之形脱與
　夫平昔充肥忽爾羸瘦飲食減少者或有他疾乘之
　則難救療須辨之於早而著艾可也然仲景論六極
　必曰精極令人氣少無力漸漸内虛身無潤澤翕翕
　羸瘦眼無精光且云八味腎氣差六極而差五勞則
　是八味丸所當服(仲景常服或常服/去附子加五味子)而腎俞等穴尤
　所當灸也
脾俞大腸俞主腹中氣脹引脊痛食多身羸瘦名曰食
晦先取脾俞後取季肋　五藏六府心腹滿腰背痛飲
食吐逆寒熱往來小便不利羸瘦少氣灸三焦俞隨年
(千/)
　　　腎虛
腎俞治腎虚水藏久冷(銅見勞/明同)　中膂俞治腎虛消渴(見/竭)
陽蹻療腎氣(明/)　下亷療小腸氣不足靣無顔色灸小腸
氣痃癖氣發時腹痛若刀刺不可忍者并婦女本藏氣
血癖走疰刺痛或坐卧不得或大小便不通可思飲食
於左右脚下下第二指第一節曲紋中心各灸十壮每
壮如赤豆大甚驗(集効連一云治寒病腎腸氣/發牽  外腎大痛腫硬如石)
　治小腸氣方甚多未必皆效耆域方奪命散良方倉
　猝散皆已試之效者有一兵患小腸氣依此方灸足
　第二指下文五壮畧效而再發恐壮數未多也予以
　鎮靈丹十粒與之令早晩服五粒而愈灸固捷於藥
　若灸不得穴又不如藥相當者見效之速且灸且藥
　方為當爾　近傳一立聖散用全乾蝎七枚縮砂仁
　三七枚炒茴香一錢為末分三服熱酒調下和滓空
　心服此疾是小腸受熱藴積不散久而成疾服此立
　效雖未試用以其説有理故附于此有士人年少覔
　灸夢遺為㸃腎俞痠疼其令灸而愈則不拘老少腎
　皆虛也古人云百病皆生于心又云百病皆生于腎
　心勞生百病人皆知之腎虛亦生百病人未知也葢
　天一生水地二生火腎水不上升則心火不下降兹
　病所由生也人不可不養心不愛護腎乎
　　　消渴(消腎/)　(消中/)
商丘主煩主渴(千/)　意舎主消渴身熱靣目黄(明/同)　承漿(明/下)
(云飲水/不休)　意舎關衝　然谷主消渴嗜飲　隱白主飲渴
　勞宮主苦渴食不下　曲池主寒熱渴　行間　太
衝主嗌乾善渴(並/千)　意舎(見腹/脹)　中膂俞治腎虚消渴汗不
出(明作/汗出)腰脊不得俛仰腹脹脇痛(銅/)　兊端治小便黄舌
乾消渴　然谷治舌縱煩滿消渴　水溝治消渴飲水
無度(明/同)　陽綱療消渴(明下見/腸鳴)
　古方載渴病有三曰消渴曰消中曰消腎消腎最忌
　房事李祠部必云腎虚則消渴消中亦當忌也張仲
　景云宜服八味丸或服之不效者不去附子也有同
　舎患此人敎服去附子加五味子八味丸即效有同
　官患此予敎服千金枸杞湯效坡文載眉山張醫治
　楊頴臣渴病(見/坡)麝香當門子酒漬作十丸取枳枸(俗/謂)
　(雞距子亦曰/癩漢指頭)作湯飲之愈張云消渴消中皆脾衰而
　腎敗土不能勝水腎液不上泝乃成此疾今診楊脾
　極巨脉熱而腎衰當由果實過度虛熱在脾故飲食
　兼人而多飲水水多故溺多非消渴也麝香能敗酒
　瓜果近輒不植屋外有枳枸木屋中釀酒不熟故以
　二物去酒果毒其論渴有理故載于此
凡消渴經百日以上不得灸刺灸刺則於瘡上漏膿水
不歇遂致癰疽羸瘦而死亦忌有所誤傷初得患者可
如方刺灸若灸諸隂而不愈宜灸諸陽(詳見千金/有數十穴)
　　　隂痿縮　兩丸騫
隂谷主隂痿小腹急引隂内亷痛(千/)　大赫　然谷主精
溢上縮　太衝主兩丸騫縮腹堅不得卧(甲云臍環痛/隂騫兩丸縮)
石門主小腹堅痛下引隂中不得小便兩丸騫　隂交
主腹䐜堅痛引隂中不得小便兩丸騫　隂縮灸中封
　大赫(見失/精)　中封主痿厥(見/疝)　曲泉主不尿隂痿
氣衝治隂痿莖痛(千/同)兩丸騫痛不可忍(銅/)　五樞(見/疝)
歸來治卵縮(見隂/痛)
筋攣隂縮入腹相引痛灸中封五十壮或不滿五十壮
老少加減又云此二穴喉腫厥逆五藏所苦鼓脹並主
之
　　　隂挺出
大敦主隂挺出　少府主隂挺長(千並/見疝)　上髎(千見/絶子)治
婦人隂挺出不禁(銅/)　隂蹻　照海(見/淋)　水泉(見月/事)　曲
泉(見瘕癖/千同)　治婦人隂挺出　隂蹻(見淋/􁐍)療隂挺出(明/)
　　　轉胞
涌泉主胞轉(千見/淋)　關元主婦人胞轉不得尿(見無子/又主胞)
(閉塞銅云治/胞轉不得尿)腰痛小便不利苦胞轉灸中極七壮(小兒/同)
又灸十五椎或臍下一寸或四寸隨年　凡飽食訖忍小
便或走馬或忍小便入房或大走皆致胞轉臍下急滿
不通(方見/千金)　凡尿不在胞囊中為胞屈僻津液不通葱
葉除尖頭内隂莖孔中深三寸微用口吹胞脹津通愈
　　　隂莖疼
曲泉(見/疝)　行閒主癃閉莖中痛(千/)　氣衝主隂痿莖痛
　烈缺(見失/精)　隂陵泉　少府主隂痛　歸來主賁豚
卵上入引莖痛　歸來治小腹賁豚卵縮莖痛(銅/)　横
骨治隂器縱伸痛(見/淋)　水道治小腹滿引隂痛(見小/腹滿)
氣衝治莖痛(見隂/痿)　㑹隂治隂中諸病前後相引痛不
得大小便隂端寒衝心　大敦治隂頭痛(見/疝)　腎俞(見/勞)
　志室(見隂/腫)　隂谷(見溺/難)　太衝(見小便/不利)治隂痛
　千金翼云七傷為病小便赤熱乍數時難或時傷多
　或如鍼刺隂下常濕隂痿消小精清而少連連獨洩
　隂端寒冷莖中疼痛云云(當早服/藥著艾)莖中痛灸行間三
　十壮
　　　膀胱氣
章門療膀胱氣癖疝瘕氣膀胱氣痛状如雷聲積聚氣
(明/)岐伯灸膀胱氣攻衝兩脇時臍下鳴隂卵入腹灸臍
下六寸兩旁各寸六分三七壮　五樞療膀胱氣攻兩
脇(下/)膀胱冷灸之如腎虛法(千/)　膀胱三焦津液少大小
腸寒熱(見腰/痛)或三焦寒熱灸小腸俞五十壮　三焦膀
胱腎中熱氣灸水道隨年壮　水道治小腹滿引隂中
痛腰背急膀胱有寒三焦結熱小便不利
　千金云氣衝主㿗明堂云氣衝療㿉疝是㿉疝即㿗
　也必用云治水㿗偏大上下不定疼不可忍俗呼為
　膀胱氣是膀胱氣即㿗疝也然太倉公診命婦云疝
　氣客于膀胱難于前後溲而溺赤又不可便認膀胱
　氣為疝氣云
　　　隂汗(濕癢/)
會陽治陽氣虚乏隂汗濕(銅/)　魚際(見寒/熱)療隂汗(明/)　千云
主隂濕腹中餘疾　中極　隂蹻　腰尻交　隂交
曲泉主隂癢(千/)　會隂主隂頭寒　少府主隂癢(見/疝)
　仲景論七傷曰一隂汗二精寒三精清四精少五囊
　下濕癢六小便數七夜夢隂人然則隂汗隂濕癢者
　葢七傷之數也可不早治之乎(有人作文字則氣濕/亦心氣使然心腎相)
　(為表裏/故也)
　千金翼敘虛損云疾之所起生自五勞即生六極(詳/見)
　(寒/熱)復生七傷一隂寒二隂痿三裏急四精連連不絶
　五精少囊濕六精清七小便數(其病小便赤熱或如/鍼刺隂痿小隂下常)
　(濕精清而少云云論與/仲景少異故載之於此)
　　　隂腫(隂瘡/)
曲泉(見無/子)　隂蹻(見漏/下)　大敦　氣衝(見/疝)　主隂腫(千/)　志
室胞肓療隂痛下腫(明/)　崑崙在外踝後跟骨上治隂腫(銅/)明
下云内崑崙在内踝後五分筋骨間療小兒隂腫灸三
壮　曲泉治隂腫䯒痛(見風/勞)　氣衝治婦人隂腫(見月/事)又
療隂腫(明下/見疝)　膀胱俞治隂生瘡(見便/赤)
　有人隂腫醫以赤土塗之令服八味丸而愈一小兒
　隂腫醫亦以赤土塗之愈(今人用寫字/油柱木用)若久病而隂
　腫病已不可救宜速灸水分穴蓋水分能分水榖水
　榖不分故隂腫不特隂腫他處亦腫也尤宜急服禹
　餘糧丸云(見既/效方)
　　　小腹痛
隂蹻療小腹偏痛嘔逆嗜卧(明/)　中極療小腹痛積聚堅
如石小便不利失精絶子靣䵟(下/)　腎俞　復溜　中封
　承筋隂包　承山　大敦主小腹痛(千/)　石門　商丘
主小腹堅痛下引隂中　石門　水分主小腹拘急痛
　涌泉主風入腹中小腹痛臍中等主小腹疝氣痛(見/疝)
大谿主小腹熱而偏痛　肝俞(是欬/逆)小腸俞(見便/赤)蠡溝
　照海(見/疝)　下亷(見飱/洩)　丘墟(見腋/腫)　中都(見腸/鳴)治小腹痛
(銅/)　太衝治腰引小腹痛　帶脉治婦人小腹堅痛月脉不
調帶下赤白裏急瘈瘲　五樞主小腹痛(見/疝)曲泉主女
子小腹腫(無/子)婦人隂痛引心下(小腹綅痛灸膝外邊上/去一寸宛宛中千翼)
　　　小腹脹滿
大巨治小腹脹滿煩渴㿉疝偏枯四支不舉(銅/)　曲骨治
小腹脹滿小便淋澁不通㿉疝小腹痛　然谷治小腹
脹(見/疝)　幽門治小腹脹滿嘔沫吐涎喜唾　京門(見腸/鳴)蠡溝
(見/疝)　中封治小腹腫(見/瘧)　胞肓治小腹堅急(見腹/痛)　水道治
小腹滿引隂中痛腰背强急膀胱有寒三焦結熱小便
不利　大敦治小腹痛中熱喜寐小便不利小腹脹滿
虛乏灸小腸俞隨年(千/)五藏虛勞小腹弦急脹熱灸腎
俞五十壮老小損之若虛冷可百壮　委中主小腹堅
腫
　銅人云小腸俞治小便赤澁淋􁐍小腹痛千金亦云
　治小腹脹滿此治小腹脹痛要穴也若灸不效方灸
　其他穴云
　　　㿗疝(諸疝氣/)　(胎疝/)　(寒疝/)　(卒疝/)
　必用方云治水㿗偏大上下不定疼不可忍俗呼為
　膀胱氣用煅過牡礪二兩炮乾薑一兩為末塗病處
　即愈則是水㿗即膀胱氣也千金云氣衝主㿗明堂
　下經云治㿉疝則是㿗即㿉疝也恐人惑其名而悞
　治之故為之辯
曲泉主㿉疝隂跳痛引臍中(千/)　中都　合陽　中郄
關元大巨　交信　中封　太衝　地機主㿗疝　中
封主㿗疝癃暴痛痿厥　少府主隂痛實時挺長寒熱
隂暴痛遺尿偏虛則暴癢氣逆卒疝小便不利　衝門
主婦人隂疝　商丘主隂股内痛氣癰狐疝走上下引
小腹痛不可俛仰　巨闕主狐疝　太衝主狐疝歐厥
　肩井旁肩解與臂相接處主偏㿗　氣衝主㿗隂腫
痛　中管主衝疝冒死不知人　交信主氣癃㿗疝隂
急股樞膊内廉痛　臍中　石門　天樞　氣海主小
腹疝氣遊行五藏疝繞臍衝胷不得息(並/千)臍疝繞臍痛
衝胷不得息灸臍中　臍疝繞臍痛石門主之　臍疝
繞臍痛時止天樞主之又主氣疝煩嘔(千金主/氣疝嘔)靣腫賁
豚(並/甲)　氣衝主㿗(明下作/㿉疝)隂腫痛隂痿莖中痛兩丸騫痛
不可仰卧　五樞主隂疝兩丸上入小腹痛明下云主
隂疝小腹痛　隂交　石門　太衝主兩丸騫(見隂/縮)　交信
(見/淋)　中都(見腸/鳴)　大巨　曲骨(見小/腹)治㿉疝(銅/)　曲泉治大
夫㿉疝隂股痛小便難腹脅支滿癃閉少氣洩利四支
不舉實即身熱目眩痛汗不出目䀮䀮膝痛筋攣不可
屈伸千金曰㿗有四種腸㿗卵脹難灸氣㿗水㿗鍼灸
易治卵偏大上入腹灸三隂交隨年卵偏大㿗病灸關
元百壮或大敦隨年壮或横骨邊二七壮夾莖是(詳見/千金)
築賓治小兒胎疝(明下/同)痛不得乳　小兒胎疝卵偏重
灸囊後縫十字文當上三壮春較夏灸秋較冬灸　太
衝主女子疝及小腹腫溏泄癃遺尿隂痛靣黑目皆痛
漏血(千/)　蠡溝主女子疝赤白淫下時多時少暴腹痛
隂交　石門主疝(見無/子)　小兒氣㿗灸足厥隂大敦左灸
右右灸左各一壮太倉公診司空命婦曰疝氣客于膀
胱難于前後溲而溺赤灸其足蹶隂脉左右各一所即
不遺溺而溲清(更為火齊湯飲/之而疝氣散)　隂市肝俞療寒疝下至
腰脚如冷水水傷諸疝按之在膝上伏兎下寒痛腹脹
滿厥少氣明下云卒疝小腹痛力痿氣少伏兎中寒腰
如冷水銅云寒疝小腹脹腰以下伏兎上寒如冷水
合陽治寒疝隂偏痛(銅/)　然谷治寒疝小腹脹上搶胷脇
　次髎治疝氣下墜腰脊痛不得轉摇急引隂器痛不
可忍腰下至足不仁背腠寒小便赤淋心下堅脹　大谿
　行間(見白/濁)　肓俞(見腹/脹)　肝俞治寒疝(見欬/明同)　隂交治寒
疝引小腹痛腰膝拘攣　五樞治男子寒疝卵上入小
腹痛　中封治寒疝引腰中痛或身微熱　大敦主寒
疝隂挺出(見/下)
　舎弟少戲舉重得偏墜之疾有客人為當關元兩旁
　相去各三寸青脉上灸七壮即愈王彦賓患小腸氣
　亦如此灸之愈(餘見/膀胱)
金門(見尸/厥)　丘墟(見腋/腫)治暴疝痛　大敦治卒疝小便數
遺溺隂頭中痛心痛汗出隂上入腹隂偏大腹臍中痛
悒悒不樂病左取右病右取左　蠡溝治卒疝小腹腫
時小腹暴痛小便不利如癃閉數噫恐悸少氣不足腹
痛悒悒不樂咽中悶如有息肉背拘急不可俛仰　太
衝治小兒卒疝嘔逆發寒咽乾胕腫内踝前痛淫濼䯒
痠腋下腫　明下云療卒疝小腹痛小便不利如淋
照海治卒疝小腹痛嘔吐嗜卧　隂蹻療卒疝小腹痛
(上/同)左取右右取左立已(明/)　蠡溝療卒疝小股腫小便不
利(交儀/同)臍下積氣如卵石足寒脛酸屈伸難(下/)石門療
卒疝繞臍痛　關元療卒(銅作暴/千同)疝小腹痛轉胞不得
小便　陷谷療卒疝小腹痛　交信(見/淋)療卒疝　華池
療卒隂卵偏大取足大指去甲五分内側白肉際灸三
壮炷如半棗核左取右右取左　照海主四支淫濼身
悶隂暴起疝(千/)　大敦主卒疝暴痛隂跳上入腹寒疝隂
挺出偏大腫臍腹中悒悒不樂小便難而痛灸刺立已
左取右右取左(甲云照/海主之)
　　　疝瘕(餘見痃癖/)
隂陵泉治疝瘕小便不利氣淋(銅/)千云主婦人疝瘕按
之如以湯沃股内至腰飱泄隂痛小腹痛堅急下濕不
嗜食　太谿主胞中有大疝瘕積聚與隂相引(千/)　太隂
郄　衝門主疝瘕隂疝　四滿主臍下疝積(甲云胞/中有血)　石
門主腹滿疝積　四滿(見積/聚)　中極治疝瘕　府舎治疝
癖(見脾/疼)瘕聚灸氣海天樞百壮(並見/腹脹)　丘墟主大疝腹堅
　關元治瘕聚(見赤/白帶)帶下灸間使三十又淋小便赤尿
道痛臍下結塊如覆盆或因食得或因産得惡露不下
遂成疝瘕或因月事不調血結成塊皆鍼之(千金/翼)
　　　淋癃(淋􁐍/)　(餘見小便不通/)
關元主胞閉塞小便不通勞熱石淋又主石淋臍下三
十六疾不得小便并灸足太陽　懸鍾主五淋　大敦
　氣門主五淋不得尿　氣衝主腹中滿熱淋閉不得
尿　交信主氣淋　復留主血淋　明下云療五淋小
便如散灰色　關元　涌泉主胞轉氣淋　長强　小
腸俞主淋癃　關元　隂陵泉主腎病不可俛仰氣癃
　曲泉主癃閉　行間主癃閉莖中痛　然谷主癃疝
　曲骨主小腹脹血癃小便難　包肓秩邊主癃閉下
重不得小便　隂蹻主女子淋(明云療諸/淋見淋􁐍)　石門療氣淋
小便黄(下/)　長强療五淋　曲骨療五淋小便黄　至隂
療小便淋失精(下/)　中極治五淋小便赤澁(明下又云/尿道痛)
失精臍下結如覆杯陽氣虚憊(銅/)　復溜治五淋小便
如散火　次髎治赤淋(見便/不利)　然谷　曲骨治淋􁐍(見/小)
(腹/痛)　太衝治淋　隂陵泉治氣淋寒熱不節　交信治
氣淋㿉疝隂急股引腨内亷骨痛　明云療氣淋卒疝
大小便難　箕門治淋遺溺鼠鼷腫痛小便不通　大
鍾治實則小便淋閉洒洒腰脊强痛大便祕澁嗜卧口
中熱虚則嘔逆多寒欲閉户而處少氣不足胷脹喘息
舌乾咽中食噎不得下善驚恐不樂喉鳴欬唾血氣淋
灸關元五十壮或鹽著臍中灸三壮(千/)石淋灸關元或
氣門或大敦各三十壮勞淋灸足太隂百壮血淋灸丹
田或伏留各隨年五淋不小便中封二七壮或大敦七
壮(餘見/千金)　水泉治女小便淋􁐍　委陽　志室(見隂/痛)
中髎治小便淋􁐍　隂蹻療婦人淋􁐍隂挺出(銅/同)四支
淫濼心悶及諸淋(明/)　關元(明/)治不覺遺瀝(銅見/臍痛)　小
腸俞治淋􁐍(見小/便赤)
　予壮年寓學忽有遺􁐍之患因閲方書見有用五倍
　子末酒調服者服之而愈藥若相投豈在多品而亦
　無事於灸也故附著于此若欲治淋疾則有王不留
　行子神效彭侍郎以治張道士服三粒愈(見既/效方)有婦
　人患淋卧病久之服諸藥愈甚其夫入夜來告急予
　令取此花葉十餘葉令研細煎服翌朝再來云病已
　減八分再與數葉煎服即愈(一名剪金花一/名金盞銀臺)
　　　小便難(不通/)　(不利/)
涌泉療小便不通(明/)　曲骨療婦人小便不通(下見/帶下)
曲泉主隂跳痛引莖中不得尿(千/)　隂交　石門　委
陽主小腹堅痛引隂中不得小便　關元主三十六疾
不得小便　氣衝主淋閉不得尿　大敦主小便難而
痛(甲云照/海主之)　横骨　大巨　期門主小腹滿小便難隂
下縱　隂谷　大敦　箕門　委中　委陽主隂跳遺
小便難　中封　行間主振寒溲白尿難痛　曲骨主
小腹脹血癃小便難　烈缺主小便熱痛　中極等(見/失)
(精/)　承扶　屈骨端主小便不利(見大便/不禁)　少府　三
里主小便不利癃　隂陵泉主心下滿寒中小便不利
　包肓等(見/淋)　石門　關元　隂交　中極(並見/無子)　曲
骨(見帶/下)主不得小便　京門主溢飲水道不通溺黄
太衝治腰引小便痛小便不利状如淋(明/同)㿉疝小腹腫
溏洩遺溺隂痛靣目蒼色胷脇支滿足寒大便難(銅/)
水道治膀胱寒三焦熱小便不利(見小/腹痛)　會隂治小便
難竅中熱(千/同)皮痛隂端寒衝心　横骨治腹脹小便
難隂器縱伸痛　隂包(見/腰)　至隂　隂陵泉(見/疝)　地機
(見水/腫)　三隂交(見痃/癖)治小便不利　箕門(見/淋)治小便不
通　隂谷治煩逆溺難小腹急引隂痛股内亷痛　五
里治腸中滿熱閉不得溺　行間治溺難(見白/濁)
　有人小便淋澁不通甚以為苦予令摘王不留行葉
　(詳見/淋􁐍)研細煎服即愈(黄耆椎破水煎數沸服治大小/便不通立效亦有多煎葱湯浸)
　(臍以下/得通)
　　　小便五色
腎俞主小便難赤濁骨寒熱(千/)　前谷　委中主尿赤
難　上亷　下亷主小便難黄　凡尿青取并黄取俞
赤取滎白取經黑取合　承漿主小便赤黄或時不禁
　完骨　小腸俞　白環俞陽綱　膀胱俞主小便赤
黄　中管主小腸有熱尿黄　關元主腎病氣癃尿黄
　京門(又見下/不通)　照海主尿黄水道不通太陵主目赤
小便如血　關元主傷中尿血　太陵治小便如血
關元(明下/同)治溺海(見臍/痛)　下管療小便赤(明見/腹堅)　隂交
治臍下熱小便赤氣痛如刀攪作塊如覆杯　隂蹻療
尿黄水小腹熱咽乾下云療小便難　小腸俞治小便
赤澁小腸𦂳急　大谿　關元(見賁/豚)　白環俞療小便
黄(下/)　小腸俞治小便赤澁淋􁐍小腹痛(銅/)　膀胱俞
治小便赤澁遺溺隂生瘡少氣脛寒拘急不得屈伸
上亷治小便難赤黄　太谿(見傷寒/無汗)　兊端(見/渴)　隂谷
(見腹/脹)　下亷治溺黄　䰟門治小便赤黄　關元(見臍/痛)
　秩邊(見腰/痛)　氣海　陽綱治小便赤澁(見腹/脹)　下脘
治小便赤(見腹/痛)　大敦主尿血灸三壮(千/)
　小便有五色惟赤白色者多赤色多因酒得之宜服
　本事方清心丸(予敎人/服効)白色乃下元冷宜服補藥著
　灸腎俞關元小腸俞膀胱俞等皆要穴也近有患小
　便出血者人敎酒與水煎苦蕒菜根服即愈
　　　治夢遺失精(白濁/)
虚勞尿精灸第七椎兩旁各三十壮(千/)或曲泉百壮虚
勞白濁灸脾俞百壮或　三焦俞　腎俞　章門　各
百壮夢失精小便濁難灸腎俞百壮　夢泄精灸中封
五十　男子夢與人交精泄灸三隂穴五十　失精隂
縮灸中封五十　隂痛溺血精出灸列缺俞五十　失
精五藏虚竭灸曲骨端五十　失精隂縮莖痛灸大赫
三十　失精膝脛痛冷灸曲泉百壮　腰脊冷疼溺濁
灸脾募百壮(並/千)　白濁漏精灸大椎骨尾龜骨並中間
共三穴以繩量大椎至尾龜骨折中取中間穴(别/附)　太
衝　中封　地機主精不足(千/)　中極　蠡溝　漏谷
　承扶　至隂主小便不利失精(明下/同)　志室治失精
小便淋􁐍　然谷主精溢(大赫/同)䯒痠不能久立足一寒
一熱　行間治溺難白濁寒疝小腹腫　腎俞治溺血
便濁出精(銅見/勞瘵)　膏肓俞治夢失精(見/勞)　至隂　曲泉
(見風/勞)　中極(明下/同)治失精(見/淋)　志室治下腫失精夢泄
精灸三隂交二七壮夢斷神良(千/)虚勞尿精陽陵泉或
隂陵泉隨年壮或十椎十九椎旁三十壮耳聾腰痛失
精食少膝以下清云云當灸京門五十壮十四椎百壮
　五藏論曰心有三孔藏精汁三合(千/同)則人之遺漏其
　因於心乎心動則遺漏從之欲免此患要養其心使
　不動可也其次則邪念或起必蚤抑之至㳺居士云
　不愁念起只恐覺遲是也服藥鍼灸斯為下矣然猶
　愈於不為也
　　　大便不通
大鍾　中窌　石門　承山　太衝　中管　太谿
承筋主大便難(千/)　崑崙主不得大便　肓俞主大便
乾腹中切痛　石關主大便閉塞氣結心堅滿　承山
(見轉/筋)　太谿(見傷寒/無汗)治大便難(銅/)　大鍾(銅見/淋)　石關
治大便祕澁　肓俞治大便燥(見腰/痛)　中注治小腹有
熱大便堅燥不利　太白治腰痛大便難　太衝治足
寒大便難　石關　膀胱俞療腹痛大便難(明/下)大便難
灸七椎旁各一寸七壮(千/)　又承筋三壮　大便不通
大敦四壮　大便閉塞氣結心堅滿石門百壮(餘見/千金)
腹中有積大便祕巴豆肉為餅置臍中灸三壮即通神
效耆域宻兊治大便祕(詳見/既効)
　　　大小便不通
豐隆主大小便澁難(明/同)　長强(明下/同)　小腸俞主大小
便難淋癃　包肓主癃閉下重大小便難　水道主三
焦約大小便不通(又云主/婦人)　營衝四穴主大小便不利
　太谿主大便難尿黄　中注　浮郄主小腹熱大便
堅　白環俞(見腰/脊)　扶承(見/痔)　大腸俞治大小便不利
(銅見/腹脹)　會隂治不得大小便(見隂痛/千同)　浮郄治小腸熱
大腸結(見筋/急)　膀胱俞療大小便難尿赤(明/)　交信療
大小便難
　一卒傷寒大小便不通予與五苓散而皆通五苓固
　利小便矣而大便亦通者津液生故也或小便通而
　大便尚不通宜用蜜九道之(必用方婦人老人大便/祕用麻子蘇子煮粥食)
　(最/佳)
　　　小便不禁(遺尿附/)
承漿主小便不禁(見便/黄)　關元(又主婦人小/便數泄不止)　涌泉主
小便數　少府主隂暴痛遺尿(千/)　關門　中府(甲作/委中)
　神門主遺尿　隂陵泉　陽陵泉主失禁遺尿不自
知　太衝主女遺尿(見/疝)　關門治遺溺善滿(銅/)　箕門
(見/淋)　通里(見傷寒/千同)　大敦(見/疝)　膀胱俞(見便/赤)　太衝(見/小)
(便不/利)　委中(見腰/脊)　神門治遺溺(見心/煩)　隂包治遺溺
不禁(見腰/痛)　遺溺灸陽陵泉或足陽明各隨年(千/)　遺
溺失禁出不自知灸隂陵泉隨年　小便失禁灸大敦
或行間七壮　尿床灸臍下横文七壮婦人遺尿灸横
骨七壮　小兒遺尿灸臍下寸半隨年又灸大敦三壮
(餘見/千金)　曲泉隂谷隂陵泉復溜(此諸穴斷小便利大佳/不損陽氣亦云止遺尿)
　　　大便不禁(餘見泄瀉/)
大腸俞次窌主大小便利　陽綱主大便不節(明/同)腸鳴
泄注小便赤黄　承扶主尻中腫大便直出隂胞有寒
小便不利　屈骨端主大便泄數小便不利并灸天樞
　丹田主泄利不禁小便絞痛　關元療洩痢虛脹小
便難(明/)　䰟門治大便不節(銅/)老小大便失禁灸兩足
大指去甲一寸三壮又灸大指岐間各三壮(千/)三里主
霍亂遺失
　大便不禁病亦惙矣神闕石門丹田屈骨端等皆是
　穴處宜速灸之予頃患脾泄醫謂有積以冷藥利之
　大便不禁服鎮靈丹十餘丸午夜各數丸而愈今人
　服此丹三五丸不效則不服是以一勺水救輿薪火
　也可乎哉
　　　泄瀉(餘見吐瀉/)
曲泉治泄利四支不舉(銅見/疝)　腹結治腹寒泄利(見臍/痛)
　神闕治泄利不止小兒妳利不絶腹大繞臍痛氣穴
治婦人泄利不止(見月/事)　陽綱治大便泄利　意舎治
大便滑泄(並見/腹脹)　梁門治大腸滑泄榖不化(見積/氣)　關
門治泄利不欲食(見積/氣)　天樞治泄利食不化　三焦
俞治水榖不化欲泄注(見腹/脹)　懸樞治水榖不化下利
(見積/聚)　脊中治温病積聚下利　中髎治腹脹下利食
泄　脾俞治泄利(見腹/脹)　膀胱俞治泄利腹痛　大腸
俞　腎俞治洞洩食不化(見勞/瘵)　會陽治腹中冷氣洩
利不止　京門治小腹急腫腸鳴洞洩髎樞引痛　三
間治腹滿腸鳴洞洩　然谷治兒洞洩(見口/噤)　關元療
腹洩不止(明下見/賁豚)　京門然谷隂陵泉主洞泄不化(千/)
　腎俞　章門主寒中洞泄不化　京門　崑崙主洞
泄體痛　長强主頭重洞泄明下云洞洩不禁　隂陵
泉　隱白主胷中熱暴泄　大腸俞主腸鳴腹䐜腫暴
洩　三焦俞　小腸俞　下窌　意舎　章門主腸鳴
腹脹欲泄注會陽主腹中有寒泄注腸澼便血　束骨
主腸澼泄　天樞主冬月重感於寒則泄當臍痛腸胃
間遊氣切痛若心腹痛而後泄此寒氣客於腸間云云
灸關元百壮服當歸縮砂湯(指/)　泄瀉宜先灸臍中次
灸關元等穴
　　　飱泄
中窌主腹脹飱泄　下亷治小腹痛飱洩次指間痛脣
乾涎出不覺不得汗出毛髪焦脱肉少氣胃中熱不嗜
食　上亷(見脇/痛)治飱洩　隂陵泉主婦人飱泄(見疝/瘕)
　素問言春傷於風夏必飱泄茍知傷於風而得之則
　藥自可治雖不著艾未為害也
本事方云飱泄者食榖不化也春時木旺肝生風邪淫
於脾經至夏引冷當風故多飱泄宜芎藭丸芎藭神麯
白术附子等分細末糊圓梧子大每服三五十丸米飲
下治脾濕而泄者萬無不中其用芎除濕有理故載于
此
　　　溏泄
三隂交治溏洩食不化(銅見/腹脹)　地機(見水/腫)治溏洩　地
機主溏瘕腹痛藏痹(千/)　太衝等主溏泄(見/痢)
　予嘗患痹疼既愈而溏利者久之因灸臍中遂不登
　溷連三日灸之三夕不登溷若灸溏泄臍中第一三
　隂交等穴乃其次也
本事方云一親每五更初必溏痢一次者數月有人云
此名腎泄腎感隂氣而然服五味子散愈(五味子二兩/呉茱萸半兩)
(細粒緑色者並炒香熟為/末每服二錢陳米飲下)其論溏利有理故附載之
　予舊患溏利每天曉必如厠人敎贖豆附丸服即愈
　其方不可得也他年再患此只用薑煎附子加豆蔲
　服愈
　　　痢(餘見瀉/)
　素問言泄痢有五種一曰胃泄飲食不化而色黄胃
　與脾合故黄也二曰脾泄腹脹而注泄無休又上逆
　嘔此為寒熱之患也三曰大腸泄食畢腸鳴切痛而
　痢白色大腸與肺合故白也四曰小腸泄身瘦而便
　膿血小腸與心合心主血也五曰大瘕泄裏急後重
　數至圊不能便莖中痛此腎泄也諸家方有二十餘
　種此唯言五種葢舉其綱也必用方亦有赤白疳蠱
　之别其大槩則藏府寒也廪丘公所謂諸下悉寒是
　也數予治人痢惟與以鎮靈丹無有不效或未效更
　加丸數則效矣若蠱利則用栢葉黄連煎服(見既/效)諸
　痢惟耆域方用厚朴櫻粟殻末最佳後人又加木香
　黄連陳皮等分甘草拌之黄榖葉數片姜棗烏梅水
　煎予嘗用之驗故載于此然痢本無惡證而有患此
　而死者或者世醫以痢為熱病多服冷藥故也若其
　急難亦當灼艾不可專用藥云
復溜主腸澼便膿血泄痢後重腹痛如痓状(千/)　交信
主泄痢赤白(銅/同)漏血　太衝　曲泉主溏泄痢注下血
　小腸俞主泄痢膿血五色重下腫痛　丹田主泄痢
不禁小便絞痛　關元大谿主泄痢不止　脾俞主泄
痢不食食不生肌　五樞主婦人赤白裏急瘈瘲　曲
泉治泄水下利膿血(銅見/風勞)　中膂俞治腸冷赤白痢(明/同)
　膀胱俞療泄痢腹痛(明/)　脊俞療温病積聚下痢(銅/作)
(下/利)　關元療洩痢(見便/不禁)　小兒痢下赤白秋末脱肛每
厠腹痛不可忍灸十二椎下節間名接脊穴一壮　黄
帝療小兒疳痢脱肛體瘦渴飲形容瘦悴諸藥不差灸
尾翠骨上三寸骨陷間三壮　岐伯云三伏内用桃水
浴孩子午正時當日灸之用青帛拭似見疳蟲隨汗出
神效　小兒伏深冷痢不止灸臍下二寸三寸間動脉
中三壮　婦人水洩痢灸氣海百壮　泄痢食不消不
作肌膚灸脾俞隨年壮(千/)泄注五利便膿重下腹痛灸
小腸俞百壮　泄痢不禁小腹絞痛灸石門百壮(三/報)
久痢百治不差灸足陽門下一寸高骨上陷中去大指
岐三寸隨年又臍中二三百壮又關元三百(十日/灸)　赤
白下灸窮骨多為佳四支不舉多汗洞痢灸大横隨年
(餘見/千金)　痢暴下如水云云氣海百壮(指/)
　　　便血(餘見痢/)　(腸風/)
復溜　太衝等(並見/痢)　會陽(見/瀉)主便血(千/)　下亷　幽
門(明/同)　太白(見吐/瀉)治洩利膿血(銅/)　太白治吐洩膿血
(見腹/脹)　小腸俞治大便膿血出(明/同)　下髎治大便下血
　腹哀治大便膿血(見腹/痛)千又云寒中食不化腹痛
勞宮(見傷/寒)治大小便血
　陸氏續集驗方治下血不止量臍心與脊骨平於脊
　骨上灸七壮即止如再發即再灸七壮永除根本目
　覩數人有效予嘗用此灸人腸風皆除根本神效無
　比然亦須按其骨突處痠疼方灸之不疼則不灸也
　但便血本因於腸風腸風即腸痔不可分而為三或
　分為三而治之非也
　　　痔(瘻/)　(漏/)　(餘見瘍瘻/)
長强治腸風下血五種痔疳蝕下部􁥥此痔根本是冷
謹冷食房勞(銅與/明同)明下云療久痔　會隂治榖道瘙擾
久痔相通者死(千云主痔與/隂相通者死)　會陽治久痔　小腸俞
治五痔疼(明/同)　秩邊治五痔發腫　復溜治血痔洩後
腫　飛揚治野雞痔　承山治久痔腫痛　扶承治久
痔尻脽腫大便難隂胞有寒小便不利千云療五種痔
瀉鮮血尻脽中腫大便難小便不利　氣海俞療痔病
瀉血(明/)　飛揚主痔篡傷痛　商丘　復溜主痔血泄
後重　勞宮主熱痔　承筋　承扶　委中　陽谷主
痔痛掖下腫　商丘主痔骨蝕(銅云痔疾/骨疽蝕)　支溝　章
門主馬刀腫瘻　絶骨主瘻馬刀掖腫　俠谿　陽輔
(銅/同)　太衝主掖下腫馬刀瘻(銅云太衝臨泣/治馬刀瘍瘻)　天突
章門　天池　支溝王漏　天突　天牕主漏頸痛
長强療下漏(明見痔一千用亭厯子豉作餅灸漏外/臺云不可灸頭瘡亭厯氣入腦殺人)
灸痔法疾若未深尾閭骨下近榖道灸一穴便可除去
如傳信方先以經年槐枝煎湯洗後灸其上七壮大稱
其驗如本草只以馬藍菜根一握水三碗煎碗半乘熱
以小口瓦器中熏洗令腫退於元生鼠妳根上灸(即不/可灸)
(尖頭恐/效遲)如患深用湯洗未退易湯洗令消然後灸覺火
氣通至胷乃效病雖深至二十餘壮永絶根本以竹片
䕶四邊肉仍於天色寒凉時灸忌毒物(集/效)
　千金灸漏更有數穴
　　　腸風
脊端窮骨(脊骨/盡處)　名龜尾當中灸三壮治腸風瀉血即
愈須顛倒身方灸得　久冷五痔便血脊中百壮(千/翼)
　何敎授湯簿有此疾積年皆一灸除根湯簿因傳此
　法後觀灸經此穴療小兒脱肛瀉血葢岐伯灸小兒
　法也後人因之以灸大人腸風瀉血爾葢大人小兒
　之病初不異故也五痔便血失屎(廻氣百壮在脊/窮骨上赤白下)
長强治腸風下血(銅見/痔)
　腸風藥甚衆多不作效何也本草衍義曰腸風乃腸
　痔茍知其為痔而治之無不效矣若灸腸風長强為
　要穴云近李倉腸風市醫以杖量臍中於脊骨當臍
　處灸即愈予因此為人灸腸風皆除根(陸氏方治/下血除根)
　　　腸澼
復溜(見/痢)　束骨　會陽(見/瀉)主腸澼(千/)　中都治腸澼㿉
疝小腹痛(銅/)　四滿治腸澼切痛(見積/聚)　結積留飲澼
囊胷滿飲食不消灸通谷五十壮(千/)　大腸俞主風腹
中雷鳴大腸灌沸腸澼洩痢食不消化小腹絞痛腰脊
疼强大小便難不能飲食灸百壮三報之諸結積留飲
澼囊胷滿飲食不消通谷五十壮又胃管三百三報之
第十五椎名下極俞主腹中疾腰痛膀胱寒澼飲注下
隨年壮(千/翼)　會陽主腹中有寒泄注腸澼便血　束骨
主腸澼泄　膺牕主腸鳴泄注　陽綱主大便不節小
便赤黄腸鳴泄注　三焦俞小腸俞下窌意舎章門主
腸鳴腹脹欲泄注(千/)
　　　腸痛(餘見腸澼/)
太白主腸痛(甲見/腸鳴)　陷谷等主腸痛(千見/腸鳴)　商曲治腸
切痛(銅見/積聚)　建里療腸中疼嘔逆上氣心痛身腫(明/)
氣衝治腸中之熱(銅見/上氣)
　腸痛亦多端若疼甚者乃腸癰急宜服内補十全散
　等藥其他宜隨證灸之有老嫗大腸中常若裏急後
　重甚苦之自言人必無老新婦此竒疾也為按其大
　腸俞疼甚令歸灸之而愈
腸癰為病小腸重小便數似淋或繞臍生瘡或膿從臍
出大便出膿血屈兩肘正灸肘頭鋭骨各百壮則下膿
血止差
　胡權内補十全散治腸癰神效
　　　腸鳴(腹鳴/)
不容治腹虚鳴(銅見/痃癖)　三間主胷滿腸鳴(千/)　胃俞主
腹滿而鳴(明下云/腹中鳴)　臍中主腸中常鳴上衝於心　天
樞主腹脹腸鳴氣上衝胷(又主/婦人)　隂都主心滿氣逆腸
鳴　太白　公孫　大腸俞　三焦俞等(見/瀉)主腸鳴
隂交主腸鳴濯濯有如水聲　上亷主腸鳴相追逐
漏谷主腸鳴强欠心悲氣逆　膺牕主腸鳴泄注　陷
谷　温溜　漏谷　復溜　陽綱主腸鳴而痛下窌主
婦人腸鳴注泄　胷脇脹腸鳴切痛太白主之(甲/)　三
里(見/胃)　三間　京門(見/瀉)　關門(見積/氣)　三隂交(見腹/脹)
陷谷一水分　神闕(並見/水腫)　承滿温溜三焦俞大腸俞
胃俞(腹/脹)　天樞(月/事)治腸鳴(銅/)　章門治腸鳴盈盈然(千/同)
食不化脅痛不得卧煩熱口乾不嗜食胷脇支滿喘息
心痛腰(下經有/背脅)痛不得轉側　上亷治腸鳴氣走疰痛
　商丘治腹脹腸鳴不便脾虚令人不樂身寒善太息
心悲氣逆　復溜治腹雷鳴(見鼓/漲)　腎俞療腹痛雷鳴
(明見/腹痛)　承滿療腸鳴腹脹上喘氣逆(下/)　陽綱療食飲
不下腹中雷鳴腹滿䐜脹大便洩消渴身熱靣目黄不
嗜食怠惰(下/)千云主腸鳴(見大便/不禁)　三焦俞療腹脹腸
鳴腸中雷鳴相逐痢下灸承滿五十壮(千/)　天樞主腹
脹腸鳴氣上衝胷不能久立腹痛濯濯冬日重感於寒則
泄(見泄/瀉)食不化嗜食身腫夾臍急　腹中雷鳴灸太衝
無限壮數(千見/上氣)
　　　脱肛
百會療脱肛(明/)下云療大人小兒脱肛銅云治小兒脱
肛久不差　岐伯療小兒脱肛瀉血秋深不較灸龜尾
一壮脊端窮骨也　黄帝灸小兒疳痢脱肛　小兒痢
下脱肛(並見/痢)　小兒脱肛灸頂上旋毛中三壮即入(千/)
或尾翠骨三壮或臍中隨年　寒冷脱肛灸翠骨七壮
立愈神效臍中隨年(千/翼)　横骨百壮或龜尾七壮(窮/骨)
　人有小女患痢脱肛予傳得一方用草茶葉一握薑
　七片令煎服而愈然不知其方所自來也後閲坡文
　始知生薑㕮咀煎茶乃東坡治文潞公痢之方也故
　附於此
　　　霍亂轉筋(筋緩急/)　(餘見手足攣/)
凡霍亂頭痛胷滿呼吸喘鳴窮窘不得息人迎主之(千/)
　巨闕(明云療霍/亂不識人)　關衝　支溝　公孫　隂陵泉主
霍亂　太隂　大都　金門　僕叅主厥逆霍亂　太
白主霍亂逆氣　魚際主胃逆霍亂　承筋主霍亂脛
不仁　承筋　僕叅(見尸/厥)　解谿　隂陵泉(見/疝)治霍亂
　金門　僕叅　承山　承筋轉筋霍亂(千/)　承山治
霍亂轉筋大便難(銅/)　金門治霍亂轉筋　曲泉(見/疝)
懸鍾(見膝/攣)　陽輔(見膝/痛)　京骨(見足/麻)　胃俞治筋攣(見/腹)
(脹/)　僕叅(見足/痛)　竅隂(見無/子)　至隂(見頭/痛)　解谿(見/風)
丘墟(見掖/腫)治轉筋　髀關治筋絡急(銅見/膝痛)　浮郄治小
腸熱大腸結股外脛筋急髀樞不仁　曲池治筋緩捉
物不得挽弓不開屈伸難風臂肘細無力　中瀆治寒
氣客於分肉間痛攻上下筋痺不仁　承筋治寒搏轉
筋支腫大便難脚腨痠重引小腹痛　委中(見脚/弱)　附
陽　承山(見腰/脚)療筋急(明/下)　張仲文灸脚筋急(見腰/脚)
岐伯療脚轉筋發不可忍者灸脚踝上一壮内筋急灸
内外筋急灸外　解谿主膝重脚轉筋濕痺(千/)　竅隂
主四支轉筋　大淵主眼青轉筋乍寒乍熱缺盆中相
引痛　丘墟主脚急腫痛戰掉不能久立附筋足攣
委中委陽主筋急身熱　肝俞主筋寒熱痙筋急手相
引　心俞　肝俞主筋急手相引轉筋入腹痛欲死者
使四人捉手足灸臍左邊二寸十四壮(備/急)　千云臍上
一寸十四壮轉筋灸涌泉六七壮(千/)轉筋四厥灸乳根
黑白際一壮　若手足厥冷三隂交二七壮　霍亂已
死有暖氣者承筋七壮起死人　又鹽内臍中灸二七
壮　腰背不便轉筋急痺筋攣二十一椎隨年轉筋在
兩臂及胷中灸手掌白肉際七壮　又灸亶中中府巨
闕胃管尺澤并治筋拘頭足皆愈　腹脹轉筋臍上一
寸二七壮　人有身屈不可行亦有膝上腫疼動不得
予為灸陽陵泉皆愈已救百餘人矣神效無比(有吐瀉/轉筋者)
(予敎灸水/分即止)　轉筋十指攣急不得屈伸灸脚外踝骨上
七壮(餘見/千金)
　　　霍亂吐瀉(餘見轉筋/)
凡霍亂泄出不自知先取太谿後取太倉之原(千/)　三
里主霍亂遺矢失氣　期門主霍亂泄注　尺澤主嘔
泄上下出脇下痛　太白主腹脹食不化喜嘔泄有膿
血　關衝治霍亂胷中氣噎不嗜食臂肘痛不舉(銅/)
人迎治吐逆霍亂胷滿喘呼不得息　期門治胷中煩
熱賁豚上下目青而嘔霍亂洩利腹堅硬大喘不得卧
脇下積氣　上腕治霍亂吐利身熱汗不出　隱白治
吐洩(見腹/脹)　中腕治霍亂出洩不自知　支溝　天樞
治嘔吐霍亂(見臍/痛)　太白治氣逆霍亂腹痛又吐洩膿
血(見腹/脹)　隂郄治心痛霍亂胷滿　上管治霍亂心痛
不可卧吐利(明/)　巨闕治胷脇滿霍亂吐利不止困頓
不知人(下/)吐逆霍亂吐血灸手心主五十壮(千/)凡霍亂
先心痛及先吐灸巨闕七壮若先腹痛太倉二七壮若
先下利灸大腸募(臍旁/二寸)男左女右若吐下不禁兩手脉
疾數灸蔽骨下三寸又臍下三寸各七十壮若下不止
太都七壮若泄利傷煩欲死慈宮二七壮
　霍亂吐瀉尤當速治宜服來復丹鎮靈丹等藥以多
　為貴尤宜灸上管中腕神闕關元等穴若水分穴尤
　不可緩蓋水榖不分而後泄瀉此穴一名分水能分
　水榖故也或兼灸中管穴須先中管而後水分可也
　　　嘔吐(又見喘𠻳/)
胃俞主嘔吐筋攣食不下(千/)　商丘主脾虚令人病寒
不樂好太息多寒熱喜嘔　商丘　幽門　通谷主喜
嘔　陽陵泉主嘔宿汗心下澹澹　天容主欬逆嘔沫
　曲澤主逆氣嘔涎　維道主嘔逆不止　大鍾　太
谿主煩心滿嘔　絶骨主病熱欲嘔　俞府(明下云/不下食)
靈墟　巨闕　率谷　神藏主嘔吐胷滿　胃俞　腎
俞　石門　中庭等(見反/胃)　少商　勞宮主嘔吐　隱
白主鬲中嘔吐不欲食　魂門　陽關主嘔吐不住多
涏　巨闕　胷堂主吐食　鬲俞主吐食又灸章門
胃管　魚際療膈虚食欲嘔身熱汗出唾嘔吐血唾血
(明/)　中庭(見反/胃)療嘔吐(明/)云門(見上/氣)療嘔逆　神藏
靈墟治嘔吐胷滿(銅見胷/脇滿)　承光(見頭/痛)　大都(見腹/滿)治
嘔吐　太衝治嘔逆發寒(見/疝)　大鍾治嘔逆多寒(見/淋)
勞宮(見傷/寒)治氣逆嘔噦　維道治嘔逆不止三焦不調
水腫不嗜食　上髎治嘔逆　鬲關治嘔噦多涏唾(見/背)
(痛/)　率谷治嘔吐不止(見/痰)　肺俞治上氣嘔吐(見上/氣)
玉堂治嘔吐寒痰上氣　心俞治嘔吐不下食(見狂/走)
中庭(見胷/滿)　腧府(見/喘)　意舎(見腹/脹)治嘔吐　鬲俞治欬
逆嘔逆鬲胃(明作/上)寒痰食飲不下胷滿支腫脇痛腹脹
胃腕暴痛　膽俞治嘔則食無所出(見腹/脹)　魄户治嘔
吐煩滿(見上/氣)　亶中治吐涎　太谿治嘔吐口中如膠
善噫　顱𩕄治小兒嘔吐涎沫　瘈脉治小兒嘔吐洩
利(並見小/兒瘈瘲)　築賓(見/狂)　少海治嘔吐涎沫　亷泉療喘
息嘔沫(明見/少氣)　築賓療嘔吐不止　幽門療善吐食飲
不下兼唾多吐涎乾噦嘔沫(下/)　上管療嘔吐食不下
腹脹氣滿心忪驚悸時吐嘔血腹㽲痛痰多吐涎　小
兒吐乳灸中庭一壮　粥食湯藥皆吐不停灸間使(千/見)
(乾/嘔)　吐逆嘔不得食灸心俞百壮或胷堂百壮或巨闕
五十　嘔吐宿汁吞酸灸日月百壮三報或鹽半斤炒
故帛裹就熱熨痛處主嘔吐若心腹痛而嘔此寒熱客
於腸胃云云灸中腕(指/)　三焦俞主飲食吐逆(千見/腹脹)
隱白療嘔吐(明/)　太白治嘔吐　三焦俞治吐逆(並見/腹脹)
　　　乾嘔
極泉　俠白治心痛乾嘔煩滿(銅/)　通谷療乾嘔無所
出又治勞食飲隔結(明/)　膽俞療胷脇支滿嘔無所出
口舌乾飲食不下　幽門療乾噦(下見/吐)　乾嘔不止粥
食湯藥皆吐不停灸手間使三十壮若四厥脉沈絶不
至灸便通此起死法(千/)　乾嘔灸心主尺澤亦佳又灸
乳下一寸三十壮　霍亂乾嘔間使七壮不差更灸
　千金言生薑乃嘔家聖藥有此疾者蚤上宜多用生
　薑泡湯服或煨或生嚼或取自然汁入酒服皆效
隱白主腹滿喜嘔(千/)乾嘔灸心主尺澤佳又乳下一寸
三十壮凡噦令人惋恨(承漿七壮如麥大又臍下四指/七壮卒噦亶中中府胃管各數)
(十壮尺澤/巨闕七壮)
　　　噫
蠡溝主數噫恐悸氣不足(千/)　陷谷主腹大滿喜噫
鳩尾主噫喘胷滿欬嘔　少海主氣逆呼吸噫噦嘔
勞宮主氣逆噫不止　欬唾噫善欬氣無所出先取三
里後取太白章門　大敦主噦噫又灸石關　太谿(見/吐)
治善噫(銅/)　蠡溝治數噫(見/疝)　神門治數噫恐悸(見心/煩)
　陷谷(見水/腫)　期門治産後善噫(見心/痛)　太淵治噫氣
上逆　少商治煩心善噦心下滿汗出而寒欬逆　太
淵治善噦嘔(見胷/痺)　温溜治傷寒噦逆噫噦鬲中氣閉
寒灸腋下聚毛下附肋宛宛中五十壮(千/)噫噦嘔逆灸
石關百壮
　　　傷寒嘔噦(諸噦/)
巨闕主傷寒煩心喜嘔(千/)甲云王心腹脹噫煩熱善嘔
鬲中不利　間使主熱病煩心喜噦胷中澹澹　温溜
主傷寒寒熱頭痛噦衂　百會主汗出而嘔痙　商丘
主寒熱好嘔　大椎主傷寒熱盛煩嘔　腎俞主頭身
熱赤欲嘔(並/千)　勞宮主熱病煩滿欲嘔噦(甲/)　曲澤主
傷寒逆氣嘔唾(千/)
　必用方論噦者俗云克逆也鍼灸者當以此求之
若氣自腹中起上築咽喉逆氣連屬不能出或至數十
聲上下不得喘息此由寒傷胃腕腎氣先虚逆氣上乘
於胃與氣相倂不止者難治謂之噦宜茱萸丸灸中腕
關元百壮未止灸腎俞百壮(指/)
　　　唾
中府治欬唾濁涕(銅見/肺氣)　庫房治多唾濁沫膿血　周
榮治欬唾稠膿(並見胷/脅滿)　少商治腹滿唾沫(見/瘧)　百會
(見/癎)治唾沫　石關治多唾嘔沫(明/下)　庫房治肺寒欬嗽
唾膿(見逆/氣)　幽門(見/同)治嘔沫吐涏喜唾(銅/)　石關治脊
强不開多唾　日月治多唾(見愁/悲)　天井治心胷痛欬
𠻳上氣吐膿不嗜食　紫宮治吐血及唾如白膠(明/)
曲澤主傷寒逆氣嘔唾(千/)
　名醫賈祐録云積主藏病聚主府病積者是飲食包
　結不消聚者是伏痰結而不化痰伏在上鬲主頭目
　眩痛多自涎唾或致潮熱用平胃散烏金散治之其
　論有理故載之
　　　胃痛(寒熱/)
魚際療胃氣逆(明/)　分水治胃脹不調(見腹/痛)銅云胃虛
脹不嗜食　鬲俞治胃腕暴痛(銅見/嘔吐)　下管治腹胃不
調腹痛(明見/腹堅)　腎俞主胃寒脹(千見/食多)　胃俞治胃中寒
(銅見/腹脹)　水分治胃虛脹(見水/腫)　三里治胃中寒心腹脹
滿胃氣不足惡聞食臭腸鳴腹痛食不化(明下/同)　下廉
(見飱/洩)　懸鍾治胃熱不嗜食　心俞療胃中弱食不下
(明/下)　太淵(千見/心痛)療胃氣上逆唾血　治胃補胃胃俞百
壮胃寒不能食食多身瘦腸鳴腹滿胃脹胃熱三里三
十壮反胃食即吐上氣灸兩乳下各一寸(以差/為期)又臍上
一寸二十壮又内踝下三指稍斜向前穴三壮(外臺云/一指)
(千/翼)
　　　反胃
凡食飲不化入腹還出先取下管後取三里瀉之　章
門主食飲不化入腹還出(見不/嗜食)　中庭　中府主鬲寒
食不下嘔吐還出又主嘔逆吐食不得出　中庭療胷
脇支滿心下滿(銅明/同下)食不下嘔逆吐食還出　三里療
胃氣不足反胃　胃俞(見不/能食)療吐食　意舎療吐食不
留住(下見/背痛)　吐逆食不住胃管百壮(千/)吐嘔逆不得下
食今日食明日吐灸鬲俞百壮
　有人久患反胃予與鎮靈丹服更令服七氣湯遂能
　立食若加以著艾尤為佳也有老婦人患反胃飲食
　至晚即吐出見其氣繞臍而轉予為㸃水分氣海并
　夾臍邊兩穴他歸只灸水分氣海即愈神效
　　　食不下(不化/)
魂門治飲食不下腹中雷鳴(銅/)　三焦俞治吐逆飲食
不下(見腹/脹)　胃倉　意舎(見腹/脹)　鬲關治食飲不下(見/背)
(痛/)　胃俞主嘔吐筋攣食不下(千/)　大腸俞　周榮主
食不下喜飲　中庭　中府主鬲寒食不下(見反/胃)　陽
綱　期門　少商　勞宮主飲食不下　三焦俞主傷
寒頭痛食不下　心俞治胃弱食飲不下(明/下)　鬲俞治
鬲寒食飲不下腹脇滿胃弱食少嗜卧怠惰不欲動身
温不能食千云主吐食(見/嘔)　陽綱治食不下腹中雷鳴
大小便下節黄水(明/)　紫宮(見煩/心)　中庭(見反/胃)　膽俞
(見/嘔)治飲食不下　三里(見/胃)　大腸俞　三隂交(並見/腹脹)
下腕(見腹/痛)　三焦俞　懸樞(見/瀉)　梁門(見積/氣)治榖不化
　天樞(見/瀉)　志室(見脊/痛)　腎俞(見/勞)治食不化　腹哀治
寒中食不化　三焦俞治水榖不消腹脹腰痛吐逆(明/)
　腹哀(銅/同)　太白(見/瀉)主食不化(千/)　凡食飲不化入腹
還出先取下管後取三里瀉之　石門主不欲食榖入
不化　天樞　厲兊　内庭主食不化不嗜食夾臍痛
　章門主食飲不化(見不/嗜食)　上管　中管主寒中傷飽
食飲不化　中庭治胷脇滿食不下(見反/胃)　胃管　三
焦俞主小腹積聚堅大如盤胃脹食不消(千/)　志室(明/見)
(腹/痛)療食不下　太白　公孫(見腹/脹)主食不化　中府
胃倉　承滿(見腹/脹)　魚際(見腹/痛)　周榮(見胸/滿)治食不下
　中管(腹/脹)　三隂交(見腹/脹)治食不化
　　　不能食
然谷治腦痛不能食(銅見/痰)　豐隆主不能食　中極主
飢不能食　胃俞主嘔吐筋攣食不下不能食　維道
主三焦有水氣不能食　鬲俞主傷寒嗜卧怠惰不欲
動身濕不能食(銅/同)　石門主不欲食榖入不化　率谷
主醉酒風熱發不能飲食嘔吐(甲/)　少商療不能食腹
中氣滿喫食無味(明/)　分水(見腹/痛)療不能食　胃俞療
煩滿吐食腹脹不能食下云療胃中寒氣不能食胷脇
滿身瘦不能食胷滿鬲上逆氣悶熱灸大腸俞二七壮
小兒減之(千/)　三里療腹滿不能食胃氣不足反胃(明/)
(不能飲食見腸澼藏府積聚及飲食不消見寒熱涌泉/主心痛不嗜食咽中痛不可内食見虚勞脾俞胃俞治)
(不嗜/食)
　　　不嗜食
凡不嗜食刺然谷多見血使人立飢(千/)　隱白(見/吐)　然
谷　脾俞　内庭主不嗜食　天樞　厲兊　内庭主
食不化不嗜食夾臍急　中封主身黄有微熱不嗜食
　章門主食飲不化入腹還出熱中不嗜食苦吞而聞
食臭傷飽身黄酸疼羸瘦　肺俞治上氣嘔吐支滿不
嗜食(銅/)　胃俞脾俞治腹痛不嗜食(見腹/脹)　地機　隂
陵泉　水分(並見/水腫)　幽門(見胷/痛)　小腸俞(見脚/氣)治不嗜
食　下腕治六府氣寒不嗜食(見腹/痛)　下廉(見飱/洩)　懸
鍾治胃熱不嗜食(見膝/摩)　隂蹻療病飢不欲食(明/)　懸
鍾療腹滿中焦客熱不嗜食(明/下)又云心腹脹滿胃熱不
嗜食　陽綱(見腸/鳴)療不嗜食　分水治胃虚脹不嗜食
(銅/)
　不嗜食有數端有三焦客熱不嗜食有胃熱不嗜食
　有胃寒不嗜食有六府氣寒不嗜食固當隨證用藥
　治之而針灸者亦當知補瀉之法可也
　史記陽虚侯病甚衆醫皆以為蹙太倉公診脉以為
　痺根在右脇下大如覆杯令人喘逆氣不能食病得
　之内即以火齊粥且飲六日氣下即令更服圓藥出
　入六日病已然則人之不能食亦有患痺而得者槩
　曰胃有寒熱則不可也
扁鵲曰凡人心風灸心俞肝俞主心風腹脹滿食不消
化四支羸露不欲食(見中/風)　曲泉主不嗜食見無子
　　　食氣(無味/)
三里治食氣惡聞食臭(見/胃)　大杼(見/勞)治食氣　百會(見/風)
(癎/)　少商(見不/能食)療喫食無味(明/)　凡身重不得食食無
味心下虚滿時時欲下喜卧皆針胃管太倉服建中湯
及平胃丸
　有鑚胃丸温中開胃病人覻飲食不得三五服即思
　食破故紙半兩肉荳蔲四枚為末蒸棗肉丸梧子大
　空心米飲三十丸
　　　食多
脾俞治食飲多身瘦(銅見/腹脹)　腎俞療食多身瘦(明下/見勞)
胃俞　腎俞主胃中寒脹食多身瘦　脾俞大腸俞主
食多身瘦(見腹/脹)
　舎姪偶食罷即飢再食又飢自碎生薑濃泡二碗服
　愈
　　　瘧(脾寒/)
　千金云夫瘧皆生於風夏傷於暑秋為㾬(痎/同)瘧(素問/云㾬)
　(猶老也亦瘦也楊上善云二日一/發為㾬瘧其説與素問千金異)瘧有數名先寒後
　熱曰寒瘧先熱後寒曰温瘧熱而不寒曰癉瘧多寒
　曰牡瘧久不差曰勞瘧(久不斷/曰老瘧)時行後變成瘧曰瘴
　瘧病結為癥瘕曰瘧母以至肝肺脾腎心胃亦皆有
　瘧或每日發或間日發或作稍益晏或作日益早素
　問千金等方論之詳矣治瘧之方甚多惟小金丹為
　最佳予嘗以予人皆效然人豈得皆有此藥哉此灸
　之所以不可廢也鄉居人用旱蓮草椎碎寘在手掌
　上一夫(四指/間也)當兩筋中以古文鐃壓之繫之以故帛
　未久即起小泡謂之天灸尚能愈瘧况於灸乎故詳
　著之
譩譆治温瘧寒瘧(明/)下云療瘧久不愈　腰俞　中管
治温瘧痎瘧　鬲俞(見/痰)　命門(見頭/疼)　太溪(見欬/逆)療痎
瘧　隂蹻治暴瘧　上亷治寒瘧　三間治瘧寒熱脣
口乾身熱喘目急痛　至隂治瘧發寒熱頭重煩心(下/)
　液門　合谷　陷谷　天池治寒熱㾬瘧　偏厯治
發寒熱瘧久不愈目視䀮䀮　大椎治㾬瘧久不愈
少府治痎瘧久不愈者煩滿少氣悲恐畏人臂酸掌熱
手握不伸　陶道治痎瘧寒熱洒浙　命門治寒熱痎
瘧腰腹相引痛　足臨泣治瘧日西發(千同銅云/治瘧日發)　療
小兒瘧久不愈灸足大指次指外間陷中各一壮(並/下)
太谿(見心/痛)　照海　中渚治久瘧　丘墟治久瘧振寒
(千/同)　陷谷治瘧　中封治痎瘧色蒼蒼(千云/太息)振寒小腹
腫食怏怏　繞臍痛足逆冷不嗜食身體不仁　液門
治痎瘧寒熱目眩頭痛暴得耳聾　腕骨治痎瘧頭痛
煩悶　商陽治寒熱痎瘧口乾明下云治瘧口乾　譩
譆(見肩/背痛)　中腕　白環俞治温瘧(見腰/脊)　上髎　偏厯
治寒熱瘧　三間治寒瘧脣焦口乾氣喘　脾俞治痎
瘧寒熱
　有人患久瘧諸藥不效或敎之以灸脾俞即愈更一
　人亦久患瘧聞之亦灸此穴而愈蓋瘧多因飲食得
　之故灸脾俞作效
内庭　厲兊(靣/腫)　公孫治寒瘧不嗜食　京骨治瘧寒
熱喜驚不欲食(明下/同)　神門治瘧心煩甚欲得飲冷惡
寒則欲處温中咽乾不嗜食　合谷　陽谿　後谿
陽池　隂都治身寒熱瘧(明下云/㾬瘧)病心下煩滿氣逆
天樞治寒瘧　列缺治寒瘧嘔沫善笑縱脣口(明下云/㾬瘧靣)
(色不/定)　少商治痎瘥振寒腹滿(明下有煩/心善噦)唾沫脣乾引
飲不下膨膨手攣指痛寒慄鼓頷喉鳴　經渠治瘧寒
熱胷背拘急胷滿膨膨(明/同)　大椎腰俞治温瘧痎瘧(明/同)
　大杼療瘧頸項强不可俛仰頭痛振寒　前谷　風
池　神道(見頭/痛)　百會治痎瘧上星治痎瘧振寒熱汗
不出　偏厯主風瘧汗不出(千/)　少澤(明云頭痛/銅云寒熱)　復
溜　崑崙主瘧寒汗不出　衝陽主瘧先寒洗淅甚久
而熱熱去汗出　然谷　崑崙主瘧多汗　甲云主瘧
多汗腰痛不可俛仰目如脱項如㧞　列缺　後谿
少澤　前谷主瘧寒熱　太泉　太谿　經渠主瘧欬
逆心悶不得卧寒熱　大陵　腕骨　陽谷　少衝主
乍寒乍熱瘧　天樞主瘧振寒熱盛狂言　太鍾主瘧
多寒少熱　甲云瘧悶嘔甚熱多寒少欲閉户而處寒
厥足熱　商丘主寒瘧腹痛　少海主瘧背振寒　甲
云項痛引肘掖腰痛少腹四支不舉　陽谿主瘧甚苦
寒欬嘔沫　厲兊　内庭主瘧不嗜食惡寒　少商主
瘧振慄鼓頷　商丘　神庭　上星　百會　完骨
風池　神道　掖門　前谷　光明　至隂　大杼主
痎瘧熱　隂都　少海　商陽　三閒　中渚主瘧身
熱　列缺主瘧甚熱　陽谷主瘧脇痛不得息　俠谿
主瘧足痛　衝陽　束骨主瘧從脚胻起　陽谷主瘧
脇痛不得息　飛揚主狂瘧頭眩痛痙反折　温溜主
瘧靣赤腫　天井主瘧食時發心痛悲傷不樂　天府
主瘧病　譩譆　支正　小海主風瘧　三里　陷谷
　俠谿　飛揚主痎瘧少氣
　大附子一枚炮末薑兩半取自然汁丸如小豆大每
　十五丸空心熱酒吞下老少加減川客治瘧只二三
　服皆愈云兼治脾胃愈於薑附湯故附此
　　　脾疼(餘見心腹痛/)
府舎治疝癖脾中急痛循脅上下搶心腹滿積聚厥氣
兩乳(銅/)　商丘治脾虚令人不樂(見腸鳴/千見吐)　三隂交治
脾病身重(見腹/脹)
　予嘗久患脾疼服治脾藥反膨脹不得已依耆域方
　用麵裹火炮蓬莪茂末水與酒醋煎服立愈已而告
　人人亦云高良薑末米飲調服亦作效後鄭敎授傳
　一方云草果延胡索苓脂并没藥酒調三兩錢一似
　手拈却草果子五苓脂四味等分為末此亦平穩藥
　也有此疾者宜服之或不吐不瀉心中疼甚日輕夜
　甚者用乾鹽梅并茶煎服神效　若灸者宜上管中管
　下管脾俞三隂交等穴
　
　鍼灸資生經卷三
欽定四庫全書
　鍼灸資生經卷四
　　　心痛
凡心實者則心中暴痛虚則心煩惕然不能動失智内
關主之(千/)凡卒心痛汗岀刺大敦出血則已　心俞
亶中　通谷　巨闕　太倉　神府　郄門　曲澤
大陵主心痛　期門　長强　天突　俠白　中衝主
心痛短氣　尺澤主心痛彭彭然心煩亂悶少氣不足
息　然谷主心如懸少氣不足以息　心悶痛上氣牽
引小腸灸巨闕二七壯　腎俞　復溜　大陵云門主
心痛如懸　間使主心懸如飢　支溝　太谿　然谷
主心痛如錐刺甚者手足寒至節者死　行間主心痛
色蒼蒼然如死灰狀終日不得太息(銅/)　鳩尾主心寒
脹滿不得食息賁唾血厥心痛善噦心疝太息　中管
主心痛難俛仰(甲云身寒心痛/衝胃死不知人)　臨泣主胸痺心痛不得
反側(甲云不得息/痛無常處)　腹結(見/臍)　行間(見腹/痛)主痛搶心　通
里主卒痛煩心心中懊憹數欠頻伸心下悸悲(千與/銅同)
靈道主心痛悲恐相引瘈瘲　建里主心痛上搶心不
欲食(明云心/痛身腫)　章門主心痛而嘔　太泉主心痛肺脹
胃氣上逆　鳩尾主心寒脹滿不得食　大都　太白
主暴泄心痛腹脹心痛尤甚　上管主心痛有三蟲多
涎不得反側　不容　期門主心切痛喜噫酸　少衝
主心痛而寒　商丘主心下有寒痛　胸痺心痛天井
臨泣主之或灸亶中百壯(見胸/痺)　亶中天井主胸心痛
心腹諸病心痛灸大倉肝俞(見心/滿)　心腹胸滿痞痛灸
肝俞(見胸/脇脹)　中管治心痛(銅見/心滿)　建里療心痛(明見/上氣)
鬲俞治心痛周痺(見痃/癖)　足臨泣治心痛周痺痛無常
處(見月/事)　魚際療心痺(明見/氣逆)
　荆婦舊侍親疾累日不食因得心脾疼發則攻心腹
　後心痛亦應之至不可忍則與兒女别以藥飲之疼
　反甚若灸則徧身不勝灸矣不免令兒女各以火鍼
　微刺之不拘心腹須臾痛定即欲起矣神哉
治心腹冷痛玉抱肚法鍼砂四兩炒似烟出入白礬半
兩碙砂粉霜各半錢新水拌勻微濕以皮紙貼安懐中
候熱發寘臍中氣海石門關元穴大補本元或寘其他
冷處汗出立差(予自/用驗)此藥燥則不熱再以新水拌再熱
可用十餘次如藥力盡却曝乾再入礬等依舊熱舍弟
叔浩傳一方只用鍼砂泥礬功效亦同豈以碙砂粉霜
價不亷而不用耶
　予舊患心脾發則疼不可忍急用瓦片寘炭火中燒
　令通紅取出投米醋中漉出以紙三二重裹之置疼
　處稍止冷即再易耆舊所傳也後閱千金方有云凡
　心腹冷痛熬鹽一半熨或熬蠶沙燒塼石蒸熨取其
　裏溫煖止或蒸土亦大佳始知予家所用蓋出千金
　方也他日心疼甚急灸中管數壯覺小腹兩邊有冷
　氣自下而上至灸處即散此灸之功也本事方載王
　思和論心忪非心忪也胃之大絡名曰建里絡胸鬲
　及兩乳間虚而有痰則動更須臾發一陣熱是其證
　也審若是又當灸建里矣但不若中管為要穴云
靈道治心痛悲恐相引瘈瘲肘攣暴瘖不能言　俠白
治心痛乾嘔煩滿　極泉治心痛乾嘔　太淵治心痛
唾血振寒咽乾狂言口僻　陰郄(見霍/亂)　中衝治心痛
煩滿舌强　厥陰俞(見欬/逆)　神門(見煩/心)　臨泣治心痛
(見月/事)　齗交治面赤心煩痛　天井治心胸痛(見上/氣)
下管治心痛不可忍　外陵治心如懸下痛(見腹/痛)　大
陵　上管治心痛不可忍(明云不/可卧)　章門治喘息心痛
(見腸/鳴)　涌泉　建里治心下痛不欲食(許云心疼是有/涎宜針建里)
幽門治女子心痛逆氣善吐食不下　期門治産餘疾
食不下胸脇滿心切痛善噫　巨闕療凡心痛有數種
冷痛痐蟲心痛蠱毒霍亂不識人(明/)銅云治蚘蟲心痛
蠱毒　中管治心匿不能食反胃霍亂心痛　曲澤(見/唾)
(血/)　督俞(見腹/痛)　鬲俞(見痰/飲)療心痛　涌泉療心痛不
嗜食　少衝療卒心痛　心俞療寒熱心痛背相引痛
胸滿悶欬嗽不得息煩心多涏　巨闕療心痛不可忍
嘔血煩心(下/)張仲文療卒心痛不可忍吐冷酸水及元
藏氣灸足大指次指内横文中各一壯炷如小麥立愈
　心懊憹憹微痛煩逆灸心俞百壯(千/)　心痛如錐刀
刺氣結灸鬲俞七壯　心痛冷氣上灸龍頷百壯在鳩
尾頭上行一寸半不可刺　心痛惡氣上脇急痛灸通
谷五十壯在乳下二寸　心痛暴絞急絶欲死灸神府
百壯在鳩尾正心有忌　心痛暴惡風灸巨闕百壯
心痛堅煩氣結灸太倉百壯　心痛灸臂腕横文三七
壯又灸兩虎口白肉際七壯(千/)　腎心痛先取京骨昆
崙發鍼不已取然谷　胃心痛取大都太白　脾心痛
取然谷太谿　肝心痛取行間太衝　肺心痛取魚際
太淵　心痛不可按煩心巨闕主之　心痛有三蟲多
涎不得反側上管主之　心痛身寒難以俛仰心疝衝
冒死不知人中管主之　心痛如鍼錐刺然谷及太谿
主之　心腹中卒痛石門主之行間　陰郄主心痛(見/驚)
　間使治卒心痛多驚喑不得語咽中如鯁(銅/)　曲澤
治心痛善驚　郄門治心痛衂血嘔噦驚恐畏人神氣
不足　天泉治心病胸脇支滿欬逆膺背脾臂内亷痛
　太谿治久瘧欬逆心痛如錐刺手足寒至節喘息者
死
　心痛右九種乃心脾疼而非真心痛真心痛則朝發
　夕死夕發朝死如難經疏所載是已然此疾亦有所
　自産論嘗謂産後心痛若悞以為有所傷療之則虚
　極而心絡寒甚傳心之正經則變為真心痛此一說
　也巫臣以夏姬之故怨子反曰余必使汝疲於奔命
　以死子反於是一歲七奔命遂遇心疾而卒則又因
　用心而成疾矣然則如之何平居當養其心使之和
　平疾自不作其次則當服鎮心丹之類以補養之可
　也若疾將作而鍼灸抑亦可以為次矣
　　　心恍惚(餘見肺中風/)
心俞　天井　神道(明上/下同)治悲愁恍惚(千見/悲愁)狂驚恍惚
灸足陽明　狂癲恍惚灸腦户等　狂言恍惚灸天樞
(並見/狂)　卒中邪魅恍惚(見邪/癲)　左手關後尺中陰實者
腎實也若恍惚健忘目視䀮䀮耳聾悵悵善鳴刺足少
陰治陰　巨闕治恍惚不知人(銅見/痰)　百㑹療少心力
忘前失後心神恍惚(明/下)　陰都療心恍惚(千/)
　　　心驚恐
曲澤治心痛善驚(銅/)　靈道治悲恐(見心/痛)　下亷治暴
驚　魚際治心痺悲恐　少衝治悲恐善驚(見傷/寒)　上
管治心風驚悸(明同作/心忪)　少府治悲恐畏人(見憂/疝)　神
門(見心/煩)　蠡溝(見/疝)　巨闕治驚悸少氣(見/狂)　梁丘治大
驚乳痛　陰郄間使(見心/痛)　二間厲兌治多驚　明下
云間使療驚悸(見傷寒/無汗)　五里治驚恐(見風/勞)　京骨(見/瘧)
　大鍾(見/淋)　大陵治喜驚恐　百㑹(見風/癎)　神道(見頭/痛)
　天井(見風/痺)液門(見/狂)治驚悸　通谷(見目/眩)　章門治善
恐(見水/腫)　天衝治癲疾風痋牙腫善驚恐　支正治風
虚驚恐狂惕　明下云療驚恐悲愁　郄門治驚恐畏
人(見心/痛)　神庭治驚悸不得安寢　腦空治腦風頭痛
目瞑心悸　三間合谷厲兌主吐舌戾頸喜驚(千/)　曲
澤　大陵主心下澹澹喜驚(甲作/内關)　通里主心下悸
明下云療悲恐畏人　然谷(銅/同)　陽陵泉(明/同)主心下惕
恐如人將捕之　大鍾　郄門主驚恐畏人神氣不足
　氣海　陰交　大巨主驚不得卧　大巨主善驚
厲兌主多卧好驚(明/同)　掖門主喜驚妄言面赤　少府
主數噫恐悸氣不足　神門主數噫恐悸不足　巨闕
主驚悸少氣　陰蹻主卧驚視如見鬼　解谿主瘈瘲
而驚　少衝主太息煩滿少氣悲驚　行間主心痛數
驚心悲不樂　手少陰　陰郄主氣驚心痛　少衝療
悲恐畏人善驚　神庭療驚不安寢(明見/癲癎)　曲澤療喜
驚　梁丘(見足/寒)療大驚　瘈脉療小兒驚恐(見瘈/瘲)　陰
蹻療婦人驚悲不樂(見月/事)又療大風卧驚視如見星
風府療多悲恐驚悸(下/)　鳩尾療心驚悸神氣耗散兒
睡中驚目不合灸屈肘横文中上三分各一壯　兒睡
中驚掣灸足大指次指端去爪甲如韮葉各一壯　然
谷主兒善驚(千/)　驚怖心忪少力灸大横五十壯　上
管療驚悸(明見/心煩)　天井療驚悸(明下/見悲)　厲兌療善驚(見/卧)
或中等主悸坐不安席(千見/上氣)長强主小兒驚恐失精(見/驚)
(癎/)
　　　心喜笑(怒/)
神門　陽谷主笑若狂(千/)　勞宫　大陵主喜笑不止
(見癲/狂)　列缺主喜笑(見四/支厥)　勞宫治悲笑(銅見/中風)　大陵
治善笑不休(見傷寒/無汗)　陽谿治狂言喜笑見鬼　水溝
(見癲癎/銅同)　失笑無時節(明/)　復溜(見/脊)　勞宫治善怒(銅/見)
(中/風)　魚際療心痺悲怒(明見/氣逆)　肝俞療多怒(下見/目翳)　身
柱主怒欲殺人(千見瘈瘲/明銅同)　狂風罵撾斫人名熱陽風
灸口兩吻邊燕口處赤白際各一壯又陰囊縫三十壯
　　　心氣(健忘/)　(無心力/)　(失志/)
心俞療心氣亂(明見/癎)百㑹(下/同)治無心力忘前失後(見風/癎)
　百㑹治中風心煩驚悸健忘(銅/)　神道(見頭/痛)　幽門
(見胸/痛)　列缺　膏肓俞治健忘(見勞/瘵)　百㑹　天府
曲池　列缺主惡風邪氣泣出喜忘(千/)　健忘刺足少
陰(見恍/惚)　心忪少力灸大横五十(見/驚)　百㑹(見風/癎)　巨
闕(見驚/癎)療無心力(明/)　上管療心中悶(明見/心煩)　委　陽
(見尸/厥)治失志(銅/)秦承祖云中衝療神氣不足失志(明/下)
内關主失志(千見/心痛)　通谷主心中憒憒(見/癲)　鳩尾療心
中氣悶不喜聞人語(明見/驚癎)　心俞療小兒心氣不足不
語(見口/啞)
　予舊患心氣凡思慮過多心下怔忪或至自悲感慨
　必灸百㑹則以百㑹有治無心力忘前失後證故也
　(兼服鎮/心丹)
　　　心憂悲(哭泣/)　(餘見癲邪/)
漏谷主心悲(千見/腸鳴)　商丘(見腸/鳴)治心悲(銅/)　靈道治悲
恐(見心/痛)　神道治恍惚悲愁(見頭/痛)　天井　心俞(明下/同)
神道主悲愁恍惚悲傷不樂　天井主大風黙黙不知
所痛悲傷不樂明下云療驚悸悲傷　大横治大風逆
氣多寒善悲(銅/)　照海(見咽/乾)治善悲不樂　日月治太
息善悲小腹熱欲走多唾言語不正四支不收(明/下)　少
衝治悲恐善驚(見傷/寒)　少府治煩滿少氣悲恐畏人掌
熱(明下/同)　股腋攣急胸痛手拳不伸　支正療驚恐悲
愁(明/下)　勞宫治悲笑(銅見/中風)　心俞(見癲/癎)　神門(見心/煩)
解谿(見/癲)　大陵(見傷寒/無汗)治喜悲泣小兒夜啼上燈啼雞
鳴止者灸中指甲後一分中衝穴一壯　新生兒不吮
妳多啼(見口/噤)先灸承漿七壯次灸頰車各七壯炷如雀
屎　間使主善悲(千見/癲狂)　通里(見心/痛)主悸悲　行間(見/驚)
主心悲勞宫等主心悲(見癲/狂)百㑹等主泣出(見健/忘)　陰
蹻療婦人驚恐(明見/驚)　憂主心灸絶骨(見上/氣)
　􁁊母氏久病忽泣涕不可禁知是心病也灸百㑹而
　愈􁁊凡遇憂愁悽愴亦必灸此有此疾者不可不之
　信也
　　　歎息(太息/)
少衝主太息煩滿少氣悲驚(千/)　行間主不得太息(見/心)
(痛/)　凡好太息不嗜食多寒熱汗出病至則喜嘔嘔已
乃衰即取公孫及井俞實則腸中切痛厥頭面腫起煩
心狂多飲不嗜卧虚則鼓脹腹中氣滿熱痛不嗜食霍
亂公孫主之　商丘(見腸/鳴)　日月治太息善悲(銅見/悲愁)
行間治太息(見口/喎)　丘墟療胸脇痛善太息胸滿膨膨
(明/下)
　　　心煩悶(心痺/)　(膽風熱/)　(餘見心氣/)
神門治瘧心煩甚欲得飲冷惡寒則欲處溫中咽乾不
嗜食心痛數噫恐悸少氣不足手臂寒喘逆身熱狂悲
哭嘔血遺溺(銅/)上管治心中熱煩　陰都(見/瘧)　巨闕治
心中煩滿　玉堂治煩心(見胸/痛)　魚際少商(見善/噫)　公
孫(見狂/言)　解谿(見/癲)　至陰(見頭/痛)　完骨治頭痛煩心
陽谿治熱病煩心　百㑹(見/風)　强閒　承光治煩心(見/頭)
(痛/)　曲差治心中煩滿汗不出　完骨主風頭耳後痛
煩心(千/)　關衝主舌卷口乾心煩悶　幽門治心煩悶
(見胸/痛)　少衝療煩心上氣(明/)　紫宫療胸脇支滿痺痛
骨疼食不下嘔逆上氣煩心　玉堂療胸滿不得喘息
膺痛骨疼嘔逆上氣煩心　公孫主煩心(千見/歎息)　尺澤
　少澤主心煩(見脇/痛)　凡心虚則心煩内關主之(見心/痛)
　通里主煩心(千見/心痛)　巨闕　心俞療煩心(明見/心痛)　太
一治心煩(銅見/癲狂)　上管療心風驚悸(銅/同)不能食心中悶
發噦　百㑹療心熱悶心煩(見風/癎)　巨闕療心中煩悶
(見風/癎)　中腕療心悶(見賁/豚事)　紫宫等主心煩(見上/氣)　曲
澤療心痛出血則心下澹澹喜驚身熱煩心口乾逆氣
唾血肘瘈瘲喜摇頭清汗出不過肩(明/)　曲差療心煩
(明見/頸項)　心悶痛灸巨闕二七壯(千見/心痛)　百㑹治心熱悶
(見風/癎)　絶骨治風心煩(並見/中風)　魚際療心痺(銅見/上氣)　臨
泣(月/事)　鬲俞治心痛周痺(銅見/痃癖)
　　　膽虚(膽熱/)
中府治膽熱嘔逆上氣(銅見/肺氣)　膽虚灸三陰交各二十
壯
　　　嗜卧
𩕄㑹(見頭痛/銅同)　百㑹(見/癎)療多睡(明/)　陰蹻(見小/腹痛)　鬲俞
(見食/不下)療嗜卧　腎俞療好獨卧(見/勞)　二間(下/同)　三間療
多卧喜睡　厲兌療多睡善驚(千/同)　脾俞療四支煩熱
嗜卧怠惰四支不欲動(下/)　三陽絡療嗜卧身不欲動
　五里(見風/勞)　太谿(見傷寒/無汗)　大鍾　照海(並見/淋)　二
間治嗜卧(銅/)　鬲俞主傷寒嗜卧(千/)　三陽絡治嗜卧
身體不欲動　厲兌　大敦治喜寐(見小/腹痛)　天井主嗜
卧(千見四/支厥)
　千金云食多身瘦名曰食晦先取脾俞後取季脇又
　云凡身重不得食無味喜卧皆鍼胃管太倉服建中
　湯平胃丸今人嗜卧與夫食罷則脾困欲卧縱不能
　鍼豈可不灸予與人灸中管膏肓遂皆不困故既言
　之
　　　不卧
神庭治驚悸不得安寢(銅/)　氣衝(見上/氣)　章門治不得
卧(見腸/鳴)　期門治大喘不得卧(見霍/亂)　太淵治欬𠻳煩
怒不得卧(見胸/痺)　白環俞治腰脊冷疼不得久卧(明云/不識)
(眠/睡)　隱白(見腹/脹)　天府(見中/惡)　陰陵泉(見水/腫)治不得卧
　神庭療風癎驚悸不得安寢(明見/癲癎)　太淵　肺俞(見/肺)
　上管(見霍/亂)　條口(見足/麻)　隱白(見腹/脹)療不可卧　譩
譆(見/勞)　環跳岐伯云療卧伸縮回轉不得　大椎療卧
不安(下見/瘈瘲)　氣海　陰交　大巨主驚不得卧(千/)　公
孫主不嗜卧(見歎/息)　攢竹等主不得卧(見癲/狂)
　人不得卧亦有因心氣使然宜服俞山人鎭心丹此
　丹以酸棗仁微炒過則令人得睡故也(指迷云若頭/痛筋攣驚不)
　(嗜卧謂之腎厥頭疼宜/灸關元百壯服玉真丸)
　　　夢魘(雜夢/)
商丘治魘夢(銅/)千云主喜魘夢　天牖療夜夢顛倒面
青黄無顔色(明/)　右手關後尺中陰絶者無腎脉也若
足逆冷上搶胸痛夢入水見鬼善魘寐黒色物來掩人
上刺足太陽治陽(千/)　凡魘死不得著燈火照亦不得
近前急喚多殺人但痛咬其足跟及足拇指兩邊并多
唾其面即活又灸足大指聚毛中三七壯(集/效)魘不覺兩
足大指聚毛中三十壯(千/翼)
　有婦人夜多魘因少年侍親疾用心所致也後服定
　志丸遂不常魘灸固不可廢藥亦不可不服也
　　　癲邪(鬼邪/)　(扁鵲鍼邪病十三穴見千金/)
黄帝灸神邪鬼魅(明下見/狂言)岐伯療鬼神邪灸間使　攢
竹療神邪鬼魅(見/狂)秦承祖灸狐魅神邪及癲狂病醫治
不差者併兩手大指用軟絲繩急縛灸三壯艾炷著四
處半在甲上半在肉上四處盡燒一處不燒其疾不愈
神效小兒胎癎妳癎驚癎依此灸一壯炷如麥　陽谿
　僕參　溫溜治狂言見鬼(見狂/言)　狂邪鬼語灸天牕
九壯或伏兎百壯(千/)　悲泣鬼語灸天府五十　悲泣
邪語鬼忙歌哭灸慈門五十　卒中邪魅恍惚振噤灸
鼻下人中及兩手足大指爪甲本節令艾丸半在爪上
半在肉上各七壯不止十四壯炷如雀屎　風邪灸間
使隨年壯又承漿七壯又心俞七壯又三里七壯　鬼
魅灸入髪一寸百壯又灸間使手心各五十壯　狐魅
合手大指縛指灸合間三七壯當狐鳴即差　風府主
邪病卧瞑瞑不自知　悤上主邪病鬼癲　尺澤主邪
病四肢腫痛諸雜候狂癲哭泣灸手逆注三十(扁鵲鍼/邪病十)
(三穴見/千金)
　　　癲狂(狂走/)　(狂言/)
溫溜　掖門　京骨主狂仆(千/)　神門　陽谷主笑若
狂　勞宫　大陵主風熱善怒心中悲喜思慕歔欷喜
笑不止　飛揚　太一　滑門肉主癲狂吐舌　溫溜
　僕參主癲疾吐舌鼓頷狂言見鬼　長强主癲發如
狂面皮敦敦者不治明下云療癲狂　風府(銅云治狂/走目注視)
　肺俞主狂走欲自殺　筋縮　曲骨　陰谷　行間
主驚癎狂走癲疾　絡却　聽㑹　身柱主狂走瘈瘲
恍惚不樂　攢竹　小海　後頂　强間主癎發瘈瘲
狂走不得卧　衝陽　豐隆主狂妄行登高而歌棄衣
而走　天柱　臨泣主狂易多言不休目上反　支正
　魚際　合谷　少海　曲池　腕骨主狂言　下亷
　丘墟主狂言非常　巨闕　築賓主狂易妄言怒罵
　陽谿　陽谷主吐舌戾頸妄言　間使主驚狂善悲
面赤目黄喑不言(並/千)筋縮(下/同)療驚癎狂走癲疾脊急强
目轉上垂(明/)　陽谷　身柱(見瘈/瘲)　腦空　京骨(見膝/攣)
療癲疾强走　風府療狂走欲自殺目反妄視(下/同)　束
骨療癲狂(見驚/癎)　攢竹但是尸厥癲邪神狂鬼魅皆療
之　秦承祖灸神邪癲狂(見鬼/邪)　衝陽治久狂登高而
歌棄衣而走(銅/)　光明治卒狂(見熱病/無汗)　間使治卒强
胸中澹澹惡風寒嘔吐怵惕寒中少氣掌熱腋腫肘攣
明下云療卒狂驚悸　日月治小腹熱欲走(見悲/愁)　絲
竹空治發狂吐涎沫(見目/眩)　太一治癲疾狂走心煩吐
舌(銅/)　陽谷治癲疾狂走　心俞治心中風狂走發癎
語悲泣心胸悶亂煩滿汗不出結積寒熱嘔吐不下食
欬唾血(明/同)　腕骨治狂惕　巨闕治發狂不識人驚悸
少氣　曲泉　膏肓俞治發狂(見勞/瘵)　神門治身熱狂
悲哭　陽交治寒厥驚狂　少海治目眩發狂嘔吐涎
沫項不得顧　支正治風虚狂惕(見驚/恐)　大陵治狂言
不樂(見傷寒/無汗)　陽谷治妄言左右顧瘈瘲目眩　陽谿
治狂言喜笑見鬼(銅/)　僕參治癲癎狂言見鬼　偏歴
治癲疾多言(下/同)　溫溜治癲疾吐涎狂言見鬼明下云
癲癎吐舌鼓頷狂言　下亷治狂言(見/驚)　築賓治癲疾
狂言明下小兒癲病吐舌　公孫治卒面腫煩心狂言
　太淵治狂言(明下/同)　口噼(見心/痛)　液門治驚悸妄言
　陽谷療吐舌戾頸妄言不得左右顧瘈瘲頭眩目痛
(明/)　筋縮療癎病多言(下/)　鳩尾療癲癎狂歌不擇言
　黄帝療鬼邪魅及癲狂語不擇尊卑灸上脣裏面中
央肉絃上一壯炷如小麥又用鋼刀决斷更佳　銅云
水溝治語不識尊卑(見/癎)　掖門主妄言(千見/驚癎)　狂言恍
惚灸天樞百壯　狂邪發無常披頭大喚欲殺人不避
水火及狂言妄語灸間使三十壯(亦灸驚/恐歌哭)　狂癲鬼語
灸足太陽四十壯狂癲驚走風恍惚嗔喜罵笑歌哭鬼
語悉灸腦户風池手陽明太陽太陰足陽明陽蹻少陽
太陰陰蹻足跟皆隨年壯　狂走刺人或欲自死罵詈
不息稱神鬼語灸口吻頭赤白際一壯又兩肘内屈中
五壯又背胛中間三壯報灸之倉公法神效卒狂言鬼
語以甑帶急合縛兩手大指便灸左右脇下對屈肋頭
兩處火俱起各七壯須臾鬼自道姓名乞去徐徐問之
乃解其手　卒狂鬼語鍼其足大拇指爪甲下入少許
即止　人中主邪病語不止及諸雜候凡人中惡先掐
鼻下是也邪鬼妄語灸懸命十四壯穴在口脣裏中央
絃用鋼刀决斷佳　治肺中風狂言(見中/風)　狂邪鬼語
灸天牕伏兎悲泣鬼語灸天府慈門(並見/癲邪)
　有士人妄語異常且欲打人病數月矣予意其是心
　疾為灸百㑹百㑹治心疾故也又疑是鬼邪用秦承
　祖灸鬼邪法併兩手大拇指用軟帛繩急縛定當肉
　甲相接處灸七壯四處皆着火而後愈(灸法見/癲邪門)更有
　二貴人子亦有此患有醫僧亦為灸此穴愈
狂走掣瘲灸玉枕上三寸一法頂後一寸百壯(千/)　狂
走癲疾灸頂後二寸十二壯　狂走驚癎灸河口五十
壯在腕後陷中動脉是此與陽明同也　狂走癲疾灸
大幽百壯　狂走癲癎灸季肋端三十　狂走喜怒悲
泣灸巨覺(一作/巨攪)隨年壯在背上甲内側反手所不及者
骨芒穴上捻之痛者是　狂走驚恍惚灸足陽明三十
壯　狂走易罵灸八㑹隨年壯在陽明下五分　筋縮
(銅/同)等主狂走　三里主邪病大喚罵走逺　狂走癲厥
如死人灸足大指三毛中九壯(翼云灸/大敦)　狂走易氣等
灸絶骨(見上/氣)
　鬼語狂走當依法灸之若傷寒鬼語癲狂惟宜用四
　物湯加黄耆等分七八錢重作一服水一碗煎七分
　服滓即用水一碗煎半碗連服予屢用之神效故附
　著於此
　　　癲癎瘈瘲(小兒瘈瘲/)
命門治瘈瘲裏急腰腹相引痛(銅/)　大杼治瘈瘲氣實
脇滿　屋翳治瘈瘲不仁(見身/腫)　陽谷(見狂言/明同)治瘈瘲
　曲澤療肘瘈瘲(明見/唾血)　少澤療瘈瘲　承筋主瘈瘲
脚酸(千/)　曲池　少澤主瘈瘲癲疾　身柱主癲疾瘈
瘲怒欲殺人身熱狂走讇言見鬼(明上/下同)　商丘主癎瘈
　攢竹　小海　後頂　强間主癎發瘈瘲狂走　崑
崙主癎瘈口閉不開　陽谿　天井主驚瘲　解谿主
瘈瘲而驚　上關主瘈瘲沫出寒熱痙引骨痛　巨闕
　照海主瘈瘲引臍腹短氣　命門主瘈瘲裏急腰腹
相引痛(銅人/明同)　腦户　聽㑹　聽宫　風府　翳風主
骨痠眩狂瘈瘲口噤喉鳴沬出瘖不能言　五處　身
柱　委中　委陽　崑崙主脊强反側瘈瘲癲疾頭痛
　絡却　聽㑹　身柱主狂走瘈瘲恍惚不樂(並/千)　瘂
門治寒熱風痙脊强反側瘈瘲癲疾頭重(銅/)　五處治
頭風目眩瘈瘲目戴上不識人　巨髎治瘈瘲口喎(明/同)
　上關治瘈瘲口沫出目眩牙車不開口噤　少澤治
臂痛瘈瘲欬嗽頸項急不可顧　付陽(見風/痺)　天井治
瘈瘲(並見/風痺)　腕骨治驚風瘈瘲五指掣　帶脉治婦人
裏急瘈瘲(見小/腹痛)　大椎療癲病瘈瘲身熱目眩項急卧
不安(明/下)　顱顖治小兒發癎瘈瘲嘔吐涎沫驚恐失頰
瞻視不明(銅/)　瘈脉治小兒驚癎瘈瘲嘔吐洩痢無時
驚恐眵瞢目睛不明(明/同)　前頂治小兒驚癎風癎瘈瘲
(見驚/癎)　崑崙治小兒發癎瘈瘲
　　　癲癎(癎附/)　(餘論見風癎/)
天柱主卒暴癎眩(千/)　攢竹　小海　後頂　强間主
癎發瘈瘲狂走　商丘主癎瘈　絲竹空　通谷主風
癎癲疾涎沫狂煩　金門　僕參主癲疾馬癎(千/)　天
井　小海主癲疾羊癎吐舌羊鳴戾頸　懸釐束骨主
癲疾互善驚羊鳴　筋縮　曲骨　陰谷　行間主驚
癎狂走癲疾　列缺主熱癎驚而有所見　水溝治失
笑無時癲癎語不識尊卑(下經/同)　乍喜乍哭牙關不開
(銅/)　心俞治發癎悲泣(見狂/走)　筋縮治驚癎狂走癲疾
脊急强目轉上垂　僕參(見狂/言)　金門(見尸/厥)治癲癎
脊中治風癎癲邪　神門治大小人五癎　金門治小
兒發癎張口搖頭身反側　脊俞療風癎癲邪(明/)　神
庭療腫氣風癎癲風不識人羊鳴角弓反張披髪而上
歌下哭多學人語驚悸不安寢　肺俞　僕參(見尸/厥)療
癲癎　少海療癲癎吐舌沫出羊鳴　狂癲風癎吐舌
灸胃管百壯不鍼倉公法狂癎不識人癲病眩亂灸百
㑹九壯
　難經疏云狂病之候不愛眠卧不肯飲食自言賢智
　歌樂行走此是陽氣盛之所為故經言重陽者狂今
　世以此為癲病謬矣癲病發即僵仆倒地故有癲蹶
　之言陰氣大盛故不得行立而倒也今世以為癎病
　者悞也其剖析癲狂之病曉然如此而人終不信豈
　亦傳習之誤難以改歟(重陰/者癲)
凡發狂則欲走或自高貴稱神聖皆須備諸火灸之乃
得永差悲泣呻吟此則為邪非狂也自依邪方法治(千/)
　　　癲疾(餘論見風癎/)
解谿治癲疾煩心悲泣(銅/)　瘂門治癲疾頭重　完骨
治癲疾頭面浮腫齒齲　天衝治頭痛癲疾風痙牙齗
腫善驚　筋縮治癲疾脊强(見癲/癎)　申脉　後谿　前
谷治癲疾　滑肉門治癲疾嘔逆吐舌　兌端(明下/同)
本神治癲疾吐沫　飛揚治癲疾寒痛　承山　崑崙
療寒熱癲疾　尺澤療癲病不可向手臂不得上頭(下/)
　解谿　陽蹻主癲疾(千/)　神庭　上星　百㑹　聽
㑹　聽宫　偏歴　攢竹　本神　築賓　陽谿　後
頂　强間　腦戸　絡却　玉枕主癲疾嘔　兌端
斷交　承漿　大迎　絲竹空　𩕄㑹　天柱　商丘
主癲疾嘔沫寒熱痙互引　承漿　大迎主寒熱悽厥
鼓頷癲痙口噤　臑㑹　申脉主癲疾腠氣　尺澤
然谷主癲疾手臂不得上頭　偏歴主癲疾多言耳鳴
口噼　腦空　束骨　主癲疾大瘦頭痛　懸釐　束
骨主癲疾互引善驚羊鳴　天衝主頭痛癲疾互引數
驚　通谷主心中憒憒數欠癲心下悸恐咽中澹澹
風池　聽㑹　復溜主寒熱癲仆　完骨主癲疾僵
曲池等主癲疾(見瘈/瘲)　狂癲灸胃管(見癲/癎)或灸巨陽(見/驚)
(癎/)
　有人患癎疾發則僵仆在地久之方蘇予意其用心
　所致為灸百㑹又疑是痰厥致僵仆為灸中管其疾
　稍減未除根也後閱脉訣後通真子有愛養小兒謹
　䕶風池之說人來覔灸癎疾必為之按風池穴皆應
　手痠疼使灸之而愈(小兒癎恐/亦可灸此)
　　　驚癎(小兒驚癎/)　(急驚風/)　(慢驚風/)
顖㑹治驚癎戴目上不識人(銅/)　巨骨療驚癎破心吐
血(明/)鳩尾療心驚癎發狀如鳥鳴破心吐血心中氣悶
不喜聞人語心痛腹脹　少衝療驚癎吐舌沬出　束
骨療驚癎癲狂身寒熱頭痛目眩(下/)　筋縮療驚癎狂
走癎病多言脊强兩目轉上及目瞪　瘈脉　長强主
小兒驚癎瘈瘲嘔吐泄注驚恐失精瞻視不明(千/)　顖
㑹　前頂　本神　天柱主小兒驚癎　臨泣主兒癎
反視　顖㑹主兒癎喘不得息　前頂治小兒驚癎(明/下)
(同/)　風癎瘈瘲發即先時鼻多清涕頂腫(銅/)　瘈脉
神道　顱顖治兒發癎瘈瘲(並見小/兒瘈瘲)　長强　身柱療
小兒驚癎　小兒但是風病灸率谷(見/風)　小兒先驚怖
啼呌後乃發驚癎灸頂上旋毛中三壯及耳後青絡脉
　小兒驚癎灸鬼錄穴一壯在上脣内中央絃上用銅
刀决斷更佳　小兒急驚風灸前頂三壯若不愈須灸
兩眉頭及人中穴秦承祖灸小兒驚癎等(見鬼/邪)　小兒
緩驚風灸尺澤各一壯狂邪驚癎病灸承命三十壯在
内踝後上行三寸動脉上亦灸驚狂走　狂癲風驚厥
逆心煩灸巨陽五十壯　行間(見癲/狂)主驚癎(千/)　腕骨
治驚風(銅見/瘈瘲)　筋縮療驚癎(明見/癲狂)
　急慢驚風非風也古人謂之陰陽癎猶傷寒之有陰
　陽證也陽癎如陽證當治以凉藥陰癎如陰證當治
　以溫藥庸醫不知此例以風藥治之風藥多涼或是
　慢驚未有不罹其害者戒之戒之若灸驚風惟灸慢
　驚慢脾風為穏當云
　　　風癎(五癎/)
神庭療癲風不識人羊鳴(明見/癲癎)　百㑹療風癎青風心
風角弓反張羊鳴多哭言語不擇發時即死吐沫心熱
悶頭風多睡心煩驚悸無心力忘前失後食無味頭重
飲酒面赤鼻塞明下云療登高而歌棄衣而走角弓反
張羊癎吐舌　百㑹治風癎中風角弓反張或多哭言
語不擇發即無時盛即吐沬心煩驚悸(銅/)　神庭　絲
竹空(見目/眩)治風癎目戴上不識人　巨闕療心中煩悶
熱風風癎浪言或作鳥聲不能食無心力　㑹宗治肌
膚痛耳聾風癎　脊中(見/癲)　涌泉治風癎　前頂療風
癎(明/)　上管療風癎熱痛可瀉而後補　脊俞療風癎
癲邪　眉衝療目五般癎頭痛鼻塞　涌泉　神聰(見/頭)
(風/)　强間(岐伯/云)療風癎天井療癎病羊鳴吐舌　癎病
小兒惡疾也呼吸之間不及求師致困者不少(下/)小兒
食癎者先寒熱洒淅乃發灸鳩尾上五分三壯　小兒
風癎者先屈手指如數物乃發也灸鼻柱上髪際宛中
三壯　小兒猪癎病如尸厥吐沬灸巨闕三壯　小兒
雞癎善驚反折手掣自摇灸手少陰三壯在掌後去腕
半寸陷中　小兒羊癎目瞪吐舌羊鳴灸九椎下節間
三壯　小兒牛癎目直視腹脹乃發灸鳩尾三壯　小
兒馬癎張口摇頭身反折馬鳴灸僕參各三壯　馬癎
張口摇頭馬鳴欲反折灸頂風府臍中三壯(千燒馬蹄/末服良)
牛癎目正直視腹脹灸鳩尾骨及大椎各三壯(燒牛蹄/末服良)
　羊癎喜揚目吐舌灸大椎上三壯　猪癎喜吐沫灸
完骨兩旁各一寸七壯　犬癎手屈拳攣灸兩手心足
太陽肋户各一壯　雞癎摇頭反折喜驚自摇(灸足諸/陽各三)
(壯/)　神庭　脊俞療風癎(見驚/癎)　前頂治小兒驚癎風
癎(銅見/癲癎)　小兒髪逆上啼笑面暗色不變是癎候或鼻
口青時小驚或目閉青時小驚或身熱頭常汗出或身
熱吐哯而喘或身熱目時直視或卧惕惕而驚手足振
摇或卧夢笑手足動摇或意氣下而妄怒或咽乳不利
或目瞳子卒大黒於常或喜欠目上視或身熱小便難
或身熱目視不精或吐痢不止厥痛時起或弄舌摇頭
諸候二十條皆癎之初也見其候便爪其陽脉所應灸
𤓰之皆重手令兒驟啼及足絶脉亦依方與湯直視瞳
子動腹滿轉鳴下血身熱口噤不得乳反張脊强汗出
發熱為卧不悟手足掣瘲喜驚凡八條癎之劇者也如
有此非復湯爪所能救當時而灸之
　徐嗣曰風眩之病起於心氣不足胸上蓄熱實痰熱
　相感而動風風心相亂則悶瞀故謂之風眩瞀大人
　曰癲小兒為癎此方為治萬無不愈困急時但度灸
　穴使大鍼鍼之無不差者初得鍼竟便灸最良余業
　之以來三十餘年所救活者數千百人病此而死不
　逢嗣故也(續命湯主眩發頓悶無知口沫出四體角/弓目反上口噤不得言竹瀝一升二合生)
　(地黄汁一升龍齒末生薑防風麻黄去節各四兩防/已附子炮各三兩石膏十兩桂二兩合十味水一斗)
　(煮取三升分三服有氣加附/子一兩紫蘇五合橘皮半兩)其論風眩癲癎甚有理
　故併其方附於此(更有賁㹠湯/詳見千金)但小兒癎非心氣不
　足爾千金有風食驚癎三種本事有陰陽癎慢脾風
　三證(慢脾即食癎宜/醒脾丸人參散)右方有三癎元治小兒百二十種
　驚癎(荆芥穗二両礬一兩半生半枯為末麵/糊丸黍米大硃砂衣薑湯下二十丸)吾謂慢
　驚用來復丹急驚三癎丸食癎醒脾丸可也
　　　風勞(餘見勞/)
大杼治風勞氣欬嗽(明有氣/急字)胸中鬱鬱身熱目眩(銅/)
大椎治風勞食氣　風門治風勞嘔逆上氣胸背痛喘
氣卧(明作/短)不安　膀胱俞治風勞腰脊痛　附分治風
勞臂肘不仁　五里治風勞驚恐吐血肘臂痛嗜卧四
支不得動　曲泉治風勞失精身體極痛洩水不利膿
血陰腫䯒痛　關元俞　膀胱俞療風勞腰痛(明/)　伏
兎療風勞痺逆狂邪膝冷手節攣縮身癮疹腹脹少氣
頭重風勞腦戸五壯鍼三分補之(千/翼)灸風勞發背癰疽
用麻繩一條蠟過從手中指第二節量至心坎骨截斷
(須直/伸臂)折過自前項下取中纒至後心相對令齊閉口量
兩吻濶狹以此為則對灸七壯(澧州井司法馬/司法云神效)
　　　風痙(角弓反張/)
顱顖治風痙(銅/)　大迎治風痙口噤牙疼頰腫惡寒舌
强不能言　瘂門治寒熱風痙脊强反折瘈瘲　天衝
治癲疾風痙牙齗腫善驚　脾俞　膀胱俞主熱痙引
骨痛(千/)　上關主瘈瘲沫出寒熱痙引骨痛　腎俞
中膂俞　長强主寒熱痙反折　肝俞主筋寒熱痙筋
急手相引　魚際主痙上氣失瘖不能言　腰俞主反
折(見月/事)　小兒身强角弓反張灸鼻上入髪際三分三
壯次大椎下節間三壯(明/下)　百㑹治角弓反張(銅見/中風)
上窌(見絶/子)　腰俞主脊强反折(千/)
　産論云痙者口噤不開背强而直如發癎狀摇頭馬
　鳴身反折宜速灌小續命湯是也(此見二/十論)又云産後
　中風如角弓狀無治法(見十/八章)後人惟用荆芥穗末酒
　服二錢七立效若是則灸未必如藥之速見效也
　　　風眩(餘見頭目眩/)　(餘論見風癎/)
完骨療風眩項痛頭强寒熱(明/)　當陽　臨泣療卒不
識人風眩鼻塞　後頂(見頭/風)　玉枕(見目/痛)　頷厭(見偏/頭痛)
療風眩(千/)　陽谷主風眩驚手捲(甲乙手捲/作手腕痛)泄風汗出
腰項急　承光治風眩頭痛嘔吐心煩　申脉治坐如
在舟車中(見腰/脚)　神庭　上星　顖㑹主風頭眩(千/)
天牖等　前項等主風眩(見頭/風)　攢竹療頭目風眩(見/目)
(眩/)
　千金方載徐嗣之言曰風眩之病起於心氣不足胸
　上蓄熱實痰熱相感而動風風心相亂則悶瞀故謂
　之風眩瞀大人曰癲小兒曰癎則是風眩癲癎本一
　疾也不知後人何為析而三之予因分為三門且從
　為之辭以釋世醫之疑云
　　　風痺(餘見肩髃穴/)
天井治驚悸瘈瘲風痺臂肘痛捉物不得(銅/)　肩貞治
風痺手臂不舉肩中熱痛　尺澤治風痺肘攣手臂不
舉　消濼治寒熱風痺項痛肩背急(明云頭痛/項背急)　膝關
治風痺膝内痛引臏不可屈伸喉咽痛　付陽治痿厥
風痺頭重䪼痛髀樞股䯒痛瘈瘲風痺不仁時有寒熱
四肢不舉　陽輔(見膝/痛)　陽關(並見/膝痛)治風痺不仁　委
中(見腰/脊)治風痺　少海(見瘰/癧)療風痺(明/)　委中(見脚/弱)
下亷療風濕痺(見身/寒痺)　環跳治冷風濕痺(見腰/痛)治卒病
肉痺不知人(見中/風)
　岐伯曰中風大法有四四曰風痺巢氏曰風寒濕三
　氣合而為痺風多者為風痺風痺之狀肌膚盡痛而
　復手足不隨也醫者當以此求之速與續命湯依俞
　穴灸之云(詳見/千金)
　　　中風(中風寒熱/)　(餘論見偏風/)
小兒但是風病諸般醫治不差灸率谷(明/下)黄帝療中風
眼戴上及不能語者灸第二椎第五椎上各十壯齊下
火炷如半棗核大立差　黄帝問岐伯曰中風半身不
遂如何灸答曰凡人未中風一兩月前或三五月前非
時足脛上忽酸重頑痺良久方解此將中風之候急灸
三里絶骨四處三壯後用葱薄荷桃柳葉煎湯淋洗驅逐
風氣於瘡口出灸瘡春較秋灸秋較春灸常令兩脚有
瘡為妙凡人不信此法飲食不節酒色過度忽中此風
言語蹇澁半身不遂宜七處齊下火各三壯風在左灸
右右灸左　百㑹耳前髪際　肩井　風市　三里
絶骨　曲池七穴神效不能具錄依法灸無不愈　灸
風中府手足不隨其狀覺手足或麻或痛良久乃已此
將中府之候病左灸右病右灸左因循失灸廢者灸瘡
春較秋灸秋較春灸取盡風氣(集/效)　百㑹　曲鬢　肩
顒　曲池　風市　足三里　絶骨共十三穴　灸風
中藏氣塞涎上不語極危者下火立效其狀覺心中潰
亂神思不怡或手足麻此將中藏之候不問風與氣但
依次自上及下各灸五壯日别灸隨年壯凡遇春秋常
灸以泄風氣素有風人可保無虞此能灸暴卒　百㑹
　風池　大椎　肩井　曲池　間使　足三里共十
二穴
　集效方云治風莫如續命防風排風湯之類此可扶
　助疾病若救危急必火艾為良此論亦當
范子黙自壬午五月間口眼喎斜灸聽㑹等三穴即正
右手足麻無力灸百㑹髪際等七穴得愈未年八月間
氣塞涎上不能語金虎丹加膩粉服至四丸半氣不通
涎不下藥從鼻中出魂魄飛揚如墜江湖中頃欲絶灸
百㑹風池等左右共十二穴氣遂通吐幾一碗許繼又
下十餘行伏枕半月餘遂平爾後小覺意思少異於常
心中憒亂即便灸百㑹風池等穴立效本事方云十二
穴者謂　聽㑹　頰車　地倉　百㑹　肩隅　曲池
　風市　足三里　絶骨　髪際　大椎　風池也依
而用之立效
　氣塞涎上不能語心中風候也巢氏病源常論之古
　方雖謂但得偃卧悶絶汗出者心中風之候恐未盡
　也范公灸得氣通蓋灸百㑹之力其吐幾一碗下十行
　者豈服金虎丹加膩粉所致耶(必用方戒人/服金虎等丹)
風池療大患風者先補後瀉少可患以經取之(明/)肝俞
療中風支滿短氣不食食不消吐血目不明閉塞　陰
蹻療偏枯不能行大風暴不知人卧驚視如見星　臨
泣治卒中風不識人(銅/)　解谿治風面浮腫顔黒厥氣
上衝腹脹大便下重瘈驚膝股䯒腫轉筋目眩頭痛
勞宫治中風善怒悲笑不休手痺　内關治中風肘攣
實則心暴痛虚則心煩惕惕風頭耳後痛煩心足不收
失履口喎僻頭頂瘈痛牙車急完骨主之(甲/)　心俞治
心中風語悲泣(銅見/狂走)　百㑹治風癎中風角弓反張或
多哭言語不擇發即無時盛即吐沫心驚煩健忘(銅/)
崑崙主狂易大風(千/)　陰蹻主風暴不知人偏枯不能
行　照海主大風黙黙不知所痛視如見星　天井主
大風黙黙不知所痛悲傷不樂　百㑹療青風心風(見/風)
(癎/)　肩髃治偏風熱風(見中風/不語)　岐伯曰中風大法有
四一曰偏枯二曰風痱三曰風懿四曰風痺夫諸急卒
病多是風初得輕微人所不悟宜速與續命湯依俞穴
灸之夫風者百病之長岐伯所言四者說其最重也
凡風多從背五藏俞入諸藏受病肺病最急肺主氣息
又冒諸藏故也肺中風者其人偃卧而胸滿短氣冒悶
汗出者肺風之證視目下鼻上兩邊下行至口色白者
尚可治急灸肺俞百壯服續命湯小兒減之若急黄者
此為肺已傷化為血不可復治若為急風邪所中便迷
漠恍惚妄言狂語或少氣惙惙不能復言若不求師即
治宿昔而死即覺便灸肺俞及膈俞肝俞數十壯急服
續命湯可救若涎吐出不收者既灸當立與湯也諸陽
受風亦恍惚妄語與肺病相似然著緩可經久而死
肝中風者其人但踞坐不得低頭繞兩目連額上色微
有青者肝風之證若脣色青面黄尚可治急灸肝俞百
壯服續命湯　心中風者其人但得偃卧不得傾側悶
亂冒絶汗出者心風之證若脣正赤尚可治急灸心俞
百壯服續命湯　脾中風者其人但踞坐而腹滿身通
黄吐鹹汗出者尚可治急灸脾俞百壯服續命湯　腎
中風者其人踞坐而腰痛視脇左右未有黄色如餅粢
大者尚可治急灸腎俞百壯服續命湯　大腸中風者
卧而腸鳴不止灸大腸俞百壯可服續命湯
　鄉里有人忽覺心腹中熱甚急投藥鋪說其狀鋪家
　以為此中風之候與治風藥而風不作予中心藏之
　至夷陵見一太守中夏忽患熱甚不免以水洒地設
　簟卧其上令人扇之次日忽中風數日而殂人皆咎
　其卧水簟上而用扇也暨到澧陽見一老婦人夏中
　亦患熱夜出卧㕔上次日中風偶其子預合得小續
　命湯服更召醫調理數日愈始知人之中風心腹中
　多大熱而後作而小續命湯不可不服也王令患風
　醫以青州白員子排風湯續命湯四物湯黄蓍建中
　湯术附湯嘉禾散各為一處同和分數服每服水一
　碗棗三枚薑五片同煎至七分去滓溫服(自後與人/服皆效周)
　(戸傳三湯四散子用四君子排風續命湯/嘉禾急風正氣匀氣散一切風疾無不差)
肝風占候其口不能言當灸鼻下人中次灸大椎次肝
俞五十壯餘處隨年壯眼暗人灸之得明二三百壯良
　凡心風寒灸心俞各五十壯　扁鵲曰凡人心風灸
心俞兩邊各一寸二分各五七壯對心是肝俞二穴主
心風腹脹滿食不消化吐血酸痛四支羸露不欲食飲
鼻血目眗䀮䀮不明肩頭脇下痛小便急灸三二百壯
差即止　扁鵲云治卒中惡風心悶煩毒欲死急灸足
大指下横文隨年壯立愈　若筋急不能行者内踝筋
急灸内踝上四十壯外踝筋急灸外踝上三十壯立愈
　若眼戴晴上挿灸目兩眥後二七壯　若不能語灸
第三椎上百壯　若不識人灸季肋頭七壯　若眼反
口噤腹中切痛灸陰囊下第一横理十四壯灸卒死亦
良　治大風卒風緩急諸風卒發動不自覺知或心腹
脹滿或半身不隨或口噤不言涎唾自出目閉耳聾或
舉身冷直或煩悶恍惚喜怒無節或脣青口白戴眼角
弓反張始覺發動即灸神庭七壯　次灸曲差次上關
次下關次頰車次亷泉次顖㑹次百㑹次本神次天柱
次陶道次風門次心俞次肝俞次腎俞次膀胱俞次曲
池次肩髃次支溝次合谷次間使次陽陵泉次陽輔次
崑崙以上各七壯　治風灸上星二百壯前項二百四
十壯百㑹二百壯腦戸風府各三百壯　治大風灸百
㑹七百壯　治百種風灸腦後項大椎平處兩箱量二
寸三分須取病人指寸量兩箱各灸百壯得差　治風耳
鳴從耳後量八分半裏許有孔灸一切風得差狂者亦
差兩耳門前後各百壯　治卒病惡風欲死不能語及
肉痺不知人灸第五椎名曰藏俞百五十壯三百壯便
愈　大腸俞治風腹中雷鳴腸澼泄利食不消化小腹
絞痛腰脊疼强或大小便難不能飲食灸百壯三日一
報　掖門灸五十壯主風　絶骨灸百壯治風身重心
煩足脛疼　百㑹　天府　曲池　列缺主惡風邪氣
泣出喜忘　涌泉主風入腹中　商陽主耳中風生
臨泣主大風目痛(甲云目/眥皆痛)　關衝主面黒濕風　解谿
主風從頭至足面目赤
　解益以醫風名其進沉香半夏湯方云夫人中風心
　腎俱虚百脉皆亂氣散血凝若使便服金銀朱砂腦
　麝凉藥則手足不舉經絡遂死便服生附子則益發
　虚熱轉不能語或下鮮血故成廢疾善治風者當先
　主氣益心去痰醒脾然後療風十愈八九用炮附子
　一隻沉香等分人參半兩半夏二錢南星一錢各湯
　洗七次為粗末(每服二大錢水二盞薑十片煎至一/盞空心稍熱服神效其論治風有理)
　(故附/于此)
掖門主風寒熱(千/)　内關主手中風熱　間使主頭身
風熱　後谿主風身寒　俠谿主胸中寒如風狀　肺
寒灸肺俞百壯　腎寒灸腎俞百壯　大横治大風逆
氣(多/)寒(銅/)　凡中風用續命湯排風等湯神精丹茵芋
酒更加灸必愈(本/事)
　　　中風不語(中風口噤附/)　(餘見口啞/)　(口眼喎/)
脾風占候聲不出或上下手當灸手十指頭次灸人中
次大椎次兩耳門前脉去耳門上下行一寸是次兩大
指節上下各七壯治脾風灸脾俞脊兩邊各五十壯凡
人脾俞無定所隨四季月應病即灸藏俞是脾穴此法
甚妙脾風者總呼為八風猥腿風半身不遂失音不語
者灸百㑹次本神次承漿次風府次肩顒次心俞次手
五冊次手髓孔次手少陽次足五冊次足髓孔次足陽
明各五百壯中風失音不能言語緩縱不隨先灸天牕
五十壯息火仍移灸百㑹五十壯畢還灸天牕五十壯
若發先灸百㑹則風氣不得泄内攻五藏喜閉伏仍失
音也所以先灸天牕次百㑹佳一灸五十壯悉泄火勢
復灸之視病輕重重者一處三百壯大較凡中風服藥
益劇者但是風穴悉皆灸三壯無不愈神良决定勿疑
不至心者勿浪為灸又灸風痱不能語手足不遂(詳見/千金)
治卒病欲死不能語治肺中風不能言(並見/中風)
　巢氏云脾脉絡胃夾咽連舌本散舌下心之别脉繋
　舌本心脾受風邪故舌强不語(三陽之筋並絡入頷/頰夾於口諸陽為風)
　(寒所客則筋急/故口噤不開)
卒中風口噤不得開灸機關(千金翼/名頰車)二穴穴在耳下八
分小近前灸五壯即得語又灸隨年壯僻者逐僻左右
灸(千/)　治卒中風口喎葦筒長五寸以一頭刺耳孔中
四畔以麵密塞勿令泄氣一頭内大豆一顆并艾燒令
燃灸七壯差右灸左左灸右千金不傳耳病亦灸之
中風口喎灸手交脉三壯左灸右右灸左炷如鼠屎形
横安兩頭下火　口喎刺承泣(見目/瞤)
　　　偏風(偏枯/)　(半身不遂/)
岐伯答黄帝灸中風半身不遂(明下見/中風)　列缺治偏風
口喎手腕無力(明下作/腕勞)半身不隨(明/同)欬嗽掌中熱口噤
不開(銅/)　下關治偏風口目喎牙車脫臼　上關治偏
風口眼喎(明云眼/喎通睛)耳中如蟬聲(明/同)　完骨治偏風口面
喎頸項痛不得顧小便赤黄喉痺頰腫　承漿療偏風
口喎面腫(明/同)　衝陽(見口/喎)　地倉治偏風口喎(見口/喎)
迎香治偏風口喎面癢浮腫風動葉葉狀如蟲行或脣
腫痛(明/同)　環跳治冷風濕痺風疹偏風半身不遂腰胯
痛不得轉(明下/同)　肩髃治偏風半身不遂熱風癮疹手
臂攣急(明云手不/得向頭)捉物不得挽弓不開臂細無力筋骨
酸疼若灸偏風可七七壯不宜多　曲池療偏風半身
不遂刺風疹疼痛冷緩捉物不得挽弓不開屈身難隱
脉風臂肘細無力　陽陵泉　環跳(並見/膝痛)　曲池治偏
風半身不遂(明下/同)　照海治大風偏枯半身不遂(明/同)
上亷治偏風腰腿手足不仁(並銅明/下同)　下崑崙(見腰/脚)
委中療半身不隨(明/)　地倉(見口/喎)　承山(見脚/弱)　上亷
(見脚/氣)　下亷(見濕/痺)療偏風　陰蹻療手足偏枯(見月/水)
猥腿風半身不遂失音灸百㑹(千見中/風失音)
　半身不遂男女皆有此患但男尤忌左女尤忌右爾
　若得此疾後風藥不宜暫缺常令身上有灸瘡可也
　最忌房室或能如道釋修養方能保其無它若灸則
　當先百㑹顖㑹次風池肩顒曲池合谷環跳風市三
　里絶骨不必拘舊經病左灸右病右灸左之說但按
　痠疼處灸之若兩邊灸亦佳但當自上而下灸之
　　　痰涎(痰飲/)　(吐沫/)　(餘見唾/)
巨闕治熱病胸中痰飲腹脹暴痛恍惚不知人(銅/)　通
谷治結積留飲胸滿食不化　不容治痰癖(見痃/癖)　少
衝治痰冷(見傷/寒)　率谷治鬲胃寒痰傷酒風發腦兩角
强痛不能飲食煩滿吐不止　浮白治痰沫胸中滿不
得喘息　本神治癲疾吐涎沬　絲竹空(見目/眩)治涎沬
然谷　復溜(見/脊)治涎出　陰谷(見膝/痛)治涎下　鬲俞療
痰飲吐逆汗出寒熱骨痛虚脹舌滿痰瘧(明/)　瞻俞療
痰悶(見心/脹)　上管療痰多吐涎(下見/吐)　結積留飲灸通
谷(千見/腸癖)　下亷治涎出不覺(銅見/飱洩)　少海(明/同)　兌端(下/同)
　本神治吐沫(見癲/狂)　絲竹空　通谷　商丘主嘔沫
(千見/癲癎)　兌端等主嘔沫(見風/癎)　溫溜治吐涎(銅見/癲狂)　上
關治沫出(見瘈/瘲)　顱顖治小兒吐沫(見瘈/瘲)　或中云門
等主涎出多唾(午/)　庫房等主多唾濁沫(並見/上氣)　亷泉
治嘔沫(銅見/上氣)明云療喘息嘔沫(見少/氣)
　痰涎等證不一而足惟勞瘵有痰為難治最宜灸膏
　肓穴壯數既多當有所下嚨嚨然如流水之狀蓋痰
　下也餘當隨證治之　凡人患水疰口中涌水經謂
　之肺來乗腎食後吐水可灸肺俞又灸三陰交期門
　瀉肺補腎也各隨年壯然則痰涏有類此者又當如
　此法灸之
　　　唾血(嘔血/)　(吐血/)　(餘見唾/)
凢内損(又作/傷)唾血不足外無膏澤地五㑹(銅/同)主之刺入
三分特忌灸(千/)　凢唾血瀉魚際補尺澤　然谷主欬
唾有血　太淵(明下/見胃)　神門主唾血振寒嘔血上氣
胸堂　手心　脾俞　間使　胃管　天樞　肝俞
魚際　勞宫　肩俞　太谿主唾血吐血　心俞　肝
俞　缺盆　巨闕　鳩尾主咳唾血　庫房　中府
周榮　尺澤主欬逆上氣呼吸多唾濁沫膿血　上管
(明下/同)　不容　大陵主嘔血　㕁門主嘔血衂血　行
間主短氣嘔血胸背痛　太衝主面脣色白時時嘔血
女子漏血　手少陰㕁主吐血　三里主胸中瘀血搘
滿脇膈痛不能久立膝痿寒　上管主心膈下嘔血
不容主嘔血肩脇痛口乾心痛與背相引不可欬欬引
腎痛　太淵主唾血振寒嗌乾　太陵及㕁門主嘔血
　神門主嘔血上氣　虚勞吐血灸胃管三百壯亦主
勞嘔逆　吐血少食多飽多唾(一作/多睡)百病　吐血胸堂
百壯不鍼　吐血腹痛雷鳴天樞百壯　吐血唾血上
氣欬逆肺俞隨年壯　吐血酸削肝俞百壯　吐血嘔
逆灸手心主五十壯(千金翼云/太陵是)　凢口鼻出血不止名
腦衂上星五十壯　亶中治唾膿(銅見/肺氣)　肝俞(見欬/逆)
承滿(腹/脹)　肩中俞(見/嗽)治唾血　大鍾(見/淋)　然谷　心俞
(狂/走)治欬唾血　天突　咯唾膿血(見/肺)　庫房治多唾濁
沫膿血(見胸/脇滿)　屋翳治多濁沫膿血(見/痰)　巨闕治息賁
時吐血(明下云療/嘔血煩心)　太淵(見心/痛)　神門(心/煩)　行間　太
衝　魚際治嘔血　曲泉治逆氣嘔血　五里治吐血
(風/勞)　大谿治咽腫唾血(並銅明下療唾/血及衂血下血)　巨骨療驚癎
破心吐血(明/)　魚際療吐血唾血　肝俞(見中/風)　紫宫
(見/唾)　石門(見欬/逆)療吐血　孔最(療吐血失/音腫痛)　曲澤(療心/痛出)
(血嘔血/見心煩)　肺俞(見/肺)療唾血(千/)　承滿療鬲氣吐血
　　　喘(餘見欬嗽/)
崑崙主腹痛喘暴滿(千/)　崑崙(千/同)治欬喘暴滿(銅/)　三
間治氣喘(見/瘧)　神門(見心/煩)　譩譆治喘逆(見肩/背痛)　不容
治喘欬(見痃/癖)　商陽治喘欬支腫(見胸/滿)明下云胸鬲氣
滿喘急　大鍾治胸脹喘息(見/淋)　期門治大喘不得卧
(見吐/瀉)　俞府治欬逆上喘(承信同/見腹脹)嘔吐胸滿不得食(明/同)
　或中治欬逆(明下/作嗽)喘不能食(見胸/脇滿)　天府治逆氣喘
不得息　雲門(見胸/滿)　人迎(見吐/瀉)　神藏(明/同)治欬逆喘
不得息　氣户治喘逆上氣　歩郎治喘息不得舉臂
(並見胸/脇滿)　足臨泣(見月/事)治喘　魄户　中府主喘氣相
追逐(千/)　天突　華蓋主喘暴　俞府　神藏主喘不
得息　天容等主喘息嘔沫　曲澤主欬喘(並見/上氣)　顱
息療小兒癎喘不得息耳聾(明/)　魄户療欬逆上喘(見/背)
(痛/)　浮白療不得喘息(見欬/逆)　經渠療掌中熱生嗽逆
上氣喘數久熱病汗不出暴癉喘逆心痛欲嘔　中府
(見肺/氣)　魄户(見/背)　脇堂療喘逆(下/)　璇璣療欬逆上喘
喉鳴　三間療傷寒氣熱身熱喘　天突療欬逆氣喘
(下/)肺俞(見/肺)療肺喘　解谿療喘息急　魚際(見寒/熱)療欬
喘(明/)　亶中治欬嗽上喘(銅見/肺)　水突治喘息不得
扶突治喘息如水雞鳴(並見/上氣)　頭維主喘逆煩滿嘔沫
流汗(千/)　肺俞(明下/見肺)　腎俞主喘欬少氣百病俞府神
藏(見上/氣)　天府主上氣喘不得息　扶突主咽下鳴喘
　天突　華蓋主喘暴(並見/上氣)　經渠主欬逆上氣喘掌
中熱　少商　太陵主欬逆喘　天突　華蓋主喘暴
　太泉主欬逆胸滿喘不得息　期門主喘逆卧不安
席欬脇下積聚　欬喘　曲澤出血　立已或中等主
呼吸喘　氣逆喘鳴取天容(並見/上氣)　上亷治喘息不能
行(銅見/脅痛)　經渠主喘(見上/氣)　大陵等主喘　天府主喘
不得息　亷泉治喘息(並見/欬逆)　魚際療喘(見寒/熱)
　有貴人久患喘夜卧不得而起行夏月亦衣夾背心
　予知是膏肓病也令灸膏肓而愈亦有暴喘者予知
　是痰為梗令細剉厚朴七八錢重以薑七片水小碗
　煎七分服滓再煎服不過數服愈若不因痰而喘者
　當灸肺俞凡有喘與哮者為按肺俞無不痠疼皆為
　謬刺肺俞令灸而愈亦有只謬刺不灸而愈此病有
　淺深也舍弟登山為雨所搏一夕氣悶幾不救見昆
　季必泣有欲别之意予疑其心悲為刺百㑹不效按
　其肺俞云其疼如錐刺以火鍼微刺之即愈因此與
　人治哮喘只謬肺俞不謬他穴惟按肺俞不疼痠者
　然後㸃其他穴云
　　　肺氣(肺風/)
肺脹氣搶脅下熱痛灸陰都隨年壯　肺脹脇滿嘔吐
上氣等病灸大椎并兩乳上第三肋間各止七壯肺與
大腸俱實　中府主肺寒熱(見上/氣)　亶中治肺氣欬嗽
上喘唾膿不得下食胸中如塞(銅/)　天突治肺壅咯唾
膿血咽乾舌下急喉生瘡　中府治肺系急胸痛悚悚
膽熱嘔逆上氣欬唾濁涕肩背痛風汗出腹脹食不下
明下云肺急胸滿喘逆唾濁善噎皮痛　太淵治肺脹
滿膨膨明下云療胸中氣滿不得卧肺脹滿膨膨　肺
俞療肺寒熱肺痿上喘咳嗽嗽血胸脇氣滿不得卧不
嗜食汗不出及背急强(明/下)　凢肺風氣痿絶四支滿脹
喘逆胸滿灸肺俞各二壯　水溝療面腫脣動葉葉肺
風狀如蟲行(明/)　風池(見面/腫)療肺風
　　　欬嗽(餘見欬逆/)
三里主欬嗽多唾(千/)　缺盆　亶中　巨闕主欬嗽
魚際療欬嗽喘(見寒/熱)又療肺心痛欬引尻溺出(明/)　肺
俞療肺嗽(見傳/屍)　少澤　心俞(見心/痛)　庫房(見逆/氣)療欬
嗽　天突療欬嗽上氣噎胸中氣喉内如水聲　亷泉
療欬嗽少氣(見少/氣)　亶中(見肺/癰)療欬嗽上氣下云療欬
嗽氣短　經渠(見/喘)療嗽逆上氣　天池療上氣欬嗽胸
中氣滿喉鳴四支不舉腋下腫(下/)　解谿療上氣欬嗽
喘息急腹中積氣上下行　魚際　列缺　少澤(見瘈/瘲)
缺盆治欬嗽(銅/)　尺澤治欬嗽唾濁(見喉/痺)　肩中俞治
欬嗽上氣唾血　大杼治風勞氣欬嗽(見風/勞)　風門治
喘氣卧不安(見風/勞)　肺俞治肺痿欬嗽(見勞/瘵)　亶中治
肺氣欬嗽(見肺/氣)　涌泉治婦人無子欬嗽身熱(明下欬/嗽短氣)
　前谷治欬嗽衂血項頸痛　太谿治痃癖欬嗽不嗜
食上氣欬嗽灸肺募五十壯(千見/上氣)嗽灸手屈臂中有横
文外骨捻頭得痛處十四壯良　嗽灸兩乳下黒白際
各百壯即差又以蒲當乳頭周匝圍身令前後正平當
脊骨解中灸十壯云云　亷泉　天井(並見/上氣)　太淵治
欬嗽(銅見/不卧)
　久嗽最宜灸膏肓穴其次則宜灸肺俞等穴各隨證
　治之若暴嗽則不必灸也有男子忽氣出不絶聲病
　數日矣以手按其亶中穴而應微以冷鍼頻頻刺之
　而愈初不之灸何其神也
千翼十二種風風入肺則欬逆短氣又肝欬刺足太衝
心欬刺神門脾欬刺太白肺欬刺太泉腎欬刺太谿膽
欬刺陽陵泉又第五節下第六節上穴中間隨年并主
上氣
　　　欬逆(餘見欬逆上氣/)　(喘/)　(傷寒嘔噦/)
然谷　天泉　陷谷　胸堂　章門　曲泉　天突
雲門　肺俞　臨泣　肩井　風門　行間主欬逆(千/)
　維道主欬逆不止　大陵主欬逆寒熱發　大陵
少商主欬逆喘　太泉主欬逆胸滿喘不得息(明下/同)
三里主欬逆多吐　中府主肺系急欬輒胸痛　前谷
主欬而胸滿　經渠　行間主喜欬　俠白主欬乾嘔
煩滿　支溝主欬面赤而熱　欬唾噫善欬氣無所出
先取三里後取大白章門(並/千)　孔最天泉(見心/痛)　太谿
(見心/痛)　行間　俞府(見/喘)　神門(見胸/滿)　腹結(見臍/痛)　少
商(見善/噫)　浮白治欬逆(銅/)　肝俞治欬引兩脇急痛不
得息轉側難撅脇下與脊相引而反折目上視目眩循
眉頭痛驚狂鼽衂起則目䀮䀮目生白翳欬引胸中痛
寒疝小腹痛唾血短氣明下云療欬逆兩脇滿悶　魚
際治欬引尻痛　竅陰治脇痛欬逆不得息　浮白療
欬逆疝積胸滿不得喘息胸痛(明/)　太淵療欬逆煩心
不得卧(下/)　灸欬逆法乳下一指許正與乳相直骨間
陷中婦人即屈乳頭度之乳頭齊處是穴炷如小豆許
灸三壯男左女右只一處火到肌即差良方云族中有
霍亂吐痢垂困忽發欬逆遂至危殆與鄜延陳中裕病
傷寒欬逆甚氣已不屬皆一灸而愈云凢傷寒及久病
得欬逆皆為惡候投藥不效者灸之必差若不差則多
不救(必用方云噦者/欬逆也見嘔噦)
　欬病有十曰風欬寒欬支欬膽欬厥陰欬與五藏欬
　千金載其刺法詳矣而傷寒欬為惡證施秘監尊人
　患傷寒欬甚毉告技窮施檢灸經於結喉下灸三壯
　即差蓋天突穴也神哉神哉
　　　欬逆上氣(上氣/)　(又見欬逆/)
魄户　氣舍　譩譆(甲/乙)　期門右手屈臂中横文外骨
上主欬逆上氣(千/)　天容等主欬逆上氣喘息嘔沫(見/齒)
(噤/)　魄户　中府主肺寒熱呼吸不得卧欬逆上氣嘔
沫喘氣相追逐　天突　華蓋(明云喘/不能言)主欬逆上氣喘
暴　俞府(明下/同)　神藏主欬逆上氣喘不得息　經渠
主欬逆上氣喘掌中熱　扶突主欬逆上氣咽中鳴喘
　欬嗽曲澤出血立已又主卒欬逆逆氣　紫宫　玉
堂　太谿主欬逆上氣心煩(明云紫宫玉/堂主欬逆)　彧中　石
門主欬逆上氣涎出多唾　彧中　雲門主欬逆上氣
涎出多唾呼吸喘悸坐不安席　庫房　中府　周榮
　尺澤主欬逆上氣呼吸多唾濁沫膿血　氣舍治欬逆
上氣瘤癭喉痺咽腫頸項强(銅/)　水突治欬逆上氣咽
喉壅腫呼吸短氣喘息不得　厥陰俞治逆氣嘔吐心
痛留結胸中煩悶　扶突治欬多唾上氣咽引喘息喉
如水雞鳴　魄户治背膊痛欬逆上氣嘔吐煩滿　庫
房(見胸/脇滿)　屋翳(見唾/血)　膏肓俞治上氣欬逆(見勞/瘵)　天
突治欬逆上氣胸中氣噎喉中如水雞聲下云胸中氣
鯁鯁　天谿(見胸/痛)　中府治吐逆上氣(見肺/氣)　氣海治
一切氣(見少/氣)明下云療五藏氣逆上攻　經渠治欬𠻳
上氣數欠　幽門治逆氣數欬女子逆氣　魚際療短
氣心痺悲怒逆氣狂惕胃氣逆(明/)建里療嘔吐上氣心
痛身腫　厥陰俞療逆氣嘔逆牙痛留結胸滿　石門
療身寒熱欬逆上氣嘔吐血(下/)　庫房療胸脇滿欬逆
上氣呼吸不至息　建里治嘔逆上氣　氣户治喘逆
上氣(見/嗽)　凢上氣多有服吐藥得差亦有鍼灸得除者
宜深體悟之(千/)　上氣欬嗽短氣氣滿食不下灸肺募
五十壯　上氣欬逆短氣風勞百疾肩井二百壯　上
氣短氣欬逆胸背痛風門熱府百壯上氣欬逆短氣胸
滿多唾惡冷痰肺俞五十壯　上氣氣閉欬逆咽冷聲
破喉猜猜天瞿五十壯　上氣胸滿短氣欬逆雲門五
十壯　上氣欬逆胸痺背痛胸堂百壯不鍼　上氣欬
逆亶中五十壯　上氣欬逆胸滿短氣牽背痛巨闕期
門各五十壯　逆氣虚勞寒損憂恚筋骨攣痛心中欬
逆泄注腹滿喉痺頸項强腸痔逆氣痔血陰急鼻衂骨
痛大小便澁鼻中乾煩滿狂走易氣凡二十二病皆灸
絶骨五十壯　凢上氣冷發腹中雷鳴轉呌嘔逆不食
灸太衝不限壯數從痛至不痛從不痛至痛止　上氣
厥逆灸胸堂百壯穴在兩乳間　嘔吐上氣灸尺澤不
三則七壯　肩俞主上氣　天府主上氣喘不得息
天池主上氣喉鳴　陽氣大逆上滿於胸中憤䐜肩息
大氣逆上喘鳴坐伏不得息取之天容上氣胸痛取之
亷泉(甲/乙)　天井治欬嗽上氣(銅/)　亷泉治欬嗽上氣喘
息嘔沬　風門治嘔逆上氣(見風/勞)　肺俞治上氣嘔吐
支滿(明有脊强/寒熱字)不嗜食汗不出　玉堂治上氣(見胸/滿)　雲
門治氣上衝心(見胸/滿)　氣衝治腸中大熱不得安卧腹
有逆氣上攻心腹脹滿淫濼　雲門療嘔逆氣上胸脇
徹背痛(明/)　天突　亶中　天池　解谿(下/)　肩中俞
療欬嗽上氣(並見/欬嗽)
　　　少氣(短氣/)　(乏氣/)　(結氣/)
然谷治喘呼少氣(銅/)　上亷治臟氣(明云大/腸氣)不足　三
里治胃氣不足　氣海治臟氣虚憊真氣不足一切氣
疾久不差者皆灸之　少府(見憂/悲)　膀胱氣(見便/赤)　少
衝(見傷/寒)　歩郎(見胸/脇滿)　間使(見/狂)　腎俞(見勞/瘵)　大鍾(見/淋)
治少氣　至陰治少氣難言(見寒/熱)　神門治少氣不足
(見煩/心)　小腸俞(見脚/氣)　魚際　太陵(見傷寒/無汗)　肝俞(見/欬)
(逆/)治短氣　膺牕治胸滿短氣　行間治癲疾短氣
凡胸滿短氣不得汗皆鍼補手太陰以出汗(千/)　涌泉
主短氣(見無/子)　亶中華蓋主短氣不得息不能言　歩
郎　安都主鬲上不通呼吸少氣喘息　大包主大氣
不得息　亷泉療欬嗽少氣喘息嘔沫噤齗　風門療
氣短不安(見風/勞)　肝俞(見中/風)療短氣不食　伏兎療腹
脹少氣　肝俞(明/下)療氣短　短氣灸肩井二百壯(千見/上氣)
　短氣不得語灸天井百壯　或大椎隨年壯　或肺
俞　或肝俞　或尺澤各百壯　或小指第四指間交
脉上七壯　或手十指頭合十壯　少年房多短氣灸
鳩尾頭五十壯又鹽灸臍孔中二七壯　乏氣灸第五
椎下隨年壯　短氣灸巨闕等(見上/氣)　雲門　風門
熱府　肺募(見上/氣)　巨闕等(見瘈/瘲)　期門等主短氣(見/心)
(痛/)　巨闕　解谿(並見/驚)　然谷　尺澤主少氣(並見/心痛)
巨闕(見/驚)治少氣(銅/)　膽俞療心脹滿吐逆短氣痰悶食
難下不消(明/)　心痛如錐刀刺氣結灸鬲俞七壯(千/)
氣結灸太倉百壯(見心/痛)　通谷治結積留飲(銅見/痰)　心
腹諸病堅滿煩痛憂憊結氣寒冷霍亂心痛吐下食不
消腸鳴泄痢灸太倉百壯　結氣囊裏鍼藥所不及灸
肓募隨年壯(並/千)　中腕治寒癖結氣(銅/)　隔結(見/嘔)
　　　賁豚氣(伏梁氣/)　(息賁/)
凡卒厥逆上氣氣攻兩脇心下痛滿奄奄欲絶此為賁
豚氣即急作湯以浸兩手足數數易之(千/)　賁豚腹腫
灸章門百壯　賁豚灸氣海百壯　或期門或關元百
壯　賁豚搶心不得息灸中極五十壯　賁豚上下腹
中與腰相引痛灸中府百壯　賁豚上下灸四滿一七
壯　期門(見/産)　陰交　石門主賁豚(見無/子)　賁豚腹腫
意同主之　賁豚氣上腹脹痛莖腫先引腰後引小腹
腰臗小痛堅痛下引陰中不得小便兩丸騫石門主之
　賁豚氣上􁀙䐜堅痛引陰中不得小便兩丸騫陰交
主之(並/甲)　章門(銅/同)　石門(明下/同)　陰交主賁豚上氣
期門主賁豚上下(銅同見/霍亂)　中極主賁豚上搶心甚則
不得息　天樞主賁豚脹疝　歸來主賁豚卵上入引
莖痛　天樞主氣疝煩嘔面腫賁豚(甲/)　關元　中極
主婦人賁豚搶心　上管療心中煩賁豚氣脹滿不能
食(明/)　巨闕治賁豚氣脹不能食(銅/)　中腕治因讀書
得賁豚氣上攻伏梁心下狀如覆杯寒癖結氣(明云賁/豚氣如)
(悶伏梁氣/如覆杯)　歸來治小腹賁豚千云主賁豚(並見/陰痛)　中
極治賁豚搶心甚則不得息恍惚尸厥　關元療賁豚
寒氣入小腹(千/同)時欲嘔溺血小便黄腹洩不止(明/下)　氣
海療賁豚腹堅(見/勞)　期門主賁豚(見産/後)　氣穴治賁氣
上下引脊痛(見月/事)　關元　中極　陰交　石門　四
滿(千並見/無子)　期門(見産/後疾)主婦人賁豚　上管治伏梁氣
狀如覆杯(銅與/明同)　中管治伏梁氣(見/上)　期門　缺盆(千/見)
(胸/滿)　鳩尾(心/痛)主息賁(肺之積曰息賁在/右脇下大如杯)
　　　痃癖
鬲俞療痃癖氣塊鬲痛(明/)　小兒癖灸兩(闕/)　一寸各
三壯(千/)　三陰交治痃癖腹寒膝股内痛氣逆小便不利
(銅/)　鬲俞治熱病汗不出腹中積癖黙黙嗜卧四支怠
惰不欲動身常濕不能食食則心痛周痺身皆痛　脾
俞治痃癖積聚(見腹/脹)　中腕治寒癖結氣　下腕治癖
塊(見腹/痛)明云療腹堅硬癖塊脉厥厥動　不容治腹滿
痃癖不嗜食腹虚鳴嘔吐胸背相引痛喘欬口乾痰癖
脇下痛重肋疝瘕　漏谷治痃癖冷氣心腹脹滿食飲
不為肌膚　三里太谿(見/嗽)治痃癖(明下云/癥癖)　府舍治疝
癖(見痺/疼)灸小腸氣痃癖氣發時腹痛若刀刺不可忍者
并婦女本藏氣血癖走疰刺痛(見腎/虚)
　　　癥癖(餘見疝瘕/)
癥瘕灸内踝後宛中隨年壯又氣海百壯(千/)久冷及婦
人癥瘕腸鳴泄利繞臍絞痛天樞百壯三報之勿鍼
地機主溏瘕(見溏/泄)　陰陵泉　太谿　太陰㕁主疝瘕
(見疝/瘕)　不容(見痃/癖)　中極(見/疝)治疝瘕關元(見帶/下)治婦人瘕
聚(明云療瘕/聚諸病)膀胱俞治女子瘕聚(明/同)脚膝無力　曲泉(漏/谷)
(同/)治女子血瘕按之如湯滚股内(千同見/無子)　小腹堅大如盤
胸腹脹滿飲食不消婦人瘕聚瘦瘠三焦俞百壯(三/報)内踝後
宛宛中隨年壯又氣海百壯久冷及婦人癥癖腸鳴泄痢繞
臍絞痛天樞百壯(三報/勿鍼)治瘕癖(患左灸左/患右灸右)第一屈肋頭近第
二肋下是灸處第二肋頭近第三肋頭下向肉翅前亦是灸
處初日灸三次日五後七周而復始至十止(唯忌/大蒜)又關元五
十壯臍上四指五十壯積聚堅滿痛章門一百壯
　　　積聚
衝門主腹中積聚疼痛(千/)鬲俞　陰谷(見腹/痛)主積聚
上管主心下堅積聚冷脹　懸樞主腹中積上下行
高曲主腹中積聚　太陰㕁主腹滿積聚　膀胱俞主
堅結積聚　積聚堅滿灸脾募百壯穴在章門季肋端
　心下堅積聚冷脹灸上管百壯三報之　積聚堅大
如盤冷脹灸胃管二百壯三報之　衝門(見腹/滿)　府舍
(見脾/疼)治腹滿積聚(銅/)　鬲俞　陰谷(見腰/痛)主積聚(千/)懸
樞治積聚上下行水榖不化下利腹中留積(銅/)明下云
積氣上下行(解谿/同)腹中盡痛　脾俞治積聚(見痃/癖)　商
曲治腹中積聚(千/同)腸中切痛不嗜食　四海治臍下積
聚疝瘕腸澼切痛振寒大腹有水　通谷治結積留飲
(見/痰)　章門療積聚氣(明/)　中極療冷氣積聚時上衝心
飢不能食(下/)　脾俞治積聚(銅見/腹脹)　中管主積聚(千見/腹脹)
積聚灸肺俞或三焦俞(見腹/脹)　脾俞療黄疸積聚(見黄/疸)
藏府積聚灸三焦俞　心腹積聚灸肝俞(並見/腹脹)　期門
主喘逆卧不安席欬脇下積聚(千/)
　　　積氣
梁門治脇下積氣(期門同/見吐瀉)　食飲不思大腸滑洩穀不
化(銅/)　解谿(見欬/𠻳)　懸樞治積氣上下行(見積/聚)　關門
治積氣腸鳴卒痛洩利不欲食腹中氣遊走夾臍急
氣海治氣結成塊狀如覆杯(見臍/痛)　陰交療氣痛如刀
攪作塊如覆杯(明見/便赤)　章門療積聚氣(見積/聚)　亶中岐
伯云療積氣成噎(下/)　三里(見腹/堅)　不容療積氣(見腹/痛)
　章門療積氣如石(見鼓/脹)　梁門主胸下積氣
　　　腹痛(餘見心痛/)
氣海主小腹疝氣遊行五藏腹中切痛(千/)　鬲俞　陰
谷主腹脹胃管暴痛及腹積聚肌肉痛　高曲(一名/商曲)主
腹中積聚時切痛　衝門主寒氣滿腹中積痛癃淫濼
　四滿主腹僻切痛　天樞　外陵主腹中盡痛　崑
崙主腹痛喘暴滿　復溜主腹厥痛　巨闕　上管
石門　陰蹻主腹中滿暴痛汗出　大谿主腹中相引
痛　豐隆主胸痛如刺腹若刀切痛(銅同明/見厥逆)　鳩尾主
腹皮痛搔癢　肓俞主腹切痛　氣衝主身熱腹痛
中極主腹中熱痛　行間主腹痛而熱上拄心心下滿
　分水療腹腫不能食腸堅腹痛胃脹不調堅硬(明/)
大杼療腹痛　腎俞療寒熱腹痛雷鳴氣逆心痛　不
容療腹弦急不得食腹痛如刀刺兩脇積氣膨膨(下/)
上管療腹㽲刺痛(見/吐)　太白(見霍/亂)　溫溜　三里(見/胃)
陷谷(見水/腫)治腹痛　腹哀治大便膿血寒中食不化腹
中痛(銅/)　魚際治腹痛不下食　肓俞治大腹寒疝大
便燥腹切痛　地機(見水/腫)治腹脇氣脹　外陵治腹痛
心如懸下引臍腹痛　下腕治腹痛六府之氣寒榖不
轉不嗜食小便赤腹堅硬癖塊臍上厥氣動日漸瘦(銅/)
　脾俞治腹痛不嗜食(見痃/癖)　三焦俞治腹痛欲洩(見/腹)
(脹/)　膀胱俞治腹痛(明下/同)　天樞治女人腹痛(見月/事)
石關治婦人惡血上衝腹痛不可忍(見無/子)　胃俞治腹
痛(見腹/脹)　中管主腹中甚痛作膿(千見/腹脹)　小兒卒患肚
皮青黒不急治須臾即死酒和胡粉塗乾則再塗之又
灸臍四邊各半寸并鳩尾骨下一寸各三壯(集/效)
　　　腹滿(心滿脹/)
凡腹滿痛不得息正仰卧屈一膝伸一脚並氣衝鍼入
三寸氣至瀉之(千/)　大鍾主腹滿便難　陷谷(見/噫)　懸
鍾主腹滿(千云小兒/腹滿不食)　陰市主腹中滿痿厥少氣　太
陰㕁主腹滿積聚　衝門主寒氣腹滿腹中積聚痛
隱白主腹滿喜嘔　三里　行間　曲泉主腹䐜滿
商丘主腹中滿嚮嚮然不便心下有寒痛　漏谷主腸
鳴强欠心悲氣逆腹䐜滿急　巨闕　上管　石門
陰蹻主腹中滿暴痛汗出　期門主傷食腹滿(見/産)　通
谷主結積留飲癖(見腸/癖)　石關主心堅滿(見大便/不通)　陰
都主心滿氣逆腸鳴　聽宫(明/同)治心腹滿(銅/)　衝門治
腹寒氣滿(見積/聚)　大都治熱病汗不出手足逆冷腹滿
善嘔煩熱悶亂吐逆目眩　厲兌(見尸/厥)漏谷(見痃/癖)治心
腹脹滿腹滿灸絶骨(千見/上氣)　巨闕等主腹滿　崑崙主
腹暴滿(並見/瘦瘠)　太白等主腹大滿(見腹/脹)　噫嘻(在鼻/衂門)
三里療腹滿(明見/腹大)　中管治心下脹滿傷飽食不化霍
亂出洩不自知心痛(銅/)　心腹諸病心痛灸太倉(千/)
心腹痁痛灸肝俞膽俞療心脹滿(明見/上氣)　府舍治腹滿
(銅/)　四滿治大腹有水(見水/腫)　神堂治胸腹滿(見肩/痛)
魚際(銅/同)等治腹滿(見傷/寒)　石門主腹滿疝積(千見/無子)　分
水療腹腫不能食(見腹/痛)　意舍治腹滿虚脹(見腹/脹)
　人有心腹滿脹者予只多以厚朴與之令每服細剉
　七八錢重(㓜小/量減)用生薑七片水小碗煎至七分服滓
　再煎服不過五六服脹滿脫去鍼灸之效未必如此
　速也因識于此
腹痛按之痛重按却不痛此是氣痛重按愈痛而堅有
積也氣痛不可下下之愈痛虚寒證也小建中湯治腹
痛如神(良/方)
　　　腹脹(胸脇脹附/)　(心脹/)　(餘見心腹滿脹/)
鬲俞等(見腹/痛)主腹脹(千/)　脾俞　大腸俞主腹中氣脹
引脊痛食飲多而身羸瘦　中極主寒中腹脹　上管
主心下堅積聚冷脹　隱白主腹脹逆息又主腹中寒
冷氣脹喘　尺澤主腹脹喘振慄　天樞主腹脹氣衝
胸(見腸/鳴)　中管主腹脹不通疰大便堅憂思損傷氣積
聚腹中甚痛作膿腫往來上下　太谿主腹中脹腫
京門主寒熱䐜脹　三里　章門　京門　厲兌　内
庭　陰谷　絡却　崑崙　商丘　陰陵泉　曲泉主
腹脹滿不得息　氣衝主腹中大熱不安腹有大氣暴
腹脹(明下云又/臍下堅)滿癃淫濼　期門主腹大堅不得息脹
痺滿小腹尤大　巨闕　上管主腹脹心腹滿　五里
主心下脹滿而痛上氣　太白(又見/痢)　公孫主腹脹食
不化鼓脹腹中氣大滿　陰陵泉主腹中脹不嗜食脇
下滿腹中盛水脹逆不得卧　凡頭目癰腫胸脇支滿
刺陷谷出血立已　大鍾主胸喘息脹　關元　期門
　少商主脇下脹　石門治腹脹堅硬水腫支滿(銅/)
解谿(見中/風)　血海(見漏/下)　商丘(見腸/鳴)治腹脹　膽俞治
心腹脹滿嘔則食無所出口苦舌乾咽痛食不下　中
膂俞(見消/渴)　譩譆(見肩/背痛)　鬲俞治腹脹(見嘔/吐)　胃俞治
腹脹引胸背痛飲食倍多身漸羸瘦(明下/同)　黄疸善欠
脅滿洩利體重四支不收痃癖腹痛不嗜食　胃俞治
胃寒腹脹不嗜食(明/同)羸瘦腸鳴腹痛胸脇支滿脊痛筋
攣　三焦俞治腸鳴腹脹水穀不化腹痛欲洩注目眩
頭痛吐逆飲食不下　腎俞治心腹膨脹(見勞/瘵)　三里
(見/胃)　懸鍾治心腹脹滿(見膝/攣)　大腸俞治腹脹繞臍切
痛大小便不利洞洩食不化脊强不得俛仰　中髎治
腹脹下利　陽綱治腹滿脹大便洩利(明下/同)小便赤澁
身熱目黄　太白治身熱煩滿腹脹食不化嘔吐洩膿
血　意舍治腹滿虚脹大便滑洩背痛惡風寒食飲不
下嘔吐消渴目黄　胃倉治腹虚脹水腫食飲不下惡
寒背脊不得俛仰　中府治腹脹食不下(見脉/氣)　中腕
治傷寒飲水過多腹脹氣喘陰谷治腹脹滿不得息小
便黄男如蠱女如姙娠　承滿治腸鳴腹脹上喘氣逆
食飲不下肩息唾血　大敦治腹脹滿　三陰交治脾
病身重四支不舉腹脹腸鳴溏洩食不化　隱白治腹
脹喘滿不得卧嘔吐食下暴洩　隱白療腹中有寒熱
起氣喘衂血不止腹中脹逆脛寒熱不得卧氣滿胸中
熱暴泄鬲中嘔吐不欲食(明/下)　上管(見/吐)療腹脹　臚脹
　脇腹滿灸鬲俞百壯三報(千/)　胸滿心腹積聚痞痛
灸肝俞百壯三報　脹滿水腫脾俞隨年壯三報　腹
中氣脹引脊痛食飲多身羸瘦名曰食晦先取脾俞後
取季肋　藏府積聚脹滿羸瘦不能飲食　三焦俞隨
年壯脹滿雷鳴大腸俞百壯三報　脹滿氣聚寒冷胃
管百壯三報在鳩尾下三寸　腹脹滿繞臍結痛堅不
能食中守百壯在臍上一寸一名水分　脹滿瘕聚滯
下疼氣海百壯忌鍼　脹滿氣如水腫狀小腹堅如石
膀胱俞百壯在中極臍下四寸脹滿腎冷瘕聚洩利天
樞百壯
　　　心腹堅大(餘論見腹滿/)
下管療腹胸不調腹痛不能食小便赤腹堅硬癖塊脉
厥厥動(明/)　衝陽治腹堅大不嗜食振寒(銅/)　期門治
腹堅硬(見霍/亂)　次髎治心下堅脹　石門治腹(明有/痛字)堅
硬(見腹/脹)　肓門治心下肓大堅　水分治腹堅如鼓(見/水)
(腫/)　志室治腹堅急　陰陵泉　地機(並見/水腫)　下腕治
腹堅硬(見腹/痛)　膀胱俞主堅結積聚(千/)　上管主心下
堅積聚冷脹　肓門主心下大堅　丘墟主大疝腹堅
　期門主腹大堅(見腹/脹)　衝陽主腹大不嗜食　解谿
主腹大下重又主厥氣上注腹大　三里療腹滿堅塊
不能食胃氣不足反胃胸脇腹積氣(明/)　天摳療腹大
堅(下見/漏下)小兒腹大灸分水(見水/腫)　分水療腹痛胃脹堅
硬(明見/腹痛)　石關主心堅滿(千見大/便不通)積如盤(積/聚)
　　　鼓脹(餘見腹脹/)
水分治腹堅如鼓水腫腹(明作/腸)鳴胃虚脹不嗜食繞臍
痛衝胸不息(銅/)　神闕(見水/腫)　公孫治腹虚脹如鼓
水分治腹堅如鼓明下云療鼔脹(見水/腫)　復溜治腹中
雷鳴腹脹如鼓四支腫十水病(明下/同)　章門療身黄羸
瘦四支怠惰腹脹如鼔兩脇積氣如卵石(明/下)　中封
四滿主鼔脹(千見/陰縮)　太白　公孫主腹鼓脹腹中氣大
滿(見腹/脹)　陰交石門主水脹小腹皮敦敦然(見水/腫)　甄
權云分水主鼓脹腸鳴(水/腫)鼓脹中封二百壯奔㹠冷氣
心間伏梁狀如覆杯冷結諸氣鍼中管八分留七呼寫
五吸疾出鍼須灸日二七壯至四百止忌房室心腹諸
病堅滿煩痛憂思結氣寒冷霍亂心痛吐下食不消腸
鳴洩利太倉中管百壯心下堅積聚冷熱腹脹上管百
壯(千/翼)
　　　水腫(雜腫/)　(四支腫/)　(石水/)
水通身腫灸足第二指上一寸隨年壯又灸兩手大指
縫頭七壯(十/)　虚勞浮腫灸太衝百壯又灸腎俞　凡
頭目癰腫留飲胸脇支滿刺陷谷出血立已　陷谷
列缺主面目癰腫　陽陵泉　公孫主頭面腫　完骨
　巨窌主頭面氣胕腫　天摳　豐隆　厲兌　陷谷
　衝陽主面浮腫　中府　間使　合谷主面腹腫
解谿主風水面胕腫顔黒　氣舍主肩腫不得顧　三
里主水腹脹皮腫　曲泉主腹腫　陰谷主寒熱腹偏
腫　大敦主大腹腫脹臍腹邑邑　陰交　石門主水
脹水氣行皮中小腹皮敦敦然小便黄氣滿　屋翳主
身腫皮痛不可近衣　關門主身腫身重　天府主身
脹逆息不得卧風汗身腫喘息多唾　上星治頭風面
虚腫(銅/)　顖㑹治目眩面腫前頂治目眩面赤腫小兒
頂腫　腦户治目黄頭腫　水溝治水氣徧身腫(明云/若是)
(水氣惟得鍼此若/鍼餘穴水盡即死)　胃倉治水腫(見腹/脹)　缺盆治水氣
(見瘰/􁪱)　屋翳治身體腫皮膚痛不可近及淫濼瘈瘲不
仁　腎俞治身腫(見勞/瘵)　建里治腹脹身腫　神闕治
水腫鼓脹腸鳴如流水聲　中極石門治水腫(見腹/脹)
四滿治大腹有水(見積/聚)　章門治腹腫脊强四支傷惰
　涌泉治男子如蠱女子如姙娠五指端盡痛足不得
踐地(陰谷/同上)　三里治水氣(明/同)　復溜治十分病(見鼓/脹)
維道治水腫不嗜食(見嘔/吐)　地機治丈夫溏洩腹脇脹
水腫腹堅不嗜食小便不利　陰陵泉治腹中寒不嗜
食鬲下滿水脹腹堅喘逆不得卧腰痛難俛仰　陷谷
治面目浮腫及水病善噫腸鳴腹痛　分水療腹腫不
能食若是水病灸大良(明/)下云療水病腹腫繞臍痛衝
胸不得息甄權云主水氣浮腫鼓脹腸鳴如雷聲時上
衝心(銅見/鼔脹)　曲骨療水病脹滿(下/)小兒水氣四支盡腫
及腹大灸分水三壯　胃倉主水腫臚脹食飲不下惡
寒(千/)　水溝主水腫人中滿　關元　婦人小腹滿石
水(見無/子)　章門主身潤石水身腫　關元主小腹滿石
水　四滿　然谷主大腹石水　氣衝主大氣石水
豐隆主四支腫身濕(銅/同)　豐隆　復溜主風逆四支腫
　列缺主汗出四支腫　復溜治四支腫(銅見/鼔脹)
　水腫惟得鍼水溝若鍼餘穴水盡即死此明堂銅人
　所戒也庸醫多為人鍼水分殺人多矣若其他穴亦
　有鍼得差者特幸焉耳不可為法也或用藥則禹餘
　糧丸為第一(見既/效方)予屢見人服驗故書于此然灸水
　分則最為要穴也有里醫為李生治水腫以藥飲之
　久之不效以受其延待之勤一日忽為灸水分與氣
　海穴翌早觀面如削矣信乎水分之能治水腫也明
　堂固云若是水病灸大良蓋以此穴能分水不使妄
　行云焉耳但不知明堂又云鍼四分者豈治其他病
　當鍼四分耶
百病水腫腎俞百壯　胃倉隨年水腫陷谷隨年　水
腫上下陰交百壯　水腫脹曲骨百壯　大腹陰市隨
年　人中滿脣腫及水腫大水臍中石門百壯風水上
亷隨年　水腫不得卧陰陵泉百壯　石水灸然谷氣
衝四滿章門水分主水腫腹滿不能食堅硬日七壯至
四百壯忌鍼鍼水盡即死水病灸至差止(千/翼)
　
　
　
　
　
　
　
　
　
　鍼灸資生經卷四
欽定四庫全書
　鍼灸資生經卷五
　　　臍痛
中極療臍下塊如覆杯(明見/杯)銅云結如覆杯(見/杯)　闗元
治臍下㽲痛小便赤澁不覺遺瀝小便處痛狀如散火
溺血暴疝痛臍下結血狀如覆杯(明/同)轉胞不得(銅/)　隂
交治臍下㽲痛女子月事不絶帶下產後惡露不止繞
臍冷痛　中封(見/瘧)　水分(見水/腫)神闕(見/瀉)治繞臍痛　曲
泉主痛引臍中(千見/疝)
　予舊苦臍中疼則欲溏㵼常以手中指按之少止或
　正㵼下亦按之則不疼它日灸臍中遂不疼矣後义
　嘗溏利不已灸之則止凡臍疼者宜灸神闕
闗門治氣遊走夾臍急(見積/氣)　下腕治臍上厥氣動(見/腹)
(痛/)　氣海治臍下冷氣上衝心血結成塊狀如覆杯小
便赤澁　腹結治繞臍痛上搶心(千/同)腹寒洩利欬逆
天樞治夾臍切痛時上衝心煩滿嘔吐霍亂　明下云
冷氣臍痛(見冷/氣)千云冬感寒臍痛(見/㵼)　外陵主心如懸
下引臍腹痛(千見/腹痛)　上㢘治夾臍腹痛(見脅/痛)四滿治歴
下切痛(見積/聚)　分水療水腫繞臍痛(明/下)　小兒臍腫灸
腰後對臍骨節閒三壯　然谷主兒臍風口不開(銅/同)善
驚　遶臍絞痛灸天樞百壯(千見/癥瘕)　臍下絞痛灸闗元
百壯(見腹/寒熱)　臍中石門等主疝繞臍　臍中　石門
天樞主臍疝遶臍　蠡溝療臍中積氣(千並/見疝)
　　　膺痛
玉堂療胷滿膺痛(見心/煩)　玉堂治胷膺骨疼　紫宫治
胷膺骨疼　大谿治乳腫賁膺(並見胷/脅痛)
　　　胷滿(胷脅滿/)　(龜胷/)
凡胷滿短氣不得汗皆鍼補手太隂以出汗(千又見/霍亂)
神堂主胷腹滿　三閒主胷滿腸鳴　陽谿　天容主
胷滿不得息　曲池　人迎　神道　章門　中府(明/下)
(同/)　臨泣　天池　璇璣　府俞主胷中滿　陽交主
胷滿腫　鳩尾主胷滿欬逆　大泉主胷滿噭呼胷膺
痛　巨闕　閒使主胷中淡淡　梁門主胷下積氣
期門缺盆主胷中熱息賁脇下氣上　雲門主胷中暴
逆　心俞　大杼主胷中鬰鬰　然谷主胷中寒脉代
時不至寸口小腹脹上搶心　胷脅滿灸期門(見心/痛)
玉堂(見心/煩)療胷滿膺痛(明/)　三閒療胷滿腹鳴　亶中
(見肺/癰)療胷中氣滿如塞　乳根療胷下滿悶　陽交(見/療)
(痛/)　臨泣(見腋/腫)治胷滿　委陽治胷滿膨膨(銅見/尸厥)　璇
璣治胷皮滿痛(明/同)　下云胷脅支滿　俞府治胷滿(見/喘)
商陽治胷中氣滿喘欬支腫　鬲闗治胷中噎悶(見背/痛)
陽谿　神封治胷滿不得息欬逆　肺俞治胷中氣滿
背僂如龜腰强頭目眩令人失顏色　輙筋治胷中暴滿
不得卧喘息鬲俞治胷滿支腫(見嘔/吐)　胃俞治胷脅支
滿(見腹/脹)　涌泉　神堂治胷腹滿(見肩/痛)　中庭治胷脇
支滿噎塞食不下嘔吐食還出　雲門治喉痹胷煩滿
氣上衝心欬喘不得息胷脇短氣肩痛不得舉臂　天
池治胷中有聲(見鬲/病)　曲池治胷中煩滿　胷鄉治胷
脅滿引胷背痛不得(明下有/卧字)轉側　周榮治胷脅滿不
得俛仰食不下欬唾稠膿(明下/同)　彧中治胷脇支滿欬
逆喘不能食(明/同)　神藏治胷脇支滿欬逆喘不得息嘔
吐胷滿不嗜食(明/同)　氣户治胷脇支滿喘逆上氣胷背
急不得息不知食味　食竇治胷脇支滿膈閒雷鳴常
有水聲　靈墟治胷脇支滿痛引胷不得息欬逆嘔吐
胷滿不嗜食(明/同)　步郎治胷脇支滿鼻塞不通呼吸少
氣喘息不得舉臂(明/同)　章門治胷脇支滿(見腸/鳴)　庫房
治胷脇支滿欬逆上氣多唾濁沫膿血　期門治產後
胷脇支滿(見心/痛)　外丘治胷脇脹滿　俠谿治胷脇支
滿寒熱汗不出　雲門療胷脇徹背痛(見上/氣)　華盖療
胷脇滿痛引胷(明見/喘)　紫宫(見心/煩)　中庭(見反/胃)　涌泉
治胷脇支滿　通谷　章門　曲泉　鬲俞　期門
食竇(明/所)　陷谷　石門主胷脇支滿(千/)　胃俞　三里
　紫宫　華盖　中庭　神藏　靈墟　俠谿　步郎
　商陽　上廉　氣户　周榮　上管　勞官　涌泉
　陽陵泉主胷脇注滿　膽俞(明下/同)　章門主脇痛不
得卧胷滿歐無所出　前谷主欬而胷滿陽氣逆上滿
胷取天容(見上/氣)　肺俞　巨闕主胷滿(見上/氣)　太泉治
胷脇支滿(銅見/心痛)　天髎治胷中煩悶(見肩/背)　肝俞療兩
脇滿(明見/欬)　浮白療胷滿　庫房療胷腹兩脇滿(見/欬)
天池治寒熱胷鬲煩滿　頭痛四支不舉腋下腫上氣
胷中有聲喉鳴　膺忩治胷滿短氣　魂門療胷背痛
(見尸/厥)小兒龜胷縁肺熱脹滿攻胷鬲所生又縁乳母食
熱麵五辛胷轉起髙灸兩乳前各寸半上兩行三骨罅
閒六處各三壯春夏從下灸上秋冬從上灸下若不依
此法灸十不愈一二
　　　胷脇痛(胷痹痛/)　(餘見胷滿/)
本神　顱息主胷脇相引不得傾側(千/)　太白主胷脇
脹切痛陽輔主胷脇痛　環跳　至隂主胷脇痛無常
處腰脇相引急痛　大包主胷脇中痛　豐隆(又見/腹痛)
丘墟主胷痛如刺　胷脇滿心痛(灸期門/隨年壯)乳根主胷下
滿痛亶中(百/壯)　天井主胷痹心痛　太泉主胷膺痛
肺俞　雲門　中府　隠白　期門　魂門　大陵主
胷中痛　少衝主胷痛口熱胷中痛引腰背心下嘔逆
面無滋潤灸幽門隨年壯宂在俠巨闕兩邊相去各半
寸(一云/一寸)　經渠　丘墟主胷背急胷中彭　太谿治胷
滿痛乳腫賁膺欬逆上氣喉中作聲(銅/)　肝俞治欬引
胷痛(見欬/逆)　少衝(見傷/寒)　中府治胷痛(見肺/急)　乳根治
胷滿痛　華盖治胷脇支滿痛引胷中欬逆上氣喘不
能言(明下/同)　紫宫治胷脇支滿胷膺骨疼飲食不下嘔
逆上氣煩心　玉堂治胷滿不得喘息胷膺骨疼嘔吐
寒痰上氣煩心　幽門治胷中引痛心下煩悶逆氣裏
急支滿不嗜食數欬健忘　豐隆治厥逆胷痛如刺腹
切痛明云氣刺不可忍(見四/支厥)　太淵治胷痹逆氣寒厥
善噦嘔飲水欬嗽煩怒不得卧　胷痹引背時寒閒使
主之(千/)　閒使主胷痹背相引　臨注主胷痹不得息
　魚際主痹走胷不得息　浮白療胷滿胷痛(明見/欬逆)
俞府療胷中痛(下/)　胷痹心痛不得息痛無常處臨泣
主之　胷痹灸胷堂(見上/氣)　㢘泉(見上/氣)中府(見/欬)主胷痛
　膽俞治胷脇不能轉(銅/)明云胷脇滿(見乾/嘔)　丘墟治
胷脇滿痛不得息明下云胷滿(見太/息)　下㢘治胷脇小
腹痛　大包治胷脇痛(見上/氣)　腎俞主兩脇引痛(千/)
肝俞　脾俞　志室主兩脇急痛　支溝主脇腋急痛
　中管　承滿主脇下堅痛　腕骨　陽谷主脇痛不
得息　膽俞　章門主脇痛不得卧　竅隂主脇痛欬
逆　尺澤　少澤主短氣脇痛心煩　闗元　期門
少商主脇下脹　極泉治脇下滿痛(銅/)　鬲俞(見嘔/吐)
中膂俞(見消/渴)　竅隂(見欬/逆)　陽谷　顱𩕄治脇痛(見寒/熱)
　肝俞治兩脇急痛(見欬/逆)　腕骨治脇下痛不得息
腎俞治脇滿引小腹痛(見勞/瘵)　上㢘治飱泄腹脇痛滿
狂走俠臍腹痛食不化喘息不能行　太谿治腹脇痛
連脊手足厥冷　雲門療胷脇徹背痛　華盖療胷脇
痛(見胷/滿)　三里主脇鬲痛
　　　鬲痛(五噎/)　(氣哽/)
承滿　乳根療鬲氣(明見/噎)　亶中療胷鬲悶欬𠻳氣短喉
鳴(下/)鬲俞療鬲痛(見痃/癖)　商陽療胷鬲氣滿(見/喘)　足臨泣
療胷鬲滿悶(下見/頬痛)　胷中鬲氣聚痛好吐灸厥隂俞隨年
壯(十/)　隱白(見嘔/吐)巨闕主鬲中不利(明下/同)食竇(銅/同)主鬲中雷
鳴察察隱隱常有水聲(明下云療鬲間鳴/滀陸常有水聲)胷鬲中氣灸闕俞
隨年壯　天池治胷鬲煩滿(銅見/胷滿)亶中治鬲氣嘔吐涎沫
率谷(見/痰)鬲俞治鬲胃寒痰(見嘔/吐)扶突等主氣哽(千見/喉鳴)天突
療氣鯁鯁(明下見/頭項腫)章門療噎(見積/氣)中庭治胷脇支滿噎塞(銅/)
大鍾治食噎不下(見/淋)闗衝(見霍/亂)天突治胷中氣噎(見欬逆/上氣)
亶中治胷中如塞(明下岐伯云/積氣成乾噎)天突(見/嗽)闗衝(見吐/㵼)治氣噎
(明/)乳根療鬲氣不下食噎病　譩譆療乆瘧背氣滿悶胷
中氣噎(下/)神堂(見/脊)中府(見肺/氣)療善噎(下/)
　　　背痛(胷背/)　(背脊/)　(餘見肩背勞瘵/)
經渠　丘墟主胷背急(千/)附分主背痛引頭(明下/引頷)鬲闗
秩邊　京骨主背惡寒痛脊强難俛仰　崑崙主脊强
背尻骨重　鬲俞治背痛惡寒脊强俛仰難食飲不下
嘔噦多涎唾胷噎悶(銅/)意舍治(明下有胷/脇脹漓)背痛惡風寒
食不下嘔吐　巨骨治背髆痛胷中有瘀血肩背不得
屈伸而痛　魄户治背膊痛(見上/氣)神堂治背脊强急(見/肩)
(痛/)氣户治胷背急(見胷/脇滿)大椎治氣疰背髆拘急　承筋
治腰背拘急　不容治胷背相引痛(見痃/癖)　經渠治胷
背拘急胷滿膨膨(見/瘧)　魚際治痹走胷背痛(見寒/熱)　魄
戸療背胛悶(明見勞/下同)下云療肩膊間急痛背氣不能引
顧欬逆上喘　胃俞療背中氣上下行脊痛腹鳴(下/)志
室療背痛俛仰不得　背痛灸巨闕等或灸胷堂(千並/上氣)
肺俞治背僂如龜背生時被客風拍著脊骨達於髓所
致灸肺俞心俞鬲俞各三壯　譩譆療温瘧寒瘧病瘧
背悶氣滿腹脹氣眩(明/)胷中痛引腰背(千見/胷脇)列缺主胷
背寒慄(見肩/痹)魚際治痹走胷背痛(銅見/寒熱)雲門療胷脇徹
背痛(明見/上氣)
　背疼乃作勞所致技藝之人與士女刻苦者多有此
　患(士之書學女之鍼指/皆刻苦而成背疼矣)色勞者亦患之晉之景公是
　也惟膏肓為要穴予嘗於膏肓之側去脊骨四寸半
　隠隠微疼按之則疼甚謾以小艾灸三壯即不疼它
　日復連肩上疼却灸肩疼處愈方知千金方之阿是
　穴猶信云(千每遇熱膏肓穴所在多/出冷汗數年矣因灸而愈)
　　　肩背酸痛(肩髆/)　(肩臂/)　(餘見胷痛/)
浮白治肩背不舉(銅/)神堂療肩背連胷痛不可俛仰(明/下)
　商陽治肩背急引缺盆痛(見頷/腫)譩譆治温瘧肩背痛
(見鼻/衂)　中府治肩背痛(見肺/氣)附分治肩背急(見腠/理)神堂
治肩痛胷腹滿灑淅寒熱脊背急(明/同)三焦俞治肩背急
腰脊强不得俛仰　涌泉主肩背頸項痛(千/)天牖　缺
盆　神道　大杼　天突　水道　巨骨主肩背痛
鬲俞　譩譆　京門　尺澤主肩背寒痓肩甲内㢘痛
　天柱治肩背痛欲折(銅/)　肝俞(見腰/痛)療肩疼(明/)　曲
垣治肩痛周痹(明/同)氣注肩髆拘急疼悶(銅/)肩外俞治肩
痹熱痛而寒至肘(明/同)下云療肩痛發寒熱引項强　肩
井治頸項不得顧肩髆悶兩手不得向頭或因撲傷
雲門(見胷/滿)秉風治肩痛不能舉　肩貞治肩中熱痛(見/風)
(痹/)　天宗治肩胛痛　天忩(明下/同)治肩痛引項不得顧
　前谷療膊胛小指痛　養老療肩欲折(下見/臂)青靈療
肩不舉不能帶衣　肩髎療肩重不舉(見/臂)養老天柱主
肩痛欲折　天井主肩痛不可屈伸　曲池　天窌主
肩重痛不舉　巨骨主肩中痛不能動摇(明下/同)肩外俞
主肩甲痛而寒至肘　後谿主肩臑痛　淵腋主肩腋
前痛與胷相引天髎治肩肘痛引頸項急寒熱缺盆中
痛汗不出胷中煩悶(銅/)章門治厥逆肩臂不舉　青靈
治肩臂不舉不能帶衣　肩髎治肩重不能舉臂肘
巨骨治肩臂不得屈伸(見背/痛)居髎治肩引胷臂急(見手/痛)
臑腧治寒熱肩腫引胛中痛臂酸無力　支溝療肩臂
酸重(見/腋)　闗衝主肩臂酸重　腕骨主肩臂疼　天宗
主肩重臂痛　章門治厥逆肩臂不舉(銅/)　青靈治肩
臂不舉不能帶衣　肩髎治肩重不能舉臂肘　巨骨
治肩臂不得屈伸(見背/痛)　闗衝主肩臂酸痛　支溝療
肩臂酸重(明下/見腋)列缺主肩背寒慄少氣不足以息寒厥
交兩手而鶩凡實則肩背熱背汗出四支暴腫虛則肩
寒慄氣不足以息　天井療頸項及肩背痛(見肘/痛)腰背
痛灸三焦俞大椎治背膊急(見/勞)下焦俞療背痛身熱
　肩背酸疼諸家鍼灸之詳矣當隨病證鍼灸之或背
　上先疼遂率引肩上疼者乃是膏肓為患千金外臺
　固云按之自覺牽引於肩中是也當灸膏肓俞則肩
　背自不疼矣予嘗肩背痛已灸膏肓肩痛猶未巳遂
　灸肩井三壯而愈以此知雖灸膏肓而他處亦不可
　不灸云
　　　肩痹痛(不仁不舉/)
天井主肩痛痿痹不仁不可屈伸肩肉麻木　曲垣主
肩甲周痹　肩貞　肩髃　闗衝主肩中熱頭不可顧
　曲池　天窌主肩重痛不舉　清冷泉(明/同)　陽谷主
肩不舉不得帶衣　天井療肘痛引肩不屈伸(見/肘)　肩
外俞治肩痹　曲垣治肩痛周痹(並見/肩背)
　兩肩頭冷疼尤不可忽予屢見將中風人臂骨脱臼
　不與肩相連接多有治不愈者要之纔覺肩上冷疼
　必先灸肩髃等穴毋使至於此極可也予中年每遇
　寒月肩上多冷常以手掌心撫摩之夜卧則多以被
　擁之僅能不冷後灸肩髃方免此患盖肩髃係兩手
　之安否環跳係兩足之安否不可不灸也
　　　臂痛(臂無力/)
曲池療肘臂偏細(明下/見肘)　肩髃療臂細無力痠疼臂冷
而緩(明/)臂臑　肩髃療臂細無力手不得向頭　少海
(見瘰/癧)　乳根　聴宫療臂疼中渚　孔最支正　肘髎
療肘臂酸痛(見肘/痛)閒使療臂腫痛屈伸難(下/)　肩髎療肩
重不舉臂痛　扁骨(即肩/髃)療肩中熱指臂痛　乳根治
臂腫(銅/)　太淵治臂内㢘痛　居髎治腰引小腹痛肩
引胷臂攣急手臂不得舉而至肩　臂臑(見瘰/癧)　肘髎
治臂痛不舉(見/肘)　聴宫治臂痛　孔最治臂厥痛可鍼
　陽谷治臂腕外側痛不舉　液門(見咽/腫)　前谷治臂
不得舉　陽池治因折傷手腕捉物不得肩臂痛不舉
　極泉治臂肘厥寒　清冷淵治臑從肩臂不舉不得帶
衣　養老治肩欲折臂如㧞臂(明下/作手)痛不能自上下
臑腧治臂酸無力(見肩/痛)　章門治厥逆肩臂不舉　巨
骨治肩臂不得屈伸而痛(見肩/痛)　臑㑹治臂痛不能舉
氣腫痙痛　肩髃治手臂攣急(見偏/風)尺澤　肩貞治風
痹手臂不舉　合谷治痿臂　陽谿治臂不舉(見/肘)　天
宗　五里等治臂痛　後谿治臂急　竅隂等　腕骨
治臂不伸　附分治臂不仁(並/肘)　巨骨　前谷主臂不
舉　尺澤　關衝　外闗　竅隂主臂不及頭　前腋
主臂攣急手不上舉　神門　少海主臂攣顏色焦枯
勞氣失精肩臂痛不得上頭肩髃百壯　掖門主臂痛
　肩窌　天宗　陽谷主臂痛　前谷　後谿　陽谿
主臂重痛肘攣　太泉　經渠主臂内㢘痛　腕骨
曲池　前谷　陽谷主臂腕急腕外側痛脱如拔　腕
骨　天宗主肩臂痛(見肩/背痛)　列缺主手臂身熱　後谿
　三里　曲池療臂痛(明見/肘痛)
　　　腋痛(腋腫/)
足臨泣治胷滿缺盆中及腋下腫(明下/同)馬刀瘍瘻善囓
脣天牖中腫淫濼䯒痠目眩枕骨合顱痛灑淅振寒(銅/)
　丘墟治腋下腫痿厥坐不能起髀嘔中痛目生翳膜
腿䯒痠轉筋卒疝小腹堅寒熱頸腫　譩譆治腋拘攣
暴脈急引脇痛　少府治股腋攣急(見憂/悲)少海治肘腋
腫小腹痛　少海治肘攣腋脇下痛四支不舉　支溝
治肩臂痠重脇腋痛四支不舉　天池(見鬲/痛)　膽俞
委陽(見尸/厥)　陽輔(見膝/痛)治腋下腫　間使治掌中熱腋
腫肘攣(見/狂)　地五㑹　陽輔　申脈　委陽　天池
臨泣　俠谿等(見/瘻)主腋下腫　太陵主肘攣腋腫　臨
泣主腋下腫胷中滿　丘墟陽蹻主腋下腫寒熱頸腫
　少海療腋下瘰􁏣(見瘰/􁏣)　承筋等主掖腫(見/痔)
　腋下腫痛最不可忽予屢見患瘡癤人腋下或發瘡
　有至於不可救者可不蚤治之乎
　　　腕勞
曲池　腕骨等主腕急(千見/臂痛)　陽谿療臂腕外側痛不
舉(明/)　列缺療腕勞(上/同)臂肘痛銅云手腕無力(下/)偏厯
療臂膊肘腕酸痛難伸屈　外闗療肘腕酸重　後谿
療肘臂腕重(並見/手掣)　通里療肘腕酸重
　　　肘痛(肘攣/)　(不仁/)
前谷　後谿　陽谿主肘攣　魚際　靈道主肘攣
柱滿　太陵主肘攣腋腫　中膂俞　譩譆主腋攣
曲池主肘中痛(見/臂)　曲池　腕骨　臑㑹　支溝　肘
窌主肘節痹臂酸重腋急痛肘難屈伸　中衝等主肘
痛(見臂/痛)　闗衝主肘疼不能自帶衣　閒使主肘内㢘
痛　曲池　三里　闗衝　中渚　陽谷　尺澤主肘
痛時寒　曲池主肘痛(見四/支厥)　肩外俞主肘寒(見肩/背痛)
天宗治臂肘外後㢘痛(銅/)　天髎治肩肘痛(見肩/背痛)　肘
髎治肘節風痹臂痛不可舉屈伸攣急明下云肘臂酸
重麻痹不仁　魚際治肘攣支滿　靈道(見心/痛)　尺澤
　少海(見/腋)治肘攣(見風/痹)　支正　内闗(見中/風)　陽谿治
驚掣肘臂不舉　極泉治臂肘厥寒　竅隂(見喉/痹)　手三
里治手臂肘攣不伸　後谿治臂肘攣急　附分治臂
肘不仁(見風/勞)　腕骨治偏枯臂肘不得屈伸　五里(見/風)
(勞/)　天井(見風/痹)　下㢘治臂肘痛　衝陽(見口/喎)　曲池
治肘中痛　魚際療肘攣　支滿喉中焦乾渴痙上氣
(明/)　偏厯(見/腕)　三里療肘臂酸重屈伸難(下/)　中渚療
肘臂酸痛(見手/掣)　太淵療肘痛　曲池療肘痛屈伸難
手不得舉偏風半身不遂捉物不得挽弓不開肘臂偏
細　孔最療肘臂厥痛屈伸難手不及頭不握　支正
療肘臂攣難屈伸手不握十指盡痛　肘髎療肘臂酸
重不可屈伸麻痹不仁　天井療肘痛引肩不可屈伸
頸項及肩背痛臂痿不仁　液門療肘痛不能上下
列缺主肘
　甲乙經云五里在肘上三寸大脈中玉篇説肘云臂
　節也此臂之下節也宓子賤使書吏書而掣其肘盖
　其掌節也當以此求之
　　　手麻痹不仁(不舉/)
中封治身體不仁(銅見/􁳌)　少商主手不仁(千/)　肩貞主
手髍小不舉　内庭主四厥手足悶　列缺主四支厥
喜笑　曲池　支溝　臑㑹　腕骨　肘窌主節痹
曲池　天井　外闗主臂痿不仁　白環俞療手足不
仁(明下/見脊)　曲池主手不舉又主手不可舉重腕急肘中
痛難屈伸　閒使主手痛　陽谿主臂腕外側痛不舉
　中衝　少衝(明/同)　勞宫　太泉　經渠　列缺主手
掌熱肘中痛　勞宫療手掌厚瘡痹(銅云/手痹)手皮白屑起
(明/)　勞宫治手痹(銅/)　附分治肘臂不仁(銅見/風勞)　上㢘
治手足不仁(見偏/風)　肘髎　天井療肘臂不仁(明下見/附痛)
　有貴人手中指攣已而無名指小指亦攣醫為灸肩
　髀曲池支溝而愈支溝在腕後三寸或灸風疾多有
　不灸支溝只灸合谷云
　　　手指攣(手掣痛/)　(餘論見手麻/)
養老主手不得上下(千/)　隂交主手足拘攣　太陵主
手攣不伸　心俞　肝俞主筋急手相引(見小/筋)　少商
治手攣指痛(銅/)少府治掌中熱股腋攣急胷中痛手卷
不伸　少衝療手卷不得伸(明堂上云治手/攣不伸引眼痛)　外闗療
肘腕酸重屈伸難十指痛不得握(明/下)銅人云治肘臂不
得屈伸五指痛不能握物　後谿療肘臂腕重難屈伸
五指盡痛不可掣　中渚療肘臂痠痛手五指不握盡
痛　銅人云治咽腫肘臂痛五指不得屈伸　腕骨
中渚主五指掣不可屈伸　大陵主手掣小偏　尺澤
主掣痛手不可伸　治手足指掣痛不可忍灸指端七
壯立差　腕骨治瘈瘲五指掣(銅/)　扁骨療指臂痛(明/下)
(見臂/痛)
　　　手熱(手寒/)　(手清/)　(手心熱/)
小兒食時頭痛及五心熱灸譩譆各一壯(明/下)　内闗主
手中風熱(千/)　中衝　少衝　太泉(明下/同)　勞宫　經
渠　列缺主手掌熱肘痛　太谿主手足寒至節　曲
澤主手清逆氣　巨闕主手清　經渠　列缺(見偏/風)
少衝(見傷/寒)　中衝(見心/痛)　閒使(見/狂)　太淵治掌中熱
閒使治掌中熱(見/狂)　中衝治掌熱(見傷寒/無汗)　陽陵泉治
脚冷(見/月)　大都治手足逆冷(見腹/滿)　少商治掌熱(見指/攣)
豐隆治厥逆(見尸/厥)　内庭　章門治厥逆　行閒治四
支冷　曲池等　肩外俞主肘寒(千見/肘)　太谿治手足
冷(見腹/脇痛)
　五心之熱小兒傷食證也大人亦然若手足寒清過
　節證惡可知當早隨證鍼灸之母使至於此極方可
　清猶寒也禮記言冬温而夏清是已鍼灸法見四支
　厥
　　　足麻痹(不仁/)
至隂主風寒從足小指起脈痹上下(千/)　隂陵泉主足
痹痛　中都主足濕痹不能行　陽輔　陽交　陽陵
泉主髀樞脚骨痹不仁　陽閒　環跳　承筋主脛痹
不仁　腰俞　風府主足不仁　膀胱俞　太谿　次
窌主足清不仁　大谿　次窌膀胱俞主足清不仁
腰俞　風府(明/同)主足不仁　陽闗主脛痹不仁(見足/雜病)
浮郗治髀樞不仁(銅見足/雜病)　膀胱俞治脚足不仁(見腰/脚)
　白環俞療手足不仁(明下/見脊)　上㢘治手足不仁(銅見/偏風)
犢鼻　髀闗　陽陵泉主脚不仁(千見/腰痛)
　列子載偃師造倡云廢其腎則足不能行是足之不
　能行盖腎有病也當灸腎俞或一再灸而不效冝灸
　環跳風市犢鼻(月/)闗陽陵泉隂陵泉三里絶骨等穴
　但按畧痠疼即是受病處灸之無不效也
　　　足不能行(不能立/)　(不收/)
三隂交療不能行(明/下)　上㢘治喘息不能行(見脇/痛)　合
陽(見腰/脊)治履步難　天柱　行間主足不任身(千與/銅同)
京門主腰痛不能立　然谷治䯒痠不能久立(銅見/失情)
承山治戰慄不能立(見腰/脚)　漏谷療不能立(明下見/足寒熱)　飛
揚療體重起坐不能步履不收脚腨酸重戰慄不能久
立坐　附陽療不能久立坐不能起(見腰/脚)　申脈治䯒
寒不能久立坐如在舟車中(銅見/腰脚)　中都主不能行(光明/同)
　立三里主不能立(並見足/寒熱)　浮白主足緩不收(千/)
三里　衝陽　僕參　飛揚　復溜　完骨主足痿失
履不收下㢘主驚痹跗不收(見乳/廱)　豐隆(見四/支厥)　脾俞
治四支不收(銅見/腹脹)　支溝等治四支不舉　曲泉　大
巨(銅/同)等主四支不收(並見四/支厥)　三里主不能久立(見唾/血虛)
(損/)
　　　足寒熱(脛寒/)　(又見足雜病/)
至隂主風寒從足小指起脈痹上下　腎俞　京骨
然谷主足寒　隂市主膝上伏兎中寒　行間主厥足
下熱　中都主足下熱脛寒不能久立濕痹不能行
三里　條口　承山　承筋主足下熱不能久立　委
中治足熱厥逆滿取其經血立愈(銅/)　涌泉治足下熱
喘滿乃熱厥也齊王患此鍼之愈　至隂治下熱　然
谷治足一寒一熱(見不/能立)　大都(見腹/滿)治手足逆冷　隠
白(見尸/蹷)　太衝治足寒(見小便/不利)　中封治足逆冷(見/瘧)
陽陵泉治足冷無血色(見目/痛)　復溜主䯒寒不能自温
(千/)漏谷療足熱腿冷疼不能久立麻痹不仁(明/下)史記濟
北王阿母足熱而懣太倉公曰熱蹷也刺其足心各三
所案之無出血病旋已病得之飲酒大醉
　　　足雜病(跟股/髀樞)　(䯒脛脚腨腿/餘見  筋攣)
僕參治足跟痛不得履地脚痿轉筋(銅/)　浮郗治脚股
筋急髀樞不仁　付陽治髀樞股䯒痛(見風/痹)　飛揚治
足指不屈伸(見厯/節風)　經渠治足心痛(銅見熱/病無汗)　築賔治
足腨痛　承筋治脚腨痠(見轉/筋)　涌泉療心中結熱脚
底白肉際不得履地明下云療足指盡疼不得踐地千
云　涌泉　然谷主五指盡痛足不履地　三隂交療
不能行(下/)　三隂交療足痿不能行(見月/脚痛)　上㢘療脚
重不得履地(見脚/氣)　崑崙療脚重不得履地　崑崙治踹
腫不得履地　然谷治足跗腫不得履地　中都主脛寒
(見足/寒熱)　絶骨灸百壯治風身重脛寒(見中/風)　條口(大溪/同)療
脛寒(明見/足麻)　梁丘療大驚脛痛冷痹膝痛不屈伸
　難經疏云足脛寒者腎主骨有病先脛冷也當以此
　求之
然谷主足不能安脛酸不能久立(千/)　涌泉　太衝主
脛酸　至陽主脛疼四支重少氣難言　承山　承筋
(人見/轉筋)主脚脛酸脚急跟痛脚筋急痛　環跳　内庭主
脛痛不可屈伸　陽闗主脛痹不仁　至陽主脛酸(銅/見)
(寒/熱)　膀胱俞治脛寒拘急不得屈伸　丘墟療足腕不
收足脛偏細(明/)　復溜主脛寒(千見/足寒)　環跳　束骨
交信　隂交　隂谷主髀樞中痛不可舉　臨泣　三
隂交主髀中痛不得行走外皮痛　凡髀樞中痛不可
舉以毫鍼寒而留之以月生死為數　立已　丘墟主
髀樞脚痛　陽輔等主髀樞不仁(見足/麻痹)
　膝以上病冝灸環跳風市膝及膝下病宜灸犢鼻膝
　闗三里陽陵泉足踝以上病宜灸三隂交絶骨崑崙
　足踝以下病宜灸照海申脈然須按其穴痠疼處灸
　之方效
　　　脚氣
世有勤工力學之士一心注意於事久坐行立於濕地
不時動轉冷風來擊入於經絡不覺成病故風毒中人
或先中手足十指因汗毛孔開腠理疎通風如擊箭或
先中足心或先中足踝或先中膝已下腨脛表裏者若
欲使人不成病者初覺即灸所覺處三二十壯因此即
愈不復發(千/)　凡脚氣初得脚弱使速灸之并服竹瀝
湯灸訖可服八風散無不差者惟急速治之若人但灸
而不能服散服散而不灸者半差半死雖得差者或至
一二年復更發動覺得便依此法速灸之及服散者治
十十愈此病輕者登時雖不即惡治之不當根源不除
久久殺人不可不以為意　初灸風市　次灸伏兔
次犢鼻　次膝兩眼(一法/忌灸)　次三里　次上廉　次下㢘　次絶
骨　凡灸八處一風市百壯多亦任人輕者不可减百
壯重者乃至一處五六百壯勿令頓灸三報之佳二伏
兎百壯亦可五十壯三犢鼻五十壯可至百壯四膝眼
五三里百壯六上㢘百壯七下㢘百壯八絶骨凡此諸
穴不必一頓灸盡壯數可日日報灸之三日之中灸令
盡壯數為佳　凡病一脚則灸一脚病兩脚則灸兩脚
凡脚弱病皆灸兩脚一方云如覺脚惡便灸三里及絶
骨各一處兩脚惡者合四處灸之多少隨病輕重大要
雖輕不可减百壯不差速以次灸之多多益佳一説灸
絶骨最要人有患此脚弱不即治及入腹腹腫大上氣
於是乃須大法灸隨諸俞及諸管闗節腹背盡灸之并
服八風散往往得差覺病入腹若病人不堪痛不能盡
作大灸但灸胷中心腹諸穴及兩脚諸穴亦有得好差
者亦依支法存舊法梁丘犢鼻三里上㢘解谿太衝陽
陵泉絶骨崑崙隂陵泉三隂交足太隂伏溜然谷涌泉
承山束骨等凡十八穴舊法多灸百會風府五藏六府
俞募須束灸者悉覺引氣向下所以不取其法氣不止
者可用之其要病已成恐不救者悉須灸之其足十指
去指竒一分兩足凡八穴曹氏名曰八衝極下氣有效
其足十指端名曰氣端日灸三壯並大神要其八衝可
日灸七壯氣下即止凡灸八衝艾炷小作病者非深相
委悉勿為灸　上㢘療偏風腲腿脚不隨重不得履地
脚氣刺風痶風脚冷(明/)　肩井治脚氣上攻(銅/)
　千金云脚氣一病最冝鍼若鍼而不灸灸而不鍼非
　良醫也鍼灸而藥藥不鍼灸亦非良醫也此論甚當
若始覺脚氣速灸風市三里各一二百壯以㵼風濕毒
氣若覺悶熱者不得灸以本有熱灸之則火助風生食
物大忌酒麵海鮮及忌房勞不爾服藥無益(指/)
　有同舍為予言史載之謂脚氣有風濕二種宜㵼不
　宜補只宜以沉香湯㵼(見既/效方)而不許其灸千金方乃
　載灸法如此其詳豈虛人患脚氣方可灸耶故指迷
　方云若覺悶熱不得灸盖有所見也凡灸脚氣三里
　絶骨為要穴而以愛䕶為第一予舊有此疾不履濕
　則數嵗不作若履濕則頻作自後常忌履濕凡有水
　濕不敢着鞋踐之或立潤地亦不敢久須頻移足而
　後無患此亦愛䕶之第二義也有達官久患脚氣多
　服八味丸愈亦以脚氣衝心惟此藥能治之
　　　脚弱(脚痹/)
委中療脚弱無力風濕痹筋急半身不遂(明/)　三里療
脚弱　承山療脚弱無力脚重偏風不遂　委中療脚
弱無力腰尻重曲踿中筋急半身不遂(下/)
　有人舊患脚弱且瘦削後灸三里絶骨而脚如故益
　知黄君鍼灸圖所謂絶骨治脚疾神效猶信也同官
　以脚腫灸承山一穴瘡即乾一穴數月不愈不曉所
　謂豈亦失之將攝耶是未可知也
單方歌云風毒脚弱痹肩井及大椎風市與三里百壯
不須疑
　千金灸脚弱九八穴病一脚則灸一脚兩脚病則灸
　兩脚凡脚弱病皆灸兩脚(見脚/氣)或未能盡灸且先灸
　風市犢鼻三里絶骨亦效或不效當如其法灸之(但/肩)
　(井不可/多灸爾)
　　　脚腫
陽蹻療脚氣腎氣(明/)　上崑崙療惡血風氣腫痛脚腫
　承山治脚氣膝腫(見腰/脚)　小腸俞治脚腫短氣不嗜
食(明云不食/煩熱㽲痛)　然谷治足跗腫不得履地
　􁁊母氏常久病夏中脚忽腫舊傳夏不理足不敢着
　艾謾以鍼寘火中令熱於三里穴刺之微見血凡數
　次其腫如失去􁁊素患脚腫見此竒效亦以火鍼刺
　之翌日腫亦消何其速也後亦常灸之凡治脚腫當
　先三里而後陽蹻等穴可也又予患脚氣指縫爛每
　以茶末滲之愈他日復爛而腫用茶末不效漸腫至
　脚背上予以為脚氣使然竊憂之策杖而後敢行偶
　賣藥儈者見之云可取床薦下塵滲之如其言滲之
　而愈此物不值一錢而能愈可憂之疾其可忽哉
　　　四支厥(手足不舉/)　(餘見手足麻痹/)
内庭治四支厥逆腹脹數欠(銅/)　至陽治四支重(明下/同)
痛(見寒/熱)章門治厥逆四支惰(見腹/腫)　鬲俞治四支怠惰
(見痃/癖)　極泉　日月(見悲/愁)　脾俞治四支不收(見腹/脹)
支溝(見腋/痛)　小海　付陽(見風/痺)　天池(見鬲/痛)　三隂交
治四支不舉(見腹/脹)　大巨治偏枯四支不舉(見小/腹脹)腎俞
治腰中四支淫濼(見勞/瘵)　尺澤治四支暴腫臂寒短氣
(見喉/痺)三里治四支腫滿　大都療手足逆冷四支腫(見/傷)
(寒無/汗)　豐隆療厥逆胷痛氣刺不可忍腹中如刀㽲大
小便難四支不收身體怠惰腿膝酸痺屈伸難(明/下)　内
庭主四厥手足悶(千/)　太谿主手足寒至節　内庭主
四支厥手足悶者久持之厥熱腦痛腹脹皮痛者使人
久持之　列缺主四支厥喜笑　章門主四支解惰喜
怒　照海主四支淫濼　曲泉　付陽　天池　大巨
小海(明下作/少海)　支溝　絶骨　前谷主四支不舉　五
里　三陽絡　三閒　厲兑　天井主嗜臥四支不欲
動摇　行間治四支逆冷(銅/)　太谿治手足厥冷(見腹/脇痛)
　四逆取俠谿(見傷/寒)　大都治手足逆冷(見腹/滿)
　有士人患隂證傷寒手足冷甚以火温之亦不暖予
　與理中湯服即得汗而病愈手足自温矣若其他手
　足厥者當隨證灸之
四厥脈沉絶灸手閒使便通起死法(乾/嘔)四厥灸乳根(轉/筋)
　人病狂癡手足厥作狂病治不效名醫録曰此驚恐
　憂思所得大驚傷心大恐傷腎大憂思傷神志神不
　足則狂癡志不足則恐怖恐怖則腎氣留積足不收
　亦因積驚恐氣傷腎也(鬼撃卒死菖蒲/根搗汁灌立差)
　　　尸厥
百會　玉枕主卒起僵仆惡見風寒(千/)　通天(明/同)　絡却
主暫起僵仆　大杼主僵仆不能久立煩滿裏急身不
安席　隠白大敦主卒尸厥不知人脈動如故　金門
主尸厥暴死　中極僕參主恍惚尸厥煩痛　内庭主
四厥手足悶者久持之厥　腦痛腹脹皮痛者使人久
持之　列缺主四支厥喜笑　邪客於手足少隂太隂
足陽明之絡此五絡者皆㑹於耳中上絡左角五絡俱
竭令人身脈動如故其形無所知其狀若尸刺足大指
内側爪甲上去端如韮葉　後刺足心後取足中指爪
甲上各一痏後取手大指之内去爪甲如韮葉後刺手
心主少隂兑骨之端各一痏立已不已以筒吹其兩耳
中立已不已拔其左角髪方寸燔治飲以淳酒一杯不
能飲者灌之立已　豐隆主厥逆足卒青痛如刺腹若
刀切之狀大便難煩心狂見鬼好笑卒面四支腫　旁
廷在腋下四肋閒髙下正與乳相當乳後二寸陷中俗
名注市舉掖取之刺入五分灸五十壯主卒中惡飛尸
遁注胷脇滿　九曲中府在旁廷注市下三寸刺入五
分灸三十壯主惡風邪氣遁尸内有瘀血　天府主卒
中惡風邪氣飛尸惡注鬼語遁下(並/千)　隠白治卒尸厥
不識人(明/同)足寒不能温(銅/)　中極治恍惚尸厥(見賁/豚)明
下云尸厥不知人　大敦治尸厥狀如死　僕參治尸
厥如中惡狀霍亂癲癎狂言見鬼　厲兑治尸厥口噤
氣絶狀如中惡心腹脹滿明云尸厥如死不知人　金
門治癲癎尸厥暴疲　委陽治腋腫膨膨失志身熱飛
尸遁注痿厥不仁　魂門療尸厥走疰胷背連痛(明/下)
僕參療癲疾尸厥霍亂馬癎　攅竹(見/狂)　禾窌療尸厥
　天府療卒中惡鬼疰不得安卧禁灸(銅/)　凡尸厥而
死脈動如故此陽脈下墜隂脈上爭氣閉故也鍼百㑹
入三分補之灸熨斗熨兩脇下又竈突墨彈丸大漿水
和飲之义鍼足中指頭去甲如韮葉又刺足大指甲下
内側去甲三分(千/)　水溝治卒中惡(銅/)　凡五尸者飛
尸遁尸風尸沈尸尸疰也今皆取一方兼治之其狀腹
痛脹急不得氣息上衝心胷旁攻兩脇或纍塊踊起或
攣引腰背治之法灸乳後三寸男左女右可二七壯不
止者多其壯取愈止(千/)又兩手大拇指頭各七壯　又
心下三寸十壯　又乳下一寸隨病左右多其壯數
又以細繩量患人兩乳頭内即裁斷中屈之　又從乳
頭向外量使當肋罅於繩頭灸三壯或七壯男左女右
　卒疰忤攻心胷灸第七椎隨年　又心下一寸三壯
　又手肘文隨年壯　一切病食疰灸手小指頭隨年
壯男左女右　五毒疰不能飲食百病灸心下三寸胃
管十壯　水疰口中涌水經云肺來乘腎食後吐水灸
肺俞　又灸三隂交义灸期門㵼肺補腎也各隨年壯
　一切疰無新久先仰卧灸兩乳邊斜下三寸第三肋
間隨年壯可至三百壯又治諸氣神良一名注市　閒
使岐伯云療鬼神邪(明/下)銅云可灸鬼邪卒死隂囊下第
一横理十四壯
　有貴人内子產後暴卒急呼其母為辦後事母至為
　灸會隂三隂交各數壯而蘇母盖名醫女也
凡溺死一宿尚可救解死人衣灸臍中即活(集/效)
　　　脚膝痛(攣急不收不仁/)
委中治膝不得屈伸取其經血立愈(銅見/腰脊)　腎俞治脚
膝拘急足寒如水(見勞/瘵)　筋骨攣痛第二十二病灸絶
骨(千見/上氣)　犢鼻療膝中痛不仁難跪起(明/)　髀闗療膝
寒不仁痺痿不屈伸　梁丘療脛痛冷痺膝痛不能屈
伸　懸鍾療腿膝連膝脛麻痺屈伸難(下/)　又云膝脛
連腰痛筋攣急足不收履坐不能起　蠡溝療足寒脛
酸屈伸難(見/疝)　巨虛療脚脛酸痛屈伸難不能久立甄
權云主大氣不足偏風腲腿脚不相隨　風市療脛麻
膝痛(見腰/脚)　三里療四支腫滿腿膝酸痛　三隂交療
膝内㢘痛小便不利身重足痿不能行(下/)　京骨療腿
膝脛痿脚攣不得伸癲病狂走自嚙膝脛寒　附陽療
腿膝脛酸(見腰/脚)　承山療脚酸膝重(見腰/脚)　陽陵泉療
膝股内外㢘痛不仁屈伸難　風市主兩膝攣痛引脇
拘急軃躄或青或焦或枯或黧如腐木絶骨主膝脛骨
摇酸痺不仁　髀闗主膝寒不仁痿痺不得屈伸(明/同)
犢鼻主膝不仁難跪　光明主痿躄坐不能起明下云
膝脛酸痺不仁手足偏小坐不能久　膝闗主膝内㢘
痛引臏不可屈伸　曲泉主膝不可屈伸　曲泉　梁
丘　陽闗主筋攣膝不得屈伸不可行　解谿　條口
　丘墟　太白主膝股腫䯒酸轉筋　上㢘主風水膝
腫(千/)　中封主膝腫(見身/濕)　解谿治膝股䯒腫(銅見/風)
復溜主脚後㢘急不可前却　承山　承筋主脚筋急
痛　崑崙主脚如結踝如别(銅作/裂)　京骨　承山　承
筋　商丘主脚攣膀胱俞治拘急(見足/雜病)
　　　膝痛(餘見脚膝/)
三里治膝䯒痠痛(銅/)　陽交治喉痺面腫寒痺膝䯒不
收　條口治膝䯒寒痠痛足緩履不收濕痺足下熱
隂谷治膝痛如錐不得屈伸　膀胱俞治脚膝無力(見/瘕)
(癖/)　合陽主膝股重　隂交治腰膝拘攣　髀闗治膝
寒(明/同)不仁痿厥股内筋絡急　陽陵泉治膝伸不得屈
冷脚不仁偏風半身不遂脚冷無血色京骨治膝痛不
得屈伸　梁丘治寒痺膝不能屈伸　陽闗治膝外痛
不可屈伸風痺不仁　犢鼻治膝中痛不仁難跪起膝
臏癕腫不潰可治潰者不治　三隂交治膝股内痛(見/痃)
(癖/)　交信治膝脛内㢘痛　曲泉(見/疝)　膝闗治膝内痛
(見風/痺)　懸鍾治心腹脹滿胃熱不嗜食膝䯒痛筋攣足
不收履坐不能久膝眼療膝冷痛不已(明忌/灸)　伏兎療
膝冷(見風/勞)　豐隆療腿膝酸痺(見尸/厥)　合陽(見/脊)治膝股
重(千銅云注/膝䯒痠)　俠谿　陽闗主膝外㢘痛　膝闗主膝
内㢘痛引臏不可屈伸連腹引喉痛　中封主膝腫内
踝前痛　太衝主膝内踝前痛　犢鼻主膝中痛不仁
光明主膝痛脛熱不能行手足偏小(明下云療膝/脛痠痺不仁)　氣
衝治腰痛不得俛仰(見月/事)　三里主膝痿痛(見唾/血)　風
市療膝酸　承山療膝重(並見/腰脚)
　舍弟行一二里路膝必痠疼不可行須坐定以手撫
　摩久之而後能行後因多服附子而愈予冬月膝亦
　痠疼灸犢鼻而愈以此見藥與灸不可偏廢也若灸
　膝闗三里亦得但按其穴痠疼即是受病處灸之不
　拘
　　　腰脚痛(餘見腰脊/)
凡腰脚重痛刺委中出血久固宿疹亦皆立已　次􁏋
主腰下至足不仁(並/千)　隂市療腰脚如冷水(明見/疝)　承
山治腰背痛脚腨重戰慄不能立脚氣膝下腫　申脈治
腰痛不能舉體足䯒寒不能久立坐如在舟車中　崑崙
治腰尻痛(千作/踵)足腨(千作/跟)腫不得履地下崑崙療腰疼偏
風半身不遂脚重疼不得履地(明/)　膀胱俞療腰足不仁(見/脊)
　僕參療腰痛不可舉承山下重脚痿(下/)　地機療腰痛
不可俛仰足痺痛屈伸難　風市療冷痺脚脛麻腿膝酸痛
腰尻重起坐難　承山療脚腨酸痛不能乆立腰膝重起
坐難筋攣急不可屈伸　張仲文療腰重痛不可轉起坐
難及冷痺脚筋攣不可屈伸灸曲踿兩文頭左右脚四處
各三壯每灸一脚二火齊下燒纔到肉初覺痛便用二人
兩邊齊吹至火滅午時着艾至人定自行動藏腑一兩回
或藏腑轉如雷聲立愈神效　上㢘治腰腿手足不仁(見/偏)
(風/)　陽輔治腰溶溶如坐水中膝下膚腫筋攣諸節盡痛
無常處腋腫瘻馬刀喉痺膝䯒痠風痺不仁　隂交治腰
膝拘攣(見/疝)　仁夀宫備身患脚奉勅鍼　環跳　陽陵泉
巨虛　下㢘　陽輔即起行　大理趙卿患風腰脚不隨
不得跪起鍼　上􁏋　環跳　陽陵泉　巨虛　下㢘
各二穴即得跪起治冷痺脛膝疼腰足攣急足冷氣上
不能久立手足沉重日覺羸瘦此名復連病宜灸懸鐘
(絶/骨)一灸即愈(見身濕/痺千金)
　千金翼温腎湯主腰脊膝脚浮腫不隨(茯苓乾薑澤/㵼各二兩桂)
　(心三兩剉每服四五錢重水/二盞煎八分盞服日三二服)然則腰脚等病亦當服
　藥不可專恃灸云
　　　腰痛(腰强/)　(腰屈/)
隂包治腰尻引小腹痛(明下云腰痛連小/腹腫小便不利)遺溺不禁(銅/)
　居髎治腰引小腹痛(見手/痛)　胞肓治腰痛惡寒小腹
堅急癃閉重不得小便澁痛腰背卒痛　秩邊治腰痛
不能俛仰小便赤澁腰尻重不能舉(明/同)　委中治腰重
不舉體(見腰/脊)　白環俞治腰髖疼脚膝不遂　肩井治
因撲傷腰髖疼　腰俞治腰髖疼脊强不得轉　命門
主腰腹相引痛(見瘈/瘲)　肺俞治腰背强痛　隂陵泉(水/腫)
　大腸俞治腰痛(明/同)　下髎治腰痛不得轉側　陽輔
治腰如坐水(見膝/痛)明下隂市療腰如冷水(見/疝)　隂市療
腰脚如冷水(見/疝)　涌泉治腰痛大便難　京門治腰痛
不得俛仰寒熱䐜脹引背不得息　肝俞療腰痛肩疼
(明/)　腎俞(見/勞)　氣海俞中膂俞(見/脊)療腰痛　闗元俞
膀胱俞療風勞腰痛胞肓療惡氣腰背卒痛下云腰痛
不可忍俛仰難惡寒小便澁　崑崙療腰尻重不欲起
俛仰難惡聞人音(下/)　風市療腰尻重起難(見腰/脚)　腎
俞療腰痛不可俛仰轉側難(下/)　腰俞療腰疼不能久
立腰已下至足不仁坐起難腰脊急强不可俛仰腰重
如石難舉動　張仲文灸腰痛(見腰/脚)　四支寒熱腰疼
不得俛仰身黄腹滿食嘔舌根直灸第十一椎上及左
右各一寸五分三處各七壯(千/)　腰俞　膀胱俞　長
强　氣衝　上􁏋　下􁏋　居髎主腰痛　三里　隂
市　陽輔　蠡溝主腰痛不可顧　申脈　太衝　陽
蹻主腰痛不能舉　委陽　殷間　太白　隂陵泉
行間(銅/同)主腰痛不可俛仰甲云　委陽　殷門主腰痛
得俛不得仰　束骨　飛揚　承筋主腰痛如折　陽
輔主腰痛如錘居中腫痛不可欬欬則筋縮急諸節痛
上下無常寒熱涌泉主腰痛大便難(甲/)　京門主腰痛不
可乆立(甲/)　腰背痛宜鍼決膝腰句畫中青赤絡脈出
血便差(十/)　腰痛不得俛仰者令患人正立以竹拄地度
至臍斷竹乃以度度背脊灸竹上頭處隨年壯灸訖藏
竹勿令人得知　腰痛灸脚跟上横文中白肉際十壯
良又灸足巨陽七壯巨陽在外踝下　又灸腰目􁏋七
壯在尻上約左右是　又灸八窌及外踝上骨約中
腰卒痛灸窮骨上一寸七壯左右一寸各灸七壯　腰脊
痛灸小腸俞五十壯(見虛/損)　腰背疼灸三焦俞隨年(見/勞)
　有婦人乆病而腰甚疼腰眼忌灸醫以鍼寘火中令
　熱謬刺痛處初不深入既而疼止則知火不負人之
　説猶信云
許知可因淮南大水忽腹中如水吼調治得愈自此腰
痛不可屈伸思之此必腎經感水氣而得乃灸腎俞三
七壯服麋茸丸愈(予謂腰痛不可屈伸灸腎/俞自效不服麋茸丸亦可)
　舍弟腰疼出入甚艱予用火鍼微微頻刺腎俞則行
　履如故初不灸也屢有人腰背傴僂來覔㸃灸予意
　其是筋病使然為㸃陽陵泉令歸灸即愈筋㑹陽陵
　泉也然則腰疼又不可專泥腎俞不灸其他穴也
風池治腰傴僂引項筋無力不收(銅/)　肺俞治腰强(見/胷)
(滿/)　束骨治腰如折腨如結耳聾惡風寒目眩項不可
顧目内眥赤爛白環俞治腰脊攣痛(見腰/脊痛)
　　　腰脊痛(餘見背痛/)
委中主腰痛夾脊至頭几几然(千/)　凡腰脚重痛於此
刺出血久痼宿疹亦皆立已　大鍾主腰脊痛　小
腸俞　中膂俞　白環俞主腰脊疝痛　次􁏋　胞肓
　承筋主腰脊痛惡寒　合陽主腰脊痛引腹　承扶
主腰脊尻臀股隂寒痛　涌泉主腰脊相引如解　志
室　京門主腰痛脊急(明下/同)　脾俞　小腸俞　膀胱
俞　腰俞　神道　谷中　長强(明下/同)　大杼　鬲闗
　水分主腰脊急强　腰俞療腰髖疼腰脊强不得轉
(明/)白環俞療腰脊攣痛大小便不利百病腰髖疼不遂
腰中冷不識眠睡下云療腰脊急强不能俛仰起坐難
手足不仁小便黄腰尻重不舉　志室　胞肓療腰脊
痛急食不消腹堅急　膀胱俞療脊急强腰至足酸重
(下/)　神堂療腰脊急强逆氣上攻時噎　大鍾(見/淋)治腰
脊强痛　志室治腰脊强痛食飲不消腹堅急　京骨
(見足/痠)　中膂俞治腰脊不得俛仰(見消/渴)明下云療腰痛
不可俛仰夾脊膂痛上下按之應者從項後至此穴皆
灸之立愈　復溜治腰脊内引痛(明下云腰/痛引脊)不得俛仰
起坐目䀮䀮善怒多言舌乾涎自出足痿不收履䯒寒
不自温　京骨治筋攣䯒痠髀樞痛頸項强腰脊不可
俛仰　委中治腰俠脊沈沈然遺溺腰重不能舉體風
痹髀樞痛可出血痼疹皆愈又云熱病汗不出足熱厥
逆滿膝不得屈伸取其經血立愈　合陽治腰脊强引
腹痛隂股熱膝䯒痠重履步難　承扶治腰脊相引如
解(明下云療腰脊/尻臀腰冷痛)　殷門治腰脊不可俛仰舉量惡血
注之股外腫　章門(見膓/鳴)　次髎治腰脊痛不得轉(見/疝)
　懸樞治腰脊强(明/同)不得屈伸　三焦俞治肩背急腰
脊强(明下/同)不得俛仰　膀胱俞治腰脊痛　白環俞治
腰脊攣痛大小便不利腰髖疼脚膝不遂温瘧腰脊冷
疼不得及卧勞損風虛
　史記太倉公告宋建曰君有病往四五日君要脇痛
　不可俛仰又不得小溲不亟治病即入濡腎及其未
　舍五藏急治之病方今客腎濡此所謂腎痺也宋建
　曰建故有腰脊痛往四五日弄石不能起即復置之
　暮腰脊痛不得溺至今不愈建病得之好持重即為
　柔湯使服之十八日而病愈然則腰脊傷持重得病
　而入腎灸腎俞可也
　　　脊痛(餘見腰脊風痤反張/)
五處　身柱　委中　委陽　崑崙主脊强反折瘈瘲
癲疾(千/)　鬲闗等主脊强(見背/痛)　崑崙主脊强背尻骨
重　京門　石闗主脊痓反折　隂谷主脊内㢘痛
至陽療脊急强(明/)　章門(見水/腫)　鬲俞(背/痛)　胃倉(腹/脹)
大腸俞治脊强不得俛仰(銅/)　胃俞治脊痛(銅見腹脹/明下同)
　脾俞　大腸俞主腹中氣脹引脊痛食多身瘦名曰
食晦先取脾俞後取季肋(干/)　膀胱俞療脊急强(見腰/脊)
　赤白洩洞利腰脊痛小腸俞五十壯(見寒/熱)　氣穴治
資氣上下引腰脊痛(見月/事)　腰俞主月閉溺赤脊强互
引反折汗不出　中膂俞治腎虛消渴腰脊不得俛仰
(見消/渴)明下云夾脊膂痛上下按之應者從項後至此穴
皆灸之立愈(見腰/脊)
　　　腠理
附分治肩背急風冷客於腠頸項强痛不得顧　陽白
治背腠寒慄重衣不得温(銅/)　次髎治背腠寒　肝俞
療腠中痛(明/下)　次髎療腰下至足不仁背腠寒小便赤
淋心下堅脹(見/疝)
　史記扁鵲之言曰疾居腠理湯熨之所及也在血脈
　鍼石之所及也在腸胃酒醪之所及也其在骨髓雖
　司命無奈之何也夫疾之在骨髓葢始於居腠理也
　使居腠理而能治雖非聖人之治於無病亦賢者治
　將病也齊元侯乃以醫為好利欲治不疾以為功而
　卒至於不可救不特齊侯為然人皆然也吾故載扁
　鵲之言於腠理之未以戒人亦使醫者當治人於將
　病焉耳
　　　骨疼(骨髓/)
鬲俞(見/痰)　紫宫　玉堂(並見/心煩)療骨疼(明/)　上闗主引骨
痛(千見/瘈瘲)骨痛灸絶骨五十壯(見上/氣)　商丘主骨痺煩滿
　鬲俞主皮肉骨痛(見傷寒/寒熱)　太白治骨痛(見傷寒/頭痛)
復溜治骨寒熱(見寒/熱)　骨髓冷疼上㢘七十壯(千/)　骨
㑹大杼(禁/灸)　骨病治此髓㑹絶骨髓病治此(難/疏)
　病在骨髓秦越人以為司命無奈之何則骨髓有病
　病亦惙矣八十一難經疏乃云骨㑹大杼骨病治此
　髓會絶骨髓病治此是尚有鍼灸法矣可不鍼灸乎
　但明堂上經云大杼禁灸而銅人經云可灸七壯明
　堂下經云可灸五壯素問亦同諸經既同惟明堂獨
　異灸之可也况明堂經固云禁穴許灸三壯乎艾炷
　若小一二七壯亦可更灸上㢘絶骨等穴尤佳
　
　
　
　
　
　
　
　
　
　
　
　鍼灸資生經卷五
欽定四庫全書
　鍼灸資生經卷六
　　　耳鳴
上關　下關　四白　百㑹　顱息　翳風　耳門　頷厭
天窻　陽谿　關衝　掖門　中渚主耳鳴聾(千/)天容
聽㑹　聽宫　中渚主聾䏆䏆若蟬鳴　腕骨　陽谷
肩貞　竅隂　俠谿主頷痛引耳䏆䏆耳鳴無所聞
前谷　後谿主耳鳴仍取偏歴　太陵　商陽主耳中
風聾鳴刺一分留一呼灸三壯左取右右取左如食頃
　明下云療耳鳴聾　百㑹治耳鳴耳聾(銅/)　絡却治
頭旋耳鳴(銅/)　浮白治耳鳴䏆䏆無所聞　和髎治耳
中䏆䏆(見牙/關急)　上關治耳中如蟬聲(見偏/風)　耳門治耳
鳴如蟬聲(見停/耳)　聽㑹　聽宫治耳蟬聲(見耳/聾)　瘈脉
治頭風耳鳴　偏歴　陽谿　商陽(見熱病/無汗)　絡却(見/頭)
(旋/)腕骨　前谷治耳鳴　頷厭(見風/眩)療耳鳴(明/)　肩貞
主耳鳴無聞(甲身傷/寒寒熱)　頷厭療耳鳴(見偏/頭痛)
　人之耳鳴醫者皆以爲腎虛所致是則然矣然亦有
　用氣而得者用心而得者不可一槩論也若欲無此
　患盖亦不使腎至於虛且不使氣不用心可也或㣲
　㣲耳鳴止用葱管寘在耳中令氣透自不鳴矣
　　　耳痛
上關　下關　四白　百㑹　顱息　翳風　耳門(鳴/下)
(同/)曲池　頷厭　天窻　陽谿　關衝　掖門　中渚
主耳痛　少商主耳前痛　瘈脉　完骨主頭風耳後
痛(見頭風/頭痛)
　　　耳聾
天牖(又主耳/不聰)　四瀆主耳暴聾(千/)　外關　㑹宗主耳
渾渾淳淳聾無所聞　商陽主耳中風聾鳴(見耳/鳴)　天
牖主耳不聰　明下云療暴聾　上關等主耳鳴聾(見/耳)
(鳴/)商陽(見熱病/無汗)　陽谷(明/同)　百㑹治耳鳴耳聾(銅/)　束
骨(見腰/僂)　翳風　上關　後谿　顱顖治耳聾　風池
治耳塞　腎俞治耳聾腎虛(見勞/瘵)　聽㑹治耳聾耳中
如蟬聲　聽宫治耳聾如物填塞無所聞耳中䏆䏆(明/云)
(䁸䁸䏆䏆/蟬鳴也)　外關　天窻(明下/同)治耳鳴聾無所聞　竅
隂治卒聾不聞人語　三陽絡　液門治耳暴聾(見/瘧)
四瀆治暴氣耳聾　中渚治頭痛耳聾　㑹宗治耳聾
(見風/癎)　俠谿治頰頷腫耳聾􁗀痛不可轉痛無常處
明下云療耳鳴聾　浮白療耳聾(銅作/鳴)䏆䏆無所聞(明/)
玉枕(見目/痛)療耳聾　上關療耳聾狀如蟬聲下云耳鳴
聾　顱息療小兒耳聾(見/喘)　耳門　翳風　腦空療耳
聾鳴(下/)　外關　聽㑹療耳淳淳渾渾聾無聞　葦筒
灸耳病(見中風/不語)　肩貞主耳聾(千/)　耳聾刺足少隂(見/心)
(恍/惚)　天牖療暴聾(明見/瘰􁣲)
　耳聾有用氣得者氣快則通傷寒用衣被擁塞得者
　病去漸愈鄕人用劄耳草取汁滴用新羅白草煑粥
　食亦騐云
　　　停耳(生瘡/)
下關治停耳有膿汁出(銅/)　耳門治耳有膿汁出生瘡
䏄耳停耳耳鳴(明有/聾字)如蟬聲重聽無所聞　風池治耳
塞　聽宫治耳如物塡塞　停耳膿出上關日三壯至
二百(千/翼)
　有二婦人耳久膿出予以晉礬火煅候汁乾研細令
　挑少許入耳覺耳漸重而愈本事方紅綿散止用白
　礬煅用
　　　目痛(目瞑/)
陽白主目瞳子痛癢(千見/不明)　大衝主下眥痛(又云治/婦人)
大衝　陽谷　崑崙主目急痛赤腫　曲泉主目赤腫
痛　陽谿　陽谷主目痛赤　俠谿主外眥赤痛逆寒
泣出目癢　二間主目眥　風池　腦户(明/同)　玉枕
風府　上星主目痛不能視先取譩譆後取天牖風池
　照海主目痛視如見星　天柱　陶道　崑崙主目如
脫　頭維　太陵主目痛如脫(見頭/痛)　三閒(明/同)　前谷
主目急痛　陽白治頭目痛目眵(銅/)　目窻治頭面浮
腫痛引目外眥上赤痛忽頭旋目䀮䀮逺視不明　上
星　腦户治目睛痛不能逺視　玉枕治目痛不能視
明下云目痛如脫　天柱療頭風目如脫(明/)　心俞
隂蹻療目痛　飛揚　陽谷療頭眩眼痛　玉枕療目
内攣系急痛失枕頭重項痛風眩目痛頭寒多汗耳聾
鼻塞　小兒三五歲兩眼每至春秋生白翳遮童子痛
不可忍灸九椎節上一壯　小兒熱毒風盛眼睛痛灸
手中指本節頭三壯名拳尖　四白主目痛僻戾目不
明(千/)　齗交主目痛不明　下廉主眼痛　眼急痛不
可逺視灸當陽隨年壯　前谷主目痛(見目/淚)　風癢赤
痛人中近鼻柱灸二壯　通理　百㑹　後頂療頭目
痛(並見/頭痛)　崑崙主目如㧞(千見/瘧)陶道治頭重目瞑(銅與/明同)
　大迎治目不得閉(見靣/腫)　風門治傷寒目瞑(見傷寒/雜病)
天柱治目瞑視　腦空療頭風目瞑(明/)銅云腦風頭痛
天府療頭眩目瞑逺視䀮䀮目窻主目瞑逺視䀮䀮(千/)
承漿主目瞑身汗出
　目㣲澁痛或兩旁生小米珠頻去其睫自愈不必鍼
　灸
　　　目上視(眼目瞤動/)
申脉主目反上視若赤痛從内眥始(千/)　陽白　上星
　本神　大都　曲泉　俠谿　三閒　前谷　攅竹
　玉枕主目系急目上挿　絲竹空　前頂主目上挿
憎風寒　神庭(見風/癎)　𩕄㑹(見驚/癎)治目上不識人　肝
俞治目上視(見欬/逆)　筋縮療目轉上及目瞪(明下見/驚癎)
臨泣主兒癎反視(千見/驚癎)　肝俞療目上視(明下見/不明)　筋
縮治目轉上埀(銅見/癲癎)治眼戴睛上挿眼反戴眼(並見/中風)
承泣(銅見/目淚)主目瞤動與項口相引甲乙云目瞤動與頭
口參相引喎僻口不能言　顴髎治口喎靣赤目黄眼
瞤動不止䪼腫齒痛　地倉治眼瞤動不止目不得閉
(見口/喎)　攅竹治眼臉瞤動(見目/不明)　目不明淚出目眩瞢
瞳子癢逺視䀮䀮昏夜無見目瞤動(餘同上/承泣)刺承泣
　　　目淚出
掖門(明下云目澁䀮/䀮頭痛泣出)　前谷　後谿　腕骨　神庭
百㑹　天柱　風池　心俞　天牖主目泣出　肝俞
等主目淚出多眵䁾(見目/翳)　俠谿主泣出目癢(見目/痛)
承泣主目淚出　行閒(見口/喎)　神庭治目淚出(銅見/鼻涕)
臨泣治多淚(見/翳)　齗交治目淚眵汁内眥赤痒痛生白
翳　風池治目淚出欠氣多　睛明治氣眼冷淚(見眼/翳)
承泣治目瞤冷淚(見口/喎)　頭維治風淚出(見目/瞤)　腕骨
治目冷淚生翳　行閒(口/喎)　魚際療目泣出(明/)　心俞
療目䀮䀮淚出(下/)　精明主目逺視不明惡風目淚出
增寒頭痛目眩瞢内眥赤痛逺視䀮䀮無見眥癢痛淫
膚白翳(千/)　目淚出刺承泣(見目/瞤)　前谷主目痛泣出
甚者如脫　行閒治目淚出(見口/喎)
　予用真熊膽治人目疾(赤爛翳涙/皆除神効)
　　　目眩
通谷治頭重目眩善驚引鼽衂頸項痛目䀮䀮(銅/)　神
庭(見鼻/涕)　上關(見瘈/瘲)　涌泉　譩譆(見肩/背痛)　束骨(見腰/偻)
魚際　大都(見腹/滿)治目眩　本神治目眩頸項強急痛
胷脇相引不得轉側　飛揚(見歴/節風)　肺俞治頭目眩(見/􁗀)
(滿/)　肝俞治目眩循眉痛(見欬/逆)　絲竹空治目眩頭痛
目赤視物䀮䀮風癎目戴上不識人眼睫毛倒發狂吐
涎沬發卽無時　天府治目眩逺視䀮䀮　支正　三
焦俞治目眩頭痛(見腹/脹)　風池治目眩若(見傷寒/無汗)　風
門治身熱目眩(見風/勞)　臨泣治目眩枕骨合顱痛惡寒
　風府治頭痛頸項急目眩　神庭治頭風目眩淚出
　上星治目眩(明下/同)睛痛不能逺視　前頂　五處治
頭風目眩目戴上(見瘈/瘲)　臨泣治目眩鼻塞目生白翳
　四白治頭痛目眩(明/同)眼白翳㣲風目瞤動不息　前
關療風赤眼頭痛目眩目澁(明/)　四白(銅/同)　涌泉　大
杼療頭痛目眩　束骨療頭痛目眩(下又云療風赤胎/赤兩目眥爛)
身熱肌肉動　前谷療目眩淫淫　攅竹療頭目風眩
眉頭痛鼽衂目䀮䀮無逺見(下/)　𩕄㑹療頭目眩　歧
伯灸頭旋目眩及頭偏痛不可忍牽眼䀮䀮不逺視灸
兩眼小眥上髪際各一壯立差　率谷主醉酒風熱發
兩目眩痛(千/)　大都主目眩　承漿　前頂　天柱
腦空　目窻主目眩瞑　天柱　陶道(明下/同)　崑崙主
目眩目如脫　又云瘧多汗目如脫項如㧞崑崙主之
　大敦主目不欲視　太息　神庭　水溝主頭痛目
不可視　承泣主目眩(見目/不明)　通理　百㑹療頭目眩
疼(明/)後頂療目眩痛(下見目/不明)　臨泣　中渚治目眩(銅/並)
(見目/翳)　頷厭主目眩(千見/偏頭)
　　　目不明(又目䀮䀮/)　(目暗/)　(目眇/)
腎俞　偏歴　後頂治目䀮䀮(銅/)　攅竹治目䀮䀮視
物不明眼中赤(明作/熱)痛及臉瞤動又云三度以細稜鍼
刺之目大明　養老　合谷　曲差(明/同)治目視不明
肩中俞治寒熱目視不明　風池(見目/痛)五處治目不明
　目窻治忽頭旋目䀮䀮逺視不明　又云三度刺目
不明　復溜(見/脊)　肝俞治起則目䀮䀮(見欬/逆)　頭維治
偏痛目視物不明　三里治目不明人年三十以上不
灸三里令氣上衝目明下云令氣上眼暗所以三里下
氣也　水泉治婦人目䀮䀮不能逺視　頷厭療目無
所見(明見/風眩)　攅竹(見頭/風)　腎俞(下見/勞)　崑崙療目䀮䀮
　後頂療目不明惡風寒頭目眩痛(下/)　肝俞療目生
白翳(解谿/同)氣短唾血目上視多怒狂衂目䀮䀮　脇堂
療目黄逺視䀮䀮　天牖主目不明(千/)　天柱　陶道
　崑崙主目不明目如脫　承泣主目不明淚出目眩
瞢瞳子癢逺視䀮䀮昏夜無見(甲/乙)　陽白主目瞳子痛
癢逺視䀮䀮昏夜無見　腎俞　胃俞　心俞　百㑹
　内關　復溜　太泉　腕骨　中渚(明下/同)　攅竹
精明　委中　崑崙　天柱　本神　大杼　頷厭
通谷　曲泉　後頂　絲竹空主目䀮䀮不明惡風寒
(千/)　風池等主目痛不能視(見目/痛)　肝虛目不明灸肝
俞二百壯　小兒斟酌可灸一二七壯　小兒妳澼目
不明灸肩中俞各二十壯(明/)
　千金方戒人喪明之由云　生食五辛　接熱食飲
　刺頭出血過多　極目逺視　夜讀注書　乆處烟
　火　博奕不休　日没後讀書　飲酒不已　熱餐
　麫食　抄冩多年　雕鏤細作　泣淚過多　房室
　不節　數向日月輪㸔　月下讀書　夜視星月
　極目瞻視山川草木(十八/件)又有馳騁田獵冒渉風霜
　迎風追獸日夜不息者並是傷目之由也其讀書博
　弈等過度患目者名肝勞若欲治之非三年閉目不
　視不可得差徒自㵼肝及作諸治終是無效本事方
　云讀書之苦傷肝損目誠然晉范寗嘗苦目痛就張
　湛求方湛戯之曰云云用損讀書一减思慮二專内
　視三簡外觀四旦早起五夜早眠六凡六物熬以神
　火下以氣藴蓄於胷中七日然後納諸方寸修之一
　時近能數其目睫逺視尺箠之餘長服不已動見墻
　壁之外非但明目乃亦延年審如是而行之非可謂
　之嘲戯亦竒方也以其勸戒人有理姑備載之以示
　後人
眼暗灸大椎數節第十當脊中安脊二百壯以多爲佳
最驗(千/)明堂云人年三十以上若不灸三里令氣上衝
目明下云眼暗
　千金方云讀書博弈等過度患目者名肝勞若欲治
　之非三年閉目不視不可得差徒自㵼肝及作諸治
　終是無效則是目者不可使之勞也古人蓋有養之
　之法如彭眞人龜年常患目疾不計晝夜瞪目注視
　以去昏暗閉之少頃依法再行積功而視秋毫徐眞
　人甲常患目疾暗室五坐運睛旋還八十一數閉目
　集神再運不數而神光自現狀如金輪永除昏暗施
　眞人自記歌亦云運睛除目暗(此見抱/朴子)皆養之之法
　也若用藥則地黄元羊肝元等與用當歸芍藥黄連
　等分為末以雪水煎濃汁乘熱頻洗者最佳云(見旣/效方)
腦空治癲風引目眇(見腦/痛)
　　　目翳膜(白翳/)　(睊目/)　(􁀙目/)
至隂主目翳(千/)　丘墟主目翳瞳子不見　後谿主眥
爛有翳又主目赤有翳　前谷　京骨主目中白翳
京骨主目反白白翳從内眥始　肝俞　上星　風池
　精明　齗交　承泣　四白　巨窌　瞳子窌主目
淚出多眵䁾内眥赤痛癢生白膚翳　承光治目生白
膜(銅/)　臨泣治目生白膜多淚又治目眩生白翳　睛
明治攀睛翳膜覆瞳子惡風淚出目内眥痒痛小兒雀
目疳眼大人氣眼冷淚􁀙目視物不明大眥努肉侵睛
明云膚翳白膜覆瞳子眼暗雀目冷淚　巨髎治白翳
覆瞳子(見青/盲)　少澤治目上膚翳覆瞳子　丘墟(見腋/腫)
　瞳子髎治目中翳膜(見青/盲)　中渚治目眩生翳膜
臨泣　腕骨　齗交(並見/目淚)　肝俞(見欬/逆)　四白(見目/眩)
關衝　前谷治目生白翳　至隂治目生翳　太淵治
目生白翳(明下/同)眼眥赤筋缺盆中引痛　陽谿治目風
赤爛有翳　角孫治目生膚髪　至隂療目翳䀮䀮
合谷療目不明生白翳(下/)　張仲文療風眼卒生翳膜
兩目痛不可忍灸手中指本節頭節閒尖上三壯炷如
麥左灸右右灸左　前谿主目中白翳(千/)　觧谿主白
膜覆珠子無所見　目卒生翳灸大指節横文三壯左
灸右右灸左良　肝俞　觧谿療目生白翳(明下見/目不明)
水溝主睊目　上關(見青/盲)　偏歴主􁀙目䀮䀮
　予遊學㑹稽絶早觀書辰牌方食乆之患目澁倦遊
　而歸同舍遺以鹽精數次揩目而疾除鹽精且爾則
　青鹽之能治目固也古方蓋用青鹽揩牙因掬在手
　洗目而目明云(鹽精乃鹽倉/地下之精英)
　　　目赤(目黄/)　(目青/)
懸釐治目兊眥赤痛(銅/)　攅竹治眼赤痛(見目/不明)　風池
治目内眥赤痛氣發耳塞目不明　崑崙　太淵　陽
谿治目赤(見目/翳)　俠谿治目外眥赤目眩　液門治目
赤澁千云主目澁暴變　内關治目赤支滿　目窻(見/目)
(痛/)　太陵治目赤(見傷寒/無汗)　上星　肝俞主内眥赤痛
癢(千/)　支溝主女人脊急目赤　申脉(見目/痛)　火衝等
　曲泉　陽谿(並見/目痛)主赤痛腫　束骨(千/同)　京骨治内
眥赤爛(銅/)　前關療風赤眼(明見/目眩)　小兒二三歲忽兩
眼大小眥俱赤灸手大指次指閒後寸半口䧟中各三
壯　目赤痛從目眥始取隂蹻(千/)　精明(見/淚)　後谿
目窻(見目/痛)　瞳子髎(見/翳)主目赤肝勞邪氣眼赤當陽百
壯　風癢赤灸人中(見目/痛)　腦户　膽俞　意舍　陽
綱(並見/腹脹)治目黄(銅/)　中管　太陵主目黄振寒(千/)　勞
宫(銅/司)主黄疸目黄　期門治目青而嘔(千/同)　太泉主目
中白睛青(千/)
　　　青盲(雀目/)　(疳眼/)
商陽　巨窌　上關　承光　瞳子窌　絡却主青盲
無所見　期門　太泉主目青(見目/痛)　絡却治青風内
障目無所見(銅/)　巨髎治青盲無所見逺視䀮䀮白翳
覆瞳子　瞳子髎治青盲目無見逺視䀮䀮目中翳膜
頭痛目外眥赤痛　商陽治青盲右取左左取右(見頷/腫)
　小兒目澁怕明狀如青盲灸中渚各一壯(明/)　小兒
疳眼灸合谷各一壯　睛明治疳眼(銅/)　睛明治小兒
雀目疳眼明云療眼暗雀目冷淚　肝俞主熱病差後
食五辛多患眼暗如雀目(千/)　小兒雀目夜不見物灸
手大指甲後一寸内廉横文頭白肉際各一壯(單方云/雀腦血)
(㸃/効)
　　　口眼喎(餘見中風/)　(偏風不語/)
承泣　四白　巨窌　上關　大迎(銅/同)　顴骨　强閒
風池　迎香　水溝主口喎僻不能言(千/)　頰車　顴
窌主口僻痛惡風寒不可嚼　水溝齗交主口不能禁
水漿喎僻　風頭耳後痛煩心足不収失履口喎僻完
骨主之(甲/)　上關　下關治偏風口目喎(並見/偏風)　承光
治口喎鼻多清涕風眩頭痛(銅/)　通天治口喎鼻多清
涕衂血頭重　列缺　完骨治口面喎(並見/偏風)　翳風治
口眼(明下/作吻)喎斜失欠脫頷口噤不開吃不能言頰腫牙
車痛　承漿治偏風口喎(明下/同)　巨髎治瘈瘲口喎
顴髎治口喎眼瞤動(見眼/瞤)　承泣治口眼喎斜目瞤面
葉葉動牽口眼目視䀮䀮冷淚眼眥赤痛(明/同)　地倉治
偏風口喎目不得閉失音不語飲食不収水漿漏落眼
瞤動不止病左治右右治左文如麄釵脚大若大口轉喎却
灸承漿七七壯愈　行閒治口喎四支逆冷嗌乾煩渇瞋不
欲視目淚出太息　通谷治失欠口喎食飲善嘔暴啞不能
言(明下/同)　大淵治口噼(見心/痛)　温溜　偏歴　二閒(明下云/口眼斜)
　内庭治口喎　衝陽治偏風口眼喎肘腫齒齲痛發寒熱
　和窌(見鼻/涕)療口噼(明/)列缺(下/同)　地倉(見偏/風)療口喎　巨窌
療面風寒鼻凖上腫癰痛招摇視瞻瘈瘲口噼　地倉療偏
風口喎失音不言不得飲水食漏落脉瞤動灸風中脉口眼
喎斜其狀喎向右者謂左邊脉中風而緩宜灸左喎左灸右
炷如麥粒各二七壯頻灸取盡風氣聽㑹頰車地倉各三穴
　　　口瘖啞(舌不能言/)　(餘見中風失音/)
合谷　水溝主瘖(千見/口噤)　承泣等(見口/喎)　地倉(明/同)　大迎
　魚際　通理(見風/痙)主不能言　腦户等主瘖不能言
(見瘈/瘲)　孔最　瘖門療失音(明見/下)　風府(下/同)　承漿(下/)療
瘖不能言　翳風　通理療暴瘖不能言(下/)　聽宫(明/同)治
失聲(銅/)　頰車治失音(見口/噤)　隂郗治失音不能言　閒使
(見/狂)　合谷主瘖不能言(千見/口噤)　天鼎治暴瘖氣哽明下
云暴瘖咽腫食不下喉鳴(銅/)　靈道(見心/痛)　天突(明/下)
天窻(明下/同)治暴瘖不能言口噤(見頰/腫)　支溝(見口/噤)　通
谷(見口/喎)　三陽絡治暴瘂(明下/同)　頰車治牙關不開口
噤不語(明下/同)失音牙關痛頷頰腫(明/同)　日月治言語不
正(見/悲)　小兒五六歲不語者心氣不足舌本無力發轉
難心俞三壯或足兩踝各三壯(千/)　廉泉(明/同)　然谷(甲/乙)
(作通/谷)　隂谷主舌下腫難言舌縱涎出(千/)　風府主舌
緩瘖(明下/同)不能言舌急語難　支溝　天窻　扶突
曲鬢　靈道主暴瘖不能言　復溜主舌卷不能言
通理主不能言　魚際主痙上氣失瘖不能言　瘂門
治頸項强舌緩不能言(銅/)明云失音不能言舌急
　瘂門一名舌横一名舌厭督脉陽維之㑹入繫舌本
　則是穴也其舌本所繫歟凡舌緩不能言者宜治此
廉泉治舌下腫難言舌瘲涎出欬𠻳上氣喘息嘔沫口
噤舌根急縮下食難(銅/)
　廉泉一名舌本蓋舌之根本也故能治舌下腫難言
　舌縱涎出舌根急縮諸病與千金方所療略同凡有
　此等疾者宜鍼灸此
大迎治舌强不能言　翳風主不能言(千見/瘈瘲)
　　　舌强(自吐舌/)　(重舌/)
中衝治舌强(銅見/心痛)　隂谷治舌縱涎下煩逆溺難小腹
急引隂痛股内廉痛　天突治舌下急(見唾/血)　然谷治
舌縱(千作/瘲)　觧谿主口痛齧舌(千/)　天突主俠舌縫脉
青　魚際主舌上黄身熱　魚際治舌上黄(銅見/寒熱)　竅
隂治舌强(見喉/痹)　廉泉治舌根急縮(見不/能言)　陽谷療吐
舌戾頸(明見/狂言)　小兒吐舌(並見/風癎)　治小兒舌强嗍妳不
得(下見/口噤)　治小兒重舌灸行閒隨年壯又灸兩足外踝
上三壯　滑肉門(見/狂)　少海(癲/癎)　温溜療吐舌(見/狂)　大
迎治舌强(銅見/瘂)　築賓(見狂/言)　太一治吐舌(見癲/狂)　衝
關主舌卷(千見/心煩)　陽谿等(見癲/狂)　二閒等(見/驚)　飛揚等
温溜等(並見/癲狂)主吐舌　瘂門主舌强　風府主舌急
隂谷主舌瘲　廉泉治舌縱舌根急縮(並見/口瘂)
　　　口緩(頻欠伸/)　(失欠/)
地倉　大迎主口緩不収不能言(千/)　合谷　水溝主
唇吻不収(見口/噤)失欠頰車蹉灸背第五椎一日二七壯
滿三日未差灸氣衝二百壯胸前喉下申骨中是亦名
氣堂又灸三隂交百壯三報之　通理主數欠頻伸(見/心)
(痛/)　下關　大迎　翳風主口失欠下牙齒痛　内庭
主喜頻伸數欠惡聞人音(銅/同)　漏谷主强欠(見腸/鳴)　太
淵治數欠不得息(見風/痙)　經渠治數欠(見欬/逆)　風池治
目淚出欠氣多　脾俞治黄疸喜欠不嗜食(千/同)　衝陽
主傷寒病振寒而欠　翳風(見口喎/下同)　通谷治失欠(見/口)
(喎/)　風府主舌緩(千見/口瘂)　瘂門治舌緩(見口/瘂)　崑崙主
口閉　翳風主不能言(千並見/瘈瘲)　小兒喜欠　上關(見/上)
(關/門)
　有婦人藏燥悲泣數欠金櫃有大棗湯謾合服愈(方/見)
　(本/事)
　　　齒齲
角孫療齒牙不嚼物齲痛腫(明/)　耳門療齒齲　三閒
　陽谷　衝陽(見口/喎)　内庭　厲兊　四瀆　液門
陽谷　上關(下/同)治齒齲痛(銅/)　少海治齒齲痛又治齒
寒腦風頭痛　合谷　偏歴　三陽絡(明下云/療齒痛)　耳門
治齒齲　三閒　大迎　正營治齒齲痛　完骨治齒
齲(見癲/疾)　兊端　目窻　正營　耳門治唇吻强上齒
齲痛(千/)　厲兊　三閒　衝陽　偏歴　小海　合谷
　内庭　復溜主齲齒　曲鬢主齒齲　下關　大迎
　翳風　完骨主牙齒齲痛
　傳曰唇亡齒寒謂前齒非牙也說文云齲齒蠧也謂
　齒蠧而痛也其不因齲蠧而痛者蓋風寒入腦髓爾
　素問謂大寒至腦髓故頭痛齒亦痛當以此治之
　　　口舌乾苦(口熱臭/)
膽俞　商陽　小腸俞主口舌乾食飲不下　勞宫
少澤　三閒　太衝主口熱口乾口爛　大谿　少澤
主咽乾口熱唾如膠　曲澤　章門主口乾　少隂主舌
卷口乾　陽陵泉主口苦嗌中介介然　關衝(又見/心煩)等
主舌卷口乾(見喉/痺)　曲澤治身熱煩渇口乾(銅/)　三閒
(見/瘧)　肺俞(見勞/瘵)　不容(見痃/癖)　章門(見腸/鳴)　商陽(見/瘧)
竅隂(見喉/痹)　兊端治口乾(銅/)　膽俞治口苦舌乾(見腹/脹)
明下云口舌乾食不下　復溜(見/脊)　大鍾(見/淋)　尺澤治
舌乾(見喉/痹)　下廉治唇乾涎出不覺(見飱/洩)　少衝(見傷/寒)
　大鍾(見/淋)治口中熱　肝俞　曲澤(見唾/血)　少澤療口
乾(明/)　曲澤療口乾(明傷/寒)　勞宫治大小人口中腥臭
胷脇支滿(銅/)千云主老小口中腫腥臭明下云療小兒齗
爛臭(見口/疳)　少衝治口熱咽酸(見傷/寒)
　　　口齒疳瘡(牙齒齗腫/)　(牙關急/)
承漿治口齒疳蝕生瘡(銅/)　承漿療口中生瘡(明/)　小
兒口有瘡蝕齗爛臭穢衝人灸勞宫各一壯(下/)　天衝
治牙齗腫(銅/)　角孫治齒齗腫　小兒疳濕瘡(見/瘡)
　史記齊大夫病齲齒太倉公灸其左太陽明脉即為
　苦参湯日潄三升出入五六日病已得之風及卧開
　口食而不潄餘見齒齲
完骨主牙車急(中/風)　翳風治牙車痛(見口/喎)　下關治牙
車脫(見喉/風)　水溝(見癲/疾)　上關(見牙/疼)　頰車(見口/噤)治牙
關不開(銅/)　和髎治牙車引急頭重痛耳中䏆䏆頷頰
腫　聽㑹治牙車脫臼相離三寸明云牙車急痛不得
嚼食(餘見中/風偏風)
　　　齒噤(口噤/)　(餘見中風/)
天容　廉泉　魄户　氣舍　譩譆　扶突主欬逆上
氣喘息嘔沫齒噤(千/)　然谷治初生兒臍風口噤痿厥
洞洩(銅/)　曲鬢(明下見/頸項)治口噤不能言(見頰/頷)　天窻(見/頰)
(腫/)　翳風治口噤(見口/喎)　廉泉治口噤舌根縮(見舌/腫)
合谷(見唇/頰)　列缺(見偏/風)　頰車(見口/瘂)　和髎治口噤不
開　大迎治風痙口噤(見風/痙)支溝治口噤不開暴瘂不
能言　外關　内庭　三里　商丘　大泉主僻噤(甲/云)
(口僻刺大泉/引而下之)　齗交　上關　大迎　翳風主口噤不
開引鼻中　合谷　水溝(明下/同)主唇吻不収瘖不能言
口噤　商丘　曲鬢主口噤(並/千)　承漿療面風口不開
生瘡(明/)下云療口噤　廉泉療齗噤(見少/氣)　兊端療口
噤皷頷(下/)　翳風療口噤不開　禾窌療口不可開及
尸厥　小兒生二七日内著噤不吮妳多啼者是客風
中於臍循流至心脾二藏之經使舌强唇痙嗍妳不得
此疾新施方藥不望十全大抵以去客風無過灸承漿
七壯灸頰車各二壯
　　　牙疼
大迎　顴窌　聽㑹　曲池主齒痛惡寒(千/)　浮白主
牙齒痛不能言　陽谷　正營主上牙齒痛　陽谷
掖門　商陽　二閒　四瀆主下牙齒痛　角孫　頰
車主牙齒不能嚼(明/同)　風齒疼痛灸外踝上髙骨前交
脉二壯　又以線量手中指至掌後横文折爲四分量
横文後當臂中灸二壯隨左右
　有老婦人舊患牙疼人教將兩手掌交义以中指頭
　盡處爲穴灸七壯永不疼恐是外關穴也穴在手少
　陽去腕後二寸陷中泉司梢子妻舊亦患牙疼人爲
　灸手外踝穴近前些子遂永不疼但不知千金所謂
　外踝上者指足外踝耶手外踝耶識者當辨之
翳風治牙車痛(銅見/口喎)　大迎治牙疼頰頷腫(見風/痙)　曲
鬢治頰頷痛引牙車不得開(詳見/頰頷)　正營治牙齒痛唇
吻急强齒齲痛　陽谿　懸顱　手三里治齒痛(見/頭)
商陽治齒痛惡寒(見頷/腫)　兊端治齒齗痛　小海治寒
熱齒齗痛風眩頸項痛　上關(銅/同)療風牙疼牙車不開
口噤嚼物鳴(明/)　厥隂俞療牙痛(見欬/逆)
良方灸牙疼法隨左右所患肩尖微近後骨縫中小舉
臂取之當骨觧陷中灸五壯予親灸數人皆愈灸畢項
大痛良乆乃定永不發予親病齒痛百方治不驗用此
法差
　辛幼舊患傷寒方愈食青梅旣而牙疼甚有道人為
　之灸屈手大指本節後陷中灸三壯初灸覺病牙癢
　再灸覺牙有聲三壯疼止今二十年矣恐陽谿穴也
　(銅云治齒痛手陽明脉入齒/縫中左疼灸右右疼灸左)
　　　鼻塞不利(鼻不聞香臭/)
曲差　上星　迎香　素窌　水溝　齗交　通天
禾窌　風府主鼻窒喘息不利鼻喎僻多涕􁋄衂有瘡
　承靈等主鼻窒喘息不通(見鼻/衂)　厲兊　京骨　前
谷主鼻不利涕黄　齗交主息肉不利(見息/肉)　天柱主
不知香臭　中管主鼻閒焦臭　眉衝療頭痛鼻塞(明/)
玉枕(見目/痛)　百㑹(見風/癎)　明堂(見鼻/涕)　當陽　臨泣(見/風)
(眩/)療鼻塞　迎香療鼻息不聞香臭　風府療鼻不得
息　天牖療鼻塞不聞香臭(下/)　至隂(見頭/重)治鼻塞
上星(明下/同)　百㑹　𩕄㑹(明/同)　承光治鼻塞不聞香臭若
是鼻塞灸𩕄㑹日七壯至四日漸退五日頓愈(銅/)　臨
泣(見風眩/明同)　通天治鼻塞悶　歩郎治鼻塞不通(明/同)
臨泣治目眩鼻塞　前谷　齗交治鼻塞不利　承靈
治鼽衂息不利　素髎治鼻塞息肉不消多涕生瘡
　按銅人云素髎穴諸方闕治療法千金治鼻塞息肉
　不消多涕生瘡而今之千金止云主鼻喎僻多涕鼽
　衂有瘡又云主鼻窒喘息下利與此文稍異豈古今
　本不同耶
厲兊治惡風鼻不利　水溝等主不知香臭(千見/鼻涕)
　　　鼻有息肉(孔生瘡/)
齗交主鼻中息肉不利鼻頭額頞中痛鼻中有蝕瘡(千/)
　曲差等主鼽衂有瘡(見鼻/塞)　腦空主癘鼻(見鼻/痛)　鼻
中息肉灸上星二百壯　又灸俠上星两傍相去三寸
各百壯　迎香治鼻有息肉不聞香臭衂血(銅/)　齗交
治鼻中息肉蝕瘡　素髎治息肉不消多涕生瘡　禾
窌(見鼻/涕)療衂血有瘡(明/)　巨窌療鼻凖上腫癰痛(見口/喎)
　(單方歌云狗頭灰方寸丁香半/錢上細研吹鼻中息肉化爲水)
　　　鼻涕出(鼻乾/)　(鼻啑/)
小兒多涕是腦門被冷風拍着及肺寒也灸𩕄㑹三壯
(明/)　明堂療頭風多鼻涕鼻塞　禾窌療鼻窒口僻鼻
多清涕出不可止鼽衂有瘡(下/同)　崑崙療鼻衂多涕
風門療鼻衂不止鼻垂清涕(下/)　禾髎治鼻洞涕生瘡
(銅/)　風門治鼻鼽出清涕(見傷寒/雜症)　通天　承光治口
喎鼻多清涕(並見/口喎)　前頂治小兒鼻多清涕(見/癎)　神庭
治頭風目眩鼻出清涕不止自淚出　神庭　攅竹
迎香　風門　合谷　至隂　通谷主鼻􁋄清涕出(千/)
　曲差等主鼻喎僻多涕(見鼻/塞)　復溜主涎出鼻痛
水溝　天牖主鼻不収涕不知香臭　厲兊　京骨
前谷主涕黄(千見/鼻塞)　素髎治多涕(千見/鼻塞)　鼻中乾鼻衂
等凡二十二病皆灸絶骨五十壯(見上/氣)
　􁁊母氏乆病鼻乾有冷氣問諸醫者醫者亦不曉但
　云病去日愈旣而病去亦不愈也後因灸絶骨而漸
　愈􁁊亦嘗患此偶絶骨微疼而着艾鼻乾亦失去初
　不知是灸絶骨之力後閱千金方有此證始知鼻乾
　之去因絶骨也若鼻涕多宜灸𩕄㑹前頂大人小兒
　之病初無以異焉耳
風門　五處主時時啑不已(千/)　頷厭療好啑(明/)　風
門治多啑(銅見/傷寒)本事方許知可自停飲食已必啑服棗
膏丸愈(時暫啑添/衣項上愈)
　　　鼻痛(其餘見鼻瘡/)
腦空　竅隂主鼻管疸發爲癘鼻(千/)　復溜主涎出鼻
中痛　巨髎治面風寒鼻䪼上腫壅痛(銅/)　肝俞主鼻
中酸(千/)　齗交主額頞中痛(見息/肉)　巨窌療鼻凖上腫
癰痛(見口/喎)　鬼撃鼻出血(灸人中并水分/隂交見鬼撃)
　　　鼻衂
神庭等主鼻􁋄(千見/鼻涕)　曲差等主􁋄衂有瘡(見鼻/塞)　承
靈(銅/同)　風池　風門　譩譆　後谿主鼻衂窒喘息不
通　中管　三閒　偏歴　厲兊　承筋(銅/同)　京骨
崑崙　承山　飛揚　隐白主頭熱鼽衂　京骨(銅/同)
申脉主衂不止淋濼　郄門主衂血嘔血　隱白　委
中主衂血劇不止　涌泉主衂不止　水溝　天牖主
鼻鼽不得息及衂不止(甲/乙)　天府治衂血不止鍼四分
(銅/)　上髎　後谿　風府治鼻衂　瘂門治諸陽熱氣
盛衂血不止　通天治衂血頭重　禾髎　兊端　勞
宫治衂血不止　曲泉　隱白　譩譆(見肩/背痛)　隂郄
迎香治衂血(見息/肉)　偏歴　合谷　上閒(明下/同)　崑崙
　通谷(見目/眩)治􁋄衂　曲泉治衂血喘呼小腹痛攻咽
喉　太溪(見唾/血)　隱白(見腹/脹)　風門(見涕/出)　兊端　腦
空療衂血不止　禾窌(見鼻/涕)療􁋄衂有瘡(明/)　攅竹療
􁋄衂(下見/頭風)　巨窌療鼻準上腫癰痛(見口/喎)治口鼻出血
不止名腦衂灸上星五十壯(集/効)　徐德占教衂者急灸
項後髪際兩筋間宛宛中三壯立定蓋血自此入腦注
鼻中常人以綿勒頸後尚可止衂此灸决効無疑(良/)
腦衂灸上星五十壯(千見/唾血)
　􁁊母氏忽患鼻衂急取藥服凡平昔與人服有効者
　皆不効因閲集効方(本出/千金)云口鼻出血不止名腦衂
　灸上星五十壯尚疑頭上不宜多灸止灸七壯而止
　次日復作再灸十四壯而愈有人鼻常出膿血予教
　灸𩕄㑹亦愈則知𩕄㑹上星皆治鼻衂云
鼻衂等灸絶骨(千見/上氣)　前谷治衂血(銅見/𠻳)　譩譆治温
瘧肩背痛目眩鼻衂喘逆腹脹肩膊内廉痛不得俯仰
　風門治鼻􁋄(見傷/寒)衂時癢癢便灸足大指節横理三
毛中十壯劇者百壯衂不止灸之并治隂卵腫(千/)又
灸風府一穴四壯不止又灸或灸涌泉各百壯
　　　咽喉腫痛(生瘡/)
風府治咽喉痛(銅/)　膽俞治咽痛食不下(見腹/脹)　風府
(明/同)　天窻　勞宫主喉嗌痛(千/)　中渚　支溝　内庭
(千云咽/中引痛)主嗌痛　涌泉　大鍾主咽中痛不可食　閒
使(中作/行間)主嗌中如扼(銅云/如鯾)　膝關治喉咽痛(銅見/風痺)　天
窻(明下/同)治喉痛　水突主喉咽腫　前谷　照海　中
封主嗌偏腫不可咽(千/)中封等主喉腫(見隂/痿縮)　然谷
大谿主嗌内腫氣走咽喉不能言喉腫胷脇支滿灸尺
澤百壯　人迎治咽喉癰腫(見欬逆/上氣)　太谿(見唾/血)　中
渚治咽腫　璇璣治喉痹咽腫水漿不下　液門治咽
外腫寒厥臂痛不能上下　然谷治咽内腫　水突
氣舍治咽腫(上/氣)　天突治喉中生瘡不得下食(銅明云/療喉中)
(熱/瘡)　璇璣療喉痹咽癰水漿不下
　　　喉咽鳴(雜病/)
扶突　天突　大谿主喉鳴暴忤氣哽(千/)　少商　大
衝　經渠主喉中鳴　魚際主喉中焦乾咽冷聲破灸
天瞿五十壯(見上/氣)　天突　扶突治喉中如水雞聲(銅/)
　天喉治喉中作聲(見􁗀/痛)　大鍾(見/淋)　大包主喉鳴(見/膈)
(痛/)　天突治喉内如水雞聲(明見/劳)下云喉中鳴翕翕(見/頸)
(腫/)　陽陵泉　天池(見上/氣)　亶中療喉鳴(明下見/膈痛)　小
兒喉中鳴嚥乳不利灸璇璣三壯　掖門　四瀆主呼
吸短氣咽中如息肉狀　少府　蠡溝主嗌中有氣如
息肉狀(銅/同)　然谷　太谿主嗌内腫氣走咽喉　風池
主喉咽僂引項攣不収
　　　咽喉乾
極泉　太淵(見心/痛)　偏歴(見喉/痺)　太衝(見/疝)　太突治咽
乾(銅見/唾血)　魚際治喉乾燥寒慄鼓頷欬引尻痛溺出嘔
血　行間治咽乾煩渇(見口/喎)　神門治咽乾不嗜食(見/煩)
(心/)　照海治嗌乾(明/同)四支惰善悲不樂　少衝治咽酸
(見傷寒/千同)　魚際療喉焦乾(明見/肘痛)　太谿　少澤主咽乾
(千見/口乾)　復溜　照海　太衝　中封主嗌乾
　　　喉痹
凡喉痹脇中暴逆先取衝脉後取三里云門各瀉之又
刺手小指端出血立已(千/)　三里　温溜(明下/同)　曲池
　中渚　豐隆(銅/同)主喉痹不能言　神門　合谷　風
池主喉痹　完骨　天牖　前谷主喉痹頸項腫不可
俛仰頰腫引耳後　璇璣　鳩尾主喉痹咽腫水漿不
下　天鼎　氣舍　鬲俞主喉痹哽噎咽腫不得消食
飲不下　涌泉(明/同)　然谷主喉痹哽咽寒熱　中府
陽交主喉痹􁗀滿塞寒熱　天容　缺盆(明/同)　大杼
膈俞　云門　尺澤　二閒　厲兊　涌泉　然谷主
喉痹哽噎寒熱　三間(明同/銅同)　陽谿主喉痹咽如哽
天突主喉痹咽乾急　大陵　偏歴主喉痹嗌乾　關
衝(銅/同)　竅隂　少澤主喉痹舌卷口乾喉痹氣逆欬𠻳
口中涎唾灸肺俞七壯亦可隨年(壯至/百壯)　陽輔　陽交
(並見/膝痛)　厲兊　下廉　然谷　經渠　完骨　膈俞
缺盆　氣舍(見欬/逆)　云門(見􁗀/滿)　陽谿　合谷　温溜
　中府　浮白治喉痹(銅/)　大杼治喉痹煩滿　天容
治喉痹寒熱咽中如鯁　天鼎治喉痹咽腫不得食飲
食不下喉鳴　前谷治頷腫喉痹　二閒治喉痹頷腫
肩背痛振寒　曲池治喉痹不能言　竅隂治喉痹舌
强口乾肘不舉　少澤治喉痹舌强口乾心煩　太陵
治喉痹口乾身熱頭痛短氣􁗀脇痛　浮白療寒熱喉
痹(明/)　膈俞　經渠療喉痹　二閒療喉痹咽如有物
傷忍振寒下云喉痹咽腫多卧善睡　小兒急喉痹灸
天突一壯(下/)　　(有毉者說藥不下喉/當以曲竹管灌藥效)
　　　唇頰腫痛(頣頷腫/)
合谷主唇吻不収(千見/口緩)　𦂳唇灸虎口男左女右又灸
承漿三壯　三閒療唇口乾(明見/瘧)　下廉治唇乾涎出
(銅見/飱洩)　光明(銅/同)　足臨泣(明下/同)主喜齧頰　巨窌　天
窻主頰腫痛(明/同)　京骨　陽谷主自齧唇　腕骨等主
頷痛(見耳/鳴)　迎香治唇腫痛(銅見/偏風)　正營治牙痛唇吻
急强　上關(明下/同)　兊端治唇吻强　大迎治唇吻瞤
動(見面/腫)　膺窻　太衝治唇腫　俠谿(見耳/聾)　和髎(見/牙)
(關/)　頰車治頷頰腫(見口/噤)　曲鬢治頰頷腫引牙車不
得開急痛口噤不能言　完骨治頰腫　大迎治頰頷
腫(見風/痙)　翳風治脫頷頰腫(見口/喎)　腕骨　陽谷治頸
項腫寒熱　支正治頷腫　手三里治頰頷腫瘰癧
少商治腮頷腫成君綽忽顋頷腫大如升甄權鍼此立
愈　商陽治頥頷腫齒痛惡寒肩背急相引缺盆痛目
青盲灸三壯右取左左取右食頃立已　完骨等主頰
腫(千見/喉痹)　攅竹等主頰痛(見面/痛)　角孫主頸項柱滿
兊端等主唇吻强(見齒/齲)　足臨泣療胷膈滿悶腋下腫
善齧頰(明/下)　水溝療面腫唇動葉葉肺風狀如蟲行(明/)
　李襲興稱武德中出鎭潞州甄權以新撰明堂示予
　時有刺史成君綽忽頸腫如數升喉中閉塞水粒不
　下三日矣余屈權救之鍼其右手次指之端如食頃
　氣息卽通明日飲噉如故(千金/翼)按銅人云少商穴在
　手大指端内側去爪甲角如韮葉成君綽顋頷腫大
　如升(云云/同上)甄權鍼之立愈病狀少異功効實同但李
　云次指端銅人云大指端未知其孰是果鍼少商當
　在大指端也姑兩存之以俟識者
　　　頸項强(急腫/)
腕骨　陽谷治頸項腫寒熱(銅/)　丘墟治頸腫(見腋/腫)
大迎治寒熱頸痛瘰癧　消濼(見風/痹)　竅隂治項痛(見/癰)
(疽/)　風門治傷寒頸項强(見傷寒/雜病)　京骨(見足/麻)　大杼
治頸項强不可俛仰(見瘧/明同)　魄户(見勞/瘵)　肩井治頸項
不得顧(見肩/痛)　天牖　後谿治項强不得顧　完骨(見/偏)
(風/)　頷厭治頸項痛　本神治頸項强痛(見目/眩)　風池
治痎瘧頸項痛不得顧　通天治頸項轉側難　頰車
大椎　氣舍(見欬/逆)　腦空治頸項强不得顧　天柱治
頸項筋急不得顧　人迎治項氣悶腫食不下　後頂
　外丘治頸項痛惡風寒　齗交　風府治頸項急不
得顧(見目/眩)　臂臑(見瘰/􁣲)　强閒治頸項强(見頭/痛)　少澤
(明/同)　前谷　後谿　陽谷　完骨　崑崙　小海　攅
竹主項强急痛不可顧(千/)　消濼　本神　通天　强
間　風府　瘖門　天柱　風池　齗交　天衝　陶
道　外丘　通谷　玉枕主項如㧞不可左右顧明云
天柱(見目/眩)　强間(見頭/痛)療項如㧞下云天柱療項如㧞
(見腦/痛)　天容　前谷　角孫　腕骨　支正主頸腫項
療不可顧　天容主頸項癰不能言　飛揚　涌泉
頷厭　後頂主頸項疼歴節汗出　角孫主頸項注滿
　浮白療頸項癰腫(銅/同)不能言及癭肩不舉(明/)　曲差
療心煩滿汗不出頭項痛身熱目視不明　通天療項
痛重暫起僵仆　瘖門療項强不得顧　玉枕(見目/痛)
完骨(見風/眩)療項痛　風府療頭(明有/痛)項急不可傾側
陽谷療脇痛頸腫寒熱　天突療身寒熱頸腫喉中鳴
翕翕胷中氣鯁鯁(下/)　天井療頸項及肩背痛(見千/肘)
曲鬢療頸項强不得顧引牙齒痛口噤不能言
　　　頭風(頭眩/)　(又見頭旋/)
五處療頭眩風悶(明/)　百㑹(見/癎)　腦空(見目/眩)　天柱(見/腦)
(痛/)療頭風　神聰療頭風目眩狂亂風癎左主如花右
主如果　前頂療頭風熱痛頭腫風癎　後頂療風眩
目䀮䀮額顱上痛　上星療頭風目眩(下/)　前頂治頭
風目眩面赤(明下/作皮)腫(銅/)　下廉　五處(見目/眩)　神庭(見/鼻)
(涕/)治頭風　神庭主風頭眩善嘔煩滿(千/)　天牖　風
門(明下/同)　崑崙　關元　關衝主風眩頭痛　前頂
後頂　頷厭主風眩偏頭痛　上星主風頭眩顔清
𩕄㑹主風頭眩頭痛顔清　完骨主風頭耳後痛(瘈脉/同)
煩心(銅/同)　付陽主痿厥風頭重痛　俠谿主胷中寒如
風狀頭眩兩頰痛　腎俞　攅竹　承光　絲竹空
瘈脉　和窌主風頭痛　上星主風頭引頷痛　合谷
　五處主風頭熱　天牖療頭風面腫(下作/目眩)項强不得
轉(明/)　𩕄㑹治頭風生白屑多睡(明/同)鍼佳以油鹽揩髪
根頭風永除(銅/)　頭風腫痒鍼眉衝(許/)　通理　百㑹
療頭目眩痛(明/)　陽谷療頭眩(見/狂)
　素問論頭痛本於大寒内至骨髓則頭風者亦本於
　風寒入腦髓耶本事方論婦人患頭風者十居其半
　或者婦人無巾以禦風寒焉耳男子間有患之者非
　頭上少髪必其𩕄㑹前頂之秃髪也欲炙頭風宜先
　𩕄㑹百㑹前頂等穴其頭風連目痛者當灸上星神
　聰後頂等穴予嘗自灸驗教人灸亦驗云
本事云下虛者腎虚也腎厥則頭痛(宜玉眞圓上虚者/肝虛也肝厥則頭)
(暈宜鈎/藤散)
　　　頭痛(偏頭痛/)　(餘見傷寒頭痛/)
觧谿(見中/風)　承光(明/同)治風眩頭痛嘔吐心煩(銅/)　膽俞
治頭痛振寒汗不出　大杼治頭痛振寒(見/瘧)　瘂門治
頭痛風汗不出　合谷　天池(見/膈)　絲竹空(見目/眩)　魚
際(見寒/熱)　四白(見目/眩)　天衝　三焦俞(見腹/脹)　風池(見/傷)
(寒無/汗)治頭痛　神道治寒(明下/作身)熱頭痛進退痎瘧恍惚
悲愁(明/同)健忘驚悸　陽谿治厥逆頭痛􁗀滿不得息
豐隆治厥頭痛面浮腫風逆四支腫身濕　至隂治鼻
塞頭重風寒從足小指起脉痹上下𢃄胸脇痛無常轉
筋寒熱汗不出煩心　青靈治頭痛振寒目黄脇痛
强閒治腦旋目運頭痛不可忍煩心嘔吐涎沫發無時
項强不可顧　崑崙治頭痛肩背急　風府治頭痛頸
項急不得顧目眩　曲差治頭項痛　顱息療身熱頭
痛不可反側(明/)　魚際療頭痛甚汗不出　腦户(見面/腫)
療頭痛　百㑹　通理療頭目眩痛(下/)　中衝(見傷/寒)
命門(上/同)療身熱如火頭痛如破(明/下)　温留療寒熱頭痛
善噦衂肩不舉　率谷痛醉後酒風發頭重皮膚腫兩
角眩痛　小兒食時頭痛(千/同)及五心熱灸譩譆各一壯
　天柱　陶道　大杼(一作/本神)　孔最　後谿主頭痛(千/)
　腦户　腦空　通天主頭重痛　頭維　大陵主頭
痛如破目痛如脫(甲云噦逆煩/滿嘔吐汗流)　竅隂　强閒(明/同)主頭
痛如椎刺不可動　目窻　中渚　完骨　命門　豐
隆　大白　外丘　通谷　京骨　臨泣　小海　承
筋　陽陵泉主頭痛寒熱汗出不惡寒　神庭　水溝
主寒熱頭痛喘渇目不可視　消濼主寒熱痺頭痛
五處等主頭痛(見瘈/瘲)　崑崙　觧谿　曲泉　飛揚
前谷　少澤　通理主頭眩痛　若頭痛筋攣骨重少
氣噦噫滿時驚不嗜卧欬𠻳煩寃其脉舉之則弦按之
石堅由腎氣不足而内著其氣逆而上行謂之腎厥宜
灸關元百壯服玉真丸(指/)若頭痛連齒時發時止連年
不已此由風寒留於骨髓髓以腦爲主腦逆故頭痛齒
亦痛宜白附子散灸曲鬢七壮左痛灸左右痛灸右
少海(見齒/齲)　完骨治頭痛(銅見/心煩)千云主風頭耳後痛腦
空等　天衝主癲疾頭痛(千見/癲)
　素問嘗論有數歲頭痛不已者大寒内至骨髓髓以
　腦爲主腦逆故頭痛齒亦痛名曰厥逆頭痛亦有腎
　厥肝厥頭痛者如本事方所謂下虛者腎虛也腎厥
　則頭痛上虛者肝虛也肝厥則頭暈是也皆可隨證
　治之若眞頭疼則朝發夕死夕發朝死矣(詳見難/經疏)人
　而患此亦末如之何要之亦有所自其在根本不固
　耶若欲着艾湏先百㑹𩕄㑹等穴而丹田氣海等穴
　尤所當灸以補養之毋使至於此極可也
前頂等主風眩偏頭痛(千見/頭風)　懸釐治頭偏痛(見傷寒/寒熱)
　懸釐主偏頭痛引目外眥(見傷寒/頭痛)　頷厭療風(銅云/頭風)
眩目無見偏頭痛引目外眥急耳鳴好啑頸痛(明/)　岐
伯灸偏頭痛(見目/眩)　後頂治頭偏痛(銅/)　玉枕主頭半
寒痛(千/)甲云頭眩目痛頭半寒　正營治頭項偏痛
懸顱治熱病煩滿汗不出頭偏痛引目外眥赤身熱齒
痛(明/同)　懸釐治頭偏痛煩心不欲食(並/銅)
　　　腦痛(腦風/)
强閒治腦旋(銅見/頭痛)　天柱治頭旋腦痛明下云療頭風
腦重目如脫項如㧞項强痛不顧　玉枕治腦風疼不
可忍　承靈治腦風頭痛惡風寒　腦空治腦風頭痛
不可忍目瞑心悸發卽爲癲風引目眇　上廉治腦風
頭痛　率谷治腦兩角强痛(見/痰)　瘖門療頭風腦疼
風池(見面/腫)療腦疼　小兒𩕄開不合灸臍上下各五分
二穴各三壯灸瘡未合𩕄先合矣(下/)　少海治腦風(銅/見)
(齒/齲)凡口鼻出血不止名腦衂上星五十壯(千/)
　有士人患腦熱疼甚則自牀投下以腦柱地或得冷
　水粗得而疼終不已服諸藥不效人教灸𩕄㑹而愈
　熱疼且可灸况冷疼乎凡腦痛腦旋腦瀉先宜灸𩕄
　㑹而强閒等穴蓋其次也
　　　頭旋(頭重/)
目窻治忽頭旋(銅見/目痛)　絡却治頭旋耳鳴　天柱治頭
旋(見腦/痛)　岐伯灸頭旋(見目/眩)　申脉治坐如在舟車中
(銅見/腰脚)
　母氏隨􁁊赴任爲江風所吹自覺頭動摇如在舟車
　上如是半年乃大吐痰偏服痰藥并灸頭風諸穴方
　愈
治頭風摇動灸腦後玉枕中間七壯(千/翼)　玉枕療失枕
頭重(明見/目痛)下云療頭重如石　百㑹療頭重(見風/癎)　百
㑹療腦重鼻塞頭目眩疼(下/)　陶道療頭重目眩　率
谷(見頭/痛)療頭重　付陽(見頭/風)　腦户等主頭重痛(千見/頭痛)
　至隂治頭重(銅見/頭痛)　天柱療腦重(明下/見腦)　瘂門(見/癲)
通天(見鼻/衂)　付陽(見風/痹)治頭重(銅/)　腎俞治頭重(見/勞)
頭重風勞腦户五壯頭重不能勝灸腦户下寸半(千/翼)
　　　頭腫
腦户治頭腫(銅/)　前頂療頭風熱痛頭腫大腫極即以
三稜鍼刺之繞寸已下其頭痛腫立差(明/)　上星療頭
風頭腫皮腫面虚鼻塞頭痛　𩕄㑹療頭皮腫生白屑
　完骨治頭面腫(銅見/癲)　腦户治頭腫　公孫主頭面
腫　完骨等主頭面氣腫(並見/水腫)
　　　頂腫痛
曲差治頂痛(銅/)　前頂治小兒驚癎頂腫(見驚/癎)
　澧陽有士人之子驚風後頂腫醫以半夏南星爲細
　末新水調傅而愈若灸則宜灸前頂等穴云
　　　面腫(餘見水腫/)
巨窌主面惡風寒頰腫痛(千/)　上星　天牖治頭風面
虛腫(銅/)　𩕄㑹治目眩靣腫(明下云面/赤暴腫)　前頂治面赤
腫　目窻治頭面浮腫痛引目外眥上赤痛　完骨治
頭面浮腫　水溝治面腫唇動狀如蟲行又云風水面
腫鍼此穴出水盡頓愈　迎香治面痒腫(見偏/風)　大迎
治風壅靣浮腫目不得閉唇吻瞤動不止鍼之頓愈
合谷治面腫唇吻不収瘖不能言口噤不開　温溜治
面虛腫　豐隆(見頂/痛)　承漿　陽交(見膝/痛)治面腫　厲
兊治寒瘧面腫足䯒寒　陷谷(見水/腫)治面目浮腫　百
㑹治飲酒面赤(明見/風癎)　觧谿治頭風面赤　腦户治面
赤腫頭痛(明/)　厲兊療面浮腫　水溝(見肺/風)　天牖療
面腫　陷谷療頭面虛腫　風池療肺風面赤目視䀮
䀮項强不得顧面腫皮軟腦疼　上星　𩕄㑹　前頂
　腦户　風池主面赤腫(千/)　陷谷　上星　𩕄㑹
前頂(並見/水腫)　公孫治卒面腫(銅見/狂言)　陷谷等陽陵泉等
天樞等中府等觧谿主面腫(並見/水腫)
　有人因入水得水腫四支皆腫面亦腫人爲灸水分
　并氣海翌朝視其面如削矣恐面腫亦可灸水分云
　　　面痛(面赤/)　(面黒/)
攅竹　齗交　玉枕主面赤頰中痛(千/)　中渚主顳顬
痛　頷顱主熱痛面赤　懸釐主面皮赤痛　腎俞内
關主面赤熱　天窻　天突主面皮熱　腦户治面赤
目黄(銅/)　懸顱治面膚赤痛　行閒主面蒼黑(千/)　太
衝主面塵黑　支溝(見/欬)　閒使(見/狂)　掖門(見/驚)主面赤
解谿主面赤(見/風)　氣海療冷病面黒(明/下)　腎俞療面黄
黑(並見/勞)　關衝主面黒(見/風)
　
　
　鍼灸資生經卷六
欽定四庫全書
　鍼灸資生經卷七
　　傷寒(熱病/)　(隂證/)　(陽證/)
凡熱病刺陷谷足先寒寒上至膝乃出鍼身痹洗淅振
寒悸脇支滿痛　熱病先腰脛酸喜渇數飲身清清則
項痛而寒且酸足熱不欲言頭痛癲癲然先取涌泉及
太陽井滎熱中少氣厥寒灸之熱去灸涌泉三壯煩心
不嗜食灸涌泉熱去四逆喘氣偏風身汗出而清皆取
俠谿　凡温病身熱五日以上汗不出刺太泉留鍼一
時取鍼若未滿五日者禁鍼　凡好太息不嗜食多寒
熱汗出病至則喜嘔嘔已乃衰即取公孫及井俞實則
腸中切痛厥頭面腫起煩心狂多飲不嗜卧虛則鼓脹
腹中氣大滿熱痛不嗜食霍亂公孫主之　凡熱病煩
心足寒清多汗先取然谷後取太谿大指間動脉皆先
補之　凡温病可鍼刺五十九穴又身之穴六百五十
有五其三十六穴灸之有害七十九穴刺之爲災　江
南諸師秘仲景要方不傳　顳顬穴鍼灸治温病(見黄/疸)
　指迷方灸隂毒傷寒法其狀不躁不渇唇青腰背重
咽喉及目睛痛心腹煩疼舌縮面青吃噫氣嘔逆冷汗
向暗不語以生葱約十餘莖去根麄皮顚倒紙卷徑闊
二寸勿令𦂳欲通氣以快刀切毎一餅子髙半寸安在
臍心用熨斗火熨葱軟易之不過十餘次患人即甦後
服正氣藥　灸結胷傷寒法其狀胸滿短氣按之卽痛
或吐逆滿悶或大便不通諸藥不能救者巴豆七粒和
皮肥黄連七寸去鬚同搗爛作一圓安在臍心上以手
按下稍實𦂳捻艾皂子大於藥上灸甚者不過三五壯
立愈續用補藥一二日若病半月㣲有氣皆療　治氣
虛陽脫體冷無脉氣息欲絶不省人事及傷寒隂厥百
藥不効葱熨法以索纒如盞許大切去根及葉惟存白
長二寸許如大餅餤先以火脅一面令通熱艾勿令灼
人及以熱處搭病人臍連臍下其上以熨斗滿貯火熨
之令葱餅中熱氣熨入肌肉中須預作三四餅一餅壞
不可熨又易一餅良久病人當漸醒手足温有汗則差
更服四逆湯軰温其内萬萬無憂予伯兄病傷寒㝠㝠
不知人八日四體堅冷如石藥不可復入用此遂差集
賢校理胡全夫用此拯人之危不可勝數(良/)　初得病
或先頭痛身寒熱或濇濇欲守火或腰背强直面目如
飲酒狀此傷寒初得一二日但列火灸心下三處第一
處去心下一寸名巨闕第二處去心下二寸名上管第
三處去心下三寸名胃管各灸五十壯大人可五十壯
小兒可三壯亦隨其年灸之大小以意斟量(千/)若病者
三四日以上宜先灸胷上二十壯以繩度鼻正上盡髪
際中屈繩斷去半便從髪際入髪中灸繩頭名曰天聰
又灸兩顳顬又灸兩風池又灸肝俞百壯餘處各二十
壯又灸太衝三十壯神驗
　凡治傷寒惟隂證可灸餘皆當鍼故千金方惟云刺
　取而素問亦云病甚者爲五十九刺所以瀉諸陽胷
　中胃中四支五藏之熱也(見熱/論篇)若温病身熱五日以
　上汗不出可刺太泉未滿五日禁鍼爾(千/金)而千金於
　頭痛身寒熱病乃灸巨闕上中管三處豈亦是隂證
　耶其狀蓋云或濇濇欲守火者也醫者當辨之
通里治熱病卒心中懊憹數欠頻伸悲恐目眩頭痛面
赤而熱心悸肘臂臑痛實則支腫虛則不能言若嘔喉
痹少氣遺溺(銅/)　期門治婦人傷寒過經不解當鍼期
門使經不傳　中管療天行傷寒(明/)　曲澤療傷寒病
温濕身熱口乾　鬲俞主傷寒嗜卧怠惰不欲動摇身
常濕不能食(千/)　少衝治熱病煩滿上氣心痛痰冷少
氣悲恐善(明作/喜)驚掌熱胷痛口熱咽酸乍寒乍熱手攣
不伸引眼痛(銅/)　曲池治傷寒餘疾皮膚乾燥　通里
主熱病先不樂數日(千/)　魚際　陽谷主熱病振慄鼓
頷腹滿隂痿色不變　尺澤主氣隔喜嘔鼓頷不得汗
　腎俞主頭身熱赤振慄腰中四支滛濼欲嘔　三閒
主氣熱身熱喘(甲云寒熱口乾身熱/喘息目急痛善驚)　魚際治熱病寒
慄鼓頷腹滿隂痿色不變　中衝　少衝　關衝　勞
宫　太陵　陽谿　天窌主熱病煩心心悶汗不出掌
中熱心痛身熱如火舌本痛　閒使主熱病煩心喜噦
胷中澹澹喜動而熱　巨闕主煩心喜嘔　曲澤主傷
寒温病身熱煩心口乾　支正　少海主熱病先腰脛
酸喜渇數飲食身熱項强痛　天井主振寒頸項痛
委中主熱病夾脊痛　風門治傷寒頸項强目瞑(明有/鼻塞)
(字/)多啑鼻􁋄出清涕(銅/)
　隂毒沉困藥餌難爲功但灸臍中三百壯艾如半棗
　手足不暖不可治也(見本/事方)或心迷耳聾呌不應因食
　冷得疾者予以理中湯救數人矣若復渇則煎五苓
　散與服或煎人參湯服皆效(千金云傷寒多從風寒/得之始表中風寒入裏)
　(則不消矣未有/温覆而不消也)
　　　黄疸
脾俞　胃管　太谿主黄疸(千/)然谷主黄疸一足寒一
足熱喜渇　太衝主黄疸熱中喜渇　中封　五里主
身黄時有微熱(甲乙云不嗜食/少氣身體重)　脊中主黄疸腹滿不
能食　脾俞主黄疸喜欠不下食脇下滿欲吐身重不
欲動　勞宫主黄疸目黄　中管太陵主目黄振寒
脾俞治黄疸(銅見/腹脹)　脾俞療腰身黄脹滿腹吐洩痢身
重四支不収黄疸邪氣積聚腹痛寒熱(明/)　章門療身
黄羸瘦(明下見/鼓脹)　寅門穴治馬黄黄疸　上齗裏穴鍼
三鋥治馬黄黄疸　上腭穴鍼三鋥治馬黄黄疸四時
等病　舌下穴俠舌兩邊鍼治黄疸　唇裏穴鍼三鋥
治馬黄黄疸寒暑温疫　顳顬穴鍼灸治四時寒暑所
苦疸氣温病　俠人中穴火鍼治馬黄黄疸疫通身並
黄語音已不轉者　俠承漿穴治馬黄急疫　巨闕七
壯治馬黄黄疸急疫等病　上管灸七壯治馬黄黄疸
　男隂縫穴㧞隂反向上灸治馬黄黄疸　風府鍼之
治頭中百病馬黄黄疸　熱府鍼灸治馬黄黄疸　肺
俞灸主黄疸通治百毒　心俞　肝俞　脾俞　腎俞
脚後跟鍼灸治馬黄黄疸寒暑諸毒　耳中穴灸治馬
黄黄疸寒暑疫毒　頰裏穴鍼主治馬黄黄疸寒暑温
疫頰兩邊同法　手太陽灸隨年壯治黄疸䑀石子頭
穴灸七壯治馬黄黄疸　錢孔穴灸百壯治黄疸　太
衝穴鍼灸治馬黄温疫
　五苓散治疸病發渇立效瘀熱在裏身黄腫煎茵陳
　下(服此不效/方可鍼灸)
　　　傷寒頭痛(其餘見頭痛/)
温溜主傷寒寒熱頭痛噦衂肩不舉(千/)　懸顱主熱病
頭痛身熱　懸釐　鳩尾主熱病偏頭痛引目外眥
少澤主振寒小指不用頭痛　神道　關元主身熱頭
痛進退往來　三焦俞主頭痛食不下　太白主熱病
先頭重顏痛煩悶心身熱熱争則腰痛不可俛仰又熱
病滿悶不得卧身重骨痛不相知　温溜治傷寒身熱
頭痛噦逆肩不得舉(銅/)　風池治頭痛　魚際　掖門
中渚　通理主頭痛(千/)　天池療頭痛(此見/寒熱)　支正等
主頭眩痛(見傷寒/寒熱)頭痛顚顚然先取涌泉云云(見傷/寒)
魚際療頭痛汗不出(見寒/熱)
　治傷寒頭痛藥多矣惟濃煎五苓散服必效不必鍼
　灸予屢施與人皆效故也
　　　傷寒寒熱(餘見自汗/)　(傷寒無汗/)
支正　少海主熱病先腰脛酸喜渇身熱項强振寒寒
熱甲云主振寒寒熱頸項腫實則肘攣頭眩痛虛則生
疣痂(千/)曲澤主傷寒温病身熱煩心口乾甲云主心澹
善驚身熱煩心口乾手清逆氣嘔唾肘瘈善摇頭顏清
汗出不過眉　三閒主氣熱身熱喘甲云寒熱口乾身
熱喘息口急痛善驚　肩貞主寒熱項適歴甲云耳鳴
無聞引缺盆肩中熱痛麻木不舉　温溜主傷寒寒熱
頭痛　商丘主寒熱好嘔　大椎主傷寒熱盛煩嘔
膈俞　中府主寒熱皮肉骨痛少氣不得卧　支滿
肩井　關衝主寒熱悽索氣上不得卧　列缺主寒熱
掌中熱　曲池主傷寒餘熱不盡　天井主傷寒振寒
頸項痛　衝陽主振寒而欠　後谿主身熱惡寒
　　　寒熱(又見傷寒寒熱中風寒熱/)
復溜治骨寒熱汗注不止(銅/)　至陽治寒熱解散淫濼
脛酸四支重痛少氣難言(明/同)　光明治身解寒淫濼䯒
痠不能乆立　瘂門治寒熱風痙脊强反折(銅/)　陶道
　神堂(見肩/痛)　風池治洒淅寒熱　隂郄治洒淅畏寒
厥逆　魚際治洒淅惡風寒虛熱舌黄身熱頭痛欬𠻳
汗不出痹走􁗀背痛不得息　浮白治發寒熱　腎俞
治頭重身熱(見勞/瘵)　顱𩕄治身熱頭重脇痛不得轉側
　太白　陽綱治身熱(並見/腹脹)　曲差治身體煩熱　腦
空治勞疾羸瘦體熱　肺俞治寒熱喘滿(見勞/瘵)　天池
治寒熱胷膈滿(見膈/滿)　少衝治乍寒乍熱(見傷/寒)　神道
(見頭/痛)　少海治寒熱　膽俞治振寒(見頭/痛)　臨泣治洒
淅振寒(見腋/腫)　魚際治虛熱洒洒毛䜿惡風寒舌上黄
身熱欬𠻳喘痺走胷背不得息頭痛甚汗不出熱煩心
少氣不足(明/)　膈俞療寒熱骨痛(見/痰)　天突(見頸/腫)療身
寒熱(下/)　腦空療身寒熱引項强急　飛揚　光明主
寒熱(千見傷/寒無汗)　藏府積聚心腹滿腰背痛飲食不消吐逆
寒熱往來小便不利羸瘦少氣三焦俞隨年壯(又見/勞)又
胃管百壯(至千/壯佳)　小腸俞主三焦寒熱(如灸/腎法)隨年　又
膀胱三焦津液下大小腸寒熱赤洩洞痢腰脊痛　又
小便不利婦人𢃄下五十壯四支寒熱腰疼不得俯仰
身黄腹滿食嘔舌根直灸脾俞大椎三穴各七壯盗汗
寒熱惡寒肺俞(隨年壯/鍼五分)　又隂都百壯多汗寒熱玉枕
五十(千/翼)　涌泉主身體腰脊如解(見虛/損)
　　　腹寒熱氣(冷氣/)　(又見勞/)
行閒主腹痛而熱(千/)　中極主腹中熱(並見/腹痛)　五藏熱
及身體熱脉弦急着灸第十四椎與臍相當五十壯老
小增損之若虛寒至百壯横三間寸灸之　氣衝主身
熱(腹/痛)　凡腹中熱喜渇涎出是蛔也手持之勿令得移
以鍼刺中管(亦不可/容易鍼)　氣衝主腹中大熱不安(見腹/脹)
關元主寒氣入腹　乆冷灸天樞百壯(見癥/瘕)　隂陵泉
(見水/腫)　三隂交(見痃/痺)治腹寒　隱白療腹中寒熱(明見/腹脹)
　下廉療熱風冷痹　上關等主寒熱(千見瘈/瘲癲)　飛揚
等治寒熱(銅各見/癲疾)　瘂門等治寒熱(見瘈/瘲)　少衝治乍
寒乍熱(見傷/寒)　岐伯云但是積冷虛乏病皆宜灸關元
　三里療藏府乆積冷氣心腹脹滿　天樞療乆積冷
氣繞臍切痛時上衝心(銅/同)　中極療冷氣(見積/聚)　漏谷
(見痃/癖)　㑹陽治冷氣(銅見/泄瀉)　下管治六府氣寒不嗜食
　氣海治冷氣上衝心　隱白主腹中寒冷氣脹滿(千/)
　太衝主上氣冷發腹中雷鳴(見上/氣)　結氣寒冷灸太
倉百壯(見結/氣)　凡臍下絞痛流入隂中發作無時此冷氣灸
關元百壯　商丘主心下寒(見腹/滿)　鳩尾　少衝　商
丘主心寒冷氣上灸龍頷百壯(並心/痛)　陽交主寒厥驚
狂　衝門治腹寒氣滿(銅見/積聚)
　千金翼云五勞六極復生七傷變生七氣積聚堅牢
　如杯留在腹内心痛煩寃不能飲食時來時去發作
　無常寒氣爲病則吐逆心滿熱氣爲病則恍惚悶亂
　長如眩冒又復失精云云宜服局方七氣湯若冷氣
　忽作藥灸不及止用火鍼㣲刺諸穴與疼處須臾即
　定神效
　　　身寒痹(濕痹不仁/)　(又見手足痹不仁/)
膈俞(明/同)治身常濕(銅見/痃癖)　豐隆主身濕(千/)　曲池　列
缺主身濕摇時時寒　中封主痿厥身體不仁少氣濕
重　合陽主膝股重　漏谷主乆濕痺不能行銅云不
能乆立　懸鍾主濕痺不腫髀筋急瘈脛痛　絶骨主
髀樞痛膝脛骨摇酸痺不仁筋縮諸節酸折　臨泣主
身痺洗淅振寒　商丘主骨痺煩滿　凡身體不仁先
取京骨後取中封絶骨皆瀉之　中封主痿厥身體不
仁少氣濕重膝腫　風市主緩縱痿痺腨腸疼冷不仁
　中瀆主寒氣在分肉閒痛舌痺不仁　陽關主膝外
廉痛不可屈伸脛痺不仁　絶骨主酸痺不仁又主身
重(見/上)　環跳治冷風濕痺(銅見/腰痛)　條口(見膝/痛)治濕痺
下髎治寒濕内傷(見月/事)　委中療風濕痺(明見/脚弱)　下廉
療偏風熱風冷痺不遂風濕痺灸瘡差冷痺即已　魚
際療痺走胷背(明見寒/熱銅同)
　治冷痺脛膝疼腰脚攣急足冷氣上不能久立有時
　厭厭嗜臥手足沉重日覺羸瘦此名復連病今人極
　無情地常愁不樂健忘嗔喜有如此候即當灸懸鍾
　絶骨隨年一灸即愈不得再灸也若年月久更發依
　法更灸若意便欲多者七日外更七壯(千/翼)虛損論曰
　疾之所起生自五勞五勞旣用二藏先損心腎受邪
　即生六極一曰氣極氣極令人内虛五藏不足外受
　邪氣多寒濕痺云云又曰五勞六極七傷七氣積聚
　變爲病者甚則令人得大風緩急濕痺不仁偏枯筋
　縮四支拘攣令人無子云云
　　　自汗(傷寒自汗/)　(盗汗/)
玉枕(見目/痛)療多汗(明/)　膈俞(見/痰)療汗出　隂蹻療女人
汗出(見月/事)　隂蹻等(見腹/痛)主汗出(千/)　飛揚　涌泉
頷厭　後頂主頸項疼歴節汗出　崑崙主瘧多汗(千/)
然谷主温瘧汗出　復溜治骨寒熱汗注不止(銅/)　大
敦治心痛汗出(見卒/疝)　缺盆治汗出(見瘰/癧)　中府治風
汗出(見肺/氣)　少商治汗出而寒(見嘻/噫)　衝陽主汗出(見/瘧)
灸手足心熱盗汗(見/勞)
　牡蠣散治卧即盗汗風虛頭痛牡蠣熬黃白术防風
　各三兩酒服方寸匕日二止汗之驗無出此方一切
　泄汗服之三日皆愈此千金方所載也本事方云如
　惡風加防風一倍氣虚加术面腫加牡蠣蓋增益之
　也亦有牡蠣散治虛勞盗汗不止牡蠣煅麻黄根黄
　耆等分爲末毎二錢水一盞煎七分溫服予皆用之
　驗故附此(本事又/有二方)
列缺　曲池主熱病煩心心悶先手臂身熱瘈瘲唇口
聚鼻張目下汗出如珠(千/)　五處　攅竹　正營　上
管　缺盆　中府主汗出寒熱　承漿主汗出衂血不
止　百㑹主汗出而嘔痙　大都主熱病汗出目厥足
清外臺乃云汗不出厥手足清　復溜主寒熱無所安
汗出不止風逆四肢腫　凡熱病煩心足寒清多汗先
取然谷後取大谿大指間動脉皆先補之　列缺(水/腫)
肺俞　心俞主汗出(中/風)
　傷寒自汗蓋隂證也惟理中湯最佳予屢敎人服驗
　若止額上有微汗與夫上一節有汗者最宜煎五苓
　散服之(見旣/效方)單方歌云疫病汗如水論中號濕溫燒
　故竹扇灰調湯效莫論其論頗有理藥必可用也(多/汗)
　(亦有用心得者宜灸/心俞服鎮心丹皆效)
多汗瘧病譆譩(五/十)多汗(四肢不舉少力横/文五十長平五十)多汗盗汗(並/見)
(寒/熱)
　　　汗不出
凡胷滿短氣不得汗皆鍼補手太隂以出汗(千/)　少澤
　復溜　崑崙主瘧寒汗不出　偏歴主風瘧汗不出
　少澤治瘧寒熱汗不出(銅/)　上星治痎瘧振寒熱汗
不出　心俞(見狂/明同)　曲差治心中煩滿汗不出(明/同)　瘂
門治頭痛風汗不出　陶道治洒淅寒熱脊强汗不出
(明/同)　膽俞治振寒汗不出(見頭/痛)　命門治頭痛如破身
熱如火汗不出　上脘治身熱汗不出(見霍/亂)　至隂(見/頭)
(痛/)　魚際(見寒/熱)　曲泉(見/疝)　俠谿(見胷/脇滿)　中膂俞治汗
不出(見消/渇)　偏歴治風汗不出　竅隂治手足煩熱汗
不轉筋　命門(見頭/痛)　肺俞(見/汗)療汗不出(明/)　曲澤療
汗出不過肩(見唾/血)　曲澤主汗出不過眉(甲見傷/寒寒熱)　魚
際療汗不出(見寒/熱)
　　　傷寒無汗
大都療熱病汗不出手足逆冷腹滿善嘔目眩煩心四
肢腫(明/下)　凡溫病身熱五日以上汗下出刺太泉留鍼
一時取鍼若未滿五日禁刺　勞宫主熱病三日以往
不得汗怵惕甲乙亦云主熱病煩滿欲嘔噦三日以往
不得汗怵惕胷脇不可反側欬滿溺赤小便血衂不止
嘔吐血氣逆噫不止嗌中痛食不下善渇口中爛掌中
熱欲嘔(千/)　孔最主臂厥熱痛汗不出(明云熱病/汗不出)皆灸
刺之此穴可出汗　經渠　陽池　陽谷　合谷(明下/同)
前谷　内庭　後谿　腕骨　支溝(明下/同)　厲兊　衝
陽　解谿主熱病汗不出　中衝等主熱病汗不出(見/傷)
(寒諸/病)　命門　膀胱俞　上管　曲差　上星　陶道
　天柱　上窌　懸釐　風池主煩滿汗不出　飛揚
主下部寒熱汗不出體重　玉枕　大杼　肝俞　心
俞　膈俞　陶道主汗不出悽厥惡寒　光明主腹足
清寒熱汗不出　曲泉主身熱頭痛汗不出　魚際主
頭痛不甚汗出　尺澤主氣膈喜嘔鼓頷不得汗煩心
身痛　掖門　中渚　通理主熱病先不樂頭痛面熱
無汗　傷寒溫病善摇頭顏清汗出不過眉曲澤主之
(甲/)委中治熱病汗不出云云取其經血立愈(銅/)　孔最
治熱病汗不出此穴可灸三壯即汗出(明下/同)　陷谷
厲兌　膈俞　中渚　大都(見腹/滿)　支溝　陽谷(明/同)
腕骨　前谷治熱病汗不出　懸顱治熱病煩滿汗不
出(明/同)　懸釐治熱病汗不出頭偏痛煩心不欲食　譩
譆治熱病汗不出　大杼治傷寒汗不出脊强　經渠
治熱病汗不出暴痺喘足(明作/逆)心痛嘔吐　商陽治熱
病汗不出(明下/同)　中衝治熱病汗不出掌熱身如火心
痛煩滿舌强　太谿治熱病汗不出默默嗜卧溺黄消
癉大便難　風池治溫病汗不出目眩苦頭痛　太陵
治熱病汗不出臂孿腋腫善笑不休心懸若饑喜悲泣
驚恐目赤小便如血嘔逆狂言不樂　勞宫治熱病三
日汗不出怵惕胷脇痛不可轉大小便血衂血不止氣
逆嘔噦煩渇食飲不下　光明治熱病汗不出卒狂虛
則痿痺坐不能起實則足䯒熱膝痛身體不仁善囓頰
　中衝治熱病煩悶汗不出掌熱身如火心痛舌强明
下云身熱如火頭痛如破　天池療熱病汗不出胷滿
頸痛四肢不舉腋下腫上氣胷中有聲喉喝(明/下)
　(相識患隂證傷寒四肢厥冷不省予與/理中湯服至第二服汗出如雨矣神哉)
　　　發背(癰疽/)　(瘍瘻/)　(餘見痔漏/)
頻刺風門洩諸陽熱氣背永不發癰疽(銅/)　灸發背法
或不見瘡頭以濕紙傅先乾者是以大蒜去皮生切錢
子先安一蒜錢在上次艾灸三壯換蒜復三灸如此易
無數痛灸至不痛不痛灸至痛方住若第一日急灸减
九分二日灸減八分至第七日尚可自此以往灸已後
時灸訖以石上生者龍鱗薜荔洗研取汁湯溫呷即瀉
出惡物去根凡丁瘡頭瘡魚臍等瘡一切無名者悉治
(集/效)　凡發腫至堅有根者名曰石癰治法當上灸之百
壯石子當碎出如不出益壯乃佳(千/)　論曰凡發背皆
因服五石寒食更生散所致亦有單服鍾乳而發者又
有生平不服而自發背者其候率多於背兩脾間起初
如粟米大或痛或癢仍作赤色人皆初不以爲事日漸
長大不過十日遂至於死臨困之時以闊三寸高一寸
瘡有數十孔以手按之諸孔中皆膿出尋時失音所以
養生者小覺背上癢痛有異即火急取浄土水和爲泥
捻作餅子厚二分闊一寸半以麄艾大作炷灸泥上帖
著瘡上灸之一炷一易餅子若粟米大時可灸七餅子
卽差如榆莢大灸七七餅炷即差如錢大可日夜灸不
限炷數仍服五香連翹湯及鐡漿諸藥攻之乃愈　凡
腫起背胛中頭白如黍粟四邊相連腫赤黒令人悶亂
即名發背禁房室酒肉蒜麵若不灸治即入内殺人若
灸當瘡上七八百壯有人不識多作雜腫治者皆死
　郭户爲予言鄕里有善治發背癰疽者皆於瘡上灸
　之多至二三百壯無有不愈但艾炷小作之炷小則
　人不畏灸灸多則作效矣蓋得此法也然亦不必泥
　此近有一醫以治外科得名有人發背瘡大如椀有
　數孔醫亦無藥可治止以艾徧敷在瘡上灸之乆而
　方疼則以瘡上皆死肉故初不覺疼也旋以藥調治
　之愈蓋出於意表也
王蘧疽發於背張生以艾火加瘡上自旦及暮凡一百
五十壯知痛乃已明日鑷去黑痂膿血盡潰膚理皆紅
亦不復痛始别以藥附之日一易焉易時旋剪去黑爛
惡肉月許瘡乃平是歲秋夏間京師士大夫病疽者七
人余獨生此雖司命事然固有料理不知其方遂至不
幸者(見王蘧發/背方序)　陽輔治腋腫疽馬刀(見腰/脚痛)　犢鼻治
膝臏癕腫(見膝/痛)　竅隂主營(明作/骨)疽發厲項痛引頭(明/同)
目痛(銅云治癰疽/頭痛心煩)　凡疽卒著五指筋急不得屈伸者
灸踝骨中央數十壯或至百壯附骨疽灸間使後一寸
隨年壯立差　天突療肺癰唾膿血氣壅不通(明/)　亶
中療肺癰欬𠻳上氣唾膿不下食胷中氣滿如塞　少
海治瘍腫振寒　太衝　臨泣(見腋/腫)治馬刀瘍瘻　單
方歌云惡患是石癰不鍼可藥取當上灸百壯石子出
如雨
余嘗爲劉和叔序灸癰疽方云必以毒藥攻於内伐其
根也又以火艾灼于外宣其毒也法盡於此矣癰疽始
作灼艾服大黄等藥無不愈者(大黄宜隨/人虛實服)　王子高病
背疽京師外醫以爲不可治得一徐人教以灼艾如棗
大近千壯　魯直數患背瘡亦灼艾而愈灸爲第一法
也(必/)
　　　癭瘤(肉瘤/)
天府(甲乙作/天窻)　臑㑹　氣舍主瘤癭氣咽腫　通天主
癭灸五十壯胷堂羊矢灸百壯　腦户　通天　消濼
天突主頸有大氣　臑㑹治項癭氣瘤明下云療癭及
臂氣腫　氣舍治瘤癭(見欬逆/上氣)　浮白療癭肩不舉(銅/云)
(治癭/氣)　肺俞療癭氣　癭上氣短氣灸肺俞百壯　癭
上氣胷滿雲門五十壯　癭惡氣天府五十壯(千金翼/云又胷)
(堂百/壯)　癭勞氣衝陽隨年壯　癭灸天瞿三百横三闊
寸灸之　癭氣面腫通天五十壯　癭灸中封隨年壯
　諸癭灸肩髃左右相對宛宛處男左十八壯右十七
壯女右十八壯左十七壯或再三取差上　又風池百
壯　又兩耳後髪際百壯　又頭衝(一作/頸衝)灸之各隨年
壯(千金翼云/一名臂臑)　癭惡氣大椎横三闊寸灸之風池耳上
髪際大椎各百壯大椎兩邊各寸半小埀下各三十又
臂臑隨年壯凡五處共九穴又埀兩手兩腋上文頭各
三百壯鍼亦良(千/翼)
　大智禪師云皮膚頭面生瘤大如拳小如栗或軟或
　硬不痛不可輙鍼灸天南星(生乾/皆得)滳少醋研膏先將
　小鍼刺病處令氣透以藥膏攤紙上貼三五易差此
　亦一說也故併存之
治腦瘻諸節諸癰腫牢堅治之方削附子令如棊子厚
正着腫上以少唾濕附子艾灸附子令熱徹附子欲乾
輒更唾濕之常令附子熱徹附子欲乾輒更氣入腫中
無不愈此法絶妙不傳(千/翼)　凡肉瘤勿治治則殺人(肘/後)
(方云不/得鍼灸)
　　　瘰癧
大迎　五里　臂臑主寒熱頸瘰癧(千/)　大迎治寒熱
頸痛瘰癧(銅/)　缺盆治寒熱瘰癧缺盆中腫外潰則生
胷中熱滿腹大水氣缺盆中痛汗出(明/同)　五里治寒熱
瘰癧欬𠻳　臂臑治寒熱頸項急瘰癧肩臂痛不得舉
　少海療腋下瘰癧臂疼屈伸不得風痺疼疰病(明/)
天牖療瘰癧寒熱頸有積氣暴聾肩痛(下/)　灸一切瘰
癧在項上及觸處但有肉結凝似作瘻及癰節者以獨
頭蒜截兩頭留心大作艾炷如蒜大小帖癧子上灸之
勿令上破肉但取熱而已七壯一易蒜日日灸之取消
止一切瘰癧灸兩胯裏患癧處宛宛中日一壯止神驗
　又五里大迎各三十壯又患人背兩邊腋下後文上
湏隨年壯　又耳後髮際直脉七壯
　有同舍項上患癧人教用忍冬草研細酒與水煎服
　以滓傅而愈(詳見/良方)次年復生用前藥不效以艾灸之
　而除根有小兒耳後生癧用藥傅不效亦灸之而愈
　云
瘰癧初生如梅李切忌以毒藥㸃蝕及鍼刀鐮割勞癧
爲甚旣經蝕取之後無有不死者蓋外醫旣少慈悲又
利於積日特宜戒之(必/)　癧瘍著頸及胷前灸乳間(見/白)
(駮/)　腋下瘰癧漏臂疼屈伸不得風痺漏瘙鍼少海三
分(留七呼/瀉五吸)鍼瘰癧先拄鍼皮上三十六息推鍼入内之
追核大小勿出核三上三下乃出鍼頸漏天池百壯又
心鳩尾下宛宛中七十又章門臨泣支溝陽輔(百/壯)又肩
井隨年又以艾炷繞四畔周匝(七壯/即止)諸惡漏中冷息肉
出灸足内踝上各三壯(二年者六/壯  千翼)
　　　風疹(瘾疹/)
曲澤治風疹臂肘腕善動摇(銅/)　肩髃治熱風癮疹(明/云)
(刺風/風虚)　曲池治刺風癮疹　涌泉(明/同)　環跳(見/膝)治風疹
　下崑崙療刺風疹風熱風冷痺(明/)　曲池療刺風疹
疼痛(見偏/風)　伏兎(見風/勞)療癮疹　合谷　曲池療大小
人徧身風疹(下/)
　千金方云人有風疹多必眼暗先攻其風其暗自差
　然則人之目暗亦有因風疹多而得者風疹可不先
　治乎
千金翼灸風熱赤疹癢搔之逐手作瘡法以一條艾蒿
長者以兩手極意尋之著壁立兩手併蒿竿拓着壁伸
十指當中指頭以大艾炷灸蒿竿上令蒿竿斷即止灸
十十差差後重發更依法灸永差　癮疹曲池灸隨年
壯頭痛癮疹天窻七壯
　　　歴節風
飛揚　涌泉　頷厭　後頂主歴節汗出(千見/頸項)　飛揚
治歴節風足指不得屈伸頭目眩逆氣(銅/)
　麝香丸尤治白虎歴節諸風疼痛遊走無定狀如蟲
　行畫静夜劇許叔微在歙川有一貴家婦人遍身走
　炷疼痛至夜則發如蟲嚙其肌多作鬼邪治予曰此
　正歴節病也三服愈(見本/事方)
舉體痛癢如蟲嚙掻之皮便脫作瘡灸曲池(見/瘡)
良方服治癩藥半月兩膝眼灸二七壯丞相長安公醫
人無數
　麻風惡疾千金諸方藥甚多或效或不效惟兼絲葉
　細末地暴米糊圓梧子大日二三服每服四五十丸
　茶湯下調藥末服效尤速止難服爾病去後亦宜服
　屢施與人神效若更灸曲池合谷三里絶骨等穴尤
　佳予與人按此等穴皆痠疼故也
　　　丁瘡(瘍瘻/窩瘡)　(魚臍瘡/疳瘡)
丁腫灸掌後横文後五指男左女右七壯卽差已用得
效丁腫灸法雖多然此法甚驗出於意表(千/)　(刮竹箭/上取茹)
(作炷灸丁腫上/二七壯即消)
　丁瘡灸法千金以爲神驗亦有先以鍼刺魚臍瘡上
　四畔作孔擣白苣汁滴瘡孔者有刺瘡頭及四畔令
　汁出擣生栗黄傅(以麫圍之/勿令黄出)從旦至午根拔出者有
　用蒼耳根莖苗但取一色燒灰醋泔淀和如泥塗乾
　卽易之不過十度拔根出者(丁腫方有千首/皆不及此也)有用皂
　莢子取仁作末傅五日内差者有用水獺屎傅大良
　者可考而知也有道人傳瓦盤覆蜣蜋安濃米泔小
　盞以火逼之蟲熱喫泔及困死取腦中白肉(乃米/泔也)新
　瓦上暵乾爲末熱酒調二錢服仍以少傅瘡卽愈胡
　簽母患此疼如鐡丁丁然依此治之效
小海治瘍腫振寒　太衝　臨泣(見腋/腫)治馬刀瘍瘻(銅/)
　一切窩瘡灸足大指竒間二七壯灸大指頭亦佳(千/)
　予年少生一瘡在足内外踝之中深而疼隂證瘡也
　偶閱古隂陽書有用青桑漿治袴口瘡者用之卽愈
　後在武林内踝上生一瘡踰月又生一瘡令僕往江
　下取得少黄桑漿僅可一抹翌朝愈矣自是常教人
　用皆效舍姪腿生瘡不可行舍弟取桑根搗成膏傅
　亦愈
舉體痛癢如蟲齧癢而搔之皮便脫落作瘡灸曲池二
穴隨年壯發卽灸之神驗(千/)　凡丁瘡頭瘡魚臍等瘡
一切無名者皆治(見發/背)　凡瘡毒乆不合灸合谷各七
壯至七七壯極驗(仍服内/托散)　小兒疳濕瘡灸第十五椎
俠脊兩傍七壯未差加七壯(千/)　丁腫在左(灸左臂曲/肘文前取)
(病人三指外於臂上處中灸之兩筋間從下痛/至痛腫在右從右灸不過三日即差矣  千翼)
　　　癬疥瘡(白癜風/)　(疣目/)
日中時灸病處影上三壯呪曰癬中蟲毛戎戎若欲治
待日中(千/)又法八月八日日出時令病人正當東向户
長跪平舉兩手持户兩邊取肩頭小垂際骨解宛宛中
灸兩火俱下各三壯若七壯十日愈
千金翼曰瘑瘡疥癬皆有諸蟲三年不差便爲惡疾(云/云)
治乆癬不差方(細研水銀霜如粉和臘月猪膏先以泔/清洗瘡拭乾一塗卽差再塗永差矣)
大陵　支溝　陽谷　後谿主痂疥(千/)陽谿治痂疥(銅/)
合谷　曲池療皮膚痂疥(明/下)
　予少患疥凡十五年遇冬則爲瘡人教用羊蹄菜根
　(蛇床/子根)片切如錢米泔浸二三宿漉出入生薑礬同研
　細裹以生布遇浴擦洗良乆以水洗三四次用卽除
　根後數年再生用前法愈神效如此何以灸為也
白癜風灸左右手中指節去延外宛中三壯未差報之
　至道單方治紫癜風用舶上硫黄細研綿帛裹生薑
　自然汁半盞浸和綿子塗所患處稍乾再易此患多
　從夏發但請驗之予雖未試想必竒方也
千金翼灸白癜白駮等重午日午時灸膝外屈脚當文
頭隨年壯一時下火不得動又白癜白駮浸滛癧瘍著
頭頸胷前灸兩乳間隨年壯立差
疣目着艾炷疣目上灸之三壯卽除　支正治生疣目
(銅/)
　疣目雖可灸千金方亦有用杏仁燒令黒研膏塗上
　者有用松栢脂合和塗之一宿失去者有用牛口中
　涎敷塗自落者有用苦酒漬石灰六七日滴取汁㸃
　疣上小作疣即落者有以猪脂揩癢處令少許血出
　卽差神驗無以加者不必專拘灸也
　　　蠱毒
巨闕治蠱毒(銅見/心痛)　俗亦有灸法初中蠱於心下捺便
大炷灸百壯併主猫鬼亦灸得愈又當足下小指尖上
灸三壯當有物出酒上得者有酒出飯上得者有飯出
肉菜上得者有肉菜出卽愈神驗皆於灸瘡上出(千/)
　梅師治卒中蠱下血如雞肝藏府敗壊桔梗擣汁服
　七分合佳録驗方亦云卒中蠱血如雞肝晝夜出血
　桔梗擣屑酒服方寸匕日三藥不下挍開口灌又有
　用馬藺根末水服方寸匕隨吐則出極神者肘後方
　云凡中蠱令人心腹切痛如有物咬或吐下血不卽
　治蝕人五藏盡卽死萆麻一枚去皮朴消一錢同硏
　新水作一服連進二三服效此雖未試亦竒方也
　　　犬傷(蛇傷/)
外丘治猘犬所傷毒不出發寒熱速以三壯艾可灸齧
處立愈(銅/)　春末夏初狂犬咬人卽令人狂過百日乃
得免當終身禁食犬肉蠶蛹食此則發不可救也先去
却惡血灸瘡中十壯明日以後日灸一壯百日乃止忌
酒每七日搗韮汁飲一二盞　腄日蛇入七竅以艾灸
蛇尾卽出又法刀破蛇尾些子入椒七粒蛇自出出後
急以雄黄朱砂細研煎人參湯調灌取蛇毒(單/)
　山居人或被蛇傷卽以溺溺之拭乾以艾灸之效
　朝野僉載記艾炷當毒蛇齧處灸引出毒氣差薄切
　獨頭蒜貼蛇咬處灸熱徹卽止(灸蛇毒上三七壯無/艾以火頭將瘡孔大)
　(小熱之/千翼)　狂犬咬人令人吮去惡血盡灸百壯後(日/日)
　(灸百日止差血不出/一生忌酒猪  千翼)
　　　乳癰
膺窻治乳癰寒熱卧不安(銅/)　臨泣治乳癰(見月/事)　神
封治乳洒淅惡寒(明/同)　乳根治乳癰悽慘寒(千有/熱字)痛不
可按　三里主乳癰(銅/同)有熱(千/)　下廉治乳癰驚痹脛重
(銅作喉/痹䯒腫)足跗不収跟痛　神封　膺窻主乳癰寒熱短
氣卧不安　天谿　俠谿主乳腫癰潰　論曰產後宜
勤濟乳不宜令汁蓄積蓄積不去便結不復出惡汁於
内引熱溫壯結堅牽掣痛大渇引飲乳急痛手不得近
成妬乳非癰也急灸兩手魚際二七壯斷癰脉也不復
惡手近乳汁亦自出便可手助迮捋之則乳汁大出皆
如膿狀内服連翹湯外以小豆薄塗之便差　又以繩
横度口以度從乳上行灸度頭二七壯(千/翼)
　千金論曰女人患乳癰四十以下治之多差四十以
　上治之多死不治自終天年予有親年七十生乳癰
　不信此論令外科用刀仗開時暫雖快未幾而殂方
　知千金猶信也有擣地榆汁傅有擣蔓菁葉或根傅
　熱卽易之有用白芷末溫湯調傅效
　　　乳腫痛(殂乳少/)　(吐嬭/)
乳根療乳痛(明/)　肓門(明/同)治婦人乳有餘疾(銅/)千云中
極主乳餘疾　氣衝治難乳子搶心(見月/事)　府舍厥氣
兩乳(見脾/疼)　太泉主妬乳膺胷痛(千/)　天谿治乳腫賁
膺(見胷/痛)　梁丘(見/驚)　地五㑹治乳腫　天牖主乳腫缺
盆中腫(千/)　足臨泣主乳腫(見月/事)　亶中治乳汁少(銅/)
明下云妳脉滯無汁下火立愈　小兒吐妳灸中庭一
壯(明/下)　小兒喉中鳴嚥乳不利璇璣三壯
　　　婦人無子
隂廉治婦人絶産若未經産者灸三壯卽有子(銅/)　中
髎治絶子𢃄下月事不調　次髎　涌泉　商丘治絶
子　中極治婦人斷緒(見月事/明同)明下云療失精絶子
石關治絶子藏有惡血　上衝腹㽲痛不可忍(明下云/腹厥痛)
(絞/刺)　曲泉主女子疝痂按之如以湯沃兩股中小腹腫
隂挺出痛經水來下隂腫或癢漉青汁如葵羮血閉無
子不嗜食(千/)　水原　隂蹻主女不字隂暴出淋漏月
水不來多悶心痛　然谷主不字(銅作/不字)隂暴出經漏(千/)
上窌主絶子瘧寒熱隂挺出不禁白瀝痙脊反折　隂
交主拘攣腹滿疝月水不下乳餘疾絶子隂癢賁豚上
䐜腹堅痛下引隂中不得小便　石門主腹滿疝積乳
餘疾絶子隂癢賁豚上䐜小腹堅痛下引隂中不得小
便忌灸絶孕　關元主絶子(不/血)血在内不下胞轉不得
尿小腹滿石水痛　又主引脇下脹頭痛身背熱賁豚
寒小便數泄不止　中極主子門不端小腹苦寒隂癢
及痛賁豚搶心饑不能食腹脹經閉不通小便不利乳
餘疾絶子　又主狗攣腹疝隂癢　築賓主大疝絶子
涌泉主女子無子欬而短氣　氣衝主無子小腹痛
隂廉主絶産若未曽産婦人絶子灸然谷五十壯　婦
人絶嗣不生胞門閉塞關元三十壯報之　婦人姙子
不成若堕落腹痛漏見赤胞門五十壯在關元左邊二
寸是婦人絶嗣不生灸氣門在關元旁三寸百壯　婦
人子藏閉塞不受精疼胞門五十壯　婦人絶嗣不生
漏赤白泉門十壯三報　月水不利賁豚上下併無子
曰滿三十壯　婦人胞落頽臍中三百壯　又隂交五
十壯三報在臍下横文中　又背脊當臍五十壯　又玉
泉五十壯三報　婦人胞下垂注隂下脱灸俠玉泉三寸
隨年壯三報　婦人隂冷腫痛歸來三十壯三報　中極
婦人斷緒最要穴(𢃄/下)關元主斷緒產道冷鍼八分留三呼
㵼五吸灸亦佳灸不及鍼日灸百壯止姙不成數堕落玉
泉(即中/極)五十壯三報又龍門二十壯　婦人無子鍼關元
(千翼/甄權)　涌泉治婦人無子(見虚/損)　婦人欲斷産灸右踝上
一寸三壯卽斷(千/)　石門忌灸絶孕銅云鍼之絶子明云
懐胎必不鍼關元若鍼而落胎胎多不出鍼外崑崙立出
隂交灸多絶孕(千/翼)又云石門關元相去一寸鍼關元治婦
人無子鍼石門則終身絶嗣其道幽隱豈可輕侮哉
　　　婦人血氣痛
四滿(又主胞/中有血)　石關主子藏有惡血内逆滿痛(千/)
四滿治婦人血藏積冷　陽蹻療婦人血氣(明/)隂交治
産後惡露不止繞臍冷痛(見血/崩)　涌泉治心痛不嗜食
婦人無子女子如姙娠五指端盡痛(見虛/損)　婦女本藏
氣血癖走刺痛(灸法見/腎虚)　隂交治血塊腹痛(餘見/月事)
　　　血塊(瘀血/)
石門治婦人因産惡露不止遂結成塊崩中(明/同)漏下(銅/)
天樞　中極治血結成塊(並見/月事)　下極療因産惡露不
止遂成疝瘕或因月事不調血結成塊(明/)　漏谷　曲
泉治血瘕(銅見/痃癖)　曲骨主血癃(千/)　復溜主血淋　血
淋灸丹田等(並見/淋)　三里治胷中瘀血(銅/)　九曲　中
府主内有瘀血(見尸/厥)
　　　血崩(崩中漏下/)　(惡露不止/)
大敦治血崩不止(銅/)　合陽治崩中　氣海(見月/事)　石門治
崩中漏下(見血/塊)　中都治崩中因産惡露不絶　交信　隂
谷　太衝　三隂交治女漏血不止　石門治崩中漏下(見/血)
(塊/)　血海治漏下惡血月事不調逆氣腹脹　血海主漏
下若血閉不通逆氣脹(千/)　隂谷主漏血小腹脹體寒熱
腹偏腫　太衝(見/疝)　然谷主經漏(見無/子)　隂蹻主隂挺下
血隂腫或癢漉清汁若葵汗　白崩灸小腹横文當臍孔
直下百壯又内踝上三寸左右各百壯　隂交　石門
療崩中(明/)　天樞療漏下赤白(交儀復/留並同)及腹大堅食不
化面色蒼蒼(下/)若經候過多其色瘀黒甚者崩下吸吸
少氣臍腹冷極則汗出如雨尺脉微小由衝任虛衰爲
風冷客乗胞中氣不能固可灸關元百壯宜鹿茸丸(指/)
　有皮匠妻患血崩兩月飲食不進與鎭靈丹服少减
　而未斷因撿得耆域方如聖散用椶櫚烏梅乾薑各
　一兩並燒存五分性爲末毎服二錢食前烏梅湯調
　下(患甚者不/過三服)合一劑與服而疾平又有廵捕之妻年
　踰五十因傷寒而血崩與加膠艾四物湯一服漸愈
　後因勞復大作與鎭靈丹十五丸而止或無此丹燒
　鹿角存性爲末酒調服亦佳以其屢驗故附於此
隂交治女子月事不絶𢃄下産後惡露不止繞臍冷痛
(銅明/同)　氣海(見月/事)　中都治惡露不止(見血/崩)　關元治
惡露不止(見赤/白帯)　中極(明見/血塊)　石門(下與/銅同)療因産惡露
不止　漏胞下血不禁灸關元兩旁三寸百壯産難月
水不禁横生胎動鍼三隂交胎動崩中下痢賁氣上逆
鍼石門寸四分漏胞見赤胞門五十又氣門五十崩中
𢃄下鍼灸中極(見𢃄/下)
　　　産後餘疾(産前/)
期門治産後餘疾(銅見/心痛)千云主産餘疾食不下賁豚上
下傷　腹滿　伏兎療婦人八部諸疾(明/)　婦人産後
渾身疼鍼百勞穴遇痛處卽鍼避筋骨及禁穴(許/)明下
云産後未滿百日不宜灸
　産後血暈寒熱往來或血搶心惡疾也予閱食料本
　草見有用鹿角燒爲末酒調服日夜數服驗者偶家
　有婦人患此令服此神效因教他人婦服皆驗但以
　産後未可飲酒以童子小便調服爾(最忌服/利藥)
明下云凡懐孕不論月數不宜灸　銅云昔宋太子善
醫術出苑治一姙婦太子診曰女令徐文伯診曰一男
一女鍼之瀉三隂交補合谷應鍼而落果如文伯言故
姙娠不可刺
　　　難産(胞衣不出/落胎)　(子搶心/)
衝門治難産子上衝心不得息(銅/)　張仲文療横產治
先出手諸符藥不㨗灸右脚小指尖頭三壯炷如小麥
下火立産　中封主小腹大字難嗌乾嗜飲夾臍疝(千/)
　上崑崙主字難若胞衣不出泄風從頭至足氣衝主
胞不出(見月/事)　氣衝治子上搶心(銅見月/事千同)　衝門主乳
難子上衝心隂疝(千一海上方治難産及胞衣死胎不/下􁩍麻七粒去殻研如泥塗足心才)
(下急洗去本/事方極驗)
　昔河陽公主每産累不能終南山道士進枳殻散神
　效(枳殻麩炒去穣四兩甘草炙三兩爲細末每服一/大錢匕空腹沸湯㸃服五六月後方可服日一服)
　(八月日三服始産/瘦小數月後平服)若横生逆生宜服黒散(百草霜釜/下黑煤是)
　(香白芷等分研匀毎服二錢匕醋童子小便各一茶/脚調匀更入少沸湯温熱服良乆便正生未知再作)
　(頃刻活/二人命)予教人服屢驗故附此
婦人墮胎後手足厥逆鍼肩井立愈灸更勝鍼可七壯
　　　月事
氣衝治月水不利身熱腹痛㿉疝隂腫難乳子上搶心
痛不得息氣衝腰痛不得俛仰(銅/)　會隂治女子經不
通(千/同)　關元治月脉㫁絶(見𢃄/下)　足臨泣治月事不利
季脇支滿乳癰心痛周痺痛無常處逆氣喘不能行
中極治婦人斷緒又因惡露不止月事不調血結成塊
　天樞治月事不時血結成塊腸鳴腹痛不嗜食　水
泉治月事不來來卽多心下悶痛目䀮䀮不能遠視隂
挺出小便淋瀝腹痛　隂蹻療不月水驚悲不樂如墮
墜汗出(千作/不出)面黑　病饑不欲食婦人淋瀝隂挺出四
支淫濼心悶(明/)下云療月水不調嗜卧怠惰善悲不樂
手足偏枯不能行　太衝療月水不通(下/)　隂包　交
儀療月水不調　隂蹻主經逆四支淫濼隂暴跳小腹
偏痛　又主女子淋隂挺出月水不來　行閒主月事
不利見赤白而有身反敗隂寒　足臨泣主月水不利
見血而有身則敗乳腫　腰俞主月閉溺赤脊强互引
反折汗不出　中樞主經閉不通(見無/子)　治女人從小
至大月經未嘗來服黄芩牡丹湯兩臍後灸乳下一寸
黑員際各五十壯　氣穴主月水不通奔泄氣上下引
腰脊痛　天樞主胞中痛惡血月水不以時休止腹脹
腸鳴氣上衝胃　氣衝主月水不利或暴閉塞腹脹滿
癃淫濼身熱乳難子上搶心若胞不出衆氣盡亂中絞
痛不得反息正仰卧屈一膝伸一膝　月經不斷灸内
踝下白肉際青脉上隨年壯　𢃄脉　俠谿主小腹堅
痛月水不通　水道主小腹脹滿痛引隂中月水至則
腰背痛胞中瘕子門寒大小便不通　下髎治女子下
蒼汁不禁中痛引小腹疼大便不利寒濕内傷(銅/)　隱
白治月事過時不止立愈　隂交治月事不絶　氣海
治月事不調𢃄下崩中因産惡露不止繞臍病痛　氣
穴治月事不調洩利不止賁氣上下引腰脊痛　血海
(見漏/下)　𢃄脉治月水不調(見小/腹痛)　隂交(見血/崩)治月事不
絶(千云/不下)月水不利灸四滿(並見/無子)　月水不調血結成塊
鍼閒使(見疝/瘕)産後月水不禁横生胎動皆鍼三隂交(千/翼)
　月水不利賁血上下無子四滿三十壯
　　　赤白𢃄
關元治𢃄下瘕聚因産惡露不止月脉斷絶下經冷(銅/與)
(明/同)　氣海(見月/事)　小腸俞治𢃄(千明/並同)　中髎治𢃄下月
事不調(見絶/子)　𢃄脉治𢃄下赤白(見小/腹痛)明下又云脇下
氣轉連背痛不可忍　隂交(見惡/露)療𢃄下(明/)　曲骨療
𢃄下赤白惡合隂陽(銅/同)小便閉塞不通但是虛乏冷皆
宜灸　上窌主白瀝(千見/絶子)　次窌主赤白瀝心積脹腰
痛　中窌主赤滛時白氣癃月事少腰尻交主下蒼汁
不禁赤瀝隂癢痛引小腹控眇不可俯仰　曲骨主赤
白沃隂中乾痛惡合隂陽小腹䐜堅小便閉　大赫主
赤沃
　有來覔赤白𢃄藥者予並以鎭靈丹與之鎭靈丹能
　活血溫中故也以其神效故書於此但有孕不可服
　爾若灸𢃄脉穴尤竒於此丹也有婦人患赤白𢃄林
　親得予鍼灸經初爲灸氣海穴未効次日爲灸𢃄脉
　穴有鬼附患身云昨日灸亦好止灸我未着今灸着
　我我今去矣可爲酒食祭我其家如其言祭之其病
　如失此實事也予初怪其事因思晋景公膏肓之病
　蓋有二鬼焉以其虛勞甚矣鬼得乗虛而居之今此
　婦人之疾亦有鬼者豈其用心而虛損故有此疾鬼
　亦乗虛居之灸旣着穴其鬼不得不去雖不祭之可
　也自此有來覔灸者必爲之按此穴莫不應手痠疼
　予知是正穴也令歸灸之無有不愈其穴在兩脇季
　肋之下一寸八分有此疾者速宜灸之婦人患此疾
　而喪生者甚多切不可忽若更灸百㑹尤佳此疾多
　因用心使然故也
𢃄下灸閒使三十壯(見疝/瘕)絶嗣不生漏下赤白泉門十
壯(三/報)下血洩痢赤白漏血足太隂五十壯在内踝上三
寸腹中五寒百壯漏下赤白月水不利灸交儀下血漏
赤白營池四穴二十壯在内踝前後兩邊池上脉一名
隂陽漏下赤白四支痠削漏隂三十壯在内踝下五分
微動脉上赤白漏洩注灸隂陽穴隨年壯三報之在足
拇指下屈裏表頭白肉際崩中𢃄下因産惡露不止婦
人斷緒最要穴鍼中極四度卽有功若未有更鍼入八
分留十呼得氣卽瀉灸亦佳不及鍼日灸三十至三百
止𢃄下小腸俞五十(見寒熱/千翼)
　
　
　
　
　
　
　
　
　
　
　
　鍼灸資生經卷七
