#+TITLE: 御定星歷考原-清-李光地
#+DATE: 2016-06-11 12:23:22
#+SOURCE: github.com/kanripo/KR3g0050 master 4513fd5d                
　欽定四庫全書　　　　子部七
御定星厯考原　　　　　　術數類六(隂陽五行之/屬)
　　　提要
　　　　　(臣/)等謹案
　　御定星厯考原六卷康熙五十二年
　　聖祖仁皇帝御定初康熙二十二年
　　命廷臣㑹議修輯選擇通書與萬年書一體頒行
　　　　　而二書未能畫一餘相沿舊説亦多未能
　　　　　改正是年因
　　簡命舊臣明於星學數學者在
　　　　内廷䝉養齋算輯算法樂律諸書乃併取曹
　　　　　振圭厯事明原
　　詔大學士李光地等重為考定以成是編凡分六
　　　　　目一曰象數考原二曰年神方位三曰月事
　　　　　吉神四曰月事凶神五曰日時總類六月用
　　　　　事宜忌每一目為一卷考古者外事用剛日
　　　　内事用柔日其日以卜不以擇趙岐孟子註
　　　　天時為孤虚王相則戰國時已漸講之然神
　　　　煞之説則莫知所起易緯乾鑿度有太乙行
　　　　九宫法太乙天之貴神也漢志兵家隂陽類
　　　　亦稱順時而發推刑徳隨斗擊因五勝假鬼
　　　　神而為助又隂陽家類稱出於羲和之官拘
　　　　者為之則牽于禁忌拘于小數舍人事而任
　　　　鬼神則神煞之説自漢代已盛行矣夫鬼神
　　　　本乎二氣二氣化為五行以相生相尅為用
　　　　得其相生之氣則其神吉得其相尅之氣則
　　　　其神凶此亦自然之理至其神各命以名雖
　　　　似乎無稽然物本無名凡名皆人之所加如
　　　　周天列宿各有其名亦人所加非所本有則
　　　　所謂某神某神不過假以記其方位别其性
　　　　情而已不必以詞害意也厯代方技之家所
　　　　𫝊不一輾轉附益其説愈繁要以不悖于隂陽
　　　　五行之理者近是是書簡汰諸家删其鄙倍
　　　　而括其綱要于以順天之道宜民之用
　　大聖人之于百姓事事欲其趨利而逺害誠無微
　　　　之不至矣乾隆四十六年十月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　總　校　官　(臣/)陸　費　墀
　欽定四庫全書
御定星厯考原卷一
　　象數本要
　　　天地
　易曰立天之道曰隂與陽立地之道曰柔與剛聖人紀
　隂陽之正協剛柔之宜治厯明時以調天地之化欽若
　授時在齊七政其來尚矣然有天地之形焉有天地之
　運焉以形言之書傳引渾天之說曰天之形如鳥卵地
　居其中天包地外如卵之裹黃圓如彈丸故曰渾天言
　其形渾渾如也朱子曰天包地外地處天中故天之形
　半覆地上半繞地下而左旋不息其樞紐不動之處為
　南北極今按周天三百六十度分為十二宫地周亦三
　百六十度而在天一度者在地二百里以定北極岀地
　之髙下日岀入之後先節氣時刻之早晚則天誠渾圓
　地亦渾圓也以運言之蔡氏書傳曰天體至圓周圍三
　百六十五度四分度之一繞地左旋一日一週而過一
度日麗天而少遲故日行一日亦繞地一週而不及天
一度月麗天而尤遲一日不及天十三度十九分度之
七朱子曰厯家算所退之度却云日行一度月行十三
度有竒此乃截法故有日月五星右行之說史伯璿曰
天非有體也二十八宿與衆經星即其體也二十八宿
與衆經星繞地左旋一晝一夜而一週日月亦與之同
運但不及其健則漸退而反似右耳今按天分九重第
一重為月天第二重為水星亦曰辰星第三重為金星
亦曰太白第四重為日天第五重為火星亦曰熒惑第
六重為木星亦曰嵗星第七重為土星亦曰鎮星第八
重為三垣二十八宿謂之恆星亦謂之經星第九重為
宗動天宗動左旋日月星右轉高則愈遲低則愈疾故
月一月而一週天金水與日皆一嵗而一週天火二嵗
而一週天木十二嵗而一週天土二十八嵗而一週天
經星每年東行五十一秒是為嵗差以為推算之術今
七政厯以土木火金水為次以高卑遲疾為次者也若
皆以左旋論之則遲者為疾疾者為遲日月星之一週
天者皆不及天之一週耳總之天動也地静也日月星
辰麗乎天隨天而動故經緯錯綜而成章也不然天一
日而一週日月星辰亦隨天而不動則皆一定之物而
一嵗如斯者終古亦如斯又安有所謂厯者哉
　　五紀
洪範曰四五紀一曰嵗二曰月三曰日四曰星辰五曰
厯數嵗者日與天㑹也日一日行一度三百六十五日
有竒而匝天一週復與天㑹是為一嵗而春夏秋冬統
於其間矣月者日與月㑹也日一日行一度月一日行
十三度有奇二十七日有奇而匝天一週又二日有奇
而與日㑹是為一月而晦朔弦望統於其間矣日岀地
而為晝入地而為夜以右行論之則為東行一度若以
左旋論之特不及天之一度耳亦一週也故合晝夜以
為日而曉午昬暮統於其間矣星者森列之名辰者躔
次之舍垣宿則附天而行五星則遲速不一天分十二
辰辰有三十度迭運循環週而復始是故一寒一暑以
為嵗一盈一缺以為月一明一昧以為日一經一緯以
為星嵗月日星紀於辰合嵗月日星辰而為厯數以調
四時之氣以正晦朔之期以定晨昬之節推步以稽其
運行觀候以窺其躔舍所以成嵗功而齊七政者莫大
於此故以厯數終焉
　　八卦
乾南坤北離東坎西震東北兌東南巽西南艮西北是
謂先天八卦離南坎北震東兌西乾坤艮巽位以四維
是謂後天八卦自漢以來但知有後天而已至焦延壽
京房輩納甲卦氣之學則又自為一家與先後天各不
相溷也卦氣起於中孚有十二辟公侯卿大夫之號古
今厯家注厯皆用之及宋邵子乃得先天之學以傳其
說則以復姤為二至臨遯為二分左右順逆岀於畫卦
自然之序與漢儒卦氣迥然兩說今人因朱子本義用
十二辟卦遂誤以為邵子之說則非也
　　五行
六經論五行者始見於禹其作洪範也一五行一曰水
二曰火三曰木四曰金五曰土其告帝也曰水火金木
土穀惟修其作貢也曰六府孔修皆言五行也說者謂
其源皆起於河圖洛書之數葢圖書之一六水也二七
火也三八木也四九金也五十土也在圖則左旋而相
生在書則右轉而相克也然土於圖書為五十中宫之
數本無定位無專體者也惟吕氏月令則以土直季夏
之月以順相生之序漢人之學又以土直辰戌丑未之
四季而分旺於四時要之其說皆不可廢攷文王後天
圖象坤艮二土獨居夏秋冬春之交葢火必得土而後
能成金水必得土而後能生木則土雖寄旺於四時五
行之間而於此二處則其用為尤切張子朱子亦言水
火非土所能制惟木金為土之所生也其義精矣
　　甲厯
通鑑綱目前編曰天皇氏始制干支之名以定嵗之所
在爾雅曰太嵗在甲曰閼逢在乙曰旃蒙在丙曰柔兆
在丁曰强圉在戊曰著雍在已曰屠維在庚曰上章在
辛曰重光在壬曰元黓在癸曰昭陽是為嵗陽在寅曰
攝提格在卯曰單閼在辰曰執徐在巳曰大荒落在午
曰敦牂在未曰協洽在申曰涒灘在酉曰作噩在戌曰
閹茂在亥曰大淵獻在子曰困敦在丑曰赤奮若是為
嵗名葢支以配地故有定方干以象天故無定所支干
相配六甲而天道一週是為甲厯然則干支者其厯之
所由起乎
　　十干
蔡邕獨斷云干幹也其名有十甲乙丙丁戊己庚辛壬
　癸是也○禮記月令春月其日甲乙夏月其日丙丁
　中央土其日戊己秋月其日庚辛冬月其日壬癸鄭
　註曰乙之言軋也日之行春發生萬物月為之佐時
　萬物皆解孚甲自抽軋而岀因以為日名焉乙不為
　月者君統臣功也丙之言炳也日之行夏長育萬物
　月為之佐時萬物炳然著見而强大又因以為日名
　焉戊之言茂也已之言起也日之行四時之間萬物
　至此皆枝葉茂盛其含秀者抑屈而起故因以為日
　名焉庚之言更也辛之言新也日之行秋成熟萬物
　月為之佐萬物皆肅然改更秀實新成又因以為日
　名焉壬之言任也癸之言揆也日之行冬閉藏萬物
　月為之佐時萬物懷任於下揆然萌芽又因以為日
　名焉○孔疏曰律厯誌云岀甲於甲則甲是孚甲也
　又云奮軋於乙則乙軋也又云明炳於丙則丙炳也
　又云大成於丁則丁成也又云豐茂於戊則戊茂也
　又云理紀於已則已理也謂理正紀綱也又云改更
　於庚則庚更也謂物改更也又云悉新於辛則辛新
　也又云懷任於壬則壬任也又云陳揆於癸則癸揆
　也謂物之陳列可揆度也○曹震圭曰甲乙配東方
　木也丙丁配南方火也戊己配中央土也庚辛配西
　方金也壬癸配北方水也
　按十干配五行則五行各二十干分隂陽則隂陽各
　半故甲陽木乙隂木也丙陽火丁隂火也戊陽土己
　隂土也庚陽金辛隂金也壬陽水癸隂水也如鄭註
　所謂月為之佐者是也周子曰陽變隂合而生水火
　木金土又曰五行一隂陽也其是謂歟
　　十二支
蔡邕獨斷曰支枝也其名一十有二子丑寅卯辰巳午
　未申酉戌亥是也○曹震圭曰子寅辰午申戌為六
　陽辰以配乾也丑卯己未酉亥為六隂辰以配坤也
　按陽生於子於律為黄鐘是為天統以次寅為太蔟
　辰為姑洗午為㽔賓申為夷則戌為無射皆以陽律
　配之故屬陽隂生於未於律為林鐘是為地統以次
　酉為南吕亥為應鐘丑為大吕卯為夾鐘已為仲吕
　皆以隂吕配之故屬隂漢書律厯誌云孶萌於子則
　子者孶也紐牙於丑則丑者紐也引達於寅則寅者
　引也冒茆於卯則卯者茆也謂叢生也振美於辰則
　辰者振也已盛於已則已謂陽氣已岀而盛也咢布
　於午則午者布也昧薆於未則未者昧也申堅於申
　則申者堅也畱孰於酉則酉者畱也畢入於戌則戌
　者入也該閡於亥則亥者該也以四時言之則寅卯
　辰為春巳午未為夏申酉戌為秋亥子丑為冬以五
　行言之則寅卯東方木巳午南方火申酉西方金亥
　子北方水辰戌丑未四維土
　　十二月辟卦(月建月將附/)
正月建寅泰卦
　月令孟春鄭註曰孟春者日月會於娵訾而斗建寅
　之辰也正月三陽之月泰三陽之卦故以配之
二月建卯大壯卦
　月令仲春鄭註曰仲春者日月會於降婁而斗建卯
　之辰也二月四陽之月大壯四陽之卦故以配之
三月建辰夬卦
　月令季春鄭註曰季春者日月會於大梁而斗建辰
　之辰也三月五陽之月夬五陽之卦故以配之
四月建已乾卦
　月令孟夏鄭註曰孟夏者日月會於實沈而斗建巳
　之辰也四月純陽之月乾純陽之卦故以配之
五月建午姤卦
　月令仲夏鄭註曰仲夏者日月會於鶉首而斗建午
　之辰也夏至一隂始生姤一隂之卦故以配之
六月建未遯卦
　月令季夏鄭註曰季夏者日月會於鶉火而斗建未
　之辰也六月二隂之月遯二隂之卦故以配之
七月建申否卦
　月令孟秋鄭註曰孟秋者日月會於鶉尾而斗建申
　之辰也七月三隂之月否三隂之卦故以配之
八月建酉觀卦
　月令仲秋鄭註曰仲秋者日月會於壽星而斗建酉
　之辰也八月四隂之月觀四隂之卦故以配之
九月建戌剝卦
　月令季秋鄭註曰季秋者日月會於大火而斗建戌
　之辰也九月五隂之月剝五隂之卦故以配之
十月建亥坤卦
　月令孟冬鄭註曰孟冬者日月會於析木而斗建亥
　之辰也十月純隂之月坤純隂之卦故以配之
十一月建子復卦
　月令仲冬鄭註曰仲冬者日月會於星紀而斗建子
　之辰也冬至一陽始生復一陽之卦故以配之
十二月建丑臨卦
　月令季冬鄭註曰季冬者日月會於元枵而斗建丑
　之辰也十二月二陽之月臨二陽之卦故以配之
　按史記曰用昏建者杓夜半建者衡平旦建者魁春
　秋運斗樞云第一天樞第二璇第三璣第四權第五
　衡第六開陽第七搖光第一至第四為魁第五至第
　七為杓合而為斗如正月初昏則用斗杓指寅夜半
　則用斗衡指寅平旦則用斗魁指寅也其日月所會
　之宫謂之月將娵訾亥也降婁戌也大梁酉也實沈
　申也鶉首未也鶉火午也鶉尾巳也壽星辰也大火
　卯也析木寅也星紀丑也元枵子也子曰神后丑曰
　大吉寅曰功曹卯曰太衝辰曰天罡巳曰太乙午曰
　勝光未曰小吉申曰傳送酉曰從魁戌曰河魁亥曰
　登明月建運天道而左旋為天關月將稟地道而右
　轉為地軸
　　二十四方位
四正四隅分配八卦是為八方然正隅之間相距尚逺
又以十二支象地皆有定方然十二不能均分於八方
惟子午卯酉又正應四正之位故以子代坎以午代離
以卯代震以酉代兌餘則夾處於四隅又以十干分五
行惟戊己配中央餘則夾處於四正合卦四地支十二
天干八共二十四每方各三戌乾亥也壬子癸也丑艮
寅也甲卯乙也辰巽巳也丙午丁也未坤申也庚酉辛
　　　　　　　　　也分配八卦二十四方位由是而
　　　　　　　　　定焉
　
　
　
　
　
　　二十四氣應二十四方位
　　　　　　　　　立春艮雨水寅驚蟄甲春分卯
　　　　　　　　　清明乙榖雨辰立夏巽小滿巳
　　　　　　　　　芒種丙夏至午小暑丁大暑未立
　　　　　　　　　秋坤處暑申白露庚秋分酉寒
　　　　　　　　　露辛霜降戌立冬乾小雪亥大
　　　　　　　　　雪壬冬至子小寒癸大寒丑四
　　　　　　　　　立二分二至正應八卦是為八
　　　　　　　　　節
　　日岀入晝夜時刻
日行黃道岀入於赤道之内外春秋分則正當黃赤道
之交而與地平交於卯酉日岀卯正日入酉正地平上
下其度相等故晝夜適均所謂日中宵中也春分以後
行赤道北夏至而極北天度分界地平上多下少故晝
長夜短所謂日永也秋分以後行赤道南冬至而極南
天度分界地平上少下多故晝短夜長所謂日短也二
分前後日行二道之交其緯行疾故數日而差一刻二
至前後日行二弧之背其緯行遲故半月而差一刻此
一嵗之大略也自京而北夏晝較長冬晝較短為近北
也若至於北極下則赤道為地平夏則有晝而無夜冬
則有夜而無晝此北之極也自京而南夏晝較短冬晝
較長為近南也赤道之下則赤道為天頂冬至在南夏
至在北相去適均則冬夏相等赤道以南則北極入地
下南極岀地上冬至日去天頂近晝反長夏至日去天
頂逺晝反短若至於南極下則赤道又為地平冬則有
晝而無夜夏則有夜而無晝此南之極也南北不同時
刻亦異故各省日岀入晝夜時刻皆以地之緯度而定
焉
　　節氣時刻
一嵗之内日一週天厯十有二宫其交每宫十五度者
為節其交每宫初度者為氣然七政之行起於子正有
今日子正尚未交而明日子正已過者則以三率之術
求之而知其為某時刻也但地之經度不同故京師為
午正者自東方視之則已過矣自西方視之則猶未及
也是以在東者交節晚在西者交節早東西不同時刻
亦異故各省節氣時刻皆以地之經度而定焉
　　晨昏朦景
日體光大未岀之前已入之後距地平十八度以内皆
有光是為朦景然以算術推之則十八度一也而各時
各處時刻不同各時不同者天度使然也葢赤道當天
之腰其度闊自赤道而南北漸逺則漸狹故近二分者
朦景為時少近二至者朦景為時多也各處不同者地
勢使然也近赤道則日行直直則徑近二極則日行斜
斜則紆故愈北則朦景為時愈多愈南則朦景為時愈
少也然地體渾圓人之所處如在球面四邊卑而中髙
故日出入於正東西者其朦景短春秋分日岀卯入酉
晨昏朦景各六刻五分然其在地平下十八度猶斜向
北也惟日道在地平下九度與卯酉圏相交者則在地
平居卯酉圏之南在地平下十八度居卯酉圏之北皆
正當球面之最高故京師朦景最短之日一在驚蟄一
在寒露晨昏各六刻四分其術則半徑與赤道距天頂
正弦之比同於九度正弦與距緯正弦之比也冬至日
岀入偏南其地面卑故晨昏朦景各六刻十三分是為
較長然其在地平下十八度則猶斜向正東西也既斜
向正東西則猶當地平之高處故雖長於春秋分而猶
不甚長也若夏至則岀入皆已偏北其在地平下十八
度益斜向北故晨昏朦景各八刻八分是為最長若地
愈北極愈高日行愈斜則夏且有晝而無夜更不特長
而已赤道之下則赤道即卯酉圏日行直而度闊故二
分之日朦景最短止四刻十二分赤道以南與是相反
此天度地勢之分兼以地球南北之異所以朦景之時
刻有隨時隨地之不同也
　　五行用事
神樞經曰五行旺各有時惟土居無所定乃於四立之
　前各旺一十八日○厯例曰立春木立夏火立秋金
　立冬水各旺七十二日土於四立之前各旺一十八
　日合之亦為七十二日總三百有六十而嵗成矣
　　七十二候
汲冢周書曰立春之日東風解凍又五日蟄蟲始振又
五日魚上冰(今作魚/陟負冰)雨水之日獺祭魚又五日鴻雁來
(今作候/雁北)又五日草木萌動驚蟄之日桃始華又五日倉
庚鳴又五日鷹化為鳩春分之日元鳥至又五日雷乃
發聲又五日始電清明之日桐始華又五日田鼠化為
鴽又五日虹始見穀雨之日萍始生又五日鳴鳩拂其
羽又五日戴勝降于桑立夏之日螻蟈鳴又五日蚯蚓
岀又五日王瓜生小滿之日苦菜秀又五日靡草死又
五日小暑至(今作麥/秋至)芒種之日螳螂生又五日鵙始鳴
又五日反舌無聲夏至之日鹿角解又五日蜩始鳴又
五日半夏生小暑之日溫風至又五日蟋蟀居壁又五
日鷹乃學習(今作鷹/始摯)大暑之日腐草為螢又五日土潤
溽暑又五日大雨時行立秋之日凉風至又五日白露
降又五日寒蟬鳴處暑之日鷹乃祭鳥又五日天地始
肅又五日禾乃登白露之日鴻雁來又五日元鳥歸又
五日羣鳥養羞秋分之日雷始收聲又五日蟄蟲坏戸
又五日水始涸寒露之日鴻雁來賓又五日爵入大水
為蛤(爵今/作雀)又五日菊有黃華霜降之日豺乃祭獸又五
日草木黃落又五日蟄蟲咸俯立冬之日水始冰又五
日地始凍又五日雉入大水為蜃小雪之日虹藏不見
又五日天氣上騰(騰今/作升)地氣下降又五日閉塞而成冬
大雪之日鶚鳥不鳴(鶚鳥今/作鶡鴠)又五日虎始交又五日茘
挺生(生今/作岀)冬至之日蚯蚓結又五日麋角解又五日水
泉動小寒之日雁北向(向今/作鄉)又五日鵲始巢又五日雉
始雊(今無/始字)大寒之日鷄始乳(今無/始字)又五日鷙鳥厲疾(鷙/今)
(作/征)又五日水澤腹堅是則五日一候一月六候一嵗七
十二候所以驗天地之氣觀鳥獸草木之時即堯典分
命申命之意也然日行有盈縮故第三候至第四候第
六候至次月第一候或四日或六日者有之至于註釋
則月令言之詳矣
　　閏月
左傳曰先王之正時也履端於始舉正於中歸餘於終
履端於始序則不愆舉正於中人則不惑歸餘於終事
則不悖蔡氏書傳曰嵗有十二月月有三十日三百六
十者一嵗之常數也故日與天會而多五日九百四十
分日之二百三十五為氣盈月與日會而少五日九百
四十分日之五百九十二為朔虚合氣盈朔虚而閏生
焉故一嵗閏率則十日九百四十分日之八百二十七
三嵗一閏則三十二日九百四十分日之六百單一五
嵗再閏則五十四日九百四十分日之三百七十五十
有九嵗七閏則氣朔分齊是為一章也漢志曰至朔同
日謂之章同在日首謂之蔀蔀終六旬謂之紀嵗朔又
復謂之元是故日以實之月以閏之時以分之嵗以周
之章以明之蔀以部之紀以記之元以原之元法四千
五百六十紀法千五百二十蔀法七十六章法十九故
十九年為一章四章為一蔀二十蔀為一紀三紀為一
元汲冢周書曰中氣以著時應閏無中氣斗柄指兩辰
之間故閏前之月中氣在晦閏後之月中氣在朔當閏
之月節居月中以前作前月用事以後作後月用事所
以定四時成嵗者不越乎此矣
　　五行生旺
木長生於亥火長生於寅金長生於已水長生於申土
　則亦長生於申寄生於寅葢坤艮之位也各由長生
　沐浴冠帶臨官帝旺衰病死墓絶胎養順厯十二辰
　按天道循環生生不已故木方旺而火已生火方旺
　而金已生金方旺而水已生水方旺而木已生由長
　生而順推穉則必壯盛則必衰終而復始迭運不窮
　此四時之所以錯行五氣之所以順布也至於土則
　旺於辰戌丑未為四庫葢水火木金皆藏於土而位
　乎中央故易於坤曰萬物皆致養焉於艮曰萬物之
　所成終而所成始也可與此互相發矣
　
　
　
　
　
　　干支五行
　　　　　　　　　　天干則甲乙屬木丙丁屬火
　　　　　　　　　　戊己屬土庚辛屬金壬癸屬
　　　　　　　　　　水地支則寅卯辰屬水配東
　　　　　　　　　　方也巳午未屬火配南方也
　　　　　　　　　　申酉戌屬金配西方也亥子
　　　　　　　　　　丑屬水配北方也而土寄旺
　　　　　　　　　　於辰戌丑未之間配四季也
此古今說者之所同然星命家又以寅亥屬木卯戌屬
火辰酉屬金子丑屬土而午則為日未則為月其說不
同何也葢星命家以十二宫排定上下四方子丑在下
故為土午未在上故為日為月寅卯辰巳申酉戌亥分
布左右則如四時之流行於天地之間故以其左右之
合宫而别為木火金水之序也至於納音之五行則有
以六十日之隔八相生推配為說者又有以干支起數
相配及分納五音者詳具後篇
　　納音
通鑑綱目前編曰黃帝命大撓探五行之精占斗柄所
建始作甲子支干相配以名而定之以納音然從來言
五行者以氣始形終為次則洪範之水火木金土是也
以播於四時相生為次則月令之木火土金水是也以
飭庀五材相尅為次則禹謨之水火金木土是也納音
五行始金次火次木次水次土既非本其始終又無取
於生尅故說者莫知其所自來今按諸術源流無非祖
述易象之意納音之法葢亦兼先後天之理而用之者
也各為之圖以明之
　
　
　
　
　
　
　　納音五行應先天圖
　　　　　　　　　先天之圖乾兌居首屬金次以
　　　　　　　　　離屬火又次震巽屬木又次以
　　　　　　　　　坎屬水終於艮坤屬土故始於
　　　　　　　　　金終於土者乾始坤成之義也
　　　　　　　　　金取於天之剛土取於地之柔火
　　　　　　　　附於天水附於地而木以生氣居
　　　　　　　　　中此納音所本於先天之序也
　　納音五行應後天圖
　　　　　　　　　後天之圖亦以乾居首而逆轉
　　　　　　　　　自乾兌之金旺於西方次轉而
　　　　　　　　　為離火旺於南方次又轉而為
　　　　　　　　　震巽之木旺於東方次又轉而
　　　　　　　　　為坎水旺於北方而土旺於四
　　　　　　　　　季故退艮坤以居終焉此納音
　　　　　　　　　所本於後天之序也
　　納音五行
(甲子/乙丑)金　(丙寅/丁卯)火　(戊辰/己巳)木　(庚午/辛未)土　(壬申/癸酉)金
(甲戌/乙亥)火　(丙子/丁丑)水　(戊寅/己卯)土　(庚辰/辛巳)金　(壬午/癸未)木
(甲申/乙酉)水　(丙戌/丁亥)土　(戊子/己丑)火　(庚寅/辛卯)木　(壬辰/癸巳)水
(甲午/乙未)金　(丙申/丁酉)火　(戊戌/己亥)木　(庚子/辛丑)土　(壬寅/癸卯)金
(甲辰/乙巳)火　(丙午/丁未)水　(戊申/己酉)土　(庚戌/辛亥)金　(壬子/癸丑)木
(甲寅/乙卯)水　(丙辰/丁巳)土　(戊午/己未)火　(庚申/辛酉)木　(壬戌/癸亥)水
　按舊有海中金爐中火之類於義無取玆不載
　　納音五行分三元應樂律隔八相生圖
　
　
　
　
　
　
　
　右圖以甲子乙丑為金上元壬申癸酉為金中元庚
　辰辛巳為金下元三元既周則傳於戊子己丑為火
　上元丙申丁酉為火中元甲辰乙巳為火下元自此
　以後皆依前圖金火木水土之次而用樂律同位娶
　妻隔八生子之法以終於丁巳而納音小成矣又自
　甲午乙未為金上元起如前法以終於丁亥而納音
　大成矣
　按十干十二支相錯為六十五音十二律相乘亦為
　六十故納音之法兼二者而用之甲子金而乙丑亦
　為金者同位娶妻也乙丑金而壬申又為金者隔八
　生子也一行各三元而後傳於次行猶春有孟仲季
　三月而後傳於夏也自甲子至丁巳而五行之三元
　一周猶易之三畫為小成也自甲午至丁亥而五行
　之三元又一周猶易之六畫為大成也其立法皆與
　律吕相應
　　納音干支起數合五行
甲己子午九乙庚丑未八丙辛寅申七丁壬卯酉六戊
　癸辰戌五己亥屬四數
　此揚子雲太元論聲律所紀數也凡兩干兩支之合
　其餘數得四九者為金得一六者為火得三八者為
　木得五十者為水得二七者為土如甲子皆九得數
　十八乙丑皆八得數十六合之三十有四故為金壬
　六申七得數十三癸五酉六得數十一合之二十有
　四故亦為金也其餘按圖推之莫不皆然但所配一
　六二七等數與河圖之數不同今按大衍之數五十
　其用四十有九以兩干兩支之合數於四十九内減
　之餘數又滿十去之餘一六為水二七為火三八為
　木四九為金五十為土各取所生之五行以為納音
　如是則與河圖相同又揲蓍之法用餘策以定竒偶
　此用餘數以定五行其理正相合也
　如甲九子九乙八丑八其合數三十四於四十九内
　減之餘十五逢十不用餘五屬土土生金故曰金如
　丙寅丁卯共合數二十六四十九内減之餘二十三
　十不用餘三屬木木生火故曰火如戊辰己巳共合
　數二十三四十九内減之餘二十六十不用餘六屬
　水水生木故曰木如庚午辛未共合數三十二四十
　九内減之餘十七十不用餘七屬火火生土故曰土
　如壬申癸酉共合數二十四四十九内減之餘二十
　五十不用餘五屬土土生金故曰金如甲戌乙亥共
　合數二十六四十九内減之餘二十三十不用餘三
　屬木木生火故曰火如丙子丁丑共合數三十四十
　九内減之餘十九十不用餘九屬金金生水故曰水
　如戊寅己卯共合數二十七四十九内減之餘二十
　二十不用餘二屬火火生土故曰土如庚辰辛巳共
　合數二十四四十九内減之餘二十五十不用餘五
　屬土土生金故曰金如壬午癸未共合數二十八四
　十九内減之餘二十一十不用餘一屬水水生木故
　曰木如甲申乙酉共合數三十四十九内減之餘十
　九十不用餘九屬金金生水故曰水如丙戌丁亥共
　合數二十二四十九内減之餘二十七十不用餘七
　屬火火生土故曰土如戊子己丑共合數三十一四
　十九内減之餘十八十不用餘八屬木木生火故曰
　火如庚寅辛卯共合數二十八四十九内減之餘二
　十一十不用餘一屬水水生木故曰木如壬辰癸巳
　共合數二十四十九内減之餘二十九十不用餘九
　屬金金生水故曰水又如甲午乙未共合數三十四
　四十九内減之餘十五十不用餘五屬土土生金故
　曰金如丙申丁酉共合數三十六四十九内減之餘
　十三十不用餘三屬木木生火故曰火如戊戌己亥
　共合數二十三四十九内減之餘二十六十不用餘
　六屬水水生木故曰木如庚子辛丑共合數三十二
　四十九内減之餘十七十不用餘七屬火火生土故
　曰土如壬寅癸卯共合數二十四四十九内減之餘
　二十五十不用餘五屬土土生金故曰金如甲辰乙
　巳共合數二十六四十九内減之餘二十三十不用
　餘三屬木木生火故曰火如丙午丁未共合數三十
　四十九内減之餘十九十不用餘九屬金金生水故
　曰水如戊申己酉共合數二十七四十九内減之餘
　二十二十不用餘二屬火火生土故曰土如庚戌辛
　亥共合數二十四四十九内減之餘二十五十不用
　餘五屬土土生金故曰金如壬子癸丑共合數二十
　八四十九内減之餘二十一十不用餘一屬水水生
　木故曰木如甲寅乙卯共合數三十四十九内減之
　餘十九十不用餘九屬金金生水故曰水如丙辰丁
　巳共合數二十二四十九内減之餘二十七十不用
　餘七屬火火生土故曰土如戊午己未共合數三十
　一四十九内減之餘十八十不用餘八屬木木生火
　故曰火如庚申辛酉共合數二十八四十九内減之
　餘二十一十不用餘一屬水水生木故曰木如壬戌
　癸亥共合數二十四十九内減之餘二十九十不用
　餘九屬金金生水故曰水
　　又納音五行分屬五音圖
朱子曰樂聲是土金木火水洪範是水火木金土即此
　義可以推納音之法矣天干之十地支之十二各屬
　於五行而干支錯綜之則成花甲之六十故有納音
　之五行以合干支之生化焉葢納音者以干支分配
　於五音而本音所生之五行即為其干支所納之音
　也宫商角徴羽之五音初以甲丙戊庚壬五陽干納
　之而係之以五子宫聲之下得甲子而乙丑隨之商
　聲之下得丙子而丁丑隨之角聲之下得戊子而己
　丑隨之徵聲之下得庚子而辛丑隨之羽聲之下得
　壬子而癸丑隨之(五子干支皆陽五丑干支俱隂/以隂從陽體乾健坤順之義也)宫
　聲為土土之所生為金故甲子乙丑納音金商聲為
　金金之所生為水故丙子丁丑納音水角聲為木木
　之所生為火故戊子己丑納音火徵聲為火火之所
　生為土故庚子辛丑納音土羽聲為水水之所生為
　木故壬子癸丑納音木此初甲十干支所納之音也
　次以甲丙戊庚壬五陽干係之以五寅葢陽支之首
　為子其次則寅五音之首為宫其次則商子係之天
　干之首為甲子得宫則寅係之天干之首而次得商
　故甲寅得商而乙卯隨之納音為水丙寅得角而丁
　卯隨之納音為火戊寅得徵而己卯隨之納音為土
　庚寅得羽而辛卯隨之納音為木壬寅得宫而癸卯
　隨之納音為金此二甲十干支所納之音也(如自壬/子癸丑)
　(而序之壬子癸丑得羽聲羽為五音之終終而復始/則次羽為宫繼壬子癸丑則為壬寅癸卯故壬寅癸)
　(卯得宫聲而納音金焉此五/行以次相旋生生不已者也)次三以甲丙戊庚壬五
　陽干係之以五辰葢陽支之二為寅其三則辰五音
　之二為商其三則角寅係之天干之首為甲寅得商
　則辰係之天干之首為甲辰必得角故甲辰得角而
　乙巳隨之納音為火丙辰得徵而丁巳隨之納音為
　土戊辰得羽而己巳隨之納音為木庚辰得宫而辛
　巳隨之納音為金壬辰得商而癸巳隨之納音為水
　此三甲十干支所納之音也次四以甲丙戊庚壬五
　陽干係之以五午若依次順列甲辰既得角則甲午
　宜得徵午之次為申申之次為戌則甲申宜得羽而
　甲戌又復得宫如此序之則五音之中惟宫得二甲
　其餘皆得一甲於循環終始之義不協矣况天干同
　而地支相對者為隂陽二氣之分以六十花甲分配
　五音則天干猶為要領葢因十干隂陽皆五正以分
　布五音之序也故陽生於子自甲子而終於癸巳隂
　生於午自甲午而終於癸亥爰以甲午與甲子並列
　於宫而乙未隨之納音為金丙午與丙子並列於商
　而丁未隨之納音為水戊午與戊子並列於角而己
　未隨之納音為火庚午與庚子並列於徵而辛丑隨
　之納音為土壬午與壬子並列於羽而癸未隨之納
　音為木此四甲十干支所納之音也次五以甲丙戊
　庚壬五陽干係之以五申葢陽支午之次為申甲午
　既得宫則甲申得商而乙酉隨之納音為水丙申得
　角而丁酉隨之納音為火戊申得徵而己酉隨之納
　音為土庚申得羽而辛酉隨之納音為木壬申復得
　宫而癸酉隨之納音為金此五甲十干支所納之音
　也次六以甲丙戊庚壬五陽干係之以五戌葢陽支
　申之次為戌甲申既得商則甲戌得角而乙亥隨之
　納音為火丙戌得徵而丁亥隨之納音為土戊戌得
　羽而己亥隨之納音為木庚戌復得宫而辛亥隨之
　納音為金壬戌得商而癸亥隨之納音為水此六甲
　十干支所納之音也要之干應乎天支應乎地花甲
　應乎人自納音之位定而三才遂各有專屬之五行
　矣
　宫(屬土/生金)　(甲子乙丑/甲午乙未)　(壬申癸酉/壬寅癸卯)　(庚辰辛巳/庚戌辛亥)
　商(屬金/生水)　(丙子丁丑/丙午丁未)　(甲申乙酉/甲寅乙卯)　(壬辰癸巳/壬戌癸亥)
　角(屬木/生火)　(戊子己丑/戊午己未)　(丙申丁酉/丙寅丁卯)　(甲辰乙巳/甲戌乙亥)
　徵(屬火/生土)　(庚子辛丑/庚午辛未)　(戊申己酉/戊寅己卯)　(丙辰丁巳/丙戌丁亥)
　羽(屬水/生木)　(壬子癸丑/壬午癸未)　(庚申辛酉/庚寅辛卯)　(戊辰己巳/戊戌己亥)
　　納甲
　　直圖
乾坤艮兌坎離震巽乾坤
甲乙丙丁戊己庚辛壬癸
　乾納甲壬坤納乙癸乾坤包括始終之義也其餘六
　卦則自下而上法畫卦者之自下而上也震巽隂陽
　起於下故震納庚巽納辛坎離隂陽交於中故坎納
　戊離納己艮兌隂陽極於上故艮納丙兌納丁甲丙
　戊庚壬為陽干皆納陽卦乙丁己辛癸為隂干皆納
　隂卦
　
　
　
　
　
　
　　圓圖
　　　　　　　　　此以六卦應月候而坎離為日
　　　　　　　　　月之本體居中不用震直生明
　　　　　　　　　者一陽始生又生明之時以初
　　　　　　　　　昏候之月見庚方也兌直上弦
　　　　　　　　　者二陽浸盛又上弦之時以初
　　　　　　　　　昏候之月見丁方也乾直望者
　　　　　　　　　三陽盛滿又望時以初昏候之
　月見甲方也巽直生魄則一隂始生又生魄之時以
　平明候之月見辛方也艮直下弦則二隂浸盛又下
　弦之時以平明候之月見丙方也坤直晦則三隂盛
　滿又晦時以平明候之月見乙方也皆與納甲相應
　　納甲納十二支圖
　
　
　
　此以八卦之六畫分納六辰之法也凡乾在内卦則
　為甲而納子寅辰如初九為甲子九二為甲寅九三
　為甲辰也在外卦則為壬而納午申戌如九四為壬
　午九五為壬申上九為壬戌也凡坤在内卦則為乙
　而納未巳卯如初六為乙未六二為乙巳六三為乙
　卯也在外卦則為癸而納丑亥酉如六四為癸丑六
　五為癸亥上六為癸酉也因乾坤各納兩干故别為
　内外二卦若震止納庚則初九為庚子六二為庚寅
　六三為庚辰九四為庚午六五為庚申上六為庚戌
　巽止納辛則初六為辛丑九二為辛亥九三為辛酉
　六四為辛未九五為辛巳上九為辛卯坎離艮兌四
　卦依震巽例推之
　按納甲之法不知其所自起因其以六卦直月候明
　魄死生隂陽消息與先天圖有相似者故道書參同
　契中所陳本述納甲之說而朱子以為即先天之傳
　也孔子之後諸儒失之而方外之流密相付授以為
　丹竈之術耳今按先天之圖八卦俱備而納甲除去
　坎離以為二用則其法亦不盡合或曰說卦言天地
　定位山澤通氣雷風相薄乃以三陽三隂至一陽一
　隂為序而其後方言水火不相射葢以六卦寓消息
　而以水火為用或者古有此說也至其參錯六辰之
　法則陽皆順行隂皆逆轉隂陽之老長中少每差一
　位惟震與乾同者長子繼父體也坤不起於丑而起
　於未尤與洛書耦數起未位後天圖坤居西南樂律
　林鐘為地統而應未月之氣者相合故諸術之中惟
　納甲為近理今火珠林卜卦即其法也
　
　
　
　
　
　
　　十二辰二十八宿星象
　　　　　　　　　十二辰禽象子鼠丑牛寅虎卯
　　　　　　　　　兔辰龍巳蛇午馬未羊申猴酉
　　　　　　　　　鷄戌狗亥猪其說相沿已乆莫
　　　　　　　　　知其所自來雖於經典無見然
　　　　　　　　　以傳記子史考之則不獨宋以
　　　　　　　　　後也如韓愈毛穎傳謂食於卯
　　　　　　　　　地祭張員外文謂虎取而去來
　寅其徵則唐時有之矣管輅傳推東方朔龍蛇之占
　以為變化相推會於辰巳又譙周謂司馬為典午則
　漢晉時有之矣遡而上之晉師三豕渡河而孔子以
　為己亥葢干支相配乙亥為一豕丁亥為二豕至己
　亥則三豕也陳敬仲筮者言當昌於姜姓之國而釋
　春秋者謂觀之六四納得辛未辛為巽為長女未為
　羊羊加女為姜則是周時又已有之也至於二十八
　宿禽象則近代方有之意者因十二辰所取而附會
　其説耳何則十二辰以子午卯酉為四中宫故一宫
　各筦三象子宫女虚危虚星居中故為鼠之本象女
　為蝠危為燕則取其似鼠者以配之也卯宫氐房心
　房星居中故為兔之本象氐為貉心為狐則取其似
　兔者以配之也午宫柳星張星居中故為馬之本象
　柳為獐張為鹿則取其似馬者以配之也酉宫胃昴
　畢昴星居中故為鷄之本象胃為雉畢為烏則取其
　似鷄者以配之也其餘寅申巳亥辰戌丑未八宫則
　各筦兩象而以近中宫者為主辰宫亢近中宫故為
　龍之本象角居其旁則取蛟為龍之類以配之寅宫
　尾近中宫故為虎之本象箕居其旁則取豹為虎之
　類以配之丑宫牛近中宫故為牛之本象斗居其旁
　則取獬為牛之類以配之亥宫室近中宫故為豬之
　本象壁居其旁則取􁲵為豬之類以配之戌宫婁近
　中宫故為狗之本象奎居其旁則取狼為狗之類以
　配之申宫觜近中宫故為猴之本象參居其旁則取
　猿為猴之類以配之未宫鬼近中宫故為羊之本象
　井居其旁則取犴為羊之類以配之巳宫翼近中宫
　故為蛇之本象軫居其旁則取蚓為蛇之類以配之
　也其分配七曜擇日用之並見五卷
　　五虎遁(從寅算起以五陽干/配五寅位故為五虎)
甲巳之年丙作首乙庚之嵗戊為頭丙辛更向庚寅起
　丁壬壬位順行流戊癸年從何處起甲寅之上好推
　求
　按上古厯元年月日時皆起於甲子是甲子年必甲
　子月為年前冬至十一月也而正月建寅故得丙寅
　二月丁卯以次順數至次年正月得戊寅故乙年正
　月起戊寅從甲至巳越五年共六十月花甲週而復
　始故正月亦為丙寅即甲與巳合之義
　　五鼠遁(從子算起以五陽干/配五子位故名五鼠)
甲巳還加甲乙庚丙作初丙辛從戊起丁壬庚子居戊
　癸尋壬子時元定不虚
　按甲子日起甲子時從甲子順數至次日子時得丙
　子故乙日起丙子從甲至巳越五日共六十時花甲
　週而復始故子時亦為甲子也
　　三合
申子辰合水局亥卯未合木局寅午戌合火局巳酉丑
　合金局
　按三合者取生旺庫三者以合局也如水生於申旺
　於子墓於辰故申子辰合水局也木生於亥旺於卯
　墓於未故亥卯未合木局也火生於寅旺於午墓於
　戌故寅午戌合火局也金生於巳旺於酉墓於丑故
　己酉丑合金局也
　　五合
甲與己合乙與庚合丙與辛合丁與壬合戊與癸合
　按五合者即五位相得而各有合也河圖一與六二
　與七三與八四與九五與十皆各有合以十干之次
　言之第一為甲第六為巳故甲與巳合二為乙七為
　庚故乙與庚合三為丙八為辛故丙與辛合四為丁
　九為壬故丁與壬合五為戊十為癸故戊與癸合其
　一三五七九奇也二四六八十偶也故甲丙戊庚壬
　屬陽乙丁巳辛癸屬隂
　　六合
子與丑合寅與亥合卯與戌合辰與酉合巳與申合午
　與未合
　按六合者以月建與月將為相合也如正月建寅月
　　將在亥故寅與亥合二月建卯月將在戌故卯與戌
　　合也月建從天道而左旋月將從日行而右轉順逆
　　相値故為六合
　
　
　
　
　
　
　
　
　
　
　
　
御定星厯考原卷一
　欽定四庫全書
御定星厯考原卷二
　　年神方位
　　　三元年九星
　黃帝遯甲經曰三元者起於九宫也以休門為一白死
　　門為二黑傷門為三碧杜門為四綠中宫為五黃開
　　門為六白驚門為七赤生門為八白景門為九紫○
　　鬼谷三元歌曰軒轅黃帝戰蚩尤涿鹿經今苦未休
　　偶遇天神授符訣登壇致祭謹虔修神龍負圖出洛
　　水彩鳯銜書碧雲裏因命風后演成文遁甲奇門從
　　此始先須掌上排九宫縱横十五在其中須將八卦
　　輪八節一氣統三為正宗○通書云九宫者神龜負
　　文於背禹因以陳九疇即洛書戴九履一左三右七
　　二四為肩六八為足五數居中縱横斜皆成十五者
　　是也河圖則天一地二天三地四天五地六天七地
　　八天九地十而先儒有除十用九之說所謂河圖洛
　書相為經緯八卦九章相為表裏者也東漢張衡變
　九章為九宫從一白二黑三碧四綠五黃六白七赤
　八白九紫分三元六甲以數作方而一白居坎二黑
　居坤三碧居震四綠居巽五黃居中六白居乾七赤
　居兌八白居艮九紫居離是為九宫靜則隨方而定
　動則依數而行
　按上元甲子中宫起一白中元甲子起四綠下元甲
　子起七赤三元一百八十年而一週葢一百八十者
　以宫數九與花甲六十俱可以度盡也逐年逆轉如
　甲子年中宫起一白乙丑年中宫起九紫而其實甲
　子年一白在中宫乙丑年一白則在乾六故紫在中
　宫似逆而實順也以其年所直星入中宫順行九宫
　如康熈二十三年甲子一白入中宫二黑居乾三碧
　居兌四綠居艮五黃居離六白居坎七赤居坤八白
　居震九紫居巽也餘倣此
　　體為地盤　　　　　用為天盤
　坤(二黑/)兌(七赤/)乾(六白/)乾(六/)　兌(七/)　艮(八/)　離(九/)
　離(九紫/)中(五黃/)坎(一白/)中(五/)
　巽(四綠/)震(三碧/)艮(八白/)巽(四/)　震(三/)　坤(二/)　次(一/)
　　靜則隨方而定　　　動則依數而行
　　三元年九星入中宫
康熈二十三年甲子為上元
　上元　中元　下元　　　　三元太嵗所在
　一白　四綠　七赤　甲子　癸酉　壬午　辛卯　庚子　己酉　戊午
　九紫　三碧　六白　乙丑　甲戌　癸未　壬辰　辛丑　庚戌　己未
　八白　二黑　五黃　丙寅　乙亥　甲申　癸巳　壬寅　辛亥　庚申
　七赤　一白　四綠　丁卯　丙子　乙酉　甲午　癸卯　壬子　辛酉
　六白　九紫　三碧　戊辰　丁丑　丙戌　乙未　甲辰　癸丑　壬戌
　五黃　八白　二黑　己巳　戊寅　丁亥　丙申　乙巳　甲寅　癸亥
　四綠　七赤　一白　庚午　己卯　戊子　丁酉　丙午　乙卯
　三碧　六白　九紫　辛未　庚辰　己丑　戊戌　丁未　丙辰
　二黑　五黃　八白　壬申　辛巳　庚寅　己亥　戊申　丁巳
　　三元月九星
上元甲子正月中宫起八白葢年前之十一月甲子起
　一白十二月起九紫故本年正月起八白也三年而
　一週葢三年三十有六月以月數十二與宫數之九
　俱可以度盡也故以子午卯酉年為上元正月起八
　白辰戌丑未年為中元正月起五黃寅申己亥年為
　下元正月起二黑亦以其所直星入中宫順行九宫
　與年九星同
　　三元月九星入中宫
上元(子午卯酉/四仲年)　中元(辰戌丑未/四季年)　下元(寅申巳亥/四孟年)
　正月　八白　　正月　五黃　　正月　二黑
　二月　七赤　　二月　四緑　　二月　一白
　三月　六白　　三月　三碧　　三月　九紫
　四月　五黃　　四月　二黑　　四月　八白
　五月　四綠　　五月　一白　　五月　七赤
　六月　三碧　　六月　九紫　　六月　六白
　七月　二黑　　七月　八白　　七月　五黃
　八月　一白　　八月　七赤　　八月　四綠
　九月　九紫　　九月　六白　　九月　三碧
　十月　八白　　十月　五黃　　十月　二黑
　十一月　七赤　　十一月　四綠　　十一月　一白
　十二月　六白　　十二月　三碧　　十二月　九紫
　　嵗德
曾門經曰嵗德者嵗中德神也十幹之中五為陽五為
　隂陽者君道也隂者臣道也君徳自處臣徳從君也
　所理之地萬福咸集衆殃自避應有修營並獲福祐
　○廣聖厯曰甲徳在甲乙徳在庚丙徳在丙丁徳在
　壬戊徳在戊巳徳在甲庚徳在庚辛徳在丙壬徳在
　壬癸徳在戊
　按律吕六陽當位自得六隂則居其衝嵗徳則五陽
　干當位自得五隂干則取其合葢陽以自得為徳而
　隂以從陽為徳也
　　歲幹合
金櫃經曰嵗幹合者天地隂陽配合也主除滅災咎而
　興福祐也所理之方可以修營起土上官嫁娶逺行
　參謁○厯例曰甲年在己乙年在庚丙年在辛丁年
　在壬戊年在癸取其與嵗干相合者是也今厯日嵗
　轉吉神無此條
　　嵗德合
按歲德合者嵗徳五合之干是也甲年在己乙年在乙
　丙年在辛丁年在丁戊年在癸巳年在己庚年在乙
　辛年在辛壬年在丁癸年在癸故嵗徳屬陽嵗徳合
　屬隂
　　歲枝德
神樞經曰嵗枝德者嵗中德神也德者得也得福之謂
　也主救危而濟弱所理之方利以興造舉動衆務○
　李鼎祚曰常居嵗前五辰○曹震圭曰枝德者從太
　嵗向前五合之辰也假令嵗在甲子向前見己巳甲
　與己合即巳為枝徳也又如嵗在丙子向前見辛巳
　丙與辛合即巳為枝徳也餘倣此今厯日嵗轉吉神
　無此條
　　太嵗
神樞經曰太嵗人君之象率領諸神統正方位幹運時
　序總成嵗功以上元閼逢困敦之嵗起建於子嵗徙
　一位十二年一週若國家巡狩省方出師略地營造
　宫闕開拓封疆不可向之黎庶修營宅舍築壘牆垣
　竝須迴避○黃帝經曰太嵗所在之辰必不可犯○
　爾雅註曰嵗者取嵗星行一次也○曹震圭曰太嵗
　者嵗星也故木星十二年行一周天一年行一次也
　　奏書
廣聖厯曰奏書者嵗之貴神也掌奏記主伺察所理之
　地宜祭祀求福營建宫室修飾垣牆○蓬瀛書曰嵗
　在東方奏書在東北維嵗在南方奏書在東南維嵗
　在西方奏書在西南維嵗在北方奏書在西北維○
　曹震圭曰奏書者水神也為嵗君之諫臣察私屈揚
　徳意之神也常居近嵗後維方謂輔佐之道不敢先
　也初起於乾者順天之道也所理之方可舉賢能於
　國有益
　　博士
廣聖厯曰博士者嵗之善神也掌案牘主擬議所居之
　方利於興修○堪輿經曰博士者常與奏書對衝如
　奏書在艮博士在坤也○曹震圭曰博士者火神也
　掌天子明堂紀綱政治之神也常處於維方不敢自
　專也初起於巽者明堂也所理之方可進賢能於國
　有益
　　力士
堪輿經曰力士者嵗之惡神也主刑威掌殺戮所居之
　方不宜抵向犯之令人多瘟疾○明時總要曰嵗在
　東方力士居東南維嵗在南方居西南維嵗在西方
　居西北維嵗在北方居東北維○曹震圭曰力士者
　天子之護衞羽林軍也常居嵗前維方不敢逺於君
　也所在之方可詔此方之臣以誅有罪
　　蠶室
堪輿經曰蠶室者嵗之凶神也主絲繭綿帛之事所理
　之方不可修動犯之蠶絲不收○廣聖厯曰蠶室者
　常與力士對衝○曹震圭曰蠶室者蠶神所處也禮
　記云古者天子諸侯必有公桑蠶室近川而為之築
　宫仞有三尺棘牆而外閉之及大昕之朝君皮弁素
　積卜三宫之夫人世婦之吉者使入蠶於蠶室奉種
　浴於川桑於公桑風戾以食之又月令曰季春之月
　后妃齋戒親東鄉躬桑禁婦女毌觀省婦使以勸蠶
　事蠶事既登分繭稱絲効功以供郊廟之服無有敢
　惰如是觀之則蠶室起於坤坤者玉堂之位后宫之
　所大川之地也其止巡行四維葢取四季土位取近
　川之義也所在之方天子庶民皆可祠祀
　　蠶官
厯例曰蠶官者嵗中掌絲之神也所理之地忌營構宫
　室犯之蠶母多病絲繭不收○黎幹曰嵗在東方居
　戌在南方居丑在西方居辰在北方居未
　按蠶官者大抵公桑蠶室之官使蠶得養也如嵗在
　東方屬木木養於戌故在戌嵗在南方屬火火養於
　丑故在丑嵗在西方屬金金養於辰故在辰嵗在北
　方屬水水養於未故在未也
　　蠶命
厯例曰蠶命者掌蠶之命神也所理之地不可舉動百
　事犯之者主傷蠶絲繭不收○黎幹曰嵗在北方居
　申嵗在東方居亥嵗在南方居寅嵗在西方居巳
　按蠶命者蠶之所係以生也如嵗在北方屬水水生
　於申故在申嵗在東方屬木木生於亥故在亥嵗在
　南方屬火火生於寅故在寅嵗在西方屬金金生於
　巳故在巳今之蠶命子年未丑年午寅年亥卯年戌
　辰年己巳年丑午年寅未年申申年卯酉年辰戌年
　子亥年酉此恐有誤○又按萬全廣濟云亥子丑年
　未坤申寅卯辰年戌乾亥巳午未年丑艮寅申酉戌
　年辰巽己假如亥子丑年蠶官在未蠶室在坤蠶命
　在申是也餘倣此
　　太隂
神樞經曰太隂者嵗后也常居嵗後二辰所理之地不
　可興修○蓬瀛書曰嵗在四孟則與大將軍合於四
　仲名曰羣醜○曹震圭曰后妃所居者后宫也后宫
　之星在帝後二星(紫微垣北極五星第二/為帝星第四為后宫)故太隂常
　居太嵗後二辰子年起戌順行十二辰如子年則在
　戌丑年則在亥寅年則在子是也
　　大將軍
神樞經曰大將軍者嵗之大將也統御威武總領戰伐
　若國家命將出師攻城戰陣則宜背之凡興造皆不
　可犯○李鼎祚曰孟嵗(寅申/己亥)以勝光(午/)仲嵗(子午/卯酉)以
　小吉(未/)季嵗(辰戌/丑未)以傳送(申/)加嵗枝上逢天罡(辰/)為
　大將軍如子年為仲年即以未加嵗枝子上順數至
　酉得辰即酉為大將軍也餘倣此○曹震圭曰大將
　軍其徳忠直常居四正三年一遷所理之地可以命
　將帥選威勇以伐不義
　按大將軍者統御武臣之職有護衞虎賁之象故居
　四正之位而從嵗君之後如寅卯辰嵗在東方則居
　正北己午未嵗在南方則居正東申酉戌嵗在西方
　則居正南亥子丑歳在北方則居正西也
　　嵗刑
曾門經曰嵗刑者刑戮之神也金剛火强各守其方木
　落歸根水流趨末○翼奉曰己酉丑金之位刑在西
　方言金恃其剛物莫與對寅午戌火之位刑在南方
　言火恃其强物莫與對亥卯未木之位刑在北方言
　木恃榮華故隂氣刑之使其彫落申子辰水之位刑
　在東方言水恃隂邪故陽氣刑之使不復歸所以子
　刑卯丑刑戌寅刑己卯刑子巳刑申未刑丑申刑寅
　戌刑未辰午酉亥為自刑也○廣聖厯曰嵗刑之地
　攻城陣戰不可犯之動土興工亦須迴避犯之多鬭
　争
　按相刑之說翼氏最明葢以己酉丑刑申酉戌則己
　刑申酉自刑丑刑戌也以寅午戌刑己午未則寅刑
　己午自刑戌刑未也以申子辰刑寅卯辰則申刑寅
　子刑卯辰自刑也以亥卯未刑亥子丑則亥自刑卯
　刑子未刑丑也
　　歲破
廣聖厯曰嵗破者太嵗所衝之辰也其地不可興造移
　徙嫁娶逺行犯者主損財物及害家長惟戰伐向之
　吉○明時總要曰嵗破者子年在午順行十二辰是
　也
　　嵗殺
神樞經曰嵗殺者隂氣尤毒謂之殺也常居四季謂四
　季之隂氣能遊天上○李鼎祚曰寅午戌殺在丑己
　酉丑殺在辰申子辰殺在未亥卯未殺在戌○廣聖
　厯曰嵗殺之地不可穿鑿修營移徙犯之者傷子孫
　六畜○曹震圭曰月殺者三合五行成形之位所謂
　養是也大抵物之成形母必有傷故曰殺
　　劫殺
神樞經曰劫殺者嵗之隂氣也主有殺害所理之方忌
　有興造犯之主有劫盜傷殺之事○李鼎祚曰寅午
　戌嵗在亥亥卯未嵗在申申子辰嵗在巳巳酉丑嵗
　在寅是也義見下節
　　災殺
神樞經曰災殺者五行隂氣之位也常居劫殺前一辰
　主災病疾厄之事所理之方不可抵向營造犯之者
　當有病患○曹震圭曰災殺者三合五行胎神也洞
　源經曰劫殺起於絶災殺起於克假令申子辰年合
　水局水絶於已故劫殺在巳胎於午又水與午火相
　尅故災殺在午也己酉丑年合金局金絶於寅故劫
　殺在寅胎於卯又金與卯木相尅故災殺在卯也餘
　倣此
　按劫殺災殺嵗殺是為三殺如曹氏說則三合五行
　絶胎養之位也絶胎養者墓庫以後長生以前神樞
　經所謂隂氣是也或謂三殺者三合五行當旺之衝
　故有宜向不宜坐之說如申子辰合水局水旺於北
　方南方其衝也故三殺在南方己午未餘倣此
　　伏兵　大禍
厯例曰伏兵大禍者歳之五兵也主兵革刑殺所理之
　方忌出兵行師及修造犯之主有兵傷刑戮之咎○
　黎幹曰寅午戌嵗伏兵在壬大禍在癸亥卯未嵗伏
　兵在庚大禍在辛申子辰嵗伏兵在丙大禍在丁巳
　酉丑嵗伏兵在甲大禍在乙是也○曹震圭曰伏兵
　大禍者以三合五行相尅之陽干為伏兵隂干為大
　禍伏兵災甚大禍災輕然木火以其來尅者金水則
　以其被尅者葢金為白虎能殺萬物水為元武能終
　萬物故反以其所尅者為忌也
　按伏兵大禍夾處於三殺之間如申子辰年三殺在
　己午未伏兵大禍則在丙丁是也餘倣此
　　官符
厯例曰官符者嵗之凶神也主官府詞訟之事所理之
　方不可興土工犯之者當有獄訟之事常居嵗前四
　辰○曹震圭曰嵗中掌符信之官文權之職也常居
　三合前辰故前辰為文官後辰為武職假令嵗在寅
　寅午戌為三合局則午有官符文權也戌有白虎武
　職也餘倣此
　　畜官
廣聖厯曰畜官者歳中牧養之神也主養育羣畜之事
　所理之方忌造牛欄馬櫪及放牧犯之者損六畜傷
　財○厯例曰居嵗前四辰○曹震圭曰畜者養也是
　養畜之官以待百官之乘驛者也居三合前辰與官
　符同位
　　大殺
厯例曰大殺者嵗中刺史也主刑鬭傷殺之事所理之
　地出軍不可向之併忌修造犯者主有傷殺○明時
　總要曰子年起子逆行四仲○曹震圭曰大殺者是
　嵗三合五行建旺之辰將星之位名曰刺史
　按大殺子年在子丑年在酉寅年在午卯年在卯辰
　年又在子如是逆行四正葢申子辰三合為水水旺
　於子也己酉丑三合為金金旺於酉也寅午戌三合
　為火火旺於午也亥卯未三合為木木旺於卯也
　　病符
病符者嵗之惡神也主災病疫癘所理之地不可安病
　人求醫藥及有興造犯之者主多病患常居嵗後一
　辰○曹震圭曰居嵗後一辰是言舊嵗也新嵗將旺
　舊嵗必衰衰則病也
　按與死符對衝者為病符其不利可知
　　死符
經曰死符者嵗之凶神也所理之方不可營塚墓置死
　喪及有穿鑿犯之者主有死亡常居嵗前五辰○曹
　震圭曰死符者是太嵗自絶之辰也假令太嵗在子
　是當旺也則丑為衰寅為病卯為死辰為墓巳為絶
　也餘倣此
　　五鬼
乾坤寳典曰五鬼者五行之精氣也主虚耗疾病驚怪
　之事所理之方不宜興舉抵向弔喪問病犯之主財
　物耗亡家招怪異○厯例曰子年在辰逆行十二辰
　○曹震圭曰辰與子水之精丑與卯木之精未與酉
　金之精午與戌火之精寅申己亥土之精謂土能生
　育萬物四孟為五行長生之辰也故子年在辰逆行
　自然相合也
　按曹氏五行之說未確以理求之殆以嵗序起子而
　順行二十八宿起辰而逆行順者為陽為人逆者為隂
　為鬼各以其數之起處轉而相應也
　　大耗
厯例曰大耗者嵗中虚耗之神也所理之地不可營造
　倉庫納財物犯之當有寇賊驚恐之事○明時總要
　曰常居嵗衝之地○曹震圭曰大耗者太嵗擊衝破
　散之神也物擊則破衝則散破散則耗也
　　小耗
經曰小耗者嵗中虚耗之神也所理之方不宜運動出
　入興販經營及有造作犯之者當有遺亡虚驚之事
　○明時總要曰常居嵗前五辰○曹震圭曰小耗者
　小損也乃太嵗氣絶之辰故曰小耗假令寅年寅旺
　卯衰辰病巳死午墓未絶也與死符同位餘倣此
　按小耗常居大耗後一辰未至於大耗故曰小耗
　　黃幡
乾坤寳典曰黃幡者旌旗也常居三合墓辰所理之地
　不可開門取土嫁娶納財市買及有造作犯之者主
　有損亡○廣聖厯曰黃幡者寅午戌嵗在戌申子辰
　嵗在辰亥卯未嵗在未巳酉丑嵗在丑○曹震圭曰
　黃幡者嵗君安居之位華葢也故取三合五行墓辰
　墓者土也故言其黃洞源經曰將出乎中軍葢張於
　庫上此之謂也
　按寅午戌合火局火墓在戌故寅午戌嵗戌為黄幡
　也餘倣此
　　豹尾
豹尾者亦旌旗之象用豹尾為之葢取所向疾速之義
　也常居黃幡對衝其所在之方不可嫁娶納奴婢進
　六畜及興造犯之者破財物損小口○曹震圭曰豹
　尾者虎賁之象先鋒之將也故常與黃幡相對是置
　於華葢之前也
　　飛廉
神樞經曰飛廉者嵗之廉察使君之象亦名大煞所理
　之方不可興工動土移徙嫁娶犯之主官府口舌疾
　病遺亡○廣聖厯曰子年在申丑年在酉寅年在戌
　卯年在巳辰年在午巳年在未午年在寅未年在卯
　申年在辰酉年在亥戌年在子亥年在丑也○曹震
　圭曰飛廉與大煞同義解見第四卷
　　白虎
人元秘樞經曰白虎者嵗中凶神也常居嵗後四辰所
　居之地犯之主有喪服之災切宜愼之○曹震圭曰
　居三合後辰解見官符節
　　喪門
紀嵗厯曰喪門者嵗之凶神也主死喪哭泣之事常居
　嵗前二辰所理之地不可興舉犯之者主盜賊遺亡
　死喪之事○蓬瀛書曰子年在寅順行十二辰○曹
　震圭曰喪門者太嵗之轅門也故常居嵗前二辰或
　謂喪門與白虎對衝白虎主喪服之事衝之故凶
　　弔客
紀嵗厯曰弔客者嵗之凶神也主疾病哀泣之事常居
　嵗後二辰所理之地不可興造及問病尋醫弔孝送
　喪○蓬瀛書曰子年在戌順行十二辰是也其位常
　與官符對衝
　　金神
洪範篇曰金神者太白之精白獸之神主兵戈喪亂水
　旱淫疫所理之地忌築城池建宫室豎樓閣廣園林
　興工上梁出軍征伐移徙嫁娶逺行赴任若犯干神
　者其忌尤甚○堪輿經曰甲巳之年在午未申酉乙
　庚之年在辰巳丙辛之年在子丑寅卯午未丁壬之
　年在寅卯戌亥戊癸之年在申酉子丑也○曹震圭
　曰金神者以年幹五虎元厯之逢庚辛及納音金之
　位者是也假如甲巳之年起丙寅順行得庚午辛未
　又壬申癸酉納音為劍鋒金故甲巳年午未申酉為
　金神也餘倣此
　　破敗五鬼
乾坤寳典曰五鬼者五行之精氣也主虚耗之事所理
　之方不可興舉犯之主財物耗散○厯例曰甲壬年
　在巽乙癸年在艮丙年在坤丁年在震戊年在離巳
　年在坎庚年在兌辛年在乾○曹震圭曰天文誌云
　鬼宿有五因以為名破敗者衝而散也
　按納甲法乾納甲壬其衝在巽故甲壬之年在巽也
　坤納乙癸其衝在艮故乙癸之年在艮也艮納丙其
　衝在坤故丙年在坤也兌納丁其衝在震故丁年在
　震也坎納戊其衝在離故戊年在離也離納巳其衝
　在坎故巳年在坎也震納庚其衝在兑故庚年在兌
　也巽納辛其衝在乾故辛年在乾也
　　太嵗巳下神殺出遊日
厯例曰太嵗出遊日者甲子日東遊己巳日還位丙子
　日南遊辛巳日還位戊子日遊中宫癸巳日還位庚
　子日西遊乙巳日還位壬子日北遊丁巳日還位共
　出遊二十五日○曹震圭曰太嵗諸神者隂氣之化
　地祗也葢子至巳乃陽氣健旺之辰隂氣受制於陽
　神不敢用事故假言其出遊耳
　按出遊日各以五子日幹為所往之方甲為東方木
　故甲子日東遊丙為南方火故丙子日南遊庚為西
　方金故庚子日西遊壬為北方水故壬子日北遊戊
　為中央土故戊子日遊中宫五者生數之極故各出
　遊五日共五五二十五也
　　五姓修宅
宫音為土商音為金角音為木徵音為火羽音為水若
　嵗遇絶位為氣絶胎為白虎自墓為大墓衝墓為小
　墓尅嵗枝為害財嵗枝來尅者為鬼賊同類為大通
　相生為小通如宫姓屬土長生於申則巳年氣絶午
　年白虎申酉年小通辰年大墓戌年小墓丑未年大
　通亥子年害財寅卯年鬼賊也商姓屬金寅年氣絶
　卯年白虎丑年大墓未年小墓巳午年鬼賊申酉年
　大通辰戌亥子年小通也角姓屬木申年為氣絶鬼
　賊酉年為白虎鬼賊未年為大墓丑年為小墓辰戌
　年為害財寅卯年為大通己午亥子年為小通也徵
　　姓屬火亥年為氣絶鬼賊子年為白虎鬼賊戌年為
　　大墓辰年為小墓申酉年為害財寅卯丑未年為小
　　通己午年為大通也羽姓屬水則巳年為氣絶午年
　　為白虎丑未年為鬼賊辰年為大墓戌年為小墓寅
　　卯申酉年為小通亥子年為大通也起月與年同宜
　　大通小通月不宜大墓小墓月然選擇修造乆不用
　　此存之以仍其舊
　　　男女九宫
　上元甲子男起七宫女起五宫中元甲子男起一宫女
　　起二宫下元甲子男起四宫女起八宫男逆而女順
　　男五宫則寄二宫女五宫則寄八宫今以三元九星
　　例推之則起兌七者乃下元非上元也起坎一者乃
　　上元非中元也起巽四者乃中元非下元也不知傳
　　於何時今隂陽家以為合婚之用殊無理解至以中
　　五配二八者則猶坤艮屬土之說矣
御定星厯考原卷二
　欽定四庫全書
御定星厯考原卷三
　　月事吉神
　　　天道
　乾坤寳典曰天道者天之元陽順理之方也其地宜興
　　舉衆務向之上吉○廣聖厯曰天道正月九月在南
　　方二月在西南方三月七月在北方四月十二月在
　　西方五月在西北方六月十月在東方八月在東北
　　方十一月在東南方也
　　按天道者天德所在之方也義見下節
　　　天德
　乾坤寳典曰天徳者天之福德也所理之方所直之日
　　可以興土功營宫室○堪輿經曰天德者正月丁二
　　月坤三月壬四月辛五月乾六月甲七月癸八月艮
　　九月丙十月乙十一月巽十二月庚○曹震圭曰四
　　孟之月以隂干為天徳者是天道惠其未生也正月
　丙火生而丁火未生四月庚金生而辛金未生七月
　壬水生而癸水未生十月甲木生而乙木未生故以
　隂干為德也四季之月以陽干為天德者是天道惠
　其自墓也三月壬水墓六月甲木墓九月丙火墓十
　二月庚金墓故以陽干為德也四仲之月以四維之
　卦為德者是天道變化成功也二月萬物將生致役
　乎坤也五月隂氣將生乾道變化也八月萬物將收
　成言乎艮也十一月隂氣散陽氣入巽入也風以散
　之也
　按天德者三合之氣也如正五九月建寅午戌合火
　局故以火為德正月丁九月丙五月乾戌火墓在乾
　宫也二六十月建卯未亥合木局故以木為德六月
　甲十月乙二月坤未木墓在坤宫也三七十一月建
　辰申子合水局故以水為德三月壬七月癸十一月
　巽辰水墓在巽宫也四八月十二月建巳酉丑合金
　局故以金為德四月辛十二月庚八月艮丑金墓在
　艮宫也寅申己亥月乃五行長生之位故配隂干辰
　戌丑未乃五行墓庫之位故配陽干子午卯酉乃五
　行當王之位故以配墓辰本宫之卦不用支而用干
　者支地也干天也名曰天德故用天干又用四卦以
　代辰戌丑未者不用地支故也
　　月德
天寳厯曰月德者月之德神也取土修營宜向其方宴
　樂上官利用其日○厯例曰月德者正五九月在丙
　二六十月在甲三七十一月在壬四八十二月在庚
　○曹震圭曰月德者月中之陽德也故幹為尊枝為
　卑是臣求君德也以三合五行陽幹為德假令寅午
　戌三合為火以丙為德是各求自旺之幹為應助也
　餘倣此
　　天德合
天寳厯曰天德合者合德之神也所理之方宜營構宫
　室修築城垣所直之日宜覃恩賜赦命將出師禱禮
　山川祈請福願○厯例曰天德合者正月壬三月丁
　四月丙六月己七月戊九月辛十月庚十二月乙是
　也四仲之月天德居四維故無合也
　按天德合者即各以其月天德所合之干為之
　　月德合
五行論曰月德合者五行之精符會為合也所理之地
　衆惡皆消所直之日百福並集利以出師命將上冊
　受封祠祀星辰營建宫室○厯例曰月德合者正五
　九月在辛二六十月在巳三七十一月在丁四八十
　二月在乙
　按月德合者即各以月德所合之干為之
　　月空
天寳厯曰月空者月中隂德之神所理之地宜會親姻
　安產室所直之日宜設籌謀定計策陳剝利害獻封
　表章○厯例曰月空者正五九月壬二六十月庚三
　七十一月丙四八十二月甲○曹震圭曰月空者月
　内不掌吉凶待時而動之神也葢寅午戌月火王用
　事壬水無用亦不能克火王也故謂之月空餘倣此
　　天恩
天寳厯曰天恩者施德寛下之辰也天有四禁常開一
　門甲為陽德配巳成養育之功故甲配子己配卯酉
　各五日而為恩也南方衰謝之地無施之方故不配
　之萬物非土不生故以巳土配甲成功其日可以施
　恩賞布政事恤孤惸興宴樂○厯例曰常以甲子至
　戊辰己夘至癸未己酉至癸丑凡一十五日○曹震
　圭曰天有四禁子午卯酉也子為元武門午為明堂
　門卯為日門酉為月門葢聖人居明堂而治天下故
　常開此門易所謂聖人南面聽天下嚮明而治者也
　甲為乾之納甲巳為離之納甲先天乾居正南後天
　離居正南故以甲配子己配卯酉然則不配午者以
　甲巳皆南方卦之納甲也各進五辰而不及六者謂
　五為君位中央之數不可過也故各配五日合之成
　一十有五為天恩上吉日
　　天赦
天寳厯曰天赦者赦過宥罪之辰也天之生育甲與戊
　地之成立子午寅申故以甲戊配成天赦其日可以
　緩刑獄雪寃枉施恩惠若與德神會合尤宜興造○
　厯例曰春戊寅夏甲午秋戊申冬甲子是也○曹震
　圭曰天赦者乃天之赦過宥罪之神也生萬物者土
　也土之所居者四季也助土而成功者甲巳也子午者
　隂陽氣爭之辰是其罪也寅申者隂陽否泰之辰是
　其過也至此四辰天道憫其罪過故以甲巳配合而
　助以赦之辰戌者陽土也以甲配之春起甲戌秋起
　甲辰丑未者隂土也以巳配之夏起己丑冬起己未
　皆四時長生前一辰順數至當王之陽辰是也
　按天赦為赦過之辰則非以子午寅申為罪過也葢
　子午寅申者乃四時當王之陽辰甲戊於十干中為
　最尊所謂甲為諸神之首戊以助甲成功也故以配
　其日皆取干不克支有上能生下之意如戊寅木非
　土不生也甲午木生火也戊申土生金也甲子雖非
　相生若戊子則以土克水故以甲配之且甲木生於
　亥水亦生木也故曰天赦
　　母倉
天寳厯曰母倉者五行當王所生者為母倉如遇土王
　後則以己午為之其日宜養育羣畜栽植種蒔○厯
　例曰春亥子夏寅卯秋辰戌丑未冬申酉土王後己
　午○曹震圭曰生我者為母積藏者為倉故以名之
　各以生當時五行之辰為之
　按春屬木水生之故以亥子為母倉也餘倣此不用
　干而用支者支為地有母道焉萬物生於土有藏道
　焉
　　月恩
五行論曰月恩者陽建所生之干也子母相從謂之月
　恩其日宜營造婚姻移徙祭祀上官納財○厯例曰
　月恩者正月丙二月丁三月庚四月己五月戊六月
　辛七月壬八月癸九月庚十月乙十一月甲十二月
　辛○曹震圭曰月恩者子母相從是月建反生於彼
　葢母生我我生子之義
　按正月寅陽木生丙陽火二月卯隂木生丁隂火則
　各從其類也餘倣此
　　生氣
五行論曰生氣者極福之神也其日宜修築城壘開道
　溝渠起土修營養育羣畜種蒔如出軍戰陣則宜背
　之○厯例曰生氣者常居月建後二辰○曹震圭曰
　生氣者萬物所生之辰也生育萬物者土也土之所
　居者四季也四季者乃四時五行所衰之辰也自衰
　然後可生彼故以四時前季辰為生物之位假令冬
　水生春木水衰於丑生木於前木之長生在亥也木
　衰於辰生火於前火之長生在寅也火衰於未生金
　於前金生於巳也金衰於戌生水於前水生於申也
　皆各居其後二辰此其義也
　按月建乃當王之氣不可以衰言也且生氣亦不耑
　在四維之位亦不可耑以五行之長生言也大抵月
　建者當正王之位而前二辰巳有生氣是未旺而將
　旺者也如正月為三陽之月而子則一陽己生是為
　生氣也可與王日官日參看益明
　　天喜
總要厯曰天喜者慶喜之神也其日宜封建宴樂策試
　賢良納采問名拜官慶賜○厯例曰春午夏丑秋辰
　冬未○曹震圭曰天喜者四時天道喜愛之辰也萬
　物之喜愛者無比於子母謂春木生火為子以火王
　於午為天喜也夏火生土土無正位遂以火為生金
　實四時代謝之理洞源經云火不克金何王是也故
　以金為子金之所居者丑以丑為天喜也秋金生水
　為子水之所居者辰以辰為天喜也冬水生木為子
　木之所居者未以未為天喜也火不喜其所居而喜
　其王者春氣發泄萬物始生未成體實而無所居故
　取王為喜也别隂陽家亦以所居為天喜
　按通書所載春皆以戌為天喜葢春木生火火墓於
　戌也餘曹氏之說得之
　　天倉
總要厯曰天倉者天庫之神也其日可以修倉庫受賞
　賜納財牧養○厯例曰天倉者正月起寅逆行十二
　辰○曹震圭曰倉者藏也月建私藏之神也葢建寅
　之月天地交泰隂陽各半而氣同故共藏於本建至
　二月隂陽氣離則建事於前私藏於後故厯丑逆行
　至七月隂陽否其氣又同隂陽各半亦同藏於申也
　　天馬
神樞經曰天馬者天之驛騎也其日宜拜公卿擇賢良
　宣布政事逺行出征○李鼎祚曰天馬者正月起午
　順行六陽辰○曹震圭曰天馬者是乾體六陽用事
　之神也建戌之月剝卦直事惟餘上九一陽爻辭云
　碩果不食是陽不可以盡剝故建戌之月復得本位
　為乾之世爻易云乾為天為馬因以名之
　按乾卦納子寅辰午申戌從初九順配之天馬則四
　十月在子意者四月乾卦十月建亥又在乾宫故以
　配乾之初九歟與曹氏之說相發又按午為馬故正
　月起午馬健行故順歴六陽辰又天馬與白虎同見
　後
　　驛馬
神樞經曰驛馬者驛騎也其日宜封贈官爵詔命公卿
　逺行赴任移徙遷居○李鼎祚曰驛馬者正月起申
　逆行四孟○曹震圭曰驛馬者五行將病得見妻子
　似人値困途逢妻子者也假令寅午戌火也病於申
　中有庚為妻戊為子故以申為馬申子辰水也病於
　寅中有丙為妻甲為子亥卯未木也病於巳中有戊
　為妻丙為子巳酉丑金也病於亥中有甲為妻壬為
　子也洞源經云既病見子驛馬到來
　　天醫
總要厯曰天醫者天之巫醫其日宜請藥避病尋巫禱
　祀○厯例曰天醫者正月起戌順行十二辰○曹震
　圭曰天醫者三合後辰能使萬物死而復生損而復
　益如正月建寅三合為寅午戌而戌為寅之後辰是
　也餘倣此
　　六合
神樞經曰六合者日月合宿之辰也其日宜會賓客結
　親姻立契券合交易○李鼎祚曰正月在亥逆行十
　二辰
　按六合者月建與月將相合也義見第一卷
　　三合
曾門經曰三合者異位而同氣也寅午戌火之三合巳
　酉丑金之三合申子辰水之三合亥卯未木之三合
　其日宜結會親姻和合交易修營起土立木上梁○
　厯例曰正月在午戌二月在未亥三月在子申四月
　在丑酉五月在寅戌六月在卯亥七月在子辰八月
　在丑巳九月在寅午十月在卯未十一月在辰申十
　二月在丑巳
　按三合者各與其月建會成三合局也義見第一卷
　　福德
總要厯曰福德者月中福德之神也其日宜祀神祗求
　福願修宫室獻封章○厯例曰福德常居月建前二
　辰○曹震圭曰建前二辰者是月所生之子以其當
　相氣在前為引與我能為福為德之神也故易卦以
　子孫爻為福德其義一也大抵子能制乎鬼使不害
　巳故為福德假令正月寅以火生辰土為子其土能
　制水鬼也二月卯木生巳火為子火能制金鬼也三
　月辰之衰木能生午火為子去制金鬼也餘倣此
　按十二地支各有所藏若以前二辰為月建所生者
　亦無不合則生氣之在月建前二辰亦當取此義
　　五冨
總要厯曰五冨者冨盛之神也其日宜興舉運動估市
　經求○厯例曰正月起亥順行四孟○曹震圭曰五
　冨者月中餘盛之神也葢寅午戌月火王喜亥中甲
　木而生申子辰月水王愛巳中庚金而生亥卯未月
　木王求寅木相助巳酉丑月金王求申中庚金相益
　故曰餘盛此其義也
　　吉期
總要厯曰吉期者吉慶之神也所直之日宜出軍行師
　攻城寨興弔伐會親姻○厯例曰常居月建前一辰
　也○曹震圭曰吉期者是月建腹心同契之侍臣也
　葢常居建前一辰可與要約吉事故因名之
　　要安
樞要厯曰要安者月中吉神也所直之日宜安撫邊境
　修葺城隍○厯例曰要安者正月寅二月申三月卯
　四月酉五月辰六月戌七月巳八月亥九月午十月
　子十一月未十二月丑也○曹震圭曰要安者要而
　用之可得安也葢陽建之月厯寅卯辰巳午未隂建
　之月厯申酉戌亥子丑也如是則陽辰之月用陽氣
　通泰之辰隂辰之月用隂氣柔和之辰類易卦之六
　爻剛柔相應之象
　　玉宇
樞要厯曰玉宇者月中貴神也所直之日宜修宫闕繕
　亭臺結婚姻會賓客○厯例曰正月卯二月酉三月
　辰四月戌五月巳六月亥七月午八月子九月未十
　月丑十一月申十二月寅○曹震圭曰玉宇者月建
　所安之室也卯酉者日月之門分界之位東南方陽
　位也為外為前故陽建居之西北方隂位也為内為
　後故隂月居之似人之居處男居於前女居於後也
　　金堂
樞要厯曰金堂者月中善神也所直之日宜營建宫室
　興造修築○厯例曰正月辰二月戌三月巳四月亥
　五月午六月子七月未八月丑九月申十月寅十一
　月酉十二月卯○曹震圭曰金堂者建神安樂之堂
　也常在玉宇之前似王公建修宅第之次序也
　　敬安
樞要厯曰敬安者恭順之神也所直之日宜睦親族敘
　尊卑納禮儀行慶賜○厯例曰敬安者正月未二月
　丑三月申四月寅五月酉六月卯七月戌八月辰九
　月亥十月巳十一月子十二月午○曹震圭曰敬安
　者是隂陽相會之義也陽會隂而必敬隂會陽而必
　恭若恭而敬必得安也葢未申酉戌亥隂氣用事之
　辰故陽辰之月會之丑寅卯辰巳陽氣用事故隂辰
　之月會之子午隂陽爭故自會也其義如此
　　普䕶
樞要厯曰普䕶者福廕之神也所直之日宜祭祀禱祠
　尋醫避病○厯例曰普䕶者正月申二月寅三月酉
　四月卯五月戌六月辰七月亥八月巳九月子十月
　午十一月丑十二月未○曹震圭曰普䕶者乃月中
　普䕶萬物無偏私之神也常與要安相對葢申酉戌
　亥子丑乃隂權否窒之位與陽建之月相配寅卯辰
　巳午未乃陽氣通泰之位與隂建之月相配是月内
　隂陽暗有相護之神也
　　福生
樞要厯曰福生者月中福神也所直之日宜祈福求恩
　祀神致祭○厯例曰福生者正月酉二月卯三月戌
　四月辰五月亥六月巳七月子八月午九月丑十月
　未十一月寅十二月申○曹震圭曰福生者月内祈
　求福願之神也故與玉宇相對謂玉宇為月建之所
　安向之則所以邀福月建顧其所向亦所以造福也
　　聖心
樞要厯曰聖心者月中福神也其日宜上表章行恩澤
　營百事○厯例曰聖心者正月亥二月巳三月子四
　月午五月丑六月未七月寅八月申九月卯十月酉
　十一月辰十二月戌○曹震圭曰勞而不敢安者聖
　人之心也葢陽辰之月順理陽卦之位隂辰之月順
　治隂卦之位聖人居中治理八方隂陽各當使君子
　小人無交錯也初寅之月起於乾宫亥者是順天之
　道也
　按正三五七九十一為陽建之月故從亥至辰配乾
　坎艮震四陽卦二四六八十十二為隂建之月故從
　巳至戌配巽離坤兌四隂卦
　　益後
樞要厯曰益後者月中福神也所直之日宜造宅舍築
　垣牆行嫁娶安產室○厯例曰正月子二月午三月
　丑四月未五月寅六月申七月卯八月酉九月辰十
　月戌十一月巳十二月亥○曹震圭曰益後者於子
　嗣有補益之神也子丑寅卯辰巳為陽氣之位以陽
　建之月配之午未申酉戌亥為隂氣之位則以隂建
　之月配之隂陽會和既生男女當夫訓其男婦教其
　女使男從夫道女從婦德各從其道當有益於將來
　故云益後
　　續世
樞要厯曰續世者月中善神也所直之日宜結婚姻睦
　親族祀神祗求嗣續○厯例曰續世者正月丑二月
　未三月寅四月申五月卯六月酉七月辰八月戌九
　月巳十月亥十一月午十二月子是也
　按續世者月中繼續之神也常在益後後一辰葢亦
　與玉宇金堂之相連者同意○又按自要安至續世
　凡九神其起例皆以六隂月與六陽月對衝如正月
　寅則二月申正月卯則二月酉是也餘倣此
　　天后
總要厯曰天后者月中福神也所直之日宜求醫療病
　祈福禮神○厯例曰天后正月起申逆行四孟○曹
　震圭曰天后者驛馬也是五行受病復見妻子反有
　救助而有食有養也似困而得馬饑而得食也假命
　寅午戌火以申為妻為馬及有生戊為食也故曰天
　后后者主生育萬物為萬物之母故因名之
　　天巫
總要厯曰天巫者月中善神也所直之日宜合藥請醫
　祀鬼神求福願○厯例曰常居月建前二辰○曹震
　圭曰天巫者月中善神能克除鬼殺也義與福德同
　　天願
總要厯曰天願者月中善神也所直之日宜嫁娶納財
　敦睦親族○厯例曰天願者正月甲午二月甲戌三
　月乙酉四月丙子五月丁丑六月戊午七月甲寅八
　月丙辰九月辛卯十月戊辰十一月甲子十二月癸
　未○曹震圭曰天願者乃月建枝德合神也陽前隂
　後五辰各以陽干配之四季月以隂干配之若遇四
　孟及丑未子午者無合葢謂亥巳為隂陽終極之辰
　寅申為隂陽否泰之辰丑未為隂陽絶蔑之辰子午
　為陽消隂長之辰故不可為合也十干巳為六賊庚
　為白虎壬為元武故不可用也若逢忌用之辰以前
　後近者用之假令正月未為枝德今忌用取近未者
　午以王干甲配之得甲午也二月甲戌三月乙酉四
　月丙子五月忌亥退合丑就以丁配故得丁丑六月
　忌寅就午六合以戊配得戊午七月否建之辰忌丑
　就寅寅中有甲從其泰也八月忌庚用丙(謂金生於/己巳中有)
　(丙火/也)配得丙辰九月辛卯十月忌壬以戊之陽土能
　聚水潰易有比卦之義故得戊辰十一月以其自建
　者謂前後皆無所配然建子之月未可假力於人其
　忌壬用甲者是待其子有所助也十二月忌申以就
　近申之未故得癸未其義如此
　　四相
總要厯曰四相者四時王相之辰也其日宜修營起工
　養育生財栽植種蒔移徙逺行○厯例曰春丙丁夏
　戊巳秋壬癸冬甲乙○曹震圭曰四相者養育之道
　母生子也春木王生丙丁夏火王生戊巳秋金王生
　壬癸冬水王生甲乙惟庚辛者金也能殺萬物故不
　用
　　四時天德
總要厯曰四時天德者四序中德神也其日宜慶賜宴
　樂拜官賞賀○厯例曰春午夏辰秋子冬寅○曹震
　圭曰子寅辰午乃東方生育之陽辰故用事吉也申
　戌者西方之殺氣故不可用也各以四時所生之陽
　辰而為之是我生者為德也亦名時德
　按時德與四相同義春木生午火夏火生辰土秋金
　生子水冬水生寅木也四相取天干時德取地支
　　陽德
總要厯曰陽德者月中德神也所直之日宜交易開市
　結親姻○厯例曰正月起戌順行六陽辰○曹震圭
　曰陽德者乾陽之道也陽道不可以盡剝故正月起
　戌應乾之上九戌者乾之世爻又五月一隂生即配
　於午順厯乾之六爻六陽月居於寅午戌火炎上為
　尊為夫也六隂月臨於申子辰水潤下為卑為婦也
　故所直之日長幼有序夫婦有别是嘉會合禮之辰
　故宜如此
　　隂德
總要厯曰隂德者月内隂德之神也所直之日宜施隂
　隲行惠愛雪寃枉舉正直○厯例曰正月起酉逆行
　六隂辰○曹震圭曰隂德者是月中坤隂之道也正
　月起於酉應坤之上六酉者坤之世爻故從酉逆厯
　坤之六爻坤者厚德載物也含𢎞光大萬物資生故
　宜如此
　　解神
總要厯曰解神者月中善神也所直之日宜上詞章雪
　寃枉○厯例曰正二月申三四月戌五六月子七八
　月寅九十月辰十一月十二月午也○曹震圭曰解
　神者月中對奏直諫之臣也常居與月建相對之陽
　辰與太嵗中奏書一義葢忠直之臣不處私隂之位
　也
　　六儀
神樞經曰六儀者月中吉神也所直之日宜牧養生財
　栽植樹木結親納禮視事臨官○厯例曰正月起辰
　逆行十二辰○曹震圭曰六儀者月中内正禮儀使
　隂建無敢私邪之神也月厭主事暗昧不正之神故
　六儀與敵衝以威厲之使不敢妄失儀容也因以名
　之常與隂建對衝者是也
　　時陽
總要厯曰時陽者月中陽神也所直之日宜敘婚姻行
　宴樂○厯例曰常居月建後二辰○曹震圭曰時陽
　者月内掌陽氣之神父夫之象故陽之主事威儀正
　直有禮義儀容故其日宜敘婚姻行宴樂其起例見
　下節
　　時隂
總要厯曰時隂者月中隂神也所直之日宜運謀算畫
　計策睦子孫會親友○厯例曰常居月建前四辰○
　曹震圭曰時隂者月内隂氣之神母婦之象故隂神
　主事機密不測故其日宜運謀算畫計策會親友睦
　子孫起例常以月建加功曹子上所得之辰為時陽
　午上所得之辰為時隂謂子者一陽初生也故時陽
　取焉午者一隂初生也故時隂取焉寅者艮方成終
　成始之位三陽交泰之所故以加之太乙家常以計
　神加和德其義一也
　　兵吉　兵福　兵寳
總要厯曰兵吉兵福兵寳者皆月内用兵之吉辰也其
　日宜出師命將攻伐略地○厯例曰兵吉者正月子
　丑寅卯二月亥子丑寅三月戌亥子丑四月酉戌亥
　子五月申酉戌亥六月未申酉戌七月午未申酉八
　月巳午未申九月辰巳午未十月卯辰巳午十一月
　寅卯辰巳十二月丑寅卯辰○兵福者與月建同行
　○兵寳者月建前一辰也○曹震圭曰兵吉逐月漸
　退一辰者是兵家無有妄進無有躁動之意故云兵
　者不祥之器不得已而用之也又易卦師之六四曰
　師左次無咎言左次則為退舍也故見可而進知難
　而退師之常也又太白隂經曰未見而戰雖衆必潰
　見利而戰雖寡必勝是兵家不可以妄舉輕進此隂
　陽之戒也○兵福兵寳者乃當時王相之辰也太白
　陽經曰五帝所在不可出軍向之必敗春東方夏南
　方秋西方冬北方又云春不東行是謂伐生百事不
　成夏不南行是謂伐强兵卒多殃秋不西行是謂伐
　熟兵將不復冬不北行是謂伐藏士卒多傷故月建
　所在為王相之方我用而我利也
　　王日　官日　相日　民日　守日
壇經曰王官相民守日者皆月内視事之吉辰也所直
　之日宜命將登壇襲爵受封上官赴任臨政親民○
　厯例曰王日者春寅夏巳秋申冬亥(今易為/官日)官日者
　春卯夏午秋酉冬子(今易為/王日)相日者春巳夏申秋亥
　冬寅民日者春午夏酉秋子冬卯守日者春酉夏子
　秋卯冬午○曹震圭曰王日者四時正王之辰四正
　之位帝王之象故得其政治也官日者四時臨官之
　辰諸侯之象相日者四時官日所生也相氣之辰宰
　相之象民日者四時死絶之辰庶民之象守日者四
　時胎絶之辰無氣能自固守以待將來各取其義以
　為名也
　　天寳　天對　天玉　天岳　天符　執儲
樞要厯曰天寳天對天玉天岳(今疑天岳/非吉神)天符執儲皆
　月内明星也所直之日各宜修宫室繕城郭納親禮
　進人口○厯例曰天寳者正月起辰天岳者正月起
　申天符者正月起戌皆順行六陽辰天對者正月起
　已天玉者正月起未執儲者正月起丑皆順行六隂
　辰○曹震圭曰此天黃道也葢天者萬物之主黃者
　中央之色道者乃天皇居九重之内出入所履之道
　也故名曰天黃道其神逐年月日各有所主易傳云
　乾為天為君為父是天皇之正位也主御羣靈司萬
　物生死故曰司命亦能掌握萬物故又名曰天符今
　皆作天府此乾卦之主也初行其道起於戌是乾之
　世爻納甲也其對衝巽宫為明堂是天皇治事之宫
　也聖人南面而聽天下故以巽為明堂又名曰執儲
　是天皇所操執以除暴虐也故曰齊乎巽初行其道
　起於丑是巽之初爻納甲也其明堂之左有青龍宰
　相之象是震宫也震為雷為龍故曰青龍又名曰雷
　公初行其道起於子是震之初爻納甲也其明堂之
　前有朱雀是離宫也又曰飛流故離為火朱雀飛流
　之象初行其道起於卯是離卦初爻納甲也其明堂
　之右有白虎將軍之象又曰天棒是天皇之先驅也
　又曰天馬是天皇之所乘也初行其道起於午是震
　卦外體之納甲也謂震為大臣之象向外則為將軍
　也其天皇之右有玉堂是天皇寢安之宫天后之位
　是坤宫也又曰天玉是天皇寵愛之所初行其道起
　於未是坤之初爻納甲也天皇之左有金櫃是寳藏
　之府庫艮之位也又曰天寳初行其道起於辰是艮
　卦初爻納甲也天皇右旁有天德兌也是天皇施仁
　布德喜樂之宫又曰天對是天皇納諫聽政論道經
　邦之所初行其道起於巳是兌之初爻納甲也天皇
　左旁有天刑坎也勞卦也是掌刑罰之所又曰蚩尤
　蚩尤者虐民之神初行其道起於寅坎之初爻納甲
　也白虎天棒之後有天牢又曰天獄是囚禁之所也
　配之朱雀明堂之間葢使刑禁明而無私也初行其
　道起於申是坎之外體納甲也故云勞乎坎也天皇
　天牢之間有元武又曰隂私是邪妄之臣故論正道
　必有讒言舉正直則邪妄亦進易卦爻辭半君子半
　小人則天下之道然也初行其道起於酉是離卦外
　體納甲也故離為朱雀飛流皆小人之軰也中宫之
　位有勾陳是天皇嬪妃之位天帝之所居也初行其
　道起於亥是乾宫之隂辰兌宫之外體納甲也葢兌
　者說也是天皇喜悅之宫也故用配焉又曰天岳疑
　是天獄岳者山之高地祗也在天必無此雷公本吉
　神也非凶神也今故以天岳為天獄凶神以雷公可
　為吉神又曰易卦納甲各有逆順今六隂之神亦順
　者謂奉上之禮不可以逆其情是天道順動而無逆
　也
　按曹氏之說合黃黑二道而論之也其次序起例并
　見第五卷
　　青龍　明堂　金櫃　天德　玉堂　司命
神樞經曰青龍明堂金櫃天德玉堂司命皆月内天黃
　道之神也所直之日皆宜興衆務不避太嵗將軍月
　刑一切凶惡自然避之○李鼎祚曰青龍正月起子
　金櫃正月起辰司命正月起戌皆順行六陽辰也明
　堂正月起丑天德正月起巳玉堂正月起未皆順行
　六隂辰也○曹震圭曰明堂即執儲金櫃即天寳天
　德即天對玉堂即天玉司命即天府其名雖異其理
　一也義見前篇
　　枝德
經曰枝德者地支帶德也所直之日宜修造築垣○厯
　例曰枝德者正月在未順行十二辰義見第二卷嵗
　枝德節
　　寳日　義日　制日
經曰寶日者幹生枝也義日者枝生幹也制日者幹克
　枝也其日利行軍○厯例曰寶日者丁未丁丑丙戌
　甲午庚子壬寅癸卯乙巳戊申己酉辛亥丙辰義日
　者甲子丙寅丁卯己巳辛未壬申癸酉乙亥庚辰辛
　丑庚戌戊午制日者乙丑甲戌壬午戊子庚寅辛卯
　癸巳乙未丙申丁酉己亥甲辰是也○曹震圭曰幹
　生枝者得其天時也枝生幹者得其地利也幹克枝
　者得其人和我可制彼也故幹為天為我枝為地為
　彼也
　　大明
唐李淳風將諸家隂陽書總集一十五日謂之大明其
　日宜舉動百事○厯例曰大明者辛未壬申癸酉己
　卯壬午甲申壬寅甲辰丙午己酉庚戌丙辰己未庚
　申辛酉是也○曹震圭曰不用亥子丑巳四枝乙丁
　戊三幹者何也葢子丑北方之位隂陽始立之辰其
　道暗故不用也亥巳為隂陽極終之位反於不顯亦
　不用也乙為草族其體不眞丁為灰火其光不照戊
　為王土其體不動故不用也其餘十四日各有所論
　如寅午戌火也甲土也土中之火不顯也卯未木也
　癸為隂微之火居木中有烟無焰也辰戌王土也壬
　為水也若相加則兩無成也寅戌火未盛也丙從水
　滅微火也寅午戌火庚金也相加則虧損也辛卯丙
　申亦然
　　七聖日
唐賈耽集黃帝元女文王周公孔子天老董仲舒通用
　之日謂之七聖總三十七日其日宜興動百事七聖
　者丙寅丁卯戊辰己巳壬申癸酉甲戌乙亥丙子丁
　丑庚辰辛巳甲申乙酉戊子己丑庚寅辛卯甲午乙
　未戊戌己亥壬寅癸卯甲辰乙巳戊申己酉庚戌壬
　子癸丑甲寅乙卯戊午己未庚申辛酉
　　神在日
唐賈耽總集三十五日為之神在其日宜禱祠祭祀實
　受其福神在日者甲子乙丑丁卯戊辰辛未壬申癸
　酉甲戌丁丑己卯庚辰壬午甲申乙酉丙戌丁亥己
　丑辛卯甲午乙未丙申丁酉乙巳丙午丁未戊申己
　酉庚戌乙卯丙辰丁巳戊午己未辛酉癸亥○曹震
　圭曰子者隂陽未顯禍福未分故不獲福也惟甲子
　乃隂陽始建之辰羣靈皆在故宜用焉寅者陽氣發
　泄之辰隂氣消盡之位鬼神者隂氣也消滅則亡故
　不在焉亥巳者隂陽極終之辰亦不受福也惟乙巳
　丁巳陽光相助丁亥癸亥隂氣暗助此四辰亦可祭
　也壬癸者隂氣水也鬼神之屬也四季者墓土也若
　相加得壬辰壬戌癸丑癸未此四日是鬼神自受克
　制故不獲福也其餘庚午戊戌辛丑癸卯甲辰庚申
　此六日未詳其義三厯撮要云舊厯錯悞今依官厯
　改正未審舊厯為非新厯為是也
　　五合日
樞要厯曰五合者月内良日也其日宜結婚姻會親友
　立券交易○厯例曰五合者寅卯日也○曹震圭曰
　十幹者夫之象十二支者婦之象今自子為始以甲
　相配至酉而止不及戌亥然戌能進五辰配寅中之
　甲亥能進前五辰配卯中之乙而成夫婦會合之禮
　故曰五合若其他則進五無所配也雖有辰配申中
　之庚巳配酉中之辛而申酉反為五離者易曰一隂
　一陽之謂道雜則相乖合則暌離也故曰五離忌見
　本節
　　除神
按通書以申酉日為除神與五合對衝之日也宜沐浴
　祓除災眚
　　隂陽不將
天寶厯曰隂陽不將者以月建為陽謂之陽建正月起
　寅順行十二辰月厭為隂謂之隂建正月起戌逆行
　十二辰分於卯酉會於子午厭前枝幹自相配者為
　陽將厭後枝幹自相配者為隂將厭後幹配厭前枝
　為隂陽俱將厭前幹配厭後枝者為隂陽不將也陽
　將傷夫隂將傷婦隂陽俱將夫婦俱傷隂陽不將夫
　婦榮昌戊巳之幹位在中央戊為陽將寄於艮已為
　隂將寄於坤經云春冬巳不將秋夏戊不將○厯例
　曰隂陽不將者正月辛亥辛丑辛卯庚子庚寅己亥
　己丑己卯丁亥丁丑丁卯丙子丙寅二月庚子庚寅
　庚戌己亥己丑丁亥丁丑丙子丙戌丙寅乙亥乙丑
　三月己酉己亥己丑丁酉丁亥丁丑丙戌丙子乙酉
　乙亥乙丑甲戌甲子四月丁酉丁亥丙申丙戌丙子
　戊戌戊申戊子乙酉乙亥甲申甲戌甲子五月丙申
　丙戌戊申戊戌癸未乙酉乙亥甲申甲戌癸未癸酉
　癸亥六月乙未乙酉戊戌戊申戊午甲午甲申甲戌
　癸未癸酉壬午壬申壬戌七月乙巳乙未乙酉戊午
　戊申甲午甲申癸未癸酉癸巳壬申壬午八月甲辰
　甲午甲申戊辰戊午戊申癸巳癸未壬辰壬午壬申
　辛巳辛未九月戊辰戊午癸卯癸巳癸未壬辰壬午
　辛卯辛巳辛未庚辰庚午十月癸卯癸巳己卯己巳
　壬寅壬辰壬午辛卯辛巳庚寅庚辰庚午十一月壬
　寅壬辰巳丑己卯己巳辛丑辛卯辛巳庚寅庚辰丁
　丑丁卯丁巳十二月己丑己卯辛丑辛卯庚子庚寅
　丁丑丁卯丙子丙寅丙辰庚辰
　按厭前枝幹自相配者為陽將是純陽無隂也厭後
　枝幹自相配者為隂將是純隂無陽也厭後幹配厭
　前枝者為隂陽俱將是隂非其隂陽非其陽則其道
　相乖也葢幹為陽當居於前枝為隂當從其後是夫
　唱婦隨之理故厭前幹配厭後枝為隂陽不將也
　　周堂
厯曰大月從夫順數小月從婦逆數値第堂厨竈日宜
　用之如値翁姑日而無翁姑者亦可用○曹震圭曰
　　　　　　乾為父故配翁也坤為母故配姑也坎
　　　　　　為宅第居北向南也艮為竈丙火長生
　　　　　　之位也巽為厨是萬物潔齊之所也離
　　　　　　為夫南方陽位男正位乎外也震為婦
　厨竈之間婦所在也兌為堂在翁姑之間其所安也
　大月從夫順數小月從婦逆行是夫尊而婦卑陽順
　而隂逆之理也遇翁姑夫婦者凶第堂厨竈者吉或
　以第為兄弟之弟悞矣
　　鳴吠日
一行云鳴吠者五姓安葬之辰也用之者得金鷄鳴玉
　犬吠上下不呼亡靈安穩子孫冨昌如用破地則於
　其日擇克姓者用○鳴吠日者庚午壬申癸酉壬午
　甲申乙酉庚寅丙申丁酉壬寅丙午己酉庚申辛酉
　也○曹震圭曰金鷄者兌也兌宫酉也玉犬者艮也
　艮為犬也大抵外宅之要在山澤地勢是坤艮兌也
　故以坤兌往來加艮順布八卦視艮所臨之辰為良
　也如兌加艮則艮臨離午也又以離加艮則艮臨兌
　酉也又以坤加艮則艮臨坤未申也又以艮自加艮
　丑寅也丑未二辰乃墓絶無氣之位故不可用又十
　幹之中戊為陽土以配中宫明堂之位不可用也甲
　午甲寅丙寅者乃自死自旺自生之日故不用止餘
　一十四日為鳴吠吉日也又地理新書括地圖云去
　東海有桃都山大桃樹盤曲三千里上有一金鷄下
　有二神人一名鬱一名壘各持葦索用捉不祥之鬼
　及天將旦日照金鷄鳴天下衆鷄悉從而鳴金鷄鳴
　訖下食惡鬼金鷄鳴時百鬼皆走避也
　　鳴吠對日
一行經云鳴吠對日者是五姓外宅用之破土斬草也
　○鳴吠對日者丙寅丁卯丙子辛卯甲午庚子癸卯
　壬子甲寅乙卯也
　　按鳴吠對者乃與鳴吠對衝之日其己丑日無對衝
　　庚寅與甲申壬寅與丙申又互為對衝故止餘九日
　　今取十日者葢甲午日雖不用為鳴吠然其對衝庚
　　子可用為鳴吠對也若甲寅之對庚申丙寅之對壬
　　申則鳴吠日中已用之矣惟甲午疑應作甲子葢甲
　　子本與庚午對衝且既用庚子不宜幷用甲午也恐
　　傳者有悞
　
　
　
　
　
　
　
　
御定星厯考原卷三
　欽定四庫全書
御定星厯考原卷四
　　月事凶神
　　　月建
　天寶厯曰月建者陽建之神也所理之方戰鬭攻伐宜
　　背之不可抵向所直之日宜封建視事不宜興造土
　　功結親禮○厯例曰正月建寅順行十二辰○曹震
　　圭曰月建所理之地戰鬬攻伐不宜向而宜背者葢
　　使我乘旺氣而攻彼休囚也所直之日宜封建視事
　　者建者健也是月内羣神之長萬神無不咸服也不
　　可興造土功者葢彼當旺勢不可犯也其不可結親
　　禮者是陽建獨旺隂建氣消之辰親禮之道宜隂陽
　　相和若偏則不宜也
　　　月破
　月破者月建所衝之日也與歳破義同
　　　天罡　河魁
桑道茂曰天罡河魁者月内凶神也所直之日百事宜
　避○厯例曰陽建之月前三辰為天罡後三辰為河
　魁隂建之月反是○曹震圭曰魁罡者乃月建四殺
　之辰平收之日也○洞源經云對七為衝隔三為破
　選擇家所謂辰破丑而丑衝未亥破寅而寅衝申午
　破卯而卯衝酉酉破子而子衝午申破已而已衝亥
　戌破未而未衝丑是也
　　月殺
廣聖厯曰月殺者月内之殺神也其日忌停賔客興穿
　掘營種植納羣畜○厯例曰月殺者正月起丑逆行
　四季
　按月殺與歳殺同義見第二卷
　　月刑
廣聖厯曰月建所刑之辰其日忌出軍攻戰養育生財
　結婚姻營造屋舍○厯例曰月刑者正月巳二月子
　三月辰四月申五月午六月丑七月寅八月酉九月
　未十月亥十一月卯十二月戌○選擇家書曰寅刑
　己巳刑申申刑寅為無恩之刑未刑丑丑刑戌戌刑
　未為恃勢之刑子刑卯卯刑子為無禮之刑辰午酉
　亥為自刑○曹震圭曰月刑者月建之三刑也是前
　後三辰相尅制也因名曰三刑假如無恩刑者謂已
　火也賴寅木而生反以長生之庚金制寅木也申金
　也賴已火而生反以長生之壬水制已火也寅木也
　賴申中長生之水土而生反以所生火尅申金也以
　子反害其母為無恩故曰刑也或曰寅以生火刑己
　中生金巳以寄土刑申中生水申以生水刑寅中生
　火也恃勢刑者丑以墓金尅未中墓木未以隂墓之
　水尅戌中墓火戌以墓火尅丑中墓金又云丑恃癸
　水刑戌之墓火戌恃辛金刑未之墓木未恃丁火刑丑
　之墓金也無禮刑者謂卯中之乙賴子為貴子中之
　癸賴卯為貴然卯以長生之巳土刑子中之癸水子
　以長生之辛金刑卯中之乙木傷其貴徳失其尊卑
　故曰無禮也自刑者辰之墓土自制其墓水午中生
　乙自制其己土酉中生丁自制其辛金亥中生木自
　制其已土故曰自刑也
　按月刑與歲刑同而理解各異兩存其説以備互考
　又褚華谷曰子卯一刑也寅巳申二刑也丑戌未三
　刑也自卯順至子子逆至卯極十數而為無禮之刑
　寅逆至己己逆至申極十數而為無恩之刑丑順至
　戌戌順至未極十數而為恃勢之刑故皇數中天以
　十為殺數積數至十則悉空其數天道惡盈滿則覆
　也此三刑之法所由起也此亦可備一說
　　月害
神樞經曰月害者陽建所害之辰也所直之日忌攻城
　野戰牧養羣畜結㑹親姻請醫巫納奴婢○厯例曰
　正月起已逆行十二辰○曹震圭曰月害者月中六
　害也假令卯辰相害者卯以乙旺之木害辰墓之土
　辰以墓土却害卯中癸水也寅巳相害者謂寅以旺
　甲害己中戊土而已以生庚害寅中旺甲也丑午相
　害者丑以癸水害午中丁火午以己土害丑中癸水
　也子未相害者子以所生之辛金害未中墓木未以
　旺土害子中旺水也申亥相害者亥以生木害申中
　生土申以旺金害亥中生木又以生土害亥中旺水
　也酉戌相害者戌以墓火害酉之旺金酉以所生丁
　火害戌中辛金也
　按六害者不和也凡事莫不喜合而忌衝正月建寅
　與亥合而已衝之故寅與己害二月建卯與戌合而
　辰衝之故卯與辰害葢月建者衆神之首衝其所合
　是以害也
　　獨火
按獨火與月害同亦名遊禍又名六害
　　月虛
樞要厯曰月虛者月内虚神也其日忌開倉庫出財物
　運動征行成親禮○厯例曰月虚者正月起丑逆行
　四季○曹震圭曰月虛者月建三合五行成形之位
　物初成形其體未實故名曰虛與月殺同位
　　大耗
樞要厯曰大耗者月中虛耗之神也其日忌營庫藏出
　財物逺經求取債負○厯例曰大耗者正月起申順
　行十二辰○曹震圭曰大耗者月建擊衝破散之辰
　也與月破同位並見第二卷
　　小耗
樞要厯曰亦月内之耗神也其日忌經營種蒔納財交
　易開市○厯例曰小耗者常居月建前五辰○曹震
　圭曰小耗者小損也乃月建氣絶之辰大耗之從神
　也並見第二卷
　　大時
神樞經曰大時者將軍之象也所直之日忌出軍攻戰
　築室㑹親○李鼎祚曰大時者正月起卯逆行四仲
　○淮南子曰大時者咸池也○曹震圭曰大時者乃
　月建三合五行沐浴之辰也葢五行至此則敗絶是
　最凶之辰也故曰大凶之時
　　小時
神樞經曰小時者郎將之象也其日忌結親姻開倉庫
　○淮南子曰小時者月建也○曹震圭曰小時者是
　當時之旺辰也忌結親姻者因陽氣獨持旺氣也忌
　開倉庫者是旺氣發而不收也
　　四廢
廣聖厯曰四廢者四時衰謝之辰也其日忌出軍征伐
　造舍迎親封建拜官納財開市○厯例曰春庚申辛
　酉夏壬子癸亥秋甲寅乙卯冬丙午丁巳○蓬瀛經
　曰四廢者是五行無氣福徳不臨之辰百事忌用○
　通書云春以庚辛為廢夏以壬癸為廢秋以甲乙為
　廢冬以丙丁為廢春庚辛者而申酉亦屬金夏壬癸
　者而子亥亦屬水秋甲乙者而寅卯亦屬木冬丙丁
　者而己午亦屬火謂之支干連見○曹震圭曰四廢
　者干支俱絶也假令庚申辛酉絶於春寅卯辰也他
　倣此
　　四窮
總要厯曰四窮者謂亥為隂絶之辰以四時旺干臨之
　故曰四窮所直之日不可逺行征伐出納財物○厯
　例曰春乙亥夏丁亥秋辛亥冬癸亥○曹震圭曰亥
　者地支末辰極隂之位以四時隂干配之故曰四窮
　　四耗
總聖厯曰四耗者謂四時休干臨分至之辰也其日忌
　㑹親姻出師開倉庫施債負○厯例曰春壬子夏乙
　卯秋戊午冬辛酉○曹震圭曰物之將分者必散也
　至者盡也是隂陽數盡而將分也又得休干臨之故
　曰耗
　按四耗日固是休干亦休支也春壬子幹枝皆水夏
　乙卯幹枝皆木冬辛酉幹枝皆金秋戊午幹土而枝
　火洞源經云火不尅金何旺土生金火亦生金也葢
　春木旺則水耗夏火旺則木耗秋金旺則火土耗冬
　水旺則金耗故曰四耗
　　四擊
四擊者春戌夏丑秋辰冬未
　按四擊者四時所衝之墓辰也如正二三月建寅卯
　辰辰與戌衝故戌為四擊也餘倣此
　　五虚
樞要厯曰五虛者四時絶辰也其日忌開倉庫營種蒔
　出財寶放債負○厯例曰五虛者春己酉丑夏申子
　辰秋亥卯未冬寅午戌也○曹震圭曰五虚者四時
　逢絶之辰也物絶則損朽其中虛而無實也故曰虛
　如春木旺已酉丑金絶也夏火旺申子辰水絶也秋
　金旺亥卯未木絶也冬水旺寅午戌火絶也
　按五虛者三合五行絶胎養之位與歲神三殺起例
　同
　　五墓
廣聖厯曰五墓者四旺之墓辰也其日忌營造起土嫁
　娶出軍○厯例曰五墓者正二月乙未四五月丙戌
　七八月辛丑十月十一月壬辰四季月戊辰也○曹
　震圭曰五墓者五行旺干自臨墓辰也十干者身之
　象若營造起土似臨於無氣之位也又以干為夫之
　象若嫁娶則夫自臨死氣之位也又以干為我若出
　軍征伐是自臨死墓之地也故忌之假如正二月木
　旺木墓於未加以乙未是自臨墓辰也餘倣此
　　九坎
廣聖厯曰九坎者月中殺神也其日忌乘船渡水修隄
　防築垣牆苫葢屋舍○厯例曰九坎者正月在辰逆
　行四季五月在卯逆行四仲九月在寅逆行四孟○
　曹震圭曰坎者陷也險也不平也其忌如此義與次
　節九焦同
　　九焦
廣聖厯曰九焦者月中殺神也其日忌爐冶鑄造種植
　修築園圃○厯例曰正月在辰逆行四季五月在卯
　逆行四仲九月在寅逆行四孟○曹震圭曰九坎九
　焦者是月中之殺神逆天地之道者也假令正二三
　四為歳首東方之位當用孟辰以生萬物今則以季
　辰收殺萬物是其逆也五六七八為歳中今雖用仲
　辰成熟萬物然歳首不與其生焉有成熟哉九十十
　一十二月為歳之終萬物收藏之時今方欲以孟辰
　生育萬物豈能有生育哉是逆天地之道萬物無能
　成就也
　　九空
廣聖厯曰九空者月内殺神也其日忌修造倉庫出入
　貨財○厯例曰九空者正月在辰逆行四季○曹震
　圭曰九空者墓庫破散之神也庫破則空衝則散假
　令寅午戌月火庫在戌辰能衝散也亥卯未月木墓
　在未丑能衝散也申子辰月水墓在辰戌能衝散也
　己酉丑月金墓在丑未能衝散也今厯家所𫝊與九
　坎九焦同行者非葢所傳有誤紀歳厯亦止是逆行
　四季
　　大殺
神樞經曰大殺者月中廉察也所直之日忌出軍征討
　嫁娶納財豎柱上樑移徙置室○李鼎祚曰大殺者
　正月在戌二月在巳三月在午四月在未五月在寅
　六月在卯七月在辰八月在亥九月在子十月在丑
　十一月在申十二月在酉○曹震圭曰東方之位生
　育萬物南方之地成熟萬物西方之位殺伐萬物北
　方之位收藏萬物大殺者月中廉察也子丑寅月厯
　西方申酉戌者葢謂陽氣將出萬物將生故巡察西
　方無以妄殺也卯辰巳月厯南方巳午未者謂萬物
　生長之時故巡察南方使有成熟也午未申月厯東
　方寅卯辰者謂萬物成熟宜在養育也酉戌亥月厯
　北方亥子丑者謂萬物收成使有斂藏也
　　劫殺
神樞經曰劫殺者劫害之辰也其日忌臨官視事納禮
　成親戰伐行軍出入興販○李鼎祚曰正月起亥逆
　行四孟○曹震圭曰劫殺者三合五行之絶神也
　按劫殺起於絶並見第二卷
　　死氣
神樞經曰死氣者無氣之辰也其日忌戰鬭征伐療病
　求醫安置產室經營栽植○李鼎祚曰死氣者常居
　月建前四辰○曹震圭曰死氣者以月建為臨官前
　臨死位也假令二月建卯為臨官帝旺在辰衰在巳
　病在午死在未也或云生氣之衝辰也謂此愛其生
　彼愛其死我旺而彼死也故常與生氣對衝
　　死神
神樞經曰死神者月中凶神也其日忌請醫服藥出師
　征討種植樹木進人納畜○李鼎祚曰常居月建前
　三辰○曹震圭曰死神者以月建為旺辰前逢死位
　也大抵死氣之前必有死神其義同前
　　遊禍
神樞經曰遊禍者月中惡神也其日忌服藥請醫祀神
　致祭○李鼎祚曰遊禍者正月起已逆行四孟○曹
　震圭曰遊禍者三合五行臨官之神是對衝劫殺之
　位也
　按遊禍者以其流行於四隅故曰遊以其過旺故曰
　禍
　　天獄
神樞經曰天獄者月中禁神也其日忌獻封章興詞訟
　赴任征討○李鼎祚曰天獄者正月在子順行四仲
　○曹震圭曰天獄者是三合五行胎位之辰也當正
　月起子逆行非順行也恐𫝊之者有誤
　　天火
玉帳經曰天火者月中凶神也其日忌苫葢築壘垣牆
　振旅興師㑹親娶婦○厯例曰天火者正月在子順
　行四仲○曹震圭曰天火非天之火是五行旺辰中
　藏陽火也假令寅午戌月在子葢子中藏陽氣之火
　其勢最弱待寅午戌月火勢興旺以顯其光故子中
　有霹靂火也是水中之火見之於天也亥卯未月在
　卯葢卯中有伏燄之火也火氣既生於寅至卯而木
　旺反蔽其燄而成炭又待亥卯未月木再生之故卯
　内有爐中火也申子辰月在午葢午中有正旺之火
　其勢最大物莫敢侵其光反闇待申子辰月水勢將
　興反制其光上下俱明故午中有天上火也己酉丑
　月在酉謂酉中有長生丁火如硫黄煤炭之類故待
　己酉丑月金石之氣而再發旺也故酉中有山下之
　火也且子中之陽火卯中之木火午中之旺火酉中
　長生丁火莫非天道自然故以名之
　　地火
神樞經曰地火者月中凶神也其日忌修築園圃栽植
　種蒔○厯例曰地火者正月起戌逆行十二辰○曹
　震圭曰地火者隂奪陽也是隂建之權勢也○天文
　志曰隂行陽之政物傷而必尅終以自害也竝見月
　厭節
　　天狗
樞要厯曰天狗者月中凶神也其日忌禱祀鬼神祈求
　福願○厯例曰天狗者常居月建前二辰○曹震圭
　曰天狗者月中禦衛之犬也去除私邪之神無使敢
　侵故居建前二辰是禦於門首也自子建之月起於
　寅寅者艮之陽辰也易曰艮為犬是也祈福願祠鬼
　神皆為正道故竝忌之
　　土符　土府　地囊
總要厯曰土符土府地囊皆土神也其日忌破土穿井
　開渠築牆○厯例曰土符者正月丑二月己三月酉
　四月寅五月午六月戌七月卯八月未九月亥十月
　辰十一月申十二月子○土府者與月建同行○地
　囊者正月庚子庚午二月癸未癸丑三月甲子甲寅
　四月己卯己丑五月戊辰戊午六月癸未癸巳七月
　丙寅丙申八月丁卯丁巳九月戊辰戊子十月庚戌
　庚子十一月辛未辛酉十二月乙未乙酉○曹震圭
　曰土符者乃土地握符信之神使掌五土也假令春
　木旺土受其尅故托子金以制之是春三月厯己酉
　丑也夏火旺土休賴火為母以養之故夏三月厯寅
　午戌也秋金旺土相不畏木制故秋三月厯亥卯未
　也冬水旺土亦剛堅賴水以柔和之故冬三月歴申
　子辰也○土府者是土地之府庭也土為萬物之主
　月建為月内萬神之主各隨四時而運葢月建之體
　本土也以其居故曰府○地囊者乃土地之庫藏也
　其義未詳
　　兵禁
總要厯曰兵禁者用兵凶辰也其日忌出師振旅閲武
　敎戰○厯例曰兵禁者正月起寅逆行六陽辰○曹
　震圭曰兵家所利者隂道也所忌者陽道也故兵禁
　正月起寅逆行六陽辰也○又月令曰孟春之月不
　可稱兵稱兵必天殃兵戎不起不可從我始故正月
　以寅為禁辰也二月子相行四殺也三月戌耗破之
　辰也四月申四殺三刑也五月午自刑也六月辰天
　罡四殺也七月寅破耗三刑也八月子四殺死神也
　九月戌河魁也十月申六害也十一月午破耗也十
　二月辰四殺天罡也其忌可知
　　大敗
總要厯曰大敗者兵敗忌辰也其日忌臨陣侵敵攻城
　野戰○厯例曰正月起卯逆行四仲○曹震圭曰大
　敗者三合五行沐浴休敗之辰也其氣敗絶無以勝
　彼其忌可知
　　伐日
遁甲經曰伐日者支尅干辰也其日忌攻討征伐出軍
　掠地○王璋曰伐日者庚午辛巳丙子戊寅己卯癸
　未癸丑甲申乙酉丁亥壬辰壬戌也○曹震圭曰伐
　者彼伐於我也六壬經云干為尊為我支為卑為彼
　是卑伐於尊彼尅於我其義逆也故忌之
　　專日
經曰專日者謂支干五行相同也其日忌出軍○厯例
　曰專日者甲寅乙卯丁巳丙午庚申辛酉癸亥壬子
　戊辰戊戌己丑己未共十二日也○曹震圭曰六壬
　經云幹為我枝為彼今幹枝同類是彼我同徳兩勢
　相敵不分勝負故忌出軍
　按專日亦名和日
　　月厭
天寶厯曰月厭者隂建之辰也所理之方可以禳災祈
　福避病所直之日忌逺行歸家移徙婚嫁○厯例曰
　月厭者正月在戌逆行十二辰○曹震圭曰月厭者
　厭魅之神也其性暗昧私邪不正故各忌之葢十一
　月建子隂陽氣争冬至前隂氣極冬至後陽氣生故
　自建子之月陽建順厯丑寅卯一十二辰隂建逆厯
　亥戌酉一十二辰至五月夏至二氣又同建而相争
　也亦名曰隂建
　按淮南子曰北斗之神有雌雄十一月起運於子月
　徙一辰雄左行雌右行五月合於午謀刑十一月合
　於子謀徳太隂所居辰為厭日厭日不可以舉百事
　　厭對
天寶厯曰厭對者月厭所衝之辰也其日忌嫁娶○厯
　例曰厭對者正月起辰逆行十二辰
　　往亡　氣往亡
堪輿經曰往者去也亡者無也其日忌拜官上任逺行
　歸家出軍征討嫁娶尋醫○厯例曰往亡者正月在
　寅二月在巳三月在申四月在亥五月在卯六月在
　午七月在酉八月在子九月在辰十月在未十一月
　在戌十二月在丑○又氣往亡者立春後七日驚蟄
　後十四日清明後二十一日立夏後八日芒種後十
　六日小暑後二十四日立秋後九日白露後十八日
　寒露後二十七日立冬後十日大雪後二十日小雪
　後三十日皆自交節日數之○曹震圭曰往亡者往
　而不反之意也孟者初也仲者中也季者末也葢歳
　之始中終之義也正二三四月乃歳之初皆以四孟
　辰為之乃五行初生之地是生氣之道往而亡也五
　六七八月乃歳之中皆以四仲辰為之葢四仲者五
　行當旺之辰是旺氣之道往而亡也九十十一十二
　月乃歳之終皆以四季辰為之謂四季者乃五行終
　墓之地是萬物皆歸往而亡也又氣往亡者以四立
　月往亡之辰三合化象之成數言之也假令正月立
　春寅為往亡寅午戌合火局火之成數七也四月立
　夏卯為往亡亥卯未合木局木之成數八也七月立
　秋酉為往亡己酉丑合金局金之成數九也十月立
　冬未為徃亡土無化象便以本行土為之其成數十
　也各倍之為次月往亡日三之為下月往亡日也獨
　水數不用者葢四立之月往亡無申子辰日也然一
　歳之内四季之月以辰為首辰月以申為往亡申合
　水局水之成數六也故三月中氣後六日九月中氣
　後十二日各得往亡六月則土旺後二六一十二日
　十二月土旺後三六一十八日亦得往亡或節氣加
　時早晩間有差一日者然其理大槩如此○通書云
　唐太宗曰宋武帝以往亡起兵軍吏以為不可帝曰
　我往彼亡果克之由此言之可廢明矣
　　歸忌
廣聖厯曰歸忌者月内凶神也其日忌逺行歸家移徙
　娶婦○厯例曰孟月丑仲月寅季月子○曹震圭曰
　子者一陽丑乃二陽寅乃三陽葢此三辰陽氣始盛
　主動於外不可反歸於内也
　按孟月忌丑仲月忌寅季月忌子者皆忌退後一辰
　所謂歸忌也如子為仲丑為季寅為孟故孟月忌退
　歸於季仲月忌退歸於孟季月忌退歸於仲也
　　章光
堪輿經曰章光者隂建前辰也其日忌嫁娶○厯例曰
　常居隂建前一辰也○曹震圭曰章光者能為月厭
　彰顯其道故曰章光
　　無翹
天寶厯曰無翹者翹猶尾也陽烏所主隂則無之常居
　厭後故曰無翹其日忌嫁娶○曹震圭曰翹猶首翹
　婦人之飾也無翹者是無其飾也故忌嫁娶
　　咸池　招揺　八風　觸水龍
樞要厯曰咸池招揺八風觸水龍所直之日忌乘船渡
　水涉江河○厯例曰咸池者正月起卯逆行四仲招
　搖者正月起辰逆行十二辰八風者春丁丑己酉夏
　甲申甲辰秋辛未丁未冬甲戌甲寅觸水龍者丙子
　癸丑癸未也○曹震圭曰咸池者三合五行沐浴之
　辰是陽建之浴地也五行至此皆值沒溺其忌可知
　招揺者動而不安隂建之衝也故與六儀同行又天
　文志有招揺之星在梗河亢池之左角亢之次辰宫
　也故正月起辰八風者是八節八卦之風也各以四
　立之建後一辰為四立之風以其三合前辰為次節
　風如立夏建巳以辰為立夏風也申為三合前辰為
　夏至風是也假令立春建寅以建前丑為正風以丁
　配之取溫和之意也以酉為傍風配之以已取巳土
　長生之地也立夏建巳以辰為正風申為傍風皆以
　甲配之者立夏之後風勢極微故配甲以生之也立
　秋建申以未為正風而不取傍風者謂秋氣好殺而
　無養育之性以辛配之取金風之象又以丁配之存
　其溫和之氣也立冬建亥以戌為正風寅為傍風皆
　以甲配之者以風鳴冬其勢極大配之以甲木以生
　風也共為八節故曰八風觸水龍者觸犯也龍水物
　也壬癸亥子水也能與水相勝者火土也火在上為
　丙土居下為四季辰乃龍之正位壬水所居戌亥為
　乾天之位有龍象焉故惟餘丙子癸未癸丑為觸水
　龍日也
　　血忌　血支
樞要經曰血忌血支其日忌針刺出血○厯例曰血忌
　者正月丑二月未三月寅四月申五月卯六月酉七
　月辰八月戌九月巳十月亥十一月午十二月子血
　支者正月在丑順行十二辰○曹震圭曰血支者氣
　血之支流也故起於旺建之後生氣之前如人生之
　後自有血脈暢於四肢若其日針刺者是去其血也
　故忌之血忌者以人之血脈出入往來一噓一吸運
　動不息故一厯本位一居其衝亦隂陽各相配之義
　也故建陽之月則厯於丑寅卯辰巳午陽氣之位建
　隂之月則厯於未申酉戌亥子隂氣之位與續世義
　同正月與血支同起於丑者正月隂陽交泰血氣通
　和然後流布於四肢也
　　官符
總要厯曰官符者其日忌拜官視事上表章陳詞訟○
　厯例曰官符者正月起午順行十二辰○曹震圭曰
　官符者是歳月中掌符信之官文權之職也常居三
　合前辰大抵歳辰月建以其三合前辰為文官後辰
　為武職是左文右武之義假令正月建寅則午上有
　官符文權也戌上有白虎武職也併見第二卷
　　天吏
樞要厯曰天吏者月中凶神也其日忌臨官赴任逺行
　詞訟○厯例曰天吏者正月起酉逆行四仲○曹震
　圭曰天吏者三合五行死氣之位五行至此死而無
　氣乃天之凶吏全無生意也其忌可知
　　臨日
樞要厯曰臨日者上臨下之義也其日忌臨民訴訟○
　厯例曰臨日者正月午二月亥三月申四月丑五月
　戌六月卯七月子八月巳九月寅十月未十一月辰
　十二月酉○曹震圭曰臨者上臨於下也是陽建之
　使臣奉上命以授百官者也建陽之月在三合前辰
　是臨於文官官符也建隂之月在三合後辰是臨於
　武職白虎也
　　天賊
神樞經曰天賊者月中盜神也其日忌逺行○李鼎祚
　曰天賊者正月在丑逆行十二辰○曹震圭曰天賊
　者盜神也常居天倉後辰葢倉庫之後必有盜也
　　致死
樞要厯曰致死者月中凶神也其日忌求醫藥○厯例
　曰致死者正月起酉逆行四仲○曹震圭曰致死者
　月建三合五行死敗之辰也與天吏同
　　牢日　獄日　徒隷　死别　伏罪　不舉
　　罪刑
壇經曰牢日獄日徒隷死别伏罪不舉罪刑其日皆不
　宜臨官視事登壇受職○厯例曰牢日者春辰夏未
　秋戌冬丑也獄日者春未夏戌秋丑冬辰也徒隷者
　春申夏亥秋寅冬巳也死别者春戌夏丑秋辰冬未
　也伏罪者春亥夏寅秋巳冬申也不舉者春子夏卯
　秋午冬酉也罪刑者春丑夏辰秋未冬戌也○曹震
　圭曰牢日者四時衰謝之辰也衰在墓地故曰牢獄
　日者四時墓辰也入於墓故曰獄徒隷者是四時五
　行絶辰也置之於卑賤也死别者以其將死而又歸
　於墓是四時五行死辰之墓也如春屬木死於午午
　為火戌為火墓是也伏罪者是子見其母也葢為子
　有罪父母責之故云伏罪也不舉者是四時五行沐
　浴之辰似初沐浴而未冠帶之象不可舉薦於上人
　也罪刑者四時五行相刑之墓辰也如春金尅木金
　墓在丑也餘倣此
　　蚩尤　飛流　天棒　隂私　土勃　雷公
樞要經曰蚩尤飛流天棒隂私土勃雷公月内黑道也
　其日忌開掘取土立柱上樑嫁娶出行臨官視事○
　厯例曰蚩尤者正月起寅天棒者正月起午雷公者
　正月起子皆順行六陽辰飛流者正月起卯隂私者
　正月起酉土勃者正月起亥皆順行六隂辰幷解見
　月事吉神篇
　　天刑　朱雀　白虎　天牢　元武　勾陳
神樞經曰天刑朱雀白虎天牢元武勾陳者月中黑道
　也所理之方所直之日皆不可興土功營屋舍移徙
　逺行嫁娶出軍○李鼎祚曰天刑者正月起寅白虎
　者正月起午天牢者正月起申皆順行六陽辰朱雀
　者正月起卯元武者正月起酉勾陳者正月起亥皆
　順行六隂辰幷解見月事吉神篇
　　八龍　七鳥　九虎　六蛇
總要厯曰八龍七鳥九虎六蛇其日皆不可迎婚嫁娶
　○厯例曰春甲子乙亥為八龍夏丙子丁亥為七鳥
　秋庚子辛亥為九虎冬壬子癸亥為六蛇○曹震圭
　曰亥者隂氣之極子者陽氣初生是隂陽氣絶脱謝
　之辰也十干象夫十二支象婦今以四時旺干而配
　亥子是夫旺而婦絶且我臨於絶地也故忌用之
　按甲乙者東方木也為青龍其成數八丙丁者南方
　火也為朱雀其成數七庚辛者西方金也為白虎其
　成數九壬癸者北方水也為龜蛇其成數六故各因
　以為名也
　　九醜
金櫃經曰乙者雷電始發之日戊巳者北辰位下之日
　辛者萬物決斷之日壬者三光不照之日子午卯酉
　四仲之辰日月之門隂陽之界五干臨此四辰其日
　不可出軍嫁娶移徙築室○曹植曰九醜者乙卯己
　卯辛卯乙酉己酉辛酉戊午戊子壬午壬子○曹震
　圭曰卯酉為日月出入之門子午為隂陽交争之界
　乙為六合辛為太陽壬為元武已為六賊戊為勾陳
　故此五干加此四辰名曰醜又以五干四辰其共數
　九故以名之
　　八專
曾門經曰八專日忌出軍嫁娶○曹植曰八專者丁未
　己未庚申甲寅癸丑也
　按六壬日辰課體訣曰甲寄居寅乙寄辰還將丙戊
　己宫尋未支丁巳藏功用申地庚金作主盟辛在戌
　宫癸寄丑壬干原寄在登明二盤四正無差錯運式
　通靈動鬼神葢即十干祿辰除子午卯酉四正不用
　故移於辰戌丑未而各取其干支所配之日是為八
　專今六壬三傳起例用之如甲祿在寅卯不用故乙
　在辰辰中亦有乙木也丙戊祿在己午不用故丁巳
　在未也庚禄在申酉不用故辛在戌壬禄在亥子不
　用故癸在丑相配止有五日以其干支比和故為専
　同専日取義以十二支除四正不用餘八故為八専
　也
　　五離
樞要厯曰五離者月中離神也其日忌結婚姻㑹親友
　作交闗立契券○厯例曰五離者申酉日是也○曹
　震圭曰五離者是隂陽重㑹之辰也再合則離義見
　月吉神五合節
　　重日
天寶厯曰重日者以隂陽混合於亥陽起於甲子而順
　隂起於甲戌而逆至己亥而同故曰重日其日忌為
　凶事利為吉事○厯例曰重日者己亥二日也○曹
　震圭曰亥為隂極之位坤辟在焉己為陽極之位乾
　辟在焉是陽中陽而隂中隂也故曰重其日忌為凶
　事者恐重犯也利為吉事者宜再見也
　　復日
天寶厯曰復日者為魁罡所繫之辰也其日忌為凶事
　利為吉事○厯例曰復日者正七月甲庚二八月乙
　辛四十月丙壬五十一月丁癸三九六十二月戊巳
　日也○曹震圭曰復者重見也為本建之辰與所遇
　之干同也假令正月寅即甲也而又見甲是復也又
　如辰戌即戊也丑未即巳也而又見戊巳是復也餘
　倣此又地理新書云正月甲七月庚二月乙八月辛
　四月丙十月壬五月丁十一月癸三月九月戊六月
　十二月巳
　　四離
玉門經曰離者隂陽分至前一辰也謂建卯之月陽氣
　出隂氣入建子之月隂氣降陽氣升建酉之月隂氣
　出陽氣入建午之月陽氣降隂氣升故先一日為四
　離辰也○李鼎祚曰此日忌出行征伐○曹震圭曰
　四離者冬至前一日水離夏至前一日火離春分前
　一日陽體分而木亦離也秋分前一日隂體分而金
　亦離也故名曰四離
　　四絶
玉門經曰四絶者四立前一辰也○李鼎祚曰此日忌
　出軍逺行○曹震圭曰立春木旺水絶立夏火旺木
　絶立秋金旺土絶立冬水旺金絶故先一日為絶也
　　長短星
厯例曰長星者正月初七二月初四三月初一四月初
　九五月十五六月初十七月初八八月初二初五九
　月初三初四十月初一十一月十二十二月初九是
　也○短星者正月二十一二月十九三月十六四月
　二十五五月二十五六月二十七月二十二八月十
　八十九九月十六十七十月十四十一月二十二十
　二月二十五日是也其日忌開市納財立券交易裁
　衣○曹震圭曰長者過也短者不及也凡開市納財
　立券交易裁衣皆貴乎中平適宜若或過或不及其
　忌可知葢長短星者金火也謂金火之氣能毁傷萬
　物也
　按長星者庚辛也春夏用庚秋冬用辛陽取陽隂取
　隂也以月建内所寄之干四季則用四時隂干依五
　虎元遁得庚辛者自建辰向前數之春夏至庚則止
　秋冬至辛則止其本節所當之卦則取其宫數如春
　月則以卯為震三四月則以巳為巽四其餘辰則一
　辰當一得數是也假如正月建寅寅中有甲以甲遁
　得庚午自寅一震三辰一巳一午一共得七數故七
　日為長星也二月建卯卯中有乙以乙遁得庚辰自
　卯之震三倂辰一共四數故四日為長星也三月建
　辰辰中無所寄就乙仍遁得庚辰止得一數故一日
　為長星也四月建己巳中有丁以丁遁得庚戌自已
　之巽四厯午未申酉戌共九數也午不用離九者以
　己用巽四故也五月建午午中有丙以丙遁得庚寅
　為丙火長生之位故向前得庚子自離九厯未申酉
　戌亥子得一十五也六月建未就丁遁得庚戌自未
　申厯酉之兌七至戌共得一十也用兌七者以六月
　為金氣伏藏之時故用西方之卦也七月建申申中
　有庚為同體又以秋冬用辛故不用遁辰而用旺辰
　之酉自申至酉之兌七共得八數也八月建酉酉中
　有辛故即得兌七也今為二日五日合之亦得七九
　月建戌就辛遁得庚子辛丑自戌至子得三自戌至
　丑得四也不用宫數者以戌尚西方之令未至於乾
　也十月建亥亥中有癸遁得辛酉謂干支同體故用
　壬遁得辛亥故止得一也十一月建子子中有壬遁
　得辛亥故自子之坎一至亥得十二也十二月建丑
　就癸遁得辛酉自丑至酉得九也不用宫數與九月
　同○短星者丙丁也春夏用丙秋冬用丁陽取陽隂
　取隂也各以月建内所寄之干四季則用四時隂干
　依五子遁得丙丁者自建辰向前數之春夏至丙則
　止秋冬至丁則止其本節所當之卦則取其宫數其
　餘辰則一辰當一得數于朔實二十九日内減之餘
　數是也假如正月甲遁得丙寅寅為艮八以減二十
　九餘二十一故二十一日為短星也二月乙遁得丙
　戌自卯之震三至戌得一十以減二十九餘一十九
　也三月就乙遁得丙子自辰一厯巽四至子得一十
　三以減二十九餘一十六也四月丁遁得丙午為干
　支同體故即用旺辰之巽四以減二十九餘二十五
　也五月丙遁得丙申自午至申之坤二共四以減二
　十九餘二十五也六月就丁遁得丙午為干支同體
　故即用旺辰得午之離九以減二十九餘二十也七
　月庚遁得丁丑自申之坤二厯酉戌亥子丑得七以
　減二十九餘二十二也八月辛遁得丙申丁酉自兑
　七至申得一十八至酉得一十九也不以減二十九
　者以其在一十六以上也九月就辛遁得丙申丁酉
　故自戌至申得一十一至酉得一十二不用宫數與
　長星同以減二十九餘十八十七也今為十六日十
　七日者未知孰是十月建亥用癸遁得丁巳自亥之
　乾六至巳得十二以減二十九餘一十七也今為十
　四日者未知孰是大抵長星應在十五以前短星應
　在十六以後恐𫝊者誤也十一月壬遁得丙午以子
　丑之月水旺火寒又為丙胎養之位故復用也自子
　之坎一至午得七以減二十九餘二十二也十二月
　就癸遁得丙辰自丑至辰得四以減二十九餘二十
　五也不用宫數與長星同○又按長星用五虎遁短
　星用五子遁者長星金也隂也短星火也陽也隂金胎
　於寅陽火胎於子也酉月金旺戌月火墓又為西方之
　位既取能傷萬物之義則其各二日也宜矣
　　反支
厯例曰反支以月朔得戌亥日者初一日得申酉日者
　初二日得午未日者初三日得辰巳日者初四日得
　寅卯日者初五日得子丑日者初六日為反支也其
　日忌上表章
　按十二支皆以順布今自戌亥而逆之是反支也其
　忌可知
　　上朔
堪輿經曰上朔日忌宴㑹嫁娶逺行上官○厯例曰陽
　年以年干加寅順數至亥隂年以年干加丑順數至
　巳也○曹震圭曰丑寅者艮卦之方也萬物始終之
　所也巳者陽極之辰亥者隂極之辰故陽有生發萬
　物之功者寅也隂有成終萬物之道者丑也以陽而
　來㑹於極隂以隂而往㑹於極陽則非其相㑹之道
　也其忌可知
　
　
　
　
　
　
　
　
　
　
　
　
　
　
　
御定星厯考原卷四
　欽定四庫全書
御定星厯考原卷五
　　日時總類
　　　月建十二神
　厯書曰厯家以建除滿平定執破危成收開閉凡十二
　　日周而復始觀所值以定吉凶每月交節則疊兩值
　　日其法從月建上起建與斗杓所指相應如正月建
　　寅則寅日起建順行十二辰是也○淮南子曰正月建
　　寅則寅為建卯為除辰為滿巳為平主生午為定未
　　為執主陷申為破主衡酉為危主杓戌為成主小徳
　　亥為收主大徳子為開主太陽丑為閉主太隂○選
　　擇宗鏡曰建為歳君為元神為吉凶衆神之主帥可
　　坐不可向其在山在方疊吉星則大吉疊凶星則凶
　　除為四利太陽小吉滿為土瘟為四利喪門又為天
　　富小吉平為三台又為土曲大吉定為歳三合為顯
　　星吉又為地官符畜官次凶執為四利之死符又為
　小耗凶破為歳破為大耗大凶危為極富星為谷將
　星為四利龍徳吉成為三合吉又為飛廉又為四利
　白虎小凶收為四利福徳小吉又為八座小凶開為
　青龍太隂為生氣華葢上吉又為四利弔客小凶閉
　為病符凶平成開危最吉定除次吉破大凶
　按月建十二神除危定執成開為吉建破平收滿閉
　為凶厯書所謂建滿平收黑除危定執黄成開皆可
　用閉破不相當者也選擇宗鏡以四利三元諸神相
　配吉凶亦未盡合如以建為太歳除為太陽滿為喪
　門破為歳破危為龍徳此相合者也至以平為太隂
　定為官符執為死符成為白虎收為福徳開為弔客
　此不相合者也大抵凡日吉神多則吉凶神多則凶
　又各視其神之宜忌以為趨避亦未可以執一而論
　也
　　四利三元
李淳風四利三元一太歳二太陽三喪門四太隂五官
　符六死符七歳破八龍徳九白虎十福徳十一弔客
　十二病符如甲子年則以太歳加子丑為太陽寅為
　喪門餘倣此
　　黄黑二道
按黄黑二道者黄道六黑道六共十有二以配十有二
　辰一青龍二明堂三天刑四朱雀五金匱六天徳七
　白虎八玉堂九天牢十元武十一司命十二勾陳其
　法則寅申青龍起子卯酉起寅辰戌起辰巳亥起午
　子午起申丑未起戌順行十二辰月起日則建寅之
　月子日為青龍丑日為明堂日起時則子日申時起
　青龍酉時為明堂依次順數其義見月事凶神篇
　　天乙貴人
歌曰甲戊庚牛羊乙巳鼠猴鄉丙丁豬鷄位壬癸兔蛇
　藏六辛逢馬虎此是貴人方○曹震圭曰天乙者乃
　紫㣲垣左樞傍之一星萬神之主掌也一日二者隂
　陽分治内外之義也辰戌為魁罡之位故貴人不臨
　戊以配中央之位乃勾陳后宫之象故與甲同其起
　例以丑乃紫㣲後門之左陽界之辰也未乃紫㣲南
　門之右隂界之辰也甲者十干之首故陽貴以甲加
　丑逆行甲得丑乙得子丙得亥丁得酉巳得申庚得
　未辛得午壬得己癸得卯此晝日之貴也隂貴以甲
　加未順行甲得未乙得申丙得酉丁得亥巳得子庚
　得丑辛得寅壬得卯癸得已此暮夜之貴也戊以助
　甲成功故亦得丑未若六辛之獨得寅午則自然所
　致更無疑矣
又通書云郭景純以十干貴人為吉神之首至静而能
　制羣動至尊而能鎮飛浮以其為坤黄中通理乃貴
　人之徳是以陽貴人出於先天之坤而順隂貴人出
　於後天之坤而逆天干之徳未足為貴而干徳之合
　氣乃為貴也
先天坤卦在正北陽貴起於先天之坤故從子起甲甲
　徳在子氣合於己故巳以子為陽貴以次順行乙徳
　在丑氣合於庚丙徳在寅氣合於辛丁徳在卯氣合
　於壬辰為天羅貴人不居故戊跨在巳氣合於癸午
　與先天坤位相對名曰天空貴人有獨無對故陽貴
　人不入於午巳徳在未氣合於甲庚徳在申氣合於
　乙辛徳在酉氣合於丙戌為地網貴人不居故壬跨
　在亥氣合於丁子坤位貴人不再居故癸在丑氣合
　於戊是為陽貴起例
　　　申(庚合乙/)酉(辛合丙/)戌(地網/)　亥(壬合丁/)
　　　未(巳合甲/)　　　　　　　　子(甲合己/)
　　　午(天空/)　　　　　　　　　丑(乙合庚/癸合戊)
　　　巳(戊合癸/)辰(天羅/)　卯(丁合壬/)寅(丙合辛/)
　歌曰庚戊見牛甲在羊乙猴巳鼠丙鷄方丁豬癸蛇
　壬是兔六辛逢虎貴為陽此十干先天相合之氣屬
　陽故從子位順行分居地盤九支謂之陽貴人旦晝
　於冬至後用之
後天坤卦在西南隂貴起於後天之坤故從申起甲甲
　徳在申氣合於巳故巳以申為隂貴以次逆行乙徳
　在未氣合於庚丙徳在午氣合於辛丁徳在己氣合
　於壬辰為天羅貴人不居故戊跨在卯氣合於癸寅
　與後天坤位相對名曰天空貴人有獨無對故隂貴
　人不入於申巳徳在丑氣合於甲庚徳在子氣合於
　乙辛徳在亥氣合於丙戌為地網貴人不居故壬跨
　在酉氣合於丁申坤位貴人不再居故癸跨在未氣
　合於戊是為隂貴起例
　　　申(甲合巳/)酉(壬合丁/)戌(地網/)　亥(辛合丙/)
　　　未(乙合庚/癸合戊)　　　　　　　　子(庚合乙/)
　　　午(丙合辛/)　　　　　　　　丑(巳合甲/)
　　　巳(丁合壬/)辰(天羅/)　卯(戊合癸/)寅(天空/)
　歌曰甲貴隂牛庚戊羊乙貴在鼠巳猴鄉丙豬丁鷄
　辛遇馬壬蛇癸兔屬隂方此十干後天相合之氣屬
　隂故從申位逆行分居地盤九支謂之隂貴人暮夜
　於夏至後用之
　按曹氏與通書二説各有意義但曹氏則以陽為隂
　以隂為陽夫陽順隂逆陽前隂後自然之理也當以
　起未而順者為陽起丑而逆者為隂方是
　　喜神
歌曰甲巳在艮乙庚乾丙辛坤位喜神安丁壬寄向離
　宫坐戊癸還依巽上看○曹震圭曰大抵物之所喜
　者母見子也假令甲巳化土生金為子金之所居者
　丑也丑近於艮丙辛化水生木為子木之所居者未
　也未近於坤戊癸化火生土為子土居於辰近於
　巽也乙庚化金生水為子水居於辰辰既有土故居
　於乾乾為亥子也丁壬化木生火為子火旺於午離
　也
　按物以相見為喜易𫝊曰相見乎離離者南方之卦
　也於五行為火於十干為丙喜神者見丙也假令甲
　巳之干用五虎元起丙寅寅為艮故在艮也乙庚之
　干得丙戌戌為乾故在乾也丙辛之干得丙申申為
　坤故在坤也丁壬之干得丙午午為離故在離也戊
　癸之干得丙辰辰為巽故在巽也
　　二十八宿配日
按日有六十宿有二十八四百二十日而一週四百二
　十者以六十與二十八俱可以度盡也故有七元之
　説一元甲子日起虚以子象鼠而虚為日鼠也二元
　甲子起奎三元甲子起畢四元甲子起鬼五元甲子
　起翼六元甲子起氐七元甲子起箕至七元盡而甲
　子又起虚周而復始但一元起於何年月日則不可
　得而考矣
　　二十八宿直日所屬七曜及異名
虛昴星房為太陽蚤日危畢張心為太隂莫日室觜翼
　尾屬火壁參軫箕屬水奎井角斗屬木婁鬼亢牛屬
　金胃柳氐女屬土
　　十二辰禽象分隂陽
十二辰禽象以二十八宿之列於十二宫者配之既見
　首卷又有以十二象分隂陽者子前四刻為昨夜之
　隂後四刻為今日之陽猶冬至前為隂冬至後為陽
　也故鼠前足四爪後足五爪丑屬隂故牛蹄分寅屬
　陽故虎五爪卯屬隂故兔缺唇且四爪辰屬陽故龍
　五爪巳屬隂故蛇舌分午屬陽故馬蹄圓未屬隂故
　羊蹄分申屬陽故猴五爪酉屬隂故鷄四爪戌屬陽
　故狗五爪亥屬隂故猪蹄分
　　旬中空亡
旬中空亡者甲子旬中戌亥空甲戌旬中申酉空甲申
　旬中午未空甲午旬中辰巳空甲辰旬中寅卯空甲
　寅旬中子丑空
　按十日為旬以十干配十二支自甲至癸而止餘二
　辰天干不及故為空亡也如甲子起至癸酉止不及
　戌亥故甲子旬十日皆以戌亥為空餘倣此
　　截路空亡
截路空亡者甲巳日申酉時乙庚日午未時丙辛日辰
　巳時丁壬日寅卯時戊癸日子丑時
　按截路空亡遇壬癸也行路而遇水則不可行也如
　甲巳日以五鼠遁起甲子順厯之得壬申癸酉故甲
　巳日以申酉為截路空亡也餘倣此
　　五等用卦
厯例曰冬至公中孚始辟復侯屯内小寒侯屯外大夫
　謙卿睽大寒公升辟臨侯小過内立春侯小過外大
　夫蒙卿益雨水公漸辟泰侯需内驚蟄侯需外大夫
　隨卿晉春分公解辟大壯侯豫内清明侯豫外大夫
　訟卿蠱穀雨公革辟夬侯旅内立夏侯旅外大夫師
　卿此小滿公小畜辟乾侯大有内芒種侯大有外大
　夫家人卿井夏至公咸辟姤侯鼎内小暑侯鼎外大
　夫豐卿渙大暑公履辟遯侯恒内立秋侯恒外大夫
　節卿同人處暑公損辟否侯巽内白露侯巽外大夫
　萃卿大畜秋分公賁辟觀侯歸妹内寒露侯歸妹外
　大夫无妄卿明夷霜降公困辟剝侯艮内立冬侯艮
　外大夫既濟卿噬嗑小雪公大過辟坤侯未濟内大
　雪侯未濟外大夫蹇卿頤
　按五等用卦皆出於漢儒焦延夀京房之説所謂卦
　氣者也今厯無之姑存於此
　　三伏
厯例曰三伏者四時代謝皆以相生立春以木代水水
　生木也立夏以火代木木生火也立冬以水代金金
　生水也至於立秋以金代火金畏火尅故至庚日則
　必伏藏庚者金也金氣伏藏則火益熾三陽數也故
　夏至後第三庚為初伏第四庚為中伏立秋後初庚
　為末伏謂之三伏如夏至日得庚便為初庚立秋日
　得庚亦即為末伏也
　　二社
孝經緯曰社者土地之主也封土為社以報土功也○
　厯例曰二分前後近戊為社○曹震圭曰勾龍共工
　能平水土祀以為社后稷能殖百榖祀以為稷社為
　土神稷為穀神今以二分之氣祭者謂春分萬物發
　生百穀將種所以祈也秋分萬物成熟百穀將收所
　以報也
　　得辛(龍治水附/)
自元旦日干順數至幾日逢辛日者即為得辛自元旦
　日支順數至幾日逢辰日者即為幾龍治水
　　朔日
按朔者日月交㑹之辰也月本無光借日光以為光逺
　則光顯近則光隠合朔日月同宫近度故不見月若
　復南北同度則日為月所蔽而日為之食矣故日食
　在朔
　　上弦
按上弦者周天四分之一也月猶銀丸受光含影自合
　朔後去日漸逺日照其西故自下視之如銀鉤然是
　三日而哉生明也至初八日間去日九十度日照其
　半西明而東暗如弓弦之平分也因自虧而向盈故
　曰上
　　望日
按望日者日月相望之辰也日月相衝日在地下月在
　天上相距六宫對照而光滿若南北同度則月值暗
　虛恰為地影所隔而月為之食矣故月食在望
　　下弦
按下弦者周天四分之三也自望而後去日漸近日照
　其東而西虧是望後哉生魄也至二十三日間西去
　日二百七十度東去日九十度日照其半東明而西
　暗亦猶上弦之平分皆所謂近一而逺三也因自盈
　而向虧故曰下
　　晦日
按晦日者月之盡也去日甚近將與日合其光晦隠而
　不見至朔則既合而光復生朔者蘇也月死於晦而
　復蘇於朔也故晦日百事不宜○又厯例曰晦朔弦
　望之辰忌服藥療病○曹震圭曰晦朔弦日者陰氣
　不足之辰也望日者隂奪陽也故其日忌服藥療病
　　滅日　沒日
厯例曰滅沒日忌療病服藥○曹震圭曰滅日者積朔
　虚分而為之沒日者積氣盈分而為之非天地之全
　氣也故其日忌療病服藥
　按滅日沒日見於漢書詳載於授時厯今厯無之
　　月忌日
通書云俗忌初五十四二十三年年月月在人間其法
　以五黄土值日相配廉貞火生起中宫之土也每月
　初一日起一白水入中宫與貪狼木相配水木相生
　也初二日二黑土與巨門土相配比和也初三日三
　碧木能制綠存土也初四日四緑木與文曲水相生
　也初五日五黄土配廉貞火火生土旺火晦土湮而
　己初十十九又數一白貪狼至十四二十三又值五
　黄廉貞此俗忌也
　按九宫之次自一白至九紫九星之次則一貪狼二
　巨門三禄存四文曲五廉貞六武曲七破軍八左輔
　九右弻故其相配如此又以其日為九五之數自初
　一至初五五數也自初五至十四自十四至二十三
　皆距九日世不敢用假言其忌故曰俗忌也
　　人神
天寶厯曰人神者人之神識也其逐日所在忌用鍼灸
　○曹震圭曰人神者非人之神識也是六氣隂陽所
　在表裏也黄帝内經靈樞經甲乙經所載一日足大
　指厥隂分刺灸之發跗腫二日外踝少陽分刺灸之
　陽經筋緩三日在股少隂分刺灸之小腹痛四日腰
　太陽分刺灸之腰僂無力五日在口太隂分刺灸之
　舌强六日兩手陽明分刺灸之咽喉不利七日内踝
　少隂分刺灸之隂經筋急八日手腕太隂分刺灸之
　腕不收九日在尻厥隂分刺灸之主多病結十日腰
　背太陽分刺灸之腰背僂十一日鼻柱陽明分刺灸
　之齒面腫十二日髮際少陽分刺灸之令人耳重聽
　十三日牙齒少隂分刺灸之氣寒十四日胃腕陽明
　分刺灸之氣脹十五日遍身不補不瀉刺灸大禁十
　六日在胷太陽分刺灸之主逆息十七日氣衝陽明
　分刺灸之喘息十八日在股少隂分刺灸之隂氣痛
　十九日在陽明分刺灸之發腫二十日内踝少隂分
　刺灸之經筋癴二十一日手小指太陽分刺灸之手
　不仁二十二日足外踝少陽明分刺灸之經筋緩二
　十三日肝及足厥隂分刺灸之發轉筋二十四日手
　陽明分刺灸之咽中不利二十五日足陽明分刺灸
　之胃氣脹二十六日在胷太隂分刺灸之令人喘咳
　二十七日在膝陽明分刺灸之足脛厥逆二十八日
　在隂少隂分刺灸之小腹急痛二十九日膝脛厥隂
　分刺灸之筋痿少力三十日陽明分月空亡不瀉不
　治故以其所在謂之人神
　　逐建人神
建日在足除日在尻滿日在腹平日在背定日在心執
　日在手破日在口危日在鼻成日在肩收日在頭開
　日在耳閉日在目
　　十二辰人神
子日在目丑日在耳寅日在胷卯日在鼻辰日在腰巳
　日在手午日在心未日在足申日在肩酉日在頭戌
　日在頸亥日在項○曹震圭曰以上人神所在之日
　並忌鍼灸
　　日遊神
經曰遊神所在不可安產室掃舎宇設牀帳○厯例曰
　癸巳至丁酉日在北戊戌己亥日在中庚子辛丑壬
　寅日在南癸卯日在西甲辰日至丁未日在東戊申
　又在中己酉日出遊四十四日其義未明
　　太白逐日遊方
厯例曰一日十一日二十一日震方二日十二日二十
　二日巽方三日十三日二十三日離方四日十四日
　二十四日坤方五日十五日二十五日兌方六日十
　六日二十六日乾方七日十七日二十七日坎方八
　日十八日二十八日艮方九日十九日二十九日在
　天十日二十日三十日在地也○曹震圭曰太白者
　金神之氣巡遊八方所在不可抵向
　按一日初起於震者所謂帝出乎震也終於艮者所
　謂成言乎艮也皆依後天八卦之序依次遞遷至八
　而八卦盡矣九為陽數故在天十為數終故在地今
　厯日所載則九日十九日二十九日中央十日二十
　日三十日在天未詳孰是
　　無禄日
通書云甲辰乙巳庚辰辛巳丙申戊戌丁亥己丑壬申
　癸亥此十日禄皆落空故云無禄如甲禄在寅乙禄
　在卯甲辰旬寅卯空故甲辰乙巳為無祿也庚禄在
　申辛禄在酉甲戌旬申酉空故庚辰辛巳為無禄也
　丙戊禄在巳甲午旬巳空故丙申戊戌為無禄也丁
　巳禄在午甲申旬午空故丁亥己丑為無禄也壬禄
　在亥甲子旬亥空故壬申為無禄也癸禄在子甲寅
　旬子空故癸亥為無禄也此十日名曰無禄日又曰
　十惡大敗日然惟隨各年及本命避之如庚戌年及
　庚戌生人忌用甲辰之類是也
　　四煞沒時(又曰四大吉時/)
四煞者寅午戌火煞在丑亥卯未木煞在戌申子辰水
　煞在未巳酉丑金煞在辰凡取四煞沒時者以月將
　加時使四煞臨乾坤艮巽之位為四煞沒於四維正
　四七十四孟月用甲丙庚壬時二五八十一四仲月
　用艮巽坤乾時三六九十二四季月用癸乙丁辛時
　如正月月將在亥則以亥加甲或加丙或加庚或加
　壬依二十四方位順推之則辰戌丑未四煞皆臨四
　維卦位是為四煞沒時也以四煞既沒故又曰四大
　吉時
　　隂陽大㑹
堪輿經曰正月大㑹甲戌二月大㑹乙酉五月大㑹丙
　午六月大㑹丁巳七月大㑹庚辰八月大㑹辛卯十
　一月大㑹壬子十二月大㑹癸亥○正月陽建在寅
　隂建在戌陽主干隂主支也陽建在寅近於甲陽甲
　隂戌支干相和㑹故甲戌為正月大㑹也二月陽建
　於卯隂建於酉卯近於乙陽乙隂酉故乙酉為二月
　大㑹也五月隂陽二建俱㑹於午午近於丙以丙配
　午故丙午為五月大㑹也六月陽建於未隂建於己
　未近於丁以丁配巳故丁巳為六月大㑹也七月陽
　建於申隂建於辰陽建近庚以庚配辰故庚辰為七
　月大㑹也八月陽建於酉隂建於卯酉近於辛以辛
　配卯故辛卯為八月大㑹也十一月隂陽二建俱㑹
　於子子近於壬以壬配子故壬子為十一月大㑹也
　十二月陽建於丑隂建於亥丑近於癸以癸配亥故
　癸亥為十二月大㑹也
　　隂陽大㑹立成
月㑹大㑹　　大㑹所領日　　春　夏　秋　冬
正月甲戌(癸亥甲子乙丑丙寅丁卯戊辰/己巳庚午辛未士申癸酉)　　　　　歳位歳後歳對歳前
七月庚辰(甲戌乙亥丙子/丁丑戊寅己卯)　　　　　　　　　　　歳對歳前歳位歳後
二月乙酉(庚辰辛巳壬午/癸未甲申)　　　　　　　　　　　歳位歳後歳對歳前
八月辛卯(乙酉丙戌丁亥/戊子己丑庚寅)　　　　　　　　　　　歳對歳前歳位歳後
五月丙午(辛卯壬辰癸巳甲午乙未丙申丁酉戊戌/己亥庚子辛丑壬寅癸卯甲辰乙巳)　歳前歳位歳後歳對
十一月壬子(丙午丁未戊申/己酉庚戌辛亥)　　　　　　　　　　歳後歳對歳前歳位
六月丁巳(壬子癸丑甲寅/乙卯丙辰)　　　　　　　　　　　歳前歳位歳後歳對
十二月癸亥(丁巳戊午己未庚申/辛酉壬戌癸亥)　　　　　　　　歳後歳對歳前歳位
　右大㑹望後用之其所領日從本㑹日起逆數至上
　㑹止即得所領日數也
　　隂陽小㑹
堪輿經曰二月小㑹己酉三月戊辰四月己巳五月戊
　午八月己卯九月戊戌十月己亥十一月戊子○董
　仲舒曰戌亥近乾為天門辰巳近巽為地户天老曰
　陽生於子不足於天門隂生於午不足於地户卯酉
　厭建相對隂陽之關皆以中宫戊巳配其厭建以為
　隂陽小㑹也○二月陽建於卯隂建於酉隂陽相衝
　以乙配酉以辛配卯大㑹皆已有之故以巳配隂建
　之酉為隂陽小㑹也三月陽建於辰隂建於申以庚
　配辰大㑹有之以乙配申隂陽非耦故以戊配辰為
　三月小㑹也四月純陽用事隂勢盡消故無大㑹以
　己巳為四月小㑹也五月陽建隂建俱㑹於午故以
　戊配所建之辰則戊午為五月小㑹也八月秋分建
　厭分位亦以巳配隂陽建厭之辰故八月以己卯為
　小㑹也九月剝卦直月陽消將盡故無大㑹而以戊
　戌為小㑹也十月陽勢消盡純隂用事故無大㑹則
　以己亥為十月小㑹也十一月隂陽二建俱㑹於子
　亦以戊配所建之子故十一月戊子為小㑹也
　　隂陽小㑹立成
月㑹小㑹　　小㑹所領日　　春　夏　秋　冬
二月己酉(丙午丁未/戊申)　　　　　歳位歳後歳對歳前
三月戊辰(癸亥甲子乙丑/丙寅丁卯)　　　歳位歳後歳對歳前
四月己巳(戊辰/)　　　　　　　歳前歳位歳後歳對
五月戊午(丁巳/)　　　　　　　歳前歳位歳後歳對
八月己卯(甲戌乙亥丙子/丁丑戊寅)　　　歳對歳前歳位歳後
九月戊戌(辛卯壬辰癸巳甲午/乙未丙申丁酉)　歳對歳前歳位歳後
十月己亥(戊戌/)　　　　　　　歳後歳對歳前歳位
十一月戊子(乙酉丙戌/丁亥)　　　　歳後歲對歳前歳位
　又小㑹望前用之其所領日亦從本㑹日逆數至他
　大小㑹止○曹震圭曰大㑹者是月内隂陽正㑹之
　辰也小㑹者是隂陽偶㑹之辰也故為上吉之日比
　和之辰
　按大㑹者陽㑹於隂也小㑹者隂㑹於陽也其月無
　大㑹者以其干支不能相配如三月辰中之乙不能
　配隂建之申四月巳中之丙不能配隂建之未是也
　小㑹為隂㑹陽故其日皆用陽建惟二月八月隂陽
　二建對衝故相易也其月無小㑹者以其日大㑹已
　有之或他月小㑹已有之觀其所領日逆至他月大
　小㑹日則止可見矣
　　天子用日
堪輿經曰天子用歳位之日以陽建之方為之如春三
　月建寅卯辰即以正二三月大小㑹日為歳位也
　　皇后用日(太子諸侯同/)
皇后太子諸侯用歳前之日以王前之㑹為之如春木
　旺在東方則以冬月為歳前之㑹也
　　卿大夫用日
卿大夫用歳對之日以建王所衝為之如春三月建王
　東方寅卯辰衝在西方申酉戌故春三月以秋為歳
　對也
　　士庶用日
士庶用歳後之日以王後之㑹為之如春王東方以夏
　為歳後之㑹也大小㑹並同
　　行狼(了戾孤辰附/)
天寶厯曰過為行狼不及為了戾不合為孤辰○堪輿
　經曰三月陽建於辰隂建於申陽前不及於丙隔於
　己也後過於甲隔於卯也故以甲配申則不從以丙
　配申不及以戊庚壬配申則不合故甲申為行狼丙
　申為了戾戊申庚申壬申為孤辰也四月陽建於己
　隂建於未陽前不及於丁隔於午也後過於乙隔於
　辰也故以乙配未則不從以丁配未則不及以己辛
　癸配未則不合故乙未為行狼丁未為了戾己未辛
　未癸未為孤辰也九月陽建於戌隂建於寅陽前不
　及壬隔於亥也後過於庚隔於酉也故以庚配寅則
　不從以壬配寅則不及以甲丙戊配寅則不合故庚
　寅為行狼壬寅為了戾甲寅丙寅戊寅為孤辰也十
　月陽建於亥隂建於丑陽前不及癸隔於子也後過
　於辛隔於戌也故以辛配丑則不從以癸配丑則不
　及以乙丁巳配丑則不合故辛丑為行狼癸丑為了
　戾乙丑己丑丁丑為孤辰也○曹震圭曰月建者陽
　也月厭者隂也陽主干隂主支若得陽建前後近干
　以配隂建者大㑹也若以陽建後隔位之干配隂建
　者為行狼不從乃陽氣不從也陽建前隔位之干配
　隂建者為了戾不及是陽氣不及也以隂建左右之
　干自配者為孤辰非其正應隂自配也故曰不合
　　單隂(自單隂至純陽四位皆以時無大㑹/故以戊巳配月建為之出堪輿經)
三月卦得夬謂五陽爻對一隂爻故戊配辰為單隂也
　　純隂
十月卦得坤謂六爻皆隂陽氣已盡故以己配亥為純
　隂也
　　孤陽
九月卦得剝謂五隂爻對一陽爻故以戊配戌為孤陽
　也
　　純陽
四月卦得乾謂六爻皆陽隂氣己盡故以己配己為純
　陽也
　　歳薄
四月陽建於已而左行隂建於未而右行隂陽相向欲
　合於午故以丙午戊午為四月歳薄也
十月陽建於亥而左行隂建於丑而右行隂陽相向欲
　合於子故以壬子戊子為十月歳薄也○曹震圭曰
　薄者迫也隂陽二建交相迫之丙壬則近子午之干
　戊者謂時無大㑹皆以戊巳配之也
　　逐陣
六月陽建於未而左行隂建於巳而右行隂陽相背分
　别於午故以戊午丙午為六月逐陣
十二月陽建於丑而左行隂建於亥而右行隂陽相背
　分别於子故以壬子戊子為十二月逐陣○曹震圭
　曰隂陽二建此月相分背各隨其陣也
　　隂陽交破
四月陽建於已破於亥隂建於未破於癸癸陽也為隂
　所破也亥隂也為陽所破也是謂陽破隂隂破陽故
　四月癸亥為隂陽交破
十月陽建於亥破於己隂建於丑破於丁丁陽也為隂
　所破也己隂也為陽所破也是為陽破隂隂破陽故
　十月丁巳為隂陽交破
　　隂陽擊衝
五月隂陽俱至午陽建挾丙而擊壬隂建居午而衝子
　故五月以壬子為隂陽擊衝
十一月隂陽俱至子陽建挾壬而擊丙隂建居子而衝
　午故十一月以丙午為隂陽擊衝
　　陽破隂衝
六月陽建於未而破丑隂建於己而衝癸故六月癸丑
　為陽破隂衝也
十二月陽建於丑而破未隂建於亥而衝丁故十二月
　丁未為陽破隂衝也
　　隂位
三月陽建於辰隂建於申故三月庚辰月宿在辰為隂
　位
九月陽建於戌隂建於寅故九月甲戌月宿在戌為隂
　位
　　隂道衝陽
二月陽建於卯而衝酉隂建於酉而衝卯故二月己卯
　月宿在卯為隂道衝陽
八月陽建於酉而衝卯隂建於卯而衝酉故八月以巳
　酉月宿在酉為隂道衝陽
　　三隂
正月破在申一隂也厭在戌二隂也辛在其間三隂也
　故正月得辛卯月宿在卯為三隂也
七月破在寅一隂也厭在辰二隂也乙在其間三隂也
　故七月得乙酉月宿在酉為三隂也
　　陽錯
以陽建之支配當方之干隂陽自相配合為日以値所
　衝之宿為陽錯如正月陽建在寅近於甲支干相配
　為甲寅日寅衝於申故正月甲寅之日月宿在申為
　陽錯二月陽建在卯近於乙支干相配為乙卯日卯
　衝於酉故二月乙卯之日月宿在酉為陽錯三月陽
　建在辰近於甲支干相配得甲辰日辰衝於戌故三
　月甲辰之日月宿在戌為陽錯也餘倣此
　　隂錯
以隂建之支配當方之干隂陽自相配合為日以值所
　衝之宿為隂錯如正月隂建於戌近於庚支干相配
　為庚戌日戌衝辰故正月庚戌之日月宿在辰為隂
　錯二月隂建於酉近於辛支干相配為辛酉日酉衝
　卯故二月辛酉之日月宿在卯為隂錯三月隂建在
　申近於庚支干相配為庚申日申衝寅故三月庚申
　之日月宿在寅為隂錯餘倣此唯五月十一月隂陽
　二建㑹於子午故無隂錯陽錯
　　隂陽俱錯
五月十一月隂陽二氣同建一辰則以所建之支配所
　近之干共為一日月宿居月建所衝之辰為隂陽俱
　錯如五月隂陽二建合於午近於丙配為丙午月宿
　在子為隂陽俱錯十一月隂陽二建合於子近於壬
　配為壬子月宿在午為隂陽俱錯也
　　絕隂
絶隂者謂三月四月隂氣絶也故三月小㑹所領日為
　四月絶隂所領日
　　絕陽
絶陽者謂九月十月陽氣絶也故九月小㑹所領日為
　十月絶陽所領日
　　立成

　曹震圭曰以上諸日雖遇天徳月徳玉堂生氣黄道
　　吉星值日亦不可用集正所謂陰陽不足之辰是也
　　忌興造嫁娶上官赴任入宅遷移出行交易合藥
　　問病百事不宜
　　按以上立成所載等日皆從陰陽二建起論於選
　　擇他書無所見姑附於此
　
　
　
　
　
　
　
　
　
御定星厯考原卷五
　欽定四庫全書
御定星厯考原卷六
　　用事宜忌
　　　選擇總論
　吉凶之説昉於易衍於疇所以順性命之理盡變化之
　道而教人卜筮以為趨避之宜者也然隂陽既分剛柔
　定位五行順布則生尅無端干支相推則衝合互見以
　及納音納甲𣲖衍而枝分八卦九宫同條而共貫皆推
　原於易理根柢於圖書論日以繁術日以巧是不可謂
　理之所必無而亦勢之所必至者也三代而後隂陽家
　者流各出其説以鳴於世亦已紛矣况一日之間有吉
　神又有凶神且有一神而異名者異其名矣又有一為
　吉一為凶者夫神煞之名不過即五行之生旺休囚干
　支之刑衝合㑹以為斷耳術數之徒乃甚言其吉凶以
　駭衆而震俗偶有所驗羣焉信之而古之立説茫乎莫
　知其所由來矣今吉凶神煞既為註釋而又即用事註
其宜忌以為選擇之例亦皆仍厯書之舊云
　　上冊受封
厯例曰凡登壇受冊追封諡號等事宜月徳合忌四廢
　牢日獄日徒隸死别伏罪不舉罪刑建破平收閉日
　○曹震圭曰正月宜辛未辛夘辛酉二月宜己丑己
　亥己未三月宜丁亥丁酉丁巳四月宜乙丑乙酉乙
　卯五月宜辛未辛丑辛亥六月宜巳巳巳卯己亥七
　月宜丁卯丁丑丁酉八月宜乙丑乙未乙巳九月宜
　辛巳辛卯辛亥十月宜己卯己酉己未十一月宜丁
　丑丁未丁巳十二月宜乙亥乙酉乙巳
　　肆赦
厯例曰凡赦過宥罪釋獄緩刑蠲除賦役起拔幽錮撫
　納流亡復還遷黜等事宜天赦天徳合○曹震圭曰
　正月宜六壬日戊寅日二月宜戊寅日三月宜六丁
　日戊寅日四月宜六丙日甲午日五月宜甲午日六
　月宜六巳日甲午日七月宜六戊日八月宜戊申日
　九月宜六辛日戊申日十月宜六庚日甲子日十一
　月宜甲子日十二月宜六乙日甲子日
　　覃恩
厯例曰凡晉遷官秩恤孤惸施恩恵宜隂徳天恩天赦
　天徳合○曹震圭曰正七月酉日二八月未日三九
　月巳日四十月卯日五十一月亥日
　　布政事
厯例曰凡頒布制令敷揚風化等事宜天恩天馬忌四
　殺○曹震圭曰正七月午日二八月申日四十月子
　日五十一月寅日
　　行賞
厯例曰凡給賜親戚賞賚勲徳錫命藩屏等事宜天恩
　忌四殺若遇時徳者止注賞賀宴樂若遇滿日注施
　恩行賞幷忌閉日
　　招賢舉正直
厯例曰凡擇選寮宷委用謀猷舉隠逸賢能宜天馬天
　喜忌破平收日○曹震圭曰正月午日二月申日三
　月午日四月子日丑日五月丑日寅日六月無七月
　辰日午日八月辰日申日九月戌日十月子日未日
　十一月寅日未日十二月無
　　出師
厯例曰凡選將訓兵出師征討等事宜天徳合月徳合
　吉期兵吉兵福兵寶寶日義日制日天馬○要安止
　宜安撫邊境忌月虛大時大敗大殺劫殺死氣死神
　天獄天火兵禁五墓往亡四廢四離四絶四窮四耗
　四擊八專九醜月刑月害伐日專日及四殺日○曹
　震圭曰正月宜辛未癸酉庚辰丁酉甲辰丙辰二月
　宜乙丑丙寅丁丑辛丑壬寅辛亥庚寅己亥申日安
　撫邊境三月宜甲子庚寅丙寅壬寅己亥庚子辛亥
　卯日安撫邊境四月宜甲子甲戌庚子庚戌酉日安
　撫邊境五月宜己巳辛未壬申庚辰癸巳乙未丙申
　甲辰乙巳戊申丙辰辰日安撫邊境六月宜丙寅巳
　己庚寅癸己壬寅乙巳七月宜乙丑丁卯甲戌丁丑
　丙戌癸卯庚戌八月宜己巳辛未壬申癸巳乙未丙
　申乙巳戊申亥日安撫邊境九月宜己巳壬申癸巳
　甲午丙申戊申乙巳午日安撫邊境十月宜庚辰甲
　午甲辰丙辰子日安撫邊境十一月宜乙丑丙寅乙
　亥丁丑庚寅己亥辛丑壬寅辛亥未日安撫邊境十
　二月宜甲子壬申乙亥丙申己亥庚子戊申辛亥
　　納表上章
厯例曰凡進納封章披陳利害伸理詞訟等事宜福徳
　月空聖心解神忌反支天獄官符天吏臨日癸日建
　破平收滿閉日○曹震圭曰正月宜壬戌日忌子午
　日壬午日酉日忌詞訟二月宜申日庚戌庚辰不宜
　未酉二日午亥二日忌詞訟三月宜子日丙寅日不
　宜申日卯日忌詞訟四月宜寅午戌三日不宜卯日
　己酉丑三日忌詞訟五月宜丑日壬寅壬辰日不宜
　戌日酉日忌詞訟六月宜子日庚寅庚申日不宜亥
　酉二日午日忌詞訟七月宜丙辰日不宜子午日卯
　日忌詞訟八月宜寅日甲辰甲戌日不宜卯丑日子日
　忌詞訟九月宜卯日壬午壬申日不宜寅日酉日忌
　詞訟十月宜辰日庚子日不宜卯日午未日忌詞訟
　十一月宜丙申丙戌日卯日忌詞訟十二月宜午日
　甲寅甲申日不宜卯巳二日子日忌詞訟
　　祭祀
厯例曰凡時享禘祫告成郊丘封禪嶽鎮禮享祈禱等
　事○天寶厯曰宜神在日忌天狗遊禍寅日時祭不
　拘
　　祭竈
禮曰孟夏祭竈又五祀之一曰竈○厯例曰凡炊爨烹
　餁鼓鑄陶冶祈祀等事宜孟夏月癸日黎庶但以六
　癸日祀之忌天狗遊禍寅日建破平收日如遇神在
　不忌
　　祈福
厯例曰凡建立道塲開設齋醮禳除災咎請求福願等
　事宜天徳合福生福徳天巫忌天狗寅日建破平收
　日○曹震圭曰正月宜酉日壬午壬戌壬子三月宜
　丁卯丁亥丁酉丁巳四月宜辰日丙午丙子丙戌五
　月宜亥日六月宜巳日己卯己亥七月宜子日戊辰
　戊午九月宜辛己辛卯辛亥辛酉十月宜未日庚午
　庚辰庚子庚戌十二月宜申日乙亥乙酉乙巳二八
　十一月無
　　修宫室
易曰上古穴居而野處後世聖人易之以宫室上棟下
　宇以待風雨葢取諸大壯○白虎通曰黄帝作宫室
　以避寒溫○月令云孟秋之月可以修宫室當於七
　月擇上吉日而用之如有增修但於吉月皆可擇用
　　修造動土豎柱上梁
厯書曰凡營建宫室修飾垣牆坡池臺榭園囿橋梁戸
　牖欄櫪等事宜天徳枝徳月徳天徳合月徳合四相
　生氣三合月恩玉宇金堂益後天寶天對天玉青龍
　天府執儲成日定日忌四廢五墓天刑朱雀白虎元
　武勾陳天牢建破平收日修造動土並忌土符土府
　地囊土王用事後豎柱上梁並忌天火大殺○曹震
　圭曰正月子辰未戌丙午上吉乙未不宜丑日中吉
　丁卯辛卯次吉二月己亥丁亥戊寅未日上吉乙未
　不宜寅亥中吉丙戌丙申己巳丁己巳丑丁丑次吉
　三月子寅巳申酉亥上吉庚申辛酉不宜甲子戊子
　中吉丙午庚午壬午次吉四月丑未戌日上吉丙戌
　不宜辰午中吉甲午上吉己卯乙卯辛卯乙酉辛酉
　己酉次吉五月丑申戊寅上吉寅日中吉戊辰戊戌
　己巳辛巳辛亥次吉六月卯己申亥寅上吉癸亥不
　宜甲子戊子己酉中吉辛酉丙子甲午次吉七月子
　丑辰未戌壬午上吉辛丑癸亥不宜午日丁卯癸酉
　次吉八月寅未日上吉甲寅不宜丑巳日次吉癸丑
　癸巳亦上吉乙丑乙巳中吉九月寅申亥日上吉甲
　寅不宜酉巳庚午壬午丙午中吉丙子庚子壬子辛
　卯癸卯次吉十月丑辰未戌乙卯上吉午日中吉丙
　午不宜乙酉亦上吉甲子己酉己卯次吉十一月申
　上吉丑乙巳中吉甲戌甲辰甲寅己巳辛巳癸巳次
　吉十二月寅卯亥巳甲申庚辰庚申上吉丁巳不宜
　申日中吉乙酉亦中吉庚午甲午辛酉次吉
　　修倉廩
總要厯曰宜用天倉日忌大耗九空○曹震圭曰月令
　云仲秋之月命有司穿竇窖修囷倉謹葢藏務出納
　故宜於仲秋之月擇天恩日與營修上中吉日併者
　用之或餘月内選用吉日亦可如增修則不必天倉
　二月丁丑己丑日三月子日四孟月無五月戊戌六
　月己酉八月乙丑丙寅辛巳辛亥癸丑九月庚午壬
　午丙午十一月甲辰十二月卯日
　　繕城郭
管子曰内為城外為郭○白虎通曰天子崇城言崇高
　也諸侯干城言不敢自專禦於天子也○厯例曰凡
　始建宫闕築壘城郭并省臺寺監倉庫公府凡興土
　工宜天徳枝徳生氣三合益後四相要安天寶天對
　天符雷公執儲成日忌土府土符地囊五墓天火四
　殺蚩尤飛流天棒土勃隂私天獄及土王用事後○
　曹震圭曰宜用正月子戌未丙辰上吉乙未不宜
　辰日中吉丁卯丁酉丙午次吉二月未日丙寅丙申
　丁亥上吉寅日中吉申亥丁丑次吉三月寅申丁亥
　丁巳上吉甲寅不宜亥巳中吉丁卯丙子壬子次吉
　四月丑未戌戊午上吉丙戌己丑不宜午中吉戊辰
　己卯辛卯己酉辛酉次吉五月寅申中吉辰日戊戌
　己亥己丑次吉戊辰凶六月卯巳申亥上吉癸巳不
　宜甲寅中吉甲子戊子次吉七月子丑辰癸未壬戌
　上吉辛丑不宜壬午未戌中吉癸酉次吉八月寅日
　癸巳上吉巳日中吉癸丑癸亥次吉九月寅午壬申
　丙申癸酉癸巳上吉己申酉壬午丙午中吉甲午戊
　午庚午癸卯次吉十月未戌乙丑甲午上吉丑午中
　吉甲子乙酉次吉十一月乙丑上吉丑日乙巳中吉
　甲戌甲辰次吉十二月亥巳甲寅庚寅甲申庚申乙
　卯上吉寅卯申中吉甲午庚午乙酉次吉忌用正月
　丑寅日庚子庚午日二月卯巳日癸未癸丑日三月
　辰酉日甲寅甲子日四月寅巳日己卯己丑日五月
　午日戊辰日六月戌未日癸巳日七月卯申日丙寅
　日八月未酉日丁卯丁巳日九月戌亥日戊辰戊子
　日十月辰亥日庚戌庚子日十一月申子日辛未辛
　酉日十二月子丑日乙未乙酉日
　　爐冶
厯例曰凡置爐治與修造動土同若鎔鑄器物忌九焦
　　開渠
厯例曰凡穿浚溝渠池沼泉源等事宜生氣開日開渠
　忌壬日并忌土符土府地囊閉日建破平收日土王
　用事後○曹震圭曰通溝于三月中氣後擇上吉日
　用
　　穿井
厯例曰宜用生氣日開日忌土符土府地囊閉日建破
　平收日及土王用事後并忌卯日
　　修碓磑
天寶厯曰春不修磑謂陽初也夏不修磑謂陽衰而隂
　微也各月擇吉日用之宜定日成日開日忌土符土
　府地囊五墓建破平收日土王用事後
　　拜官
厯例曰凡襲封官爵等事同宜時徳天喜驛馬王日官
　日相日民日守日建日忌官符徒隸死别伏罪不舉
　罪刑四廢牢日獄日破日平日收日滿日閉日○曹
　震圭曰宜正月卯酉寅日二月卯日三月寅酉巳日
　四月子巳午日五月午日六月己申子日七月申酉
　卯日八月酉日九月申亥卯日十月子午亥日十一
　月子日十二月亥寅午日忌正月子丑辰未戌亥日
　二月子丑辰未申戌亥日三月子丑未申戌亥日四
　月寅卯辰未戌日五月卯辰未戌亥日六月寅卯辰
　戌亥日七月丑巳午未戌日八月丑寅己午未戌日
　九月丑寅己午未戌日十月丑辰酉申戌日十一月
　丑辰己申酉戌日十二月辰己申酉戌日又凡速用
　不能待吉日者於忌日之外選而用之
　　上官赴任
厯例曰凡奉承恩命臨赴治任等事同宜驛馬月徳月
　恩王日官日相日民日守日忌天獄天吏往亡四絶
　四離建破平收滿閉日○曹震圭曰宜正月卯午日
　丙戌丙午日二月甲戌丁丑甲申丁亥甲辰丁未三
　月寅酉日庚子壬子日四月庚午己卯己丑庚戌五
　月丙寅戊辰戊寅丙戌戊戌六月子申日辛亥甲寅
　日七月子日壬午壬辰日八月庚辰癸未庚寅庚戌
　癸丑九月申亥卯日丙寅庚午庚寅丙申丙午庚申
　日十月子日乙酉甲辰十一月壬申甲申壬辰甲辰
　十二月寅午亥日庚申日忌正月子日三月申日四
　月亥日六月卯日七月午日九月辰日子酉日十月
　未日十一月戌日十二月丑酉日二五八月無
　　臨政親民
厯例曰凡禮上㕘賀頒布條令受覽圖籍聽決獄訟等
　事宜王日官日相日民日守日臨官視事宜六儀忌
　蚩尤飛流天棒隂私土勃天獄天吏臨日官符建破
　平收滿閉日牢日獄日徒隷死别伏罪不舉罪刑
　　破屋壊垣
厯例曰凡毁拆屋舍平覆垣墉等事宜破日忌成日
　　平治道塗
凡平理地勢道路途徑等事宜平日
　　補垣塞穴
凡填覆坑穽補葺垣墉基址宜滿閉日忌九坎開日
　　伐木
厯例曰凡採取材木等事宜立冬後立春前午日申日
　危日忌建破平收日○曹震圭曰月令云孟夏之月
　毋伐樹木草木零落然後斤斧入山故立冬後立春
　前擇午申日用之
　按午火也申金也金能尅木木受其傷木能生火木
　洩其氣故以用之
　　移徙
厯例曰凡移徙居處等事宜驛馬月恩四相忌歸忌九
　醜建破平收日月厭日
　　掃舍宇
凡掃除宫室宅舍等事宜季月除日忌日逰神所在之
　方
　　安牀(安置產室附/)
厯例曰凡安置產室豎立幈帳張懸帷幄等事宜危日
　忌申日及日遊神所在之方○安置產室宜益後月
　徳忌死氣遊神
　　經絡
厯例曰凡經緯紡績絲麻織造布帛等事宜滿日忌庚
　日
　　裁衣
厯例曰凡製造冠帶衣裳等事宜滿日成定開日王日
　幷重復日忌長星短星建破平收日○曹震圭曰宜
　正月甲子庚午甲戌庚辰甲午庚子甲辰庚戌二月
　乙丑己巳辛未乙亥辛巳丁亥癸巳乙未己亥辛丑
　乙巳辛亥丁巳癸亥三月戊寅戊子戊申戊午四月
　丙午丙戌丙辰王日也本無吉日以王日代之五月
　丁丑丁亥丁巳丁未本無吉日以王日代之六月己
　巳乙亥己卯辛巳丁亥癸巳己亥乙巳己酉辛亥丁
　己癸亥七月甲子庚午甲戌庚辰甲午庚子甲辰庚
　戌八月乙丑己巳辛未乙亥辛巳丁亥癸巳乙未己
　亥辛丑乙巳辛亥丁巳癸亥九月戊寅戊子戊申戊
　午十月壬午壬辰壬子壬戌本無吉日以王日代之
　十一月癸未癸巳癸丑本無吉日以王日代之十二
　月己巳乙亥辛巳丁亥癸巳己亥乙巳己酉辛亥○
　又大明厯四月十月全無裁衣吉日今以重復王日
　代之
　　冠帶
厯例曰凡冠帶加服等事宜孟仲月定日忌丑日○曹
　震圭曰内則云男子二十而冠女子十五而筓冠帶
　之事成人之禮也今厯書用定日取安定之意無以
　妄動也以成開為上吉日謂成者萬物有所成就也
　開者生氣之辰無不通達也故為上吉日
　　入學
厯例曰凡尊師𫝊經等事宜孟仲月成開日
　　納采問名
厯例曰凡婚姻之禮納采問名納吉納徴請期等事宜
　天喜成日定日忌八龍七鳥九虎六蛇建破平收日
　　結婚姻
厯例曰几結㑹親姻燕集賓友婚禮等事宜吉期陽徳
　敬安天願時陽三合五合六合六儀續世不將執儲
　玉宇天寶天對天府天玉忌五離八龍七鳥九虎六
　蛇四耗大時小時上朔月害月刑劫殺建破平收滿
　閉日○曹震圭曰正月宜子午未戌日不宜甲子壬
　子日二月宜丑未亥日不宜戌日乙亥日三月宜亥
　寅子日不宜乙亥甲子日四月宜丑卯戌日甲子戊
　子日不宜乙卯日五月宜寅未戌日不宜辰日六月
　宜寅亥卯巳日不宜丁亥乙卯日七月宜子丑午辰
　卯日不宜戊午庚子日八月宜丑辰未巳日九月宜
　寅己午日不宜戊午日十月宜卯辰午未日十一月
　宜丑戌辰三日十二月宜亥巳日不宜癸亥日
　　張設宴樂
紀歳厯曰凡張設宴樂集㑹賓朋不在結親一例或有
　不值結親亦可用者宜金堂時陽忌與結親同○曹
　震圭曰正月宜辰子日不宜甲子日二月宜丑日三
　月宜寅日四月宜卯亥日五月宜辰日六月宜巳日
　七月宜午日八月宜丑未日九月宜申日十月宜寅
　日十一月宜戌日十二月宜亥卯日○右若遇結親
　吉日者亦可用不忌四殺滿閉日
　　嫁娶
厯例曰凡出嫁迎娶等事宜不將日周堂值第堂廚竈
　日如遇翁姑而無翁姑者亦可用之忌亥日月厭厭
　對無翹歸忌往亡氣往亡八龍七鳥九虎六蛇周堂
　值夫婦日幷忌日月蝕日
　　求嗣
厯例曰凡祈禱子息等事宜續世幷神在忌天狗日建
　破平收日
　　出行(遠回乘船登高附/)
厯例曰凡巡狩省方逺遊謀運經營轉輸宜四相天馬
　驛馬建日開日忌往亡四絶四離月厭天賊巳日破
　日平日收日凡逺回忌歸忌月厭乘船渡水忌九坎
　招搖咸池八風觸水龍登高履險忌危日○曹震圭
　曰正月宜午子日二月卯丑申日三月辰寅日四月
　子卯日五月寅午辰申日六月未日七月午日八月
　酉未申亥日九月戌申日十月亥酉子日十一月子
　寅日十二月亥日○往亡四離四絶須慿本年厯日
　所定
　　逺行
紀歳厯云凡逺旅求謀出入興販等事宜月恩日取索
　宜收日忌大耗小耗天賊四擊日出入興販忌劫殺
　宜出行上吉日
　　漁獵(捕捉附/)
厯例曰凡狩獵取魚擒捕盗賊等事同宜收日執日雨
　水後立夏前收日執日危日註捕捉取魚霜降後立
　春前註捕捉畋獵遇天恩天赦日不可漁獵止宜捕
　捉○曹震圭曰獺祭魚然後虞人入澤梁豺祭獸然
　後畋獵故雨水後立夏前註捕魚霜降後立春前註
　畋獵也
　　牧養(納畜附/)
厯例曰凡孳育禽魚豢養獸類等事宜六儀母倉天倉
　生氣四相忌月害月殺月刑建破平收日納畜宜定
　日忌與前同又戌日忌納犬
　　種蒔栽植
厯例曰凡種植百穀及栽接花果等事宜母倉四相生
　氣忌九焦地火月殺建破日栽植又宜六儀又忌死
　神死氣乙日
　　開市
厯例曰凡開張店坊等事宜五富陽徳滿日成日開日
　忌長星短星四窮四廢九空小耗建破平收閉日
　　交易
厯例曰凡立契券交貿易等事宜陽徳三合五合六合
　定日忌長星短星小耗五離建破平收日凡立券忌
　巳日受田忌戊日
　　醞釀
厯例曰凡釀酒醴和醯醢等事宜成日定日忌辛日破
　日
　　納財
厯例曰凡受田宅納貨財等事宜月恩天倉天願成日
　滿日收斂貨財宜收日忌九空大殺四廢四窮長星
　短星建日破日平日凡出貨財忌大耗小耗四耗五
　虛月虚除日
　　進人口
宜收日滿日黄道日執儲天寶天對天玉青龍天府忌
　月害五離四窮四離建日除日破日平日
　　開倉庫
凡開倉庫出貨財宜陽徳天恩天赦五富滿日四時天
　徳忌大耗小耗五虚月虚四耗四窮九空小時甲日
　　解除
厯例曰凡解安宅舍祓除災眚等事宜解神除神除日
　晦日幷宜申酉日忌建破平收日若建日與要安倂
　者可解安宅舍
　　療病
厯例曰凡針灸服藥求醫等事宜天醫天后天巫普護
　除日破日開日忌死神死氣致死遊禍月害建日平
　日收日滿日及晦朔弦望日滅日沒日針灸忌血支
　血忌及人神所在療目忌閉日服藥忌未日問卜忌
　子日○曹震圭曰死神忌求醫療病死氣忌避病求
　醫遊禍致死忌服藥往亡忌求醫未日忌服湯藥血
　支血忌止不宜針刺
　　沐浴
厯例曰凡沐浴宜申酉亥子日忌伏社建破平收日凡
　洗頭每月宜用初三日初四日初八日初十日十一
　日十三日十四日十五日二十二日二十三日二十
　六日二十七日
　　剃頭
天寶厯曰剃頭宜正二月亥日四五月酉日七八月巳
　　日十月十一月卯日四季月午日用之忌丁日建日
　　每月十五日人神在頭日
　　　整手足甲
　厯例曰除手足甲宜丑日寅日六月六日晦日每月初六
　　日十六日忌建破平收日
　　　破土
　厯例曰凡破地開穴發故啓攢權厝殯殮等事宜鳴吠
　　對日忌宻日重日復日土符地囊建破平收日幷太
　　嵗同支干日土王用事後
　　　安葬
　厯例曰安葬建塋權厝遷葬破土斬草等事宜鳴吠日
　　忌宻日重日復日建破平收日開日
　
　
　
御定星厯考原卷六
