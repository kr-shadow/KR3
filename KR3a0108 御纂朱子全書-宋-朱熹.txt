#+TITLE: 御纂朱子全書-宋-朱熹
#+DATE: 2016-06-11 12:22:56
#+SOURCE: github.com/kanripo/KR3a0108 master f8444ca7                
　欽定四庫全書
御製朱子全書序
　唐虞夏商周聖賢迭作未嘗不以文字為重文字之重
　莫過五經四書每覽古今凡傳於世者代不乏人秦漢
　以下文章議論無非因時制冝諷諌陳事䋲愆紏謬絶
　長補短之計耳若觀文辭之雄摛藻之麗古人已有定
　論予何敢言但不偏於刑名則偏於好尚不偏於楊墨
　則偏於釋道不偏於詞章則偏於怪誕皆不近乎王道
　之純子少時頗好讀書只以廣愽華麗為事剛勇武備
　為用自康熈三十五年天山告警朕親擐甲胄統數萬
　子弟深入不毛沙磧乏水瀚海指揮如意破敵無存未
　十旬而凱旋可謂勝矣後有所悟而自問兵可窮乎武
　可黷乎秦皇漢武英君也因必欲勝而無令聞或至不
　保者豈非好大喜功與亂同道之故耶所以宵旰孜孜
　思逺者豈不柔近者豈不懐非先王之法不可用非先
　王之道不可為反之身心求之經史手不釋卷數十年
来方得宋儒之實據雖漢之董子唐之韓子亦得天人
之理未及孔孟之淵源至邵子而玩弄河洛之理性命
之㣲衍先天後天之數定先甲後甲之考雖書不盡傳
理亦顯然矣周子開無極而太極通書之類其所授受
有自来矣如星辰繫乎天而各有其位不能淪也光風
霽月之量又不知其何似二程之充養有道經天緯地
之徳聚百順以事君親前儒已誦之矣至於朱夫子集
大成而緒千百年絶傳之學開愚䝉而立億萬世一定
之規窮理以致其知反躬以踐其實釋大學則有次第
由致知而平天下自眀徳而止於至善無不開發後人
而教来者也五章補之於斷簡殘篇之中而一旦豁然
貫通之為止雖聖人復起必不能逾此問中庸名篇之
義則不偏不倚無過不及之名未發已發之中本之於
時中之中皆先賢所不能及也論語孟則逐篇討論皆
内聖外王之心傳於此道人心之所關匪細以五經則
因經取義理正言順和平寛𢎞非後世借此而輕議者
同日而語也至於忠君愛國之誠動静語黙之敬文章
言談之中全是天地之正氣宇宙之大道朕讀其書察
其理非此不能知天人相與之奥非此不能治萬邦於
袵席非此不能仁心仁政施於天下非此不能外内為
一家讀書五十載只認得朱子一生所作何事故不揣
粗鄙無文而集各書中凡關朱子之一句一字命大學
士熊賜履李光地素日留心於理學者彚而成書名之
朱子全書以備乙夜勤學庶㡬寡過雖未能亦自勉君
親之責者朕又所思者朱子之道五百年未有辯論是
非凡有血氣莫不遵崇朕一生所學者為治天下非書
生坐觀立論之易今集朱子之書恐後世以借朱子之
書自為名者所以朕敬述而不作未敢自有議論往往
見元眀至於我朝註作講解捴不出朱子而各出己見
每有駁雜反為有玷宋儒之本意况天下至大兆民至
衆輿圖甚逺開地太廣諸國外蕃風俗不同好尚各異
防此失彼之患不可不思若以智謀而得人心如挾泰
山而超北海也以中正仁義老成寛信似乎近之凡讀
是書者諒吾志不在虗詞而在至理不在責人而在責
己求之天道而盡人事存吾之順末吾之寜未知何如
也
康熈五十二年嵗在癸巳夏六月敬書
御製讀朱子全書
少時慕才華研精味辭藻㣲言探月窟逸興横雲表措
思每廢餐兀兀忘昏曉雖云俗慮無却被詩魔擾至理
在目前棄而求深窈曠蕩無所歸悵悵盈懐抱近讀文
公書習氣從兹掃因知九仞山一簣功不少作此聊自
訟詎足云見道
　(御製右謹依恭録/    詩初集)
　　　光祿大夫文淵閣大學士兼吏部尚書(臣/)李光地
　　　等兹者伏蒙
皇帝陛下命(臣/)等編校
御纂朱子全書總六十六卷刋刻已竣謹裝潢成帙進
　呈(臣/)光地等誠惶誠恐稽首頓首
　上言伏以
　　　道光載籍綂承四子之傳德備文明象應五星之
　　　聚非為一時而出樂有
後聖之知果不虛行殆同親炙蓋
　繼天出治職兼總乎君師而
　稽古右文功乃隆夫作述五百歳之遥源斯在二千年
　　　之丕緒聿新(臣/)光地等竊惟危微心法肇自伊耆
　　　終始大成集維元聖中閒言天言性者則有禹皐
　　　成湯言德言學者乃由阿衡傅說丹書垂乎敬義
　　　周禮著夫中和逮洙泗而發揮無餘厯漢唐而明
　　　昧相半直至濂溪默契道體親授二程爰得考亭
　　　剖析精言兼綜諸子斯文頼以不墜後學由此弗
　　　迷然其道堙鬱於江沱惟其書流行於海内前代
　　　雖頒行學校知德者稀全編則剝蝕經坊硏精實
　　　寡從未有紹其道傳其心典極累朝尊異之隆文
　　　經
　乙夜校讐之久如
　今日者欽惟
皇帝陛下
　心畫羲爻
　身符夏度
　功巍文煥猶兢兢業業以勅幾
　仁熟義精方矻矻孜孜而論道
謂朱子為諸儒之醇粹不難以
聖而下學於賢故其書為六籍之津梁將俾沿河而東至
　　　於海崇其禮秩方自廡以升堂薈其遺編乃
命官而授簡發凡起例無非稟
聖心之裁成提要刋繁逐一經
御筆之刪定雖至㣲文碎義周覽甚詳轉注諧聲摩求必
　　　當沍寒蒸暑未嘗輟誦於
萬幾之餘夜漏晨壺不聞停披於寸晷之暫是用規模畫
　　　一條理分明自小學大學以開端漸及四書六藝
　　　合道德性命而一貫極於聖綂王功文約而彌該
　　　義備而不複權衡取舎必得其肯綮之精次第後
　　　先一準於施為之序厯選六百年來編朱子書者
　　　其得詳略輕重之中誠未有如我
皇上者也非夫心心相繼不隔絲豪聖聖相承如合符節
　　　孰能與此哉加以
親製序文冠諸書首大義㣲言之秘啟發靡遺脩身覺世
　　　之方㑹歸一致於是
頒諸宇内使儒林有入聖之階梯布在學官凡來者得窮
　　　經之指要教思若風行而雨化徯志自谷應而鐘
　　　鳴(臣/)光地等章句習深經籍道邈生逄
堯舜尚慚比户之民少學魯鄒誰是及門之士纂言不如
　　　韓愈惟荷
訓誨以成編校書遠遜更生幸藉
指撝而識字身遊
　道化之盛奮而忘愚名掛典册之端榮以為愧(臣/)光地
　　　等無任瞻
天仰
聖激切屏營之至謹奉
　表隨
　進以
聞
　　　康熈五十三年八月初一日光祿大夫文淵閣大
　　　學士兼吏部尚書(臣/)李光地等謹上表
御纂朱子全書承修校對監造諸臣職名
　　　承修
　　　原任東閣大學士兼吏部尚書(臣/)熊賜履
　　　文淵閣大學士兼吏部尚書(臣/)李光地
　　　原任都察院左都御史兼管翰林院掌院學士事(臣/)呉　涵
御前校對
　　　翰　林　　院　侍　講(臣/)魏廷珍
　　　右春坊右中允兼翰林院編修(臣/)何國宗
　　　左春坊左賛善兼翰林院檢討(臣/)吳孝登
　　　翰　林　院　庶　吉　士(臣/)梅㲄成
　　　舉　　　　　　　　　　人(臣/)王蘭生
　　　武英殿校對
　　　原任左春坊左諭徳兼翰林院修撰(臣/)呉廷楨
　　　原　任　國　子　監　司　業(臣/)盧　軒
　　　原　任　翰　林　院　編　修(臣/)何　焯
　　　翰　　林　　院　　編　　修(臣/)徐用錫
　　翰　　林　　院　　編　　修(臣/)張起麟
　　翰　林　院　庶　吉　士(臣/)成　文
　　武英殿監造
　　總監造兼内務府㑹計司員外郎(臣/)伊都立
　　總　監　造　兼　佐　領(臣/)張常住
　　總　　　　　監　　　　　造(臣/)李國屏
　　監　造　兼　驍　騎　校(臣/)巴　實
　　監　　　　　　　　　　　造(臣/)關　保
　　監　　　　　　　　　　　造(臣/)神　保
御纂朱子全書凡例
　一近代名儒惟朱子之學最醇其所著作亦最備今四
　　　書集注及易本義詩傳既以頒行學校著為令甲
　　　此外如太極圖通書解西銘解四書或問易學啟
　　　蒙小學家禮儀禮經傳通解諸書皆所以發明性
　　　道補益經術然亦自為成書流傳於世舊矣惟語
　　　類一編係門弟子記錄中間不無譌誤冗複雜而
　　　未理文集一部則是其平生議論問荅應酬雜著
　　　以至奏牘公移皆具焉精粗雜載細大兼收令覽
　　　者苦其煩多迷於指趣學人病焉今合此二書撮
　　　取精要芟削繁文以類相次裒為全書以便學者
　　　蓋文雖不悉錄而微言大義庶幾具是矣故曰全
　　　書也
　一語類及性理大全諸書篇目往往以太極隂陽理氣
　　　鬼神諸類為弁首頗失下學上達之序子貢曰夫
　　　子之言性與天道不可得而聞也子路問事鬼神
　　子曰未能事人焉能事鬼此聖學之序也觀朱子
　　四書集注先大學次論孟然後終以中庸則其用
　　意可見朕覽其論小學蒙養之方大學進脩之法
　　精切詳明有裨學者以為必先知此然後可以讀
　　四書羣經而與聞乎神妙精微之奧矣故今篇目
　　首以論學次四書次六經而性命道德天地隂陽
　　鬼神之說繼焉
一語類及性理大全篇目其部分次第亦多未當者如
　　有天度日月星辰然後有厯法不應以厯法在天
　　度日月星辰之先隂陽五行四時即氣也不應不
　　次於理氣之後雷電風雨之屬非天文也不應附
　　於天文主敬主靜即存養也不應别於存養道綂
　　列周程張朱似已而程門末派其人頗雜而不分
　　治道諸目不以九官六典為之次第前後其事頗
　　亂而無序若此之類皆闗係義理不可不正又如
　　朱子語類大抵皆訓門人者也另立訓門人一門
　　檢其議論多與論學諸篇重複皆編輯者之疵也
　　今亦重於變舊但稍加釐正次其先後有區分太
　　多而本末輕重反不明者則列總目於上而以細
　　目書其行下以綂之訓門人篇但存其提撕警省
　　最親切者且畧見當日問學姓字而已繁複之處
　　皆從刪削
一朱子平生繼往開來盡在闡發經書義蘊及紹明周
　　程張邵之學窮硏表章使後人知其綂緒之眞而
　　識其津塗之正此其功之大者至於志狀碑誄則
　　或出於應求徇請之篇奏牘文移亦或因於一時
　　一節之事雖忠厚正直之風無在不可想見而比
　　之譚經論學精觕則不侔矣故今所存錄詳於此
　　而略於彼
一朱子論歷代人物處異代甚略而宋家太詳其間多
　　有節取雜紀不足為輕重者兼收竝載有妨書體
　　今据其當代知名者裁擇使前後相稱
一前代刻板訛誤絶少善本今彚合諸本校對從其義
　　之長者亦有諸本齊誤無從考正而尋其文意可
　　確知為某字之訛如琴律一篇纔數頁耳而錯誤
　　近百字然依律呂之法皆可以推算而得之如此
　　之類皆改正其可知者而闕其疑
　欽定四庫全書　　　　　子部一
御纂朱子全書　　　　　　　儒家類
　　　提要
　　　　　(臣/)等謹案
　　御纂朱子全書六十六卷康熙五十二年
　　聖祖仁皇帝御定南宋諸儒好作語錄卷帙之富尤
　　　　　無過于朱子咸淳中黎靖徳刪除重複編為
　　　　　一集尚得一百四十卷又南宋文集之富無
　　　　　過周必大揚萬里陸游而晦菴大全集卷帙
　　　　　亦與相埒其記載雜出衆手編次亦不在一
　　　　　時故或以私意潤色不免失真或以臆説託
　　　　　名全然無據即確乎得自師説者其中早年
　　　　　晚嵗持論各殊先後異同亦多相矛盾儒者
　　　　　務博篤信朱子之名遂不求其端不訊其末
　　　　　往往執其一語奉若六經而朱子之本㫖轉
　　　　　為尊朱子者所淆考朱子語錄稱孔門諸子
　　　　留下家語至今作病痛憾其擇之不精也然
　　　　則讀朱子之書者不問其真贋是非隨聲附
　　　　和又豈朱子之意乎哉
　聖祖仁皇帝表章朱子之學而
　睿鑒髙深獨洞燭語錄文集之得失乃
　特詔大學士李光地等汰其榛蕪存其精粹以類排
　　　　比分為十有九門金受練而質純玉經琢而
　　　　瑕去讀朱子之書者奉此一編為指南庶㡬
　　　　可不惑於多岐矣乾隆　十　年　月恭校
　　　　上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
御纂朱子全書目録　　　子部一　儒家類
　　巻一
　　　學一
　　　　小學　總論為學之方
　　卷二
　　　學二
　　　　存養　持敬　靜
　　卷三
　　　學三
　　　　省察　知行　致知
　　卷四
　　　學四
　　　　力行　克己改過　雜論立心處事
　　　　理欲義利君子小人之辨　論出處
　　卷五
　　　學五
　　　敎人　人倫師友
　卷六
　　學六
　　　讀書法　讀諸經法　論解經　讀史
　　　史學
　卷七
　　大學一
　　　總論　聖經
　卷八
　　大學二
　　　傳十章
　卷九
　　大學三
　　　論或問
　卷十
　　論語一
　　　總論　學而第一
　卷十一
　　論語二
　　　為政第二
　卷十二
　　論語三
　　　八佾第三　里仁第四
　卷十三
　　論語四
　　　公冶長第五
　卷十四
　　論語五
　　　雍也第六
　巻十五
　　論語六
　　　述而第七　泰伯第八
　卷十六
　　論語七
　　　子罕第九　鄉黨第十
　卷十七
　　論語八
　　　先進第十一　顔淵第十二
　巻十八
　　論語九
　　　子路第十三　憲問第十四
　　　衞靈公第十五
　巻十九
　　論語十
　　　季氏第十六　陽貨第十七　㣲子第十八
　　　子張第十九　堯曰第二十
　卷二十
　　孟子一
　　　總論　梁恵王　公孫丑　滕文公
　巻二十一
　　孟子二
　　　離婁
　巻二十二
　　孟子三
　　　萬章　告子
　巻二十三
　　孟子四
　　　盡心
　巻二十四
　　中庸一
　　　總論　第一章
　巻二十五
　　中庸二
　　　第二章(至/)末章
　巻二十六
　　易一
　　　綱領上
　巻二十七
　　易二
　　　綱領下
　卷二十八
　　易三
　　　乾(至/)履
　卷二十九
　　易四
　　　泰(至/)離
　巻三十
　　易五
　　　咸(至/)未濟
　巻三十一
　　易六
　　　繫辭上
　卷三十二
　　易七
　　　繫辭下　說卦　序卦　雜卦
　卷三十三
　　書一
　　　綱領　虞書　夏書
　卷三十四
　　書二
　　　商書　周書
　卷三十五
　　詩
　　　綱領　三百篇
　卷三十六
　　春秋
　　　綱領　經(傳附/)
　卷三十七
　　禮一
　　　儀禮　周禮　小戴禮　大戴禮
　卷三十八
　　禮二
　　　論考禮綱領　冠　昏　喪
　卷三十九
　　禮三
　　　祭
　卷四十
　　禮四
　　　雜儀
　卷四十一
　　樂
　卷四十二
　　性理一
　　　性命　性　人物之性
　卷四十三
　　性理二
　　　氣質之性(命才附/)
　卷四十四
　　性理三
　　　心
　卷四十五
　　性理四
　　　心性情　定性　情意　志氣志意　思慮
　卷四十六
　　性理五
　　　道　理　徳
　卷四十七
　　性理六
　　　仁
　卷四十八
　　性理七
　　　仁義　仁義禮智　仁義禮智信　誠
　　　忠信　忠恕　恭敬
　卷四十九
　　理氣一
　　　總論　太極　天地　隂陽　五行　時令
　卷五十
　　理氣二
　　　天文　天度(厯法附/)地理(潮汐附/)雷電
　　　風雨雪雹霜露
　卷五十一
　　鬼神
　　　總論　論在人鬼神　論祭祀祖考神祇
　　　雜論祭祀鬼神
　卷五十二
　　道統一
　　　聖賢諸儒總論　孔子　顔曽思孟
　　　孔門弟子　周子
　卷五十三
　　道統二
　　　程子　張子　邵子
　卷五十四
　　道統三
　　　程子門人　楊氏門人　羅氏門人
　　　胡氏門人
　卷五十五
　　道統四
　　　自論為學工夫　論自著書
　卷五十六
　　道統五
　　　自著書序跋
　卷五十七
　　道統六
　　　訓門人
　卷五十八
　　諸子一
　　　老子　列子　荘子　墨子　管子
　　　孔叢子(子華子附/)申韓　荀子　董子
　　　揚子　文中子　韓子　歐陽子
　卷五十九
　　諸子二
　　　蘇氏　王氏　呂伯恭　陳君舉　陳同父
　卷六十
　　諸子三
　　　陸氏(釋氏附/)
　卷六十一
　　厯代一
　　　唐虞三代　春秋　戰國　秦　西漢
　　　東漢　三國　晉　唐　五代
　卷六十二
　　厯代二
　　　宋
　卷六十三
　　治道一
　　　總論　王伯　封建　論官　用人
　卷六十四
　　治道二
　　　財賦　賑恤　學校貢舉　論兵　論刑
　　　諫諍　禎異
　卷六十五
　　論文　論詩　字學　科舉之學(論醫學附/)
　卷六十六
　　賦　詞　琴操　古詩　律詩　絶句
　　樂府　贊　箴　銘
　欽定四庫全書
御纂朱子全書卷一
　　學一
　　　小學
　古者初年入小學只是教之以事如禮樂射御書數及
　　孝弟忠信之事自十六七入大學然後教之以理如
　　致知格物及所以為忠信孝弟者
　古人小學養得小兒子誠敬善端發見了然而大學等
　　事小兒子不㑹推將去所以又入大學教之
　古人自入小學時已自知許多事了至入大學時只要
　　做此工夫今人全未曽知此古人只去心上理㑹至
　　去治天下皆自心中流出今人只去事上理㑹
　古人便都從小學中學了所以大來都不費力如禮樂
　　射御書數大綱都學了及至長大也更不大叚學便
　　只理㑹窮理致知工夫而今自小失了要補填實是
　　難但須莊敬誠實立其基本逐事逐物理㑹道理待
　此通透意誠心正了就切身處理㑹旋旋去理㑹禮
　樂射御書數今則無所用乎御如禮樂射書數也是
　合當理㑹底皆是切用但不先就切身處理㑹得道
　理便教考究得些禮文制度又干自家身已甚事
古者小學已自暗養成了到長来已自有聖賢坯模只
　就上面加光飾如今全失了小學工夫只得教人且
　把敬為主收歛身心却方可下工夫又曰古人小學
　教之以事便自養得他心不知不覺自好了到得漸
　長漸更厯通達事物將無所不能今人既無本領只
　去理㑹許多閒汨董百方措置思索反以害心
器逺前夜說敬當不得小學某看来小學却未當得敬
　敬已是包得小學敬是徹上徹下工夫雖做得聖人
　田地也只放下這敬不得如堯舜也終始是一箇敬
　如說欽眀文思頌堯之徳四箇字獨將這箇敬做擗
　初頭如說恭已正南面而已如說篤恭而天下平皆
　是
問大學與小學不是截然為二小學是學其事大學是
　窮其理以盡其事否曰只是一箇事小學是學事親
　學事長且直理㑹那事大學是就上面委曲詳究那
　理其所以事親是如何所以事長是如何古人於小
　學存養已熟根基已深厚到大學只就上面㸃化出
　些精彩古人自能食能言便已教了一嵗有一嵗工
　夫到二十時聖人資質已自有十分(㝢作/三分)大學只出
　治光彩今都蹉過不能轉去做只據而今當地頭立
　定脚做去補填前日欠闕栽種後来合做底(㝢作/根株)如
　二十嵗覺悟便従二十嵗立定脚力做去三十嵗覺
　悟便從三十嵗立定脚力做去縱待八九十嵗覺悟
　也當據見定劄住硬寨做去
陸子夀言古者教小子弟自能食能言即有敎以至灑
　掃應對之類皆有所習故長大則易語今人自小即
　教作對稍大即敎作虛誕之文皆壊其性質某嘗思
　欲做一小學規使人自小教之便有法如此亦須有
　益先生曰只做禪苑清規様做亦自好
天命非所以教小兒教小兒只說箇義理大槩只眼前
　事或以灑掃應對之類作叚子亦可每嘗疑曲禮衣
　毋撥足毋蹶將上堂聲必揚將入户視必下等叶韻
　處皆是古人初教小兒語列女傳孟母又添兩句曰
　將入門問孰存
先生初令義剛訓二三小子見教曰授書莫限長短但
　文理斷處便住若文勢未斷者雖多授數行亦不妨
　盖兒時讀書終身改口不得常見人教兒讀書限長
　短後来長大後都念不轉如訓詁則當依古註問向
　來承教謂小兒子讀書未須把近代解說底音訓教
　之却不知解與他時如何若依古註恐他不甚曉曰
　解時却須正說始得若大叚小底又却只是粗義自
　與古註不相背了
御法而今尚可尋但是今人尋得亦無用處故不肯侯
　景反時士大夫無人㑹騎此時御法尚存今射亦有
　法一學時便要合其法度若只是胡亂射將来又學
　其法不得某舊學琴且亂彈謂待㑹了却依法原来
　不然其後遂學不得知學問安可不謹厥始
弟子職一篇若不在管子中亦亡矣此或是他存得古
　人底亦未可知或是自做亦未可知竊疑是他作内
　政時士之子常為士因做此以教之想他平日這様
　處都理㑹來
弟子職所受是極云受業去後須窮究道理到盡處也
　毋驕恃力如恃氣力欲胡亂打人之類盖自小便教
　之以徳教之以尚徳不尚力之事
問小學載樂一叚不知今人能用得否曰姑使知之古
　人自小皆以樂教之乃是人執手提誨到得大来涵
　養已成稍能自立便可今人既無此非志大有所立
　因何得成立
因論小學曰古者教必以樂後世不復然問此是作樂
　使之聽或其自作曰自作若自理㑹不得自作何益
　古者國君備樂士無故不去琴瑟日用之物無時不
　列於前
成已方能成物成物在成已之中須是如此推出方能
　合義理聖賢千言萬語教人且從近處做去如灑掃
　大􁨃大廊亦只是如灑掃小屋模様掃得小處淨潔
　大處亦然若有大處開拓不去即是於小處便不曽
　盡心學者貪髙慕逺不肯從近處做去如何理會得
　大頭項底而今也有不曽從裏做得底外面也做得
　好此只是才髙以智力勝將去中庸說細處只是謹
　獨謹言謹行大處是武王周公達孝經綸天下無不
　載小者便是大者之驗須是要謹行謹言從細處做
　起方能充得如此大又曰如今為學甚難縁小學無
　人習得如今却是從頭起古人於小學小事中便皆
　存箇大學大事底道理在大學只是推將開闊去向
　來小時做底道理存其中正似一箇坯素相似
先生下學見說小學曰前賢之言須是真箇躬行佩服
　方始有功不可只如此說過不濟事
問女子亦當有教自孝經之外如論語只取其面前明
　白者教之何如曰亦可如曹大家女戒温公家範亦
　好(以上語類/十八條)
三哥年長宜自知力學以副親庭責望之意不可自比
　兒曹虛度時日逐日早起依本㸃禮記左傳各二百
　字參以釋文正其音讀儼然端坐各誦百遍訖誦孟
　子三二十遍熟復玩味訖看史數板(不過/五六)反復數遍
　(文詞通暢議論精/密處誦數過為佳)大抵所讀經史切要反復精詳方
　能漸見㫖趣誦之宜舒緩不迫令字字分明更須端
　莊正坐如對聖賢則心定而義理易究不可貪多務
　廣渉獵鹵莽纔看過了便謂已通小有疑處即更思
　索思索不通即置小冊子逐日抄記以時省閲俟歸
　日逐一理㑹切不可含糊護短恥於資問而終身受
　此黯暗以自欺也又置簿記逐日所誦說起止以俟
　歸日稽考起居坐立務要端莊不可傾倚恐至昏怠
　出入步趨務要凝重不可票輕以害徳性以謙遜自
　牧以和敬待人凡事切須謹飭無故不須出入少說
　閒話恐廢光隂勿觀雜書恐分精力早晚頻自㸃檢
　所習之業每旬休日將一旬内書温習數過勿令心
　少有放佚則自然漸近道理講習易明矣(與魏/應仲)
古人只從幼子常視無誑以上灑掃應對進退之閒便
　是做涵養底工夫了此豈待先識端倪而後加涵養
　哉但從此涵養中漸漸體出這端倪來則一一便為
　已物又只如平常地涵養將去自然純熟(荅林/擇之)
謂博學詳說非初學事則大不然古人之學固以致知
　格物為先然其始也必養之於小學則亦灑掃應對
　進退之節禮樂射御書數之習而已是皆酬酢講畫
　之事也豈以此而害夫持養之功哉必曰有害則是
　判然以動静為兩物而居敬窮理無相發之功矣大
　抵聖賢開示後學進學門庭先後次序極為眀備今
　皆舍之而自立一說以為至當殊非淺陋之所聞也
　(荅呂/子約)
問小學賔客之禮見於朋友之章莫以一時之交亦有
　切偲之意相觀而善之理否曰不須如此理㑹賔主
　自是朋友之類如鄉鄰還往及師弟子之屬於五達
　道亦朋友之類也不入此門則無管攝處矣(荅易簡/○以上)
　(文集/四條)
　　總論為學之方
凡人須以聖賢為己任世人多以聖賢為髙而自視為
　卑故不肯進抑不知使聖賢本自髙而已别是一様
　人則早夜孜孜别是分外事不為亦可為之亦可然
　聖賢禀性與常人一同既與常人一同又安得不以
　聖賢為己任自開闢以來生多少人求其盡已者千
　萬人中無一二只是滚同枉過一世詩曰天生蒸民
　有物有則今世學者往往有物而不能有其則中庸
　曰尊徳性而道問學極髙眀而道中庸此數句乃是
　徹首徹尾人性夲善只為嗜欲所迷利害所逐一齊
　昏了聖賢能盡其性故耳極天下之聰目極天下之
　眀為子極孝為臣極忠某問眀性須以敬為先曰固
　是但敬亦不可混淪說須是每事上檢㸃論其大要
　只是不放過耳大抵為己之學於他人無一豪干預
　聖賢千言萬語只是使人反其固有而復其性耳
待文王而後興者凡民也若夫豪傑之士雖無文王猶
　興豪傑質美生下來便見這道理何用費力今人至
　於沈迷而不返聖人為之屢言方始肯來已是下愚
　了况又不知求之則終於為禽獸而已盖人為萬物
　之靈自是與物異若迷其靈而昏之則與禽獸何别
人白睚不得要將聖賢道理扶持
聖賢只是做得人當為底事盡今做到聖賢止是恰好
　又不是過外
而今緊要且看聖人是如何常人是如何自家因甚便
　不似聖人因甚便只是常人就此理㑹得透自可超
　凡入聖
學問無賢愚無小大無貴賤自是人合理㑹底事且如
　聖賢不生無許多書冊無許多發眀不成不去理㑹
　也只當理㑹今有聖賢言語有許多文字却不去做
　師友只是發眀得人若不自向前師友如何著得力
英雄之主所以有天下只是立得志定見得大利害如
　今學者只是立得志定講究得義理分眀
自家既有此身必有主宰理㑹得主宰然後隨自家力
　量窮理格物而合做底事不可放過些子因引程子
　言如行兵當先做活計
必須端的自省特達自肯然後可以用力莫如下學而
　上達也
世俗之學所以與聖賢不同者亦不難見聖賢直是真
　箇去做說正心直要心正說誠意直要意誠脩身齊
　家皆非空言今之學者說正心但將正心吟咏一餉
　說誠意又將誠意吟咏一餉說修身又將聖賢許多
　說修身處諷誦而已或掇拾言語綴緝時文如此為
　學却於自家身上有何交渉這裏須要著意理會今
　之朋友固有樂聞聖賢之學而終不能去世俗之陋
　者無他只是志不立爾學者大要立志纔學便要做
　聖人是也
學者大要立志所謂志者不道將這些意氣去盖他人
　只是直截要學堯舜孟子道性善言必稱堯舜此是
　真實道理世子自楚反復見孟子孟子曰世子疑吾
　言乎夫道一而已矣這些道理更無走作只是一箇
　性善可至堯舜别沒去處了下文引成覵顔子公眀
　儀所言便見得人人皆可為也學者立志須教勇猛
　自當有進志不足以有為此學者之大病
為學之道大立志向而細密著工夫如立志以古聖賢
　逺大自期便是責難然聖賢為法於天下我猶未免
　為鄉人其何以到須是擇其善者而從之其非者而
　去之如日用閒凡一事須有箇是有箇非去其非便
　為是克去已私便復禮如此雖未便到聖賢地位已
　是入聖賢路了
問人氣力怯弱於學有妨否曰為學在立志不干氣稟
　强弱事又曰為學何用憂惱但須令平易寛快去㝢
　舉聖門弟子唯稱顔子好學其次方說及曽子以此
　知事大難曰固是如此某看来亦有甚難有甚易只
　是堅立著志順義理做去他無蹺欹也
今之學者全不曽發憤
立志要如飢渴之於飲食才有悠悠便是志不立
為學須是痛切懇惻做工夫使飢忘食渴忘飲始得
學者做工夫當忘寢食做一上使得些入處自後方滋
　味接續浮浮沉沉半上落下不濟得事
聖賢千言萬語無非只說此事須是策勵此心勇猛奮
　發拔出心肝與他去做如兩邉擂起戰鼔莫問前頭
　如何只認捲將去如此方做得工夫若半上落下半
　沉半浮濟得甚事
且如項羽救趙既渡沉船破釡持三日糧示士必死無
　還心故能破秦若瞻前顧後便做不成
如居燒屋之下如坐漏船之中
不帶性氣底人為僧不成為道不了
陽氣發處金石亦透精神一到何事不成
須磨礪精神去理㑹天下事非燕安暇豫之可得
今之學者本是困知勉行底資質却要學他生知安行
　底工夫便是生知安行底資質亦用下困知勉行工
　夫况是困知勉行底資質
學者識得箇脈路正便須剛決向前若半青半黄非惟
　無益因舉酒云未嘗見有衰底聖賢
學者為學譬如煉丹須是將百十斤炭火煆一餉方好
　用微㣲火養教成就今人未曽將百十斤炭火去煆
　便要將微火養將去如何得㑹成
今語學問正如煮物相似須爇猛火先煮方用微火慢
　煮若一向只用㣲火何由得熟欲復自家元来之性
　乃恁地悠悠㡬時㑹做得大要須先立頭緒頭緒既
　立然後有所持守書曰若藥弗瞑眩厥疾弗瘳今日
　學者皆是養病
進取得失之念放輕却將聖賢格言處研窮考究若悠
　悠地似做不做如捕風捉影有甚長進今日是這箇
　人眀日也是這箇人
某見今之學者皆似箇無所作為無圖底人相似人之
　為學當如救火追亡猶恐不及如自家有箇光眀寳
　蔵被人奪去尋求趕捉必要取得始得今學者只是
　悠悠地無所用心所以兩年三年五年七年相别及
　再相見只是如此
諸友只有箇學之意都散漫不恁地勇猛恐度了日子
　須著火急痛切意嚴了期限䟎了工夫辦㡬箇月日
　氣力去攻破一過便就裏面旋旋涵養如攻寨須出
　萬死一生之計攻破了關限始得而今都打寨未破
　只循寨外走道理都咬不斷何時得透
人氣須是剛方做得事如天地之氣剛故不論甚物事
　皆透過人氣之剛其夲相亦如此若只遇著一重薄
　物事便退轉去如何做得事
如大片石須是和根拔今只於石面上薄削濟甚事作
　意向學不十日五日又懶孟子曰一日暴之十日寒
　之
為學極要求把篙處著力到工夫要斷絶處又更増工
　夫著力不放令倒方是向進處為學正如撐上水船
　方平穏處儘行不妨及到灘脊急流之中舟人来這
　上一篙不可放緩直須著力撐上不得一步不緊放
　退一歩則此船不得上矣
若不見得入頭處緊也不可慢也不得若識得些路頭
　須是莫斷了若斷了便不成待得再新整頓起來費
　多少力如雞抱卵看来抱得有甚煖氣只被他常常
　恁地抱得成若把湯去盪便死了若抱才住便冷了
　然而實是見得入頭處也自不解住了自要做去他
　自得些滋味了如喫菓子相似未識滋味時喫也得
　不消喫也得到識滋味了要住自住不得
人多言為事所奪有妨講學此謂不能使船嫌溪曲者
　也遇富貴就富貴上做工夫遇貧賤就貧賤上做工
　夫兵法一言甚佳因其勢而利導之也人謂齊人弱
　田忌乃因其弱以取勝今日三萬竈眀日二萬竈後
　日一萬竈又如韓信特地送許多人安於死地乃始
　得勝學者若有絲豪氣在必須進力除非無了此氣
　只口不㑹說話方可休也因舉浮屠語曰假使鐵輪
　頂上旋定慧圓眀終不失
學者做工夫莫說道是要待一箇頓叚大項目工夫後
　方做得即今逐些零碎積累將去才等待大項目後
　方做即今便蹉過了學者只今便要做去斷以不疑
　鬼神避之需者事之賊也
今人做工夫不肯便下手皆是要等待如今日早閒有
　事午閒無事則午閒便可下手午閒有事晚閒便可
　下手却須要待眀日今月若尚有數日必直待後月
　今年尚有數月不做工夫必曰今年嵗月無㡬直須
　來年如此何緣長進
易曰學以聚之問以辨之寛以居之仁以行之語曰執
　徳不𢎞信道不篤焉能為有焉能為亡學問之後斷
　以寛居信道篤而又欲執徳𢎞者人之為心不可促
　迫也人心須令著得一善又著一善善之來無窮而
　吾心受之有餘地方好若只著得一善第二般來又
　未便容得如此無緣心廣而道積也
學者須養教氣宇開闊𢎞毅
常使截斷嚴整之時多膠膠擾擾之時少方好
虛心順理學者當守此四字
如其窄狹則當涵泳廣大氣象頽惰則當涵泳振作氣
　象
開闊中又著細密寛緩中又著謹嚴
因論為學曰愈細密愈廣大愈謹確愈髙眀
問根本須是先培壅然後可立趨向曰此叚只如弟子
　入孝出弟行謹言信愛衆親仁行有餘力則以學文
　之意耳先只是從實上培壅一箇根脚却學文做工
　夫去
仲思問敬義夾持直上達天徳自此曰最是他下得夾
　持兩字好敬主乎中義防於外二者相夾持要放下
　霎時也不得只得直上去故便達天徳
敬義夾持直上達天徳自此表裏夾持更無東西走作
　去處上面只更有箇天徳忠信所以進徳修辭立其
　誠所以居業者乾道也敬以直内義以方外者坤道
　也只是健順又曰非禮勿視聽言動者乾道出門如
　見大賔使民如承大祭者坤道又曰公但看進徳立
　誠是甚模様強健
因說敬恕先生舉眀道語云敬義夾持直上達天徳自
　此而今有一様人裏面謹嚴外面却䖃苴有人外面
　恁地寛恕裏面却都是私意了内外夾持如有人在
　裏面把住一人在門外把持不由他不上去
程子言未有致知而不在敬者又言涵養當用敬進學
　則在致知若不能以敬養在這裏如何㑹去致得知
　若不能致知又如何成得這敬
問所謂源頭工夫莫只是存養修治底工夫否曰存養
　與窮理工夫皆要到然存養中便有窮理工夫窮理
　中便有存養工夫窮理便是窮那存得底存養便是
　養那窮得底
今學者别無事只要以心觀衆理理是心中所有常存
　此心以觀衆理只是此兩事耳
涵養須用敬進學則在致知無事時且存養在這裏提
　撕警覺不要放肆則講習應接時便當思量義理
問敬先於知然知至則敬愈分眀曰此正如配義與道
為學正如推車子相似才用力推得動了便自轉將去
　更不費力故論語首章只說箇學而時習之不亦說
　乎便言其效驗者盖學至說處則自不容己矣
如論語首章言學只到不亦說乎處住下面便不說學
　了盖到說時此心便活因言韓退之蘓眀允作文只
　是學古人聲響盡一生死力為之必成而後止今之
　學者為學曽有似他下工夫到豁然貫通處否
聖賢所說工夫都只一般只是一箇擇善固執論語則
　說學而時習之孟子則說眀善誠身只是随他地頭
　所說不同下得字来各自精細其實工夫只是一般
　須是盡知其所以不同方知其所謂同也
學須先理㑹那大底理㑹得大底了將来那裏面小底
　自然通透今人却是理㑹那大底不得只去搜尋裏
　面小小節目
學問須是大進一番方始有益若能於一處大處攻得
　破見那許多零碎只是這一箇道理方是快活然零
　碎底非是不當理㑹但大處攻不破縱零碎理㑹得
　些少終不快活曽㸃漆雕開已見大意只緣他大處
　看得分曉今且道他那大底是甚物事天下只有一
　箇道理學只要理㑹得這一箇道理這裏纔通則凡
　天理人欲義利公私善惡之辨莫不皆通
或問氣質之偏如何救得曰才說偏了又著一箇物事
　去救他偏越見不平正了越討頭不見要緊只是看
　教大底道理分眀偏處自見得如暗室求物把火来
　便照見若只管去摸索費盡心力只是摸索不見若
　見得大底道理分眀有病痛處也自㑹變移不自知
　不消得費力
學者若有本領相次千枝萬葉都來湊著這裏看也須
　易曉讀也須易記
刮落枝葉栽培根本
大根夲流為小根本(舉前說因先說欽夫學大夲/如此則發處不能不受病)
有一分心向裏得一分力有兩分心向裏得兩分力
因言前輩也多是背處做㡬年方成
學者只是不為己故日閒此心安頓在義理上時少安
　頓在閒事上時多於義理却生於閒事却熟
今學者要緊且要分别箇路頭要緊是為己為人之際
　為己者直拔要理㑹這箇物事欲自家理㑹得不是
　慢恁地理㑹且恁地理㑹做好看教人說道自家也
　曽理㑹来這假饒理㑹得十分是當也都不闗自身
　已事要須先理㑹這箇路頭若分别得了方可理㑹
　文字
為學須是切實為己則安静篤實承載得許多道理若
　輕揚淺露如何探討得道理縱使探討得說得去也
　承載不住
入道之門是將自家身已入那道理中去漸漸相親久
　之與已為一而今人道理在這裏自家身在外面全
　不曽相干渉
或問為學曰今人將做箇大底事說不切已了全無益
　一向去前人說中乗虚接渺妄取許多枝蔓只見逺
　了只見無益於己聖賢千言萬語儘自多了前軰說
　得分曉了如何不切已去理㑹如今看文字且要以
　前賢程先生等所解為主看他所說如何聖賢言語
　如何將已来聽命於他切已思量體察就日用常行
　中著衣喫飯事親從兄盡是問學若是不切已只是
　說話今人只憑一已私意瞥見些子說話便立箇主
　張硬要去說便要聖賢從我言語路頭去如何㑹有
　益此其病只是要說髙說妙將来做箇好看底物事
　做弄如人喫飯方知滋味如不曽喫只要攤出在外
　面與人看濟人濟己都不得
或問為學如何做工夫曰不過是切已便的當此事自
　有大綱亦有節目常存大綱在我至於節目之閒無
　非此理體認省察一豪不可放過理眀學至件件是
　自家物事然亦須各有倫序問如何是倫序曰不是
　安排此一件為先此一件為後此一件為大此一件
　為小随人所為先其易者闕其難者將来難者亦自
　可理㑹且如讀書三禮春秋有制度之難眀夲末之
　難見且放下未要理㑹亦得如書詩直是不可不先
　理㑹又如詩之名數書之盤誥恐難理㑹且先讀典
　謨之書雅頌之詩何嘗一言一句不說道理何嘗深
　潛諦玩無有滋味只是人不曽子細看若子細看裏
　面有多少倫序須是子細參研方得此便是格物窮
　理如遇事亦然事中自有一箇平平當當道理只是
　人討不出只随事滚將去亦做得却有掣肘不中節
　處亦緣鹵莽了所以如此聖賢言語何曽誤天下後
　世人自學不至耳
佛家一向撤去許多事只理㑹自身已其教雖不是其
　意思却是要自理㑹所以他那下常有人自家這下
　自無人今世儒者能守經者理㑹講解而已看史傳
　者計較利害而已那人直是要理㑹身已從自家身
　已做去不理㑹自身已說甚别人長短眀道曰不立
　已後雖向好事猶為化物不得以天下萬物撓已已
　立後自能了當得天下萬物只是從程先生後不再
　傳而已衰所以某嘗說自家這下無人佛家有三門
　曰教曰律曰禪禪家不立文字只直截要識心見性
　律夲法甚嚴豪髮有罪如云不許飲水纔飲水便有
　罪過如今小院號為律院乃不律之尤者也教自有
　三項曰天台教曰慈恩教曰延夀教延夀教南方無
　傳有此文字無能通者其學近禪故禪家以此為得
　天台教専理㑹講解慈恩教亦只是講解吾儒家若
　見得道理透就自家身心上理㑹得夲領便自兼得
　禪底講說辨訂便自兼得教底動由規矩便自兼得
　律底事事是自家合理㑹顔淵問為邦看他陋巷簞
　瓢如此又却問為邦之事只是合當理㑹看得是合
　做底事若理㑹得入頭意思一齊都轉若不理㑹得
　入頭少閒百事皆差錯若差了路頭底亦多端有纔
　出門便錯了路底有行過三兩條路了方差底有畧
　差了便轉底有一向差了煞逺終於不轉底
用之問學者思先立標準如何曰必有事焉而勿正之
　謂而今雖道是要學聖人亦且從下頭做將去若日
　日恁地比較也不得雖則是曰舜何人也予何人也
　若只管將來比較不去做工夫又何益
師友之功但能示之於始而正之於終爾若中閒三十
　分工夫自用喫力去做既有以喻之於始又自勉之
　於中又其後得人商量是正之則所益厚矣不爾則
　亦何補於事
人之資質有偏則有縫罅做工夫處盖就偏處做將去
　若資質平底則如死水然終激作不起謹愿底人更
　添些無狀便是鄉愿
務反求者以博觀為外馳務博觀者以内省為狹隘墮
　於一偏此皆學者之大病也
未有耳目狹而心廣者其說甚好
小立課程大做工夫
嚴立功程寛著意思久之自當有味不可求欲速之功
咬得破時正好咀味
問學不言而自得者乃自得也曰道理夲自廣大只是
　潛心積慮緩緩養將去自然透熟若急迫求之則是
　起意去趕趁他
宗杲云如載一車兵器逐件取出來弄弄了一件又弄
　一件便不是殺人手段我只有寸鐵便可殺人
須是在已見得只是欠闕他人見之却有長進方可
如見陳厮殺擂著鼓只是向前去有死無二莫更回頭
　始得
今人只畧依稀說過不曽心曉
不可只把做面前物事看了須是向自身上體認敎分
　眀如道家存想有所謂龍虎亦是就身上存想
識得道理原頭便是地盤如人要起屋須是先築教基
　址堅牢上面方可架屋若自無好基址空自今日買
　得多少木去起屋少閒只起在别人地上自家身已
　自没頓放處
學問是自家合做底不知學問則是欠闕了自家底知
　學問則方無所欠闕今人把學問來做外面添底事
　看了
大凡人只合講眀道理而謹守之以無愧於天之所與
　者若乃身外榮辱休戚當一切聽命而已
看得道理熟後只除了這道理是真實法外見世閒萬
　事顛倒迷妄躭嗜戀著無一不是戲劇真不堪著眼
　也又荅人書云世閒萬事須臾變滅皆不足置胷中
　惟有窮理修身為究竟法耳
學者須是直前做去莫起計獲之心如今說底恰似畫
　卦影一般吉凶未應時一塲鶻突知他是如何到應
　後方始知元来是如此(以上語類/九十條)
為學雖有階漸然合下立志亦須畧見義理大槩規模
　於自己方寸閒若有箇惕然愧懼奮然勇決之志然
　後可以加之討論玩索之功存養省察之力而期於
　有得夫子所謂志學所謂發憤政為此也若但悠悠
　汎汎無箇發端下手處而便謂可以如此平做將去
　則恐所謂莊敬持養必有事焉者亦且若存若亡徒
　勞把捉而無精眀的確親切至到之效也(荅陳/超宗)
書不記熟讀可記義不精細思可精唯有志不立直是
　無著力處只如而今貪利禄而不貪道義要做貴人
　而不要做好人皆是志不立之病直須反復思量究
　見病痛起處勇猛奮躍不復做此等人一躍躍出見
　得聖賢所說千言萬語都無一事不是實語方始立
　得此志就此積累工夫迤邐向上去大有事在(滄洲/精舍)
　(又諭/學者)
讀書固不可廢然亦須以主敬立志為先方可就此田
　地上推尋義理見諸行事若平居汎然畧無存養之
　功又無實踐之志而但欲曉解文義說得分眀則雖
　盡通諸經不錯一字亦何所益况又未必能通而不
　誤乎近覺朋友讀書講論多不得力其病皆出於此
　不可不深戒也(荅鄭/仲禮)
道之體用雖極淵㣲而聖賢言之則甚眀白學者誠能
　虚心静慮而徐以求之日用躬行之實則其規模之
　廣大曲折之詳細固當有以得之燕閒静一之中其
　味雖淡而實腴其㫖雖淺而實深矣然其所以求之
　者不難於求而難於養故程夫子之言曰學莫先於
　致知然未有能致知而不在敬者而邵康節之告章
　子厚曰以君之材於吾之學頃刻可盡但須相從林
　下一二十年使塵慮銷散胷中豁然無一事乃可相
　授正為此也(荅吴/玭)
日用之閒以莊敬為主凡事自立章程鞭約近裏勿令
　心志流漫其剛大之夲乎由此益加窮理之功以聖
　賢之言為必可信以古人之事為必可行則世俗小
　小利害不能為吾累矣(荅范/伯崇)
為學工夫不在日用之外檢身則動静語黙居家則事
　親事長窮理則讀書講義大抵只要分别一箇是非
　而去彼取此耳無他𤣥妙之可言也論其至近至易
　則即今便可用力論其至急至切則即今便當用力
　莫更遲疑且随深淺用一日之力便有一日之效到
　有疑處方好尋人商量則其長進通達不可量矣若
　即今全不下手必待他日逺求師友然後用力則目
　下蹉過即合做底親切工夫虛度了難得底少壯時
　節正使他日得聖賢而師之亦無積累憑藉之資可
　受鉗錘未必能真有益也(荅陳/廉夫)
文字雖不可廢然涵養本原而察於天理人欲之判此
　是日用動静之閒不可頃刻閒斷底事若於此處見
　得分眀自然不到得流入世俗功利權謀裏去矣某
　亦近日方實見得向日支離之病雖與彼中證候不
　同然其忘已逐物貪外虛内之失則一而已程子說
　不得以天下萬物撓已已立後自能了得天下萬物
　今自家一箇身心不知安頓去處而談王說霸將經
　世事業别作一箇伎倆商量講究不亦誤乎(荅呂/子約)
示諭必先盡心知性識其夲根然後致持養之功此意
　甚善然此心此性人皆有之所以不識者物欲昏之
　耳欲識此夲根亦須合下且識得箇持養工夫次第
　而加功焉方始見得見得之後又不舍其持養之功
　方始守得盖初不從外来只持養得便自著見但要
　窮理工夫互相發耳(荅何/叔京)
涵養則其夲益眀進學則其智益固表裏互相發也此
　語甚佳但所引三傳語自始學以至成徳節次随處
　可用不必以三語分先後也盖義理人心之固有茍
　得其養而無物欲之昏則自然發見眀著不待别求
　格物致知亦因其眀而眀之爾今乃謂不先察識端
　倪則涵養箇甚底不亦太急迫乎(荅林/擇之)
原此理之所自来雖極㣲妙然其實只是人心之中許
　多合當做底道理而已但推其夲則見其出於人心
　而非人力之所能為故曰天命雖萬事萬化皆自此
　中流出而實無形象之可指故曰無極爾若論工夫
　則只擇善固執中正仁義便是理㑹此事處非是别
　有一叚根原工夫又在講學應事之外也如說求其
　放心亦只是說日用之閒收斂整齊不使心念向外
　走作庶㡬其中許多合做底道理漸次分眀可以體
　察亦非捉取此物蔵在胷中然後别分一心出外以
　應事接物也(荅廖/子晦)
人之一心萬理具備若能存得便是聖賢更有何事然
　聖賢教人所以有許多門路節次而未嘗教人只守
　此心者盖為此心此理雖夲完具却為氣質之禀不
　能無偏若不講明體察極精極密往往随其所偏墮
　於物欲之私而不自知(近世為此說者觀其言語動/作略無豪髪近似聖賢氣象)
　(正坐/此耳)是以聖賢教人雖以恭敬持守為先而於其中
　又必使之即事即物考古驗今體㑹推尋内外參合
　盖必如此然後見得此心之真此理之正而於世閒
　萬事一切言語無不洞然了其白黒大學所謂知至
　意誠孟子所謂知言養氣正謂此也(荅項/平父)
夫人無英氣固安於卑陋而不足以語上其或有之而
　無以制之則又反為所使而不肯遜志於學此學者
　之通患也所以古人設教自灑掃應對進退之節禮
　樂射御書數之文必皆使之抑心下首以從事於其
　閒而不敢忽然後可以消磨其飛揚倔強之氣而為
　入徳之階今既皆無此矣則唯有讀書一事尚可以
　為攝伏身心之助然不循序而致謹焉則亦未有益
　也故今為賢者計且當就日用閒致其下學之功讀
　書窮理則細立課程耐煩著實而勿求速解操存持
　守則随時随處省覺収歛而毋計近功如此積累做
　得三五年工夫庶㡬心意漸馴根夲粗立而有可據
　之地不然終恐徒為此氣所使而不得有所就也(荅/孫)
　(仁/甫)
欲速好徑是今日學者大病向來所講近覺亦未免此
　以身驗之乃知伊洛拈出敬字真是學問始終日用
　親切之妙近與朋友商量不若只於此處用力而讀
　書窮理以發揮之真到聖賢究竟地位亦不出此坦
　然平白不須妄意思想頓悟懸絶處徒使人顛狂粗
　率而於日用常行之處反不得其所安也(荅胡/季随)
學者之志固不可不以逺大自期然觀孔門之教則其
　所從言之者至為卑近不過孝弟忠信持守誦習之
　閒而於所謂學問之全體初不察察言之也若其髙
　第弟子多亦僅得其一體夫以夫子之聖諸子之賢
　其於道之全體豈不能一言盡之以相授納而顧為
　是拘拘者以狹道之傳畫人之志何哉盖所謂道之
　全體雖髙且大而其實未嘗不貫乎日用細㣲切近
　之閒茍恱其髙而忽於近慕於大而略於細則無漸
　次經由之實而徒有懸想跂望之勞亦終不能以自
　達矣故聖人之教循循有序不過使人反而求之至
　近至小之中博之以文以開其講學之端約之以禮
　以嚴其踐履之實使之得寸則守其寸得尺則守其
　尺如是久之日滋月益然後道之全體乃有所郷望
　而漸可識有所循習而漸可能自是而往俛焉孳孳
　斃而後已而其所造之淺深所就之廣狹亦非可以
　必詣而豫期也故夫子嘗以先難後獲為仁又以先
　事後得為崇徳盖於此小差則心失其正雖有鑚堅
　仰髙之志而反為謀利計功之私矣仁何自而得徳
　何自而崇哉(荅林/退思)
以持敬為先而加以講學省察之助盖人心之病不放
　縱即昏惰如賢者必無放縱之患但恐不免有昏惰
　處若日用之閒務以整齊嚴肅自持常加警策即不
　至昏惰矣講學莫先於語孟而讀論孟者又須逐章
　熟讀切已深思不通然後考諸先儒之說以發眀之
　如二程先生說得親切處直須看得爛熟與經文一
　般成誦在心乃可加省察之功盖與講學互相發明
　但日用應接思慮隠㣲之閒每每加察其善端之發
　慊於吾心而合於聖賢之言則勉厲而力行之其邪
　志之萌愧於吾心而戾於聖賢之訓則果決而速去
　之大抵見善必為聞惡必去不使有頃刻悠悠意態
　則為學之夲立矣異時漸有餘力然後以次漸讀諸
　書旁通當世之務盖亦未晚今不須豫為過計之憂
　以失先後之序也若不務此而但欲為依本分無過
　惡人則不惟無以自進於日新正恐無本可據亦未
　必果能依本分無過惡也(荅林/伯和)
承諭及從事心性之夲以求變化氣質之功之說此意
　甚善然愚意此理初無内外夲末之閒凡日用閒涵
　泳夲原酬酢事變以至講説辨論考究尋繹一動一
　静無非存心養性變化氣質之實事學者之病在於
　為人而不為已故見得其閒一種稍向外者皆為外
　事若實有為已之心但於此顯然處嚴立規程力加
　持守日就月將不令退轉則便是孟子所謂深造以
　道者盖其所謂深者乃工夫積累之深而所謂道者
　則不外乎日用顯然之事也及其真積力久内外如
　一則心性之妙無不存而氣質之偏無不化矣所謂
　自得之而居安資深也豈離外而内惡淺而深舍學
　問思辨力行之實而别有從事心性之妙也哉(荅李/伯諫)
大抵學者専務持守者見理多不明専務講學者又無
　地以為之夲能如賢者兼集衆善不倚於一偏者或
　寡矣更望虛心玩理寛以居之卒究逺大之業(荅孫/季和)
程子曰涵養須是敬進學則在致知此二言者體用夲
　末無不該備誠用一日之功當得其趣不然空抱疑
　悔不惟無益反有害矣夫涵養之功則非他人所得
　與在賢者加之意而已若致知事則正須友朋講習
　之助庶有發眀不知今見讀何書作何究索與人論
　辨惟無欲速又無蓄疑先後疾徐適當其可則日進
　而不窮矣向見前軰有志於學而性猶豫者其内省
　甚深下問甚切然不肯沛然用力於日用閒是以終
　身抱不決之疑此為可戒而不可為法也(荅丁/仲澄)
聖門立言制行自有規矩非意所造乃義理之夲然也
　故日用之間内主於敬而行於義義不擇則不精不
　精則雖其大體不離於道而言行或流於詭妄則亦
　與道離而不自知矣故曰和順於道徳而理於義而
　孟子養浩然之氣亦必曰是集義所生者(荅江/隠君)
學者先須置身於法度規矩中使持於此者足以勝乎
　彼則自然有進歩處如孔子之告顔淵以非禮勿視
　聽言動為克己之目亦可見矣若自無措足之地而
　欲搜羅抉剔於思慮隠㣲之中以求所謂人欲之難
　免者而克之則亦代翕代張沒世窮年而不能有以
　立矣(荅潘/叔昌)
聞之程夫子之言曰涵養須是敬進學則在致知此二
　言者實學者立身進歩之要而二者之功盖未嘗不
　交相發也然程子教人持敬不過以整衣冠齊容貌
　為先而所謂致知者又不過讀書史應事物之閒求
　其理之所在而已皆非如近世荒誕怪譎不近人情
　之說也(荅陳/師徳)
無事静坐有事應酬随時處無非自己身心運用但常
　自提撕不與俱往便是工夫事物之來豈以漠然不
　應為是耶(荅林/徳久)
子約之言盖為近之而主一無適者亦必有所謂格物
　窮理者以先後之也故程夫子之言曰涵養必以敬
　而進學則在致知此兩言者如車兩輪如鳥兩翼未
　有廢其一而可行可飛者也世衰道微異説蠭起其
　閒盖有全出於異端而猶不失於為己者其他則皆
　飾私反理而不足謂之學矣(荅孫/敬甫)
敬之與否只在當人一念操舍之閒而格物致知莫先
　於讀書講學之為事至於讀書又必循序致一積累
　漸進而後可以有功也(荅孫/敬甫)
心有不存物何可格然所謂存心者非拘執係縛而加
　桎梏焉也盖嘗於紛擾外馳之際一念之間一有覺
　焉則即此而在矣勿忘勿助長不加一豪智力於其
　間則是心也其庶幾乎(荅或/人)
持敬致知實交相發而敬常為主所居既廣則所向坦
　然無非大路聖賢事業雖未易以一言盡然其大槩
　似恐不出此也(荅孫/敬甫)
其未發也敬為之主而義已具其已發也必主於義而
　敬行焉則何閒斷之有哉(荅何/叔京)
荅楊庚書論存心眀理主敬窮理兩段意好然無總攝
　却似相反使人不知所先後要之須說二字交相養
　互相發而操存者為主乃分眀耳(荅何/叔京)
問致知以眀之持敬以養之此學之要也不致知則難
　於持敬不持敬亦無以致知曰二者交相為用固如
　此然亦當各致其力不可恃此而責彼也(荅程/允夫)
人之有是身也則必有是心有是心也則必有是理若
　仁義禮智之為體惻隠羞惡恭敬是非之為用是則
　人皆有之而非由外鑠我也然聖人之所以教不使
　學者収視反聽一以反求諸心為事而必曰興於詩
　立於禮成於樂又曰博學審問謹思眀辨而力行之
　何哉蓋理雖在我而或蔽於氣禀物欲之私則不能
　以自見學雖在外然皆所以講乎此理之實及其浃
　洽貫通而自得之則又初無内外精粗之間也世變
　俗衰士不知學挟册讀書者既不過於誇多鬪靡以
　為利禄之計其有意於己者又直以為可以取足於
　心而無事於外求也是以墮於佛老空虛之邪見而
　於義理之正法度之詳有不察焉其幸而或知理之
　在我與夫學之不可以不講者則又不知循序致詳
　虛心一意從容以㑹乎在我之本然是以急遽淺迫
　終已不能浃洽而貫通也嗚呼是豈學之果不可為
　書之果不可讀而古先聖賢所以垂世立教者果無
　益於後来也哉道之不眀其可歎已(鄂州州學/稽古閣記)
向者妄謂自立規程正謂正衣冠一思慮莊整齊肅不
　慢不欺之類耳此等雖是細㣲然人有是身内外動
　息不過是此數事其根於秉彛各有自然之則若不
　於此一一理㑹常切操持則雖理窮𤣥奥論極幽㣲
　於我亦有何干渉乎𢎞毅之云雖聖賢所示之要然
　恐其間更湏細宻方有實用功處不然則所謂只作
　一塲話説務髙而已者不可以不戒也若必謂有所
　見然後有所主則程子所謂未有致知而不在敬者
　是為敬有待於見乎見有待於敬乎果以徒然之敬
　為不足事而必待其自然乎(荅方/耕道)
大學次序亦謂學之本末終始無非已事但須實進得
　一等方有立脚䖏做得後叚工夫真有效騐爾非謂
　前叚工夫未到即都不照管後叚而聽其自爾也聞
　道方是理㑹得為人底道理從此實下工夫更有多
　少事豈可便謂都無餘事但到此地即所見不差真
　有廣居可居正位可立大道可行向上自然有進歩
　䖏耳(荅方/賓王)
聖賢教人下學上逹循循有序故從事其間者博而有
　要約而不孤無妄意淩躐之弊今之言學者類多反
　此故其髙者淪於空幻卑者溺於見聞倀倀然未知
　其將安所歸宿也(荅沈/有開)
古人為學只是升髙自下歩歩踏實漸次解剥人欲自
　去天理自明無似此一般作捺紐搯底工夫必要豁
　然頓悟然後漸次脩行也曽子工夫只是戰兢臨履
　是終身事中間一唯蓋不期而㑹偶然得之非是别
　有一節工夫做得到此而曽子本心蘄向必欲得此
　然後施下學之功也(荅包/詳道)
大抵為學只是博文約禮兩端而已博文之事則講論
　思索要極精詳然後見得道理巨細精粗無所不盡
　不可容易草畧放過約禮之事則但知得合要如此
　用功即便著實如此下手更莫思前算後計較商量
　所以程子論中庸未發䖏荅問之際初甚詳宻而其
　究意只就敬之一字都收拾了其所謂敬又無其他
　𤣥妙竒特止是教人每事習箇専一而已都無許多
　間話說也今詳来諭於當博處既不能虚心觀理以
　求實是(如論易詩/處是也)於當約䖏乃以引證推説之多反
　致紛擾(如論求其放心而援引論説數十百言不/能得了只此便是放其心而不知求矣)凡
　此之類皆於鄙意深所未安竊謂莫若於此兩塗各
　致其極無事則専一嚴整以求自己之放心讀書則
　虚心玩理以求聖賢之本意不須如此周遮勞攘枉
　費心力損氣生病而實無益於得也(荅吕/子約)
所謂反身自認存真合體者以孔子克己復禮孟子勿
　㤀勿助之說驗之則亦未免失之急廹而反與道為
　二大抵天人初無間隔而人以私意自為障礙故孔
　孟教人使之克盡已私即天理不期復而自復惟日
　用之間所以用力循循有序不淩不躐則至於日至
　之時廓然貫通天人之際不待認而合矣今於古人
　所以下學之序則以為近於傀儡而鄙厭之遂欲由
　徑而㨗出以為簡易反謂孔孟未嘗有分明指訣殊
　不知認而後合揠苖助長其不簡易而為傀儡亦已
　大矣某竊以為日用之間無一事一物不是天真本
　體孔孟之言無一字一句不是分明指訣故孔子曰
　吾無隠乎爾又曰天何言哉而子貢曰夫子之文章
　可得而聞也夫子之言性與天道不可得而聞也夫
　豈平日雅言常行之外而復有所謂分明指訣者哉
　(荅江/元適)
觀浮圖者仰首注視而髙談不若俯首厯階而漸進蓋
　觀於外者雖足以識其崇髙鉅麗之為美孰若入於
　其中者能使真為我有而又可以深察其層累結架
　之所由哉自今而言聖賢之言具在方册其所以幸
　教天下後世者固已不遺餘力而近世一二先覺又
　為之指其門户表其梯級而先後之學者由是而之
　焉宜亦甚易而無難矣而有志焉者或不能以有所
　至病在一觀其外粗覘彷彿而便謂吾已見之遂無
　復入於其中以為真有而力究之計此所以驟而語
　之雖知可恱而無以深得其味遂至半途而廢而卒
　不能以有成耳(荅林/正夫)
鄉道之勤衞道之切不若求其所謂道者而脩之於己
　之為本用力於文詞不若窮經觀史以求義理而措
　諸事業之為實也蓋人有是身則其秉彛之則初不
　在外與其鄉往於人孰若反求諸己與其以口舌馳
　說而欲其得行於世孰若得之於己而一聴其用舍
　於天耶至於文章一小技耳以言乎邇則不足以治
　　已以言乎逺則無以及人是亦何所與於人心之存
　　亡世道之隆替而校其利害勤懇反復至於連篇累
　　牘而不厭耶(荅汪叔耕○以上/文集三十八條)
　
　
　
　
　
　
　
　
　
　
　
　
御纂朱子全書卷一
　欽定四庫全書
御纂朱子全書卷二
　　學二
　　　存養　持敬　静
　自古聖賢皆以心地為本(以下論/存養)
　古人言志帥心君須心有主張始得
　心若不存一身便無所主宰
　心在羣妄自然退聽
　人精神飛揚心不在殻子裏面便害事
　未有心不定而能進學者人心萬事之主走東走西如
　　何了得
　人昏時便是不明纔知那昏時便是明也
　今人心聳然在此尚無惰慢之氣况心常能惺惺者乎
　　故心常惺惺自無客慮
　人常須收歛箇身心使精神常在這裏似擔百十斤擔
　　相似須硬著筋骨擔
學者為學未問真知與力行且要收拾此心令有箇頓
　放處若收歛都在義理上安頓無許多胡思亂想則
　久久自於物欲上輕於義理上重須是教義理心重
　於物欲如秤令有低昻即見得義理自端的自有欲
　罷不能之意其於物欲自無暇及之矣茍操舎存亡
　之間無所主宰縱說得亦何益
今於日用間空閒時收得此心在這裏截然這便是喜
　怒哀樂未發之中便是渾然天理事物之來隨其是
　非便是見得分曉是底便是天理非底便是逆天理
　常常恁地收拾得這心在便如執權衡以度物
人若要洗刷舊習都浄了却去理㑹此道理者無是理
　只是收放心把持在這裏便須有箇真心發見從此
　便去窮理
或問存心曰存心只是知有此身謂如對客但知道我
　此身在此對客
心存時少亡時多存養得熟後臨事省察不費力
平日涵養之功臨事持守之力涵養持守之久則臨事
　愈益精明平日養得根本固善若平日不曾養得臨
　事時便做根本工夫從這裏精將去若要去討平日
　涵養㡬時得
明底人便明了其他須是養養非是如何椎鑿用功只
　是心虛静久則自明
或言静中常用存養曰說得有病一動一静無時不養
人之一心當應事時常如無事時便好
平居須是儼然若思
三國時朱然終日欽欽如在行陣學者持此則心長不
　放矣
或問初學恐有急迫之病曰未要如此安排只須常恁
　地執持待到急迫時又旋理㑹
學者須敬守此心不可急迫當栽培深厚栽只如種得
　一物在此但涵養持守之功繼繼不已是謂栽培深
　厚如此而優㳺涵泳於其間則浹洽而有以自得矣
　茍急廹求之則此心已自躁迫紛亂只是私已而已
　終不能優游涵泳以達於道
學者工夫且去翦截那浮汎底思慮
凡學須要先明得一箇心然後方可學譬如燒火相似
　必先吹發了火然後加薪則火明矣若先加薪而後
　吹火則火滅矣
問心存時也有邪處曰如何泳曰有人心道心如佛氏
　所謂作用是性也常常心存曰人心是箇無揀擇底
　心道心是箇有揀擇底心佛氏也不可謂之邪只是
　箇無揀擇底心到心存時已無大段不是處了
惻隱羞惡是非辭遜是正心才差去便是放若整齊嚴
　肅便有惻隱羞惡是非辭遜某看來四海九州無逺
　無近人人心都是放心也無一箇不放如小兒子才
　有智識此心便放了這裏便要講學存養
學者而今但存取這心這心是箇道之本領這心若在
　這義理便在存得這心便有箇五六分道理了若更
　時時拈掇起來便有七八分道理
心包萬理萬理具於一心不能存得心不能窮得理不
　能窮得理不能盡得心
若存得此心則氣常時清不特平旦時清若不存得此
　心雖歇得些時氣亦不清良心亦不長又曰睡夢裏
　亦七撈八攘如井水不打他便清只管去打便濁了
心不是死物須把做活物看不爾則是釋氏入定坐禪
　操存者只是於應事接物之時事事中理便是存若
　處事不是當便是心不在若只管兀然守在這裏驀
　忽有事至於吾前操底便散了却是舎則亡也仲思
　問於未應接之時如何曰未應接之時只是戒謹恐
　懼而已又問若戒謹恐懼便是把持曰也須是持但
　不是硬捉在這裏只要提教他醒便是操不是塊然
　自守
人心操則存舎則亡須是常存得造次顛沛必於是不
　可有一息間斷於未發之前須是得這虛明之本體
　分曉及至應事接物時只以此處之自然有箇界限
　節制揍著那天然恰好處
叔重問所謂求放心者不是但低眉合眼死守此心而
　已要須常使此心頓放在義理上曰也須是有專静
　之功始得
某近因病中兀坐存息遂覺有進歩處大抵人心流濫
　四極何有定止一日十二時中有㡬時在軀殻内與
　其四散閒走無所歸著何不收拾令在腔子中且今
　縱其營營思慮假饒求有所得譬如無家之商四方
　營求得錢雖多若無處安頓亦是徒費心力耳
問無事時如何戒謹恐懼若只管如此又恐執持太過
　若不如此又恐都忘了曰也有甚麽矜持只不要昏
　了他便是戒懼
根本須是先培壅涵養持敬便是栽培
問伊川謂敬是涵養一事敬不足以盡涵養否曰五色
　養其目聲音養其耳義理養其心皆是養也
器之問嘗讀孟子求放心章今每覺心中有三病籠統
　不專一看義理每覺有一重似簾幙遮蔽又多有苦
　心不舒快之意曰若論求此心放失有千般萬様病
　何止於三然亦别無道理醫治只在專一果能專一
　則静静則明明則自無遮蔽既無遮蔽須自有舒泰
　寛展處這也未㑹如此且收歛此心專一漸漸自㑹
　熟熟了自有此意看來百事只在熟且如百工技藝
　也只要熟熟則精精則巧
自浮沈了二十年只是說取去今乃知當涵養
明道曰雖則心操之則存舎之則亡然而持之太甚便
　是必有事焉而正之也亦須且恁去其說蓋曰雖是
　必有事焉而勿正亦須且恁地把捉操持不可便放
　下了敬而勿失即所以中也敬而無失本不是中只
　是敬而無失便見得中底氣象此如公不是仁然公
　而無私則仁又曰中是本來底須是做工夫此理方
　著司馬子微坐忘論是所謂坐馳也他只是要得恁
　地虛静都無事但只管要得忘便不忘是馳也明道
　說張天祺不思量事後須强把他這心來制縛亦須
　寄寓在一箇形象皆非自然君實又只管念箇中字
　此又為中所制縳且中字亦何形象他是不思量事
　又思量箇不思量底寄寓一箇形象在這裏如釋氏
　教人便有些是這箇道理如曰如何是佛云云胡亂
　掉一語教人只管去思量又不是道理又别無可思
　量心只管在這上行思坐想久後忽然有悟中字亦
　有何形象又去那處討得箇中心本來是錯亂了又
　添這一箇物事在裏面這頭討中又不得那頭又討
　不得如何㑹討得天祺雖是硬捉又且把定得一箇
　物事在這裏温公只管念箇中字乂更生出頭緒多
　他所以說終夜睡不得又曰天祺是硬截温公是死
　守旋旋去尋討箇中伊川即曰持其志所以教人且
　就裏面理㑹譬如人有箇家不自做主却倩别人來
　做主
問閑邪則固一矣主一則更不消言閑邪曰只是覺見
　邪在這裏要去閑他則這心便一了所以說道閑邪
　則固一矣既一則邪便自不能入更不消說乂去閑
　邪恰如知得外面有賊今夜用須防他則便惺了既
　惺了不須更說防賊
或問閑邪主一如何曰主一似持其志閑邪似無暴其
　氣閑邪只是要邪氣不得入主一則守之於内二者
　不可有偏此内外交相養之道也
人心常炯炯在此則四體不待羈束而自入規矩只為
　人心有散緩時故立許多規矩來維持之但常常提
　警教身入規矩内則此心不放逸而炯然在矣心既
　常惺惺又以規矩繩檢之此内外交相養之道也
古人瞽史誦詩之類是規戒警誨之意無時不然便被
　他恁地炒自是使人住不著大抵學問須是警省且
　如瑞巖和尚每日間常自問主人翁惺惺否又自荅
　曰惺惺今時學者却不如此
學者工夫只在喚醒上或問人放縱時自去收歛便是
　喚醒否曰放縱只為昏昧之故能喚醒則自不昏昧
　不昏昧則自不放縱矣
心只是一箇心非是以一箇心治一箇心所謂存所謂
　收只是喚醒
人惟有一心是主要常常喚醒
學者常用提省此心使如日之升則羣邪自息他本是
　光明廣大自家只著些子力去提省照管他便了不
　喫苦著力著力則反不是
今說求放心說來說去却似釋老說入定一般但彼到
　此便死了吾輩却安得此心主宰得定方賴此做事
　業所以不同也如中庸說天命之謂性即此心也率
　性之謂道亦此心也脩道之謂教亦此心也以至於
　致中和賛化育亦只此心也致知即心知也格物即
　心格也克己即心克也非禮勿視聽言動勿與不勿
　只争豪髪地爾所以明道說聖賢千言萬語只是欲
　人將已放之心收拾入身來自能尋向上去今且須
　就心上做得主定方驗得聖賢之言有歸著自然有
　契如中庸所謂尊徳性致廣大極髙明蓋此心本自
　如此廣大但為物欲隔塞故其廣大有虧本自髙明
　但為物欲繫累故於髙明有蔽若能常自省察警覺
　則髙明廣大者常自若非有所增損之也其道問學
　盡精微道中庸等工夫皆自此做儘有商量也若此
　心上工夫則不待商量賭當即今見得如此則更無
　閒時行時坐時讀書時應事接物時時有著力處大
　抵只要見得收之甚易而不難也
問存心曰非是别將事物存心孔子曰居處恭執事敬
　與人忠便是存心之法如說話覺得不是便莫說做
　事覺得不是便莫做亦是存心之法
問力甚不多但只要常知提醒爾醒則自然光明不假
　把捉今言操之則存又豈在用把捉亦只是說欲常
　常醒覺莫令放失便是此事用力極不多只是些子
　力爾然功成後却應事接物觀書察理事事頼他如
　推車子初推却用些力車既行後自家却賴他以行
子升問遇事心不存之病曰只隨處警省收其放心收
　放只在自家俄頃瞬息間耳
學者須常收歛不可恁地放蕩只看外面如此便見裏
　面意思才髙須著實用功少間許多才都為我使都
　濟事若不細心用功收歛則其才愈髙而其為害愈
　大
大抵是且收歛得身心在這裏便已有八九分了却看
　道理有窒礙處却於這處理㑹為學且要專一理㑹
　這一件便只且理㑹這一件若行時心便只在行上
　坐時心便只在坐上
問主一無適只是莫走作且如讀書時只讀書著衣時
　只著衣理㑹一事時只理㑹一事了此一件又做一
　件此主一無適之義蜚卿曰某做事時多不能主一
　曰只是心不定人亦須是定其心曰非不欲主一然
　竟不能曰這箇須是習程子也教人習曰莫是氣質
　薄不曰然亦須涵養本原則自然别
伊川云主一之謂敬無適之謂一又曰人心常要活則
　周流無窮而不滯於一隅或者疑主一則滯滯則不
　能周流無窮矣道夫竊謂主一則此心便存心存則
　物來順應何有乎滯曰固是然所謂主一者何嘗滯
　於一事不主一則方理㑹此事而心留於彼這却是
　滯於一隅又問以大綱言之有一人焉方應此事未
　畢而復有一事至則當何如曰也須是做一件了又
　理㑹一件亦無雜然而應之理但甚不得已則權其
　輕重可也(以上語類/五十五條)
問誨諭工夫且要得見一箇大頭腦便於操舎間有用
　力處如實有一物把住放行在我手裏不是漫說收
　其放心某蓋嘗深體之此箇大頭腦本非外面物事
　是我元初本有底其曰人生而静其曰喜怒哀樂之
　未發其曰寂然不動人汨汨地過了日月不曾存息
　不曾實見此體段如何㑹有用力處程子謂這箇義
　理仁者又看做仁了智者又看做智了百姓日用而
　不知此所以君子之道鮮此箇亦不少亦不剰只是
　人看他不見不大段信得此話及其言於勿忘勿助
　長間認取者認乎此也認得此則一動一静皆不昧
　矣惻隱羞惡辭讓是非四端之著也操存久則發見
　多忿懥憂患好樂恐懼不得其正也放舎甚則日滋
　長記得南軒先生謂驗厥操舎乃知出入乃是見得
　主腦於操舎間有用力處之實話蓋茍知主腦不放
　下雖是未能常常操存然語黙應酬間歴歴能自省
　驗雖非實有一物在我手裏然可欲者是我底物不
　可放失不可欲者非是我物不可留藏雖謂之實有
　一物在我手裏亦可也若是謾說既無歸宿亦無依
　據縱使強把捉得住亦止是襲取夫豈是我元有底
　耶曰此段大槩甚正當親切(操存久則發見多放舎/甚則日滋長此二句甚)
　(好○荅/吕子約)
來書云今日反復諸書以收心至涵養工夫日有所奪
　未見其效此又殊不可曉夫讀書固收心之一助然
　今只讀書時收得心而不讀書時便為事所奪則是
　心之存也常少而其放也常多矣且胡為而不移此
　讀書工夫向不讀書處用力使動静兩得而此心無
　時不存乎然所謂涵養工夫亦非是閉眉合眼如土
　偶人然後謂之涵養也只要應事接物處之不失此
　心各得其理而已(荅陳/膚仲)
夫謂未發之前不可着力者本謂不可於此探討尋求
　也則固無害於涵養之說謂當涵養者本謂無事之
　時常有存主也則固無害於平日涵養之說(荅胡/季隨)
持守之要大抵只是要得此心常自整頓惺惺了了即
　未發時不昏昧已發時不放縱耳(荅項/平父)
所諭涵養本原之功誠易間斷然纔覺得間斷便是相
　續處只要常自提撕分寸積累將去久之自然接續
　打成一片耳(荅方/賔王)
問學者於己發處用功此却不枉費心力曰程子言存
　養於未發之前則可求中於未發之前則不可然則
　未發之前固有平日存養之功矣不必須待已發然
　後用功也(荅或/人)
學者講論思索以求事物義理聖賢指意則當極其博
　若論操存舎亡之間則只此豪釐之間便是天理人
　欲死生存亡之分至簡至約無許多比並較量思前
　算後也(荅或/人)
二者誠不可偏廢然聖門之教詳於持養而略於體察
　孟子指齊王愛牛之心乃是因其所明而導之非以
　為必如此然後可以求仁也夫必欲因苗裔而識本
　根孰若培其本根而聽其枝葉之自茂耶(胡子知/言疑義)
問孝述覺得閒嘗心存時神氣清爽是時視必明聽必
　聰言則有倫動則有序有思慮則必專一若身無所
　事則一身之内如鼻息出入之粗細緩急血脉流行
　間或凝滯者而有纎微疾癢之處無不分明覺得當
　時别是一般精神如醉醒寐覺不知可以言存心否
　曰理固如此然亦不可如此屑屑計功效也(荅李/孝述)
問孝述自覺心放時精神出外更不自知如夢然才知
　得放時即是心便不放了如知得夢時即是夢覺孔
　子言我欲仁便是仁至似亦此意故日用間覺得直
　須謹操持勤檢㸃蓋操持容有懈時若不測地猛省
　起來則其懈時之放自不得逺去且不得久去如此
　維繫之久恐此心只得住裏面如欲睡底人須自家
　打起精神不可放倒間或精神倦時不覺坐睡又自
　家擺灑起來不容睡著每每如此自是睡不得愚見
　如此不知是否曰是是但說太多了(荅李/孝述)
欲應事先須窮理而欲窮理又須養得心地本原虛静
　明徹方能察見㡬微剖析煩亂而無所差錯若只如
　此終日馳騖何縁見得事理分明程夫子所謂學莫
　先於致知又未有致知而不在敬者正為此也濂溪
　諸書亦多是發此意(荅彭/子夀)
心體通有無該動静故工夫亦通有無該動静方無透
　漏若必待其發而後察察而後存則工夫之所不至
　多矣惟涵養於未發之前則其發處自然中節者多
　不中節者少體察之際亦甚明審易為著力與異時
　無本可據之說大不同矣(荅林擇之○以/上文集十二條)
聖人相傳只是一箇字堯曰欽明舜曰温恭聖敬日躋
　君子篤恭而天下平(以下論/持敬)
堯是初頭出治第一箇聖人尚書堯典是第一篇典籍
　說堯之徳都未下别字欽是第一箇字如今看聖賢
　千言萬語大事小事莫不本於敬收拾得自家精神
　在此方看得道理盡看道理不盡只是不曾專一或
　云主一之謂敬敬莫只是主一曰主一又是敬字注
　解要之事無小無大常令自家精神思慮盡在此遇
　事時如此無事時也如此
聖賢言語大約似乎不同然未始不貫只如夫子言非
　禮勿視聽言動出門如見大賔使民如承大祭言忠
　信行篤敬這是一副當說話到孟子又却說求放心
　存心養性大學則又有所謂格物致知正心誠意至
　程先生又專一發明一箇敬字若只恁看似乎參錯
　不齊千頭萬緒其實只一理道夫曰汎汎於文字間
　祗覺得異實下功則貫通之理始見曰然只是就一
　處下工夫則餘者皆兼攝在裏聖賢之道如一室然
　雖門户不同自一處行來便入得但恐不下工夫耳
因歎敬字工夫之妙聖學之所以成始成終者皆由此
　故曰修己以敬下面安人安百姓皆由於此只縁子
　路問不置故聖人復以此荅之要之只是箇修己以
　敬則其事皆了或曰自秦漢以來諸儒皆不識這敬
　字直至程子方說得親切學者知所用力曰程子說
　得如此親切了近世程沙隨猶非之以為聖賢無單
　獨說敬字時只是敬親敬君敬長方著箇敬字全不
　成說話聖人說修己以敬曰敬而無失曰聖敬日躋
　何嘗不單獨說來若說有君有親有長時用敬則無
　君親無長之時將不敬乎都不思量只是信口胡說
問二程專教人持敬持敬在主一浩熟思之若能每事
　加敬則起居語黙在規矩之内久久精熟有從心所
　欲不踰矩之理顔子請事四者亦只是持敬否曰學
　莫要於持敬故伊川謂敬則無已可克省多少事然
　此事甚大亦甚難須是造次顛沛必於是不可須臾
　間斷如此方有功所謂敏則有功若還今日作明日
　輟放下了又拾起㡬時得見效修身齊家治國平天
　下都少箇敬不得如湯之聖敬日躋文王小心翼翼
　之類皆是只是他便與敬為一自家須用持著稍緩
　則忘了所以常要惺惺地久之成熟可知道從心所
　欲不踰矩顔子止是持敬
因說敬曰聖人言語當初未曾闗聚如說出門如見大
　賔使民如承大祭等類皆是敬之目到程子始闗聚
　說出一箇敬來教人然敬有甚物只是畏字相似不
　是塊然兀坐耳無聞目無見全不省事之謂只收歛
　身心整齊純一不恁地放縱便是敬
為學有大要若論看文字則逐句看將去若論為學則
　自有箇大要所以程子推出一箇敬字與學者說要
　且將箇敬字收歛箇身心放在模匣子裏面不走作
　了然後逐事逐物看道理嘗愛古人說得學有緝熙
　于光明此句最好蓋心地本自光明只被利欲昏了
　今所以為學者要令其光明處轉光明所以下緝熙
　字(緝如緝麻之緝連緝不/已之意熙則訓明字)心地光明則此事有此理
　此物有此理自然見得且如人心何嘗不光明見他
　人做得是便道是做得不是便知不是何嘗不光明
　然只是才明便昏了又有一種人自謂光明而事事
　物物元不曾照見似此光明亦不濟得事今釋氏自
　謂光明然父子則不知其所謂親君臣則不知其所
　謂義說他光明則是亂道
周先生只說一者無欲也然這話頭髙卒急難湊泊尋
　常人如何便得無欲故伊川只說箇敬字教人只就
　這敬字上捱去庶㡬執捉得定有箇下手處縱不得
　亦不至失要之皆只要人於此心上見得分明自然
　有得爾然今之言敬者乃皆裝㸃外事不知直截於
　心上求功遂覺累墜不快活不若眼下於求放心處
　有功則尤省力也但此事甚易只如此提醒莫令昏
　昧一二日便可見效且易而省力只在念不念之間
　耳何難而不為
敬字前輩都輕說過了惟程子看得重人只是要求放
　心何者為心只是箇敬人纔敬時這心便在身上了
人之為學千頭萬緒豈可無本領此程先生所以有持
　敬之語只是提撕此心教他光明則於事無不見久
　之自然剛健有力
而今只是理㑹箇敬一日則有一日之效一月則有一
　月之效因問或問中程子謝尹所說敬處曰譬如此
　屋四方皆入得若從一方入到這裏則那三方入處
　都在這裏了
程先生所以有功於後學者最是敬之一字有力人之
　心性敬則常存不敬則不存如釋老等人却是能持
　敬但是他只知得那上面一截事却沒下面一截事
　覺而今恁地做工夫却是有下面一截又怕沒那上
　面一截那上面一截却是箇根本底
敬字工夫乃聖門第一義徹頭徹尾不可頃刻間斷
仲思問敬者徳之聚曰敬則徳聚不敬則都散了
敬只是此心自做主宰處
人能存得敬則吾心湛然天理燦然無一分著力處亦
　無一分不著力處
敬非是塊然兀坐耳無所聞目無所見心無所思而後
　謂之敬只是有所畏謹不敢放縱如此則身心收歛
　如有所畏常常如此氣象自别存得此心乃可以為
　學
持敬之說不必多言但熟味整齊嚴肅嚴威儼恪動容
　貌整思慮正衣冠尊瞻視此等數語而實加功焉則
　所謂直内所謂主一自然不費安排而身心肅然表
　裏如一矣
或問主敬只存之於心少寛四體亦無害否曰心無不
　敬則四體自然收歛不待十分著意安排而四體自
　然舒適著意安排則難久而生病矣
今所謂持敬不是將箇敬字做箇好物事様塞放懐裏
　只要胸中常有此意而無其名耳
或問持敬患不能久當如何下工夫曰某舊時亦曾如
　此思量要得一箇直截道理元來都無他法只是習
　得熟熟則自久
敬且定下如東西南北各有去處此為根本然後可明
　若與萬物並流則如眯目播糠上下四方易位矣如
　伊川說聰明睿知皆由是出方曰敬中有誠立明通
　道理曰然
或問一向把捉待放下便覺恁衰颯不知當如何曰這
　箇也不須只管恁地把捉若要去把捉又添一箇要
　把捉底心是生許多事公若知得放下不好便提掇
　起來便是敬曰静坐久之一念不免發動當如何曰
　也須看一念是要做甚麽事若是好事合當做底事
　須去幹了或此事思量未透須著思量教了若是不
　好底事便不要做自家纔覺得如此這敬便在這裏
敬莫把做一件事看只是收拾自家精神專一在此今
　看來諸公所以不進縁是但知說道格物却於自家
　根骨上煞欠闕精神意思都恁地不專一所以工夫
　都恁地不精銳未說到有甚底事分自家志慮只是
　觀山翫水也煞引出了心那得似教他常在裏面好
　如世上一等閒物事一切都絶意雖似不近人情要
　之如此方好
或問先生說敬處舉伊川主一與整齊嚴肅之說與謝
　氏常惺惺之說就其中看謝氏尤切當曰如某所見
　伊川說得切當且如整齊嚴肅此心便存便能惺惺
　若無整齊嚴肅却要惺惺恐無捉摸不能常惺惺矣
光祖問主一無適與整齊嚴肅不同否曰如何有兩様
　只是箇敬極而至於堯舜也只常常是箇敬若語言
　不同自是那時就那事說自應如此且如大學論語
　孟子中庸都說敬詩也書也禮也亦都說敬各就那
　事上說得改頭換面要之只是箇敬
或問謝氏常惺惺之說佛氏亦有此語曰其喚醒此心
　則同而其為道則異吾儒喚醒此心欲他照管許多
　道理佛氏則空喚醒在此無所作為其異處在此
問和靖說其心收歛不容一物曰這心都不著一物便
　收歛他上文云今人入神祠當那時直是更不著得
　些子事只有箇恭敬此最親切今人若能專一此心
　便收歛𦂳宻都無些子空罅若這事思量未了又走
　作那邊去心便成兩路
敬字不可只把做一箇敬字說過須於日用間體認是
　如何此心常卓然公正無有私意便是敬有些子計
　較有些子放慢意思便是不敬故曰敬以直内要得
　無些子偏邪又與文振說平日須提掇精神莫令頺
　塌放倒方可看得義理分明看公多恁地困漫漫地
　則不敬莫大乎是
問敬固非中惟敬而無失乃所以為中否曰只是常敬
　便是喜怒哀樂未發之中也
主一之謂敬無適之謂一敬主於一做這件事更不做
　别事無適是不走作
問蘇季明問静坐時乃說未發之前伊川以祭祀前旒
　黈纊荅之據祭祀時恭敬之心向於神明此是已略
　發還只是未發曰只是如此恭敬未有喜怒哀樂亦
　未有思喚做已發不得然前旒黈纊非謂全不見聞
　若全不見聞則薦奠有時而不知拜伏有時而不能
　起也(以上語類/三十二條)
近來覺得敬之一字真聖學始終之要向來之論謂必
　先致其知然後有以用力於此疑若未安蓋古人由
　小學而進於大學其於灑掃應對進退之間持守堅
　定涵養純熟固已久矣是以大學之序特因小學已
　成之功而以格物致知為始今人未嘗一日從事於
　小學而曰必先致其知然後敬有所施則未知其以
　何為主而格物以致其知也故程子曰入道莫如敬
　未有能致知而不在敬者又論敬云但存此久之則
　天理自明推而上之凡古昔聖賢之言亦莫不如此
　者試考其言而以身驗之則彼此之得失見矣(荅胡/廣仲)
謂能持敬則欲自寡此語甚當但紙尾之意以為須先
　有所見方有下手用心處則又未然夫持敬用功處
　伊川言之詳矣只云但莊整齊肅則心便一一則自
　無非僻之干又云但動容貌整思慮則自然生敬只
　此便是下手用功處不待先有所見而後能也須是
　如此方能窮理而有所見惟其有所見則可欲之㡬
　瞭然在目自然樂於從事欲罷不能而其敬日躋矣
　伊川又言涵養須用敬進學則在致知又言入道莫
　如敬未有致知而不在敬者考之聖賢之言如此類
　者亦衆是知聖門之學别無要妙徹頭徹尾只是箇
　敬字而已又承苦於妄念而有意於釋氏之學此正
　是元不曾實下持敬工夫之故若能持敬以窮理則
　天理自明人欲自消而彼之邪妄將不攻而自破矣
　(荅程/允夫)
後書所論持守之說有所未喻所較雖不多然此乃實
　下工夫田地不容小有差互嘗與季通論之季通以
　為尊兄天資粹美自無紛擾之患故不察夫用力之
　難而言之之易如此此語其當然某竊觀尊兄平日
　之容貌之間從容和易之意有餘而於莊整齊肅之
　功終若有所不足豈其所存不主於敬是以不免於
　若存若亡而不自覺其舎而失之乎二先生拈出敬
　之一字真聖學之綱領存養之要法一主乎此更無
　内外精粗之間固非謂但制之於外則無事於存也
　所謂既能勿忘勿助則安有不敬者乃似以敬為功
　效之名恐其失之益逺矣更請㑹集二先生言敬處
　子細尋繹自當見之(荅何/叔京)
持敬之說前書亦未盡今見嵩卿具道尊意乃得其所
　以差者蓋此心操之則存而敬者所以操之之道也
　尊兄乃於覺而操之之際操其覺者便以為存而於
　操之之道不復致力此所以不惟立說之偏而於日
　用工夫亦有所間斷而不周也愚意竊謂正當就此
　覺處敬以操之使之常存而常覺是乃乾坤易簡交
　相為用之妙若便以覺為存而不加持敬之功則恐
　一日之間存者無㡬何而不存者什八九矣(荅何/叔京)
示諭根本之說敢不承命但根本枝葉本是一貫身心
　内外元無間隔今日專存諸内而略夫外則是自為
　間隔而此心流行之全體常得其半而失其半也曷
　若動静語黙由中及外無一事之不敬使心之全體
　流行周浹而無一物之不徧無一息之不存哉觀二
　先生之論心術不曰存心而曰主敬其論主敬不曰
　虛静淵黙而必謹之於衣冠容貌之間其亦可謂言
　近而指逺矣今乃曰不教人從根本上做起而便語
　以敬往往一向外馳無可據守則不察乎此之過也
　夫天下豈有一向外馳無所據守之敬哉必如所論
　則所以存大根本者不免著意安排揠苗助長之患
　否則雖曰存之亦且若存若亡莫知其鄉而不自覺
　矣(荅何/叔京)
比因朋友講論深究近世學者之病只是合下欠却持
　敬工夫所以事事滅裂其言敬者又只說能存此心
　自然中理至於容貌辭氣往往全不加功設使真能
　如此存得亦與釋老何異(上蔡說便/有此病了)又况心慮荒忽
　未必真能存得耶程子言敬必以整齊嚴肅正衣冠
　尊瞻視為先又言未有箕踞而心不慢者如此乃是
　至論而先聖說克己復禮尋常講說於禮字每不快
　意必訓作理字然後已今乃知其精微縝密非常情
　所及耳(荅林/擇之)
二先生所論敬字須該貫動静看方得夫方其無事而
　存主不懈者固敬也及其應物而酬酢不亂者亦敬
　也故曰毋不敬儼若思又曰事思敬執事敬豈必以
　攝心坐禪而謂之敬哉(荅廖/子晦)
來諭謂敬之為言所以名持存之理者於鄙意似未安
　蓋人心至靈主宰萬變而非物所能宰故纔有執持
　之意即是此心先自動了此程夫子所以每言坐忘
　即是坐馳又因黙數倉柱發明其說而其指示學者
　操存之道則必曰敬以直内而又有以敬直内便不
　直矣之云也盖惟整齊嚴肅則中有主而心自存非
　是别有以操存乎此而後以敬名其理也(荅潘/叔度)
所諭敬者存在之謂此語固好然乃指敬之成功而言
　若只論敬字下工夫處蓋所以持守此心而欲其存
　在之術耳只著一畏字形容亦自見得故和靖尹公
　只以收歛身心言之此理至約(荅潘/叔度)
主一只是專一蓋無事則湛然安静而不驚於動有事
　則隨事應變而不及乎他是所謂主事者乃所以為
　主一者也觀程子書中所論敬處類集而考之亦可
　見矣若是有所繫戀却是私意雖似專一不舎然既
　有繫懸則必有事已過而心未忘身在此而心在彼
　者此其支離畔援與主一無適非但不同直是相反
　今比而論之亦可謂不察矣惟其不察於此是以未
　能專一而已有固必矜持之戒身心彼此實有繫戀
　支離之病而反不自知其非(荅吕/子約)
問程子云切要之道無如敬以直内又云有主於内則
　虛不知直内還只是虛其内耶曰敬則無委曲故直
　直則無繫累故虛不可便以直内為虛其内也(荅林/子玉)
承諭致知力行之意甚善然欲以静敬二字該之則恐
　未然盖聖賢之學徹頭徹尾只是一敬字致知者以
　敬而致之也力行者以敬而行之也静之為言則亦
　理明心定自無紛擾之效耳今以静為致知之由敬
　為力行之準則其工夫次序皆不得其當矣中庸所
　謂博學審問慎思明辨者皆致知之事而必以篤行
　終之此可見也茍不從事於學問思辨之間但欲以
　静為主而待理之自明則亦沒世窮年而無所復矣
　(荅程/正思)
所諭敬字工夫於應事處用力為難此亦常理但看聖
　賢說行篤敬執事敬則敬字本不為黙然無為時設
　須向難處力加持守庶㡬動静如一耳(荅周/舜弼)
來諭所謂深體大原而涵養之則又不必如此正惟操
　則自存動静始終不越敬之一字而已近方見得伊
　洛拈出此字真是聖學真的要妙工夫學者只於此
　處著實用功則不患不至聖賢之域矣(荅董/叔重)
胡季隨問學者問某曰遺書曰執事須是敬又不可矜
　持太過竊謂學者之於敬常懼其放倒既未能從容
　到自然處恐寧過於矜持亦不妨也某荅曰頃年劉
　仲本亦曾舉此條以為問蓋嘗荅之曰敬是治病之
　大藥矜持是病之旁證藥力既到病勢既退則旁證
　亦除矣曰敬是病之藥矜持是病之旁證此兩句文
　意齟齬不相照應若以敬喻藥則矜持乃是服藥過
　劑反生他病之證原其所因蓋為將此敬字别作一
　物而又以一心守之故有此病若知敬字只是自心
　自省當體便是則自無病矣(荅胡/季隨)
所說持敬工夫恐亦不必如此徒自紛擾反成坐馳但
　只大綱收歛勿令放逸到窮理精後自然思慮不致
　妄動凡所營為無非正理則亦何必兀然静坐然後
　為持敬哉(荅李/守約)
問敬齋箴云須㬰有閒豪釐有差曰須臾之間以時言
　豪釐之差以事言皆謂失其敬耳非兩事也(荅李/守約)
嘗謂敬之一字乃聖學始終之要未知者非敬無以知
　己知者非敬無以守若曰先知大體而後敬以守之
　則夫不敬之人其心顛倒繆亂之不暇亦將何以察
　夫大體而知之耶(荅符/舜功)
問某嘗學持敬讀書心在書為事心在事如此頗覺有
　力只是瞑目静坐時支遣思慮不去或云只瞑目時
　已是生妄想之端讀書心在書為事心在事只是收
　聚得心未見敬之體曰静坐而不能遣思慮便是静
　坐時不曾敬敬則只是敬更尋甚敬之體似此支離
　病痛愈多更不曾得做工夫只了得安排杜撰也(荅/熊)
　(夢/兆)
問和靖論敬以整齊嚴肅然專主於内上蔡專於事上
　做工夫故云敬是常惺惺法之類曰謝尹二說難分
　内外皆是自己心地工夫事上豈可不整齊嚴肅静
　處豈可不常惺惺乎(荅鄭/子上)
義利之際固當深明而力辨然伊洛發明未接物時主
　敬為善一段工夫更須精進乃佳不爾㡬無所據以
　審夫義利之分也(荅李/次張)
問敬之一字初看似有兩體一是主一無適心體常存
　無所走作之意一是遇事小心謹畏不敢慢易之意
　近看得遇事小心謹畏是心心念念常在這一事上
　無多岐之惑便有心廣體胖之氣象此非主一無適
　而何動而無二三之雜者主此一也静而無邪妄之
　念者亦主此一也主一蓋兼動静而言曰謂主一兼
　動静而言是也(荅徐/居甫)
程子曰存養於未發之前則可又曰善觀者却於已發
　之際觀之何也曰此持敬之功貫通乎動静之際者
　也就程子此章論之方其未發必有事焉是乃所謂
　静中之知覺復之所以見天地之心也及其已發隨
　事觀省是乃所謂動上求静艮之所以止其所也然
　則静中之動非敬其孰能形之動中之静非敬其孰
　能察之故又曰學者莫若先理㑹敬則自知此矣然
　則學者豈可舎是而他求哉(程子養/觀說)
持敬之說甚善但如所諭則須是天資儘髙底人不甚
　假修為之力方能如此若顔曾以下尤須就視聽言
　動容貌辭氣上做工夫蓋人心無形出入不定須就
　規矩繩墨上守定便自内外帖然豈曰放僻邪侈於
　内而姑正容謹莭於外乎且放僻邪侈正與莊整齊
　肅相反誠能莊整齊肅則放僻邪侈决知其無所容
　矣(既無放僻邪侈然後到得自然/莊整齊肅地位豈容易可及哉)此日用工夫至要
　約處亦不能多談但請尊兄以一事驗之儼然端莊
　執事恭恪時此心如何怠惰頺靡渙然不收時此心
　如何試於此審之則知内外未始相離而所謂莊整
　齊肅者正所以存其心也(荅何/叔京)
以敬為主則内外肅然不忘不助而心自存不知以敬
　為主而欲存心則不免將一箇心把捉一箇心外面
　未有一事時裏面已是三頭兩緒不勝其擾擾矣就
　使實能把捉得住只此已是大病况未必真能把捉
　得住乎儒釋之異亦只於此便分了(荅張/敬夫)
身心内外初無間隔所謂心者固主乎内而凡視聽言
　動出處語黙之見於外者亦即此心之用而未嘗離
　也今於其空虛不用之處則操而存之於其並行運
　用之實則棄而不省此於心之全體雖得其半而失
　其半矣然其所得之半又必待有所安排布置然後
　能存故存則有揠苗助長之患否則有舎而不芸之
　失是則其所得之半又將不足以自存而失之孰若
　一主於敬而此心卓然内外動静之間無一豪之隙
　一息之停哉(荅楊/子直)
於日用語黙動静之間自立規程深務涵養毋急近效
　要以氣質變化為功若程夫子所謂敬者亦不過曰
　正衣冠一思慮莊整齊肅不慢不欺而已但實下工
　夫時習不懈自見意味不必懸加揣料著語形容亦
　不可近捨顯然悔尤豫憂微細差忒也(荅方耕道○/以上文集二)
　(十七/條)
明道教人静坐李先生亦教人静坐蓋精神不定則道
　理無凑泊處又云須是静坐方能收歛(以下/論静)
或問疲倦時静坐少頃可否曰也不必要似禪和子様
　去坐禪方為静坐但只令放教意思静便了
心於未遇事時須是静及至臨事方用(重道此/二字)便有氣
　力如當静時不静思慮散亂及臨事時已先倦了伊
　川解静專處云不專一則不能直遂閒時須是收歛
　定做得事便有精神
心要精一方静時須湛然在此不得困頓如鏡様明遇
　事時方好心要收拾得𦂳如顔子請事斯語便直下
　承當及犯而不校却别
静便定熟便透
静為主動為客静如家舎動如道路
静時不思動動時不思静
静中動起念時動中静是物各付物
人身只有箇動静静者養動之根動者所以行其静動
　中有静如發而皆中節處便是動中之静
問動静兩字人日間静時煞少動時常多曰若聖人動
　時亦未嘗不静至衆人動時却是膠擾亂了如今人
　欲為一事未嘗能專此一事處之從容不亂其思慮
　之發既欲為此又欲為彼此是動時却無那静也
今隨事悤悤是以動應動物交物也
因看心生道也云不可以湖南之偏而廢此意但當於
　安静深固中涵養出來(此以静應動湖/南以動應動)動静相涵
應物物與我心中之理本是一物兩無少欠但要我應
　之爾物心共此理定是静應者是動
要得坐忘便是坐馳
與好諧戲者處即自覺言語多為所引也
主静看夜氣一章可見
濂溪言主静静字只好作敬字看故又言無欲故静若
　以為虛静則恐入釋老去
或問近見廖子晦言今年見先生問延平先生静坐之
　說先生頗不以為然不知如何曰這事難說静坐理
　㑹道理自不妨只是討要静坐則不可理㑹得道理
　明透自然是静今人都是討静坐以省事則不可嘗
　見李先生說舊見羅先生說春秋頗覺不甚好不知
　到羅浮静極後又理㑹得如何(是時羅/已死)某心常疑之
　以今觀之是如此蓋心下熱閙如何看得道理出須
　是静方看得出所謂静坐只是打疊得心下無事則
　道理始出道理既出則心下愈明静矣
問程子云須是静中有物始得此莫是先生所謂知覺
　不昧之意否曰此只是言静時那道理自在却不是
　塊然如死底物也
静中有物如何曰有聞見之理在即是静中有物問敬
　莫是静否曰敬則自然静不可將静來喚作敬
明道在扶溝時謝㳺諸公皆在彼問學明道一日曰諸
　公在此只是學某說話何不去力行二公云某等無
　可行者明道曰無可行時且去静坐蓋静坐時便涵
　養得本原稍定雖是不免逐物及自覺而收歛歸來
　也有箇著落譬如人出外去才歸家時便自有箇著
　身處若是不曾存養得箇本原茫茫然逐物在外便
　要收歛歸來也無箇身處也
伊川見人静坐如何便歎其善學曰這却是一箇總要
　處
或問而今看道理不出只是心不虛静否曰也是不曾
　去看㑹看底就看處自虛静這箇互相發
問璘昨日卧雲菴中何所為璘曰歸時日已暮不曾觀
　書静坐而已先生舉横渠六有說言有教動有法晝
　有為宵有得息有養瞬有存以為雖静坐亦有所存
　主始得不然兀兀而已
横渠云言有教動有法晝有為宵有得息有養瞬有存
　此語極好君子終日乾乾不可食息間亦不必終日
　讀書或静坐存養亦是天地之生物以四時運動春
　生夏長固是不息及至秋冬凋落亦只是藏於其中
　故明年復生若使至秋冬已絶則來春無縁復有生
　意學者常喚令此心不死則日有進
或問不拘静坐與應事皆要專一否曰静坐非是要如
　坐禪入定斷絶思慮只收歛此心莫令走作閒思慮
　則此心湛然無事自然專一及其有事則隨事而應
　事已則復湛然矣不要因一事而惹出三件兩件如
　此則雜然無頭項何以得他專一只觀文王雝雝在
　宫肅肅在廟不顯亦臨無射亦保便可見敬只是如
　此古人自少小時便做了這工夫故方其灑掃時加
　帚之禮至於學詩學樂舞學絃誦皆要專一且如學
　射時心若不在何以能中學御時心若不在何以使
　得他馬書數皆然今既自小不曾做得不奈何須著
　從今做去方得若不做這工夫却要讀書看義理恰
　似要立屋無基地且無安頓屋柱處今且說那營營
　底心㑹與道理相入否㑹與聖賢之心相契否今求
　此心正為要立箇基址得此心光明有箇存主處然
　後為學便有歸著不錯若心雜然昏亂自無頭當却
　學從那頭去又何處是收功處故程先生須令就敬
　字上做工夫正為此也
一之問存養多用静否曰不必然孔子却都就用處教
　人做工夫今雖說主静然亦非棄事物以求静既為
　人自然用事君親交朋友撫妻子御童僕不成捐棄
　了只閉門静坐事物之來且曰候我存養又不可只
　茫茫隨他事物中走二者須有箇思量倒斷始得頃
　之復曰動時静便在這裏動時也有静順理而應則
　雖動亦静也故曰知止而後有定定而後能静事物
　之來若不順理而應則雖塊然不交於物以求静心
　亦不能得静惟動時能順理則無事時能静静時能
　存則動時得力須是動時也做工夫静時也做工夫
　兩莫相靠使工夫無間斷始得若無間斷静時固静
　動時心亦不動動亦静也若無工夫則動時固動静
　時雖欲求静亦不可得而静静亦動也動静如船之
　在水潮至則動潮退則止有事則動無事則静雖然
　動静無端亦無截然為動為静之理如人之氣吸則
　静噓則動又問荅之際荅則動也止則静矣凡事皆
　然且如涵養致知亦何所始但學者須自截從一處
　做去程子為學莫先於致知是知在先又曰未有致
　知而不在敬者則敬也在先從此推去只管恁地(以/上)
　(語類二/十七條)
至静之時但有能知能覺者而無所知所覺之事此於
　易卦為純坤不為無陽之象若論復卦則須以有所
　知覺者當之不得合為一說矣故康節亦云一陽初
　動處萬物未生時此至微至妙處須虚心静慮方始
　見得(荅吕/子約)
善守有動静二者相對而言則静者為主而動者為客
　此天地陰陽自然之理不可以寂滅之嫌而廢也更
　望虛心平氣徐以思之久必有合矣若固執舊聞舉
　一廢百懼非所以進於日新也(荅徐/彦章)
問習静坐以立其本而於思慮應事專一以致其用以
　此為主一之法如何曰明道教人静坐盖為是時諸
　人相從只在學中無甚外事故教之如此今若無事
　固是只得静坐若特地將静坐做一件工夫則却是
　釋子坐禪矣但只著一敬字通貫動静則於二者之
　間自無間斷處不須如此分别也(荅張/元徳)
學問臨事不得力固是静中欠却工夫然欲舎動求静
　又無此理蓋人之身心動静二字循環反復無時不
　然但常存此心勿令忘失則隨動隨静無處不是用
　力處矣且更著實用功不可只於文字上作活計也
　(荅李/伯豐)
伊川亦有時教人静坐然孔孟以上却無此說要須從
　上推尋見得静坐與觀理兩不相妨乃為的當爾(荅/潘)
　(謙/之)
所論才說存養即是動了此恐未然人之一心本自光
　明不是死物所謂存養非有安排造作只是不動著
　他即此知覺炯然不昧但無喜怒哀樂之偏思慮云
　為之擾耳當此之時何嘗不静不可必待冥然都無
　知覺然後謂之静也(荅孫/敬夫)
主敬存養雖說必有事焉然未有思慮作為亦静而已
　所謂静者固非槁木死灰之謂而所謂必有事者亦
　豈求中之謂哉(荅何/叔京)
李先生意只是要得學者静中有箇主宰存養處然一
　向如此又不得也(荅梁/文叔)
諸說例䝉印可而未發之㫖又其樞要既無異論何慰
　如之然比觀舊說却覺無甚綱領因復體察得見此
　理須以心為主而論之則性情之徳中和之妙皆有
　條而不紊矣然人之一身知覺運用莫非心之所為
　則心者固所以主於身而無動静語黙之間者也然
　方其静也事物未至思慮未萌而一性渾然道義全
　具其所謂中是乃心之所以為體而寂然不動者也
　及其動也事物交至思慮萌焉則七情迭用各有攸
　主其所謂和是乃心之所以為用感而遂通者也然
　性之静也而不能不動情之動也而必有節焉是則
　心之所以寂然感通周流貫徹而體用未始相離者
　也然人有是心而或不仁則無以著此心之妙人雖
　欲仁而或不敬則無以致求仁之功蓋心主乎一身
　而無動静語黙之間是以君子之於敬亦無動静語
　黙而不用其力焉未發之前是敬也固巳主乎存養
　之實已發之際是敬也又常行於省察之間方其存
　也思慮未萌而知覺不昧是則静中之動復之所以
　見天地之心也及其察也事物紛糾而品節不差是
　則動中之静艮之所以不獲其身不見其人也有以
　主乎静中之動是以寂而未嘗不感有以察乎動中
　之静是以感而未嘗不寂寂而常感感而常寂此心
　之所以周流貫徹而無一息之不仁也然則君子之
　所以致中和而天地位萬物育者在此而已蓋主於
　身而無動静語黙之間者心也仁則心之道而敬則
　心之貞也此徹上徹下之道聖學之本統明乎此則
　性情之徳中和之妙可一言而盡矣某向來之說固
　未及此而來諭曲折雖多所發明然於提綱振領處
　似亦有未盡又如所謂學者先須察識端倪之發然
　後可加存養之功則某於此不能無疑蓋發處固當
　察識但人自有未發時此處便合存養豈可必待發
　而後察察而後存耶且從初不曾存養便欲隨事察
　識竊恐浩浩茫茫無下手處而豪釐之差千里之繆
　將有不可勝言者此程子所以每言孟子才髙學之
　無可依據人須是學顔子之學則入聖人為近有用
　力處其微意亦可見矣且如灑掃應對進退此存養
　之事也不知學者將先於此而後察之耶抑將先察
　識而後存養也以此觀之則用力之先後判然可觀
　矣來教又謂動中静涵所謂復見天地之心亦所未
　喻某前以復為静中之動者蓋觀卦象便自可見而
　伊川先生之意似亦如此來教又謂言静則溺於虚
　無此固所當深慮然此二字如佛者之論則誠有此
　患若以天理觀之則動之不能無静猶静之不能無
　動也静之不能無養猶動之不可不察也但見得一
　動一静互為其根敬義夾持不容間斷之意則雖下
　静字元非死物至静之中蓋有動之端焉是乃所以
　見天地之心者而先王之所以至日閉闗蓋當此之
　時則安静以養乎此爾固非逺事絶物閉目兀坐而
　偏於静之謂但未接物時便有敬以主乎其中則事
　至物來善端昭著而所以察之者益精明爾伊川先
　生所謂却於己發之際觀之者正謂未發則只有存
　養而已發則方有可觀也周子之言主静乃就中正
　仁義而言以正對中則中(中疑當/作正)為重以義配仁則
　仁(仁疑當/作義)為本爾非四者之外别有主静一段事也
　來教又謂某言以静為本不若遂言以敬為本此固
　然也然敬字工夫通貫動静而必以静為本故某向
　來輙有是語今者遂易為敬雖若完全然却不見敬
　之所施有先有後則亦未為諦當也至如來教所謂
　要須察夫動以見静之所存静以涵動之所本動静
　相須體用不離而後為無渗漏也此數句卓然意語
　俱到謹以書之座右出入觀省然上兩句次序似未
　甚安意謂易而置之乃有可行之實不審尊意以為
　如何(荅張欽夫○以/上文集九條)
　
　
　
　
　
　
　
　
　
　
　
　
　
　
　
御纂朱子全書卷二
　欽定四庫全書
御纂朱子全書卷三
　　學三
　　　省察　知行　致知
　存得此心便是要在這裏常常照管若不照管存養要
　　作甚麽用(以下論/省察)
　問自來見得此理真無内外外面有跬歩不合道理便
　　覺此心慊然前日侍坐深有得於先生醒之一字曰
　　若長醒在這裏更須看惻隠羞惡是非恭敬之心所
　　發處始得當一念慮之發不知是屬惻隠耶羞惡是
　　非恭敬耶須是見得分明方有受用處
　方未有事時只得說敬以直内若事物之來當辨别一
　　箇是非不成只管敬去敬義不是兩事
　敬有死敬有活敬若只守著主一之敬遇事不濟之以
　　義辨其是非則不活若熟後敬便有義義便有敬静
　　則察其敬與不敬動則察其義與不義如出門如見
　大賓使民如承大祭不敬時如何坐如尸立如齊不
　敬時如何須敬義夾持循環無端則内外透徹
文字講說得行而意味未深者正要本原上加功須是
　持敬持敬以静為主此意須要於不做工夫時頻頻
　體察久而自熟但是著實自做工夫不干别人事為
　仁由己而由人乎哉此語的當更看有何病痛知有
　此病必去其病此便是療之之藥如覺言語多便用
　簡默意思疎濶便加細宻覺得輕浮淺易便須深沉
　厚重程先生所謂矯輕警惰葢如此
講學固不可無須是更去自己分上做工夫若只管說
　不過一兩日都說盡了只是工夫難且如人雖知此
　事不是不可為忽然無事又自起此念又如臨事時
　雖知其不義不要做又却不知不覺自去做了是如
　何又如好事初心本自要做又却終不肯做是如何
　葢人心本善方其見善欲為之時此是真心發見之
　端然纔發便被氣禀物欲隨即閉錮之不教他發此
　須自去體察存養看得此最是一件大工夫
人須將那不錯底心去驗他那錯底心不錯底是本心
　錯底是失其本心
人有一正念自是分曉又從旁别生一小念漸漸放濶
　去不可不察
人之一心天理存則人欲亡人欲勝則天理滅未有天
　理人欲夾雜者學者須要於此體認省察之
閒居無事且試自思之其行事有於所當是而非當非
　而是當好而惡當惡而好自察而知之亦是工夫
人不自知其病者是未嘗去體察警省也
何以窒慾伊川曰思此莫是言慾心一萌當思禮義以
　勝之否曰然又問思與敬如何曰人於敬上未有用
　力處且自思入庻幾有箇巴攬處思之一字於學者
　最有力
惟思為能窒慾如何曰思與觀同如言第能於怒時遽
　忘其怒而觀理之是非葢是非既見自然欲不能行
思可以勝慾莫是要喚醒否曰然
天理人欲之分只爭些子故周先生只管說幾字然辨
　之又不可不早故横渠每說豫字
問平日無涵養者臨事必不能强勉省察曰有涵養者
　固要省察不曽涵養者亦當省察不可道我無涵養
　工夫後於已發處更不管他若於發處能點檢亦可
　知得是與不是今言涵養則曰不先知理義底涵養
　不得言省察則曰無涵養省察不得二者相捱却成
　擔閣又曰如涵養熟者固是自然中節便做聖賢於
　發處亦須審其是非而行涵養不熟底雖未必能中
　節亦須直要中節可也要知二者可以交相助不可
　交相待(以上語類/十六條)
敬義工夫不可偏廢彼專務集義而不知主敬者固有
　虚驕急廹之病而所謂義者或非其義然專言主敬
　而不知就日用間念慮起處分别其公私利義之所
　在而决取舍之幾焉則恐亦未免於昏憒雜擾而所
　謂敬者有非其敬矣且所謂集義正是要得看破那
　邊物欲之私却來這下認得天理之正事事物物頭
　頭處處無不如此體察觸手便作兩片則天理日見
　分明所謂物欲之誘亦不待痛加遏絶而自然破矣
　若其本領則固當以敬為主但更得集義之功以袪
　利欲之蔽則於敬益有助葢有不待著意安排而無
　昏憒雜擾之病上蔡所謂去却不合做底事則於用
　敬有功恐其意亦謂此也
前者所論未嘗欲專求息念但以謂不可一向專靠書
　冊故稍稍放教虛閒務要親切自己然其無事之時
　尤是本根所在不可昏惰雜擾故又欲就此便加持
　養立箇主宰其實只是一箇提撕警策通貫動静但
　是無事時只是一直如此持養有事處便有是非取
　舍所以有直内方外之别非以動静真為判然二物
　也上蔡之說便是如此亦甚要切但如此警覺久逺
　須得力爾(答余/正叔)
為學之要只在著實操存宻切體認自己身心上理㑹
　切忌輕自表襮引惹外人辯論枉費酬應分却向裏
　工夫(答竇/文卿)
示諭日用工夫更於收拾持守之中就思慮萌處察其
　孰是天理孰是人欲取此舍彼以致敬義夾持之功
　為佳(答董/叔重)
示諭静中私意横生此學者之通患能自省察至此甚
　不易得此當以敬為主而深察私意之萌多為何事
　就其重處痛加懲窒久之純熟自當見效不可計功
　於旦暮而多為說以亂之也論語别本末曽改定俟
　後便寄去然且專意就日用處做涵養省察工夫未
　必不勝讀書也(答任/伯起)
誠敬寡欲皆是𦂳切用力處不可分先後亦不容有所
　遺也然非逐項用力但試著實持守體察當自見耳
　(答任/伯起)
察私心所從起亦不記當時如何說然亦非謂平居無
　事而伺其所起但操存有功即念慮之萌無不知覺
　未能如此即此心應物之際不可不審其邪正公私
　而施克復之功也(答廖/子晦)
日用之間隨時隨處提撕此心勿令放逸而於其中隨
　事觀理講求思索沈潛反復庶於聖賢之教漸有默
　相契處則自然見得天道性命真不外乎此身而吾
　之所謂學者舍是無有别用力處矣(答度/周卿)
幾㣲之間善者便是天理惡者便是人欲纔覺如此便
　存其善去其惡可也何難剖析之有(答傅/誠子)
謂省察於將發之際者謂謹之於念慮之始萌也謂省
　察於已發之後者謂審之於言動己見之後也念慮
　之萌固不可以不謹言行之著亦安得而不察(答胡/季隨)
問省察於欲發之時平日工夫不至而欲臨時下手不
　亦晩乎曰若如此說則是臨時都不照管不知平日
　又如何做工夫也(答胡季隨○以/上文集十一條)
聖賢說知便說行大學說如切如磋道學也便說如琢
　如磨自修也中庸說學問思辨便說篤行顔子說博
　我以文謂致知格物約我以禮謂克己復禮(以下論/知行)
致知敬克己此三事以一家譬之敬是守門户之人克
　己則是拒盜致知却是去推察自家與外來底事伊
　川言涵養須用敬進學則在致知不言克己葢敬勝
　百邪便自有克如誠則便不消言閑邪之意猶善守
　門户則與拒盜便是一等事不消更言别有拒盜底
　若以涵養對克己言之則各作一事亦可涵養則譬
　如將息克己則譬如服藥去病葢將息不到然後服
　藥將息則自無病何消服藥能純於敬則自無邪僻
　何用克己若有邪僻只是敬心不純只可責敬故敬
　則無巳可克乃敬之效若初學則須是工夫都到無
　所不用其極
知行常相須如目無足不行足無目不見論先後知為
　先論輕重行為重
明諸心知所徃窮理之事也力行求至踐履之事也窮
　理非是專要明在外之理如何而為孝弟如何而為
　忠信推此類通之求處至當即求理之事也
知與行工夫須著並到知之愈明則行之愈篤行之愈
　篤則知之益明二者皆不可偏廢如人兩足相先後
　行便㑹漸漸行得到若一邊軟了便一步也進不得
　然又須先知得方行得所以大學先說致知中庸說
　知先於仁勇而孔子先說知及之然學問謹思明辨
　力行皆不可闕一
問南軒云致知力行互相發曰未須理㑹相發且各項
　做將去若知有未至則就知上理㑹行有未至則就
　行上理㑹少間自是互相發今人知不得便推說我
　行未到行得不是便說我知未至只管相推沒長進
　因說一朋友有書來見人說他說得不是却來說我
　只是踐履未至涵養未熟我而今且未須考究且理
　㑹涵養被他截斷教人與他說不得都只是這箇病
汪德輔問須是先知然後行曰不成未明理便都不持
　守了且如曾點與曾子便是兩個樣子曾點便是理
　㑹得底而行有不揜曽子便是合下持守旋旋明理
　到一唯處
王德修相見先生問德修和靖大槩接引學者話頭如
　何德修曰先生只云在力行曰力行以前更有甚工
　夫德修曰尊其所聞行其所知曰須是知得方始行
　得德修曰自吾十有五而志於學以至從心所欲不
　踰矩皆是說行曰便是先知了然後志學
王子充問某在湖南見一先生只教人踐履曰義理不
　明如何踐履曰他說行得便見得曰如人行路不見
　便如何行今人多教人踐履皆是自立標致去教人
　自有一般資質好底人便不須窮理格物致知聖人
　作箇大學便使人齊入於聖賢之域若講得道理明
　時自是事親不得不孝事兄不得不弟交朋友不得
　不信
問是非本吾心之固有而萬物萬事是非之理莫不各
　具所以是非不明者只緣本心先蔽了曰固是若知
　得事物上是非分明便是自家心下是非分明程先
　生所以說纔明彼即曉此自家心下合有許多道理
　事物上面各各也有許多道理無古今無先後所以
　說先聖後聖其揆則一下又說道若合符節如何得
　恁地只緣道理只是一箇道理一念之初千事萬事
　究竞於此若能先明諸心看事物如何來只應副將
　去如尺度如權衡設在這裏看甚麽物事來長底短
　底小底大底只稱量將去可使不差毫釐世上許多
　要說道理各家理㑹得是非分明少閒事迹雖不一
　一相合於道理却無差錯一齊都得如此豈不甚好
　這箇便是真同只如今諸公都不識所謂真同各家
　只理㑹得半截便道是了做事都不敢盡且只消做
　四五分這邊也不說那邊不是那邊也不說這邊
　不是且得人情不相惡且得相和同這如何㑹好此
　乃所以為不同只是要得各家道理分明也不是易
　須是常常檢點事事物物要分别教十分分明是非
　之間有些子鶻突也不得只管㑹恁地這道理自然
　分明分别愈精則處事愈當故書曰惟精惟一允執
　厥中堯舜禹數聖人出治天下是多多少少事到末
　後相傳之要却只在這裏只是這箇精一直是難
問應務不煩是如何曰閒時不曾理㑹得臨時旋理㑹
　則煩若豫先理㑹得則臨時事來便從自家理㑹得
　處理㑹將去如理㑹得禮則禮到面前便理㑹得如
　理㑹得樂則樂到面前便理㑹得更不煩也
看得道理熟見世間事才是茍且底鮮有不害事雖至
　小之事以茍且行之亦必有害而况大事乎只是信
　不及所以茍且凡云且如此做且如此過去皆其弊
　也凡見人說某人做得事好做得事無病這便是循
　理若見人說某人做得有害其中必有病如今人所
　以茍且者只為見理不明故茍且之心多若是見得
　道理熟自然有所分别而不肯為惡矣
今人未有所見時直情做去都不見得一有所見始覺
　所為多有可寒心處
方其知之而行未及之則知尚淺既親歴其域則知之
　益明非前日之意味
只有兩件事理㑹踐行
今學者多端固有說得道理是却自不著身只把作言
　語用了又有要去切巳做工夫却硬理㑹不甚進者
　又云看得道理透少間見聖賢言語句句是為自家
　身已設
大抵事只有一個是非是非既定却揀一箇是處行將
　去必欲回互得人人道好豈有此理然事之是非久
　却自定時下須是在我者無慊仰不愧俯不怍别人
　道好道惡莫管他
學問只理㑹箇是與不是不要添許多無益說話今人
　為學都是為名人去安排討名全不顧義理說苑載
　證父者以為直及加刑又請代受以為孝孔子曰父
　一也而取二名此是宛轉取名之弊學問只要心裏
　見得分明便從上面做去如殺身成仁不是自家計
　較要成仁方死只是見得此事生為不安死為安便
　自殺身旁人見得便說能成仁此旁人之言非我之
　心要如此所謂經德不回非以干禄哭死而哀非為
　生也若有一豪為人之心便不是了南軒云為己之
　學無所為而然是也
齊王餽兼金一百而不受於宋餽七十鎰而受於薛餽
　五十鎰而受這箇都有箇則都有義君子於細微曲
　折一一都要合義所以易中說精義入神以致用也
　義至於精則應事接物之間無一非義不問小事大
　事千變萬化改頭換面出來自家應副他如利刀快
　劒相似迎刃而解件件剖作兩片去孟子平日受用
　便是得這箇氣力今觀其所言所行無不是這箇物
　事初見梁惠王劈初頭便劈作兩邊去
才卿問應事接物别義理如何得不錯曰先做切已工
　夫喻之以物且須先做了本子本子既成便只就這
　本子上理㑹不然只是懸空説易
器之問義理之分臨事如何辨曰此須是工夫到義理
　精方曉然未能至此且據眼前占取義一邊放令分
　數多占得過這下來縱錯亦少
人貴剖判心下令其分明善理明之惡念去之若義利
　若善惡若是非毋使混淆不别於其心譬如處一家
　之事取善舍惡又如處一國之事取得舍失處天下
　之事進賢退不肖蓄疑而不决者其終不成
問學者講明義理之外亦須理㑹時政凡事當一一講
　明使先有一定之說庶他日臨事不至牆面曰學者
　若得胸中義理明從此去量度事物自然泛應曲當
　人若有堯舜許多聰明自做得堯舜許多事業若要
　一一理㑹則事變無窮難以逆料隨機應變不可豫
　定今世文人才士開口便說國家利害把筆便述時
　政得失終濟得甚事只是講明義理以淑人心使世
　閒識義理之人多則何患政治之不舉耶(以上語類/二十三條)
伏承示及先知後行之說反復詳明引據精宻警發多
　矣所未能無疑者方欲求教又得南軒寄來書藁讀
　之則凡某之所欲言者葢皆已先得之矣特其曲折
　之間小有未備請得而細論之夫汎論知行之理而
　就一事之中以觀之則知之為先行之為後無可疑
　者(如孟子所謂知皆擴而充之程子所謂譬如行路/須得光照及易文言所謂知至至之知終終之之)
　(類是/也)然合夫知之淺深行之大小而言則非有以先
　成乎其小亦將何以馴致乎其大者哉(如子夏教人/以麗掃應對)
　(進退為先程子謂未有致知而不在敬者及易文/言所言知至知終皆在忠信修辭之後之類是也)葢
　古人之教自其孩幼而教之以孝悌誠敬之實及其
　少長而博之以詩書禮樂之文皆所以使之即夫一
　事一物之間各有以知其義理之所在而致涵養踐
　履之功也(此小學之事知之/淺而行之小者也)及其十五成童學於大
　學則其灑掃應對之間禮樂射御之際所以涵養踐
　履之者略已小成矣於是不離乎此而教之以格物
　以致其知焉致知云者因其所已知者推而致之以
　及其所未知者而極其至也是必至於舉天地萬物
　之理而一以貫之然後為知之至而所謂誠意正心
　修身齊家治國平天下者至是而無所不盡其道焉
　(此大學之道知之/深而行之大者也)今就其一事之中而論之則先知
　後行固各有其序矣誠欲因夫小學之成以進乎大
　學之始則非涵養踐履之有素亦豈能居然以其雜
　亂紛糾之心而格物以致其知哉且易之所謂忠信
　修辭者聖賢之實事貫始終而言者也以其淺而小
　者言之則自其常視毋誑男唯女俞之時固已知而
　能之矣知至至之則由行此而又知其所至也此知
　之深者也知終終之則由知至而又進以終之也此
　行之大者也故大學之書雖以格物致知為用力之
　始然非謂初不涵養履踐而直從事於此也又非謂
　物未格知未至則意可以不誠心可以不正身可以
　不修家可以不齊也但以為必知之至然後所以治
　已治人者始有以盡其道耳若曰必俟知至而後可
　行則夫事親從兄承上接下乃人生之所不能一日
　廢者豈可謂吾知未至而暫輟以俟其至而後行哉
　(按五峯作復齋記有立志居敬身親格之之說葢深/得乎此者但知言所論於知之淺深不甚區别而下)
　(以知先行後槩之/則有所未安耳)抑聖賢所謂知者雖有淺深然不
　過如前所論二端而已但至於廓然貫通則内外精
　粗自無二致非如來教及前後所論觀過知仁者乃
　於方寸之間設為機械欲因觀彼而反識乎此也(侯/子)
　(所闢總老默而識之是識甚底之言正是說破/此意如南軒所謂知底事者恐亦未免此病也)又來
　諭所謂端謹以致知所謂克己私集衆理者又似有
　以行為先之意而所謂在乎兼進者又若致知力行
　初無先後之分也凡此皆鄙意所深疑而南軒之論
　所未備者故敢復以求教幸深察而詳諭之(答吳/晦叔)
聖人教人博文約禮學問思辨而力行之自灑掃應對
　章句誦說以至於精義入神酬酢萬變其序不可誣
　也若曰學以躬行心得為貴而不專於簡編則可若
　曰不在簡編而惟統宗㑹元之求則是妄意躐等以
　陷於邪說詖行之流而非聖賢所傳之正矣(答顔/子堅)
大抵今日之弊務講學者多闕於踐履而專踐履者又
　遂以講學為無益殊不知因踐履之實以致講學之
　功使所知益明則所守日固與彼區區口耳之間者
　固不可同日而語矣不然所存雖正所發雖審竊恐
　終未免於私意之累徒為拘滯而卒無所發明也(答/王)
　(子/充)
問明道先生曰學只要鞭辟近裹著已而已故切問而
　近思則仁在其中矣言忠信行篤敬雖蠻貊之邦行
　矣言不忠信行不篤敬雖州里行乎哉立則見其參
　於前也在輿則見其倚於衡也夫然後行只此是學
　質美者明得盡渣滓便渾化却與天地同體其次惟
　莊敬以持養之及其至則一也竊謂切問近思是主
　於致知忠信篤敬是主於力行知與行不可偏廢而
　此條之意謂隨人資質各用其力而其至則一如是
　則亦有行不假於知者未知如何曰切問忠信只是
　汎引切己底意思非以為致知力行之分也質美者
　固是知行俱到其次亦豈有全不知而能行者但因
　持養而所知愈明耳(答潘/子善)
所諭汪洋博大不可涯涘然竊以平生所聞於師友者
　驗之雖其大致規模不能有異至其所以語夫進修
　節序之緩急先後者則或不同矣葢某之所聞以為
　天下之物無一物不具夫理是以聖門之學下學之
　序始於格物以致其知不離乎日用事物之間别其
　是非審其可否由是精義入神以致其用其閒曲折
　纎悉各有次序而一以貫通無分段無時節無方所
　以為精也而不離乎粗以為末也而不離乎本必也
　優游潛翫饜飫而自得之然後為至固不可自畫而
　緩亦不可以欲速而急譬如草木自萌芽生長以至
　於枝葉華實不待其日至之時而揠焉以助之長豈
　不無益而反害之哉凡此與來教所謂傷時痛俗急
　於自反且欲㑹通其旨要以為駐足之地者其本末
　指意似若不同故前後反復之言率多違異今始論
　其大槩以為求教之目其他曲折則非得面承不能
　究也精義二字聞諸長者所謂義者宜而已矣物之
　有宜有不宜事之有可有不可吾心處之知其各有
　定分而不可易所謂義也精義者精諸此而已矣所
　謂精云者猶曰察之云爾精之之至而入於神則於
　事物所宜豪釐委曲之間無所不悉有不可容言之
　妙矣此所以致用而用無不利也來教之云似於名
　言之間小有可疑故復陳之(答江/元適)
古人之學博文以約禮明善以誠身必物格而知至而
　後有以誠意而正心焉此夫子顏曾子思孟子所相
　授受而萬世學者之準程也仲本誠察於此有以兩
　進而交養焉則夫道學之體用聖賢之德業不在仲
　本而安歸乎(復齋/記)
博文約禮學者之初須作兩般理㑹而各盡其力則久
　之見得功效却能交相為助而打成一片若合下便
　要兩相倚靠互相推托則彼此擔閣都不成次第矣
　然所謂博非汎然廣覽雜記掇拾異聞以誇多取勝
　之謂此又不可不知(答或/人)
近世學者不知聖門實學之根本次第而溺於老佛之
　說無致知之功無力行之實而常妄意天地萬物人
　倫日用之外别有一物空虛元妙不可測度其心懸
　懸然惟徼幸於一見此物以為極致而視天地萬物
　本然之理人倫日用當然之事皆以為是非要妙特
　可以姑存而無害云爾葢天下之士不志於學則泛
　然無所執持而徇於物欲幸而知志於學則未有不
　墮於此者也某之病此久矣而未知所以反之葢嘗
　深為康胡二公言之而復敢以為左右之獻不識髙
　明以為然否抑嘗聞之學之雜者似博其約者似陋
　惟先博而後約然後能不流於雜而不揜於陋也故
　中庸明善居誠身之前而大學誠意在格物之後此
　聖賢之言可攷者然也(答汪/太初)
所諭講學克己之功裒多益寡政得恰好此誠至論然
　此二事各是一件工夫學者於此須是無所不用其
　極然後足目俱到無偏倚之患若如來諭便有好仁
　不好學之蔽矣且中庸言學問思辨而後繼以力行
　程子於涵養進學皆兩言之皆未嘗以此包彼而有
　所偏廢也若曰講習漸明便當痛下克己工夫以踐
　其實使有以真知其意味之必然不可只如此說過
　則其言為無病矣昨答敬夫言仁說中有一二段已
　說破此病近看吳才老論語說論子夏吾必謂之學
　矣一章與子路何必讀書之云其弊皆至於廢學不
　若行有餘力則以學文就有道而正焉可謂好學之
　類乃為聖人之言也頗覺其言之有味不審髙明以
　為何如(答吕/伯恭)
為學之初當深以貪多躐等好髙尚異為戒然此猶是
　知見邊事若但入耳出口以資談說則亦何所用之
　既已知得便當謹守力行乃為學問之實耳(與陳丞/相别紙)
人之一身應事接物無非義理之所在人雖不能盡知
　然其大端宜亦無不聞者要在力行其所已知而勉
　求其所未至則自近及逺由粗及精循循有序而日
　有可見之效矣(答盧提翰○以/上文集十一條)
為學先要知得分曉(以下論/致知)
堯卿問窮理集義孰先曰窮理為先然亦不是截然有
　先後曰窮是窮在物之理集是集處物之義否曰是
人如何不博學得若不博學說道修身行已也猛撞做
　不得大學誠意只是說如好好色如惡惡臭及說到
　修身處時已自寛了到後面也自無甚事其大本只
　是理㑹致知格物若是不致知格物便要誠意正心
　修身氣質鈍底將來只便成一箇無見識的獃人若
　是意思髙廣底將來遏不下便都顛了如劉淳叟之
　徒六經說學字自傅說方說起來王人求多聞時惟
　建事學于古訓乃有獲念終始典于學厥德修㒺覺
　曰這數句只恁地説而其曲折意思甚宻便是學時
　自不知不覺其德自修而今不去講學要修身身如
　何地修
學者須常存此心漸將義理只管去灌溉若卒乍未有
　進即且把見成在底道理將去看認認來認去更莫
　放著便只是自家底緣這道理不是外來物事只是
　自家本來合有底只是常常要點檢如人一家中合
　有許多家計也須常點認過若不如此被外人驀然
　捉將去也不知又曰温故而知新不是離了故底别
　有一箇新須是常常將故底只管温習自有新意一
　則向時看與如今看明晦便不同一則上面自有好
　意思一則因這上面却别生得意思伊川云某二十
　以前讀論語已自解得文義到今來讀文義只一般
　只是意思别
許多道理皆是人身自有底雖說道昏然又那㑹頑然
　恁地暗也都知是善好做惡不好做只是見得不完
　全見得不的確所以說窮理便只要理㑹這些子
知得後只是一件事如適閒說博學篤志切問近思亦
　只是本體上事又如博我以文約我以禮亦是本體
　上事只緣其初未得須用如此做工夫及其既得又
　只便是這箇文蔚曰且如博學於文人心自合要無
　所不知只為而今未能如此須用博之以文曰人心
　固是無所不知若未能如此却只是想像且如釋氏
　說心亦自謂無所不知他大故將作一箇光明瑩徹
　底物事看及其問他他便有不知處如程先生說窮
　理却謂不必盡窮天下之理只是理㑹得多後自然
　貫通去某嘗因當官見兩家爭產各將文字出拖照
　其間亦有失却一兩紙文字只將他見在文字推究
　便自互換見得出若是都無文字只臆度說兩家所
　競須有一曲一直便不得元不曾窮理想像說我這
　心也自無所不知便是如此
這箇道理與生俱生今人只要頓放那空處都不理㑹
　浮生浪老也甚可惜要之理㑹出來亦不是差異的
　事不知如何理㑹箇得恁少看他自是甘於無知了
　今既要理㑹也須理㑹取透莫要半青半黄下梢都
　不濟事
聖賢所謂博學無所不學也自吾身所謂大經大本以
　至天下之事事物物甚而一字半字之義莫不在所
　當窮而未始有不消理㑹者雖曰不能盡究然亦只
　得隨吾聰明力量理㑹將去久久須有所至豈不勝
　全不理㑹者乎若截然不理㑹者雖物過乎前不識
　其名彼亦不管豈窮理之學哉
而今看道理不見不是不知只是為物塞了而今粗法
　須是打疉了胸中許多惡雜方可張子云義理有疑
　則濯去舊見以來新意人多是被那舊見戀不肯舍
　除是大故聰明見得不是便翻了
器逺問窮事物之理還當窮究箇總㑹處如何曰不消
　說總㑹凡是眼前底都是事物只管順地逐項窮究
　到極至處漸漸多自貫通然為之總㑹者心也
這道理若見得到只是合當如此如竹椅相似須著有
　四隻脚平平正正方可坐若少一隻脚决定是坐不
　得若不識得時只約摸恁地說兩隻脚也得三隻脚
　也得到坐時只是坐不得如穿牛鼻絡馬首這也是
　天理合當如此若絡牛首穿馬鼻定是不得常常如
　此少閒自見得是非道理分明若心下有些子不安
　穏便不做到得更有一項心下習熟底事却自以為
　安外來卒未相入底却又不安這便著將前聖所說
　道理所做様子看教心下是非分明
心熟後自然有見理處熟則心精微不見理只緣是心
　粗辭達而已矣
義理儘無窮前人恁地說亦未必盡須是自把來横看
　竪看儘入深儘有在
或問如何是反身窮理曰反身是著實之謂向自家體
　分上求
便是看義理難又要寛著心又要緊著心這心不寛則
　不足以見其規模之大不緊則不足以察其文理之
　細宻若拘滯於文義少閒又不見他大規模處
不可去名上理㑹須求其所以然
思索譬如穿井不解便得清水先亦須是濁漸漸刮將
　去却自㑹清
只是見不透所以千言萬語費盡心力終不得聖人之
　意大學說格物都只是要人見得透且如楊氏為我
　墨氏兼愛他欲以此教人他豈知道是不是只是見
　不透如釋氏亦設教授徒他豈道自不是只是不曾
　見得到但知虛而不知虛中有理存焉此大學所以
　貴窮理也
知只有箇真與不真分别如說有一項不可言底知便
　是釋氏之悞
學聚問辨明善擇善盡心知性此皆是知皆始學之功
　也
聖人教人於大學中劈初頭便說一箇格物致知物格
　而後知至最是要知得至人有知不善之不當為及
　臨事又為之只是知之未至人知烏喙之殺人不可
　食斷然不食是真知之也知不善之不當為而猶或
　為之是特未能真知之也所以未能真知者緣於道
　理上只就外面理㑹得許多裏面却未理㑹得十分
　瑩淨所以有此一點黑這不是外面理會不得只是
　裏面骨子有些見未破所以大學之教使人即事即
　物就外面看許多一一教周遍又須就自家裏面理
　會體驗教十分精切也
只爭箇知與不知爭箇知得切與不切且如人要做好
　事到見得不好事也似乎可做方要做好事又似乎
　有箇做不好事底心從後面牽轉去只是知不切
人為學須是要知箇是處千定萬定知得這箇徹底是
　那箇徹底不是方是見得徹見得是則這心裏方有
　所主且如人學射若志在紅心上少閒有時只射得
　那帖上志在帖上少閒有時只射到那垜上志在垜
　上少閒都射在别處去了
以聖賢之意觀聖賢之書以天下之理觀天下之事人
　多以私見自去窮理只是你自家所見去聖賢之心
　尚逺在
這箇物事宻分豪閒便相爭如不曾下工夫一時去旋
　揣摸他只是疎濶真箇下工夫見得底人說出來自
　是膠粘旋揣摸得是亦何補
看道理須是見得實方是有功效處若於上面添些元
　妙奇特便是見他實理未透
大凡義理積得多後貫通了自然見效不是今日理會
　得一件便要做一件用譬如富人積財積得多了自
　無不如意又如人學做文亦須廣看多後自然成文
　可觀不然讀得這一件却將來排凑做韓昌黎論為
　文便也要讀書涵味多後自然好栁子厚云本之於
　六經(云云/)之意便是要將這一件做那一件便不及
　韓
問是理會得孝便推去理會得弟否曰只是傍易曉底
　挨將去如理會得親親便推類去仁民仁民是親親
　之類理會得仁民便推類去愛物愛物是仁民之類
　如刑于寡妻便推類去至于兄弟至于兄弟便推類
　去御于家邦如脩身便推去齊家齊家便推去治國
　只是一步了又一步學記謂善問者如攻堅木先其
　易者後其節目此說甚好且如中央一塊堅硬四邊
　軟不先就四邊攻其軟便要去中央攻那硬處如何
　攻得枉費了氣力那堅硬底又只在須是先就四邊
　旋旋抉了軟處中央硬底自走不得兵書所謂攻瑕
　則堅者瑕攻堅則瑕者堅亦是此意
或問力行如何是淺近語曰不明道理只是硬行又問
　何以為淺近曰他只是見聖賢所為心下愛硬依他
　行這是私意不是當行若見得道理時皆是當恁地
　行又問這一點意氣能得幾時了是如何曰久時將
　次只是凭地休了
伊川嘗言虎傷者曾經傷者神色獨變此為真見得信
　得凡人皆知水蹈之必溺火蹈之必焚今試教他去
　蹈水火定不肯去無他只為真知(以上語類/三十條)
求其放心乃為學根本田地既能如此向上須更做窮
　理工夫方見所存之心所具之理不是兩事隨感即
　應自然中節方是儒者事業不然却亦與釋子坐禪
　攝念無異矣(答曾/光祖)
所謂識察此心乃致知之切近者此說是也然亦須知
　所謂識之非徒欲識此心之精靈知覺也乃欲識此
　心之義理精㣲耳欲識其義理之精微則固當以窮
　盡天下之理為期但至於久熟而貫通焉則不待一
　一窮之而天下之理固已無一豪之不盡矣舉一而
　三反聞一而知十乃學者用功之深窮理之熟然後
　能融會貫通以至於此今先立定限以為不必盡窮
　於事事物物之間而直欲僥倖於三反知十之效吾
　恐其鹵莾滅裂而終不能有所發明也(荅姜/叔權)
意不能以自誠故推其次第則欲誠其意者又必以格
　物致知為先葢仁義之心人皆有之但人有此身便
　不能無物欲之蔽故不能以自知若能隨事講明令
　其透徹精粗巨細無不貫通則自然見得義理之恱
　心猶芻豢之恱口而無待於自欺如其不然而但欲
　禁制抑遏使之不敢自欺便謂所以誠其意者不過
　如此則恐徒然為是廹切而隠㣲之間終不免為自
　欺也(答汪/易直)
問四端五典者窮理之本曰恐當云明四端察五典者
　窮理之要大凡盡此而可以推及其餘者本也一事
　而有首尾之名也了此而可以次及其餘者要也衆
　事而有緩急之名也(答或/人)
示諭日用之間或有所疑而未必不善者此固見善不
　明之過當汲汲於窮理然所可懼者則恐實有可疑
　而不知以為疑耳此則尤當講究體察也(答吳/深父)
古人之學雖不傳於天下而道未嘗不在於人心但世
　之業儒者既大為利禄所决潰於其前而文詞組麗
　之習見聞掇拾之工又日夜有以滲泄之於其後使
　其心不復自知道之在是是以雖欲慕其名而勉為
　之然其所安終在彼而不在此也及其求之而茫然
　如捕風繫影之不可得則曰此亦口耳之習耳吾將
　求其躬行力踐之實而為之殊不知學雖以躬行力
　踐為極然未有不由講學窮理而後至今惡人言仁
　言恕言西銘言太極者之紛紛而吾乃不能一出其
　思慮以致察焉是惡人說河而甘自渇死也豈不誤
　哉(答楊/子順)
窮理亦無他法只日閒讀書應事處每事理會便是雖
　若無大頭段増益然亦只是積累久後不覺自浹洽
　貫通正欲速不得也(答林/德久)
問平時無事是非之辨似不能惑事至而應則陷於非
　者十七八雖隨即追悔後來之失又只如故今欲臨
　事時所謂可喜可怪可畏可沮者不能移其平時之
　心其道何由曰此是本心陷溺之久義理浸灌未透
　之病且宜讀書窮理常不間斷則物欲之心自不能
　勝而本心之義理安且固矣(答王/近思)
窮理者欲知事物之所以然與其所當然者而已知其
　所以然故志不惑知其所當然故行不謬非謂取彼
　之理而歸諸此也(答或/人)
問窮理之要不必深求先儒所謂行得即是者此最至
　論若論雖髙而不可行失之迂且矯此所謂過猶不
　及其為失中一也曰窮理之要不必深求此語有大
　病殊駭聽聞行得即是固為至論然窮理不深則安
　知所行之可否哉宰予以短喪為安是以不可為可
　也子路以正名為迂是以可為不可也彼親見聖人
　日聞善誘猶有是失况於餘人恐不但如此而已窮
　理既明則理之所在動必由之無論髙而不可行之
　理但世俗以茍且淺近之見謂之不可行耳如行不
　　由徑固世俗之所謂迂不行私謁固世俗之所謂矯
　　又豈知理之所在言之雖若甚髙而未嘗不可行哉
　　理之所在即是中道惟窮之不深則無所凖則而有
　　過不及之患未有窮理既深而反有此患也易曰精
　　義入神以致用也葢惟如此然後可以應務未至於
　　此則凡所作為皆出於私意之鑿㝠行而已雖使或
　　中君子不貴也(答程允夫○以/上文集十條)
　
　
　
　
　
　
　
　
御纂朱子全書卷三
　欽定四庫全書
御纂朱子全書卷四
　　學四
　　　力行　克己改過　雜論立心處事　理欲義利
　　　君子小人之辯　論出處
　學之之博未若知之之要知之之要未若行之之實(以/下)
　　(論力/行)
　聖門學者問一句聖人荅他一句便領略將去實是要
　　行得如今說得儘多只是不曽就身己做看某之講
　　學所以異於科舉之文正是要切已行之若只恁地
　　說過依舊不濟事若實是把做工夫只是敬以直内
　　義以方外八箇字一生用之不窮
　若不用躬行只是說得便了則七十子之從孔子只是
　　兩日說便盡何用許多年隨著孔子不去不然則孔
　　門諸子皆是獃無能底人矣恐不然也古人只是日
　　夜皇皇汲汲去理會這箇身心到得做事業時只隨
　自家分量以應之如由之果賜之逹冉求之藝只此
　便可以從政不用他求若是大底功業便用大聖賢
　做小底功業便用小底賢人做各隨他分量做出來
　如何强得
人之所以易得流轉立不定者只是脚根不點地
問學如登塔逐一層登將去上面一層雖不問人亦自
　見得若不去實踏過却懸空妄想便和最下底層不
　曽理會得
大抵人能於天理人欲界分上立得脚住則儘長進在
人言匹夫無可行便是亂說凡日用之間動止語默皆
　是行處且湏於行處警省湏是戰戰兢兢方可若悠
　悠汎汎地過則又不可(以上語/類七條)
近來自覺向時工夫止是講論文義以為積集義理久
　當自有得力處却於日用工夫全少點檢諸朋友往
　往亦只如此做工夫所以多不得力今方深省而痛
　懲之亦願與諸同志勉焉(與吳/茂實)
人之一身應事接物無非義理之所在人雖不能盡知
　然其大端宜亦無不聞者要在力行其所已知而勉
　求其所未至則自近及逺由粗至精循循有序而日
　有可見之功矣(荅姚􁨲○以/上文集二條)
問尋常遇事時也知此為天理彼為人欲及到做時乃
　為人欲引去事已却悔如何曰此便是無克己工夫
　這様處極要與他掃除打疊方得如一條大路又有
　一條小路明知合行大路然小路面前有箇物引著
　自家不知不覺行從小路去及至前面荆棘蕪穢又
　却生悔此便是天理人欲交戰之機湏是遇事之時
　便與克下不得茍且放過此湏明理以先之勇猛以
　行之若是上智聖人底資質不用著力自然存天理
　而行不流於人欲若賢人資質次於聖人者到遇事
　時固不會錯只是先也用分别教是而後行之若是
　中人之資質湏大叚著力無一時一刻不照管克治
　始得曽子曰仁以為己任不亦重乎死而後已不亦
　逺乎又曰戰戰兢兢如臨深淵如履薄冰而今而後
　吾知免夫小子直是恁地用功方得(以下論克/己改過)
因說克己或曰若是人欲則易見但恐自說是天理處
　却是人欲所以為難曰固是如此且從易見底克去
　又却理會難見底如剝百合湏去了一重方始去那
　第二重今且將義利兩字分箇界限緊緊走從這邊
　來其閒細碎工夫又一面理會如做屋柱一般且去
　了一重粗皮又慢慢出細今人不曽做得第一重便
　要做第二重工夫去如中庸說戒謹乎其所不睹恐
　懼乎其所不聞莫見乎隐莫顯乎微故君子謹其獨
　此是尋常工夫都做了故又說出向上一層工夫以
　見義理之無窮耳不成十目所視十手所指處不謹
　便只去謹獨無此理也
天理人欲無硬定底界至是兩界分上工夫這邊工夫
　多那邊不到占過來若這邊工夫少那邊必侵過來
人只有箇天理人欲此勝則彼退彼勝則此退無中立
　不進退之理凡人不進便退也譬如劉項相拒於滎
　陽成臯閒彼進得一歩則此退一歩此進一歩則彼
　退一歩初學則要牢劄定脚與他捱捱得一豪去則
　逐旋捱將去此心莫退終湏有勝時勝時甚氣象
嘗言坐即靠倚後來捱三四日便坐得先生云氣不從
　志處乃是天理人欲交戰處也
克己亦别無巧法譬如孤軍猝遇强敵只得盡力舍死
　向前而已尚何問哉
義利之辨初時尚相對在若少閒主義功深後那利如
　何著得如小小竊盗不勞而却矣
問而今欲到無欲田地莫只是剗除熟後自會如此否
　曰也只是剗除熟而今人於身上不好處只是常剗
　去之才發便剗自到熟處
問伊川云敬則無己可克曰孔門只有箇顔子孔子且
　使之克己如何便會不克此語意味長
問持敬與克己工夫曰敬是涵養操持不走作克己則
　和根打併了教他盡淨
問伊川言目畏尖物此理湏克去室中率置尖物必不
　刺人此是如何曰疑病每如此尖物元不曽刺人他
　眼病只管見尖物來刺人耳伊川又一處說此稍詳
　有人眼病常見獅子伊川教他見獅子則捉來其人
　　一面去捉捉來捉去捉不著遂不見獅子了(以上語/類十一)
　(條/)
茍欲聞過但當一一容受不當復計其虛實則事無大
　小人皆樂告而無隐情矣若切切計較必與辯爭恐
　非告以有過則喜之意也(荅陳/明仲)
問舜聞一善言見一善行若決江河恐只是無氣禀物
　欲之累故吾心之理與聞見脗然相契其決如此顔
　子不違如愚亦是如此若子路有聞云云則其立志
　雖勇然用力亦似覺難恐亦未免為氣禀物欲所累
　也曰是(荅余/國秀)
所諭氣質過剛未能自克而欲求其所以轉移變化之
　道夫知其所偏而欲勝之在吾日用之間屢省而痛
　懲之耳故周子有自易其惡自至其中之說是豈他
　人所得而與於其閒哉然此亦或有說焉不明於理
　而徒欲救其偏亦恐矯枉之過而反失夫中也(荅孫/吉甫)
所諭平生大病最在輕弱人患不自知耳既自知得如
　此便合痛下工夫勇猛舍棄不要思前算後庶能矯
　革所謂藥不瞑眩厥疾不瘳者也(荅孫/季和)
既知其病即内自訟而亟改之耳何暇呫呫誦言以咎
　既往之失而求改過之名哉今不亟改而徒言之又
　自表其未有改之之實也則是病中生病名外取名
　不但無益而已(荅杜/仁仲)
所諭已悉但區區方持此戒不欲輒破之故不敢承命
　亦為賢者慮之恐只中甚自愧便是病根不若從此
　痛自斬絶毋以此等為愧而深求可愧之實不必更
　為月攘之計以俟來年庶乎於遷善改過有日新之
　功而胷中之浩然者無所不慊而日充矣如其不然
　則平日講論徒為虛語臨事之際依舊只是平日氣
　習世俗常情某實懼焉(荅蔡/季通)
所謂一劍兩叚者改過之勇固當如此改過貴勇而防
　患貴怯二者相湏然後真可以脩慝辨惑而成徙義
　崇徳之功不然則向來竊聆悔過之言非不切至而
　前日之書頓至於此亦可驗矣自今以往設使真能
　一劍兩叚亦不可以此自恃而平居無事常存祗畏
　警懼之心以防其源則庶乎其可耳(荅蔡/季通)
所諭義利之閒誠有難擇者但意所疑以為近利者即
　便舍去可也向後見得親切却看舊事只有見未盡
　舍未盡者不解有過當也(荅符/復仲)
人有是身則有耳目鼻口四肢之欲而或不能無害夫
　仁人既不仁則其所以滅天理而窮人欲者將益無
　所不至此君子之學所以汲汲於求仁而求仁之要
　亦曰去其所以害仁者而已蓋非禮而視人欲之害
　仁也非禮而聽人欲之害仁也非禮而言且動焉人
　欲之害仁也知人欲之所以害仁者在是於是乎有
　以拔其本塞其源克之克之而又克之以至於一旦
　豁然欲盡而理純則其胷中之所存者豈不粹然天
　地生物之心而藹然其若春陽之溫哉默而成之固
　無一理之不具而無一物之不該也感而通焉則無
　事之不得於理而無物之不被其愛矣嗚呼此仁之
　為徳所以一言而可以盡性情之妙而其所以求之
　之要則夫子之所以告顔淵者亦可謂一言而舉也
　與(克齋記○以/上文集九條)
有是理方有這物事如草木有箇種子方生出草木如
　人有此心去做這事方始成這事若無此心如何會
　成這事(以下論立/心處事)
多是要求濟事而不知自身已不立事決不能成人自
　心若一豪私意未盡皆足以敗事如上有一點黑下
　便有一撲黑上有一豪差下便有尋丈差今若見得
　十分透徹待下梢遇事轉移也只做得五六分若今
　便只就第四五著理會下梢如何
且湏立箇粗底根脚却正好著細處工夫今人於無義
　理底言語儘說了無義理底事儘做了是於粗底根
　脚猶未立却求深微縱理會得干已甚事
人湏是有廉恥孟子曰恥之於人大矣恥便是羞惡之
　心人有恥則能有所不為今有一様人不能安貧其
　氣銷屈以至立脚不住不知廉恥亦何所不至因舉
　吕舍人詩云逢人即有求所以百事非
學者當常以志士不忘在溝壑為念則道義重而計較
　死生之心輕矣况衣食至微末事不得未必死亦何
　用犯義犯分役心役志營營以求之耶某觀今人因
　不能咬菜根而至於違其本心者衆矣可不戒哉
困阨有輕重力量有小大若能一日十二辰點檢自己
　念慮動作都是合宜仰不愧俯不怍如此而不幸填
　溝壑喪軀殞命有不暇恤只得成就一箇是處如此
　則方寸之間全是天理雖遇大困厄有致命遂志而
　已亦不知有人之是非向背惟其是而已
天下事不可顧利害凡人做事多要趨利避害不知纔
　有利必有害吾雖處得十分利有害隨在背後不如
　且就理上求之孟子曰如以利則枉㝷直尺而利亦
　可為與且如臨難致死義也若不明其理而顧利害
　則見危致命者反不如偷生茍免之人可憐石頭城
　寧為袁粲死不作褚淵生民之秉彝不可磨滅如此
做事若顧利害其終未有不陷於害者
古人臨事所以要回互時是一般國家大事係死生存
　亡之際有不可直情徑行處便要權其輕重而行之
　今則事事用此一向回互至於枉尋直尺而利亦可
　為與是甚意思
周旋回䕶底議論最害事
問程子避嫌之說曰合當委曲便是道理當如此且如
　避嫌亦不能無如作通判與太守是親戚也合當避
　嫌第五倫之事非不見得如此自是常有這心在克
　不去今人這様甚多只是徇情恁地去少間將這箇
　作正道理了大是害事所以古人於誠意正心上更
　著工夫正怕到這處
將天下正大底道理去處置事便公以自家私意去處
　之便私
為氣血所使者只是客氣惟於性理說話涵泳自然臨
　事有别處
悔字難說既不可常存在胷中以為悔又不可不悔若
　只說不悔則今番做錯且休明番做錯又休不成說
　話問如何是著中底道理曰不得不悔但不可留滯
　既做錯此事他時更遇此事或與此事相類便湏懲
　戒不可再做錯了
人固有初學未有執守應事紛雜暫於靜處少息也只
　是略如此然做箇人事至便著應如何事至且說道
　待自家去靜處當怒即怒當喜即喜更無定時只當
　於此警省如何是合理如何是不合理如何要將心
　頓放在閒處得事父母便有事父母許多酬酢出外
　應接便有出外許多酬酢
有一朋友微諷先生云先生有天生徳於予底意思却
　無微服遇宋之意先生曰某又不曽上書自辯又不
　曽作詩謗訕只是與朋友講習古書說這道理更不
　教做却做何事因曰論語首章言人不知而不愠不
　亦君子乎斷章言不知命無以為君子今人開口亦
　解一飲一啄自有定分及遇小小利害便生趨避計
　較之心古人刀鋸在前鼎鑊在後視之如無物者蓋
　緣只見得這道理都不見那刀鋸鼎鑊又曰死生有
　命如合在水裏死湏是溺殺此猶不是深奧底事難
　曉底話如今朋友都信不及覺見此道日孤令人意
　思不佳
其默足以容只是不去擊鼔訟寃便是默不成屋下合
　說底話亦不敢說也
或有人勸某當此之時宜略從時某荅之云但恐如草
　藥煆煉得無性了救不得病耳
某看人也湏是剛雖則是偏然較之柔不同易以陽剛
　為君子陰柔為小人若是柔弱不剛之質少間都不
　會振奮只會困倒了
湏是慈祥和厚為本如勇決剛果雖不可無然用之有
　處所
學者湏要有廉隅牆壁便可擔負得大事去如子路世
　間病痛都沒了親於其身為不善直是不入此大者
　立也
人未說為善先湏疾惡能疾惡然後能為善今人見不
　好事都只恁不管他民之秉彝好是懿徳不知這秉
　彝之良心做那裏去也是可怪
輕易是非他人最學者大病是是他是非是他非於我
　何所預且管自家
味道問死生是大闗節處湏是日用間雖小事亦不放
　過一一如此用工夫當死之時方打得透曰然
楊問膽欲大而心欲小如何曰膽大是千萬人吾往處
　天下萬物不足以動其心貧賤不能移威武不能屈
　皆是膽大心小是畏敬之謂文王小心翼翼曽子戰
　戰兢兢臨深履薄是也
膽欲大而心欲小戰戰兢兢如臨深淵方能為赳赳武
　夫公侯干城之事
每常令兒子們做事只是說箇大綱與他以為那小小
　處置處也易曉不湏說也得後來有做得不滿人意
　處未有不由那些子說不要區處處起
學常要親細務莫令心粗江西人大抵用心粗
直卿勸先生且謝賔客數月將息病先生曰天生一箇
　人便湏著管天下事若要不管湏是如楊氏為我方
　得某却不曽去學得這般學
擇之勞先生人事之繁荅曰大凡事只得耐煩做將去
　纔起厭心便不得
因論人好習古今治亂典故等學曰亦何必苦苦於此
　用心古今治亂不過進君子退小人愛人利物之類
　今人都看巧去了
季繹勸蔡季通酒止其泉南之行蔡決於先生先生笑
　而不荅良久云身勞而心安者為之利少而義多者
　為之
會做事底人必先度事勢有必可做之理方去做
審微於未形御變於將來非知道者孰能
事豫吾内事未至而先知其理之謂豫
論世事曰湏是心度大方包裹得過運動得行
吾輩不用有忿世疾惡之意當常自體此心寛明無係
　累則日充日明豈可涯涘耶汎愛親仁聖人忠恕體
　用端的如此
問待人接物隨其情之厚薄輕重而為酬酢耶一切不
　問而待之以厚耶曰知所以處心持己之道則所以
　接人待物自有準則
侍先生到唐石待野叟樵夫如接賔客略無分豪畦町
　某因侍立久之先生曰此一等人若勢分相絶如何
　使他得以盡其情唐石有社倉往往支發不時故彼
　人來告先生云救弊之道在今日極是要嚴不嚴如
　何得實恵及此等細民
因說人心不可狹小其待人接物胷中不可先分厚薄
　有所别異曰惟君子為能通天下之志放令規模寛
　闊使人人各得盡其情多少快活
古人尊貴奉之者愈備則其養徳也愈善後之奉養備
　者賊之而已矣
人最不可曉有人奉身儉嗇之甚充其操上食槁壤下
　飲黄泉底却只愛官職有人奉身清苦而好色他只
　緣私欲不能克臨事只見這箇重都不見别箇了或
　云似此等人分數勝已下底曰不得如此說才有病
　便不好更不可以分數論他只愛官職便弑父與君
　也敢
因說貧曰朋友若以錢相恵不害道理者可受分明說
　其交也以道其接也以禮斯孔子受之若以不法事
　相委却以錢相恵此則斷然不可
恥有當忍者有不當忍者
先生愛說恰好二字云凡事自有恰好處
聖賢勸人做底必是人有欠闕處戒人莫為底必是自
　家占得一分在其間
這一邊道理熟那一邊俗見之類自破
行夫問為己者無所為而然曰有所為者是為人也這
　湏是見得天下之事實是已所當為非吾性分之外
　所能有然後為之而無為人之弊耳且如哭死而哀
　非為生者今人弔人之喪若以為亡者平日與吾善
　厚真箇可悼哭之發於中心此固出於自然者又有
　一般人欲亡者家人知我如此而哭者便不是這便
　是為人又如人做一件善事是自家自肯去做非待
　人教自家做方勉强做此便不是為人也(以上語類/四十八條)
問所謂行事者内以處己外以應物内外俱盡乃可無
　悔古人所貴於時中者此也不然得於己而失於物
　是亦獨行而已矣曰處己接物内外無二道也得於
　己而失於物者無之故凡失於物者皆未得於己者
　也然得謂得此理失謂失此理非世俗所謂得失也
　若世俗所謂得失者則非君子所當論矣時中之說
　亦未易言若如來諭則是安常習故同流合汙小人
　無忌憚之中庸後漢之胡廣是也豈所謂時中者哉
　(荅程/允夫)
某嘗謂聖人之道簡易明白而學者所以處己接物大
　抵以和為貴故每覺有順從茍且因循之失然纔著
　意舉一二事又覺有矯枉過正之病曰既知如此便
　速改之何問之有凡事亦自有恰好道理更精察之
　則無過直之弊矣(荅余/國秀)
吾輩今日事事做不得只有向裏存心窮理與外人無
　交渉然亦不免違條礙貫看來無著力處只有更攢
　近裏面安身立命耳(與田/侍郎)
恢復之形一叚切中今日之病前日更定數語非是欲
　茍全正論蓋只此豪釐之間便是人欲天理同行異
　情處不可不精察而明辨也夫内脩自治本是吾事
　所當為非欲與人為敵然後為之而為之之道必急
　其實而緩其名必以深厚淵塞為務而不為浮薄淺
　露之態然後可以蓄可久之徳而成可大之功亦非
　為畏泄其機而固為是不可測也若謂姑為純正之
　論而其實必用機心挾陰謀然後可則是心迹乖離
　内外判析孔子讀而儀秦行矣彼管仲商君吳起申
　不害非無一切之功而所以卒得罪於聖人之門者
　正在於此願明者之熟察之也(與劉/共父)
有本不欲為而卒為之本欲為而終不能為者此皆規
　模不定持守不固之驗凡事從今更宜審細見得是
　當便立定脚根斷不移易如此方立得事若只如此
　輕易浮汎終何所成(荅陳/膚仲)
自家持守處固是不可放過至於應世接物同異淺深
　豈容固必但看得破把得定自不妨各隨分量應副
　將去何必如此懷不平之心而浪自苦哉(荅王/子合)
問聖人憂世覺民之心終其身至死而不忘耶抑當憂
　世覺民非其時此意亦嘗在懷但不戚戚發露也若
　終其身常不忘則不見聖人胷中休休焉和樂處若
　時或恬然不戚戚發露則又不見聖人於斯人其心
　相關甚切處若憂世之心與和樂之心並行而不悖
　則二者氣象又為何如曰聖人之心樂天知命者其
　常也憂世之心則有感而後見耳(荅陳/安卿)
問君子於其所當怒者正其盛怒之時忽有當喜事來
　則如何應將應怒了而後應喜耶抑中間且輟怒而
　應喜喜了又結斷所怒之事耶抑當權其輕重也曰
　喜怒迭至固有輕重然皆自然而應不暇權也但有
　所養則其所應之分數緩急不失輕重之宜耳(答陳/安卿)
問古人多處貧困而泰然不以累其心不知何道今值
　窮困若一切不問則理勢不容己若欲辦集則未免
　有屈志靦顔之事曰窮湏是忍忍到熟處自無戚戚
　之念矣韓退之盛山詩序說翫而忘之以文辭也云
　云文辭淺事茍能翫而樂之尚可以忘仕進之窮通
　况吾日誦聖賢之言探索高逺如此而臨事全不得
　力此亦足以見其翫之未深矣(荅余/國秀)
問顔子在陋巷而顔路甘旨有闕則人子不能無憂顔
　子方不改其樂必有處此矣曰此重則彼自輕别無
　方法别無意思也(荅王/近思)
斯逺殊可念吾人當此境界只有固窮兩字是著力處
　如其不然即墮坑落塹無有是處矣尤是文士巧於
　言語為人所說易入邪徑如近世陳無已之不見章
　雷州吕居仁之不荅梁師成蓋絶無而僅有之為可
　貴也(荅趙/昌甫)
聞季通謫居却能自適亦甚不易歸期正不湏聞旬呈
　亦不必求免如陳了翁曽作諫官及被謫猶著白布
　衫繫麻鞋赴旬呈朝廷行遣罪人正欲以此困辱之
　若必求免是不受君命也不受君命不受天命也而
　可乎(荅林/正卿)
素患難行乎患難吾人平日講之熟矣今日正要得力
　想為日既久處之愈安不以彼此遲速貳其心也(荅/蔡)
　(季/通)
今人戚戚不能信命者固無足道然謂付之造物亦非
　極摯之語此處儘要見得分明便不動心不可只靠
　一言半句海上單方便以為足恐事變之來抵當不
　去也(荅吳/伯起)
所諭已悉但事己如此不若且靜以聽之吾人所學正
　要此處呈驗若看些利害便不免開口告人却與不
　學之人何異向見李先生說若大叚排遣不去只思
　古人所遭患難有大不可堪者持以自比則亦可以
　少安矣始者甚卑其說以為何至如此後來臨事却
　覺有得力處不可忽也若閤中不快亦無可奈何事
　已至此已展不縮已進不退只得硬著脊梁與他厮
　捱看他如何自家決定不肯開口告他若到任滿便
　作對移批書離任則他許多威風都無使處矣豈不
　快哉東坡在湖州被逮時面無人色兩足俱軟幾不
　能行求入與家人訣而使者不聽雖伊川先生謫涪
　陵時亦欲入告叔母而不可得惟陳了翁被逮聞命
　即行使人駭之請其入治行裝而翁反不聽竒哉竒
　哉願子晦勉旃毋為後人羞也此間有吳伯起者不
　曽講學後聞陸子靜門人說話自謂有所解悟便能
　不顧利害及其作令纔被對移他邑主簿却不肯行
　而百方求免某嘗笑之以為何至如此若對移作指
　使即逐日執杖子去知府㕔前唱喏若對移作押錄
　即逐日抱文案去知縣案前呈覆更作耆長壯丁亦
　不妨與他去做况主簿乎吳不能用竟至憤鬱成疾
　而死當時若放得下却未必死今不免死而枉陪了
　許多下情所失愈多雖其臨機失於斷決亦是平日
　欠了持論也志士不忘在溝壑勇士不忘喪其元此
　夫子所以有取於虞人而孟子亦發明之李先生說
　不忘二字是活句湏向這裏參取愚謂若果識得此
　意辦得此心則無入而不自得而彼之權勢威力亦
　皆無所施矣(荅廖/子晦)
問貧者舉事有費財之浩瀚者不能不計度繁約而為
　之裁處此與正義不謀利意相妨否竊恐謀利者是
　做這一事更不看道理合當如何只論利便於己與
　不利便於己得利便則為之不得則不為若貧而費
　財者只是目下恐口足不相應因斟酌裁處而歸之
　中其意自不同否曰當為而力不及者量宜處乃是
　義也力可為而計費吝惜則是謀利而非義矣(荅陳/安卿)
　(○以上文/集十六條)
義理身心所自有失而不知所以復之富貴身外之物
　求之惟恐不得縱使得之於身心無分豪之益况不
　可必得乎若義理求則得之能不喪其所有可以為
　聖為賢利害甚明人心之公每為私欲所蔽所以更
　放不下但常常以此兩端體察若見得時自湏猛省
　急擺脫出來(以下理欲義利/君子小人之辯)
徐子融問水火明知其可畏自然畏之不待勉强若是
　人欲只緣有愛之之意雖知之而不能不好之奈何
　曰此亦未能真知而已又問真知者還當真知人欲
　是不好物事否曰如克伐怨欲却不是要去就克伐
　怨欲上面要知得到只是自就道理這邊看得透則
　那許多不待除而自去若實是看得大底道理要去
　求勝做甚麽要去矜夸他人做甚麽求仁而得仁又
　何怨怨箇甚麽耳目口鼻四肢之欲惟分是安欲箇
　甚麽見得大處分明這許多小小病痛都是氷消凍
　解無有㾗迹矣
有箇天理便有箇人欲蓋緣這箇天理湏有箇安頓處
　才安頓得不恰好便有人欲出來
問飲食之間孰為天理孰為人欲曰飲食者天理也要
　求美味人欲也
問飢食渇飲冬裘夏葛何以謂之天職曰這是天教我
　如此飢便食渇便飲只得順他窮口腹之欲便不是
　蓋天只教我飢則食渇則飲何曽教我窮口腹之欲
或問義利之别曰只是為己為人之分纔為己這許多
　便自作一邊去義也是為己天理也是為己若為人
　那許多便自作一邊去
湏於日用間令所謂義了然明白或言心安處便是義
　亦有人安其所不當安豈可以安為義也
事無大小皆有義利今做好底事了其間更包得有多
　少利私在所謂以善為之而不知其道皆是也
問程子曰義安處便為利只是當然而然便安否曰是
　也只萬物各得其分便是利君得其為君臣得其為
　臣父得其為父子得其為子何利如之此利字即易
　所謂利者義之和利便是義之和處然那句解得不
　似此語却親切正好去解那句義初似不和而却和
　截然不可犯似不和分别後萬物各得其所便是和
　不和生於不義義則和而無不利矣
才有欲順適底意思即是利
或問公私之别曰今小譬之譬如一事若係公衆便心
　下不大叚管若係私己便只管横在胷中念念不忘
　只此便是公私之辨
人只有一箇公私天下只有一箇邪正
為己者無所為而然無所為只是見得自家合當做不
　是要人道好如甲兵錢榖籩豆有司到當自家理會
　便理會不是為别人了理會如割股廬墓一則是不
　忍其親之病一則是不忍其親之死這都是為己若
　因要人知了去恁地便是為人器逺問子房以家世
　相韓故從少年結士欲為韓報仇這是有所為否曰
　他當初只一心欲為國報仇只見這是箇臣子合當
　做底事不是為别人不是要人知
戴少望云洪景盧楊廷秀爭配享俱出可謂無黨曰不
　然要無黨湏是分别得君子小人分明某嘗謂凡事
　都分作兩邊是底放一邊非底放一邊是底是天理
　非底是人欲是即守而勿失非即去而不留此治一
　身之法也治一家則分别一家之是非治一邑則分
　别一邑之邪正推而一州一路以至天下莫不皆然
　此直上直下之道若其不分黑白不辨是非而猥曰
　無黨是大亂之道
凡一事便有兩端是底即天理之公非底乃人欲之私
　湏事事與剖判極處即克治擴充工夫隨事著見然
　人之氣稟有偏所見亦往往不同如氣禀剛底人則
　見剛處多而處事必失之太剛柔底人則見柔處多
　而處事必失之太柔湏先就氣禀偏處克治
天理人欲幾微之間
今之言持敬者只是說敬非是持敬若此心常在軀殻
　中為主便湏常如烈火在身有不可犯之色事物之
　來便成兩畔去又何至如是纏繞(以上語類/十七條)
知言曰天理人欲同體而異用同行而異情進脩君子
　宜深别焉某按此章亦性無善惡之意與好惡性也
　一章相類似恐未安蓋天理莫知其所始其在人則
　生而有之矣人欲者梏於形雜於氣狃於習亂於情
　而後有者也然既有而人莫之辨也於是乎有同事
　而異行者焉有同行而異情者焉君子不可以不察
　也然非有以立乎其本則二者之幾微瞹萬變夫孰
　能别之今以天理人欲混為一區恐未允當吕祖謙
　曰天理人欲同體而異用者却似未失蓋降衷秉彝
　固純乎天理及為物所誘人欲滋熾天理泯滅而實
　未嘗相離也同體異用同行異情在人識之爾某再
　詳此論胡子之言蓋欲人於天理中揀别得人欲又
　於人欲中便見得天理其意甚切然不免有病者蓋
　既謂之同體則上面便著人欲兩字不得此是義理
　本原極精微處不可少差試更子細翫索當見本體
　實然只一天理更無人欲故聖人只說克己復禮教
　人實下工夫去却人欲便是天理未嘗教人求識天
　理於人欲汨沒之中也若不能實下工夫去却人欲
　則雖就此識得未嘗離之天理亦安所用乎(胡子知/言疑義)
來教謂不知自何而有此人欲此問甚緊切某竊以為
　人欲云者正天理之反耳謂因天理而有人欲則可
　謂人欲亦是天理則不可蓋天理中本無人欲惟其
　流之有差遂生出人欲來(荅何/叔京)
來書方論董子功利之語而下句所說曽無疑事依舊
　是功利之見蓋天下只有一理此是即彼非此非即
　彼是不容並立故古之聖賢心存目見只有義理都
　不見有利害可計較日用之間應事接物直是判斷
　得直截分明而推以及人吐心吐膽亦只如此更無
　回互若信得及即相與俱入聖賢之域若信不及即
　在我亦無為人謀而不盡底心而此理是非昭著明
　白今日此人雖信不及向後他人湏有信得及底非
　但一時之計也若如此所論則在我者未免視人顔
　色之可否以為語默只此意思何由能使彼信得及
　乎然此亦無他只是自家看得道義自不能端的故
　不能真知是非之辨而為此回枉不是說時病痛乃
　是見處病痛也(荅劉/季章)
孟子說未有仁而遺其親未有義而後其君便是仁義
　未嘗不利然董生却說正其義不謀其利明其道不
　計其功又是仁義未必皆利則自不免去彼而取此
　蓋孟子之言雖是理之自然然到直截剖判處却不
　若董生之有力也(荅劉/季章)
將古今聖賢之言剖析義利處反覆熟讀時時思省義
　理何自而來利欲何從而有二者於人孰親孰疎孰
　輕孰重必不得已孰取孰舍孰緩孰急初看時似無
　滋味久之湏自見得合剖判處則自然放得下矣(荅/時)
　(子/雲)
義利之說乃儒者第一義平時豈不講論及此今欲措
　辭斷事而茫然不知所以為說無乃此身自坐在裏
　許而不之察乎此深可懼者(與延平李/先生書)
大凡論學當先辨其所趨之邪正然後可察其所用之
　能否茍正矣雖其人或不能用然不害其道之為可
　用也如其不正則雖有管仲晏子之功亦何足以稱
　於聖賢之門哉且古之君子所以汲汲於學者不為
　其終有異於物而勤故亦不為其終無異於物而肆
　也不為其有名而勸故亦不為其無名而沮也不為
　其有利而為故亦不為其無利而止也是其設心蓋
　儻然一無有所為者獨以天理當然而吾不得不然
　耳(荅吕/一道)
大率天下只有一是一非是者湏還他是非者湏還他
　非方是自然之平若不分邪正不别是非而但欲其
　平決無可平之理此元祐之調停元符之建中所以
　敗也(與田/侍郎)
世間喻於義者則為君子喻於利者即是小人而近年
　一種議論乃欲周旋於二者之間回互委曲費盡心
　機卒既不得為君子而其為小人亦不索性亦可謂
　悞用其心矣(與楊子直○以/上文集九條)
今人皆不能脩身方其為士則役役求仕既仕則復患
　祿之不加趨走奔馳無一日閒何如山林布衣之士
　道義足於身道義既足於身則何物能嬰之哉(以下/論出)
　(處/)
諸葛武侯未遇先主只得退藏一向休了也沒奈何孔
　子弟子不免事季氏亦事勢不得不然捨此則無以
　自活如今世之科舉亦然如顔閔之徒自把得住自
　是好不可以一律論人之出處最可畏如漢魏之末
　漢末之所事者止有箇曹氏魏末之所事者止有箇
　司馬氏皆逆賊耳直卿問子路之事輒與樂正子從
　子敖相似曰不然從子敖更無說
如說聖人無憂世之心固不可謂聖人視一世未治常
　恁戚戚憂愁無聊過日亦非也但要出做不得又且
　放下其憂世之心要出仕者聖人愛物之仁至於天
　命未至亦無如之何如云君子之仕也行其義也道
　之不行已知之矣若就道之不行已知之矣上看恰
　似一向沒理會明知不可以行道且漫去做看這便
　不得湏看行其義也便自是去就出處之大義亦在
　這裏
孟子之時時君重士為士者不得不自重故必待時君
　致敬盡禮而後見自是當時做得箇規模如此定了
　如史記中列國之君擁篲先迎之類却非是當世輕
　士而孟子有意於矯之以自高也
伊尹孔明必待三聘三顧而起者踐坤順也
有言世界無人管久將脫去凡事未到手則姑晦之俟
　到手然後為有詰之者曰若不幸未及為而死吾志
　不白則如之何曰此亦不奈何吾輩蓋是折本做也
　先生曰如此則是一部孟子無一句可用也嘗愛孟
　子荅淳于髠之言曰嫂溺援之以手天下溺援之以
　道子欲手援天下乎吾人所以救世者以其有道也
　既自放倒矣天下豈一手可援哉觀其說緣飾得來
　不好安得似陸子靜堂堂自在說成一箇物事乎
當官勿避事亦勿侵事(以上語/類七條)
逢時報主深悉雅志此在高明必已有定論非他人所
　得預然所謂不能自為時者則又非區區所敢聞也
　但願老兄毋出於先聖規矩準繩之外而用力於四
　端之微以求乎兗公之所樂如其所以告於巍巍當
　坐之時之心則其行止忤合付之時命有不足言矣
　就其不遇獨善其身以明大義於天下使天下之學
　者皆知吾道之正而守之以待上之使令是乃所以
　報不報之恩者亦豈必進為而撫世哉佛者之言曰
　將此身心奉塵刹是則名為報佛恩而杜子美亦云
　四鄰耒耜出何必我家操此言皆有味也夫聖賢固
　不能自為時然其仕久止速皆當其可則其所以自
　為時者亦非他人之所能奪矣豈以時之不合而變
　吾所守以徇之哉(荅陳/同甫)
湏是先得吾身好黨類亦好方能得吾君好天下國家
　好而所謂好者又有虛實大小久近之不同若自吾
　身之好而推之則凡所謂好者皆實皆大而又久逺
　若不自吾身推之則彌縫掩覆雖可以茍合於一時
　而凡所謂好者皆為他日不可之病根矣蓋脩身事
　君初無二事不可作兩般看(荅陳/同甫)
輕犯世禍非欲如此顧恐邂逅蹉跌亦非所能避耳要
　之惟是不出可以無事一行作吏便如此計較不得
　才渉計較回互便是私意也(荅廖/子晦)
某之意以為政煩民困正有官君子盡心竭力之時若
　人人内顧其私各為自逸之計則分義廢矣(荅詹/元善)
靜退之說亦甚善但今亦非是教人求退只是要得依
　本分識廉恥不敢自衒自鬻以求知求進耳然亦湏
　是讀書窮理使方寸之間洞見此理知得不求只是
　本分求著便是罪過不惟不可有求之之迹亦不可
　萌求之之心不惟不得說著求字亦不可說著不求
　字方是真能自守不求人知也(荅方/若水)
　問程子言仕宦奪人志或言為富貴所移也愚意以為
　　不特言此但才仕宦則於窒礙處有隨宜區處之意
　　浸浸遂入於隨時徇俗之域與初間立心各别此所
　　謂奪志也不知程子之意果出於此否又不知人未
　　免仕宦而有此病又何以救之曰所論奪志之說是
　　也若欲救此但當隨事省察而審其輕重耳然幾微
　　之間大湏著精采也(荅趙致道○以/上文集六條)
　
　
　
　
　
　
　
　
御纂朱子全書卷四
　欽定四庫全書
御纂朱子全書卷五
　　學五
　　　教人　人倫師友
　佛經云佛為一大事因縁出現於世聖人亦是為這一
　　大事出來這箇道理雖人所固有若非聖人如何得
　　如此光明盛大你不曉得底我說在這裏教你曉得
　　你不㑹做底我做下様子在此與你做只是要扶持
　　這箇道理教他常立在世間上拄天下拄地常如此
　　端正才一日無人維持便傾倒了少間脚拄天頭拄
　　地顛倒錯亂便都壞了所以說天佑下民作之君作
　　之師惟其克相上帝寵綏四方天只生得你付得這
　　道理你做與不做却在你做得好也由你做得不好
　　也由你所以又為之立君師以作成之既撫養你又
　　教導你使無一夫不遂其性如堯舜之時真箇是寵
　　綏四方只是世間不好底人不定疊底事才遇堯舜
　都安帖平定了所以謂之克相上帝蓋助上帝之不
　及也自秦漢以來講學不明世之人君固有因其才
　智做得功業然無人知明徳新民之事君道間有得
　其一二而師道則絶無矣(以下論/教人)
聖人教人大槩只是説孝弟忠信日用常行底話人能
　就上面做將去則心之放者自收性之昏者自著如
　心性等字到子思孟子方説得詳
聖賢於節文處描畫出這様子令人依本子去學譬如
　小兒學書其始如何便寫得好須是一筆一畫都依
　他底久久自然好去
孟子所謂集義只是一箇是字孔子所謂思無邪只是
　一箇正字不是便非不正便邪聖賢教人只是求箇
　是底道理
如舜命䕫教胄子亦只是説箇寛而栗柔而立之法教
　人不失其中和之徳而已初未有許多道理所謂民
　可使由之不可使知之亦只要你不失其正而已不
　必苦要你知也
叔器言禮樂射御書數自秦漢以來皆廢了曰射如今
　秀才自是不曉御是而今無車書古人皆理㑹得如
　偏旁義理皆曉這也是一事數是算數而今人皆不
　理會六者皆實用無一可缺而今人是從頭到尾皆
　無用小兒子教他作詩對大來便習舉子業得官又
　去習啟事雜文便自稱文章之士然都無用處所以
　皆不濟事漢時雖不以射取士然諸生却自講射一
　年一次依儀禮上説㑹射一番却尚好今世以文取
　士如義若教他依經㫖去説些道理尚得今却只是
　體貼字句就這兩三句題目上説去全無義理如䇿
　若是著實論些時務也尚得今却只是虚説説得好
　底剗地不得包顯道言向前義是先引傳注數條後
　面却斷以己意如東坡數條却尚得先生然之
孟子教人多言理義大體孔子則就切實做工夫處教
　人
某性鈍讀書極是辛苦故尋常與人言多不敢為髙逺
　之論蓋為是身曽親經厯過故不敢以是責人爾學
　記曰進而不顧其安使人不由其誠今教者之病多
　是如此
孔子教人只從中間起使人便做工夫去久則自能知
　向上底道理所謂下學上達也孟子始終都舉先要
　人識心性著落却下工夫做去
學者於理有未至處切不可輕易與之說張敬夫為人
　明快毎與學者説話一切傾倒説出此非不可但學
　者見未到這裏見他如此説便不復致思亦甚害事
　某則不然非是不與他說蓋不欲與學者以未至之
　理耳
聖人教人只是説下面一截少間到那田地又挨上些
　子不曾直説到上面子以四教文行忠信
博文工夫雖頭項多然於其中尋將去自然有箇約處
　聖人教人有序未有不先於博者孔門三千顔子固
　不須說只曽子子貢得聞一貫之誨謂其餘人不善
　學固可罪然夫子亦不叫來罵一頓教便省悟則夫
　子於門人告之亦不忠矣是夫子亦不善教人致使
　宰我冉求之徒後來狼狽也要之無此理只得且待
　他事事理㑹得了方可就上面欠闕處告語之如子
　貢亦不是許多時只教他多學使他枉做工夫直到
　後來方傳以此秘妙正是待他多學之功到了可以
　言此耳
聖人教人有定本舜使契為司徒教以人倫父子有親
　君臣有義夫婦有别長幼有序朋友有信夫子對顔
　淵曰克己復禮為仁非禮勿視非禮勿聴非禮勿言
　非禮勿動皆是定本
克己復禮雖止是教顔子如此說然所以教他人亦未
　嘗不是克己復禮的道理
孔門教人甚寛今日理㑹些子明日又理㑹些子久則
　自貫通如耕荒田今日耕些子明日又耕些子久則
　自周匝雖有不到處亦不出這理
教導後進須是嚴毅然亦須有以興起開發之方得只
　恁嚴徒拘束之亦不濟事(以上語類/十六條)
學如不及猶恐失之此君子所以孜孜焉愛日不倦而
　競尺寸之隂也今或聞諸生晨起入學未及日中而
　各已散去此豈愛日之意也哉夫學者所以為己而
　士者或患貧賤勢不得學與無所於學而已勢得學
　又不為無所於學而猶不勉是亦未嘗有志於學而
　已矣然此非士之罪也教不素明而學不素講也今
　之世父所以詔其子兄所以勉其弟師所以教其弟
　子弟子之所以學舍科舉之業則無為也使古人之
　學止於如此則凡可以得志於科舉斯已爾所以孜
　孜焉愛日不倦以至乎死而後已者果何為而然哉
　今之士唯不知此以為茍足以應有司之求矣則無
　事乎汲汲為也是以至於惰遊而不知反終身不能
　有志於學而君子以為非士之罪也使教素明於上
　而學素講於下則士者固將有以用其力而豈有不
　勉之患哉某是以於諸君之事不欲舉以有司之法
　而姑以文告焉諸君茍能致思於科舉之外而知古
　人之所以為學則將有欲罷而不能者矣某所企而
　深望也(同安縣/諭學者)
古之學者八嵗而入小學學六甲五方書計之事十五
　而入大學學先聖之禮樂焉非獨教之固將有以養
　之也蓋理義以養其心聲音以養其耳采色以養其
　目舞蹈降登疾徐俯仰以養其血脈以至於左右起
　居盤盂几杖有銘有戒其所以養之之具可謂備至
　爾矣夫如是故學者有成材而庠序有實用此先王
　之教所以為盛也自學絶而道喪至今千有餘年學
　校之官有教養之名而無教之養之之實學者挾策
　而相與嬉其間其傑然者乃知以干禄蹈利為事至
　於語聖賢之餘㫖究學問之本原則罔乎莫知所以
　用其心者其規為動息舉無以異於凡民而有甚者
　焉嗚呼此教者過也而豈學者之罪哉然君子以為
　是亦有罪焉爾何則今所以異於古者特聲音采色
　之盛舞蹈降登疾徐俯仰之容左右起居盤盂几杖
　之戒有所不及為至推其本則理義之所以養其心
　者固在也諸君日相與誦而傳之顧不察耳然則此
　之不為而彼之久為又豈非學者之罪哉僕以吏事
　得與諸君遊今期年矣諸君之業不加進而行誼無
　以自著於州里之間僕心愧焉今既增脩講問之法
　蓋古者理義養心之術諸君不欲為君子耶則誰能
　以是强諸君者茍有志焉是未可以舍此而他求也
　幸願留意毋忽(諭諸/生)
嘗謂學校之政不患法制之不立而患理義之不足以
　恱其心夫理義不足以恱其心而區區於法制之末
　以防之是猶決湍水注之千仞之壑而徐翳蕭葦以
　捍其衝流也亦必不勝矣諸生䝉被教養之日久矣
　而行誼不能有以信於人豈専法制之不善哉亦諸
　君子未嘗以禮義教告之也夫教告之而不從則學
　者之罪茍為未嘗有以開導教率之則彼亦何所趨
　而興於行哉故今增脩講問之法諸君子其専心致
　思務有以漸摩之無牽於章句無滯於舊聞要使之
　知所以正心誠意於飲食起居之間而由之以入於
　聖賢之域不但為舉子而已豈不美哉然法制之不
　可後者亦既議而起之矣惟諸君子相與堅守而力
　持之使義理有以博其心規矩有以約其外如是而
　學者猶有不率風俗猶有不厚則非有司之罪惟諸
　君留意(諭諸/職事)
蓋聞君子之學以誠其身非直為觀聽之美而已古之
　君子以是行之其身而推之以教其子弟莫不由此
　此其風俗所以淳厚而徳業所以崇髙也近世之俗
　不然自父兄所以教其子弟固已使之假手程文以
　欺罔有司矣新學小生自為兒童時習見其父兄之
　誨如此因恬不以為愧而安受其空虛無實之名内
　以傲其父兄外以驕其閭里終身不知自力以至卒
　就小人之歸者未必不由此也故今勸諭縣之父兄
　有愛其子弟之心者其為求明師良友使之究義理
　之指歸而習為孝弟馴謹之行以誠其身而已祿爵
　之不至名譽之不聞非所憂也何必汲汲使之俯心
　下首務欲因人成事以幸一朝之得而貽終已之羞
　哉(補試/榜諭)
五日一延見諸生力為普說今頗覺有風動之意少假
　旬月亦當有以少變前日之陋也近觀時論日就卑
　鄙而吾黨之士相繼而出似猶未艾天意儻遂悔禍
　則亦不為無可用之人矣願相與勉旃荀卿子云皓
　天不復憂無疆也千秋必反古之常也弟子勉學天
　不忘也此正區區今日之意也(與田/侍郎)
夫所謂聖賢之學者非有難知難能之事也孝弟忠信
　禮義廉恥以脩其身而求師取友頌詩讀書以窮事
　物之理而已是二端者豈二三子之所不知不能哉
　特怵迫於俯仰衣食之資而不暇顧誘奪於場屋雕
　篆之習而不及為爾夫狥區區目前近小之利而忘
　其所貴於己者固已悖矣况其所徇又未必果可求
　也二三子循己事而觀之則曷若慨然反是心以求
　之而一用其力於吾之所謂者乎使吾孝弟忠信禮
　義廉恥之行日篤而身無不脩也求師取友頌詩讀
　書之趣日深而理無不得也則自身而家自家而國
　以達於天下將無所處而不當固不必求道義功烈
　之顯於時而根深末茂實大聲閎將有自然不可揜
　者矣(漳州龍巖/縣學記)
知學徒甚盛學業外亦須説令知有端的合用心處及
　工夫次第乃佳徐葉至此已久終是脫去舊習未得
　近日看得後生且是教他依本子認得訓詁文義分
　明為急自此反復不厭日久月深自然心與理熟有
　得力處今人多是躐等妄作誑誤後生輾轉相欺其
　實都曉不得也(答黄/直卿)
所謂徒守紙上語擬規畫圓摸矩作方此初學之通病
　然尚有不能守紙上之語雖擬規矩而不能成方圓
　者而未必自知其非也以愚計之但且謹守規矩朝
　夕摸之不暫廢輟積久純熟則不待摸擬而自成方
　圓矣切不可輒萌妄念求之於言語文字之外也(荅/歐)
　(陽希/遜)
學校固不免為舉子文然亦須告以聖學門庭令士子
　略知脩已治人之實庶幾於中或有興起作將來種
　子(荅孫/季和)
大抵今日後生輩以科舉為急不暇聴人說好話此是
　大病須先與說破此病令其安心俟命然後可教告
　以收拾身心討論義理次第當有進耳(荅滕/徳粹)
所錄示二書甚善但所謂不可以一説片言立定門户
　則聖賢之教未嘗不有一定之門戸以示衆人至於
　逐人分上各隨其病痛而箴藥之則又自有曲折然
　亦分明直截無所隠秘回互令人理㑹不得也隨巳
　分修習隨已見觀書學者只得如此其至不至明道
　與不明道則在其人功力淺深恐亦不可謂此為雖
　不中不逺者而别求顔曾明道見古人用心底竒特
　工夫也(荅曹/立之)
父子有親君臣有義夫婦有别長幼有序朋友有信
　　右五教之目堯舜使契為司徒敬敷五教即此是
　　也學者學此而已而其所以學之之序亦有五焉
　　其别如左
　博學之審問之慎思之明辨之篤行之
　　右為學之序學問思辨四者所以窮理也若夫篤
　　行之事則自脩身以至於處事接物亦各有要其
　　别如左
　言忠信行篤敬懲忿窒慾遷善改過
　　右脩身之要
　正其義不謀其利明其道不計其功
　　右處事之要
　巳所不欲勿施於人行有不得反求諸己
　　右接物之要　某竊觀古昔聖賢所以教人為學
　　之意莫非使之講明義理以脩其身然後推以及
　　人非徒欲其務記覽為詞章以釣聲名取利祿而
　　已也今人之為學者既反是矣然聖賢所以教人
　　之法具存於經有志之士固當熟讀深思而問辨
　　之茍知其理之當然而責其身以必然則夫規矩
　　禁防之具豈待他人設之而後有所持循哉近世
　　於學有規其待學者為己淺矣而其為法又未必
　　古人之意也故今不復以施於此堂而特取凡聖
　　賢所以教人為學之大端條列如右而掲之楣間
　　諸君其相與講明遵守而責之於身焉則夫思慮
　　云為之際其所以戒謹而恐懼者必有嚴於彼者
　　矣其有不然而或出於此言之所棄則彼所謂規
　　者必將取之固不得而略也諸君其亦念之哉(白/鹿)
　　(洞書院/掲示)
不可使知之謂凡民耳學者固欲知之但亦須積累㴠
　泳由之而熟一日脫然自有知處乃可亦非可使之
　强求知也(荅范/伯崇)
自昔聖賢教人之法莫不使之以孝弟忠信莊敬持養
　為下學之本而後博觀衆理近思密察因踐履之實
　以致其知其發端啟要又皆簡易明白初若無難解
　者而及其至也則有學者終身思勉而不能至焉蓋
　非思慮揣度之難而躬行黙契之不易故曰夫子之
　文章可得而聞也夫子之言性與天道不可得而聞
　也夫聖門之學所以從容積累涵養成就隨其淺深
　無非實學者其以此與今之學者則不然蓋未明一
　理而已傲然自處以上智生知之流視聖賢平日指
　示學者入徳之門至親切處例以為鈍根小子之學
　無足留意其平居道説無非子貢所謂不可得而聞
　者往往務為險怪懸絶之言以相髙甚者至於周行
　却立瞬目揚眉内以自欺外以惑衆此風肆行日以
　益甚使聖賢至誠善誘之教反為荒幻險薄之資仁
　義充塞甚可懼也(荅林/謙之)
大抵好髙欲速學者之通患而為此說者立論高而用
　功省適有以投其隙是以聞其說者欣然從之唯恐
　不及往往遺棄事物脫略章句而相與馳逐於虛曠
　冥漠之中其實學禪之不至者而自託於吾學以少
　避其名耳道學不明變怪百出以欺世眩俗後生之
　有志者為所引取陷於邪妄而不自知深可悼懼也
　擇之既從其招致要當有以開之使決然無惑於彼
　乃為不負其相向之意然擇之向來亦頗有好竒自
　是之弊今更當虛心下意向平實處加潛翫浸灌之
　功不令小有自主張之意則自益益人之功庶乎其
　兩進矣(荅林/擇之)
持養斂藏之誨敢不服膺然有所不得已者世衰道微
　邪詖交作其他紛紛者固所不論而賢如吾伯恭者
　亦尚安於習熟見聞之地見人之詭經誣聖肆為異
　說而不甚以為非則如某者誠亦何心安於獨善而
　不為極言覈論以曉一世之昏昏也使世有任其責
　者某亦何苦而譊譊若是耶設使顔子之時上無孔
　子則彼其所以明道而救世者亦必有道決不退然
　安坐陋巷之中以獨善其身而已故孟子言禹稷顔
　子易地則皆然惟孟子見此道理如揚子雲之徒蓋
　未免將顔子只作箇塊然自守底好人看若近世則
　又甚焉其所論顔子者幾於釋老之空寂矣某竊謂
　學者固當學顔子者如克己復禮不遷怒貳過不伐
　善施勞之類造次顛沛所不可忘但亦須審時措之
　宜使體用兼舉無所偏廢乃為盡善若用有所不同
　則所謂體者乃是塊然死物而已豈真所謂體哉觀
　伊川先生十八嵗時上書所論顔子武侯所以不同
　與上蔡論韶武異處便見聖賢之心無些私意只是
　畏天命循天理而已此義與近世論内脩外攘之說
　者亦相貫夫吾之所以自治者雖或有所未足然豈
　可以是而遂廢其討賊之心哉(荅吕/伯恭)
王氏得政知俗學不知道之弊而不知其學未足以知
　道於是以老釋之似亂周孔之實雖新學制頒經義
　黜詩賦而學者之弊反有甚於前日建炎中興程氏
　之言復出學者又不考其始終本末之序而爭為妄
　意躐等之說以相高是以學者雖多而風俗之美終
　亦不迨於嘉祐治平之前而况欲其有以發明於先
　王之道乎(與東萊論白/鹿書院記)
示諭授學之意甚善但更須小作課程責其精熟乃為
　有益若只似日前大餐長啜貪多務速即不濟事耳
　灑掃應對乃小子之學今既失之於前矣然既壯長
　而専使用力於此則恐亦無味而難入須要有以使
　之内外本末兩進而不偏乃為佳耳向見說書旁推
　曲說蔓衍太多此是大病若是初學便遭如此纒繞
　即展轉迷闇無復超脫之期矣要當且令看得大意
　正當精約則其趣味自長不在如此支離多說也(荅/吕)
　(子/約)
所示講義發明深切逺方學者得所未聞計必有感動
　而興起者然此恐但可為初學一時之計若一向只
　如此說而不教以日用平常意思涵養翫索工夫即
　恐學者將此家常茶飯作箇怪異竒特底事看了日
　逐荒忙陷於欲速助長躁率自欺之病久之茫然無
　實可據則又只學得一場大話互相恐嚇而終無補
　於為己之實也(荅髙/應朝)
天之生物便有常性方寸之間萬善皆足聖人於此不
　過教人保養發揮先成諸己而後及於物耳故聖人
　已逺而萬世之下祖述其言能出於此者乃為得其
　正統其過之者則為墮於老佛之空虚其不及乎此
　者則為管晏為申商又其每下者則不自知其淪於
　盜賊之行而猶欲自託於講學其亦誤矣道之隳也
　不亦宜乎(荅孫/仁甫)
建陽一二士人歸自臨安云嘗獲奉教亦錄得數十段
　答問來其間極有可疑處雖所錄或失本意亦必有
　些來歴也又有汎然之問略不曾經思索荅之未竟
　而遽已更端者亦皆一一酬酢此非惟於彼無益而
　在我者亦不中語黙之節矣又隨問遽答若與之爭
　先較捷者此其間豈無牽彊草略處流傳謬誤為害
　不細就令皆是亦徒為口耳之資程子所謂轉使人
　薄者蓋慮此耳元履嘗疑學徒日衆非中都官守所
　宜某却不慮此但恐來學者皆只是如此而為教者
　俯就太過略不審其所自則悔吝譏彈將有所不免
　矣况其流弊無窮不止為一時之害道之興喪實將
　繫焉願明者之熟慮之也(荅張/敬夫)
孟子言不屑之教誨是亦教誨之蓋為不屑之教誨已
　是絶之而不復教誨然其所以警之者亦不為不至
　故曰是亦教誨之而已矣所謂亦者非其正意之辭
　也若孔子所言中人以下未可語上而不驟語之以
　性與天道之極致但就其地位告之以切已著實之
　事乃是教之道正合如此非若不屑之教誨全不告
　語而但棄絶以警之也今曰中人以下不驟而語之
　以上是亦所以教之也則似教人者不問其人品之
　髙下必盡告以性與天道之極致然後始可謂之教
　誨才不如此便與絶而不教者無異此極害理非聖
　門教人之法也(荅張/敬夫)
來書深以不得卒業於湖湘為恨此見志道之篤然往
　者以衒鬻之嫌而緩於請益亦太不勇矣彼自干名
　我自講學彼亦安能浼我耶三千之徒豈皆確然為
　道而來若以自附為嫌則顔曾之流亦且不屑於孔
　氏之門矣豈不誤哉(荅劉/公度)
早晚授業請益隨衆例不得怠慢日間思索有疑用册
　子隨手劄記候見質問不得放過所聞誨語歸安下
　處思省要切之言逐日劄記歸日要看見好文字錄
　取歸來○不得自擅出入與人往還初到問先生有
　合見者見之不令見則不必往人來相見亦啟稟然
　後往報之此外不得出入一步居處須是居敬不得
　倨肆惰慢言語須要諦當不得戲笑喧譁○凡事謙
　恭不得尚氣凌人自取恥辱○不得飲酒荒思廢業
　亦恐言語差錯失已忤人尤當深戒不可言人過惡
　及說人家長短是非有來告者亦勿酬答於先生之
　前尤不可說同學之短○交遊之間尤當審擇雖是
　同學亦不可無親疏之辨此皆當請於先生聴其所
　教大凡敦厚忠信能攻吾過者益友也其諂諛輕薄
　傲慢䙝狎導人為惡者損友也推此求之亦自合見
　得五七分更問以審之百無所失矣但恐志趨卑凡
　不能克己從善則益者不期疏而日逺損者不期近
　而日親此須痛加檢㸃而矯革之不可荏苒漸習自
　趨小人之域如此則雖有賢師長亦無救拔自家處
　矣○見人嘉言善行則敬慕而紀錄之見人好文字
　勝已者則借來熟看或傳錄之而咨問之思與之齊
　而後已(不拘長少/惟善是取)○以上數條切宜謹守其所未及
　亦可據此推廣大抵只是勤謹二字循之而上有無
　限好事吾雖未敢言而竊為汝願之反之而下有無
　限不好事吾雖不欲言而未免為汝憂之也蓋汝若
　好學在家足可讀書作文講明義理不待逺離膝下
　千里從師汝既不能如此即是自不好學已無可望
　之理然今遣汝者恐汝在家汨於俗務不得專意又
　父子之間不欲晝夜督責及無朋友聞見故令汝一
　行汝若到彼能奮然勇為力改故習一味勤謹則吾
　猶有望不然則徒勞費只與在家一般他日歸來又
　只是舊時伎倆人物不知汝將何面目歸見父母親
　戚鄉黨故舊耶念之念之夙興夜寐無忝爾所生在
　此一行千萬努力(與長子受之○以/上文集二十四條)
學者實下工夫須是日日為之就事親從兄接物處事
　理會取其有未能益加勉行如此之久則日化而不
　自知遂只如常事做將去(以下論人/倫師友)
父子欲其親云云曰非是欲其如此蓋有父子則便自
　然有親有君臣則便自然有敬(因指坐門揺扇者曰/人熱自㑹揺扇不是)
　(欲其揺/扇也)
葉誠之問人不幸處繼母異兄弟不相容當如何曰從
　古來自有這樣子公看舜如何後來此様事多有只
　是為人子止於孝
用之問忠只是實心人倫日用皆當用之何獨只於事
　君上說忠字曰父子兄弟夫婦皆是天理自然人皆
　莫不自知愛敬君臣雖亦是天理然是義合世之人
　便自易得茍且故須於此說忠却是就不足處說如
　莊子說命也義也天下之大戒看這說君臣自是有
　不得已意思
問朋友之義自天子至於庶人皆須友以成而安卿只
　說以類聚莫未該朋友之義否曰此亦只說本來自
　是如此自天子至於庶人未有不須友以成乃是後
　來事說朋友功效如此人自與人同類相求牛羊亦
　各以類相從朋友乃彝倫之一今人不知有朋友之
　義者只緣但知有四箇要𦂳而不知朋友亦不可闕
問人倫不及師何也曰師之義即朋友而分則與君父
　等朋友多而師少以其多者言之又問服中不及師
　何也曰正是難處若論其服則當與君父等故禮謂
　若喪父而無服又曰平居則絰
聖人之於天地猶子之於父母
博奕好飲酒不顧父母之養是不孝到能昏定晨省冬
　溫夏凊可以為孝然而從父之令今看孔子說却是
　不孝須是知父之命當從也有不可從處蓋與其得
　罪於鄉黨州閭寧熟諫諭父母於道方是孝
問割股一事如何曰割股固自不是若是誠心為之不
　求人知亦庶幾今有以此要譽者
問范氏言宋襄公出母事有生則致孝死則盡禮之說
　然出母既義不可迎之以歸則所謂致孝盡禮者恐
　只是遣使命往來遺問否曰恐只是如此如定省之
　類自是都做不得了
朋友之於人倫所關至重
問與朋友交後知其不善欲絶則傷恩不與之絶則又
　似匿怨而友其人曰此非匿怨之謂也心有怨於人
　而外與之交則為匿怨若朋友之不善情意自是當
　疏但疏之以漸若無大故則不必峻絶之所謂親者
　毋失其為親故者毋失其為故者也
古人上下之分雖嚴然待臣僕如子弟待子弟如臣僕
　伯玉之使夫子與之坐陶淵明籃輿用其子與門人
　子路之負米子貢之埋馬夫子之釣弋有若之三踊
　於魯大夫之庭冉有用矛却齊以入其軍而樊須雖
　少能用命也古之人執干戈衞社稷躬耕稼與陶漁
　之事皆是也後世驕侈日甚反以臣子之職為恥此
　風日變不可復也士君子知此為學者言之以漸率
　其子弟庶幾可少變乎(以上語類/十三條)
示諭所以居家事長之意甚善此事他人無致力處正
　唯自勉而已但謂學問大端不敢躐等言之則鄙意
　有所未曉者夫學問豈以他求不過欲明此理而力
　行之耳但其工夫所施有序而莫不以愛親敬長為
　先非謂學問自是一事可以置之度外而姑從事於
　孝友之實也願深察此意而講於所謂學問之大端
　者以求孝弟之實則閨門之内倫理益正恩義益篤
　將有不期然而然者矣(荅郭/希吕)
人之所以有此身者受形於母而資始於父雖有强暴
　之人見子則憐至於襁褓之兒見父則笑果何為而
　然哉初無所為而然此父子之道所以為天性而不
　可解也然父子之間或有不盡其道者是豈為父而
　天性有不足於慈亦豈為子而天性有不足於孝者
　哉人心本明天理素具但為物欲所昏利害所蔽故
　小則傷恩害義而不可開大則滅天亂倫而不可救
　假如或好飲酒或好貨財或好聲色或好便安如此
　之類皆物欲也清明之地物欲昏之則父或忘其為
　慈子或忘其為孝然後造為讒慝者指疑似以為真
　實指豪髮以為邱山譖之於其父則使施之於其子
　者不無少過譖之於其子則使施之於其父者寖失
　其常然後巧為利害之説以劫之蓋謂如此則必受
　其利不如此則必蹈其害利害既有以蔽其心此心
　日益猜疑今日猜疑明日猜疑猜疑不巳子一舉足
　而得罪於其父父一出言而取怨於其子父子之情
　壞而禍亂作矣試於暇時或於中夜或於觀書之際
　或於静坐之頃捐去物欲之私盡袪利害之蔽黙觀
　此心之本然則父子之間固未嘗不慈且孝也(甲寅/擬上)
　(封/事)
令女弟甚賢必能養老撫孤以全柏舟之節此事更在
　丞相夫人奬勸扶植以成就之使自明没為忠臣而
　其室家生為節婦斯亦人倫之美事計老兄昆仲必
　不憚贊成之也昔伊川先生嘗論此事以為餓死事
　小失節事大自世俗觀之誠為迂闊然自知經識理
　之君子觀之當有以知其不可易也(與陳/師中)
疑曰經云當不義則子不可不争於父傳云愛子教之
　以義方孟子云父子之間不責善不責善是不諫不
　教也可乎辨曰孟子曰古者易子而教之非謂其不
　教也又曰父子之間不責善父為不義則爭之非責
　善之謂也傳云愛子教之以義方豈自教也哉胡不
　以吾夫子觀之鯉趨而過庭孔子告之不學詩無以
　言不學禮無以立鯉退而學詩與禮非孔子自以詩
　禮訓之也陳亢喜曰問一得三聞詩聞禮又聞君子
　之逺其子孟子之言正與孔子不約而同其亦有所
　受而言之乎曰子雖不可以不爭於父觀内則論語
　之言則其諫也以微隠之說已盡更發此意尤佳(讀/余)
　(隠之尊/孟辯)
問父母之於子有無窮憐愛欲其聰明欲其成立此謂
　之誠心耶曰父母愛其子正也愛之無窮而必欲其
　如何則邪矣此天理人欲之間正當審決(荅熊/夢兆)
問程子曰人無父母生日當倍悲痛如先生舊時亦嘗
　有壽母生朝及大碩人生朝與向日賀髙倅詞恐非
　先生筆不審又何也豈在人子自己言則非其所宜
　而為父母待親朋則其情又有不容己處否然恐為
　此則是人子以禮律身而以非禮事其親以非禮待
　於人也其義如何曰此等事是力量不足放過了處
　然亦或有不得已者其情各不同也(荅陳/安卿)
男女居室人事之至近而道行乎其間此君子之道所
　以費而隠也然幽闇之中袵席之上人或䙝而慢之
　則天命有所不行矣此君子之道所以造端乎夫婦
　之微密而語其極則察乎天地之髙深也然非知幾
　慎獨之君子其孰能體之易首於乾坤而中於咸恒
　禮謹大昏而詩以二南為正始之道其以此與知言
　亦曰道存乎飲食男女之事而溺於流者不知其精
　又曰接而知有禮焉交而知有道焉惟敬者能守而
　不失耳亦此意也(荅胡/伯逢)
朋友之於人倫其勢若輕而所繫為甚重其分若疎而
　所關為至親其名若小而所職為甚大此古之聖人
　脩道立教所以必重乎此而不敢忽也然自世教不
　明君臣父子兄弟夫婦之間既皆莫有盡其道者而
　朋友之倫廢闕為尤甚世之君子雖或深病其然未
　必深知其所以然也予嘗思之父子也兄弟也天屬
　之親也非其乖離之極固不能輕以相棄而夫婦君
　臣之際又有雜出於物情事勢而不能自己者以故
　雖或不盡其道猶得以相牽聯比合而不至於盡壞
　至於朋友則其親不足以相維其情不足以相攝而
　為之者初未嘗知其理之所從職之所任其重有如
　此也且其於君臣父子兄弟夫婦之間猶或未嘗求
　盡其道則固無所藉於責善輔仁之益此其所以恩
　疎而義薄輕合而易離亦無怪其相視漠然如行路
　之人也夫人倫有五而其理則一朋友者又其所藉
　以維持是理而不使至於悖焉者也由夫四者之不
　求盡道而朋友以無用廢然則朋友之道盡廢而責
　　善輔仁之職不舉彼夫四者又安得獨立而久存哉
　　(跋黄仲本/朋友說)
　古之學者潛心乎六藝之文退而考諸日用有疑焉則
　　問問之弗得弗措也古之所謂傳道授業解惑者如
　　此而已後世設師弟子員立學校以羣之師之所講
　　有不待弟子之問而弟子之聴於師又非其心之所
　　疑焉汎然相與以具一時之文耳學問之道豈止於
　　此哉自秦漢以迄今蓋千有餘年所謂師弟子者皆
　　不過如此此聖人之緒言餘㫖所以不白於後世而
　　後世之風流習尚所以不及於古人也然則學者欲
　　求古人之所至其可以不務古人之所為乎(論語課/㑹説○)
　　(以上文/集九條)
　
　
　
御纂朱子全書卷五
　欽定四庫全書
御纂朱子全書卷六
　　學六
　　　讀書法　讀諸經法　論觧經　讀史　史學
　人生道理合下完具所以要讀書者葢是未曽經歴見
　　許多聖人是經歴見得許多所以寫在冊上與人看
　　而今讀書只是要見得許多道理及理㑹得了又皆
　　是自家合下原有底不是外面旋添得來(以下讀/書法)
　學問就自家身已上切要處理㑹方是
　大抵學者讀書務要窮究道問學是大事要識得道理
　　去做人
　本心陷溺之久義理浸灌未透且宜讀書窮理常不閒
　　斷則物欲之心自不能勝而本心之義理自安且固
　　矣
　今讀書緊要是要看聖人教人做工夫處是如何如用
　　藥治病須看這病是如何發合用何方治之方中使
　何藥材何者幾兩何者幾分如何炮如何炙如何製
　如何切如何煎如何喫只如此而已
讀書以觀聖賢之意因聖賢之意以觀自然之理
開卷便有與聖賢不相似處豈可不自鞭策
學者讀書須是於無味處當致思焉至於羣疑並興寝
　食俱廢乃能驟進因歎驟進二字最下得好須是如
　此若進得些子或進或退若存若亡不濟事如用兵
　相殺爭得些兒小可一二十里地也不濟事須大殺
　一番方是善勝為學之要亦是如此
人言讀書當從容翫味此乃自怠之一說若是讀此書
　未曉道理雖不可急迫亦不放下猶可也若徜徉終
　日謂之從容却無做工夫處譬之煎藥須是以大火
　煮滾然後以慢火養之却不妨
看文字正如酷吏之用法深刻都沒人情直要做到底
　若只恁地等閒看過了有甚滋味大凡文字有未曉
　處須下死工夫直要見得道理是自家底方住
看文字須大叚著精彩看聳起精神樹起筋骨不要困
　如有刀劍在後一般就一叚中須要透擊其首則尾
　應擊其尾則首應方始是不可按冊子便在掩了冊
　子便忘却看注時便忘了正文看正文又忘了注須
　這一叚透了方看後板
寛著期限緊著課程
讀書須是要身心都入在這一叚裏面更不問外面有
　何事方見得一叚道理出如博學而篤志切問而近
　思如何却說箇仁在其中葢自家能常常存得此心
　莫教走作則理自然在其中今人却一邉去看文字
　一邉去思量外事只是枉費了工夫不如放下了文
　字待打疊教意思靜了却去看
讀書須是有精力至之曰亦須是聰明曰雖是聰明亦
　須是靜方運得精神昔見延平說羅先生觧春秋也
　淺不似胡文定後來隨人入廣在羅浮山住三兩年
　去那裏心靜須看得較透某初疑觧春秋干心靜甚
　事後來方曉葢靜則心虛道理方看得出義剛曰前
　輩也多是在背後處做幾年方成曰也有不恁地底
　如明道自二十歲及第一向出來做官自恁地便好
　了
昔陳烈先生苦無記性一日讀孟子學問之道無他求
　其放心而已矣忽悟曰我心不曽收得如何記得書
　遂閉門靜坐不讀書百餘日以收放心却去讀書遂
　一覽無遺
今人看文字多是以昏怠去看所以不子細故學者且
　於靜處收拾教意思在裏然後虛心去看則其義理
　未有不明者也
看前人文字未得其意便容易立說殊害事葢既不得
　正理又枉費心力不若虛心靜看即涵養究索之功
　一舉而兩得之也
或問看文字為衆說雜亂如何曰且要虚心逐一說看
　去看得一說却又看一說看來看去是非長短皆自
　分明譬如人欲知一箇人是好人是惡人且隨他去
　看隨來隨去見他言語動作便自知他好惡又曰只
　要虛心又云濯去舊聞以來新見
學者不可只管守從前所見須除了方見新意如去了
　濁水然後清者出焉
看書不可将自己見硬參入去須是除了自己所見看
　他冊子上古人意思如何如程先生觧直方大乃引
　孟子雖是程先生言畢竟迫切
某嘗見人云大凡心不公底人讀書不得今看來是如
　此如觧說聖經一向都不有自家身已全然虛心只
　把他道理自看其是非恁地看文字猶更自有牽於
　舊習失㸃檢處全然把一己私意去看聖賢之書如
　何看得出
聖人言語皆天理自然本坦易明白在那裏只被人不
　虛心去看只管外面捉摸及看不得便将自己身上
　一般意思說出把作聖人意思
凡讀書須看上下文意是如何不可泥著一字如揚子
　於仁也柔於義也剛到易中又将剛來配仁柔來配
　義如孟子學不厭智也教不倦仁也到中庸又謂成
　己仁也成物智也此等須是各隨本文意看便自不
　相礙
讀書而不能盡知其理只是心粗意廣凡觧釋文義須
　是虛心翫索聖人言語義理該貫如絲髪相通若只
　恁大綱看過何縁見得精微出來所以失聖人之意
　也
大凡讀書須是熟讀熟讀了自精熟精熟後理自見得
　如喫果子一般劈頭方咬開未見滋味便喫了須是
　細嚼教爛則滋味自出方始識得這箇是甜是苦是
　甘是辛始為知味又云園夫灌園善灌之夫隨其蔬
　果株株而灌之少閒灌溉既足則泥水相和而物得
　其潤自然生長不善灌者忙急而治之擔一擔之水
　澆滿園之蔬人見其治園矣而物未嘗沾足也又云
　讀書之道用力愈多收功愈遠先難而後獲先事而
　後得皆是此理又云讀書之法須是用功去看先一
　書費許多工夫後則無許多矣始初一書費十分工
　夫後一書費八九分後則費六七分又後則費四五
　分矣
書須熟讀所謂書只是一般然讀十遍時與讀一遍時
　終别讀百遍時與讀十遍又自不同也
李敬子說先生教人讀書云既識得了須更讀百十遍
　使與自家相乳入便說得也響今學者本文尚且未
　熟如何㑹有益
書只貴讀讀多自然曉今即思量得寫在紙上底也不
　濟事終非我有只貴乎讀這箇不知如何自然心與
　氣合舒暢發越自然記得牢縱饒熟看過心裏思量
　過也不如讀讀來讀去少閒曉不得底自然曉得已
　曉得者越有滋味若是讀不熟都没這般滋味而今
　未說讀得注且只熟讀正經行住坐臥心常在此自
　然曉得嘗思之讀便是學夫子說學而不思則罔思
　而不學則殆學便是讀讀了又思思了又讀自然有
　意若讀而不思又不知其意味思而不讀縱使曉得
　終是􁀜臲不安一似倩得人來守屋相似不是自家
　人終不屬自家使喚若讀得熟而又思得精自然心
　與理一永遠不忘某舊苦記文字不得後來只是讀
　今之記得者皆讀之功也老蘇只取孟子論語韓子
　與諸聖人之書安坐而讀之者七八年後來作出許
　多文字如此好他資質固不可及然亦須著如此讀
　只是他讀時便只要模寫他言語作文章若移此心
　與這様資質去講究義理那裏得來是知書只貴熟
　讀别無方法
今人所以讀書茍簡者縁書皆有印本多了如古人皆
　用竹簡除非大叚有力底人方做得若一介之士如
　何置所以後漢吳恢欲殺青以寫漢書其子吳祐諫
　曰此書若成則載之兼兩昔馬援以薏苡興謗王陽
　以衣囊徼名正此謂也如黄霸在獄中從夏侯勝受
　書凡再踰冬而後傳葢古人無本除非首尾熟背得
　方得至於講誦者也是都背得然後從師受學如東
　坡作李氏山房藏書記那時書猶自難得晁以道嘗
　欲得公穀傳遍求無之後得一本方傳寫得今人連
　寫也自厭煩了所以讀書茍簡
謂任道弟讀大學云須逐叚讀教透默自記得使心口
　相應古時無多書人只是專心暗誦且以竹簡寫之
　尋常人如何辦得竹簡如此多所以人皆暗誦而後
　已伏生亦只是口授尚書二十餘篇黃霸就獄夏侯
　勝授尚書於獄中又豈得本子只被他讀得透徹後
　來著述諸公皆以名聞漢之經學所以有用
讀書之法先要熟讀須是背看正看左看右看看得是
　了未可便說道是更須反覆翫味
這工夫須用行思坐想或将已曉得者再三思省却自
　有一箇曉悟處出不容安排也書之句法義理雖只
　是如此觧說但一次看有一次見識所以某書一番
　看有一番改亦有已說定一番看一番見得穏當愈
　加分曉故某說讀書不貴多只貴熟爾
讀書且就那一段本文意上看不必又生枝節看一段
　須反覆看來看去要十分爛熟方見意味方快活令
　人都不愛去看别段始得人多是向前䟎去不曽向
　後反覆只要去看明日未讀底不曽去紬繹前日已
　讀底須翫味反覆始得用力深便見意味長意味長
　便受用牢固
汎觀博取不若熟讀而精思
大抵觀書先須熟讀使其言皆若出於吾之口繼以精
　思使其意皆若出於吾之心然後可以有得爾然熟
　讀精思既曉得後又須疑不止如此庶幾有進若以
　為止如此矣則終不復有進也
温公荅一學者書說為學之法舉荀子四句云誦數以
　貫之思索以通之為其人以處之除其害以持養之
　荀子此說亦好誦數云者想是古人誦書亦記遍數
　貫字訓熟如習貫如自然又訓通誦得熟方能通曉
　若誦不熟亦無可得思索
山谷與李幾仲帖云不審諸經諸史何者最熟大率學
　者喜博而常病不精汎濫百書不若精於一也有餘
　力然後及諸書則渉獵諸篇亦得其精葢以我觀書
　則處處得益以書博我則釋卷而茫然先生深喜之
　以為有補於學者
學者貪做工夫便看得義理不精讀書須是子細逐句
　逐字要見著落若用功粗鹵不務精思只道無可疑
　處非無可疑理㑹未到不知有疑耳大抵為學老少
　不同年少精力有餘須用無書不讀無不究竟其義
　若年齒向晩却須擇要用功讀一書便覺後來難得
　工夫再去理㑹須沈潛翫索究極至處可也葢天下
　義理只有一箇是與非而已是便是是非便是非既
　有著落雖不再讀自然道理浹洽省記不忘譬如飲
　食從容咀嚼其味必長大嚼大咽終不知味也
讀書須是窮究道理徹底如人之食嚼得爛方可嚥下
　然後有補
大凡看書要看了又看逐段逐句逐字理㑹仍參諸觧
　傳說教通透使道理與自家心相肯方得杜元凱云
　優而柔之使自得之厭而飫之使自趨之若江海之
　浸膏澤之潤渙然冰釋怡然理順然後為得也
做好将聖人書讀見得他意思如當面說話相似
聖賢之言須常将來眼頭過口頭轉心頭運
讀書須是看著他那縫罅處方尋得道理透徹若不見
　得縫罅無由入得看見縫罅時脈絡自開
學者初看文字只見得箇渾淪物事久久看作三兩片
　以至於十數片方是長進如庖丁觧牛目視無全牛
　是也
文字大節目痛理㑹三五處後當迎刃而觧學者所患
　在於輕浮不沈著痛快
聖人言語一重又一重須入深去看若只要皮膚便有
　差錯須深沈方有得
看文字須逐字看得無去處譬如前後門塞定更去不
　得方始是
看文字須子細雖是舊曽看過重温亦須子細每日可
　看三兩段不是於那疑處看正須於那無疑處看葢
　工夫都在那上也
看文字有兩般病有一等性鈍底人向來未曽看看得
　生卒急看不出固是病又有一等敏銳底人多不肯
　子細易得有忽略之意不可不戒
觀書初得味即坐在此處不復精硏故看義理則汗漫
　而不别白遇事接物則頽然而無精神
看書非止看一處便見道理如服藥相似一服豈能得
　病便好須服了又服服多後藥力自行
讀書須看他文勢語脈
讀書别無法只管看便是法正如獃人相似捱來捱去
　自家都未要先立意見且虛心只管看看來看去自
　然曉得某那集注都詳備只是要人看無一字閒那
　箇無緊要閒底字越要看自家意裏說是閒字那箇
　正是緊要字上蔡云人不可無根便是難所謂根者
　只管看便是根不是外面别討箇根來
大抵看聖賢語言須徐徐俟之待其可疑而後疑之如
　庖丁觧牛他只尋罅隙處游刃以往而衆理自觧芒
　刃亦不鈍今一看文字便就上百端生事謂之起疑
　且觧牛而用斧鑿鑿開成痕所以刃屢鈍如此如何
　見得聖賢本意且前輩講求非不熟初學須是自處
　於無能遵稟他前輩說話漸見實處今一看未見意
　趣便爭手奪脚近前爭說一分以某觀之今之作文
　者但口不敢說耳其意直是謂聖賢說有未至他要
　說出聖賢一頭地曽不知於自己本無所益鄉令老
　兄虛心平氣看聖人語言不意今如此支離大抵中
　年以後為學且須愛惜精神如某在官所亦不敢屑
　屑留情細務者正恐耗了精神忽有大事來則無以
　待之
讀書須讀到不忍舍處方是見得真味若讀之數過略
　曉其義即厭之欲别求書看則是於此一卷書猶未
　得趣也葢人心之靈天理所在用之則愈明只提醒
　精神終日著意看得多少文字窮得多少義理徒為
　懶倦則精神自是憒憒只恁昏塞不通可惜某舊日
　讀書方其讀論語時不知有孟子方讀學而第一不
　知有為政第二今日看此一段明日且更看此一段
　看來看去直待無可看方換一段看如此看久自然
　洞貫方為浹洽時下雖是鈍滯便一件了得一件将
　來却有盡理㑹得時若撩東劄西徒然看多事事不
　了日暮途遠将來荒忙不濟事舊見李先生說理㑹
　文字須令一件融釋了後方更理㑹一件融釋二字
　下得極好此亦伊川所謂今日格一件明日又格一
　件格得多後自脫然有貫通處此亦是他真曽經歴
　來便說得如此分明今若一件未能融釋而又欲理
　㑹一件則第二件又不了推之萬事事不了何益
讀書看義理須是胷次放開磊落明快恁地去第一不
　可先責效纔責效便有憂愁底意只管如此胷中便
　結聚一餠子不散今且放置閒事不要閒思量只專
　心去翫味義理便㑹心精心精便㑹熟
大凡看文字少看熟讀一也不要鑚硏立說但要反覆
　體驗二也埋頭理㑹不要求效三也三者學者當守
　此
讀書不可以兼看未讀者却當兼看已讀者
讀書不要貪多常使自家力量有餘正淳云欲将諸書
　循環看曰不可如此須看得一書徹了方再看一書
　若雜然並進却反為所困如射弓有五斗力且用四
　斗弓便可拽滿已力欺得他過今學者不忖自己力
　量去觀書恐自家照管他不過
某最不要人摘撮看文字須是逐一段一句理㑹
精神長者博取之所得多精神短者但以詞義簡易者
　涵養
編次文字須作草簿抄記項頭如此則免得用心去記
　他兵法有云車載糗糧兵仗以養力也編次文字用
　簿抄記此亦養心之法
學者理㑹文義只是要先理㑹難底遂至於易者亦不
　能曉學記曰善問者如攻堅木先其易者後其節目
　所謂攻瑕則堅者瑕攻堅則瑕者堅不知道理好處
　又却都在平易處
凡讀書且須從一條正路直去四面雖有可觀不妨一
　看然非是緊要
曽裘父詩話中載東坡教人讀書小簡先生取以示學
　者曰讀書要當如是(按裘父詩話載東坡與王郎書/云少年為學者每一書皆作數)
　(次讀之當如入海百貨皆有人之精力不能兼收盡/取但得其所欲求者爾故願學者每次作一意求之)
　(如欲求古今興亡治亂聖賢作用且只作此意求之/勿生餘念又别作一次求事迹文物之類亦如之他)
　(皆放此若學成八面受敵與/浮慕渉獵者不可同日而語)
大凡看文字要急迫不得有疑處且漸漸思量若一下
　便要理㑹得也無此理
讀書無疑者須教有疑有疑者却要無疑到這裏方是
　長進
讀書理㑹道理只是将勤苦捱将去不觧得不成文王
　猶勤而况寡徳乎今世上有一般議論成就後生懶
　惰如云不敢輕議前輩不敢妄立論之類皆中怠惰
　者之意前輩固不敢妄議然論其行事之是非何害
　固不可鑿空立論然讀書有疑有所見自不容不立
　論其不立論者只是讀書不到疑處耳
看文字且自用工夫先已切至方可舉所疑與朋友講
　論假無朋友久之自能見得葢蓄積多者忽然爆開
　便自然通此所謂何天之衢亨也葢蓄極則通須是
　蓄之極則通
讀書若有所見未必便是不可便執著且放在一邉益
　更讀書以來新見若執著一見則此心便被此見遮
　蔽了譬如一片淨潔田地若上面纔安一物便須有
　遮蔽了處聖人七通八達事事說到極致處學者須
　是多讀書使互相發明事事窮到極致處所謂本諸
　身徴諸庶民考諸三王而不謬建諸天地而不悖質
　諸鬼神而無疑百世以俟聖人而不惑直到這箇田
　地方是語云執徳不𢎞易云寛以居之聖人多說箇
　廣大寛𢎞之意學者要須體之
或問讀書未知統要曰統要如何便㑹知得近來學者
　有一種則舍去冊子却欲於一言半句上便要見道
　理又有一種則一向汎濫不知歸著處此皆非知學
　者須要熟看熟思久久之閒自然見箇道理四停八
　當而所謂統要者自在其中矣
或問讀書工夫曰這事如今似難說如世上一等人說
　道不須就書冊上理㑹此固是不得然一向只就書
　冊上理㑹不曽體認著自家身巳也不濟事如說仁
　義禮智曽認得自家如何是仁自家如何是義如何
　是禮如何是智須是著身巳體認得如讀學而時習
　之自家曽如何學自家曽如何習不亦說乎曽見得
　如何是說須恁地認始得
讀書不可只專就紙上求義理須反來就自家身上推
　究秦漢以後無人說到此亦只是一向去書冊上求
　不就自家身上理㑹自家見未到聖人先說在那裏
　自家只借他言語來就身上推究始得
學須作自家底看便見切巳今人讀書只要科舉用已
　及第則為雜文用其高者則為古文用皆作外面看
讀書須是虛心切己虛心方能得聖賢意切己則聖賢
　之言不為虛說
學者讀書須要歛身正坐緩視微吟虛心涵泳切己省
　察又云讀一句書須體察這一句我将來甚處用得
　又云文字是底固當看不是底也當看精底固當看
　粗底也當看
先生戲引禪語云一僧與人讀碑云賢讀著總是字某
　讀著總是禪溈山作一書戒僧家整齊有一川僧最
　䖃苴讀此書云似都是說我善財五十三處見善知
　識問皆如一云我已發三藐三菩提心而未知如何
　行菩薩行成菩薩道
尹先生門人言尹先生讀書云耳順心得如誦己言工
　夫到後誦聖賢言語都一似自己言語良久曰佛所
　謂心印是也印第一箇了印第二箇只與第一箇一
　般又印第三箇只與第二箇一般惟堯舜孔顔方能
　如此堯老遜位與舜教舜做及舜做出來只與堯一
　般此所謂真同也孟子曰得志行乎中國若合符節
　不是且恁地說
讀書便是做事凡做事有是有非有得有失善處事者
　不過稱量其輕重耳讀書而講究其義理判别其是
　非臨事即此理
為學須是先立大本其初甚約中閒一節甚廣大到末
　梢又約孟子曰博學而詳說之将以反說約也故必
　先觀論孟大學中庸以考聖賢之意讀史以考存亡
　治亂之迹讀諸子百家以見其駁雜之病其節目自
　有次序不可踰越近日學者多喜從約而不於博求
　之不知不求於博何以考驗其約如某人好約今只
　做得一僧了得一身又有專於博上求之而不反其
　約今日考一制度明日又考一制度空於用處做工
　夫其病又甚於約而不博者要之均是無益(以上語/類八十)
　(條/)
道之在天下其實原於天命之性而行於君臣父子兄
　弟夫婦朋友之閒其文則出於聖人之手而存於易
　書詩禮樂春秋孔孟氏之籍本末相須人言相發皆
　不可以一日而廢焉者也葢天理民彝自然之物則
　其大倫大法之所在固有不依文字而立者然古之
　聖人欲明是道於天下而垂之萬世則其精微曲折
　之際非托於文字亦不能以自傳也故自伏羲以降
　列聖繼作至於孔子然後所以垂世立教之具粲然
　大備天下後世之人自非生知之聖則必由是以窮
　其理然後知有所至而力行以終之固未有飽食安
　坐無所猷為而忽然知之兀然得之者也故傅說之
　告高宗曰學于古訓乃有獲而孔子之教人亦曰好
　古敏以求之是則君子所以為學致道之方其亦可
　知也已然自秦漢以來士之所求乎書者類以記誦
　剽掠為功而不及乎窮理脩身之要其過之者則遂
　絶學捐書而相與馳騖乎荒虛浮誕之域葢二者之
　蔽不同而於古人之意則胥失之矣(徽州婺源縣/學藏書閣記)
古之學者無他明徳新民求各止於至善而已夫其所
　明之徳所止之善豈有待於外求哉識其在我而敬
　以存之其亦可矣其所以必曰讀書云者則以天地
　隂陽事物之理脩身事親齊家及國以至於平治天
　下之道與凡聖賢之言行古今之得失禮樂之名數
　下而至於食貨之源流兵刑之法制是亦莫非吾之
　度内有不可得而精粗者若非考諸載籍之文沈潛
　參伍以求其故則亦無以明夫明徳體用之全而止
　其至善精微之極也然自聖學不傳世之為士者不
　知學之有本而惟書之讀則其所以求於書不越乎
　記誦訓詁文詞之閒以釣聲名干禄利而已是以天
　下之書愈多而理愈昧學者之事愈勤而心愈放詞
　章愈麗論議愈高而其徳業事功之實愈無以逮乎
　古人然非書之罪也讀者不知學之有本而無以為
　之地也使二三子知為學之本有無待於外求者而
　因以致其操存持守之力使吾方寸之閒清明純一
　真有以為讀書之地而後宏其規密其度循其先後
　本末之序以大翫乎閣中之藏則夫天下之理其必
　有以盡其纎悉而一以貫之異時所以措諸事業者
　亦将有本而無窮矣(福州州學/經史閣記)
簡策之言皆古先聖賢所以加惠後學垂教無窮所謂
　先得我心之同然者将於是乎在雖不可一向尋行
　數墨然亦不可遽舍此而他求也程子曰善學者求
　言必自近易於近者非知言也願尊兄深味此意毋
　遽忽易凡吾心之所得必以考之聖賢之書脫有一
　字之不同則更精思明辨以益求至當之歸毋憚一
　時究索之勞使小惑茍觧而大礙愈張也(荅吳/晦叔)
或問讀書之法其用力也奈何曰循序而漸進熟讀而
　精思可也曰然則請問循序漸進之說曰以二書言
　之則先論而後孟通一書而後及一書以一書言之
　則其篇章文句首尾次第亦各有序而不可亂也量
　力所至約其程課而謹守之字求其訓句索其㫖未
　得乎前則不敢求其後未通乎此則不敢志乎彼如
　是循序而漸進焉則意定理明而無疎易淩躐之患
　矣是不惟讀書之法是乃操心之要尤始學者之不
　可不知也曰其熟讀精思者何耶曰論語一章不過
　數句易以成誦成誦之後反復翫味於燕閒靜一之
　中以須其浹洽可也孟子每章或千百言反復論辨
　雖若不可涯者然其條理疏通語意明潔徐讀而以
　意隨之出入往來以十百數則其不可涯者将可有
　以得之於指掌之閒矣大抵觀書先須熟讀使其言
　皆若出於吾之口繼以精思使其意皆若出於吾之
　心然後可以有得爾至於文義有疑衆說紛錯則亦
　虛心靜慮勿遽取舍於其閒先使一說自為一說而
　隨其意之所之以驗其通塞則其尤無義理者不待
　觀於他說而先自屈矣復以衆說互相詰難而求其
　理之所安以考其是非則似是而非者亦将奪於公
　論而無以立矣大抵徐行却立處靜觀動如攻堅木
　先其易者而後其節目如觧亂繩有所不通則姑置
　而徐理之此讀書之法也(讀書/之要)
看書須是将大段分作小段字字句句不可容易放過
　常時暗誦默思反復硏究未上口時須教上口未通
　透時須教通透已通透後便要純熟直得不思索時
　此意常在心胷之閒驅遣不去方是此一段了又換
　一段看令如此數段之後心安理熟覺得工夫省力
　時便漸得力也近日看得朋友閒病痛尤更親切都
　是貪多務廣匆遽渉獵所以凡事草率粗淺本欲多
　知多能下梢一事不知一事不能本欲速成反成虛
　度歲月但能反此如前所云試用歲月之功當自見
　其益矣至於作無益語以本心正理揆之誠是何補
　於事但人不做自己工夫向外馳走便見得此等事
　重若果見得自己分上合做底事千條萬端有終身
　勉勉而不能盡者則亦自當不暇及此矣(荅黄/子耕)
講學貴於實見義理要在熟讀精思潛心翫味不可貪
　多務得搜獵敷衍便為究竟也(荅宋/深之)
今人讀書務廣而不求精是以刻苦者迫切而無從容
　之樂平易者汎濫而無精約之功兩者之病雖殊然
　其所以受病之源則一而已(荅呂/子約)
所讀書太多如人大病在牀而衆醫雜進百藥交下決
　無見效之理不若盡力一書令其反復通透而復易
　一書之為愈葢不惟專力易見工夫且是心定不雜
　於涵養之功亦有助也又謂不欲但為聞見之知此
　固當然聞見之知要得正當亦非易事誠未可輕厭
　而躐等也(荅呂/子約)
讀書只且立下一箇簡易可常底程課日日依此積累
　工夫不要就生疑慮既要如此又要如彼枉費思慮
　言語下梢無到頭處昔人所謂多岐亡羊者不可不
　戒也(荅呂/子約)
讀書正不必大段著力記當損人心力使人氣血不舒
　易生疾病况古人之學自有正當用力處此等止是
　隨力隨分開廣規模若專恃此亦成何等學問耶今
　人但見孔子問禮問官無所不學便道學問只是如
　此却不知得他合下是甚次第大底本領方有工夫
　到此若只将自家此等小小見識而學養子而后嫁
　豈不悞哉(荅徐/居厚)
欲於經史中求簡易用功處此亦别無他巧只是且将
　所已學者反復翫味不厭重複久之當覺意味愈深
　遠理致愈明白耳此外昔所未學亦有切於脩已治
　人之實者更以暇時量力探討使其表裏精粗通貫
　浹洽則於本原之地亦将打成一片無處不得力矣
　(荅黄/子耕)
於分明易曉切於日用治心脩已處反復翫味深自省
　察有不合處即痛加矯革如此方是為已工夫不可
　只於文字語言上著力也(荅曽/泰之)
觀書以己體驗固為親切然亦須遍觀衆理而合其歸
　趣乃佳若只據已見却恐於事理有所不周欲徑急
　而反疎緩也(荅程/正思)
橫渠先生有言義理有疑即濯去舊見以來新意此言
　最有理葢舊見已是錯了今又就上面更起意思擘
　畫分疏費力愈多而於本經正文意思轉見昏了須
　是一切放下只将經文虛心涵泳令其本意瞭然心
　目之閒無少差互則却回頭來看舊來見處其是非
　得失不崇朝而決矣(荅王/子合)
人之所以神明其徳應物而不窮者心而已古之君子
　自其始學則盡力於洒掃應對進退之閒而内事其
　心既久且熟矣則心平而氣和沖融暢適與物無際
　其觀於一世事物之變葢無往而非吾樂也而况載
　籍所傳上超羲農下至於兹其閒聖賢之行事問學
　之源奧是非得失理亂存亡廢興之故包括籠絡靡
　不畢具茍渉其辭義而心必契焉則其可樂而玩也
　豈不亦至矣哉惟世之學者或不足以知此而勞於
　記誦佔畢之閒以為事是以語之至者既扞格而不
　入於心惟其粗厲而不平者感而入焉則其閒勃然
　而鬭而怒矣亦何樂之云哉(至樂/齋記)
讀書之法要當循序而有常致一而不懈從容乎句讀
　文義之閒而體驗乎操存踐履之實然後心靜理明
　漸見意味不然則雖廣求博取日誦五車亦奚益於
　學哉(荅陳/師徳)
即聖賢之言平易明白之處虛心平氣熟翫而躬行之
　翫之深則理自明行之篤則力自進持之以久亹亹
　而上達焉則道體精微之妙聖賢親切之傳不待單
　傳密付而已了然心目之閒矣(荅汪叔耕○以/上文集十七條)
聖人千言萬語只是說箇當然之理恐人不曉又筆之
　於書自書契以來二典三謨伊尹武王箕子周公孔
　孟都只是如此可謂盡矣只就文字閒求之句句皆
　是做得一分便是一分工夫非茫然不可測也但患
　人不子細求索之耳須要思量聖人之言是說箇甚
　麽要将何用若只讀過便休何必讀(以下讀/諸經法)
讀六經時只如未有六經只就自家身上討道理其理
　便易曉
讀書只就一直道理看剖析自分曉不必去偏曲處看
　易有箇隂陽詩有箇邪正書有箇治亂皆是一直路
　徑可見别無嶢﨑
人惟有私意聖賢所以留千言萬語以掃滌人私意使
　人人全得惻隠羞惡之心六經不作可也裏面著一
　㸃私意不得
凡看文字端坐熟讀久久於正文邉自有細字注脚逬
　出來方是自家見得親切若只於外面捉摸箇影子
　說終不濟事聖人言語只熟讀翫味道理自不難見
　若果曽著心而看他道理不出則聖賢為欺我矣如
　老蘇輩只讀孟韓二子便翻繹得許多文章出來且
　如攻城四面牢壮若攻得一面破時這城子已是自
　家底了不待更攻得那三面方入得去
學者只是要熟工夫純一而已讀時熟看時熟翫味時
　熟如孟子詩書全在讀時工夫孟子每章說了又自
　觧了葢他直要說得盡方住其言一大片故後來老
　蘇亦拖他來作文章說須熟讀之便得其味今觀詩
　既未寫得傳且除了小序而讀之亦不要将作好底
　看亦不要将作惡底看只認本文語意亦須得八九
看經傳有不可曉處且要旁通待其浹洽則當觸類而
　可通矣
經㫖要子細看上下文義名數制度之類略知之便得
　不必大段深泥以妨學問
學者觀書先須讀得正文記得注觧成誦精熟注中訓
　釋文意事物名義發明經指相穿紐處一一認得如
　自己作出來底一般方能翫味反復向上有透處若
　不如此只是虚設議論如舉業一般非為己之學也
　曽見有人說詩問他關雎篇於其訓詁名物全未曉
　便說樂而不淫哀而不傷某因說與他道公而今說
　詩只消這八字更添思無邪三字共成十一字便是
　一部毛詩了其他三百篇皆成渣滓矣因憶頃年見
　汪端明說沈元用問和靖伊川易傳何處是切要尹
　云體用一源顯微無閒此是切要處後舉似李先生
　先生曰尹說固好然須是看得六十四卦三百八十
　四爻都有下落方始說得此話若學者未曽子細理
　㑹便與他如此說豈不誤他某聞之悚然始知前日
　空言無實不濟事自此讀書益加詳細云
某要人先讀大學以定其規模次讀論語以立其根本
　次讀孟子以觀其發越次讀中庸以求古人之微妙
　處大學一篇有等級次第總作一處易曉宜先看論
　語却實但言語散見初看亦難孟有感激興發人心
　處中庸亦難讀看三書後方宜讀之
初學固是要看大學論孟若讀得大學一書透徹其他
　書都不費力觸處便見
看孟子與論語不同論語要冷看孟子要熟讀論語逐
　文逐意各是一義故用子細靜觀孟子成大段首尾
　通貫熟讀文義自見不可逐一句一字上理㑹也
講習孔孟書孔孟往矣口不能言須以此心比孔孟之
　心将孔孟心作自己心要須自家說時孔孟㸃頭道
　是方得不可謂孔孟不㑹說話一向任己見說将去
人自有合讀底書如大學語孟中庸等書豈可不讀讀
　此四書便知人之所以不可不學底道理與其為學
　之次序然後更看詩書禮樂某纔見人說看易便知
　他錯了未嘗識那為學之序
易中說理是豫先說下未曽有底事故乍看甚難不若
　大學中庸有箇準則讀著便令人識蹊徑詩又能興
　起人意思皆易看如謝顯道論語却有啟發人處雖
　其說或失之過識得理後却細密商量令平正也
易只是空說箇道理只就此理㑹能見得如何不如詩
　書執禮皆雅言也一句便是一句一件事便是一件
　事如春秋亦不是難理㑹底一年事自是一年事且
　看禮樂征伐是自天子出是自諸侯出是自大夫出
　今人只管去一字上理㑹褒貶要求聖人之意千百
　年後如何知得他肚裏事聖人說出底猶自理㑹不
　得不曽說底更如何理㑹得
敬之問易曰如今不曽經歴得許多事過都自揍他道
　理不著若便去看也卒未得他受用孔子晩而好易
　可見這書卒未可理㑹如春秋易都是極難看底文
　字聖人教人自詩禮起如鯉趨過庭曰學詩乎學禮
　乎詩是吟咏性情感發人之善心禮使人知得箇定
　分這都是切身工夫如書亦易看大綱亦似詩
問易如何讀曰只要虛其心以求其義不要執己見讀
　其他書亦然
問致知讀書之序曰須先看大學然六經亦皆難看所
　謂聖人有郢書後世多燕說是也如尚書收拾於殘
　闕之餘却必要句句義理相通必致穿鑿不若且看
　他分明處其他難曉者姑闕之可也程先生謂讀書
　之法當平其心易其氣闕其疑是也且先看聖人大
　意未須便以己意參之
張元徳問春秋周禮疑難曰此等皆無佐證强說不得
　若穿鑿說出來便是侮聖言不如且研窮義理義理
　明則皆可遍通矣因曰看文字且先看明白易曉者
　此語是某發出來諸公可記取
問近看胡氏春秋初無定例止說歸忠孝處便為經義
　不知果得孔子意否曰某嘗說詩書是隔一重兩重
　說易春秋是隔三重四重說春秋義例易爻象雖是
　聖人立下今說者用之各信己見然於人倫大綱皆
　通但未知曽得聖人當初本意否且不如讓渠如此
　說且存取大意得三綱五常不至廢墜足矣今欲直
　得聖人本意不差未須理㑹經先須於論語孟子中
　專意看他切不可忙虛心觀之不須先自立見識徐
　徐以俟之莫立課程
看經書與看史書不同史是皮外物事沒緊要可以劄
　記問人若是經書有疑這箇是切已病痛如人負痛
　在身欲斯須忘去而不可得豈可比之看史遇有疑
　則記之紙耶
向時有一截學者貪多務得要讀周禮諸史本朝典故
　一向盡要理㑹得許多沒緊要底工夫少刻身已都
　自恁地顛顛倒倒沒頓放處如喫物事相似将甚麽
　雜物事不是時節一頓都喫了便被他撐腸拄肚沒
　奈何他
今人只為不曽讀書秖是讀得粗書凡讀書先讀語孟
　然後觀史則如明鑑在此而妍醜不可逃若未讀徹
　語孟中庸大學便去看史胷中無一箇權衡多為所
　惑又有一般人都不曽讀書便言我已悟得道理如
　此便是惻隠之心如此便是羞惡之心如此便是是
　非之心渾是一箇私意如近時祧廟可見(以上語類/二十四條)
日用切巳之功則聖賢言之詳矣其在大學論語中庸
　孟子者文義分明指意平實讀之曉然如見父兄說
　門内事無片言半辭之可疑者什八九也曷為不少
　置其心於此而必用意於彼之﨑嶇哉(荅胡/平一)
但取一書從頭逐叚子細理㑹久之必自有疑有得若
　平時汎汎都不著實循序讀書未說義理不精且是
　心緒支離無箇主宰處與義理自不相親又無積累
　工夫參互考證驟然理㑹一件兩件若是小小題目
　則不足留心擇其大者又有躐等之弊終無浹洽之
　功非區區所望者但願頗采前說而以論語為先一
　日只看一二段莫問精粗難易但只從頭看将去讀
　而未曉則思思而未曉則讀反復翫味久之必自有
　得矣近年與朋友商量亦多以此告之然未見有看
　得徹尾者人情喜新厭常乃如此甚可歎論語二十
　篇尚不耐煩看得了况所謂死而後已者又豈能辦
　如此長遠工夫耶(荅王/欽之)
論孟中庸儘待大學貫通浹洽無可得看後方看乃佳
　若奔程趁限一向攅了則雖看如不看也近方覺此
　病痛不是小事元來道學不明不是上面欠却工夫
　乃是下面元無根脚若信得及脚踏實地如此做去
　良心自然不放踐履自然純熟非但讀書一事也(荅/吳)
　(伯/豐)
承諭專看論語浸覺滯固因復看易傳及繫辭此愚意
　所未喻夫論語所記皆聖人言行之要果能專意翫
　索其味無窮豈有滯固之理竊恐却是不曽專一故
　不見其味而反以為滯固耳至如讀易亦當遵用程
　子之言卦爻繫辭自有先後今亦何所迫切而手忙
　脚亂一至於此耶(荅呂/子約)
讀書如論孟是直說日用眼前事文理無可疑先儒說
　得雖淺却别無穿鑿壊了處如詩易之類則為先儒
　穿鑿所壊使人不見當來立言本意此又是一種工
　夫直是要人虛心平氣本文之下打疊教空蕩蕩地
　不要留一字先儒舊說莫問他是何人所說所尊所
　親所憎所惡一切莫問而惟本文本意是求則聖賢
　之指得矣若於此處先有私主便為所蔽而不得其
　正此夏蟲井蛙所以卒見笑於大方之家也(荅呂/子約)
春秋前輩以為此乃學者最後一段事葢自非理明義
　精則止是較得失考同異心緒轉雜與讀史傳摭故
　實無以異况如老兄心中本閙恐非所以矯失而趨
　中也愚意以為不若只看論語用年歲工夫却看證
　候淺深别作道理然但論語中看得有味餘經亦迎
　刃而觧矣聖人之言平易中有精深處不可穿鑿求
　速成又不可茍且閒看過直須是置心平淡慤實之
　地翫味探索而虛恬省事以養之遲久不懈當自覺
　其益切不可以輕易急迫之心求旦暮之功又不可
　因循媮惰虛度光隂也(荅魏/元履)
所諭文定專治春秋而於諸書循環誦讀以為學者讀
　書不必徹頭徹尾此殊不可曉既曰文定讀春秋徹
　頭徹尾則吾人亦豈可不然且又安知其於他書非
　少日已嘗反復硏究得其指歸至於老年然後循環
　汎讀耶若其不能亦是讀得春秋徹頭徹尾有得力
　處方始汎讀諸書有歸宿處不然前輩用心篤實決
　不如今時後生貪多務得渉獵無根也某於論孟大
　學中庸一生用功粗有成說然近日讀之一二大節
　目處猶有謬誤不住脩削有時隨手又覺病生以此
　觀之此豈易事若只恃一時聰明才氣略看一過便
　謂事了豈不輕脫自誤之甚耶呂伯恭嘗言道理無
　窮學者先要不得有自足心此至論也(荅胡/季隨)
學禮之意甚善然此事頭緒頗多恐精力短包羅不得
　今可且讀詩俟他日所編書成讀之未晩書雖讀了
　亦更宜溫習如大學語孟中庸則須循環不住温習
　令其爛熟為佳春秋一經從前不敢容易令學者看
　今恐亦可漸讀正經及三傳且當看史工夫未要便
　穿鑿說褒貶道理久之却别商量亦是一事也(荅潘/子善)
聞令諸生讀左氏及諸賢奏疏至於諸經論孟則恐學
　者徒務空言而不以告也若果如此則恐未安葢為
　學之序為己而後可以及人達理然後可以制事故
　程夫子教人先讀論孟次及諸經然後看史其序不
　可亂也若恐其徒務空言但當就論孟經書中教以
　躬行之意庶不相遠至於左氏奏疏之言則皆時事
　利害而非學者切身之急務也其為空言亦益甚矣
　而欲使之從事其閒而得躬行之實不亦背馳之甚
　乎(荅呂/伯恭)
往年經無定說諸先生所發或不同故讀書不能無疑
　比年以來衆說盡出講者亦多自是無所致疑但要
　反復翫味認得聖賢本意道義實體不外此心便自
　有受用處耳尹和靖門人賛其師曰丕哉聖謨六經
　之編耳順心得如誦已言要當至此地位始是讀書
　人耳(荅范/文叔)
通經之士固當終身踐言乃為不負所學斯言之要所
　以警乎學者可謂至深切矣然士之必於通經正為
　講明聖賢之訓以為終身踐履之資耳非直以分章
　析句為通經然後乃求踐言以實之也(跋胡澹菴所/作李承之論)
　(語說/序)
古之聖人作為六經以教後世易以通幽明之故書以
　紀政事之實詩以導情性之正春秋以示法戒之嚴
　禮以正行樂以和心其於義理之精微古今之得失
　所以該貫發揮究竟窮極可謂盛矣而總其書不過
　數十卷葢其簡易精約又如此自漢以來儒者相與
　尊守而誦習之轉相受授各有家法然後訓傳之書
　始出至於有國家者歴年行事之迹又皆各有史官
　之記於是文字之傳益廣若乃世之賢人君子學經
　以探聖人之心考史以驗時事之變以至見聞感觸
　有接於外而動乎中則又或頗論著其說以成一家
　之言而簡冊所載篋櫝所藏始不勝其多矣然學者
　不欲求道則已誠欲求之是豈可以舍此而不觀也
　哉而近世以來乃有所謂科舉之業者以奪其志士
　子相從於學校庠塾之閒無一日不讀書然問其所
　讀則舉非向之所謂者嗚呼讀聖賢之言而不通於
　心不有於身猶不免為書肆况其所讀又非聖賢之
　書哉(建寜府建陽縣學藏書/記○以上文集十二條)
經之有觧所以通經經既通自無事於觧借經以通乎
　理耳理得則無俟乎經今意思只滯在此則何時得
　脫然㑹通也且所貴乎簡者非謂欲語言之少也乃
　在中與不中爾若句句親切雖多何害若不親切愈
　少愈不達矣某嘗說讀書須細看得意思通融後都
　不見注觧但見有正經幾箇字在方好(以下論/觧經)
觧經謂之觧者只要觧釋出來将聖賢之語觧開了庶
　易讀
傳注惟古注不作文却好看只隨經句分說不離經意
　最好疏亦然今人觧書且圖要作文又加辨說百般
　生疑故其文雖可讀而經意殊遠程子易傳亦成作
　文說了又說故今人觀者更不看本經只讀傳亦非
　所以使人思也
自晉以來觧經者却改變得不同是王弼郭象輩是也
　漢儒觧經依經演釋晉人則不然捨經而自作文
觧書須先還他成句次還他文義添無緊要字却不妨
　添重字不得今人所添者却是重字
今之談經者往往有四者之病本卑也而抗之使高本
　淺也而鑿之使深本近也而推之使遠本明也而必
　使至於晦此今日談經之大患也
後世之觧經者有三一儒者之經一文人之經東坡陳
　少南輩是也一禪者之經張子韶輩是也
經書有不可觧處只得闕若一向去觧便有不通而謬
　處
凡看文字諸家說有異同處最可觀謂如甲說如此且
　撏扯住甲窮盡其辭乙說如此且撏扯住乙窮盡其
　辭兩家之說既盡又參考而窮究之必有一真是者
　出矣
凡先儒觧經雖未知道然其盡一生之力縱未說得七
　八分也有三四分且須熟讀詳究以審其是非而為
　吾之益今公纔看著便妄生去取肆以己意是發明
　得箇甚麽道理公且說人之讀書是要将作甚麽用
　所貴乎讀書者是要理㑹這箇道理以反之於身為
　我之益而已
大凡人讀書且當虚心一意将正文熟讀不可便立見
　觧看正文了却著深思熟讀便如己說如此方是今
　來學者一般是專要作文字用一般是要說得新竒
　人說得不如我說得較好此學者之大病譬如聽人
　說話一般且從他說盡不可勦斷他說便以己意見
　抄說若如此全不見得他說是非只說得自家底終
　不濟事久之又曰須是将本文熟讀字字咀嚼教有
　味若有理㑹不得處深思之又不得然後却将注觧
　看方有意味如人飢而後食渴而後飲方有味不飢
　不渴而强飲食之終無益也
問伊川說讀書當觀聖人所以作經之意與聖人所以
　用心一條曰此條程先生說讀書最為親切今人不
　㑹讀書是如何只縁不曽求聖人之意纔拈得些小
　便把自意硬入放裏面胡說亂說故教他就聖人意
　上求看如何問易其氣是如何曰只是放教寛慢今
　人多要硬把捉教住如有箇難理㑹處便要刻畫百
　端討出來枉費心力少刻只說得自底那裏見聖人
　意又曰固是要思索思索那曽恁地又舉闕其疑一
　句歎美之
傅至叔言伊洛諸公文字說得不恁分曉至先生而後
　大明先生曰他一時閒都是英才故撥著便轉便只
　須恁地說然某於文字却只是依本分觧注大抵前
　聖說話雖後面便生一箇聖人有未必盡曉他說者
　葢他那前聖是一時閒或因事而言或主一見而立
　此說後來人却未見他當時之事故不觧得一一與
　之合且如伊川觧經是據他一時所見道理恁地說
　未必便是聖經本㫖要之他那箇說却亦是好說
觧文字下字最難某觧書所以未定常常更改者只為
　無那恰好底字子細把來看又見不穏當又著改幾字
　所以橫渠說命辭為難
某解書不合太多又先准備學者為他設疑說了他未
　曽疑到這上先與說了所以致得學者看得容易了
　聖人云不憤不啟不悱不發舉一隅不以三隅反則
　不復也須是教他疑三朝五日了方始與說他便通
　透更與從前所疑慮也㑹因此觸發工夫都在許多
　思慮不透處而今却是看見成觧底都無疑了吾儒
　與老荘學皆無傳惟有釋氏常有人葢他一切辦得
　不說都待别人自去敲搕自有箇通透處只是吾儒
　又無這不說底若如此少閒差異了
或問大學觧已定否曰據某而今自謂穏矣只恐數年
　後又見不穏這箇不由自家問中庸觧曰此書難看
　大學本文未詳者某於或問則詳之此書在章句其
　或問中皆是辨諸家說
說大學啟䝉畢因言某一生只看得這兩件文字透見
　得前賢所未到處若使天假之年庶幾将許多書逐
　件看得恁地煞有工夫
某於論孟四十餘年理㑹中閒逐字稱等不教偏些子
　學者将注處宜子細看又曰觧說聖賢之言要義理
　相接去如水相接去則水流不礙後又云中庸觧每
　番看過不甚有疑大學則一面看一面疑未甚愜意
　所以改削不已
程先生經觧理在觧語内某集注論語只是發明其辭
　使人翫味經文理皆在經文内
精義諸老先生說非不好只是說得忒寛易使人向别
　處去某所以作箇集注便要人只恁地思量文義曉
　得了只管翫味便見聖人意思出來
看精義須寛著心不可看殺了二先生說自有相關透
　處如伊川云有主則實又云有主則虛如孟子云生
　於其心害於其政發於其政害於其事又云作於其
　心害於其事作於其事害於其政自當隨文隨時隨
　事看各有通徹處
讀論語須将精義看先看一段次看第二叚将兩段比
　較孰得孰失孰是孰非又将第三段比較如前又總
　一章之說而盡比較之其閒須有一說合聖人之意
　或有兩說有三說有四五說皆是又就其中比較疎
　密如此便是格物及看得此一章透徹則知便至一
　章之中程子之說多是門人之說多非然初看時不
　可先萌此心門人所說亦多有好處蜚卿曰只将程
　子之說為主如何曰不可只得以理為主然後看他
　底看得一章直是透徹了然後看第二章亦如此法
　若看得三四篇此心便熟數篇之後迎刃而觧矣且
　如格物致知之章程子與門人之說某初讀之皆不
　敢疑後來編出細看見得程子諸說雖不同意未嘗
　不貫其門人之說與先生葢有大不同者矣
論語中程先生及和靖說只於本文添一兩字甚平淡
　然意味深長須當子細看要見得他意方好
中庸自首章以下多是對說将來不知他古人如何作
　得這様文字直是恁地整齊因言某舊年讀中庸都
　心煩看不得且是不知是誰作若以為子思作又却
　時復有箇子曰字更沒理㑹處某讀書須先理㑹得
　這様分曉了方去涵泳他義理後來讀得熟後方見
　得是子思參取夫子之說著為此書自是沈潛反復
　逐漸得其㫖趣定得今章句一篇其擺布得來直恁
　麽細密又如太極圖若不分出許多節次來後人如
　何看得但未知後來讀者知其用功如是之至否
五經中周禮疏最好詩與禮記次之書易疏亂道易疏
　只是将王輔嗣注來虛說一片
王肅所引證也有好處後來鄭𤣥與王肅之學互相詆
　訾王肅固多非是然亦有考據得好處
前輩觧經有只明大義務欲大指明而有不貼文義强
　說者如程易發明道理大義極精只於易文義多有
　强說不通處
問張子貞勝之說曰此雖非經義然其說自好便只行
　得他底說有甚不可大凡看人觧經雖一時有與經
　意稍遠然其說底自是一說自有用處不可廢也不
　特後人古來已如此如元亨利貞文王重卦只是大
　亨利於守貞而已到夫子却自觧分作四徳看文王
　卦辭當看文王意思到孔子文言當看孔子意思豈
　可以一說為是一說為非
橫渠云置心平易始知詩然橫渠觧詩多不平易程子
　說胡安定觧九四作太子事云若一爻作一事只作
　得三百八十四事此真看易之法然易傳中亦有偏
　觧作一事者林艾軒嘗云伊川觧經有說得未的當
　處此文義閒事安能一一皆是若大頭項則伊川底
　却是此善觀伊川者陸子靜看得二程低此恐子靜
　看其說未透耳譬如一塊精金却道不是金非金之
　不好葢是不識金也
子由詩觧好處多歐公詩本義亦好因說東萊改本書
　觧無闕疑處只據意說去木之問書觧誰底好看曰
　東坡觧大綱也好只有失如說人心惟危這般處便
　說得差了如今看他底須是識他是與不是處始得
漢書傳訓皆與經别行三傳之文不與經連故石經書
　公羊傳皆無經文藝文志云毛詩經二十九卷毛詩
　詁訓傳三十卷是毛為詁訓亦不與經連也馬融為
　周禮注乃云欲省學者兩讀故具載本文然則後漢
　以來始就經為注未審此詩引經附傳是誰為之其
　毛詩二十九卷不知併何卷也
問先生於三禮書春秋未有說何也曰春秋是當時實
　事孔子書在冊子上後世諸儒學未至而各以己意
　猜測正橫渠所謂非理明義精而治之故其說多鑿
　是也惟伊川以為經世之大法得其㫖矣然其閒極
　有無定當難處置處今不若且存取胡文定本子與
　後來看縱未能盡得之然不中不遠矣書中間亦極
　有難考處只如禹貢說三江及荆揚閒地理是吾輩
　親目見者皆有疑至北方即無疑此無他是不曽見
　耳康誥以下三篇更難理㑹如酒誥却是戒飲酒乃
　曰肇牽車牛遠服賈何也梓材又自是臣告君之辭
　更不可曉其他諸篇亦多可疑處觧将去固易豈免
　有疑禮經要須編成門類如冠昏䘮祭及他雜碎禮
　數皆須分門類編出考其異同而訂其當否方見得
　然今精力已不逮矣姑存與後人趙幾道又問禮合
　如何脩曰禮非全書而禮記尤雜今合取儀禮為正
　然後取禮記諸書之說以類相從更取諸儒掊擊之
　說各附其下庶便搜閱又曰前此三禮同為一經故
　有三禮學究王介甫廢了儀禮取禮記某以此知其
　無識
觧經不必作文字止合觧釋得文字通則理自明意自
　足今多去上作文字少閒說來說去只說得他自一
　片道理經意却蹉過了要之經之於理亦猶傳之於
　經傳所以觧經也既通其經則傳亦可無經所以明
　理也若曉得理則經雖無亦可嘗見一僧云今人觧
　書如一盞酒本自好被這一人來添些水那一人來
　又添些水次第添來添去都淡了他禪家儘見得這
　様只是他又忒無注觧問陸氏之學恐将來亦無注
　觧去曰他本只是禪(以上語類/三十三條)
大抵講學只要理㑹義理非人所能為乃天理也天理
　自然各有定體以為深遠而抑之使近者非也以為
　淺近而鑿之使深者亦非也學者患在不明此理而
　取決於心夫心何常之有好高者已過高矣而猶患
　其卑滯於近者已太近矣而猶病其遠此道之所以
　不明不行而學者所以各自為方而不能相通也前
　此以陳許二友好為高竒喜立新說往往過於義理
　之中正故常因書箴之葢因其病而藥之非以為凡
　講學者皆當畫於淺近而遂止也然觀聖賢之學與
　近世諸先生長者之論則所謂高遠者亦不在乎創
　意立說之閒伊川云吾年二十時觧釋經義與今無
　異然思今日意味覺得與少時自别又尹和靖門人
　稱尹公於經書不為講觧而耳順心得如誦已言此
　豈必以創意立說為高哉今吾輩望此地位甚遠大
　槩讀書且因先儒之說通其文義而翫味之使之浹
　洽於心自見意味可也如舊說不通而偶自見得别
　有意思則亦不妨但必欲於傳註之外别求所謂自
　得者而務立新說則於先儒之說或未能究而遽舍
　之矣如此則用心愈勞而去道愈遠恐駸駸然失天
　理之正而䧟於人欲之私非學問之本意也且謂之
　自得則是自然而得豈可强求也哉今人多是認作
　獨自之自故不安於他人之說而必已出耳(荅柯/國材)
近日看得讀書别無他法只是除却自家私意而逐字
　逐句只依聖賢所說白直曉㑹不敢妄亂添一句閒
　雜言語則久久自然有得凡所悟觧一一皆是聖賢
　真實意思如其不然縱使說得寶花亂墜亦只是自
　家杜撰見識也(荅吳/伯豐)
須先虚心熟讀本文未可遽雜他說俟看得本意分明
　却取諸先生說之通者錯綜於其閒方為盡善若合
　下便雜諸說混看則下梢只得周旋人情不成理㑹
　道理矣近日說經多有此弊葢已是看得本指不曽
　分明又著一尊畏前輩不敢違異之心便覺左右顧
　瞻動皆室礙只得曲意周旋更不復敢著實理㑹義
　理是非文意當否矣夫尊畏前輩謙遜長厚豈非美
　事然此處才有偏重便成病痛學者不可不知也(荅/沈)
　(晦/叔)
前賢之說雖或煩冗反晦經㫖然其源深流遠氣象從
　容實與聖賢微意泯然默契今雖務為簡潔然細觀
　之覺得却有淺迫氣象而翫索未精涵養不熟言句
　之閒粗率而礙理處却多有之尹和靖嘗言經雖以
　誦說而傳亦以講觧而陋此言深有味也近方見此
　意思若更得數年閒放未死當更於閒靜中淘汰之
　庶幾内外俱進不負平日師友之訓但恐無復此日
　耳龜山立言却似有意於含蓄而不盡遂多假借寄
　托之語殊不快人意聖賢之言則本是欲人易曉而
　其中自然有含蓄耳(荅或/人)
賢者言語論議頗多煩雜牽連之病此是大病須痛掃
　除凡有文字只就一叚内看並不須引證旁通如此
　看得久之自直截也(荅林/一之)
大抵文義先儒盡之葢古今人情不相遠文字言語只
　是如此但有所自得之人看得這意味不同耳其說
　非能頓異於衆也不可只管立說求竒恐失正理却
　與流俗詭異之學無以異也只據他文理反復翫味
　久之自明且是胷中開泰無許多勞攘此一事已快
　活了(荅許/順之)
讀書須是虛心平氣優游翫味徐觀聖賢立言本意所
　向如何然後隨其遠近淺深輕重緩急而為之說如
　孟子所謂以意逆志者庶乎可以得之若便以吾先
　入之說橫於胷次而驅率聖賢之言以從己意設使
　義理可通已渉私意穿鑿而不免於郢書燕說之誚
　况又義理窒礙亦有所不可行者乎(荅胡/伯逢)
字畫音韻是經中淺事故先儒得其大者多不留意然
　不知此等處不理㑹却枉費了無限辭說牽補而卒
　不得其本義亦甚害事也(荅楊/元範)
按此觧之體不為章觧句釋氣象高遠然全不略說文
　義便以己意立論又或别用外字體貼而無脈絡連
　綴使不曉者展轉迷惑粗曉者一向支離如此數章
　論性其病尤甚葢本文不過數語而所觧者文過數
　倍本文只謂之性而觧中謂之太極凡此之類将使
　學者不暇求經而先坐困於吾說非先賢談經之體
　也且如易傳已為太詳然必先釋字義次釋文義然
　後推本而索言之其淺深近遠詳密有序不如是之
　匆遽而繁雜也大抵觧經但可略釋文義名物而使
　學者自求之乃為有益耳(荅張欽夫孟/子說疑義)
問語孟或問乃丁酉本不知後來改定如何曰論孟集
　註後來改定處多遂與或問不甚相應又無工夫脩
　得或問故不曽傳出今莫若且就正經上翫味有未
　適處參考集註更有思索為佳不可恃此未定之書
　便以為是也(荅張/元徳)
近看中庸古注極有好處如說篇首一句便以五行五
　常言之後來雜佛老而言之者豈能如是之慤實耶
　因此方知擺落傳註須是兩程先生方始開得這口
　若後學未到此地位便承虚接響容易呵叱恐屬僭
　越氣象不好不可以不戒耳(荅呂伯/恭别紙)
人有士君子之行乃先王教化徳澤薰陶所就非一比
　長之官所能致也關市譏而不征乃文王治岐時事
　周禮乃成周大備之法隨時制宜自有不能同者前
　輩葢嘗論之不當以此而難彼也以言動行為三重
　乃藍田呂氏說然以經文推之有所不通不若只從
　舊注之為安求全之毁對不虞之譽而言則亦當從
　舊注三代正朔胡氏春秋傳已有此論然鄭康成杜
　元凱說亦不可廢葢三代雖不改時與月而春秋紀
　春無冰為異則固以周正紀事也石林葉氏又考左
　傳所記祭足取麥穀鄧來朝二事以為經傳所記有
　例差兩月者是經用周正而傳取國史直自用夏正
　者失於更改也詩中月數多用夏正者書金縢秋大
　熟亦是夏時此為不改時月之驗甚明但孟子所謂
　七八月乃五六月所謂十一月十二月乃九月十月
　為不可曉此亦宜當闕之耳天産地産之說某所未
　曉而李君所論亦未通地上有水恐不若從程傳之
　說大抵今人讀書不廣索理未精乃不能致疑而先
　務立說此所以徒勞苦而少進益也因讀李君脞說
　書此(跋李少/膺脞說)
凡觧釋文字不可令注脚成文成文則注與經各為一
　事人唯看注而忘經不然即須各作一番理㑹添却
　一項工夫竊謂須只似漢儒毛孔之流略釋訓詁名
　物及文義理致尤難明者而其易明處更不須貼句
　相續乃為得體葢如此則讀者看注即知其非經外
　之文却須将注再就經上體㑹自然思慮歸一功力
　不分而其翫索之味亦益深長矣(記觧經○以上/文集十三條)
今人讀書未多義理未至融㑹處若便去看史書考古
　今治亂理㑹制度典章譬如作陂塘以溉田須是陂
　塘中水已滿然後決之則可以流注滋殖田中禾稼
　若是陂塘中水方有一勺之多遽決之以溉田則非
　徒無益於田而一勺之水亦復無有矣(以下/讀史)
先看語孟中庸更看一經却看史方易看先看史記史
　記與左傳相包次看左傳次看通鑑有餘力則看全
　史只是看史不如今之看史有許多嶢﨑看治亂如
　此成敗如此與治同道罔不興與亂同事罔不亡知
　得次第
問讀史之法曰先讀史記及左氏却看西漢東漢及三
　國志次看通鑑温公初作編年起於威烈王後又添
　至共和後又作稽古録始自上古然共和以上之年
　已不能推矣獨邵康節却推至堯元年皇極經世書
　中可見編年難得好者前日周徳華所寄來者亦不
　好温公於本朝又作大事記若欲看本朝事當看長
　編若精力不及其次則當看國紀國紀只有長編十
　分之二耳
凡觀書史只有箇是與不是觀其是求其不是觀其不
　是求其是便見得義理
史且如此讀去待知首尾稍熟後却下手理㑹讀書皆
　然
讀史有不可曉處劄出待去問人便且讀過有時讀别
　處撞著有文義與此相關便自曉得
問讀史曰只是以自家義理斷之大槩自漢以來只是
　私意其閒有偶合處爾只如此看他已得大槩范唐
　鑑亦是此法然稍疎更看得密如他尤好
讀史亦易見作史者意思後面成敗處他都說得意思
　在前面了如陳蕃殺宦者但讀前面許多疎脫都可
　見了甘露事亦然
問經書須逐句理㑹至如史書易曉只看大綱如何曰
　較之經書不同然亦自是草率不得須當看人物是
　如何治體是如何國勢是如何皆當子細因舉上蔡
　看明道讀史逐行看過不差一字
每日看一經外大學論語孟子中庸四書自依次序循
　環看然史亦不可不看若只看通鑑通鑑都是連長
　記去一事只一處說别無互見又㪚在編年雖是大
　事其初却小後來漸漸做得大故人初看時不曽著
　精神只管看向後去却記不得不若先草草看正史
　一過正史各有傳可見始末又有他傳可互考所以
　易記每看一代正史訖却去看通鑑亦須作綱目隨
　其大事劄記某年有某事之類準春秋經文書之温
　公亦有本朝大事記附稽古録後(以上語/類十條)
示諭讀史曲折鄙意以為看此等文字但欲通知古今
　之變又以觀其所處義理之得失耳初不必於翫味
　究索以求變化氣質之功也若慮其感動不平遂廢
　不讀則進退之閒又恐皆失之太過而兩無所據也
　(荅潘/叔昌)
昔時讀史者不過記其事實摭其詞采以供文字之用
　而已近世學者頗知其陋則變其法務以考其形勢
　之利害事情之得失而尤喜稱史遷之書講說推尊
　幾以為賢於夫子寧捨論孟之屬而讀其書然嘗聞
　其說之一二不過只是戰國以下見識其正當處不
　過知尊孔氏而亦徒見其表悅其外之文而已其曰
　折衷於夫子者實未知所折衷也後之為史者又不
　及此以故讀史之士多是意思粗淺於義理之精微
　多不能識而墮於世俗尋常之見以為雖古聖賢亦
　不過審於利害之算而已惟蘇黃門作古史序篇首
　便言古之聖人其必為善如火之必熱水之必寒不
　為不善如騶虞之不殺竊脂之不穀於義理大綱領
　處見得極分明提得極親切雖其下文未能盡善然
　只此數句已非近世諸儒所能及矣其論史遷之失
　兩句亦切中其膏肓不知近日推尊史記者曽為略
　分觧否耳(荅趙/幾道)
士之所以能立天下之事者以其有志而已然非才則
　無以濟其志非術則無以輔其才是以古之君子未
　有不兼是三者而能有為於世者也然而所謂術者
　又豈隂險詭仄朝三暮四之謂哉亦語夫所以處事
　之方而已矣營邱張侯仲隆慷慨有氣節常以古人
　功名事業自期許不肯碌碌隨世俗上下至其才器
　閎博則又用無不宜葢臨大事變而愈益精神指麾
　處畫無一不中機㑹者是其志與其材雖未盡見施
　設而人知其有餘矣然未嘗以是自足也方且博觀
　載籍記覽不倦葢将酌古揆今益求所以盡夫處事
　之方者而施之非特如世之學士大夫兀兀陳編掇
　拾華靡以為談聽之資至其施諸事實則汎然無據
　而已也嘗客崇安之光化精舍暇日新一室於門右
　不置餘物獨取資治通鑑數十帙列其中焚香對之
　日盡數卷葢上下若干年之閒安危治亂之機情偽
　吉凶之變大者綱提領挈細者縷析豪分心目瞭然
　無適而非吾處事之方者如是葢三年矣而其起居
　飲食宴娱談笑亦無一日而不在是也室之前軒俯
　視衆山下臨清流邑屋臺觀園林陂澤之勝月星雨
　露風烟雲物之竒反若有以開滌靈襟助發神觀者
　尤於讀是書也為宜於是直以通鑑榜之而屬予記
　予聞之古今者時也得失者事也傳之者書也讀之
　者人也以人讀書而能有以貫古今定得失者仁也
　葢人誠能即吾一念之覺者默識而固存之則目見
　耳聞無非至理而况是書先正温公之志其為典刑
　總㑹簡牘淵林有如神祖聖詔所褒者是亦豈不足
　以盡其心乎今侯有當世之志當世之才又能因是
　書以求盡其術此豈茍然而已哉然予猶欲進於行
　著習察之塗使異時見於用者無豪釐之差也則願
　以仁之說為侯誦之(通鑑室記○以/上文集三條)
太史公書疎爽班固書密塞(以下/史學)
史記亦疑當時不曽得刪改脫藁高祖紀記迎太公處
　稱高祖此様處甚多高祖未崩安得高祖之號漢書
　盡改之矣左傳只有一處云陳桓公方有寵於王
漢書有秀才作底文章有婦人作底文字亦有載當時
　獄辭者秀才文章便易曉當時文字多碎句難讀尚
　書便有如此底周官只如今文字太齊整了
劉昭補志於冠幘車服尤詳前史所無
五代舊史温公通鑑用之歐公葢以此作文因有失實
　處如宦者張居翰當時但言緩取一日則一日固二
　日則二日固歐公直将作大忠說得太好了
問班史通鑑二氏之學如何曰讀其書自可見又曰温
　公不取孟子取揚子至謂王霸無異道夫王霸之不
　侔猶碔砆之於美玉故荀卿謂粹而王駁而霸孟子
　為齊梁之君力判其是非者以其有異也又温公不
　喜權謀至脩書時頗刪之奈當時有此事何只得與
　他存在若每處刪去數行讀著都無血脈意思何如
　存之却别作論說以斷之
通鑑文字有自改易者仍皆不用漢書上古字皆以今
　字代之南北史除了通鑑所取者其餘只是一部好
　笑底小說
明仲看節通鑑文定問當是温公節否明仲云豫讓好
　處是不以死生二其心故襄子云真義士也今節去
　之是無見識必非温公節也又云温公無自節通鑑
　今所有者乃偽本序亦偽作
通鑑例每一年或數次改年號者只取後一號故石晉
　冬始簒而以此年繫之曽問呂丈呂丈曰到此亦須
　悔然多了不能改得某只以甲子繫年下面注所改
　年號
才有好底有不好底徳有好底有不好底徳者得之於
　己才者能有所為如温公所言才是不好底既才是
　不好底又言才徳兼全謂之聖人則聖人一半是不
　好底温公之言多說得偏謂之不是則不可
温公以正直中和為徳聰明强毅為才先生曰皆是徳
　也聖人以仁智勇為徳聰明便是智强毅便是勇
温公通鑑不信四皓輔太子事謂只是叔孫通諫得行
　意謂子房如此則是脅其父曰子房平生之術只是
　如此唐太宗從諫亦只是識利害非誠實高祖只是
　識事機明利害故見四皓者輔太子便知是得人心
　叔孫通嫡庶之說如何動得他又謂高祖平生立大
　功業過人只是不殺人温公乃謂高祖殺四人甚異
　(事見/考異)其後一處所在又却載四人又不信劇孟事意
　謂劇孟何以為輕重然又載周邱其人極無行自請
　於吳云去呼召得數萬人助吳如子房劇孟皆温公
　好惡所在然著其事而立論以明之可也豈可以有
　無其事為褒貶因論章惇言温公義理不透曰温公
　大處占得多章小黠何足以知大處
稽古録一書可備講筵官僚進讀小兒讀六經了令接
　續讀去亦好末後一表其言如蓍龜一一皆驗宋莒
　公歴年通譜與此書相似但不如温公之有法也高
　氏小史亦好一書但難得本子
范唐鑑首一段專是論太宗本原然亦未盡太宗後來
　做處儘好只為本領不是與三代便别問歐陽以除
　隋之亂比迹湯武致治之美庶幾成康賛之無乃太
　過曰只為歐公一輩人尋常亦不曽理㑹本領處故
　其言如此
伯恭晩年謂人曰孫之翰唐論勝唐鑑要之也是切於
　事情只是大綱却不正了唐鑑也有緩而不精確處
　如言租庸調及楊炎二稅之法說得都無收殺只云
　在於得人不在乎法有這般茍且處審如是則古之
　聖賢徒法云爾他也是見熙寧閒詳於制度故有激
　而言要之只那有激便不平正
權重處便有弊宗室權重則宗室作亂漢初及晉是也
　外戚權重則外戚作亂兩漢是也春秋之君多逐宗
　族晉惠公得國便不納羣公子文公之入即殺懐公
　此乃異日六卿分晉之兆
伯恭子約宗太史公之學以為非漢儒所及某嘗痛與
　之辨子由古史言馬遷淺陋而不學疎略而輕信此
　二句最中馬遷之失伯恭極惡之古史序云古之帝
　王其必為善如火之必熱水之必寒其不為不善如
　騶虞之不殺竊脂之不穀此語最好某嘗問伯恭此
　豈馬遷所能及然子由此語雖好又自有病處如云
　帝王之道以無為宗之類他只說得箇頭勢大下面
　工夫又皆空疎亦猶馬遷禮書云大哉禮樂之道洋
　洋乎鼓舞萬物役使羣動說得頭勢甚大然下面亦
　空疎却引荀子諸說以足之又如諸侯年表盛言形
　勢之利有國者不可無末却云形勢雖强要以仁義
　為本他上文本意主張形勢而其末却如此說者葢
　他也知仁義是箇好底物事不得不說且說教好看
　如禮書所云亦此意也伯恭極喜渠此等說以為遷
　知行夏之時乗殷之輅服周之冕為得聖人為邦之
　法非漢儒所及此亦衆所共知何必馬遷然遷嘗從
　董仲舒游史記中有余聞之董生云此等語言亦有
　所自來也遷之學也說仁義也說詐力也用權謀也
　用功利然其本意却只在於權謀功利孔子說伯夷
　求仁得仁又何怨他一傳中首尾皆是怨辭盡說壊
　了伯夷子由古史皆刪去之盡用孔子之語作傳豈
　可以子由為非馬遷為是可惜子約死了此論至死
　不曽明聖賢以六經垂訓炳若丹青無非仁義道徳
　之說今求義理不於六經而反取疎略淺陋之子長
　亦惑之甚矣
問東萊大事記有續春秋之意中閒多主史記曰公鄉
　里主張史記甚盛其閒有不可說處都與他出脫得
　好如貨殖傳便說他有諷諫意之類不知何苦要如
　此世閒事是還是非還非黒還黒白還白通天通地
　貫古貫今決不可易若使孔子之言有未是處也只
　還他未是如何硬穿鑿說木之又問左氏傳合如何
　看曰且看他記載事迹處至如說道理全不似公穀
　要知左氏是箇曉了識利害底人趨炎附勢如載劉
　子天地之中一段此是極精粹底至說能者養以之
　福不能者敗以取禍便只說向禍福去了大率左傳
　只道得禍福利害底說話於義理上全然理㑹不得
　又問所載之事實否曰也未必一一實子升問如載
　卜妻敬仲與季氏生之類是如何曰看此等處便見
　得是六卿分晉田氏簒齊以後之書又問此還是當
　時特故撰出此等言語否曰有此理其閒做得成者
　如斬蛇之事做不成者如丹書狐鳴之事看此等書
　機關熟了少閒都壊了心術荘子云有機械者必有
　機事有機事必有機心則純白不備純白不備者道
　之所不載也今浙中於此二書極其推尊是理㑹不
　得
問正統之說自三代以下如漢唐亦未純乎正統乃變
　中之正者如秦西晉隋則統而不正者如蜀東晉則
　正而不統者曰何必恁地論只天下為一諸侯朝覲
　獄訟皆歸便是得正統其有正不正又是隨他做如
　何恁地論有始不得正統而後方得者是正統之始
　有始得正統而後不得者是正統之餘如秦初猶未
　得正統及始皇并天下方始得正統晉初亦未得正
　統自太康以後方始得正統隋初亦未得正統自滅
　陳後方得正統如本朝至太宗并了太原方是得正
　統又有無統時如三國南北五代皆天下分裂不能
　相君臣皆不得正統某嘗作通鑑綱目有無統之說
　此書今未及脩後之君子必有取焉温公只要編年
　號相續此等處須把一箇書帝書崩而餘書主書殂
　既不是他臣子又不是他史官只如旁人立看一般
　何故作此尊奉之態此等處合只書甲子而附注年
　號於其下如魏黃初幾年蜀章武幾年吳黃龍幾年
　之類方為是又問南軒謂漢後當以蜀漢年號繼之
　此說如何曰如此亦得他亦以蜀漢是正統之餘如
　東晉亦是正統之餘也又問東周如何曰畢竟周是
　天子又問唐後來多藩鎮割據則如何曰唐之天下
　甚闊所不服者只河北數鎮之地而已
綱目於無正統處並書之不相主客通鑑於無統處須
　立一箇為主某又參取史法之善者如權臣擅命多
　書以某人為某王某公范曄却書曹操自立為魏公
　綱目亦用此例
問宋齊梁陳正統如何書曰自古亦有無統時如周亡
　之後秦未帝之前自是無所統屬底道理南北亦只
　是並書又問東晉如何書曰宋齊如何比得東晉又
　問三國如何書曰以蜀為正又問後唐亦可以繼唐
　否曰如何繼得(以上語類/二十一條)
古史之體可見者書春秋而已春秋編年通紀以見事
　之先後書則每事别記以具事之首尾意者當時史
　官既以編年紀事至於事之大者則又採合而别記
　之若二典所記上下百有餘年而武成金縢諸篇其
　所紀載或更數月或歴數年其閒豈無異事葢必已
　具於編年之史而今不復見矣故左氏於春秋既依
　經以作傳復為國語二十餘篇國别事殊或越數十
　年而遂其事葢亦近書體以相錯綜云爾然自漢以
　來為史者一用太史公紀傳之法此意固不復講至
　司馬温公受詔纂述資治通鑑然後千三百六十二
　年之事編年繫日如指諸掌雖托始於三晉之侯而
　追本其原起於智伯上系左氏之卒章實相授受偉
　哉書乎自漢以來未始有也然一事之首尾或散出
　於數十百年之閒不相綴屬讀者病之今袁機仲乃
　作為此書以便學者其部居門目始終離合之閒又
　皆曲有微意於以錯綜温公之書其亦國語之流矣
　(跋通鑑紀/事本末)
所謂五帝紀所取多古文尚書及大戴禮為主為知所
　考信者然伏羲神農見易大傳乃孔子之言而八卦
　列於六經為萬世文字之祖不知史遷何故乃獨遺
　而不録遂使史記一書如人有身而無首此尚為知
　所考信者耶(荅呂/子約)
清源郡舊刻温國文正公之書有文集及資治通鑑舉
　要歴皆八十卷歴篇之首有紹興參知政事上蔡謝
　公克家所記於其刪述本指傳授次第以及宣取投
　進所以然者甚悉然其傳布未甚廣而朝命以其版
　付學省則下吏不謹乃航海而沒焉獨文集僅存而
　歴數十年未有能補其亡者淳熙壬寅公之曽孫龍
　圖閣待制伋來領郡事始至而視諸故府則文集者
　亦已漫滅而不可讀矣乃用家本讐正移之别板且
　将次及舉要之書而未遑也一日過客有以為言者
　龍圖公矍然曰吾固己志之矣亟命出藏本刻焉踰
　年告成則又以書來語某曰是書之成不惟區區得
　以嗣承先志而脩此邦故事之闕抑亦吾子之所樂
　聞也其為我記其後某竊聞之資治通鑑之始奏篇
　也神宗皇帝實親序之則既有博而得要簡而周事
　之褒矣然公之意猶懼夫本書之所以提其要者有
　未切也於是乎有目録之作以備檢尋既又懼夫目
　之所以周於事者有未盡也於是乎有是書之作以
　見本末葢公之所以愛君忠國稽古陳謨之意丁寧
　反復至於再三而不能已者尤於此書見之顧以成
　之之晩既未及以聞於上而黨論繼作科禁日繁則
　又不得以布於下是以三十餘年之閒學士大夫進
　而議於朝退而語於家皆不克以公書從事而背道
　反理之言盈天下其效至於讒諛得志上下相䝉馴
　致禍亂有不可忍言者然後公凡所陳符驗章灼而
　其出於煨燼之餘者乃得進登王府啟廸天衷既以
　助成皇家再造之業而其摹印誦習又得以垂法戒
　於無窮葢公之志於此亦庶幾少伸焉不幸中閒又
　更放失以迄於今乃有聞孫適守兹土然後復得大
　傳於世以永休烈某誠樂聞其事而又竊有感焉因
　悉著其說以附書後後之君子盍亦視其書之顯晦
　而考其所以關於世運者為如何則公之所為反復
　再三而不能自已之心當有可為太息而流涕者矣
　(資治通鑑舉/要歴後序)
通鑑東漢已後却未用得然昨日略看更有一例如人
　主稱上稱車駕行幸皆臣子之詞我師我行人之屬
　皆内詞皆非所宜施於異代此類更須别考也但無
　道之君無故而入諸臣之家無詞以書只當書幸以
　見其出於私恩耳(荅蔡/季通)
經世紀年其論甚正然古人已嘗言之如漢高后之年
　則唐人已於武后中宗紀發之蜀漢之統則習鑿齒
　晉春秋已有此論矣(荅廖/子晦)
近整頓得通鑑數卷頗可觀聞老兄亦為此工夫不知
　規模次第如何此閒頗苦難得人商量正惟條例體
　式亦自難得合宜也如温公舊例年號皆以後改者
　為正此殊未安如漢建安二十五年之初漢尚未亡
　今便作魏黃初元年奪漢太速與魏太遽大非春秋
　存陳之意恐不可以為法此類尚一二條不知前賢
　之意果如何爾(荅呂/伯恭)
揚雄荀彧二事按温公舊例凡莽臣皆書死如太師王
　舜之類獨於揚雄匿其所受莽朝官稱而以卒書似
　渉曲筆不免却按本例書之曰莽大夫揚雄死以為
　　足以警夫畏死失節之流而初亦未改温公直筆之
　　正例也荀彧却是漢侍中光禄大夫而參丞相軍事
　　其死乃是自殺故但據實書之曰某官某人自殺而
　　系於曹操擊孫權至濡須之下非故以彧為漢臣也
　　然悉書其官亦見其實漢天子近臣而附賊不忠之
　　罪非與其為漢臣也此等處當時極費區處不審竟
　　得免於後世之公論否(荅尤延之○以/上文集七條)
　
　
　
　
　
　
　
　
御纂朱子全書卷六
　欽定四庫全書
御纂朱子全書卷七
　　大學一
　問欲專看一書以何為先曰先讀大學可見古人為學
　　首末次第且就實處理會却好不消得專去無形影
　　處理會
　可將大學用數月工夫看去此書前後相因互相發明
　　讀之可見不比他書他書非一時所言非一人所記
　　惟此書首尾具備易以推尋也
　大學如一部行程歴皆有節次今人看了須是行去今
　　日行得到何處明日行得到何處方可漸到那田地
　　若只把在手裏翻來覆去欲望之燕之越豈有是理
　大學是一箇腔子而今却要去塡教實著如他説格物
　　自家須是去格物後塡教實著如他說誠意自家須
　　是去誠意後亦填教實著
　明德如八窻玲瓏致知格物各從其所明處去今人不
　曾做得小學工夫一旦學大學是以無下手處今且
　當自持敬始使端慤純一靜專然後能致知格物
才仲問大學曰人心有明處於其閒得一二分卽節節
　推上去又問小學大學如何曰小學涵養此性大學
　則所以實其理也忠信孝弟之類須於小學中出然
　正心誠意之類小學如何知得須其有識後以此實
　之
今人都是為人而學某所以教諸公讀大學且看古人
　為學是如何是理會甚事諸公願為古人之學乎願
　為今人之學乎
昔和靖見伊川半年方得大學西銘看今人半年要讀
　多少書某且要人讀此是如何緣此書却不多而規
　模周備凡讀書初一項須著十分工夫了第二項只
　費得九分工夫第三項便只費六七分工夫少刻讀
　漸多自貫通他書自不著得多工夫
如孟子說仁義處只就仁義上說道理孔子荅顔淵以
　克己復禮只就克己復禮上說道理若大學却只統
　說論其功用之極至於平天下然天下所以平却先
　湏治國國之所以治却先湏齊家家之所以齊却先
　須脩身身之所以脩却先須正心心之所以正却先
　須誠意意之所以誠却先須致知知之所以至却先
　須格物本領全只在這兩字上又須知如何是格物
　許多道理自家從來合有不合有定是合有定是人
　人都有人之心便具許多道理見之於身便見身上
　有許多道理行之於家便是一家之中有許多道理
　施之於國便是一國之中有許多道理施之於天下
　便是天下有許多道理格物兩字只是指箇路頭須
　是自去格那物始得
或問朱敬之有異聞乎曰平常只是在外靣聽朋友問
　荅或時裏面亦只說某病痛處得一日教看大學曰
　我平生精力盡在此書先須通此方可讀書(以上語/類十條)
　　右總論
或問所謂仁義禮智是性明德是主於心而言曰這箇
　道理在心裏光明照徹無一豪不明
為學只在明明德一句君子存之存此而已小人去之
　去此而己一念竦然自覺其非便是明之之端
大學在明明德一句當常常提撕能如此便有進歩處
　蓋其原自此發見人只一心為本存得此心於事物
　方知有脈絡貫通處
問明明德曰人皆有箇明處但為物欲所蔽剔撥去了
　只就明處漸明將去然須致知格物方有進歩處識
　得本來是甚麽物
明德未嘗息時時發見於日用之間如見非義而羞惡
　見孺子入井而惻隠見尊賢而㳟敬見善事而歎慕
　皆明德之發見也如此推之極多但當因其所發而
　推廣之
曾興宗問如何是明明德曰明德是自家心中具許多
　道理在這裏本是箇明底物事初無暗昧人得之則
　為德如惻隠羞惡辭讓是非是從自家心裏出來觸
　著那物便是那箇物出來何嘗不明縁為物欲所蔽
　故其明易昏如鏡本明被外物㸃汙則不明了少閒
　磨起則其明又能照物又云人心惟定則明所謂定
　者非是定於這裏全不脩習待他自明惟是定後却
　好去學
或問明明德是於靜中夲心發見學者因其發見處從
　而窮究之否曰不特是靜雖動中亦發見孟子將孺
　子將入井處來明這道理蓋赤子入井人所共見能
　於此發端處推明便是明蓋人心至靈有什麽事不
　知有什麽事不曉有什麽道理不具在這裏何縁有
　不明為是氣禀之偏又為物欲所亂如目之於色耳
　之於聲口之於味鼻之於臭四肢之於安佚所以不
　明然而其德本是至明物事終是遮不得必有時發
　見便教至惡之人亦時乎有善念之發學者便當因
　其明處下工夫一向明將去
格物致知誠意正心脩身五者皆明明德事格物致知
　便是要知得分明誠意正心脩身便是要行得分明
　若是格物致知有所未盡便是知得這明德未分明
　意未盡誠便是這德有所未明心有不正則德有所
　未明身有不脩則德有所未明須是意不可有頃刻
　之不誠心不可有頃刻之不正身不可有頃刻之不
　脩這明德方常明
問大學注言其體虛靈而不昧其用鑒照而不遺此二
　句是說心說德曰心德皆在其中更子細看又問德
　是心中之理否曰便是心中許多道理光明鑒照豪
　髮不差
或問明德新民還須自家德十分明後方可去新民曰
　不是自家德未明便都不管著别人又不是硬要去
　新他若大叚新民須是德十分明方能如此若小小
　效驗自是自家這裏如此他人便自觀感一家仁一
　國興仁一家讓一國興讓自是如此
蜚卿問新民莫是脩道之謂敎有以新之否曰道之以
　德是明明德齊之以禮是以禮新民也是脩道之謂
　教有禮樂法度政刑使之去舊汙也
凡曰善者固是好然方是好事未是極好處必到極處
　便是道理十分盡頭無一豪不盡故曰至善
止於至善是包在明明德在新民已也要止於至善人
　也要止於至善蓋天下只是一箇道理在他雖不能
　在我之所以望他者則不可不如是也
問至善不是明德外别有所謂善只就明德中到極處
　便是否曰是明德中也有至善新民中也有至善皆
　要到那極處至善隨處皆有脩身中也有至善必要
　到那盡處齊家中也有至善亦要到那盡處至善只
　是以其極言不特是理會到極處亦要做到極處如
　為人君止於仁固是一箇仁然仁亦多般須是隨處
　㸔如這事合當如此是仁那一事又合當如彼亦是
　仁若不理會只管執一便成一邉去如為人臣止於
　敬敬亦有多少般不可只道擎跽曲拳便是敬如盡
　忠不欺陳善閉邪納君無過之地皆是敬皆當理會
　若只執一亦成一邊去安得謂之至善至善只是些
　子恰好處韓文公謂軻之死不得其傳自秦漢以來
　豈無人亦只是無那至善見不到十分極好處做亦
　不做到十分極處
明徳新民皆當止於極好處止之為言未到此便住不
　可謂止到得此而不能守亦不可言止止者止於是
　而不遷之意或問明明德是自己事可以做得到極
　好處若新民則在人如何得他到極好處曰且教自
　家先明得盡然後漸民以仁摩民以義如孟子所謂
　勞之來之匡之直之輔之翼之又從而振德之如此
　變化他自然解到極好處
或問明徳可以止於至善新民如何得他止於至善曰
　若是新民而未止於至善亦是自家有所未到若使
　聖人在上便自有箇處置又問夫子非不明德其歴
　諸國豈不欲春秋之民皆止於至善到他不從聖人
　也無可奈何曰若使聖人得位則必須綏來動和又
　云此是說理理必須是如此且如致中和天地位萬
　物育然堯有九年之水想有多少不育之物大德必
　得名位祿壽也豈箇箇如此只是理必如此(以上語/類十六)
　(條/)
明德統言在己之德本無瑕垢處至善指言理之極致
　隨事而在處(荅何/叔京)
前書所論大學兩條似未然如此則是明徳新民其初
　且茍簡做一截到止於至善處又子細做一截也知
　至之至向來却是誤作切至之至只合依舊為極至
　之至然此至字雖與至善之至皆訓極字而用處不
　同至善是自然極至之至知至是工夫極至之至難
　作一例說也(荅黄直卿○以/上文集二條)
定亦自有淺深如學者思慮凝定亦是定如道理都見
　得徹各止其所亦是定只此地位已髙
定以理言故曰有靜以心言故曰能
定是理靜在心既定於理心便會靜若不定於理則此
　心只是東去西走
問靜而后能安曰安只是無臲卼之意才不紛擾便安
　問如此則靜與安無分别曰二字自有淺深
問靜而后能安是在貧賤在患難皆安否曰此心若不
　靜這裏坐也坐不得那裏坐也坐不得
問知止章中所謂定靜安終未深瑩曰知止只是識得
　一箇去處既已識得即心中便定更不他求如求之
　彼又求之此即是未定定而后能靜靜而后能安亦
　相去不逺但有淺深耳與中庸動變化相類皆不甚
　相逺
定靜安三字大略相類然定是心中知為人君止於仁
　為人臣止於敬心下有箇定理便别無膠擾自然是
　靜如此則隨所處而安
知止而后有定如行路一般若知得是從那一路去則
　心中自是定更無疑惑既無疑惑則心便靜心既靜
　便貼貼地便是安既安則自然此心專一事至物來
　思慮自無不通透若心未能靜安則總是胡思亂想
　如何是能慮
因說知止至能得上云止於至善矣此又提起來說言
　能知止則有所定有所定則知其理之確然如是一
　定則不可移易任是千動萬動也動搖他不得既定
　則能靜靜則能安安則能慮慮則能得其所止之實
　矣
問據知止已是思慮了何故靜安下復有箇慮字既靜
　安了復何所慮曰知止只是先知得事理如此便有
　定能靜能安及到事至物來乃能慮能字自有意思
　謂知之審而後能慮慮之審而後能得
琮曰上面已自知止今慮而得者依舊是知底意思云
　云先生曰只上面是方知下面是實得耳問如此何
　用更過定靜安三箇節目曰不如此不實得曰如此
　上面知止處其實未有知也通此五句才做得致知
　在格物一句曰今人之學却是敏底不如鈍底鈍底
　循循而進終有得處敏底只是從頭呼揚將去只務
　自家一時痛快終不見實理
問定即心有所向不至走作便靜靜便可以慮何必待
　安曰安主事而言不安便不能思譬如靜坐有件事
　來撓思便不得專一定靜安都相似未到安處思量
　未得知止是知箇慈知箇孝到得時方是得箇慈得
　箇孝底道理慮是慮箇如何是慈如何是孝又問至
　於安時無勉強意思否曰在貧賤也安在富貴也安
　在這裏也安在那裏也安今人有在這裏不安了在
　那裏也不會安心下無理會如何會去思慮問章句
　中慮謂思無不審莫是思之熟否曰慮是思之周宻
　處
問知止而后有定曰須是灼然知得物理當止之處心
　自會定又問上既言知止了何更待慮而后能得曰
　知止是知事事物物各有其理到慮而后能得處便
　是得所以處事之理知止如人之射必欲中的終不
　成要射做東去又要射做西去慮而后能得便是射
　而中的矣且如人早間知得這事理如此到晩間心
　裏定了便會處置得這事若是不先知得這道理到
　臨事時便脚忙手亂豈能慮而有得問未格以前如
　何致力曰古人這處已自有小學了
問知與得如何分别曰知只是方知得便是在手問得
　莫是行所知了時曰也是如此又曰只是分箇知與
　得知在外得便在我(以上語類/十四條)
定靜安慮得五字是功效次第不是工夫節目(荅王/子合)
問燔謂知止則志不惑亂而有定嚮志定則此心無擾
　而靜心靜則此身無適而不安心靜身安則用自利
　事物之來不特能即事見理又能先事為防如後甲
　三日後庚三日之云其於事之終始先後已至未然
　皆無遺鑒皆無失舉矣如是而後為得其所止則可
　以謂之誠有是善而誠得之矣曰極是(荅李/敬子)
本末始終之説只是要人先其本後其末先其始後其
　終耳(荅黄子耕○以/上文集三條)
器逺問致知者推致事物之理還當就甚麽様事推致
　其理曰眼前凡所應接底都是物事事都有箇極至
　之理便要知得到若知不到便都沒分明若知得到
　便著定恁地做更無第二著第三著止縁人見道理
　不破便恁地茍簡且恁地做也得都不做得第一義
　曹問如何是第一義曰如為人君止於仁為人臣止
　於敬為人子止於孝之類決定著恁地不恁地便不
　得又如在朝須著進君子退小人這是第一義有功
　決定著賞有罪決定著誅更無小人可用之理更無
　包含小人之理惟見得不破便道小人不可去也有
　可用之理這都是第二義第三義如何會好若事事
　窮得盡道理事事占得第一義做甚麽剛方正大且
　如為學決定是要做聖賢這是第一義便漸漸有進
　歩處若便道自家做不得且隨分依稀做些子這是
　見不破所以説道不以舜之所以事堯事君賊其君
　者也不以堯之所以治民治民賊其民者也謂吾身
　不能者自賊者也
致知所以求為眞知眞知是要徹骨都見得透
問致知莫只是致察否曰如讀書而求其義處事而求
　其當接物存心察其是非邪正皆是也
致知工夫亦只是且據所已知者翫索推廣將去具於
　心者本無不足也
問格物還是事未至時格事既至然後格曰格是到那
　般所在也有事至時格底也有事未至時格底
格物須是從切已處理會去待自家者已定疊然後漸
　漸推去這便是能格物
格物二字最好物謂事物也須窮極事物之理到盡處
　便有一箇是一箇非是底便行非底便不行凡自家
　身心上皆須體驗得一箇是非若講論文字應接事
　物各各體驗漸漸推廣地歩自然寛濶如曾子三省
　只管如此體驗去
格物是窮得這事當如此那事當如彼如為人君便當
　止於仁為人臣便當止於敬又更上一著便要窮究
　得為人君如何要止於仁為人臣如何要止於敬乃
　是
問格物最難日用間應事處平直者却易見如交錯疑
　似處要如此則彼礙要如彼則此礙不審何以窮之
　曰如何一頓便要格得恁地且要見得大綱且㸔箇
　大胚模是恁地方就裏面旋旋做細如樹初間且先
　斫倒在這裏逐旋去皮方始出細若難曉易曉底一
　齊都要理會得也不解恁地但不失了大綱理會一
　重了裏面又見一重一重了又見一重以事之詳略
　言理會一件又一件以理之淺深言理會一重又一
　重只管理會須有極盡時博學之審問之慎思之明
　辨之成四節次第恁地方是
或問格物是學者始入道處當如何著力曰遇事接物
　之間各須一一去理會始得不成是精底去理會粗
　底又放過了大底去理會小底又不問了如此終是
　有欠闕但隨事遇物皆一一去窮極自然分明又問
　世間有一種小有才底人於事物上亦能考究得子
　細如何却無益於己曰他理會底聖人亦理會但他
　理會底意思不是彼所為者他欲人說他人理會不
　得者我理會得他人不能者我能之却不切己也又
　曰文武之道未墜於地在人賢者識其大者不賢者
　識其小者莫不有文武之道焉聖人何事不理會但
　是與人自不同
傅問而今格物不知可以就吾心之發見理會得否曰
　公依舊是要安排而今只且就事物上格去如讀書
　便就文字上格聽人説話便就說話上格接物便就
　接物上格精粗大小都要格他久後會通粗底便是
　精小底便是大這便是理之一本處而今只管要從
　發見處理會且如見赤子入井便有怵惕惻隱之心
　這箇便是發了更如何理會若須待他自然發了方
　理會他一年都能理會得多少聖賢不是教人去黑
　淬淬裏守著而今且大著心胸大開著門端身正坐
　以觀事物之來便格他
世間之物無不有理皆須格過古人自幼便識其具且
　如事君事親之禮鐘鼓鏗鏘之節進退揖遜之儀皆
　目熟其事躬親其禮及其長也不過只是窮此理因
　而漸及於天地鬼神日月陰陽草木鳥獸之理所以
　用功也易今人皆無此等禮數可以講習只靠先聖
　遺經自去推究所以要人格物主敬便將此心去體
　會古人道理循而行之如事親孝自家既知所以孝
　便將此孝心依古禮而行之事君敬便將此敬心依
　聖經所説之禮而行之一一須要窮過自然浹洽貫
　通如論語一書當時門人弟子記聖人言行動容周
　旋揖遜進退至為纖悉如鄉黨一篇可見當時此等
　禮數皆在至孟子時則漸已放棄如孟子一書其說
　己寛亦有但論其大理而已
問竇從周曽看格物一叚否因言聖人只說格物二字
　便是要人就事物上理會且自一念之㣲以至事事
　物物若静若動凡居處飲食言語無不是事無不各
　有箇天理人欲須是逐一驗過雖在靜處坐亦須驗
　箇敬肆敬便是天理肆便是人欲如居處便須驗得
　㳟與不㳟執事便須驗得敬與不敬有一般人專要
　就寂然不動上理會及其應事却七顚八倒到了又
　牽動他寂然底又有人專要理會事却於根本上全
　無工夫須是徹上徹下表裏洞徹如居仁便自能由
　義由義便是居仁敬以直内便能義以方外能義以
　方外便是敬以直内
問格物則恐有外馳之病曰若合做則雖治國平天下
　之事亦是巳事周公思兼三王以施四事其有不合
　者仰而思之夜以繼日幸而得之坐以待旦不成也
　說道外馳又問若如此則恐有身在此而心不在此
　視而不見聽而不聞食而不知其味有此等患曰合
　用他處也著用又問如此則不當論内外但當論合
　為與不合為先生頷之
問道之不明蓋是後人舍事跡以求道曰所以古人只
　道格物有物便有理若無事親事君底事何處得忠
　孝
格物不說窮理却言格物蓋言理則無可捉摸物有時
　而離言物則理自在自是離不得釋氏只說見性下
　梢尋得一箇空洞無稽底性亦由他說於事上更動
　不得
所謂窮理者事事物物各自有箇事物底道理窮之須
　要周盡若見得一邉不見一邉便不該通窮之未得
　更須欵曲推明蓋天理在人終有明處大學之道在
　明明德謂人合下便有此明德雖為物欲掩蔽然這
　些明底道理未嘗泯絶須從明處漸漸推將去窮到
　是處吾心亦自有準則窮理之初如攻堅物必尋其
　罅隙可入之處乃從而擊之則用力為不難矣孟子
　論四端便各自有箇柄靶仁義禮智皆有頭緒可尋
　即其所發之端而求其可見之體莫非可窮之理也
格物窮理有一物便有一理窮得到後遇事觸物皆橦
　著這道理事君便遇忠事親便遇孝居處便恭執事
　便敬與人便忠以至參前倚衡無徃而不見這箇道
　理若窮不至則所見不眞外面雖為善而内實為惡
　是兩箇人做事了外面為善是一箇人裏面又有一
　箇人説道我不好如今須勝得那一箇不好底人去
　方是豈有學聖人之書為市井之行這箇窮得箇甚
　道理而今説格物窮理須是見得箇道理親切了未
　解便能脫然去其舊習其始且見得箇道理如此那
　事不是亦不敢為其次見得分曉則不肯為又其次
　見得親切則不為之而舊習都㤀之矣
不是要格那物來長我聰明見識了方去理會自是不
　得不理會
大學説一格物在裏却不言其所格者如何學者欲見
　下工夫處但看孟子便得如説仁義禮智便窮到惻
　隠羞惡辭遜是非之心説好貨好色好勇便窮到太
　王公劉文武説古今之樂便窮到與民同樂處説性
　便格到纖豪未動處這便見得他孟子胸中無一豪
　私意蔽窒得也故其知識包宇宙大無不該細無不
　燭
問格物之義固要就一事一物上窮格然如吕氏楊氏
　所發明大本處學者亦須兼考曰識得即事事物物
　上便有大本不知大本是不曽窮得也若只說大本
　便是釋老之學
剡伯問格物致知曰格物是物物上窮其至理致知是
　吾心無所不知格物是零細説致知是全體説
黄去私問致知格物曰致字有推出之意前軰用致字
　多如此人誰無知為子知孝為父知慈只是知不盡
　須是要知得透底且如一穴之光也喚作光然逐旋
　開剗得大則其光愈大物皆有理人亦知其理如當
　慈孝之類只是格不盡但物格於彼則知盡於此矣
　又云知得此理盡則此箇意便實若有知未透處這
　裏面便黑了
致知格物只是一事非是今日格物明日又致知格物
　以理言也致知以心言也
問眞知曰曽被虎傷者便知得是可畏未曽被虎傷底
　須逐旋思量箇被傷底道理見得與被傷者一般方
　是
問格物須合内外始得曰他内外未嘗不合自家知得
　物之理如此則因其理之自然而應之便見合内外
　之理目前事事物物皆有至理如一草一木一禽一
　獸皆有理草木春生秋殺好生惡死仲夏斬陽木仲
　冬斬隂木皆是順陰陽道理自家知得萬物均氣同
　體見生不忍見死聞聲不忍食肉非其時不伐一木
　不殺一獸不殺胎不殀夭不覆巢此便是合内外之
　理
致知不是知那人不知底道理只是人面前底且如義
　利兩件昨日雖看義當為然而却又説未做也無害
　見得利不可做却又說做也無害這便是物未格知
　未至今日見得義當為決為之利不可做決定是不
　做心下自肯自信得及這便是物格便是知得至了
　此等説話為無恁地言語冊子上冩不得似恁地説
　出却較見分曉
子升問知止便是知至否曰知止就事上説知至就心
　上説知止知事之所當止知至則心之知識無不盡
大學物格知至處便是凡聖之關物未格知未至如何
　殺也是凡人須是物格知至方能循循不已而入於
　聖賢之域縱有敏鈍遲速之不同頭勢也都自向那
　邉去了今物未格知未至雖是要過那邉去頭勢只
　在這邉如門之有限猶未過得在問伊川云非樂不
　足以語君子便是物未格知未至未過得關否曰然
　某嘗謂物格知至後雖有不善亦是白地上黑㸃物
　未格知未至縱有善也只是黑地上白㸃
格物致知正心誠意不可著纖豪私意在其中致知格
　物十事格得九事通透一事未通透不妨一事只格
　得九分一分不透最不可凡事不可著箇且字且字
　其病甚多
致知無豪釐之不盡守其所止無須臾之或離致知如
　一事只知得三分這三分知得者是眞實那七分不
　知者是虛偽為善須十分知善之可好若知得九分
　而一分未盡只此一分未盡便是鶻突茍且之根少
　間説便為惡也不妨便是意不誠所以貴致知
深自省察以致其知痛加翦落以誠其意
知與意皆出於心知是知覺處意是發願處
問心本也意特心之所發耳今欲正其心先誠其意似
　倒説了曰心無形影教人如何撐拄須是從心之所
　發處下手先須去了許多惡根如人家裏有賊先去
　了賊方得家中寧如人種田不先去了草如何下種
　須去了自欺之意意誠則心正誠意最是一叚中緊
　要工夫下面一節輕一節
格物是夢覺關(格得來是覺格/不得只是夢)誠意是善惡關(誠得來/是善誠)
　(不得只/是惡)過得此二關上面工夫却一節易如一節了
　到得平天下處尚有些工夫只為天下闊須著如此
　㸃檢又曰誠意是轉關處又曰誠意是人鬼關(誠得/來是)
　(人誠不/得是鬼)
大學所謂知至意誠者必須知至然後能誠其意也今
　之學者只說操存而不知講明義理則此心憒憒何
　事於操存也某嘗謂誠意一節正是聖凡分别關隘
　去處若能誠意則是透得此關透此關後滔滔然自
　在去為君子不然則﨑嶇反側不免為小人之歸也
　致知所以先於誠意者如何曰致知者須是知得盡
　尤要親切尋常只將知至之至作盡字說近來看得
　合作切至之至知之者切然後貫通得誠意底意思
　如程先生所謂眞知者是也
問知至到意誠之間意自不聯屬須是别識得天理人
　欲分明盡去人欲全是天理方誠曰固是這事不易
　言須是格物精熟方到此居常無事天理實然有纖
　豪私欲便能識破他自來㸃檢慣了譬如有賊來便
　識得便捉得他不曾用功底與賊同眠同食也不知
問物未格時意亦當誠曰固然豈可説物未能格意便
　不用誠自始至終意常要誠如人適楚當南其轅豈
　可謂吾未能到楚且北其轅但知未至時雖欲誠意
　其道無由如人夜行雖知路從此去但黑暗行不得
　所以要得致知知至則道理坦然明白安而行之今
　人知未至者也知道善之當好惡之當惡然臨事不
　如此者只是實未曾見得若實見得自然行處無差
欲知知之眞不眞意之誠不誠只看做不做如何眞箇
　如此做底便是知至意誠
舜功問致知誠意是如何先後曰此是當初一發同時
　做底工夫及到成時知至而後意誠耳不是方其致
　知則脫空妄語猖狂妄行及到誠意方始旋收拾也
或問知至以後善惡既判何由意有未誠處曰克己之
　功乃是知至以後事惟聖罔念作狂惟狂克念作聖
　一念纔放下便是失其正自古無放心底聖賢然一
　念之微所當深謹纔說知至後不用誠意便不是人
　心惟危道心惟微豪釐間不可不子細理會纔説太
　快便失却此項工夫也
問心者身之主意者心之發意發於心則意當聽命於
　心今曰意誠而后心正則是意反為心之管束矣何
　也曰心之本體何嘗不正所以不得其正者蓋由邪
　惡之念勃勃而興有以動其心也譬之水焉本自瑩
　淨寧息蓋因波濤洶湧水遂為其所激而動也便是
　大學次序誠意最要學者茍於此一節分别得善惡
　取舍是非分明則自此以後凡有忿懥好樂親愛畏
　敬等類皆是好事大學之道始不可勝用矣
問心如何正曰只是去其害心者
大學言物格而後知至(止/)天下平聖人説得寛不説道
　能此即能彼亦不説道能此而後可學彼只是如此
　寛說後面逐叚節節更説只待人自㸔得如何
問知至了意便誠抑是方可做誠意工夫曰也不能恁
　地説得這箇也在人一般人自便能如此一般人自
　當循序做但知至了意誠便易且如這一件事知得
　不當如此做末梢又却如此做便是知得也未至若
　知得至時便決不如此如人既知烏喙之不可食水
　火之不可蹈豈肯更試去食烏喙蹈水火若是知得
　未至時意決不能誠
說大學次序曰致知格物是窮此理誠意正心脩身是
　體此理齊家治國平天下只是推此理要作三節㸔
　(以上語類/四十六條)
格物之論伊川意雖謂眼前無非是物然其格之也亦
　須有緩急先後之序豈遽以為存心於一草木器用
　之間而忽然懸悟也哉且如今為此學而不窮天理
　明人倫講聖言通世故乃兀然存心於一草木一器
　用之間此是何學問如此而望有所得是炊沙而欲
　其成飯也(荅陳/齊仲)
致知格物前説已詳來書只舉得一截正當説格字致
　字處乃遺而不道恐考之有未詳若但以格為法度
　之稱而欲執之以齊天下之物則理既未窮知既未
　至不知如何為法而執之但守此一定之法則亦無
　復節節推窮以究其極之功矣此義且當以程子之
　説為主而以某説推之不必強立説徒費力也(荅江/德功)
孝述竊疑心具衆理心雖昏蔽而所具之理未嘗不在
　但當其蔽隔之時心自為心理自為理不相贅屬如
　一物未格便覺此一物之理與心不相入似為心外
　之理而吾心邈然無之及既格之便覺彼物之理為
　吾心素有之理夫理在吾心不以未知而無不以既
　知而有然則所以若内若外者豈其見之異耶抑亦
　本無此事而孝述所見之謬耶曰極是(荅李/孝述)
治國平天下與誠意正心脩身齊家只是一理所謂格
　物致知亦曰知此而已矣此大學一書之本指也今
　必以治國平天下為君相之事而學者無與焉則内
　外之道異本殊歸與經之本指正相南北矣禹稷顔
　回同道豈必在位乃為為政哉(荅江/德功)
所厚者謂父子兄弟骨肉之恩理之所當然而人心之
　不能已者今必外此而厚其身此即釋氏滅天理去
　人倫以私其身之意也必若是而身修則雖至於六
　度萬行具足圓滿亦無以贖其不孝不弟之刑矣此
　謂知本以例推之凡言此謂者皆傳文非經之結句
　也(荅江/德功)
經文末後兩句來諭固與舊説有間矣但所論先後之
　序經中上文已屢言之而本亂末治之云又已該舉
　自不須説但聖人於此特下此語正要讀者有以知
　　夫人道之大有在於此不可同於仁民愛物之例而
　　一以末視之此意不可不著眼耳今不領此而又必
　　以身言非釋氏之意而何哉(荅江德功○以/上文集六條)
　　　右聖經
　
　
　
　
　
　
　
　
　
　
　
御纂朱子全書卷七
　欽定四庫全書
御纂朱子全書卷八
　　大學二
　自人受之喚做明德自天言之喚做明命今人多鶻鶻
　　突突一似無這箇明命若常見其在前則凛凛然不
　　敢放肆見許多道理都在眼前又曰人之明德即天
　　之明命雖則是形骸間隔然人之所以能視聽言動
　　非天而何
　顧諟天之明命古註云常目在之説得極好非謂有一
　　物常在目前可見也只是常存此心知得有這道理
　　光明不昧方其靜坐未接物也此理固湛然清明及
　　其遇事而應接也此理亦隨處發見只要人常提撕
　　省察念念不忘存養久之則是理愈明雖欲忘之而
　　不可得矣孟子曰學問之道無他求其放心而已矣
　　所謂求放心只常存此心便是存養既久自然信向
　　決知堯舜之可為聖賢之可學如菽粟之必飽布帛
　之必煖自然不為外物所勝若是若存若亡如何會
　信如何能必行又曰千書萬書只是教人求放心聖
　賢敎人其要處皆一茍通得一處則觸處皆通矣
因說天之明命曰這箇物事即是氣便有許多道理在
　裏人物之生都是先有這箇物事便是天當初分付
　底既有這物事方始具是形以生便有皮包裹在裏
　若有這箇無這皮殼亦無所包裹如草木之生亦是
　有箇生意了便會生出芽蘖芽蘖出來便有包皮裹
　著而今儒者只是理會這箇要得順性命之理佛老
　也只是理會這箇物事老氏便要常把住這氣不肯
　與他散便會長生久視長生久視也未見得只是做
　得到也便未會死佛氏也只是見箇物事便放得下
　所以死生禍福都不動只是他去作弄了又曰各正
　性命保合太和聖人於乾卦發此兩句最好人之所
　以為人物之所以為物都是正箇性命保合得箇和
　氣性命便是當初合下分付底保合便是有箇皮殼
　包裹在裏如人以刀破其腹此箇物事便散却便死
　(以上語/類三條)
　　右傳一章
茍日新一句是為學入頭處而今為學且要理會茍字
　茍能日新如此則下面兩句工夫方能接續做去而
　今學者只管要日新却不去茍字上面著工夫茍日
　新茍者誠也
茍日新新是對舊染之汚而言日日新又日新只是要
　常常如此無間斷也新與舊非是去外面討來昨日
　之舊乃是今日之新道夫云這正如孟子操存舍亡
　說存與亡非是有兩物曰然只是在一念間爾如顧
　諟天之明命上下文都説明德這裏却説明命蓋天
　之所以與我便是明命我之所得以為性者便是明
　徳命與德皆以明為言是這箇物本自光明顯然在
　裏我却去昏蔽了他須用日新説得來又只是箇存
　心所以明道云聖賢千言萬語只是欲人將已放之
　心約之使反覆入身來自能尋向上去下學而上達
　也
鼓之舞之之謂作如擊鼓然自然使人跳舞踴躍然民
　之所以感動者由其本有此理上之人既有以自明
　其明德時時提撕警策則下之人觀瞻感發各有以
　興起其同然之善心而不能已耳
周雖舊邦其命維新自新新民而至於天命之改易可
　謂極矣必如是而後為止於至善也(以上語/類四條)
無所不用其極觀上文三引詩書而此以無所二字總
　而結之則於自新新民皆欲用其極可知矣自新固
　新民之本然天下無一物非吾度内者亦無一事非
　吾之所當為者譬如百尋之木根本枝葉生意無不
　在焉但知所先後則近道耳豈曰專用其本而直棄
　其末哉今曰不求為新民而專求之德化則又賤彼
　貴我之私心而無以合内外之道矣(荅江/德功)
問大學明明德新民皆欲止於至善而傳之一章結語
　止言自明而二章結語乃言無所不用其極曰二章
　兼明自新新民之事故通結之下章又自正解止於
　至善之意初不相妨也(荅陳與叔○以/上文集二條)
　　右傳二章
於緝熙敬止緝熙是工夫敬止是功效收殺處
或言大學以知止為要曰如君便要止於仁臣便要止
　於敬子便止於孝父便止於慈若不知得何縁到得
　那地位只這便是至善處道夫問至善是無過不及
　恰好處否曰只是這夾界上些子如君止於仁若依
　違牽制懦而無斷便是過便不是仁臣能陳善閉邪
　便是敬若有所畏懼而不敢正君之失便是過便不
　是敬
問至善如君之仁臣之敬父之慈子之孝者固如此就
　萬物中細論之則其類如何曰只恰好底便是坐如
　尸便是坐恰好底立如齊便是立恰好底
傳之三章緊要只是如切如磋如琢如磨如切可謂善
　矣又須當磋之方是至善如琢可謂善矣又須當磨
　之方是至善一章主意只是説所以止於至善工夫
　為下不可諠兮之語拖帶說到道盛德至善民不能
　忘又因此語一向引去大槩是反覆嗟咏其味深長
　他經引詩或未甚切只大學引得極細宻
魏元壽問切磋琢磨之説曰恰似剝了一重又有一重
　學者做工夫消磨舊習幾時便去教盡須是只管磨
　礲教十分淨潔最怕如今於眼前道理略理㑹得些
　便自以為足更不著力向上去這如何會到至善田
　地
問解瑟為嚴宻是就心言抑就行言曰是就心言問心
　如何是宻處曰只是不粗疎恁地縝密
僩武毅之貎能剛強卓立不如此怠惰闒䬃
問僩者武毅之貌恂慄戰懼之貌不知人當戰懼之時
　果有武毅之意否曰人而懐戰懼之心則必齋莊嚴
　肅又烏可犯
問恂慄何以知為戰懼曰莊子云木處則惴慄恂懼
大率切而不磋亦未到至善處琢而不磨亦未到至善
　處瑟兮僩兮則誠敬存於中矣未至於赫兮喧兮威
　儀輝光著見於外亦未為至善此四句是此叚緊切
　處專是説至善蓋不如此則雖善矣未得為至善也
　至於民之不能忘若非十分至善何以使民久而不
　能忘古人言語精宻有條理如此
問君子賢其賢而親其親曰如孔子仰文武之德是賢
　其賢成康以後思其恩而保其基緒便是親其親
或問至善章曰此章前三節是説止字中一節説至善
　後面烈文一節又是咏歎此至善之意(以上語類/十二條)
君止於仁以體仁足以長人居上不寛等語觀之可見
　蓋為人上者無此意思即上下乖暌壅隔而無以相
　有矣(荅滕徳章/○文集)
　　右傳三章
問聽訟吾猶人也必也使無訟乎曰固是以脩身為本
　只是公别底言語多走作如云凡人聽訟以曲為直
　以直為曲所以人得以盡其無情之辭聖人理無不
　明明無不燭所以人不敢如此却是聖人善聽訟所
　以人不敢盡其無實之辭正與經意相反聖人正是
　説聽訟我也無異於人當使其無訟之可聽方得若
　如公言則當云聽訟吾過人逺矣故無情者不敢盡
　其辭始得聖人固不會錯斷了事只是他所以無訟
　者却不在於善聽訟在於意誠心正自然有以薰炙
　漸染大服民志故自無訟之可聽耳如成人有其兄
　死而不為衰者聞子臯將至遂為衰子臯何嘗聽訟
　自有以感動人處耳
無情者不得盡其辭便是說那無訟之由然惟先有以
　服其心志所以能使之不得盡其虚誕之辭
大畏民志者大有以畏服斯民自欺之志(以上語/類三條)
　　右傳四章
問表裏精粗曰須是表裏精粗無不到有一種人只就
　皮殻上做工夫却於理之所以然者全無是䖏又有
　一種人思慮向裏去又嫌眼前道理粗於事物上都
　不理會此乃談𤣥說妙之病其流必入於異端
周問大學補亡心之分别取舍無不切曰只是理徹了
　見善端的如不及見不善端的如探湯好善便端的
　如好好色惡不善便端的如惡惡臭此下須連接誠
　意看此未是誠意是醖釀誠意來(案此條所舉是舊本/)
李問吾之所知無不切曰某向説得較寛又覺不切今
　說較切又少些寛舒意所以又説道表裏精粗無不
　盡也自見得切字却約向裏靣(案此條所舉是舊本/)
問格物章補文處不入敬意何也曰敬已就小學處做
　了此處只據本章直説不必雜在這裏壓重了不淨
　潔
問所補致知章何不效其文體曰亦曽效而為之竟不
　能成劉原父却會效古人為文其集中有數篇論全
　似禮記(以上語/類五條)
所舉伊川先生格物兩條極親切上蔡意固好然却只
　是説見處今且論涵養一節疑古人直自小學中涵
　養成就所以大學之道只從格物做起今人從前無
　此工夫但見大學以格物為先便欲只以思慮知識
　求之更不於操存處用力縱使窺測得十分亦無實
　地可據大抵敬字是徹上徹下之意格物致知乃其
　間節次進歩處耳(荅林/擇之)
格物之説程子論之詳矣而其所謂格至也格物而至
　於物則物理盡者意句俱到不可移易某之謬説實
　本其意然亦非茍同之也蓋自十五六時知讀是書
　而不曉格物之義往來於心餘三十年近嵗就實用
　功處求之而參以他經傳記内外本末反覆證驗乃
　知此説之的當恐未易以一朝卒然立説破也夫天
　生蒸民有物有則物者形也則者理也形者所謂形
　而下者也理者所謂形而上者也人之生也固不能
　無是物矣而不明其物之理則無以順性命之正而
　處事物之當故必即是物以求之知求其理矣而不
　至夫物之極則物之理有未窮而吾之知亦未盡故
　必至其極而後已此所謂格物而至於物則物理盡
　者也物理皆盡則吾之知識廓然貫通無有蔽礙而
　意無不誠心無不正矣此大學本經之意而程子之
　説然也其宏綱實用固已洞然無可疑者而微細之
　間主賔次第文義訓詁詳宻精當亦無一豪之不合
　今不深考而必欲訓致知以窮理則於主賔之分有
　所未安(知者吾心之知理者事物之理以此知彼/自有主賔之辨不當以此字訓彼字也)訓
　格物以接物則於究極之功有所未明(人莫不與物/接但或徒接)
　(而不求其理或粗求而不究其極是以雖與物接而/不能知其理之所以然與其所當然也今曰一與物)
　(接而理無不窮則亦太輕易矣蓋特出於聞聲悟道/見色明心之餘論而非吾之所謂窮理者固未可同)
　(年而語也且考之他/書格字亦無訓接者)以義理言之則不通以訓詁考
　之則不合以功用求之則又無可下手之實地竊意
　聖人之言必不如是之差殊疎略以病後世之學者
　也(荅江徳功○以/上文集二條)
　　右傳五章
看誠意章有三節兩必謹其獨一必誠其意十目所視
　十手所指言小人閒居為不善其不善形於外者不
　可揜如此德潤身心廣體胖言君子謹獨之至其善
　之形於外者證驗如此
居甫問誠意章結句云此大學之樞要樞要説誠意是
　説致知曰上面關著致知格物下面關著四五項上
　須是致知能致其知知之既至方可以誠得意到得
　意誠便是過得箇大關方始照管得箇身心若意不
　誠便自欺便是小人過得這箇關便是君子又云意
　誠便全然在天理上行意未誠以前尚汨在人欲裏
説大學誠意章曰如今人雖欲為善又被一箇不欲為
　善之意來妨了雖欲去惡又被一箇尚欲為惡之意
　來妨了蓋其知之不切故為善不是他心肯意肯去
　惡亦不是他心肯意肯這箇便是自欺便是不誠意
　才不誠則心下便有許多忿懥恐懼憂患好樂而心
　便不正心既不正則凡有愛惡等事莫不倚於一偏
　如此如何要家齊國治天下平惟是知得切則好善
　必如好好色惡惡必如惡惡臭是非為人而然蓋胷
　中實欲如此而後心滿意愜
問實其心之所發欲其一於理而無所雜曰只為一便
　誠二便雜如惡惡臭如好好色一故也小人間居為
　不善(止/)著其善二故也只要㸔這些便分曉二者為
　是眞底物事却著些假攙放裏便成詐偽如這一盞
　茶一味是茶便是眞才有些别底滋味便是有物夾
　雜了便是二(按此條所/舉是舊本)
器逺問物格知至了如何到誠意又説毋自欺也毋者
　禁止之辭曰物既格知既至到這裏方可著手下工
　夫不是物格知至了下面許多一齊掃了
所謂誠其意者毋自欺也注云心之所發陽善隂惡則
　其好善惡惡皆為自欺而意不誠矣而今説自欺未
　説到與人説時方謂之自欺只是自家知得善好要
　為善然心中却覺得微有些没緊要底意思便是自
　欺便是虛偽不實矣正如金已是真金了只是鍜鍊
　得微不熟㣲有些渣滓去不盡顔色或白或青或黄
　便不是十分精金矣顔子有不善未嘗不知便是知
　之至知之未嘗復行便是意之實(按此條所舉/注亦是舊本)
所謂自欺者非為此人本不欲為善去惡但此意隨發
　常有一念在内阻隔住不放教表裏如一便是自欺
　但當致知分别善惡了然後致其謹獨之功而力割
　去物欲之雜而後意可得其誠也
國秀問大學誠意㸔來有三様一則内全無好善惡惡
　之實而專事掩覆於外者此不誠之尤也一則雖知
　好善惡惡之為是而隱微之際又茍且以自瞞底一
　則知有未至隨意應事而自不覺䧟於自欺底曰這
　箇不用恁地分只是一路都是自欺但有深淺之不
　同耳
次早云夜來國秀説自欺有三様底後來思之是有這
　三樣意思然却不是三路只是一路有淺深之不同
　又因論以假託換掩覆字云假託字又似重了掩覆
　字又似輕不能得通上下底字又因論誠與不誠不
　特見之於外只裏靣一念之發便有誠偽之分譬如
　一粒粟外面些皮子好裏面那些子不好如某所謂
　其好善也隂有不好者以拒於内其惡惡也隂有不
　惡者以挽其中盖好惡未形時已有那些子不好不
　惡底藏在裏面了
人固有終身為善而自欺者(不特外面有心中欲為善/而常有箇不肯底意思便)
　(是自/欺也)須是要打疊得盡盖意誠而後心可正過得這
　一關後方可進
自慊之慊大意與孟子行有不慊相類子細思之亦㣲
　有不同孟子慊訓滿足意多大學訓快意多横渠云
　有外之心不足以合天心初㸔亦只一般然横渠亦
　是訓足底意思多大學訓快意多問大學説自慊且
　說合做處便做無牽滯於己私且只是快底意少間
　方始心下充滿孟子謂行有不慊只說行有不滿足
　則便餒耳曰固是夜來説此極子細若不理會得誠
　意意思親切也説不到此今㸔來誠意如惡惡臭如
　好好色只是苦切定要如此不如此自不得
誠意章皆在兩箇自字上用功
問毋自欺是誠意自慊是意誠否小人閒居以下是形
　容自欺之情狀心廣體胖是形容自慊之意否曰然
　後叚各發明前說但此處是箇牢關今能致知知至
　而意誠矣驗以日用間誠意十分為善矣有一分不
　好底意思潛發以間於其間此意一發便由斜徑以
　長這箇却是實前面善意却是虚矣如見孺子入井
　救之是好意其間有些要譽底意思以雜之如薦好
　人是善意有些要人徳之之意隨後生來治惡人是
　好意有些狠疾之意隨後來前面好意都成虛了如
　姤卦上五爻皆陽下面只一陰生五陽便立不住了
　荀子亦言心臥則夢偷則自行使之則謀(見解/蔽萹)彼言
　偷者便是說那不好底意若曰使之則謀者則在人
　使之如何耳謀善謀惡都由人只是那偷底可惡故
　須致知要得早辨而豫戒之耳
問誠其意者毋自欺也近改注云自欺者心之所發若
　在於善而實則未能不善也若字之義如何曰若字
　只是外面做得來一似都善其實中心有些不愛此
　便是自欺前日得孫敬甫書他説自慊字似差了其
　意以為好善如好好色惡惡如惡惡臭如此了然後
　自慊看經文語意不是如此此之謂自慊謂如好好
　色惡惡臭只此便是自慊是合下好惡時便是要自
　慊了非是做得善了方能自慊也自慊正與自欺相
　對不差豪髮所謂誠其意便是要毋自欺非至誠其
　意了方能不自欺也所謂不自欺而慊者只是要自
　快足我之志願不是要為他人也誠與不誠自慊與
　自欺只爭這些子豪髮之間耳又曰自慊則一自欺
　則二自慊者外靣如此中心也是如此表裏一般自
　欺者外面如此做中心其實有些子不願外面且要
　人道好只此便是二心誠偽之所由分也(按此條所/舉注亦是)
　(舊/本)
問知至而後意誠則知至之後無所用力意自誠矣傳
　猶有謹獨之說何也曰知之不至則不能謹獨亦不
　肯謹獨惟知至者見得實是實非灼然如此則必戰
　懼以終之此所謂能謹獨也如顔子請事斯語曾子
　戰戰兢兢終身而後已彼豈知之不至然必如此方
　能意誠盖無放心的聖賢惟聖㒺念作狂一豪少不
　謹懼則已墮於意欲之私矣此聖人教人徹上徹下
　不出一敬字也
誠意章上云必慎其獨者欲其自慊也下云必慎其獨
　者防其自欺也盖上言如惡惡臭如好好色此之謂
　自慊故君子必慎其獨者欲其察於隱微之間必吾
　所發之意好善必如好好色惡惡必如惡惡臭皆以
　實而無不自慊也下言小人閒居為不善而繼以誠
　於中形於外故君子必慎其獨者欲其察於隠微之
　間必吾所發之意由中及外表裏如一皆以實而無
　少自欺也
問自欺與厭然揜其不善而著其善之類有分别否曰
　自欺只是於理上虧欠不足便胡亂且欺謾過去如
　有得九分義理雜了一分私意九分好善惡惡一分
　不好不惡便是自欺到得厭然揜著之時又其甚者
　原其所以自欺又是知不至不曽見得道理精至處
　所以向來説表裏精粗字如知為人子止於孝這是
　表到得知所以必著孝是如何所以為孝當如何這
　便是裏見得到這般處方知決定是著孝方可以用
　力於孝又方肯決然用力於孝人須是掃去氣禀私
　欲使胷次虚靈洞徹
問意誠曰表裏如一便是但所以要得表裏如一却難
　今人當獨處時此心非是不誠只是不奈何他今人
　在靜處非是此心要馳騖但把捉他不住此已是兩
　般意思至如見君子而後厭然詐善時已是第二番
　罪過了
此一箇心須每日提撕令常惺覺頃刻放寛便隨物流
　轉無復収拾如今大學一書豈在㸔他言語正欲驗
　之於心如何如好好色如惡惡臭試驗之吾心好善
　惡惡果能如此乎閒居為不善見君子則掩其不善
　而著其善是果有此乎一有不至則勇猛奮躍不已
　必有長進處今不知為此則書自書我自我何益之
　有
誠於中形於外大學和惡字説此誠只是實字也惡者
　却是無了天理本然者但實有其惡而已
凡惡惡之不實為善之不勇外然而中實不然或有所
　為而為之或始勤而終怠或九分為善尚有一分茍
　且之心皆不實而自欺之患也所謂誠其意者表裏
　内外徹底皆如此無纖豪絲髮茍且為人之弊如飢
　之必欲食渴之必欲飲皆自以求飽足於己而已非
　為他人而食飲也又如一盆水徹底皆清瑩無一豪
　砂石之雜如此則其好善也必誠好之惡惡也必誠
　惡之而無一豪勉強自欺之雜所以説自慊但自滿
　足而已豈有待於外哉是故君子謹其獨非特顯明
　之處是如此雖至微至隠人所不知之地亦常謹之
　小處如此大處亦如此顯明處如此隠微處亦如此
　表裏内外精粗隠顯無不謹之方謂之誠其意孟子
　曰人能充無欲害人之心而仁不可勝用也夫無欲
　害人之心人皆有之閒時皆知惻隠及到臨事有利
　害時此心便不見了且如一堆金寶有人曰先爭得
　者與之自家此心便欲爭奪推倒那人定要得了方
　休又如人皆知穿窬之不可為雖稍有識者亦不肯
　為及至顚𠖇於富貴而不知恥或無義而受萬鍾之
　祿便是到利害時有時而昏所謂誠意者須是隠微
　顯明小大表裏都一致方得孟子所謂見孺子入井
　時怵惕惻隠非惡其聲而然非為内交要譽而然然
　却心中有内交要譽之心却向人説我實是惻隠羞
　惡所謂為惡於隠微之中而詐善於顯明之地是所
　謂自欺以欺人也然人豈可欺哉人之視已如見其
　肺肝然則欺人者適所以自欺而已誠於中形於外
　那箇形色氣貎之見於外者自别決不能欺人秪自
　欺而已這様底永無縁做得好人為其無為善之地
　也外面一副當雖好然裏面却踏空永不足以為善
　永不濟事更莫説誠意正心脩身至於治國平天下
　越沒干渉矣
問誠意自欺注今改本恐不如舊注好曰何也曰今注
　云心之所發陽善隂惡則其好善惡惡皆為自欺而
　意不誠矣恐讀書者不曉又此句或問中已言之却
　不如舊注云人莫不知善之當為然知之不切則其
　心之所發必有隂在於惡而陽為善以自欺者故欲
　誠其意者無他亦曰禁止乎此而已矣此言明白而
　易曉曰不然本經正文只説所謂誠其意者毋自欺
　也初不曽引致知兼説今若引致知在中間則相牽
　不了却非解經之法又况經文誠其意者毋自欺也
　這説話極細盖言為善之意稍有不實照管少有不
　到處便為自欺未便説到心之所發必有隂在於惡
　而陽為善以自欺處若如此則大故無狀有意於惡
　非經文之本意也所謂心之所發陽善陰惡乃是見
　理不實不知不覺地䧟於自欺非是隂有心於為惡
　而詐為善以自欺也如公之言須是鑄私錢假官會
　方為自欺大故是無狀小人此豈自欺之謂耶(又曰/所謂)
　(毋自欺者正當於幾微豪釐處做工夫只幾㣲之間/少有不實便為自欺豈待如此狼當至於陰在為惡)
　(而陽為善而後謂之自欺耶/此處語意極細不可草草㸔)此處工夫極細未便説
　到那粗處所以前後學者多説差了盖為賺連下文
　小人閒居為不善一叚㸔了所以差也又問今改注
　下文云則無待於自欺而意無不誠也據經文方説
　毋自欺毋者禁止之辭若説無待於自欺恐語意太
　快未易到此曰既能禁止其心之所發皆有善而無
　惡實知其理之當然便無待於自欺非勉強禁止而
　猶有時而發也若好善惡惡之意有一豪之未實則
　其發於外也必不能掩既是打叠得盡實於為善便
　無待於自欺矣如人腹痛畢竟是腹中有些冷積須
　用藥驅除去這冷積則其痛自止不先除去冷積而
　但欲痛之自止豈有此理(按此條所辨/皆係舊本)
敬子問所謂誠其意者毋自欺也注云外為善而中實
　未能免於不善之雜某意欲改作外為善而中實容
　其不善之雜如何盖所謂不善之雜非是不知是知
　得了又容著在這裏此之謂自欺曰不是知得了容
　著在這裏是不奈他何了不能不自欺公合下認錯
　了只管説箇容字不是如此容字又是第二節縁不
　奈他何所以容在這裏此一叚文意公不曾識得他
　源頭在只要硬去捺他所以錯了(大槩以為有纖豪/不善之雜便是自)
　(欺/)自欺只是自欠了分數恰如淡底金不可不謂之
　金只是欠了分數如為善有八分欲為有兩分不為
　此便是自欺是自欠了這分數或云如此則自欺却
　是自欠曰公且去看(又曰自欺非是要如/此是不奈他何底)荀子曰心
　臥則夢偷則自行使之則謀某自十六七讀時便曉
　得此意盖偷心是不知不覺自走去底不由自家使
　底倒要自家去捉他使之則謀這却是好底心由自
　家使底李云某每常多是去捉他如在此坐心忽散
　亂又用去捉他曰公又說錯了公心粗都看這説話
　不出所以説格物致知而後意誠裏面也要知得透
　徹外面也要知得透徹便是自無那箇物事譬如果
　子爛熟後皮核自脫落離去不用人去咬得了如公
　之説這裏面一重不曾透徹在只是認得箇容著硬
　遏捺將去不知得源頭工夫在所謂誠其意者毋自
　欺也此是聖人言語之最精處如箇尖鋭底物事如
　公所說只似箇樁頭子都粗了公只是硬要去強捺
　如水恁地滾出來却硬要將泥去塞他如何塞得住
　又引中庸論誠處而曰一則誠雜則偽只是一箇心
　便是誠才有兩箇心便是自欺好善如好好色惡惡
　如惡惡臭他徹底只是這一箇心所以謂之自慊若
　才有些子閒雜便是兩箇心便是自欺如自家欲為
　善後面又有箇人在這裏抝你莫去為善欲惡惡又
　似有箇人在這裏抝你莫要惡惡此便是自欺(因引/近思)
　(錄如有兩人焉欲為善/云云一叚正是此意)如人説十句話九句實一句
　脱空那九句實底被這一句脱空底都壞了如十分
　金徹底好方謂之真金若有三分銀便和那七分底
　也壞了又曰佛家看此亦甚精被他分析得項數多
　如云有十二因縁只有一心之發便被他推尋得許
　多察得來極精微又有所謂流注想他最怕這箇所
　以溈山禪師云某參禪幾年了至今不曽斷得這流
　注想此即荀子所謂偷則自行之心也(按此條所舉/亦是舊本盖)
　(舊本經/屢改也)
次早又曰昨夜思量敬子之言自是但傷雜耳某之言
　却只説得那箇自欺之根自欺却是敬子容字之意
　容字却說得是盖知其為不善之雜而又盖庇以為
　之此方是自欺謂如人有一石米却只有九斗欠了
　一斗此欠者便是自欺之根自家却自盖庇了嚇人
　説是一石此便是自欺謂如人為善他心下也自知
　有箇不滿處他却不説是他有不滿處却遮盖了硬
　説我做得是這便是自欺却將那虚假之善來盖覆
　這真實之惡某之説却説髙了移了這位次了所以
　人難曉大率人難曉處不是道理有錯處時便是語
　言有病不是語言有病時便是移了這步位了今若
　只恁地説時便與那小人閒居為不善處都説得貼
　了
次日又曰夜來説得也未盡夜來歸去又思㸔來如好
　好色如惡惡臭一叚便是連那毋自欺也説言人之
　毋自欺時便要如好好色如惡惡臭様方得若好善
　不如好好色惡惡不如惡惡臭此便是自欺毋自欺
　者謂如為善若有些子不善而自欺時便當斬根去
　之眞箇是如惡惡臭始得如小人閒居為不善底一
　叚便是自欺底只是反説閒居為不善便是惡惡不
　如惡惡臭見君子而後厭然揜其不善而著其善便
　是好善不如好好色若只如此㸔此一篇文義都貼
　實平易坦然無許多屈曲某舊説忒説闊了高了深
　了然又自有一樣人如舊説者欲節去之又可惜但
　終非本文之意耳
問十目所視十手所指曰此承上文人之視己如見其
　肺肝底意不可道是人不知人曉然共見如此
心廣體胖心本是闊大底物事只是因愧怍了便卑狹
　便被他隔礙了只見得一邉所以體不能常舒泰
伊川問尹氏讀大學如何對曰只看得心廣體胖一句
　甚好又問如何尹氏但長吟心廣體胖一句尹氏必
　不會嚇人須是他自見得今人讀書都不識這様意
　思(以上語類/二十八條)
欺慊兩事正相抵背此之謂自慊即是言如惡惡臭好
　好色便是自慊非謂必如此而後能自慊也所論謹
　獨一節亦似太説開了須知即此念慮之間便當審
　其自欺自慊之向背以存誠而去偽不必待其作姦
　行詐干名蹈利然後謂之自欺也小人閒居以下則
　是極言其弊必至於此以為痛切之戒非謂到此方
　是差了路頭處也(荅孫/敬甫)
毋自欺乃解誠其意之義知未至者固當如此用力然
　知之至者亦未可便謂不假此也但知未至者禁之
　雖力而或未能止唯知至然後禁之不難而無不能
　止耳(荅呉/伯豐)
論亦有真知而自欺者此亦未然只此自欺便是知得
　不曾透徹此間昨晩有嘗䑕藥而中毒者幾至委頓
　只此便是不曽真知砒霜能殺人更何疑耶然又不
　是隨衆略知之外别有真知更須别作道理尋求但
　只就此略知得處著實體驗須有自然信得及處便
　是真知也(荅趙㳟父○以/上文集三條)
　　右傳六章
問先生近改正心一章方包括得盡舊來説作意或未
　誠則有是四者之累却只説從誠意去曰這事連而
　却斷斷而復連意有善惡之殊意或不誠則可以為
　惡心有得失之異心有不正則為物所動却未必為
　惡然未有不能格物致知而能誠意者亦未有不能
　誠意而能正心者
問意既誠而有憂患之類何也曰誠意是無惡憂患忿
　懥之類却不是惡但有之則是有所動
問心體本正發而為意之私然後有不正今欲正心且
　須誠意否未能誠意且須操存否曰豈容有意未誠
　之先且放他喜怒憂懼不得其正不要管他直要意
　誠後心却自正如此則意終不誠矣所以伊川説未
　能誠意且用執持
誠意是真實好善惡惡無夾雜又曰意不誠是私意上
　錯了心不正是公道上錯了又曰好樂之類是合有
　底只是不可留滯而不消化無留滯則此心便虛
問忿懥恐懼憂患好樂皆不可有否曰四者豈得皆無
　但要得其正耳如中庸所謂喜怒哀樂發而中節者
　也
㸔心有所喜怒説曰喜怒哀樂固欲中節然事過後便
　須平了謂如事之可喜者固須與之喜然别遇一事
　又將此意待之便不得其正盖心無物然後能應物
　如一量稱稱物固自得其平若先自添著些物在上
　而以之稱物則輕重悉差矣心不可有一物亦猶是
　也
四者心之所有但不可使之有所私爾才有所私便不
　能化梗在胷中且如忿懥恐懼有當然者若定要他
　無直是用死方得但不可先有此心耳今人多是才
　忿懥雖有可喜之事亦所不喜才喜雖有當怒之事
　亦不復怒便是蹉過事理了便視而不見聽而不聞
　食而不知其味了盖這物事才私便不去只管在胷
　中推盪終不消釋設使此心如太虛然則應接萬務
　各止其所而我無所與則便視而見聽而聞食而真
　知其味矣㸔此一叚只是要人不可先有此心耳
忿懥好樂恐懼憂患這四者皆人之所有不能無然有
　不得其正者只是應物之時不可夾帶私心如有一
　項事可喜自家正喜驀見一可怒底事來是當怒底
　事却以這喜心處之和那怒底事也喜了便是不得
　其正可怒事亦然惟誠其意真箇如鑑之空如衡之
　平妍媸髙下隨物定形而我無與焉這便是正心因
　説前在漳州見屬官議一事數日不決却是有所挾
　後忽然看破了道這箇事不可如此一向判一二百
　字盡皆得這意思此是因事上見這心親切
人心如一箇鏡先未有一箇影像有事物來方始照見
　妍醜若先有一箇影像在裏如何照得人心本是湛
　然虛明事物之來隨感而應自然見得高下輕重事
　過便當依前恁地虛方得若事未來先有一箇忿懥
　好樂恐懼憂患之心在這裏及忿懥好樂恐懼憂患
　之事到来又以這心相與滚合便失其正事了又只
　苦留在這裏如何得正
問喜怒憂懼人心所不能無如忿懥乃戾氣豈可有也
　曰忿又重於怒心然此處須㸔文勢大意但此心先
　有忿懥時這下面便不得其正如鏡有人影在裏面
　第二人來便照不得如秤子釘盤星上加一錢則稱
　一錢物便成兩錢重了心若先有怒時更有當怒底
　事物來便成兩分怒了有當喜底事來又減却半分
　喜了先有好樂也如此先有憂患也如此若把忿懥
　作可疑則下面憂患好樂等皆可疑問八章謂五者
　有當然之則如敖惰之心則豈可有也曰此處亦當
　看文勢大意敖惰只是一般人所為得人厭棄不起
　人敬畏之心若把敖惰作不當有則親愛敬畏等也
　不當有
黄丈云舊嘗問視而不見聽而不聞只是說知覺之心
　却不及義理之心先生曰才知覺義理便在此才昏
　便不見了
心須卓立在八九者之外(謂忿懥/之類)而勿䧟於八九者之
　中方得其正聖人之心周流應變而不窮只為在内
　而外物入不得及其出而應接又不䧟於彼(以上語/類十二)
　(條/)
問宋傑嘗觀傳文論脩身在正其心嘗每閒力自克亦
　頗得力而敬子不以為然以謂若論是當須還是喜
　怒中節乃可然宋傑今日之所謂得力者仍是隨意
　之所便者以致力而實未深察夫不能自已者也曰
　正心之功若自知至意誠中來則不須如此安排而
　自無不正矣未到此地則亦隨力隨分省察持守可
　也不須如此計較且向格物處用功乃為知所先後
　耳(荅余國秀/○文集)
　　右傳七章
問七章八章頗似一意如何曰忿懥之類心上理會親
　愛之類事上理會心上理會者是見於念慮之偏事
　上理會者是見於事為之失
正卿問大學傳正心脩身莫有深淺否曰正心是就心
　上説脩身是就應事接物上説那事不從心上做出
　來如脩身如絜矩都是心做得出但正心是萌芽上
　理會若脩身及絜矩等事却是各就地頭上理會
親愛賤惡畏敬哀矜敖惰各自有當然之則只不可偏
　如人飢而食只合當食食才過些子便是偏渴而飲
　飲才過些子便是偏如愛其人之善若愛之過則不
　知其惡便是因其所重而䧟於所偏惡惡亦然下面
　說人莫知其子之惡莫知其苗之碩上面許多偏病
　不除必至於此
問章句曰人於五者本有當然之則然敖之與惰則氣
　習之所為實為惡德至若哀矜之形正良心之苗裔
　偏於哀矜不失為仁德之厚又何以為身不脩而不
　可以齊其家者乎曰敖惰謂如孔子之不見孺悲孟
　子不與王驩言哀矜謂如有一般大姦大惡方欲治
　之被他哀鳴懇告却便恕之道夫云這只是言流為
　姑息之意曰這便是哀矜之不得其正處
因學者問大學敖惰處而曰某嘗説如有人問易不當
　為卜筮書詩不當去小序不當叶韻及大學敖惰處
　皆在所不答
問大學釋脩身齊家章不言脩身何也曰好而不知其
　惡惡而不知其美是以好為惡以曲為直可謂之脩
　身乎(以上語/類六條)
敖惰讀者多以為疑嘗欲於或問中補數語以發之而
　未暇大抵此自有一等人上不至於可親愛畏敬下
　不至於可賤惡哀矜使人視之汎然不入念慮者耳
　然如此而猶以恐其有偏為戒則豈真敖忽而忘之
　哉(荅潘/㳟叔)
問燔近於家間區處一二事便覺上下暌隔情意寖薄
　欲遂置而不問則諸事不整不知且只於身上自理
　會莫屑屑問他如何曰威如之吉反身之謂也(荅李/敬子)
　(○以上文/集二條)
　　右傳八章
孝者所以事君弟者所以事長慈者所以使衆此道理
　皆是我家裏做成了天下人看著自能如此不是我
　推之於國
心誠求之者求赤子之所欲也於民亦當求其有不能
　自達此是推其慈幼之心以使衆也
如保赤子一節只是説慈者所以使衆一句保赤子慈
　於家也如保赤子慈於國也保赤子是慈如保赤子
　是使衆
李德之問齊家治國平天下三章看來似皆是恕之功
　用曰如治國平天下兩章是此意治國章乃責人之
　恕平天下章乃愛人之恕齊家一章但説人之偏處
因講禮讓為國曰一家仁一國興仁一家讓一國興讓
　自家禮讓有以感之故民亦如此興起自家好爭利
　却責民間禮讓如何得他應東坡䇿制敦教化中一
　叚説得也好雖説得粗道理却是如此(敦教化云欲/民之知信莫)
　(若務實其言欲民之知/義莫若務去其貪云云)看道理不要𤣥妙只是粗處
　説得出便是如今官司不會制民之産民自去買田
　又取他牙税錢古者羣飲者殺今置官誘民飲酒惟
　恐其不來如何得民興於善(以上語/類五條)
問傳之九章大率皆躬行之事而未及乎為政八章亦
　然曰成教於國則政事之施在其中矣但須以躬行
　為本故特詳之本末輕重固自不同也(荅李敬子/○文集)
　　右傳九章
問平天下在治其國章曰此三節見上行下效理之必
　然又以見人心之所同是以君子有絜矩之道所以
　以己之心度人之心使皆得以自盡其興起之善心
　若不絜矩則雖躬行於上使彼有是興起之善心而
　不可得遂亦徒然也又曰因何恁地上行下效盖人
　心之同然所以絜矩之道我要恁地也使彼有是心
　者亦得恁地全章大意只反覆説絜矩如專利於上
　急征横斂民不得以自養我這裏雖能興起其善心
　濟甚事若此類皆是不能絜矩
才卿問上老老而民興孝恐便是連那老衆人之老說
　曰不然此老老長長恤孤方是就自家身上切近處
　説所謂家齊也民興孝興弟不倍此方是就民之感
　發興起處説治國而國治之事也縁為上行下效㨗
　於影響可以見人心之所同者如此是以君子必有
　絜矩之道也此一句方是引起絜矩事下面方觧説
　絜矩而結之云此之謂絜矩之道盖人心感發之同
　如此所以君子須用推絜矩之心以平天下此幾多
　分曉若如才卿説則此便是絜矩何用下面更絮説
　許多才卿不合誤曉老老長長為絜矩所以差也所
　謂文王之民無凍餒之老者此皆是絜矩以後事如
　何將作老老説得
所謂絜矩者矩者心也我心之所欲即他人之所欲也
　我欲孝弟而慈必欲他人皆如我之孝弟而慈不使
　一夫之不獲者無一夫不得此理也只我能如此而
　他人不能如此則是不平矣
問絜矩一條此是上下四方度量而知民之好惡否曰
　知在前面這處是推老老而民興孝長長而民興弟
　恤孤而民不倍這處便已知民之好惡與己之好惡
　相似是以君子有絜矩之道便推將去緊要在毋以
　字上又曰興謂興起其善心遂謂成遂其事又曰為
　國絜矩之大者又在於財用所以後面只管説財如
　今茶鹽之禁乃是人生日用之常却反禁之這箇都
　是不能絜矩
平天下謂均平也所惡於上毋以使下所惡於下毋以
　事上此與中庸所謂所求乎臣以事君未能者同意
　但中庸是言其所好者此言其所惡者也問前後左
　右何指曰譬如交代官相似前官之待我者既不善
　吾毋以前官所以待我者待後官也左右如東鄰西
　鄰以鄰國為壑是所惡於左而以交於右也俗語所
　謂將心比心如此則各得其平矣問章句中所謂絜
　矩之道是使之各得盡其心而無不平也如何曰此
　是推本上老老而民興孝上長長而民興弟上恤孤
　而民不倍須是留他地位使人各得自盡其孝弟不
　倍之心如八十者其家不從政廢疾非人不養者一
　子不從政是使其各得自盡也又如生聚蕃息無令
　父子兄弟離散之類(以上語/類五條)
興孝興弟不倍上行下效之意上章已言之矣(治/國)此章
　再舉之者(平天/下)乃欲引起下文君子必須絜矩然後
　可以平天下之意不然則雖民化其上以興於善而
　天下終不免於不平也故此一章首尾皆以絜矩之
　意推之而未嘗復言躬行化下之説然則治國平天
　下雖無二道然其設施之際不可謂無異術也(荅王/子合)
老老長長恤孤正是治國之事皆人君躬行以化其下
　者至於有夫三者之效則國治矣故欲平天下者必
　須先有此箇本領效驗然後有以為地而致其絜矩
　之功所謂平天下在治其國者也文勢甚明無可疑
　者其不能絜矩之病章句或問三處說極分明如來
　諭所謂奪其財力使不得養其父母者亦無疑矣(荅/陳)
　(膚/仲)
問絜矩之道推己度物而求所以處之之方故於上下
　左右前後之際皆不以己之所不欲者施諸彼而已
　矣然皆以敬老事長恤孤之三者推之以見民心之
　同然故下文極言好惡不可以異乎人而財利不可
　以擅乎己茍為不然皆取惡之道也是則一章之意
　無非發明恕之一字上章既言所藏乎身不恕則不
　能喻諸人矣於此復推廣之以極其所不通之意恕
　之為用其大如此求其指歸則不過孝弟慈三者行
　乎一家推而至於治國平天下同一幾而已孝弟慈
　非恕也自身而家自家而國自國而天下推之者近
　施之者廣必與人同其欲而不拂乎人之性兹其所
　以為恕以此觀之是否曰此叚説得條暢(荅周舜弼/○以上文)
　(集三/條)
或問爭鬭其民而施以劫奪之教曰民本不是要如此
　惟上之人以徳為外而急於貨財暴征横斂民便效
　尤相攘相奪則是上教得他如此
趙唐卿問十章三言得失而章句云至此而天理存亡
　之幾決矣何也曰他初且言得衆失衆再言善不善
　意已切矣終之以忠信驕泰分明是就心上説出得
　失之由以決之忠信乃天理之所以存驕泰乃天理
　之所以亡
問仁者以財發身曰不是特地散財以取名買教人來
　奉己只是不私其有則人自歸之而身自尊只是言
　其散財之效如此
蜚卿問未有上好仁而下不好義如何上仁而下便義
　曰這只是一箇在上便喚做仁在下便喚做義在父
　便謂之慈在子便謂之孝直卿云也如孝慈則忠曰
　然
國不以利為利如秦發閭左之戍也是利墮名城殺豪
　傑銷鋒鏑北築長城皆是自要他利利不必專指財
　利所以孟子從頭截㫁只説仁義說到未有仁而遺
　其親未有義而後其君這裏利却在裏面所以説義
　之所安即利之所在蓋惟義之安則自無不利矣
問末章説財處太多曰後世只此一事不能與民同
第九章十章齊家治國既已言化平天下只言措置之
　理絜度也矩所以為方也如用曲尺為方者也何謂
　是以君子有絜矩之道上面人既自有孝弟下面民
　亦有孝弟只要使之自遂其孝弟之心於其下便是
　絜矩若拂其良心重賦横斂以取之使他不得自遂
　其心便是不方左右前後皆然言是以者須是如此
　後面説民之父母所好所惡皆是要與民同利之事
　且如食祿之家又畜雞豚牛羊却是與民爭利便是
　不絜矩所以道以義為利者義以方外也(以上語/類七條)
　絜矩章專言財用繼言用人盖人主不能絜矩者皆由
　　利心之起故徇己欲而不知有人此所以專言財用
　　也人才用舍最係人心向背若能以公滅私好惡從
　　衆則用舍當於人心矣此所以繼言用人也(荅范/叔應)
　問平天下之事盖新民之極功則用益廣而法宜益詳
　　今攷傳文則皆感發維持之意而不及乎他似未免
　　乎略曰平天下章以絜矩推之而詳言同貨利公好
　　惡之事其法可謂詳矣何謂略耶(荅李敬子○以/上文集二條)
　　　右傳十章
　
　
　
　
　
　
御纂朱子全書卷八
　欽定四庫全書
御纂朱子全書卷九
　　大學三
　　　論或問
　問友仁看大學或問如何曰粗曉其義曰如何是收其
　　放心養其德性曰放心者或心起邪思意有妄念耳
　　聽邪言目觀亂色口談不道之言至於手足動之不
　　以禮皆是放也收者便於邪思妄念處截斷不續至
　　於耳目言動皆然此乃謂之收既能收其放心德性
　　自然養得不是收放心之外又養箇德性也曰看得
　　也好
　問大學首云明德而不曾説主敬莫是已具於小學否曰
　　固然自小學不傳伊川却是帶補一敬字
　持敬以補小學之闕小學且是拘檢住身心到後來克
　　己復禮又是一段事
　林安卿問介然之頃一有覺焉則其本體已洞然矣湏
　是就這些覺處便致知充擴將去曰然昨日固已言
　之如擊石之火只是些子纔引著便可以燎原若必
　欲等大覺了方去格物致知如何等得這般時節(林/先)
　(引或問中至於久而後有/覺之語為比先生因及此)那箇覺是物格知至了大
　徹悟到恁地時事都了若是介然之覺一日之間其
　發也無時無數只要人識認得操持充養將去又問
　眞知之知與久而後有覺之覺字同否曰大略也相
　似只是各自所指不同眞知是知得眞箇如此不只
　是聽得人説便喚作知覺則是忽然心中自有所覺
　悟曉得道理是如此人只有兩般心一箇是是底心
　一箇是不是底心只是才知得這是箇不是底心只
　這知得不是底心便是是底心便將這知得不
　是底心去治那不是底心知得不是底心便是主那
　不是底心便是客便將這箇做主去治那箇客便常
　守定這箇知得不是底心做主莫要放失更那别討
　箇心來喚作是底心如非禮勿視聽言動只才知得
　這箇是非禮底心此便是禮底心便莫要視
仁甫問以其義理精微之極有不可得而名者故姑以
　至善目之曰此是程先生説至善便如今人説極是
　且如説孝孟子説博奕好飲酒不顧父母之養此是
　不孝到得會奉養其親也似煞强得這箇又湏著如
　曾子之養志而後為能養這又似好了又當如所謂
　先意承志諭父母於道不遺父母惡名使國人稱願
　道幸哉有子如此方好又云孝莫大於尊親其次能
　飬直是到這裏方喚作極是處方喚作至善處
郭德元問或問有不務明其明德而徒以政教法度為
　足以新民者又有自謂足以明其明德而不屑乎新
　民者又有略知二者之當務而不求止於至善之所
　在者此三者求之古今人物是有甚人相似曰如此
　等類甚多自謂能明其德而不屑乎新民者如佛老
　便是不務明其明徳而以政敎法度為足以新民者
　如管仲之徒便是略知明徳新民而不求止於至善
　者如前日所論王通便是(卓錄云又有略知二者之/當務顧乃安於小成狃於)
　(近利而不求止於至善之所在/者如前日所論王通之事是也)看他於己分上亦甚
　脩飭其論為治本末亦有條理甚有志於斯世只是
　規模淺狹不會就本原上著功便做不徹湏是無所
　不用其極方始是看古之聖賢别無用心只這兩者
　是喫𦂳處明明徳便欲無一豪私欲新民便欲人於
　事事物物上皆是當正如佛家説為此一大事因緣
　出見於世此亦是聖人一大事也千言萬語只是説
　這箇道理若還一日不扶持便倒了聖人只是常欲
　扶持這箇道理敎他撑天拄地
問明徳而不能推之以新民可謂是自私否曰徳既明自
　然是能新民然亦有一種人不如此此便是釋老之
　學此箇道理人人有之不是自家可專獨之物既是
　明得此理湏當推以及人使各明其德豈可説我自
　㑹了我自樂之不與人共因説會有學佛者王天順
　與陸子靜辨論云我這佛法和耳目鼻口髓腦皆不
　愛惜要度天下人各成佛法豈得是自私先生笑曰
　待度得天下人各成佛法却是敎得他各各自私陸
　子静從初亦學佛嘗言儒佛差處是義利之間某應
　曰此猶是第二著只他根本處便不是當初釋迦為
　太子時出遊見生老病死苦遂厭惡之入雪山脩行
　從上一念便一切作空看惟恐割棄之不猛屏除之
　不盡吾儒却不然蓋見得無一物不具此理無一理
　可違於物佛説萬理俱空吾儒説萬理俱實從此一
　差方有公私義利之不同今學佛者云識心見性不
　知是識何心是見何性
安卿問知止是始能得是終或問言非有等級之相懸
　何也曰也不是無等級中間許多只是小階級無那
　大階級如志學至從心中間許多便是大階級歩却
　闊知止至能得只如志學至立相似立至不惑相似
　定靜安皆相類只是中間細分别恁地問到能得處
　是學之大成抑後面更有工夫曰在己巳盡了更要
　去齊家治國平天下亦只是自此推去
問或問自誠意以至於平天下所以求得夫至善而止
　之是能得已包齊家治國説了前晩何故又云能得
　後更要去齊家治國平天下曰以脩身言之都已盡
　了但以明明德言之在己無所不盡萬物之理亦無
　所不盡如至誠惟能盡性只盡性時萬物之理都無
　不盡了故盡其性便盡人之性盡人之性便盡物之
　性
蜚卿言或問云人皆有以明其明徳則各誠其意各正
　其心各脩其身各親其親各長其長而天下無不平
　矣明德之功果能若是不亦善乎然以堯舜之聖閨
　門之内或未盡化况謂天下之大能服堯舜之化而
　各明其徳乎曰大學明明德於天下只是且説箇規
　模如此學者湏是有如此規模却是自家本來合如
　此不如此便是欠了他底
德元問何謂妙衆理曰大凢道理皆是我自有之物非
　從外得所謂知者便只是知得我底道理非是以我
　之知去知彼道理也道理固本有用知方發得出來
　若無知道理何從而見所以謂之妙衆理猶言能運
　用衆理也運用字有病故只下得妙字
問知如何宰物曰無所知覺則不足以宰制萬物要宰
　制他也湏是知覺
郭徳元問莫不有以知夫所以然之故與其所當然之則
　曰所以然之故即是更上面一層如君之所以仁蓋
　君是箇主腦人民土地皆屬他管他自是用仁愛試
　不仁愛看便行不得非是説為君了不得已用仁愛
　自是理合如此試以一家論之為家長者便用愛一
　家之人惜一家之物自是理合如此若天使之然每
　常思量著極好笑自那原頭來便如此了又如父之
　所以慈子之所以孝蓋父子本同一氣只是一人之
　身分成兩箇其恩愛相屬自有不期然而然者其他
　大倫皆然皆天理使之如此豈容强為哉
問南軒謂為己者無所為而然也曰只是見得天下事
　皆我所合當為而為之非有所因而為之然所謂天
　下之事皆我之所當為者只恁地強信不得須是學
　到那田地經歴磨鍊多後方信得過
問為己曰這湏要自看逐日之聞小事大事只是道我
　合當做便如此做這便是無所為且如讀書只道自
　家合當如此讀合當如此理會身己才説要人知便
　是有所為如世上人才讀書便安排這箇好作時文
　此又為人之甚者(以上語類/十五條)
或問云然而本體之明得之於天終有不可得而昧者
　云云所以使之即其所養之中因其所發而啟其明
　之之端也某竊謂覺是人之本心不容泯没故乘間
　發見之時直是昭著不與物雜於此而自識則本心
　之體即得其眞矣上蔡謂人湏是識其眞心竊恐謂
　此然此恐亦隨在而有蓋此心或昭著於燕閒靜一
　之時(如孟子言/平旦之氣)或發見於事物感動之際(如孟子言/人乍見孺)
　(子將入井皆有/怵惕惻隠之心)或求之文字而怡然有得(如伊川先/生所謂有)
　(讀了後其中得/一兩句喜者)或索之講論而恍然有悟(如夷子聞/孟子極論)
　(一本之説遂憮/然為閒而受命)凡此恐皆是覺處若素未有覺之前
　但以為己有是心而求以存之恐昏隔在此不知實
　為何物必至覺時方始識其所以為心者既嘗識之
　則恐不肯甘心以其虛明不昧之體迷溺於卑汚茍
　賤之中此所以汲汲求明益不能已而其心路已開
　亦自有可進歩處與夫茫然未識指趣者大不侔矣
　故孝述竊疑覺為小學大學相承之機不知是否曰
　所論甚精但覺似少渾厚之意(荅李/孝述)
問或問於明明德於天下處只言誠意正心脩身而不
　及致知又益以親親長長而不及齊家治國平天下
　願聞其指曰致知所以明之親親長長即齊家之大
　者(荅李/敬子)
問或問所釋皆因經文獨致知舉程子五條於格物之
　前何也莫是格物致知亦難截然分先後故或問於
　此章一滚説去否曰格物致知只是一事難分先後
　(荅李堯卿○以/上文集三條)
　　右聖經
問克明德克能也或問中却作能致其克之之功又似
　克治之克如何曰此克字雖訓能字然克字重如能
　字能字無力克字有力便見得是他人不能而文王
　獨能之若只作能明德語意便都弱了凡字有訓義
　一般而聲響頓異便見得有力無力之分如克之與
　能是也如云克宅厥心克明俊德之類可見
問或問常目在之眞若見其參於前倚於衡也則成性
　存存而道義出矣不知所見者果何物耶曰此豈有
　物可見但是凡人不知省察常行日用每與是德相
　忘亦不自知其有是也今所謂顧諟者只是心裏常
　常存著此理在一出言則言必有當然之則不可失
　也一行事則事必有當然之則不可失也不過如此
　耳初豈實有一物可以見其形象耶
問引成性存存道義出矣何如曰自天之所命謂之明
　命我這裏得之於己謂之明德只是一箇道理人只
　要存得這些在這裏才存得在這裏則事君必會忠
　事親必會孝見孺子則怵惕之心便發見穿窬之類
　則羞惡之心便發合恭敬處便自然會恭敬合辭遜
　處便自然㑹辭遜湏要常存得此心則便見得此性
　發出底都是道理若不存得這些待做出那箇㑹合
　道理
問顧諟一句或問復以為見天之未始不為人而人之
　未始不為天何也曰只是言人之性本無不善而其
　日用之閒莫不有當然之則則所謂天理也人若每
　事做得是則便合天理天人本只一理若理㑹得此
　意則天何嘗大人何嘗小也
問天未始不為人而人未始不為天曰天即人人即天
　人之始生得於天也既生此人則天又在人矣凡語
　言動作視聽皆天也只今説話天便在這裏顧諟是
　常要看敎光明燦爛照在目前(以上語/類五條)
　　右傳一章
德元問湯之盤銘見於何書曰只見於大學又曰成湯
　工夫全是在敬字上看來大段是一箇脩飭底人故
　當時人説他做工夫處亦説得大段地著如禹克勤
　於邦克儉於家之類却是大綱説到湯便説檢身若
　不及文蔚云以義制事以禮制心不邇聲色不殖貨
　利等語可見日新之功曰固是某於或問中所以特
　地詳載者非道人不知亦欲學者經心耳(語/類)
　　右傳二章
瑟兮僩兮者恂慄也僩字舊訓寛大某看經子所載或
　從忄或從才之不同然皆云有武毅之貎所以某注
　中直以武毅言之道夫云如此注則方與瑟字及下
　文恂慄之說相合曰且如恂字鄭氏讀為峻某始者
　言此只是恂恂如也之恂何必如此及讀莊子見所
　謂木處則惴慄恂懼然後知鄭氏之音為當如此等
　處某於或問中不及載也要之如這般處湏是讀得
　書多然後方見得
問切磋琢磨是學者事而盛德至善或問乃指聖人言
　之何也曰後面説得來大非聖人不能此是連上文
　文王於緝熙敬止説然聖人也不是插手掉臂做到
　那處也須學始得如孔子所謂德之不脩學之不講
　聞義不能徙不善不能改是吾憂也此有甚𦂳要聖
　人却憂者何故惟其憂之所以為聖人所謂生而知
　之者便只是知得此而已故曰惟聖罔念作狂惟狂
　克念作聖
周問切磋是始條理琢磨是終條理終條理較密否曰
　始終條理都要密講貫而益講貫脩飭而益脩飭
問琢磨後更有瑟僩赫喧何故為終條理之事曰那不
　是做工夫處是成就了氣象恁地穆穆文王亦是氣
　象也(以上語/類四條)
　　右傳三章
人各有箇知識湏是推致而極其至不然半上落下終
　不濟事湏是眞知問固有人明得此理而涵養未到
　却為私意所奪曰只為明得不盡若明得盡私意自
　然留不得若半青半黄未能透徹便是尚有渣滓非
　所謂眞知也問湏是涵養到心體無不盡處方善不
　然知之雖至行之終恐不盡也曰只為知不至今人
　行到五分便是他只知得五分見識只識到那地位
　譬諸穿窬稍是箇人便不肯做蓋眞知穿窬之不善
　也虎傷事亦然
問進脩之術何先者云云曰物理無窮故他説得來亦
　自多端如讀書以講明道義則是理存於書如論古
　今人物以别其是非邪正則是理存於古今人物如
　應接事物而審處其當否則是理存於應接事物所
　存既非一物能專則所格亦非一端而盡如曰一物
　格而萬理通雖顔子亦未至此但當今日格一件明
　日又格一件積習既多然後脱然有箇貫通處此一
　項尤有意味向非其人善問則亦何以得之哉
叔文問正心誠意莫湏操存否曰也湏見得後方始操
　得不然只恁空守亦不濟事蓋謹守則在此一合眼
　則便走了湏是格物蓋物格則理明理明則誠一而
　心自正矣不然則戢戢而生如何守得他住曰格物
　最是難事如何盡格得曰程子謂今日格一件明日
　又格一件積習既多然後脱然有貫通處某嘗謂他
　此語便是眞實做工夫來他也不説格一件後便㑹
　通也不説盡格得天下物理後方始通只云積習既
　多然後脱然有箇貫通處又曰今却不用慮其他只
　是箇知至而後意誠這一轉較難
明道云窮理者非謂必盡窮天下之理又非謂只窮得
　一理便到但積累多後自當脱然有悟處又曰自一
　身之中以至萬物之理理㑹得多自當豁然有箇覺
　處今人務博者却要盡窮天下之理務約者又謂反
　身而誠則天下之物無不在我者皆不是如一百件
　事理㑹得五六十件了這三四十件雖未理㑹也大
　槩是如此向來某在某處有訟田者契數十本中閒
　一段作偽是崇寧政和間至今不決將正契及公案
　藏匿皆不可考某只索四畔衆契比驗前後所斷情
　偽更不能逃者窮理亦只是如此
問程子言今日格一件明日格一件積習既久自當脱
　然有貫通處又言格物非謂盡窮天下之理但於一
　事上窮盡其他可以類推二説如何曰既是敎類推
　不是窮盡一事便了且如孝盡得箇孝底道理故忠
　可移於君又湏去盡得忠以至於兄弟夫婦朋友從
　此推之無不盡窮始得
問伊川論致知處云若一事上窮不得且别窮一事竊
　謂致之為言推而致之以至於盡也於窮不得處正
　當努力豈可遷延逃避别窮一事耶至於所謂但得
　一道而入則可以類推而通其餘矣夫專心致誠猶
　慮其未能盡知况敢望以其易而通其難者乎曰這
　是言隨人之量非曰遷延逃避也蓋於此處既理㑹
　不得若專一守在這裏却轉昏了湏著别窮一事又
　或可以因此而明彼也
德元問萬物各具一理而萬理同出一原曰萬物皆有
　此理理皆同出一原但所居之位不同則其理之用
　不一如為君湏仁為臣湏敬為子湏孝為父湏慈物
　物各具此理而物物各異其用然莫非一理之流行
　也聖人所以窮理盡性而至於命凡世閒所有之物
　莫不窮極其理所以處置得物物各得其所無一事
　一物不得其宜除是無此物方無此理既有此物聖
　人無有不盡其理者所謂惟至誠贊天地之化育則
　可與天地參者也
行夫問萬物各具一理而萬理同出一原此所以可推
　而無不通也曰近而一身之中逺而八荒之外微而
　一草一木之衆莫不各具此理如此四人在坐各有
　這箇道理某不用假借於公公不用求於某仲思與
　廷秀亦不用自相假借然雖各自有一箇理又却同
　出於一箇理爾如排數器水相似這盂也是這様水
　那盂也是這樣水各各滿足不待求假於外然打破
　放裏却也只是箇水此所以可推而無不通也所以
　謂格得多後自能貫通者只為是一理釋氏云一月
　普現一切水一切水月一月攝這是那釋氏也窺見
　得這些道理濓溪通書只是説這一事
又問物必有理皆所當窮云云曰此處是𦂳切學者湏
　當知夫天如何而能高地如何而能厚鬼神如何而
　為幽顯山岳如何而能融結這方是格物
問觀物察己還因見物反求諸己此説亦是程子非之
　何也曰這理是天下公共之理人人都一般初無物
　我之分不可道我是一般道理人又是一般道理將
　來相比如赤子入井皆有怵惕知得人有此心便知
　自家亦有此心更不消比並自知
周問程子謂一草一木皆所當窮又謂恐如大軍遊騎
　出太逺而無所歸何也曰便是此等語説得好平正
　不向一邊去且窮實理令有切己工夫若只汎窮天
　下萬物之理不務切己即是遺書所謂遊騎無所歸
　矣
問格物莫是天下之事皆當理㑹然後方可曰不必如
　此聖人正怕人如此聖人云吾少也賤故多能鄙事
　又云君子多乎哉不多也又云多聞擇其善者而從
　之多見而識之知之次也聖人恐人走作這心無所
　歸著故程子云如大軍之遊騎出太逺而無所歸也
問格物莫若察之於身其得之尤切曰前既説當察物
　理不可專在性情此又言莫若得之於身為尤切皆
　是互相發處
問格物窮理但立誠意以格之曰立誠意只是樸實下
　工夫與經文誠意之説不同
問立誠意以格之曰此誠字説較淺未説到深處只是
　確定(徐録作/堅確)其志樸實去做工夫如胡氏立志以定
　其本便是此意誠意不立如何能格物所謂立誠者
　只是要著實下工夫不要若存若亡遇一物須是真
　箇即此一物究極得箇道理了方可言格若物格而
　后知至知至而后意誠大學盖言其止之序其始則
　必在於誠
伊川謂學莫先於致知未有致知而不在敬者致知是
　主善而師之也敬是克一而協之也敬則心存心存
　則理具於此而得失可驗故曰未有致知而不在敬
　者
問程先生所説格物之要在以誠敬為主胡氏説致知
　格物又要立志以定其本如何曰此程先生説得為
　人切處古人由小便學如視無誑如洒掃應對進退
　皆是少年從小學來敎他都是誠敬今人小學都不
　曽去學却欲從大學做去且如今格一物若自家不
　誠不敬(誠是不欺不妄敬/是無怠慢放蕩)纔格不到便棄了又如何
　了得工夫如何成得又云程先生云主一之謂敬
　此理又深又説今人所作所為皆緣是不去立志若
　志不立又如何去學又如何去致知格物中做得事
　立志之説甚好非止為讀書説一切之事皆要立志
任道弟問或問涵養又在致知之先曰涵養是合下在
　先古人從小以敬涵養父兄漸漸敎之讀書識義理
　今若説待涵養了方去理㑹致知也無期限湏是兩
　下用功也著涵養也著致知伊川多説敬敬則此心
　不放事事皆從此做去
致知在乎所養養知莫過於寡欲二句致知者推致其
　知識而至於盡也將致知者必先有以養其知有以
　養之則所見益明所得益固欲養其知者惟寡欲而
　已矣寡欲則無紛擾之雜而知益明矣無變遷之患
　而得益固矣
致知一章此是大學最初下手處若理㑹得透徹後面
　便容易故程子此處説得節目最多皆是因人之資
　質耳雖若不同其實一也見人之敏者太去理㑹外
　事則敎之使去父慈子孝處理㑹曰若不務此而徒
　欲汎然以觀萬物之理則吾恐其如大軍之遊騎出
　太逺而無所歸若是人專只去裏面理㑹則敎之以
　求之情性固切於身然一草一木亦皆有理要之内
　事外事皆是自己合當理㑹底但湏是六七分去裏
　面理㑹三四分去外面理㑹方可若是工夫中半時
　已自不可况在外工夫多在内工夫少耶此尤不可
　也
問以其理之一故於物無不能知以其禀之異故於理
　或不能知曰氣禀之偏者自不求所以知若或有這
　心要求便即在這裏緣本來箇仁義禮智人人同有
　只被氣稟物欲遮了然這箇理未嘗亡才求便得又
　曰這箇便是難説喚做難又不得喚做易又不得喚
　做易時如何自堯舜禹湯文武周孔以後如何更無
　一箇人與相似喚做難又才知覺這箇理又便在這
　裏這箇便湏是要子細講究湏端的知得做將去自
　容易若不知得雖然恁地把捉在這裏今夜捉住明
　朝又不見了明朝捉住後日又不見了若知得到許
　多蔽翳都没了如氣禀物欲一齊打破便日日朝朝
　只恁地穏穏做到聖人地位
問或考之事為之著或察之念慮之㣲看來闗於事為
　者不外乎念慮而入於念慮者徃徃皆是事為此分
　為両項意如何曰固是都相闗然也有做在外底也
　有念慮方動底念慮方動便須辨别那箇是正那箇
　是不正這只就始末上大約如此説問只就著與㣲
　上看曰有箇顯有箇㣲
問所藉以為從事之實者初不外乎人生日用之近其所以
　為精㣲要妙不可測度者則在乎眞積力久黙識心通之
　中是乃夫子所謂下學而上逹者曰只是眼前切近起居
　飲食君臣父子兄弟夫婦朋友處便是這道理只就近處
　行到熟處見得自高有人説只且據眼前這近處行便是
　了這便成茍簡卑下又有人説掉過這箇上面自有
　一箇道理亦不是下梢只是謾人聖人便只説下學
　上達即這箇便是道理别更那有道理只是這箇熟
　處自見精微又曰堯舜之道孝弟而已矣亦只是就
　近處做得熟便是堯舜聖人與庸凡之分只是箇熟
　與不熟庖丁解牛莫不中節古之善書者亦造神妙
問或問物有當然之則亦必有所以然之故如何曰如
　事親當孝事兄當弟之類便是當然之則然事親如
　何却湏要孝從兄如何却湏要弟此即所以然之故
　如程子云天所以高地所以厚若只言天之高地之
　厚則不是論其所以然矣
大凡為學湏是四方八面都理㑹敎通曉仍更理㑹向
　裏來譬如喫果子一般先去其皮殻然後食其肉又
　更和那中閒核子都咬破始得若不咬破又恐裏頭
　别有多滋味在若是不去其皮殼固不可若只去其
　皮殼了不管裏面核子亦不可恁地則無緣到得極
　至處大學之道所以在致知格物格物謂於事物之
　理各極其至窮到盡頭若是裏面核子未破便是未
　極其至也如今人於外面天地造化之理都理㑹得
　而中閒核子未破則所理㑹得者亦未必皆是終有
　未極其至處因舉五峰之言曰身親格之以精其知
　雖於致字得向裏之意然却恐遺了外面許多事如
　某便不敢如此説湏是内外本末隠顯精粗一一周
　徧方是儒者之學
問以類而推之説曰是從己理㑹得處推將去如此便
　不隔越若逺去尋討則不切於己
問或問云心雖主乎一身而其體之虚靈足以管乎天
　下之理理雖散在萬物而其用之微妙實不外乎一
　人之心不知用是心之用否曰理必有用何必又説
　是心之用夫心之體具乎是理而理則無所不該而
　無一物不在然其用實不外乎人心蓋理雖在物而
　用實在心也又云理徧在天地萬物之閒而心則管
　之心既管之則其用實不外乎此心矣然則理之體
　在物而其用在心也次早先生云此是以身為主以
　物為客故如此説要之理在物與在吾身只一般
或問云萬物生於天地之閒不能一日而相無而亦不
　可相無也如何曰萬物生於天地人如何少得他亦
　如何使他無得意只是如此
或問中近世大儒格物致知之説曰格猶扞也禦也能
　扞禦外物而後能知至道(温/公)必窮物之理同出於一
　為格物(吕與/叔)窮理只是尋箇是處(上/蔡)天下之物不可
　勝窮然皆備於我而非從外得(龜/山)今日格一件明日
　格一件為非程子之言(和/靖)物物致察宛轉歸己(胡文/定)
　即事即物不厭不棄而身親格之(五/峰)
吕與叔謂凡物皆出於一又格箇甚麽固是出於一只
　緣散了千岐萬徑今日窮理所以要收拾歸於一
上蔡説窮理只尋箇是處以恕為本窮理自是我不曉
　這道理所以要窮如何説得恕字他當初説恕字大
　槩只是説要推我之心以窮理便礙理了龜山説反
　身而誠却大段好湏是反身乃見得道理分明如孝
　如弟湏見得孝弟我元有在這裏若能反身爭多少
　事他又却説萬物皆偹於我不湏外面求此却錯了
　身親格之説得親字急廹自是自家格不成倩人格
張元德問以今日格一件明日格一件為非程子之言
　者曰此和靖之説也大抵和靖為人淳故他不聽得
　而出於衆人之録者皆以為非伊川之言且如伊川
　論春秋之傳為案經為斷他亦以為伊川無此言且
　以此兩句即以傳考經之事迹以經别傳之眞偽之
　意非伊川之言而何
龜山説只反身而誠便天地萬物之理在我胡文定却
　言物物致察宛轉歸己見雲雷知經綸見山下出泉
　知果行之類惟伊川言不可只窮一理亦不能徧窮
　天下萬物之理某謂湏有先後緩急久之亦要窮盡
　如正䝉是盡窮萬物之理
問物物致察與物物而格何别曰文定所謂物物致察
　只求之於外如所謂察天行以自强察地勢以厚德
　只因其物之如是而求之耳初不知天如何而健地
　如何而順也道夫曰所謂宛轉歸己此等言語似失
　之巧曰若宛轉之説則是理本非己有乃強委曲牽
　合使入來爾許多説只有上蔡所謂窮理只是尋箇
　是處為得之道夫曰龜山反身而誠之説只是摸空
　説了曰都無一箇著實處道夫曰却似甚快曰若果
　如此則聖賢都易做了又問他既如此説其下工夫
　時亦湏有箇窒礙曰也無礙處如龜山於天下事極
　明得如言治道與官府政事至纎至細處亦曉得到
　這裏却恁説次第他把來作兩截看了
五峰説立志以定其本居敬以持其志志立乎事物之
　表敬行乎事物之内而知乃可精者這段語本説得
　極精然却有病者只説得向裏來不曾説得外面所
　以語意頗傷急迫蓋致知本是廣大湏用説得表裏
　内外周徧兼該方得其曰志立乎事物之表敬行乎
　事物之内此語極好而曰而知乃可精便有局促氣
　象他便要就這裏便精其知殊不知致知之道不如
　此急迫湏是寛其程限大其度量久久自然貫通他
　言語只説得裏面一邊極精遺了外面一邊所以其
　規模之大不如程子且看程子所説今日格一件明
　日格一件積久自然貫通此言該内外寛緩不迫有
　涵泳從容之意所謂語小天下莫能破語大天下莫
　能載也
黄問立志以定其本居敬以持其志曰人之為事必先
　立志以為本志不立則不能為得事雖能立志茍不
　能居敬以持之此心亦汎然而無主悠悠終日亦只
　是虚言立志必湏高出事物之表而居敬則常存於
　事物之中令此敬與事物皆不相違言也湏敬動也
　須敬坐也須敬頃刻去他不得
問立志以定其本莫是言學便以道為志言人便以聖
　為志之意否曰固是但凡事湏當立志不可謂今日
　做些子明日便休又問敬行乎事物之内曰這箇便
　是細密處事事要這些子在志立乎事物之表立志
　便要卓然在這事物之上看是甚麽都不能奪得他
　又不恁地細細碎碎這便是志立乎事物之表所以
　今江西諸公多説甚大志開口便要説聖説賢説天
　説地傲睨萬物目視霄漢更不肯下人問如此則居
　敬以持其志都無了曰豈復有此據他才説甚敬便
　壊了那箇又曰五峰説得這數句甚好但只不是正
　格物時工夫却是格物以前事而今却湏恁地
問胡氏説何謂太迫曰説得來局蹙不恁地寛舒如將
　繩索絣在這裏一般也只看道理未熟如程子説便
　寛舒他説立志以定其本是始者立箇根基居敬以
　持其志志立乎事物之表敬行乎事物之内而知乃
　可精知未到精處方是可精此是説格物以前底事
　後面所説又是格物以後底事中閒正好用功曲折
　處都不曽説便是局蹙了
格物湏是到處求博學之審問之謹思之明辨之皆格
　物之謂也若只求諸己亦恐見有錯處不可執一伊
　川説得甚詳或讀書或處事或看古人行事或求諸
　己或即人事復曰於人事上推測自有至當處如楊
　謝游尹諸公非不見伊川畢竟説得不曾透不知如
　何今人多説傳聞不如親見看得如此時又却傳聞
　未必不如親見蓋當時一問一對只説得一件話而
　今却鬬合平日對問講論作一處所以分明好看
這箇道理自孔孟既没便無人理㑹得只有韓文公曾
　説來又只説到正心誠意而遺了格物致知及至程
　子始推廣其説工夫精密無復遺慮然程子既没諸
　門人説得便差都説從别處去與致知格物都不相
　干只不曾精曉得程子之説耳只有五峰説得精其
　病猶如此亦緣當時諸公所聞於程子者語意不全
　或只聞一時之語或只聞得一邊所以其説多差後
　來却是集諸家語錄湊起衆説此段工夫方始渾全
　則當時門人親炙者未為全幸生於先生之後者未
　為不幸蓋得見諸家記錄全書得以詳考所以其法
　畢備又曰格物致知其次上蔡説得稍好
問延平謂為學之初且當常存此心勿為他事所勝凡
　遇一事即當且就此事反覆推尋以究其極待此一
　事融釋脱落然後别窮一事久之自當有灑然處與
　伊川今日格一件明日格一件之語不同如何曰這
　話不如伊川説今日明日恁地急(卓録但云伊/川説得較快)這説
　是敎人若遇一事即且就上理㑹敎爛熟離析不待
　擘開自然分解久之自當有灑然處自是見得快活
　某常説道天下事無他只是箇熟與不熟若只一時
　恁地約摸得都不與自家相干久後皆忘却只如借
　得人家事一般少閒被人取將去又濟自家甚事
李堯卿問延平言窮理工夫先生以為不若伊川規模
　之大條理之密莫是延平敎人窮此一事必待其融
　釋脱落然後别窮一事設若此事未窮遂為此事所
　拘不若程子若窮此事未得且别窮之言為大否曰
　程子之言誠善窮一事未透又便别窮一事亦不得
　彼謂有甚不通者不得已而如此耳不可便執此説
　容易改換却致工夫不專一也(以上語類/四十二條)
問延平格物之説原其意亦自程子説中得之云云又
　嘗疑前面反覆論難專以程説為主蓋不可以復加
　矣至此段引延平説則又曰有非他説所能及未易
　以口舌爭其辭似抑揚低昻有左程右李别立一家
　之意曰他説是指門人説語意自明何疑之有(荅陳/安卿)
示諭程子格物之説誠若有未易致力者然其曰天地
　之所以高厚一物之所以然蓋極其大小而言之以
　明是理之無不在而學問之功不可一物而有遺爾
　若其所以用力之地則亦不過讀書史應事物如前
　之云爾豈茫然放其心於汗漫紛綸不可知之域哉
　(荅呉伯豐○以/上文集二條)
　　右傳五章
因説自欺欺人曰欺人亦是自欺此又是自欺之甚者
　便敎盡大地只有自家一人也只是自欺如此者多
　矣到得那欺人時大故郎當若論自欺細處且如為
　善自家也知得是合當為也勉强去做只是心裏又
　有些便不消如此做也不妨底意思如不為不善心
　裏也知得不當為而不為雖是不為然心中也又有
　些便為也不妨底意思此便是自欺便是好善不如
　好好色惡惡不如惡惡臭便作九分九釐九豪要為
　善只那一豪不要為底便是自欺便是意不實矣或
　問中説得極分曉
先之問誠意章或問云孟子所論浩然之氣其原蓋出
　於此何也曰人只是慊快充足仰不愧俯不怍則其
　氣自直便自日長以至於充塞天地雖是刀鋸在前
　鼎鑊在後也不怕(以上語/類二條)
問傳言謹獨正就誠意著工夫處説或問又就意已誠
　之後説夫意之誠者既無所不盡眞能慊快充足仰
　不愧俯不怍到此地位其勢決然自不能已矣而猶
　曰不敢弛其謹獨之勞焉所以防慮省察使其日新
　又新而不至於閒斷何也恐此時所謂謹獨與向時
　所謹獨者大不同曰兩説不見其不同但説到此恰
　好著力不可閒斷耳(荅陳安卿/○文集)
　　右傳六章
或問意既誠矣而心猶有動焉然後可以責其不正而
　復乎正是如何曰若是意未誠時只是一箇虚偽無
　實之人更問甚心之正與不正惟是意已誠實然後
　方可見得忿懥恐懼好樂憂患有偏重處即便隨而
　正之也(語/類)
　　右傳七章
或問先吏部説有諸己而後求諸人無諸己而後非諸
　人曰這是説尋常人若自家有諸己又何必求諸人
　無諸己又何必非諸人如孔子説躬自厚而薄責於
　人攻其惡毋攻人之惡至於大學之説是有天下國
　家者勢不可以不責他然又湏自家有諸己然後可
　以求人之善無諸己然後可以非人之惡
蜚卿問大學或問近世名卿謂以恕己之心恕人是不
　忠之恕如何曰這便是自家本領不正古人便先自
　本領上正了却從此推出去如己欲立也不是阿附
　得立到得立人處便也不要由阿附而立己欲達也
　不是邪枉得達到得達人處便也不要由邪枉而達
　今人却是自家先自不正當了阿附權勢討得些官
　職富貴去做了便見别人阿附討得富貴底便欲以
　所以恕己者而恕之却不知恕之一字只可説出去
　不可説入來只可以接物不可以處己蓋自家身上
　元著不得箇恕字只恕己兩字便不是了問今人言
　情恕恕以待人是否曰似如此説處也未見他邪正
　之所在若説道自家不合去穿窬切望情恕這却著
　不得若説道偶然不及寫書切望情恕這却無害蓋
　自家有忙底時節(以上語/類二條)
　　右傳九章
問或問以所占之地言之則隨所在如此否曰上下也
　如此前後也如此左右也如此古人小處亦可見如
　並坐不横肱恐妨礙左邊人又妨礙右邊人如此則
　左右俱不相妨此便是以左之心交於右以右之心
　交於左如户開亦開户闔亦闔有後入者闔而勿遂
　前人之開所以待後之來自家亦當依他恁地開前
　人之闔恐後人有妨所議自家亦當依他恁地闔此
　是不以後來而變乎前之意如後面更有人來則吾
　不當盡闔了門此又是不以先入而拒乎後之意如
　此則前後處得都好便是以前之心先於後以後之
　心從於前問凡事事物物皆要如此否曰是如我事
　親便也要使人皆得事親我敬長慈㓜便也要使人
　皆得敬長慈㓜此章上面説上老老而民興孝上長
　長而民興弟上恤孤而民不倍是民之感化如此可
　見天下人人心都一般君子既知人都有此心所以
　　有絜矩之道要人人都得盡其心若我之事其親備
　　四海九州之美味却使民之父母凍餓藜藿糟糠不
　　給我之敬長慈㓜却使天下之人兄弟妻子離散便
　　不是絜矩中庸一叚所求乎子之事我如此而我之
　　事父却未能如此所求乎臣之事我如此而我之事
　　君却未能如此及所求乎弟所求乎朋友亦是此意
　　上下左右前後及中央作七箇人看便自分曉(語/類)
　　　右傳十章
　
　
　
　
　
　
　
御纂朱子全書卷九
　欽定四庫全書
御纂朱子全書卷十
　　論語一
　　　總論
　論孟工夫少得效多六經工夫多得效少
　論語不説心只説實事孟子説心後來遂有求心之病
　孔子之言多且是汎説做工夫如居處恭執事敬言忠
　　信行篤敬之類未説此是要理會甚麽物待學者自
　　做得工夫透徹却就其中見得體段是如此至孟子
　　則恐人不理會得又趲進一著説如惻隱之心與學
　　問之道求放心之類説得漸漸親切今人將孔孟之
　　言都只恁地草率看過了
　問論語近讀得如何昨日所讀底今日再讀見得如何
　　幹曰尚看未熟曰這也使急不得也不可慢所謂急
　　不得者功效不可急所謂不可慢者工夫不可慢
　王子充問學曰聖人敎人只是箇論語漢魏諸儒只是
　訓詁論語湏是翫味今人讀書傷快湏是熟方得曰
　論語莫也湏揀箇𦂳要底看否曰不可湏從頭看無
　精無粗無淺無深且都翫味得熟道理自然出曰讀
　書未見得切湏見之行事方切曰不然且如論語第
　一便敎人學便是孝弟求仁便戒人巧言令色便三
　省也可謂甚切
莫云論語中有𦂳要底有汎説底且要著力𦂳要底便
　是揀别若如此則孟子一部可刪者多矣聖賢言語
　粗説細説皆著理㑹敎透徹蓋道理至廣至大故有
　説得易處説得難處説得大處説得小處若不盡見
　必定有窒礙處若謂只言忠信行篤敬便可則自漢
　唐以來豈是無此等人因甚道統之傳却不曾得亦
　可見矣
或講論語因曰聖人説話開口見心必不只説半截藏
　著半截學者觀書且就本文上看取正意不湏立説
　别生枝蔓唯能認得聖人句中之意乃善
聖人之言雖是平説自然周徧停停當當都有許多四
　方八面不少了些子意思若門人弟子之言便有不
　能無偏處如夫子言文質彬彬自然停當恰好子貢
　文猶質也質猶文也便説得偏夫子言行有餘力則
　以學文自然有先後輕重而子夏雖曰未學吾必謂
　之學便有廢學之弊
論語集註如秤上稱來無異不髙些不低些自是學者
　不肯用功看如看得透存養熟可謂甚生氣質
或問集註有兩存者何者為長曰使某見得長底時豈
　復存其短底只為是二説皆通故并存之然必有一
　説合得聖人之本意但不可知爾復曰大率兩説前
　一説勝
讀書湏痛下工夫湏要細看心粗性急終不濟事如看
　論語精義且只將諸説相比並看自然比得正道理
　出來如識高者初見一條便能判其是非如未能且
　細看如看案欵相似雖未能便斷得他案然已是經
　心盡知其情矣只管如此將來粗急之心亦磨礲得
　細密了横渠云文欲密察心欲洪放若不痛做工夫
　終是難入(以上語類/十一條)
論語纂訓書無卷第合一篇凡古今論語訓義見録者
　十四家而大抵宗程氏蓋某外兄邱子野所述子野
　亦以意附見其是非取舍之説某讀之其不合於聖
　人者寡矣因為之序論曰士生乎聖人既没數千百
　歳之下而欲明聖人之心於數千百歳之上推其立
　言垂訓之旨約其辭義於衆説殽亂之中以為一家
　之書而又欲其是非取舎不謬於聖人亦難矣蓋聖
　人之書其為意微其為詞約茍不明乎其宗而識乎
　其本多見其以私見臆説亂之也昔之大儒其猶有
　不免乎此者况後世之紛紛乎此其所以難也抑又
　有甚難者焉孔子曰文莫吾猶人也躬行君子則吾
　未之有得此其所以為甚難者也夫其所以難者如
　此所以為甚難者又如此則是書之作亦將以明乎
　其所難者求至乎其所甚難而已其可已乎故其求
　之能博取之能審推是言之其寡過矣孟子曰博學
　而詳説之將以反説約也此之謂己如是則後聖人
　數千百歳而生而欲明其心於數千百歳之上無難
　矣夫學之所以盡其心如此又安有放其邪心以窮
　乎外物之患哉其行之也不逺矣則其所以為甚難
　者又得而庶幾焉某是以樂道之而為之序所以明
　子野之為是書其難如此而亦以著其從事於聖人
　者不易焉(論語纂/訓序)
昔有人見龜山先生請敎先生令讀論語其人復問論
　語中要切是何語先生云皆要切且熟讀可也此語
　甚有味乍看似平淡没可説只平淡中有味所以其
　味無窮今人説得來驚天動地非無捷徑可喜只是
　味短與此殊不倫矣且看論語中一句一字孰有非
　要切之言者若學者體㑹踐履得皆是性分内𦂳切
　慤實事便從此反本還原心與理一夫豈有剩法哉
　(荅江隠君○以/上文集二條)
　　學而第一
今讀論語且熟讀學而一篇若明得一篇其餘自然易
　曉
學而篇皆是先言自脩而後親師友有朋自逺方來在
　時習之後而親仁在入則孝出則弟之後就有道而
　正焉在食無求飽居無求安之後毋友不如己者在
　不重則不威之後今人都不去自脩只是專靠師友
　説話(以上語/類二條)
學而説此篇名也取篇首兩字為别初無意義但學之
　為義則讀此書者不可以不先講也夫學也者以字
　義言之則己之未知未能而效夫知之能之之謂也
　以事理言之則凡未至而求至者皆謂之學雖稼圃
　射御之微亦曰學配其事而名之也而此獨專之則
　所謂學者果何學也蓋始乎為士者所以學而至乎
　聖人之事伊川先生所謂儒者之學是也蓋伊川先
　生之言曰今之學者有三詞章之學也訓詁之學也
　儒者之學也欲通道則舍儒者之學不可尹侍講所
　謂學者所以學為人也學而至於聖人亦不過盡為
　人之道而已此皆切要之言也夫子之所志顔子之
　所學子思孟子之所傳皆是學也其精純盡在此書
　而此篇所明又學之本故學者不可以不盡心焉(荅/張)
　(敬夫○/文集)
　　　學而時習之章
學之一字實兼致知力行而言不可偏舉
學而時習之雖是講學力行平説然看他文意講學意
　思終較多觀則以學文雖曰未學則可見
書也只是熟讀常記在心頭便得雖孔子敎人也只是
　學而時習之若不去時習則人都不奈你何只是孔
　門弟子編集把這箇作第一件若能時習將次自曉
　得十分難曉底也解曉得
問程子二説一云時復思繹是就知上習所學在我是
　就行上習否曰是如此
問程云習重習也時復思繹浹洽於中則説也看來只
　就義理處説後添入上蔡坐如尸一段此又就躬行
　處説然後盡時習之意曰某備兩説其意可見兩段
　者各只説得一邊尋繹義理與居處皆當習可也後
　又問習鳥數飛也如何是數飛之義曰此是説文習
　字從羽月令鷹乃學習只是飛來飛去也(以上語/類五條)
學而時習之此是論語第一句句中五字雖有虚實輕
　重之不同然字字皆有意味無一字無下落讀者不
　可以不詳而説者尤不可以有所畧也學之為言效
　也以己有所未知而效夫知者以求其知以己有所
　未能而效夫能者以求其能之謂也而者承上起下
　之辭也時者無時而不然也習者重複温習也之者
　指其所知之理所能之事而言也言人既學矣而又
　時時温習其所知之理所能之事也蓋人而不學則
　無以知其所當知之理無以能其所當為之事學而
　不習則雖知其理能其事然亦生澀危殆而不能以
　自安習而不時雖曰習之而其工夫閒斷一暴十寒
　終不足以成其習之之功矣聖言雖約而其指意曲
　折深密而無窮蓋如此(與張敬夫論癸巳/論語説○文集)
或問不亦説乎曰不但只是學道有説處今人學冩字
　初閒寫不好到後來一旦寫得好時豈不歡喜又如
　人習射初閒都射不中到後來射得中時豈不歡喜
　大抵學到説時已是進一進了只説後便自住不得
　且如人過險處過不得得人扶持將過纔過得險處
　了見一條平坦路便自歡喜行將去矣
問有朋自逺方來莫是為學之驗否曰不必以驗言大
　抵朋友逺來能相信從吾既與他共知得這箇道理
　自是樂也或問説與樂如何曰説是自家心裏喜説
　人却不知樂則發散於外也
問以善及人而信從者衆是樂其善之可以及人乎是
　樂其信從者衆乎曰樂其信從者衆也大抵私小底
　人或有所見則不肯告人持以自多君子存心廣大
　己有所得足以及人若己能之以敎諸人而人不能
　是多少可悶今既信從者自逺而至其衆如是安得
　不樂又云𦂳要在學而時習之到説處自不能已今
　人學而不能久只是不到可説處到學而不能自已
　則久久自有此理
呉仁父問非樂不足以語君子曰惟樂後方能進這一
　歩不樂則何以為君子時舉云説在己樂有與衆共
　之之意曰要知只要所學者在我故説人只爭這一
　句若果能説則樂與不愠自可以次而進矣
人不知而不愠不亦君子乎自是不相干渉要他知做
　甚自家為學之初便是不要人知了至此而後眞能
　不要人知爾若煅煉未能得十分如此成熟心裏固
　有時被他動及到這裏方眞箇能人不我知而不愠
　也
有朋自逺方來而樂者天下之公也人不知而愠者一
　己之私也以善及人而信從者衆則樂人不己知則
　不愠樂愠在物不在己至公而不私也
或問謂朋來講習之樂為樂曰不似伊川説得大蓋此
　箇道理天下所公共我獨曉之而人曉不得也自悶
　人若有朋自逺方來則信向者衆故可樂若以講習
　為樂則此方有資於彼而後樂則其為樂也小矣這
　箇地位大故是髙了人不知而不愠説得容易只到
　那地位自是難不愠不是大故怒但心裏畧有些不
　平底意思便是慍了此非得之深養之厚者不能如
　此
聖賢言語平鋪地説在那裏如夫子説學而時習之自
　家是學何事便湏著時習習之果能説否有朋自逺
　方來果能樂不樂今人之學所以求人知之不見知
　果能不愠否
問學而一章曰看精義湏看諸先生説學字誰説得好
　時習字誰説得好説字誰説得好湏恁地看林擴之
　問多把習字作行字説如何曰看古人説學字習字
　大意只是講習亦不必湏是行幹問謝氏游氏説習
　字似分曉曰據正文意只是講習游謝説乃推廣習
　字畢竟也在裏面游氏説得雖好取正文便較迂曲
　些問伊川解不亦説作説在心范氏作説自外至似
　相反曰這在人自忖度幹曰既是思繹浹洽於中則
　説必是在内曰范氏這一句較疎説自是在心説便
　如暗歡喜相似樂便是箇發越通暢底氣象問范氏
　下面樂由中出與伊川發散在外之説却同曰然問
　范氏以不亦説乎作比於説猶未正夫説如何曰不
　必如此説問范氏游氏皆以人不知而不慍不亦君
　子乎作不知命無以為君子説如何曰也未説到命
　處為學之意本不欲人知學在己知不知在人何慍
　之有問謝氏知我者希之説如何曰此老子語也亦
　不必如此説(以上語/類九條)
　　　有子曰其為人也孝弟章
其為人也孝弟此説資質好底人其心和順柔遜必不
　好犯上仁便從此生鮮是少對下文未之有也上下
　文勢如此若巧言令色鮮矣仁鮮字則是絶無君子
　務本本立而道生此兩句汎説凡事是如此與上下
　不相干下文却言孝弟也者方是應上文故集註著
　箇大凡也
問君子務本註云凡事專用力於根本如此則孝弟為
　仁之本乃是舉其一端而言曰否本是説孝弟上面
　務本是且引來上面且汎言下面是收入來説曰君
　臣父子夫婦兄弟皆是本否曰孝弟較親切於親孝
　故忠可移於君事兄弟故順可移於長便是本
問本立道生曰此甚分明如人能孝能弟漸漸和於一
　家以至親戚以至故舊漸漸通透
問孝弟是良心之發見因見良心之發見為仁甚易曰
　此説固好但無執著觀此文意只是云其為人孝弟
　則和遜溫柔必能齊家則推之可以仁民務者朝夕
　為此且把這一箇作一把頭處
問孝弟為仁之本是事父母兄既盡道乃立得箇根本
　則推而仁民愛物方行得有條理曰固是但孝弟是
　合當底事不是要仁民愛物方從孝弟做去可學云
　如草木之有本根方始枝葉繁茂曰固是但有本根
　則枝葉自然繁茂不是要得枝葉繁茂方始去培植
　本根
問孝弟為仁之本曰論仁則仁是孝弟之本行仁則當
　自孝弟始又云孟子曰仁之實事親是也義之實從
　兄是也智之實知斯二者弗去是也禮之實節文斯
　二者是也樂之實樂斯二者是也以此觀之豈特孝
　弟為仁之本四端皆本於孝弟而後見也然四端又
　在學者子細省察
問仁者心之德義禮智亦可為心之德否曰皆是心之
　德只是仁專此心之德
仁只是愛底道理此所以為心之德
仁者愛之理只是愛之道理猶言生之性愛則是理之
　見於用者也蓋仁性也性只是理而已愛是情情則
　發於用性者指其未發故曰仁者愛之理情即已發
　故曰愛者仁之用
問節如何仁是性孝弟是用曰所以當愛底是仁曰不
　是曰仁是孝弟之母子有仁方發得孝弟出來無仁
　則何處得孝弟先生應曰然次日問曰先生以節言所以
　當愛底不是未達曰當字不是又曰未説著愛在他
　㑹愛如目能視雖瞑目不動他却能視仁非愛他却
　能愛又曰愛非仁愛之理是仁心非仁心之德是仁
程子謂為仁以孝弟為本論性則以仁為孝弟之本仁
　是性孝弟是用性中只有箇仁義禮智曷嘗有孝弟
　來譬如一粒粟生出為苖仁是粟孝弟是苖便是仁
　為孝弟之本又如木有根有幹有枝葉親親是根仁
　民是幹愛物是枝葉便是行仁以孝弟為本(以上語/類十一)
　(條/)
仁至難言故聖賢之言或指其方或語其用未嘗直指
　其體而名言之也上蔡云古人語仁多矣然終非仁
　也又云孝弟可以論仁而孝弟非仁也正欲發明此
　意然不覺乘快一向説開了至於其閒界分脈絡自
　有相管攝聮屬處却不曾分明為人指出故讀之者
　只見曠蕩無可撈摸便更向别處走此其立言之病
　也又云人心之不偽者莫如事親從兄以是心而充
　之則無適而非仁矣此語亦皆未安蓋性之所有而
　根於心者莫非眞實不但孝弟為不偽也但孝弟乃
　人心之不可已者所發最親切所繫最重大故行仁
　之道必自此始非謂充擴孝弟可以求仁也此章之
　義只當從伊川説(記謝上蔡論語/疑義○文集)
　　　巧言令色鮮矣仁章
或問巧言令色鮮矣仁曰只心在外便是不仁也不是
　别更有仁
問鮮矣仁先生云絶無何也曰只是心在時便是仁若
　巧言令色之人一向逐外則心便不在安得謂之仁
　顔子三月不違仁也只是心在伊川云知巧言令色
　之非仁則知仁矣謂之非仁則絶無可知(以上語/類二條)
容貌辭氣之閒正學者持養用力之地然有意於巧令
　以悦人之觀聽則心馳於外而鮮仁矣若是就此持
　養發禁躁妄動必温恭只要體當自家直内方外之
　實事乃是為己之切求仁之要復何病乎故夫子告
　顔淵以克己復禮之目不過視聽言動之閒而曾子
　將死之善言亦不外乎容貌顔色辭氣三者而已夫
　子所謂遜以出之辭不欲巧者亦一事也仲山甫之
　德柔嘉維則令儀令色則大賢成德之行而進乎此
　者夫子之逞顔色怡怡如也乃聖人動容周旋中禮
　之事又非仲山甫之所及矣至於小人訐以為直色
　厲内荏則雖與巧言令色者不同然考其矯情飾偽
　之心實巧言令色之尤者故聖人惡之上蔡引此數
　條而不肯明言其所以然者將使學者深求而自得
　之也然令學者反求之於冥漠不可知之中失之愈
　逺言仁錄中所解亦少曲折故詳論之使學者無淫
　思力索之苦而有以審夫用力之幾焉(巧言令/色説)
巧言令色敬夫云若夫君子之脩身謹於言語容貌之
　閒乃所以體當在己之實事是求仁之要也此意甚
　善但恐湏先設疑問以發之此語方有所指今無所
　發端而遽言之則於經無所當而反亂其本意矣如
　易傳中發明經外之意亦必設為問荅以起之蓋湏
　如此方有節次來歴且不與上文解經正意相雜而
　其抑揚反覆之閒尤見得義理分明爾(與張敬夫論/癸巳論語説)
　(○以上文/集二條)
　　　曾子曰吾日三省吾身章
蜚卿言曾子三省固無非忠信學習之事然人之一身
　大倫之目自為人謀交朋友之外得無猶在所省乎
　曰曾子也不是截然不省别底只是見得此三事上
　實有纎豪未到處其他處固不可不自省特此三事
　較急耳如今人記書熟底非全不記但未熟底比似
　這箇較用著心力照管這也是他打不過處又云為
　人謀而忠也自是難底事大凡人為己謀便盡為人
　謀便未必盡直卿因舉先生舊説云人在山路避人
　必湏立己於路後讓人於路前此為人謀之不忠也
　如此等處蹉過多少
曾子三省看來是當下便省得才有不是處便改不是
　事過後方始去改省了却又休也只是合下省得便
　與他改
某一日看曾子三省處集註説亦有病如省察已做底
　事曾子省察只當下便省察俯視拱手而曰為人謀
　而不忠乎
問三省忠信是聞一貫之後抑未聞之前曰不見得然
　未一貫前也要得忠信既一貫後也要忠信此是徹
　頭徹尾底
問為人謀而不忠與朋友交云云曰人之本心固是不
　要不忠信但才見是别人事便自不如己事切了若
　是計較利害猶只是因利害上起這箇病猶是輕惟
　是未計較利害時已自有私意這箇病却最重往往
　是才有這箇軀殻了便自私了佛氏所謂流注想者
　是也所謂流注者便是不知不覺流射做那裏去但
　其端甚微直是要省察
問曾子忠信却於外面理㑹曰此是脩辭立其誠之意
　曰莫是内面工夫已到曰内外只是一理事雖見於
　外而心實在内告子外義便錯了
問為人謀交朋友是應接事物之時若未為人謀未交
　朋友之時所謂忠信便如何做工夫曰程子謂舜鷄
　鳴而起孶孶為善若未接物時如何為善只是主於
　敬此亦只是存養此心在這裏照管勿差失便是戒
　謹乎其所不睹恐懼乎其所不聞不動而敬不言而
　信處
林子武問盡己之謂忠曰盡已字本是忠字之註脚今
　又要討盡已註脚如此是隔幾重何不試思自家為
　人謀時已曾盡不曾便湏見得盡己底意思也
問盡己之忠此是學者之忠聖人莫便是此忠否曰固
　是學者是學聖人而未至者聖人是為學而極至者
　只是一箇自然一箇勉強爾惟自然故久而不變惟
　勉強故有時而放失
居父曰盡己之謂忠今有人不可以盡告則又當如何
　曰聖人到這裏又却有義且如有人對自家説那人
　那人復自來問自家儻其人凶惡若盡已告之必至
　殺人夫豈可哉到這裏又却是一箇道理所以聖人
　道信近於義言可復也蓋信不近義則不可以復
與朋友交而不信乎凡事要當用自家實底心與之交
　有便道有無便道無
信即是忠之見於事者所以説忠信内外也只是一物
　未有忠而不信者亦未有信而不出於忠者只是忠
　則專就發已處説信則説得來周遍事上都要如此
　問忠信為傳習之本曰人若不忠信更無可得説習
　箇甚麽
至之問集註説三者之序又以忠信為傳習之本曰大
　抵前面許多話皆是以忠信為本之意若無忠信便
　不是人如何講學
問伊川謂曾子三省忠信而已不知此説盡得一章意
　否伊川之意似以傳不習為不習而傳與人亦是不
　忠信者問如此説莫倒了語意否曰然但以上文例
　推之也却恁地要之亦不湏如此説大抵學而篇數
　章皆是以忠信為本而後濟之以學(以上語類/十四條)
時習三省固未為聖人成德事然亦不專是初學事也
　蓋通上下之言耳(荅何叔京/○文集)
　　　道千乘之國章
千乘之説未有端的證據司馬法説雖占地太廣然以
　周禮考之又不止此如云九夫為井四井為邑四邑
　為邱四邱為甸鄭氏讀甸為乘云四邱之地出車一
　乘乃是六十四井也所云未聞七家出一人之役後
　來宇文周制府衞法乃是七家共出一兵疑於古制
　亦有所考然今不可知矣此類恐當細考而兼存之
　以俟知者決焉(荅廖子晦/○文集)
文振説道千乘之國曰龜山最説得好湏㸔此五者是
　要𦂳古聖王所以必如此者蓋有是五者而後上之
　意接於下下之情方始得親於上上下相闗方可以
　為治若無此五者則君抗然於上而民益不知所向
　有此五者方始得上下交接
敬事而信是節用愛人使民以時之本敬又是信之本
問道千乘之國楊氏云未及為政也曰然此亦是政事
　如敬事而信便是敬那政事也節用有節用之政事
　愛人有愛人之政事使民有使民之政事這一段是
　那做底子細思了若無敬看甚事做得成不敬則不
　信不信則不能節用愛人不節用愛人則不能使民
　以時矣所以都在那敬事上若不敬則雖欲信不可
　得如出一令發一號自家把不當事忘了便是不信
　然敬又湏信若徒能敬而號令施於民者無信則為
　徒敬矣不信固不能節用然徒信而不能節用亦不
　濟事不節用固不能愛人然徒能節用而不愛人則
　此財為誰守耶不愛人固不能使民以時然徒能愛
　人而不能使民以時雖有愛人之心而人不被其惠
　矣要之根本工夫都在敬字若能敬則下面許多事
　方照管得到自古聖賢自堯舜以來便説這箇敬字
　孔子曰脩己以敬此是最要𦂳處
子升問集註云五者相因各有次序曰聖人言語自是
　有倫序不應胡亂説去敬了方㑹信信了方㑹節用
　節用了方㑹愛人愛人了方㑹使民以時又敬了湏
　是信信了湏是節用節用了須是愛人愛人湏是使
　民以時如後面弟子入則孝出則弟謹而信之類皆
　似此有次第又問學而一篇多是務本之意獨此章
　言及為政是如何曰此便是為政之本(以上語/類四條)
　　　弟子入則孝章
問汎愛衆曰人自是當愛人無憎嫌人底道理又問人
　之賢不肖自家心中自湏有箇辨别但交接之際不
　可不汎愛爾曰他下面便説而親仁了仁者自當親
　其他自當汎愛蓋人是箇生底物事既是生底物便
　具生之理生之理發出便是愛纔是交接之際便湏
　自有箇恭敬自有箇意思如何漢然無情不相親屬
　得聖人説出話兩頭都平若只説汎愛又流於兼愛
　矣
問而親仁曰此亦是學文之本領蓋不親仁則本末是
　非何從而知之
問行有餘力所謂有餘莫是入孝出弟之理行之綽綽
　然有餘裕否曰誰敢便道行之有餘裕如汎愛衆而
　親仁何曾便時時有衆之可愛便有仁者於此得以
　時時親之居常無事則學文講義至事與吾接則又
　出而應之入孝出弟亦是當孝當弟之時行謹言信
　亦是如此他時有餘力自當學文
問則以學文曰此論本末先本後末今人只是先去學
　文又且驗平日果能孝弟㳟謹誠信愛衆親仁乎如
　此了方學文此五句又以孝弟為本不孝則不能弟
　不孝而能弟弟亦何用不孝不弟縱行謹言信愛衆
　親仁亦何用
歐陽希遜問行有餘力則以學文學文在後博學於文
　約之以禮文又在先如何曰博學於文也不説道未
　有行有餘力以上許多事湏是先有許多了方可以
　學文且如世上有人入不孝出不弟執事不謹出言
　不信於衆又無愛於仁又不能親道要去學文實是
　要去學不得
問集註力行而不學文則無以考聖賢之成法識事理
　之當然六藝如何考究得成法曰小學中一事具得
　這事之理禮樂如知所以為禮樂者如此從此上推
　將去如何不可考成法緣今人都無此學所以無考
　究處然今詩書中可考或前言往行亦可考如前輩
　有可法者都是人湏是知得古人之法方做不錯若
　不學文任意自做安得不錯只是不可先學文耳子
　夏矯枉過正放重一邊又忒重了不似此章聖人説
　得兩無欠闕如棘子成矯當時之弊説得質太重子
　貢又矯棘子成之弊却道文猶質也質猶文也都偏
　了惟聖人之心和平所謂高下小大皆宜左右前後
　不相悖説得如此盡(以上語/類六條)
行有餘力此章所辨詞意殊不分明大率行有餘力止
　是言行此數事之外有餘剩底工夫方可將此工夫
　去學文藝耳非謂行到從容地位為有餘力必如此
　然後可學文也(荅石/子重)
伊川先生云學文便是讀書然則詩書禮樂皆文也不
　但以為飾而已也(荅都昌縣/學諸生)
問弟子入則孝游氏學文之説固足以深警後世棄本
　逐末之弊然古之所謂學文者非弄翰墨事詞藻如
　後世之所謂文也蓋無非格物致知脩己治人之實
　事故既學則必有以究義理之端而趨於聖賢之域
　矣然則文以滅質博以溺心以為禽犢以資發冢託
　眞以酬偽飾奸言以濟利心古之學者豈有是哉游
　氏之説有激而云耳然抑揚太過併與古之所謂學
　文者與後世等而視之不得不辨也曰古之學文固
　與今異然無本領而徒誦説恐亦不免眞如游氏之
　譏也(荅呉伯豐○以/上文集三條)
　　　賢賢易色章
問賢賢易色曰吾未見好德如好色者去讒逺色賤貨
　而貴德所以勸賢也已分明説了
敬之問賢賢易色有二説曰變易顔色有偽為之者不
　若從上蔡説易其好色之心方見其誠也
事父母能竭其力凡事當盡力為之不可挨推只做七
　八分留兩三分
事君能致其身集註謂不有其身是不為己之私計也
子夏之言不免有弊蓋孔子上章但是平説子夏此章
　皆是説到誠處説得重了然今有這樣人若不是他
　學問來又不是天資高安能如此但子夏説得太粗
　了故謂其辭氣抑揚太過也(以上語/類五條)
　　　君子不重則不威章
今為學約而易操者莫如敬敬則凡病皆可去如不重
　則不威章敬是總腦不渾在散句裏必敬而後能不
　輕如主忠信亦先因敬不敬則誕謾而已何以主之
　毋友不如己亦然重亦不難見如人言語簡重舉動
　詳緩則厚重可知言語輕率聽得便説説則無能得
　了舉動輕肆飛揚淺露其人輕易可知
輕最害事飛揚浮躁所學安能堅固故學則不固與不
　重不威只一套事
主忠信人道惟在忠信不誠無物人若不忠信如木之
　無本水之無源更有甚底一身都空了今當反看自
　身能盡己之心能不違於物乎若未盡己之心而不
　違於物則是不忠信凡百處事接物皆是不誠實且
　謾為之如此四者皆是脩身之要就其中主忠信又
　是最要若不主忠信便正衣冠尊瞻視只是色莊為
　學亦是且謾為學取朋友未便盡誠改過亦未必眞
　能改過故為人湏是主忠信學而一篇再三言之
問人道惟在忠信不誠無物曰説道恁地又不曾眞箇
　恁地便是不誠無物説道為善又不曾為得善説道
　惡惡又不曾不為惡便是無此物誠者物之終始不
　誠無物如人做事只至誠處便有始有末才閒斷處
　以後便皆無物忠信所以進徳是有這骨子然後能
　進德如顔子三月不違仁只未違以前便有始末才
　失照管處便無物矣又湏到再接續處方有終始惟
　天地聖人未嘗有一息閒斷維天之命於穆不已何
　嘗閒斷閒斷造化便死了故天生箇人便是箇人生
　出箇物便是箇物且不曾生箇假底人物來仲思問
　如隂陽舛錯雨𤾉失時亦可謂之誠乎曰只是乖錯
　不是假底依舊是實在人只是不要外面有裏面無
　且如讀書十遍初四遍心在後六遍心不在只是口
　頭讀過便只第一遍至第四遍是始是終第六遍後
　便只似不曾讀一般便無物也又問吾不與祭如不
　祭是不誠無物否曰然
問集註謂友以輔仁不如己則有損而無益今欲擇勝
　己者與之為友則彼必以我為不及而不肯與我友
　矣雖欲友之安得而友之曰毋者禁止之辭我但不
　可去尋求不如己者及其來也又焉得而却之推此
　則勝己者亦自可見
問無友不如己者伊川以為同志何如曰此求之過大
　凡師則求其賢於己者友則求其勝者至於不肖者
　則當絶之聖人此言非謂必求其勝己者今人取友
　見其勝己者則多逺之而不及己則好親之此言乃
　所以救學者之病
問無友不如己者曰這是我去求勝己者為友若不如
　我者他又來求我這便是童䝉求我匪我求童䝉也
　前輩説這一句多是被不如己者不與為友底意思
　礙却便説差了其實本不相背
呉知先問過則勿憚改曰程子所謂知其不善則速改
　以從善曲折專在速改字上著力若今日不改是壊
　了兩日事明日不改是壊了四日事今日只是憚難
　過了日子(以上語/類八條)
問主忠信之言後於不重則不威其意如何曰聖賢所
　言為學之序例如此湏先自外面分明有形象處把
　捉扶豎起來不如今人動便説正心誠意却打入無
　形影無稽考處去也(荅吕/子約)
此一節皆學者之事主忠信蓋見此實理而不敢違之
　謂遽以黙而成之不言而信釋之似亦太高矣(記謝/上蔡)
　(論語疑義○以/上文集二條)
　　　愼終追逺章
慎終追逺伊川云不止為喪祭推之是如此但本意只
　是為䘮祭
慎終追逺專主喪祭而言若看得喪祭事重時亦自不
　易只就喪祭上推亦是多少事或説天下事皆要慎
　終追逺亦得
胡叔器問追逺是親否曰言追則不是親了包顯道問
　逺祖時人不解更有追念之意想只是親曰只江南
　來不如此湖北人上墳不問逺祖也哭這却好人之
　一身推其所自則必有本便是逺祖畢竟我是他血
　脈若念及此則自不能無追感之情且如今老人不
　能得見箇孫子今若便見十世孫時也惜畢竟是自
　家骨肉人只是不思量到這裏所以追感之誠不至
　也(以上語/類三條)
慎終追逺自是人所當然不為化民而後為之也故已
　德厚而民德亦歸趨之雖不明言然味其閒隠然有
　此意也(荅汪長孺别/紙○文集)
　　　夫子至於是邦章
問温是恁地温和深厚良是恁地簡易正直恭是端嚴
　恭敬儉是省約有節讓是謙遜自卑曰良字説未是
　良即是良善猶今言善人所謂易乃樂易坦易之易
　直如世人所謂白直之直無姦詐險詖底心如所謂
　開口見心是也此章亦湏見得聖人不求人而人自
　求之意
問儉就那處看曰儉只是用處儉為衣冠服飾用度之
　類
儉謂節制非謂儉約之謂只是不放肆常收斂之意
聖人之德無不備非是只有此五者但是此五者皆有
　從後謙退不自聖底意思故人皆親信而樂告之也
伯遊問温良恭儉讓一章曰最要看得此五字温是如
　何氣象良是如何氣象恭儉讓又是如何深體之於
　我則見得聖人有不求人而人自即之底意思今人
　却無非是求自請舉以往並是求人雖做宰相地位
　也是恁地縱不肯明求也湏暗地結托蓋以求人為
　常而不知其為非也學而一篇多是先以此敎人如
　人不知而不愠如巧言令色如不患人之不己知皆
　是雖中庸亦多此意如衣錦尚絅皆是且要理㑹那
　不求底道理(以上語/類五條)
問夫子温良恭儉讓伊川以為盛德光輝接見於人者
　也學聖人者其德性當如何涵養恐是持敬為先否
　曰持敬固是本原然亦湏隨事省察去其不如此者
　(荅林/徳久)
問夫子温良恭儉讓以得之一章竊謂程子之意固已
　明白謝氏曰學者觀於聖人威儀之閒亦可以進德
　矣此語似甚精而或者乃謂不若張子韶曰温良恭
　儉讓固不可以不學要當學聖人之道以求其自然
　發見者若乃矯偽其行粉飾其容此乂聖門所誅也
　銖竊謂夫子德容至於如是固有德盛仁熟而其自
　然之光輝著見於外學者之學聖人固不當矯情飾
　貌徒見其外而不養其中也然容色辭氣之閒亦學
　者所當用功之地而致知力行之原今不於此等處
　存養涵蓄學聖人氣象不知復於何者為學聖人之
　道乎竊謂學者内外交相養之功正當熟翫此等氣
　象自别不知是否又儉節制也節制莫是自然有法
　度繩約之意否温良讓有和易氣象恭儉有儼恪氣
　象謝氏所謂泰然如春儼然如秋是也併乞逐一垂
　誨曰如張氏説則鄉黨篇可廢矣(荅董叔重○以/上文集二條)
　　　父在觀其志章
論父在觀其志曰此一句已有處變意思必有為而言
父在觀其志没觀其行孝子之志行也
問此章上二句見守身之行下一句見愛親之心曰也
　不必作兩截説只是折轉説上二句觀人之大概下
　一句就觀其行細看其用心之厚薄如何行雖善矣
　父道可以未改而輕率改之亦未善也
三年無改謂是半上半下底事在所當改者但不可悤
　遽急改之若有死其親之心有揚其親之過之意待
　三年然後徐改之便不覺若是大故不好底事則不
　在此限耳
游氏曰三年無改亦謂在所當改而可以未改者耳謂
　此事當改但三年之閒孝子之心有所未忍改耳向
　時南軒却改作可以改而可以未改耳某與説若如
　此説則雖終身不改可也此章之意則云此事必當
　改但可以未改耳三年過則必當改也僩問若父有
　大段不是底事妨國害政者只得便改豈可必待三
　年曰若有大段不是湏是便改或曰孟莊子之孝也
　其他可能也其不改父之臣與父之政是難能也與
　此同否曰不同此章是言父之所行有不善而子不
　忍改乃見其孝若莊子之父獻子自是箇賢者其所
　施之政所用之臣皆是莊子能不改之此其所以為
　難問若然則何足以為難曰子孫不能守父之業而
　輕改之者多矣莊子乃能守之非難能而何先儒以
　為莊子之賢不及獻子疑其不能守父之政不能用
　父之臣而莊子乃能不改此其所以為難能也此説
　得之(以上語/類五條)
三年無改於父之道來諭云父或行有不善子不為則
　可矣何改之有某謂不為便是改聖人之意正要於
　此處之得宜耳此章之指初不為有國家者設也大
　意不忍改之心是根本處而其事之權衡則游氏之
　説盡之(荅何/叔京)
問父在觀其志一章恐指意在下又志所存也行所為
　也有父兄在安得聞斯行之雖欲成父之美而親心
　未順焉雖欲為不善而莫得肆焉止觀志之所存可
　也若親没矣吾之所欲為者遂矣故必觀其所為之
　專與不專而後可蓋雖為之善然不能忍而遽改則
　亦謂之死其親可也至於三年之閒事死如事生而
　無伸己之意乃謂之孝可謂孝矣云者深嘉之辭若
　曰如其非道則何待三年是未深體觀其行之意也
　夫不幸而有所當改是乃吾平日之拳拳而未能孚
　於吾親者今也哀痛之深固有所斡旋改移於不動
　聲氣之中者矣茍有決厲之意則縱有邱山之善然
　此心不幾於息乎曰此説甚好但謂固有斡旋改移
　於不動聲氣之中者此句未安某舊來亦嘗有此意
　後看史書見有居官不改前人之政但因事遷就使
　人不見其迹者必大悦之以為代人居官猶有能如
　此者况於所天乎因以此問於李先生先生曰此意
　雖好但每事用心如此恐駸駸然所失却多聖人所
　謂無改者亦謂尚可通行者耳若不幸而有必不可
　行者則至誠哀痛而改之亦無可奈何不必如此回
　互也此意竊謂學者不可不知恐當更思之也又有
　謂其志其行皆指父而言意亦自好試并思之如何
　(荅吕子約○以/上文集二條)
　　　禮之用和為貴章
先生問學者今人行禮多只是嚴如何得他和荅者皆
　不契曰只是要知得禮合如此所以行之則和緩而
　不迫蓋聖人制禮無一節是强人皆是合如此且如
　孔子與上大夫言時自然誾誾與下大夫言時自然
　侃侃在學者湏知道與上大夫言合用誾誾與下大
　夫言合用侃侃便自然和嘗謂吕與叔説得數句好
　云自斬至緦衣服異等九族之情無所憾自王公至
　皁𨽻儀章異制上下之分莫敢爭皆出於性之所有
　循而行之無不中節也此言禮之出於自然無一節
　強人湏要知得此理則自然和黄有開因舉先生舊
　説云且如父坐子立君尊臣卑多少是嚴若見得父
　合坐子合立君合尊臣合卑則無不安矣曰然
或問禮之用和為貴曰禮是嚴敬之意但不做作而順
　於自然便是和和者不是别討箇和來只就嚴敬之
　中順理而安泰者便是也禮樂亦只是如此看
或問禮之用和為貴君臣父子之閒可謂嚴矣若不和
　則情不通曰不必如此説且如人之持敬若拘迫則
　不和不和便非自然之理
問先生常云敬是合聚底和和是碎底敬是以敬對和
　而言否曰然敬只是一箇敬無二箇敬二便不敬矣
　和便事事都要和這裏也恰好那裏也恰好這處也
　中節那處也中節若一處不和便不是和矣敬是喜
　怒哀樂未發之中和是發而皆中節之和才敬便自
　然和如敬在這裏坐便自有箇氤氲磅礴氣象也
呉問禮之用和為貴先生令坐中各説所見銖曰頃以
　先生所敎思之禮者天理節文之自然人之所當行
　者人若知得是合當行底自甘心行之便自不拘廹
　不拘迫所以和非是外面討一箇和來添也曰人湏
　是窮理見得這箇道理合當用恁地我自不得不恁
　地如賔主百拜而酒三行因甚用恁地如入公門鞠
　躬在位踧踖父坐子立茍不知以臣事君以子事父
　合用如此終是不解和譬之今人被些子燈花落手
　便湏説痛到灼艾時因甚不以為苦緣他知得自家
　病合用灼艾出於情願自不以為痛也銖因問如此
　則這和亦是自然之和若所謂知和而和却是有心
　於和否曰知和而和離却禮了禮之用和是禮中之
　和知和而和是放敎和些纔放敎和便是離却禮了
禮主於敬而其用以和為貴然如何得他敬而和著意
　做不得才著意嚴敬即拘迫而不安要放寛些又流
　蕩而無節湏是眞箇識得禮之自然處則事事物物
　上都有自然之節文雖欲不如此不可得也故雖嚴
　而未嘗不和雖和而未嘗不嚴也又曰和便有樂底
　意思故和是樂之本
周舜功問從容不廹如何謂之和曰只是説行得自然
　如此無那牽强底意思便是從容不迫那禮中自然
　箇從容不迫不是有禮後更添箇從容不迫若離了
　禮説從容不迫便是自恣
有禮而不和則尚是存得那本之體在若只管和則併
　本都忘了就這兩意説又自有輕重
問集註云云上一節將從容不迫説禮之用和為貴甚
　分明但將從容不迫就下一節體騐覺得未通如鄉
　黨一書也只是從容不迫如何却㑹不行若㑹從容
　不迫必不㑹無節曰只是立心要從容不廹不得才
　立心要從容不迫少閒便都放倒了且如聖人恭而
　安聖人只知道合著恭自然不待勉強而安才説要
　安排箇安便添了一箇(以上語/類九條)
　　　信近於義章
問信近於義言可復也曰如今人與人要約當於未言
　之前先度其事之合義與不合義合義則言不合義
　則不言言之則其言必可踐而行之矣今不先度其
　事且鶻突恁地説了到明日却説這事不義我不做
　則是言之不可踐也言而不踐則是不信踐其所言
　又是不義是不先度之故
或問信近於義莫便是合義恭近於禮莫便是中禮先
　生曰近亦是對逺而言逺於義則言不可復逺於禮
　則必不能逺恥辱
問如何得約信而合其宜曰只是不妄發曰萬一料事
　不過則如之何曰這却無可奈何却是自家理不明
　爾問致恭而中其節則能逺恥辱這恥辱是在人在
　己曰兼有在裏且如見尊長而拜禮也我却不拜被
　詰問則無以荅這便是為人所恥辱有一般人不當
　拜而拜之便是謟諛這則可恥可辱者在我矣
所依不失其所可親之人亦可宗而主之矣主猶主顔
　讎由之主蓋當時羇旅之臣所至必有主湏於其初
　審其所可親者從而主之可也
問亦可宗也曰我所親之人將來便可為吾之宗主且
　如此人不可親而吾乃親之若此人他日得志援我
　以進則是我失其所主矣陳了翁曾受蔡卞之薦後
　來擺脱不得乃是失其所親者也
漢臣説因不失其親曰與人交際當謹之於始若其人
　下來不可宗主則今日莫要親他若今日茍且過了
　與之相親則下來所宗非其可宗者矣
楊允叔問伊川言信非義近於義者以其言可復也恭
　非禮近於禮者以其逺恥辱也信恭因不失近於義
　禮亦可宗敬也此説如何曰某看不當如此説聖人
　言語不恁地連纒要去致敬那人合當拜却是長揖
　則為不及於禮禮數不至人必怒之豈不為辱合當
　與那人相揖却去拜則是過於禮禮數過當被人不
　荅豈不為恥所依者湏是得其可親之人方可如一
　般不好人來薦我是為失其所親湏是合下知得此
　人是如何於其初謹之可也若失其可親之人而宗
　之將來必生悔吝問横渠説君子寧言之不顧不規
　規於非義之信寧身被困辱不徇人以失禮之恭寧
　孤立無助不失親於可賤之人尹和靖書以自警今
　墨蹟可見不知此説如何曰伊川説得太逺横渠説
　較近傍(以上語/類七條)
信近於義言可復也未可便説言不必信蓋言欲其信
　然湏是近義然後言可復而能全其信此正言慮所
　終之意也(荅廖子晦/○文集)
　　　君子食無求飽章
食無求飽居無求安湏是見得自家心裏常有一箇合
　當著𦂳底道理此類自不暇及若説道要在此地著
　𦂳都不濟事
問敏於事而慎於言先生謂不敢盡其所有餘如何曰
　言易得多故不敢盡行底易得不足故湏敏又曰行
　常苦於不足言常苦於有餘
就有道而正焉湏是上面做得許多工夫既有根本方
　可就正於有道禪家云三家村也有叢林湏是自去
　做工夫得七八分了方來從師友質正當此時一兩
　句便可剖判今來此逐旋學也難又云能久從師去
　也好
問食無求飽一章先生嘗語學者曰此湏是反覆看其
　意如何曰若只不求安飽而不謹言敏行有甚意思
　若只謹言敏行而不就正於有道則未免有差若工
　夫不到則雖就有道亦無可取正者聖人之言周備
　無欠闕類如此中庸尊德性道問學數語亦此意(以/上)
　(語類/四條)
　　　貧而無諂章
富無驕貧無諂隨分量皆可著力如不向此上立得定
　是入門便差了
曾光祖云貧而無諂富而無驕湏是先能如此方可以
　到那樂與好禮田地曰不特此章如此皆是恁地如
　適來説食無求飽樣也是恁地
可學云無諂無驕尚有貧富之心至樂好禮則忘之矣
　曰貧而諂富而驕最不好添一無字恰遮蓋得過樂
　與好禮乃於此上加功
童問貧而無諂富而無驕未若貧而樂富而好禮是學
　要造其精極否曰看文字要脱灑不要黏滯自無諂
　無驕者言之湏更樂與好禮方為精極不可道樂與
　好禮湏要從無諂無驕上做去蓋有人資質合下便
　在樂與好禮地位不可更回來做無諂無驕底工夫
　孔子意做兩人説謂一般人無諂無驕不若那一般
　人樂與好禮較勝他子貢意做一人説謂無諂無驕
　不若更樂與好禮
問貧而無諂章曰公只管纒某義理無窮一句子貢問
　無諂無驕夫子以為僅可然未若樂與好禮此其深
　淺髙下亦自分明子貢便説切磋琢磨方是知義理
　之無窮也直卿云若謂無諂無驕為如切如琢樂與
　好禮為如磋如磨則下文告往知來一句便説不得
　切磋琢磨兩句説得來也無精采只此小小文義閒
　要用理㑹子貢言無諂無驕孔子但云僅可而已未
　若樂與好禮子貢便知義理無窮人湏就學問上做
　工夫不可少有得而遽止詩所謂如切如磋如琢如
　磨治之已精而益求其精者其此之謂乎故子曰賜
　也可與言詩告諸往而知來告其所已言者謂處貧
　富之道而知其所未言者謂學問之功(以上語/類五條)
無諂無驕一章文義東坡得之蓋無諂無驕隨事知戒
　足以自守矣然未見其於全體用功而有自得處也
　樂與好禮乃見其心之所存有非貧富之所能累者
　此子貢所以有切磋琢磨之譬也治骨角者既切而
　復磋之治玉石者既琢而復磨之皆先略而後詳先
　粗而後精之意大學乃斷章取義不必引以為説也
　(荅虞士朋/○文集)
　　　不患人之不己知章
漢臣問患不知人也如何知得他人曰見得道理明自
　然知人自家不識得道理破如何知得他人賢否
問不患人之不己知章曰自家徳行充於中不待人之
　知若自家不知人這箇便是不知道不知則所見不
　明不能明人之賢否所謂不知言無以知人也知言
　如詖辭知其所蔽淫辭知其所陷邪辭知其所離遁
　辭知其所窮若能知言他纔開口自家便知得他心
　裏事這便是知人若宰相不能知人則用舍之際不
　　能進賢而退不肖若學者不能知人則處朋友之際
　　豈能擇乎又曰論語上如此言者有三不病人之不
　　己知病其不能也不患莫己知求為可知也聖人之
　　言雖若同而其意皆别病其不能者言病我有所不
　　能於道求為可知者當自求可知之實然後人自知
　　之雖然如此亦不是為昭灼之行以蘄人之必知(以/上)
　　(語類/二條)
　
　
　
　
　
　
　
　
御纂朱子全書卷十
　欽定四庫全書
御纂朱子全書卷十一
　　論語二
　　　為政第二
　　　　為政以德章
　德與政非兩事只是以徳為本則能使民歸若是所令
　　反其所好則民不從
　文振問為政以德莫是以身率之曰不是強去率他湏
　　知道未為政前先有是德若道以身率之此語便粗
　　了
　或問為政以德曰為政以德不是欲以德去為政亦不
　　是塊然全無所作為但德脩於己而人自感化然感
　　化不在政事上却在德上蓋政者所以正人之不正
　　豈無所作為但人所以歸往乃以其德耳故不待作
　　為而天下歸之如衆星之拱北極也
　問為政以德老子言無為之意莫是如此否曰不必老
　子之言無為孔子嘗言無為而治者其舜也與夫何
　為哉恭己正南面而已矣老子所謂無為便是全不
　事事聖人所謂無為者未嘗不為依舊是恭己正南
　面而已矣是己正而物正篤恭而天下平也後世天
　下不治者皆是不能篤恭盡敬若能盡其恭敬則視
　必明聽必聰而天下之事豈有不理(賀孫錄云老子/所謂無為只是)
　(簡忽聖人所謂無為却是付之當然之理如曰無為/而治者其舜也與夫何為哉恭己正南面而已這是)
　(甚麽樣本領豈可與老氏同/日而語○以上語類四條)
　　　詩三百章
若是常人言只道一箇思無邪便了便略了那詩三百
　聖人須是從詩三百逐一篇理㑹了然後理㑹思無
　邪此所謂下學而上逹也今人止務上逹自要免得
　下學如説道灑掃應對進退便有天道都不去做那
　灑掃應對進退之事到得灑掃則不安於灑掃進退
　則不安於進退應對則不安於應對那裏面曲折去
　處都鶻突無理㑹了這箇湏是去做到得熟了自然
　貫通到這裏方是一貫古人由之而不知今人不由
　而但求知不習而但求察
思無邪一句便當得三百篇之義了三百篇之義大槩
　只要使人思無邪若只就事上無邪未見得實如何
　惟是思無邪方得思在人最深思主心上
思無邪乃是要使讀詩人思無邪耳讀三百篇詩善為
　可法惡為可戒故使人思無邪也若以為作詩者思
　無邪則桑中溱洧之思果無邪耶某詩傳去小序以
　為此漢儒所作如桑中溱洧之類皆是淫奔之人所
　作非詩人作此以譏刺其人也聖人存之以見風俗
　如此不好至於作出此詩來使讀者有所愧恥而以
　為戒耳吕伯恭以為放鄭聲矣則其詩必不存某以
　為放是放其聲不用之郊廟賔客耳其詩則固存也
　如周禮有官以掌四夷之樂蓋不以為用亦存之而
　已伯恭以為三百篇皆正詩皆好人所作某以為正
　聲乃正雅也至於國風逐國風俗不同當是周之樂
　師存列國之風耳非皆正詩也如二南固正矣鄭衛
　詩分明是有鄭衛字安得謂之正乎鄭漁仲詩辨將
　仲子只是淫奔之詩非刺仲子之詩也某自幼便知
　其説之是然太史公謂三百篇詩聖人刪之使皆可
　弦歌伯恭泥此以為皆好蓋太史之評自未必是何
　必泥乎
問思無邪子細思之只是要讀詩者思無邪曰舊人説
　似不通中間如許多淫亂之風如何要思無邪得如
　止乎禮義中間許多不正詩如何㑹止乎禮義怕當
　時大約説許多中格詩却不指許淫亂底説
或問思無邪如何是直指全體曰詩三百篇皆無邪思
　然但逐事無邪爾惟此一言舉全體言之因曰夏之
　日冬之夜百歳之後歸於其居冬之夜夏之日百歳
　之後歸於其室此無邪思也出其東門有女如雲雖
　則如雲匪我思存縞衣綦巾聊樂我員此亦無邪思
　也為子而賦凱風亦無邪思也為臣而賦北門亦無
　邪思也但不曾説破耳惟思無邪一句便分明説破
　或曰如淫奔之詩如何曰淫奔之詩固邪矣然反之
　則非邪也故某説其善者可以感發人之善心惡者
　可以懲創人之逸志
問思無邪誠也非獨是行無邪直是思無邪方是誠曰
　公且未要説到這裏且就詩三百如何一言以蔽之
　曰思無邪集註説要使人得情性之正情性是貼思
　正是貼無邪此如作時文相似只恁地貼方分曉若
　好善惡惡皆出於正便㑹無邪若果是正自無虚偽
　自無邪若有時也自入不得
思無邪誠也不專説詩大抵學者思常要無邪况視聽
　言動乎誠是表裏都恁地實又曰不獨行處要如此
　思處亦要如此表裏如此方是誠
因言思無邪與意誠曰有此種則此物方生無此種生
　箇甚麽所謂種者實然也如水之必濕火之必燒自
　是住不得思無邪表裏皆誠也若外為善而所思有
　不善則不誠矣為善而不終今日為之而明日廢忘
　則不誠矣中間㣲有些核子消化不破則不誠矣
問聖人六經皆可為戒何獨詩也曰固是如此然詩中
　因情而起則有思欲其思出於正故獨指思無邪以
　示教焉問詩説思無邪與曲禮説毋不敬意同否曰
　毋不敬是用功處所謂正心誠意也思無邪思至此
　自然無邪功深力到處所謂心正意誠也
思無邪不必説是詩人之思及讀詩之思大凡人思皆
　當無邪如毋不敬不必説是説禮者及看禮記者當
　如此大凡人皆當毋不敬
問思無邪毋不敬是一意否曰思無邪有辨别毋不敬
　却是渾然好底意思大凡持敬程子所謂敬如有箇
　宅舍講學如㳺騎不可便相離逺去湏是於知處求
　行行處求知斯可矣(以上語類/十一條)
　　　道之以政章
問道之以政曰聖人之意只為當時專用政刑治民不
　用徳禮所以有此言謂政刑但使之逺罪而已若是
　格其非心非徳禮不可聖人為天下何嘗廢刑政來
問道之以徳齊之以禮曰這徳字只是適來説底徳以
　身率人人之氣質有淺深厚薄之不同故感者不能
　齊一必有禮以齊之如周官一書何者非禮以至歳
　時屬民讀法之屬無不備具者正所以齊民也齊之
　不從則刑不可廢若只道之以德而無禮以約之則
　儱統無收殺去格者至於善也如格于文祖格于上
　下與夫格物格者皆至也儲宰云此是堯舜地位曰
　古人有得百里之地而君之便能如此明道便是有
　此氣象
問道之以徳猶可致力齊之以禮州縣如何做得曰便
　是如今都蕩然無此家具了便也難得相應古人比
　閭之法比有長閭有師便真箇能行禮以帥之民都
　是教了底人故教人可以流通如一大圳水分數小
　圳去無不流通後世有聖賢作必不肯只恁休湏法
　古從底做起始得
先之以法制禁令是合下有猜疑闗防之意故民不從
　又却齊之以刑民不見徳而畏威但圖目前茍免於
　刑而為惡之心未嘗不在先之以明德則有固有之
　心者必觀感而化然禀有厚薄感有淺深又齊之以
　禮使之有規矩凖繩之可守則民恥於不善而有以
　至於善
問道之以政齊之以刑道之以徳齊之以禮曰近見一
　朋友讀道徳功術䇿前一篇説得不是盡説術作不
　好後一篇却説得是曰有道徳則功術乃道徳之功
　道徳之術無道徳則功術方不好某嘗見一宰相説
　上甚有愛人之心不合被近日諸公愛把恢復來説
　了某應之曰公説得便不是公何不曰愛人乃所以
　為恢復恢復非愛人不能幹因問政刑徳禮四者如
　何説曰此政與道徳功術一般有徳禮則政刑在其
　中不可專道政刑做不得底但不專用政刑(以上語/類五條)
　　　吾十有五而志於學章
或問十五志學章曰聖人是生知安行云云曰且莫説
　聖人只於已分上説如何是志學如何是立如何是
　不惑如何是知天命如何是耳順如何是從心所欲
　不踰矩且理㑹這幾箇字教分曉某所以逐句下只
　觧其字義直至後靣方説聖人分上事今且説如何
　是志學曰心有所之謂之志志學則其心專一向這
　箇道理上去曰説文義大槩也只如此説然更有意
　思在世間千歧萬路聖人為甚不向别路去只向這
　一路來志是心之深處故醫家謂志屬腎如今學者
　誰不為學只是不可謂之志於學如果能志於學則
　自住不得學而時習之到得説後自然一歩趲一歩
　去如人當寒月自然向有火處去暑月自然向有風
　處去事君便從敬上去事親便從孝上去雖中間有
　難行處亦不憚其難直做教徹廣曰人不志學有兩
　種一是全未有知了不肯為學者一是雖已知得又
　却説道但得本莫愁末了遂不肯學者曰後一種古
　無此只是近年方有之却是有兩種一種是全未有
　知者一種是雖知得了後却若存若亡不肯至誠去
　做者然知之而不肯為亦只是未嘗知之耳又曰如
　人要向箇所在去便是志到得那所在了方始能立
　立得牢了方能向上去
問聖人十年工夫曰不須理會這箇且理㑹志於學能
　志學許多科級須着還我
吾十有五章曰看志字最要𦂳直湏結裹在從心不
　踰矩上然又須循乎聖人為學之序方可
問志學與立曰志是要求箇道猶是兩件物事到立時
　便是脚下已踏著了也
漢臣問立者立於斯道也曰立只是外物動揺不得
問孔子三十而立似與孟子四十不動心同如何曰四
　十而不惑却相似
四十而不惑於事上不惑五十而知天命知所從來
文振問四十不惑五十知天命曰此兩句亦相離不得
　不惑是隨事物上見這道理合是如此知天命是知
　這道理所以然如父子之親湏知其所以親只緣元
　是一箇人凡事事物物上湏是見他本原一線來處
　便是天命
問先生教某不惑與知命處不惑是謂不惑於事物知
　命謂知其理之當然如或問所謂理之當然而不容
　己者某覺見豈有至人既能不惑於事物矣又至於
　十年之久然後知其理之當然曰今且據聖人之言
　如此且如此去㸔不可恁地較遲速逺近若做工夫
　未到那貫通處如何得聖人次第
問五十知天命曰上蔡云理之所自來性之所自出此
　語自是子貢謂夫子性與天道性便是自家底天道
　便是上面一節這箇物事上靣有箇腦子下靣便有
　許多物事徹底如此太極圖便是這箇物事箕子為
　武王陳洪範先言五行次言五事蓋在天則為五行
　在人則為五事知之者湏是知得箇模樣形體如何
　某舊見李先生云且静坐體認作何形象問體認莫
　用思否曰固是且如四端雖固有孟子亦言思則得
　之不思則不得也
辛問五十知天命何謂天命先生不荅又問先生厲辭
　曰某未到知天命處如何知得天命
問六十而耳順在人之最末何也曰聽最是人所不著
　力所聞皆是道理無一事不是可見其義精仁熟如
　此
問四十而不惑是知其然五十知天命是其所以然如
　此説得否曰如門前有一溪其先得知溪中有水其
　後知得水源頭發源處如天命之謂性率性之謂道
　四十時是見得那率性之謂道五十時是見他天命
　之謂性到六十時是見得那道理爛熟後不待思量
　過耳便曉
問志學便是一箇骨子後來許多節目只就這上進工
　夫從心所欲不踰矩自從容中道也曰固是志學時
　便是知了只是箇小底知不惑知天命耳順却是箇
　大底知立便是從心不踰矩底根子從心不踰矩便
　是立底事只是到這裏熟却是箇大底立
吴仁父問十五志於學章知行如何分曰志學亦是要
　行而以知為重三十而立亦是本於知而以行為重
　志學是知之始不惑與知天命耳順是知之至三十
　而立是行之始從心所欲不踰矩是行之至如此分
　㸔
蜚卿問十五志於學一段曰聖人也略有箇規模與人
　同如志學也是衆人知學時及其立與不惑也有箇
　迹相似若必指定謂聖人必恁地固不得若説聖人
　全無事乎學只脱空説也不得但聖人便自有聖人
　底事
問十五志學章曰這一章若把做學者工夫等級分明
　則聖人也只是如此但聖人出於自然做得來較易
　(以上語類/十七條)
問吾十有五章來教云立是物格知至而意誠心正之
　效不止是用功處不惑知命是意誠心正而所知日
　進不已之騐以至於耳順則所知又至極而精熟矣
　淳竊疑夫立者確然堅固不可移奪固非真知不能
　然此時便謂物已格知己至恐莫失之太快否又事
　物之理精㣲眇忽未至於灼然皆無疑惑萬理根原
　來處未洞見天命流行全體安得謂之知己至曰所
　知日進不已則是靣前猶有可進歩又安得全謂之
　至而耳順又云所知至極而精熟又何言之重複也
　而集註於耳順條方云知之至又何也凡此皆淺見
　未喻抑此之㫖在聖人分上言則聖人合下本是生
　知義理本是昭著自兒童知己至極本無疑惑天命
　全體本無蔽隔當入大學則亦慢勘騐其所以然隨
　衆做些小致知格物工夫雖做此工夫而與衆超越
　云云若以學者為學之序言則自其志學時方一一
　做致知格物工夫以考察夫義理積十五年之功至
　於確然有立時是亦真有所知然後能然未可便謂
　物已格知己至曰細思此意只得做學者事看而聖
　人所説則是他自見得有略相似處今窺測他不得
　也正如曾子借忠恕兩字發明一貫之妙今豈可謂
　聖人必待施諸已而不願然後勿施於人也然曾子
　所借猶有跡之可擬此則全不可知但學者當以此
　自考耳(荅陳安卿/○文集)
　　　孟懿子問孝(至/)子夏問孝章
問無違曰未見得聖人之意在且説不以禮盖亦多端
　有茍且以事親而違禮有以僭事親而違禮自有箇
　道理不可違越聖人雖所以吿懿子者意在三家僭
　禮然語意渾全又若不專為三家發也
問生事以禮章胡氏謂為其所得為是如何曰只是合
　得做底諸侯以諸侯之禮事其親大夫以大夫之禮
　事其親便是合得做底然此句也在人看如何孔子
　當初是就三家僭禮説較精彩在三家身上又切當
　初却有胡氏説底意思就今論之有一般人因陋就
　簡不能以禮事其親又有一般人牽於私意却不合
　禮
或問武伯多可憂之事如何見得曰觀聖人恁地説則
　知其人之如此矣
或問父母惟其疾之憂何故以吿武伯曰這許多所荅
　也是當時那許多人各有那般病痛故隨而救之又
　曰其他所荅固是皆切於學者看此句較切其他只
　是就道理上説如此却是這句分外於身心上指出
　若能知愛其身必知所以愛其父母(以上語/類四條)
問父母唯其疾之憂范氏謂武伯弱公室強私家得免
　其身而保其族者幸也故孔子吿之如此尹氏謂疾
　病人所不免其遺父母憂者不得已也如以非義而
　遺其父母之憂則不孝之大者故范氏專為武伯言
　尹氏則為衆人言未知孰是曰孟武伯固必有以遺
　其親之憂者如范氏之云則未可知也聖人之言固
　必切於其人之身然亦未有衆人不可通行之理也
　(荅都昌縣學/諸生○文集)
敬非嚴恭儼恪之謂以此為敬則誤矣只把作件事小
　心畏謹便是敬
問色難此是承順父母之色或是自己和顔順色以致
　愛於親為難曰人子胷中纔有些不愛於親之意便
　有不順氣象此所以愛親之色為難(以上語/類二條)
問知敬親者其色必恭知愛親者其色必和此皆誠實
　之發見不可以偽為故子夏問孝孔子荅之以色難
　曰此説好(荅程允夫/○文集)
不敬何以别乎敬大槩是把當事聽無聲視無形色難
　是大叚恭順積得厚方能形見所以為難勉強不得
　此二者是因子游子夏之所短而進之能飬服勞只
　是外靣工夫遮得人耳目所及者如今人和飬與服
　勞都無了且得如此然後就上靣更進將去大率學
　者且要儘從小處做起正如起屋未湏理㑹架屋且
　先立箇基趾定方得
子游為人愛有餘而敬不足子夏則敬有餘而愛不足
　故吿之不同問如何見得二子如此曰且如洒掃應
　對子游便忽略了子夏便只就這上做工夫
問夫子荅子游子夏問孝意雖不同然自今觀之奉飬
　而無狎恩恃愛之失主敬而無嚴恭儼恪之偏儘是
　難曰既知二失則中間湏是有箇處之之理愛而不
　敬非真愛也敬而不愛非真敬也
孟懿子孟武伯子游子夏問孝聖人荅之皆切其所短
　故當時聽之者止一二句皆切於其身今人將數叚
　只作一串文義看了(以上語/類四條)
　　　吾與回言終日章
論語所載顔子語止有喟然之歎與問仁兩章而已而
　夫子曰吾與回言終日不知是説甚麽惜乎其不傳
　也
問亦足以發是顔子於燕私之際將聖人之言發見於
　行事否曰固是雖未盡見於行事其理亦當有發見
　處然燕私之際尤見顔子踐履之實處
先生令看顏子亦足以發於何處見之是甚麽意思或
　云見得親切處於非禮勿視聽言動一章可見曰大
　槩是如此良久云於睟靣盎背皆見之因舉程先生
　之言曰出門如見大賔使民如承大祭充之則睟靣
　盎背此之謂也
問亦足以發是顔子退有所省發否曰不然集註已説
　得分明了盖與之言顔子都無可否似箇愚者及退
　而觀其所行皆夫子與之言者一一做得出來不差
　豈不是足以發明得夫子之道其語勢只如此恰如
　今人説與人做一器用方與他説箇尺寸高低形製
　他聽之全然似不曉底及明日做得來却與昨日所
　説底更無分豪不似
問集註載李先生之説甚分明但所謂黙識心融觸處
　洞然自有條理便見顔子聞夫子之言自原本至於
　條目一一理㑹得所以與夫子意不相背及退省其
　私即見其日用語黙動静之間皆足以發明夫子之
　道坦然由之而不疑便見得顔子不惟理㑹得夫子
　言語及退便行將去更無窒礙曰亦足以發一句最
　好看若粗説時便是行將去然須是子細看亦足以
　發句
問不違如愚章心融恐是功深力到處見得道理熟了
　故言入於心隨即融化更無渣滓故其發見於日用
　之間從容和順所以能發明聖人之道非生將道理
　體貼力行之也是否曰固是工夫至到亦是天資髙
　顔子自是鄰於生知者也
仲愚問黙識心融如何曰説箇融字最好如消融相似
　融如雪在湯中若不融一句是一句在肚裏如何發
　得出來如人喫物事若不消只生在肚裏如何能滋
　益體膚須是融化渣滓便下去精英便充於體膚故
　能肥潤如孔子吿曾子一貫之語他人聞之只是箇
　一貫曾子聞之便能融化故發忠恕而已出來又問
　是曾子平昔工夫至此乎曰也是他資質自别(以上/語類)
　(七/條)
問亦足以發曰顔子所聞入耳著心布乎四體形乎動
　静則足以發明夫子之言矣(荅程允夫/○文集)
　　　視其所以章
文振問視其所以一章曰此不唯可以觀人亦當以此
　自考
所以是所為所由是如此做所安是所樂譬如讀書是
　所為豈不是好事然其去如此做又煞多般有為己
　而讀書者有為名而讀者有為利而讀者須觀其所
　由從如何其為己而讀者固善矣然或有出於勉强
　者故又觀其所樂
問視其所以觀其所由察其所安三句前一句是兼善
　惡而言後兩句是專言善尋常有一樣人所為雖不
　善然其意之所發却不是要做不善而心終亦不安
　於不善是這般様人是如何曰這箇也自有於觀過
　知仁可見
李仲實問視其所以者善者為君子惡者為小人知其
　小人不必論也所由所安亦以觀察君子之為善者
　爾曰譬如淘米其糠與沙其始也固淘去之矣再三
　淘之恐有未盡去之沙粃爾
問觀其所由集註兩説如何曰意之所從來如讀書是
　好須看所讀何書行其所為或勉强有所為後説不
　如前説盖行其所為只是就上靣細看過不如意之
　所從來是就他心術上看所安大率是他平日存主
　習熟處他本心愛如此雖所由偶然不如此終是勉
　強畢竟所樂不在此次第依舊又從熟處去如平日
　愛踞傲勉強教他恭敬一時之間亦能恭敬次第依
　舊自踞傲了心方安吕氏一説謂所由是看他已前
　所為事所安是察他已後所為事亦通
察人之所安尤難故必如聖人之知言窮理方能之
問視其所以觀其所由察其所安若聖人於人之善惡
　如見肺肝當不待如此著力曰這也為常人説聖人
　固不用得如此然聖人觀人也著恁地詳細如今人
　説一種長厚説話便道聖人不恁地只略略看便了
　這箇若不見教徹底善惡分明如何取舍且如今從
　學也有誠心來底也有為利來底又如今人讀書也
　有誠心去讀底也有為利讀底其初也却好漸漸自
　見得他心下不恁地這須著知且如要從師須看得
　那人果是如何又如委託人事若是小小事要付託
　人尚可以隨其所長交付與他若是要成一件大事
　如何不見得這人了方付與如所謂可以託六尺之
　孤可以寄百里之命臨大節而不可奪若不真見這
　人是恁地如何這事託得他問伊川云視其所以是
　觀人之大槩若所由所安也只兼善惡説今集註只
　觧向不好邊去恐似無過中求有過非聖人意曰這
　只是平心恁地看看得十分是如此若要長厚便恁
　地包含其初欲恕人而終於自恕少間漸漸將自己
　都没理㑹了都不知若能於待人嚴到得於自身已
　也㑹嚴問觀人之道也有自善而入於惡亦有事雖
　惡而心所存本好曰這箇也自可見須是如此看方
　見好底鐵定是好人不好底鐵定是不好人讀書不
　可不子細若不因公問某也不説到這裏初間才看
　善惡便曉然到觀其所由有不善這又勝得當下便
　不是底到察其所安有不善這又勝前二項人不是
　到這裏便作不好人看他只是不是他心肯意肯必
　不㑹有終(以上語/類七條)
察其所安正是察其所由之安與不安若其為善如惡
　惡臭如好好色則居之安矣(荅方賔王/○文集)
　　　温故而知新章
温故方能知新不温而求新知則亦不可得而求矣
問温故知新曰是就温故中見得這道理愈精勝似舊
　時所看
温故而知新味其語意乃為温故而不知新者設不温
　故固是間斷了若果無所得雖温故亦不足以為人
　師所以温故又要知新惟温故而不知新故不足以
　為人師也這語意在知新上
温故知新不是易底新者只是故中底道理時習得熟
　漸漸發得出來且如一理看幾箇人來問就此一理
　上一人與説一箇理都是自家就此理上推究出來
　所以其應無窮且如記問之學記得一事更推第二
　事不去記得九事便説十事不出所以不足為人師
温故則能知新如所引學記則是温故而不知新只是
　記得箇硬本子更不觧去裏靣搜尋得道理(以上語/類五條)
問温故知新學至此而無窮矣至於夫子而猶曰學不
　厭非以其無窮哉可以為師者以其足以待無方之
　問也温故而不知新雖能讀三墳五典八索九邱足
　以為史而不足以為師也曰此論甚善(荅范伯崇/○文集)
　　　君子不器章
或問君子不器如孔門徳行之外乃為器否曰若偏於
　徳行而其用不周亦是器君子者才徳出衆之名徳
　者體也才者用也君子之人亦具聖人之體用但其
　體不如聖人之大而其用不如聖人之妙耳
君子不器君子是何等人曰此通上下而言有一般對
　小人而言底君子便是小底君子至如聖人吾不得
　而見之得見君子斯可矣便説大底君子便是聖人
　之次者問不器是那箇君子曰此是成徳全才之君
　子不可一偏看他問侯氏舉君子不可小知而可大
　受如何曰不可小知便是不可以一偏看他他却擔
　負得逺大底小人時便也有一才一藝可取故可小
　知問子貢汝器也喚作不是君子得否曰子貢也是
　箇偏底可貴而不可賤宜於宗廟朝廷而不可退處
　此子貢之偏處問謝氏舉清和任也只是器否曰這
　是他成就得偏却不是器他本成就得來大如得百
　里之地而君之一叚他自是大只是成就得來偏(以/上)
　(語類/二條)
　　　子貢問君子章
問先行其言而後從之茍能行矣何事於言曰只為子
　貢多言故吿之如此若道只要自家行得説都不得
　亦不是道理聖人只説敏於事而謹於言敏於行而
　訥於言言顧行行顧言何嘗教人不言
徐仁甫問先行其言而後從之莫須將先行作一句否
　曰程子如此却未敢以為然恐其言而後從之不成
　一句若云而後其言從之方得不若以先行其言作
　一句而後從之作一句大意只説先行其所言而後
　言其所行讀書須是看出處主意如何此是子貢問
　君子孔子為子貢多言故以先行其言而後從之荅
　之盖為子貢發也
問先行其言謂人識得箇道理了可以説出來却不要
　只做言語説過須是合下便行將去而後從之者及
　行將去見得自家所得底道理歩歩著實然後説出
　來却不是杜撰臆度須還自家自本至末皆説得有
　著實處曰此一章説得好(以上語/類三條)
　　　君子周而不比章
問周與比莫也相似否曰外靣相似而裏靣大差了如
　驕泰和同亦然故幾㣲之間不可不辨
問比周曰君子小人即是公私之間皆是與人親厚但
　君子意思自然廣大小人與人相親時便生計較與
　我善底作一般不與我善底作一般周與比相去不
　逺要須分别得大相逺處某集註中曾説此意(君子/與人)
　(相親也有輕重有厚/薄但意思自是公)
問周而不比曰周者大而徧之謂比便小所謂兩兩相
　比君子之於人無一人使之不得其所這便是周小
　人之於人但見同於己者與之不同於己者惡之這
　便是比君子之於人非是全無惡人處但好善惡惡
　皆出於公用一善人於國則一國享其治用一善人
　於天下則天下享其治於一邑之中去一惡人則一
　邑獲其安於一鄉之中去一惡人則一鄉受其安豈
　不是周小人之心一切反是又云歐陽朋黨論説周
　武以三千為大朋啇紂億兆之人離心離徳又云比
　周二字於易中所言又以比字為美如九五顯比取
　王用三驅失前禽之義皆美也如頑嚚不友相與比
　周又却是不好
問註周言普徧豈汎愛衆而親仁之意與曰亦是如此
　大抵君子立心自是周徧好惡愛憎一本於公小人
　惟偏比阿黨而已
徐問比周曰只是公私周則徧及天下比則昵於親愛
　之間又問忠信為周阿黨為比如何曰忠信為周只
　緣左傳周爰咨詢指作忠信後人遂將來妄觧最無
　道理且如易比卦言比吉也比輔也原筮元永貞无
　咎則比都是好大抵比於君子則為善比於小人則
　為惡須是看聖人説處本意如何據此周而不比比
　而不周只是公私(以上語/類五條)
尊賢容衆嘉善而矜不能此之謂周溺愛徇私黨同伐
　異此之謂比周周徧也比偏比也不必言周流天地
　之間(荅程允夫/○文集)
　　　學而不思章
問論語言學字多不同學而不思則罔此學字似主於
　行而言博學於文此學字似主於知而言曰學而不
　思則罔此學也不是行問學字義如何曰學只是效
　未能如此便去效做問恐行意較多否曰只是未能
　如此便去學做如未識得這一箇理便去講究要識
　得也是學未識得這一箇書便去讀也是學未曉得
　這一件事去問人如何做便也是學學是身去做思
　只是黙坐來思問學是學其事思是思其理否曰思
　只是思所學底事學而不思便都罔了問思而不學
　何以危殆曰硬將來抝縛捉住在這裏便是危殆只
　是杜撰恁地不恁自然便不安稳
學是學其事如讀書便是學須緩緩精思其中義理方
　得且如做此事是學然須思此事道理是如何只恁
　下頭做不思這事道理則昧而無得若只空思索却
　又不傍所做事上體察則心終是不安稳須是事與
　思互相發明
學而不思如讀書不思道理是如何思而不學如徒苦
　思索不依様子做
思而不學則殆雖用心思量不曾就事上習熟畢竟生
　硬不㑹妥帖
或問學而不思章引程子博學審問謹思明辨力行五
　者廢一非學何也曰凡學字便兼行字意思如講明
　義理學也效人做事亦學也孔子歩亦歩趨亦趨是
　效其所為才效其所為便有行意
叔䝉問集註却舉中庸學問思辨與行之語據某看學
　與行是學之始終問思辨是思之始終曰然(以上語/類六條)
學是放效見成底事故讀誦咨問躬行皆可名之非若
　思之專主乎探索也(荅吴伯豐/○文集)
　　　攻乎異端章
或問攻乎異端曰攻者是講習之謂非攻擊之攻這處
　須看他如何是異端如何是正道異端不是天生出
　來天下只是這一箇道理緣人心不正則流於邪説
　習於彼必害於此既入於邪必害於正異端不止是
　楊墨佛老這箇是異端之大者
凡言異端不必攻者皆是為異端游説反間孟子謂能
　言距楊墨者聖人之徒也不必便能距楊墨但能説
　距楊墨亦是聖人之徒
問集註云攻專治之也若為學便當專治之異端則不
　可專治也曰不惟説不可專治便略去理㑹他也不
　得若是自家學有定止去看他病痛却得也是自家
　眼目高方得若是恁地則也奈他不何如後來士大
　夫末年皆流入佛氏者緣是把自家底作淺底看便
　没意思了所以流入他空寂𤣥妙之説去
問程子曰佛氏之言近理所以害甚於楊墨看來為我
　疑於義兼愛疑於仁其祸已不勝言佛氏如何又却
　甚焉曰楊墨只是硬恁地做佛氏最有精㣲動得人
　處本朝許多極好人無不陥焉
吕氏曰君子反經而已矣經正斯無邪慝今惡乎異端
　而以力攻之適足以自蔽而已説得甚好但添得意
　思多了不敢保是聖人之意聖人之意分明只是以
　力攻之理㑹他底未得枉費力便將已業都荒了(以/上)
　(語類/五條)
　　　由誨女知之章
問知之為知之章子路不應有以不知為知之病曰子
　路粗暴見事便自説是曉㑹得如正名一節便以為
　迂故和那不知處也不知耳
或問誨女知之乎章曰惟伊川便説得盡别人只説得
　一邊知之為知之不知為不知則無自欺之蔽其知
　固自眀矣若不説求其知一著則是使人安於其所
　不知也故程子又説出此意其説方完上不失於自
　欺下不失於自勉(以上語/類二條)
問知之為知之章誼謂學者之於義理於事物以不知
　為知用是欺人或可矣本心之靈庸可欺乎但知者
　以為己知不知者以為不知則雖於義理事物之間
　有不知者而自知則甚明而無蔽矣故曰是知也以
　此真實之心學問思辨研究不舍則知至物格心正
　意誠之事可馴致也夫子以是誨子路真切要哉此
　意言之若易而於學者日用間闗渉處甚多要當歩
　歩以是省察則切身之用盖無窮也曰此説甚善(荅/方)
　(賔王○/文集)
　　　子張學干祿章
戴智老説干祿章曰多聞多見二字人多輕説過了將
　以為偶然多聞多見耳殊不知此正是合用功處聖
　人所以為好古敏以求之又曰多聞擇其善者而從
　之多見而識之皆欲求其多也不然則聞見孤寡不
　足以為學矣
多聞闕疑謹言三件事
聞見亦是互相發明如學干禄章言多聞闕疑慎言其
　餘多見闕殆慎行其餘聞固是主於言見固是主於
　行然亦有聞而行者見而言者不可泥而看也
或問謹其餘只是指無疑無殆處否曰固是
林叔恭問多聞如何闕疑多見如何闕殆曰若不多聞
　也無緣見得疑若不多見也無緣見得殆江西諸人
　纔聞得一説便把做了看有甚麽話更入不得亦如
　何有疑殆到他説此一章却云子張平日專務多聞
　多見故夫子吿以闕疑殆是不欲其多聞多見此是甚
　説話且如一件事一人如此説自家也見未得須是
　大家都説出來這裏方見得果是如何這裏方可以
　將衆多之説相磨擦這裏方見得疑殆分明
徐問學干祿章曰此是三截事若人少聞寡見則不能
　參考得是處故聞見須要多若聞見已多而不能闕
　疑殆則胡亂把不是底也將來做是了既闕其疑殆
　而又未能謹其餘則必有尤悔又問尤悔如何分尤
　莫是見尤於人否曰是大凡言不謹則必見尤於人
　人既有尤自家安得無悔行不謹則已必有悔已既
　有悔則人安得不見尤此只是各將較重處對説又
　問祿在其中只此便可以得祿否曰雖不求祿若能
　無悔尤此自有得祿道理若曰耕也餒在其中矣耕
　本求飽豈是求餒然耕却有水旱凶荒之虞則有時
　而餒學本為道豈是求祿然學既寡尤悔則自可以
　得祿如言直在其中矣父為子隐子為父隐本不是
　直然父子之道却要如此乃是直凡言在其中矣者
　道理皆如此又問聖人不教人求祿又曰禄在其中
　如何曰聖人教人只是教人先謹言行却把他那祿
　不做大事看須是體量得輕重始得
聖人本意在謹言行又不可徒謹須用得學又須闕其
　疑而未信殆而未安者便將其餘信而安者做一處
　謹言而謹行之謂其察得可言與可行也
問學干禄章曰這也是一説然便是教人不要去求如
　程先生説使定其心而不為利禄所動是也論語凡
　言在其中皆是與那事相背且如父為子隐子為父
　隐本不干直事然直却在其中耕本是得食然有水
　旱凶荒則有餒在其中切問近思本只是講學不是
　求仁底事然做得精則仁亦在其中(如居處恭執事/敬與人忠皆是)
　(切己去做方/是求仁底事)此皆是教人只從這一路做去且莫管
　那一邊然做得這一邊則那一邊自在其中也(以上/語類)
　(八/條)
　　　哀公問何為則民服章
問哀公問何為則民服往往只是要得人畏服他聖人
　却吿之以進賢退不肖乃是治國之大本而人心自
　服者盖好賢而惡不肖乃人之正性若舉錯得宜則
　人心豈有不服謝氏又謂若無道以照之則以直為
　枉以枉為直此君子大居敬而貴窮理此又極本原
　而言若人君無知人之明則枉直交錯而舉錯未必
　得宜矣曰説得分明(語/類)
　　　季康子問使民敬忠以勸章
問使民敬忠以勸曰荘只是一箇字上能端荘則下便
　尊敬至於孝慈則是兩事孝是以躬率之慈是以恩
　結之如此人方忠於己舉善而教不能若善者舉之
　不善者便去之誅之罰之則民不觧便勸惟是舉其
　善者而教其不能者所以皆勸便是文字難看如這
　様處當初只是大槩看了便休而今思之方知集註
　説得未盡
問孝慈則忠何以能使之忠也曰孝以率之慈以結之
　所以使之忠也問孝慈主父子而言可乎曰如此安
　能便使之忠也此慈字兼内外而言若大學齊家章
　孝慈乃主父子而言也(以上語/類二條)
　　　或謂子奚不為政章
推廣此心以為一家之政便是齊家緣下面有一箇是
　亦為政故不是國政又云在我者孝則人皆知孝在
　我者弟則人皆知弟其政豈不行於一家
問此夫子難以不仕之意吿或人故託以吿之然使夫
　子得時得位其為政之本也只就人倫上做將去曰
　文振看文義看得好更宜涵泳(以上語/類二條)
　　　人而無信章
問先生但謂車無此二者則不可以行人而無信亦猶
　是也而不及無信之所以不可行何也曰人若無信
　則語言無實何處行得處家則不可行於家處鄉黨
　則不可行於鄉黨曰此與言不忠信雖州里行乎哉
　之意同曰然(語/類)
　　　子張問十世可知章
周問三代所因者不易而所損益可知如何曰此所謂
　不易也變易也三綱五常亘古亘今不可易至於變
　易之時與其人雖不可知而其勢必變易可知也盖
　有餘必損不及必益雖百世之逺可知也猶寒極生
　煖煖甚生寒雖不可知其勢必如此可知也
所因謂大體所損益謂文為制度那大體是變不得底
　雖如秦之絶滅先王禮法然依舊有君臣有父子有
　夫婦依舊廢這箇不得
此一章因字最重所謂損益者亦是要扶持箇三綱五
　常而已如秦之繼周雖損益有所不當然三綱五常
　終變不得君臣依舊是君臣父子依舊是父子只是
　安頓得不好爾聖人所謂可知者亦只是知其相因
　者也如四時之運春後必當是夏夏後必當是秋其
　間雖寒暑不能無繆戾然四時之運終改不得也康
　節詩云千世萬世中原有人正與此意合
這一叚諸先生説得損益字不知更有箇因字不曾説
　因字最重程先生也只滾説將去三代之禮大槩都
　相因了所損也只損得這些箇所益也只益得這些
　箇此所以百世可知也且如秦最是不善繼周酷虐
　無比然而所因之禮如三綱五常竟滅不得馬氏註
　所因謂三綱五常損益謂質文三統此説極好
忠質文忠只是樸實頭白直做將去質則漸有形質制
　度而未及於文采文則就制度上事事加文采然亦
　天下之勢自有此三者非聖人欲尚忠尚質尚文也
　夏不得不忠商不得不質周不得不文彼時亦無此
　名字後人見得如此故命此名
或問忠與質如何分先生喜其善問荅云質樸則未有
　文忠則渾然無質可言矣(以上語/類六條)
問殷因於夏禮所損益可知也周因於殷禮所損益可
　知也是周監二代之制而損益之其文大備亦時使
　然也聖人不能違時烏得不從周之文乎然亦少有
　不從處如行夏之時乘殷之輅是也曰周之文固可
　從而聖人不得其位無制作之時亦不得不從也使
　夫子而得邦家則將損益四代以為百王不易之法
　不專於從周矣(荅黄直翁/○文集)
　　　非其鬼而祭之章
非其鬼而祭之如天子祭天地諸侯祭山川大夫祭五
　祀庻人祭其先上得以兼乎下下不得以兼乎上也
　庻人而祭五祀大夫而祭山川諸侯而祭天地此所
　謂非其鬼也
問非其鬼而祭之如諸侯僣天子大夫僣諸侯之類又
　如士庻祭其旁親逺族亦是非其鬼否曰是又如今
　人祭甚麽廟神都是非其鬼問如用僧尼道士之屬
　都是非其鬼曰亦是問祭旁親逺族不當祭若無後
　者則如之何曰這若無人祭只得為他祭自古無後
　者合當祭於宗子之家今何處討宗子看古禮今無
　存者要一一行之也難
問非其鬼而祭之尋常人家所當祭者只是祖先否曰
　然又問土地山川之神人家在所不當祭否曰山川
　之神季氏祭之尚以為僣况士庻乎如土地之神人
　家却可祭之禮云庻人立一祀或立户或立竈户竈
　亦可祭也又問中霤之義如何曰古人穴居當土室
　　中開一竅取明故謂之中霤而今人以中堂名曰中
　　霤者所以存古之義也又云中霤亦土地之神之類
　　五祀皆室神也
　子善問見義不為無勇這亦不為無所見但為之不力
　　所以為無勇也曰固是見得是義而為之不力然也
　　是先時見得未分明若己見得分明則行之自有力
　　這般處著兩下並看就見義不為上看固見得知之
　　而不能為若從源頭上看下來乃是知之未至所以
　　為之不力(以上語/類四條)
　
　
　
　
　
　
御纂朱子全書卷十一
　欽定四庫全書
御纂朱子全書卷十二
　　論語三
　　　八佾第三
　　　　孔子謂季氏章
　問小人之陵上其初蓋㣲僭其禮之末節而已及充其
　　僭禮之心遂至於弑父弑君此皆生於忍也故孔子
　　謂季氏八佾舞於庭是可忍也孰不可忍也曰敢僭
　　其禮便是有無君父之心(荅程允夫/○文集)
　　　　三家者以雍徹章
　問雍徹程子謂成王之賜伯禽之受皆非也曰使魯不
　　曽用天子之禮樂則三家亦無縁見此等禮樂而用
　　之
　居是邦不非其大夫只是不議其過惡若大夫有不善
　　合當諫正者亦不可但已孔子謂季氏八佾與三家
　　雍徹之事又却不然(以上語/類二條)
　　　人而不仁如禮何章
或問人而不仁如禮何人而不仁如樂何曰如禮樂何
　謂其不奈禮樂何也心中斯湏不和不樂而鄙詐之
　心入之外貌斯湏不荘不敬而慢易之心入之既不
　和樂不荘敬如何行得禮樂譬如不善操舟必不奈
　一舟何不善乗馬必不奈一馬何又問禮樂是玊帛
　鐘鼔之文否曰㸔其文勢却是説玊帛鐘鼔之禮樂
　也
希真問人而不仁與不能以禮讓為國皆曰如禮何意
　同否曰人而不仁是以仁對禮樂言不以禮讓是以
　禮之實對禮之文言能以遜讓為先則人心感服自
　無乖争陵犯之風
或問集註云禮樂不為之用如何曰禮是恭敬底物事
　爾心中自不恭敬外面空做許多般模様樂是和樂
　底物事爾心中自不和樂外面强做和樂也不得心
　裏不恁地外面强做終是有差失縱饒做得不差失
　也只表裏不相應也不是禮樂
集註云禮樂不為用是如何曰不仁之人渾是一團私
　意自不奈那禮樂何禮樂湏是中和温厚底人便行
　得若不仁之人與禮樂自不相闗了譬如無状之人
　去讀語孟六經語孟六經自是語孟六經與他即無
　干渉又安得為之用
程子説仁者天下之正理固好但少疎不見得仁仁者
　本心之全徳人若夲然天理之良心存而不失則所
　作為自有序而和若此心一放只是人欲私心做得
　出来安得有序安得有和(以上語/類五條)
　　　林放問禮之本章
問林放問禮章先生謂得其本則禮之全體無不在其
　中如何是禮之全體曰兼文質本末言之曰後面只
　以質為禮之本如何又説文質皆備曰有質則有文
　有本則有末徒文而無質如何行得譬如樹木必有
　本根則自然有枝葉華實若無本根則雖有枝葉華
　實隨即萎落矣
辛適正問林放問禮之本何故只以喪禮荅之曰禮不
　過吉凶二者而已上句汎以吉禮而言下句專指凶
　禮而言然此章大意不在此湏㸔問荅本意孔子只
　是荅他問禮之本然儉戚亦只是禮之本而已及其
　用也有當文時不可一向以儉戚為是故曰品節斯
　斯之謂禮盖自有箇得中恰好處
問喪與其易也寕戚曰其他冠婚祭祀皆是禮故皆可
　謂與其奢也寕儉惟喪禮獨不可故言與其易也寕
　戚易者治也言治喪禮至於習熟也喪者人情之所
　不得已若習治其禮有可觀則是樂於喪而非哀戚
　之情也故禮云喪事欲其縱縱爾
問喪與其易也寧戚註易為治何也曰古人做物滑浄
　無些礙處便是易在禮只是太滑熟了生固無誠實
　人纔太滑熟亦便少誠實曰夫子何故只以儉戚荅
　禮之本曰初頭只是如此未有後来許多文餙文餙
　都是後来事喪初頭只是戚禮初頭只是儉當初亦
　未有那儉儉是對後来奢而言之蓋追説耳如堯土
　堦三尺當初只是恁地不是為儉後来人稱為儉耳
　東坡説忠質文謂當初亦未有那質只因後来文便
　稱為質孔子曰從先進周雖尚文初頭尚自有些質
　在曰三綱五常亦禮之本否曰初頭亦只有箇意耳
　如君臣亦只是箇誠敬而已未有許多事
胡叔噐説林放問禮之本一章曰林放若問禮之大體
　便包得濶今但問本似未為大然當時習於繁文人
　但指此為禮更不知有那實處故放問而夫子大之
　想是此問大叚契夫子之心盖有那夲時文便在了
　若有那文而無本則豈得為禮易其田疇之説盖由
　范氏喪易而文之語推之治田者湏是經犁經擺治
　得窒礙方可言熟也若居喪習熟於禮文行得皆無
　窒礙則哀戚必不能盡故曰不若戚而不文之愈也
　如楊氏汙罇抔飲之説他是就儉説却不甚親切至
　於喪不可以徑行直情一句大覺文意顚倒後面云
　則其本戚而已却似與前面無収殺此湏是説居喪
　先要戚然却不可無衰麻哭踊之數以為之節如此
　説方得今却説得衰麻哭踊似是先底却覺語意不
　完龜山說話多如此不知如何却是范氏儉者物之
　質戚者心之誠二語好又曰人只習得那文餙處時
　自是易忘了那朴實頭處如巧言令色鮮矣仁之類
　(以上語/類五條)
　　　夷狄之有君章
問夷狄之有君一章程氏註似專責在下者陥無君之
　罪尹氏註似專責在上者不能盡為君之道何如曰
　只是一意皆是説上下僭亂不能盡君臣之道如無
　君也(語/類)
　　　君子無所争章
問君子無所争章曰君子無所争必於射見之言射有
　勝負是相争之地而猶若此是不争也語勢是如此
　(語/類)
問君子無所争必也射乎謂必於射則不免有争焉及
　求其所以争者則乃在乎周旋揖遜之間故其争也
　君子異乎衆人所以角力尚客氣也曰此説甚好(荅/張)
　(敬夫○/文集)
　　　巧笑倩兮章
問伊川云美質待禮以成徳猶素待繪以成絢却似有
　質湏待禮有素湏待絢曰不然此質却重
因論起予者商回非助我等處云聖人豈必待二子之
　言而後有所起發耶然聖人胷中雖包藏許多道理
　若無人叩擊則終是無發揮於外一番説起則一番
　精神也(以上語/類二條)
　　　夏禮吾能言之章
問文獻曰只是典籍賢人若以獻作法度却要用這憲
　字問徵字訓成字如何曰也有二義如此只是證成
　之故魏徵字𤣥成又曰這一段中庸説得好説道有
　宋存焉便見得杞又都無了如今春秋傳中宋猶有
　些商禮在
或問孔子能言夏殷之禮而無其證是時文獻不足孔
　子何從知得曰聖人自是生知聰明無所不通然亦
　是當時賢者識其大不賢者識其小孔子廣詢博問
　所以知得杞國最小所以文獻不足觀春秋所書杞
　初稱侯已而稱伯已而稱子盖其土地極小財賦不
　多故寧甘心自降為子男之國而其朝覲貢賦率以
　子男之禮從事聖人因其實書之非貶之也(以上語/類二條)
　　　禘自既灌而徃者章
禘只祭始祖及所自出之帝祫乃合羣廟皆在當以趙
　匡之説為正
程先生説禘是禘其始祖之所自出併羣廟之主皆祭
　之祫則止自始祖而下合羣廟之主皆祭之所謂禘
　之説恐不然故論語集解中止取趙伯循之説廣云
　觀禘祫兩字之義亦可見曰禘只是王者既立始祖
　之廟又請他那始祖之尊長来相熱樂相似
仁父問禘自既灌而往者吾不欲觀之集註有兩意曰
　這其實也只説既灌而往不足觀若不王不禘而今
　自著恁地説將来其實這一句只説灌以後不足觀
　又云觀盥而不薦有孚顒若下觀而化也這盥自與
　灌不同灌是以秬鬯之酒灌地以降神這盥只是洗
　手凡祭祀數數盥手一拜則掌拊地便又著洗伊川
　云人君正其表儀以為下民之觀當荘嚴如始盥之
　初勿使誠意少散如既薦之後某㸔觀卦意思不是
　如此觀義自説聖人至徳出治天下自然而化更不
　待用力而下莫不觀感而化故取義於盥意謂積誠
　之至但是盥滌而不待乎薦享有孚已自顒若故曰
　下觀而化也蔡季通因云盥而不薦有孚顒若言其
　理也下觀而化述其徳也(以上語/類三條)
　　　或問禘之説章
李公晦問知其説者之於天下也其如示諸斯乎曰此
　尚明得何况其他此尚感得何况其他
禘是追逺之中又追逺報本之中又報本盖人於近親
　曾奉飬他底則誠易感格如思其居處言笑此尚易
　感若太逺者自非極其至誠不足以格之所以難下
　語荅他此等處極要理㑹在論語中為大節目又曰
　聖人制祭祀之意深逺非常人所能知自祖宗以来
　千數百年元是這一氣相傳徳厚者流光徳薄者流
　畢但法有止處所以天子只得七廟諸侯五大夫三
　此是法當如此然聖人之心猶不滿故又推始祖自
　出之帝以始祖配之然已自無廟只是祔於始祖之
　廟然又惟天子得如此諸侯以下不與焉故近者易
　感逺者難格若薄俗粗淺之人他誠意如何得到這
　裏不是大段見得義理分明底如何推得聖人報本
　反始之意如此深逺非是將這事去推那事只是知
　得此説則其人見得義理儘髙以之觀他事自然沛
　然所以治天下不難也
仁父問知禘之説則理無不明誠無不格治天下不難
　如何曰天地隂陽生死晝夜鬼神只是一理若明祭
　祀鬼神之理則治天下之理不外於此七日戒三日
　齊必見其所祭者故郊焉則天神格廟焉則人鬼享
　此可謂至㣲而難通者若能如此到得治天下以上
　感下以一人感萬民亦初無難者這鬼神生死之理
　却惟上蔡見得㸔他説吾之精神即祖考之精神説
　得有道理如説非其鬼而祭之一段亦説得好(以上/語類)
　(三/條)
　　　祭如在章
問祭如在人子固是盡誠以祭不知真可使祖宗感格
　否曰上蔡言自家精神即祖考精神這裏盡其誠敬
　祖宗之氣便在這裏只是一箇根苗来如樹已枯朽
　邊旁新根即接續這正氣来
或問祭如在祭神如神在曰祭先主於孝祭神主於敬
　雖孝敬不同而如在之心則一聖人萬一有故而不
　得與祭雖使人代若其人自能極其恭敬固無不可
　然我這裏自欠少了故如不祭
問祭神如神在何神也曰如天地山川社稷五祀之類
　曰范氏謂有其誠則有其神無其誠則無其神只是
　心誠則能體得鬼神出否曰誠者實也有誠則凡事
　都有無誠則凡事都無如祭祀有誠意則幽明便交
　無誠意便都不相接了曰如非所當祭而祭則為無
　是理矣若有是誠心還亦有神否曰神之有無也不
　可必然此處是以當祭者而言若非所當祭底便待
　有誠意然這箇都已錯了
問范氏云有其誠則有其神無其誠則無其神恐是自
　家心裏以為有便有以為無便無曰若只據自家以
　為有便有無便無如此却是私意了這箇乃是自家
　欠了他底蓋是自家空在這裏祭誠意却不逹於彼
　便如不曾祭相似(以上語/類四條)
　　　與其媚於奧章
王孫賈之意欲夫子媚已𦂳要是媚字不好如夫子事
　君盡禮也何嘗是媚他見天子當時事君盡禮便道
　夫子媚奧故夫子都不荅他只道是不如此獲罪於
　天則無所禱何為媚奧亦何為媚竈逆理而動便獲
　罪於天問此兩句恐是時人有此語故問曰何謂也
　曰恐是如此
王孫賈庸俗之人見孔子在衛將謂有求仕之意欲孔
　子附己故有媚奧與媚竈之言彼亦須聞有孔子之
　聖但其氣習卑陋自謂有權可以引援得孔子也子
　曰不然者謂媚奧與媚竈皆非也天下只有一箇正
　當道理循理而行便是天若稍違戾於理便是得罪
　於天更無所禱告而得免其罪也猶言違道以干進
　乃是得罪於至尊至大者可畏之甚豈媚時君與媚
　權臣所得而免乎此是遜辭以拒王孫賈亦使之得
　聞天下有正理也
周問獲罪於天集註曰天即理也此指獲罪於蒼蒼之
　天耶抑得罪於此理也曰天之所以為天者理而已
　天非有此道理不能為天故蒼蒼者即此道理之天
　故曰其體即謂之天其主宰即謂之帝如父子有親
　君臣有義雖是理如此亦須是上面有箇道理教如
　此始得但非如道家説真有箇三清大帝著衣服如
　此坐耳
問五祀皆設主而祭於所然後迎尸而祭於奧曰譬如
　祭竈初設主於竈陘陘非可做好安排故又祭於奥
　以成禮凡五祀皆然但亦有不可曉者若被人問第
　二句便曉未得問以何人為尸便曉不得五祀各有
　主未祭及祭畢不知於何處藏是無所考也(以上語/類四條)
　　　周監於二代章
周公制成周一代之典乃視夏商之禮而損益之故三
　代之禮其實則一但至周而文為大備故孔子美其
　文而從之
問吾從周曰孔子為政自是從周處多蓋法令自畧而
　日入於詳詳者以其弊之多也既詳則不可復畧今
　法令明備猶多姦宄豈可更略略則姦宄愈滋矣(以/上)
　(語類/二條)
　　　子入太廟章
子入太廟每事問宗廟朝廷重事自用謹雖知亦問曰
　是當然必有差失處每常思量行事所以錯處多是
　有忽之之心且如使人做一事丁寕諄復其中已有
　意以為易曉而忽之不囑者少閒事之錯處都由那
　忽處生(語/類)
問每事問程子謂雖知亦問欽慎之至問者問所未知
　也問所知焉似於未誠謝氏之説聖人之心恐不如
　是(程子之意雖知其意味/甚深然看得未分明)曰以石慶數馬與張湯陽
　驚事相對觀之可見雖知亦問自有誠偽之别兼或
　人謂夫子為鄹人之子則亦夫子始仕初入太廟時
　事雖平日知其説然未必身親行之而識其物也故
　問以審之理當如此必不每入而每問也然大綱節
　目與其變異處亦須問(荅吕子約/○文集)
　　　射不主皮章
或問射不主皮是絶不取於貫革曰先王設射謂弧矢
　之利以威天下豈不願射得深中如不失其馳舍矢
　如破發彼小豝殪此大兕之類皆是要得透豈固以
　不主皮為貴而但欲畧中而已蓋鄉射之時是習禮
　容然習禮容之人未必皆勇敢之夫若以貫革為貴
　則失所以習禮之意故謂若有人體直心正持了弓
　矢又審固若射不貫革其禮容自可取豈可必責其
　貫革哉此所以謂為力不同科也(語/類)
問射不主皮楊氏曰容節可習而能先生易容節二字
　為中字不知如何曰楊氏大槩得之但云容節則是
　全不求中又非射之意也故因其詞而改此二字以
　補其闕耳(荅汪長孺/○文集)
　　　子貢欲去告朔之餼羊章
或問論語數段曰依文觧義只消如此説只是更要看
　他聖人大底意思且如適閒公説愛禮存羊一段須
　見得聖人意思大常人只是屑屑惜那小費聖人之
　心却將那小費不當事所惜者是禮他所存者大更
　看得這般意思出方有益自家意思方寛展方有箇
　活動長進處(語/類)
　　　事君盡禮章
如拜下禮也今拜乎上而孔子必拜乎下此孔子盡禮
　處(語/類)
　　　君使臣以禮章
問尹氏謂君使臣以禮則臣事君以忠此恐只是説汎
　然之臣若任重之臣恐不當如此説曰就人君而言
　則如此説但道理亦是如此自是人主不善遇之則
　下面人不盡心如孟子所謂君之視臣如手足則臣
　視君如腹心道理是如此義剛因問孟子此章前輩
　皆謂有圭角如何安卿言孟子恐只是為戰國人君
　而設曰也是理當如此自人臣言固是不可不忠但
　人君亦豈可不使臣以禮若只以為臣下當忠而不
　及人主則無道之君聞之將謂人臣自是當忠我雖
　無禮亦得如此則在上者得肆其無禮後人好避形
　迹多不肯分明説却不知使上不盡禮而致君臣不
　以善終却是賊其君者也若使君能盡禮則君臣剗
　地長久(語/類)
　　　關雎樂而不淫章
問關雎樂而不淫哀而不傷於詩何以見之曰憂止於
　輾轉反側若憂愁哭泣則傷矣樂止於鐘鼓琴瑟若
　沈湎淫泆則淫矣
問關雎樂而不淫哀而不傷是詩人情性如此抑詩之
　詞意如此曰是有那情性方有那詞氣聲音(以上語/類二條)
　　　哀公問社於宰我章
問古者各樹其所宜之木以為社不知以木造主還便
　以樹為主曰看古人意思只以樹為社主使神依焉
　如今人説神樹之類問不知周禮載社主是如何曰
　古人多用主命如出行大事則用絹帛就廟社請神
　以往如今魂帛之類社只是壇若有造主何以藏之
　古者惟喪國之社屋之
或問有以使民戰栗為哀公之言者曰諸家多如此説
　却恐未然恐只是宰我之辭上有一曰字者宰我觧
　周人以栗之義故加一曰字以發其辭耳子聞之曰
　成事不説遂事不諫既往不咎蓋云駟不及舌言豈
　可以輕發耶言出宰我之口入哀公之耳矣豈可更
　諫而追之哉(以上語/類二條)
　　　管仲之器小哉章
或説管仲器小章義剛言使仲器局宏闊須知我所為
　功烈如彼其卑豈肯侈然自肆至於奢僣如此曰也
　不説道功烈卑時不當如此便是功大亦不可如此
問管仲之器小哉集註云度量褊淺規模卑狹曰度量
　褊淺是他容受不去了容受不去則富貴能淫之貧
　賤能移之威武能屈之矣規模是就他施設處説
蕭景昭舉楊氏曰道學不明而王伯之略混為一途故
　聞管仲之器小則疑其為儉以不儉告之則又疑其
　知禮先生曰恐混為一途之下少些曲折蓋當時人
　但見有箇管仲更不敢擬議他故疑器小之為儉又
　疑不儉之為知禮
問管仲小器曰只為他本領淺只做得九合諸侯一匡
　天下之功揚雄説得極好大器其猶規矩凖繩無施
　不可管仲器小只做得這一件事及三歸反坫等事
　用處皆小上蔡説得來太小如曰則其得君而專政
　夫豈以天下為心哉不過濟耳目之欲而已管仲又
　豈止如此若如此又豈能九合諸侯一匡天下大凡
　自正心誠意以及乎天下則其本領便大今人只隨
　資稟去做管仲資稟極髙故見得天下利害都明白
　所以做得許多事自劉漢而下髙祖太宗亦是如此
　都是自智謀功力中做來不是自聖賢門户來不是
　自自家心地義理中流出(以上語/類四條)
　　　子語魯太師樂章
問始作翕如也謂樂之初作五聲六律合同而奏故曰
　翕如從者放也言聲音發揚出來清濁髙下相濟而
　和既是清濁髙下相濟而和了就中又各有條理皦
　然而明不相侵奪既有倫理故其聲相連續而遂終
　其奏言自始至終皆條理如此曰此亦是據夫子所
　説如此古樂既亡無可考處但是五聲六律翕然同
　奏了其聲音又純然而和更無一聲參差若有一聲
　參差便不成樂且如一宫只得七聲若黄鐘一宫合
　得姑洗等七聲或少一聲也不得多一聲也不得(語/類)
　　　儀封人請見章
問古人相見皆有將命之詞而論語獨載儀封人之説
　及出便説二三子何患於喪乎是他如何便見得曰
　某嘗謂這裏儘好看如何從者見之後便見得夫子
　恁地這也見得儀封人髙處據他謂君子之至於斯
　吾未嘗不得見他大叚見得好人多所以一見之頃
　便見得聖人出大抵當周之末尚多有賢人君子在
　故人得而見之至之云到孟子時事體又别如公都
　子告子萬章之徒尚不知孟子况其他乎曰然(語/類)
　　　子謂韶盡美矣章
或問韶武美善曰徳有淺深舜性之武王反之自是有
　淺深又舜以揖遜武以征伐雖是順天應人自是有
　不盡善處今若要強説舜武同道也不得必欲美舜
　而貶武也不得又曰舜武不同正如孟子言伯夷伊
　尹之於孔子不同至謂得百里之地而君之皆能以
　朝諸侯有天下行一不義殺一不辜而得天下不為
　是則同也舜武同異正如此故武之徳雖比舜自有
　深淺而治功亦不多爭韶武之樂正是聖人一箇影
　子要得因此以觀其心大凡道理須寛心看使各自
　開去打疊了心胷安頓許多道理在裏面髙者還他
　髙下者還他下大者還他大小者還他小都歴歴落
　落是多少快活
問善者美之實曰美是言功善是言徳如舜九功惟叙
　九叙惟歌與武王仗大義以救民此其功都一般不
　爭多只是徳處武王便不同曰未盡善亦是征伐處
　未滿意否曰善只説徳是武王身上事不干征伐事
　曰是就武王反之處看否曰是謝教曰畢竟揖遜與
　征伐也自是不同征伐是箇不得已曰亦在其中然
　不專就此説淳曰既征伐底是了何故又有不得已
　意曰征伐底固是畢竟莫如此也好所以孔子再三
　誦文王至徳其意亦可見矣樂便是聖人影子這處
　未盡善便是那裏有未滿處
或問盡善盡美説揖遜征誅足矣何以説性之反之處
　曰也要尋他本身上來自是不同使舜當武王時畢
　竟更強似大武使武王當舜時必不及韶樂好
問子謂韶盡美矣章引程氏曰堯舜湯武其揆一也征
　伐非其所欲所遇之時然耳使舜遇湯武之時不知
　如何曰只怕舜徳盛人自歸之若是大段負固不得
　已也須征伐如伐苖是也又問舜性之湯武反之地
　位亦自不同曰舜之徳如此又撞著好時節武王徳
　不及舜又撞著不好時節(以上語/類四條)
問未盡善也註云舜之徳性之也武王之徳反之也故
　其實有不同者某竊謂反之雖異於性之然其至焉
　則一而已使武王於反之之後猶有未盡渣滓至於
　感格發露著於樂聲則其所反之工夫必有未盡之
　處矣曰樂觀其深矣若不見得性之反之之不同處
　又豈所謂聞其樂而知其徳乎舜與武王固不待論
　今且論湯武則其反之至與未至恐須有别此等處
　雖非後學所敢輕議然今但細讀其書恐亦不待聞
　其樂而後知之也(荅劉季章/○文集)
　　　居上不寛章
子升問居上不寛曰寛字難識蓋有政教法度而行之
　以寛耳非廢弛之謂也如敬敷五教在寛盖寛行於
　五教之中也
居上而不寛為禮而不敬臨喪而不哀更無可據以為
　觀者矣盖寛也敬也哀也所謂本也其本既亡則雖
　有條教法令之施威儀進退之節擗踊哭泣之數皆
　無足觀者若能寛能敬能哀了却就他這寛敬哀中
　去考量他所行之是否若不寛不敬不哀則縱其他
　有是處皆不在論量之限矣如醋須是酸方就他酸
　之中看那箇釅那箇淡若只似水相似更論量箇甚
　麽無可説矣(以上語/類二條)
　　里仁第四
　　　里仁為美章
或問里仁一篇自首至觀過斯知仁矣都是説仁里仁
　為美是指言仁厚之俗觀過斯知仁是指言慈愛底
　仁其他則皆就心徳上説曰雖是如此然統體便都
　只是那箇仁如里有仁厚之俗便那一里之人這心
　不大故走作所以有仁厚之俗觀過斯知仁便也是
　這心
問里仁為美論語孟子註不同如何曰論語本文之意
　只是擇居孟子引來證擇術又是一般意思言里以
　仁者為美人之擇術豈可不謹然亦不争多問美是
　里之美抑人之美曰如云俗美一般如今有箇鄉村
　人淳厚便是那鄉村好有箇鄉村人不仁無廉無恥
　者多便是那鄉村不好這章也無甚奥義只是擇居
　而已(以上語/類二條)
　　　不仁者不可以久處約章
問既是失其本心則便解濫淫而必以久言之何故曰
　也有時下未肯恁地做底聖人説話稳而今説道他
　不仁則約便濫樂便淫也有不便恁地底
劉潛夫問安仁利仁之别曰安仁者不知有仁如帶之
　忘腰履之忘足利仁者是見仁為一物就之則利去
　之則害(以上語/類二條)
　　　惟仁者能好人章
蕭景昭説此章先生云註中引程子所謂得其公正是
　如何荅云只是好惡當理便是公正先生曰程子只
　著箇公正二字解某恐人不理㑹得故以無私心解
　公字好惡當於理解正字有人好惡當於理而未必
　無私心有人無私心而好惡又未必皆當於理惟仁
　者既無私心而好惡又皆當於理也
問惟仁者能好人能惡人好善而惡惡天下之同情若
　稍有些子私心則好惡之情發出來便失其正惟仁
　者心中渾是正理見人之善者則好之見不善者則
　惡之或好或惡皆因人之有善惡而吾心廓然大公
　絶無私係故見得善惡十分分明而好惡無不當理
　故謂之能好能惡曰程子之言約而盡公者心之平
　也正者理之得也一言之中體用備矣(以上語/類二條)
　　　茍志於仁章
問茍志於仁矣無惡也竊謂學者有志於仁雖其趨向
　己正而心念未必純善而無過差纔有過差便即是
　惡豈得言無曰志於仁則雖有過差不謂之惡惟其
　不志於仁是以至於有惡此志字不可草草看
先生問學者茍志於仁矣無惡也與士志於道而恥惡
　衣惡食者未足與議也前面説志於仁則能無惡此
　叚説志於道而猶有此病其志則一而其病不同如
　何諸友言不合曰仁是最切身底道理志於仁大叚
　是親切做工夫底所以必無惡志於道則説得來闊
　凡人有志於學皆志於道也若志得來汎汎不切則
　未必無恥惡衣惡食之事又恥惡衣食亦有數様今
　人不能甘粗糲之衣食又是一様若恥惡衣惡食者
　則是也喫著得只是怕人笑羞不如人而已所以不
　足與議
茍志於仁矣方志仁時便無惡若間斷不志仁時惡又
　生或云過非心所欲為惡則心所欲曰惡是誠中形
　外過是偶然過差(以上語/類三條)
　　　富與貴章
或問富貴不處是安於義貧賤不去是安於命曰此語
　固是但須知如何此是安義彼是安命盖吾何求哉
　求安於義理而已不當富貴而得富貴則害義理故
　不處不當貧賤而得貧賤則自家義理已無愧居之
　何害富貴人所同欲若不子細便錯了貧賤人所同
　惡自家既無愧義理若更去其中分疏我不當貧賤
　便不是張子韶説審富貴而安貧賤極好
富與貴貧與賤方是就至粗處説後面無終食之間違
　仁與造次顛沛必於是方説得來細密然先不立得
　這箇至粗底根脚則後面許多細密工夫更無安頓
　處更無可得説須是先能於富貴不處貧賤不去立
　得這箇粗底根脚了方可説上至細處去若見利則
　趨見便則奪這粗上不曾立得定更説箇甚麽正如
　貧而無諂富而無驕與貧而樂富而好禮相似若未
　能無諂無驕如何説得樂與好禮却是先就粗處説
　上細上去
子善問此章曰且如不處不去若是資質好底所見稍
　明便於這裏也能見得只是未必到無終食違仁底
　意思不處不去乃是立脚處好了細密工夫方下得
　若上面無立脚處了其他可見聖人之意不獨是教
　人於富貴貧賤處做工夫須是到終食不違顛沛造
　次都用功方可
先生因㝢看里仁篇云前靣幾段更好熟看令意脈接
　續因問造次是急遽茍且之時茍且莫只就人情上
　説否曰茍且是時暫處茍可以坐茍可以立令此心
　常存非如大賔大祭時也問曾子易簀莫是茍且時
　否曰此正是顛沛之時那時已不可扶持要如此坐
　也不能得
周李卿問造次之義曰杜預謂造次之期言草草不成
　禮也便是此意左傳謂過信為次亦只是茍且不為
　久計之意(以上語/類五條)
　　　我未見好仁者章
好仁者自是那一等天資純粹底人亦其真知仁之可
　好而實好之故視天下之物無以尚乎此惡不仁者
　又是那一等天資耿介底人亦其真知不仁之可惡
　而實惡之故凡不仁之事不使豪髪加諸己若好仁
　而有以尚之這便不是真好惡不仁而未免有所不
　當為這便不是真惡然好仁者於不仁非不惡終是
　好底意思多惡不仁者於仁非不好終是惡底意思
　重好仁非顔曾未易言惡不仁恐伯夷叔齊方始當
　得
好仁惡不仁只是利仁事却有此二等然亦無大優劣
　只是好仁者是資性渾厚底惡不仁者是資性剛毅
　底好仁者惻隐之心較多惡不仁者羞惡之心較多
　聖人之意謂我未見好仁惡不仁者又從而自解之
　曰我意所謂好仁者須是無以尚之所謂惡不仁者
　須是不使不仁者加乎其身是好之篤惡之切如此
　等人不是説那畧畧恁地好仁惡不仁底又曰伯夷
　是惡不仁底柳下惠是好仁底也無大故優劣
好仁者無以尚之言好之深而莫有能變易之者惡不
　仁者不使加乎其身言惡之篤而不使不仁之事加
　於己此與如好好色如惡惡臭皆是自己上事非是
　專言好人之仁惡他人之不仁也
問此一章曰好仁者與惡不仁者雖畧有輕重然惡不
　仁者到得不使不仁加乎其身便亦是仁了二者以
　資禀言之其寛𢎞静重者便是好仁底人其剛毅特
　立者便是惡不仁底人時舉曰利仁者即是好仁者
　否曰好仁惡不仁皆利仁者之事時舉曰盖有之矣
　我未之見也是言未見用力底人還是未見用力而
　力不足之人曰此意聖人只是言其用力者之難得
　用力於好惡者固未之見到資稟昏弱欲進而不能
　者亦未之見可見用力者難得也
問有能一日用其力於仁矣乎曰此心散漫放肆打一
　聳動時便在這裏能使得多少力雖云用力却不大
　故用力
問好仁惡不仁雖不可得果能一旦奮然用力不患力
　之不足曰須是立志為先這氣便隨他敬義夾持上
　逹天徳問一日用其力將志氣合説如何曰用力説
　氣較多志亦在上面了志之所至氣必至焉這志如
　大將一般指揮一出三軍皆隨只怕志不立若能立
　志氣自由我使夫志氣之帥也氣體之充也人出來
　恁地萎萎衰衰恁地柔弱亦只是志不立志立自是
　奮發敢為這氣便生志在這裏氣便在這裏因舉手
　而言曰心在這手上手便暖在這脚上脚便暖志與
　氣自是相隨若真箇要求仁豈患力不足聖人又説
　道亦有一般曽用力而力不足之人可見昏弱之甚
　如這般人也直是少敬之問這章聖人前面説箇向
　上底中間説箇能用力而無不足底又説到有用力
　而力不足底有許多次第所以深警學者否曰也不
　是深警學者但言成徳之事已不可見而用力於仁
　者亦無之(以上語/類六條)
　　　人之過也章
問觀過知仁一章曰此是就人有過失處觀之謂如一
　人有過失或做錯了事便觀其是過於厚是過於薄
　過於厚底雖是不是然可恕亦是仁者之類過於薄
　底便不得便是不仁了知仁只是知其仁與不仁而
　已
問觀過知仁曰先儒説得仁來大了學者只管逐句愛
　説深不知此仁字説較淺不是仁者安仁之仁如有
　好底人無私意而過只是理㑹事錯了便也見得仁
　在不好底人有私意便無過也不敢保他有仁如禮
　記謂仁者之過易辭仁者之過只是理㑹事錯了無
　甚蹊蹺故易説不仁之過是有私意故難説此亦是
　觀過知仁意
聖人之言寛舒無所偏失如云觀過斯知仁猶曰觀人
　之過足知夫仁之所存也若於此而欲求仁之體則
　失聖人本意矣禮記與仁同過之意説得太巧失於
　迫切(以上語/類三條)
來諭謂聖人教人以自治為急如此言乃有親切體騐
　之功此固是也然聖人言知人處亦不為少自治固
　急亦豈有偏自治而不務知人之理耶又謂人之過
　不止於厚薄愛忍四者而疑伊川之説為未盡伊川
　止是舉一隅耳若君子過於廉小人過於貪君子過
　於介小人過於通之類皆是亦不止於此四者而已
　也但就此等處看則人之仁不仁可見而仁之氣象
　亦自可識故聖人但言斯知仁矣此乃先儒舊説為
　説甚短而意味甚長但熟翫之自然可見若如所論
　固若親切矣然乃所以為迫切淺露而去聖人氣象
　愈逺也且心既有此過矣又不舍此過而别以一心
　觀之既觀之矣而又别以一心知此觀者之為仁若
　以為有此三物遞相看覰則紛紜雜擾不成道理若
　謂止是一心則頃刻之間有此三用不亦悤遽急迫
　之甚乎(荅吳晦叔/○文集)
　　　朝聞道章
問朝聞道道是如何曰道只是眼前分明底道理
問集註云道者事物當然之理然嘗思道之大者莫過
　乎君臣父子夫婦朋友之倫而其有親有義有别有
　信學者茍致一日之知則孰不聞焉而即使之死則
　亦覺未甚濟得事然而所謂道者果何處真切至當
　處又何以使人聞得而遂死亦無憾曰道誠不外乎
　日用常行之間但公説未甚濟事者第恐知之或未
　真耳若是知得真實必能信之篤守之固幸而未死
　則可以充其所知為聖為賢萬一即死則亦不至昏
　昧過了一生如禽獸然是以為人必以聞道為貴也
　曰所謂聞者莫是大而天地微而草木幽而鬼神顯
　而人事無不知否曰亦不必如此大要知得為人底
　道理則可矣其多與少又在人學力也曰看得此章
　聖人非欲人聞道而必死但深言道之不可不聞耳
　若將此二句來反之曰若人一生而不聞道雖長生
　亦何為便自明白曰然若人而聞道則生也不虚死
　也不虗若不聞道則生也枉了死也枉了
朝聞道夕死可矣此聞是知得到信得及方是聞道故
　雖死可也若以聼人之説為聞道若如此便死亦可
　謂枉死了
守約問伊川解朝聞道夕死可矣死得是也不知如何
　曰朝聞道則生得是死便也死得是若不聞道則生
　得不是死便也恁地若在生仰不愧俯不怍無纖豪
　不合道理處則死如何不㑹是
賀孫問聞道自是聞道也無間於死生曰如何是無間
　於死生曰若聞道生也得死也得曰若聞道而死方
　是死得是死是則在生也都是若不聞道在生也做
　不是到死也不是吾儒只是要理㑹這道理生也是
　這理死也只是這理佛家却説被這理勞攘百端費
　力要掃除這理教無了一生被這理撓一生被這心
　撓問伊川説此一段及吕氏説動容周旋中禮盛徳
　之至君子行法俟命是此意否曰這是両項動容周
　旋中禮這是聖人事聞道自不足以言之自與道為
　一了自無可得聞行法以俟命是見得了立定恁地
　做問伊川云得之於心是為有得不待勉強學者須
　當勉強是如何曰這兩項又與上别這不待勉強又
　不是不勉而中從容中道只是見得通徹透做得順
　便如所謂樂循理底意思問曾子易簀當時若差了
　這一著喚作聞道不聞道曰不論易簀與不易簀只
　論他平日是聞道與不聞道平日已是聞道那時萬
　一有照管不到也無奈何問若果已聞道到那時也
　不到會放過曰那時是正終大事既見得自然不放
　過(以上語/類五條)
　　　士志於道章
問志於道而恥惡衣惡食既是志道如何尚如此曰固
　有這般半上半落底人其所謂志也是志得不力只
　是名為志道及外物來誘則又遷變了這箇最不濟
　事(語/類)
　　　君子之於天下也章
文矩問君子之於天下也一章曰義是吾心所處之宜
　者見事合恁地處則隨而應之更無所執也
先生問謝氏謂君子之心果有所倚乎如何看義剛云
　只是隨事物去量度不是倚於義曰只是把心去看
　是與不是義剛因問無可無不可皆是無所容心但
　聖人是有箇義佛老是聼其自然是恁地否曰聖人
　也不説道可也不説道不可但看義如何耳佛老皆
　不賭是不是我要道可便是可我要道不可便是不
　可只由在我説得(以上語/類二条)
無適無莫敬夫云或曰異端無適無莫而不知義之與
　比失之矣夫異端之所以不知義者正以其有適有
　莫也某謂異端有適有莫盖出於程子之言然譏其
　無適莫而不知義亦謝氏之説言雖不同而各有所
　指未可遽以此而非彼也若論先後則正以其初無
　適莫而不知義故徇其私意以為可否而反為有適
　有莫既有適莫故遂不復求義之所在而卒陷於一
　偏之説也(與張敬夫論/癸巳論語説)
義之與比但言惟義是從耳伊川先生似謂有義之人
　則親比之恐非文意(荅都昌縣學諸生/○以上文集二條)
　　　君子懷徳章
此是君子小人相對説看尹子之説得之若一串説底
　便添兩箇則字惠字下又著添字又問懐刑曰只是
　君子心常存法大抵君子便思量苦底小人便思量
　甜底又有一説懷刑作恤刑懷徳作施徳要之不如
　好善而惡不仁者是
君子懷刑如禮記所謂畏法令又如肅政教之類皆是
　或謂如問國之大禁而後敢入是否曰不必如此説
　只此懐刑一句亦可為善如違條礙貫底事不做亦
　大叚好了(以上語/類二條)
　　　放於利而行章
放於利而行多怨只是要便宜底人凡事只認自家有
　便宜處做便不恤他人所以多怨
放於義而行只據道理做去亦安能盡無怨於人但識
　道理者須道是雖有怨者如何恤得他若放於利則
　悖理徇私其取怨之多必矣(以上語/類二條)
　　　能以禮讓為國章
不能以禮讓為國是徒能進退可觀容止可度及到𦂳
　要處却不能讓雖有這繁文末節處亦無用亦不得
　謂之禮
問讓者禮之實也莫是辭讓之端發於本心之誠然故
　曰讓是禮之實曰是若玉帛交錯固是禮之文而擎
　跽曲拳升降俛仰也只是禮之文皆可以偽為惟是
　辭讓方是禮之實這却偽不得既有是實自然是感
　動得人心若以好争之心而徒欲行禮文之末以動
　人如何感化得他問如禮何一句從來諸先生都説
　得費力今説讓是禮之實則此句尤分明曰前輩於
　這般處也自闊畧(以上語/類二條)
　　　不患無位章
不患無位患所以立猶云不怕無官做但怕有官不會
　做若有致君澤民之具逹則行之無位非所患也
不患莫己知求為可知也不患人之不己知患不知人
　也這箇須看聖人所説底語意只是教人不求知但
　盡其在我之實而已看聖人語意了又看今人用心
　也有務要人知者只是看這語意差便要如此所謂
　求為可知只是盡其可知之實非是要做些事便要
　夸張以期人知這須看語意如居易以俟命也只教
　人依道理平平做將去看命如何却不是説闗門絶
　事百様都不管安坐以待這命(以上語/類二條)
　　　子曰參乎章
問一以貫之曰且要沈潜理會此是論語中第一章若
　看未透且看後面去却時時將此章來提省不要忘
　却久當自明矣
問一貫之説曰須是要本領是本領若是事事發出來
　皆是本領若不是事事皆不是也
或問一貫曰如一條索曾子都將錢十十數了成百只
　是未串耳若他人則零亂錢一堆未經數便把一條
　索與之亦無由得串得
一以貫之猶言以一心應萬事忠恕是一貫底注脚一
　是忠貫是恕底事
忠恕一貫忠在一上恕則貫乎萬物之間只是一箇一
　分著便各有一箇一老者安之是這箇一少者懷之
　亦是這箇一朋友信之亦是這箇一莫非忠也恕則
　自忠而出所以貫之者也
忠是一恕是貫忠只是一箇真實自家心下道理直是
　真實事事物物接於吾前便只把這箇真實應副將
　去自家若有一豪虗偽事物之來要去措置他便都
　不實便都不合道理若自家真實事物之來合小便
　小合大便大合厚便厚合薄便薄合輕便輕合重便
　重一一都隨他面分應副將去無一事一物不當這
　道理
道夫竊謂夫子之道如太極天下之事如物之有萬物
　雖有萬而所謂太極者則一太極雖一而所謂物之
　萬者未嘗虧也至於曾子以忠恕形容一貫之妙亦
　如今人以性命言太極也不知是否曰太極便是一
　到得生兩儀時這太極便在兩儀中生四象時這太
　極便在四象中生八卦時這太極便在八卦中
問忠恕一貫曰不要先將忠恕説且看一貫底意思如
　堯之克明峻徳黎民於變時雍夫子立之斯立動之
　斯和這須從裏面發出來方會如此曾子工夫已到
　如事親從兄如忠信講習千條萬緒一身親歴之聖
　人一㸃他便醒元來只從一箇心中流出來如夜來
　守約之説只是曾子篤實每事必反諸身所謂孝所
　謂禮必窮到底若只守箇約却沒貫處
論恕云若聖人只是流出來不待推
問曽子何必待孔子提醒曰他只見得一事一理不知
　只是一理曰使孔子不提之久還自知否曰知
盡己為忠推己為恕忠恕本是學者事曾子特借來形
　容夫子一貫道理今且粗解之忠便是一恕便是貫
　有這忠了便做出許多恕來聖人極誠無妄便是忠
　問聖人之忠即是誠否曰是聖人之恕即是仁否曰
　是問在學者言之則忠近誠恕近仁曰如此則已理
　㑹得好了若中庸所説便正是學者忠恕道不逺人
　者是也忠恕違道不逺施諸己而不願亦勿施於人
　只是取諸己而已問明道以天地變化草木蕃為充
　擴得去底氣象此是借天地之恕以形容聖人之恕
　否曰是維天之命於穆不已一元之氣流行不息處
　便是忠
如忠恕處前輩説甚多惟程先生甚分曉因問集註説
　忠恕謂盡己之謂忠推己之謂恕此借學者之事以
　明之在聖人則至誠無息而萬物各得其所也如此
　則忠恕却有兩用不知如何曰皆只是這一箇學者
　是這箇忠恕聖人亦只是這箇忠恕天地亦只是這
　箇忠恕但聖人熟學者生聖人自胷中流出學者須
　著勉強然看此忠恕二字本為學者做工夫處説子
　思所謂違道不逺正謂此也曾子懼門人不知夫子
　之道故舉學者之事以明之是即此之淺近而明彼
　之髙深也
蜚卿問恕字古人所説有不同處如己所不欲勿施於
　人便與大學之絜矩程子所謂推己都相似如程子
　所引乾道變化各正性命及大學中説有諸己而後
　求諸人却兼通不得如何曰也只是一般但對副處
　别子細看便可見今人只是不曾子細看某當初似
　此類都逐項寫出一字對一字看少閒紙上底通心
　中底亦脫然且如乾道變化各正性命各正性命底
　便如乾道變化底所以為恕直卿問程子言如心為
　恕如心之義如何曰萬物之心便如天地之心天下
　之心便如聖人之心天地之生萬物一箇物裏面便
　有一箇天地之心聖人於天下一箇人裏面便有一
　箇聖人之心聖人之心自然無所不到此便是乾道
　變化各正性命聖人之忠恕也如己所不欲勿施於
　人便是推己之心做到那物上賢者之忠恕也這事
　便是難且如古人云不廢困窮不虐無告自非大無
　道之君孰肯廢虐之者然心力用不到那上便是自
　家廢虐之須是聖人方㑹無一處不到又問以己及
　物仁也推己及物恕也上句是聖人之恕下句是賢
　者之恕否曰上箇是聖人之恕下箇賢者之仁聖人
　之恕便是衆人之仁衆人之仁便是聖人之恕
忠恕一段明道解得極分明其曰以己及物仁也推己
　及物恕也忠恕違道不逺是也分明自作一截説下
　面忠恕一貫之以下却是言聖人之忠恕故結云所
　以與違道不逺異者動以天爾若曰中庸之言則動
　以人爾
問維天之命於穆不已忠也乾道變化各正性命恕也
　曰恕字正在兩隔界頭只看程子説盡己之謂忠推
　己之謂恕便分明恕是推己及物使各得其所處盡
　故侯氏亦云盡物之謂恕
一譬如元氣八萬四千毛孔無不通貫是恕也又曰一
　以貫之只是萬事一理伊川謂言仁義亦得盖仁是
　統體義是分别某謂言禮樂亦得樂統同禮辨異言
　畢復抗聲而誦曰天髙地下萬物散殊而禮制行矣
　流而不息合同而化而樂興焉
問侯氏云盡物之謂恕程子不以為然何也曰恕字上
　著盡字不得恕之得名只是推己盡物却是於物無
　所不盡意思自别
亞夫問忠恕而已矣曰此曾子借學者忠恕以明一貫
　之妙盖一貫自是難説得分明惟曽子將忠恕形容
　得極好學者忠恕便待推方得才推便有比較之意
　聖人更不待推但老者安之少者懷之朋友信之便
　是聖人地位如一泓水在此自然分流四出借學者
　忠恕以形容一貫猶所謂借粗以形容細趙至道云
　如所謂堯舜之道孝弟否曰亦是但孝弟是平説曾
　子説忠恕如説小徳川流大徳敦化一般自有交關
　妙處當時門弟想亦未曉得惟孔子與曾子曉得自
　後千餘年更無人曉得惟二程説得如此分明其門
　人更不曉得惟侯氏謝氏曉得某向來只惟見二程
　之説却與胡籍溪范直閣説二人皆不以為然及後
　來見侯氏説得元來如此分明但諸人不曾子細看
　爾直卿云聖人之忠是天之天聖人之恕是天之人
　忠恕只是學者事不足以言聖人只是借言爾猶云
　亹亹文王文王自是純亦不已亹亹不足以言之然
　亹亹便有純亦不已意思又云忠猶木根恕猶枝葉
　條榦
忠恕一以貫之曾子假忠恕二字以發明一貫之理盖
　曾子平日無所不學看禮記諸書曾子那事不理㑹
　來但未知所以一故夫子於此告之而曾子洞然曉
　之而無疑賀孫問告子貢一以貫之章集註云彼以
　行言此以知言是就二子所到上説如何曰看上下
　語脈是如此夫子吿曾子曾子只説夫子之道忠恕
　而已矣這就行上説夫子告子貢乃云汝以予為多
　學而識之者與這是只就知上説賀孫因舉大學或
　問云心之為物實主於身其體則有仁義禮智信之
　性其用則有惻隐羞惡恭敬是非之情渾然在中隨
　感而應以至身之所具身之所接皆有當然之則而
　自不容己所謂理也元有一貫意思曰然施之君臣
　則君臣義施之父子則父子親施之兄弟則兄弟和
　施之夫婦則夫婦别都只由這箇心如今最要先理
　㑹此心又云通書一處説隂陽五行化生萬物五殊
　二實二本則一亦此意又云如千部文字萬部文字
　字字如此好面面如此好人道是聖賢逐一寫得如
　此聖人告之曰不如此我只是一箇印板印將去千
　部萬部雖多只是一箇印板又云且看論語如鄉黨
　等處待人接物千頭萬状是多少般聖人只是這一
　箇道理做出去明道説忠恕當時最錄得好
公謹問莫是曽子守約故能如此曰不然却是曾子件
　件曾做來所以知若不曾躬行踐履如何識得公謹
　復問是他用心於内所以如此曰只是朴實頭去做
　了夫子告人不是見他不曾識所以吿他曾子只是
　曽經歴得多所以告他子貢是識得多所以告他忠
　如瓶中之水恕如瓶中瀉在盞中之水忠是洞然明
　白無有不盡恕是知得為君推其仁以待下為臣推
　其敬以事君
曾子是事實上做出子貢是就識上見得看來曾子從
　實處做一直透上去子貢雖是知得較似滯在知識
　上
子貢平日是於前言往行上著工夫於見識上做得亦
　到夫子恐其亦以聖人為多學而識之故問之子貢
　方以為疑夫子遂以一貫告之子貢聞此别無語亦
　未見得子貢理會得理㑹不得自今觀之夫子只以
　一貫語此二人亦須是他承當得想亦不肯説與領
　㑹不得底人曾子是踐履篤實上做到子貢是博聞
　強識上做到夫子舍二人之外别不曾説不似今人
　動便説一貫也所謂一者對萬而言今却不可去一
　上尋須是去萬上理㑹若只見夫子語一貫便將許
　多合做底事都不做只理㑹一不知却貫箇甚底(以/上)
　(語類二/十二條)
所謂忠恕者乃曾子於一貫之語黙有所契因門人之
　問故於所見道體之中指此二事日用最切者以明
　道之無所不在所謂己矣者又以見隨寓各足無非
　全體也忠恕兩字在聖人有聖人之用在學者有學
　者之用如曾子所言則聖人之忠恕也無非極致二
　程所謂維天之命於穆不已天地變化草木蕃者正
　所以發明此義也如夫子所以告學者與子思中庸
　之説則為學者言之也故明道先生謂曾子所言與
　違道不逺異者動以天爾盖動以天者事皆處極曾
　子之所言者是也學者之於忠恕未免參較彼已推
　己及人則宜其未能誠一於天安得與聖人之忠恕
　者同日而語也若曾子之所言則以聖人之忠恕言
　之而見其與性與天道者未嘗有二所以為一貫也
　然此所謂異者亦以所至之不同言之猶中庸安行
　利行勉行之别耳茍下學而上逹焉則亦豈有所隔
　閡哉(與范/直閣)
誠字以心之全體而言忠字以其應事接物而言(此義/理之)
　(本名/也)若曾子之言忠恕則是聖人之事故其忠與誠
　恕與仁得通言之(恕本以推己及物得名在聖人/則為以己及物矣○荅程允夫)
忠恕二字其本義只是學者衆人之事曾子所言乃借
　此以形容聖人一貫之妙程子之言又借天地造化
　之體用以明聖人之事須作三節看見得各有下落
　則一章之指自通貫矣更徐翫之非欲速所能逹也
　(荅曾/擇之)
問參乎章伊川先生曰盡己之謂忠推己之謂恕忠體
　也恕用也而明道先生云忠恕兩字要除一箇除不
　得而吾夫子嘗曰行之以忠是除恕字也又曰其恕
　乎是除忠字也此一疑也又忠恕果可以盡一一果
　止於忠恕乎曰此一段是論語中第一義不可只如
　此看宜詳味之行之以忠行處便是恕其恕乎所以
　恕者便是忠所以除不得也忠恕相為用之外無餘
　事所以為一故夫子曰吾道一以貫之而曾子曰忠
　恕而已矣而已矣者竭盡而無餘之詞也(荅都昌縣/學諸生○)
　(以上文/集四條)
　　　君子喻於義章
問喻於義章曰小人之心只曉㑹得那利害君子之心
　只曉㑹得那義理見義理底不見得利害見利害底
　不見得義理
文振問此章曰義利只是箇頭尾君子之於事見得是
　合如此處處得其宜則自無不利矣但只是理㑹箇
　義却不曾理㑹下面一截利小人却見得下面一截
　利却不理㑹事之所宜往往兩件事都有利但那一
　件事之利稍重得分豪便去做那一件君子之於義
　見得委曲透徹故自樂為小人之於利亦是於委曲
　纖悉間都理㑹得故亦深好之也
喻義喻利只是這一事上君子只見得是義小人只見
　得是利如伯夷見飴曰可以飬老盗跖見之曰可以
　沃户樞盖小人於利他見這一物便思量作一物事
　用他計較精密更有非君子所能知者緣是他氣稟
　中自元有許多鏖糟惡濁底物所以纔見那物事便
　出來應他這一箇穿孔便對那箇穿孔君子之於義
　亦是如此或曰伊川云惟其深喻是以篤好若作惟
　其篤好是以深喻也得曰陸子静説便是如此(以上/語類)
　(三/條)
　　　見賢思齊焉章
見賢思齊焉見不賢而内自省也見人之善而尋己之
　善見人之惡而尋己之惡如此方是有益(語/類)
　　　事父母幾諫章
問幾諫曰幾㣲也只是漸漸細密諫不恁峻暴硬要闌
　截内則下氣怡色柔聲以諫便是解此意
又敬不違不違是主那諫上説敬已是順了又須委曲
　作道理以諫不違去了那幾諫之意也
問集註舉内則與其得罪於鄉黨州閭寧熟諫將來説
　勞而不怨禮記説勞字似作勞力説如何曰諫了又
　諫被撻至於流血可謂勞矣所謂父母愛之喜而不
　忘父母惡之勞而不怨勞只是一般勞
問幾㣲也㣲諫者下氣怡色柔聲以諫也見得孝子深
　愛其親雖當諫過之時亦不敢伸己之直而辭色皆
　婉順也見志不從又敬不違才見父母心中不從所
　諫便又起敬起孝使父母歡悦不待父母有難從之
　辭色而後起敬起孝也若或父母堅不從所諌甚至
　怒而撻之流血可謂勞苦亦不敢疾怨愈當起敬起
　孝此聖人教天下之為人子者不惟平時有愉色婉
　容雖遇諌過之時亦當如此甚至勞而不怨乃是深
　愛其親也曰推得也好又云又敬不違者上不違㣲
　諫之意切恐唐突以觸父母之怒下不違欲諫之心
　務欲置父母於無過之地其心心念念只在於此若
　見父母之不從恐觸其怒遂止而不諫者非也欲必
　諫遂至觸其怒亦非也(以上語/類四條)
問又敬不違非從父之令謂事親以禮無違於禮也所
　謂起敬起孝曰見志不從又敬不違則不得已而從
　父之令者有矣勞而不怨則所謂悦則復諌不敢疾
　怨也若不從而遂違之則父子或至相夷矣(荅程允/夫○文)
　(集/)
　　　父母在章
問父母在不逺遊遊必有方曰為人子須是以父母之
　心為心父母愛子之心未嘗少置人子愛親之心亦
　當跬歩不忘若是逺遊不惟父母思念之切人子去
　親庭既逺温凊定省之禮自此間闊所以不逺遊如
　或有事勢須當遊亦必有定所欲親知己之所在而
　無憂召己則必至而無失(語/類)
　　　父母之年章
一則以喜一則以懼只是這一事上既喜其壽只這壽
　上又懼其來日之無多註中引既喜其壽又懼其衰
　㣲差些如此却是兩事矣(語/類)
　　　古者言之不出章
人之所以易其言者以其不知空言無實之可恥也若
　恥則自是力於行而言之出也不敢易矣這箇只在
　恥上(語/類)
　　　以約尖之章
問以約失之者鮮凡人須要檢束令入規矩凖繩便有
　所據守方少過失或是侈然自肆未有不差錯曰説
　得分明(語/類)
約有收斂近裏著實之意非徒簡而已上蔡説得好(荅/曽)
　(擇之○/文集)
　　　君子欲訥於言章
問言懼其易故欲訥訥者言之難出諸口也行懼其難
　故欲敏敏者力行而不惰也曰然(語/類)
　　　徳不孤章
問徳不孤必有鄰鄰是朋類否曰然非惟君子之徳有
　類小人之徳亦自有類
論語中徳不孤是同聲相應同氣相求吉人為善便自
　有吉人相伴凶徳者亦有凶人同之是徳不孤必有
　鄰也易中徳不孤謂不只一箇徳盖内直而外方内
　外皆是徳故不孤是訓爻辭中大字若有敬而無義
　有義而無敬即孤矣(以上語/類二條)
　　　事君數章
問集註引胡氏一段似專主諫而言恐交際之間如諂
　媚之類亦是數不止是諫曰若説交際處煩數自是
　　求媚於人則索性是不好底事了是不消説以諫而
　　數者却是意善而事未善耳故聖人特言之以警學
　　者(語/類)
　問事君數斯辱矣胡氏曰事君諫不行(云云/)某竊以為
　　事君而納忠交友而責善職所當然而心之不能已
　　者本非有求榮求親之心恐胡氏之説不能無過未
　　知如何曰胡氏説盡人情未有不是處(荅潘子善/○文集)
　
　
　
　
　
　
　
　
御纂朱子全書卷十二
　欽定四庫全書
御纂朱子全書卷十三
　　論語四
　　　公冶長第五
　　　　子謂公冶長章
　問公冶長可妻伊川以避嫌之事賢者不為况聖人乎
　　自今人觀之閨門中安知無合著避嫌處曰聖人正
　　大道理合做處便做何用避嫌問古人門内之治恩
　　掩義門外之治義斷恩㝢恐閨門中主恩怕亦有避
　　嫌處曰固是主恩亦須是當理方可某看公浙人多
　　要避嫌程子所謂年之長㓜時之先後正是解或人
　　之説未必當時如此大抵二人都是好人可託或先
　　是見公冶長遂將女妻他後來見南容亦是箇好人
　　又把兄之女妻之看來文勢恐是孔子之女年長先
　　嫁兄之女少在後嫁亦未可知程子所謂凡人避嫌
　　者皆内不足實是如此
問子謂南容章集注云以其謹於言行如其三復白圭
　固見其謹於言矣謹於行處雖未見然言行實相表
　裏能謹於言必能謹於行矣曰然(以上語/類二條)
問子謂公冶長可妻也長之可妻以其平昔之行也非
　以無罪陷於縲絏為可妻也曰雖嘗陷於縲絏而非
　其罪則其平昔之行可知(荅程允夫/○文集)
　　　子謂子賤章
問魯無君子斯焉取斯曰居鄉而多賢其老者吾當尊
　敬師事以求其益其行輩與吾相若者則納交取友
　親炙漸磨以涵養德性薰陶氣質
問子謂子賤章曰看來聖人以子賤為君子哉若人此
　君子亦是大槩説如南宫适出子曰君子哉若人一
　般大抵論語中有説得最高者有大槩説如言賢者
　之類若言子賤為君子而子貢未至於不器恐子賤
　未能强似子貢又子賤因魯多君子而後有所成就
　不應魯人强似子貢者如此之多(以上語/類二條)
　　　子貢問賜也何如章
叔蒙問子貢通博明逹若非止於一能者如何却以器
　目之莫是亦有窮否曰畢竟未全備(語/類)
　　　或曰雍也章
林一之問孔子於仲弓不知其仁如何曰孔子既不保
　他必是也有病痛然這一章是不佞要緊佞不是諂
　佞是箇口快底人事未問是不是一時言語便抵當
　得去子路使子羔為費宰子曰賊夫人之子子路曰
　何必讀書然後為學子曰是故惡夫佞者子路未問
　是與不是臨時撰得話來也好可見是佞
問為人君止於仁若是未仁則不能視民猶已而不足
　為君然夫子既許仲弓南面而又曰未知其仁如何
　曰言仁有粗細有只是指那慈愛而言底有就性上
　説底這箇便較細膩若有一豪不盡不害為未仁只
　是這箇仁但是那箇是淺底這箇是深底那箇是疎
　底這箇是密底(以上語/類二條)
　　　子使漆雕開仕章
陳仲卿問子使漆雕開仕章曰此章當於斯字上看斯
　是指箇甚麽未之能信者便是於這箇道理見得未
　甚透徹故信未及看他意思便把箇仕都輕看了
或問吾斯之未能信曰知得深便信得篤理合如此者
　必要如此知道不如此便不得如此只此是信且如
　人孝亦只是大綱説孝謂有些小不孝處亦未妨又
　如忠亦只是大綱説忠謂便有些小不忠處亦未妨
　即此便是未信此是漆雕開心上事信與未信聖人
　何縁知得只見他其才可仕故使之仕他揆之於心
　有一豪未得不害其為未信仍更有志於學聖人所
　以説之又問謝氏謂其器不安於小成何也曰據他
　之才已自可仕只是他不伏如此又欲求進譬如一
　株樹用為椽桁已自可矣他不伏作椽桁又要作柱
　便是不安於小成也
信者自保得過之意知與行皆然自保得知得自保得
　行得漆雕開只是見得分明然亦不敢自保如此故
　曰吾斯之未能信蓋其絲豪隱微之閒自知之爾
漆雕開吾斯之未能信斯是甚底他是見得此箇道理
　了只是信未及他眼前看得闊只是踐履未純熟他
　是見得箇規模大不入這小底窠坐曾晳被他見得
　高下面許多事皆所不屑為到他説時便都恁地脱
　灑想見他只是天資高便見得恁地都不曾做甚工
　夫却與曾子相反曾子便是著實歩歩做工夫到下
　梢方有所得曾晳末流便㑹成莊老想見當時聖人
　亦須有言語敲㸃他只是論語載不全
問吾斯之未能信曰信是於這箇道理上見得透全無
　些疑處他看得那仕與不仕全無𦂳要曾㸃亦然但
　見得那日用都是天理流行看見那作諸侯卿相不
　是緊要却不是高尚要恁地説是他自看得沒緊要
　今人居鄉只見居鄉利害居官只見居官利害全不
　見道理他見得道理大小大了見那居官利害都沒
　緊要仕與不仕何害
問曾㸃漆雕開已見大意如何是已見大意曰是他見
　得大了便小合殺不得論語中説曾㸃處亦自可見
　如漆雕開只是此一句如何便見得地已見大意處
　然工夫只在斯字與信字上且説斯字如何㽦等各
　以意對曰斯只是這許多道理見於日用之間君臣
　父子仁義忠孝之理信是雖已見得如此却自斷當
　恐做不盡不免或有過差尚自保不過雖是知其已
　然未能決其將然故曰吾斯之未能信
曾㸃開闊漆雕開深穩
曾㸃漆雕開已見大意若論見處開未必如㸃透徹論
　做處㸃又不如開著實邵堯夫見得恁地却又只管
　作弄去(以上語/類八條)
所論曾㸃大意則然但謂漆雕開有經綸天下之志則
　未必然正是已分上極親切處自覺有未盡耳雖其
　見處不及曾㸃之開闊得處未至如曾㸃之從容然
　其工夫精密則恐㸃有所不逮也以此見二人之規
　模格局大槩不相上下然今日只欲想像聖賢胷襟
　灑落處却未有益須就自家下學致知力行處做工
　夫覺得極辛苦不快活便漸見好意思也(荅曾擇之/○文集)
　　　道不行章
問子路資質剛毅固是箇負荷容受得底人如何却有
　那聞之喜及終身誦之之事曰也只縁他好勇故凡
　事粗率不能深求細繹那道理故有此事(語/類)
　　　孟武伯問子路仁乎章
仲由可使治賦才也不知其仁以學言也
問孟武伯問三子之仁而聖人皆不之許但許其才云
　云曰大槩是如此又問雖全體未是仁茍於一事上
　能當理而無私心亦可謂之一事之仁否曰不然蓋
　纔説箇仁字便用以全體言若一事上能盡仁便見
　他全體是仁了若全體有虧這一事上必不能盡仁
　纔説箇仁字便包盡許多事無不當理無私了所以
　三子當不得這箇仁字聖人只稱其才
子升問聖人稱由也可使治賦求也可使為宰後來求
　乃為季氏聚斂由不得其死聖人容有不能盡知者
　曰大約也只稱其材堪如此未論到心德處看不知
　其仁之語裏面却煞有説話(以上語/類三條)
　　　子謂子貢曰章
問回賜孰愈一段大率比較人物亦必稱量其斤兩之
　相上下者如子貢之在孔門其德行蓋在冉閔之下
　然聖人却以之比較顏子豈以其見識敏悟雖所行
　不逮而所見亦可幾及與曰然聖人之道大段用敏
　悟曉得時方擔荷得去如子貢雖所行未實然他却
　極是曉得所以孔子愛與他説話縁他曉得故可以
　擔荷得去雖所行有未實使其見處更長一格則所
　行自然又進一歩聖門自曾顏而下便用還子貢如
　冉閔非無德行然終是曉不甚得擔荷聖人之道不
　去所以孔子愛呼子貢而與之語意蓋如此
居父問回也聞一知十即始見終是如何曰知十亦不
　是聞一件定知得十件但言知得多知得周徧又問
　聖人生知其與顏子不同處是如何曰聖人固生知
　終不成更不用理㑹但聖人較之顔子又知得多今
　且未要説聖人且只就自家地位看今只就這一件
　事聞得且未能理㑹得恰好處况於其他
顏子明睿所照子貢推測而知此兩句當玩味見得優
　劣處顏子是眞箇見得徹頭徹尾子貢只是暗度想
　像恰似將一物來比並相似只能聞一知二顏子雖
　是資質純粹亦得學力所以見得道理分明凡人有
　不及人處多不能自知雖知亦不肯屈服而子貢自
　屈於顏子可謂高明夫子所以與其弗如之説
明睿所照如箇明鏡在此物來畢照推測而知如將些
　子火光逐些子照去推尋(以上語/類四條)
　　　吾未見剛者章
吾未見剛者慾與剛正相反若耳之欲聲目之欲色之
　類皆是欲才有些被他牽引去此中便無所主焉得
　剛或者以申棖為剛必是外面悻悻自好聖人觀人
　直從裏面看出見得他中無所主只是色莊要人道
　好便是慾了安得為剛
或問剛與悻悻何異曰剛者外面退然自守而中不詘
　於慾所以為剛悻悻者外面有倔强之貌便是有計
　較勝負之意此便是慾也(以上語/類二條)
　　　子貢曰我不欲人之加諸我章
問子貢欲無加諸人夫子教之勿施於人何以異曰異
　處在無字與勿字上伊川説仁也恕也看得精(語/類)
問我不欲人之加諸我吾亦欲無加諸人伊川解曰我
　不欲人之加諸我也吾亦欲無加諸人仁也施諸己
　而不願亦勿施諸人恕也又語録曰施諸己而不願
　亦勿施諸人正解此兩句又曰我不欲人之加諸我
　吾亦欲無加諸人恕也近於仁矣然未至於仁也以
　有欲字耳前以為仁後以為恕而未仁二義不同若
　以有欲字便以為未仁則我欲仁斯仁至矣亦有欲
　字不知如何曰二先生説經如此不同處亦多或是
　時有先後或是差舛當以義理隱度而取舍之如此
　説則當以解為正蓋其義理最長而亦先生晚年所
　自著尤可信也欲仁之欲與欲無加諸人之欲文意
　不同不可以相比更推詳之(荅石子重/○文集)
　　　子貢曰夫子之文章章
子貢性與天道之歎見得聖門之教不躐等又見其言
　及此實有不可以耳聞而得之者
㝢問集註説性以人之所受而言天道以理之自然而
　言不知性與天道亦只是説五常人所固有者何故
　不可得聞莫只是聖人怕人躐等否曰這般道理自
　是未消得理㑹且就他威儀文辭處學去這處熟性
　天道自可曉又問子貢既得聞之後歎其不可得聞
　何也曰子貢亦用功至此方始得聞若未行得淺近
　者便知得他髙深作甚麽教聖人只管説這般話亦
　無意思天地造化隂陽五行之運若只管説要如何
　聖人於易方略説到這處子罕言利與命與仁只看
　這處便見得聖人罕曾説及此又舉子所雅言詩書
　執禮皆雅言也這處却是聖人常説底後來孟子方
　説那話較多
叔器問謝氏文章性天道之説先生何故不取曰程先
　生不曾恁地説程先生説得實他説得虛安卿問先
　生不取謝氏説者莫是為他説只理㑹文章則性天
　道在其閒否曰也是性天道只在文章中然聖人教
　人也不恁地子貢當時不曽恁地説如天命之謂性
　便是分明指那性大哉乾元萬物資始便是説道理
　一隂一陽之謂道繼之者善也成之者性也便是性
　與天道只是不迎頭便恁地説(以上語/類三條)
　　　子路有聞章
問子路有聞未之能行唯恐有聞因舉子路數事以明
　子路好學如此而仕衛之出處乃如彼曰今只當就
　子路有聞上考究不須如此牽二三説不知要就此
　處學子路未之能行唯恐有聞還只要求子路不是
　處如此看恐將夲意失了就此言之見得子路勇於
　為善處他這處直是見得如此分明到得聞其正名
　處却鶻突學者正要看他這處在衛又是别項説話
　也又曰可見古人為己之實處子路急於為善唯恐
　行之不徹譬如人之飲食有珍羞異饌須是吃得盡
　方好若喫不透亦徒然子路不急於聞而急於行今
　人唯恐不聞既聞得了寫在冊子上便了不去行處
　著工夫(語/類)
　　　子貢問曰孔文子章
問孔文子孔姞之事如此不好便敏而好學不恥下問
　濟得甚事而聖人取之何也曰古人諡法甚寛所謂
　節以一惠言只有一善亦取之節者節略而取其一
　善也孔文子固自不好只節此一惠則敏學下問亦
　是他好處
問孔文子之諡曰古人有善雖多而舉一以為諡如有
　十事皆善只舉一善可以包之如九事不善只有一
　善則亦可以一善為諡皆無一善而後名之曰幽厲
　凡二字諡非禮也如貞惠文子睿聖武公皆是饒兩
　字了周末王亦有二字諡(以上語/類二條)
此章固因論諡而發然人有一善之可稱聖人亦必取
　之此天地之量也(荅陳安卿/○文集)
　　　子謂子産章
問子產温良慈愷莫短於才否曰孔子稱子產有君子
　之道四安得謂短於才子產政事盡做得好不專愛
　人做得不是他須以法治之孟子所言惠而不知為
　政者偶一事如此耳
問其使民也義如都鄙有章上下有服田有溝洫廬井
　有伍之類謂為之裁處得是當使之得其定分也曰
　義字説得未是義字有剛斷之意其養民則惠使民
　則義惠字與義字相反便見得子產之政不專在於
　寛就都鄙有章處看得見義字在子產上不在民上
　(以上語/類二條)
　　　臧文仲居蔡章
山節藻梲為藏龜之室以凟鬼神便是不知古人卜筮
　之事固有之但一向靠那上去便是無意智了如祀
　爰居是見一鳥飛來便去祀他豈是有意智看他三
　不知皆是瀆鬼神之事山節藻棁不是僭若是僭時
　孔子當謂之不仁臧文仲在當時既沒其言立人皆
　説是非常底人孔子直是見他不是處此篇最好看
　便見得聖人微顯闡幽處(語/類)
　　　子張問曰令尹子文章
或問令尹子文之忠若其果無私意出於至誠惻怛便
　可謂之仁否曰固是然不消泥他事上説須看他三
　仕三已還是當否以舊政告新令尹又須看他告得
　是否只縁他大體既不是了故其小節有不足取如
　管仲之三歸反坫聖人却與其仁之功者以其立義
　正也故管仲是天下之大義子文是一人之私行耳
　譬如仗節死義之人視坐亡而立化者雖未必如他
　之翛然然大義却是彼雖去得好却不足取也
問子文之忠文子之清聖人只是就其一節可取如仁
　却是全體所以不許他曰也恁地説不得如三仁聖
　人也只是就他一節上説畢竟一事做得是時自可
　以見其全體古人謂觀鳳一羽足以知其五色之􁁎
　如三子之事皆不可見聖人當時許之必是有以見
　得他透徹若二子之事今皆可考其病敗亦可見以
　表證裏則其裏也可知矣
問子文之忠文子之清未知焉得仁曰此只就二子事
　上説若比干伯夷之忠清是就心上説若論心時比
　干伯夷已是仁人若無讓國諫紂之事亦只是仁人
　蓋二子忠清元自仁中出若子文文子夫子當時只
　見此兩件事是清與忠不知其如何得仁也又曰夫
　欲論仁如何只將一兩件事便識得此人破須是盡
　見得他表裏方識得破
問五峯問南軒陳文子之清令尹子文之忠初無私意
　如何聖人不以仁許之枅嘗思之而得其説曰仁之
　體大不可以一善名須是事事盡合於理方謂之仁
　若子文之忠雖不加喜愠於三仕三已之時然其君
　僭王竊號而不能正救文子之清雖棄十乘而不顧
　然崔氏無君其惡已著而略不能遏止之是盡於此
　而不盡於彼能於其小而不能於其大者安足以語
　仁之體乎曰讀書不可不子細如公之説只是一説
　非聖人當日夲意夫仁者心之德使二子而果無私
　心則其仕已而無喜愠當不特謂之忠而謂之仁棄
　十乘而不居當不特謂之清而謂之仁聖人所以不
　許二子者正以其事雖可觀而其夲心或有不然也
令尹子文陳文子等是就人身上説仁若識得仁之統
　體即此等不難曉矣或曰南軒解此謂有一豪私意
　皆非仁如令尹子文陳文子以終身之事求之未能
　無私所以不得為仁曰孔子一時荅他亦未理㑹到
　他終身事只據子張所問底事未知是出於至誠惻
　怛未知是未能無私孔子皆不得而知故曰未知焉
　得仁非是以仕已無喜愠與棄而違之為非仁也這
　要在心上求然以心論之子文之心勝文子之心只
　是心中有些小不慊快處便是不仁文蔚曰所以孔
　子稱夷齊曰求仁而得仁又何怨曰便是要見得到
　此(以上語/類五條)
問令尹子文之忠陳文子之清固非不仁者之所能為
　聖人特許其忠清而不許其仁今因夫子之不許其
　仁而遂疑二子之忠清未必皆出於理之所當然而
　猶未免於怨悔之私則聖人之所以許之者亦有不
　盡之意矣曰二子忠清而未盡當理故但可謂之忠
　清而未得為仁此是就其事上著實硏究出來若不
　如此看即不知忠清與仁有何分别此須作箇題目
　入思議始得未易如此草草説過也(荅劉/季章)
問或謂伊川先生令尹子文之忠陳文子之清使聖人
　為之是仁否先生曰不然聖人為之亦只是清忠先
　生解云心德全體非事為一節可論但二子之清忠
　使聖人為之固只是清忠莫亦是仁中之清忠與二
　子異孔子謂二子之清忠而未仁某謂二人既未仁
　則清忠亦未至似此反觀之如何曰此説得之(荅鄭/子上)
　(○以上文/集二條)
　　　季文子三思而後行章
問季文子三思而後行章曰思之有未得者須著子細
　去思到思而得之這方是一思雖見得已是又須平
　心更著思一遍如此則無不當者矣若更過思則如
　秤子稱物相似推來推去輕重却倒不定了
問看雍也更有何商量處賀孫曰向看公冶長一篇如
　微生髙季文子三思二章覺得於人情未甚安曰是
　如何未安如今看得如何曰向看得如乞醯事也道
　是著如此委曲三思事也道是著如此審細如今看
　來乃天理人欲相勝之機曰便是這般所在夲是平
　直易看只縁被人説得支蔓故學者多看不見這般
　所在如一件物事相似自恁地平平正正更不著得
　些子蹺欹是公鄉里人去説這般所在却都勞攘了
　凡事固是著審細才審一番又審一番這道理是非
　已自分曉少閒纔去計較利害千思百算不能得了
　少閒多滚得一齊没理㑹了問這差處是初閒略有
　些意差後來意上生意不能得了曰天下事那裏被
　你算得盡才計較利害莫道三思雖百思也只不濟
　事如今人須要計較到有利無害處所以人欲只管
　熾義理只管滅横渠説聖人不教人避凶而趨吉只
　教人以正信勝之此可破世俗之論這不是他看這
　道理洞徹如何説得到這裏若不是他堅勁峭絶如
　何説得到這裏又云聖人於微處一一指㸃出來教
　人他人看此二章也只道是似閒(以上語/類二條)
問再斯可矣再字未詳如何方是一番思如何方是再
　番思曰事到面前便斷置了是一番思斷置定了更
　加審訂是第二番思(荅陳/安卿)
問語錄曰為惡之人未嘗知有思有思則為善矣至於
　再則已審三則私意起而反惑矣楊先生尹先生皆
　言三則惑或者謂周公仰而思之夜以繼日幸而得
　之坐以待旦所思又不止三也曰横渠先生曰未知
　立心惡思多之致疑已知立心惡講治之不精講治
　之思莫非術内雖勤而何厭推此求之可見(荅都昌/縣學諸)
　(生○以上/文集二條)
　　　甯武子邦有道則知章
問甯武子曰此無甚可疑邦有道安分做去故無事可
　稱邦無道則全身退聽非難人皆能如此唯其不全
　身退聽却似愚然又事事處置得去且不自表著其
　能此所以謂其愚不可及也
甯武子邦無道則愚曰愚有兩節有一般愚而冒昧向
　前底少閒都做壞了事如甯武子雖冒昧向前不露
　圭角只猝猝做將去然少閒事又都做得了此其愚
　不可及也
甯武子當衞成公出奔時煞曾經營著力來愚只是沈
　晦不認為己功故不可及若都不管國家事以是為
　愚豈可以為不可及也(以上語/類三條)
　　　子在陳章
斐然成章也是自成一家了做得一章有頭有尾且如
　狂簡眞箇了得狂簡底事不是半上落下雖與聖賢
　中道不同然畢竟是他做得一項事完全與今學者
　有頭無尾底不同聖人不得中道者與之故不得已
　取此等狂狷之人尚有可裁節使過不及歸於中道
　不似如今人不曾成得一事無下手脚裁節處且如
　眞箇了得一箇狂簡地位也自早不易得釋老雖非
　聖人之道却被他做得成一家
或問子在陳一章看得夫子行道之心切於傳道之心
　曰也不消如此説且如人而今做事還是做目前事
　還是做後面事蓋道行於時自然傳於後然行之於
　時而傳之於後則傳之尤廣也或曰如今日無非堯
　舜禹湯之道曰正此謂也又問裁之為義如物之不
　正須裁割令正也曰自是如此且如狂簡底人不裁
　之則無所收檢而流入於異端蓋這般人只管是要
　他身高都不理㑹事所以易入於異端大率異端皆
　是遯世高尚底人素隱行怪之人其流為佛老(又曰/遯世)
　(高尚皆是/苦行底人)而今所以無異端縁那様人都便入佛老
　去了且如孟之反不伐是他自占便宜處便如老氏
　所謂不為天下先底意思子桑子死琴張弔其喪而
　歌是不以生死芥蔕便如釋氏如此等人雖是志意
　高遠然非聖人有以裁正之則一向狂去更無收殺
　便全不濟事了又云仁民愛物固是好事若流入於
　墨氏摩頂放踵而利天下為之則全不好了此所以
　貴裁之也(以上語/類二條)
　　　伯夷叔齊章
文振問不念舊惡怨是用希曰此與顏子不遷怒意思
　相似蓋人之有惡我不是惡其人但是惡其惡耳到
　他既改其惡便是無可惡者今人見人有惡便惡之
　固是然那人既改其惡又從而追惡之此便是因人
　一事之惡而遂惡其人却不是惡其惡也
不念舊惡非惡其人也惡其人之無狀處昨日為善今
　日為惡則惡之而不好矣昨日為惡今日為善則好
　之而不惡矣皆非為其人也聖人大率如此但伯夷
　平日以隘聞故特明之(以上語/類二條)
　　　孰謂微生高直章
行夫問此一章曰人煞有將此一段作好説謂其不如
　此抗直猶有委曲之意自張子韶為此説今煞有此
　説昨見戴少望論語講義亦如此説這一段下連巧
　言令色足恭都是一意當初孔門編排此書已從其
　類只自看如今有人來乞些醯亦是閒底事只是與
　他説自家無鄰人有之這是多少正大有何不可須
　要自家取來却作自底與之是甚氣象這夲心是如
　何凡人欲恩由己出皆是偏曲之私恩由己出則怨
　將誰歸(語/類)
　　　巧言令色足恭章
義剛説足恭云只是過於恭曰所謂足者謂夲當只如
　此我却以為未足而添足之故謂之足若夲當如此
　而但如此則自是足了乃不是足凡制字如此類者
　皆有兩義
足去聲讀求足乎恭也是加添之意蓋能恭則禮已止
　矣若又去上面加添些子求足乎恭便是私欲也
巧言令色足恭與匿怨皆不誠實者也人而不誠實何
　所不至所以可恥與上文乞醯之義相似
丘明所恥如此左傳必非其所作(以上語/類四條)
　　　顏淵季路侍章
問車馬輕裘與朋友共亦常人所能為之事子路舉此
　而言却似有車馬衣裘為重之意莫與氣象煞遼絶
　否曰固則是只是如今人自有一等鄙吝者直是計
　較及於父子骨肉之閒或有外面勉强而中心不然
　者豈可與子路同日而語子路氣象非富貴所能動
　矣程子謂豈可以勢利拘之哉
或問子路願車馬衣輕裘與朋友共是他做工夫處否
　曰這也不是他做工夫亦是他心裏自見得故願欲
　如此然必有别做工夫處若依如此做工夫大段粗
　了又問此却見他心曰固是此見得他心之恢廣磨
　去得那私意然也只去得那粗底私意如顏子却是
　磨去那近裏底了然皆是對物我而言又云狂簡底
　人做來做去没收殺便流入異端如子路底人做來
　做去沒收殺便成任俠去又問學者做工夫須自子
　路工夫做起曰亦不可如此説且如有顏子資質底
　不成交他做子路也
叔器曰子路但及朋友不及他人所以較小曰願車馬
　衣輕裘與朋友共以朋友有通財之義故如此説那
　行道之人不成無故解衣衣之但所以較淺小者他
　能舍得車馬輕裘未必能舍得勞善有善未必不伐
　有勞未必不施若能退後省察則亦深密向前推廣
　則亦闊大范益之云顏子是就義理上做工夫子路
　是就事上做工夫曰子路是就意氣上做工夫顔子
　自是深潛純粹較别子路是有些戰國俠士氣象學
　者亦須如子路恁地割捨得士而懐居不足以為士
　矣若今人恁地畏首畏尾瞻前顧後粘手惹脚如何
　做得事成恁地莫道做好人不成便做惡人也不成
　(先生至此/聲極洪)
或問有人於此與朋友共實無所憾但貧乏不能復有
　所置則於所敝未能恝然忘情則如之何曰雖無憾
　於朋友而眷眷不能忘情於已敝之物亦非賢逹之
　心也
問無伐善無施勞善與勞如何分别曰善是自家所有
　之善勞是自家做出來底
顏淵子路只是要克去驕吝二字如謝氏對伊川云知
　矜之為害而改之然謝氏終有矜底意如解孟之反
　不伐便著意去解
問老者安之朋友信之少者懐之孔子只舉此三者莫
　是朋友則是其等輩老者則是上一等人少者則是
　下一等此三者足以該盡天下之人否曰然
吳伯英講子路顏淵夫子言志先生問衆人曰顏子季
　路所以未及聖人者何衆人未對先生曰子路所言
　只為對著一箇不與朋友共敝之而有憾在顔子所
　言只為對著一箇伐善施勞在非如孔子之言皆是
　循其理之當然初無待乎有所懲創也子路之志譬
　如一病人之最重者當其既甦則曰吾當謹其飲食
　起居也顔子之志亦如病之差輕者及其既甦則曰
　吾當謹其動静語黙也夫飲食起居動静語黙之知
　所謹蓋由不知謹者為之對也曾不若一人素能謹
　䕶調攝渾然無病問其所為則不過曰飢則食而渴
　則飲也此二子之所以異於聖人也(閎祖錄云子路/顔淵夫子言志)
　(伊川諸説固皆至當然二子之所以異於夫子者更/有一意無憾對憾而言也無伐無施對伐施而言也)
　(二子日前想亦未免此病今方不然如人病後始願/不病故有此言如夫子則更無懲創不假修為此其)
　(所以/異也)
子路有濟人利物之心顏子有平物我之心夫子有萬
　物得其所之心
亞夫問子路言志處曰就聖人上看便如日出而爝火
　息雖無伐善無施勞之事皆不必言矣就顏子上看
　便見得雖有車馬衣裘共敝之善既不伐不施却不
　當事了不用如子路樣著力去做子路雖不以車馬
　輕裘為事然畢竟以此為一件功能此聖人大賢氣
　象所以不同也
問顏淵季路夫子言志曰今學者只從子路比上去不
　見子路地位煞高是上面有顔子底一層見子路低
　了更有夫子一層又見顔子低了學者望子路地位
　如何㑹做得他底他這氣象煞大不如是何以為聖
　門高弟
問願聞子之志雖曰比子路顏子分明氣象不同然觀
　曾㸃言志一段集註盛贊其雖答言志之問而初實
　未嘗言其志之所欲為以為曾㸃但知樂所樂而無
　一豪好慕之心作為之想然則聖人殆不及曾㸃耶
　曰聖人所言雖有及物之意然亦莫非循其理之自
　然使物各得其所而已不勞焉又何害於天理之流
　行哉蓋曾㸃所言却是意思聖人所言盡是事實
問老者安之云云一説安者安我也恭父謂兩説只一
　意先生曰語意向背自不同賀孫曰若作安老者説
　方是做去老者安我説則是自然如此了曰然因舉
　史記魯世家及漢書地里志云魯道之衰洙泗之間
　斷斷如也謂先魯盛時少者代老者負荷老者即安
　之到後來少者亦知代老者之勞但老者自不安於
　役少者故道路之閒只見遜讓故曰斷斷如也注云
　分辯之意也
問仲由何以見其求仁曰他人於微小物事尚戀戀不
　肯捨仲由能如此其心廣大而不私己矣非其意在
　於求仁乎
問觀子路顏子孔子之志皆是與物共者也纔與物共
　便是仁然有小大之别子路求仁者也顏子不違仁
　者也孔子安仁者也求仁者是有志於此理故其氣
　象高遠可以入道然猶是車馬輕裘上做工夫顏子
　則就性分上做工夫能不私其己可謂仁矣然未免
　於有意只是不違仁氣象若孔子則不言而行不為
　而成渾然天理流行而不見其迹此安仁者也曰説
　得也穩大凡人有己則有私子路願車馬衣輕裘與
　朋友共其志可謂高逺然猶未離這軀殼裏顏子不
　伐其善不張大其功則高於子路然願無伐善無施
　勞便是猶有此心但願無之而已是一半出於軀殼
　裏孔子則離了軀殼不知那箇是已那箇是物凡學
　學此而已
伊川令學者看聖賢氣象曰要看聖賢氣象則甚且如
　看子路氣象見其輕財重義如此則其胷中鄙吝消
　了㡬多看顏子氣象見其無伐善無施勞如此則其
　胷中好施之心消了幾多此二事誰人胷中無雖顏
　子亦只願無則其胷中亦尚有之聖人氣象雖非常
　人之所可能然其如天底氣象亦須知常以是涵養
　於胷中又云亦須看子路所以不及顔子處顏子所
　以不及聖人處吾所以不及賢者處却好做工夫(以/上)
　(語類十/六條)
　　　已矣乎章
問程子曰自訟不置能無改乎又曰罪已責躬不可無
　然亦不當長留在心胷為悔今有學者幸知自訟矣
　心胷之悔又若何而能不留耶曰改了便無悔又問
　已徃之失却如何曰自是無可救了
時可問伊川云自訟不置能無改乎譬如人爭訟一訟
　未決必至於再必至於三必至於勝而後已有過則
　　亦必當攻責不已必至於改而後已曰伊川怕人有
　　過只恁地訟了便休故説教著力看來世上也自有
　　人徒恁地訟訟了便休只看有多少事來今日又恁
　　地自訟明日又恁地自訟今年又恁地自訟明年又
　　恁地自訟看來依舊不曾改變只是舊時人他也只
　　知箇自訟是好事只是不誠於自訟(以上語/類二條)
　　　　十室之邑章
　或問美底資質固多但以聖人為生知不可學而不知
　　好學曰亦有不知所謂學底如三家村裏有好資質
　　底人他又那知所謂學又那知聖人如何是聖人又
　　如何是生知堯如何是堯舜如何是舜若如此則亦
　　是理㑹不得底了(語/類)
　
　
　
御纂朱子全書卷十三
　欽定四庫全書
御纂朱子全書卷十四
　　論語五
　　　雍也第六
　　　　雍也可使南面章
　仲弓見聖人稱之故因問子桑伯子如何想見仲弓平
　　日也疑這人故因而發問夫子所謂可也者亦是連
　　上面意思説也仲弓謂居敬而行簡固是居敬後自
　　然能簡然亦有居敬而不行簡者蓋居敬則凡事嚴
　　肅却要亦以此去律事凡事都要如此此便是居敬
　　而不行簡也
　行夫問子桑伯子曰行簡只就臨民上説此段若不得
　　仲弓下面更問一問人只道可也簡便道了也是利
　　害故夫子復之曰雍之言然這亦見仲弓地歩煞高
　　是有可使南面之基亦見得他深沈詳宻處論來簡
　　已是好資禀較之煩苛瑣細使人難事亦煞不同然
　是居敬以行之方好(以上語/類二條)
問可也簡可者僅可而有所未盡之辭上句可使南面
　亦有可字此可字乃實許之與下可字意不同不審
　以何别之曰可字單稱與下文有所指者不同(荅陳/安卿)
　(○文/集)
問注言自處以敬則中有所主而自治嚴程子曰居敬
　則心中無物故所行自簡二説不相碍否先生問如
　何曰看集註是就本文説伊川就居簡處發意曰伊
　川說有未盡
居敬行簡是有夲領底簡居簡行簡是無夲領底簡程
　子曰居敬則所行自簡此是程子之意非仲弓夲意
　也
胡叔器問居敬則心中無物而所行自簡此説如何曰
　據某看居敬而行簡以臨其民他説而行簡以臨民
　則行簡自是一項這而字是别喚起今固有居敬底
　人把得忒重却反行得煩碎底今説道居敬則所行
　自簡恐却無此意臨下以簡御衆以寛簡自别是一
　項只是揀那𦂳要底來行又問看簡字也有兩樣曰
　只是這箇簡豈有兩樣又曰看他諸公所論只是爭
　箇敬字
問伊川説居敬則心中無物而自簡意覺不同曰是有
　些子差但此説自不相害若果能居敬則理明心定
　自是簡這説如一箇物相似内外都貫通行簡是外
　面説居敬自簡又就裏面説看這般所在固要知得
　與本文少異又要知得與本文全不相妨
問仲弓問子桑伯子章伊川曰内主於敬而簡則為要
　直内存乎簡則為疎略仲弓可謂知㫖者但下文曰
　子桑伯子之簡雖可取而未盡善故夫子云可也恐
　未必如此可也簡止以其簡為可爾想其他有未盡
　善特有簡可取故曰可也游氏曰子桑伯子之可也
　以其簡若主之以敬而行之則簡為善楊氏曰子桑
　伯子為聖人之所可者以其簡也夫主一之謂敬居
　敬則其行自簡但下文簡而廉一句舉不甚切今從
　伊川游氏楊氏之説伊川第二第三説皆曰居簡行
　簡乃所以不簡先有心於簡則多却一簡恐推説太
　過既曰踈略則太簡可知不必云多却一簡如所謂
　乃所以不簡皆太過范氏曰敬以直内簡以臨人故
　堯舜脩己以敬而臨下以簡恐敬簡不可太分説居
　字只訓主字若以為主之敬而行之簡則可以為居
　則敬而行則簡則不可若云脩己臨下則恐分了仲
　弓不應下文又總説以臨其民也又曰子桑伯子其
　處己亦若待人據夫子所謂可也簡乃指子桑伯子
　説仲弓之言乃發明簡字恐非以子桑伯子為居簡
　行簡也尹氏亦曰以其居簡故曰可也亦范氏之意
　吕氏以為引此章以證前章之説謝氏以為因前章
　以發此章之問皆是旁説然於正説亦無妨謝氏又
　曰居敬而行簡舉其大而略其細於敬字上不甚切
　不如楊氏作主一而簡自見曰可也簡當從伊川説
　剩却一簡字正是解太簡之意乃所以不簡之説若
　解文義則誠有剩語若以理觀之恐亦不為過也范
　固有不密處然敬簡自是兩事以伊川語思之可見
　據此文及家語所載伯子為人亦誠有太簡之病謝
　氏因上章而發明之説是(以上語/類五條)
　　　哀公問弟子章
問不遷怒此是顏子與聖人同處否曰聖人固是不遷
　怒然不遷字在聖人分上説便小在顏子分上説便
　大蓋聖人合下自是無那遷了不著説不遷才説似
　猶有商量在若堯舜則無商量了是無了何遷之有
　何不遷之有
内有私意而至於遷怒者志動氣也有為怒氣所動而
　遷者氣動志也伯恭謂不獨遷於他人為遷就其人
　而益之便是遷此却是不中節非遷也
或問顏子不貳過曰過只是過不要問他是念慮之過
　與形見之過只消看他不貳處既能不貳便有甚大
　底罪過也自消磨了
不遷怒不貳過一以為克己之初一以為用功之處曰
　自非禮勿視聽言動積習之久自見這箇意思
問學顔子當自不遷怒不貳過起曰不然此是學已成
　處又問如此當自四勿起曰是程子云顔子事斯語
　所以至於聖人後之學者宜服膺而勿失也
看文字且須平帖看他意緣地意思本自平帖如夜來
　説不遷怒不貳過且看不遷不貳是如何顔子到這
　裏直是渾然更無些子渣滓不遷怒如鏡懸水止不
　貳過如氷消凍釋如三月不違又是已前事到這裏
　已是渾淪都是道理是甚次第問過容是指已前底
　説否曰然問過是逐事上見得如何曰固是逐事上
　見也不是今日有這一件不是此後更不做明日又
　是那一件不是此後更不做只顔子地位高纔見一
　不善不為這一番改時其餘是這一套須頓消了當
　那時須頓進一番他聞一知十觸處貫通他覺得這
　一件過其餘若有千頭萬緒是這一番一齊打併掃
　斷了曰如此看不貳過方始見得是三月不違以後
　事曰只這工夫源頭却在非禮勿視非禮勿聽非禮
　勿言非禮勿動上面若是不遷怒時更無形迹但初
　學如何須要教他不遷怒不貳過得這也便要如此
　不得只是克己工夫孔子不以告其他門人却獨以
　告顔子可見是難事不是顏子擔當不得這事其他
　人也只逐處教理㑹道無古今且只將克己事時時
　就身已檢察下梢也便㑹到不遷怒不貳過地位是
　亦顏子而已須是子細體認他工夫是如何然後看
　他氣象是如何方看他所到地位是如何
問前夜承教以不遷怒不貳過乃顏子極至處又在三
　月不違仁之後據賀孫看若不貳是逐事不貳不是
　體統説而三月不違乃是統説前後淺深殊有未曉
　曰不須泥這般所在某那夜是偶然説如此實亦不
　見得甚淺深只一箇是死後説一箇是在生時説讀
　書且要理㑹要緊處如某舊時專揀切身要緊處理
　㑹若偏旁有窒礙處只恁地且放下如看這一章只
　認取不遷怒不貳過意思是如何自家合如何便是
　㑹做工夫
敬之問顏子不遷怒不貳過莫只是静後能如此否曰
　聖賢之意不如此如今卒然有箇可怒底事在眼前
　不成説且教我去静蓋顔子只是見得箇道理透故
　怒於甲時雖欲遷於乙亦不可得而遷也見得道理
　透則既知有過自不復然如人錯喫烏喙才覺了自
　不復喫若專守虛静此乃釋老之謬學將來和怒也
　無了此成甚道理聖賢當怒自怒但不遷耳見得道
　理透自不遷不貳所以伊川謂顔子之學必先眀諸
　心知所徃然後力行以求至盖欲見得此道理透也
　立之因問明道云能於怒時遽忘其怒而觀理之是
　非又是怎生曰此是明道為學者理未甚明底説言
　於怒時且權停閣這怒而觀理之是非少閒自然見
　得當怒不當怒蓋怒氣易發難制如水之澎漲能權
　停閣這怒則如水漸漸歸港若顔子分上不消恁地
　説只見得理明自不遷不貳矣
問顔子不遷怒先生因語余先生宋傑云怒是箇難克
　治底所謂怒逆德也雖聖人之怒亦是箇不好底事
　物蓋是惡氣感得恁地某尋常怒多極長如公性寛
　怒少亦是資質好處
問顏子不遷怒不貳過曰看程先生顔子所好何學論
　説得條理只依此學便可以終其身也立之因問先
　生前此云不遷怒貳過是克己復禮底效驗今又以
　為學即在此何也曰為學是總説克己復禮又是所
　學之目也
其本也真而静其未發也五性具焉五性便是真未發
　時便是静只是疊説
聖人無怒何待於不遷聖人無過何待於不貳所以不
　遷不貳者猶有意存焉與願無伐善無施勞之意同
　猶今人所謂願得不如此是固嘗如此而今且得其
　不如此也此所謂守之非化之也
文振再説顔子好學一章因説程先生所作好學論曰
　此是程子二十歲時已作得這文好這箇説話便是
　所以為學之本惟知所本然後可以為學若不去大
　本上理㑹只恁地茫茫然却要去文字上求恐也未
　得(以上語類/十三條)
　　　子華使於齊章
子升問冉子請粟聖人不與之辨而與之益之曰聖人
　寛洪可以與可以無與與之亦無害但不使傷惠耳
冉子與之粟五秉聖人亦不大段責他而原思辭祿又
　謂與爾鄰里鄉黨看來聖人與處却寛
張子曰於斯二者可見聖人之用財雖是小處也莫不
　恰好便是一以貫之處(以上語/類三條)
問原思為之宰疑亦以類相從而别為一章曰此類亦
　多分得不同如仲弓子桑顔淵子路不曾分子賤子
　貢回也冉求却分了蓋一時失於㸃對然非大義所
　繫不能易也要之不若皆析為二乃佳(荅趙恭父/○文集)
　　　子謂仲弓章
問此章前後作用人不以世類南軒以仲弓言焉知賢
　才之故故孔子教之用人此説牽合然亦似有理脈
　曰横渠言大者茍立雖小未純人所不棄也今欽夫
　此説無他只是要回互不欲説仲弓之父不肖耳何
　不虛心平氣與他看古人賢底自賢不肖底自不肖
　稱其賢可以為法語其不肖可以為戒或曰恐是因
　仲弓之父不肖而微其辭曰聖人已是説了此亦何
　害大抵人被人説惡不妨但要能改過過而能改則
　前愆頓釋昔日是箇不好底人今日有好事自不相
　干何必要回互然又要除却曰字此曰字留亦何害
　如子謂顏淵曰吾見其進也不成是與顏淵説况此
　一篇大率是論他人不必是與仲弓説也只蘇氏却
　説此乃論仲弓之德非是與仲弓言也(語/類)
　　　子曰回也章
問三月不違仁曰仁與心本是一物被私欲一隔心便
　違仁去却為二物若私欲既無則心與仁便不相違
　合成一物心猶鏡仁猶鏡之明鏡本來明被塵垢一
　蔽遂不明若塵垢一去則鏡明矣顏子三箇月之久
　無塵垢其餘人或日一次無塵垢少閒又暗或月一
　次無塵垢二十九日暗亦不可知
問三月不違仁三月後亦有違否曰畢竟久亦有閒斷
　曰這閒斷亦甚微否曰是如不貳過過便是違仁非
　禮勿視聽言動四句照管不到便是過
問日月至焉曰日至是一日一次至此月至是一月一
　次至此言其踈也閒時都思量别處又問思量事不
　到不好然却只是閒事如何曰也不是視便要思明
　聽便思聰總思量便要在正理上如何可及閒事
問如何是日至月至曰某舊説其餘人有一日不違仁
　有一月不違仁者近思之一日不違仁固應有之若
　一月不違似亦難得近得一説有一日一番見得到
　有一月一番見得到比之一日猶勝如一月之遠若
　顏子方能三月不違天理純然無一豪私偽閒雜夫
　子所以獨稱之
顏子三月不違只是此心常存無少閒斷自三月後却
　未免有豪髮私意閒斷在但顏子纔閒斷便覺當下
　便能接續將去雖當下便能接續畢竟是曾閒斷來
　若無這些子却便是聖人也日月至焉看得來却是
　或一日一至或一月一至這亦難説今人若能自朝
　至暮此心洞然表裏如一直是無纖豪私意閒斷這
　地位豈易及惟實曾去下工夫方自見得横渠内外
　賔主之説極好三月不違那箇是主人是長在家裏
　坐底三月後或有一番出去却便㑹歸來日月至焉
　那箇是客是從外面到底然亦是徹底曾到一番却
　不是髣髴見得箇恁地或日一到這裏或月一到這
　裏便又出去以月較日又疎到了
問如今之學者一日是幾遍存省當時門人乃或日一
　至焉或月一至焉不應如是疎略恐仁是渾然天理
　無纖豪私欲處今日之學者雖曰存省亦未到這境
　界他孔門弟子至便是至境界否曰今人能存得亦
　是這意思但觸動便不得被人叫一聲便走了他當
　那至時應事接物都不差又不知至時久近如何那
　裏煞有曲折日至者却至得頻數恐不甚久月至者
　或旬日或一二日皆不可知又問横渠云云文蔚竊
　謂三月不違者天理為主人欲為賔日月至焉者人
　欲為主天理為賔學者工夫只得勉勉循循以克人
　欲存天理為事其成與不成至與不至則非我可必
　矣曰是如此
至之問横渠言始學之要當知三月不違(止/)過此幾非
　在我者曰且以屋喩之三月不違者心常在内雖閒
　或有出時然終是在外不穩便纔出即便入蓋心安
　於内所以為主日月至焉者心常在外雖閒或有入
　時然終是在内不安纔入即便出蓋心安於外所以
　為賔日至者一日一至此月至者一月一至此自外
　而至也不違者心常存日月至者有時而存此無他
　知有至未至意有誠未誠知至矣雖驅使為不善亦
　不為知未至雖軋勒使不為此意終迸出來故貴於
　見得透則心意勉勉循循自不能已矣過此幾非在
　我者猶言過此以往未之或知言過此則自家著力
　不得待他自長進去又曰三月不違之違猶白中之
　黑日月至焉之至猶黑中之白今須且將此一段反
　復思量渙然冰釋怡然理順使自㑹淪肌浹髓夫子
　謂君子上逹小人下逹只在這些子若拗不轉便下
　逹去了又曰此正如誠意章相似知善之可好而好
　之極其篤知不善之可惡而惡之極其深以至於慊
　快充足方始是好處
問三月不違仁先生曰如何是心如何是仁曰心是知
　覺底仁是理曰耳無有不聰目無有不明心無有不
　仁然耳有時不聰目有時不明心有時不仁問莫是
　心與理合而為一曰不是合心自是仁然私欲一動
　便不仁了所以仁人心也學理㑹甚麽事只是理㑹
　這些子又問張子之説莫是三月不違者是仁常在
　内常為主日月至焉者是仁常在外常為賔曰此倒
　説了心常在内常為主心常在外常為客如這一閒
　屋主常在此居客雖在此不久著去問如此則心不
　違仁者是心在仁内曰不可言心在仁内略略地是
　恁地意思又曰便是難説問過此幾非在我者如何
　曰不用著力如決江河水至而舟自浮如説學只説
　到説處住以上不用説至説處則自能尋將上去不
　到説處是不曾時習時習則相將自然説
三月不違仁是在屋底下做得主人多時日月至焉是
　有時從外面入來屋子底下横渠所謂内外賔主之
　辨者是也又曰學者須是識得屋子是我底始得
張子言勉勉循循而不能已須是見得此心自不能已
　方有進處過此幾非在我謂過三月不違非工夫所
　能及如末由也已眞是著力不得又云勉勉循循之
　説須是真箇到那田地實知得那滋味方自不能已
　要住不得自然要去過此幾非在我言不由我了如
　推車子相似才著手推動輪子了自然運轉不停如
　人喫物既得滋味自然愛喫日月至焉者畢竟也是
　曾到來但不久耳
問三月不違仁伊川舉得一善則拳拳服膺仁乃全體
　何故以善稱曰仁是合衆善一善尚不棄况萬善乎
問不違仁是此心純然天理其所得在内得一善則服
　膺而弗失恐是所得在外曰得一善則服膺弗失便
　是三月不違仁處又問是如何曰所謂善者即是收
　拾此心之理顏子三月不違仁豈直恁虛空湛然常
　閉門合眼静坐不應事不接物然後為不違仁也顏
　子有事亦須應須飲食須接賔客但只是無一豪私
　欲耳
問伊川謂日月至焉與久而不息者所見規模雖略相
　似其意味迥别看來日月至與不息者全然别伊川
　言略相似何也曰若論到至處却是與久而不息底
　一般只是日月至者至得不長久不息者純然無閒
　斷(以上語類/十三條)
　　　季康子問仲由章
問謝氏三子於克己獨善雖季氏亦知其有餘之説曰
　世閒固有一種號為好人然不能從政者但謝氏言
　克己獨善説得太重當云修己自好可也(語/類)
　　　賢哉回也章
問顏子樂處恐是工夫做到這地位則私意脱落天理
　洞然有箇樂處否曰未到他地位則如何便能知得
　他樂處且要得就他實下工夫處做下梢亦須㑹到
　他樂時節
問顏子不改其樂是私欲既去一心之中渾是天理流
　行無有止息此乃至富至貴之理舉天下之物無以
　尚之豈不大有可樂曰周子所謂至富至貴乃是對
　貧賤而言今引此説恐淺只是私欲未去如口之於
　味耳之於聲皆是欲得其欲即是私欲反為所累何
　足樂若不得其欲只管求之於心亦不樂惟是私欲
　既去天理流行動静語黙日用之閒無非天理胷中
　廓然豈不可樂此與貧窶自不相干故不以此而害
　其樂直卿云與浩然之氣如何曰也是此意但浩然
　之氣説得較粗又問説樂道便不是是如何曰才説
　樂道只是冐罩説不曾説得親切又云伊川所謂其
　字當翫味是如何曰是元有此樂又云見其大則心
　泰周子何故就見上説曰見便是識此味
問不改其樂與樂在其中矣二者輕重如何曰不要去
　孔顔身上問只去自家身上討
子善謂夫子之樂雖在飯疏食飲水之中而忘其樂顔
　子不以簞瓢陋巷改其樂是外其簞瓢陋巷曰孔顔
　之樂大綱相似難就此分淺深唯是顏子止説不改
　其樂聖人却云樂亦在其中不改字上恐與聖人略
　不相似亦只爭些子聖人自然是樂顏子僅能不改
　如云得與不失得是得了若説不失亦只是得但説
　不失則僅能不失耳終不似得字是得得穩此亦有
　内外賔主之意或問與不違仁如何曰僅能不違
聖人之樂且粗言之人之生各具此理但是人不見此
　理這裏都黑窣窣地如猫子狗兒相似飢便求食困
　便思睡一得富貴便極聲色之娱窮四體之奉一遇
　貧賤則憂戚無聊所謂樂者非其所可樂所謂憂者
　非其所可憂也聖人之心直是表裏精粗無不昭徹
　方其有所思都是這裏流出所謂德盛仁熟從心所
　欲不踰矩莊子所謂人貎而天蓋形骸雖是人其實
　是一塊天理又焉得而不樂又曰聖人便是一片赤
　骨立底天理顔子早是有箇物包裹了但其皮薄剝
　去容易聖人一為指出這是天理這是人欲他便洞
　然都得了
問顏子樂處曰顏子之樂亦如曾㸃之樂但孔子只説
　顔子是恁地樂曾㸃却説許多樂底事來㸃之樂淺
　近而易見顏子之樂深微而難知㸃只是見得如此
　顏子是工夫到那裏了從夲原上看方得
問程子云周茂叔令尋顔子仲尼樂處所樂何事竊意
　孔顏之學固非若世俗之著於物者但以為孔顏之
　樂在於樂道則是孔顏與道終為二物要之孔顏之
　樂只是私意浄盡天理昭融自然無一豪係累耳曰
　然但今人説樂道説得來淺了要之説樂道亦無害
　道夫曰觀周子之問其為學者甚切曰然頃之復曰
　程子云人能克己則心廣體胖仰不愧俯不怍其樂
　可知有息則餒矣
問濂溪教程子尋孔顔樂處蓋自有其樂然求之亦甚
　難曰先賢到樂處己自成就向上去了非初學所能
　求况今之師非濓溪之師所謂友者非二程之友所
　以説此事却似莽廣不如且就聖賢著實用功處求
　之如克己復禮致謹於視聽言動之閒久久自當純
　熟充逹向上去
鮮于侁言顔子以道為樂想侁必未識道是箇何物且
　如此莽莽對故伊川荅之如此
問昔鄒道鄉論伊川所見極高處以為鮮于侁問於伊
　川曰顔子不改其樂不知所樂者何事伊川曰尋常
　道顔子所樂者何事曰不過説顔子所樂者道伊川
　曰若有道可樂便不是顔子豈非顔子工夫至到道
　體渾然與之為一顔子之至樂自黙存於心人見顔
　子之不改其樂而顔子不自知也曰正謂世之談經
　者往往有前所説之病本卑而抗之使高本淺而鑿
　之使深本近而推之使逺本明而必使之至於晦且
　如伊尹耕於有莘之野由是以樂堯舜之道未嘗以
　樂道為淺也直謂顔子為樂道有何不可(以上語/類十條)
　　　非不説子之道章
伊川曰冉求言非不説子之道力不足也夫子告以為
　學為己未有力不足者所謂力不足者乃中道而自
　廢耳今汝自止非力不足也(自廢與自止兩自字意/不同自廢則罪不在己)
　(自止乃/己之罪)謝氏曰欲為而不能為是之謂力不足能為
　而不欲為是之謂畫以畫為力不足其亦未知用力
　與使其知所以用力豈有力不足者其亦未知説夫
　子之道與使其知説夫子之道豈肯畫也第十一章
　凡六説伊川謝氏之説范氏楊氏之説亦正但無甚
　緊切處呂氏發明伊川之説以中道而廢作不幸字
　甚親切廢字作足廢太鑿不知伊川只上一自字便
　可見尹氏用伊川之説但於廢字上去一自字便覺
　無力曰伊川兩自字恐無不同之意觀其上文云未
　有力不足者則是所謂力不足者正謂其人自不肯
　進爾非真力不足也此説自與本文不合而來説必
　令牽合為一故失之耳謝氏與伊川不同却得本文
　之意(語/類)
　　　子謂子夏曰章
問女為君子儒無為小人儒君子於學只欲得於己小
　人於學只欲見知於人曰今只就面前看便見君子
　儒小人儒同為此學者也若不就己分上做工夫只
　要説得去以此欺人便是小人儒
問謝氏説子夏之學雖有餘意其遠者大者或昧焉子
　張篇中載子夏言語如此豈得為逺者大者或昧曰
　上蔡此説某所未安其説道子夏專意文學未見箇
　逺大處看只當如程子君子儒為己小人儒為人之
　説問或以夫子教子夏為大儒毋為小儒如何曰不
　須説子夏是大儒小儒且要求箇自家使處聖人為
　萬世立言豈專為子夏設今看此處正要見得箇義
　與利分明人多於此處含糊去了不分界限君子儒
　上逹小人儒下逹須是見得分曉始得人自是不覺
　察耳今自道已㑹讀書看義理作文章便道别人不
　㑹自以為説得行便謂强得人此便是小人儒豪釐
　閒便分君子小人豈謂子夏决不如此問五峯言天
　理人欲同體而異用同行而異情先生以為同體而
　異用説未穩是否曰亦須是實見此句可疑始得(以/上)
　(語類/二條)
　　　子游為武城宰章
問楊氏曰為政以人才為先如子游為武城宰縱得人
　將焉用之似説不通曰古者士人為吏恁地説也說
　得通更為政而得人講論此亦為政之助恁地説也
　説得通
問集註取楊氏説云觀其二事之小而正大之情可見
　矣曰看這氣象便不恁地猥碎問非獨見滅明如此
　亦見得子游胷懐也恁地開廣故取得這般人曰子
　游意思高逺識得大體(以上語/類二條)
　　　孟之反不伐章
立之問此章曰人之矜伐都從私意上來才有私意便
　有甚好事也做不得孟之反不伐便是克伐不行與
　顔子無伐善施勞㡳意思相似雖孟之反别事未知
　如何只此一節便可為法人之私意多端聖人所以
　言此者正提起與人看使人知所自克也(語/類)
　　　不有祝鮀之佞章
第十五章凡七説(伊川/三説)今從伊川此説伊川第二第三
　説呂范尹之説皆一意與伊川第一説同范氏曰有
　朝之令色無鮀之巧言猶難免於當世據范氏主意
　乃在疾時之好佞故曰猶難免於當世非加一猶字
　則其説不通文意恐不如此謝氏曰善觀世之治亂
　者如此乃推説侯氏曰而字疑為不字説恐未必是
　文錯或文勢如此曰當從伊川説(語/類)
　　　誰能出不由戸章
問呂氏曰出而不能不由戸則何行而非逹道也哉楊
　氏曰道無適而非也孰不由斯乎猶之出必由戸也
　百姓日用而不知耳尹氏曰道不可離可離非道猶
　出入必由戸也第十六章凡六説今從吕楊尹之説
　伊川范氏謝氏皆正但伊川事必由其道一句未粹
　范謝説稍寛曰此言人不能出不由戸何故却行不
　由道怪而歎之之辭也伊川雖不如此説然事必由
　其道一句不見其失不可輕議更宜思之(語/類)
　　　質勝文則野章
史掌文籍之官如二公及王乃問諸史并周禮諸屬各
　有史幾人如内史御史皆掌文籍之官秦有御史大
　夫亦掌制度文物者也
夫子言文質彬彬自然停當恰好不少了些子意思若
　子貢文猶質質猶文便説得偏了(以上語/類二條)
　　　人之生也直章
天地生生之理只是直纔直便是有生生之理不直則
　是枉天理宜其屈折也而亦得生是幸而免耳如木
　方生須被折了便不直多應是死到得不死幸然如
　此
人之生也直如飢食渴飲是是非非本自白直自無許
　多周遮如敬以直内只是要直又曰只看生理本直
　四字如見孺子入井便自有怵惕之心見不義㡳事
　便自有羞惡之心是本有那箇當為之理若是内交
　要譽便是不直
罔只是脱空作偽作人不誠實以非為是以黑為白如
　不孝於父却與人説我孝不弟於兄却與人説我弟
　此便是罔據此等人合當用死却生於世是幸而免
　耳生理本直如耳之聽目之視鼻之臭口之言心之
　思是自然用如此若纔去這裏著些屈曲支離便是
　不直矣又云凡人解書只是這一箇粗近底道理不
　須别為高遠之説如云不直只是這箇不直却云不
　是這箇不直别有箇不直此却不得所謂淺深者是
　人就這明白道理中見得自有粗細不可説這説是
　淺底别求一箇深底若論不直其粗至於以鹿為馬
　也是不直其細推至一念之不實惡惡不如惡惡臭
　好善不如好好色也是不直只是要人自就這箇粗
　説底道理中看得越向裏來教細耳不是别求一樣
　深遠之説也(以上語/類三條)
　　　中人以上章
叔器問中人上下是資質否曰且不粧定恁地或是他
　工夫如此或是他資質如此聖人只説中人以上中
　人以下時便都包得在裏面了聖人説中人以下不
　可將那高遠底説與他怕他時下無討頭處若是就
　他地位説時理㑹得一件便是一件庻幾漸漸長進
　一日强似一日一年强似一年不知不覺便也解到
　高逺處
正淳問中人以下不可以語上是使之下學而未可語
　以上逹否曰如此則下學上逹分而為二事矣况上
　逹亦如何説得與他須是待他自逹此章只是説智
　識未理㑹得此義理者語之無益爾
或問此一段曰正如告顏淵以克己復禮告仲弓以持
　敬行恕告司馬牛以言之訒蓋清明剛健者自是一
　樣恭黙和順者自是一樣有病痛者自是一樣皆因
　其所及而語之也(以上語/類三條)
　　　樊遲問知章
問務民之義敬鬼神而遠之諸家皆作兩事説曰此兩
　句恐是一意民者人也義者宜也如詩所謂民之秉
　彝即人之義也此則人之所宜為者不可不務也此
　而不務而反求之幽𠖇不可測識之閒而欲避禍以
　求福此豈謂之智者哉先難後獲即仲舒所謂仁人
　明道不計功之意吕氏説最好辭約而義甚精
問敬鬼神而遠之莫是知有其理故能敬不為他所惑
　故能逺曰人之於鬼神自當敬而逺之若見得那道
　理分明則須著如此如今人信事浮屠以求福利便
　是不能遠也又如卜筮自伏羲堯舜以來皆用之是
　有此理矣今人若於事有疑敬以卜筮決之有何不
　可如義理合當做底事却又疑惑只管去問於卜筮
　亦不能逺也蓋人自有人道所當為之事今若不肯
　自盡只管去諂事鬼神便是不智因言夫子所荅樊
　遲問仁智一段正是指中閒一條正當路與人人所
　當做者却不肯去做才去做時又便生箇計獲之心
　皆是墮於一偏人能常以此提撕則心常得其正矣
問程子説鬼神如孔子告樊遲乃是正鬼神如説今人
　信不信又别是一項如何滚同説曰雖是有異然皆
　不可不敬逺
只是我合做底事便自做將去更無下面一截才有計
　獲之心便不是了(以上語/類四條)
　　　知者樂水章
知者樂水仁者樂山不是兼仁知而言是各就其一體
　而言如仁者見之謂之仁知者見之謂之知人傑問
　樂字之義釋曰喜好是知者之所喜好在水仁者之
　所喜好在山否曰且看水之為體運用不窮或淺或
　深或流或激山之安静篤實觀之儘有餘味某謂如
　仲尼之稱水曰水哉水哉子在川上曰逝者如斯夫
　皆是此意否舊看伊川説非體仁知之深者不能如
　此形容之理㑹未透自今觀之眞是如此曰不必如
　此汎濫且理㑹樂山樂水直看得意思窮盡然後四
　旁莫不貫通茍先及四旁却終至於與本説都理㑹
　不得也
惟聖人兼仁知故樂山樂水皆兼之自聖人而下成就
　各有偏處
問仁知動静之説與隂陽動静之説同否曰莫管他陽
　動隂静公看得理又過了大抵看理只到這處便休
　又須得走過那邊看便不是了然仁主於發生其用
　未嘗不動而其體却静知周流於事物其體雖動然
　其用深潛縝密則其用未嘗不静其體用動静雖如
　此却不須執一而論須循環觀之蓋仁者一身渾然
　全是天理故静而樂山且壽壽是悠久之意知者周
　流事物之閒故動而樂水且樂樂是處得當理而不
　擾之意若必欲以配隂陽則仁配春主發生故配陽
　動知配冬主伏藏故配隂静然隂陽動静又各互為
　其根不可一定求之也此亦在學者黙而識之
仁者静或謂寂然不動為静非也此言仁者之人雖動
　亦静也喜怒哀樂皆動也仁者之人豈無是數者哉
　蓋於動之中未嘗不静也静謂無人欲之紛擾而安
　於天理之當然耳若謂仁有静而不動則知亦常動
　而不静乎
知便有箇快活底意思仁便有箇長遠底意思故曰知
　者樂仁者壽(以上語/類五條)
　　　齊一變至於魯章
行父問齊一變至魯魯一變至道曰太公之封於齊也
　舉賢而尚功周公曰後世必有簒弑之臣周公治魯
　親親而尊尊太公曰後世寖微矣齊自太公初封己
　自作得不大段好至後威公管仲出來乃大變亂拆
　壞一番魯雖是衰弱不振元舊底却不大段改換欲
　變齊則須先整理了己壞底了方始如魯方可以整
　頓起來這便隔了一重變魯只是扶衰振弱而已若
　論魯如左傳所載有許多不好事只是却不曾被人
　拆壞恰似一閒屋魯只如舊弊之屋其規模只在齊
　則已經拆壞了這非獨是聖人要如此損益亦是道
　理合當如此(語/類)
　　　觚不觚章
古人之器多有觚如酒器便如今花瓶中閒有八角者
　木簡是界方而六面即漢所謂操觚之士者也今淮
　上無紙亦用木寫字教小兒讀但却圓了所謂觚不
　觚古人所以恁地方時緣是頓得穩(語/類)
　　　井有仁焉章
問可欺是繼可逝而言不可罔是繼不可陷而言否曰
　也是如此但可逝不可陷是就這一事説可欺不可
　罔是總説不特此事如此他事皆然(語/類)
　　　君子博學於文章
博學於文考究時自是頭項多到得行時却只是一句
　所以為約若博學而不約之以禮安知不畔於道徒
　知要約而不博學則所謂約者未知是與不是亦或
　不能不畔於道也
博文約禮聖門之要法博文所以驗諸事約禮所以體
　諸身如此用功則博者可以擇中而居之不偏約者
　可以應物而動皆有則如此則内外交相助而博不
　至於汎濫無歸約不至於流遁失中矣
博學亦非謂欲求異聞雜學方謂之博博之與約初學
　且只須作兩途理㑹一面博學又自一面持敬守約
　莫令兩下相靠作兩路進前用功塞斷中間莫令相
　通將來成時便自㑹有通處若如此兩下用功成甚
　次第
横渠云博學於文只要得習坎心亨如應事接物之類
　皆是文但以事理切磨講究自是心亨且如讀書每
　思索不通處則翻來覆去倒横直豎處處窒塞然其
　閒須有一路可通只此便是許多艱難險阻習之可
　以求通通處便是亨也
問横渠曰博文約禮由至著入至簡故可使不得畔而
　去尹氏曰博學於文約之以禮亦可以弗畔違於道
　第二十六章凡八説(伊川/三説)今從横渠尹氏之説明道
　曰博學於文而不約之以禮必至於汗漫范氏亦曰
　博學於文而不約之以禮猶農夫之無疆埸也其不
　入於異端邪説者鮮矣楊氏亦曰博學於文而不知
　所以裁之則或畔矣此三説皆推不約禮之失謝氏
　曰不由博而徑欲趨約者恐不免於邪遁也此則不
　博文之失二者皆不可無偏舉則不可明道又曰所
　謂約之以禮者能守禮而由於規矩也伊川第一説
　曰博學而守禮第二説曰此言善人君子多識前言
　往行而能不犯非禮約字恐不宜作守字訓若作守
　禮則與博學成二事非博文則無以為約禮不約禮
　則博文為無用約禮云者但前之博而今約之使就
　於禮耳伊川之説文自文禮自禮更無一貫説看博
　約字與之以字有一貫意伊川又説顏子博約與此
　不同亦似太過博文約禮本無不同始乎由是以入
　德斯可以不畔終乎由是以成德欲罷而不能顔子
　與此不同處只在弗畔與欲罷不能上博約本無異
　伊川以顔子之約為知要以此章之約作約束之約
　恐未安此約字亦合作知要伊川第三説與第一第
　二説同但説太略耳曰此説大槩多得之但此約字
　與顔子所言約字皆合只作約束之意耳又看顔子
　博我以文約我以禮既連著兩我字則此章之字亦
　但指其人而言非指所學之文而言也(以上語/類五條)
　　　子見南子章
諸先生皆以矢為陳否為否塞之否如此亦有甚意思
　孔子見南子且當從古注説矢誓也或問若作誓説
　何師生之間不相信如此曰只為下三句有似古人
　誓言如左氏言所不與舅氏之説故有誓之氣象
或問此章曰且依集註説蓋子路性直見子去見南子
　心中以為不當見便不説夫子似乎發呪模樣夫子
　大故激得來躁然夫子却不當如此古書如此等曉
　不得處甚多古注亦云可疑祖道曰横渠説以為予
　所否厄者是天厭棄之此説如何曰大抵後來人講
　經只為要道聖人必不如此須要委曲遷就做一箇
　出路却不必如此横渠論看詩教人平心易氣求之
　到他説詩又却不然
仕於其國有見其小君之禮當夫子時想是無人行所
　以子路疑之若有人行時子路也不疑了孟子説仲
　尼不為己甚這樣處便見(以上語/類三條)
　　　中庸之為德章
問中庸之為德其至矣乎章曰只是不知理隨他偏長
　處做將去謹愿者則小廉曲謹放縱者則跌蕩不羈
　所以中庸説道之難明又説人莫不飲食鮮能知味
　只為是不知(語/類)
　　　如有博施於民章
問何事於仁先生以為恰似今日説何消得恁地一般
　曰博施濟衆何消得更説仁
問必也聖乎堯舜其猶病諸曰此兩句當連看蓋云便
　是聖人也有做不得處且如堯舜雖曰比屋可封然
　在朝亦有四凶之惡又如孔子設教從遊者甚衆孔
　子豈不欲人人至於聖賢之極而人人亦各自皆有
　病痛
博施濟衆這箇是盡人之道極仁之功非聖人不能然
　聖人亦有所不足在(仁固能博施濟衆然必得時得/位方做得這事然堯舜雖得時)
　(得位亦有/所不足)己欲立便立人己欲逹便逹人此仁者之
　心自然如此不待安排不待勉强能近取警則以己
　之欲立譬人之欲立以己之欲逹譬人之欲逹然後
　推己所欲以及於人使皆得其立皆得其逹這便是
　為仁之術(立是立得住/逹是行得去)此是三節須逐節詳味看教
　分明
問己欲立而立人己欲逹而逹人立逹二字以事推之
　如何曰二者皆兼内外而言且如脩德欲德有所成
　立做一件事亦欲成立如讀書要理㑹得透徹做事
　亦要做得行又曰立是安存底意思逹是發用底意
　思
己欲立而立人己欲逹而逹人是以己及人仁之體也
　能近取譬是推己及人仁之方也
或問博施濟衆一段程子作一統説先生作二段如何
　曰某之説非異於程子蓋程子之説足以包某之説
　程子之説如大屋一般某之説如在大屋之下分别
　㕔堂房室一般初無異也公且道子貢所問是大小
　大氣象聖人却只如此説了如是為仁必須博施濟
　衆便使中天下而立定四海之民如堯舜也做不得
　何况蓽門圭竇之士聖人所以提起夫仁者己欲立
　而立人己欲逹而逹人正指仁之夲體蓋己欲立則
　思處置他人也立己欲逹則思處置他人也逹放開
　眼目推廣心胷此是甚氣象如此安得不謂仁之本
　體若能近取譬者以我之欲立而知人之亦欲立以
　己之欲逹而知人之亦欲逹如此則止謂之仁之方
　而已此為仁則同但己欲立而立人欲逹而逹人是
　已到底能取譬是未到底其次第如此彼子貢所問
　是就事上説却不就心上説龜山云雖博施濟衆也
　須自此始某甚善其説先生又曰某所説過底要諸
　公有所省發則不枉了若只恁地聽過則無益也
林安卿問仁者以天地萬物為一體此即人物初生時
　驗之可見人物均受天地之氣而生所以同一體如
　人兄弟異形而皆出父母胞胎所以皆當愛故推老
　老之心則及人之老推㓜㓜之心則及人之㓜惟仁
　者其心公溥實見此理故能以天地萬物為一體否
　曰不須問他從初時只今便是一體若必用從初説
　起則煞費思量矣猶之水然江河池沼溝渠皆是此
　水如以兩椀盛得水來不必教去尋討這一椀是那
　裏酌來那一椀是那裏酌來既都是水便是同體更
　何待尋問所從來如昨夜莊仲説人與萬物均受此
　　氣均得此理所以皆當愛便是不如此愛字不在同
　　體上説自不屬同體事他那物事自是愛這箇是説
　　那無所不愛了方能得同體若愛則是自然愛不是
　　同體了方愛惟其同體所以無所不愛所以愛者以
　　其有此心也所以無所不愛者以其同體也(以上語/類七條)
　問己欲立而立人己欲逹而逹人欲立謂欲自立於世
　　立人謂扶持培植使之有以自立也欲逹謂欲自遂
　　其志逹人謂無遏塞沮抑使之得以自逹也曰此説
　　是(荅潘恭叔/○文集)
　
　
　
　
　
　
御纂朱子全書卷十四
　欽定四庫全書
御纂朱子全書卷十五
　　論語六
　　　述而第七
　　　　述而不作章
　徐兄問述而不作是制作之作乎曰是孔子未嘗作一
　　事如刪詩定書皆是因詩書而刪定又問聖人不得
　　時得位只如此聖人得時得位時更有制作否曰看
　　聖人告顔子四代禮樂只是恁地恐不大叚更有制
　　作亦因四代有此禮樂而因革之亦未是作處又問
　　如何作春秋恐是作否曰其事則齊桓晉文其文則
　　史其義則丘竊取之矣看來是冩出魯史中間㣲有
　　更改爾某嘗謂春秋難看平生所以不敢說著如何
　　知得上靣那箇是魯史舊文那箇是夫子改底字若
　　不改時便只依魯史如何更作春秋做甚先生徐云
　　知我者其惟春秋乎罪我者其惟春秋乎又公羊榖
　梁傳云其辭則丘有罪焉耳這是多少擔負想亦不
　能不是作不知是如何
蜚卿問信而好古曰既信古又好古今人多是信而不
　好或好而不信如好之者則曰他也且恁地說信之
　者雖知是有箇理恁地畢竟多欠了箇篤好底意思
　(以上語/類二條)
述而不作敬夫云聖人所以自居者平易如此老彭孔
　子事同而情性功用則異愚謂平易二字說不著孔
　子賢於堯舜非老彭之所及人皆知之自不須說但
　其謙退不居而反自比焉且其辭氣極其遜讓而又
　出於誠實如此此其所以為盛徳之至也為之說者
　正當於此發其深㣲之意使學者反復潜玩識得聖
　人氣象而因以消其虚驕傲誕之習乃為有力今但
　以平易二字等閒說過而於卒章忽為此論是乃聖
　人鞠躬遜避於前而吾黨為之攘袂扼腕於後也且
　無乃使夫學者疑夫聖人之不以誠居謙也乎哉大
　率此解多務發明言外之意而不知其反戾於本文
　之指為病亦不細也(與張敬夫論癸巳/論語說○文集)
　　　黙而識之章
宜乆問黙而識之章曰此雖非聖人極致然豈易能黙
　而識之若不是心與理契念念不忘者不能學不厭
　如人之為學有些小間斷時便是厭敎不倦如以他
　人之事為不切於己便是倦今學者須是將此三句
　時時省察我還能黙識否我學還不厭否我敎還不
　倦否如此乃好
鄭問何有於我哉曰此語難說聖人是自謙言我不曽
　有此數者聖人常有歉然不足之意衆人雖見他是
　仁之至熟義之至精他只管自見得有欠闕處(以上/語類)
　(二/條)
問黙而識之學而不厭誨人不倦注云三者已非聖人
　之極至而猶不敢當然則彼所謂夫子既聖之論豈
　非極至與詳本文之意說得雖輕然如此解得又似
　太過如何曰正為合若聖與仁一叚看見得不厭不
　倦非極至處然夫子之不厭不倦又須與衆人不同
　故子貢公西華皆有云云之說可更詳之(答劉季章/○文集)
　　　徳之不修章
或問此章曰須實見得是如何徳是甚麽物事如何喚
　作修如何喚作不修人而無欲害人之心這是徳得
　之於吾心也然害人之心或有時而萌者是不能修
　者也徳者道理得於吾心之謂修者言好修治之之
　謂更須自體之須把這許多說話作自家身上說不
　是為别人說問徙義與改不善兩句意似合掌曰聖
　人作兩項說在試剖析令分明徙義是做這件事未
　甚合宜或見人說見人做得恰好自家遷在合宜處
　不善便是全然不是這須重新改換方得
叔器問徳之不修可以包下三句否曰若恁地夫子但
　說一句便了何用更說四句徙義改過畧似修徳裏
　靣事然也别是箇頭項講學自是講學修徳自是修
　徳如致知格物是講學誠意正心修身是修徳博學
　審問慎思明辨是講學篤行是修徳若徙義改不善
　如何地分叔器未及對曰不善是自家做得淫邪非
　僻底事徙義是雖無過惡然做得未恰好便是不合
　義若聞人說如何方是恰好便當徙而從之聖人說
　這幾句淺深輕重盡在裏靣聞義不能徙底罪小不
　善不能改底罪大但聖人不分細大都說在裏靣學
　者皆當著工夫
或問徳之不修一章曰遷善改過是修徳中緊要事葢
　只修徳而不遷善改過亦不能得長進又曰遷善改
　過是兩項不是說改其過而遷於善遷善便是有六
　七分是二三分不是自家却見得那二三分是處即
　遷而就之要敎十分是著改過則是十分不好全然
　要改此遷善改過之别如通書中云君子乾乾不息
　於誠便是修徳底事下靣便是接說遷善改過底事
　意正相類
讀徳之不修章曰此自是四句若要合說便是徳須著
　修於己講學便更進其徳到徙義改過始是見之
　於行事須時時要㸃檢如此說却相連續也
徳之不修(至/)是吾憂也這雖是聖人以此敎人然學不
　厭之意多見於此使有一豪自以為聖任其自爾則
　雖聖而失其聖矣(以上語/類五條)
　　　子之燕居章
叔器問申申夭夭之義曰申申是言其不局促是心廣
　體胖後恁地申申舒泰夭夭好貌觀桃之夭夭是少
　好之貌則此亦是恁地所謂色愉只是和悅底意思
　但此只是燕居如此在朝及接人又不然
問申申夭夭聖人得於天之自然若學者有心要収束
　則入於嚴厲有心要舒泰則入於放肆惟理義以養
　其氣養之乆則自然到此否曰亦須稍嚴肅則可不
　然則無下手處又曰但得身心収斂則自然和樂又
　曰不是别有一箇和樂才整肅則自和樂(以上語/類二條)
　　　甚矣吾衰章
問夢周公是真夢否曰當初思欲行周公之道時必亦
　是曽夢見曰恐渉於心動否曰心本是箇動物怎敎
　他不動夜之夢猶寤之思也思亦是心之動處但無
　邪思可矣夢得其正何害心存這事便夢這事常人
　便胡夢了(㝢録此下云孔子自言老矣以周公之道/不可得行思慮亦不到此故不復夢甚歎)
　(其衰/如此)居甫舉荘子言至人無夢曰清浄者愛恁地說
　佛老家亦說一般無夢底話
吾不復夢見周公自是箇徴兆如此當聖人志慮未衰
　天意難定八分猶有兩分運轉故他做得周公事遂
　夢見之非以思慮也要之精神血氣與時運相為流
　通到鳯不至圖不出明王不興其徴兆自是恁地胡
　文定公謂春秋絶筆於獲麟為志一則動氣意思說
　得也甚好但以某觀之生出一箇物事為人所斃多
　少是不好是亦一徴兆也
問甚矣吾衰也曰不是孔子衰是時世衰又曰與天地
　相應若天要用孔子必不敎他衰如太公武王皆八
　九十嵗夫子七十餘想見纍埀
戴少望謂顔淵子路死聖人觀之人事鳯鳥不至河不
　出圖聖人察之天理不復夢見周公聖人驗之吾身
　夫然後知斯道之果不可行而天之果無意於斯世
　也曰這意思也發得好
夢周公忘肉味祭神如神在見得聖人真一處理㑹一
　事便全體在這一事
問伊川以為不是夢見人只是夢寐常存行周公之道
　耳集注則以為如或見之不知果是如何曰想是有
　時而夢見既分明說夢見周公全道不見恐亦未安
　又問夫子未嘗識周公夢中烏得而見之曰今有人
　夢見平生所不相識之人却云是某人某人者葢有
　之夫子之夢固與常人不同然亦有是理耳(以上語/類六條)
夫子夢寐周公正是聖人至誠不息處然時止時行無
　所凝滯亦未嘗不灑落也故及其衰則不復夢亦可
　見矣若是合做底事則豈容有所忽忘耶以忘物為
　髙乃老荘之偏說上蔡所論曽㸃事似好然其說之
　流恐不免有此弊也(答方伯謨/○文集)
　　　志於道章
問志於道曰思量講究持守踐履皆是志念念不舍即
　是總說須是有許多實事
道理也是一箇有條理底物事不是囫圇一物如老荘
　所謂恍惚者志於道只是存心於所當為之理而求
　至於所當為之地非是欲將此心繫在一物之上也
據於徳徳者得之於身然既得之守不定亦㑹失了須
　常照管不要失了須是據守方得
志於道如講學力行皆是據於徳則是這箇物事已成
　箇坯墣子了
問據於徳依於仁曰徳只是做這一件事底意思據而
　勿失仁又親切又問仁是全體徳只是一事之徳否
　曰然
行夫問志道據徳依仁游藝曰志於道方是要去做方
　是事親欲盡其孝事兄欲盡其弟方是恁地至據於
　徳則事親能盡其孝事兄能盡其弟便自有這道理
　了却有可據底地位才說盡其孝便是據於孝雖然
　如此此只是就事上逐件理㑹若是不依於仁不到
　那事親事兄時此心便没頓放處依於仁則自朝至
　暮此心無不在這裏連許多徳總攝貫穿都活了志
　於道方要去做據於徳則道方有歸著雖有歸著猶
　是在事上依於仁則徳方有本領雖然藝亦不可不
　去理㑹如禮樂射御書數一件事理㑹不得此心便
　覺滯礙惟是一一去理㑹這道理脈絡方始一一流
　通無那箇滯礙因此又却養得這箇道理以此知大
　則道無不包小則道無不入小大精粗皆無滲漏皆
　是做工夫處
或問志道據徳依仁游藝曰徳是行來行去行得熟已
　成箇物事了惟這箇物事已得於我故孝也是這物
　事流出來做孝忠也是這物事流出來做忠若只說
　為子盡孝為臣盡忠這只說得盡說徳不得葢徳是
　得這物事於我故事親必孝必不至於不孝事君必
　忠必不至於不忠若今日孝明日又不孝今日忠明
　日又不忠是未有得於我不可謂之徳惟徳是有得
　於我者故可據守之也若是未有得於我則亦無可
　據者又問此是成徳否曰便恁地說也不得若做這
　物事未成就時一箇物事是一箇物事在孝只是孝
　忠只是忠惟做來做去湊足成就一箇物事貫通時
　則千頭萬件都只是這一箇物事流出來道家所謂
　安養成胎葢徳是百行之胎也所以君子以成徳為
　行依於仁仁是箇主即心也依於仁則不失其本心
　既不失其本心則徳亦自然有所據若失其本心則
　與那徳亦不見矣游於藝葢上三句是箇主腦藝却
　是零碎底物事做那箇又來做這箇是游來游去之
　謂也然亦不可游從别處去須是游於藝方得
自志於道至依於仁是從粗入精自依於仁至游於藝
　是自本兼末能依於仁則其游於藝也葢無一物之
　非仁矣因舉横渠語云天體物而不遺猶仁體事無
　不在也禮儀三百威儀三千無一物之非仁也昊天
　曰明及爾出王昊天曰旦及爾游衍無一物之不體
　也此是横渠赤心片片說與人如荀掦何嘗有這様
　說話
志於道志之一字不徒是知己是心中放他不下據於
　徳是行道而得之於己然此都且就事上說至依於
　仁則無物欲之累而純乎天理道至此亦活徳至此
　亦活却亦須游於藝問小學禮樂射御書數之文是
　藝否曰此雖小學至依於仁既熟後所謂小學者至
　此方得他用
子升問上三句皆有次序至於藝乃日用常行莫不可
　後否曰藝是小學工夫若說先後則藝為先而三者
　為後若說本末則三者為本而藝其末固不可狥末
　而忘本習藝之功固在先游者從容潛翫之意又當
　在後文中子說聖人志道據徳依仁而後藝可游也
　此說得自好(以上語/類十條)
敬夫云藝者所以養吾徳性而已愚謂上四句解釋不
　甚親切而此句尤有病葢藝雖末節然亦事理之當
　然莫不各有自然之則焉曰游於藝者特欲其隨事
　應物各不悖於理而己不悖於理則吾之徳性固得
　其養然初非期於為是以養之也此解之云亦原於
　不屑卑近之意故恥於游藝而為此說以自廣耳又
　按張子曰藝者日為之分義也詳味此句便見得藝
　是合有之物非必為其可以養徳性而後游之也(與/張)
　(敬夫論癸巳論/語說○文集)
　　　自行束脩章
古人空手硬不相見束脩是至不直錢底羔鴈是較直
　錢底(語/類)
　　　不憤不啓章
問憤悱曰此雖聖人敎人之語然亦學者用力處
憤悱是去理㑹底若不待憤悱而啓發之不以三隅反
　而復之則彼不惟不理㑹得且聽得亦未將做事
或問程子曰待憤悱而後發則沛然矣如何是沛然底
　意思曰此正所謂時雨之化譬如種植之物人力隨
　分已加但正當那時節欲發生未發生之際却欠了
　些子雨忽然得這些子雨來生意豈可禦也(以上語/類三條)
　　　子食於有喪者之側章
問食於有喪者之側而未嘗飽亦以其哀傷之極足以
　感動人心自不能飽也曰哀是哀死者不干生人事
　所謂哭死而哀非為生者也若喪家極哀又能使人
　愈哀耳又有喪家人全不以死者為念視之若無反
　使人為之悲哀者
子於是日哭則不歌上蔡說得亦有病聖人之心如春
　夏秋冬不遽寒燠故哭之日自是不能遽忘又曰聖
　人終不成哭了便驟去歌得如四時也須漸漸過去且
　如古者喪服自始死至終喪中間節次漸漸變輕不
　似如今人直到服滿一頓除脱了便著華采衣服(以/上)
　(語類/二條)
問子食於有喪者之側未嘗飽也子於是日哭則不歌
　葢胷中和樂然後於食能甘羙而飫飽臨乎哀戚之
　地此心為之感動而吾之哀戚亦興然於食葢不下
　咽矣豈能甘羙而飫飽也哭者哀之至弔死而至於
　哭必其情之厚者非尋常行弔比也其思感傷悴中
　情之所形必不能頓然遽釋於一哭之退而便歌樂
　此二者皆天理自然而然真情自有所不忍處而非
　人所強為者聖人但由天理行順之而不逆耳是謂
　情性之正本中而達和而仁之所以流行者也然質
　之日用間則此事更有曲折如臨乎有喪者之側主
　人固留飲或辭之不得或與長者同行長者留則少
　者有不得而辭者辭以實則形主人之非禮辭以疾
　則偽難掩力辭而峻拒則又恐咈情而近於硜硜之
　信果不知如何為當其有情輕不至於哭但以尋常
　行弔者恐亦不能終食之間不化或感物而笑樂或
　燕㑹於他所與夫送人之𦵏而與飲胙燕賓等類不
　審有妨無妨如何若謝氏此章之説其末意恐施於
　情厚而當哭者則未穏否曰聖人性情之正當於哀
　未遽忘處看謝氏乃以忘處為正豈習忘養生之餘
　習耶聞韶忘味之説亦然恐皆過矣所諭行弔而遇
　酒食此須力辭必不得已而留亦須數辭先起不可
　醉飽(答陳安卿/○文集)
　　　子謂顔淵章
讀用之則行舍之則藏章曰専在則字上如可以仕則
　仕可以乆則乆之類是也
此八字極要人翫味若他人用之則無可行舍之則無
　可藏唯孔子與顔淵先有此事業在己分内若用之
　則見成将出來行舍之則藏了他人豈有是哉故下
　文云唯我與爾有是夫有是二字當如此看
問用之則行舍之則藏竊意漆雕曽閔亦能之曰舍之
　則藏易用之則行難若開用之未必能行也聖人規
　模大藏時不止藏他一身煞藏了事譬如大船有許
　多器具寳貝撐去則許多物便都住了衆人便没許
　多力量然聖人行藏自是脱然無所繫累救世之心
　雖切然得做便做做不得便休他人使有此若未用
　時則切切於求行舍之則未必便藏耿直之向有書
　云三代禮樂制度盡在聖人所以用之則有可行某
　謂此固其可行之具但本領更全在無所繫累處有
　許大本領則制度㸃化出來都成好物故在聖人則
　為事業衆人没那本領雖盡得他禮樂制度亦只如
　小屋収藏器具窒塞都滿運轉都不得
問用舍行藏章曰聖人於用舍甚輕没些子𦂳要做用
　則行舍則藏如晴乾則著鞋雨下則赤脚尹氏云命
　不足道葢不消言命也
問命不足道也曰到無可奈何處始言命如云道之將
　行也與命也道之將廢也與命也此為子服景伯説
　(時舉録云聖人説命只是為中人以/下説聖人欲暁子服景伯故以命言)如曰有命是為
　彌子瑕説聖人用之則行舍之則藏未嘗到那無可
　奈何處何須説命如一等人不知有命又一等人知
　有命猶自去計較中人以上便安於命到得聖人便
　不消得言命
子行三軍則誰與宜作相與之與非許與之之與好謀
　而成人固有好謀者然疑貳不决往往無成者多矣
　孔子行三軍其所與共事者必臨事而懼好謀而成
　者也
好謀而成既謀了須是果决做敎成若徒謀而不成何
　益於事所謂作舍道旁三年不成者也臨事而懼是
　臨那事時又須審一審葢閒時己自思量都是了都
　暁得了到臨事時又更審一審這懼字正如安而後
　能慮底慮字相似(以上語/類七條)
　　　富而可求章
讀富而可求章曰須要子細看富而可求也一句上面
　自是虚意言而可求便是富本不可求矣因舉君子
　贏得做君子小人枉了做小人之說又云此章最見
　得聖人言語渾成底氣象須要識得(語/類)
　　　子在齊聞韶章
問孔子聞韶學之三月不知肉味若常人如此則是心
　不在焉而聖人如此何也曰此其所以為聖人也公
　自思量看乆之又曰衆人如此則是溺於物欲之私
　聖人則是誠一之至心與理合不自知其如此又問
　聖人存心如此之切所以至於忘味曰也不是存心
　之切恁地又說壊了聖人他亦何嘗切切然存心要
　去理㑹這事只是心自與那道理契合只覺得那箇
　好自然如此耳
石丈問齊何以有韶曰人說公子完帶來亦有甚據淳
　問伊川以三月不知肉味為聖人滯於物今添學之
　二字則此意便無妨否曰是石丈引三月之證曰不
　要理㑹三月字須看韶是甚麽音調便使得人如此
　孔子是如何聞之便恁地須就舜之徳孔子之心處
　看
子在齊聞韶學之三月不知肉味上蔡只要說得泊然
　處便有些荘老某謂正好看聖人忘肉味處始見聖
　人之心如是之誠韶樂如是之美又舉史記載孔子
　至齊促從者行曰韶樂作從者曰何以知之曰吾見
　童子視端而行直雖是說得異亦容有此理(以上語/類三條)
　　　冉有曰夫子為衞君乎章
論子貢問衞君事曰若使子貢當時徑問輙事不唯夫
　子或不答便作答時亦不能如此詳盡若只問伯夷
　叔齊何人也曰古之賢人也亦未見分暁所謂賢人
　如君子而不仁者有矣亦如何便見得出處一時皆
　當豈無怨悔處只再問怨乎便見得子貢善問才說
　道求仁而得仁乂何怨便見得夷齊兄弟所處無非
　天理蒯輙父子所向無非人欲二者相去奚啻珷玞
　美玉直截天淵矣
夫子為衞君乎若只言以子拒父自不須疑而問今冉
　子疑夫子為衞君者以常法言之則衞公輙亦於義
　當立者也以輙當立故疑夫子必助之求仁而得仁
　此只是不傷其本心而已若伯夷叔齊不讓而於心
　終不安人之心本仁才傷著本心則便是不仁矣
夫子說古之賢人也賢人固有做得間不恰好處便未知
　得夷齊之讓是與不是若是不必遜則終未免有怨
　悔若有怨悔則讓便未得為是如此則未見得夫子
　不為輙所以更問怨乎夫子說求仁而得仁又何怨
　恁地便是要讓讓方是合這道理既是以讓為合理
　則始知夫子之不為輙(以上語/類三條)
問夫子為衞君一章誼謂本意只是衞君以父子争國
　夷齊以兄弟讓位類而言之則輙之罪著矣楊氏辨
　論最為詳盡但輙之罪則在據國拒父無父子之義
　而叔齊雖有父命乃以天倫為重而逃去之則以叔
　齊當輙輙之罪何所容於天地間乎似不必引郢以
　為說冉有之問其不為郢發也明矣其後說為勝然
　所謂輙乃先君之命者按左氏靈公嘗欲立公子郢
　矣輙乃郢讓之夫人立之不知此言别有所據否如
　所謂蒯聵以父争輙便合避位國人擇宗室之賢者
　立之斯為至當然猶疑輙之逃避當在靈公既薨而
　夫人欲立之時如此則庶乎叔齊之風焉不知是否
　曰此說甚善(答方/賓王)
問伯夷何以只知有父命而不知有天倫叔齊何以只
　知有天倫而不知有父命恐是在伯夷則其兄弟係
　於己而父命係於公以二者權之則父命為尊而兄
　弟為卑在叔齊則其父子係於己而天倫係於公以
　二者權之則天倫為重而父子為輕否曰以天下之
　公義裁之則天倫重而父命輕以人子之分言之則
　又不可分輕重但各認取自家不利便處退一步便
　是伯夷叔齊得之矣胡氏春秋後有謹始例説得好
　(答陳安卿○以/上文集二條)
　　　飯疏食章
樂亦在其中此樂與貧富自不相干是别有樂處如氣
　壮底人遇熱亦不怕遇寒亦不怕若氣虚則必為所
　動矣
問或問謂夫子樂亦在其中與顔子之不改者又有間
　矣豈非謂顔子非樂於簞瓢特不以是而改其心之
　所樂至於夫子則隨所寓而樂存焉一曰不改一曰
　亦在文意固自不同否然程子則曰非樂疏食飲水
　也雖疏食飲水不能改其樂也却似無甚異於所以
　論顔子者今集注乃載其說何耶曰孔顔之樂亦不
　必分不改是從這頭說入來在其中是從那頭說出
來
問上蔡云義而得富得貴猶如浮雲况不義乎曰這是
　上蔡說得過當此只說不義之富貴視之如浮雲不
　以彼之輕易吾之重若義而得富貴便是當得如何
　掉脫得如舜禹有天下固說道不與亦只恁地安處
　之又如所以長守貴也所以長守富也義當得之亦
　自當恁地保守堯命舜云天之歴數在爾躬允執其
　中四海困窮天禄永終豈是不要保守(以上語/類三條)
　　　加我數年章
文振問五十以學易曰也只就卦爻上占考其理合如
　何他書一事是一理易却說得闊也有底事說在裡
　未有底事也說在裡又曰易須錯綜看天下甚麽事
　無一不出於此如善惡是非得失以至於屈伸消長
　盛衰看是甚事都出於此伏羲以前不知如何占考
　至伏羲将隂陽兩箇畫卦以示人使人於此占考吉
　凶禍福一畫為陽二畫為隂一畫為竒二畫為耦遂
　為八卦又錯綜為六十四卦凡三百八十四爻文王
　又為之彖象以釋其義無非隂陽消長盛衰伸屈之
　理聖人之所以學者學此而已把乾卦一卦看如乾
　元亨利貞人要做事若占得乾卦乾是純陽元者大
　也亨者通也其為事必大通然而雖說大亨若所為
　之事不合正道則亦不得其亨故雖云大亨而又利
　於正卦内六爻都是如此如說潛龍勿用是自家未
　當出作之時須是韜晦方始無咎若於此而不能潛
　晦必須有咎又如上九云亢龍有悔若占得此爻必
　須以亢滿為戒如這般處最是易之大義易之為書
　大抵於盛滿時致戒葢陽氣正長必有消退之漸自
　是理勢如此
因學者問學易無大過章曰易只有隂陽兩字分竒耦
　一畫是陽兩畫是隂從此錯綜推為六十四卦三百
　八十四爻後來文王却就畫繫之以辭看來易元初
　只是畫又曰天地只是一箇隂一箇陽把來錯綜大
　抵陽則多吉隂則多凶吉為善凶為惡又看所處之
　位逐爻看之陽有時而凶隂有時而吉又曰如他經
　先因其事方有其文如書言堯舜禹成湯伊尹武王
　周公之事固有許多事業方說到那裡若無那事亦
　不說到那裡易則是箇空底物事未有是事預先說
　是理故包括得盡許多道理看人做甚事皆撞著也
　又曰易無思也無為也易是箇無情底物事故寂然
　不動占之者吉凶善惡隨事著見乃感而遂通又云
　易中多言正如利正正吉利永正之類皆是要人守
　正又云易如占得一爻須是反觀諸身果盡得那道
　理否如坤六二直方大不習旡不利須看自家能直
　能方能大方能不習旡不利凡皆類此又曰所謂大
　過如當潛而不潛當見而不見當飛而不飛皆是過
　又曰乾之一卦純乎陽固是好如元亨利貞葢大亨
　之中又須知利在正非正則過矣又曰如坤之初六
　須知履霜有堅氷之漸要人恐懼修省不知恐懼修
　省便是過易大槩欲人恐懼修省又曰文王繫辭本
　只是與人占底書至孔子作十翼方說君子居則觀
　其象而玩其辭動則觀其變而玩其占又曰夫子讀
　易與常人不同是他胷中洞見隂陽剛柔吉凶消長
　進退存亡之理其贊易即就胷中寫出這箇理(以上/語類)
　(二/條)
　　　子所雅言章
問子所雅言詩書執禮曰古之為儒者只是習詩書禮
　樂言執禮則樂在其中如易則掌於太卜春秋掌於
　史官學者兼通之不是正業只這詩書大而天道之
　精㣲細而人事之曲折無不在其中禮則節文法度
　聖人敎人亦只是許多事
伊川云夫子雅素之言止於如此若性與天道不可得
　而聞者則在黙而識之不知性與天道便於詩書執
　禮中求之乎曰語意不如此觀子貢說夫子之言性
　與天道自是有說時節但亦罕言之恭父云觀子貢
　此處固足以見子貢方聞性天道之妙又如說天何
　言哉四時行焉百物生焉天何言哉這是大叚警悟
　他處曰這般處是大叚分暁又云若實能黙而識之
　則於詩書執禮上自見得性與天道若不實能黙識
　得雖聖人便說出也暁不得賀孫問執禮執字恐當
　時自以執字目其禮非夫子方為是言曰詩書只是
　口說得底惟禮要當執守故孔子常說敎人執禮故
　云詩書執禮皆雅言也不是當時自有此名(以上語/類二條)
　　　葉公問孔子於子路章
發憤忘食樂以忘憂不知老之將至云爾聖人不是有
　所因為甚事了如此只是意思有所憤發便至於忘
　食樂便至於忘憂至於不知老之将至聖人不肯半
　上落下直是做到底雖是聖人若自貶下之辭其實
　超詣却非聖人做不得憤是感之極深樂是樂之極
　至聖人不是胡亂說是他真箇有發憤忘食樂以忘
　憂處次日再問曰如今不必說是為甚發憤或是有
　所感只理㑹他忘食忘憂發憤便至於忘食樂便至
　於忘憂便與聞韶不知肉味之意相似
因說發憤忘食樂以忘憂曰觀天地之運晝夜寒暑無
　須臾停聖人為學亦是從生至死只是如此無止法
　也
其為人也發憤忘食樂以忘憂不知老之將至云爾與
　不怨天不尤人下學而上達知我者其天乎二章固
　不出乎略無人欲渾然天理之意要各隨其頭面㸔
　他意思如何發憤忘食是發憤便能忘食樂以忘憂
　是樂便能忘憂更無些小係累無所不用其極從這
　頭便㸃到那頭但見義理之無窮不知身世之可憂
　嵗月之有變也衆人縱如何發憤也有些無𦂳要心
　在雖如何樂終有些係累在乎中不怨天不尤人樂
　天安土安於所遇無一豪之私意下學上達是天人
　事理洞然透徹無一豪之間隔聖人便是天人則不
　能如天惟天無人許多病敗故獨能知之天非真有
　知識能知但聖人有此理天亦有此理故其妙處獨
　與之契合釋氏亦云惟佛與佛乃能知之正此意也
　(以上語/類三條)
忘食忘憂是逐事上說一憤一樂循環代至非謂終身
　只此一憤一樂也逐事上說故可遂言不知老之将
　至而為聖人之謙辭若作終身說則憤短樂長不可
　幷連下句而亦不見聖人自貶之意矣(荅陳安卿○/文集)
　　　我非生而知之者章
好古敏以求之聖人是生知而學者然其所謂學豈若
　常人之學也聞一知十不足以盡之(語/類)
　　　子不語怪力亂神章
問子不語怪力亂神集注言鬼神之理難明易惑而實
　不外乎人事鬼神之理在人事中如何見得曰鬼神
　只是二氣之屈伸往來就人事中言之如福善禍淫
　便可以見鬼神道理論語中聖人不曽說此㝢問如
　動静語黙亦是此理否曰固是聖人全不曽說這話
　與人這處無形無影亦自難說所謂敬鬼神而逺之
　只恁地說(語/類)
　　　三人行章
聖人之學異夫常人之學才略舉其端這裡便無不昭
　徹然畢竟是學人若以自脩為心則舉天下萬物凡
　有感乎前者無非足以發吾義理之正善者固可師
　不善者這裡便恐懼脩省恐落在裡面去是皆吾師
　也(語/類)
　　　天生徳於予章
讀天生徳於予一章曰纔作聖人自反無愧說時便小
　了聖人須知道天生徳於聖人桓魋如何害得故必
　其不能違天害己也
問天生徳於予桓魋其如予何孔子既如此說了却又
　㣲服而過宋者乃是天理人事之交盡否曰然所謂
　知命者不立乎巖牆之下若知命者便立乎巖牆之
　下也何害却又不立而今所謂知命者只是捨命(以/上)
　(語類/二條)
問天生徳於予一章上蔡云使其能害己亦天也龜山
　亦然諸家亦從之先生解云言必不能違天害己某
　謂衰亂之世氣運差謬福善禍淫容或有失若天理
　則卓然常在如許盛徳必不應殺得故伊川云聖人
　極能斷致以理曰伊川說是夫子正意謝楊是推說
　餘意亦不可不知也(荅鄭子上/○文集)
　　　二三子以我為隠乎章
夫子嘗言中人以下不可以語上也而言性與天道則
　不可得而聞想是不曽得聞者疑其有隠不知夫子
　之坐作語黙無不是這箇道理風霆流形庶物露生
　無非敎也聖人雖敎人灑掃應對這道理也在裡面
　(語/類)
　　　子以四敎章
子善說文行忠信恐是敎人之序當先博以文使之躬
　行方敎之忠信曰此是表裡互說在這裡不是當學
　文修行時不敎之存忠信在敎人當從外說入又云
　學者初來須是先與他講說不然是行箇甚麽忠是
　甚物事信是甚物事到得為忠為信時自是說不得
　若平日講說到忠信且只是文到得盡此忠信二節
　全在學者自去做如講說如何是孝如何是弟這都
　只是文去行其所謂孝所謂弟方始是實事
讀子以四敎曰其初須是講學講學既明而後修於行
　所行雖善然更須反之於心無一豪不實處乃是忠
　信
問文行忠信恐是博文約禮之意曰然忠信只是約禮
　之實
先生因或者講子以四敎問何以有四者之序或者既
　對先生曰文便是窮理豈可不見之於行然既行矣
　又恐行之有未誠實故又敎之以忠信也所以伊川
　言以忠信為本葢非忠信則所行不成故耳因問行
　有餘力則以學文何也曰彼将敎子弟而使之知大
　槩也此則敎學者深切用功也問然則彼正合小學
　之事與曰然
或問此章是先文而後行行有餘力則以學文是先行
　而後文何以不同曰文行忠信是從外做向内則以
　學文是從内做向外聖人言此類者多要人逐處自
　識得銖因問中庸末章自衣錦說至無聲無臭是從
　外做向内首章自天命之性說至萬物育是從内做
　向外否曰不特此也唯天下聰明睿知說到溥博淵
　泉是從内說向外唯天下至誠經綸天下之大經至
　肫肫其仁聰明聖知達天徳是從外說向内聖人發
　明内外本末小大巨細無不周徧學者當隨事用力
　也(以上語/類五條)
　　　聖人吾不得而見之章
聖人也只是這箇道理但是他理㑹得爛熟後似較聖
　様其實只是這道理君子是事事做得去所謂君子
　不器善人則又不及君子只是知得有善有惡肯為
　善而不肯為惡耳有常者又不及善人只是較依本
　分
竇問善人有恒一章有恒者之去聖人高下固懸絶矣
　然未有不自有恒而能至於聖人者天下事大槩既
　是有恒方做得成嘗觀分水嶺之水其初甚微行一
　兩日流漸大至到建陽遂成大溪看來為學亦是有
　恒方可至於聖人曰最是古人斷機譬喻最切縁是
　斷時易接時難一斷了便不可接
吳伯英解亡而為有章曰正謂此皆虚夸之事不可以
　乆是以不能常非謂此便是無常也(以上語/類三條)
　　　蓋有不知而作之者章
楊問不知而作作是述作或只是凡所作事曰只是作
　事
問多聞多見之别曰聞是都聞得好說話了從之是又
　擇其尤善者而從之見只是汎汎見得雖未必便都
　從他然也著記他終始首尾得失(以上語/類二條)
問集注解多聞擇其善者而從謂所從不可不擇多見
　而識謂善惡皆當存之以備參考某恐經文止曰識
　之木有皆存善惡以備參考之意曰本文之義只如
　此不容别為之說葢擇字生於從字識則未有便從
　之意故不言擇善也(荅潘坦翁/○文集)
　　　仁逺乎哉章
人之為學也是難若不從文字上做工夫又茫然不知
　下手處若是字字而求句句而論而不於身心上著
　切體認則又無所益且如說我欲仁斯仁至矣何故
　孔門許多弟子聖人竟不曽以仁許之雖以顔子之
　賢而尚或違於三月之後而聖人乃曰我欲斯至盍
　亦於日用體驗我若欲仁其心如何仁之至其意又
　如何又如說非禮勿視聽言動盍亦每事省察何者
　為禮何者為非禮而吾又何以能勿視勿聽若每日
　如此讀書庶幾看得道理自我心而得不為徒言也
吳伯英講我欲仁斯仁至矣因引有能一日用其力於
　仁矣乎以證之且曰如先生固嘗注曰仁本固有欲
　之則至志之所至氣亦至焉先生曰固是但是解一
　日用力而引此言則是說進數步今公言欲仁仁至
　而引前言則是放退數步地也以此觀先生說經大
　率如此
因正淳說我欲仁斯仁至矣曰今人非不知利禄之不
　可求求之必不可得及至得底皆是非用力所至然
　而有至終身求之而不止者如何得人皆欲仁所以
　後來聖賢不出盡是庸凡便是無肯欲仁者如何得
　箇道理使人皆好仁所以孔子謂吾未見好仁者所
　謂好徳如好色須是真箇好徳如好色時方可如今
　須是自於這裡著意思量道如何不欲仁却欲利禄
　如何不好徳却只好色於此猛省恐有箇道理
問我欲仁曰才欲便是仁在這裡胡子知言上或問放
　心如何求胡子說一大叚某說都不消恁地如孟子
　以雞犬知求為喻固是但雞犬有時出去被人打殺
　煮喫了也求不得又其求時也須遣人去求這箇心
　則所係至大而不可不求求之易得而又必得葢人
　心只是有箇出入不出則入出乎此則入乎彼只是
　出去時人都不知不覺才覺得此心放便是歸在這
　裡了如戒慎恐懼才恁地便是心在這裡了(以上語/類四條)
問斯仁至矣至若來至之意曰昔者亡之今忽在此如
　自外而至耳如易言來復實非自外而來也(荅李守/約○文)
　(集/)
　　　陳司敗問昭公章
問昭公娶同姓之事若天王舉法則如何斷曰此非昭
　公故為之也當時吳盛強中國無伯主以齊景公猶
　云既不能令又不受命涕出而女於吳若昭公亦是
　藉其勢不得已之故非貪其色而然也天子舉法則
　罪固不免亦須原情自有處置况不曰孟姬而曰呉
　孟子則昭公亦已自知其非矣(語/類)
　　　子與人歌而善章
子與人歌而善必使反之而後和之今世間人與那人
　說話那人正說得好自家便從中截斷如云已自理
　㑹得不消說之類以此類看聖人是甚氣象與人歌
　且敎他自歌一終了方令再歌而後和之不於其初
　歌便和恐混雜他不盡其意此見聖人與人為善(語/類)
　　　文莫吾猶人章
文莫吾猶人也莫是疑辭猶今人云莫是如此否言文
　則吾與人一般如云聽訟吾猶人也若躬行君子則
　吾未之有得此與君子之道四丘未能一焉之意同
　(語/類)
　　　若聖與仁章
其他人為之誨人不能無厭倦時惟聖人則不厭不倦
　正唯弟子不能學也言正是弟子不能學處這若不
　是公西華親曽去做來親見是恁地如何解恁地說
仁之與聖所以異者大而化之之謂聖若大而未化之
　只可謂之仁此其所以異(以上語/類二條)
不居仁聖已為謙矣以學不厭敎不倦為無有又謙之
　謙也至於事父兄公卿一節則又謙謙之謙也葢聖
　人只見義理無窮而自己有未到處是以其言每下
　而益見其高也(荅陳安卿/○文集)
　　　子疾病章
讀此章曰在臣子則可在我則不可聖人也知有此理
　故但言我不用禱而亦不責子路之非也
子路請禱子曰有諸聖人不直截截他待子路說了然
　後從容和緩荅他今人才到請禱處便截了聖人皆
　不如此必使反之而後和之亦然
問疾病而禱古人固行之矣然自典禮之亡世既莫知
　所當致禱之所緇黄巫覡始以其說誣民惑衆而淫
　祀日繁今欲一切屏絶則於君父之疾無所用力之
　際不一致禱在臣子之心必有歉然不足者欲姑隨
　世俗而勉焉為之然吾心既不以為然亦必不能於
　此自致其誠况於以所賤事君親與然則如之何而
　可曰今自是無所可禱如儀禮五祀今人㝷常皆不
　曽祀又尋常動是越祭於小小神物必以為祭之無
　益某向為郡禱旱時如舊例醮祭之類皆常至誠為
　之但才見張天師心下便不信了(以上語/類三條)
問小學載庾黔婁父病每夕稽顙北辰求以身代而全
　文此下更云數日而愈果有此應之之理否若果有
　應之之理則恐是父子一氣此精誠所極則彼既餒
　之氣因復為之充盛否抑此適遭其偶然而實非關
　於禱實無轉夭為壽轉禍為福之理人子於此雖知
　其無應之之理而又却實行其禮則恐心足不相似
　曰禱是正禮自合有應不可謂知其無是理而姑為
　之(荅陳/安卿)
問丘之禱乆矣聖人與天地合其徳與鬼神合其吉凶
　我即天地鬼神天地鬼神即我何禱之有曰自他人
　言之謂聖人如此可也聖人之心豈以此而自居耶
　細味丘之禱乆矣一句語意深厚聖人氣象與天人
　之分自求多福之意皆可見(荅程允夫○以/上文集二條)
　　　奢則不孫章
或問奢則不孫曰才奢便是不孫他自是不戢斂也公
　且看奢底人意思儉底人意思那奢底人便有驕敖底
　意思須必至於過度僭上而後已(語/類)
　　　君子坦蕩蕩章
問君子坦蕩蕩坦蕩二字只相連俱就氣象說只是胷
　懷平坦寛廣否抑坦字就理說由循理平坦然後胷
　懷寛廣也曰只合連說看下文對句可見(荅陳安卿/○文集)
　　　子溫而厲章
魏問横渠言十五年學恭而安不成明道曰可知是學
　不成有多少病在莫是如伊川說若不知得只是覷
　却堯學他行事無堯許多聰明睿知怎生得似他動
　容周旋中禮曰也是如此更有多少病在良乆曰人
　便是被氣質局定變得些子了又更有些子變得些
　子了又更有些子又云聖人發憤便忘食樂便忘憂
　直是一刀兩叚千了百當聖人固不在說但顔子得
　聖人說一句直是傾腸倒肚便都了更無許多廉纖
　纒擾絲來線去問横渠只是硬把捉故不安否曰他
　只是學箇恭自驗見不曽熟不是學箇恭又學箇安
叔器說子溫而厲章曰此雖是說聖人之徳容自然如
　此然學者也當如此舉偏而補弊葢自舜之命䕫已
　如此而臯陶陳九徳亦然不可不知
問子溫而厲一章是總言聖人容貌鄉黨是逐事上說
　否曰然此是就大體上看聖人(以上語/類三條)
　　泰伯第八
　　　泰伯其可謂至徳章
問泰伯知太王有取天下之志而王季又有聖子故讓
　去曰泰伯惟是不要太王有天下或問太王有翦商
　之志果如此否曰詩裡分明說實始翦商又問恐詩
　是推本得天下之由如此曰若推本說不應下實始
　翦商看左氏云泰伯不從是以不嗣這甚分明這事
　也難說他無所據只是將孔子稱泰伯可謂至徳也
　已矣是與稱文王一般泰伯文王伯夷叔齊是行一
　不義殺一不辜而得天下不為底道理太王湯武是
　弔民伐罪為天下除殘賊底道理常也是道理合如
　此變也是道理合如此其實只是一般
問泰伯事曰這事便是難若論有徳者興無徳者亡則
　天命已去人心已離便當有革命之事畢竟人之大
　倫聖人且要守得這箇看聖人反覆歎詠泰伯及文
　王事而於武又曰未盡善皆是微意
問泰伯與夷齊心同而謂事之難處有甚焉者何也曰
　夷齊處君臣間道不合則去泰伯處父子之際又不
　可露形迹只得不分不明且去某書謂太王有疾泰
　伯採藥不返疑此時去也
因說泰伯讓曰今人纔有些子讓便惟恐人之不知
問泰伯可謂至徳曰這是於民無得而稱焉處見人都
　不去看這一句如此則夫子只說至徳一句便了何
　必更下此六箇字公更子細去看這一句煞有意思
　義剛言夫子稱泰伯以至徳稱文王亦以至徳稱武
　王則曰未盡善若以文王比武王則文王為至徳若
　以泰伯比文王則泰伯為至徳文王三分天下有其
　二比泰伯已是不得全這一心了曰是如此(以上語/類五條)
以天下讓只依龜山說推本而言之為是所云不示以
　不可立則王季之心不安而位未定此意甚好非惟
　說得泰伯之心亦說得王季之心也蘇子由云漢東
　海王以天下授顯宗唐宋王成器以天下授𤣥宗皆
　兄弟終身無間言何必斷髮文身若使王季之心如
　漢顯宗唐𤣥宗則此說可也若有叔齊之心則不能
　一朝居矣王季之賢豈下叔齊也哉然泰伯三讓權
　而不失其正是乃所以為時中也故夫子以至徳稱
　之(荅黄/直翁)
至徳之論又更難言論語中只有兩處一為文王而發
　則是對武王誓師而言一為泰伯而發則是對太王
　翦商而言若論其志則文王固髙於武王而泰伯所
　處又髙於文王若論其事則泰伯王季文王武王皆
　處聖人之不得已而泰伯為獨全其心表裡無憾也
　不然則又何以有武未盡善之歎且以夷齊為得仁
　耶前此諸儒說到此處皆為愛惜人情宛轉回䕶不
　敢窮究到底所以更不敢大開口說令人胷次憒憒
　自欺自誑此病不小(荅楊志仁○以/上文集二條)
　　　恭而無禮章
張子之說謂先且篤於親不遺故舊此其大者則恭慎
　勇直不至難用力此說固好但不若吳氏分作兩邊
　說為是(語/類)
　　　曽子有疾召門弟子章
問曽子戰兢曰此只是戒謹恐懼常恐失之君子未死
　之前此心常恐保不得便見得人心至危且說世間
　甚物事似人心危且如一日之間内而思慮外而應
　接千變萬化劄眼中便走失了劄眼中便有千里萬
　里之逺所謂人心惟危道心惟微只理㑹這箇道理
　分暁自不危惟精惟一便是守在這裡允執厥中便
　是行將去(語/類)
　　　曽子有疾孟敬子問之章
問正顔色斯近信如何是近於信曰近是其中有這信
　與行處不違背多有人見於顔色自恁地而中却不
　恁地者如色厲而内荏色取仁而行違皆是外靣有
　許多模様所存却不然便與信逺了只將不好底對
　看便見
毅父問逺暴慢章曰此章暴慢鄙倍等字須要與他看
　暴是粗厲慢是放肆葢人之容貌少得和平不暴則
　慢暴是剛者之過慢是寛柔者之過鄙是凡淺倍是
　背理今人之議論有見得雖無甚差錯只是淺近者
　此是鄙又有說得甚髙而實背於理者此是倍不可
　不辨也
楊問君子所貴乎道者三若未至此如何用功曰只是
　就容貌辭色之間用功更無别法但上靣臨時可做
　下靣臨時做不得須是熟後能如此初間未熟時雖
　是動容貌到熟後自然逺暴慢雖是正顔色到熟後
　自然近信雖是出辭氣到熟後自然逺鄙倍
問所謂暴慢鄙倍皆是指在我者言否曰然曰所以動
　容貌而暴慢自逺者工夫皆在先與曰此只大綱言
　人合如此固是要平日曽下工夫然即今亦須隨事
　省察不令間斷
問先生舊解以三者為修身之驗為政之本非其平日
　荘敬誠實存省之功積之有素則不能也専是作效
　驗說如此則動正出三字只是間字後來改本以驗
　為要非其以下改為學者所當操存省察而不可有
　造次頃刻之違者也如此則工夫却在動正出三字
　上如上蔡之說而不可以效驗言矣某疑動正出三
　字不可以為做工夫字正字尚可說動字出字豈可
　以為工夫耶曰這三字雖不是做工夫底字然便是
　做工夫處正如著衣喫飯其著其喫雖不是做工夫
　然便是做工夫處此意所争只是絲髮之間要人自
　認得舊來解以為效驗語似有病故改從今說葢若
　専以為平日荘敬持養方能如此則不成未荘敬持
　養底人便不要逺暴慢近信逺鄙倍便是舊說效驗
　字太深有病
君子所貴乎道者三乃是切於身者若籩豆之事特有
　司所職掌耳今人於制度文為一一致察未為不是
　然却於大體上欠闕則是棄本而求末也
田子方謂魏文侯曰君明樂官不明樂音此說固好但
　某思之人君若不曉得那樂却如何知得那人可任
　不可任這也須曉得方解去任那人方不被他謾如
　籩豆之類若不曉如何解任那有司若籩裡盛有汁
　底物事豆裡盛乾底物事自是不得也須著曉始得
　但所重者是上靣三事耳(以上語/類七條)
敬夫云動容貌者動以禮也正顔色者正而不妄也出
　辭氣者言有物也動容貌則暴慢之事可逺正顔色
　則以實而近信出辭氣則鄙倍之意可逺愚謂此說
　葢出於謝氏以文意求之既所未安而以義理觀之
　則尤有病葢此文意但謂君子之所貴乎道者有此
　三事動容貌而必中禮也正顔色而非色荘也出辭
　氣而能合理也葢必平日荘敬誠實涵養有素方能
　如此若其不然則動容貌而不能逺暴慢矣正顔色
　而不能近信矣出辭氣而不能逺鄙倍矣文勢如此
　極為順便又其用功在於平日積累深厚而其效驗
　乃見於此意味尤覺深長明道尹氏說葢如此惟謝
　氏之說以動正出為下功處而此解宗之夫經但云
　動則其以禮與否未可知但云正則其妄與不妄未
　可見但云出則其有物無物亦未有以驗也葢夫子
　嘗言非禮勿動則動容固有非禮者矣今但曰動則
　暴慢如何而遽可逺乎又曰色取仁而行違則正色
　固有不實者矣今但曰正則信如何而遽可近乎又
　曰出其言不善則出言固有不善者矣今但曰出則
　鄙倍如何而遽可逺乎此以文義考之皆所未合且
　其用力至淺而責效過深正恐未免於浮躁淺迫之
　病非聖賢之本指也(與張敬夫論癸巳/論語說○文集)
　　　以能問於不能章
陳仲亨說以能問於不能章曰想是顔子自覺得有未
　能處但不比常人十事曉得九事那一事便不肯問
　人觀顔子無伐善無施勞看他也是把此一件做工
　夫
舉問犯而不校曰不是著意去容他亦不是因他犯而
　遂去自反葢其所存者廣大故人有小小觸犯處自
　不覺得何暇與之校耶
顔子犯而不校是成徳事孟子三自反却有著力處學
　者莫若且理㑹自反却見得自家長短若遽學不校
　却恐儱侗都無是非曲直下梢於自己分却恐無益
　(以上語/類三條)
　　　可以託六尺之孤章
正卿問可以託六尺之孤(至/)君子人也此本是兼才節
　說然𦂳要處却在節操上曰不然三句都是一般說
　須是才節兼全方謂之君子若無其才而徒有其節
　雖死何益如受人託孤之責自家雖無欺之之心却
　被别人欺了也是自家不了事不能受人之託矣如
　受人百里之寄自家雖無竊之之心却被别人竊了
　也是自家不了事不能受人之寄矣自家徒能臨大
　節而不可奪却不能了得他事雖能死也只是箇枉
　死漢濟得甚事如晉之荀息是也所謂君子者豈是
　斂手束脚底村人耶故伊川說君子者才徳出衆之
　名孔子曰君子不器既曰君子須是事事理㑹得方
　可若但有節而無才也喚作好人只是不濟得事
正卿問託六尺之孤一章曰百里之命只是命令之命
　託六尺之孤謂輔幼主寄百里之命謂攝國政曰如
　霍光當得此三句否曰霍光亦當得上面兩句至如
　許后之事則大節已奪了曰託孤寄命雖資質髙者
　亦可及臨大節而不可奪非學問至者恐不能曰資
　質髙底也都做得學問到底也都做得大抵是上兩
　句易下一句難譬如說有猷有為有守託孤寄命是
　有猷有為臨大節而不可奪却是有守霍光雖有為
　有猷矣只是無所守
託六尺之孤寄百里之命是才臨大節而不可奪是徳
　如霍光可謂有才然其毒許后事便以愛奪了燕慕
　容恪是慕容暐之霍光其輔幼主也好然知慕容評
　當去而不去之遂以亂國此也未是惟孔明能之(以/上)
　(語類/三條)
　　　士不可以不𢎞毅章
𢎞毅二字𢎞雖是寛廣却被人只把作度量寛容看了
　便不得且如執徳不𢎞之𢎞便見此𢎞字謂為人有
　許多道理及至學來下梢却做得狹窄了便是不𢎞
　葢縁只以己為是凡他人之言便作說得天花亂墜
　我亦不信依舊只執己是可見其狹小何縁得𢎞須
　是不可先以别人為不是凡他人之善皆有以受之
　集衆善之謂𢎞伯豐問是寛以居之否曰然如人能
　𢎞道却是以𢎞為開廓𢎞字却是作用
𢎞有耐意如有一行之善便道我善了更不要進能些
　小好事便以為只如此足矣更不向前去皆是不𢎞
　之故如此其小安能擔當得重任
問曽子𢎞毅處不知為學工夫乆方㑹恁地或合下工
　夫便著恁地曰便要恁地若不𢎞不毅難為立脚問
　人之資禀偏駁如何便要得恁地曰既知不𢎞不毅
　便警醒令𢎞毅如何討道理敎他莫恁地𢎞毅處固
　未見得若不𢎞不毅處亦易見不𢎞便急廹狹隘不
　容物只安於卑陋不毅便傾東倒西既知此道理當
　恁地既不能行又不能守知得道理不當恁地却又
　不能割捨除却不𢎞便是𢎞除了不毅便是毅這處
　亦須是見得道理分暁磊磊落落這箇都由我處置
　要𢎞便𢎞要毅便毅
士不可以不𢎞毅毅者有守之意又云曽子之學大抵
　如孟子之勇觀此𢎞毅之說與夫臨大節不可奪與
　孟子彼以其富我以吾仁之說則其勇可知若不勇
　如何主張得聖道住如論語載曽子之言先一章云
　以能問於不能則見曽子𢎞處又言臨大節不可奪
　則見他毅處
士不可以不𢎞毅先生舉程先生語曰重擔子須是硬
　著脊梁骨方擔荷得去
仁以為己任不亦重乎死而後已不亦逺乎須是認得
　箇仁又將身體驗之方真箇知得這擔子重真箇是
　難世間有兩種有一種全不知者固全無摸索處又
　有一種知得仁之道如此大而不肯以身任之者今
　自家全不曽擔著如何知得他重與不重所以學不
　貴徒說須要實去驗而行之方知(以上語/類六條)
　　　興於詩章
古人自小時習樂誦詩學舞不是到後來方始學詩學
　禮學樂如云興於詩立於禮成於樂非是初學有許
　多次第乃是到後來方能如此不是說用工夫次第
　乃是得效次第如此又曰到得成於樂是甚次第幾
　與理為一看有甚放僻邪侈一齊都滌盪得盡不留
　些子興於詩是初感發這些善端起來到成於樂是
　刮來刮去凡有豪髮不善都盪滌得盡了這是甚氣
　象又曰後世去古既逺禮樂蕩然所謂成於樂者固
　不可得然看得來只是讀書理㑹道理只管將來涵
　泳到浹洽貫通熟處亦有此意思
亞夫問此章曰詩禮樂初學時都已學了至得力時却
　有次第樂者能動盪人之血氣使人有些小不善之
　意都著不得便純是天理此所謂成於樂譬如人之
　服藥初時一向服了服之既乆則耳聰目明各自得
　力此興詩立禮成樂所以有先後也
敬之問興於詩立於禮成於樂覺得和悅之意多曰先
　王敎人之法以樂官為學校之長便是敎人之本末
　都在這裡
成於樂曰而今作俗樂聒人也聒得人動况先王之樂
　中正和平想得足以感動人
居父問立於禮猶可用力詩樂既廢不知今何由興成
　之曰既無此家具也只得以義理養其心若精别義
　理使有以感發其善心懲創其惡志便是興於詩涵
　養從容無斯須不和不樂便是成於樂今禮亦不似
　古人完具且只得自存箇規矩収斂身心古人終日
　只在禮中欲少自由亦不可得又曰詩猶有言語可
　諷誦至於禮只得夾定做去樂只是使他聲音節奏
　自然和平更無說話荀子又云禮樂法而不說只有
　法更無說也或問此章與志道據徳依仁游藝如何
　曰不然彼就徳性上說此就工夫上說只是游藝一
　脚意思
興於詩此三句上一字謂成功而言也非如志於道四
　句上一字以用功而言也(以上語/類六條)
　　　民可使由之章
問民可使由之曰所謂雖是他自有底却是聖人使之
　由如道之以徳齊之以禮敎以人倫父子有親君臣
　有義夫婦有别長幼有序朋友有信豈不是使之由
　問不可使知之曰不是愚黔首是不可得而使之知
　也吕氏謂知之未至適所以啓機心而生惑志說得
　是問此不知與百姓日用不知同否曰彼是自不知
　此是不能使之知
或問民可使由之不可使知之曰聖人只使得人孝足
　矣使得人弟足矣却無縁又上門逐箇與他解說所
　以當孝者是如何所以當弟者是如何自是無縁得
　如此頃年張子韶之論以為當事親便當體認取那
　事親者是何物方識所謂仁當事兄便當體認取那
　事兄者是何物方識所謂義某說若如此則前面方
　推是心去事親隨手又便去背後尋摸取這箇仁前
　面方推此心去事兄隨手又便著一心去㝷摸取這
　箇義是二心矣禪家便是如此其為說曰立地便要
　你究得坐地便要你究得他所以撐眉努眼使棒使
　喝都是立地便拶敎你承當識認取所以謂之禪機
　若必欲使民知之少間便有這般病某嘗舉子韶之
　說以問李先生曰當事親便要體認取箇仁當事兄
　便要體認取箇義如此則事親從兄却是没𦂳要底
　事且姑借此來體認取箇仁義耳李先生笑曰不易
　公看得好
民可使由之一章舊取楊氏說亦未精審此章之義自
　與盤誥之意不同商盤只說遷都周誥只言代商此
　不可不與百姓說令分暁况只是就事上說聞者亦
　易暁解若義理之精微則如何說得他暁(以上語/類三條)
民但可使由之耳至於知之必待其自覺非可使也由
　之而不知不害其為循理及其自覺此理而知之則
　沛然矣必使之知則人求知之心勝而由之不安甚
　者遂不復由而惟知之為務其害豈可勝言釋氏之
　學是已大抵由之而自知則隨其淺深自有安處使
　之知則知之必不至至者亦過之而與不及者無以
　異此機心惑志所以生也(荅范伯崇/○文集)
　　　好勇疾貧章
好勇疾貧固是作亂不仁之人不能容之亦必致亂如
　東漢之黨錮(語/類)
　　　如有周公之才之美章
先生云一學者來問伊川云驕是氣盈吝是氣歉歉則
　不盈盈則不歉如何却云使驕且吝試商量看伯豐
　對曰盈是加於人處歉是存於己者粗而喻之如勇
　於為非則怯於遷善明於責人則暗於恕己同是一
　箇病根先生曰如人暁些文義吝惜不肯與人說便
　是要去驕人非驕無所用其吝非吝則無以為驕(語/類)
　　　三年學章
問三年學而不至於穀是無所為而為學否曰然(語/類)
　　　篤信好學章
學者須以篤信為先
篤信故能好學守死故能善道惟善道故能守死惟好
　學故能篤信每推夫子之言多如此
危邦不入是未仕在外則不入亂邦不居是已仕在内
　見其紀綱亂不能從吾之諌則當去之
危邦不入舊說謂己在官者便無可去之義若是小官
　恐亦可去當責任者則不容去也
或問危邦固是不可入但或有見居其國則當與之同
　患難豈復可去曰然到此無可去之理矣然其失則
　在於不能早去當及其方亂未危之時去之可也
天下無道譬如天之将夜雖未甚暗然自此只向暗去
　知其後來必不可支持故亦須見幾而作可也(以上/語類)
　(六/條)
篤有厚意深字說不盡守死只是以死自守不必謂死
　得有落著葢篤信乃能好學而守死乃能善道也又
　能篤信好學然後能守死善道又篤信所以能守死
　好學所以能善道又篤信不可以不好學守死須要
　善得道(此所謂死得/有落著也)又篤信好學須要守死善道(數/義)
　(錯綜其意始備○/荅石子重○文集)
　　　不在其位章
馬荘甫問不在其位不謀其政曰此各有分限田野之
　人不得謀朝廷之政身在此間只得守此如縣尉豈
　可謀他主簿事纔不守分限便是犯他疆界馬曰如
　縣尉可與他縣中事否曰尉佐官也既以佐名官有
　繁難只得伴他謀但不可侵他事權(語/類)
　　　師摯之始章
或問關雎之亂亂何以訓終曰既奏以文又亂以武(語/類)
　　　狂而不直章
問狂而不直之狂恐不可以進取之狂當之欲目之以
　輕率可否曰此狂字固卑下然亦有進取意思敢為
　大言下梢却無収拾是也
問侗者同也於物同然一律無所識别之謂悾者空也
　空而又空無一長之實之謂先生以為此亦因舊說
　而以字義音訓推之恐或然爾此類只合大槩看不
　須苦推究也(以上語/類二條)
　　　學如不及章
學如不及猶恐失之如今學者却恁地慢了譬如捉賊
　相似須是著起氣力精神千方百計去趕捉他如此
　猶恐不獲今却只在此安坐熟視他不管他如何奈
　得他何(語/類)
　　　巍巍乎章
看巍巍乎舜禹之有天下至禹吾無間然四章先生云
　舜禹與天下不相關如不曽有這天下相似都不曽
　把一豪來奉己如今人纔富貴便被他勾惹此乃為
　物所役是自卑了若舜禹直是髙首出庶物髙出萬
　物之表故夫子稱其巍巍又曰堯與天為一處民無
　能名所能名者事業禮樂法度而已(語/類)
　　　大哉堯之為君章
惟天為大惟堯則之只是尊堯之詞不必謂獨堯能如
　此而他聖人不與也
惟堯則之一章曰雖蕩蕩無能名也亦有巍巍之成功
　可見又有煥乎之文章可覩(以上語/類二條)
　　　舜有臣五人章
問三分天下有其二以服事商使文王更在十三四年
　將終事紂乎抑為武王牧野之舉乎曰看文王亦不
　是安坐不做事底人如詩中言文王受命有此武功
　既伐于崇作邑于豐文王烝哉武功皆是文王做來
　詩載武王武功却少但卒其伐功耳觀文王一時氣
　勢如此度必不終竟休了一似果實文王待他十分
　黄熟自落下來武王却是生拍破一般
或問以為文王之時天下已二分服其化使文王不死
　數年天下必盡服不俟武王征伐而天下自歸之矣
　曰自家心如何測度得聖人心孟子曰取之而燕民
　不悅則勿取古之人有行之者文王是也聖人已說
　底話尚未理㑹得何况聖人未做底事如何測度得
　後再有問者先生乃曰若紂之惡極文王未死也只
　得征伐救民
問文王三分天下有其二一叚據本意只是說文王或
　問中載胡氏說又兼武王而言以為武王之間以服
　事商如何曰也不消如此說某也謾載放那裡這箇
　難說而今都回互箇聖人說得忒好也不得如東坡
　罵武王不是聖人又也無禮只是孔子便說得來平
　如武未盡善此等處未消理㑹且存放那裡(以上語/類三條)
事殷伐紂事雖不同然其隨時順天則一而已(荅鄭子/上○文)
　(集/)
　　　禹吾無間然章
范益之問五峰說禹無間然矣章云是禹以鯀遭殛死
　而不忍享天下之奉此說如何曰聖人自是薄於奉
　己而重於宗廟朝廷之事若只恁地說則較狹了後
　來著知言也不曽如此說
黻蔽膝也以韋為之韋熟皮也有虞氏以革夏后氏以
　山殷火周龍章祭服謂之黻朝服謂之韠左氏帶裳
　韠舄(以上語/類二條)
　
　
　
　
　
　
　
　
　
　
　
　
　
　
　
御纂朱子全書卷十五
　欽定四庫全書
御纂朱子全書卷十六
　　論語七
　　　　子罕第九
　　　　　子罕言利章
　行夫問子罕言利與命與仁曰罕言者不是不言又不
　　可多言特罕言之耳罕言利者盖凡做事只循這道
　　理做去利自在其中矣如利渉大川利用行師聖人
　　豈不言利但所以罕言者正恐人求之則害義矣罕
　　言命者凡吉凶禍福皆是命若儘言命恐人皆委之
　　於命而人事廢矣所以罕言罕言仁者恐人輕易看
　　了不知切己上做工夫然聖人若不言則人又理㑹
　　不得如何是利如何是命如何是仁故不可不言但
　　雖不言利而所言者無非利雖不言命而所言者無
　　非命雖不言仁而所言者無非仁
　問子罕言利曰利最難言利不是不好但聖人方要言
　恐人一向去趨利方不言不應是敎人去就害故但
　罕言之耳盖利者義之和義之和處便利老蘇甞以
　為義剛而不和唯有利在其中故和此不成議論盖
　義之和即是利却不是因義之不和而遂用些小利
　以和之後来東坡解易亦用此説更不成議論也
問子罕言利孔子自不曾説及利豈但罕言而已曰大
　易一書所言多矣利只是這箇利若只管説與人未
　必暁得以義為利之意却一向只管營營貪得計較
　孟子曰未有仁而遺其親未有義而後其君這箇是
　説利但人不可先計其利唯知行吾仁非為不遺其
　親而行仁唯知行吾義不為不後其君而行義
問或曰罕言利是何等利楊氏曰一般云云竊謂夫子
　罕言者乃放於利而行之利若利用出入乃義之所
　安處却不可以為一般曰利用出入之利亦不可去
　尋討尋討著便是放於利之利如言利物足以和義
　只去利物不言自利又曰只元亨利貞之利亦不可
　計較計較著即害義為義之人只知有義而已不知
　利之為利
文振問子罕言利與命與仁曰命只是一箇命有以理
　言者有以氣言者天之所以賦與人者是理也人之
　所以夀夭窮通者是氣也理精㣲而難言氣數又不
　可盡委之而至於廢人事故聖人罕言之也仁之理
　至大數言之不惟使人躐等亦使人有玩之之心盖
　舉口便説仁人便自不把當事了(以上語/類五條)
　　　子絶四章
這意字正是計較底私意
意私意之發必在事先固在事後我私意成就四者相
　因如循環
徐問意必固我曰意是要如此聖人只看理當為便為
　不當為便不為不曾道我要做我不要做只容一箇
　我便是意了曰必固之私輕意我之私重否曰意必
　固我只一套去意是初創如此有私意便到那必處
　必便到固滯不通處固便到有我之私處意是我之
　發端我是意之成就曰我是有人己之私否曰人自
　是人己自是己不必把人對説我只是任己私去做
　便於我者則做不便於我者則不做只管就己上計
　較利害與人何相關人多要人我合一人我如何合
　得呂銘曰立己與物私為町畦他們都説人己合一
　克己只是克去己私如何便說到人己為一處物我
　自有一等差只是仁者做得在這裏了要得人也如
　此便推去及人所以親親而仁民仁民而愛物人我
　只是理一分自不同
問意私意也我私己也看得来私己是箇病根有我則
　有意曰意是初發底意思我則結撮成箇物事矣有
　我則又起意展轉不已此四事一似那元亨利貞但
　元亨利貞是好事此是不好事
問横渠謂四者有一焉則與天地不相似畧有可疑曰
　人之為事亦有其初未必出於私意而後来不能化
　去者若曰絶私意則四者皆無則曰子絶一便得何
　用更言絶四以此知四者又各是一病也
問意必固我既亾之後必有事焉所謂有事者如何曰
　横渠亦有此説若既無此天理流出亦須省著
問意必固我伊川以發而當者理也發而不當者私意
　也此語是否曰不是如此所謂毋意者是不任己意
　只㸔道理如何見得道理是合當如此做便順理做
　將去自家更無些子私心所以謂之毋意若才有些
　安排布置底心便是任私意若元不見得道理只是
　任自家意思做將去便是私意縱使發而偶然當理
　也只是私意未説到當理在伊川之語想是被門人
　錯記了不可知
横渠之意以絶為禁止之辭是言聖人將這四者使學
　者禁絶而勿為毋字亦是禁止之意故曰自始學至
　成徳竭兩端之敎也必是事之未来處固是事之己
　過處(以上語/類八條)
絶四有兩説一説為孔子自無此四者毋即無字古書
　通用耳史記孔子世家正作無字也一説為孔子禁
　絶學者毋得有此四者今来諭者乃此意也兩説皆
　有意思然以文意攷之似不若只用前説之為明白
　平易也又来諭毋意一句似亦未安意只是私意計
　較之謂不必以溢美溢惡證之恐太逺却文意也餘
　三句則所論得之無可議者矣大抵意是我之發我
　是意之根必在事前固在事後甞在二者之間生於
　意而成於我此又四者之序也(荅吳晦叔/○文集)
　　　子畏於匡章
問天之將喪斯文未喪斯文文即是道否曰既是道安
　得有喪未喪文亦先王之禮文聖人於此極是留意
　盖古之聖人既竭心思焉將行之萬世而無弊者也
　故常恐其喪失而不可攷
子畏於匡一節看来夫子平日不曾如此説往往多謙
　抑與此不同先生笑云此却是真箇事急了不覺説
　將出来
敬之問明道舎我其誰是有所受命之辭匡人其如予
　何是聖人自做著天裏孟子是論世之盛衰己之去
　就故聽之於天孔子言道之盛衰自應以己任之未
　審此説如何曰不消如此看明道這説話固是説未
　盡如孔子云天之將喪斯文天之未喪斯文看此語
　也只看天如何只是要緊不在此處要緊是看聖賢
　所以出處大節(以上語/類三條)
　　　太宰問於子貢章
先生曰太宰云夫子聖者與何其多能也是以多能為
　聖也子貢對以夫子固天縱之將聖又多能也是以
　多能為聖人餘事也子曰吾少也賤故多能鄙事君
　子多乎哉不多也是以聖為不在於多能也三者之
　説不同諸君且道誰説得聖人地位著諸生多主夫
　子之言先生曰太宰以多能為聖固不是若要形容
　聖人地位則子貢之言為盡盖聖主於徳固不在多
　能然聖人未有不多能者夫子以多能不可以律人
　故言君子不多尚徳而不尚藝之意其實聖人未甞
　不多能也
問天縱之將聖縱猶肆也言不為限量何如曰天放縱
　聖人做得恁地不去限量他問如此愚不肖是天限
　量之乎曰看氣象亦似天限量他一般如這道理聖
　人知得盡得愚不肖要增進一分不得硬拘定在這
　裏
太宰知我乎以下煞有曲折意思聖人不直謂太宰不
　足以知我只説太宰也知我這便見聖人待人恁地
　温厚又曰聖人自是多能今若只去學多能則只是
　一箇雜骨董底人所以説君子多乎哉不多也
問吾不試故藝曰想見聖人事事㑹但不見用所以人
　只見他小小技藝若使其得用便做出大功業来不
　復有小小技藝之可見矣問此亦是聖人賢於堯舜
　處否曰也不須如此説聖人賢於堯舜處却在於収
　拾累代聖人之典章禮樂制度義理以垂於世不在
　此等小小處此等處非所以論聖人之優劣也横渠
　便是如此説以為孔子窮而在下故做得許多事如
　舜三十便徵庸了想見舜於小事也煞有不㑹處雖
　是如此也如此説不得舜少年耕稼陶漁也事事去
　做来所以人無縁及得聖人聖人事事從手頭更歴
　過来所以都暁得而今人事事都不㑹最急者是禮
　樂樂固不識了只是日用常行吉凶之禮也都不曾
　講得(以上語/類四條)
　　　吾有知乎哉章
問吾有知乎哉與吾無隠乎爾意一般否曰那箇説得
　濶這箇主荅問而言或曰那箇兼動静語黙説了曰
　然
林恭甫問此章曰這空空是指鄙夫言聖人不以其無
　所有而畧之故下句更用我字喚起
問竭兩端處疑與不憤不啟一叚相反不憤不啟聖人
　待人自理㑹方啟發他空空鄙夫必著竭兩端告之
　如何曰兩端就一事而言説這淺近道理那箇深逺
　道理也便在這裏如舉一隅以四角言這卓子舉起
　一角便有三角在兩端以兩頭言之凡言語便有兩
　端文字不可類看這處與那處說又别須是看他語
　脉論這主意在吾有知乎哉無知也此聖人謙辭言
　我無所知空空鄙夫来問我又盡情説與他凡聖人
　謙辭未有無因而發者這上面必有説話門人想記
　不全須求這意始得如達巷黨人稱譽聖人博學而
　無所成名聖人乃曰吾執御矣皆是因人譽己聖人
　方承之以謙此處想必是人稱道聖人無所不知誨
　人不倦有這般意思聖人方道是我無知識亦不是
　誨人不倦但鄙夫来我則盡情向他説若不如此聖
　人何故自恁地謙自今觀之人無故説謙話便是要
　人知模樣(以上語/類三條)
無知者聖人之謙辭叩其兩端而竭焉又言己雖無知
　而於告人不敢不盡大凡聖人氣象只是如此著實
　看自然見得無世俗許多𤣥妙虚浮之説也叩兩端
　而竭只如程先生范尹諸公説盡之若曰只舉兩端
　教人黙識取中間底此又近世禪學之餘三代以前
　風俗淳厚亦未有此等險薄浮誕意思也(荅江徳功/○文集)
　　　鳳鳥不至章
鳳鳥不至聖人尋常多有謙辭有時亦自諱不得(語/類)
　　　子見齊衰者章
康叔臨問作與趨者敬之貎也何為施之於齊衰與瞽
　者曰作與趨固是敬然敬心之所由發則不同見冕
　衣裳者敬心生焉而因用其敬見齊衰者瞽者則哀
　矜之心動於中而自加敬也呂刑所謂哀敬折獄正
　此意也
問作與趨如何見得聖人哀矜之心曰只見之過之而
　變容動色便是哀矜之豈眞涕泣而後謂之哀矜也
　(以上語/類二條)
　　　顏淵喟然歎章
學者説顏子喟然歎曰一章曰公只消理㑹顏子因何
　見得到這裏是見箇甚麽物事衆無應者先生遂曰
　要緊只在夫子循循然善誘人博我以文約我以禮
　三句上須看夫子循循然善誘底意思是如何聖人
　教人要緊只在格物致知克己復禮這箇窮理是開
　天聰明是甚次第
正淳問顏淵喟然歎曰一叚曰吾人未到他地位畢竟
　未識說箇甚麽再問乃曰瞻之在前忽然在後是沒
　捉摸處是他顏子見得恁地如有所立卓爾是聖人
　已到顏子未到處
仰髙鑽堅瞻前忽後此猶是見得未親切在如有所立
　卓爾方始親切雖欲從之末由也己只是脚歩未到
　盖不能得似聖人從容中道也
祖道問顏子此説亦是立一箇則例與學者求道用力
　處故程子以為學者須學顏子有可依據孟子才大
　難學者也曰然
周元興問顏子當鑽仰瞻忽時果何所見曰顏子初見
　聖人之道廣大如此欲向前求之轉覺無下手處退
　而求之則見聖人所以循循然善誘之者不過博文
　約禮於是就此處竭力求之而所見始親切的當如
　有所立卓爾在前而歎其峻絶著力不得也又問顏
　子合下何不便做博文約禮工夫曰顔子氣禀髙明
　合下見得聖人道大如此未肯便向下學中求及其
　用力之久而後知其真不外此故只於此處著力爾
夫子之教顔子只是博文約禮二事至於欲罷不能既
　竭吾才如有所立卓爾處只欠箇熟所謂過此以往
　未之或知也窮神知化徳之盛也
大率看文字且看從實處住如喟然歎一章且看到那
　欲罷不能處如後面只自家工夫到那田地自見得
　都不必如此去贊詠想像籠罩
欲罷不能是住不得處唯欲罷不能故竭吾才不惟見
　得顔子善學聖人亦見聖人曲盡誘掖之道使他歡
　喜不知不覺得到氣力盡處如人飲酒飲得一盃好
　只管飲去不覺醉郎當了
恭父問顔子平日深潛純粹到此似覺有苦心極力之
　象只緣他工夫到後視聖人地位卓然只在目前只
　這一歩峻絶直是難進故其一時勇猛奮發不得不
　如此觀揚子雲言顔苦孔之卓似乎下得箇苦字亦
　甚親切但顔子只這一時勇猛如此却不見迫切到
　末由也己亦只得放下曰看他别自有一箇道理然
　兹苦也兹其所以為樂也
程子曰到此地位工夫尤難直是峻絶又大叚著力不
　得所以著力不得縁聖人不勉而中不思而得了賢
　者若着力要不勉不思便是思勉了此所以説大叚
　着力不得今日勉之明日勉之勉而至於不勉今日
　思之明日思之思而至於不思自生而至熟正如寫
　字一般㑹寫底固是㑹不㑹寫底須學他寫今日寫
　明日寫自生而至熟自然寫得
所謂瞻之在前忽然在後這只是箇中庸不可能盖聖
　人之道是箇恰好底道理所以不可及自家纔着意
　要去做不知不覺又蹉過了且如恭而安這是聖人
　不可及處到得自家纔着意去學時便恭而不安了
　此其所以不可能只是難得到恰好處不着意又失
　了纔着意又過了所以難横渠曰髙明不可窮博厚
　不可極則中道不可識盖顔子之歎也雖説得拘然
　亦自説得好或曰伊川過不及之説亦是此意否曰
　然盖方見聖人之道在前自家要去趕着他不知不
　覺地蹉過了那聖人之道又却在自家後了所謂忽
　然在後也只是箇中庸不可能夫子循循然善誘人
　非特以博文約禮分先後次序博文中亦自有次序
　約禮中亦自有次序有箇先後淺深欲罷不能便只
　是就這博文約禮中做工夫合下做時便是下這十
　分工夫去做到得這歎時便是欲罷不能之效衆人
　與此異者只是争這箇欲罷不能做来做去不知不
　覺地又住了顔子則雖罷而自有所不能不是勉强
　如此此其所以異於人也又曰顔子工夫到此已是
　七八分了到得此是滔滔地做將去所以欲罷不能
　如人過得箇關了便平地行將去(以上語類/十一條)
問夫子教人不出博文約禮二事在門人莫不知有此
　學惟顔子獨於博約之間有所進有所得故髙者有
　可攀之理堅者有可入之理在前在後者有可從而
　審其的之理非若其他僅可以弗畔而已此門人之
　所以不可企及也曰此説得之(荅李堯卿/○文集)
　　　子疾病章
問子路使門人為臣一章曰世間有一種事分明是不
　好人也皆知其不好謂如子路使門人為臣此等事
　未有不好亦未為欺天但子路見不透却把作好事
　去做了不知其實却不是了(語/類)
　　　子貢曰有美玉章
問沽之哉哉之為義以常例言之則為疑辭集注直曰
　固當賣之而不以為疑辭何也曰哉本歎詞其或為
　疑辭者亦歎以疑之也此言沽之哉而繼以待價則
　不得為疑辭矣(荅李守約/○文集)
　　　子欲居九夷章
問子欲居九夷使聖人居之眞有可變之理否曰然或
　問九夷前輩或以箕子為證謂朝鮮之類是否曰此
　亦未見得古者中國亦有夷狄如魯有淮夷周有伊
　雒之戎是也又問此章與乗桴浮海莫是戯言否曰
　只是見道不行偶然發此歎非戲言也因言後世只
　管説當時人君不能用聖人不知亦用不得每國有
　世臣把住了如何容外人来做如魯有三桓齊有田
　氏晉有六卿比比皆然如何容聖人插手(語/類)
　　　出則事公卿章
正淳問出則事公卿一叚及范氏以燕而不亂為不為
　酒困如何曰此説本卑非有甚髙之行然工夫却愈
　精密道理却愈無窮故曰知崇禮卑又曰崇徳廣業
　盖徳知雖髙然踐履却只是卑則愈廣又曰徳言盛
　禮言恭謙也者致恭以存其位者也此章之義似説
　得極低然其實則説得極重范氏似以不為酒困為
　不足道故以燕飲不亂當之過於深矣(語/類)
　　　子在川上章
問逝者如斯曰逝只訓往斯字方指川流處
或問子在川上曰此是形容道體伊川所謂與道為體
　此一句最妙某甞為人作觀瀾詞其中有二句云觀
　川流之不息兮悟有本之無窮又問明道曰其要只
　在謹獨如何曰能謹獨則無閒斷而其理不窮若不
　謹獨便有欲來參入裏面便閒斷了也如何却㑹如
　川流底意又問明道云自漢以來諸儒皆不識此如
　何曰是他不識如何却要道他識此事除了孔孟猶
　是佛老見得些形象譬如畫人一般佛老畫得些模
　樣後來儒者於此全無相著如何教他兩箇不做大
問注云此道體之本然也後又曰皆與道為體向見先
　生説道無形體却是這物事盛載那道出來故可見
　與道為體言與之為體也這體字較粗如此則與本
　然之體㣲不同曰也便在裏面只是前面體字説得
　來較濶連本末精粗都包在裏面後面與道為體之
　體又説出那道之親切底骨子恐人説物自物道自
　道所以指物以見道其實這許多物事凑合來便都
　是道之體便在這許多物上只是水上較親切易見
問如何是與道為體曰與那道為形體這體字却粗只
　是形體問猶云性者道之形體否曰然
至之問逝者如斯夫不舎晝夜便是純亦不已意思否
　曰固是然此句在吾輩作如何使楊曰學者當體之
　以自强不息曰只是要得莫間斷程子謂此天徳也
　有天徳便可語王道其要只在謹獨謹獨與這裏何
　相闗只少有不謹便斷了
因説此章問曰今不知吾之心與天地之化是兩箇物
　事是一箇物事公且思量良久乃曰今諸公讀書只
　是去理㑹得文義更不去理㑹得意聖人言語只是
　發明這箇道理這箇道理吾身也在裏面萬物亦在
　裏面天地亦在裏面通同只是一箇物事無障蔽無
　遮礙吾之心即天地之心聖人即川之流便見得也
　是此理無往而非極致但天命至正人心便邪天命
　至公人心便私天命至大人心便小所以與天地不
　相似而今講學便要去得與天地不相似處要與天
　地相似又曰虛空中都是這箇道理聖人便隨事物
　上做出來又曰如今識得箇大原了便見得事事物
　物都從本根上發出來如一箇大樹有箇根株便有
　許多芽蘖枝葉牽一箇則千百箇皆動(以上語/類六條)
　　　語之而不惰章
陳仲亨問語之而不惰於甚處見得曰如得一善則拳
　拳服膺而不失之矣欲罷不能皆是其不惰處
問如何是不惰處曰顏子聽得夫子説話自然住不得
　若他人聽過了半疑半信若存若亾安得不惰(以上/語類)
　(二/條)
　　　子謂顏淵章
問未見其止曰如横渠之説以為止是止於中亦説得
　但死而不活蓋是顏子未到那處未到那成就結果
　處盖顏子一箇規模許多大若到那收因結果必有
　大叚可觀者也(語/類)
　　　苖而不秀章
苖須是秀秀須是實方成不然何所用學不至實亦何
　所用(語/類)
　　　後生可畏章
後生可畏是方進者也四十五十而無聞是中道而止
　者也曰然(語/類)
　　　法語之言章
植説此章集注云法語人所敬憚故必從然不改則面
　從而己如漢武帝見汲黯之直深所敬憚至帳中可
　其奏可謂從矣然黯論武帝内多慾而外施仁義豈
　非面從集注云巽言無所乖忤故必恱然不繹又不
　足以知其微意之所在如孟子論大王好色好貨齊
　王豈不恱若不知繹則徒知古人所謂好色不知其
　能使内無怨女外無曠夫徒知古人所謂好貨不知
　其能使居者有積倉行者有裹糧先生因曰集注中
　舉楊氏說亦好(語/類)
　　　衣敝縕袍章
先生曰李閎祖云忮是疾人之有求是恥己之無呂氏
　之說亦近此意然此說又分暁
問子路終身誦之此子路所以不及顏淵處盖此便是
　願車馬衣輕裘與朋友共敝之而無憾底意思然他
　將來自誦便是無那無伐善施勞意思曰所謂終身
　誦之亦不是他矜伐只是將這箇作好底事終身誦
　之要常如此便别無長進矣又問呂氏貧與富交强
　者必忮弱者必求之語曰世間人見富貴底不是心
　裏妒嫉他便羡慕他只是這般見識爾(以上語/類二條)
問不忮不求何用不臧貧與富交強則忮弱則求人惟
　中無所養而後飢渴得以害其心也故不能自安於
　貧而有慕乎彼之富此心一動物欲行焉故雖可已
　而不已孟子所謂宮室之美妻妾之奉所識窮乏者
　得我而為之類盖有不可勝窮之私由是以失其本
　心而忌嫉忮害生焉否則謟曲以求之而不自知其
　為卑汚淺陋之甚也子路之志不牽乎外物之誘夫
　子稱之欲以進其徳惜乎不能充此而上之至有終
　身誦之之蔽不然簞瓢陋巷之樂當與顏子同之日
　用工夫信乎不可遽已也曰是(荅周舜弼/○文集)
　　　知者不惑章
方毅父問知者不惑明理便能無私否曰也有人明理
　而不能去私慾者然去私慾必先明理無私慾則不
　屈於物故勇惟聖人自誠而明可以先言仁後言知
　至於教人當以知為先
或問仁者不憂知者不惑勇者不懼何以與前面知者
　不惑仁者不憂勇者不懼次序不同曰成徳以仁為
　先進學以知為先此誠而明明而誠也中庸言三徳
　之序如何曰亦為學者言也問何以勇皆在後曰末
　後做工夫不退轉此方是勇
蔡行夫問仁者不憂一章曰知不惑勇不懼却易理㑹
　仁者不憂須思量仁者如何㑹不憂蔡云莫只是無
　私否曰固是無私然所以不憂者須看得透方得楊
　至之云是人欲淨盡自然樂否曰此亦只是貎説洪
　慶問先生說是如何曰仁者心便是理看有甚事來
　便有道理應他所以不憂人所以憂者只是卒然遇
　事未有一箇道理應他便不免有憂
先生說知者不惑章惟不惑不憂便生得這勇來(以上/語類)
　(四/條)
問知以明之仁以守之勇以行之其要在致知知之明
　非仁以守之則不可以仁守之非勇而行之亦不可
　三者不可闕一而知為先曰此説甚善正吾人所當
　自力也(荅石子重/○文集)
　　　可與共學章
可與共學有志於此可與適道已看見路脈可與立能
　有所立可與權遭變事而知其宜此只是大綱如此
　説
問權便是義否曰權是用那義底問中便是時措之宜
　否曰以義權之而後得中義似秤權是將這秤去稱
　量中是物得其平處
蘇宜久問可與權曰權與經不可謂是一件物事畢竟
　權自是權經自是經但非漢儒所謂權變權術之説
　聖人之權雖異於經其權亦是事體到那時合恁地
　做方好
先生因説可與立未可與權權處是道理上面更有一
　重道理如君子小人君子固當用小人固當去然方
　當小人進用時猝乍要用君子也未得當其深根固
　蔕時便要去他即為所害這裏須斟酌時宜便知箇
　緩急淺深始得
用之問權也者反經而合於道此語亦好曰若淺説亦
　不妨伊川以為權便是經某以為反經而合於道乃
　所以為經如征伐視揖遜放廢視臣事豈得是常事
　但終是正也
吳伯英問伊川言權即是經何也曰某常謂不必如此
　説孟子分明説男女授受不親禮也嫂溺援之以手
　者權也權與經豈容無辨但是伊川見漢儒只管言
　反經是權恐後世無忌憚者皆得借權以自飾因有
　此論耳然經畢竟是常權畢竟是變又問某欲以義
　字言權如何曰義者宜也權固是宜經獨不宜乎
問經權不同而程子云經即權也曰固是不同經是萬
　世常行之道權是不得已而用之大槩不可用時多
　又曰權是時中不中則無以為權矣
亞夫問可與立未可與權曰漢儒謂反經合道為權伊
　川説權是經所不及者權與經固是兩義然論權而
　全離乎經則不是盖權是不常用底物事如人之病
　熱病者當服涼藥冷病者當服熱藥此是常理然有
　時有熱病却用熱藥去發他病者亦有冷病却用冷
　藥去發他病者此皆是不可常論者然須是下得是
　方可若有毫釐之差便至於殺人不是則劇然若用
　得是便是少他不得便是合用這箇物事既是合用
　此權也所以為經也大抵漢儒説權是離了箇經説
　伊川説權便道權只在經裏面且如周公誅管蔡與
　唐太宗殺建成元吉其推刃於同氣者雖同而所以
　殺之者則異盖管蔡與商之遺民謀危王室此是得
　罪於天下得罪於宗廟盖不得不誅之也若太宗則
　分明是争天下故周公可以謂之權而太宗不可謂
　之權孟子曰有伊尹之志則可無伊尹之志則簒也
　故在伊尹可以謂之權而在他人則不可也權是最
　難用底物事故聖人亦罕言之自非大賢以上自見
　得這道理合是恁地了不得也
問經權曰冬日則飲湯夏日則飲水此是經也有時行
　不得處冬日須飲水夏日須飲湯此是權也此又依
　前是經但經是可常之理權是礙著經行不得處方
　始用權然當那時却是常理如舜不告而娶是箇怪
　差底事然以孟子觀之却也是常理只是不可常用
　如人人不告而娶大倫都亂了伊川説權却是經却
　説得死了不活如某説非是異伊川説即是須為他
　分别經是經權是權如漢儒反經之説却經權暁然
　在眼前伊川説暁得底却知得權也是常理暁不得
　底却鶻突了如大過卦説道無不中無不常聖人有
　小過無大過某謂不須恁地説聖人既説有大過直
　是有此事但云大過亦是常理則得
恭父問可與立未可與權曰可與立者能處置得常事
　可與權者即能處置得變事雖是處變事而所謂處
　置常事意思只在井以辨義巽以行權此説義與權
　自不同漢儒有反經之説只緣將論語下文偏其反
　而誤作一章解故其説相承曼衍且看集義中諸儒
　之説莫不連下文獨是范純夫不如此説蘇氏亦不
　如此説自以唐棣之華為下截程子所説漢儒之誤
　固是如此(以上語/類十條)
問未可與權集注之末有云然以孟子嫂溺援之以手
　之義推之則權與經亦當有辨某竊謂天下之事只
　有一箇理所重在此則其理不外乎此當嫂溺之時
　只合援之以手雖出於急遽不得已之為乃天理人
　事之不容己者也今云有辨開此一線路恐學者因
　以藉口而小小走作不暇自顧矣如何曰既云急遽
　不得已之為即是權不可常而經可常自有不容無
　辨處若只説權便是經都無分别却恐其弊不止開
　一線路而已(荅劉季章/○文集)
　　　唐棣之華章
或問未之思也夫何逺之有一章時舉因云人心放之
　甚易然反之亦甚易曰反之固易但恐不能得他乆
　存爾(語/類)
唐棣之華敬夫云唐棣之詩周公誅管蔡之事某按論
　語及詩召南作唐棣小雅常字亦無唐音爾雅又云
　唐棣栘常棣棣則唐棣常棣自是兩物而夫子所引
　非小雅之常棣矣且今小雅常棣之詩章句聨屬不
　應别有一章如此蓋逸詩耳論語此下别為一章不
　連上文范氏蘇氏已如此説但以為思賢之詩則未
　必然耳或説此為孔子所刪小雅詩中之一章亦無
　所考且以文意參之今詩之中當為第幾章耶(與張/敬夫)
　(論癸巳論語/説○文集)
　　鄉黨第十
　　　總論
鄉黨記聖人動容周旋無不中禮
鄉黨一篇自天命之謂性至道不可須臾離也皆在裏
　面許多道理皆自聖人身上迸出來惟聖人做得甚
　分曉故門人見之熟是以紀之詳也
問賀孫讀鄉黨已終覺得意思如何曰見得叚叚都是
　道理合著如此不如此定不得纔有些子不如此心
　下便不安曰聖賢一句是一箇道理要得教人識著
　都是要人収拾已放之心所謂學問之道無他求其
　放心而已非是學問只在求放心非把求放心為學
　問工夫乃是學問皆所以求放心如詩三百一言以
　蔽之曰思無邪大要皆欲使人思無邪而已(以上語/類三條)
　　　第二節
問先生解侃侃誾誾四字不與古注同古注以侃侃為
　和樂誾誾為中正曰衎字乃訓和樂與此侃字不同
　説文以侃為剛直後漢書中亦云侃然正色誾誾是
　和説而諍此意思甚好和説則不失事上之恭諍則
　又不失自家義理之正
問注云侃侃剛直誾誾是和説而諍不知諍意思如何
　曰説道和悦終不成一向放倒了到合辨别處也須
　辨别始得内不失其事上之禮而外不至於曲從如
　古人用這般字不是只説字義須是想像這意思是
　如此如恂恂皆是有此意思方下此字如史記云魯
　道之衰洙泗之閒斷斷如也(斷誾/字同)這正見和悦而諍
　底意思當道化盛時斑白者不提挈不負戴於道路
　少壯者代其事到周衰少壯者尚欲執其任而老者
　自不肯安爭欲自提挈自負戴此正是和悦而諍(以/上)
　(語類/二條)
　　　第三節
問君召使擯擯如其命數之半如上公九命則擯者五
　人以次傳命曰古者擯介之儀甚煩如九命擯五人
　介則如命數是九人賔主相見自擯以下列兩行行
　末相近如主人説一句主人之擯傳許多擯者訖又
　交過末介傳中介直至賔之上介方聞之賔
古者相見之禮主人有擯賔有介賔傳命於上介上介
　傳之次介次介傳之末介末介傳之末擯末擯傳之
　次擯次擯傳之上擯上擯傳之主人然後賔主方相
　見(以上語/類二條)
　　　第四節
問立不中門或問謂門之左右扉各有中其制可考否
　曰門之中有闑扉之兩旁有棖棖闑之間即中古人
　常闔左扉所謂中門者謂右扉之中也
蕭問過位色勃如也位謂門屛之間人君宁立之處曰
　古今之制不同今之朝儀用秦制也古者朝㑹君臣
　皆立故史記謂秦王一旦捐賔客而不立朝君立於
　門屛之間屛者乃門間蕭牆也今殿門亦設之三公
　九卿以下設位於廷中故謂之三槐九棘者廷中有
　樹處公卿位當其下也
過位注云君之虚位謂門屏之間曰如今人㕔門之内
　屛門之外似周禮所謂外朝也
問復其位踧踖如也曰此是到末梢又結算則箇若衆
　人到末梢便撒了聖人則始乎敬終乎敬故到末梢
　又整頓則箇(以上語/類四條)
問升堂摳衣用兩手則手中無所執矣若有贄及執圭
　則升堂有不必摳衣但防其不至躡齊否曰執圭而
　升則足蹜蹜如有循自不至躡齊矣(荅李堯卿/○文集)
　　　第五節
上如揖下如授舊説亦好但此方説升堂時其容如此
　既升堂納圭於君前即不復執之以下故説作下堂
　不得所以只用平衡之說言之上下謂執圭之髙低
　也
執圭上如揖下如授前輩多作上階之上下階之下其
　實既下則己不用圭往往授介者只是髙不過於揖
　故如揖下不低於授故如授
問聘享之禮曰正行聘禮畢而後行享禮聘是以命圭
　通信少閒仍舊退還命圭享是獻其圭璧琮璜非命
　圭也幣皮輿馬之類皆拜跪以獻退而又以物獻其
　夫人凡三四次方畢所獻之物皆受但少閒别有物
　回之又問庭實曰皮幣輿馬皆陳之於庭實私覿是
　所遣之大夫既以君命行聘享之禮畢却行私禮參
　見他國之君也
享禮有容色儀禮謂發氣滿容何故如此曰聘是初見
　時故其意極於恭肅既聘而享則用圭璧以通信有
　庭實以將其意比聘時漸紓也
私覿愉愉曰聘者享禮乃其君之信私覿則聘使亦有
　私禮物與所聘之國君及其大臣(以上語/類五條)
　　　第六節
君子不以紺緅飾紅紫不以為䙝服今反以紅紫為朝
　服
問緅以飾練服緅是絳色練服是小祥後喪服如何用
　絳色以為飾曰便是不可曉此箇制度差異絳是淺
　紅色紺是青赤色如今之閃青也
蒨纁絳朱此紅之染數一入為蒨再入為纁三入為絳
　四入為朱(以上語/類三條)
君子不以紺緅飾紺𤣥色説文云深青揚赤色也緅絳
　色飾者緣領也齊服用紺三年之喪既期而練其服
　以緅為飾紅紫非正色青赤黄白黑五方之正色也
　綠紅碧紫騮五方之間色也蓋以木之青克土之黄
　合青黄而成緑為東方之間色以金之白克木之青
　合青白而成碧為西方之間色以火之赤克金之白
　合赤白而成紅為南方之間色以水之黒克火之赤
　合赤黑而成紫為北方之間色以土之黄克水之黑
　合黄黑而成騮為中央之間色(荅張敬/夫問目)
問鄉黨非帷裳必殺之集注云朝祭之服用裳問時遺
　此一句正幅如帷要有襞襀而旁無殺縫其餘如深
　衣要半下齊倍要則無襞襀而有殺縫矣所謂有襞
　襀恐是若今裙制近要有殺是也要半下謂近要者
　狹半於下面齊也齊倍要謂向下者闊倍於上面要
　也不知旁無殺縫之制如何恐是深衣之制裳下面
　是裁布為之近要者殺從其小以就半下之法所以
　旁有殺縫也曰此讀集注遺下首句故其下皆無文
　理昨乍看之亦自暁不得也今添此句讀之自合見
　得分明矣帷裳如今之裙是也襞襀即是摺處耳其
　幅自全安得謂近要者有殺縫耶(荅歐陽希遜○/以上文集二條)
　　　第八節
問割不正不食與席不正不坐此是聖人之心純正故
　日用間纔有不正處便與心不相合心亦不安曰聖
　人之心無毫釐之差謂如事當恁地做時便硬要恁
　地做且如不得其醬不食這一物合用醬而不得其
　醬聖人寧可不喫蓋皆欲得其當然之則故也
不得其醬不食其字正緊要其醬如魚膾芥醬之類(以/上)
　(語類/二條)
問食不厭精膾不厭細集注云言以是為善非謂必欲
　如是也竊謂善字微有未穩善者則有嘉善之意此
　不厭但不嫌逺而已蓋聖人平日簡淡曰以下文推
　之聖人凡事子細初無簡淡之意若如所説則記者
　當云膾不厭粗食不厭糲乃為正理不應反作如此
　説也(荅陳/安卿)
問不得其醬不食醬者當是鮓醢之物曰如魚膾不得
　芥醬麋腥不得醢醬則不食謂其不備或傷人也(荅/李)
　(守/約)
出三日不食之矣敬夫云或出三日則寧不食焉某按
　經文此句乃解上文祭肉不出三日之意言所以三
　日之中食之必盡而不使有餘者蓋以若出三日則
　人將不食而厭棄之非所以敬神惠也(與張敬夫論/癸巳論語説)
問鄉黨瓜祭陸氏謂魯論瓜作必而季氏一篇又是齊
　論則今此書非漢時魯論之篇乃後世相傳集三論
　皆有混其間否(此雖非大義所/係亦當知之)曰何晏序云就魯論
　篇章考之齊古為之注然今不可得而分矣舊亦甞
　病其如此矣(荅陳安卿○以/上文集四條)
　　　第十節
問鄉人儺朝服而立於阼階集注云庻其依己而安或
　云存室神蓋五祀之屬子孫之精神即祖考之精神
　故祖考之精神依於己若門行户竈之屬吾身朝夕
　之所出處則鬼神亦必依己而存曰然一家之主則
　一家之鬼神屬焉諸侯守一國則一國鬼神屬焉天
　子有天下則天下鬼神屬焉看来為天子者這一箇
　神明是多少大如何有些子差忒得若縱欲無度天
　上許多星辰地下許多山川如何不變怪蔡云子陵
　足加帝腹便見客星侵帝座曰殷之未喪師克配上
　帝紂未做不好時便與天相配是甚細事(語/類)
問鄉人儺古人所以為此禮者只為疫癘乃隂陽一帶
　不和之氣游焉非有形象附著人乃天地精氣所㑹
　故至誠作威嚴以驅之則志帥充實精氣强壯自無
　疑忌怯懾而有可勝之理否但古人此禮節目不可
　考想模様亦非後世俚俗之所為者曰後漢志中有
　此想亦近古之遺法(荅陳安卿/○文集)
　　　第十一節
蘇實問問人於他邦再拜而送之曰古人重此禮遣使
　者問人於他邦則主人拜而送之從背脊後拜潘子
　善因言浙中若納婦嫁娶盛禮時遣人入傳語婚姻
　之家亦拜送之至反命則不拜也
問康子饋藥拜而受之看此一事見聖人應接之間義
　理發見極其周密曰這般所在却是龜山看得子細
　云大夫有賜拜而受之禮也未達不敢甞所以慎疾
　必告之直也直而有禮故其直不絞龜山為人粘泥
　故説之較密(以上語/類二條)
　　　第十三節
問疾君視之方東首常時首當在那邉禮記自云寢常
　當東首矣平時亦欲受生氣恐不獨於疾時為然曰
　常時多東首亦有隨意卧時節如記云請席何向請
　衽何趾這見得有隨意向時節然多是東首故玉藻
　云居常當户寢常東首也常寢於北牗下君問疾則
　移南牗下
問病者居北牗之義曰是就北牗下安牀睡因君來故
　遷之南牗下使以南面視己耳(以上語/類二條)
君祭先飯先儒舊説蓋本如此近世乃有以為君祭必
　先黍稷者若然則其音讀亦自不同蓋如先儒之説
　則飯音上聲而為食之之義如近世之説則飯為去
　聲而指所食之物二説雖若皆通然細推之則恐先
　儒之説為長蓋為賔主之禮則主人先客祭然後客
　祭主人食而後客食今既侍食於君則不敢當此禮
　而子之於父臣之於君飲食必先品甞之而後敢進
　亦禮之所當然也故謂侍食者於君之祭也而己先
　食之其義各得若如近世之説則君祭之先後有非
　己之所得與者其祭之先後自有常禮上下同之不
　必專言君祭乃先飯也(荅向伯元/○文集)
　　　第十四節
問朋友死無所歸曰於我殯朋友之饋非祭肉不拜朋
　友之義固當如此後世同志者少而汎然交處者多
　只得隨其淺深厚薄度吾力量為之寜可過厚不可
　過薄曰朋友交游固有淺深若汎然之交一一要周
　旋也不可於自家情分稍厚自著如此須是情文相
　稱若汎汎施之却是曲意徇物古人於這般所在自
　分明如交友稱其信也執友稱其仁也自有許多樣
　又如於師吾哭諸寢朋友哭諸寢門之外所知吾哭
　於野恩義自有許多節(語/類)
　　　第十五節
問記云若有疾風迅雷甚雨雖夜必興衣服冠而坐看
　來不如此定是不安但有終日之雷終夜之雨如何
　得常如此曰固當常如此但亦主於疾風迅雷甚雨
　若平平底雷風雨也不消如此問當應接之際無相
　妨否曰有事也只得應(語/類)
　　　第十六節
立之説車中不内顧一章曰立視五嶲式視馬尾蓋嶲
　是車輪一轉之地車輪髙六尺圍三徑一則闊丈八
　　五轉則正為九丈矣立視雖逺亦不過此(語/類)
　
　
　
　
　
　
　
　
　
　
　
　
　
　
御纂朱子全書卷十六
　欽定四庫全書
御纂朱子全書卷十七
　　論語八
　　　先進第十一
　　　　先進於禮樂章
　問先進於禮樂此禮樂還説宗廟朝廷以至州閭鄉黨
　　之禮樂曰也不止是這般禮樂凡日用之間一禮一
　　樂皆是禮樂只管文勝去如何合殺須有箇變轉道
　　理如今日事都恁地侈靡某在南康時通上位書唘
　　只把紙封後來做書盝如今盡用紫羅背盝内用眞
　　紅事事都如此如何合殺問孔子又云吾從周只是
　　指周之前輩而言曰然聖人窮而在下所用禮樂固
　　是從周之前輩若聖人達而在上所用禮樂須更有
　　損益不止從周之前輩若荅顔子為邦之問則告以
　　四代之禮樂問如孔子所言禮與其奢也寜儉喪與
　　其易也寜戚又云禮云禮云玉帛云乎哉樂云樂云
　鐘鼓云乎哉此皆欲損過就中之意曰固是此等語
　最多又云觀聖人意思因見得事事都如此非獨禮
　樂如孟子後面說許多鄉原狂狷亦是此意鄉原直
　是不好寜可是狂底狷底如今人恁地文理細宻倒
　未必好寜可是白直粗疎底人(語/類)
　　　從我於陳蔡章
問從我於陳蔡者皆不及門曰此說當從明道謂此時
　適皆不在孔子之門思其相從於患難而言其不在
　此耳門人記之因歴數顔子而下十人并目其所長
　云耳
問徳行不知可兼言語文學政事否曰不消如此看自
　就逐項上看如顔子之徳行固可以備若他人固有
　徳行而短於才者(以上語/類二條)
　　　回也非助我章
舊曾問李先生顔子非助我者處李先生云顔子於聖
　人根夲有黙契處不假枝葉之助也如子貢乃枝葉
　之功(語/類)
　　　顔路請子之車章
問注以為命車何以驗之曰禮記言大夫賜命車(語/類)
問顔淵死孔子若有財還與之椁否順之曰不與喪稱
　家之有無顔淵家夲無則其無椁乃為得宜孔子若
　與之椁便是使顔淵失宜孔子必不肯蓋椁者可有
　可無者也若無棺則必與之矣曰孔子若有財必與
　顔淵為椁蓋朋友有通財之義况孔子之與顔淵視
　之如子耶所謂喪具稱家之有無者但不可以非義
　他求耳(荅石子重/○文集)
　　　門人厚葬章
門人厚葬是顔子之門人不得視猶子以有二三子故
　也歎不得如葬鯉之得宜此古注說得甚好乂簡徑
　(語/類)
　　　季路問事鬼神章
或問季路問鬼神章曰事君親盡誠敬之心即移此心
　以事鬼神則祭如在祭神如神在人受天所賦許多
　道理自然完具無欠闕須盡得這道理無欠闕到那
　死時乃是生理已盡安於死而無愧
問人鬼一理人能誠敬則與理為一自然能盡事人事
　鬼之道有是理則有是氣人氣聚則生氣散則死是
　如此否曰人且從分明處理會去如誠敬不至以之
　事人則必不能盡其道况事神乎不能暁其所以生
　則又焉能暁其所以死乎
亞夫問未知生焉知死先生曰若曰氣聚則生氣散則
　死纔說破則人便都理㑹得然須知道人生有多少
　道理自禀五常之性以來所以父子有親君臣有義
　者須要一一盡得這生底道理則死底道理皆可知
　矣張子所謂存吾順事沒吾寜也是也
或問季路問鬼神章曰世間無有聚而不散散而不聚
　之物聚時是這模樣則散時也是這模樣若道孔子
　說與子路又不全與他說若道不說又也只是恁地
問伊川謂死生人鬼一而二二而一是兼氣與理言之
　否曰有是理則有是氣有是氣則有是理氣則二理
　則一(以上語/類五條)
盡愛親敬長貴貴尊賢之道則事鬼之心不外乎此矣
　知乾坤變化萬物受命之理則生之有死可得而推
　矣夫子之言固所以深暁子路然學不躐等於此亦
　可見矣近世說者多借先聖之言以文釋氏之㫖失
　其夲意逺矣(荅廖/子晦)
問子路問事鬼神一章誼謂由聚散故有生死由幽明
　故有人鬼而所謂理則無有聚散幽明之異也學者
　求盡乎理可也盡乎事人之理則鬼神之理不外是
　知其所以生則死之理可見亦即其著見者而致其
　知實其行而已不然將求諸恍惚茫昧之域終亦不
　知焉耳矣曰亦善然事人之道未易盡所以生者亦
　未易知也(荅方賔王○以/上文集二條)
　　　閔子侍側章
冉有子貢侃侃如也侃侃剛直之貌不必泥事迹以二
　子氣象觀之賜之達求之藝皆是有才底人大凡人
　有才便自暴露便自然有這般氣象閔子純於孝自
　然有誾誾氣象
誾誾是深沉底侃侃是發露圭角底行行是發露得粗
　底
問誾誾行行侃侃皆是剛正之意如冉求平日自是箇
　退遜之人如何也解有此意思曰三子皆意思大同
　小異求賜則㣲見其意子路則全體發在外閔子則
　又全不外見然此意思亦自在三子者皆有疑必問
　有懐必吐無有遮覆含糊之意曰豈非以卑承尊易
　得入於柔佞卑謟三子各露其情實如此故夫子樂
　之曰都無那委曲回互底意思
問誾誾行行侃侃曰閔子於和悅中却有剛正意思仲
　由一於剛正閔子深厚仲由較表露問子路不得其
　死然曰然者未定之辭聖人雖謂其不得其死使子
　路能變其氣習亦必有以處死
或問子路死於孔悝之難死得是否曰非是自是死得
　獃出公豈可仕也又問若仕於孔悝則其死為是否
　曰未問死孔悝是不是只合下仕於衛自不是了况
　孔悝亦自是不好底人何足仕也子路只見得可仕
　於大夫而不知輙之國非可仕之國也問孔門弟子
　多仕於列國之大夫者何故曰他别無科闕仕進者
　只有此一門舎此則無從可仕所以顔閔寜不仕耳
子路死孔悝之難未為不是只是他當初事孔悝時錯
　了到此不得其死衛君不正冉有子貢便能疑而問
　之有思量便不去事他若子路粗率全不信聖人說
　話必也正名亦是教子路不要事衛他更說夫子之
　迂若由也不得其死聖人已見得他錯了但不如鳴
　鼔攻之責得求之深雖有不得其死及正名之說然
　終不分曉痛說與他使之知不要事孔悝此事不可
　曉不知聖人何故不痛責之(以上語/類六條)
　　　子貢問師與商也章
問師也過商也不及看過與不及處莫只是二子知見
　上欠工夫曰也不獨知見上欠只二子合下資質是
　這模樣子張便常要將大話蓋將去子夏便規規謹
　守看論語中所載子張說話及夫子告子張處如多
　聞闕疑多見闕殆之類如子張自說我之大賢與於
　人何所不容我之不賢與人將拒我如之何其拒人
　也此說話固是好只是他地位未說得這般話這是
　大賢以上聖人之事他便把來蓋人其疎曠多如此
　孔子告子夏如云無為小人儒又云無欲速無見小
　利如子夏自言可者與之其不可者拒之小子當洒
　掃應對進退之類可見又問參也竟以魯得之魯却
　似有不及之意然曾參雖魯而規模志向自大所以
　終能傳夫子之道子夏合下淺狹而不能窮究道體
　之大全所以終於不及曰魯自與不及不相似魯是
　質樸渾厚意思只是鈍不及底恰似一箇物事欠了
　些子(語/類)
　　　柴也愚章
吳伯英問柴也愚因說柴嘗避難於衛不徑不竇使當
　時非有室可入則柴必不免此還合義否曰此聖人
　所以言其愚也若夫子畏於匡微服過宋料須不如
　此
參也竟以魯得之曾子魯鈍難曉只是他不肯放過直
　是捱得到透徹了方住不似别人只畧綽見得些小
　了便休今一樣敏底見得容易又不能堅守鈍底捱
　得到畧曉得處便說道理止此更不深求惟曾子更
　不放舎若這事看未透眞是捱得到盡處所以竟得
　之
曾子以魯得之只是魯鈍之人却能守其心專一明達
　者每事要入一分半上落下多不專一(以上語/類三條)
　　　回也其庻乎章
敬之問回也其庶乎屢空大意謂顔子不以貧窶動其
　心故聖人見其於道庶幾子貢不知貧富之定命而
　於貧富之閒不能無留情故聖人見其平日所講論
　者多出億度而中曰據文勢也是如此但顔子於道
　庶幾却不在此聖人謂其如此益見其好子貢不受
　命也在平日聖人亦不因其貨殖而言賀孫因問集
　註云顔回言其樂道又能安貧以此意看若顔子不
　處貧賤困窮之地亦不害其為樂曰顔子不處貧賤
　固自樂到他處貧賤只恁地更難所以聖人於此數
　數拈掇出來
問呂曰貨殖之學聚所聞見以度物可以屢中而不能
　悉中嘗記前輩一說曰自太史公班固列子貢於貨
　殖下與馬醫夏畦同科謂其所至諸侯莫不分庭抗
　禮天下後世無不指子貢為豎賈之事子貢孔門髙
　弟豈有聖人之門而以賈豎為先乎屢空無我者也
　其學則自内而求貨殖自外而入非出於己之所自
　得也特其才髙凡接於見聞者莫不解悟比之屢空
　者為有閒矣曰此說乃觀文葉公所作審是集中之
　語蓋呂與叔之遺意也乍看似好而道理恐不如是
　蓋屢空者空乏其身也貨殖則對屢空而言不能不
　計較者是也范氏曰顔子簞食瓢飲屢絶而不改其
　樂天下之物豈有能動其心者此說為得之(以上語/類二條)
屢空只是空乏之空古人有簞瓢屢空之語是也但言
　顔子數數空匱而不改其樂耳下文以子貢貨殖為
　言正對此相反而言以深明顔子之賢也若曰心空
　則聖人平日之言無若此者且數數而空亦不勝其
　間斷矣此夲何晏祖述老荘之言諸先生蓋失不之
　正耳(荅潘/恭叔)
問集注解回也其庶乎屢空章言其近道又能安貧也
　竊疑又字似作兩截蓋樂道故能安貧而安貧所以
　樂道也曰世間亦有質美而能安貧者皆以為知道
　可乎更思之(荅趙恭父○以/上文集二條)
　　　子張問善人之道章
問善人之道曰善人之道只是箇善人底道理所謂善
　人者是天資渾然一箇好人他資質至善而無惡即
　可欲之謂善他所行底事自然皆善不消得桉夲子
　自不至於惡若是常人不依夲子便不能盡善流而
　為惡但他既天資之善故不必循途守轍行之皆善
　却緣只是如此而無學故不能入聖人閫室横渠之
　解極好(語/類)
　　　論篤是與章
問論篤是與章集注云云詳此文義恐只是說不可以
　言取人下文又言不可以貌取人何也曰色莊便是
　兼著貌字(荅趙恭父/○文集)
　　　子畏於匡章
或問回何敢死伊川改死為先是否曰伊川此話門人
　傳之恐誤其間前後有相背處今只作死字說其曰
　吾以汝為死矣者孔子恐顔回遇害故有此語顔子
　荅曰子在回何敢死者顔子謂孔子既得脫禍吾可
　以不死矣若使孔子遇害則顔子只得以死救之也
　或問顔路在顔子許人以死何也曰事偶至此只得
　死此與不許友以死之意别不許以死在未處難以
　前乃可如此處己遇難却如此說不得(語/類)
　　　季子然問仲由冉求章
問據賀孫看來仲由冉求氣質不同恐冉求未必可保
　仲由終是不屈曰不要論他氣質只這君臣大義他
　豈不知聖人也是知他必可保然死於禍難是易事
　死於不可奪之節是難事才出門去事君這身已便
　不是自家底所謂事君能致其身是也如做一郡太
　守一邑之宰一尉之任有盜賊之虞這不成休了便
　當以死守之亦未為難惟卒遇君臣大變利害之際
　只争些子這誠是難今處草茅說這般事似未為切
　己看史策所載簒易之際直是難處簒弑之賊你若
　不從他他便殺了你你從他便不死既是貪生惜死
　何所不至
問孔門弟子如由求皆仕於季氏何也曰只仕便是病
　了儘髙底便不肯仕如閔子曾子是也但當時不仕
　則已仕則必出於季氏蓋當時魯君用舎之權皆歸
　於季氏也又問子路未易屈者當時亦仕於季氏盖
　他雖不能行其道亦稍知尊敬之曰說道他尊敬不
　得才不當仕時便敎他尊敬也不當仕次日見先生
　先生又曰夜来說尊敬話這處認不得當下便作病
　而今說被他敬去仕他若是箇賊来尊敬自家自家
　還從他不從他但看義如何耳
問以道事君不可則止忠告而善道之不可則止張子
　韶解此謂當其微有不可則隨即止之無待其事之
　失過之形而後用力以止之也曰子韶之說不通與
　上下文義不相貫近世學者多取此說愛其新竒而
　不察其不當於理此甚害事不可不知也(以上語/類三條)
　　　子路使子羔為費宰章
子路非謂不學而可以為政但謂為學不必讀書耳上
　古未有文字之時學者固無書可讀而中人以上固
　有不待讀書而自得者但自聖賢有作則道之載於
　經者詳矣雖孔子之聖不能離是以為學也捨是不
　求而欲以政學既失之矣况又責之中材之人乎然
　子路使子羔為宰夲意未必及此但因夫子之言而
　託此以自解耳故夫子以為佞而惡之(荅陳明仲/○文集)
　　　子路曾晳冉有公西華侍坐章
讀曾晳言志一章曰此處正要理㑹如子路說比及三
　年可使有勇冉有云可使足民不知如何施設得便
　如此曾晳意思固是髙逺須是看他如何得如此若
　子細體認得這意思分明令人消得無限利禄鄙吝
　之心須如此看方有意味
冉求公西赤言皆退讓却是見子路被哂後計較如此
　說子路是眞此四人氣象好看
曾㸃之志夫子當時見他髙於三子故與之要之觀夫
　子不知所以裁之之語則夫子正欲共他理㑹在
或問如或知爾則何以哉逮諸子以可用對而曾㸃獨
　不荅所問夫子乃許之何也曰曾㸃意思見得如此
　自與諸子别看他意思若做時上面煞有事在或問
　如何煞有事曰曾㸃見得如此時若子路冉求公西
　華之所為曾㸃為之有餘又曰只怕曾㸃有莊老意
　思或問曾㸃是實見得如此還是偶然說著曰這也
　只是偶然說得如此他也未到得便做荘老只怕其
　流入於荘老又問東莱說曾㸃只欠寛以居之這是
　如何曰他是太寛了却是工夫欠細密因舉明道說
　康節云堯夫豪傑之士根夲不貼貼地
問夫子令四子言志故三子皆言用夫子卒不取而取
　無用之曾㸃何也曰三子之志趣皆止於所能而曾
　㸃氣象又大志趣又别極其所用當不止此也又曰
　曾㸃雖是如此於用工夫處亦欠細密
先生令叔重讀江西嚴時亨歐陽希遜問目皆問曾㸃
　言志一叚以為學之與事初非二致學者要須涵養
　到清明在躬志氣如神之地則無事不可為也先生
　曰此都說得偏了學固著學然事亦豈可廢也若都
　不就事上學只要便如曾㸃樣快活將来却恐狂了
　人去也學者要須常有三子之事業又有曾㸃襟懐
　方始不偏蓋三子是就事上理㑹曾㸃是見得大意
　曾㸃雖見大意却少事上工夫三子雖就事上學又
　無曾㸃底脫灑意思若曾子之學却與曾㸃全然相
　反往往曾㸃這般說話曾子初閒却理㑹不得他但
　夫子說東便去學東說西便去學西說南便去學南
　說北便去學北到學来學去一旦貫通却自得意思
　也
他父子之學正相反曾子是一歩一歩踏著實地去做
　直到那參乎吾道一以貫之曾子曰唯方是然他到
　這裏也只是唯而已也不曾恁地差異從此後也只
　是穩穩貼貼恁地去到臨死尚曰而今而後吾知免
　夫小子也依舊是戰戰兢兢不曾恁地自在曾晳不
　曾見他工夫只是天資髙後自說著如夫子說吾黨
　之小子狂簡斐然成章不知所以裁之這便是狂簡
問集注云曾㸃之學有以見乎日用之間莫非天理流
　行之妙日用之間皆人所共曾㸃見處莫是於飢食
　渴飲冬裘夏葛以至男女居室之類在曾㸃見則莫
　非天理在他人則只以濟其嗜欲曰固是同是事是
　者便是天理非者便是人欲如視聽言動人所同也
　非禮勿視聽言動便是天理非禮而視聽言動便是
　人欲植曰即是五峰所謂天理人欲同行異情否曰
　是
曾㸃之志所謂達可行於天下而後行之程子謂便是
　堯舜氣象為他見處大故見得世間細小功業皆不
　足以入其心
上蔡說鳶飛魚躍因云知勿忘勿助長則知此知此則
　知夫子與㸃之意看来此一叚好當入在集注中舞
　雩後
問前輩說鳶飛魚躍與曽㸃浴沂一事同不知曾㸃之
　事何緣與子思之說同曰曾㸃見日用之間莫非天
　理問何以見曾㸃見日用之間莫非天理曰若非見
　得日用之間無非天理只恁地空樂也無意思又曰
　諸子有安排期必至曾㸃只以平日所樂處言之曾
　㸃不說道欲做那事不做那事又曰曾㸃以樂於今
　日者對諸子以期於異日者對又曰某今日見得又
　别節次日問節取先生所註一叚看不見與昨日之
　說異曰前日不曾說諸子有安排期必至曾㸃無之
　(以上語類/十一條)
問子路曾晳冉有公西華侍坐一章夫子既語之以居
　則曰不吾知也如或知爾則何以哉正是使之盡言
　一旦進用何以自見及三子自述其才之所能堪志
　之所欲為夫子皆不許之而獨與曾㸃看来三子所
　言皆是實事曾㸃雖荅言志之問實未甞言其志之
　所欲為有似逍遥物外不屑當世之務者而聖人與
　此而不與彼何也集註以為味曾㸃之言則見其日
　用之間無非天理流行之妙而用舎行藏了無與於
　我是雖堯舜事業蓋所優為其視三子規規於事為
　之末不可同年而語矣某嘗因是而思之為學與為
　治夲来只是一統事他日之所用不外乎今日之所
　存三子却分作兩截看了如治軍旅治財賦治禮樂
　與凡天下之事皆是學者所當理㑹無一件是少得
　底然須先理㑹要敎自家身心自得無欲則天下無
　不可為之事程子所謂不得以天下撓己己立後自
　能了當得天下事物者是矣夫子嘗因孟武伯之問
　而言由也千乗之國可使治其賦也求也千室之邑
　百乗之家可使為之宰赤也束帶立於朝可使與賔
　客言聖人固已深知其才所能辦而獨不許其仁夫
　仁者體無不具用無不該豈但止於一才一藝而已
　使三子不自安於其所已能孜孜於求仁之是務而
　好之樂之則何暇規規於事為之末緣他有這箇能
　解横在肚皮裏常恐無以自見故必欲得國而治之
　一旦夫子之問有以觸其機即各述所能子路至於
　率爾而對更無推遜求赤但見子路為夫子所哂故
　其辭謙退畢竟是急於見其所長聖門平日所與講
　切自身受用處全然掉在一偪不知今日所存便是
　後日所用見得他將為學為治分作兩截看了所以
　氣象不宏事業不能造到至極如曾㸃浴沂風雩自
　得其樂却與夫子飯疏食飲水樂在其中顔子簞瓢
　陋巷不改其樂襟懐相似程子謂夫子非樂疏食飲
　水也雖疏食飲水不能改其樂也謂顔子非樂簞瓢
　陋巷也不以貧窶累其心而改其所樂也要知浴沂
　風雩人人可為而未必能得其樂者正以窮達利害
　得以累其心而不知其趣味耳夫舉體遺用潔身亂
　倫聖門無如此事全不可以此議曾㸃蓋士之未用
　須知舉天下之物不足以易吾天理自然之安方是
　夲分學者曾㸃言志乃是素其位而行不願乎其外
　無入而不自得者故程子以為樂而得其所也譬如
　今時士子或有不知天分初無不足游泳乎天理之
　中大小大快活反以窮居隐處為未足以自樂切切
　然要做官建立事功方是得志豈可謂之樂而得其
　所也孟子謂廣土衆民君子欲之所樂不存焉中天
　下而立定四海之民君子樂之所性不存焉君子所
　性雖大行不加焉雖窮居不損焉分定故也孟子所
　謂君子所性即孔子顔子曾㸃之所樂如此如老者
　安之朋友信之少者懐之物各付物與天地同量惟
　顔子所樂如此故夫子以四代禮樂許之此浴沂風
　雩識者所以知堯舜事業曾㸃固優為之也然知與
　不知在人用與不用在時聖賢於此乗流則行遇坎
　則止但未用時只知率性循理之為樂正以此自是
　一統底事故也龜山謂堯舜所以為萬世法亦只是
　率性而已外邊用計用較假饒立功業只是人欲之
　私與聖賢作處天地懸隔如子路當蒯聵之難知食
　焉不避其難而不知衛輒之食不可食季氏富於周
　公而求也為之聚斂而附益之後来所成就止於如
　此正為他不知平日率性循理便是建功立事之夲
　未到無入不自得處夫子之不與其有以知之矣所
　見如此不背馳否乞與訂正曰此一叚說得極有夲
　末學者立志要當如此然其用力却有次第巳為希
　遜言之矣(荅嚴/時亨)
問集註中說曾㸃處有樂此終身一句不知如何曰觀
　舜居深山之中伊尹耕於有莘之野豈不是樂此以
　終身後来事業亦偶然耳若先有一豪安排等待之
　心便成病痛矣註中若無此句即此一轉語全無収
　拾荅他聖人問頭不著只如禪家擎拳豎拂之意矣
　(荅甘吉甫○以/上文集二條)
　　顔淵第十二
　　　顔淵問仁章
克己復禮如通溝渠壅塞仁乃水流也
克己復禮如火烈烈則莫我敢遏
克己則禮自復閑邪則誠自存非克己外别有復禮閑
　邪外别有存誠
克己復禮所以言禮者謂有規矩則防範自嚴更不透
　漏
克己復禮為仁與可以為仁矣之為如謂之相似與孝
　弟為仁之夲為仁由巳之為不同
一於禮之謂仁只是仁在内為人欲所蔽如一重膜遮
　了克去己私復禮乃見仁仁禮非是二物
林安卿問克復工夫全在克字上蓋是就發動處克將
　去必因有動而後天理人欲之㡬始分方知所決擇
　而用力也曰如此則未動以前不消得用力只消動
　處用力便得如此得否且更子細次早問看得如何
　林舉註中程子所言克己復禮乾道主敬行恕坤道
　為對曰這箇也只是微有些如此分若論敬則自是
　徹頭徹尾要底如公昨夜之說只是發動方用克則
　未發時不成只在這裏打瞌睡懞憧等有私欲来時
　旋捉来克如此得否又曰若待發見而後克不亦晚
　乎發時固是用克未發時也須致其精明如烈火之
　不可犯始得
或問克己之私有三氣禀耳目鼻口之欲及人我是也
　不知那箇是夫子所指者曰三者皆在裏然非禮勿
　視聽言動則耳目口鼻之欲較多又問克者勝也不
　如以克訓治較穩曰治字緩了且如捱得一分也是
　治捱得二分也是治勝便是打疊殺了他
克己復禮不可將理字来訓禮字克去己私固即能復
　天理不成克己後便都沒事惟是克去己私了到這
　裏恰好著精細底工夫故必又復禮方是仁聖人却
　不只說克己為仁須說克己復禮為仁見得禮便事
　事有箇自然底規矩準則
亞夫問克己復禮章曰今人但說克己更不說復禮夫
　子言非禮勿視聽言動即是克己復禮之目也顔子
　㑹問夫子㑹荅荅得来包括得盡巳字與禮字正相
　對說禮便有規矩準繩且以坐立言之巳便是箕踞
　禮便是坐如尸己便是跛倚禮便是立如齊但如此
　看便見又曰克己是大做工夫復禮是事事皆落腔
　窠克己便能復禮歩歩皆合規矩準繩非是克己之
　外别有復禮工夫也釋氏之學只是克己更無復禮
　工夫所以不中節文便至以君臣為父子父子為君
　臣一齊亂了吾儒克己便復禮見得工夫精細聖人
　說得来夲末精粗具舉下靣四箇勿字便是克與復
　工夫皆以禮為準也克己復禮便是捉得病根對證
　下藥仲弓主敬行恕是且涵養將去是非猶未定涵
　養得到一歩又進一歩方添得許多見識克己復禮
　便剛決克除將去
因論克己復禮洽歎曰為學之艱未有如私欲之難克
　也先生曰有奈他不何時有與他做一片時
呂與叔說克己從那己物對處克此說雖好然不是夫
　子與顔子說底意夫子說底是說未與物對時若與
　物對時方克他却是自家已倒了幾多所謂已只是
　自家心上不合理底便是不待與物對方是又曰呂
　與叔克己銘只說得一邊
國秀問聖人言仁處如克己復禮一句最是言得仁之
　全體否曰聖人告人如居處恭執事敬與人忠之類
　無非言仁若見得時則何處不是全體何嘗見有半
　體底仁但克己復禮一句却尤親切
孔門弟子如仁字義字之說已各各自暁得文義但看
　荅問中不曾問道如何是仁只問如何行仁夫子荅
　之亦不曾說如何是仁只說道如何可以至仁如顔
　子之問孔子荅以克己復禮仲弓之問孔子荅以出
　門如見大賔使民如承大祭己所不欲勿施於人司
　馬牛之問孔子荅以仁者其言也訒樊遲之問孔子
　荅以居處恭執事敬與人忠想是仁字都自解理㑹
　得但要如何做
問克己復禮即仁乎曰克己復禮當下便是仁非復禮
　之外别有仁也此閒不容髪無私便是仁所以謂一
　日克己復禮天下歸仁若眞箇一日打併得淨潔便
　是仁如昨日病今日愈便不是病
一日克己復禮則一日天下歸仁二日克己復禮則二
　日天下歸仁
一日存此心則一日有此徳一日克己復禮天下歸仁
　不是恁地畧用工夫便一日自能如此須是積工夫
　到這裏若道是一日克己復禮天下便一向歸其仁
　也不得若一日克己復禮則天下歸其仁明日若不
　克己復禮天下又不歸仁
問一日克己復禮如何使天下便能歸仁曰若眞能一
　日克己復禮則天下有歸仁之理這處亦如在家無
　怨在邦無怨意思在家無怨一家歸其仁在邦無怨
　一邦歸其仁就仲弓告止於邦家顔子體叚如此便
　以其極處告之又曰歸猶歸重之意
問一日克己復禮天下歸仁向來徐誠叟說此是克己
　工夫積習有素到得一日果能克己復禮然後天下
　歸仁如何曰不必如此說只是一日用其力之意問
　有人一日之中克己復禮安得天下便歸仁曰只為
　不曾克己復禮一日克己復禮即便有一日之仁顔
　子三月不違仁只是拳拳服膺而弗失惟聖㒺念作
　狂惟狂克念作聖今日克念即可作聖明日㒺念即
　為狂矣曰到顔子地位其徳已成恐不如此曰顔子
　亦只是有不善未嘗不知知之未嘗復行除是夫子
　七十而從心所欲不踰矩方可說此
敬之問上面克己復禮是要克盡己私下面四勿是嚴
　立禁制使之用力曰此一章聖人說只是要他克己
　復禮一日克己復禮則天下歸仁是言克己復禮之
　效為仁由己而由人乎哉是言克己復禮工夫處在
　我而不在人下面請問其目則是顔子更欲聖人詳
　言之耳蓋非禮勿視便是要在視上克己復禮非禮
　勿聽是要在聽上克己復禮非禮勿言是要在言上
　克己復禮非禮勿動是要在動上克己復禮前後反
　復只說這四箇字若如公說却是把作兩截意思看
　了
問顔淵問仁孔子對以克己復禮顔淵請問其目則對
　以非禮勿視聽言動看得用力只在勿字上曰亦須
　是要睹當得是禮與非禮
非禮勿視說文謂勿字似旗脚此旗一麾三軍盡退工
　夫只在勿字上纔見非禮來則以勿字禁止之纔禁
　止便克己纔克去便能復禮又曰顔子力量大聖人
　便就他一刀截斷若仲弓則是閉門自守不放賊入
　來底然敬恕上更好做工夫
或問非禮勿視聽言動曰目不視邪色耳不聽淫聲如
　此類工夫却易視逺惟明才不逺便是不明聽徳惟
　聰才非徳便是不聰如此類工夫却難視聽言動但
　有些箇不循道理處便是非禮
元翰問非禮勿視聽言動看來都在視上曰不専在視
　上然聽亦自不好只縁先有視聽便引惹得言動所
　以先說視聽後說言動佛家所謂視聽甚無道理且
　謂物雖視前我元不曾視與我自不相干如此却是
　將眼光逐流入閙可也聽亦然天下豈有此理坐閒
　舉佛書亦有克己底說話先生曰所以不可行者却
　無復禮一叚事既克己若不復禮如何得
由乎中而應乎外制於外所以養其中上句是說視聽
　言動皆由中出下句是用功處問須是識别得如何
　是禮如何是非禮曰固是用分别得然緊要在勿字
　上不可放過
直卿問制於外所以養其中此是說仁之體而不及用
　曰制於外便是用又曰視聽自外入言動自内出聖
　人言語緊密如此聖人於顔子仲弓都是就綱領上
　說其他則是就各人身上說
尹叔問哲人知幾誠之於思志士勵行守之於為四句
　莫有優劣否曰思是動之微為是動之著這箇是該
　動之精粗為處動思處亦動思是動於内為是動於
　外蓋思於内不可不誠為於外不可不守然専誠於
　思而不守於為不可専守於為而不誠於思亦不可
　又曰看文字須是得箇骨子諸公且道這動箴那句
　是緊要道夫云順理則裕莫是緊要否曰更連從欲
　則危兩句都是這是生死路頭又曰四者惟視為切
　所以先言視而視箴之說尤重於聽也(以上語類/二十七條)
天下歸仁熟考經文及程氏說似只謂天下之人以仁
　歸之與呂氏贊不同蓋事事合理則人莫不稱其仁
　如宗族稱孝鄉黨稱弟之比若有豪髮之私留於胸
　中則見乎外者必有所不可揜矣人亦必以其實而
　稱之又何歸仁之有(荅連/嵩卿)
克己之目不及思竊謂洪範五事以思為主蓋不可見
　而行乎四者之閒也然操存之漸必自其可見者而
　為之法則切近明白而易以持守故五事之次思最
　在後而夫子於此亦徧舉四勿而不及夫思焉蓋欲
　學者循其可見易守之法以養其不可見不可係之
　心也至於久而不懈則表裏如一而私意無所容矣
　程子四箴意正如此(荅陳/明仲)
視聼與見聞不同聲色接於耳目見聞也視聽則耳目
　從乎聲色矣不論心受與不受也(荅石/子重)
問由乎中而應乎外制乎外所以養其中曰由乎中而
　應乎外是推夲視聽言動四者皆是由中而出汎言
　其理之如此耳非謂從裏面做工夫出來也制乎外
　所以養其中方是說做工夫處全是自外而内自葉
　流根之意非謂内外交相養與此章之文夲不相戾
　不須如此分疏也如視聽二箴云心兮夲虛秉彜天
　性亦皆是推夲而言若其工夫則全在制之於外閑
　邪勿聽處可更詳之(荅呂子約○以/上文集四條)
　　　仲弓問仁章
己所不欲勿施於人緊接著那出門使民在邦無怨在
　家無怨緊接著那己所不欲勿施於人直到這裏道
　理方透徹似一片水流注出來到這裏方住中閒也
　閒斷不得效驗到這處方是做得透徹充足飽滿極
　道體之全而無虧欠外内閒纔有一人怨他便是未
　徹便如天下歸仁底纔有一箇不歸仁便是有未到
　處又云内外無怨便是應處如闗雎之仁則有麟趾
　之應鵲巢之仁則有騶虞之應問仁者甚多只荅顔
　子仲弓底說得來大
或問推己及物之謂恕曰推己及物便是己所不欲勿
　施於人然工夫却在前面出門如見大賔使民如承
　大祭須是先主於敬然後能行其恕或問未出門使
　民之前更有工夫否曰未出門使民之時只是如此
　惟是到出門使民時易得走失故愈著用力也
或問伊川未出門未使民時如何曰此儼若思時也聖
　人之言得他恁地說也好但使某荅那人則但云公
　且去出門如見大賔使民如承大祭因曰那未出門
　使民時自是當敬不成未出門使民時不敬却待出
　門時旋旋如見大賔使民時旋旋如承大祭却成甚
　舉止聖人所以只直說出門如見大賔使民如承大
　祭更不說那未出門使民時如何如今恁地說却較
　淡了
先生自唐石歸曰路上有人問己所不欲勿施於人是
　恕如以刑罰加人豈其人之所欲便是不恕始得且
　說如何衆人各以意對先生曰皆未分明伊川云恕
　字須兼忠字說此說方是盡忠是盡己也盡己而後
　為恕以刑罰加人其人實有罪其心亦自以為當然
　故以刑加之而非强之以所不欲也其不欲被刑者
　乃其外面之私心若其眞心既已犯罪亦自知其當
　刑矣今人只為不理㑹忠而徒為恕其弊只是姑息
　張子韶中庸有云聖人因己之難克而知天下皆可
　恕之人即此論也今人只為不能盡己故謂人亦只
　消如此所以汎然亦不責人遂至於彼此皆自恕而
　己
問在家無怨在邦無怨曰此以效驗言若是主敬行恕
　而在家在邦皆不能無怨則所謂敬恕者未是敬恕
　問怨有是有非如何都得他無怨曰此且說怨得是
　底未說到不是底
希遜問夫子荅顔子仲弓問仁之異曰此是各就他資
　質上說然持敬行恕便自能克己克己便自能持敬
　行恕亦不必大叚分别
克己復禮是剛健勇決一上便做了若所以告仲弓者
　是教他平穩做去慢慢地消磨了譬如服藥克己者
　要一服便見效敬恕者漸漸服藥磨去其病也
或問克己復禮者乾道莊敬持守者坤道如何分别曰
　乾道奮發而有為如庸言之信庸行之謹閑邪存其
　誠之類是也忠信所以進徳脩辭立其誠所以居業
　坤道静重而持守如敬以直内義以方外之類是也
　觀夫子告二子氣象各有所類(以上語/類八條)
問出門如見大賔使民如承大祭就體上說己所不欲
　勿施於人就用上說在邦無怨在家無怨就效處說
　曰此說甚好擇之疑出門使民已是用處然亦不妨
　蓋此兩事只是自家敬其心耳未有施為措置也(荅/石)
　(子重○/文集)
　　　司馬牛問仁章
宜久問仁者其言也訒曰仁者心常醒在見箇事來便
　知道須要做得合箇道理不可輕易便是知得道為
　之難故自不敢輕言若不仁底人心常如睡底相似
　都不曾見箇事理便天來大事也敢輕輕做一兩句
　說了
仁者之人言自然訒在學仁者則當自謹言語中以操
　持此心且如而今人愛胡亂說話輕易言語者是他
　此心不在奔馳四出如何有仁
為之難言之得無訒乎心存則自是不敢胡亂說話大
　率說得容易底便是他心放了是實未嘗為之也若
　不敢胡亂做者必不敢容易說然亦是存得這心在
　(或曰言行常相表裏又曰人到/得少說話時也自是心細了)
或問顔子仲弓司馬牛問仁雖若各不同然克己工夫
　也是主敬其言也認也是主敬曰司馬牛如何做得
　顔子仲弓底工夫須是逐人自理㑹仁譬之屋克己
　是大門打透便入来主敬行恕是第二門言訒是箇
　小門雖皆可通然小門便迂廻得些是他病在這裏
　如先難後獲亦是隨他病處說(以上語/類四條)
　　　司馬牛問君子章
不憂不懼司馬牛將謂是塊然頑然不必憂懼不知夫
　子自說是内省不疚自然憂懼不来
為學須先尋得一箇路徑然後可以進歩可以觀書不
　然則書自書人自人且如孔子說内省不疚夫何憂
　何懼須觀所以不憂不懼由内省不疚學者又須觀
　所以内省不疚如何得来(以上語/類二條)
　　　司馬牛憂曰章
死生有命言禀之素定非今日所能移富貴在天言制
　之在彼非人力所能致(荅連嵩卿/○文集)
問四海皆兄弟胡氏謂意圓語滯以其近於二夲否曰
　子夏當初之意只謂在我者敬而無失與人又恭而
　有禮如此則四海之内皆親愛之何患乎無兄弟要
　去開廣司馬牛之意只不合下箇皆兄弟字便成無
　差等了(語/類)
　　　子張問明章
問浸潤之譖膚受之愬曰譖是譖人是不干巳底事才
　說得驟便不能入他須是閒言冷語掉放那裏說教
　来不覺愬是切巳底事方說得緩慢人便不將做事
　須是說得緊切要忽然閒觸動他如被人罵便說被
　人打被人打便說人要殺蓋不如此不足以觸動他
　也又問明而逺是見得到否曰是明字說不足又添
　箇逺字贊之
或問膚受之愬切近災也若他父兄有急難其事不可
　緩来愬時便用周他若待我審究得實已失事了此
　當如何曰不然所以說明又說逺須是眼裏識箇眞
　偽始得若不識箇眞偽安得謂之明逺這裏自有道
　理見得過他眞偽却来瞞我不得譬識藥材或將假
　藥來賣我識得過任他說千言萬語我既見破偽了
　看如何說也不買此所以謂之明逺只是這些子(以/上)
　(語類/二條)
　　　子貢問政章
問民無信不立是民自不立是國不可立曰是民自不
　立民不立則國亦不能以立矣問民如何是不立曰
　有信則相守而死無信則相欺相詐臣棄其君子棄
　其父各自求生路去(語/類)
　　　棘子成曰章
問惜乎夫子之說君子也古注只作一句說先生作兩
　句說如何曰若作一句說則惜乎二字無著落
問文猶質也質猶文也虎豹之鞟猶犬羊之鞟如何以
　文觀人曰無世閒許多禮法如何辨得君子小人如
　老莊之徒絶滅禮法則都打箇沒理㑹去但子貢之
　言似少差别耳如孔子說禮與其奢也寧儉與其不
　遜也寧固便說得好
棘子成全說質固未盡善子貢全說文以矯子成又錯
　若虎皮羊皮雖除了毛畢竟自别事體不同使一箇
　君子與一箇屠販之人相對坐並不以文見畢竟兩
　人好惡自别大率固不可無文亦當以質為夲如寧
　儉寧戚之意(以上語/類三條)
　　　哀公問於有若章
問百姓足君孰與不足曰未有府庫財非其財者也百
　姓既足不成坐視其君不足亦無此理蓋有人斯有
　土有土斯有財若百姓不足君雖厚斂亦不濟事(語/類)
　　　子張問崇徳辨惑章
問主忠信徙義曰主忠信者每事須要得忠信且如一
　句話不忠信便是當得沒這事了主字須重看喚做
　主是要將這箇做主徙義是自家一事未合義遷徙
　去那義上見得又未甚合義須更徙去令都合義主
　忠信且先有夲領了方徙義恁地便徳㑹崇若不先
　主忠信即空了徙去甚處如何㑹崇主忠信而不徙
　義却又固執
主忠信是劄脚處徙義是進歩處漸漸進去則徳自崇
　矣
問子張問崇徳辨惑孔子既荅之矣末又引我行其野
　之詩以結之誠不以富亦祗以異伊川言此二句當
　冠之齊景公有馬千駟之上後之傳者因齊景公問
　政而誤耳至范氏則以為人之成徳不以富亦祗以
　行異於野人而已此二說如何曰如范氏說則是牽
　合如伊川說則是以富言千駟異言夷齊也今只得
　如此說(以上語/類三條)
　　　子張問政章
亞夫問居之無倦行之以忠曰居之無倦在心上說行
　之以忠在事上說居之無倦者便是要此心長在做
　主不可放倒便事事都應得去行之以忠者是事事
　要著實故某集註云以忠則表裏如一謂裏要如此
　便外面也如此事事靠實去做也
問居之無倦行之以忠曰若是有頭無尾底人便是忠
　也不久所以孔子先將箇無倦逼截他
問居之無倦行之以忠曰所居是自己事要終始如一
　行之以忠是對人言之謂應接時恐有不誠處
子張是箇有銳氣底人他做事初頭乗些銳氣去做少
　閒做到下梢多無殺合故告以居之無倦又且不樸
　實故告之以行之以忠欲其盡心力也(以上語/類四條)
　　　季康子患盗章
問楊氏謂欲民之不為盗在不欲而已横渠謂欲生於
　不足則民盗能使無欲則民自不為盗假設以子不
　欲之物賞子使竊子必不竊故為政在乎足民使無
　所欲而已如横渠之說則是孔子當面以季康子比
　盗矣孔子於季康子雖不純於為臣要之孔子必不
　面斥之如此聖人氣象恐不若是如楊氏所說只是
　責季康子之貪然氣象和平不如此之峻厲今欲且
　從楊氏說如何曰善(語/類)
　　　子張問士章
問何如斯可謂之達曰行得無窒礙謂之達在家必達
　在邦必達事君則得乎君治民則得乎民事親則孝
　事長則弟無所不達(植録云如事親則得乎/親事君則得乎君之類)又曰色
　取仁而行違居之不疑正是指子張病痛處
周問聞達之别曰達是退一歩底聞是近前一歩做底
　退一歩底卑遜篤實不求人知一旦工夫至到却自
　然㑹逹聞是近前一歩做惟恐人不知故矜張誇大
　一時若可喜其實無足取者
質直而好義便有箇觸突人底意思到得察言觀色慮
　以下人便又和順低細不至觸突人矣慮謂思之詳
　審常常如此思慮恐有所不覺知也聖人言語都如
　此周徧詳宻
問察言而觀色曰此是實要做工夫蓋察人之言觀人
　之色乃是要驗吾之言是與不是今有人自任己意
　說將去更不看人之意是信受他還不信受他如此
　則只是自髙更不能謙下於人實去做工夫也大抵
　人之為學須是自低下做將去才自髙了便不濟事
問質直而好義和靖謂立志質直如何曰這箇莫不須
　說立志質直但只是無華偽質是樸實直是無偏曲
　而所行又合宜察人之言而觀人之色審於接物慮
　以下人只是一箇謙如此便做得去達是做得去又
　問仁如何以顔色取曰此處與前說相反只是顔色
　雖做仁者舉止而所行又却不如此此恐是就子張
　身上說
色取仁而行違這是占外面地位闊了裏面填不足
問色取仁而行違居之不疑在邦必聞在家必聞與鄉
　原如何曰却不同那在邦必聞在家必聞底是大拍
　頭做要壓倒人鄉原却是不作聲不作氣隂沈做罪
　過底人義剛言二者皆是要譽而天理都不存了曰
　固是如此但一箇是向前去做一箇是退來做(以上/語類)
　(七/條)
　　　樊遲從遊於舞雩之下章
陳希眞問先事後得非崇徳與曰今人做事未論此事
　當做不當做且先計較此事有甚功效既有計較之
　心便是専為利而做不復知事之當為矣徳者理之
　得於吾心者也凡人若能知所當為而無為利之心
　這意思便自髙逺才為些小利害討些小便宜這意
　思便卑下了所謂崇者謂徳自此而愈髙起也
亞夫問先難而後獲先事後得莫是因樊遲有計較功
　利之心故如此告之曰此是後面道理而今且要知
　先事後得如何可以崇徳蓋做合做底事便純是天
　理才有一豪計較之心便是人欲若只循箇天理做
　將去徳便自崇才有人欲便這裏做得一兩分却那
　裏缺了一兩分這徳便消削了如何得㑹崇聖人千
　言萬語正要人來這裏看得破
攻其惡無攻人之惡須是截斷了外面他人過惡只自
　檢㸃方能自攻其惡若才去檢㸃他人自家這裏便
　疎心便粗了
問子張樊遲崇徳辨惑之問何故荅之不同曰子張是
　矜張不實底人故夫子於崇徳則告之以主忠信徙
　義欲収斂著實做工夫常人之情好人惡人只是好
　之惡之而已未至於必欲其生必欲其死處必是子
　張平日於喜怒之閒用心過當故又告之以此樊遲
　為人雖無所考以學稼學圃及夫子荅問觀之必是
　箇鄙俗粗暴底人故夫子告之以先難後獲此又以
　先事後得告之蓋鄙俗則有近利之意粗暴則有因
　忿忘身之患皆因其失而救之也(以上語/類四條)
　　　樊遲問仁章
樊遲未達者蓋愛人且是汎愛知人則有所擇二者相
　　反故疑之夫子曰舉直錯諸枉能使枉者直能使枉
　　者直便是仁樊遲誤認二句只是知故見子夏而問
　　之子夏遂言之至於不仁者逺然後仁知之義皆偹
　愛人知人自相為用若不論直與枉一例愛他也不得
　　大抵惟先知了方能頓放得箇仁也聖人只此兩句
　　自包上下後來再與子夏所言皆不出此兩句意所
　　以為聖人之言(以上語/類二條)
　　　　子貢問友章
　問忠告善道曰告之之意固是忠了須又教道得善始
　　得(語/類)
　
　
　
　
　
御纂朱子全書卷十七
　欽定四庫全書
御纂朱子全書卷十八
　　論語九
　　　子路第十三
　　　　子路問政章
　問勞之恐是以言語勸勉他曰如此說不盡得為政之
　　理若以言語勸勉他亦不甚要緊亦是淺近事聖人
　　自不用說亦不見得無倦底意勞是勤於事勤於事
　　時便有倦底意所以教他勞東坡下行字與事字最
　　好或問愛之能勿勞乎有兩箇勞字曰這箇勞是使
　　他勞
　文振問注云凡民之事以身先之則雖勞不怨如何曰
　　凡是以勞苦之事役使人自家須一面與他做方可
　　率得他如勸課農桑等事也須是自家不憚勤勞親
　　履畎畝與他勾當方得
　問先之勞之諸說孰長曰橫渠云必身為之倡且不愛
　其勞而又益之以不倦此說好又問以身為之倡者
　果勞乎曰非是之謂也既以身為之倡又更不愛其
　勞而終之以無倦此是三節事(以上語/類三條)
先之謂以身率之勞之謂以恩撫之二者茍無誠心久
　必倦矣故請益則曰無倦而已(荅程允夫/○文集)
　　　仲弓為季氏宰章
潘立之問先有司曰凡為政隨其大小各自有有司須
　先責他理㑹自家方可要其成且如錢穀之事其出
　入盈縮之數須是教他自逐一具來自家方可考其
　虚實之成且如今做太守人皆以為不可使吏人批
　朱某看來不批不得如詞訴反覆或經已斷或彼處
　未結絶或見在催追他埋頭又來下狀這若不批出
　自家如何與他判得只是要防其弊若既如此後或
　有人詞訴或自㸃檢一兩項有批得不實即須痛治
　以防其弊
問程子謂觀仲弓與聖人便見其用心之小大以此知
　樂取諸人以為善所以為舜之聖而凡事必欲出乎
　巳者真成小人之私矣曰於此可見聖賢用心之大
　小仲弓只縁見識未極其開闊故如此人之心量本
　自大縁私故小蔽固之極則可以喪邦矣(以上語/類二條)
　　　子路曰衞君待子章
亞夫問衞君待子為政章曰其初只是一箇名不正便
　事事都做不得禮樂不興刑罰不中便是箇大底事
　不成問禮樂不興疑在刑罰不中之後今何故却云
　禮樂不興而後刑罰不中曰禮之所去刑之所取禮
　樂既不興則刑罰宜其不中又曰禮是有序樂是和
　樂既事不成如何得有禮樂耶
或問如何是事不成後禮樂便不興禮樂不興後却如
　何便刑罰不中曰大凡事須要節之以禮和之以樂
　事若不成則禮樂無安頓處禮樂不興則無序不和
　如此則用刑罰者安得不顚倒錯亂諸家說各有所
　長可㑹而觀之
楊問注謂言不順則無以考實而事不成此句未曉曰
　實即事也又問言與事似乎不相渉曰如何是不相
　渉如一人被火急討水來救始得却教他討火來此
　便是言不順如何濟得事又如人捉賊走東去合從
　東去捉却教他走從西去如何捉得皆言不順做事
　不成若就衞論之輒子也蒯聵是父今也以兵拒父
　是以父為賊多少不順其何以為國何以臨民事既
　不成則顛沛乖亂禮樂如何㑹興刑罰如何㑹中明
　道所謂一事茍其餘皆茍正謂此也又問子路之死
　於衛其義如何曰子路只見得下一截道理不見上
　　一截道理孔悝之事他知道是食焉不避其難却不
　知食出公之食為不義東坡嘗論及此問如此是他
　當初仕衞便不是曰然
問衞君欲召孔子為政而孔子欲先正名孔子既為之
　臣復欲去出公亦豈人情曰惟孔子而後可問靈公
　既逐蒯聵公子郢辭不立衞人立輒以拒蒯聵論理
　輒合下便不當立不待拒蒯聵而後為不當立也曰
　固是輒既立蒯聵來争必矣
問胡氏云云使孔子得政則是出公用之也如何做得
　此等事曰據事理言之合當如此做耳使孔子仕衞
　亦必以此事告之出公若其不聽則去之耳(以上語/類五條)
　　　樊遲請學稼章
樊遲學稼當時須自有一種說話如有為神農之言許
　行君民並耕之說之類(語/類)
　　　誦詩三百章
亞夫問誦詩三百何以見其必逹於政曰其中所載可
　見如小夫賤𨽻閭黨之間至鄙俚之事君子平日耳
　目所不曾聞見者其情狀皆可因此而知之而聖人
　所以脩德於已施於事業者莫不悉備於其間所載
　之羙惡讀誦而諷詠之如是而為善如是而為惡吾
　之所以自脩於身者如是是合做底事如是是不合
　做底事待得施以治人如是而當賞如是而當罰莫
　不備見如何於政不逹若讀詩而不達於政則是不
　曾讀也又問如何使於四方必能專對曰於詩有得
　必是於應對言語之間委曲和平(語/類)
　　　子謂衞公子荆章
言居室則似是處家之意(荅李守約/○文集)
　　　子適衞章
宜久說子適衞一章先生因言古者教人有禮樂動容
　周旋皆要合他節奏使性急底要快也不得性寛底
　要慢也不得所以飬得人性情如今教人既無禮樂
　只得把兩冊文字教他讀然而今未論人㑹學喫緊
　自無人會教所以眀道欲得招致天下名儒使講眀
　教人之方選其德行最髙者留以為大學師却以次
　分布天下令教學者須是如此然後學校方成次第
　也(語/類)
　　　茍有用我章
立之說茍有用我者一章曰聖人為政一年之間想見
　以前不好底事都革得盡到三年便財足兵强教行
　民服(語/類)
　　　善人為邦章
安卿問集注云民化於善可以不用刑殺恐善人只是
　使風俗醇朴若化於善恐是聖君之事曰大槩論功
　效是如此其深淺在人不必恁地粘皮著骨去說不
　成說聖人便得如此善人便不得如此不必恁地分
　别善人是他做百年工夫積累到此自是能使人興
　善人自是不陷於刑辟如文景恁地後來海内富庶
　豈不是勝殘去殺如漢循吏許多人才循良也便有
　效如陳太邱卓茂魯恭只是縣令也能如此不成說
　你便不是聖人如何做得這箇只看他功效處又何
　必較量道聖人之效是如此善人之效是如彼聖人
　比善人自是不同且如綏之斯來動之斯和殺之而
　不怨利之而不庸民日遷善而不知為之善人定是
　未能到這田地但是有這般見識有這般心胷積累
　做將去亦須有效且如而今寛刑薄賦民亦自能興
　起而不䧟於刑聖人論功效亦是大槩如此只思量
　他所以致此效處如何便了何必較他優劣便理會
　得也無甚切巳處(語/類)
　　　如有王者章
或問三年有成必世後仁遲速不同何也曰伊川曰三
　年謂法度紀綱有成而化行也漸民以仁摩民以義
　使之浹於肌膚淪於骨髓天下變化風移俗易民歸
　於仁而禮樂可興所謂仁也此非積久何以能致又
　曰自一身之仁而言之這箇道理浸灌透徹自天下
　言之舉一世之人皆是這箇道理浸灌透徹(語/類)
　　　定公問一言興邦章
聖人說話無不子細磨稜合縫盛水不漏如說以德報
　怨如說一言興邦其他人便只說予無樂乎為君唯
　其言而莫予違也便可以喪邦只此一句便了聖人
　則須是恁地子細說方休如孟子說得便粗如今之
　樂猶古之樂太王公劉好色好貨之類故橫渠說孟
　子比聖人自是粗顔子所以未到聖人亦只是心尚
　粗(語/類)
　　　葉公問政章
曾問近者說逺者來夫子荅葉公之問政者專言其效
　與荅季康子子夏等不同如何曰此須有施為之次
　第葉公老成必能曉解也(語/類)
　　　樊遲問仁章
或問樊遲問仁一叚聖人以是告之不知樊遲果能盡
　此否曰此段須反求諸己方有工夫若去樊遲身上
　討則與我不相干矣必當思之曰居處恭乎執事敬
　乎與人忠乎不必求諸樊遲能盡此與否也又須思
　居處恭時如何不恭時如何執事敬時如何不敬時
　如何與人忠時如何不忠時如何方知須用恭敬與
　忠也今人處於中國飽食煖衣未至於夷狄猶且與
　之相㤀而不知其不可棄而况之夷狄臨之以白刃
　而能不自棄者乎
大凡讀書須是要自家日用躬行處著力方可且如居
　處恭執事敬與人忠雖之夷狄不可棄也與那言忠
　信行篤敬雖蠻貊之邦行矣言不忠信行不篤敬雖
　州里行乎哉此二事須是日日粘放心頭不可有些
　虧欠處此最是為人日下急切處切宜體之
或問胡氏謂樊遲問仁者三此最先先難次之愛人其
　最後乎何以知其然曰雖無眀證看得來是如此若
　未嘗告之以恭敬忠之說則所謂先難者將從何下
　手至於愛人則又以發於外者言之矣(以上語/類三條)
　　　子貢問士章
問行己有恥使於四方不辱君命兩句似不連綴恐是
　行已有恥則足以成其身推是心以及職分則不辱
　君命又可以成其職分之所當為曰行己有恥則不
　辱其身使於四方能盡其職則不辱君命
文振舉程子曰子貢欲為皎皎之行聞於人者夫子告
　之皆篤實自得之事謂子貢發問節次正如此曰子
　貢平日雖有此意思然這一章却是他大段平實了
　葢渠見行己有恥使於四方不是些小事故又問其
　次至宗族稱孝鄉黨稱弟他亦未敢自信故又問其
　次凡此節次皆是他要放平實去做工夫故每問皆
　下到下面問今之從政者何如却是問錯了聖人便
　云何足算也乃是為他截斷了也此處更宜細看(以/上)
　(語類/二條)
　　　不得中行而與之章
聖人不得中行而與之必求狂狷者以狂狷者尚可為
　若鄉原則無說矣今之人纔說這人不識時之類便
　須有些好處纔說這人圎熟識體之類便無可觀矣
問狂狷集注云善人胡為亦不及狷者曰善人只循循
　自守據見定不㑹勇猛精進循規蹈矩則有餘責之
　以任道則不足狷者雖非中道然這般人終是有筋
　骨其志孤介知善之可為而為之知不善之不可為
　而不為直是有節操狂者志氣激昻聖人本欲得中
　道而與之晚年磨來磨去難得這般恰好底人如狂
　狷尚可因其有為之資裁而歸之中道且如孔門只
　一箇顔子如此純粹到曾子便過於剛與孟子相似
　世衰道微人欲橫流若不是剛介有脚跟底人定立
　不住漢文帝謂之善人武帝却有狂氣象陸子静省
　試策世謂文帝過武帝愚謂武帝勝文帝其論雖偏
　容有此理(以上語/類二條)
　　　南人有言章
問不占而已矣曰如只是不讀書之意(語/類)
　　　君子和而不同章
立之問君子和而不同如溫公與范蜀公議論不相下
　之類不知小人同而不和却如誰之類曰如呂吉甫
　王荆公是也葢君子之心是大家只理㑹這一箇公
　當底道理故常和而不可以茍同小人是做箇私意
　故雖相與阿比然兩人相聚也便分箇彼已了故有
　些小利害便至紛爭而不和也(語/類)
　　　君子易事而難說章
問君子易事而難說曰君子無許多勞攘故易事小人
　便愛些便宜人便從那罅縫去取奉他故易說(語/類)
　　　君子泰而不驕章
問君子泰而不驕曰泰是從容自在底意思驕便有私
　意欺負他無欺負他理㑹不得是靠我這些子皆驕
　之謂也如漢髙祖有箇粗㡳泰而不驕他雖如此胡
　亂罵人之屬却無許多私意唐太宗好作聰眀與人
　辯便有驕底意思(語/類)
　　　剛毅木訥近仁章
問剛毅木訥近仁剛與毅如何分别曰剛是體質堅强
　如一箇硬物一般不軟不屈毅却是有奮發作興底
　氣象(語/類)
近仁之說原聖人之意非是教人於此體仁乃是言如
　此之人於求仁為近耳雖有此質正須實下求仁工
　夫乃可實見近處未能如此即須矯揉到此地位然
　後於仁為近可下工夫若只守却剛毅木訥四字要
　想像思量出仁體來則恐無是理也(荅曹晉叔/○文集)
　　　子路問士章
問何如斯可謂之士一叚曰聖人見子路有粗暴底氣
　象故告之以切偲怡怡又恐子路一向和說去了又
　告之以朋友切切偲偲兄弟則怡怡聖人之言是恁
　地宻
問胡氏說切切懇到也偲偲詳勉也如何是懇到詳勉
　意思曰古人多下聨字去形容那事亦難大段解說
　想當時人必是曉得這般字今人只是想像其聲音
　度其意是如此耳切切偲偲胡氏說為當懇到有苦
　切之意然一向如此苦切而無浸灌意思亦不可又
　須著詳細相勉方有相親之意(以上語/類二條)
　　　善人教民七年章
問孔子云善人教民七年亦可以即戎矣晉文公自始
　入國至僖公二十七年教民以信以義以禮僅得四
　年遂能一戰而霸此豈文公加善人一等也耶曰大
　抵霸者尚權譎要功利此與聖人教民不同若聖人
　教民則須是七年
問集注先只云教民者教之孝悌忠信後又添入務農
　講武之法曰古人政事大率本末兼具(以上語/類二條)
　　憲問第十四
　　　憲問恥章
問集注云憲之狷介其於邦無道榖之可恥固知之至
　於邦有道榖之可恥恐未必知何也曰邦有道之時
　不能有為只小廉曲謹濟得甚事且如舊日秦丞相
　當國有人壁立萬仞和宫觀也不請此莫是世閒第
　一等人及秦既死用之為臺諫則不過能論貪汚而
　已於國家大計亦無所建立且如子貢問士一段宗
　族稱孝鄉黨稱弟之人莫是至好而聖人必先之以
　行已有恥不辱君命為上葢孝弟之人亦只是守得
　那一夫之私行不能充其固有之良心然須是以孝
　弟為本無那孝弟也做不得人有時方得恰好須是
　充那固有之良心到有恥不辱君命處方是(語/類)
　　　克伐怨欲不行章
問克伐怨欲不行孔子不大段與原憲學者用工夫且
　於此不行焉亦可曰須是克己涵飬以敬於其方萌
　即絶之若但欲不行只是遏得住一旦決裂大可憂
問克伐怨欲不行此是禁制之未能絶去根苖也曰說
　也只是恁地說但要見得那絶去根苖底是如何用
　功這禁制㡳是如何用功分别這兩般工夫是如何
問克伐怨欲不行何以未足為仁必克己復禮乃得為
　仁曰克己者一似家中捉出箇賊打殺了便没事若
　有克伐怨欲而但禁制之使不發出來猶闗閉所謂
　賊者在家中只是不放出去外頭作過畢竟窩藏
安卿說克伐怨欲不行先生問曰這箇禁止不行與那
　非禮勿視聽言動底勿字也只一般何故那箇便是
　為仁這箇禁止却不得為仁必有些子異處試說看
　安卿對曰非禮勿視聽言動底是於天理人欲之幾
　既曉然判别得了便行從天理上去克伐怨欲不行
　底只是禁止不行這箇人欲却不知於天理上用功
　所以不同曰克己者是從根源上一刀兩斷便斬絶
　了更不復萌不行底只是禁制他不要出來他那欲
　為之心未嘗忘也且如怨箇人却只禁止說莫要怨
　他及至此心欲動又如此禁止雖禁止得住其怨之
　之心則未嘗㤀也如自家飢見芻豢在前心中要喫
　却忍得不喫雖强忍住然其欲喫之心未嘗㤀克己
　底則和那欲喫之心也打疊殺了(以上語/類四條)
　　　南宮适問於孔子章
問夫子不荅南宮适之問似有深意曰如何過謂禹稷
　之有天下羿奡不得其死固是如此亦有德如禹稷
　而不有天下者孔子終身為旅人是也亦有惡如羿
　奡而得其終者盗跖老死於牖下是也凡事應之必
　然有時而或不然惟夫子之聖所以能不荅君子之
　心亦為其所當為而不計其效之在彼曰此意思較
　好(語/類)
　　　君子而不仁者章
問此章曰君子譬如純白底物事雖有一㸃黑是照管
　不到䖏小人譬如純黑底物事雖有一㸃白處却當
　不得白也(語/類)
　　　愛之能勿勞乎章
至之問愛之能勿勞乎曰愛之而弗勞是姑息之愛也
　凡人之愛多失於姑息如近有學者持服而來便自
　合令他歸去却念他渉千里之逺難為使他徒來而
　徒去遂不欲却他此便是某姑息處乃非所以為愛
　也(語/類)
　　　為命章
問為命裨諶草創之曰春秋之辭命猶是說道理及戰
　國之談說只是說利害說到利害的當處便轉(語/類)
　　　或問子産章
子産心主於寛雖說道政尙嚴猛其實乃是要用以濟
　寛耳所以為恵人
問管仲曰人也范楊皆以為盡人道集注以為猶云此
　人也如何曰古本如此說猶詩所謂伊人莊子所謂
　之人也若作盡人道說除管仲是箇人他人便都不
　是人更管仲也未盡得人道在奪伯氏駢邑正謂奪
　為己有問集注言管仲子産之才德使二人從事於
　聖人之學則才德可以兼全否曰若工夫做到極處
　也㑹兼全(以上語/類二條)
　　　貧而無怨章
貧而無怨不及於貧而樂者又勝似無諂者(語/類)
　　　子路問成人章
或問文之以禮樂曰此一句最重上面四人所長且把
　做箇樸素子惟文之以禮樂始能取四子之所長而
　去四子之所短然此聖人方以為亦可以為成人則
　猶未至於踐形之域也
亞夫問子路成人章曰這一章最重在文之以禮樂一
　句上今之成人者以下胡氏以為是子路之言恐此
　說却是葢聖人不應只說向下去且見利思義至久
　要不㤀平生之言三句自是子路已了得底事亦不
　應只恁地說葢子路以其所能而自言故胡氏以為
　有終身誦之之固也亞夫云若如此夫子安得無言
　以繼之曰恐是他退後說也未可知(以上語/類二條)
　　　子問公叔文子章
如不言不笑不取似乎難却小若真能如此這是一偏
　之行然公明賈却說以告者過也時然後言樂然後
　笑義然後取似乎易却說得大了葢能如此則是時
　中之行也(語/類)
　　　晉文公譎而不正章
因論桓文譎正曰桓公是較本分得些子文公所為事
　却多有曲折處左傳所載可見葢不特天王狩河陽
　一事而已(語/類)
　　　子路曰桓公殺公子糾章
周衰王道不振管仲乃能九合諸侯不以兵車功被當
　時澤流後世誰得如他之仁如其仁夫子許其有仁
　之事功也
亞夫問管仲之心既已不仁何以有仁者之功曰如漢
　髙祖唐太宗未可謂之仁人然自周室之衰更春秋
　戰國以至暴秦其禍極矣髙祖一旦出來平定天下
　至文景時幾致刑措自東漢以下更六朝五胡以至
　於隋雖曰統一然煬帝繼之殘虐尤甚太宗一旦掃
　除以致正觀之治此二君者豈非是仁者之功耶若
　以其心言之本自做不得這箇功業然謂之非仁者
　之功可乎管仲之功亦猶是也
才仲問南軒解子路子貢問管仲疑其未仁非仁故舉
　其功以告之若二子問管仲仁乎則所以告之者異
　此說如何先生良久曰此說却當
問如夫子稱管仲如其仁也是從假字上說來否曰他
　只是言其有仁之功未說到那假字上在且如孺子
　入井有一人取得出來人且稱其仁亦未說到那納
　交要譽惡其聲而然道夫問如此說則如字如何解
　曰此直深許其有仁耳人多說是許其似仁而非仁
　以文勢觀之恐不恁地只是許其仁耳(以上語/類四條)
　　　子貢曰管仲非仁章
管仲不死子糾聖人無說見得不當死後又有功可稱
　不是後功可以償前不死之罪也伊川有此意亦恐
　看得不曾子細魏鄭公則是前仕建成矣不當更仕
　太宗後却有功温公論嵇紹王襃謂紹後有死節之
　功須還前不是後既䇿名委質只得死也不可以後
　功掩前過王魏二公謂功可以補過猶可管仲則前
　無過而後有功也(語/類)
　　　陳成子弑簡公章
問陳成子弑簡公章云三子有無君之心夫子所以警
　之曰須先看得聖人夲意夫子初告時真箇是欲討
　成子未有此意後人自流泝源知聖人之言可以警
　三子無君之心非是聖人託討成子以警三子聖人
　心術不如此枉曲(語/類)
　　　子路問事君章
問子路問事君范氏謂犯非子路所難而以不欺為難
　夫子路最勇於義者而何難於不欺哉特其燭理不
　盡而好强其所不知以為知是以陷於欺耳曰以使
　門人為臣一事觀之子路之好勇必勝恐未免於欺
　也(荅吳伯豐/○文集)
　　　君子上達章
君子上逹一日長進似一日小人下達一日沈淪似一
　日(語/類)
　　　古之學者為己章
立之問古之學者為己今之學者為人曰此只是初閒
　用心分豪之差耳所謂上達下達者亦只是自此分
　耳下達者只因這分豪有差便一日昏蔽似一日如
　人入爛泥中行相似只見一歩深似一歩便渾身陷
　沒不能得出也君子之學既無所差則工夫日進日
　見髙明便一日髙似一日也
問伊川云為己欲得之於己也為人欲見知於人也後
　又云古之學者為己其終至於成物今之學者為人
　其終至於喪己兩說不同何也曰此兩段意思自别
　前段是低底為人後段是好底為人前為人只是欲
　見知於人而已後為人却是真箇要為人然不曾先
　去自家身己上做得工夫非惟是為那人不得末後
　和己也喪了(以上語/類二條)
　　　子貢方人章
夫我則不暇學者須思量不暇箇甚麽須於自己體察
　方可見(語/類)
　　　不逆詐章
才仲問南軒解不逆詐一段引孔注先覺人情者是能
　為賢乎此說如何曰不然人有詐不信吾之明足以
　知之是之謂先覺彼未必詐而逆以詐待之彼未必
　不信而先億度其不信此則不可周子曰明則不疑
　凡事之多疑皆生於不明如以察為明皆至暗也
問不逆詐章曰雖是不逆詐不億不信然也須要你能
　先覺方是賢葢逆詐億不信是才見那人便逆度之
　先覺却是他詐與不信底情態已露見了自家這裏
　便要先覺若是在自家面前詐與不信却都不覺時
　自家却在這裏做什麽理㑹甚事便是昏昧呆底相
　似此章固是要人不得先去逆度亦是要人自著些
　精采看方得又問楊氏誠則明矣之說曰此說大了
　與本文不相干如待誠而後明其為覺也後矣葢此
　章人於日用間便要如此(以上語/類二條)
　　　驥不稱其力章
問驥不稱其力一章謂有德者必有才有才者不必有
　德後世分才德為二者恐失之曰世固有有才而無
　德者亦有有德而短於才者夫子亦自以德與力分
　言矣(語/類)
　　　以德報怨章
以直報怨則無怨矣以徳報怨亦是私
問以直報怨以德報德曰聖人荅得極好以德報怨怨
　乃過德以怨報德豈是人情以直報怨則於彼合為
　則為是無怨也與孟子三反及不校同禮記云以德
　報怨寛身之仁也言如此亦是寛身終不是中道可
　學問禮記注改仁作人曰亦不必改通老問在官遇
　故舊有公事如何曰亦權其輕重只看此心其事小
　亦可周旋若事大只且依公某問蘇章夜與故人飲
　明日按之此莫太不是曰此是甚人只是以故人為
　貨
問以德報怨章注謂㫖意曲折反覆微妙無窮何也曰
　以德報怨夲老氏語以德報怨於怨者厚矣而無物
　可以報德則於德者不亦薄乎呂申公為相曾與賈
　種民有怨却與之郡職可謂以德報怨厚於此人矣
　然那裏人多少被其害賈素無行元豐中在大理為
　蔡確鷹犬申公亦被誣搆及公為相而賈得罪公復
　為請知通利軍以直報怨則不然如此人舊與吾有
　怨今果賢耶則引之薦之果不肖耶則棄之絶之是
　葢未嘗有怨矣老氏之言死定了孔子之言意思活
　移來移去都得設若不肖者後能改而賢則吾又引
　薦之矣(以上語/類三條)
　　　莫我知也夫章
問不怨天不尤人此二句體之於身覺見不尤人易不
　怨天難何以能不怨天曰此是就二句上生出意看
　了且未論恁地且先看孔子此叚本意理㑹得本意
　便了此段最難看若須要解如何是不怨天如何是
　不尤人如何是下學如何是上逹便粘滯了天又無
　心無腸如何知得孔子須是看得脫灑始得此叚只
　渾淪一意葢孔子當初歎無有知我者子貢因問何
　為莫知子夫子所荅辭只是解何為莫知子一句大
　凡不得乎天則怨天不得乎人則尤人我不得乎天
　亦不怨天不得乎人亦不尤人與世都不相干渉方
　其下學人事之卑與衆人所共又無竒特聳動人處
　及其上逹天理之妙忽然上達去人又捉摸不著如
　何能知得我知我者畢竟只是天理與我默契耳以
　此見孔子渾是天理久之又曰聖人直是如此瀟灑
　正如久病得汗引箭在手忽然破的也
所謂下學人事者又不異常人而無所得知至上達天
　理處而人又不能知以此兩頭蹉過了故人終不知
　獨有箇天理與聖人相契耳彼天畢竟知之
問不怨天不尤人下學而上達知我者其天乎知恐是
　與天契合不是真有箇知覺否先生曰又似知覺又
　不似知覺這裏也難說不怨天不尤人聖人都不與
　巳相干聖人只是理㑹下學而自然上達下學是立
　脚只在這裏上逹是見識自然超詣到得後來上達
　便只是這下學元不相離下學者下學此事上達者
　上逹此理問聖人亦有下學如何曰聖人雖是生知
　亦何嘗不學如入太廟每事問吾十有五而志於學
　便是學也
問下學上達聖人恐不自下學中來曰不要說髙了聖
　人髙後學者如何企及越說得聖人低越有意思
問知我者其天乎只是孔子自知否曰固然只是這一
　箇道理
問莫我知也夫與予欲無言二叚子貢皆不能復問想
　是不曉聖人之意曰非是不曉聖人語意只是無默
　契合處不曾有默地省悟觸動他那意思處若有所
　黙契須發露出來不但巳也(以上語/類六條)
　　　賢者辟世章
問賢者辟世一章曰凡古之隐者非可以一律看有可
　以其時之所遇而觀之者有可以其才德之髙下而
　觀之者若長沮桀溺之徒似有長往而不返之意然
　設使天下有道而出計亦無甚施設只是獨善其身
　如老莊之徒而已大抵天下有道而見不必待其十
　分太平然後出來天下無道而隱亦不必待其十分
　大亂然後隱去天下有道譬如天之將曉雖未甚明
　然自此只向明去不可不出為之用天下無道譬如
　天之將夜雖未甚暗然自此只向暗去知其後來必
　不可支持故亦須見幾而作可也(語/類)
　　　子擊磬於衞章
問荷蕢聞磬聲如何便知夫子之心不忘天下曰他那
　箇人煞髙如古人於琴聲中知有殺心者耳因說泉
　州醫僧妙智大師後來都不切脈只見其人便知得
　他有甚病又後來雖不見其人只教人來說因其說
　便自知得此如他心通相似葢其精誠篤至所以能
　知又問硜硜乎是指磬聲而言否曰大約是如此(語/類)
　　　子路問君子章
陳仲卿問脩己以敬曰敬者非但是外面恭敬而已須
　是要裏面無一豪不直䖏方是所謂敬以直内者是
　也
或問脩己如何能安人曰且以一家言之一人不脩己
　看一家人安不安
惟上下一於恭敬這却是上之人有以感發興起之體
　信是忠達順是恕體信是無一豪之偽達順是發而
　皆中節無一物不得其所聰明睿智皆由此出這是
　自誠而明
問體信達順曰信只是實理順只是和氣體信是致中
　底意思達順是致和底意思
楊至之問如何程氏說到事天享帝了方說聰明睿智
　皆由此出曰如此問乃見公全然不用工夫聰明睿
　智如何不由敬出且以一國之君看之此心纔不専
　静則姦聲佞辭雜進而不察何以為聰亂色諛恱之
　容交蔽而莫辨何以為明睿智皆出於心心既無主
　則應事接物之間其何以思慮而得其宜所以此心
　常要肅然虚明然後物不能蔽(以上語/類五條)
　　　原壌夷俟章
問原壌登木而歌夫子為弗聞也者而過之待之自好
　及其夷俟則以杖叩脛近於太過曰這裏說得却差
　如原壌之歌乃是大惡若要理㑹不可但巳且只得
　休至於夷俟之時不可教誨故直責之復叩其脛自
　當如此若如正淳之說則是不要管他却非朋友之
　道矣(語/類)
　　衞靈公第十五
　　　衞靈公問陳章
周問固窮有二義不知孰長曰固守其窮古人多如此
　說但以上文觀之則恐聖人一時荅問之辭未遽及
　此葢子路方問君子亦有窮乎聖人荅之曰君子固
　是有窮時但不如小人窮則濫耳以固字荅上面有
　字文勢乃相應(語/類)
　　　子曰賜也章
孔子告子貢曰女以予為多學而識之者與予一以貫
　之葢恐子貢只以己為多學而不知一以貫之之理
　後人不㑹其意遂以為孔子只是一貫元不用多學
　若不是多學却貫箇甚底且如錢貫謂之貫須是有
　錢方貫得若無錢却貫箇甚孔子實是多學無一事
　不理㑹過若不是許大精神亦吞不得許多只是於
　多學中有一以貫之耳
問子貢一貫章曰聖人也不是不理㑹博學多識只是
　聖人之所以聖却不在博學多識而在一以貫之今
　人有博學多識而不能至於聖者只是無一以貫之
　然只是一以貫之而不博學多識則又無物可貫(以/上)
　(語類/二條)
　　　子張問行章
問行篤敬曰篤者有重厚深沉之意敬而不篤則恐有
　拘廹之患
忠信篤敬立則見其參前在輿則見其倚衡如此念念
　不㤀伊川謂只此是學(以上語/類二條)
敬夫云參前倚衡使之存乎忠信篤敬之理也愚意此
　謂言必欲其忠信行必欲其篤敬念念不㤀而有以
　形於心目之間耳若不責之於言行之實而徒曰存
　其理而不舎亦何益哉(與張敬夫論癸巳/論語說○文集)
　　　直哉史魚章
正淳問直哉史魚君子哉蘧伯玉諸儒以為史魚不及
　蘧伯玉如何曰試將兩人對換説看如何直固是好
　然一向直便是偏豈得如蘧伯玉之君子(語/類)
　　　志士仁人章
或問仁曰仁者只是吾心之正理志士仁人無求生以
　害仁有殺身以成仁須知道求生害仁時雖以無道
　得生却是抉破了我箇心中之全理殺身成仁時吾
　身雖死却得此理完全也
余正叔謂殺身者只是要成這仁曰若說要成這仁却
　不是只是行所當行而已
問無求生以害仁有殺身以成仁一章思之死生是大
　闗節要之工夫却不全在那一節上學者須是於日
　用之間不問事之大小皆欲即於義理之安然後臨
　死生之際庶幾不差若平常應事義理合如此處都
　放過到臨大節未有不可奪也曰然(以上語/類三條)
　　　子貢問為仁章
問子貢問為仁何以荅以事其大夫之賢者友其士之
　仁者曰也是箇入德之方又問事與友孰重曰友為
　親切賢只是統言友徑指仁上說(語/類)
顔子子貢俱以仁為問而夫子告之有若不同者此固
　嘗思之而非如足下之說也為仁由己此論為仁之
　至要葢始終不離乎此夫其所以求師友而事之之
　心豈自外至哉既得師友而事之矣然不求諸己則
　師友者自師友耳我何有焉以此意推之則二說者
　初不異也(荅柯國材/○文集)
　　　顔淵問為邦章
亞夫問顔淵問為邦曰顔子事事了得了只欠這些子
　故聖人斟酌禮樂而告之近有學者欲主張司馬遷
　謂渠作漢髙祖賛黃屋左纛朝以十月是他惜髙祖
　之不能行夏之時乘殷之輅謂他見識直到這裏與
　孔子荅顔淵之意同某謂漢髙祖若行夏之時乗商
　之輅也只做得漢髙祖却如何及得顔子顔子平日
　是多少工夫今却道漢髙祖只欠這一節是都不論
　其本矣
恭父問顔淵問為邦此事甚大不知使其得邦家時與
　聖人如何曰終勝得孟子但不及孔子些問莫有綏
　之斯來動之斯和底意思否曰亦須漸有這意思又
　問文武之道未墜於地此是孔子自承當處否曰固
　是惟是孔子便做得他人無這本領當不得且如四
　代之禮樂惟顔子有這本領方做得若無這本領禮
　樂安所用哉所謂行夏時乗商輅服周冕舞韶舞亦
　言其大略耳
正卿問顔子涵飬之功多曾子省察之功多曰固不可
　如此說然顔子資禀極聰明凡事㴠養得來都易如
　聞一知十如於吾言無所不說如亦足以發如問為
　邦一時將許多大事分付與他是他大段了得看問
　為邦而孔子便以四代禮樂告之想是所謂夏時商
　輅周冕韶舞當博我以文之時都理㑹得
賜問顔淵問為邦章程子謂發此以為之兆曰兆猶言
　準則也非謂為邦之道盡於此四者略說四件事做
　一箇準則則餘事皆可依倣此而推行之耳(以上語/類四條)
放鄭聲逺佞人敬夫云非聖人必待戒乎此也於此設
　戒是乃聖人之道也愚謂此是聖人立法垂世之言
　似不必如此說然禹以丹朱戒舜舜以予違汝弼責
　其臣便說聖人必戒乎此亦何害乎(與張敬夫論癸/巳論語說○文)
　(集/)
　　　躬自厚章
問躬自厚而薄責於人自責厚莫是周備篤切意思否
　曰厚是自責得重責了又責積而不已之意(語/類)
　　　不曰如之何章
林問不曰如之何曰只是要再三反復思量若率意妄
　行雖聖人亦無奈何(語/類)
　　　君子義以為質章
問君子義以為質一章曰義以為質是制事先決其當
　否了其閒節文次第須要皆具此是禮以行之然徒
　知盡其節文而不能孫以出之則亦不可且如人知
　尊卑之分須當譲他然譲之之時辭氣或不能婉順
　便是不能孫以出之信以成之者是終始誠實做此
　一事却非是孫以出之後方信以成之也
至之問明道謂君子敬以直内則義以方外義以為質
　則禮以行之孫以出之信以成之曰只是一箇義義
　以為質便是自義以方外處說起來若無敬以直内
　也不知義之所在(以上語/類二條)
　　　君子矜而不爭章
問矜而不爭曰矜是自把捉底意思故書曰不矜細行
　終累大德
或問不矜細行與矜而不爭之矜如何曰相似是箇珍
　惜持守之意(以上語/類二條)
　　　子貢問有一言而可以終身行之章
恕可以終身行之是行之無窮盡問孔子言恕必兼忠
　如何此只言恕曰不得忠時不成恕恕時忠在裏面
　了(語/類)
　　　吾之於人也章
問吾之於人也誰毁誰譽如有所譽者其有所試矣曰
　毁者那人本未有十分惡自家將做十分說他便是
　毁若是只據他之惡而稱之則不可謂之毁譬如一
　物本完全自家打破了便是毁若是那物元來破了
　則不可謂之毁譽亦是稱奬得來過當其有所試矣
　那人雖未有十分善自家却遂知得他將來如此毁
　人則不可如此也
伯豐問三代直道而行曰此𦂳要在所以字上民是指
　今日之民即三代之民三代葢是以直道行之於民
　今亦當以直道行之於民直是無枉不特不枉毁雖
　稱譽亦不枉也舊嘗有此意因讀班固作景帝賛引
　此數語起頭以明秦漢不易民而化之意曰孔子稱
　斯民也三代之所以直道而行也信哉其意葢謂民
　無古今周秦網密文峻故姦軌不勝到文景恭儉民
　便醇厚只是此民在所施何如耳此政得之(以上語/類二條)
誰毁誰譽敬夫云毁者指其過譽者揚其美此說未盡
　愚謂毁者惡未至此而深詆之也譽者善未至此而
　驟稱之也非但語其已然之善惡而已○又曰誰毁
　誰譽謂吾於人無毁譽之意也愚謂聖人之心仁恕
　公平實無毁譽非但無其意而已○又曰有所譽必
　有所試因其有是實而稱之此亦未盡試猶騐也聖
　人或時有所譽者雖其人善未至此然必嘗有以騐
　之而知其將至是矣葢聖人善善之速惡惡之緩而
　於其速也亦無所茍焉○又曰可毁可譽在彼又曰
　不云有所毁聖人樂與人為善也必有所試而後譽
　則其於毁亦可知矣愚謂若如此說則是聖人固常
　有毁但於此著其有譽而匿其有毁以取忠厚之名
　也而可乎毁破壞也如器物之未敗而故破壞之聖
　人豈有是乎(與張敬夫論/癸巳論語說)
誰毁誰譽一章所論得之但只說得三代直道而行意
　思更有斯民也之所以六字未有下落疑斯民也是
　指當時之人而言今世雖是習俗不美直道難行然
　三代盛時所以直道而行者亦只是行之於此人耳
　不待易民而化也諸儒之說於此文義殊不分明却
　是班固景賛引得有意思注中說得亦好大抵聖人
　之意正是說直道可行無古今之異耳言譽而不及
　毁之意來論亦善但毁譽兩字更須細看譽者善未
　顯而亟稱之也毁者惡未著而遽詆之也試亦知其
　將然而未見其已然之辭聖人之心欲人之善故但
　有所試而知其賢則善雖未顯已進而譽之矣不欲
　人之惡故惡之未著者雖有以決知其不善而亦未
　嘗遽詆之也此所以言譽而不及毁葢非全不别白
　是非但有先褒之善而無豫詆之惡是則聖人之心
　耳(荅吕伯恭○以/上文集二條)
　　　巧言亂德章
問小不忍則亂大謀曰忍字有兩說只是一意有忍乃
　有濟王介甫解作强忍之忍前軰解作慈忍之忍某
　謂忍是含忍不發之意如婦人之仁是不能忍其愛
　匹夫之勇是不能忍其忿二者只是一意(語/類)
　　　人能𢎞道章
問人能𢎞道曰道不可須臾離可離非道是故君子戒
　謹乎其所不睹恐懼乎其所不聞莫見乎隱莫顯乎
　微故君子謹其獨又曰天下之達道五所以行之者
　三君臣父子兄弟夫婦朋友古今所共底道理須是
　知知仁守勇決繼又曰人者天地之心没這人時天
　地便没人管(語/類)
　　　吾嘗終日不食章
問聖人真箇終日不食終夜不寢以思否曰聖人也曾
　恁地來聖人說發憤㤀食却是真箇惟橫渠知得此
　意嘗言孔子煞喫辛苦來
吾嘗終日不食終夜不寢以思無益不如學也某注云
　葢勞心以必求不如遜志而自得思是硬要自去做
　底學是依這本子去做便要小著心隨順箇事理去
　做而今人都是硬去做要必得所以更做不成須是
　軟著心貼就他去做孟子所謂以意逆志極好逆是
　推迎他底意思
問注云遜志而自得如何是遜志曰遜志是畢遜其志
　放退一著寛廣以求之不忒恁地迫窄便要一思而
　必得(以上語/類三條)
　　　君子謀道不謀食章
問君子謀道不謀食曰上面說君子謀道不謀食葢以
　耕也餒在其中矣學也禄在其中矣又恐人錯認此
　意却將學去求禄故下面又繳一句謂君子所以為
　學者所憂在道耳非憂貧而學也
學固不為謀禄然未必不得禄如耕固不求餒然未必
　得食雖是如此然君子之心却只見道不見禄如先
　難後獲正義不謀利睹當不到那裏
因言近來稍信得命及孔子說君子謀道不謀食憂道
　不憂貧觀此一叚則窮達當付之分定所當謀者唯
　道耳曰此一段不專為有命葢專為學者當謀道而
　設只說一句則似緩而不切故又反覆推明以至憂
　道不憂貧而止且君子之所急當先義語義則命在
　其中如行一不義殺一不辜而得天下不為此只說
　義若不恤義惟命是恃則命可以有得雖萬鍾有不
　辨禮義而受之矣義有可取如為養親於義合取而
　有不得則當歸之命耳如澤旡水困則不可以有為
　只得致命遂志然後付之命可也(以上語/類三條)
　　　知及之章
問知及之仁能守之曰此是說講學莊以涖之以後說
　為政
知及之如大學知至仁守之如意誠涖不荘動不以禮
　如所謂不得其正與所謂敖惰而辟之類到仁處大
　本已好但小節略略有些未善如一箇好物只是安
　頓得略傾側少正之則好矣不大故費力也
問知及之一章曰莊以涖之是自家去臨民動之不以
　禮這動字不是感動之動是使民底意思謂如使民
　去做這件事亦有禮是使之以禮下梢禮字歸在民
　身上又問是使他做事要他做得來合節拍否曰然
　又問是合禮底事便以使之不合禮底事便不以使
　之曰然看那動之字便是指那民說使他向善便是
　以禮不使他向善便是不以禮如古所謂蒐苖獮狩
　就其中教之少長有序之事便是使之以禮葢是使
　他以此事此事有禮存也
或問此章曰此一章當以仁為主所謂知及之所以求
　吾仁涖之動之所以持飬吾仁者得之矣(以上語/類四條)
　　　君子不可小知章
一事之能否不足以盡君子之藴故不可小知任天下
　重而不懼故可大受小人一才之長亦可器而使但
　不可以任大事耳(荅許順之/○文集)
　　　當仁不譲於師章
子善問直卿云當仁只似適當為仁之事集注似以當
　為擔當之意曰如公說當字謂值為仁則不譲如此
　恐不值處煞多所以覺得做任字說是恐這仁字是
　指大䖏難做䖏說這般處須着擔當不可說道自家
　做不得是師長可做底事(語/類)
　　　君子貞而不諒章
亞夫問貞而不諒曰貞者正而固也葢見得道理是如
　此便須只恁地做所謂知斯二者弗去是也為正字
　說不盡故更加固字如易所謂貞固足以幹事若諒
　　者是不擇是非必要如此故貞者是正而固守之意
　　諒則有固必之心也(語/類)
　
　
　
　
　
　
　
　
　
　
　
　
　
御纂朱子全書卷十八
　欽定四庫全書
御纂朱子全書卷十九
　　論語十
　　　季氏第十六
　　　　季氏將伐顓臾章
　問集注顓臾在魯地七百里之中從孟子百里之説則
　　魯安得七百里之地曰七百里是禮記如此説封周
　　公曲阜之地七百里如左傳也有一同之説某每常
　　疑此處若是百里無此間龍溪漳浦縣地又如何做
　　得侯國如何又容得顓臾在其中所謂錫之山川土
　　田附庸其勢必不止於百里然此處亦難考究只得
　　且依禮記恁地説(語/類)
　　　　益者三樂章
　問樂節禮樂曰此説得淺只是去理㑹禮樂理㑹得時
　　自是有益
　味道問損者三樂曰惟宴樂最可畏所謂宴安酖毒是
　也(以上語/類二條)
　　　侍於君子有三愆章
問未見顔色而言謂之瞽莫是未見事實否曰未見顔
　色是不能察言觀色曰如此則顔色是指所與言者
　曰向時范某每奏事未嘗看著聖容時某人為宰相
　云此公必不乆居此未幾果以言不行而去人或問
　之云若看聖容安能自盡其言自是説得好但某思
　之不如此對人主言也湏看他意思是如何或有至
　誠傾聼之意或不得已貌為許可自家這裏也湏察
　言觀色因而盡誘掖之方不可汎然言之使汎然受
　之而已固是有一般小人伺候人主顔色迎合趨凑
　此自是大不好但君子之察言觀色用心自不同耳
　若論對人主要商量天下事如何不看著顔色只恁
　地説將去便了(語/類)
　　　君子有三戒章
或問君子三戒曰血氣雖有盛衰君子常當隨其偏處
　警戒勿為血氣所役也因論血氣移人曰疾病亦能
　移人吕伯恭因病後讀躬自厚而薄責於人忽有見
　遂一意向這下来
問注引范氏説血氣志氣之辨曰到老而不屈者此是
　志氣
問君子有三戒章謝曰簞食豆羮嘑爾而與之有所不
　就蹴爾而與之有所不屑此非義心勝血氣壯故也
　恐是義心之勝非血氣之壯謝又曰萬鍾與不得則
　死逺矣有不辨禮義而受之者血氣衰故也恐是不
　辨禮義則受奚必血氣之衰曰謝説只是傷急闕三
　數字當云此非特義心自勝亦血氣之壯故也蓋血
　氣助得義心起来人之血氣衰時則義心亦從而衰
　夫子三戒正為血氣而言又問謝氏以血氣為氣質
　曰氣只是一箇氣便浩然之氣也只是這箇氣但只
　是以道義充養起来及養得浩然却又能配助義與
　道也(以上語/類三條)
　　　君子有三畏章
畏天命三字好是理會得道理便謹去做不敢違便是
　畏之也如非禮勿視聼言動與夫戒謹恐懼皆所以
　畏天命也然亦湏理㑹得天命是恁地方得
問大人是指有位者言之否曰不止有位者是指有位
　有齒有德者皆謂之大人問此三句要𦂳都在畏天
　命上曰然纔畏天命自是於大人聖言皆畏之問固
　是當先畏天命但要𦂳又湏是知得天命天命即是
　天理若不先知這道理自是懵然何由知其可畏此
　小人所以無忌憚曰要𦂳全在知上纔知得便自不
　容不畏問知有淺深大抵纔知些道理到得做事有
　少差錯心也便惕然這便見得不容於不畏曰知固
　有淺深然就他淺深中各自有天然不容己者且如
　一件事是合如此是不合如此本自分曉到臨事又
　却不如此道如此也不妨如此也無害又自做將去
　這箇是雖知之而不能行然亦是知之未盡知之未
　至所以如此(以上語/類二條)
　　　君子有九思章
或問君子有九思曰公且道色與貌可以要得他溫要
　得他恭若是視聼如何要得他聰明曰這只是意誠
　了自㑹如此曰若如公説都没些事了便是聖人教
　人意思不如此有物必有則只一箇物自各家有箇
　道理况耳目之聰明得之於天本来自合如此只為
　私欲蔽惑而失其理聖人教人不是理㑹一件其餘
　自㑹好湏是逐一做工夫更反復就心上看方知得
　外面許多費整頓元来病根都在這裏這見聖人教
　人内外夾持起来恁地積累成熟便㑹無些子滲漏
　如公所説意誠便都無事今有人自道心正了外面
　任其箕踞無禮是得不得亦有人心下已自近正外
　面視聼舉止自大叚有病痛公道如何視㑹明聼㑹
　聰也只是就視聼上理㑹視逺惟明聼德惟聰如有
　一件可喜厎物事在眼前便要看他這便被他蔽了
　到這時節須便知得有箇義理在所可喜此物在所
　不當視這便是見得道理便是見得逺不蔽於眼前
　近底故曰視逺惟明有無益之言無稽之言與夫諂
　諛甘美之言有仁義忠信之言仁義忠信之言湏是
　將耳常常聼著那許多不好説話湏莫教他入耳故
　曰聼德惟聰(語/類)
　　　見善如不及章
問行義以達其道莫是所行合宜否曰志是守所達之
　道道是行所求之志隐居以求之使其道充足行義
　是得時得位而行其所當為臣之事君行其所當為
　而已行所當為以達其所求之志又問如孔明可以
　當此否曰也是如伊尹耕於有莘之野而樂堯舜之
　道是隐居以求其志及幡然而起使是君為堯舜之
　君使是民為堯舜之民是行義以達其道蜚卿曰如
　漆雕開之未能自信莫是求其志否曰所謂未能信
　者但以求其志未説行義以達其道(語/類)
問隠居求志行義達道集注謂伊尹太公之流可當之
　是也顔子所造所得二賢恐無以過之而云亦庶乎
　此下語輕重抑揚處疑若於顔子少貶者若云古之
　人有行之者伊尹太公之流是也若顔子可以當之
　矣然隠而未見又不幸早死故夫子云然不知可否
　曰當時正以事言非論其德之淺深也然語意之間
　誠有如所論者更俟詳之(荅潘公叔/○文集)
　　陽貨第十七
　　　陽貨欲見孔子章
或問陽貨瞰亡以饋孔子孔子瞰亡而往拜之陽貨之
　瞰亡此不足責如孔子亦瞰亡而往則不幾於不誠
　乎曰非不誠也據道理合當如此彼人瞰亡来我亦
　瞰亡往一往一来禮甚相稱但孔子不幸遇諸塗耳
亞夫問揚子雲謂孔子於陽貨敬所不敬為詘身以信
　道不知渠何以見聖人為詘身處曰陽貨是惡人本
　不可見孔子乃見之亦近於詘身却不知聖人是理
　合去見他不為詘矣到與他説話時只把一兩字荅
　他辭氣溫厚而不自失非聖人斷不能如此也(以上/語類)
　(二/條)
　　　性相近章
問此章曰此所謂性亦指氣質之性而言性習逺近與
　上智下愚本是一章子曰二字衍文也蓋習與性成
　而至於相逺則固有不移之理然人性本善雖至惡
　之人一日而能從善則為一日之善人夫豈有終不
　可移之理當從伊川之説所謂雖強戾如商辛之人
　亦有可移之理是也
問性相近習相逺惟上智與下愚不移書中謂惟聖罔
　念作狂惟狂克念作聖又有移得者如何曰上智下
　愚不移如狂作聖則有之既是聖人決不到得作狂
　此只是言其人不可不學
性相近是通善惡智愚説上智下愚是就中摘出懸絶
　者説
問集注謂氣質相近之中又有一定而不可易者復舉
　程子無不可移之説似不合曰且看孔子説底如今
　却自有不移底人如堯舜之不可為桀紂桀紂之不
　可使為堯舜夫子説底只如此伊川却又推其説須
　知其異而不害其為同(以上語/類四條)
　　　子之武城章
問君子學道則愛人小人學道則易使曰君子學道是
　曉得那已欲立而立人已欲達而達人與乾稱父坤
　稱母底道理方能愛人小人學道不過曉得孝弟忠
　信而已故易使也(語/類)
　　　公山弗擾章
夫子曰吾其為東周乎興東周之治也孔子之志在乎
　東周然茍有用我者亦視天命如何爾聖人胷中自
　有處置非可執定本以議之也
問諸家皆言不為東周集注却言興周道於東方何如
　曰這是古注如此説其字乎字只是閒字只是有用
　我者我便也要做些小事如釋氏言竿木隨身逢塲
　作戲相似那處是有不為東周底意這與二十年之
　後吳其為沼乎辭語一般亦何必要如此翻轉文字
　湏寛看子細翫味方見得聖人語言如小人之中庸
　分明這一句是解上文人見他偶然脱一箇反字便
　恁地硬説去小人中庸做小人自為中庸下面文勢
　且直解兩句未有那自以為中庸底意亦何必恁地
　翻轉
問公山弗擾果能用夫子夫子果往從之亦不過勸得
　他改過自新舍逆從順而已亦如何能興得周道曰
　便是理㑹不得良乆却曰聖人自不可測且是時名
　分亦未定若謂公山弗擾既為季氏臣不當畔季氏
　所謂改過者不過令其臣順季氏而已此只是常法
　聖人湏别有措置問如此則必大有所更張否曰聖
　人做時湏驚天動地然卒於不往者亦料其做不得
　爾(以上語/類三條)
　　　子張問仁章
問恭寛信惠固是求仁之方但敏字於求仁工夫似不
　甚親切莫是人之為事才悠悠則此心便閒斷之時
　多亦易得走失若能勤敏去做便此心不至閒斷走
　失之時少故敏亦為求仁之一是如此否曰不止是
　悠悠蓋不敏於事則便有怠忽之意才怠忽便心不
　存而閒斷多便是不仁也(語/類)
　　　佛肸召章
問公山佛肸之召諸家之説善矣愚必以楊氏解佛肸
　章為得其要蓋公山之召而子路不悦夫子雖以東
　周之意諭之而子路之意似有所未安也故於佛肸
　之召又舉其所聞以為問其所自信不茍如此學者
　未至聖人地位且當以子路為法庶乎不失其親不
　可以聖人體道之權籍口恐有學歩邯鄲之患也曰
　得之(荅劉/韜仲)
不食謂不求食非謂不可食也今俗猶言無口匏亦此
　類(荅劉韜仲○以/上文集二條)
　　　子曰由也章
楊問好信不好學何故便到賊害於物處曰聖人此等
　語多有相類如恭而無禮則勞處一般此皆是就子
　路失處正之昔劉大諫從溫公學溫公教之誠謂自
　不妄語始劉公篤守其説及調洛州司法時運使吳
　守禮至州欲按一司户贓以問劉公公對以不知吳
　遂去而公常心自不足謂此人實有贓而我不以誠
　告其違溫公教乎後因讀揚子避礙通諸理始悟那
　處有礙合避以通之若只好信不好學固守不妄語
　之説直説那人有贓其人因此得罪豈不是傷害於
　物
問集注云剛者勇之體勇者剛之發曰春秋傳云使勇
　而無剛者嘗㓂則勇者發見於外者也(以上語/類二條)
　　　小子何莫學夫詩章
問詩如何可以興曰讀詩見其不美者令人羞惡見其
　美者令人興起(語/類)
　　　子謂伯魚章
問為周南召南曰為字如固哉髙叟之為詩之為只是
　謂講論爾横渠所謂近試令家人為周南召南之事
　不知其如何地為
問正牆面而立曰脩身齊家自家最近底事不待出門
　便有這事去這箇上理㑹不得便是那當牆立時眼
　既無所見要動也行不去
問先生解正牆面而立曰言即其至近之地而一物無
　所見一歩不可行人若不知脩身齊家則自然推不
　去是一歩不可行也如何是一物無所見曰自家一
　身一家巳自都理㑹不得又况其逺者乎問此可見
　知與行相湏之義否曰然(以上語/類三條)
子謂伯魚敬夫云為者躬行其實也愚謂諸先生多如
　此説意極親切但尋文義恐不然耳為只是誦讀講
　貫牆面只是無所見書所謂不學牆面亦未説到不
　躬行則行不得處也(與張敬夫論癸巳/論語説○文集)
　　　色厲内荏章
問色厲而内荏何以比之穿窬曰為他意只在要瞞人
　故其心常怕人知如做賊然(語/類)
　　　鄉原德之賊章
或問鄉原引荀子原慤之説何也曰鄉原無甚見識其
　所謂愿亦未必真愿乃卑陋而隨俗之人耳
敬之問鄉原德之賊曰鄉原者為他做得好便人皆稱
　之而不知其有無窮之禍如五代馮道者此真鄉原
　也本朝范質人謂其好宰相只是欠為世宗一死耳
　如范質之徒却最敬馮道輩雖蘇子由議論亦未免
　此本朝忠義之風却是自范文正公作成起来也
問鄉原一章曰此章賊字棄字説得重而有力蓋鄉原
　只知偷合茍容似是而非而人皆稱之故曰德之賊
　道聼塗説者纔聼来便説了更不能蓄既不能有之
　於心不能行之於身是棄其德也故曰德之棄(以上/語類)
　(三/條)
　　　古者民有三疾章
問古之矜也廉曰亷是側邊廉隅這側是那分處所謂
　廉者為是分得那義利去處譬如物之側稜兩下分
　去(語/類)
問今之愚者詐而已矣智則能詐愚者本無智巧也何
　故能詐曰如狂不直侗不愿之類(荅劉韜仲/○文集)
　　　惡紫之奪朱章
問紫之奪朱曰不但是易於惑人蓋不正底物事自常
　易得勝那正底物事且如以朱染紫一染了便退不
　得朱却不能變得紫也紫本亦不是易惑人底只為
　他力勢大了便易得勝又如孔子云惡莠之亂苗莠
　又安能惑人但其力勢易盛故苗不能勝之耳且一
　邦一家力勢也甚大然被利口之人説一兩句便有
　傾覆之患此豈不可畏哉(語/類)
　　　予欲無言章
問予欲無言一章恐是言有所不能盡故欲無言否曰
　不是如此只是不消得説蓋已都撒出来了如四時
　行焉百物生焉天又更説箇甚底若是言不能盡便
　是有未盡處聖人言處也盡做處也盡動容周旋無
　不盡惟其無不盡所以不消得説了(語/類)
問四時行百物生兩句自為體用蓋隂陽之理運行不
　息故百物各遂其生聖人之心純亦不已故動容周
　旋自然中禮未知是否曰有此意(荅劉/韜仲)
問予欲無言蓋夫子以子貢專求之於言語之間告之
　此以發之子貢未能無疑故夫子曰天何言哉四時
　行焉百物生焉蓋欲其察之於踐履事為之實也程
　子所論孔子之道如日星一叚雖引無言之文然其
　大意却似説無隐之義至其言猶患門人未能盡曉
　故曰予欲無言夫恐其不能盡曉當更告之而曰予
　欲無言何也或曰予欲無言一章實兼無隐乎爾之
　義蓋四時行百物生所謂無隐也程子之説蓋推明
　夫子啓發子貢之意欲其求之於踐履事為之實者
　未知是否曰恐人不能盡曉而反欲無言疑得甚好
　更熟翫之當自得分明也(荅劉韜仲○以/上文集二條)
　　　孺悲欲見孔子章
先生云南康一士人云聖賢亦有不誠處如取瑟而歌
　出弔東郭之類説誠不如只説中某應之曰誠而中
　君子而時中不誠而中小人之無忌憚(語/類)
　　　宰我問三年之䘮章
亞夫問宰我問短䘮處曰此處聖人責之至嚴所謂予
　之不仁者便謂他之良心已死了也前輩多以他無
　隠於聖人而取之蓋無隠於聖人固是他好處然却
　不可以此而掩其不仁之罪也
聖人尋常未嘗輕許人以仁亦未嘗絶人以不仁(以上/語類)
　(二/條)
　　　飽食終日章
問飽食終日無所用心難矣哉心體本是運動不息若
　頃刻間無所用之則邪僻之念便生聖人以為難矣
　哉言其至危而難安也曰心若有用則心有所主只
　看如今纔讀書心便主於讀書纔寫字心便主於寫
　字若是悠悠蕩蕩未有不入於邪僻(語/類)
　　　君子尚勇乎章
子路之勇夫子屢箴誨之是其勇多有未是處若知勇
　於義知大勇則不如此矣又其勇有見得到處便行
　將去如事孔悝一事却是見不到蓋不以出公之立
　為非觀其謂正名為迂斯可見矣(語/類)
　　　君子亦有惡乎章
問惡勇而無禮者惡果敢而窒者勇與果敢如何分曰
　勇是以氣加人故易至於無禮果敢是率然敢為蓋
　果敢而不窒則所為之事必當於理窒而不果敢則
　於理雖不通然亦未敢輕為惟果敢而窒者則不論
　是非而率然妄作此聖人所以惡之也(語/類)
　　　年四十而見惡焉章
見惡亦謂有可惡之實而得罪於能惡人者非不善者
　惡之之謂也(荅劉韜仲/○文集)
　　微子第十八
　　　微子去之章
問或去或奴或諫不同如何同歸於仁曰三子皆詣其
　至理故謂之仁如箕子亦是諫諫至於極有所不行
　故若此也
問三仁之事必不可偏廢否曰也不必如此看只是微
　子是商之元子商亡在旦暮必著去之以存宗祀若
　箕子比干則自當諌其死與奴特適然耳又問當時
　若只有微子一人當如何曰亦自著去
問三仁皆出於至誠惻怛之公若箕子不死而為之奴
　何以見惻怛之心曰箕子與比干心只一般箕子也
　嘗諫紂偶不逢紂大怒不殺他也不是要為奴只被
　紂囚繫在此因佯狂為奴然亦不湏必死於事蓋比
　干既死若更死諫也無益適足長紂殺諫臣之罪故
　因得佯狂然他處此最難微子去却易比干則索性
　死他在半上半下處最是難所以易中特説箕子之
　明夷利艱貞晦其明也内難而能正其志外雖佯狂
　而心却守得定(以上語/類三條)
　　　柳下惠為士師章
問柳下惠直道而事人焉往而不三黜枉道而事人何
　必去父母之邦雖可以見其必以其道而不失焉者
　然亦便有箇不恭底意思故記者以孔子兩事序於
　其後觀孔子之事則知柳下惠之事亦未得為中道
　曰也是如此惟是孟子説得好曰聖人之行或逺或
　近或去或不去歸潔其身而已矣柳下惠之行雖不比
　聖人合於中道然歸潔其身則有餘矣問或逺或近
　是相去之逺近否曰不然謂其去人有逺近若伯夷
　則直是去人逺矣(語/類)
問柳下惠三黜而不去其言若曰茍以直道事人雖適
　他國終未免三黜若肯枉道事人自不至三黜又何
　必去父母之邦觀其意蓋自信其直道而行不以三
　黜為辱也此其所以為和而介與若徒知其不去之
　為和而不知其所以三黜者之為有守未足以議柳
　下惠也曰得之(荅劉韜仲/○文集)
　　　齊景公待孔子章
㬊問齊景公待孔子雖欲以季孟之間乃以虚禮待之
　非舉國以聼孔子故曰吾老矣不能用也遂行如齊
　王欲以孟子為矜式亦是虚禮非舉國以聼孟子曰
　固是(語/類)
　　　楚狂接輿章
問接輿歌而過孔子蓋欲以諷切孔子孔子欲與之言
　則趨而避之孔子使子路問津於長沮桀溺固將有
　以發之而二人不荅所問傲然有非笑孔子之意至
　於荷蓧丈人知子路之賢則止子路宿殺雞為黍而
　食之見其二子焉其親之厚之如此孔子使子路反
　見之則先去而不願見矣數子者若謂其無德而隠
　則佯狂耕耘以避亂世澹然不以富貴利達動其心
　而確然自信不移若有所得者若謂其無故而隠則
　危邦濁世道既不行亦未見其必可以仕也特其道
　止於歸潔其身而不知聖人所謂仕止乆速者知所
　謂無可者矣而未知所謂無不可者也故其規模氣
　象不若聖人之正大若以素隠行怪視之愚意未知
　是否曰無道而隠如蘧伯玉柳下惠可也被髮佯狂
　則行怪矣沮溺荷蓧亦非中行之士也(荅劉韜仲/○文集)
　　　子路從而後章
問不仕無義曰仕則可以行其義不仕則無以行其義
　便無這君臣之義了又問下文所謂君臣之義即是
　這義否曰然
問集注云仕所以行君臣之義故雖知道之不行而不
　可廢末云亦非忘義徇禄也此義字似有兩意曰如
　何是有兩意只是一意纔説義便是總去就都説道
　合則從不合則去即此是義非但只説要出仕為義
　然道合則從不合則去唯是出仕方見得不仕無義
　纔説不仕便都無了這義聖人憂世之心固是急欲
　得君行道到得靈公問陳明日遂行景公以季孟之
　間待之曰吾老矣不能用也孔子行季桓子受女樂
　孔子行無一而非義(以上語/類二條)
　　　周公謂魯公章
不施其親敬夫引尹氏愚謂尹氏固佳然不知施字作
　如何解若如謝氏雖亦引無失其親為解然却訓施
　為施報之施則誤矣此等處湏説破令明白也陸德
　明釋文本作弛字音詩紙反是唐初本猶不作施字
　也吕與叔亦讀為弛而不引釋文未必其考於此蓋
　偶合耳今當從此音讀(與張敬夫論癸巳/論語説○文集)
　　子張第十九
　　　執德不𢎞章
舜功問執德不𢎞曰言其不廣也纔狭隘則容受不得
　不特是不能容人自家亦自不能容故纔有片善必
　自矜見人之善必不喜人告之以過亦不受從狭隘
　上生萬般病痛問子張以為焉能為有焉能為亡世
　間莫更有不好人曰渠德亦自執道亦自信只是不
　𢎞不篤不足倚靠耳通老云亦有人將此二句於道
　德上説曰不然先儒説𢎞字多只説一偏
信道篤如何得他信得篤湏是你自去理㑹始得而今
　人固有與他説信不篤者湏要你自信始得
魏才仲問執德不𢎞信道不篤曰此湏著下兩句此兩
　句似若相反蓋𢎞是廣大之意若信道不篤則容受
　太廣後隨人走作反不能守正理信道篤而不𢎞則
　是確信其一説而或至於不通故湏著下兩句𢎞篤
　猶言𢎞毅相似(以上語/類三條)
　　　子夏之門人問交於子張章
汎交而不擇取禍之道故子張之言汎交亦未嘗不擇
　蓋初無拒人之心但其間自有親疎厚薄爾和靖非
　以子張為不擇也(語/類)
　　　雖小道必有可觀章
小道不是異端小道亦是道理只是小如農圃醫卜百
　工之類却有道理在只一向上面求道理便不通了
　若異端則是邪道雖至近亦行不得(語/類)
　　　日知其所亡章
問日知其所亡月無忘其所能曰知其所亡便是一日
　之間知得所未知月無忘其所能便是長逺後也記
　得在這裏而今學者今日知得過幾日又忘了若不
　真在此做工夫如何㑹到一月後記得
周問月無忘其所能還是溫故否曰此章與溫故知新
　意却不同溫故知新是溫故之中而得新底道理此
　却是因知新而帶得溫故
問月無忘其所能積累多則如何溫習曰也湏漸漸溫
　習如得一善則拳拳服膺而弗失之矣子路有聞未
　之能行惟恐有聞若是如此則子路只做得一件事
　顔子只著得一件事節問既恁地却如何曰且思量
　(以上語/類三條)
　　　博學而篤志章
元昭問博學而篤志切問而近思何以言仁在其中曰
　只是為學工夫反求之巳必如克己復禮乃正言為
　仁論語言在其中只是言其可至耳明道云學要鞭
　辟近裏
楊問程子曰近思以類而推何謂類推曰此語道得好
　不要跳越望逺亦不是縱横陡頓只是就這裏近傍
　那曉得處挨將去如這一件事理㑹得透了又因這
　件事推去做那一件事知得亦是恁地如識得這燈
　有許多光便因這燈推將去識得那燭亦恁地光如
　升階升第一級了便因這一級進到第二級又因第
　三級進到四級只管恁地挨將去只管見易不見其
　難前面逺處只管㑹近若第一級便要跳到第三級
　舉歩闊了便費力只管見難只管見逺
問博學與近思亦不相妨否曰博學是都要理㑹過近
　思是注心著力處博學是箇大規模近思是漸進工
　夫如明明德於天下是大規模其中格物致知誠意
　正心脩身齊家等便是次序
問篤志未説到行處否曰篤志只是至誠懇切以求之
　不是理㑹不得又掉了若只管汎汎地外面去博學
　更無懇切之志反看這裏便成放不知求底心便成
　頑麻不仁底死漢了那得仁惟篤志又切問近思便
　有歸宿處這心便不汎濫走作只在這坎窠裏不放
　了仁便在其中横渠云讀書以維持此心一時放下
　則一時德性有懈(以上語/類四條)
　　　百工居肆章
問集注所引二説云二説相湏其義始備曰前説蓋謂
　居肆方能做得事成不居肆則做事不成君子學便
　可以致其道不學則不能致其道然而居肆亦有不
　能成其事如閒坐打閧過日底學亦有不能致其道
　如學小道與夫中道而廢之類故後説云居肆必湏
　務成其事學必湏務致其道是皆各説得一邊故必
　相湏而其義始備也(語/類)
　　　大德不踰閑章
問大德小德曰大德小德猶言大節小節大節既定小
　節有差亦所不免然吳氏謂此章不能無弊學者正
　不可以此自恕一以小差為無害則於大節必將有
　枉尋而直尺者矣
問伊川謂小德如援溺之事更推廣之吳氏謂此章不
　能無弊如何曰恁地推廣援溺事却是大處嫂溺不
　援是豺狼這處是當做更有甚麽出入隨他們説如
　湯武征伐三分天下有其二都將做可以出入恁地
　却是大處非聖人不能為豈得謂之小德乃是道之
　權也子夏之意只為大節既是了小小處雖未盡善
　亦不妨然小處放過只是力做不徹不當道是可也
　(以上語/類二條)
　　　子夏之門人小子章
孔門除曾子外只有子夏守得規矩定故教門人皆先
　洒掃應對進退所以孟子説孟施舍似曾子北宮黝
　似子夏
古人初學只是教他洒掃應對進退而巳未便説到天
　理處子夏之教門人專以此子游便要插一本在裏
　面民可使由之不可使知之只是要他行矣而著習
　矣而察自理㑹得湏是匡之直之輔之翼之使自得
　之然後從而振德之今教小兒若不匡不直不輔不
　翼便要振德只是撮那尖利底教人非教人之法
問有始有卒乃竭兩端之教否曰此不是説聖人教人
　事乃是聖人分上事惟聖人道頭便知尾下學便上
　達若教學者則湏循其序也
問子夏之門人小子洒掃應對進退章曰某少時都看
　不出將謂無本末無大小雖如此看又自疑文義不
　是如此後来在同安作簿時因睡不著忽然思得乃
　知却是有本末小大然不得明道説君子教人有序
　四五句也無縁看得出聖人有始有卒者不是自始
　做到終乃是合下便始終皆備洒掃應對精義入神
　便都在這裏了若學者便湏從始做去方得聖人則
　不待如此做也
齊卿問程子云云故君子只在謹獨何也曰事有小大
　理却無小大合當理㑹處便用與他理㑹故君子只
　在謹獨不問大事小事精粗巨細盡用照管盡用理
　㑹不可説箇是粗底事不理㑹只理㑹那精底既是
　合用做底事便用做去又不可説洒掃應對便是精
　義入神洒掃應對只是粗底精義入神自是精底然
　道理都一般湏是從粗底小底理㑹起方漸而至於
　精者大者所以明道曰君子教人有序先傳以近者
　小者而後教以大者逺者非先傳以近小而後不教
　以逺大也或云洒掃應對非道之全體只是道中之
　一節曰合起来便是道之全體非大底是全體小底
　不是全體也問伊川言凡物有本末不可分作兩叚
　曰湏是就事上理㑹道理非事何以識理洒掃應對
　末也精義入神本也不可説這箇是末不足理㑹只
　理㑹那本這便不得又不可説這末便是本但學其
　末則本便在此也
洒掃應對精義入神事有大小而理無大小事有大小
　故其教有等而不可躐理無大小故隨所處而皆不
　可不盡謝氏所謂不著此心如何做得者失之矣(以/上)
　(語類/六條)
子夏言我非以洒掃應對為先而傳之非以性命天道
　為後而倦教但道理自有大小之殊不可誣人以其
　所未至唯聖人然後有始有卒一以貫之無次序之
　可言耳二先生之説亦是如此但學者不察一例大
　言無本末精粗之辨反使此叚意指都無歸宿湏知
　理則一致而其教不可闕其序不可紊耳蓋惟其理
　之一致是以其教不可闕其序不可紊也(荅程/允夫)
子夏之門人小子敬夫曰君子之道孰為當先而可傳
　云云愚詳本文之意正謂君子之道本末一致豈有
　以為先而傳之豈有以為後而倦教者但學者地位
　髙下不同如草木之大小自有區别故其為教不得
　不殊耳初無大小雖分而生意皆足本末雖殊而道
　無不存之意也焉可誣也蘇氏得之有始有卒尹氏
　得之此章文義如此而已但近年以来為諸先生發
　明本末一致之理而不甚解其文義固失其指歸然
　考之程書明道嘗言先傳後倦君子教人有序先傳
　以近者小者而後教以逺者大者非是先傳以近小
　而後不教以逺大也此解最為得之然以其言緩而
　無竒故讀者忽之而不深考耳(與張敬夫論癸巳論/語説○以上文集二)
　(條/)
　　　仕而優則學章
問仕而優則學曰此為世族子弟而設有少年而仕者
　元不曾大故學故職事之暇可以學學而優則仕無
　可説者(語/類)
問子夏曰仕而優則學學而優則仕洵竊謂仕優而不
　學則無以進德學優而不仕則無以及物仕優而不
　學固無足議者學優而不仕亦非聖人之中道也故
　二者皆非也仕優而不學如原伯魯之不説學是也
　學優而不仕如荷蓧丈人之流是也子夏之言似為
　時而發其言雖反覆相因而各有所指或以為仕而
　有餘則又學學而有餘則又仕如此則其序當云學
　而優則仕仕而優則學今反之則知非相因之辭也
　曰此説亦佳舊亦嘗疑兩句次序顛倒今云各有所
　指甚佳(荅程/允夫)
學仕是兩事然却有互相發處(荅何叔京○以/上文集二條)
　　　孟莊子之孝章
問孟莊子何以謂之難能曰這箇便是難能處人固有
　用父之臣者然稍拂他私意便自容不得亦有行父
　之政者於私欲稍有不便處自行不得古今似此者
　甚多如唐太宗為髙宗擇許多人如長孫無忌褚遂
　良之徒髙宗因立武昭儀事便不能用又季文子相
　三君無衣帛之妾無食粟之馬到季武子便不如此
　便是不能行父之政以此知孟莊子豈不為難能(語/類)
　　　衞公孫朝問於子貢章
文武之道未墜於地此但謂周之先王所以制作傳世
　者當孔子時未盡亡耳夫子焉不學而亦何常師之
　有此亦是子貢真實語如孔子雖是生知然何嘗不
　學亦何所不師但其為學與他人不同如舜之聞一
　善言見一善行便若決江河莫之能禦耳然則能無
　不學無不師者是乃聖人之所以為生知也若向来
　則定湏謂道體無時而亡故聖人目見耳聞無適而
　非學雖不害有此理終非當日荅問之本意矣(荅吳/晦叔)
仲尼焉學敬夫云萬物盈於天地之間莫非文武之道
　初無存亡增損愚謂近年説者多用此意初若新竒
　可喜然既曰萬物盈於天地之間則其為道也非文
　武所能專矣既曰初無存亡增損則未墜於地之云
　又無所當矣且若如此則天地之間可以目擊而心
　㑹又何待於賢者識其大不賢者識其小一一學之
　然後得耶竊詳文意所謂文武之道但謂周家之制
　度典章爾孔子之時猶有存者故云未墜也大抵近
　世學者喜聞佛老之言常遷吾説以就之故其弊至
　此讀者平心退歩反覆於句讀文義之間則有以知
　其失矣(與張敬夫論癸巳論語/説○以上文集二條)
　　　叔孫武叔語大夫章
或問夫子之牆數仞不得其門而入夫子之道髙逺故
　不得其門而入也曰不然顔子得入故能仰之彌髙
　鑽之彌堅至於在前在後如有所立卓爾曾子得入
　故能言夫子之道忠恕子貢得入故能言性與天道
　不可得聞文章可得而聞他人自不能入耳非髙逺
　也七十子之徒幾人入得譬如與兩人説話一人理
　㑹得一人理㑹不得㑹得者便是入得㑹不得者便
　是入不得且孔子之教衆人與教顔子何異顔子自
　入得衆人自入不得多少分明(語/類)
　　　陳子禽謂子貢章
立之斯立如五畆之宅樹之以桑之類蓋此有以立之
　便自立得住也動之斯和如又從而振德之振德有
　鼓舞之意(㝢録云使之歡喜踴躍/遷義逺罪而不自知)如舜之從欲以治
　惟動丕應徯志便是動而和處(語/類)
　　堯曰第二十
　　　堯曰咨爾舜章
林恭甫問論語記門人問荅之辭而堯曰一篇乃記堯
　舜湯武許多事何也曰不消恁地理㑹文字嘗見説
　堯曰一篇是夫子誦述前聖之言弟子類記於此先
　儒亦只是如此説然道理𦂳要却不在這裏
楊問簡在帝心何謂簡曰如天檢㸃數過一般善與罪
　天皆知之爾之有善也在帝心我之有罪也在帝心
問雖有周親注紂之至親雖多他衆叛親離那裏有至
　親曰紂之至親豈不多唯其衆叛親離所以不濟事
　故書謂紂有億兆夷人離心離德是也(以上語/類三條)
　　　子張問章
猶之猶均之也均之猶言一等是如此史家多有此般
　字問出納之吝是不好所以謂之惡曰此吝字説得
　来又廣只是戒人遲疑不決底意思當賞便用賞當
　做便用做若遲疑怠忽之間澀縮靳惜便誤事機如
　李絳勸唐憲宗速賞魏博將士曰若待其来請而後
　賞之則恩不歸上矣正是此意如唐家藩鎮之患新
　帥當立朝廷不即命之却待軍中自請而後命之故
　人不懐恩反致敗事若是有司出納之間吝惜而不
　敢自專却是本職當然只是人君為政大體則凡事
　皆不可如此當為處便果決為之(語/類)
　　　不知命章
論語首云學而時習之不亦説乎有朋自逺方来不亦
　樂乎人不知而不慍不亦君子乎終云不知命無以
　為君子也此深有意蓋學者所以學為君子者不知
　　命則做君子不成才見利便趨見害便避如何得成
　　君子(語/類)
　
　
　
　
　
　
　
　
　
　
　
　
　
御纂朱子全書卷十九
　欽定四庫全書
御纂朱子全書卷二十
　　孟子一
　　　總論
　論語之書無非操存涵養之要七篇之書莫非體驗擴
　　充之端蓋孔子大概使人優游饜飫涵泳諷味孟子
　　大概是要人探索力討反己自求故伊川曰孔子句
　　句是自然孟子句句是事實亦此意也如論語所言
　　居處恭執事敬與人忠出門如見大賔使民如承大
　　祭非禮勿視聴言動之類皆是存養底意思孟子言
　　性善存心養性孺子入井之心四端之發若火始然
　　泉始達之類皆是要體認得這心性下落擴而充之
　　於此等類語翫味便自可見
　楊至之云看孟子見得一箇大意是性之本體仁義之
　　良心到戰國時君臣上下都一齊埋沒了孟子所以
　　推明發見之端緒敎人去體認擴充曰孟子髙他都
　未有許多意思今説得一體認字蚤是遲鈍了孟子
　孟子大段見得敏見得快他説話恰似箇獅子跳躍
　相似且如他説箇惻隐之心便是仁之端羞惡之心
　便是義之端只他説在那裏底便是似他説時見得
　聖賢大段易做全無許多等級所以程子云孟子才
　髙學之無可依據
學問之道無他求其放心而已又曰有是四端於我者
　知皆擴而充之孟子説得最好人之一心在外者又
　要收入來在内者又要推出去孟子一部書皆是此
　意
孟子於義利閒辨得豪釐不差見一事來便劈做兩片
　便分箇是與不是這便是集義處義是一柄刀相似
　才見事到面前便與他割制了
孟子之書明白親切無甚可疑者只要日日熟讀湏教
　他在吾肚中先千百轉便自然純熟某初看時要逐
　句去看他便覺得意思淺迫至後來放寛看却有條
　理然此書不特是義理精明又且是甚次第文章某
　因讀亦知作文之法
論語多門弟子所集故言語時有長長短短不類處孟
　子疑自著之書故首尾文字一體無些子瑕疵不是
　自下手安得如此好若是門弟子集則其人亦甚髙
　不可謂軻死不傳
孟子比孔子時説得髙然孟子道性善言必稱堯舜又
　見孟子説得實
解書難得分曉趙岐孟子拙而不明王弼周易巧而不
　明(以上語/類八條)
近略整頓孟子説見得此老直是把得定但常放教到
　極險處方與一斡轉斡轉後便見天理人欲直是判
　然非有命世之才見道極分明不能如此然亦只此
　便是英氣害事處便是才髙無可依據處學者亦不
　可不知也(荅林/擇之)
問史記謂孟子之書孟子自作趙岐謂其徒所記今觀
　七篇文字筆勢如此決是一手所成非魯論此也然
　其間有如云孟子道性善言必稱堯舜亦恐是其徒
　所記孟子必曾略加刪定也此非甚緊切以朋友間
　或有疑此者嘗以此荅之恐未是也曰或恐是如此
　(荅董/叔重)
問孟子集註序説言史記言孟子受業子思之門人註
　云趙氏註及孔叢子亦皆云孟子親受業於子思銖
　謂趙岐所註必有所考孔叢子恐是偽書似不必引
　此書如何曰孔叢子雖偽書然與趙岐亦未知其孰
　先後也姑存亦無害(荅董叔重○以/上文集三條)
　　梁惠王上
　　　孟子見梁惠王章
說義利處曰聖賢之言所以要辨别敎分明但只要向
　義邉一直去更不通思量第二著才説義乃所以為
　利固是義有大利存焉若行義時便説道有利則此
　心只邪向那邉去固是未有仁而遺其親未有義而
　後其君纔於為仁時便説要不遺其親為義時便說
　要不後其君則是先有心於為利聖賢要人止向一
　路做去不要做這一邉又思量那一邉仲舒所以分
　明說不謀其利不計其功
孟子大綱都剖析得分明如說義利等處如荅宋牼處
　見得事只有箇是非不通去説利害看來惟是孟子
　說得斬釘截鐵
正淳問仁者心之徳愛之理義者心之制事之宜徳與
　理俱以體言制與宜俱以用言否曰心之徳是渾淪
　説愛之理方説到親切處心之制却是説義之體程
　子所謂處物為義是也揚雄言義以宜之韓愈言行
　而宜之之謂義若只以義為宜則義有在外意湏如
　程子言處物為義則是處物者在心而非外也又云
　大概説道理只渾淪説又使人無捉摸處若要説得
　親切又却局促有病如伊川説仁者天下之公善之
　本也說得渾淪開闊無病知言説理是要親切所以
　多病
程子曰處物為義非此一句則後人恐未免有義外之
　見如義者事之宜事得其宜之謂義皆說得未分曉
　蓋物之宜雖在外面所以處之使得其宜者則在内
　也(以上語/類四條)
　　　王立於沼上章
徳脩説王立於沼上一章引齊宣王見孟子於雪宫事
　云梁惠王其辭遜齊宣王其辭誇先生曰此說好(語/類)
　　　寡人之於國也章
問梁惠王移民移粟之政周官廩人之職未嘗廢孟子
　非之者豈以惠王不知仁政之本耶曰此無異議但
　當熟翫孟子所說王政之始終其措置施行之方略
　次第耳(荅張敬之/○文集)
　　　晉國天下莫强焉章
問孟子告梁王省刑罰薄稅斂便可以撻秦楚之甲兵
　夫魏地迫近於秦無時不受兵割地求城無虚日孟
　子之言似太容易否曰自是響應如此當時之人焦
　熬已甚率歡欣鼔舞之民而征之自是見效速後來
　公子無忌縞素一舉直擣至函谷關可見
孟子亦是作為底人如云彼䧟溺其民王往而征之夫
　誰與王敵非不用兵也特其用兵不若當時戰國之
　無義理耳如五畝之宅樹之以桑而下為政之實行
　之既至則視當時無道之國豈可但已哉(以上語/類二條)
　　　孟子見梁襄王章
問望之不似人君此語孔子還道否曰孔子不説孟子
　忍不住便說(語/類)
　　　齊宣王問齊桓晉文之事章
無道桓文之事事者營霸之事儒者未嘗講求如桓公
　霸諸侯一匡天下則誰不知至於經營霸業之事儒
　者未嘗言也
或問仁術字當何訓曰此是齊王見牛觳觫而不忍之
　心萌故以羊易之孟子所謂無傷蓋能䕶得齊王仁
　心發見處術猶方便也
陳希周問仁術曰術字本非不好底事只緣後來把做
　變詐看了便道是不好却不知天下事有難處處湏
　著有箇巧底道理始得當齊王見牛之時惻隐之心
　已發乎中又見釁鐘事大似住不得只得以所不見
　者而易之乃是他既周旋得那事又不抑遏了這不
　忍之心此心乃得流行若當時無箇措置便抑遏了
　這不忍之心遂不得而流行矣此乃所謂術也
見牛未見羊也未字有意味蓋言其體則無限量言其
　用則無終窮充擴得去有甚盡時
問先生觧物皆然心為甚曰人心應物其輕重長短之
　難齊而不可不度以本然之權度又有甚於物者不
　知如何是本然之權度曰本然之權度亦只是此心
　此心本然萬理皆具應物之時湏是子細看合如何
　便是本然之權度也如齊宣王見牛而不忍之心見
　此是合權度處及至興甲兵危士臣搆怨於諸侯又
　却忍為之便是不合權度失其本心又問莫只是無
　所為而發者便是本心曰固是然人又多是忘了問
　如何忘了曰當惻隐時却不惻隐是也問此莫是養
　之未至否曰亦是察之未精
黄先之問物皆然心為甚曰物之輕重長短之差易見
　心之輕重長短之差難見物之差無害心之差有害
　故曰心為甚又曰物易見心無形度物之輕重長短
　易度心之輕重長短難度物差了只是一事差心差
　了時萬事差所以心為甚又曰以本然之權度度心
　又曰愛物宜輕仁民宜重此是權度以此去度
問孟子論齊王事考之史記後來無一不效曰雖是如
　此已是見得遲了湏看他一部書見得句句的確有
　必然之效方是(以上語/類七條)
　　梁惠王下
　　　莊暴見孟子章
孟子開道時君故曰今之樂猶古之樂至於言百姓聞
　樂音欣欣然有喜色處則關閉得甚宻如好色好貨
　亦此類也(語/類)
　　　齊宣王問文王之囿章
孟子言文王由百里興亦未必然問孟子謂文王之囿
　方七十里先生以為三分天下有其二以後事若只
　百里如何有七十里之囿然孟子所謂傳有之者如
　何曰想他湏有據但孟子此説其意亦只主在風齊
　宣王爾若文王之囿果然縱一切人往則雖七十里
　之大不過幾時亦為赤地矣又焉得有林木鳥獸之
　長茂乎周之盛時雖天下山林猶有厲禁豈有君之
　苑囿反縱芻獵恣往而不禁乎亦無是理漢武帝規
　上林苑只有二三十里當時諸臣已皆以為言豈有
　文王之囿反如是之大(語/類)
　　　問交鄰國有道章
問仁者為能以大事小是仁者之心寛洪惻怛便是小
　國不恭亦撓他不動智者為能以小事大蓋智者見
　得利害甚明故秪得事大曰也不特是見得利害明
　道理自合恁地小之事大弱之事強皆是道理合恁
　地至問樂天者保天下畏天者保其國曰只是説其
　規模氣象如此(語/類)
問梁惠王下第三章尹氏曰仁者之心至公也智者之
　心用謀也以小事大則狹隘而私一國必大謂二者
　所遇不同而應之皆出於理之所當然其規模固有
　廣狹然其智者私於一國則非畏天之㫖矣仁智之
　辨當别有説曰仁者自然合理智者知理之當然而
　敬以循之其大概是如此若細分之則太王勾踐意
　思自不同也(荅吴/伯豐)
問樂天畏天不同以仁者而居小國固不免為智者之
　事使智者而居大國則未必能為仁者之舉何者智
　者分别曲直未必能容忍而不與之較如仁者之為
　也曰得之(荅潘謙之○以/上文集二條)
　　　問人皆謂我毁明堂章
問孟子以公劉太王之事告其君恐亦是委曲誘掖之
　意曰這兩事却不是告以好色好貨乃是告以公劉
　太王之事如此兩事看來却似易待去做時多少難
　大凡文字湏将心體認看這箇子細看來甚是難如
　孟子又說子服堯之服誦堯之言行堯之行是堯而
　已矣看來也似易這如何便得相似又如説徐行後
　長者謂之弟疾行先長者謂之不弟堯舜之道孝弟
　而已矣看來也似易
問孟子語好貨好色事使孔子肯如此荅否曰孔子不
　如此荅但不知作如何荅問孟子荅梁王問利直掃
　除之此處又却如此引導之曰此處亦自分義利特
　人不察耳(以上語/類二條)
　　　所謂故國章
左右固非大臣亦非閹宦㺯臣但謂親近之臣如漢侍
　中給事中魏晉以來中書門下之比云耳所謂左右
　太親者身蔽正指劉放孫資而言耳大夫却是任政
　之臣六卿官之長亦上大夫也孟子之意但欲齊王
　審於擇人未必以其信左右之言而發所云教之以
　不信大臣亦是推説之過大抵讀書只合平心説理
　不必如此過求却失正意也(荅潘文叔/○文集)
　　　問湯放桀章
先生舉賊仁者謂之賊賊義者謂之殘問何以别近思
　云賊仁是害心之理賊義是見於所行處傷其理曰
　以義為見於所行便是告子義外矣義在内不在外
　義所以度事亦是心度之然此果何以别蓋賊之罪
　重殘之罪輕仁義皆是心仁是天理根本處賊仁則
　大倫大法虧滅了便是殺人底人一般義是就一節
　一事上言一事上不合宜便是傷義似手足上損傷
　一般所傷者小尚可以補(語/類)
　　　為巨室章
問敎玉人彫琢玉集註云不敢自治而付之能者愛之
　甚也治國家則不能用賢而徇私欲是愛國家不如
　玉也此莫是餘意否曰正意是如何曰正意只是說
　玉人自㑹琢玉何消教他賢者自有所學何用敎他
　舍其所學後譬只是申觧前譬曰兩譬又似不相似
　不知如何做得恁地嵯峨(語/類)
　　　齊人伐燕勝之章
齊人伐燕孟子以為齊宣史記以為湣王温公平生不
　喜孟子及作通鑑却不取史記而獨取孟子皆不可
　曉荀子亦云湣王伐燕然則非宣王明矣問孟子必
　不誤曰想得湣王後來做得不好門人為孟子諱故
　改為宣王爾問湣王若此之暴豈能慚於孟子曰既
　做得不是説得他底是他亦豈不愧也
居之問取之而燕民悦則取之至文王是也竊疑文王
　豈有革商之念曰此等難説孔子謂可與立未可與
　權到那時事勢自是要住不得以詩書考之如云至
　於太王實始翦商如下武之詩文王有聲之詩都説
　文王做事且如伐崇一事又不是一項小小侵掠乃
　是大征伐詢爾仇方同爾兄弟以爾鉤援與爾臨衝
　以伐崇墉此見大段動衆這般處要做文王無意取
　天下都不得或曰紂命文王得專征伐紂不得已命
　之文王不得已受之横渠云不以聲色為政不以革
　命有中國黙順帝則而天下歸焉其惟文王乎若如
　此説恰似内無純臣之義外亦不屬於商這也未必
　如此只是事勢自是不可已只當商之季七顛八倒
　上下崩頽忽於岐山下突出許多人也是誰當得文
　王之事惟孟子識之故七篇之中所以告列國之君
　莫非勉之以王道(以上語/類二條)
　　　滕文公問滕小國也章
問孟子荅滕文公三段皆是無可奈何只得勉之為善
　之辭想見滕國至弱都主張不起故如此曰只是如
　此只是吾得正而斃焉之意蓋滕是必亡無可疑矣
　况王政不是一日行得底事他又界在齊楚之間二
　國視之猶太山之壓雞卵耳若教他粗成次第此二
　國亦必不見容也當時湯與文王之興皆在空閒之
　地無人來覷他故日漸盛大若滕則實是難保也立
　之云若教他能舉國以聼孟子如何曰他若能用得
　孟子至二三十年使鄰國之民仰之若父母則大國
　亦想不能動他但世間事直是難得恰好耳齊梁之
　國甚强可以有為而孟子與其君言恬然不恤滕文
　公却有善意又以國小主張不起以此知機㑹真不
　易得也(語/類)
　　公孫丑上
　　　問夫子當路於齊章
以齊王猶反手不知置周王於何地曰此難言可以意
　㑹如湯武之事是也春秋定哀間周室猶得至孟子
　時天命人心已離矣(語/類)
李公常語曰孔子曰桓公九合諸侯不以兵車管仲之
　力也如其仁如其仁又曰管仲相桓公霸諸侯一匡
　大下民到於今受其賜㣲管仲吾其被髪左衽矣而
　孟子謂以齊王猶反手也功烈如彼其卑故曰管仲
　曾西之所不為嗚呼是猶見人之鬭者而笑曰胡不
　因而殺之貨可得也雖然他人之鬭者耳桓公管仲
　之於周救父祖也而孟子非之奈何隐之辯曰孔子
　謂管仲如其仁言仲之似仁而非仁也又謂㣲管仲
　吾其被髮左衽言仲有攘卻夷狄之功也至謂其小
　器奢僣不知禮言仲之不能圖大致逺也夫奢僣不
　知禮之人豈得為仁乎其所以九合諸侯者假仁而
　行以濟其不仁耳宜曾西之所不為也昔成湯以七
　十里為小國之諸侯伊尹相之以王於天下齊以千
　里之國而相管仲管仲得君之專行國政之乆功烈
　如彼其卑童子且羞稱之况大賢乎有好功利者必
　喜管仲仁者不為也管仲急於圖霸藉周室以為之
　資耳謂桓公管仲之於周如救父祖吾弗信之矣曰
　夫子之於管仲大其功而小其器邵康節亦謂五霸
　者功之首罪之魁也知此者可與論桓公管仲之事
　矣夫子言如其仁者以當時王者不作中國衰夷狄
　横諸侯之功未有如管仲者故許其有仁者之功亦
　彼善於此而已至於語學者立心致道之際則其規
　模宏逺自有定論豈曰若管仲而休耶曾西之耻而
　不為蓋亦有説矣李氏又有救鬭之說愚以為桓公
　管仲救父祖之鬭而私其財以為子舍之藏者也故
　周雖小振而齊亦寖強矣夫豈誠心惻怛而救之哉
　孟子不與管仲或以是耳隐之以為小其不能相桓
　公以王於天下恐不然齊桓之時周徳雖衰天命未
　改革命之事未可為也孟子言以齊王猶反手自謂
　當年事勢且言已志非為管仲發也(讀余隐之尊/孟辯○文集)
　　　問夫子加齊之卿相章
或問雖由此霸王不異矣如何分句曰只是雖由此霸
　王不異矣言從此為霸為王不是差異
公孫丑問孟子動心否乎非謂以卿相富貴動其心謂
　霸王事大恐孟子擔當不過有所疑懼而動其心也
徳脩問公孫丑說不動心是以富貴而動其心先生曰
　公孫丑雖不知孟子必不謂以富貴動其心但謂霸
　王事大恐孟子了這事不得便謂孟子動心不知霸
　王當甚閒事因論知言養氣徳脩謂養氣為急知言
　為緩曰孟子湏先説我知言然後説我善養吾浩然
　之氣公孫丑先問浩然之氣次問知言者因上面説
　氣來故接續如此問不知言如何養得氣徳脩云先
　湏養有尺便量見天下長短曰湏要識這尺
先生問周看公孫丑不動心章荅(云云/)先生曰公孫丑
　初閒謂任此重事還動心不動心孟子荅以不動心
　極容易底事我從四十已不動了吿子又先我不動
　心公孫丑又問不動心有道理無道理孟子又告以
　有於是又舉北宮黝孟施舍之勇也是不動然彼之
　所以不動者皆強制於外不是存養之功故又舉曾
　子之言云自反縮與不縮所以不動只在方寸之間
　若仰不愧俯不怍看如何大利害皆不足以易之若
　有一豪不直則此心便索然公孫丑又問孟子所以
　不動者如何孟子遂荅以我知言我善養吾浩然之
　氣若依序問當先問知言公孫丑只承孟子之言便
　且問浩然之氣
問告子之不動心是否曰告子之不動心是粗法或強
　制不動不可知或臨大事而(金錄/作不)能不動亦未可知
　非若孟子酬酢萬變而不動也又問正如北宫黝之
　勇(一作/養勇)否曰然
孟施舍北宫黝是不畏死而不動心吿子是不認義理
　而不動心告子惟恐動著他心
問孟施舍量敵慮勝似有懼也孟子乃曰能無懼如何
　曰此孟施舍譏他人之言舍自云我則能無懼而已
　問那是孟施舍守約處曰孟施舍本與北宫黝皆只
　是勇夫比曽子不同如北宫黝孟施舍孟賁只是就
　勇上言如子襄曾子吿子就義理上言
今人把守氣不如守約做題目此不成題目氣是實物
　約是半虚半實字對不得守約只是所守之約言北
　宫黝之守氣不似孟施舍守氣之約孟施舍之守氣
　又不如曾子所守之約也孟施舍就氣上做工夫曾
　子就理上做工夫
孟子說曾子謂子襄一段已自盡了只為公孫丑問得
　無了期故有後面許多説話(以上語/類九條)
縮直也儀禮禮記多有此字每與衡字作對下文直養
　之説蓋本於此乃一章大指所繫不可失也(荅徐彦/章○文)
　(集/)
不得於言勿求於心不得於心勿求於氣此吿子不動
　心之法吿子只就心上理會堅持其心言與氣皆不
　理會不得謂失也有失於其言則曰無害於心但心
　不動言雖失不必問也惟失之於心則就心上整理
　不復更求於氣
不得於言只是不曉這説話言只似道理字
不得於言勿求於心此正孟子吿子不動心之差别處
　當看上文云敢問夫子之不動心與告子之不動心
　孟子却如此荅便見得告子只是硬做去更不問言
　之是非便錯説了也不省如與孟子論性説性猶杞
　栁也既而轉性猶湍水也他只不問是非信口説出
　定要硬把得心定不得於言謂言之失也勿求於心
　謂言之失非干心事也此其學所以與孟子異故孟
　子章末云我故曰告子未嘗知義以其外之也
不得於言勿求於心不得於心勿求於氣不得猶曰失
　也謂言有所不知者則不可求之於心心有不得其
　正者則不可求之於氣孟子謂言有所不能知正以
　心有所不明故不得於言勿求於心不可其不得於
　心者固當求之心然氣不得所養亦反能動其心故
　不得於心勿求於氣雖可而未盡也蓋知言只是知
　理告子既不務知言亦不務養氣但只硬把定中間
　箇心要他不動孟子則是能知言又能養氣自然心
　不動蓋知言本也養氣助也三者恰如行軍知言則
　其先鋒知虚識實者心恰如主帥氣則卒徒也孟子
　則前有引導後有推助自然無恐懼紛擾而有以自
　勝告子則前後無引助只恁孤立硬做去所以與孟
　子不動心異也不得於言以下但作如此看則此一
　章血脈貫通而於知言養氣詖淫邪遁之辭方為有
　下落也至於集義工夫乃在知言之後不能知言則
　亦不能集義(言如觀古聖賢之言/與聼今人之言皆是)
不得於心勿求於氣者不失其本則猶可也不得於言
　而不求於心以考其所失則其中頑然無所知覺無
　以擇其義之所安故斷之以不可
問告子謂不得於言勿求於心是自己之言耶是他人
　之言耶若要得後面知言處相貫則是他人之言曰
　這一段前後都相貫即是一樣言語告子於此不達
　則不復反求其理於心嘗見陸子靜説這一段大段
　稱告子所見髙告子固是髙亦是陸子之學與告子
　相似故主張他然陸氏之學更鶻突似吿子至云陸
　氏之學不甚教人讀書看文字與吿子相似否先生
　曰便是先生又謂養氣一段緊要處是自反而縮以
　直養而無害是集義所生者緊要處在此三句上看
　(以上語/類六條)
不得於心勿求於氣可不得於言勿求於心不可孟子
　既引告子之言而論其得失如此夫心之不正未必
　皆氣使之故勿求於氣未為盡失至言之不當未有
　不出於心者而曰勿求於心則有所不可矣伊川先
　生曰人必有仁義之心然後有仁義之氣睟然達於
　外所以不得於心勿求於氣可也又曰告子不得於
　言勿求於心蓋不知義在内也皆此意也然以下文
　觀之氣亦能反動其心則勿求於氣之説未為盡善
　但心動氣之時多氣動心之時少故孟子取其彼善
　於此而已凡曰可者皆僅可而未盡之詞也至於言
　則雖發乎口而實出於心内有蔽陷離窮之病則外
　有詖淫邪遁之失不得於言而每求諸心則其察理
　日益精矣孟子所以知言養氣以為不動心之本者
　用此道也而吿子反之是徒見言之發於外而不知
　其出於中亦義外之意也其害理深矣故孟子斷然
　以為不可於此可見吿子之不動心所以異於孟子
　而亦豈能終不動者哉(荅張敬夫/○文集)
問血氣之氣與浩然之氣不同曰氣便只是這箇氣所
　謂體之充也便是
問志至焉氣次焉曰志最緊氣亦不可緩志至焉則氣
　便在這裏是氣亦至了
志至氣次只是先後志在此氣亦隨之公孫丑疑只就
　志理會理會得志氣自隨之不必更問氣也故云又
　曰持其志無暴其氣何也孟子下文專説氣曰蹶趨
　之氣亦能動心
先生問公每讀無暴其氣如何鄭云只是喜怒哀樂之
　時持之不使暴戾曰此乃是持其志志者心之所向
　持志却是養心也不是持志之外别有箇養心持者
　把提教定當喜時也湏喜當怒時也湏怒當哀時也
　湏哀當樂時也湏樂審教定後發必中節這是持志
　若無暴其氣又是下面一截事若不當喜而喜與喜
　之過分不當怒而怒與怒之過分不當哀樂而哀樂
　與哀樂之過其節者皆是暴其氣暴其氣者乃大段
　粗也
心之不定只是合下無工夫曰所以不曾下得工夫病
　痛在何處曰湏是有所養曰所謂養者以直養否曰
　未到以直養處且持其志無暴其氣可也若我不放
　縱此氣自然心定
遺書曰志一動則動氣氣一動則動志外書曰志專一
　則動氣氣專一則動志二者孰是曰此必一日之語
　學者同聼之而所記各有淺深類多如此志一動則
　動氣氣一動則動志此言未説動氣動志而先言志
　動氣動又添入一動字不若後説所記得其本㫖蓋
　曰志專一則固可以動氣而氣專一亦可以動其志
　也(以上語/類六條)
程子有言志壹氣壹專一之意若志專在淫僻豈不動
　氣氣專在喜怒豈不動志當只依此説(荅林擇之/○文集)
蹶者趨者是氣也而反動其心今人奔走而來偶喫一
　跌其氣必逆而心不定是氣之能動其心如人於忙
　急之中理㑹甚事亦是氣未定也
敢問夫子惡乎長曰我知言我善養吾浩然之氣公孫
　丑既知告子之失而未知孟子之所以得故問焉而
　孟子告之我知言者能識羣言之是非也浩然盛大
　流行之貌盖天地之氣而吾之所得以充其體者也
　孟子能知人言之是非告子乃自以其言為外而不
　復考其得失孟子善養其氣而告子乃以為末而不
　求其得失可見矣
胡氏云格物則能知言誠意則能養氣
孟子説養氣先說知言先知得許多説話是非邪正都
　無疑後方能養此氣也
問知言在養氣之先如何曰知是知得此理告子便不
　理㑹故以義為外如云不得於言勿求於心雖言亦
　謂是在外事更不管著只強制其心問向看此段以
　告子不得於言是偶然失言非謂他人言也曰某向
　來亦如此説然與知言之義不同此是告子聞他人
　之言不得其義理又如讀古人之書有不得其言之
　義皆以為無害事但心不動足矣不知言便不知義
　所以外義也如詖淫邪遁亦只是他人言故曰生於
　其心其字便是謂他人也又言聖門以言語次於徳
　行言語亦大難若非燭理洞徹胷次坦然即酬酢應
　對蹉失多矣
浩然之氣清明不足以言之才説浩然便有箇廣大剛
　果意思如長江大河浩浩而來也富貴貧賤威武不
　能移屈之類皆低不可以語此公孫丑本意只是設
　問孟子能擔當得此樣大事否故孟子所荅只説許
　多剛勇故説出浩然之氣只就問荅本文看之便見
　得子細
文振説浩然之氣曰不湏多言這只是箇有氣魄無氣
　魄而已人若有氣魄方做得事成於世間禍福得喪
　利害方敵得去不被他恐動若無氣魄便做人衰颯
　懾怯於世間禍福利害易得恐動只是如此他本只
　是荅公孫丑不動心纒來纒去説出許多養氣知言
　集義其實只是箇不動心人若能不動心何事不可
　為然其所謂不動心不在他求只在自家知言集義
　則此氣自然發生於中不是只行一兩事合義便謂
　可以掩襲於外而得之也孔子曰不得中行而與之
　必也狂狷乎看來這道理須是剛硬立得脚住方能
　有所成
問浩然之氣即是人所受於天地之正氣否曰然又問
　與血氣如何曰只是一氣義理附於其中則為浩然
　之氣若不由義而發則只是血氣然人所稟氣亦自
　不同有稟得盛者則為人強壯隨分亦有立作使之
　做事亦隨分做得出若稟得弱者則委靡巽懦都不
　解有所立作唯是養成浩然之氣則却與天為一更
　無限量
孟子養氣一章大綱是説箇仰不愧於天俯不怍於人
　上靣從北宫黝孟施舍説將來只是箇不怕但二子
　不怕得粗孟子不怕得細或問合而有助助字之訓
　如何曰道義是虚底物本自孤單得這氣帖起來便
　自張王無所不達如今人非不為善亦有合於道義
　者若無此氣便只是一箇衰底人李先生曰配是襯
　貼起來又曰若説道襯貼却是兩物氣與道義只是
　一滾發出來思之一滾發出來説得道理好襯貼字
　説配字極親切
問他書不説養氣只孟子言之何故曰這源流便在那
　心廣體胖内省不疚夫何憂何懼處来大抵只是這
　一箇氣又不是别將箇甚底去養他但集義便是養
　氣知言便是知得這義人能仰不愧俯不怍時看這
　氣自是浩然塞乎天地之間
問浩然之氣如何看曰仁義禮智充溢於中睟然見面
　盎背心廣體胖便自有一般浩然氣象曰此説甚細
　膩然非孟子本意此段湏從頭看來方見得孟子本
　意孟子當初如何便當大任而不動心如何便過孟
　賁逺矣如何便自反而縮千萬人吾往矣只此勇為
　不懼便是有浩然之氣此説似粗而實精以程子説
　細考之當初不是説不及此只門人記錄緊要處脱
　一兩字便和全意失了浩然之氣只是這血氣之氣
　不可分作兩氣人之言語動作所以充滿於一身之
　中者即是此氣只集義積累到充盛處仰不愧俯不
　怍這氣便能浩然問配義之配何謂合而有助之意
　曰此語已精如有正將又立箇副將以配他乃所以
　助他天下莫強於理義當然是義總名是道以道義
　為主有此浩然之氣去助他方勇敢果決以進如這
　一事合當恁地做是義也自家勇敢果決去做便是
　有這浩然之氣去助他有人分明知得合當恁地做
　又恧縮不敢去做便是餒了無此浩然之氣如君有
　過臣諫之是義也有到冒死而不顧者便是浩然之
　氣去助此義如合説此話却恧縮不對便是氣餒便
　是欿然之氣只是一氣餒了便成欿然之氣不調和
　便成忿厲之氣所以古人車則有和鸞行則有佩玉
　貴於養其氣問氣壹則動志這氣字是厲氣否曰亦
　不必把作厲氣但動志則已是不好底氣了志動氣
　者十九氣動志者十一湏是以志為主無暴其氣孟
　子當初乃剰説此一句所以公孫丑復辯問集義到
　成此浩然之氣則氣與義為一矣及配助義道則又
　恐成二物否曰氣與義自是二物只集義到充盛處
　則能強壯此氣便自浩然所以又反來助這道義無
　是氣便餒而不充了問配者助也是氣助道義而行
　又曰集義所生是氣又因義集而後生莫是氣與道
　義兩相為用否曰是兩相助底意初下工夫時便自
　集義然後生那浩然之氣及氣已養成又却助道義
　而行
古註及程氏皆將至大至剛以直做一句據某所見欲
　將至大至剛為一句以直養而無害為一句今人説
　養氣皆謂在必有事焉而勿正心勿忘勿助長四句
　上要緊未必在此藥頭只在那以直養而無害及集
　義上這四句却是箇炮炙煅煉之法直只是無私曲
　集義只是事事皆直仰不愧於天俯不怍於人便是
　浩然之氣而今只將自家心體驗到那無私曲處自
　然有此氣象文蔚云所以上蔡説於心得其正時識
　取曰是文蔚問塞天地莫只是一箇無虧欠否曰他
　本自無虧欠只為人有私曲便欠却他底且如萬物
　皆備於我反身而誠樂莫大焉亦只是箇無虧欠君
　仁臣忠父慈子孝自家欠却他底便不快活反身而
　誠樂莫大焉無欠闕也以此見浩然之氣只是一箇
　仰不愧於天俯不怍於人王徳脩云伊川却將至大
　至剛以直與坤卦直方大同説曰便是不必如此且
　只將孟子自看便見孟子説得甚粗易却説得細
遺書以李端伯所錄最精故冠之篇首然端伯載明道
　所言以至大至剛為句以直養二字屬下句及楊遵
　道錄伊川之言則曰先兄無此說斷然以至大至剛
　以直為一句二說正相牴牾曰至大至剛以直趙臺
　卿如此觧直飬之說伊川嫌其以一物飬一物故從
　趙注舊嘗用之後來反復推究却是至大至剛作一
　句以直飬而無害作一句者為得孟子之意蓋聖賢
　立言首尾必相應如云自反而縮便有直飬意思集
　義之說亦然端伯所記明道語未必不親切但恐伊
　川又自主張得别故有此議論今欲只從明道之説
　也
問塞乎天地之間曰天地之氣無所不到無處不透是
　他氣剛雖金石也透過人便是禀得這箇氣無欠闕
　所以程子曰天人一也更不分别浩然之氣乃吾氣
　也養而無害則塞乎天地一為私意所蔽則慊然而
　餒却甚小也又曰浩然之氣只是氣大敢做而今一
　樣人畏避退縮事事不敢做只是氣小有一樣人未
　必識道理然事事敢做是他氣大如項羽力拔山兮
　氣蓋世便是這樣氣人湏是有蓋世之氣方得又曰
　如古人臨之以死生禍福而不變敢去罵賊敢去徇
　國是他養得這氣大了不怕他又也是他識道理故
　能如此(以上語類/十四條)
至大至剛只合四字為句以直養而無害此直字便是
　上文縮字下文義字孟子之意只是説每事做得是
　當即自然無所愧怍意象雄豪所以雖當大任而無
　所畏懼耳推其本原固未有不立敬而能集義者然
　此章之意則未及夫敬字也此自程子門庭工夫因
　此説出來耳(荅呂/子約)
問伊川云養志莫如敬以直内此是就未發上說孟子
　所謂自反而縮以直養而無害集義所生皆指事而
　言就已發上說孟子方辯告子故專救其偏曰孟子
　論養氣只合就已發處說程子説養志自是當就未
　發處說各是一義自不妨内外之交養不可說孟子
　為救告子義外之失而姑為此言也(荅潘謙之○以/上文集二條)
配義與道配從而合之也氣湏是随那道義如云地配
　天地湏在天後隨而合之婦配夫亦然畢竟道義是
　本道義是形而上者氣是形而下者若道義别而言
　則道是體義是用體是舉他體統而言義是就此一
　事所處而言如父當慈子當孝君當仁臣當敬此義
　也所以慈孝所以仁敬則道也故孟子後面只說集
　義
問氣之所配者廣矣何故只説義與道曰道是體義是
　用程子曰在物為理處物為義道則是物我公共自
　然之理義則吾心之能斷制者所用以處此理者也
配義與道如云人能𢎞道
其為氣也配義與道無是餒也配合也義者人心節制
　之用道者人事當然之理餒不飽也氣由道義而有
　而道義復乗氣以行無異體也得其所養則氣與道
　義初不相離而道義之行得以沛然無所疑憚者若
　其無此則如食之不飽雖欲勉於道義而亦無以行
　矣氣者道義之成質故必集義乃能生之集義猶言
　積善
問浩然之氣集義是用工夫處否曰湏是先知言知言
　則義精而理明所以能養浩然之氣知言正是格物
　致知茍不知言則不能辨天下許多滛邪詖遁將以
　為仁不知其非仁將以為義不知其非義則將何以
　集義而生此浩然之氣氣只是充乎體之氣元與天
　地相流通只是仰不愧俯不怍自然無恐無懼塞乎
　天地今人心中才有歉愧則此氣自然消餒做事更
　無勇鋭配義與道者配是相合而有助譬如與人鬭
　敵又得一人在後相助自然愈覺氣勝告子不得於
　言勿求於心不得於心勿求於氣只是一味勃然不
　顧義理如此養氣則應事接物皆去不得孟子是活
　底不動心告子是死底不動心
是集義所生是氣是積集許多義理而生非是將義去
　外面襲取掩撲此氣來粗説只是中有主見得道理
　分明直前不畏爾孟施舍北宮黝便粗糙曾子便細
　膩爾
或問集義曰事事都要合道理才有些子不合道理心
　下便不足才事事合道理便仰不愧俯不怍因云如
　此一章初看道如何得許多頭緒恁地多後來看得
　無些子窒礙
問集義是以義為内義襲是以義為外否曰不必如此
　説此兩句是掉轉説如云我固有之也非由外鑠我
　也蓋義本於心不自外至積集此義而生此氣則此
　氣實生於中如北宮黝孟施舍之勇亦自心生又問
　集註云非由只行一事偶合於義便可以掩襲於外
　而得之曰集義是集衆義故與只行一事相對說襲
　猶兵家掩襲之襲出其不意如劫寨相似非順理而
　行有積集工夫者也
集義謂如十事有一事不合義則便有愧湏是集聚衆
　義然後是氣乃生非義襲而取之非是於外求得是
　義而摶出此氣也
自非生知湏是一一見得合義而行若是本初清明自
　然行之無非是義此舜由仁義行者其他湏用學知
　凡事有義有不義便於義行之今日行一義明日行
　一義積累既乆行之事事合義然後浩然之氣自然
　而生
非義襲而取之見江西人只愛説義襲不知如何襲只
　是説非以義掩取是氣蓋氣由内而生非由外而入
問集註云吿子外義蓋外之而不求非欲求之於外也
　曰告子直是將義屛除去只就心上理㑹(以上語類/十二條)
所論義襲猶未離乎舊見大抵既為聖賢之學湏讀聖
　賢之書既讀聖賢之書湏看得他所説本文上下意
　義字字融釋無窒礙處方是㑹得聖賢立言指趣識
　得如今為學工夫固非可以懸空白撰而得之也如
　孟子荅公孫丑問氣一節專以浩然之氣為主其曰
　是集義所生者言此氣是積累行義之功而自生於
　内也其曰非義襲而取之也言此氣非是所行之義
　潜徃掩襲而取之於外也其曰行有不慊於心則餒
　矣者言心有不慊即是不合於義而此氣不生也是
　豈可得而掩取哉告子乃不知此而以義為外則其
　不動心也直強制之而頑然不動耳非有此氣而自
　然不動也故又曰我故曰吿子未嘗知義以其外之
　也然告子之病蓋不知心之慊處即是義之所安其
　不慊處即是不合於義故直以義為外而不求今人
　因孟子之言却有見得此意而識義之在内者然又
　不知心之慊與不慊亦有必待講學省察而後能察
　其精㣲者故於學聚問辨之所得皆指為外而以為
　非義之所在遂一切棄置而不為此與吿子之言雖
　若小異然其實則百步五十步之間耳以此相笑是
　同浴而譏裸裎也由其所見之偏如此故於義理之
　精㣲氣質之偏蔽皆所不察而其發之暴悍狂率無
　所不至其所慨然自任以為義之所在者或未必不
　出於人欲之私也(荅項/平父)
孟子之意湏從上文看其為氣也配義與道無是餒也
　是集義所生者非義襲而取之也此上三句本是說
　氣下兩句是字與非字為對襲字與生字為對其意
　蓋曰此氣乃集義而自生於中非行義而襲取之於
　外云爾非謂義不是外襲也今人讀書不子細將聖
　賢言語都錯看了又復將此草本立一切法横說豎
　説狂嘑衆生恐其罪不止如范甯之議王弼而已也
　(荅項/平父)
閩中人李復字履中及識横渠先生紹聖間為西邉使
　者博記能文今信州有潏水集者即其文也其間有
　論孟子飬氣者動必由理故仰不愧於天俯不怍於
　地無憂無懼其氣豈不充乎故曰是集義所生者舍
　是則明有人非幽有鬼責自歉於中氣為之喪矣故
　曰無是餒也此語雖疎然却得其大旨近世諸儒之
　論多以過髙而失之甚者流於老莊而不知不若此
　說之為得也惜其亂於詩文博雜之中學者或不之
　讀故表而出之(偶讀謾記○以/上文集三條)
必有事焉而勿正趙氏以希望之意觧正字看來正是
　如此但説得不甚分明今以為期待之意則文理不
　重複蓋必有事於此然後心不忘於此正之不已然
　後有助長之患言意先後各有重輕
問必有事焉而勿正之義曰正猶等待之意趙岐觧云
　不可望其福雖説意粗了其文義却不錯此正如師
　出不正反戰不正勝之正古人用字之意如此言但
　當從事於此而勿便等待其效之意或問此便是助
　長否曰正未是助長待其效而不得則漸漸助之長
　矣譬之栽木初栽即是望其長望之之久而不如意
　則揠苖矣明道曰下言之漸重此言却是後因論仁
　者先難而後獲洽曰先解勿正字頗有後獲之意曰
　頗有此意曰如此解則於用功處儘有條理曰聖賢
　之言條理精密往往如此但看得不切錯認了他文
　義則并與其意而失之耳
勿忘勿助長本連上文集義而言故勿忘謂勿忘集義
　也一言一動之間皆要合義故勿忘助長謂不待其
　充而強作之使充也如今人未能無懼却強作之道
　我不懼未能無惑却強作之道我不惑是助長也有
　事有事於集義也勿正謂勿預等待他聼其自充也
養氣一章在不動心不動心在勇勇在氣氣在集義勿
　忘勿助長又是那集義底節度若告子則更不理會
　言之得失事之是非氣之有平不平只是硬制壓那
　心便不動恰如說打硬脩行一般(以上語/類四條)
問必有事焉而勿正二程多主於敬一説湏當集義是
　承上文是集義所生者而言所謂必有事則積集衆
　善工夫否曰孟子上下文無敬字只有義字程子是
　移將去敬字上說非孟子夲意也集注亦可細翫(荅/林)
　(徳乆○/文集)
某舊説孟子先說知言而公孫丑先問養氣者承上文
　方論志氣而言也今看來他問得却是有意思蓋知
　言是那後面合尖末梢頭處合當留在後面問如大
　學所論自脩身正心却說到致知格物蓋致知格物
　是末梢尖處湏用自上說下來方得有序也又曰公
　孫丑善問問得愈密盛水不漏若論他㑹恁地問則
　不當云軻之死不得其傳不知後来怎生不可曉或
　是孟子自作此書潤飾過不可知
問詖滛邪遁曰詖只是偏詖如人足跛相似斷行不得
　且楊墨説為我兼愛豈有人在天地間孑然自立都
　不涉著外人得又豈有視人如親一例兼愛得此二
　者皆偏而不正斷行不得便是蔽於此了至淫辭則
　是説得愈汎濫陷溺於中只知有此而不知有他也
　邪辭則是陷溺愈深便一向離了正道遁辭則是說
　得窮後其理既屈自知去不得便别換一箇話頭如
　夷之説施由親始之類這一句本非他本意只臨時
　撰出來也先生又云生於其心害於其政者是才有
　此心便大綱已壞了至發於其政害於其事則是小
　底節目都以次第而壊矣因云孟子是甚麽底資質
　甚麽底力量却纖悉委曲都去理㑹直是要這道理
　無些子虧欠
詖淫邪遁蔽陷離窮四者相因心有所蔽只見一邉不
　見一邉如楊氏為我墨氏兼愛各只見一邉故其辭
　詖而不平蔽則䧟溺深入之義也故其辭放蕩而過
　䧟則離離是開去愈逺也故其辭邪離則窮窮是說
　不去也故其辭遁遁如夷之之言是也
或問詖淫邪遁四者相因之說曰詖字是遮了一邉只
　見一邉如陂字亦是一邉髙一邉低跛字亦是脚一
　邉長一邉短皆是只有一邉之意淫辭知其所䧟淫
　便是就所詖處多了被他只看得這一邊都蓋了那
　一邊如人攧在水裏只見得那水更不見有平正底
　道理詖是少了那一邉淫是添了這一邉然詖與淫
　只是見偏了猶自是道理在然只管淫而不止便失
　了那道理既是不正無縁立得住便至於遁遁則多
　討物理前来遮蓋
問程子說孟子知言譬如人在堂上方能辨堂下人曲
　直所謂在堂上者莫只是喻心通於道者否曰此只
　是言見識髙似他方能辨他是非得失若見識與他
　一般如何解辨得他
問孟子知言處生於其心害於其政先政而後事闢楊
　墨處說作於其心害於其事先事而後政曰先事而
　後政是自㣲而至著先政而後事是自大綱而至節
　目(以上語/類六條)
孟子之學盖以窮理集義為始不動心為效蓋唯窮理
　為能知言唯集義為能飬其浩然之氣理明而無所
　疑氣充而無所懼故能當大任而不動心考於本章
　次第可見矣(與郭/沖晦)
問善為說辭則於徳行或有所未至善言徳行則所言
　皆其自己分上事也曰此説得之(荅程允夫○以/上文集二條)
問顔子具體而㣲㣲是㣲小或隐㣲之㣲曰㣲只是小
　然文意不在小字上只是説體全與不全
問浩然之氣後面説伯夷伊尹孔子是則同處曰後面
　自是散說出去不湏更囬引前頭這裏地位極髙浩
　然之氣又不足言不湏更說氣了有百里之地則足
　以有天下然行一不義殺一不辜則有所不為此是
　甚麽樣氣象大段是極至處了雖使可以得天下然
　定不肯將一豪之私來壊了這全體古之聖人其大
　根脚同處皆在此如伊尹非其義也非其道也一介
　不以與人一介不以取諸人繫馬千駟祿之以天下
　弗視弗顧與此所論一般聖人同處大槩皆在此於
　此而不同則不足以言聖人矣
伯豐問見其禮而知其政聞其樂而知其徳是謂夫子
　是謂他人曰只是大槩如此說子貢之意蓋言見人
　之禮便可知其政聞人之樂便可知其徳所以由百
　世之後等百世之王莫有能違我之見者所以斷然
　謂自生民以來未有孔子此子貢以其所見而知夫
　子之聖如此也一說夫子見人之禮而知其政聞人
　之樂而知其徳由百世之後等百世之王莫有能逃
　夫子之見者此子貢所以知其為生民以來未有也
　然不如前説之順(以上語/類三條)
　　　以力假仁章
問以力假仁以徳行仁曰以力假仁仁與力是兩箇以
　徳行仁仁便是徳徳便是仁問霸字之義曰霸即伯
　也漢書引哉生魄作哉生霸古者霸伯魄三字通用
以徳行仁者王所謂徳者非止謂有救民於水火之誠
　心這徳字又説得闊是自己身上事都做得是無一
　不偹了所以行出去便是仁(以上語/類二條)
　　　仁則榮章
仁則榮不仁則辱此亦只是為下等人言若是上等人
　他豈以榮辱之故而後行仁哉伊川易傳比彖辭有
　云以聖人之心言之固至誠求天下之比以安民也
　以後王之私言之不求下民之附則危亡至矣蓋且
　得他畏危亡之禍而求所以比附其民猶勝於全不
　顧者政此謂也(語/類)
　　　尊賢使能章
市廛而不征問此市在何處曰此都邑之市人君國都
　如井田樣畫為九區面朝背市左祖右社中間一區
　則君之宫室宫室前一區為外朝凡朝會藏庫之屬
　皆在焉後一區為市市四面有門每日市門開則商
　賈百物皆入焉賦其廛者謂収其市地錢如今民間
　之舖面錢盖逐末者多則賦其廛以抑之少則不廛
　而但治以市官之法所以招徠之也市官之法如周
　禮司市平物價治争訟譏察異服異言之類市中惟
　民乃得入凡公卿大夫有爵位及士者皆不得入入
　則有罰如國君過市則刑人赦夫人過市則罰一幕
　世子過市則罰一帟命夫命婦過市則罰一蓋帷之
　類左右各三區皆民所居而外朝一區左則宗廟右
　則社稷在焉此國君都邑規模之大槩也(語/類)
問市廛而不征法而不廛曰此等制度皆不可詳大抵
　邑居者必有廛稅市區亦應有之耳(荅吴伯豐/○文集)
問廛無夫里之布周禮宅不毛者有里布民無職事出
　夫家之征鄭氏謂宅不種桑麻者罰之使出一里二
　十五家之布不知一里二十五家之布是如何曰亦
　不可考又問鄭氏謂民無常業者罰之使出一夫百
　畝之稅一家力役之征如何罰得恁地重曰後世之
　法與此正相反農民賦税丁錢却重而㳺手浮浪之
　民泰然都不管他因說浙間農民丁錢之重民之彫
　困不可開眼(語/類)
　　　人皆有不忍人之心章
人皆有不忍人之心者是得天地生物之心為心也盖
　無天地生物之心則沒這身才有這血氣之身便具
　天地生物之心矣
天地以生物為心天包著地别無所作為只是生物而
　已亘古亘今生生不窮人物則得此生物之心以為
　心所以箇箇肖他本不湏説以生物為心緣做箇語
　句難做著箇以生物為心
問天地以生物為心而所生之物因各得夫天地之心
　以為心所以人皆有不忍人之心曰天地生物自是
　溫暖和煦這箇便是仁所以人物得之無不有慈愛
　惻怛之心又曰人物皆得此理只緣他上面一箇母
　子如此所以生物無不肖他
天地以生物為心譬如甑蒸飯氣從下面滚到上面又
　滾下只管在裏面滾便蒸得熟天地只是包許多氣
　在這裏無出處滾一番便生一番物他别無勾當只
　是生物不似人便有許多應接所謂為心者豈是切
　切然去做如云天命之豈諄諄然命之也但如磨子
　相似只管磨出這物事人便是小胞天地是大胞人
　首圎象天足方象地中間虚包許多生氣自是惻隐
　不是為見人我一理後方有此惻隐而今便教單獨
　只有一箇人也自有這惻隐若謂見人我一理而後
　有之便是兩人相夾在這裏方有惻隐則是仁在外
　非由内也且如乍見孺子入井時有惻隐若見他人
　入井時也湏自有惻隐在(池録作若未見孺子/入井亦自是惻隐)問怵
　惕莫是動處因怵惕而後惻隐否曰不知孟子怎生
　尋得這四箇字恁地好
問如何是發之人心而不可已曰見孺子將入井惻隐
　之心便發出來如何已得此樣說話孟子説得極分
　明世間事若出於人力安排底便已得若巳不得底
　便是自然底
方其乍見孺子入井時也著脚手不得縱有許多私意
　要譽鄉黨之類也未暇思量到但更遲霎時則了不
　得也是非辭遜羞惡雖是與惻隐並説但此三者皆
　自惻隐中發出來因有惻隐後方有此三者惻隐比
　三者又較大得些子
如孺子入井如何不推得其他底出來只推得惻隐之
　心出來盖理各有路如做得穿窬底事如何令人不
　羞惡偶遇一人衣冠而揖我我便亦揖他如何不恭
　敬事有是非必辨别其是非試看是甚麽去感得他
　何處一般出來
或問滿腔子是惻隐之心曰此身軀殻謂之腔子而今
　人滿身知痛處可見
問滿腔子是惻隐之心只是此心常存纔有一分私意
　便闕了他一分曰只是滿這箇軀殻都是惻隐之心
　纔觸著便是這箇物事出来大感則大應小感則小
　應恰似大段痛傷固是痛只如鍼子略挑些血出也
　便痛故日用所當應接更無些子間隔癢痾疾痛莫
　不相關纔是有些子不通便是被些私意隔了
問滿腔子是惻隐之心如何是滿腔子曰滿腔子是只
　在這軀殻裏腔子是洛中俗語又問惻隐之心固是
　人心之懿因物感而發見處前輩令以此操而存之
　充而達之不知如何要常存得此心曰此心因物方
　感得出来如何強要尋討出此心常存在這裏只是
　因感時識得此體平時敬以存之乆乆會熟善端發
　處益見得分暁則存養之功益有所施矣
王丈說孟子惻隐之心一段論心不論性曰心性只是
　一箇物事離不得孟子説四端處最好看惻隐是情
　惻隐之心是心仁是性三者相因横渠云心統性情
　此説極好
四端未是盡所以只謂之端然四端八箇字每字是一
　意惻是惻然有此念起隐是惻然之後隐痛比惻是
　深羞者羞已之非惡者惡人之惡辭者辭已之物讓
　者讓與他人是非自是兩樣分明但仁是總名若説
　仁義便如隂陽若說四端便如四時若分四端八字
　便如八節
問喜怒哀樂未發已發之别曰未發時無形影可見但
　於已發時照見謂如見孺子入井而有怵惕惻隐之
　心便照見得有仁在裏面見穿窬之類而有羞惡之
　心便照見得有義在裏面盖這惻隐之心屬仁必有
　這仁在裏面故發出來做惻隐之心羞惡之心屬義
　必有這義在裏面故發出來做羞惡之心譬如目屬
　肝耳屬腎若視不明聼不聰必是肝腎有病若視之
　明聼之聰必是肝腎之氣無虧方能如此然而仁未
　有惻隐之心只是箇愛底心義未有羞惡之心只是
　箇斷制底心惟是先有這物事在裏面但隨所感觸
　便自是發出來故見孺子入井便有惻隐之心見穿
　窬之類便有羞惡之心見尊長之屬便有恭敬之心
　見得是便有是之之心見得非便有非之之心從那
　縫罅裏迸將出来恰似寶塔裏面四面豪光放出來
　又云孟子此一章其初只是匹空閒容易說出来然
　說得來連那本末内外體用精粗都包在裏面無些
　欠闕處如孔子許多門弟都不曾恁地説得分曉想
　是曾子子思後來講來講去講得精所以孟子說得
　来恁地若子思亦只說得箇大體分曉而已
問前面專説不忍之心後面兼説四端亦是仁包四者
　否曰然
惻隐是箇腦子羞惡辭遜是非湏從這裏發来若非惻
　隐三者俱是死物了惻隐之心通貫此三者
問四端之根於心覺得一者纔動三者亦自次第而見
　曰這四箇界限自分明然亦有隨事相連而見者如
　事親孝是愛之理才孝便能敬兄便是義問有節文
　便是禮知其所以然便是智曰然問據看来多是相
　連而至者如惻隐於所傷便惡於其所以傷這是仁
　帯義意思惡於其所以傷便湏惜其本来之未嘗傷
　這是義帯仁意思曰也是如此嘗思之孟子發明四
　端乃孔子所未發人只道孟子有闢楊墨之功殊不
　知他就人心上發明大功如此看来此説那時若行
　楊墨亦不攻而自退闢楊墨是扞邉境之功發明四
　端是安社稷之功若常體認得來所謂活潑潑地真
　箇是活潑潑地
伊川嘗說如今人說力行是淺近事惟知為上知最為
　要緊中庸說知仁勇把知做擗初頭説可見知是要
　緊賀孫問孟子四端何為以知為後曰孟子只循環
　説智本來是藏仁義禮惟是知恁地了方恁地是仁
　禮義都藏在智裏面如元亨利貞貞是智貞却藏元
　亨利意思在裏面如春夏秋冬冬是智冬却藏春生
　夏養秋成意思在裏面且如冬伏藏都似不見到一
　陽初動這生意方從中出也未發露十二月也未盡
　發露只管養在這裏到春方發生到夏一齊都長秋
　漸成漸藏冬依舊都收藏了只是大明終始亦見得
　無終安得有始所以易言先王以至日閉關商旅不
　行后不省方
至問凡有四端於我者知皆擴而充之矣莫是知得了
　方能擴而充之否曰知皆擴而充之即是茍能知去
　擴充則此道漸漸生長如火之始然泉之始達中間
　矣字文意不斷充是滿其本然之量却就上有擴字
　則是方知去推廣要充滿他所以如火之始然泉之
　始達
劉居之問人皆有不忍人之心一節曰惻隐之心仁之
　端也乍見孺子入井此只是一件事仁之端只是仁
　萌芽處如羞惡辭遜是非方是義禮智之萌芽處要
　推廣充滿得自家本然之量不特是孺子入井便恁
　地其他事皆恁地如羞惡辭遜是非不特於一件事
　上恁地要事事皆然方是充滿慊足無少欠闕也知
　皆擴而充之矣知方且是知得如此至説到茍能充
　之足以保四海即掉了擴字只説充字蓋知字與始
　然始達字相應充字與保四海相應才知得便自不
　能已若火始然便不可遏泉才達便涓涓流而不絶
凡有四端於我者知皆擴而充之只是要擴而充之而
　今四端之發甚有不整齊處有惻隐處有合惻隐而
　不惻隐處有羞惡處又有合羞惡而不羞惡處且如
　齊宣不忍於一牛而却不愛百姓嘑爾之食則知惡
　而弗受至於萬鍾之祿則不辨禮義而受之而今則
　要就這處理會
人於仁義禮智惻隐羞惡辭遜是非此四者湏當日夕
　體究令分曉精確此四者皆我所固有其初發時豪
　毛如也及推廣將去充滿其量則廣大無窮故孟子
　曰知皆擴而充之且如人有當惻隐而不惻隐當羞
　而不羞當惡而不惡當辭而不辭當遜而不遜是其
　所非非其所是者皆是失其本心此處皆當體察必
　有所以然也只此便是日用間做工夫處
人只有箇仁義禮智四者是一身綱紐其他更無當於
　其發處體驗擴充將去惻隐羞惡是非辭遜日間時
　時發動特人自不能擴充耳又言四者時時發動特
　有正不正耳如暴戾愚狠便是發錯了羞惡之心含
　糊不分曉便是發錯了是非之心如一種不遜便是
　發錯了辭遜之心日間一正一反無往而非四端之
　發
子武問四端湏著逐處擴充之曰固是纔常常如此推
　廣少間便自㑹密自會闊到得無間斷少間却自打
　合作一片去
問推四端而行亦無欠闕曰無欠闕只恐交加了合惻
　隐底不惻隐合羞惡底不羞惡是是非非交加了四
　端本是對著他後流出來恐不對窠臼子問不對窠
　臼子莫是為私意隔了曰也是私意也是不曉節又
　問恭敬却無當不當曰此人不當拜他自家也去拜
　他便不是
問人心䧟溺之乆四端蔽於利欲之私初用功亦未免
　閒斷曰固是然義理之心纔勝則利欲之念便消且
　如惻隐之心勝則殘虐之意自消羞惡之心勝則貪
　冒無耻之意自消恭敬之心勝則驕惰之意自消是
　非之心勝則含糊茍且頑冥昏謬之意自消
黄景申嵩老問仁兼四端意思理㑹不透曰謝上蔡見
　明道先生舉史文成誦明道謂其玩物喪志上蔡汗
　流浹背面發赤色明道云此便見得惻隐之心公且
　道上蔡聞得過失恁地慚皇自是羞惡之心如何却
　説道見得惻隐之心公試思乆之先生曰惟是有惻
　隐之心方㑹動若無惻隐之心却不㑹動惟是先動
　了方始有羞惡方始有恭敬方始有是非動處便是
　惻隐若不㑹動却不成人若不從動處發出所謂羞
　惡者非羞惡所謂恭敬者非恭敬所謂是非者非是
　非天地生生之理這些動意未嘗止息看如何梏亡
　亦未嘗盡消滅自是有時而動學者只怕間斷了(以/上)
　(語類二/十六條)
　　　矢人豈不仁於函人章
問仁天之尊爵先生觧曰仁者天地生物之心得之最
　先如何是得之最先曰人得那生底道理所謂心生
　道也有是心斯具是形以生也(語/類)
　　　子路人告之以有過則喜章
問是與人為善當其取人之際莫未有助之之意否曰
　然曰三者本意似只是取人但有淺深而與人為善
　乃是孟子再疊一意以發明之否曰然(語/類)
　　　伯夷非其君不事章
至問集注云進不隐賢不枉道也似少字曰進不隐賢
　便是必以其道人有所見不肯盡發出尚有所藏便
　是枉道至云尋常看此二句只云進雖不敢自隐其
　賢凡有所藴皆樂於發用然而却不妄進二句做兩
　意看曰恁地看也得
不屑去說文説屑字云動作切切也只是不汲汲於就
　不汲汲於去屑字却是重(必大錄云不以就為重而/切切急於就不以去為重)
　(而切切/急於去)
問伯夷隘栁下惠不恭莫是後來之弊至此否曰伯夷
　自是有隘處栁下惠自是有不恭處且如雖袒裼裸
　裎於我側分明是不將人做人看了
或問明道云此非瑕疵夷惠之語言其弊必至於此今
　觀伯夷與惡人處如以朝衣朝冠坐於塗炭則伯夷
　果似隘者栁下惠雖袒裼裸裎於我側爾焉能浼我
　哉栁下惠果似不恭者豈得謂其弊必至於此哉曰
　伯夷既清必有隘處栁下惠既和必有不恭處道理
　自是如此孟子恐後人以隘為清以不恭為和故曰
　隘與不恭君子不由也(以上語/類四條)
溫公疑孟曰孟子稱所願學者孔子然則君子之行孰
　先於孔子孔子歴聘七十餘國皆以道不合而去豈
　非非其君不事與孺悲欲見孔子孔子辭以疾豈非
　非其友不友乎陽貨為政於魯孔子不肯仕豈非不
　立於惡人之朝乎為定哀之臣豈非不羞汚君乎為
　委吏為乗田豈非不卑小官乎舉世莫知之不怨天
　不尤人豈非遺佚而不怨乎飲水曲肱樂在其中豈
　非阨窮而不憫乎居鄉黨恂恂似不能言豈非由由
　然與之偕而不自失乎是故君子邦有道則見邦無
　道則隐事其大夫之賢者友其士之仁者非隘也和
　而不同遯世無悶非不恭也茍毋失其中雖孔子由
　之何得云君子不由乎隐之辯曰孟子曰伯夷隘栁
　下惠不恭隘與不恭君子不由原孟子之言非是瑕
　疵夷惠也而清和之弊必至於此蓋以一於清其流
　必至於隘一於和其流必至於不恭其弊如是君子
　豈由之乎茍得其中雖聖人亦由之矣觀吾孔子之
　行時乎清而清時乎和而和仕止乆速當其可而已
　是乃所謂時中也是聖人之時者也詎可與夷惠同
　日而語哉或謂伯夷制行以清栁下惠制行以和救時
　之弊不得不然亦非知夷惠者茍有心於制行則清
　也和也豈得至於聖哉夷之清惠之和盖出於天性
　之自然特立獨行而不變遂臻其極致此其所以為
　聖之清聖之和也孟子固嘗以百世之師許之矣慮
　後之學者慕其清和而失之偏於是立言深救清和
　之弊大有功於名教疑之者誤矣曰觀吾夫子之行
　時乎清而清時乎和而和仕止乆速當其可而已是
　乃所謂時中也是聖人之時者也詎可與夷惠同日
　而語哉五十八字愚欲刪去而補之曰然此不待别
　求左驗而是非乃明也姑即溫公之所援以為説者
　論之固已曉然矣如溫公之說豈非吾夫子一人之
　身而兼二子之長與然則時乎清而非一於清矣是
　以清而不隘時乎和而非一於和矣是以和而未嘗
　不恭其曰聖之時者如四時之運溫凉和暖各以其
　序非若伯夷之清則一於寒凉栁下惠之和則一於
　溫暖而不能相通也以是言之則是溫公之所援以
　為説者乃所以助孟子而非攻也又曰茍有心於制
　行至章末愚欲刪去而易之曰使夷惠有心於制行
　則方且勉強脩為之不暇尚何以為聖人之清和也
　與彼其清且和也盖得於不思不勉之自然是以特
　立獨行終其身而不變此孟子所以直以為聖人而
　有同於孔子也又恐後之學者慕其清和而失之一
　偏於是立言以救其末流之弊而又曰乃所願則學
　孔子也其抑揚開示至深切矣亦何疑之有(讀余隐/之尊孟)
　(辯○/文集)
　　公孫丑下
　　　天時不如地利章
孤虚以方位言如俗言向某方利某方不利之類王相
　指日時(語/類)
　　　孟子將朝王章
問孟子將朝王齊王托疾召孟子孟子亦辭以疾莫是
　以齊王不合托疾否曰未論齊王托疾看孟子意只
　說他不合來召蓋在他國時諸侯無越境之禮只因
　以幣来聘故賢者受其幣而往見之所謂荅禮行義
　是也如見梁惠王也是惠王先來聘之既至其國或
　為賔師有事則王自來見或自往見王但召之則不
　可召之則有自尊之意故不往見也荅陳代如不待
　其招而往何哉此以在他國而言荅萬章天子不召
　師而况諸侯乎此以在其國而言
夫豈不義而曾子言之文勢似使管子而愚人也則可
　若是義理不是則曾子豈肯恁地説(以上語/類二條)
溫公疑孟曰孔子聖人也定哀庸君也然定哀召孔子
　孔子不俟駕而行過位色勃如也足躩如也過虚位
　且不敢不恭况召之有不往而他適乎孟子學孔子
　者也其道豈異乎夫君臣之義人之大倫也孟子之
　徳孰與周公其齒之長孰與周公之於成王成王㓜
　周公負之以朝諸侯及長而歸政北面稽首畏事之
　與事文武無異也豈得云彼有爵我有徳齒可慢彼
　哉孟子謂蚳鼃居其位不可以不言言而不用不可
　以不去已無官守無言責進退可以有餘裕孟子居
　齊齊王師之夫師者導人以善而救其惡者也豈謂
　之無官守無言責乎若謂之為貧而仕耶則後車數
　十乗從者數百人仰食於齊非抱關擊柝比也詩云
　彼君子兮不素餐兮夫賢者所為百世之法也余懼
　後之人挾其有以驕其君無所事而貪祿位者皆援
　孟子以自况故不得不疑隐之辯曰孟子將朝王王
　使人來曰寡人如就見者也有寒疾不可以風朝將
　視朝不識可使寡人得見乎探王之意未嘗知以尊
　徳樂道為事方且恃萬乗之尊不肯先賢者之屈故
　辭以疾欲使孟子屈身先之也孟子知其意亦辭以
　疾者非驕之也身可屈道其可屈乎其與君命召不
　俟駕而行異矣又孟子曰天下有達尊三朝廷莫如
　爵鄉黨莫如齒輔世長民莫如徳夫尊有徳敬耆老
　乃自古人君通行之道也人君所貴者爵爾豈可慢
　夫齒與徳哉若夫伊尹之於太甲周公之於成王此
　乃大臣輔導幼主非可與達尊槩而論也又孟子謂
　蚳鼃為士師職所當諫諫之不行則當去為臣之道
　當如是也為王之師則異矣記曰君之所不臣於其
　臣者二而師處其一尊師之禮詔於天子無北面非
　所謂有官守有言責者也其進退豈不綽綽然有餘
　裕哉孟子以道自任一言一行未嘗少戾於道意謂
　人君尊徳樂道不如是則不足與有為而謂挾其有
　以驕其君無所事而貪祿位者過矣曰愚謂孟子固
　将朝王矣而王以疾要之則孟子辭而不徃其意若
　曰自我而朝王則貴貴也貴貴義也而何不可之有
　以王召我則非尊賢之禮矣如是而往於義何所當
　哉若其所以與孔子異者則孟子自言之詳矣恐温
　公亦未深考耳孟子達尊之義愚謂達者通也三者
　不相值則各伸其尊而無所屈一或相值則通視其
　重之所在而致隆焉故朝廷之上以伊尹周公之忠
　聖耆老而祇奉嗣王左右孺子不敢以其齒徳加焉
　至論輔世長民之任則太甲成王固拜手稽首於伊
　尹周公之前矣其迭為屈伸以致崇極之義不異於
　孟子之言也故曰通視其重之所在而致隆焉唯可
　與權者知之矣官守言責一職之守耳其進退去就
　決於一事之得失一言之從違者也若為師則異於
　是矣然亦豈不問其道之行否而食其祿耶觀孟子
　卒致為臣而歸齊王以萬鍾留之而不可得則可見
　其出處大㮣矣(讀余隐之尊/孟辯○文集)
　　　孟子之平陸章
王之為都左傳邑有先君之廟曰都看得來古之王者
　嘗為都處便自有廟(賀孫錄云古/人之廟不遷)如太王廟在岐文
　王廟在豐武王祭太王則於岐祭文王則於豐(賀孫/云鎬)
　(京却無二/王之廟)王朝步自周至於豐是自鎬至豐以告文
　王廟也又如晉獻公使申生祭於曲沃武公雖自曲
　沃入晉而其先君之廟則仍在曲沃而不徙也又曰
　王之為都又恐是周禮所謂都鄙之都周禮四縣為
　都(語/類)
　　　沈同以其私問章
孟子荅沈同伐燕一章誠為未盡何以異於是之下合
　更說是弔民伐罪不行殘虐之主方可以伐之如此
　乃善又孟子居齊許乆伐燕之事必親見之齊王乃
　無一語謀於孟子而孟子亦無一語諫之何也想得
　孟子亦必以伐之為是但不意齊師之暴虐耳不然
　齊有一大事如此而齊王不相謀孟子豈可更居齊
　耶史記云鄒人孟軻勸齊伐燕云此湯武之舉也想
　承此誤然亦有不可曉者
勸齊伐燕如何曰孟子言伐燕處有四須合而觀之燕
　之父子君臣如此固有可伐之理然孟子不曾敎齊
　不伐亦不曾敎齊必伐但曰為天吏則可以伐之又
　曰若殺其父兄係累其子弟則非孟子意也(以上語/類二條)
鄭公藝圃折衷曰孟子謂沈同曰子噲不得與人燕子
　之不得受燕於子噲有仕於此而子恱之不告於王
　而私與之吾子之祿爵夫士也亦無王命而私受之
　於子則可乎大夫爵祿制於諸侯是誠古之道也孟
　軻既教齊梁滕之君使自為湯武則是諸侯未嘗受
　命於天子也沈同不敢以爵祿私人齊制之也子噲
　不敢以燕私人將復誰制之哉何孟軻獨能約燕以
　王制而不能約齊梁滕於古道也隐之辯曰孟子告
　沈同曰子噲不得與人燕子之不得受燕於子噲有
　仕於此而子悅之不告於王而私與之吾子之祿爵
　夫士也亦無王命而私受之於子則可乎者是約燕
　於王制也其意曷嘗不存周哉勸齊梁滕之為湯武
　者正欲其行仁義而知有王制云爾豈可謂夏商在
　上而湯武不得行仁義與湯武行仁義無一言及之
　唯罪湯武之征伐掩善揚惡豈得為公論亦可謂處
　變事而不知其權者也勸其君行仁義以為不道者
　余知之矣彼非以仁義為不美也但急於近功謂仁
　義為迂闊不切時務不若進富國強兵之術也若其
　誠然商鞅之徒為之孟子不為也曰諸侯受國於天
　子故子噲之讓為無王天子受命於天故文王受命
　作周不受於紂而無罪辯謂鄭氏以仁義為迂闊則
　未然第恐若商鞅之談帝道爾(讀余隐之尊/孟辯○文集)
　　　燕人畔章
安卿問周公誅管蔡自公義言之其心固正大直截自
　私恩言之其情終有不自滿處所以孟子謂周公之
　過不亦宜乎曰是但他豈得已哉莫到恁地較好看
　周公當初做這一事也大段疎脫他也看那兄弟不
　過本是怕武庚叛故遣管蔡霍叔去監他為其至親
　可恃不知他反去與武庚同作一黨(語/類)
　　　孟子去齊章
陳希真問孟子去齊處集注引李氏説憂則違之而荷
　蕢所以為果如何曰孟子與荷蕢皆是憂則違之但
　荷蕢果於去不若孟子遲遲吾行蓋得時行道者聖
　人之本心不遇而去者聖人之不得已此與孔子去
　魯之心同蓋聖賢憂世濟時之心誠非若荷蕢之果
　於去也(語/類)
　　滕文公上
　　　滕文公為世子章
孟子道性善言必稱堯舜湏看因何理㑹箇性善作甚
　底
性善故人皆可為堯舜必稱堯舜所以驗性善之實
孔子罕言性孟子見滕文公便道性善必稱堯舜恰似
　孟子告人躐等相似然他亦欲人先知得一箇本原
　則為善必力去惡必勇今於義理湏是見得了自然
　循理有不得不然若說我要做好事所謂這些意能
　得幾時子
劉棟問人未能便至堯舜而孟子言必稱之何也曰道
　性善與稱堯舜二句正相表裏盖人之所以不至於
　堯舜者是他力量不至固無可奈何然人須當以堯
　舜為法如射者之於的箭箭皆欲其中其不中者其
　技藝未精也人到得堯舜地位方做得一箇人無所
　欠闕然也只是本分事這便是止於至善
孟子初見滕世子想是見其資質好遂即其本原一切
　為他啟廸了世子若是負荷得時便只是如此了及
　其復見孟子孟子見其領略未得更不說了只是發
　他志但得於此勉之亦可以至彼若更說便漏逗了
　當時啟廸之言想見甚好惜其不全記不得一觀
符舜功問滕世子從孟子言何故後來不濟事曰亦是
　信不篤如自楚反復問孟子孟子已知之曰世子疑
　吾言乎則是知性不的他當時地歩狹本難做又識
　見卑未嘗立定得志且如許行之術至淺下且延之
　舉此可見(以上語/類六條)
孟子見人即道性善稱堯舜此是第一義若於此看得
　透信得及直下便是聖賢更無一豪人欲之私做得
　病痛若信不及孟子又說箇第二節工夫又只引成
　覵顔淵公明儀三段說話敎人如此發憤勇猛向前
　日用之間不得存留一豪人欲之私在這裏此外更
　無别法若於此有箇奮迅興起處方有田地可下工
　夫不然即是畫脂鏤冰無真實得力處也(荅梁文叔/○文集)
　　　滕定公薨章
今欲處世事於陵夷之後乃一向討論典故亦果何益
　孟子於滕文公乃云諸侯之禮吾未之學便說與齊
　疏之服飦粥之食哭泣盡哀大綱先正了
古宗法如周公兄弟之為諸侯者則皆以魯國為宗至
　戰國時滕猶稱魯為宗國也(以上語/類二條)
　　　滕文公問為國章
因說今日田賦利害曰某嘗疑孟子所謂夏后氏五十
　而貢殷人七十而助周人百畝而徹恐不觧如此先
　王疆理天下之初做許多畎溝澮洫之類大段費人
　力了若自五十而增為七十自七十而增為百畝則
　田間許多疆理都合更改恐無是理孟子當時未必
　親見只是傳聞如此恐亦難盡信也(語/類)
問周人百畝而徹集注云一夫授田百畝鄉遂用貢法
　十夫有溝都鄙用助法八家同井耕則通力而作收
　則計畝而分必大謂井田與溝洫之制不同而近時
　永嘉諸公及余正父皆謂鄉遂都鄙初無二制不知
　何以考之也曰此亦不可詳知但因洛陽議論中通
　徹而耕之說推之耳或但耕則通力而耕收則各得
　其畝亦未可知也鄉遂都鄙田制不同周禮分明如
　近年新說只教畫在紙上亦畫不成如何行得且若
　如此則有田之家一處受田一處應役彼此交互難
　相統一官司既難稽考民間易生弊病公私煩擾不
　可勝言聖人立法必不如此也(荅吳/伯豐)
實皆什一之說記得亦用廬舍折除公田二十畝如先
　儒之舊但此却只說得百畝而徹耳七十而助之法
　則須就公田七十畝中尅除廬舍而實計則亦可揍
　成什一注中必是不曽説此一節此間無本檢不得
　然此亦大槩依約不見古法果如何且當取其大指
　之略通可也如來諭商人以七畝為助此語亦疎蓋
　貢助異法貢則直計其五畝之入自賦於官助法則
　湏計公田之中八家各助七畝只得五十六畝其十
　四畝湏依古法折除一家各得一畝若干步為廬舍
　方成八家各助耕公田七畝也如謂某説商人九分
　取一周人十分取一恐亦非某本文商人九分取一
　除廬井則為十分取一如前所云固自分明周人則
　鄉遂溝洫用貢法而自賦自不妨十分取一唯都鄙
　井田用助法則為九一然如前説去其廬井則亦不
　害為十之一矣周人未嘗專用九一也(荅林一之○/以上文集二)
　(條/)
世禄是食公田之人問鄰長比長之屬有祿否曰恐未
　必有問士者之學如何曰亦農隙而學孰與敎之曰
　鄉(池錄/作卿)大夫有徳行而致其仕者俾敎之
孟子只把雨我公田證周亦有公田讀書亦不湏究盡
　細㣲(因論永嘉之學於/制度名物上致詳)
請野九一而助國中什一使自賦如古注之説如何曰
　若將周禮一一求合其説亦難此二句大率有周禮
　制度野謂甸稍縣都行九一法國中什一以在王城
　豐凶易察
國中行鄉遂之法如五家為比五比為閭四閭為族五
　族為黨五黨為州又如五人為伍五伍為兩四兩為
　卒五卒為旅五旅為師五師為軍皆是五五相連屬
　所以行不得那九一之法故只得什一使自賦如鄉
　遂(鄉遂應/作都鄙)却行井牧之法(此處應有鄉/遂之法四字)次第是一家
　出一人兵且如五家為比比便有一箇長了井牧之
　法次第是三十家方出得士十人徒十人井田之法
　孟子説夏五十而貢殷七十而助周百畝而徹此都
　是孟子拗處先是五十後是七十又是一百便是一
　番打碎一番想聖人處事必不如是勞擾
問圭田餘夫之田是在公田私田之外否曰卿受田六
　十邑乃當二百四十井此外又有圭田五十畝也餘
　夫二十五畝乃是十六歲以前所受在一夫百畝之
　外也孟子亦是言大槩耳未必曾見周禮也(以上語/類五條)
　　　有為神農之言章
問決汝漢排淮泗曰其説只是一時行文之過别無奥
　義不足深論况淮泗能壅汝水不能壅漢水今排淮
　泗而汝水終不入江則排淮泗而後汝漢得以入江
　之説有不通矣沈存中引李翺南來錄言唐時淮南
　漕渠猶是流水而汝漢泗水皆從此以入江但今江
　淮漸深故不通耳此或猶可強説然運河自是夫差
　所通之䢴溝初非禹迹且若如此則淮又不能專達
　於海亦不得在四瀆之數矣沈説終亦不能通也(荅/吳)
　(伯豐○/文集)
問振徳是施惠之意否曰是然不是財惠之惠只是施
　之以敎化上文匡直輔翼等事是也彼既自得之復
　從而教之(語/類)
　　　墨者夷之章
亞夫問愛無差等施由親始與親親而仁民仁民而愛
　物相類否曰既是愛無差等何故又施由親始這便
　是有差等又如施由親始一句乃是夷之臨時譔出
　來揍孟子意却不知愛無差等一句已不是了他所
　謂施由親始便是把愛無差等之心施之然把愛人
　之心推來愛親是甚道理
問人只是一父母所生如木只是一根株夷子却視他
　人之親猶已之親如牽彼樹根強合此樹根曰愛無
　差等便是二本至曰命之矣之字作夷子名看方成
　句法若作虚字看則不成句法曰是(以上語/類二條)
問愛無差等施由親始夷子既知此説便當一親疎合
　貴賤方得今却曰施由親始則是又將親疎對待而
　言豈非吾之愛又有差等哉其詞氣牴牾信乎遁而
　窮矣曰夷之所說愛無差等此是大病其言施由親
　始雖若粗有差别然亦是施此無差等之愛耳故孟
　子但責其二本而不論其下句之自相矛盾也夷之
　所以卒能感動而自知其非盖因孟子極言非為人
　泚之心有以切中其病耳此是緊要處當著眼目也
　(荅張敬之/○文集)
　　滕文公下
　　　陳代曰不見諸侯章
問枉尺直尋曰援天下以道若枉已便已枉道則是已
　失援天下之具矣更説甚事自家身既已壞了如何
　直人(語/類)
　　　景春曰公孫衍張儀章
敬之問居天下之廣居立天下之正位行天下之大道
　曰大槩只是無些子偏曲且如此心廓然無一豪私
　意直與天地同量這便是居天下之廣居便是居仁
　到得自家立身更無些子不當於理這便是立天下
　之正位便是守禮及推而見於事更無些子不合於
　義這便是行天下之大道便是由義論上兩句則居
　廣居是體立正位是用論下兩句則立正位是體行
　大道是用要知能居天下之廣居自然能立天下之
　正位行天下之大道(語/類)
　　　宋小國章
問滕文公之問逾迫而孟子所以荅之者若無可為謀
　者極其規模所就亦不過太王畏天保國之事至於
　萬章之問宋而孟子遽以成湯樂天之事反覆告之
　豈滕之地褊小不足以有為而王偃滅滕伐薛敗諸
　侯之兵果有可畏之實耶曰強弱者勢也得失者事
　也宋滕之強弱有異故其得失之效不同但其一事
　之如此而為得如此而為失則其理未嘗不同耳若
　曰以強弱為得失則是強者常得弱者常失也豈其
　然乎(荅張敬之/○文集)
　　　公孫丑問不見諸侯章
至云看得孟子於辭受取舍進退去就莫非天理時中
　之妙無一豪人欲之私無一豪過不及之病如謂段
　干木踰垣而避之泄栁閉門而不納是皆已甚迫斯
　可以見矣充仲子之操則蚓而後可謂非其有而取
　之者盜也充類至義之盡辭曰聞戒餽贐可受則受
　之皆無一豪過不及無一豪私意曰道理固是恁地
　而今有此事到面前這道理又却那裏安頓(語/類)
　　　公都子問好辯章
居之問孟子豈好辯章先生令看大意曰此段最好看
　看見諸聖賢遭時之變各行其道是這般時節其所
　以救正之者是這般樣子這見得聖賢是甚麽樣大
　力量恰似天地有闕齾處得聖賢出來補得敎周全
　補得周全後過得稍久又不免有闕又得聖賢出來
　補這見聖賢是甚力量直有闔闢乾坤之功
問孔子作春秋空言無補亂臣賊子何緣便懼且何足
　為春秋之一治曰非説當時便一治只是存得箇治
　法使這道理光明燦爛有能舉而行之為治不難當
　時史書掌於史官想人不得見及孔子取而筆削之
　而其義大明孔子亦何嘗有意説用某字使人知勸
　用某字使人知懼用某字有甚㣲詞奥義使人曉不
　得足以褒貶榮辱人来不過如今之史書直書其事
　善者惡者了然在目觀之者知所懲勸故亂臣賊子
　有所畏懼而不犯耳
問孟子好辯一節曰當時如縱横刑名之徒孟子却不
　管他蓋他只壊得箇粗底若楊墨則害了人心湏著
　與之辯時舉謂當時人心不正趨向不一非孟子力
　起而闢之則聖人之道無自而明是時真箇少孟子
　不得曰孟子於當時只在私下恁地説所謂楊墨之
　徒也未怕他到後世却因其言而知聖人之道為是
　知異端之學為非乃是孟子有功於後世耳
因居之看好辯一章曰墨氏愛無差等故視其父如路
　人楊氏只理會自己所謂脩其身而外天下國家者
　故至於無君要之楊墨即是逆理不循理耳如一株
　木順生向上去是順理今一枝乃逆下生來是逆理
　也如水本潤下今洪水乃横流是逆理也禹掘地而
　注之海乃順水之性使之潤下而已暴君壞宫室以
　為汙池棄田以為園囿民有屋可居有地可種桑麻
　今乃壞而棄之是逆理也湯武之舉乃是順理如楊
　墨逆理無父無君邪說誣民仁義充塞便至於率獸
　食人人相食此孟子極力闢之亦只是順理而已
敬之問楊墨曰楊墨只是差了些子其末流遂至於無
　父無君蓋楊氏見世間人營營於名利埋沒其身而
　不自知故獨潔其身以自髙如荷蕢接輿之徒是也
　然使人皆如此潔身而自為則天下事敎誰理㑹此
　便是無君也墨氏見世間人自私自利不能及人故
　欲兼天下之人而盡愛之然不知或有一患難在君
　親則當先救之在他人則後救之若君親與他人不
　分先後則是待君親猶他人也便是無父此二者之
　所以為禽獸也孟子之辯只緣是放過不得今人見
　佛老家之説者或以為其説似勝吾儒之説或又以
　為彼雖説得不是不用管他此皆是看他不破故不
　能與之辯若真箇見得是害人心亂吾道豈容不與
　之辯所謂孟子好辯者非好辯也自是住不得也
孟子言我欲正人心盖人心正然後可以有所為今人
　心都不正了如何可以理㑹(以上語/類六條)
出邪則入正出正則入邪兩者之間蓋不容髪也雖未
　知道而能言距楊墨者已是心術向正之人所以以
　聖人之徒許之與春秋討賊之意同(荅石/子重)
孟子荅公都子好辯一章三復之餘廢書太息只為見
　得天理忒煞分明便自然如此住不得若見不到此
　又如何強得也然聖賢奉行天討却自有箇不易之
　理故曰能言距楊墨者聖人之徒也此便與春秋討
　亂臣賊子之意一般舊来讀過亦不覺近乃識之耳
　(與張/敬夫)
鄭公藝圃折衷曰秦始皇漢武帝唐太宗欲無夷狄韓
　愈欲無釋老孟子欲無楊墨甚哉未之思也天不唯
　慶雲瑞日景風時雨而霜雹降焉地不唯五榖桑麻
　而荑稗鉤吻生焉山林河海不唯龜龍麟鳯而鴟梟
　豺狼蛟鼉出焉古今豈有無小人之國哉作易者其
　知道乎隐之辯曰秦始皇漢武帝唐太宗欲無夷狄
　是皆好大喜功窮兵黷武之過孟子欲無楊墨韓子
　欲無釋老豈愛摩頂放踵利天下為之一則為義之
　偏其過至於無君一則為仁之偏其過至於無父先
　王大道由是榛塞孟子辭而闢之然後廓如也釋氏
　生西竺漢明帝始求事之老氏生周末西漢竇后始
　好尚之自晉梁以及於唐其敎顯行韓公力排斥之
　然後大道得不泯絶有識之士謂洪水之害害於人
　身邪説之害害於人心身之害為易見尚可避者心
　之害為難知溺其説者形存而生亡矣自非智識髙
　明孰知其害而務去之乎韓公謂孟子距楊墨而其
　功不在禹下唐之史臣謂韓公排釋老而其功與孟
　子齊而力倍之詎不信夫且夫唐虞三代之盛時未
　嘗有所謂釋老楊墨者茍欲其無亦不為過而謂地
　不唯五穀桑麻而荑稗鉤吻生焉世豈有種五穀桑
　麻而不去荑稗鉤吻者與若孟子者正務去荑稗鉤
　吻之害而欲五穀桑麻之有成也今乃立異論以攻
　之是誠何心哉予懼聖道之不明故不得不與之辯
　曰知堯舜孔孟所傳之正然後知異端之為害也深
　而息邪距詖之功大矣彼曰景風時雨與戾氣旱蝗
　均出於天五榖桑麻與荑稗鉤吻均出於地此固然
　矣人生其間混然中處盡其爕理之功則有景風時
　雨而無戾氣旱蝗有五榖桑麻而無荑稗鉤吻此人
　所以參天地贊化育而天地所以待人而為三才也
　孟子之闢異端如宣王之攘夷狄其志亦若此而已
　豈秦始皇漢武帝之比哉聖人作易以立人極其義
　以君子為主故為君子謀而不為小人謀觀泰否剥
　復名卦之意則可見矣而曰古今豈有無小人之國
　哉嗚呼作易者其知道乎其不知易者甚哉(讀余隐/之尊孟)
　(辯○以上/文集三條)
　　　陳仲子豈不誠廉士章
溫公疑孟曰仲子以兄之祿為不義之禄盖謂不以其
　道事君而得之也以兄之室為不義之室盖謂不以
　其道取於人而成之也仲子盖嘗諫其兄矣而兄不
　用也仲子之志以為吾既知其不義矣然且食而居
　之是口非之而身享之也故避之居於於陵於陵之
　室與粟身織屨妻辟纑而得之也非不義也豈當更
　問其築與種者誰與以所食之鵝兄所受之饋也故
　哇之豈以母則不食以妻則食之耶君子之責人當
　探其情仲子之避兄離母豈所願耶若仲子者誠非
　中行亦狷者有所不為也孟子過之何其甚耶隐之
　辯曰陳仲子弗居不義之室弗食不義之祿夫孰得
　而非之居於於陵以彰兄之過與妻同處而離其母
　人則不為也而謂仲子避兄離母豈所願耶殊不曉
　其說仲子之兄非不友孰使之避仲子之母非不慈
　孰使之離烏得謂之豈所願耶仲子齊之世家萬鍾
　之祿世之有矣不知何為諫其兄以其祿與室為不
　義而弗食弗居也謂仲子為狷者有所不為避兄離
　母可謂狷乎孟子深闢之者以離母則不孝避兄則
　　不恭也使仲子之道行則天下之人不知義之所在
　　謂兄可避母可離其害敎也大矣孟子之言履霜之
　　戒也與曰溫公云仲子嘗諫其兄而兄不用然且食
　　而居之是口非之而身享之也故避之又曰仲子狷
　　者有所不為者也愚謂口非之而身享之一時之小
　　嫌狷者之不為一身之小節至於父子兄弟乃人之
　　大倫天地之大義一日去之則禽獸夷狄矣雖復謹
　　小嫌守小節亦將安所施哉此孟子絶仲子之本意
　　隐之云仲子之兄非不友孰使之避仲子之母非不
　　慈孰使之離愚謂政使不慈不友亦無逃去之理觀
　　舜之為法於天下者則知之矣(讀余隐之尊/孟辯○文集)
　
　
　
　
御纂朱子全書卷二十
　欽定四庫全書
御纂朱子全書卷二十一
　　孟子二
　　　離婁上
　　　　離婁之明章
　上無道揆則下無法守儻上無道揆則下雖有奉法守
　　一官者亦將不能用而去之矣朝不信道工不信度
　　信如憑信之信此理只要人信得及自然依那箇行
　　不敢逾越惟其不信所以妄作如胥吏分明知得條
　　法只是他冒法以為姦便是不信度也
　上無禮下無學此學謂國之俊秀者前面工是百官守
　　法度者此學字是責學者之事唯上無教下無學所
　　以不好之人並起而居髙位執進退黜陟之權盡做
　　出不好事來則國之喪亡無日矣所以謂之賊民蠧
　　國害民非賊而何然其要只在於仁者宜在髙位所
　　謂一正君而國定也
問責難之恭陳善閉邪之敬何以别曰大槩也一般只
　恭意思較闊大敬意思較細密如以堯舜三代望其
　君不敢謂其不能便是責難於君便是恭陳善閉邪
　是就事上説盖不徒責之以難凡事有善則陳之邪
　則閉之使其君不陷於惡便是敬責難之恭是尊君
　之詞先立箇大志以先王之道為可必信可必行陳
　善閉邪是子細著工夫去照管務引其君於當道陳
　善閉邪便是做那責難底工夫
問責難於君謂之恭陳善閉邪謂之敬曰恭是就人君
　分上理會把他做箇大底人看致恭之謂也敬只是
　就自家身上做如陳善閉邪是在巳當如此做(以上/語類)
　(四/條)
　　　規矩方員之至章
問規矩方員之至也曰規矩是方員之極聖人是人倫
　之極盖規矩便盡得方員聖人便盡得人倫故物之
　方員者有未盡處以規矩為之便見於人倫有未盡
　處以聖人觀之便見惟聖人都盡無一豪之不盡故
　為人倫之至(語/類)
　　　愛人不親章
聖人説話是趲上去更無退後來孟子説愛人不親反
　其仁治人不治反其智禮人不荅反其敬行有不得
　者皆反求諸己其身正而天下歸之這都是趲向上
　去更無退下來如今人愛人不親更不反求諸己教
　你不親也休治人不治更不反求諸己教你不治也
　休禮人不荅更不反求諸己教你不荅也休我也不
　解恁地得你也不仁不義無禮無智我也不仁不義
　無禮無智大家做箇鶻突没理會底人(語/類)
　　　為政不難章
吳伯英問不得罪於巨室曰只是服得他心(語/類)
　　　天下有道章
鄭問小役大弱役强亦曰天何也曰到那時不得不然
　亦是理當如此
仁不可為衆為猶言難為弟難為兄之為言兄賢難做
　他弟弟賢難做他兄仁者無敵難做衆去抵當他
不能自强則聽天所命修徳行仁則天命在我今之為
　國者論為治則曰不消做十分底事只隨風俗做便
　得不必須欲如堯舜三代只恁地做天下也治為學
　者則曰做人也不湏做到孔孟十分事且做得一二
　分也得盡是這樣茍且見識所謂聽天所命者也(以/上)
　(語類/三條)
　　　自暴者章
問自暴自棄之别曰孟子説得已分明看來自暴者便
　是剛惡之所為自棄者便是柔惡之所為也
先生問梁自暴自棄如何梁未荅先生曰言非禮義非
　如非先王之道之非謂所言必非詆禮義之説為非
　道是失之暴戾我雖言而彼必不肯聽是不足與有
　言也自棄者謂其意氣卑弱志趣凡陋甘心自絶以
　為不能我雖言其仁義之美而彼以為我必不能居
　仁由義是不足有為也故自暴者强自棄者弱伊川
　云自暴者拒之以不信自棄者絶之以不為(以上語/類二條)
　　　居下位章
敬之問誠者天之道也思誠者人之道也思誠莫湏是
　明善否曰明善自是明善思誠自是思誠明善是格
　物致知思誠是毋自欺謹獨明善固所以思誠而思
　誠上面又自有工夫在誠者都是實理了思誠者恐
　有不實處便思去實他誠者天之道天無不實寒便
　是寒暑便是暑更不待使他恁地聖人仁便真箇是
　仁義便真箇是義更無不實處在常人説仁時恐猶
　有不仁處説義時恐猶有不義處便著思有以實之
　始得
問至誠而不動者未之有也不誠未有能動者也此是
　以實理見之於用故便有感通底道理曰不是以實
　理去見之於用只是既有其實便自能感動得人也
　(以上語/類二條)
　　　伯夷辟紂章
才卿問伯夷是中立而不倚栁下恵是和而不流否曰栁
　下恵和而不流之事易見伯夷中立不倚之事何以
　驗之陳曰扣馬之諫餓而死此是不倚曰此謂之偏
　倚亦何可以見其不倚劉用之曰伯夷居北海之濵
　若將終身焉及聞西伯善養老遂來歸之此可見其
　不倚否曰此下更有一轉方是不倚盖初聞文王而
　歸之及武王伐紂而去之遂不食周粟此可以見其
　不倚也(語/類)
問第十三章横渠曰太公伯夷辟紂皆不徒然及歸文
　王亦不徒然一佐武王伐紂一諫武王伐紂皆不徒
　然必大謂二人之歸文王特以聞其善養老而已竊
　恐不為此而出也曰是(荅吳伯豐/○文集)
　　　求也為季氏宰章
至之問如李悝盡地力之類不過欲教民而已孟子何
　以謂任土地者亦次於刑曰只為他是欲富國不是
　欲為民但强占土地開墾將去欲為巳物耳皆為君
　聚斂之徒也(語/類)
　　　恭者不侮人章
聖人但顧我理之是非不問利害之當否衆人則反是
　且如恭儉聖人但知恭儉之不可不為耳衆人則以
　為我不侮人則人亦不侮我我不奪人則人亦不奪
　我便是計較利害之私要之聖人與衆人做處便是
　五峯所謂天理人欲同行而異情者也(語/類)
　　　淳于髠曰章
事有緩急理有大小這樣處皆須以權稱之或問執中
　無權之權與嫂溺援之以手之權微不同否曰執中
　無權之權稍輕嫂溺援之以手之權較重亦有深淺
　也(語/類)
　　　人不足與適章
大人格君心之非此謂精神意氣自有感格處然亦湏
　有箇開導底道理不但黙黙而已伊川解遇主于巷
　所謂至誠以感動之盡力以扶持之明義理以致其
　知杜蔽惑以誠其意正此意也或曰設遇暗君將如
　何而格之曰孔子不能格魯哀孟子不能格齊宣諸
　葛孔明之於後主國事皆出於一巳將出師先自排
　布宫中府中許多人後主雖能聽從然以資質之庸
　難以變化孔明雖親寫許多文字與之亦終不能格
　之凡此皆是雖有格君之理而終不可以致格君之
　效者也(語/類)
　　　仁之實章
仁之實事親是也義之實從兄是也此數句某煞曽入
　思慮來嘗與伯恭説實字有對名而言者謂名實之
　實有對理而言者謂事實之實有對華而言者謂華
　實之實今這實字不是名實事實之實正是華實之
　實仁之實本只是事親推廣之愛人利物無非是仁
　義之實本只是從兄推廣之忠君弟長無非是義事
　親從兄便是仁義之實推廣出去者乃是仁義底華
　采
問仁義之實曰須是理會得箇實字方曉得此章意思
　這實字便是對華字且如愛親仁民愛物無非仁也
　但是愛親乃是切近而真實者乃是仁最先發去處
　於仁民愛物乃逺而大了義之實亦然
問事親從兄有何分别曰事親有愛底意思從兄有嚴
　底意思又曰有敬底意思問從兄如何為義之實曰
　言從兄則有可否問所以同處如何曰不當論同問
　伊川以為湏自一理中别出此意如何曰只是一箇
　道理發出來偏於愛底些子便是仁偏於嚴底些子
　便是義又曰某怕人便説理一
問孟子言義之實從兄是也中庸却言義者宜也尊賢
　為大甚不同如何曰義謂得宜尊賢之等道理宜如
　此曰父子兄弟皆是恩合今以從兄為義何也曰以
　兄弟比父子已是爭得些問五典之常義主於君臣
　今曰從兄又曰尊賢豈以隨事立言不同其實則一
　否曰然
問孟子言羞惡之心義之端也又曰義之實從兄是也
　不知羞惡與從兄之意如何相似曰不要如此看且
　理會一處上義理教通透了方可别看如今理會一
　處未得却又牽一處來滚同説少閒愈無理會處聖
　賢説話各有指歸且與他就逐句逐字上理會去
問仁之實事親是也一段似無四者只有兩箇以禮為
　節文斯二者智是知斯二者只是兩箇生出禮智來
　曰太極初生亦只生隂陽然後方有其他底
朱蜚卿問樂則生矣生則惡可巳也曰如今恁地勉强
　安排如何得樂到得常常做得熟自然浹洽通快周
　流不息油然而生不能自已只是要到這樂處實是
　難在若只恁地把捉安排纔忘記又斷了這如何得
　樂如何得生問如今也且著恁地把捉曰固是且著
　恁地須知道未是到處湏知道樂則生處是當到這
　地頭恰似春月草木許多芽蘖一齊爆出來更止遏
　不得賀孫問如孩提之童無不知愛其親及其長也
　無不知敬其兄這箇不是旋安排這只就他初發上
　説曰只如今不能常會如此孩提知愛其親如今自
　失了愛其親意思及其長也知敬其兄如今自失了
　敬其兄意思須著理會孟子所以説大人者不失其
　赤子之心須要常常恁地要之湏是知得這二者使
　常常見這意思方會到得樂則生矣處要緊却在知
　斯二者弗去是也二句上湏是知得二者是自家合
　有底不可暫時失了到得禮之實節文斯二者既知
　了又湏著檢㸃教詳密子細節節應拍方始會不閒
　斷方始樂方始生孟子又云知皆擴而充之若火之
　始然泉之始逹茍能充之足以保四海茍不充之不
　足以事父母與知斯二者節文斯二者一段語勢有
　不同一則説得緊急一則説得有許多節次次序詳
　宻又曰樂則生如水之流撥盡許多壅塞之物只恁
　地滔滔流將去(以上語/類七條)
問事親仁之實從兄義之實盖人之生也莫不知愛其
　親及其長也莫不知敬其兄此乃最初一著其他皆
　從此充去故孟子曰無他逹之天下也有子曰君子
　務本本立而道生孝弟也者其為仁之本與孟子又
　謂徐行後長者謂之弟疾行先長者謂之不弟堯舜
　之道孝弟而已矣豈非事親仁之實從兄義之實乎
　曰仁義只是理事親從兄乃其事之實也(荅石子重/○文集)
　　　天下大悦章
不得乎親不可以為人不順乎親不可以為子得乎親
　者不問事之是非但能曲為承順則可以得其親之
　悦茍父母有做得不是處我且從之茍有孝心者皆
　可然也順乎親則和那道理也順了非特得親之悦
　又使之不陷於非義此所以為尤難也
不順乎親不可以為子是無一事不是處和親之心也
　順了下面所以説瞽瞍底豫(以上語/類二條)
　　離婁下
　　　子産聽鄭國之政章
問子産之事以左傳考之類非不知為政者孟子之言
　姑以其乗輿濟人一事而議之耳而夫子亦止以恵
　人目之又謂其猶衆人之母知食而不知教豈非子
　産所為終以恵勝與曰致堂於恵人也論此一段甚
　詳東坡云有及人之近利無經世之逺圖亦説得盡
　都鄙有章只是行恵人底規模若後世所謂政者便
　只是恵(語/類)
乗輿濟人之説與某所聞於師者相表裏但不必言姦
　人聖賢所警正為仁人君子豪釐之差耳姦人則尚
　何説哉諸若此類稍加密察為佳辟除之辟乃趙氏
　本説與上下文意正相發明盖與舍車濟人正相反
　也此叚注釋近略稍改稍詳於舊略云恵謂私恩小
　利政則有公平正大之體綱紀法度之施焉恵而不
　知為政者亦有仁心仁聞而不能擴充以行先王之
　道云爾又云十月成梁盖時將寒沍不可使民徒渉
　又農功既畢可以役民之時先王之政細大具舉而
　無事不合民心順天理故其公平正大之體綱紀法
　度之施雖纎悉之閒亦無遺恨如此豈子産所及哉
　諸葛武侯之治蜀也官府次舍橋梁道路莫不繕理
　而民不告勞盖其言曰治世以大徳不以小恵其亦
　庶㡬知為政矣又云君子能行先王之政使細大之
　務無不畢舉則恵之所及亦巳廣矣是其出入之際
　雖辟除人使之避己亦上下之分固所宜然何必曲
　意行私使人知已出然後為恵又况人民之衆亦安
　得人人而濟之哉(荅何叔京/○文集)
　　　君之視臣如手足章
有故而去非大義所係不必深為之説臣之去國其故
　非一端如曰親戚連坐則先王之制父子兄弟罪不
　相及亦豈有此事哉但昔者諫行言聽而今也有故
　而去而君又加禮焉則不得不為之服矣樂毅之去
　燕近之(荅何叔京/○文集)
　　　非禮之禮章
非禮義之禮義所論善矣但以為其心皆在於異俗而
　邀名則不必皆然盖有擇焉不精以為善而為之者
　知言所謂緣情立義自以為由正大之徳而不知覺
　者也此句之失與論子産而指姦人相類(荅何叔京/○文集)
　　　中也養不中章
中也養不中才也養不才養者非速使之中使之才漸
　民以仁摩民以義之謂也下以善養人同(語/類)
　　　人有不為也章
問孟子曰人有不為也而後可以有為又曰狷者有所
　不為不為之言則同不為之意似有别矣竊疑狷者
　之病全在於有所二字於所當為者而不為則非知
　所決擇之人矣狷者之所以不為者病在何處茍自
　知其偏加篤學力行審思明辨之功便可至中耶抑
　氣質之偏自有定量終不足與有為耶曰狷者但能
　不為而不能有為亦其氣質習尚之偏耳知其偏而
　反之豈有終不足與有為之理(荅詹尚賔/○文集)
　　　仲尼不為己甚章
問仲尼不為己甚此言本分之外無所増加耳曰巳訓
　太又問非其君不仕非其民不使治亦進亂亦進不
　羞汙君不辭小官氣象可謂巳甚矣而目之曰聖人
　之清和似頗難會頃之乃曰雖是聖終有過當處(語/類)
　　　大人者章
大人無所不知無所不能赤子無所知無所能此兩句
　相拗如何無所不知無所不能却是不失其無所知
　無所能做出盖赤子之心純一無偽而大人之心亦
　純一無偽但赤子是無知覺底純一無偽大人是有
　知覺底純一無偽
問赤子之心莫是發而未逺乎中不可作未發時看否
　曰赤子之心也有未發時也有已發時今欲將赤子
　之心専作已發看也不得赤子之心方其未發時亦
　有老稚賢愚一同但其已發未有私欲故未逺乎中
　耳(以上語/類二條)
　　　養生者章
王徳脩云親聞和靖説惟送死可以當大事曰親之生
　也好惡取舍得以言焉及其死也好惡取舍無得而
　言當是時親之心即子之心子之心即親之心故曰
　惟送死可以當大事先生曰亦説得好(語/類)
　　　君子深造之以道章
深造之以道欲其自得之曰只深造以道便是要自得
　之此政與淺迫相對所謂深造者當知非淺迫所可
　致若欲淺迫求之便是强探力取只是既下工夫又
　下工夫直是深造便有自得處在其中又曰優游饜
　飫都只是深造後自如此非是深造之外又别欲自
　得也與下章博學而詳説之將以反説約之意同
君子深造之以道欲其自得之也如何曰深造云者非
　是急迫遽至要舒徐涵養期於自得而已自得之則
　自信不疑而居之安居之安則資之於道也深資之
　深則凡動靜語黙一事一物無非是理所謂取之左
　右逄其原也又問資字如何説曰取也資有資藉之
　意資之深謂其所資藉者深言深得其力也
或問君子深造之以道一章曰深造之以道語似倒了
　以道字在深造字上方是盖道是造道之方法循此
　進進不已便是深造之猶言以這方法去深造之也
　今曰深造之以道是深造之以其方法也以道是工
　夫深造是做工夫如博學審問謹思明辨力行之次
　序即是造道之方法若人為學依次序便是以道不
　依次序便是不以道如為仁而克己復禮便是以道
　若不克己復禮别做一般樣便是不以道能以道而
　為之不已造之愈深則自然而得之既自得之而為
　我有則居之安居之安則資之深資之深這一句又
　要人看盖是自家既自得之則所以資藉之者深取
　之無窮用之不竭只管取只管有滾滚地出來無窮
　自家資他他又資給自家如掘地在下藉上面源頭
　水來注滿若源頭深則源源來不竭若淺時則易竭
　矣又如富人大寳藏裏面只管取只管有取之左右
　逄其原盖這件事也撞著這本來底道理那件事也
　撞著這本來底道理事事物物頭頭件件皆撞著這
　道理如資之深那源頭水只是一路來到得左右逄
　原四方八面都來然這箇只在自得上才自得則下
　面節次自是如此
子善問君子深造之以道欲其自得之也一節曰大要
　在深造之以道此是做工夫處資是他資助我資給
　我不是我資他他那箇都是資助我底物事頭頭撞
　著左邊也是右邊也是都湊著他道理源頭處源頭
　便是那天之明命滔滔汨汨底似那一池有源底水
　他那源頭只管來得不絶取之不禁用之不竭來供
　自家用似那魚湊活水相似却似都湊著他源頭且
　如為人君便有那仁從那邊來為人臣便有那箇敬
　從那邊來子之孝有那孝從那邊來父之慈有那慈
　從那邊來只是那道理源頭處莊子説恃原而徃便
　是説這箇自家靠著他源頭底這箇道理左右前後
　都見是這道理莊子説在谷滿谷在坑滿坑他那資
　給我底物事深逺自家這裏頭頭湊著他源頭
或問自得章文義莫有節次否曰此章重處只在自得
　後其勢自然順下來才恁地便恁地但其閒自不無
　節次若是全無節次孟子何不説自得之則取之左
　右逄其原曰尹先生却正如此説曰看他説意思自
　别孟子之意是欲見其曲折而詳言之尹先生之言
　是姑舉其首尾而略言之自孟子後更無人會下這
　般言語(以上語/類五條)
　　　博學而詳説之章
問博學而詳説之將以反説約也如何曰約自博中來
　既博學又詳説講貫得直是精確將來臨事自有箇
　頭緒才有頭緒便見簡約若是平日講貫得不詳悉
　及至臨事只覺得千頭萬緒更理會不下如此則豈
　得為約
問博學詳説將以反説約也曰貫通處便是約不是貫
　通了又去裏面尋討箇約公説約處却是通貫了又
　别去尋討箇約豈有此理伊川説格物處云但積累
　多後自然脱然有貫通處積累多後便是學之博脱
　然有貫通處便是約楊楫通老問世間博學之人非
　不博却又不知箇約處者何故曰他合下博得來便
　不是了如何會約他更不窮究這道理是如何都見
　不透徹只是捜求隱僻之事鈎摘竒異之説以為博
　如此豈能得約今世博學之士大率類此不讀正當
　底書不看正當注疏偏揀人所不讀底去讀欲乗人
　之所不知以誇人不問義理如何只認前人所未説
　今人所未道者則取之以為博如此如何望到約處
　又曰某嘗不喜揚子雲多聞則守之以約多見則守
　之以卓多聞欲其約也多見欲其卓也説多聞了又
　更要一箇約去守他正如公説這箇是所守者約不
　是守之以約也(以上語/類二條)
問第十五章横渠曰約者天下至精至微之理也然曰
　學者必先守其至約又曰不必待博學而後至於約
　其先固守於約也必大謂精微之理必問辨攻索而
　後得之決不容以徑造横渠之説恐别有謂曰未博
　學而先守約即程子未有致知而不在敬之意亦切
　要之言也(荅吳伯豐/○文集)
　　　以善服人章
以善服人者唯恐人之進於善也如張華之對晉武帝
　恐吳人更立令主則江南不可取之類是也以善養
　人者唯恐人之不入於善也若湯之事葛遺之牛羊
　使人徃為之耕之類是也(荅張敬之/○文集)
　　　徐子曰章
所謂聲聞過情這箇大段務外郎當且更就此中間言
　之如為善無真實懇惻之意為學而勉强茍且徇人
　皆是不實湏就此反躬思量方得(語/類)
　　　人之所以異於禽獸章
敬之問人之所以異於禽獸者㡬希曰人與萬物都一
　般者理也所以不同者心也人心虚靈包得許多道
　理過無有不通雖閒有氣禀昏底亦可克治使之明
　萬物之心便包許多道理不過雖其間有禀得氣稍
　正者亦止有一兩路明如禽獸中有父子相愛雌雄
　有别之類只有一兩路明其他道理便都不通便推
　不去人之心便虚明便推得去就大本論之其理則
　一纔禀於氣便有不同賀孫問幾希二字不是説善
　惡之閒乃是指這些好底説故下云庶民去之君子
　存之曰人之所以異於物者只爭這些子
元昭問君子存之曰存是存其所以異於禽獸之道理
　今自謂能存只是存其與禽獸同者耳飢食渴飲之
　類皆其與禽獸同者也釋氏云作用是性或問如何
　是作用云在眼曰見在耳曰聞在鼻辨香在口談論
　在手執捉在足運奔徧現俱該沙界收攝在一微塵
　此是説其與禽獸同者耳人之異於禽獸是父子有
　親君臣有義夫婦有别長㓜有序朋友有信釋氏元
　不曾存得
或問明於庶物察於人倫明察之義有淺深否曰察深
　於明明只是大槩明得這箇道理耳又問與孝經事
　天明事地察之義如何曰這箇明察又别此察字却
　訓著字明字訓昭字事父孝則事天之道昭明事母
　孝則事地之道察著孟子所謂明察與易繫明於天
　之道察於人之故同
子善問舜明庶物察人倫文勢自上看來此物字恐合
　作禽獸説曰不然明於庶物豈止是説禽獸禽獸乃
　一物凡天地之間眼前所接之事皆是物然有多少
　不甚要緊底事舜看來唯是於人倫最緊要
明於庶物察於人倫明察是見得事事物物之理無一
　豪之未盡所謂仁義者皆不待求之於外此身此心
　渾然都是仁義
問舜由仁義行便是不操而自存否曰這都難説舜只
　是不得似衆人恁地著心自是操(以上語/類六條)
問第十九章集注云由仁義行非行仁義則仁義已根
　於心而所行皆從此出巳字恐未瑩曰巳字只作本
　字為佳(荅吳伯豐/○文集)
　　　禹惡㫖酒章
問禹惡㫖酒好善言湯執中文王望道未之見武王不
　泄邇不忘逺周公坐以待旦此等氣象在聖人則謂
　之兢兢業業純亦不已在學者則是任重道逺死而
　後已之意否曰他本是説聖人又曰讀此一篇使人
　心惕然而常存也
問湯執中立賢無方莫是執中道以立賢否曰不然執
　中自是執中立賢自是立賢只這執中却與子莫之
　執中不同故集注下謂執謂守而不失湯只是要事
　事恰好無過不及而已(以上語/類二條)
不顯亦臨無射亦保是文王望道如未見之事(荅吳/伯豐)
泄邇忘逺通人與事而言泄字兼有親信狎侮忽略之
　意(荅吳/伯豐)
不泄邇不忘逺是無所不用其敬之意(荅吳/伯豐)
李公常語曰孔子與賔牟賈言大武曰聲淫及商何也
　對曰非武音也有司失其傳也若非有司失其傳則
　武王之志荒矣武王之志猶不貪商而孟子曰文王
　望道而未之見謂商之祿未盡也病其有賢臣也文
　王貪商如此其甚則事君之小心安在哉豈孔子之
　妄言哉孔子不妄孟子之誣文王也隱之辨曰孟子
　曰文王視民如傷望道而未之見盖言文王之仁望
　治道而未之見耳趙岐釋之曰殷祿未盡尚有賢臣
　道未得至故望而不致誅於紂此岐之失也讀孟子
　而識其意正岐之失可也而乃用岐之説攻孟子謂
　孟子誣文王之貪商豈理也哉欲加人以罪援引他
　事以實之其不仁甚矣曰望道而未之見而與如古
　人多通用此句與上文視民如傷為對孟子之意曰
　文王保民之至而視之猶如傷體道之極而望之猶
　如未之見其純亦不已如是愚意謂然不審隱之以
　為如何(讀余隱之尊孟辨/○以上文集四條)
　　　王者之迹熄章
莊仲問王者之迹熄而詩亡詩亡然後春秋作先儒謂
　自東遷之後黍離降為國風而雅亡矣恐是孔子刪
　詩之時降之曰亦是他當時自如此要識此詩便如
　周南召南當初在鎬豐之時其詩為二南後來在洛
　邑之時其詩為黍離只是自二南進而為二雅自二
　雅退而為王風二南之於二雅便如登山到得黍離
　時節便是下坡了(語/類)
　　　可以取章
正卿問可以取可以無取取傷㢘亦下二聫之義曰看
　來可以取是其初略見得如此可以無取是子細審
　察見得如此如夫子言再思一般下二聫放此庶㡬
　不礙不然則不取却是過厚而不與不死却是過薄
　也(語/類)
　　　天下之言性也章
問則故而已矣故是如何曰故是箇已發見了底物事
　便分明易見如公都子問性孟子却云乃若其情則
　可以為善矣盖性自是箇難言底物事唯惻隱羞惡
　之類却是已發見者乃可得而言只㸔這箇便見得
　性集注謂故者是已然之迹也是無箇字得下故下
　箇迹字
問則故而已矣曰性是箇糊塗不分明底物事且只就
　那故上説故却是實有痕迹底故有兩件如水之有
　順利者又有逆行者畢竟順利底是善逆行底是惡
　所以説行其所無事又説惡於鑿鑿則是那逆行底
敬之問故者以利為本如火之炎上水之潤下此是故
　人不拂他潤下炎上之性是利曰故是本然底利是
　他自然底如水之潤下火之炎上固是他本然之性
　如此然水自然潤下火自然炎上便是利到智者行
　其所無事方是人知得自然底從而順他
故是已然之迹如水之下火之上父子之必有親孟子
　説四端皆是然雖有惻隱亦有殘忍故當以順為本
　如星辰亦有逆行大要循躔度者是順又問南軒説
　故作本然曰如此則善外别有本然孟子説性乃是
　於發處見其善荀揚亦於發處説只是道不著問既
　云於發處見伊川云孟子説性乃極本窮原之理莫
　因發以見其原曰然
故只是已然之迹如水之潤下火之炎上潤下炎上便
　是故也父子之所以親君臣之所以義夫婦之别長
　幼之序然皆有箇已然之迹但只順利處便是故之
　本如水之性固下也然搏之過顙激之在山亦豈不
　是水哉但非其性耳仁義禮智是為性也仁之惻隱
　義之羞惡禮之辭遜智之是非此即性之故也若四
　端則無不順利然四端皆有相反者如殘忍之非仁
　不恥之非義不遜之非禮昏惑之非智即故之不利
　者也伊川發明此意最親切謂此一章専主智言鑿
　於智者非所謂以利為本也其初只是性上汎説起
　不是専説性但謂天下之説性者只説得故而已後
　世如荀卿言性惡揚雄言善惡混但皆説得下面一
　截皆不知其所以謂之故者如何遂不能以利為本
　而然也荀卿之言只是横説如此到底滅這道理不
　得只就性惡篇謂塗之人皆可為禹只此自可見故
　字若不將已然之迹言之則下文茍求其故之言如
　何可推歴家自今日推算而上極於太古開闢之時
　更無差錯只為有此已然之迹可以推測耳天與星
　辰閒或躔度有少差錯久之自復其常以利為本亦
　猶天與星辰循常度而行茍不如此皆鑿之謂也
天下之言性則故而已矣故猶云所為也言凡人説性
　只説到性之故盖故却以利為本利順者從道理上
　順發出來是也是所謂善也若不利順則是鑿故下
　面以禹行水言之茍求其故此故與則故却同故猶
　所以然之意直卿云先生言劉公度説此叚意云孟
　子専為智而言甚好
或問天下之言性伊川以為言天下萬物之性是否曰
　此倒了他文勢只是云天下之言性者止可説故而
　已矣如此則天下萬物之性在其閒矣(以上語/類七條)
　　　公行子有子之喪章
孟子鄙王驩而不與言固是然朝廷之禮既然則當事
　之時雖不鄙之亦不得與之言矣鄙王驩事於出弔
　處已見之此章之意則以朝廷之禮為重時事不同
　理各有當聖賢之言無所茍也豈為愧衆人為己甚
　而始以是荅之哉正所以明朝廷之禮而警衆人之
　失也(荅何叔京/○文集)
　　　君子所以異於人者章
問君子以仁存心以禮存心是我本有此仁此禮只要
　常存而不忘否曰非也他這箇在存心上説下來言
　君子所以異於小人者以其存心不同耳君子則以
　仁以禮而存之於心小人則以不仁不禮而存之於
　心湏看他上下文主甚麽説始得
我必不忠恐所以愛敬人者或有不出於誠實也
舜人也我亦人也舜為法於天下可傳於後世我猶未
　免為鄉人也是則可憂也此便是知恥知恥則進學
　安得不勇(以上語/類三條)
　　　公都子問匡章章
孟子之於匡章盖憐之耳非取其孝也故楊氏以為匡
　章不孝孟子非取之也特哀其志而不與之絶耳據
　章之所為因責善於其父而不相遇雖是父不是巳
　是然便至如此蕩業出妻屛子終身不養則豈得為
　孝故孟子言父子責善賊恩之大者此便是責之以
　不孝也但其不孝之罪未至於可絶之地耳然當時
　人則遂以為不孝而絶之故孟子舉世之不孝者五
　以暁人若如此五者則誠在所絶耳後世因孟子不
　絶之則又欲盡雪匡子之不孝而以為孝此皆不公
　　不正倚於一偏也必若孟子之所處然後可以見聖
　　賢至公至仁之心矣或云看得匡章想是箇拗强底
　　人觀其意屬於陳仲子則可見其為人耳先生甚然
　　之曰兩箇都是此樣人故説得合味道云舜不告而
　　娶盖不欲廢人之大倫以懟父母耳如匡章則其懟
　　也甚矣(語/類)
　
　
　
　
　
　
　
　
　
御纂朱子全書卷二十一
　欽定四庫全書
御纂朱子全書卷二十二
　　孟子三
　　　萬章上
　　　　問舜徃于田章(幷下章/)
　黄先之説舜事親處見得聖人所以孝其親者全然都
　　是天理略無一豪人欲之私所以舉天下之物皆不
　　足以解憂唯順於父母可以解憂曰聖人一身渾然
　　天理故極天下之至樂不足以動其事親之心極天
　　下之至苦不足以害其事親之心一心所慕唯知有
　　親看是甚麽物事皆是至輕施於兄弟亦然但知我
　　是兄合當友愛其弟更不問如何且如父母使之完
　　廪待上去又捐階焚廪到得免死下來當如何父母
　　教他去浚井待他入井又從而揜之到得免死出來
　　又當如何若是以下等人處此定是喫不過非獨以
　　下人雖平日極知當孝其親者到父母以此施於巳
　此心亦喫不過定是動了象為弟日以殺舜為事若
　是别人如何也湏與他理會也湏喫不過舜只知我
　是兄唯知友愛其弟那許多不好㬌象都自不見了
　這道理非獨舜有之人皆有之非獨舜能為人人皆
　可為所以大學只要窮理舜明於庶物察於人倫唯
　是於許多道理見得極盡無有些子未盡但舜是生
　知不待窮索如今湏著窮索教盡莫説道只消做六
　七分那兩三分不消做盡也得
叔器問舜不能掩父母之惡如何是大孝曰公要如何
　與他掩他那箇頑嚚巳是天知地聞了如何地掩公
　湏與他思量得箇道理始得如此便可以責舜
舜誠信而喜象周公誠信而任管叔此天理人倫之至
　其用心一也(以上語/類三條)
温公疑孟曰史剡曰堯以二女妻舜百官牛羊事舜於
　畎畝之中瞽瞍與象猶欲殺之使舜塗廪而縱火舜
　以兩笠自扞而下又使舜穿井而實以土舜為匿空
　出他人井夫頑嚚之人不入徳義則有之矣其好利
　而畏害則與衆不殊也或者舜未為堯知而瞽瞍欲
　殺之則可矣堯已知之四嶽舉之妻以二女養以百
　官方且試以百揆而禪天下焉則瞽瞍豈不欲利其
　子而為天子而尚欲殺之乎雖欲殺之亦不可得已
　藉使得殺之瞽瞍與象將隨踵而誅雖甚愚人必不
　為也此特閭父里嫗之言而孟子信之過矣後世又
　承以為實豈不過甚矣哉隱之辯曰舜未為堯知瞽
　瞍與象殺之可也堯既知之象焉得而殺之温公云
　閭父里嫗之言固然矣萬章既以為誠有是事如謂
　其必無而不荅則兄弟之道孰與明之乎孟子荅之
　云云者以見聖人之心不藏怒不宿怨惟知有兄弟
　之愛而已使天下後世明兄弟之道者孟子之功大
　矣讀孟子者不求其明教之意而謂其信之過是亦
　不思之甚也曰則兄弟之道孰與明之乎以下至終
　篇愚欲易之曰然因其所問而告之亦可以見仁人
　之於兄弟之心矣盖仁人之於兄弟不藏怒不宿怨
　唯知有兄弟之愛而已今不求孟子之意而以信之
　太過疑之是以筋骨形容之不善而棄天下馬也(讀/余)
　(隱之尊孟/辯○文集)
　　　象日以殺舜為事章
仁與義相拗禮與智相拗問云湏是仁之至義之盡方
　無一偏之病曰雖然如此仁之至自是仁之至義之
　盡自是義之盡舜之於象便能如此封之有庳富貴
　之也便是仁之至使吏治其國而納其貢賦便是義
　之盡後世如景帝之於梁王始則縱之太過不得謂
　之仁後又窘治之甚峻義又失之皆不足道唐明皇
　於諸王為長枕大衾雖甚親愛亦是無以限制之無
　足觀者
舜之於象是平日見其不肖故處之得道封之有庳但
　富貴之而已周公於管蔡又别盖管蔡初無不好底
　心後來被武庚煽惑至此使先有此心周公必不使
　之也(以上語/類二條)
　　　咸丘蒙問章
以意逆志此句最好逆是前去追迎之謂意盖是將自
　家意思去前面等候詩人之志來又曰謂如等人來
　相似今日等不來明日又等湏是等得來方自然相
　合不似而今人便將意去捉志也
董仁叔問以意逆志曰此是教人讀書之法自家虚心
　在這裏看他書道理如何來自家便迎接將來而今
　人讀書都是去捉他不是逆志(以上語/類二條)
　　　問堯以天下與舜章
董仁叔問堯薦舜於天曰只是要付他事看天命如何
　又問百神享之曰只隂陽和風雨時便是百神享之
　(語/類)
　　　問人有言章
莊仲問莫之致而至者命也曰命有兩般得之不得曰
　有命自是一樣天命之謂性又自是一樣雖是兩樣
　却只是一箇命且如舜禹益相去久逺是命之在外
　者其子之賢不肖是命之在内者聖人窮理盡性以
　至於命便能贊化育堯之子不肖他便不傳與子傳
　與舜本是箇不好底意思却被他一轉轉得好
問外丙二年仲壬四年先生兩存趙氏程氏之説則康
　節之説亦未可據耶曰怎生便信得他又問如此則
　堯即位於甲辰亦未可據也曰此却據諸厯書如此
　説恐或有之然亦未可必問若如此則二年四年亦
　可推矣曰却為中閒年代不可紀自共和以後方可
　紀則湯時自無由可推此類且當闕之不必深考
問外丙二年仲壬四年二説孰是曰今亦如何知得然
　觀外丙仲壬必是立二年四年不曽不立如今人都
　被書序誤書序云成湯既沒太甲元年故以為外丙
　仲壬不曽立殊不知書序是後人所作豈可憑也(以/上)
　(語類/三條)
艾讀為乂説文云芟草也從丿乀左丿右乀芟草之狀
　故六書為指事之屬自艾淑艾皆有斬絶自新之意
　懲乂創乂亦取諸此不得復引彼為釋也(荅何叔京/○文集)
　　　伊尹以割烹要湯章
問竇從周云如何是伊尹樂堯舜之道竇對以飢食渴
　飲鑿井耕田自有可樂曰龜山荅胡文定書是如此
　説要之不然湏是有所謂堯舜之道如書云人心惟
　危道心惟微惟精惟一允執厥中此便是堯舜相傳
　之道如克明俊徳以親九族至協和萬邦黎民於變
　時雍如欽明文思温恭允塞之類伊尹在莘郊時湏
　曽一一學來不是每日只耕鑿食飲過了
龜山説伊尹樂堯舜之道云日用飲食出作入息便是
　樂堯舜之道這箇似説得渾全却不思他下面説豈
　若吾身親見之哉這箇便是真堯舜却不是汎説底
　道皆堯舜之道如論文武之道未墜於地此亦真箇
　指文武之道而或者便説日用閒皆是文武之道殊
　不知聖賢之言自實後來如莊子便説在坑滿坑在
　谷滿谷及佛家出來又不當説底都説了
先覺後覺之覺是自悟之覺似大學説格物致知豁然
　貫通處今人知得此事講解得這箇道理皆知之之
　事及其自悟則又自有箇見解處先知覺後知先覺
　覺後覺中央兩箇覺字皆訓唤醒是我喚醒他(以上/語類)
　(三/條)
　　　問或謂孔子於衛章
進以禮揖讓辭遜退以義果決斷割
論進以禮退以義曰三揖而進一辭而退(以上語/類二條)
　　萬章下
　　　伯夷目不視惡色章
厚之問三聖事是當初如此是後來如此曰是知之不
　至三子不唯清不能和和不能清但於清處和處亦
　皆過如射者皆中而不中鵠問學問既是如此何以
　為聖人之清和曰却是天理中流出無駁雜雖是過
　當直是無纎豪渣滓曰三子是資禀如此否曰然
或問如伯夷之清而不念舊惡栁下恵之和而不以三
　公易其介此其所以為聖之清聖之和也但其流弊
　則有隘與不恭之失曰這也是諸先生恐傷觸二子
　所以説流弊今以聖人觀二子則二子多有欠闕處
　才有欠闕處便有弊所以孟子直説他隘與不恭不
　曽説其末流如此如不念舊惡不以三公易其介固
　是清和處然十分只救得一分救不得那九分清和
　之偏處了如何避嫌只要回互不説得大率前輩之
　論多是如此
問伊川云伊尹終有任底意思在謂他有擔當作為底
　意思只這些意思便非夫子氣象否曰然然此處極
　難看且放那裏久之看道理熟自見强説不得若謂
　伊尹有這些意思在為非聖人之至則孔孟皇皇汲
　汲去齊去魯之梁之魏非無意者其所以異伊尹者
　何也
問孔子時中所謂隨時而中否曰然問三子之徳各偏
　於一亦各盡其一徳之中否曰非也既云偏則不得
　謂之中矣三子之徳但各至於一偏之極不可謂之
　中如伯夷雖有善其辭命而至者不受也此便是偏
　處若善其辭命而至受之亦何妨只觀孔子便不然
　問既云一偏何以謂之聖曰聖只是做到極至處自
　然安行不待勉强故謂之聖聖非中之謂也所謂智
　譬則巧聖譬則力猶射於百歩之外其至爾力也其
　中非爾力也中便是中處如顔子之學則已知夫中
　處但力未到耳若更加之功則必中矣盖渠所知巳
　不差也如人學射發矢已直而未中者人謂之箭苖
　言其已善發箭雖未至的而必能中的若更開拓則
　必能中也僩云顔子則已知中處而力未至三子力
　有餘而不知中處否曰然
問三子之清和任於金聲亦得其一而玉振亦得其一
　否曰金聲玉振只是解集大成聲猶聲其罪之聲古
　人作樂擊一聲鐘衆音遂作又擊一聲鐘衆音又齊
　作金所以發衆音末則以玉振之所以收合衆音在
　裏面三子亦有金聲玉振但少耳不能管攝衆音盖
　伯夷合下只見得清底其終成就亦只成就得清底
　伊尹合下只見得任底其終成就亦只成就得任底
　栁下恵合下只見得和底其終成就亦只成就得和
　底
金聲玉振金聲有洪殺始震終細玉聲則始終如一叩
　之其聲詘然而止
金聲玉振一章甚好然某亦不見作樂時如何亦只是
　想像説
或問始終條理章曰集義一叚便緊要如這一叚未理
　會也未害如今樂之始作先撞鐘是金聲之也樂終
　擊磬是玉振之也始終如此而中閒乃大合樂六律
　五聲八音一齊莫不備舉孟子以此譬孔子如伯夷
　聖之清伊尹聖之任栁下恵聖之和都如樂器有一
　件相似是金聲底從頭到尾只是金聲是玉聲底從
　頭到尾只是玉聲是絲竹聲底從頭到尾只是絲竹
　之聲
問始終條理曰條理條目件項也始終條理本是一件
　事但是上一截為始下一截為終始是知終是行
敬之問智譬則巧聖譬則力此一章智却重曰以緩急
　論則智居先若把輕重論則聖為重且如今有一等
　資質好底人忠信篤實却於道理上未甚通曉又有
　一樣資質淺薄底人却自會曉得道理這湏是還資
　質忠厚底人做重始得(以上語/類十條)
問聖言其所行智言其所知聖智兩盡孔子是也若伯
　夷伊尹栁下恵者其力皆足以行聖人之事而其智
　不逮孔子故惟能於清和任處知之盡行之至而其
　他容有所未周然亦謂之聖者以其於此三者已臻
　其極雖使孔子處之亦不過如此故也前輩言人固
　有力行而不知道者若三子非不知道知之有所未
　周耳知之未周故伯夷於清則中矣於任於和未必
　中也伊尹栁下恵於任於和則中而於清未必中也
　易大傳論智常與神相配而中庸稱舜亦以大智目
　之則智之為言非天下之至神孰能與於此曰此説
　亦是但易大傳以下不必如此説智有淺深若孔子
　之金聲則智之極而無所不周者也學者則隨其知
　之所及而為大小耳豈可概以為天下之至神乎(荅/程)
　(允/夫)
至中固不當以始終言然射之所以中者亦是其未用
　力時眼中見得親切故其發而能中耳發處方用得
　力也(荅廖子晦○以/上文集二條)
　　　北宫錡問曰章
問孟子所荅周室班爵祿與周禮王制不同曰此也難
　考然畢竟周禮底是盖周禮是箇全書經聖人手作
　必不會差孟子之時典籍已散亡想見沒理會何以
　言之太公所封東至於海西至於河南至於穆陵北
　至於無棣穆陵今近徐州無棣今棣州也這中閒多
　少闊豈止百里孟子説太公之封於齊也地非不足
　也而儉於百里恐也不然又問天子六卿諸侯大國
　三卿次國二卿小國孤卿一國之土地為卿大夫士
　分了國君所得殊不多曰君十卿祿祿者猶今之俸
　祿盖君所得得為私用者至於貢賦賔客朝覲祭饗
　交聘徃來又别有財儲為公用非所謂祿也如今之
　太守既有料錢至於貢賦公用又自别有錢也
孟子論三代制度多與周禮不合盖孟子後出不及見
　王制之詳只是大綱約度而説(以上語/類二條)
　　　萬章曰敢問交際章
問孔子於季桓子見行可之仕孔子仕於定公而言桓
　子何也曰當時桓子執國柄定公亦自做主不起孔
　子之相皆由桓子受女樂孔子便行矣
子升問孔子仕季氏之義曰此亦自可疑有難説處因
　言三家後來亦被陪臣撓也要得夫子來整頓孔子
　却因其機而為之如墮邑之事若漸漸掃除得去其
　勢亦自削弱可復正也孟氏不肯墮成遂不能成功
　(以上語/類二條)
　　　仕非為貧章
位卑而言髙罪也以君臣之分言之固是如此然時可
　以言而言亦豈得謂之出位曰前世固有草茅韋布
　之士獻言者然皆有所因皆有次第未有無故忽然
　犯分而言者縱言之亦不見聽徒取辱耳若是明君
　自無壅蔽之患有言亦見聽不然豈可不循分而徒
　取失言之辱哉(語/類)
　　　萬章問士不託諸侯章
至之問孟子所以出處去就辭受都從禮門也義路也
　惟君子能由是路出入是門也做出曰固是不出此
　二者然所謂義所謂禮裏面煞有節目如徃役義也
　徃見不義也周之則受賜之則不受之類便都是義
　之節目如云廪人繼粟庖人繼肉不以君命將之之
　類都是禮之節目此便是禮以君命將之使巳僕僕
　爾亟拜也便不是禮(語/類)
　　　齊宣王問卿章
温公疑孟曰禮君不與同姓同車與異姓同車嫌其偪
　也為卿者無貴戚異姓皆人臣也人臣之義諫於君
　而不聽去之可也死之可也若之何以其貴戚之故
　敢易位而處也孟子之言過矣君有大過無若紂紂
　之卿士莫若王子比干箕子微子之親且貴也微子
　去之箕子為之奴比干諫而死孔子曰商有三仁焉
　夫以紂之過大而三子之賢猶且不敢易位也况過
　不及紂而賢不及三子者乎必也使後世有貴戚之
　臣諫其君而不聽遂廢而代之曰吾用孟子之言也
　非簒也義也其可乎或曰孟子之志欲以懼齊王也
　是又不然齊王若聞孟子之言而懼則將愈忌惡其
　貴戚聞諫而誅之貴戚聞孟子之言又將起而蹈之
　則孟子之言不足以格驕君之非而適足以為簒亂
　之資也其可乎隱之辯曰道之在天下有正有變堯
　舜之讓湯武之伐皆變也或謂堯舜不慈湯武不義
　是皆聖人之不幸而處其變也禪遜之事堯舜行之
　則盡善子噲行之則不善矣征伐之事湯武行之則
　盡美魏晉行之則不美矣伊尹之放太甲霍光之易
　昌邑豈得已哉為人臣者非不知正之為美或曰從
　正則天下危從變則天下安然則孰可茍以安天下
　為大則必曰從變可惟此最難處非通儒莫能知也
　尹光異姓之卿擅自廢立後世猶不得而非之况貴
　戚之卿乎紂為無道貴戚如微子箕子比干不忍坐
　視商之亡而覆宗絶祀反覆諫之不聽易其君之位
　孰有非之者或去或奴或諫而死孔子稱之曰商有
　三仁焉以仁許之者疑於大義猶有所闕也三仁固
　仁矣其如商祚之絶何季札辭國而生亂孔子因其
　來聘貶而書名所以示法春秋明大義書法甚嚴可
　以鑒矣君有大過貴戚之卿反覆諫而不聽則易其
　位此乃為宗廟社稷計有所不得已也若進退廢立
　出於羣小閽寺而當國大臣不與焉用彼卿哉是故
　公子光使専諸弑其君僚春秋書吳以弑不稱其人
　而稱其國者歸罪於大臣也其經世之慮深矣此孟
　子之言亦得夫春秋之遺意與曰隱之云三仁於大
　義有闕此恐未然盖三仁之事不期於同自靖以獻
　于先王而已以三仁之心行孟子之言孰曰不可然
　以其不期同也故不可以一方論之况聖人之言仁
　義未嘗備舉言仁則義在其中矣今徒見其目之以
　仁而不及義遂以為三子猶有偏焉恐失之蔽也此
　篇大意已正只此數句未安(讀余隱之尊/孟辨○文集)
　　告子上
　　　性猶杞柳章
問告子謂以人性為仁義猶以杞栁為桮棬何也曰告
　子只是認氣為性見得性有不善湏拗他方善此惟
　是程先生斷得定所謂性即理也
孟子與告子論杞栁處大槩只是言杞栁桮棬不可比
　性與仁義杞栁必矯揉而為桮棬性非矯揉而為仁
　義孟子辯告子數處皆是辯倒著告子便休不曽説
　盡道理(以上語/類二條)
　　　生之謂性章
生之謂性只是就氣上説得盖謂人也有許多知覺運
　動物也有許多知覺運動人物只一般却不知人之
　所以異於物者以其得正氣故具得許多道理如物
　則氣昏而理亦昏了
犬牛禀氣不同其性亦不同
問犬牛之性與人之性不同天下如何解有許多性曰
　人則有孝悌忠信犬牛還能事親孝事君忠也無問
　濂溪作太極圖自太極以至萬物化生只是一箇圏
　子何嘗有異曰人物本同氣禀有異故不同又問是
　萬為一一實萬分又如何説曰只是一箇只是氣質
　不同(以上語/類三條)
然則犬之性猶牛之性牛之性猶人之性與犬牛人之
　形氣既具而有知覺能運動者生也有生雖同然形
　氣既異則其生而有得乎天之理亦異盖在人則得
　其全而無有不善在物則有所蔽而不得其全是乃
　所謂性也今告子曰生之謂性猶白之謂白而凡白
　之白無異白焉則是指形氣之生者以為性而謂之
　物之所得於天者亦無不同矣故孟子以此詰之而
　告子理屈詞窮不能復對也(荅程/正思)
第三章乃告子迷繆之本根孟子開示之要切盖知覺
　運動者形氣之所為仁義禮智者天命之所賦學者
　於此正當審其偏正全闕而求知所以自貴於物不
　可以有生之同反自陷於禽獸而不自知巳性之大
　全也(荅程正思○以/上文集二條)
　　　食色性也章
問告子巳不知性如何知得仁為内曰他便以其主於
　愛者為仁故曰内以其制是非者為義故曰外又問
　他説義固不是説仁莫亦不是曰固然(語/類)
問告子問性云云解云盖指血氣知識為性下又云近
　於後世佛家所謂作用是性之説又云告子謂人之
　甘食悦色性之自然盖猶上章知覺運動之意也可
　學謂甘食悦色固非性而全其天則則食色固天理
　之自然曰此説亦是但告子却不知有所謂天則但
　見其能甘食悦色即謂之性耳(荅鄭/子上)
問告子先云義猶桮棬而下云以人性為仁義其意盖
　謂仁義出於本性但下文又指仁為在内疑告子本
　皆以仁義為外既得孟子説略認愛以為内而尚未
　知其所以愛故猶執義為外告子知所以愛之由乎
　仁則亦知義之不離乎仁矣仁内義外之説不知告
　子何以附於食色性也之下可學竊疑告子指食色
　為性以為由心出故亦略指愛以為在心曰初意亦
　只如此看適細推之似亦不以仁為性之所有但比
　義差在内耳(荅鄭子上○以/上文集二條)
　　　孟季子章
李時可問仁内義外曰告子此説固不是然近年有欲
　破其説者又更不是謂義専在内只發於我之先見
　者為是如夏日飲水冬日飲湯之類是巳若在外面
　商量如此便不是義乃是義襲其説如此然不知飲
　水飲湯固是内也如先酌鄉人與敬弟之類若不問
　人怎生得知今固有人素知敬父兄而不知鄉人之
　在所當先者亦有人平日知弟之為卑而不知其為
　尸之時乃祖宗神靈之所依不可不敬者若不因講
　問商量何緣會自從裏面發出其説乃與佛氏不得
　擬議不得思量直下便是之説相似此大害理又説
　義襲二字全不是如此都把文義説錯了只細看孟
　子之説便自可見(語/類)
　　　性無善無不善章
告子曰性無善無不善或曰性可以為善可以為不善
　或曰有性善有性不善此三者雖同為説氣質之性
　然兩或之説猶知分别善惡使其知以性而兼言之
　則無病矣惟告子無善無不善之説最無狀他就此
　無善無惡之名渾然無所分别雖為惡為罪總不妨
　也與今世之不擇善惡而顛倒是非稱為本性者何
　以異哉
性無善無不善告子之意謂這性是不受善不受惡底
　物事他説食色性也便見得他只道是手能持足能
　履目能視耳能聽便是性釋氏説在目曰視在耳曰
　聞在手執捉在足運奔便是他意思
問乃若其情曰性不可説情却可説所以告子問性孟
　子却荅他情盖謂情可為善則性無有不善所謂四
　端者皆情也仁是性惻隱是情惻隱是仁發出來底
　端芽如一箇榖種相似榖之生是性發為萌芽是情
　所謂性只是那仁義禮智四者而已四件無不善發
　出來則有不善何故殘忍便是那惻隱反底冒昧便
　是那羞惡反底
徳粹問孟子道性善又曰若其情可以為善是如何曰
　且道性情才三者是一物是三物徳粹云性是性善
　情是反於性才是才料曰情不是反於性乃性之發
　處性如水情如水之流情既發則有善有不善在人
　如何耳才則可為善者也彼其性既善則其才亦可
　以為善今乃至於為不善是非才如此乃自家使得
　才如此故曰非才之罪某問下云惻隱羞惡辭讓是
　非之心亦是情否曰是情舜功問才是能為此者如
　今人曰才能曰然李翶復性則是云滅情以復性則
　非情如何可滅此乃釋氏之説陷於其中不自知不
　知當時曽把與韓退之看否
或問不能盡其才之意如何曰才是能去恁地做底性
　本是好發於情也只是好到得動用去做也只是好
　不能盡其才是發得略好便自阻隔了不順他道理
　做去若盡其才如盡惻隱之才必當至於博施濟衆
　盡羞惡之才則必當至於一介不以與人一介不以
　取諸人祿之千乗弗顧繫馬千駟弗視這是本來自
　合恁地滔滔做去止緣人為私意阻隔多是略有些
　發動後便遏折了
天生蒸民有物有則盖視有當視之則聽有當聽之則
　如是而視如是而聽便是不如是而視不如是而聽
　便不是謂如視逺惟明聽徳惟聰能視逺謂之明所
　視不逺不謂之明能聽徳謂之聰所聽非徳不謂之
　聰視聽是物聰明是則推至於口之於味鼻之於臭
　莫不各有當然之則所謂窮理者窮此而已
問孟子言才與程子異莫是孟子只將元本好處説否
　曰孟子言才正如言性不曽説得殺故引出荀揚來
　到程張説出氣字然後説殺了
楊尹叔問伊川曰語其才則有下愚之不移與孟子非
　天之降才爾殊語意似不同曰孟子之説自是與程
　子之説小異孟子只見得是性善便把才都做善不
　知有所謂氣禀各不同如后稷岐嶷越椒知其必滅
　若敖是氣禀如此若都把做善又有此等處湏説到
　氣禀方得孟子已見得性善只就大本處理會更不
　思量這下面善惡所由起處有所謂氣禀各不同後
　人看不出所以惹得許多善惡混底説來相炒程子
　説得較密因舉論性不論氣不備論氣不論性不明
　二之則不是湏如此兼性與氣説方盡此論盖自濂
　溪太極言隂陽五行有不齊處二程因其説推出氣
　質之性來使程子生在周子之前未必能發明到此
　又曰才固是善若能盡其才可知是善是好所以不
　能盡其才處只緣是氣禀恁地問才與情何分别情
　是才之動否曰情是這裏(以手/指心)發出有箇路脈曲折
　隨物恁地去才是能主張運用做事底同這一事有
　人會發揮得有不會發揮得同這一物有人會做得
　有人不會做得此可見其才(以上語/類八條)
　　　富歳子弟多賴章
心之所同然者謂理也義也孟子此章自富歳子弟多
　賴之下逐旋譬喻至此其意謂人性本善其不善者
　陷溺之耳同然之然如然否之然不是虛字當從上
　文看盖自口之同嗜耳之同聽而言謂人心豈無同
　以為然者只是理義而已故理義悦心猶芻豢之悦
　口
黄先之問心之所以同然者何也謂理也義也聖人先
　得我心之所同然耳先生問諸公且道是如何所應
　皆不切先生曰若恁地看文字某決定道都不曽將
　身去體看孟子這一段前面説許多只是引喻理義
　是人所同有那許多既都相似這箇如何會不相似
　理只是事物當然底道理義是事之合宜處程先生
　曰在物為理處物為義這心下看甚麽道理都有之
　如此做人人都道是好才不恁地做人人都道不好
　如割股以救母固不是王道之中然人人都道是好
　人人皆知愛其親這豈不是理義之心人皆有之諸
　公適來都説不切當都是不曽體之於身只略説得
　通便道是了
器之問理義人心之同然以顔子之樂見悦意曰不要
　髙看只就眼前看便都是義理都是衆人公共物事
　且如某歸家來見説某人做得好便歡喜某人做得
　不好便意思不樂見説人做官做得如何見説好底
　自是快活見説不好底自是使人意思不好豈獨自
　家心下如此别人都如此這只緣人心都有這箇義
　理都好善都惡不善
或問口耳目皆心官也不知天所賦之氣質不昏明清
　濁其口耳目而獨昏明清濁其心何也然夷恵伊尹
　非拘於氣禀者處物之義乃不若夫子之時豈獨是
　非之心不若聖人乎曰口耳目等亦有昏明清濁之
　異如易牙師曠之徒是其最清者也心亦由是而已
　夷恵之徒正是未免於氣質之拘者所以孟子以為
　不同而不願學也(以上語/類四條)
　　　牛山之木章
問牛山之木一章曰日夜之所息底是良心平旦之氣
　自是氣是兩件物事夜氣如雨露之潤良心如萌蘖
　之生人之良心雖是有梏亡而彼未嘗不生梏如被
　他禁械在那裏更不容他轉動亡如將自家物失去
　了又曰日夜之所息却是心夜氣清不與物接平旦
　之時即此良心發處惟其所發者少而旦晝之所梏
　亡者展轉反覆是以夜氣不足以存矣如睡一覺起
　來依前無狀又曰良心當初本有十分被他展轉梏
　亡則他長一分自家止有九分明日他又進一分自
　家又退止有八分他日會進自家日會退此章極精
　微非孟子做不得許多文章别人縱有此意亦形容
　不得
吳仁父問平旦之氣曰氣清則能存固有之良心如旦
　晝之所為有以汨亂其氣則良心為之不存矣然暮
　夜止息稍不紛擾則良心又復生長譬如一井水終
　日攪動便渾了那水至夜稍歇便有清水出所謂夜
　氣不足以存者便是攪動得太甚則雖有止息時此
　水亦不能清矣
問平旦之氣何故如此曰歇得這些時後氣便清良心
　便長及旦晝則氣便濁良心便著不得如日月何嘗
　不在天上却被些雲遮了便不明吳知先問夜氣如
　何存曰孟子不曽教人存夜氣只是説歇得些時氣
　便清又曰他前面説許多這裏只是教人操存其心
器之問孟子平旦之氣甚微小如何會養得完全曰不
　能存得夜氣皆是旦晝所為壊了所謂好惡與人相
　近者㡬希今只要得去這好惡上理會日用閒於這
　上見得分暁有得力處夜氣方與你存夜氣上却未
　有工夫只是去旦晝理會
敬之問旦晝不梏亡則養得夜氣清明曰不是靠氣為
　主盖要此氣去養那仁義之心如水之養魚水多則
　魚鮮水涸則魚病養得這氣則仁義之心亦好氣少
　則仁義之心亦微矣
氣與理本相依旦晝之所為不害其理則夜氣之所養
　益厚夜之所息既有助於理則旦晝之所為益無不
　當矣日閒梏亡者寡則夜氣自然清明虛静至平旦
　亦然至旦晝應事接物時亦莫不然
人心於應事時只如那無事時方好又舉孟子夜氣一
　章云氣清則心清其日夜之所息是指善心滋長處
　言之人之善心雖已放失然其日夜之間亦必有所
　滋長又得夜氣澄靜以存養之故平旦氣清時其好
　惡亦得其同然之理旦晝之所為有梏亡之矣此言
　人纔有此善心便有不善底心來勝了不容他那善
　底滋長耳又曰今且看那平旦之氣自别廣云如童
　蒙誦書到氣昏時雖讀數百遍愈念不得及到明早
　又却自念得此亦可見平旦之氣之清也曰此亦只
　就氣上説故孟子末後收歸心上去曰操則存舍則
　亡盖人心能操則常存豈特夜半平旦又云惻隱羞
　惡是已發處人湏是於未發時有工夫始得
問夜氣一章曰這病根只在放其良心上盖心既放則
　氣必昏氣既昏則心愈亡兩箇互相牽動所謂梏之
　反覆如下文操則存舍則亡却是用功緊切處是箇
　生死路頭又云梏之反覆都不干别事皆是人之所
　為有以致之
孟子言操則存舍則亡出入無時莫知其鄉只是狀人
　之心是箇難把捉底物事而人之不可不操出入便
　是上面操存舍亡入則是在這裏出則是亡失了此
　大約汎言人心如此非指已放者而言亦不必要於
　此論心之本體也
孟子言操舍存亡都不言所以操存求放之法只操之
　求之便是知言問以放心求心如何問得來好他荅
　不得只舉齊王見牛事殊不知只覺道我這心放了
　底便是心何待見牛時方求得
求放操存皆兼動靜而言非塊然黙守之謂(以上語類/十一條)
人皆本有仁義之心但為物欲所害恰似都無了然及
　其夜中休息之時不與物接其氣稍清自然仁義之
　良心却存得些子所以平旦起來未與物接之時好
　惡皆合於理然才方如此旦晝之所為便來梏亡之
　此仁義之心便依前都不見了至其甚也夜間雖得
　休息氣亦不清存此仁義之心不得便與禽獸不逺
　學者正當於旦晝之所為處理會克己復禮懲忿窒
　慾令此氣常清則仁義之心常存非是必待夜閒萬
　慮澄寂然後用功也若必如此則日閒幹當甚事也
　(荅許/順之)
夜氣不足以存敬夫解云夜氣之所息能有幾安可得
　而存乎愚桉此句之義非謂夜氣之不存也凡言存
　亡者皆指心而言耳觀上下文可見(云仁義之心又/云放其良心又)
　(云操則存舍則亡惟心之謂/與正有存亡二字意尤明白)盖人皆有是良心而放
　之矣至於日夜之所息而平旦之好惡與人相近者
　則其夜氣所存之良心也及其旦晝之所為有梏亡
　之則此心又不可見若梏亡反覆而不已則雖有日
　夜之所息者亦至微薄而不足以存其仁義之良心
　矣非謂夜氣有存亡也若以氣言則此章文意首尾
　衡決殊無血脈意味矣程子亦曰夜氣之所存者良
　知良能也意盖如此(荅張敬夫孟/子説疑義)
夜氣正是復處固不可便謂天地心然於此可以見天
　地心矣易中之義亦初不謂復為天地心也(荅何/叔京)
孟子操舍一章正為警悟學者使之體察常操而存之
　吕子約云因操舍以明其難存而易放固也而又指
　此為心體之流行則非矣今石子重方伯謨取以評
　之者大意良是但伯謨以為此乃人心惟危又似未
　然人心私欲耳豈孟子所欲操存哉又不可不辯也
　(荅吳晦叔○以/上文集四條)
　　　無或乎王之不智章
専心致志等語正是教人如此著力教者但務講明義
　理分别是非而學者汎然聽之若存若亡則亦何由
　入於胷次而有所醒悟耶(荅何叔京/○文集)
　　　魚我所欲章
義在於生則舍死而取生義在於死則舍生而取死上
　蔡謂義重於生則舍生而取義生重於義則當舍義
　而取生既曰義在於生又豈可言舍義取生乎蜚卿
　問生人心義道心乎曰欲生惡死人心也惟義所在
　道心也權輕重却又是義明道云義無對或曰義與
　利對道夫問若曰義者利之和則義依舊無對曰正
　是恁地(語/類)
問謝氏曰義重於生則舍生取義生重於義則當舍義
　取生最要臨時權輕重以取中愚謂舍義取生之説
　未當所謂生重於義者義之所當生也義當生則生
　豈謂義與生相對而為輕重哉且義而可舍則雖生
　無益矣如此則所為臨時權輕重者將反變而為計
　較利害之私矣尚安能取中乎曰此論甚當故明道
　先生曰義無對(荅萬正淳/○文集)
因論夜氣存養之説曰某嘗見一種人汲汲營利求官
　職不知是勾當甚事後來思量孟子説所欲有甚於
　生者所惡有甚於死者非獨賢者有是心也人皆有
　之賢者能勿喪耳他元來亦有此心只是他自失了
　今却别是一種心所以不見義理文蔚云他雖是如
　此想羞惡之心亦湏萌動亦自見得不是但不能勝
　利欲之心耳曰只是如此濟甚事今夜愧恥明日便
　不做方是若愧恥後又却依舊自做何濟於事
或曰萬鍾於我何加焉他日或為利害所昏當反思其
　初則不為所動矣曰此是克之之方然所以克之者
　湏是有本領後臨時方知克去得不然臨時比並又
　却只是擇利處去耳(以上語/類二條)
　　　仁人心也章
或問仁人心義人路曰此猶人之行路耳心即人之有
　知識者路即賢愚之所共由者孟子恐人不識仁義
　故以此喻之然極論要歸只是心耳若於此心常得
　其正則仁在其中故自捨正路而不由放其心而不
　知求以下一向説從心上去
敬之問仁人心也曰仁是無形迹底物事孟子恐人理
　會不得便説道只人心便是却不是把仁來形容人
　心乃是把人心來指示仁也所謂放其心而不知求
　盖存得此心便是仁若此心放了又更理會甚仁今
　人之心靜時昏動時擾亂便皆是放了
孟子説仁人心也此語最親切心自是仁底物事若能
　保養存得此心不患他不仁孔門學者問仁不一聖
　人荅之亦不一亦各因其人而不同然大槩不過要
　人保養得這物事所以學者得一句去便能就這一
　句上用功今人只説仁是如何求仁是如何待把尋
　得那道理出來却不知此心已自失了程子榖種之
　喻甚善若有這種種在這裏何患生理不存
或問求放心愈求則愈昏亂如何曰即求者便是賢心
　也知求則心在矣今以巳在之心復求心即是有兩
　心矣雖曰譬之雞犬雞犬却湏尋求乃得此心不待
　宛轉尋求即覺其失覺處即心何更求為自此更求
　自然愈失
求放心也不是在外面求得箇放心來只是求時便在
　我欲仁斯仁至矣只是欲仁便是仁了
求放心非以一心求一心只求底便是已收之心操則
　存非以一心操一心只操底便是巳存之心心雖放
　千百里之逺只一收便在此他本無去來也
求放心只是收物欲之心如理義之心即良心切不湏
　收湏就這上看教熟見得天理人欲分明
心兼攝性情則極好然出入無時莫知其鄉難制而易
　放則又大不好所謂求其放心又只是以心求其心
學問之道無他求其放心而已舊看此只云但求其放
　心心正則自定近看儘有道理湏是看此心果如何
　湏是心中明盡萬理方可不然只欲空守此心如何
　用得如平常一件事合放重今乃放輕此心不樂放
　重則心樂此可見此處乃與大學致知格物正心誠
　意相表裏可學謂若不於窮理上做工夫遽謂心正
　乃是告子不動心如何守得曰然又問舊看放心一
　段第一次看謂不過求放心而已第二次看謂放心
　既求儘當窮理今聞此説乃知前日第二説已是隔
　作兩叚湏是窮理而後求得放心不是求放心而後
　窮理曰然
問明道云聖賢千言萬語只是收放心曰所謂講學讀
　書固是然要知所以講學所以讀書所以致知所以
　力行以至習禮習樂事親從兄無非只是要收放心
　孟子之意亦是為學問者無他皆是求放心耳此政
　與思無邪一般所謂詩三百一言以蔽之曰思無邪
　使人知善而勸知惡而戒亦只是一箇思無邪耳
明道云聖賢千言萬語只要人將已放之心反復入身
　來自能尋向上去下學而上逹也伊川云人心本善
　流而為惡乃放也初看亦自疑此兩處諸公道如何
　湏看得此兩處自不相礙乃可二先生之言本不相
　礙只是一時語體用未甚完備大意以為此心無不
　善止緣放了茍纔自知其已放則放底便斷心便在
　此心之善如惻隱羞惡恭敬是非之端自然全得也
　伊川所謂人心本善便正與明道相合惟明道語未
　明白故或者錯看謂是收拾放心遂如釋氏守箇空
　寂不知其意謂收放心只存得善端漸能充廣非如
　釋氏徒守空寂有體無用且如一向縱他去與事物
　相靡相刃則所謂惻隱羞惡恭敬是非之善端何緣
　存得
明道曰聖賢千言萬語只是教人將已放底心反復入
　身來自能尋向上去下學而上逹伊川曰心本善流
　入於不善湏理會伊川此語若不知心本善只管去
　把定這箇心教在裏只可靜坐或如釋氏有體無用
　應事接物不得流入不善是失其本心如鄉為身死
　而不受今為妻妾之奉為之若此類是失其本心又
　如心有忿懥恐懼好樂憂患則不得其正(池本下云/心不在焉)
　(亦是放二説/未嘗相礙)
文字極難理會孟子要略内説放心處又未是前夜方
　思量得出學問之道皆所以求放心不是學問只有
　求放心一事程先生説得如此自家自看不出問賀
　孫曉得否曰如程子説吾作字甚敬只此便是學這
　也可以收放心非是要字好也曰然如洒掃應對博
　學審問謹思明辨皆所以求放心(以上語類/十三條)
　　　人之於身也章
孟子文義自分曉只是熟讀教他道理常在目前胸中
　流轉始得又云飲食之人無有失也則口腹豈適為
　尺寸之膚哉此數句被恁地説得倒了也自難曉意
　謂使飲食之人真箇無所失則口腹之養本無害然
　人屑屑理會口腹則必有所失無疑(語/類)
　　　公都子問鈞是人也章
耳目之官不能思故蔽於物耳目一物也外物一物也
　以外物而交乎耳目之物自是被他引去惟心之官
　則思故思則得之不思則不得惟在人思不思之閒
　耳然此物乃天之與我者所謂大者也君子當於思
　處用功能不妄思是能先立其大者也立字下得有
　力夫然後耳目之官小者弗能奪也是安得不為大
　人哉
孟子説先立乎其大者則其小者弗能奪也此語最有
　力且看他下一箇立字昔汪尚書問焦先生為學之
　道焦只説一句曰先立乎其大者以此觀之他之學
　亦自有要卓然豎起自心便是立所謂敬以直内也
　故孟子又説學問之道無他求其放心而已矣
問集注所載范浚心銘不知范曽從誰學曰不曽從人
　但他自見得到説得此件物事如此好向見吕伯恭
　甚忽之問湏取他銘則甚曰但見他説得好故取之
　曰似恁説話人也多説得到曰正為少見有人能説
　得如此者此意盖有在也(以上語/類三條)
耳目之官即心之官也恐未安耳目與心各有所主安
　得同為一官耶視聽淺滯有方而心之神明不測故
　見聞之際必以心御之然後不失其正若從耳目之
　欲而心不宰焉則不為物引者鮮矣觀上蔡所論顔
　曽下功處可見先立乎其大之意矣書之不役耳目
　百度惟貞亦此意也(荅何/叔京)
耳目之官不思而蔽於物心之官則思此兩節方是分
　别小體之不可從而大體之當從之意(敬夫解云從/其大體心之)
　(官也從其小體耳目之官也/只此便多却從其四字矣)下文始結之云此二者
　皆天之所以與我者但當先立乎其大者則小者不
　能奪耳(此章内先立乎其大者一句方是説/用力處而此句内立字尤為要切)據今所
　解全不曽提掇著立字而只以思為主心不立而徒
　思吾未見其可也於是又有君子徇理小人徇欲之
　説又有思非汎而無統之説又有事事物物皆有所
　以然之説雖有心得其宰之云然乃在於動而從理
　之後此由不明孟子之本意是以其説雖漫而愈支
　離也七八年前見徐吉卿説曽問焦某先生為學之
　要焦云先立乎其大者是時某説此章正如此解之
　支離聞之惘然不解其語今而思之乃知焦公之學
　於躬行上有得力處(荅張敬夫孟子説疑/義○以上文集二條)
　　　有天爵者章
問脩其天爵而人爵從之曰從不必作聽從之從只脩
　天爵人爵自從後面來如祿在其中矣之意脩其天
　爵自有箇得爵祿底道理與要求者氣象大故相逺
　(語/類)
　　　仁之勝不仁也章
仁之勝不仁也猶水勝火以理言之則正之勝邪天理
　之勝人欲甚易而邪之勝正人欲之勝天理若甚難
　以事言之則正之勝邪天理之勝人欲甚難而邪之
　勝正人欲之勝天理却甚易盖纔是蹉失一兩件事
　便被邪來勝將去若以正勝邪則湏是做得十分工
　夫方勝得他然猶自恐怕勝他未盡在正如人身正
　氣稍不足邪便得以干之矣(語/類)
　　　五榖種之美者章
茍為不熟不如荑稗君子之志於道也不成章不逹如
　今學者要緊也成得一箇坯模定了出冶工夫却在
　人只是成得一箇坯模了到做出冶工夫却最難正
　是天理人欲相勝之地自家這裏勝得一分他那箇
　便退一分自家這裏退一分他那箇便進一分如漢
　楚相持於成皐滎陽間只爭這些子(語/類)
　　告子下
　　　任人有問屋廬子章
親迎則不得妻不親迎則得妻如古者國有荒凶則殺
　禮而多昏周禮荒政十二條中亦有此法盖貧窮不
　能備親迎之禮法許如此(語/類)
問舜不告而娶告則廢人之大倫則娶為重而告為輕
　不㡬於禮輕而色重賢者飢餓於土地周之則受免
　死而已則免死為重潔身為輕不㡬於禮輕而食重
　曰禮固重於食色矣然禮亦有大體小節之殊而食
　色所係亦自有小大緩急之不同孟子言之詳矣無
　可疑也(荅歐陽希/遜○文集)
　　　曹交問曰章
孟子道人皆可以為堯舜何曽便道是堯舜更不假脩
　為且如銀坑有鑛謂鑛非銀不可然必謂之銀不可
　湏用烹煉然後成銀(語/類)
曹交識致凡下又有挾貴求安之意故孟子拒之然所
　以告之者亦極親切非終拒之也使其因此明辨力
　行而自得之則知孟子之發巳也深矣顧交必不能
　耳(荅林擇之/○文集)
　　　髙子曰小弁章
某鄉因楊氏謂舜自怨其不能盡孝以感動父母而以
　孟子所以論小弁者辨之蒙批誨云程子亦以舜之
　怨與小弁不同更思之某已悉尊意及以孟子二章
　讀之其叙舜之事與辯小弁之説其為不同甚明二
　怨字之義非特不可並觀盖小弁猶是人子之常情
　而舜之怨則盛徳之事非常情所可及也曰得之(荅/吳)
　(伯豐○/文集)
　　　孟子居鄒章
問孟子不見儲子謂其儀不及物夫儲子之平陸時遣
　人致幣交於孟子則其接也不以禮孟子何以受其
　幣而不見豈非不屑教誨之道與孔子不見孺悲而
　鼔瑟之義同曰初不自來但以幣交未為非禮但孟
　子既受之後便當來見而又不來則其誠之不至可
　知矣故孟子過而不見施報之宜也亦不屑之教誨
　也(荅連嵩卿/○文集)
　　　淳于髠曰先名實者章
乃孔子則欲以微罪行不欲為茍去謂孔子於受女樂
　之後而遂行則言之似顯君相之過不言則已為茍
　去故因膰肉不至而行則吾之去國以其不致膰肉
　為得罪於君耳(語/類)
　　　舜發於畎畝章
動心忍性者動其仁義禮智之心忍其聲色臭味之性
　明道曰自舜發於畎畝之中云云若要熟也湏從這裏
　　過只是要事事經厯過(以上語/類二條)
　
　
　
　
　
　
　
　
　
　
　
　
　
御纂朱子全書卷二十二
　欽定四庫全書
御纂朱子全書卷二十三
　　孟子四
　　　盡心上
　　　　盡其心者章
　盡其心者知其性也者字不可不子細看人能盡其心
　　者只為知其性知性却在先
　李問盡其心者知其性也曰此句文勢與得其民者得
　　其心也相似
　人徃徃說先盡其心而後知性非也心性本不可分况
　　其語脈是盡其心者知其性心只是包著這道理盡
　　知得其性之道理便是盡其心若只要理㑹盡心不
　　知如何地盡
　知性者物格也盡心者知至也物字對性字知字對心
　　字
　盡心以見言盡性以養言
盡心盡性之盡不是做工夫之謂盖言上面工夫已至
　至此方盡得耳中庸言唯天下至誠為能盡其性孟
　子言盡其心者知其性是也
黄敬之問盡心知性曰性是吾心之實理若不知得却
　盡箇甚麽又問知其性則知天矣曰(倪録云知天是/知源頭來處)
　性以賦於我之分而言天以公共道理(倪録作公/共之本原)而
　言天便脫模是一箇大底人人便是一箇小底天吾
　之仁義禮智即天之元亨利貞凡吾之所有者皆自
　彼而來也故知吾性則自然知天矣(以上語/類七條)
以文勢觀之盡其心者知其性也言人之所以能盡其
　心者以其知其性故也盖盡心與存心不同存心即
　操存求放之事是學者初用力處盡心則窮理之至
　廓然貫通之謂所謂知性即窮理之事也須是窮理
　方能知性性之盡則能盡其心矣(答林/徳久)
盡心知性之說恐未然今亦未論義理如何只看文勢
　者也二字便可見近有朋友引得其民者得其心也
　以證之亦自有理若如所論私意脫落無有渣滓為
　盡心即不知却如何說存心兩字兼既未知性即是
　於理尚有未明如何便到得此田地耶此處一差便
　入釋氏見觧矣此理甚明更宜思之况知者有漸之
　詞盡者無餘之義其意象規模自應有先後也(答林/徳久)
問孟子所謂盡心今既定作知至說則知天一條當何
　繫屬繫之知性之下而盡心之前與知性俱為一滚
　事耶抑繫之盡心之下乃知至後又精熟底事耶夫
　三者固不容截然分先後然􁂗其間細論之亦豈得
　謂全無少别曰知性則知天矣據此文勢只合在知
　性裏說(答陳安卿○以/上文集三條)
盡心知性知天此是致知存心養性事天此是力行
存之養之便是事心性便是天故曰所以事天也
仲思問存心養性先後曰先存心而後養性養性云者
　養而勿失之謂性不可言存
存心便性得所養季通說存心雖是然語性已踈(性有/動静)
　盖孟子本文甚切(以上語/類四條)
孟子說存其心養其性只是要人常常操存此心不令
　放逸則自能去講學以明義理而動静之間皆有以
　順其性之當然也(答余國秀/○文集)
夭夀不貳不以生死為吾心之恱戚也
敬之問夭夀至命也曰既不以夭夀貳其心又須修身
　以俟方始立得這命自家有百年在世百年之中湏
　事事教得當自家有一日在世一日之内也須教事
　事是當始得若既不以夭夀動其心一向胡亂做又
　不可如佛氏以絶滅為事亦可謂之夭夀不貳然脩
　身以俟一段全不曽領㑹所以做底事皆無頭腦無
　君無父亂人之大倫
敬之問夀夭不貳脩身以俟之所以立命也夀夭是天
　命脩身是順天命安於天理之正無一豪人欲計較
　之私而天命在我方始流行曰夭夀不貳是不疑他
　若一日未死一日要是當百年未死百年要是當這
　便是立命夭夀不貳便是知性知天之力脩身以俟
　便是存心養性之功立命一句更用通下章看又問
　莫非命也順受其正若是人力所致者如何是命曰
　前面事都見不得若出門吉凶禍福皆不可知但有
　正不正自家只順受他正底自家身分無過恁地死
　了便是正命若立巖牆之下與桎梏而死便不是正
　命(以上語/類三條)
夭夀之不齊盖氣之所禀有不同者不以恱戚二其心
　而唯脩身以俟之則天之正命自我而立而氣禀之
　短長非所論矣(答張敬夫問/目○文集)
　　　莫非命也章
盡其道而死者順理而吉者也桎梏死者逆理而凶者
　也以非義而死者固所自取是亦前定盖其所禀之
　惡氣有以致之也
問桎梏死者非正命也雖謂非正然亦以命言此乃自
　取如何謂之命曰亦是自作而天殺之但非正命耳
　使文王死於羑里孔子死於桓魋却是命
問莫非命也命是指氣言之否曰然若在我無以致之
　則命之夀夭皆是合當如此者如顔子之夭伯牛之
　疾是也
孟子說命至盡心章方說得盡(以上語/類四條)
　　　萬物皆備於我矣章
萬物皆備於我須反身而實有之無虧無欠方能快活
　若反身而不誠雖是本來自足之物然物自物何干
　我事
反身而誠則恕從這裏流出不用勉强未到恁田地須
　是勉強
或問萬物皆備於我章後面說強恕而行求仁莫近焉
　如何曰恕便是推己及物然這箇强恕者亦是他見
　得萬物皆偹於我了只爭著一箇反身而誠便須要
　強恕上做工夫所謂強恕盖是他心裏不能推己及
　人便須強勉行恕拗轉這道理然亦只是要去箇私
　意而已私意既去則萬理自無欠闕處矣
萬物皆偹於我矣反身而誠樂莫大焉萬物不是萬物
　之迹只是萬物之理皆備於我如萬物莫不有君臣
　之義自家這裏也有萬物莫不有父子之親自家這
　裏也有萬物莫不有兄弟之愛自家這裏也有萬物
　莫不有夫婦之别自家這裏也有是這道理本來皆
　備於吾身反之於吾身於君臣必盡其義於父子必
　盡其親於兄弟必盡其愛於夫婦必盡其别莫不各
　盡其當然之實理而無一豪之不盡則仰不愧俯不
　怍自然是快活若是反之於身有些子未盡有些子
　不實則中心愧怍不能以自安如何得㑹樂横渠曰
　萬物皆備於我矣言萬物皆素定於我也行有不慊
　於心則餒矣故反身而誠樂莫大焉若不是實做工
　夫到這裏如何見得恁地
或問明道說學者須先識仁仁者渾然與物同體孟子
　言萬物皆備於我反身而誠則為大樂若反身未誠
　則猶是二物有對又安得樂訂頑意思乃備言此體
　横渠曰萬物皆備於我言萬事皆有素於我也反身
　而誠謂行無不慊於心則樂莫大焉如明道之說則
　物只是物更不須作事且於下文求仁之說意思貫
　串横渠觧反身而誠為行無不慊之義又似來不得
　不惟以物為事如下文強恕而行求仁莫近焉如何
　通貫得為一意曰横渠之說亦好反身而誠實也謂
　實有此理更無不慊處則仰不愧俯不怍樂莫大焉
　強恕而行即是推此理以及人也我誠有此理在人
　亦各有此理能使人有此理亦如我焉則近於仁矣
　如明道這般說話極好只是說得太廣學者難入(以/上)
　(語類/五條)
反身而誠敬夫觧云反身而至於誠則心與理一云云
　愚按此觧語意極髙然只是贊詠之語施之於經則
　無發明之助施之於己則無體驗之功竊恐當如張
　子之說以行無不慊於心觧之乃有著落兼樂莫大
　焉便是仰不愧俯不怍之意尤慤實有味也若只懸
　空說過便與禪家無以異矣(荅張敬夫孟子/說疑義○文集)
　　　行之而不著焉章
方行之際則明其當然之理是行之而著既行之後則
　識其所以然是習矣而察初間是照管向前去後來
　是回顧後面看所行之道理如何如人喫飯方喫時
　知是飯當喫既喫後則知飯之飽如此(語/類)
　　　覇者之民章
自王者之民皥皥如也而下至豈曰小補之哉皆說王
　者功用如此
所過者化只是身所經歴處如舜耕歴山陶河濵者是
　也略略做這裏過便自感化不待久留言其化之速
　也謙之云所存者神是心中要恁地便恁地否曰是
　上下與天地同流豈曰小補之哉小補只是逐片逐
　些子補綴上下與天地同流重新鑄一番過相似
存神過化程說甚精正得孟子本意過是身所經歴處
　無不感動如黎民於變便是化存是存主處不是主
　宰是存這事這事便來應二程看文字最精密如中
　庸說門人多不能曉其意
過化存神舊說所應之事過而不留便能所存者神神
　即神妙不測故上蔡云所過者化故所存者神所存
　者神故所過者化鄉里李欲才云譬如一面鏡先來
　照者既去不見了則後來者又可以照若先底只在
　則不復能照矣将做一事說亦自好但據孟子本文
　則只是身所經歴處便化心所存主處便神如綏斯
　來動斯和又荀子亦言仁人之兵所過者化所存者
　神似是見成言語如金聲玉振之類故孟荀皆用之
　荀卿非孟子必不肯用其語也
問尋常人說皆云所過者化便能所存者神曰他是就
　心說據孟子意乃是就事說問注引舜事如何曰舜
　在下只得如此及見用則賔四門之屬皆是化聖人
　豈能家至户曉盖在吾化中者皆是過問存神與過
　化如何别曰過化言所過即化存神便有響應意思
　問上蔡云所過者化便所存者神所存者神便所過
　者化曰此是就心說事來不留於心便是存神存神
　便能過化横渠云性性為能存神物物為能過化亦
　是此說(以上語/類五條)
　　　人之所不學而能者章
至之問逹之天下也方為仁義曰親親仁也敬長義也
　不待逹之天下方始謂之仁義無他逹之天下只說
　逹之天下無别道理(語/類)
　　　無為其所不為章
敬之問無為其所不為無欲其所不欲曰人心至靈其
　所不當為不當欲之事何嘗不知但初間自知了到
　計較利害却自以為不妨便冐昧為之欲之耳今既
　知其所不當為不當欲者便要來這裏截斷斷然不
　為不欲故曰如此而已矣(語/類)
　　　人之有徳慧術知章
或問徳慧術知曰徳慧純粹術知聰明須有朴實工夫
　方磨得出(語/類)
　　　有安社稷臣章
王丈云天民大人不可分如大聖神之不可優劣某竊
　意此等向上地位與學者今日立身處大故懸絶故
　難遥度今且以諸先生之語求之則聖神固不可分
　(横渠曰聖不可知謂神荘生謬妄又謂有神人焉伊/川曰神則聖而不可知非聖人之上又有一等神人)
　(也/)大與聖則不可不分(伊川曰大而化之已與理一/也未化者如操尺度量物用)
　(之尚不免差已化者已即尺度尺度即巳顔子大而/未化若化則逹於孔子矣横渠曰大可為也化不可)
　(為也在熟之而已易所謂窮神知化乃養盛自致非/知力能強也又曰大而未化未能有其大化而後能)
　(有其大又曰大㡬聖/矣化則位乎天徳矣)更以言語氣象揣度則逹可行
　於天下而後行之與正已而物正者亦不得不異且
　如伊尹曰吾豈若使是君為堯舜之君哉使是民為
　堯舜之民哉豈若於吾身親見之哉又曰予将以斯
　道覺斯民也非予覺之而誰也此可謂逹可行於天
　下而後行之矣其於舜之恭巳正南面而已矣如何
　哉似此恐未可謂不可分也但其分難見如顔子之
　未逹一間處只是顔子自知耳(答汪尚書/○文集)
　　　廣土衆民章
問君子所性章曰只是這一箇道理雖逹而為堯舜在
　上亦不是添加些子窮而為孔孟在下亦不是减少
　些子盖這一箇道理合下都定了更添减不得又云
　這所性字說得虛如堯舜性之之性字
敬之問君子所性曰此是說生來承受之性仁義禮智
　根於心便見得四端著在心上相離不得才有些子
　私意便剗斷了那根便無生意譬如木根著在土上
　方㑹生其色也睟然都從那根上發出來
問仁義禮智根於心曰上說君子是通聖人言盖君子
　氣禀清明無物欲之累故合下生時這箇根便著土
　所以生色形見於外衆人則合下生時便為氣禀物
　欲一重隔了這箇根便未著土在盖有殘忍底心便
　沒了仁之根有頑鈍底心便沒了義之根有忿狠底
　心便沒了禮之根有黒暗底心便沒了智之根都各
　有一重隔了而今人只要去其氣質物欲之隔教四
　者之根著土而已如堯舜性之便是根已著土了湯
　武反之便是元來未曾著土而今方移得來著土了
看文字當看大意又看句語中何字是切要孟子謂仁
　義禮智根於心只根字甚有意如此用心義理自出
　(以上語/類四條)
不言而喻集注此義近看得似未安恐只是說四體不
　待安排而自然中禮也(答歐陽希/遜○文集)
　　　孔子登東山而小魯章
至之問孔子登東山而小魯一節曰此一章如詩之有
　此興比者但比之以他物而不說其事如何興則引
　物以發其意而終說破其事也如孔子登東山而小
　魯至逰於聖人之門者難為言此興也觀水有術必
　觀其瀾至容光必照焉此比也流水之為物也至不
　成章不逹此又是興也比者如鶴鳴於九臯之類興
　者如他人有心予忖度之上引毚兔柔木之類是也
　流水之為物也不盈科不行君子之志於道也不成
　章不逹盖人之為學湏是務實乃能有進若這裏工
　夫欠了些分豪定是要透過那裏不得
問必觀其瀾是因其瀾處便見其本耶抑觀其瀾知其
　有本了又湏窮其本之所自來曰若論水之有源本
　則觀其流必知其有源然流處便是那源本更去那
　裏别討本只那瀾便是那本了若非本何處有那流
　若說觀其瀾又須觀其本則孟子何不曰必觀其本
　他說觀其瀾便是􁂗瀾處便見其本(以上語/類二條)
　　　雞鳴而起章
利與善之間若纔有心要人知要人道好要以此求利
　祿皆為利也這箇極多般様雖所為皆善但有一豪
　歆慕外物之心便是利了如一塊潔白物事上面只
　着一㸃黒便不得為白矣又如好底物事如腦子之
　屬上面只着一㸃糞穢便都壊了不得為香矣若是
　糞穢上面假饒著一堆腦麝亦不濟事做善須要做
　到極盡處方唤做善
用之問舜孳孳為善未接物時只主於敬便是為善以
　此觀之聖人之道不是黙然無言聖人之心純亦不
　巳雖無事時也常有箇主宰在這裏固不是放肆亦
　不是如槁木死灰曰這便如夜來說只是有操而已
　一叚如今且湏常存箇誠敬做主學問方有所歸著
　如有屋舍了零零碎碎方有頓處不然却似無家舍
　人雖有千萬之寳亦無安頓處今日放在東邊草裏
　明日放在西邊草裏終非己物(以上語/類二條)
　　　楊子取為我章
問墨氏兼愛楊氏為我夫兼愛雖無差等不合聖人之
　正道乃是割己為人滅去己私猶足立教若為我乃
　小巳自私之事果何足以立教耶曰荘子數稱楊子
　居之為人恐楊氏之學如今道流修煉之士其保嗇
　神氣雖一句話也不妄與人說正孟子所謂拔一毛
　而利天下不為是也
問楊墨固是皆不得中至子莫又要安排討箇中執之
　曰子莫見楊墨皆偏在一處要􁂗二者之中而執之
　正是安排尋討也原其意思固好只是見得不分明
　依舊不是且如三過其門而不入在禹稷之時則可
　在顔子則不可居陋巷在顔子之時則是中在禹稷
　之時則非中矣居陋巷則似楊氏三過其門而不入
　則似墨氏要之禹稷似兼愛而非兼愛顔子似為我
　而非為我(以上語/類二條)
執中當知時茍失其時則亦失中矣此語恐未安盖程
　子謂子莫執中比楊墨為近而中則不可執也當知
　子莫執中與舜禹湯之執中不同則知此說矣盖聖
　人義精仁熟非有意於執中而自然無過不及故有
　執中之名而實未嘗有所執也以其無時不中故又
　曰時中若學未至理未明而徒欲求夫所謂中者而
　執之則所謂中者果何形状而可執也殆愈執而愈
　失矣子莫是也既不識中乃慕夫時中者而欲随時
　以為中吾恐其失之彌逺未必不流而為小人之無
　忌憚也中庸但言擇善而不言擇中其曰擇乎中庸
　亦必繼之曰得一善豈不以善端可求而中體難識
　乎夫惟明善則中可得而識矣(答何叔亰/○文集)
　　　飢者甘食章
人心亦皆有害趙氏謂人心為利欲所害此說甚善愚
　謂飢渇害其知味之性則飲食雖不甘亦以為甘利
　欲害其仁義之性則所為雖不可亦以為可(荅何/叔亰)
飢者甘食渇者甘飲某竊謂此章是借飢渇之害以言
　人心之害所謂人心之害恐不止為貧賤而已凡一
　切欲有求之不得而遂不暇擇焉皆是也所謂人能
　無以飢渇之害為心害者謂人能無以飢渇害口腹
　之類為其心害則不憂其不及人矣未知如此說得
　否曰此章從來有兩說以意則此說勝蓋不欲人以
　利欲害其心如飢渇之害口腹也以語則不以飢渇
　之害動其心者為切於文義未知果孰是但後說差
　不費力耳(荅潘子善○以/上文集二條)
　　　堯舜性之也章
性之是合下如此身之是做到那田地
或問仁人心也若假借為之焉能有諸巳哉而孟子却
　云五覇久假而不歸烏知其非有何也曰此最難說
　前軰多有辯之者然卒不得其說烏知二字為五覇
　設也如云五覇自不知也五覇久假而不歸安知其
　亦非己有也(以上語/類二條)
久假之說欲下語云五覇假之而至於功施當時名顯
　後世則是久假而不歸矣人亦安能知其本非真有
　哉孟子之言盖疾矯偽之亂真傷時人之易惑而非
　與五覇之辭也(答蔡/季通)
温公疑孟曰所謂性之者天與之也身之者親行之也
　假之者外有之而内實亡也堯舜湯武之於仁義也
　皆性得而身行之也五覇則強焉而已夫仁所以治
　國家而服諸侯也皇帝王覇皆用之顧其所以殊者
　大小髙下逺近多寡之間耳假者文具而實不從之
　謂也文具而實不從其國家且不可保况於覇乎雖
　久假而不歸猶非其有也隠之辯曰仁之為道有生
　者皆具有性者同得顧所行如何耳堯舜之於仁生
　而知之率性而行也湯武之於仁學而知之體仁而
　行也五覇之於仁困而知之意謂非仁則不足以治
　國家服諸侯於是假而行之其實非仁也而謂皇帝
　王覇皆用之顧其所以殊者大小髙卑逺近多寡之
　間耳何所見之異也孟子之言曰堯舜性之湯武身
　之五覇假之假之而不歸烏知其非有正合中庸所
　謂或安而行或利而行或勉強而行及其成功一也
　孟子之意以勉其君為仁耳惜乎五覇假之而不能
　久也曰隠之以五覇為困知勉行者愚謂此七十子
　之事非五覇所及也假之之情與勉行固異而彼於
　仁義亦習聞其號云耳豈真知之者哉温公云假者
　文具而實不從之謂也文具而實不從其國家且不
　可保况於覇乎雖久假而不歸猶非其有也愚謂當
　時諸侯之於仁義文實俱䘮惟五覇能具其文耳亦
　彼善於此之謂也又有大國資強輔因竊仁義之號
　以令諸侯則孰敢不從之也哉使其有王者作而以
　仁義之實施焉則爝火之光其息久矣孟子謂久假
　不歸烏知其非有止謂當時之人不能察其假之之
　情而遂以為真有之耳此正温公所惑而反以病孟
　子不亦誤哉(讀余隐之尊孟辯/○以上文集二條)
　　　王子墊問曰章
問王子墊以人之為士下既不為農工商之事上又未
　有卿大夫之職故疑其若無所事者孟子言士雖未
　得位以行道而其志之所尚則有仁義焉曰尚志之
　說甚善志字與父在觀其志之志同盖未見於所行
　而方見於所存也(荅潘謙之/○文集)
　　　桃應問曰章
温公疑孟曰虞書稱舜之徳曰父頑母嚚象傲克諧以
　孝烝烝又不格姦所貴乎舜者為其能以孝和諧其
　親使之進進以善自治而不至於惡也如是則舜為
　子瞽瞍必不殺人矣若不能止其未然使至於殺人
　執於有司乃棄天下竊之以逃狂夫且猶不為而謂
　舜為之乎是特委巷之言也殆非孟子之言也且瞽
　瞍既執於臯陶矣舜烏得而竊之雖負而逃於海濵
　臯陶外雖執之以正其法而内實縱之以予舜是君
　臣相與為偽以欺天下也惡得為舜與臯陶哉又舜
　既為天子矣天下之民戴之如父母雖欲遵海濵而
　處民豈聼之哉是臯陶之執瞽瞍得法而亡舜也所
　亡益多矣故曰是特委巷之言殆非孟子之言也隠
　之辯曰桃應之問乃設事耳非謂巳有是事也桃應
　之意盖謂法者天下之大公舜制法者也臯陶守法
　者也脫或舜之父殺人則如之何孟子答之曰執之
　者士之職所當然也舜不敢禁者不以私恩廢天下
　之公法也夫有所受云者正如為将閫外之權則專
　之君命有所不受士之守法亦然盖以法者先王之
　制與天下公共為之士者受法於先王非可為一人
　而私之舜既不得私其父将寘之於法則失為人子
　之道将寘而不問則廢天下之法寜并棄天下願得
　竊負而逃處於海濵樂以終其身焉更忘其為天子
　之貴也當時固無是事彼既設為問目使孟子不答
　則其理不明孟子之意謂天下之富天子之貴不能
　易事父之孝遂答之以天下可忘而父不可暫捨所
　以明父子之道也其於名教豈曰小補之哉曰龜山
　先生嘗言固無是事此只是論舜心耳愚謂執之而
　已矣非洞見臯陶之心者不能言也此一章之義見
　聖賢所處無所不用其極所謂止於至善者也隐之
　之辯專以父子之道為言却似實有此事於義未瑩
　(讀余隐之尊/孟辯○文集)
　　　孟子自范之齊章
問孟子言居移氣養移體後却只論居不論養豈非居
　能移人之氣亦如養之能移人之體乎曰有是居則
　有是養居公卿則自有公卿底奉養居貧賤則自有
　居貧賤底奉養言居則養在其中(語/類)
　　　形色天性章
敬之問形色天性形是耳目口鼻之類色是如何曰一
　顰一笑皆有至理形字重色字輕故下面但云惟聖
　人可以踐形直卿云形是動容貎色是正顔色曰固
　是
踐形是有這箇物事脚實踏著不闕了他箇有是形便
　有是理盡得這箇理便是踐得這箇形耳目本有這
　箇聰明若不盡其聰明時便是闕了這箇形不曽踐
　得(以上語/類二條)
踐形如踐言之踐程子所謂充人之形是也盖人之形
　色莫非天性如視則有明聼則有聰動則有節是則
　所謂天性者初不外乎形色之間也但常人失其性
　故視有不明聼有不聰動有不中是則雖有是形而
　無以踐之惟聖人盡性故視明聼聰而動無不中是
　以既有是形而又可以踐其形也可以踐形則無愧
　於形矣(荅吴晦叔/○文集)
　　　君子之所以教者五章
伯豐問横渠曰顔子私淑艾以教人隐而未見之仁也
　如何曰舊觧有私淑艾者謂自善其身而示教於人
　故横渠如此說然考孟子所謂予未得為孔子徒也
　予私淑諸人也此人者是孟子指其師友子思之類
　以謂予不得親見孔子而師之只是我私竊傳其善
　於人如有私淑艾者却是君子所以教者五然亦有
　次叙有如時雨化之者他地位已到因而發之孔子
　於顔曽是也其次成徳逹材又随人資材成就有答
　問者未及師承只是來相荅問而已私淑艾者未嘗
　親見面授只是或聞其風而師慕之或私竊傳其善
　言善行學之以善於其身是亦君子之教誨也横渠
　集中有祭文云私淑祖考之遺訓說得文義却順(語/類)
　　　公孫丑曰道則髙矣美矣章
或問范謂君子之射引而不發以待彀與的之相偶心
　欲必中故躍如也此說如何曰范氏此說最好笑豈
　有君子之射常引而不發者乎只管引而不發却成
　甚射也引而不發之語只縁上文說射故有此語此
　只是言君子之教人但開其端以示人而已其中自
　有箇躍如底道理學者須是識得這箇道理方知君
　子教人為甚忠故下云中道而立能者從之(語/類)
　　　君子之於物也章
墨氏以儒者親親之分仁民而親親反有不厚釋氏以
　儒者仁民之分愛物而仁民反有未至(荅何叔京/○文集)
　　　知者無不知也章
問如舜舉臯陶湯舉伊尹所謂親賢者乃治天下者不
　易之務若當務之急是随其時勢之不同堯之歴象
　治水舜之舉相去凶湯之伐夏救民皆所務之急者
　曰也是如此然當務之急如所謂勞心者治人勞力
　者治於人堯舜之治天下豈無所用其心亦不用於
　耕耳又如夫子言務民之義應係所當為者皆是也
　漢卿問不能三年之䘮而緦小功之察放飯流歠而
　問無齒决是之謂不知務却止說智不說仁曰便是
　併與仁說所謂急親賢之為務豈不為仁乎先生因
　推言學者亦有當務如孟子論今樂古樂則與民同
　樂乃樂之本學者所當知也若欲明其聲音節奏特
　樂之一事耳又如脩緝禮書亦是學者之一事學者
　須要窮其源本放得大水下來則如海潮之至大船
　小船莫不浮汎若上面無水來則大船小船都動不
　得如講學既能得其大者則小小文義自是該通若
　只於淺處用功則必不免沈滯之患矣(語/類)
　　盡心下
　　　盡信書章
孟子說盡信書不如無書者只縁當時恁地戰鬭殘戮
　恐當時人以此為口實故說此然血流漂杵看上文
　自說前徒倒戈攻其後以北不是武王殺他乃紂之
　人自蹂踐相殺荀子云所以殺之者非周人也商人
　也(語/類)
　　　舜之飯糗茹草章
或問二女果趙氏以果為侍有所據否曰某嘗推究此
　廣韻從女從果者亦曰侍也(語/類)
　　　身不行道章
不行於妻子百事不行不可使亦在其中不能行於妻
　子却只指使人一事言之順之之說極是(荅石子重/○文集)
　　　好名之人章
讓千乗之國惟賢人能之然好名之人亦有時而能之
　然若不是真箇能讓之人則於小處不覺發見矣盖
　好名之人本非真能讓國也徒出一時之慕名而勉
　強為之耳然這邊雖能讓千乗之國那邊簞食豆羮
　必見於色東坡所謂人能碎千金之璧而不能不失
　聲於破釡正此意也茍非其人其人指真能讓國者
　非指好名之人也
某嘗把此一段對鄉為身死而不受一段為義盖前段
　是好名之人大處打得過小處漏綻也動於萬鍾者
　是小處遮掩得過大處發露也(以上語/類二條)
　　　仁也者人也章
仁者人也合而言之道也只仁與人合而言之便是道
　猶言公而以人體之便是仁也
人之所以得名以其仁也言仁而不言人則不見理之
　所寓言人而不言仁則人不過是一塊血肉耳必合
　而言之方見得道理出來因言仁字最難形容是箇
　柔軟有知覺相酬接之意此須是自去體認切問而
　近思仁在其中矣(以上語/類二條)
　　　口之於味也章
敬之問有命焉君子不謂性也有命焉乃是聖人要人
　全其正性曰不然此分明說君子不謂性這性字便
　不全是􁂗理上說夫口之欲食目之欲色耳之欲聲
　鼻之欲臭四肢之欲安逸如何自㑹恁地這箇是天
　理之自然然理附於氣這許多却從血氣軀殻上發
　出來故君子不當以此為主而以天命之理為主都
　不把那箇當事但看這理合如何有命焉有性焉此
　命字與性字是就理上說性也君子不謂性也命也
　君子不謂命也此性字與命字是就氣上說
性也有命焉此性是氣禀之性命則是限制人心者命
　也有性焉此命是氣禀有清濁性則是限則道心者
區兄問有性焉有命焉一段先生甚喜以謂某四十歳
　方看透此段意思上云性也是氣禀之性有命焉是
　斷制人心欲其不敢過也下云命也盖其所受氣禀
　亦有厚薄之不齊有性焉是限則道心欲其無不及
　也
問孟子謂性也有命焉此性所指謂何曰此性字指氣
　質而言此命字却合理與氣而言盖五者之欲固是
　人性然有命分既不可謂我性之所有而必求得之
　又不可謂我分可以得而必極其欲如貧賤不能如
　願此固分也富貴之極可以無所不為然亦有限制
　裁節又當安之於理如紂之酒池肉林却是富貴之
　極而不知限節之意若以其分言之固無不可為但
　道理却恁地不得今人只說得一邊不知合而言之
　未嘗不同也命也有性焉此命字專指氣而言此性
　字却指理而言如舜遇瞽瞍固是所遇氣數然舜惟
　盡事親之道期於底豫此所謂盡性大凡清濁厚薄
　之禀皆命也所造之有淺有深所遇之有應有不應
　皆由厚薄清濁之分不同且如聖人之於天道如堯
　舜則是性之湯武則是身之禹則入聖域而不優此
　是合下所禀有清濁而所造有淺深不同仁之於父
　子如舜之遇瞽瞍義之於君臣如文王在羑里孔子
　不得位禮之於賔主如子敖以孟子為簡智之於賢
　者如晏嬰智矣而不知孔子此是合下來所禀有厚
　薄而所遇有應不應但其命雖如此又有性焉故當
　盡性大抵孟子此語是各就其所重言之所以伸此
　而抑彼如論語所說審富貴而安貧賤之意張子所
　謂養則付命於天道則責成於已是也然又自要看
　得活道理不是死底物在人自著力也
或問君子不謂性命曰論來口之於味目之於色耳之
　於聲鼻之於臭四肢之於安佚固是性然亦便是合
　下賦予之命仁之於父子義之於君臣禮之於賔主
　智之於賢者聖人之於天道固是命然亦便是各得
　其所受之理便是性孟子恐人只見得一邊故就其
　所主而言舜禹相授受只說人心惟危道心惟微論
　來只有一箇心那得有兩様只就他所主而言那箇
　便唤做人心那箇便唤做道心人心如口之於味目
　之於色耳之於聲鼻之於臭四肢之於安佚若以為
　性所當然一向惟意所欲却不可盖有命存焉須著
　安於定分不敢少過始得道心如仁之於父子義之
　於君臣禮之於賔主智之於賢者聖人之於天道若
　以為命已前定任其如何更不盡心却不可盖有性
　存焉須著盡此心以求合乎理始得
仁之於父子義之於君臣禮之於賔主智之於賢者聖
　人之於天道命也有性焉君子不謂命也此命字有
　兩說一以所禀言之一以所值言之集注之說是以
　所禀言之清而厚則仁之於父子也至若瞽瞍之於
　舜則薄於仁矣義之於君臣也盡若桀紂之於逄干
　則薄於義矣禮薄而至於賔主之失其歡智薄而至
　於賢者之不能盡知其極至於聖人之於天道有性
　之反之之不同如堯舜之盛徳固備於天道若禹入
　聖域而不優則亦其禀之有未純處是皆所謂命也
　(以上語/類六條)
以口之於味之屬為性非專指氣質盖以理之屬於血
　氣者而言如書之言人心也(荅林/徳久)
諸家之說即每事只說得一邊要須說口之於味(云云/)
　此固性之所欲然在人則有所賦之分在理則有不
　易之則皆命也是以君子不謂之性而付命於天仁
　之於父子(云云/)在我則有厚薄之禀在彼則有遇不
　遇之殊是皆命也然有性焉是以君子不謂之命而
　責成於已須如此看意思方圎無欠闕處(荅許/順之)
問聖人之於天道嘗疑此句比上文義例似於倒置䝉
　批誨云上字在我其下乃所得所施之不同如此立
　語亦不為倒必大今試釋之曰仁之所施厚於父子
　義之所施盡於君臣禮之所施恭於賔主之際智之
　所施哲於賢否之辨聖人之所得全夫天理之粹若
　如此觧固未為倒但似終費注脚斡旋之力又仁義
　禮智四字謂之在我可也若以此例說聖人二字意
　亦未安曰聖人以身言豈非在我天道以理言豈非
　所得(荅吴伯豐○以/上文集三條)
　　　浩生不害問曰章
可欲之謂善可欲只是說這人可愛也
善人能無惡矣然未必能不失也必真知其善之當然
　而實有於已然後能不失信者實有於已而不失之
　謂
問可欲之謂善至聖而不可知之謂神曰善渾全底好
　人無可惡之惡有可喜可欲之善有諸已之謂信真
　箇有此善若不有諸已則若存若亡不可謂之信自
　此而下雖一節深如一節却易理㑹充實謂積累光
　輝謂發現於外化則化其大之之迹聖而不可知處
　便是神也所以明道言仲尼無迹顔子微有迹孟子
　其迹著或問顔子之微有迹處曰如願無伐善無施
　勞皆是若孔子有迹只是人捉摸不著
問只自善推去否曰固是然須是有箇善方推得譬如
　合一藥須先有真藥材然後和合羅碾得來成藥若
　是藥材不真雖百般羅碾畢竟不是(以上語/類四條)
　　　逃墨必歸於楊章
問逃墨必歸於楊逃楊必歸於儒曰楊墨皆是邪說無
　大輕重但墨氏之說尤出於矯偽不近人情而難行
　故孟子之言如此非以楊氏為可取也(荅嚴時亨/○文集)
　　　盆成括仕於齊章
不聞君子之大道者肆情妄作無所不至不但挾勢陵
　人而已(荅何叔京/○文集)
　　　人皆有所不忍章
問此章前面雙關說仁義後面却專說義如何曰前一
　截是衆人所共曉到這後又較細密難曉故詳說之
　又問莫有深淺否曰後面也是說得漸漸較密
問人能充無受爾汝之實集注云實誠也人不肯受爾
　汝之實者羞惡之誠也須是自治其身無不謹然後
　無爾汝之稱否曰這些子注中觧得不分曉記得舊
　時觧得好却因後來改來改去不分曉了看來實字
　對名字說不欲人以爾汝之稱加諸我是惡爾汝之
　名也然反之於身而去其無可爾汝之行是能充其
　無受爾汝之實也若我自有未是處則雖惡人以爾
　汝相稱亦自有所愧矣又問餂者探取之意猶言探
　試之探否曰餂是鉤致之意如本不必說自家却强
　說㡬句要去動人要去恱人是以言餂之也如合當
　與他說却不說須故為要難使他來問我是以不言
　餂之也又問政使當言而言茍有恱人之意是亦穿
　窬之類否曰固是這穿窬之心便是那受爾汝之實
　又問此章首言仁義而後專言義者何也曰仁只是
　一路不過只是箇不忍之心茍能充此心便了義却
　頭項多又問人能充無穿窬之心是就至粗處說未
　可以言而言與可以言而不言是說入至細處否曰
　然能充無受爾汝之實處工夫却甚大了到這田地
　工夫大叚周密了所以說無所徃而不為義也使行
　已有一豪未盡便不能無受爾汝之實矣逹者推也
　是展去充填滿也填塞教滿又曰此叚最好看(此說/充無)
　(受爾汝之實與集注異可/以兼存○以上語類二條)
　　　堯舜性者也章
湯武固皆反之但細觀其書湯反之之功恐更精密又
　如湯誓與牧誓數桀紂之罪詞氣亦不同又曰湯有
　慙徳如武王恐亦未必有此意也
聖人是人與法為一巳與天為一學者是人未與法為
　一巳未與天為一固須行法以俟命也(以上語/類二條)
　　　說大人則藐之章
說大人之義某嘗說孟子不是教人去藐大人但教人
　勿視其巍巍然者而已今人不是畏大人只是畏其
　巍巍然者而已如蘓秦嫂所謂見季子位髙金多正
　是此見識也若能勿視其巍巍然而不失夫畏大人
　之心則是乃真能畏大人者也(荅廖子晦/○文集)
　　　養心莫善於寡欲章
孟子曰其為人也寡欲章只是言天理人欲相為消長
　分數其為人也寡欲則人欲分數少故雖有不存焉
　者寡矣不存焉寡則天理分數多也其為人也多欲
　則人欲分數多故雖有存焉者寡矣存焉者寡則是
　天理分數少也
敬之問養心莫善於寡欲養心也只是中虚曰固是若
　眼前事事要時這心便一齊走出了未是說無只减
　少便可漸存得此心若事事貪要這箇又要那箇未
　必便說到邪僻不好底物事只是眼前底事才多欲
　便本心都紛雜了(以上語/類二條)
　　　萬章問孔子在陳章
問鄉原之義曰原字與愿字同義以其務為謹愿不欲
　忤俗以取容專務徇俗欲使人無所非刺既不肯做
　狂又不肯做狷一心只要得人說好更不理㑹自己
　所見所得與天理之是非彼狂者嘐嘐然以古人為
　志雖行之未至而所知亦甚逺矣狷者便只是有志
　力行不為不善二者皆能不顧流俗汙世之是非雖
　是不得中道却都是為己不為他人彼鄉原便反非
　笑之曰何以是嘐嘐也言不顧行行不顧言則曰古
　之人此是鄉原笑狂者也行何為踽踽涼涼生斯世
　也為斯世也善斯可矣此是鄉原笑狷者也彼其實
　所向則是閹然媚於世而已孔子以他心一向外馳
　更不反已故以為徳之賊而孟子又以為不可與入
　堯舜之道又問孔門狂者如琴張曽晳軰是也如子
　路子夏軰亦可謂之狷者乎曰孔門亦有狂不成狂
　狷不成狷如冉求之類是也至於曽晳誠狂者也只
　爭一撮地便流為荘周之徒
敬之問經正則庶民興這箇經正還當只是躬行亦及
　政事否曰這箇不通分做兩件說如堯舜雖是端拱
　無為只政事便從這裏做出那曾恁地便了有禹湯
　之徳便有禹湯之業有伊周之徳便有伊周之業終
　不如萬石君不言而躬行凡事一切不理㑹有一家
　便當理㑹一家之事有一國便當理㑹一國之事又
　曰孟子當楊墨塞道其害非細孟子若不明白說破
　只理㑹躬行教他自化如何得化賀孫問此即大學
　明徳新民之至否曰然新民必本於明徳而明徳所
　　以為新民也(以上語/類二條)
　　　　由堯舜至於湯章
　問然而無有乎爾則亦無有乎爾曰惟三山林少頴向
　　某說得最好若禹臯陶則見而知之湯則聞而知之
　　盖曰若非前面見而知得後之人如何聞而知之也
　　孟子去孔子之世如此其未逺近聖人之居如此其
　　甚然而已無有見而知之者則五百嵗之後又豈復
　　有聞而知之者乎(語/類)
　
　
　
　
　
　
　
御纂朱子全書卷二十三
　欽定四庫全書
御纂朱子全書卷二十四
　　中庸一
　問中庸名篇之義中者不偏不倚無過不及之名兼此
　　二義包括方盡就道理上看固是有未發之中就經
　　文上看亦先言喜怒哀樂未發之謂中又言君子之
　　中庸也君子而時中先生曰他所以名篇者本是取
　　時中之中然所以能時中者葢有那未發之中在所
　　以先開說未發之中然後又說君子之時中
　在中之中與在事之中只是一事此是體彼是尾
　中庸之中是兼已發而中節無過不及者得名故周子
　　曰惟中者和也中節也天下之達道也若不識得此
　　理則周子之言更解不得所以伊川謂中者天下之
　　正道中庸章句以中庸之中實兼中和之義論語集
　　注以中者不偏不倚無過不及之名皆此意也
　惟其平常故不可易如飲食之有五榖衣服之有布帛
　若是竒羞異味錦綺組繡不乆便湏厭了庸固是定
　理若直解為定理却不見得平常意思今以平常言
　然定理自在其中矣公晦問中庸二字舊說依程子
　不偏不易之語今說得是不偏不倚無過不及而平
　常之理似以不偏不倚無過不及說中乃是精宻切
　至之語而以平常說庸恰似不相粘著曰此其所以
　粘著葢縁處得極精極宻只是如此平常若有些子
　咤異便不是極精極宻便不是中庸凡事無不相反
　以相成
或問中與誠意如何曰中是道理之模樣誠是道理之
　實處中即誠矣又問智仁勇於誠如何曰智仁勇是
　做的事誠是行此三者都要實又問中庸曰中庸只
　是一事就那頭看是中就這頭看是庸譬如山與嶺
　只是一物方其山即是謂之山行著嶺路則謂之嶺
　非二物也中庸只是一箇道理以其不偏不倚故謂
　之中以其不差異可常行故謂之庸未有中而不庸
　者亦未有庸而不中者惟中故平常堯授舜舜授禹
　都是當其時合如此做做得來恰好所謂中也中即
　平常也不如此便非中便不是平常以至湯武之事
　亦然又如當盛夏極暑時湏用飲冷就涼處衣葛揮
　扇此便是中便是平常當隆冬盛寒時須用飲湯就
　宻室重裘擁火此便是中便是平常若極暑時重裘
　擁火盛寒時衣葛揮扇便是差異便是失其中矣
問道之常變舉中庸或問說曰守常底固是是然到守
　不得處只著變而硬守定則不得至變得來合理斷
　然著如此做依舊是常又問前日說經權云常自是
　著還他一箇常變自是著還他一箇變如或問舉堯
　舜之禪授湯武之放伐其變無窮無適而非常却又
　皆以為平常是如何曰是他到不得已處只得變變
　得是仍舊是平常然依舊著存一箇變
向見劉致中說今世傳眀道中庸義是與叔初本後為
　博士演為講義先生又云尚恐今解是初著後掇其
　要為解也又云吕中庸文滂沛意浹洽
李先生說陳㡬叟輩皆以楊氏中庸不如吕氏先生曰
　呂氏飽滿充實
龜山門人自言龜山中庸枯燥不如與叔浹洽先生曰
　與叔却似行到他人如登髙望逺
游楊呂侯諸先生解中庸只說他所見一面道理却不
　將聖人言語折衷所以多失
先生以中庸或問見授云亦有未滿意處如評論程子
　諸子說處尚多觕
問趙書記欲以先生中庸解鋟木如何先生曰公歸時
　煩說與切不可某為人遲鈍旋見得旋改一年之内
　改了數遍不可知又自笑云那得箇人如此著述(以/上)
　(語類十/二條)
中庸之書子思子之所作也昔者曽子學於孔子而得
　其傳矣孔子之孫子思又學於曽子而得其所傳於
　孔子者焉既而懼夫傳之乆逺而或失其真也於是
　推本所傳之意質以所聞之言更相反覆作為此書
　孟子之徒實受其說孟子沒而不得其傳焉漢之諸
　儒雖或擎誦然既雜乎傳記之間而莫之貴又莫有
　能眀其所傳之意者至唐李翺始知尊信其書為之
　論說然其所謂滅情以復性者又雜乎佛老而言之
　則亦異於曽子子思孟子之所傳矣至於本朝濓溪
　周夫子始得其所傳之要以著於篇河南二程夫子
　又得其遺㫖而發揮之然後其學布於天下然眀道
　不及為書今世所傳陳忠肅公之所序者乃藍田吕
　氏所著之别本也伊川雖嘗自言中庸今已成書然
　亦不傳於學者或以問於和靖尹公則曰先生自以
　不滿其意而火之矣二夫子於此既皆無書故今所
　傳特出於門人記平居問答之辭而門人之說行於
　世者唯吕氏游氏楊氏侯氏為有成書若横渠先生
　若謝氏尹氏則亦或記其語之及此者耳又皆别自
　為編或頗雜出他記葢學者欲觀其聚而不可得固
　不能有以考其異而㑹其同也某之友㑹稽石君􁂘
　子重乃始集而次之合為一書以便觀覽名曰中庸
　集解復第其録如右而屬某序之某惟聖門傳授之
　微㫖見於此篇者諸先生言之詳矣某之淺陋葢有
　行思坐誦沒世窮年而不得其所以言者尚何敢措
　一辭於其間然嘗竊謂秦漢以来聖學不傳儒者惟
　知章句訓詁之為事而不知復求聖人之意以眀夫
　性命道徳之歸至於近世先知先覺之士始發眀之
　則學者既有以知夫前日之為陋矣然或乃徒誦其
　言以為髙而又初不知深求其意甚者遂至於脫略
　章句陵籍訓詁坐談空妙展轉相迷而其為患反有
　甚於前日之為陋者嗚呼是豈古昔聖賢相傳之本
　意與夫近世先生君子之所以望於後人者哉某誠
　不敏私竊懼焉故因子重之書特以此言題其篇首
　以告夫同志之讀此書者使之毋跂於髙無駭於竒
　必沈潛乎句讀文義之間以㑹其歸必戒懼乎不覩
　不聞之中以踐其實庶乎優柔厭飫真積力乆而於
　博厚髙眀悠乆之域忽不自知其至焉則為有以真
　得其傳而無徒誦坐談之弊矣抑子重之為此書采
　掇無遺條理不紊分章雖因衆說然去取之間不失
　其當其謹宻詳審葢有得乎行逺自邇登髙自卑之
　意唯哀公問政以下六章據家語本一時問答之言
　今從諸家不能復合然不害於其脈理之貫通也又
　以簡帙重大分為兩卷亦無他義例云(中庸集解/序○文集)
　　右總論
天命之謂性是専言理雖氣亦包在其中然說理意較
　多若云兼言氣便說率性之謂道不去如太極雖不
　離乎隂陽而亦不雜乎隂陽
問天命之謂性此只是從原頭說否曰萬物皆只同這
　一箇原頭聖人所以盡已之性則能盡人之性盡物
　之性由其同一原故也若非同此一原則人自人之
　性物自物之性如何盡得
問率性之謂道率循也此循字是就道上說還是就行
　道人上說曰諸家多作行道人上說以率性便作修
　為非也率性者只是說循吾本然之性便自有許多
　道理性是箇渾淪底物道是箇性中分派條理循性
　之所有其許多分派條理即道也
問率性通人物而言則此性字似生之謂性之性兼氣
　禀言之否曰天命之謂性這性亦離氣禀不得率循
　也此循字是就道上說不是就行道人說性善只一
　般但人物氣禀有異不可道物無此理性是箇渾淪
　物道是性中分派條理随分派條理去皆是道穿牛
　鼻絡馬首皆是随他所通處仁義禮智物豈不有但
　偏耳随他性之所通處道皆無所不在曰此性字亦
　是以理言否曰是又問鳶有鳶之性魚有魚之性其
　飛其躍天機自完便是天理流行發現之妙處故子
　思姑舉此一二以眀道之無所不在否曰是
萬物禀受莫非至善者性率性而行各得其分者道
天命之謂性率性之謂道性與道相對則性是體道是
　用又曰道便是在裏面做出底道
問率性之謂道通人物而言則修道之謂教亦通人物
　如服牛乘馬不殺胎不殀夭斧斤以時入山林此是
　聖人教化不特在人倫上品節防範而及於物否曰
　也是如此所以謂之盡物之性但於人較詳於物較
　略人上較多物上較少(以上語/類七條)
中庸鄙說誠有未當然其說之病正在分曉太過無復
　餘味以待學者涵泳咀嚼之功而来諭反謂未曾分
　曉說出不知更欲如何乃為分曉說出耶天命之性
　不可形容不須贊歎只得將他骨子實頭處說出来
　乃於言性為有功故某只以仁義禮智四字言之最
　為端的率性之道便是率此之性無非是道亦離此
　四字不得如程子所謂仁性也孝弟是用也性中只
　有仁義禮智而已曷嘗有孝弟来此語亦可見矣葢
　父子之親兄弟之愛固性之所有然在性中只謂之
　仁而不謂之父子兄弟之道也君臣之分朋友之交
　亦性之所有然在性中只謂之義而不謂之君臣朋
　友之道也推此言之曰禮曰智無不然者葢天地萬
　物之理無不出於此四者今以此為倒說而反謂仁
　義因父子君臣而得名此某之所疑者(荅胡/廣仲)
禮樂刑政之為教如寒暑生殺之為嵗此何所疑若如
　来意則道外有物而刑政専出於蚩尤申商矣此類
　更宜寛著心胷子細推驗不可只將尋常小小意見
　窺測也觀横渠先生論周禮天官處亦可見矣(荅楊/深父)
　(○以上文/集二條)
問中庸舊本不曽觧可離非道一句今先生說云瞬息
　不存便是邪妄方悟本章可離與不可離道與非道
　各相對待而言離了仁便不仁離了義便不義公私
　善利皆然向来從龜山說只謂道自不可離而先生
　舊亦不曾為學者說破曰向来亦是看得太髙
此道無時無之然體之則合背之則離也一有離之則
　當此之時失此之道矣故曰不可須臾離君子所以
　戒慎不睹恐懼不聞則不敢以須臾離也
問日用間如何是不聞不見處人之耳目聞見常自若
　莫只是念慮未起未有意於聞見否曰所不聞所不
　見不是合眼掩耳只是喜怒哀樂未發時凡萬事皆
　未萌芽自家便先恁地戒謹恐懼常要提起此心常
　在這裏便是防於未然不見是圗底意思徐問講求
　義理時此心如何曰思慮是心之發了伊川謂存養
　於喜怒哀樂未發之前則可求中於喜怒哀樂未發
　之前則不可
所謂不睹不聞者乃是從那盡處說来非謂於所睹所
　聞處不謹也
用之問戒懼不睹不聞是起頭處至莫見乎隠莫顯乎
　微又用緊一緊曰不可如此說戒謹恐懼是普說言
　道理偪塞都是無時而不戒謹恐懼到得隠微之間
　人所易忽又更用謹這箇却是喚起說戒懼無箇起
　頭處只是普遍都用
問莫見乎隠莫顯乎微程子舉弹琴殺心事是就人知
　處言吕游楊氏所說是就已自知處言章句只說已
　自知或疑是合二者而言否曰有動於中已固先自
　知亦不能掩人之知所謂誠之不可揜也
問不睹不聞者已之所不睹不聞也獨者人之所不睹
　不聞也如此看便見得此章分兩節事分眀先生曰
　其所不睹不聞其之一字便見得是說已不睹不聞
　處只是諸家看得自不子細耳又問如此分兩節工
　夫則致中致和工夫方各有著落而天地位萬物育
　亦各有歸著曰是
問不睹不聞與謹獨何别曰上一節說存天理之本然
　下一節說遏人欲於將萌又問能存天理了則下面
　謹獨似多了一截曰雖是存得天理臨發時也須㸃
　檢這便是他宻處若只說存天理了更不謹獨却是
　只用致中不用致和了又問致中是未動之前然謂
　之戒懼却是動了曰公莫看得戒謹恐懼太重了此
　只是略省一省不是恁驚惶震懼略是箇敬模樣如
　此然道著敬字已是重了只略略收拾来便在這裏
　伊川所謂道箇敬字也不大叚用得力
問謹獨莫只是十目所視十手所指處也與那闇室不
　欺時一般否先生是之又云這獨也又不是恁地獨
　時如與衆人對坐自心中發一念或正或不正此亦
　是獨處
吕子約来書爭莫見乎隠莫顯乎微只管滚作一叚看
　某荅他書江西諸人將去看頗以其說為然彭子夀
　却看得好云前叚不可須臾離且是大體說到謹獨
　處尤見於接物得力先生又云吕家之學重於守舊
　更不論理徳眀問道不可須臾離可離非道是言道
　之體叚如此莫見乎隠莫顯乎微亦然下面君子戒
　謹恐懼君子必謹其獨方是做工夫皆以是故二字
　發之如何滚作一叚看曰道不可須臾離言道之至
　廣至大者莫見乎隠莫顯乎微言道之至精至宻者
問道也者不可須臾離也以下是存養工夫莫見乎隠
　以下是檢察工夫否曰說道不可須臾離是說不可
　不存是故以下却是教人恐懼戒謹做存養工夫說
　莫見乎隠莫顯乎微是說不可不謹意故君子以下
　却是敎人謹獨察其私意起處防之只看兩箇故字
　便是方說入身上来做工夫也聖人教人只此両端
問林子武以謹獨為後以戒懼為先謹獨以發處言覺
　得也是在後曰分得也好又問余國秀謂戒懼是保
　守天理謹獨是檢防人欲曰也得又問覺得戒謹恐
　懼與謹獨也難分動静静時固戒謹恐懼動時又豈
　可不戒謹恐懼曰上言道不可須臾離此言戒懼其
　所不睹不聞與謹獨皆是不可離又問泳欲謂戒懼
　是其常謹獨是謹其所發曰如此說也好又曰戒謹
　恐懼是由外言之以盡於内謹獨是由内言之以及
　於外問自所睹所聞以至於不暏不聞自發於心以
　至見於事如此方說得不可須臾離出曰然(以上語/類十二)
　(條/)
道不可離可離非道是故君子戒慎乎其所不睹恐懼
　乎其所不聞乃是徹頭徹尾無時無處不下工夫欲
　其無須臾而離乎道也(不睹不聞與獨字不同乃是/言其戒懼之至無適不然雖)
　(是此等耳目不及無要𦂳處亦加照管如云聼於無/聲視於無形非謂所有聞見處却可闊略而特然於)
　(此加/功也)又言莫見乎隠莫顯乎微故君子謹其獨乃是
　上文全體工夫之中見得此處是一念起處萬事根
　原又更緊切故當於此加意省察欲其自隠而見自
　微而顯皆無人欲之私也(觀両莫字即見此處是念/慮欲萌而天理人欲之㡬)
　(最是緊切尤不可不下功處故于全體工夫之中就/此更加省察然亦非必待其思慮已萌而後别以一)
　(心察之葢全體工夫既無間斷即/就此處略加提撕便自無透漏也)此是兩節文義不
　同詳略亦異前叚中間著是故字後叚中間又著故
　字各接上文以起下意前叚即卒章所謂不動而敬
　不言而信後叚即卒章所謂内省不疚無惡於志文
　義條理大小甚眀從来說者多是不察將此兩叚只
　作一叚相纒說了便以戒慎恐懼不睹不聞為謹獨
　所以雜亂重複更說不行前後只是粗瞞過了子細
　理㑹便分疏不下也(荅胡/季隨)
問戒懼於不睹不聞者乃謹獨之目而謹獨者乃戒懼
　於不暏不聞之總名似未可分為二事也今曰道固
　無適而不在而其要切之處尤在於隠微雖無所不
　謹而所謹者尤在於獨固欲學者用功轉加切近云
　云若末章潛雖伏矣不愧屋漏分為兩節雖可以各
　相附屬然前一節謂人所不見則屬乎人後一節謂
　已之所有則猶有迹比之已之不睹不聞則又有間
　矣今以人之所不見為謹獨意雖切而反輕以不愧
　屋漏為不覩不聞則又㡬於躐等曰来示所疑中庸
　首章數句文義亦通比之章句之說尤省力而有味
　但以上文考之既言道不可須臾離即是無精粗隠
　顯之間皆不可離故言戒懼乎不睹不聞以該之若
　曰自其思憲未起之時早已戒懼非謂不戒懼乎所
　睹所聞而只戒懼乎不睹不聞也此兩句是結抺上
　文不可須臾離一節意思了下文又提起說無不戒
　謹之中隠微之間念慮之萌尤不可忽故又欲於其
　獨而謹之又别是結抹上文隠微兩句意思也若如
　來說則既言不可須臾離而當戒謹矣下句却不更
　端而偏言唯隠微為顯見而不可不謹其獨則是所
　睹所聞不隠不微之處皆可忽而不謹如此牽連即
　將上句亦說偏了只這些子意思恐於理有礙且於
　文勢亦似重複而繁冗耳所謂固欲學者用功轉加
　謹宻某之本意却不如此葢無所不戒謹者通乎已
　發未發而言而謹其獨則専為已發而設耳卒章所
　引潛雖伏矣猶是有此一物藏在隠微之中不愧屋
　漏則表裏洞然更無纖芥渣滓矣葢首章本静以之
　動卒章自淺以及深也且所不見非獨而何不動而
　敬不言而信非戒懼乎其所不睹不聞而何若首章
　不分别即此等處皆散漫而無統矣(荅呂/子約)
問戒懼者以涵養於喜怒哀樂未發之前(當此之時寂/然不動只下)
　(得涵養工夫涵養/者所以存天理也)慎獨者所以省察於喜怒哀樂已
　發之後(當此之時一豪放過則流於欲矣判别義利/全在此時省察者所以遏人欲也已發之後)
　(葢指已發之時對未發/而言故云已發之後)不知經意與日用之功是如
　此否曰此說甚善(荅胡/季隨)
問不睹不聞即是未發之前未發之前無一豪私意之
　雜此處無走作只是存天理而已未說到遏人欲處
　已發之初天理人欲由是而分此處不放過即是遏
　人欲天理之存有不待言者如此分說自見端的曰
　此說分得好然又須見不可分處如兵家攻守相似
　各是一事而實相為用也(荅胡/季隨)
問涵養工夫實貫初終而未發之前只湏涵養纔發處
　便須用省察工夫至於涵養愈熟則省察愈精矣曰
　此數句是(荅胡季隨○以/上文集五條)
共父問喜怒哀樂未發謂之中發而皆中節謂之和曰
　中字是狀性之體性具於心發而中節則是性自心
　中發出来也是之謂情
問喜怒哀樂之未發不偏不倚固其寂然之本體及其
　酬酢萬變亦在是焉故曰天下之大本發而皆中節
　則事得其宜不相淩奪固感而遂通之和也然十中
　其九一不中節則為不和便是有礙不可謂之達道
　矣曰然又問於學者如何皆得中節曰學者安得便
　一一恁地也湏且逐件使之中節方得此所以貴於
　博學審問謹思眀辨無一事之不學無一時而不學
　無一處而不學各求其中節此所以為難也
喜怒哀樂未發之中未是論聖人只是泛論衆人亦有
　此與聖人都一般或曰恐衆人未發與聖人異否曰
　未發只做得未發不然是無大本道理絶了或曰恐
　衆人於未發昏了否曰這裏未有昏眀湏是還他做
　未發若論原頭未發都一般只論聖人動静則全别
　動亦定静亦定自其未感全是未發之中自其感物
　而動全是中節之和衆人有未發時只是他不曾主
　静看不曾知得
問惻隠羞惡喜怒哀樂固是心之發曉然易見處如未
　惻隠羞惡喜怒哀樂之前便是寂然而静時然豈得
　皆塊然如槁木其耳目亦必有自然之聞見其手足
　亦必有自然之舉動不審此時喚作如何曰喜怒哀
　樂未發只是這心未發耳其手足運動自是形體如
　此
喜怒哀樂未發謂之中只是思慮未萌無纎豪私欲自
　然無所偏倚所謂寂然不動此之謂中然不是截然
　作二截如僧家塊然之謂只是這箇心自有那未發
　時節自有那已發時節謂如此事未萌於思慮要做
　時湏便是中是體及發於思了如此做而得其當時
　便是和是用只管夾雜相滚若以為截然有一時是
　未發時一時是已發時亦不成道理今學者或謂每
　日將半日来静做工夫即是有此病也曰喜怒哀樂
　未發而不中者如何曰此却是氣質昏濁為私欲所
　勝客来為主其未發時只是塊然如頑石相似劈斫
　不開發来便只是那乖底曰如此則昏時是他不察
　如何曰言察便是吕氏求中却是已發如伊川云只
　平日涵養便是又曰看来人逐日未發時少已發時
　多曰然
大本用涵養中節則湏窮理之功
問發而皆中節是無時而不戒謹恐懼而然否曰是他
　合下把捉方能發而中節若信口說去信脚行去如
　何㑹中節
問渾然在中恐是喜怒哀樂未發此心至虛都無偏倚
　停停當當恰在中間章句所謂獨立而不近四旁心
　之體地之中也曰在中者未動時恰好處時中者已
　動時恰好處才發時不偏於喜則偏於怒不得謂之
　在中矣然只要就所偏倚一事處之得恰好則無過
　不及矣葢無過不及乃無偏倚者之所為而無偏倚
　者是所以能無過不及也
問渾然不待勉强而自中乎當然之節曰事事有箇恰
　好處因言滎陽王哀樂過人以其哀時直是哀纔過
　而樂亦直是樂性情之變如此之易不恒其徳故也
喜怒哀樂未發謂之中程子曰敬不可謂之中敬而無
　失即所以中也未說到義理涵養處大抵未發已發
　只是一項工夫未發固要存養已發亦要審察遇事
　時時復提起不可自怠生放過底心無時不存養無
　事不審察
呂氏未發之前心體昭昭具在說得亦好
再論湖南問荅曰未發已發只是一件工夫無時不涵
　養無時不省察耳謂如水長長地流到髙處又略起
　伏則箇如恐懼戒謹是長長地做到謹獨是又提起
　一起如水然只是要不輟地做又如騎馬自家常常
　提掇及至遇險處便加些提控不成謂是大路便更
　都不管他恁地自去之理正淳曰未發時當以理義
　涵養曰未發時著理義不得纔知有理有義便是已
　發當此時有理義之原未有理義條件只一箇主宰
　嚴肅便有涵養工夫伊川曰敬而無失便是然不可
　謂之中但敬而無失即所以中也
問中庸或問說未發時耳目當亦精眀而不可亂如平
　常著衣喫飯是已發是未發曰只心有所主著便是
　發如著衣喫飯亦有些事了只有所思量要恁地便
　是已發
問喜怒哀樂未發謂之中曰喜怒哀樂如東西南北不
　倚於一方只是在中間又問和曰只是合當喜合當
　怒如這事合喜五分自家喜七八分便是過其節喜
　三四分便是不及其節又問達字舊作感而遂通字
　看而今見得是古今共由意思曰也是通底意思如
　喜怒不中節便行不得了而今喜天下以為合當喜
　怒天下以為合當怒只是這箇道理便是通達意大
　本達道而今不必說得張皇只將動静看静時這箇
　便在這裏動時便無不是那底在人工夫却在致中
　和上又問致字曰而今略略地中和也喚做中和致
　字是要得十分中十分和又問看見工夫先湏致中
　曰這箇也大叚著脚手不得若大叚著脚手便是已
　發了子思說戒慎不睹恐懼不聞已自是多了但不
　得不恁地說要人㑹得只是略略地約住在這裏又
　問發湏中節亦是倚於一偏否曰固是因說周子云
　中也者和也天下之達道也别人也不敢恁地說君
　子而時中便是恁地看
或問致中和位天地育萬物與喜怒哀樂不相干恐非
　實理流行處曰公何故如此看文字世間何事不係
　在喜怒哀樂上如人君喜一人而賞之而千萬人勸
　怒一人而罸之而千萬人懼以至哀矜鰥寡樂育英
　才這是萬物育不是以至君臣父子夫婦兄弟朋友
　長㓜相處相接無不是這箇即這喜怒中節處便是
　實理流行更去那處尋實理流行
問致中和天地位焉萬物育焉只君君臣臣父父子子
　之分定便是天地位否曰有地不得其平天不得其
　成時問如此則湏専就人主身上說方有此功用曰
　規模自是如此然人各隨一箇地位去做不道人主
　致中和士大夫便不致中和(學之為/主者事)問向見南軒上
　殿文字多是要扶持人主心術曰也要在下人心術
　是當方可扶持得問今日士風如此何時是太平曰
　即這身心亦未見有太平之時(三公爕理隂陽湏是/先有箇胷中始得)
天地位萬物育便是裁成輔相以左右民底工夫若不
　能致中和則山崩川竭者有矣天地安得而位胎夭
　失所者有矣萬物安得而育
問致中和天地位萬物育此以有位者言如一介之士
　如何得如此曰若致得一身中和便充塞一身致得
　一家中和便充塞一家若致得天下中和便充塞天
　下有此理便有此事有此事便有此理如一日克己
　復禮天下歸仁如何一日克己於家便得天下以仁
　歸之為有此理故也
問或問所謂吾身之天地萬物如何曰尊卑上下之大
　分即吾身之天地也應變曲折之萬端即吾身之萬
　物也(以上語類/十九條)
問人心雖未有喜怒哀樂而物欲之根存焉則固已偏
　於此矣故於其所偏者得之則喜且樂失之則怒而
　哀無復顧義理也曰此叚說得是但物欲之根存焉
　之說恐未然人固有偏好一物者然此一物未上心
　時安得不謂之未發之中乎(荅張/元徳)
喜怒哀樂渾然在中未感於物未有倚著一偏之患亦
　未有過與不及之差故特以中名之而又以為天下
　之大本程子所謂中者在中之義所謂只喜怒哀樂
　不發便是中所謂中所以狀性之體叚所謂中者性
　之徳所謂無倚著處皆謂此也擇之謂在中之義是
　裏面底道理看得極子細然伊川先生又曰中即道
　也又曰不偏之謂中道無不中故以中形道此言又
　何謂也葢天命之性者天理之全體也率性之道者
　人性之當然也未發之中以全體而言也時中之中
　以當然而言也要皆指本體而言若呂氏直以率性
　為循性而行則宜乎其以中為道之所由出也失之
　矣(荅林/擇之)
問要看喜怒哀樂未發才看便是已發如何見得中或
　曰且只静觀愚謂此問甚切惜乎荅之不善也盖曰
　静觀則固為已發而且與之為二矣程子使人涵養
　於未發之前而不使人求中于其間其㫖深矣(記/疑)
未發已發之義前此認得此心流行之體又因程子凡
　言心者皆指已發而言遂目心為已發性為未發然
　觀程子之書多所不合因復思之乃知前日之說非
　惟心性之名命之不當而日用工夫全無本領葢所
　失者不但文義之間而已按文集遺書諸說似皆以
　思慮未萌事物未至之時為喜怒哀樂之未發當此
　之時即是此心寂然不動之體而天命之性當體具
　焉以其無過不及不偏不倚故謂之中及其感而遂
　通天下之故則喜怒哀樂之性發焉而心之用可見
　以其無不中節無所乖戾故謂之和此則人心之正
　而性情之徳然也然未發之前不可尋覓已覺之後
　不容安排但平日莊敬涵養之功至而無人欲之私
　以亂之則其未發也鏡眀水止而其發也無不中節
　矣此是日用本領工夫至於随事省察即物推眀亦
　必以是為本而於已發之際觀之則其具於未發之
　前者固可黙識故程子之荅蘇季眀反復論辨極於
　詳宻而卒之不過以敬為言又曰敬而無失即所以
　中又曰入道莫如敬未有致知而不在敬者又曰涵
　養湏是敬進學則在致知盖為此也向來講論思索
　直以心為已發而日用工夫亦止以察識端倪為最
　初下手處以故闕却平日涵養一叚工夫使人胷中
　擾擾無深潛純一之味而其發之言語事為之間亦
　常急廹浮露無復雍容深厚之風葢所見一差其害
　乃至於此不可以不審也程子所謂凡言心者皆指
　已發而言此乃指赤子之心而言而謂凡言心者則
　其為說之誤故又自以為未當而復正之固不可以
　執其已改之言而盡疑諸說之誤又不可遂以為未
　當而不究其所指之殊也不審諸君子以為何如(與/湖)
　(南諸公論中和第一書○/與下篇多同今両存之)
未發已發之義前此認得此心流行之體又因程子凡
　言心者皆指已發之云遂目心為已發而以性為未
　發之中自以為安矣比觀程子文集遺書見其所論
　多不符合因再思之乃知前日之說雖於心性之實
　未始有差而未發已發命名未當且於日用之際欠
　却本領一叚工夫葢所失者不但文義之間而已因
　條其語而附以己見告於朋犮願相與講焉恐或未
　然當有以正之○文集云中即道也又曰道無不中
　故以中形道又云中即性也此語極未安中也者所
　以狀性之體叚如天圎地方又云中之為義自過不
　及而立名若只以中為性則中與性不合又云性道
　不可合一而言中止可言體而不可與性同徳又云
　中性之徳此為近之又云不若謂之性中又云喜怒
　哀樂之未發謂之中赤子之心發而未逺乎中若便
　謂之中是不識大本也又云赤子之心可以謂之和
　不可謂之中遺書云只喜怒哀樂不發便是中又云
　既思便是已發喜怒哀樂一般又云當中之時耳無
　聞目無見然見聞之理在始得又云未發之前謂之
　靜則可静中湏有物始得這裏最是難處能敬則自
　知此矣又云敬而無失便是喜怒哀樂未發謂之中
　也敬不可謂之中但敬而無失即所以中也又云中
　者天下之大本天地間亭亭當當直上直下之理出
　則不是惟敬而無失最盡又云存養於未發之前則
　可求中於未發之前則不可又云未發更怎生求只
　平日涵養便是涵養乆則喜怒哀樂發而中節又云
　善觀者却於已發之際觀之○右據此諸說皆以思
　慮未萌事物未至之時為喜怒哀樂之未發當此之
　時即是心體流行寂然不動之處而天命之性體叚
　具焉以其無過不及不偏不倚故謂之中然已是就
　心體流行處見故直謂之性則不可呂博士論此大
　槩得之特其中即是性赤子之心即是未發則大失
　之故程子正之(解中亦有求中之意/葢荅書時未暇辨耳)葢赤子之心動
　静無常非寂然不動之謂故不可謂之中然無營欲
　知巧之思故為未逺乎中耳未發之中本體自然不
　湏窮索但當此之時敬以持之使此氣象常存而不
　失則自此而發者其必中節矣此日用之際本領工
　夫其曰却於已發之處觀之者所以察其端倪之動
　而致擴充之功也一不中則非性之本然而心之道
　或㡬乎息矣故程子於此每以敬而無失為言又云
　入道莫如敬未有能致知而不在敬者又曰涵養湏
　是敬進學則在致知以事言之則有動有靜以心言
　之則周流貫徹其工夫初無間斷也但以靜為本爾
　(周子所謂主靜者亦是此意/但言静則偏故程子又說敬)向来講論思索直以心
　為已發而所論致知格物亦以察識端倪為初下手
　處以故缺却平日涵養一叚工夫其日用意趣常偏
　於動無復深潛純一之味而其發之言語事為之間
　亦常躁廹浮露無古聖賢氣象由所見之偏而然爾
　程子所謂凡言心者皆指已發而言此却指心體流
　行而言非謂事物思慮之交也然與中庸本文不合
　故以為未當而復正之固不可執其已改之言而盡
　疑諸說之誤又不可遂以為未當而不究其所指之
　殊也周子曰無極而太極程子又曰人生而靜以上
　不容說纔說時便已不是性矣盖聖賢論性無不因
　心而發若欲専言之則是所謂無極而不容言者亦
　無體叚之可名矣未審諸君子以為如何(已發未/發說)
中字之說甚善而所論狀性形道之不同尤為精宻開
　發多矣然愚意竊恐程子所云只一箇中字但用不
　同此語更可翫味夫所謂只一箇中字者中字之義
　未嘗不同亦曰不偏不倚無過不及而已矣然用不
　同者則有所謂在中之義者有所謂中之道者是也
　盖所謂在中之義者言喜怒哀樂之未發渾然在中
　亭亭當當未有箇偏倚過不及處其謂之中者葢所
　以狀性之體叚也有所謂中之道者乃即事即物自
　有箇恰好底道理不偏不倚無過不及其謂之中者
　則所以形道之實也只此亦便可見來教所謂狀性
　形道之不同者但又見得中字只是一般道理以此
　狀性之體叚則為未發之中以此形道則為無過不
　及之中耳且所謂在中之義猶曰在裏面底道理云
　爾非以在中之中字解未發之中字也(荅張/敬夫)
分别體用乃物理之固然非彼之私言也求之吾書雖
　無體用之云然其曰寂然而未發者固體之謂也其
　曰感通而方發者固用之謂也且今之所謂一者其
　間固有動靜之殊則亦豈能無體用之分哉非曰純
　於善而無間斷則遂晝度夜思無一息之暫停也彼
　其外物不接内欲不萌之際心體湛然萬理皆備是
　乃所以為純於善而無間斷之本也今不察此而又
　不能廢夫寂然不動之說顧獨詆釋老以寂然為宗
　無乃自相矛盾耶大抵老釋說於靜而欲無天下之
　動是猶常寐不覺而棄有用於無用聖賢固弗為也
　今說於動而欲無天下之静是猶常行不止雖勞而
　不得息聖賢亦弗能也葢其失雖有彼此之殊其倚
　於一偏而非天下之正理則一而已嗚呼學者能知
　一隂一陽一動一靜之可以相勝而不能相無又知
　靜者為主而動者為客焉則庶乎其不昧於道體而
　日用之間有以用其力耳(荅徐/彦章)
以未發為太極只此句便不是所以下文一向差却未
　發者太極之靜已發者太極之動也湏如此看得方
　無偏滯而両儀四象八卦十二卦之說皆不相礙矣
　(荅呂/子約)
未發已發子思之言已自眀白程子數條引寂然感通
　者皆與子思本指符合更相發明但荅吕與叔之問
　偶有凡言心者皆指已發一言之失而隨即自謂未
　當亦無可疑至遺書中纔思即是已發一句則又能
　發眀子思言外之意盖言不待喜怒哀樂之發但有
　所思即為已發此意已極精微說到未發界至十分
　盡頭不復可以有加矣問者不能言下領略切已思
　惟只管要說向前去遂有無聞無見之問據此所問
　之不切與程子平日接人之嚴當時正合不荅不知
　何故却引惹他致他如此記録前後差舛都無理㑹
　後来讀者若未敢便以為非亦且合存而不論今却
　据守其說字字推詳以為定論不信程子手書此固
　未當之言而寧信他人所記自相矛盾之說强以已
　發之名侵過未發之實使人有生已後未死已前更
　無一息未發時節惟有爛熟睡著可為未發而又不
　可以立天下之大本此其謬誤又不難曉故或問中
　粗發其端今既不信而復有此紛紛之論則請更以
　心思耳聞目見三事較之以見其地位時節之不同
　盖心之有知與耳之有聞目之有見為一等時節雖
　未發而未嘗無心之有思乃與耳之有聼目之有視
　為一等時節一有此則不得為未發故程子以有思
　為已發則可而記者以無見無聞為未發則不可若
　苦未信則請更以程子之言證之如稱許渤持敬而
　注其下云曷嘗有如此聖人又每力詆坐禪入定之
　非此言皆何謂耶若必以未發之時無所見聞則又
　安可譏許渤而非入定哉此未發已發之辨也(荅吕/子約)
余蚤從延平李先生學受中庸之書求喜怒哀樂未發
　之㫖未達而先生沒余竊自悼其不敏若窮人之無
　歸聞張欽夫得衡山胡氏學則徃從而問焉欽夫告
　余以所聞余亦未之省也退而沈思殆忘寢食一日
　喟然歎曰人自嬰兒以至老死雖語黙動靜之不同
　然其大體莫非已發特其未發者為未嘗發爾自此
　不復有疑以為中庸之㫖果不外乎此矣後得胡氏
　書有與曾吉父論未發之㫖者其論又適與余意合
　用是益自信雖程子之言有不合者亦直以為少作
　失傳而不之信也然間以語人則未見有能深領㑹
　者乾道己丑之春為友人蔡季通言之問辨之際予
　忽自疑斯理也雖吾之所黙識然亦未有不可以告
　人者今析之如此其紛糾而難眀也聼之如此其㝠
　迷而難喻也意者乾坤易簡之理人心所同然者殆
　不如是而程子之言出其門人髙弟之手亦不應一
　切謬誤以至於此然則予之所自信者其無乃反自
　誤乎則復取程氏書虛心平氣而徐讀之未及數行
　凍解氷釋然後知情性之本然聖賢之微㫖其平正
　眀白乃如此而前日讀之不詳妄生穿穴凡所􁅪苦
　而僅得之者適足以自誤而已至於推類究極反求
　諸身則又見其為害之大葢不但名言之失而已也
　於是又竊自懼亟以書報欽夫及嘗同為此論者惟
　欽夫復書深以為然其餘則或信或疑或至於今累
　年而未定也夫忽近求逺厭常棄新其弊乃至於此
　可不戒哉暇日料檢故書得當時徃還書槀一編輙
　序其所以而題之曰中和舊說葢所以深懲前日之
　病亦使有志於學者讀之因予之可戒而知所戒也
　獨恨不得奉而質之李氏之門然以先生之所已言
　者推之知其所未言者其或不逺矣(中和舊/說序)
天地之所以位萬物之所以育雖出一理然亦各有所
　從来翫其氣象自可見(荅李伯恭問/龜山中庸)
問如堯湯不可謂不能致中和而亦有水旱之災曰致
　中和而天地位萬物育者常也堯湯之事亦常之變
　也大抵致中和自吾一念之間培植推廣以至於裁
　成輔相匡直輔翼無一事之不盡方是至處自一事
　物之得所區處之合宜以致三光全寒暑平山不童
　澤不涸飛潛動植各得其性方是天地位萬物育之
　實效盖致者推致極處之名湏從頭到尾看方見得
　極處若不說到天地萬物真實效驗便是只說得前
　一截却要準折了後一截元不是實推到極處也(荅/胡)
　(季/隨)
中庸曰天命之謂性率性之謂道修道之謂教何也曰
　天命之謂性渾然全體無所不該也率性之謂道大
　化流行各有條貫也修道之謂教克己復禮日用工
　夫也知全體然後條貫可尋而工夫有序然求所以
　知之又在日用工夫下學上達而已矣又曰道也者
　不可湏臾離也可離非道也是故君子戒慎乎其所
　不睹恐懼乎其所不聞莫見乎隠莫顯乎微故君子
　慎其獨也何也曰率性之謂道則無時而非道亦無
　適而非道如之何而可湏臾離也可湏臾離則非率
　性之謂矣故君子戒慎乎其所不睹恐懼乎其所不
　聞葢知道之不可湏臾離則隠微顯著未嘗有異所
　以必謹其獨而不敢以湏臾離也然豈怠於顯而偏
　於獨哉葢獨者致用之源而人所易忽於此而必謹
　焉則亦無所不謹矣喜怒哀樂未發謂之中發而皆
　中節謂之和中也者天下之大本也和也者天下之
　達道也致中和天地位焉萬物育焉何也曰天命之
　性渾然而已以其體而言之則曰中以其用而言之
　則曰和中者天地之所以立也故曰大本和者化育
　之所以行也故曰達道此天命之全也人之所受盖
　亦莫非此理之全喜怒哀樂未發是則所謂中也發
　而莫不中節是則所謂和也然人為物誘而不能自
　定則大本有所不立發而或不中節則達道有所不
　行大本不立達道不行則雖天理流行未嘗間斷而
　其在我者或㡬乎息矣惟君子知道之不可湏臾離
　者其體用在是則必有以致之以極其至焉葢敬以
　直内而喜怒哀樂無所偏倚所以致夫中也義以方
　外而喜怒哀樂各得其正所以致夫和也敬義夾持
　涵養省察無所不用其戒謹恐懼是以當其未發而
　品節已具隨所發用而本體卓然以至寂然感通無
　少間斷則中和在我天人無間而天地之所以位萬
　物之所以育其不外是矣(中庸首章說○按此說戒/慎両節是朱子舊槀葢此)
　　(時雖悟中和而猶以戒懼謹獨作/一片說也○以上文集十三條)
　　　右第一章
　
　
　
　
　
　
　
　
　
　
　
　
　
御纂朱子全書卷二十四
　欽定四庫全書
御纂朱子全書卷二十五
　　中庸二
　或問君子之中庸也君子而時中曰君子只是説箇好
　　人時中只是説做得箇恰好底事
　君子而時中與易傳中所謂中重於正正者未必中之
　　意同正者且是分别箇善惡中則是恰好處
　問如何是君子之徳與小人之心曰為善者君子之徳
　　為惡者小人之心君子而處不得中者有之小人而
　　不至於無忌憚者亦有之惟其反中庸則方是其無
　　忌憚也
　至之疑先生所解有君子之徳又能随時以處中曰當
　　看而字既是君子又要時中既是小人又無忌憚
　或問子思稱夫子為仲尼曰古人未嘗諱其字明道嘗
　　云予年十四五從周茂叔本朝先輩尚如此伊川亦
　　嘗呼明道表徳如唐人尚不諱其名杜甫詩云白也
　詩無敵李白詩云飯顆山頭逢杜甫又曰近看儀禮
　見古人祭祀皆稱其祖為伯某甫可以釋所疑子思
　不字仲尼之説(以上語/類五條)
中和之中專指未發而言中庸之中則兼體用而言(荅/呂)
　(伯恭○/文集)
　　右第二章
問道之不明不行曰今人都説得差了此正分明交互
　説智者恃其見之髙而以道為不足行此道所以不
　行賢者恃其行之過而以道為不足知此道之所以
　不明如舜之大知則知之不過而道所以行如囘之
　賢則行之不過而道所以明
問知者如何却説不行賢者如何却説不明曰知者緣
　他見得過髙便不肯行故曰不行賢者資質既好便
　不去講學故云不明知如佛老皆是賢如一種天資
　好人皆是
舜聖矣而好問好察邇言則非知者之過執兩端用其
　中則非愚者之不及囘賢矣而能擇乎中庸非賢者
　之過服膺勿失則非不肖者之不及(以上語/類三條)
　　右第四章
舜固是聰明睿知然又能好問而好察邇言樂取諸人
　以為善併合将來所以謂之大知若只據一巳所有
　便有窮盡
問隐惡而揚善曰其言之善者播揚之不善者隐而不
　宣則善者愈樂告以善而不善者亦無所愧而不復
　言也若其言不善我又揚之於人説他底不是則其
　人愧恥不復敢以言來告矣此其求善之心廣大如
　此人安得不盡以其言來告而吾亦安有不盡聞之
　言乎蓋舜本自知能合天下之知為一人之知而不
　自用其知此其知之所以愈大若愚者既愚矣又不
　能求人之知而自任其愚此其所以愈愚惟其知也
　所以能因其知以求人之知而知愈大惟其愚也故
　自用其愚而不復求人之知而愈愚也
兩端如厚薄輕重執其兩端用其中於民非謂只於二
　者之間取中當厚而厚即厚上是中當薄而薄即薄
　上是中輕重亦然
才卿問兩端謂衆論不同之極致且如衆論有十分厚
　者有十分薄者取極厚極薄之二説而中折之則此
　為中矣曰不然此乃子莫執中也安得謂之中兩端
　只是箇起止二字猶云起這頭至那頭也自極厚以
　至極薄自極大以至極小自極重以至極輕於此厚
　薄大小輕重之中擇其説之是者而用之是乃所謂
　中也或曰孔子所謂我叩其兩端與此同否曰然竭
　其兩端是自精至粗自大至小自上至下都與他説
　無一豪之不盡舜之執兩端是取之於人者自精至
　粗自大至小總括包盡無一善之或遺
問舜是生知如何謂之擇善曰聖人也湏擇豈是全無
　所作為他做得更密生知安行者只是不似他人勉
　强耳堯稽於衆舜取諸人豈是信步行将去(䕫孫錄/云問舜)
　(大知章是行底意多回擇中章是知底意多曰是又/問擇字舜分上莫使不得否曰好問好察執其兩端)
　(豈不是擇○以/上語類五條)
舜好察邇言邇言淺近之言也猶所謂尋常言語也尋
　常言語人之所忽而舜好察之非洞見道體無精粗
　差别不能然也孟子曰自耕稼陶漁以至為帝無非
　取諸人者又曰聞一善言見一善行若決江河沛然
　莫之能禦此皆好察邇言之實也伊川先生曰造道
　深後雖聞常人語言至淺近事莫非義理是如此(荅/張)
　(敬夫○/文集)
　　右第六章
呂氏説顔子云随其所至盡其所得據而守之則拳拳
　服膺而不敢失勉而進之則既竭吾才而不敢緩此
　所以恍惚前後而不可為像求見聖人之止欲罷而
　不能也此處甚縝密無些滲漏(語/類)
　　右第八章
公晦問天下國家可均也爵禄可辭也白刃可蹈也謂
　資質之近於智仁勇而力能勉者皆足以能之若中庸
　則四邊都無所倚著淨淨潔潔不容分豪力曰中庸便
　是三者之閒非是别有箇道理只於三者做得那恰
　好處便是中庸不然只可謂之三事
徐孟寳問中庸如何是不可能曰只是説中庸之難行
　也急些子便是過慢些子便不及且如天下國家雖
　難均捨得便均得(今桉捨/字恐誤)爵禄雖難辭捨得便辭得
　蹈白刃亦然只有中庸却便如此不得所以難也徐
　曰如此也無難只心無一㸃私則事事物物上各有
　箇自然道理便是中庸以此公心應之合道理順人
　情處便是恐亦無難曰若如此時聖人却不必言致
　知格物格物者便是要窮盡物理到箇是處此箇道
　理至難揚子雲説得是窮之益逺測之益深分明是
　徐又曰只以至公之心為大本却将平日學問積累
　便是格物如此不輟終湏自有到處曰這箇如何當
　得大本若使如此容易天下聖賢煞多只公心不為
　不善此只做得箇稍稍賢於人之人而已聖賢事業
　大有事在湏是要得此至公之心有歸宿之地事至
　物來應之不錯方是徐又曰為人君止於仁為人臣
　止於敬為人子止於孝至如止於慈止於信但只言
　止便是心止宿之地此又皆是人當為之事又如何
　㑹錯曰此處便是錯要知所以仁所以敬所以孝所
　以慈所以信仁少差便失於姑息敬少差便失於沽
　激豪釐之失謬以千里如何不是錯(以上語/類二條)
　　右第九章
問南北方之强是以風土言君子强者居之是以氣質
　言和而不流以下是學問做出來曰是
問寛柔以教不報無道恐是風氣資稟所致以比北方
　之强是所謂不及乎强者未得為理義之强何為君
　子居之曰雖未是理義之强然近理也人能寛柔以
　教不報無道亦是箇好人故為君子之事又問和而
　不流中立而不倚國有道不變未達之所守國無道
　至死不變此四者勇之事必如此乃能擇中庸而守
　之否曰非也此乃能擇後工夫大知之人無俟乎守
　只是安行賢者能擇能守無俟乎强勇至此様資質
　人則能擇能守後湏用如此自勝方能徹頭徹尾不
　失
和而不流中立而不倚如和便有流若是中便自不倚
　何必更説不倚後思之中而不硬健便難獨立解倒
　了若中而獨立不有所倚尤見硬健處
問國有道不變塞焉國無道至死不變曰國有道則有
　達之理故不變其未達之所守若國無道則有不幸
　而死之理故不變其平生之所守不變其未達之所
　守易不變其平生之所守難(以上語/類四條)
　　右第十章
問漢藝文志引中庸云索隱行怪後世有述焉素隐作
　索隐似亦有理鉤索隐僻之義素索二字相近恐誤
　作素不可知曰素隐從來解不分曉作索隐讀亦有
　理索隐是知者過之行怪是賢者過之
素隐行怪不能擇半塗而廢不能執依乎中庸能擇也
　不見知而不悔能執也(以上語/類二條)
　　右第十一章
問形而上下與費而隐如何曰形而上下者就物上説
　費而隐者就道上説
或問聖人不知不能曰至者非極至之至蓋道無不包
　若盡論之聖人豈能纖悉盡知伊川之説是
及其至也程門諸公都愛説𤣥妙游氏便有七聖皆迷
　之説設如把至作精妙説則下文語大語小便如何
　分諸公親得程子而師之都差了
問以孔子不得位為聖人所不能竊謂禄位名壽此在
　天者聖人如何能必得曰中庸明説大徳必得其位
　孔子有大徳而不得其位如何不是不能又問君子
　之道四丘未能一此是大倫大法所在何故亦作聖
　人不能先生曰道無所不在無窮無盡聖人亦做不
　盡天地亦做不盡此是此章𦂳要意思侯氏所引孔
　子之類乃是且將孔子装影出來不必一一較量
問費隐一章云夫婦之愚可以與知能行及其至也雖
　聖人有所不知不能先生嘗云此處難看近思之頗
　看得透侯氏説夫子問禮問官與夫子不得位堯舜
　病博施為不知不能之事説得亦粗止是尋得一二
　事如此元不曾説著及其至也之意此是聖人看得
　徹底故於此理亦有未皆自居處如所求乎子以事
　父未能之類真是聖人有未能處又如説黙而識之
　學而不厭誨人不倦何有於我哉是聖人不敢自以
　為知出則事公卿入則事父兄喪事不敢不勉不為
　酒困何有於我哉此是聖人不敢以為能處曰夫婦
　之與知能行是萬分中有一分聖人不知不能是萬
　分中欠得一分(以上語/類五條)
問天地之大也人猶有所憾恐非謂天能生覆而不能
　形載地能形載而不能生覆人猶有憾處恐只在於
　隂陽寒暑之或乖其常吉凶災祥之或失其宜品類
　之枯敗夭折而不得遂其理此雖天地不能無憾人
　固不能無憾於此也曰既是不可必望其全便是有
　未足處(荅徐居甫/○文集)
鳶飛魚躍某云其飛其躍必是氣使之然曰所以飛所
　以躍者理也氣便載得許多理出來若不就鳶飛魚
　躍上看如何見得此理問程子云若説鳶上面更有
　天在説魚下面更有地在是如何先生黙然微誦曰
　天有四時春秋冬夏風雨霜露無非教也地載神氣
　神氣風霆風霆流形庶物露生無非教也便覺有悚
　動人處
廣曰前日與公晦論程子鳶飛魚躍活潑潑地公晦問
　畢竟此理是如何廣云今言道無不在無適而非道
　固是只是説得死搭搭地若説鳶飛戾天魚躍于淵
　與必有事焉而勿正心勿忘勿助長則活潑潑地曰
　也只説得到這裏由人自看且如孔子説天何言哉
　四時行焉百物生焉如今只看天何言哉一句耶為
　復是看四時行焉百物生焉兩句耶又曰天有四時
　春夏秋冬風雨霜露無非敎也地載神氣神氣風霆
　風霆流形庶物露生無非敎也聖人説得如是實
問上下察是此理流行上下昭著下面察乎天地是察
　見天地之理或是與上句察字同意曰與上句察字
　同意言其昭著徧於天地之間(以上語/類三條)
言其上下察也其者指道體而言察者昭著之義言道
　體之流行發見昭著如此也謝楊之意似皆以為觀
　察之察若如其言則此其字應是指人而言不知此
　時豈有人之可指而亦豈上下文之意耶呂氏以夫
　婦所知所能為費聖人所不知不能為隐此為用横
　渠説而異乎伊川者然伊川亦不説著費隐二字如
　何分畫但想其意不如此耳(荅王子合/○文集)
亞夫問中庸言造端乎夫婦何也曰夫婦者人倫中之
　至親且密者夫人所為蓋有不可告其父兄而悉以
　告其妻子者昔宇文泰遺蘇綽書曰吾平生所為蓋
　有妻子所不能知者公盡知之然則男女居室豈非
　人之至親且密者與茍於是而不能行道則面前如
　有物蔽焉既不能見且不能行也所以孔子有言人
　而不為周南召南其猶正牆面而立也與
造端乎夫婦言至微至近處及其至也言極盡其量(以/上)
　(語類/二條)
　　右第十二章
問道不逺人人之為道而逺人不可以為道莫是一章
　之綱目否曰是如此所以下面三節又只是解此三
　句
緊要處全在道不逺人一句言人人有此道只是人自
　逺其道非道逺人也人人本自有許多道理只是不
　曾依得這道理却做從不是道理處去今欲治之不
　是别討箇道理治他只是将他元自有底道理還以
　治其人如人之孝他本有此孝他却不曾行得這孝
　却亂行從不孝處去君子治之非是别討箇孝去治
　他只是與他説你這箇不是你本有此孝却如何錯
　行從不孝處去其人能改即是孝矣不是将他人底
　道理去治他又不是分我底道理與他他本有此道
　理我但因其自有者還以治之而已及我自治其身
　亦不是将他人底道理來治我亦只是将我自思量
　得底道理自治我之身而已所以説執柯伐柯其則
　不逺執柯以伐柯不用更别去討法則只那手中所
　執者便是則然執柯以伐柯睨而視之猶以為逺若
　此箇道理人人具有纔要做底便是初無彼此之别
　放去收囘只在這些子何用别處討
蜚卿問忠恕即道也而曰違道不逺何耶曰道是自然
　底人能忠恕則去道不逺
凡人責人處急責巳處緩愛己則急愛人則緩若拽轉
　頭來便自道理流行因問施諸己而不願亦勿施諸
　人此只是恕何故子思将作忠恕説曰忠恕兩箇離
　不得方忠時未見得恕及至恕時忠行乎其閒施諸
　己而不願亦勿施諸人非忠者不能也故曰無忠做
　恕不出來(以上語/類四條)
君子之道四丘未能一焉雖是聖人自責之詞然必其
　於責人之際反求諸己而見其於道之全體曲折細
　微容有不能無不盡處如舜之號泣于旻天之類但
　當於此負罪引慝益加勉勵而不敢自恕焉耳(荅鄭/子上)
所求乎子(句/)以事父未能也(句/)主意立文皆與大學絜
　矩一節相似人多誤讀(荅徐彦章○以/上文集二條)
　　右第十三章
問鬼神之徳如何曰自是如此此言鬼神實然之理猶
　言人之徳不可道人自為一物其徳自為徳
問體物而不可遺是有此物便有鬼神凡天下萬物萬
　事皆不能外夫鬼神否曰不是有此物時便有此鬼
　神説倒了乃是有這鬼神了方有此物及至有此物
　了又不能遺夫鬼神也體物而不可遺用拽轉看将
　鬼神作主将物作賓方看得出是鬼神去體那物鬼
　神却是主也
或問鬼神體物而不可遺只是就隂陽上説末後又却
　以祭祀言之是如何曰此是就其親切著見者言之
　也若不如此説則人必将風雷山澤作一般鬼神看
　将廟中祭享者又作一般鬼神看故即其親切著見
　者言之欲人㑹之為一也
侯師聖解中庸鬼神之為徳謂鬼神為形而下者鬼神
　之徳為形而上者且如中庸之為徳不成説中庸為
　形而下者中庸之徳為形而上者
鬼神之體便只是箇誠以其實有是理故造化發育響
　應感通無非此理所以云體物而不遺非為人心能
　誠則有感應也
問中庸十二章子思論道之體用十三章言人之為道
　不在乎逺當即夫衆人之所能知能行極乎聖人之
　所不能知不能行第十四章又言人之行道當随其
　所居之分而取足於其身曰此兩章大綱相似曰第
　十五章又言進道當有序第十六章方言鬼神之道
　費而隱蓋論君子之道則即人之所行言之故但及
　其費而隐自存論鬼神之道則本人之所不見不聞
　而言故先及其隐而後及於費曰鬼神之道便是君
　子之道非有二也(以上語/類六條)
祭義所説如有見聞論語所説祭神如在皆是主於祭
　者而言此章言使天下之人齊明盛服以承祭祀是
　主於鬼神而言自有賓主如何却如此看(體物使人/兩句更湏)
　(深/體)又來諭言如其神之在焉非真有在者也此言尤
　害理若如此説則是偽而已矣又豈所謂誠之不可
　揜乎昭明焄蒿悽愴疏説非是昭明謂光景焄蒿謂
　氣象悽愴使人神思灑淅如漢書云風肅然者宰我
　荅問一章所論鬼神正與中庸相表裏今且先看令
　中庸意思分明却看此章便見子細(荅歐陽/希遜)
問謝氏説致生之故其鬼神致死之故其鬼不神何也
　人以為神則神人以為不神則不神矣桉夫子致生
　致死之説本為明器發也以致死之為不仁故必有
　是明器以致生之為不智故為是明器而不可用故
　曰神明之也謝氏之意則與此不同矣又其説主乎
　致生故謂人以為神則神如此則所謂鬼神者其有
　無專係乎人心而已無乃似流於作用是性之失乎
　又曰以為有亦不可以為無亦不可這裏有妙理又
　曰自家要有便有要無便無皆是此意曰記得論語
　説中似有當生者使人致生之當死者使人致死之
　此却有理(謝氏論語説曰隂陽交而有神形氣離而/有鬼知此者為智事此者為仁推仁智之)
　(合者可以制祀典祀典之意可者使人格之不使人/致死之不可者使人逺之不使人致生之致生之故)
　(其鬼神致死之故其鬼不神則鬼神之情状/豈不昭昭乎○荅萬正淳○以上文集二條)
　　右第十六章
問氣至而滋息為培氣反而流散則覆曰物若扶植種
　在土中自然生氣湊泊他若已傾倒則生氣無所附
　著從何處來相接如人疾病此自有生氣則藥力之
　氣依之而生意滋長若已危殆則生氣流散而不復
　相湊矣(語/類)
　　右第十七章
問身不失天下之顯名與必得其名湏有些等級不同
　曰游楊是如此説尹氏又破其説然看來也是有此
　意如堯舜與湯武真箇爭分數有等級只看聖人説
　謂韶盡羙矣又盡善也謂武盡羙矣未盡善也處便
　見
問古無追王之禮至周之武王周公以王業肇於太王
　王季文王故追王三王至於組紺以上則止祀以先
　公之禮所謂葬以士祭以大夫之義也曰然周禮祀
　先王以衮冕祀先公以鷩冕則祀先公依舊止用諸
　侯之禮但乃是天子祭先公之禮耳問諸儒之説以
　為武王未誅紂則稱文王為文考以明文王在位未
　嘗稱王之證及至誅紂乃稱文考為文王然既曰文
　考則其諡定矣若如其言将稱為文公耶曰此等事
　無證佐皆不可曉闕之可也(以上語/類二條)
　　右第十八章
旅酬者以其家臣或鄉吏之屬(大夫則/有鄉吏)一人先舉觶獻
　賔賔飲畢即以觶授於執事者則以獻於其長遞遞
　相承獻及於沃盥者而止焉沃盥謂執盥洗之事至
　賤者也故曰旅酬下為上所以逮賤也
問如何是導飲曰主人酌以獻賔賔酬主人曰酢主人
　又自飲而復飲賔曰酬其主人又自飲者是導賔使
　飲也(諺云主人倍食/於賔疑即此意)但賔受之却不飲奠於席前至
　旅時亦不舉又自别舉爵不知如何又問行旅酬時
　祭事已畢否曰其大節目則已了亦尚有零碎禮數
　未竟又問想必湏在飲福受胙之後曰固是古人酢
　賔便是受胙胙與酢昨字古人皆通用
問燕毛所以序齒也曰燕時擇一人為上賔不與衆賔
　齒餘者皆序齒
問呂氏分脩其祖廟以下一節作繼志序昭穆以下一
　節作述事恐不必如此分曰看得追王與所制祭祀
　之禮兩節皆通上下而言呂氏考訂甚詳却似不曾
　言得此意又問呂氏又分郊社之禮作立天下之大
　本處宗廟之禮言正天下之大經處亦不消分曰此
　不若游氏説郊社之禮所謂惟聖人為能享帝禘嘗
　之義謂惟孝子為能享親意思甚周密(以上語/類四條)
　　右第十九章
脩道以仁脩道便是説上文脩身之道自為政在人轉
　説将來脩道以仁仁是築底處試商量如何伯豐言
　克去巳私復此天理然後得其脩曰固是然聖賢言
　仁字處便有箇温厚慈祥之意帶箇愛底道理上文
　便言親親為大
問脩道以仁繼之以仁者人也何為下面又添説義禮
　曰仁便有義如陽便有隂親親尊賢皆仁之事親之
　尊之其中自有箇差等這便是義與禮親親在父子
　如此在宗族如彼所謂殺也尊賢有當事之者有當
　友之者所謂等也
知天是起頭處能知天則知人事親脩身皆得其理矣
　聞見之知與徳性之知皆知也只是要知得到信得
　及如君之仁子之孝之類人所共知而多不能盡者
　非真知故也
問智仁勇曰理㑹得底是智行得底是仁著力去做底
　是勇
問智仁勇之分曰大槩知底屬智行底屬仁勇是勇於
　知勇於行又云生知安行以智為主學知利行以仁
　為主困知勉行以勇為主
知恥如舜人也我亦人也舜為法於天下可傳於後世
　我猶未免為鄉人也是則可憂也既恥為鄉人進學
　安得不勇
問凡事豫則立以下四句只是汎舉四事或是包達道
　達徳九經之屬曰上文言天下之達道五所以行之
　者三天下之達徳三所以行之者一凡為天下國家
　有九經所以行之者一遂言凡事豫則立則此凡事
　正指達道達徳九經可知素定是指先立乎誠可知
　中庸方言所以行之者一不應忽突出一語言凡事
　也
或問言前定則不跲曰句句著實不脱空也今人纔有
　一句言語不實便説不去
事前定則不困閒時不曾做得臨時自是做不徹便至
　於困行前定則不疚若所行不前定臨時便易得屈
　折枉道以從人矣道前定則不窮這一句又包得大
　連那上三句都包在裏面是有箇妙用千變萬化而
　不窮之謂事到面前都理㑹得他人處置不得底事
　自家便處置得他人理㑹不得底事自家便理㑹得
　(以上語/類九條)
問凡事豫則立一節言與事行與道皆欲先定於其初
　則不跲不困不疚不窮斯有必然之驗故下文自不
　獲乎上不信乎朋友不順乎親而推之皆始於不誠
　乎身而已然則先立乎誠為此章之要㫖而不明乎
　善則不可以誠乎身也今欲進乎明善之功要必格
　物以窮其理致知以處其義夫然後真知善之為可
　好而好之則如好好色真知惡之為可惡而惡之則
　如惡惡臭明善如此夫安得而不誠哉以是觀之則
　中庸所謂明善即大學致知之事中庸之所謂誠身
　即大學意誠之功要其指歸其理則一而已是否曰
　得之(荅周舜弼/○文集)
問反諸身不誠曰反諸身是反求於心不誠是不曾實
　有此心如事親以孝須是實有這孝之心若外面假
　為孝之事裏面却無孝之心便是不誠矣
誠者天之道誠是實理自然不假脩為者也誠之者人
　之道是實其實理則是勉而為之者也孟子言萬物
　皆備於我便是誠反身而誠便是誠之反身只是反
　求諸己誠只是萬物具足無所虧欠
問誠者真實無妄之謂天之道也此言天理至實而無
　妄指理而言也誠之者未能真實無妄而欲其真實
　無妄之謂人之道也此言在人當有真實無妄之知
　行乃能實此理之無妄指人事而言也蓋在天固有
　真實之理在人當有真實之功聖人不思不勉而從
　容中道無非實理之流行則聖人與天如一即天之
　道也未至於聖人必擇善然後能實明是善必固執
　然後實得是善此人事當然即人之道也程子所謂
　實理者指理而言也所謂實見得是實見得非者指
　見而言也此有兩節意曰如此見得甚善
博學謂天地萬物之理脩已治人之方皆所當學然亦
　各有次序當以其大而急者為先不可雜而無統也
先生屢説謹思之一句言思之不謹便有枉用工夫處
中庸言謹思之思之粗後不及固是不謹到思之過時
　亦是不謹所以他聖人不説深思不説别様思却説
　箇謹思
或問篤行是有急切之意否曰篤厚也是心之懇惻
問博學之至明辨之是致知之事篤行則力行之事否
　曰然又問有弗學至行之弗篤弗措也皆是勇之事
　否曰此一段却只是虚説只是應上面博學之五句
　反説起如云不學則已學之而有弗能定不休如云
　有不戰戰必勝矣之類也弗措也未是勇事到得後
　面説人一已百人十已千方正是説勇處雖愚必明
　是致知之效雖柔必强是力行之效
漢卿問哀公問政章曰舊時只零碎解某自初讀時只
　覺首段尾與次段首意相接如云政也者蒲盧也故
　為政在人取人以身脩身以道脩道以仁便説仁者
　人也親親為大義者宜也尊賢為大都接續説去遂
　作一段看始覺貫穿後因看家語乃知是本來只一
　段也中庸三十三章其次第甚密古人著述便是不
　可及此只将别人語言鬭湊成章本末次第終始總
　合如此縝密(以上語/類九條)
所引家語只是證明中庸章句要見自哀公問政至擇
　善固執處只是一時之語耳於義理指歸初無所害
　似不必如此力加排斥也大率觀書但當虛心平氣
　以徐觀義理之所在如其可取雖世俗庸人之言有
　所不廢如有可疑雖或傳以為聖賢之言亦湏更加
　審擇自然意味平和道理明白脚踏實地動有據依
　無籠罩自欺之患若以此為卑近不足留意便欲以
　明道先生為法竊恐力量見識不到他地位其為汎
　濫殆有甚焉此亦不可不深慮也且不知此章既不
　以家語為證其章句之分當復如何為定耶家語固
　有駮雜處然其間亦豈無一言之得耶一槩如此立
　論深恐終啓學者好髙自大之弊願明者熟察之(荅/張)
　(敬夫○/文集)
　　右第二十章
自誠明謂之性此性字便是性之也自明誠謂之敎此
　敎字是學之也此二字却是轉一轉説與首章天命
　之謂性脩道之謂敎二字義不同(語/類)
　　右第二十一章
盡人性盡物性性只一般人物氣稟不同人雖稟得氣
　濁善底只在那裏有可開通之理是以聖人有敎化
　去開通他使復其善底物稟得氣偏了無道理使開
　通故無用敎化盡物性只是所以處之各當其理且
　隨他所明處使之他所明處亦只是這箇善聖人便
　是用他善底如馬悍者用鞭䇿亦可乘然物只到得
　這裏此亦是敎化是随他天理流行發見處使之也
盡已之性如在君臣則義在父子則親在兄弟則愛之
　類已無一之不盡盡人之性如黎民時雍各得其所
　盡物之性如鳥獸草木咸若如此則可以贊天地之
　化育皆是實事非私心之倣像也
能盡其性則能盡人之性能盡人之性則能盡物之性
　只是恁地貫将去然却有箇則字在
贊天地之化育人在天地中閒雖只是一理然天人所
　為各自有分人做得底却有天做不得底如天能生
　物而耕種必用人水能潤物而灌溉必用人火能熯
　物而薪㸑必用人裁成輔相須是人做非贊助而何
　程先生言參贊之義非謂贊助此説非是(以上語/類四條)
　　右第二十二章
問致曲是就偏曲處致力否曰如程子説或孝或弟或
　仁或義所偏發處推致之各造其極也問如此或将
　來只就所偏處成就曰不然或仁或義或孝或弟更
　互而發便就此做致曲工夫
問明動變化伊川以君子所過者化解動字是和那變
　化二字都説在裏面否曰動是方感動他變則已改
　其舊俗然尚有痕瑕在化則都消化了無復痕迹矣
　(以上語/類二條)
明則動以下當從程子説皆以他人而言孟子在下位
　一章全用中庸語其曰至誠而不動者未之有也即
　謂此也(荅徐彦章/○文集)
　　右第二十三章
問至誠之道可以前知曰在我無一豪私偽故常虚明
　自能見得如禎祥妖孽與蓍龜所告四體所動皆是
　此理已形見但人不能見耳聖人至誠無私偽所以
　自能見得且如蓍龜所告之吉凶甚明但非至誠人
　却不能見也(語/類)
前知之義經文自説禎祥妖孽蓍龜四體解中又引執
　玉髙卑之事以明四體之説則其所謂前知者乃以
　眹兆之萌知之蓋事幾至此已自昭晰但湏是誠明
　照徹乃能察之其與異端怪誕之説自不嫌於同矣
　程子所説用與不用似因異端自謂前知而言其曰
　不如不知之愈者蓋言其不知者本不足道其知者
　又非能察於事理之㡬微特以偵伺於幽隐之中妄
　意推測而知故其知之反不如不知之愈因引釋子
　之言以見其徒稍有識者已不肯為皆所以甚言其
　不足道而深絶之非以其用者為可取也今來諭發
　明固以為異端必用而後知不用則不知惟至誠則
　理不可揜故不用而自知是乃所謂天道者此義精
　矣然不用之云實生於程子所言之嫌而程子之言
　初不謂此引以為説恐又惑人且以此而論至誠異
　端之不同又不若注中指事而言尤明白而直截也
　(荅張敬夫/○文集)
　　右第二十四章
問誠者自成也而道自道也兩句語勢相似而先生之
　觧不同上句工夫在誠字上下句工夫在行字上曰
　亦微不同自成若只作自道解亦得某因言妄意謂
　此兩句只是説箇為己不得為人其後却説不獨是
　自成亦可以成物先生未荅久之復曰某舊説誠有
　病蓋誠與道皆泊在誠之為貴上了後面却便是説
　箇合内外底道理若如舊説則誠與道成兩物也
誠者自成也下文云誠者物之終始不誠無物此二句
　便解上一句實有是理故有是人實有是理故有是
　事
誠者物之終始徹頭徹尾
問誠者物之終始不誠無物是實有是理而後有是物
　否曰且看他聖人説底正文語脈誠者物之終始却
　是事物之實理始終無有間斷自開闢以來以至人
　物消盡只是如此在人之心茍誠實無偽則徹頭徹
　尾無非此理一有閒斷則就閒斷處即非誠矣如聖
　人至誠便是自始生至沒身首尾是誠顔子不違仁
　便是自三月之初為誠之始三月之末為誠之終三
　月以後便不能不閒斷矣日月至焉只就至焉時便
　為終始至焉之外即閒斷而無誠無誠即無物矣不
　誠則心不在焉視不見聽不聞是雖謂之無耳目可
　也且如禘自既灌而徃不欲觀是方灌時誠意存焉
　即有祭祀之事物及其誠意一散則雖有升降威儀
　已非所以為祭祀之事物矣
誠者物之終始不誠無物誠便貫通乎物之終始若不
　誠則雖為其事與無事同
誠者物之終始物之終始皆此理也以此而始以此而
　終物事也亦是萬物不誠無物以在人者言之謂無
　是誠則無是物如視不明則不能見是物聼不聰則
　不能聞是物謂之無物亦可又如鬼怪妖邪之物吾
　以為無便無亦是
誠者物之終始不誠無物作萬物看亦得就事物上看
　亦得物以誠為體故不誠則無此物終始是徹頭徹
　尾底意問或問中云自其間斷之後雖有其事皆無
　實之可言何如曰此是説不誠無物如人做事未做
　得一半便棄了即一半便不成問楊氏云四時之運
　已即成物之功廢曰只為有這些子如無這些子其
　機闗都死了再問為其至誠無息所以四時行百物
　生更無巳時此所以維天之命於穆不已也曰然
不誠無物人心無形影惟誠時方有這物事今人做事
　若初閒有誠意到半截後意思懶散謾做将去便只
　是前半截有物後半截無了若做到九分這一分無
　誠意便是這一分無功
問成已合言知而言仁成物合言仁而言知何也曰克
　已復禮為仁豈不是成已知周乎萬物而道濟天下
　豈不是成物仁者體之存知者用之發
學不厭所以成已而成已之道在乎仁敎不倦所以成
　物而成物之功由乎智(因看呂氏中庸解誠者自成/章末辯論為下此語○以上)
　(語類/十條)
　　右第二十五章
問至誠無息不息則久果有分别否曰不息只如言無
　息游楊氏分無息為至誠不息所以體乎誠非是
問久則徵徵是徵驗發見於外否曰除是久然後有徵
　驗只一日兩日工夫如何有徵驗
或問以存諸中者而言則悠久在髙明博厚之前見諸
　用者而言則悠久在博厚髙明之後如何曰此所以
　為悠久也若始初悠久末稍不悠久便是不悠久矣
至誠無息一段鄭氏曰言至誠之徳著於四方是也諸
　家多将作進徳次第説只一箇至誠已該了豈復更
　有許多節次不湏説入裏面來古注有不可易處如
　非天子不議禮一段鄭氏曰言作禮樂者必聖人在
　天子之位甚簡當
呂氏説有如是廣博則其勢不得不髙有如是深厚則
　其精不得不明此兩句甚善章句中雖是用他意然
　當初只欲辭簡故反不似他説得分曉譬如為臺觀
　須是大做根基方始上面可以髙大又如萬物精氣
　蓄於下者深厚則其發越於外者自然光明
問純亦不已曰純便不已若有間斷便是駁雜(以上語/類六條)
　　右第二十六章
禮儀三百威儀三千優優大哉皆是天道流行發見為
　用處
聖人将那廣大底收拾向實處來敎人從實處做将去
　老佛之學則説向髙逺處去故都無工夫了聖人雖
　説本體如此及做時須事事著實如禮樂刑政文為
　制度觸處都是體用動静互換無端都無少許空闕
　處若於此有一豪之差則便於本體有虧欠處也
廣大似所謂理一精微似所謂分殊
致廣大謂心胷開闊無此疆彼界之殊極髙明謂無一
　豪人欲之私以累於已纔汨於人欲便卑汙矣
問髙明是以理言中庸是以事言否曰不是理與事極
　髙明是言心道中庸是言學底事立心超乎萬物之
　表而不為物所累是髙明及行事則恁地細密無過
　不及是中庸
問章句云不以一豪私意自蔽不以一豪私欲自累如
　何是私意如何是私欲曰私意是心中發出來要去
　做底今人説人有意智但看此意字便見得是小所
　以不廣大私欲是耳目鼻口之欲今纔有欲則昏濁
　沈墜即不髙明矣某解此處下這般字義極費心思
極髙明須要道中庸若欲髙明而不道中庸則将流入
　於佛老之學且如儒者逺庖厨佛老則好髙之過遂
　至戒殺食素儒者不邇聲色不殖貨利他是過於髙
　明遂至絶人倫及欲割己惠人之屬如陸子静天資
　甚麽髙明却是不道中庸後其學便誤人
問極髙明而道中庸心體髙明如天超然於萬物之上
　何物染著得他然其行於事物之閒如耳之於聲目
　之於色雖聖人亦不免此但盡其當然而已曰纔説
　得不免字便是聖人只勉强如此其説近於佛老且
　更子細看這一句
温故而知新温故有七分工夫知新有三分工夫其實
　温故則自然知新上下五句皆然
温故只是存得這道理在便是尊徳性敦厚只是箇朴
　實頭亦是尊徳性
文蔚以所與李守約荅問書請敎曰大槩亦是如此只
　是尊徳性工夫却不在紙上在人自做自尊徳性至
　敦厚凡五件皆是徳性上工夫自道問學至崇禮皆
　是問學上工夫湏是横截斷看問學工夫節目却多
　尊徳性工夫甚簡約且如伊川只説一箇主一之謂
　敬無適之謂一只是如此别更無事某向來自説得
　尊徳性一邊輕了今覺見未是上面一截便是一箇
　坯子有這坯子學問之功方有措處文蔚曰昔人多
　以前面三條分作両截至温故而知新却説是問學
　事敦厚以崇禮却説是尊徳性事惟先生一徑截斷
　初若可疑子細看來却甚縝密曰温故大段省力知
　新則所造益深敦厚是徳性上事纔説一箇禮字便
　有許多節文所以前面云禮儀三百威儀三千皆是
　禮之節文大哉聖人之道洋洋乎發育萬物峻極于
　天却是上面事下學上達雖是從下學始要之只是
　一貫
問尊徳性而道問學何謂尊曰只是把做一件物事尊
　崇擡起他何謂道曰只是行如去做他相似這十件
　相類致廣大極髙明温故敦厚只是尊徳性盡精微
　道中庸知新崇禮只是道問學如伊川言涵養湏用
　敬進學則在致知
問尊徳性而道問學一段曰此本是兩事細分則有十
　事其實只兩事兩事又只一事只是箇尊徳性却将
　箇尊徳性來道問學所以説尊徳性而道問學也
問温故如何是存心之屬曰言涵養此已知底道理常
　在我也道中庸何以是致知之屬曰行得到恰好處
　無些過與不及乃是知得分明事事件件理㑹得到
　一箇恰好處方能如此此足以見知與行互相發明
　滋養處又問其言足以興興如何言興起在位曰此
　古注語興如興賢興能之興倍與背同言忠於上而
　不背叛也(以上語類/十四條)
　　右第二十七章
有位無徳而作禮樂所謂愚而好自用有徳無位而作
　禮樂所謂賤而好自專居周之世而欲行夏殷之禮
　所謂居今之世反古之道道即指議禮制度考文之
　事議禮所以制行故行同倫制度所以為法故車同
　軌考文所以合俗故書同文問章句云倫是次序之
　體如何曰次序如等威節文之類禮如辨上下定民
　志君臣父子貴賤尊卑相接之體皆是天子制此禮
　通天下共行之故其次第之體等威節文皆如一也
問中庸非天子不議禮不制度不考文注云文書名也
　何以謂之書名曰如大字喚作大字上字喚作上字
　下字喚作下字此之謂書名是那字底名又問數處
　小節曰不必泥此等處道理不在這様處便縱饒有
　道理寜有幾何如看此兩段湏先識取聖人功用之
　大氣象規模廣大處非天子不議禮不制度不考文
　只看此數句是甚麽様氣象若使有王者受命而得
　天下改正朔易服色殊徽號天下事一齊被他改換
　一番其切近處則自他一念之微而無豪釐之差其
　功用之大則天地萬物一齊被他翦截裁成過截然
　而不可犯湏先看取這様大意思方有益而今區區
　執泥於一二沒𦂳要字之間果有何益又曰考文者
　古者人不甚識字字易得差所以每嵗一番使大行
　人之屬廵行天下考過這字是正與不正這般事有
　十來件每嵗如此考過都匝了則三嵗天子又自廵
　狩一番湏看他這般做作處(以上語/類二條)
　　右第二十八章
問質諸鬼神而無疑只是龜從筮從與鬼神合其吉凶
　否曰亦是然不專在此只是合鬼神之理(語/類)
　　右第二十九章
問下襲水土是因土地之宜否曰是所謂安土敦乎仁
　故能愛無徃而不安
大徳是敦那化底小徳是流出那敦化底出來這便如
　忠恕忠便是做那恕底恕便是流出那忠來底如中
　和中便是大徳敦化和便是小徳川流自古亘今都
　只是這一箇道理天髙地下萬物散殊而禮制行矣
　流而不息合同而化而樂興焉聖人做出許多文章
　制度禮樂顛來倒去都只是這一箇道理做出來以
　至聖人之所以為聖賢人之所以為賢皆只是這一
　箇道理人若是理㑹得那源頭只是這一箇物事許
　多頭項都有歸著如天下雨一㸃一㸃都著在地上
　(以上語/類二條)
　　右第三十章
問至誠至聖如何分曰至聖至誠只是以表裏言至聖
　是其徳之發見乎外者故人見之但見其溥博如天
　淵泉如淵見而民莫不敬言而民莫不信至凡有血
　氣者莫不尊親此其見於外者如此至誠則是那裏
　面骨子經綸大經立大本知化育此三句便是骨子
　那箇聰明睿知却是這裏發出去至誠處非聖人不
　自知至聖則外人只見得到這處(自溥博如天至/莫不尊親處)或
　曰至誠至聖亦可以體用言否曰體用也不相似只
　是説得表裏(語/類)
　　右第三十一章
魏材仲問惟天下至誠為能經綸以下曰從上文來經
　綸合是用立本合是體問知天地之化是與天地合
　否曰然
問經綸皆治絲之事經者理其緒而分之綸者比其類
　而合之如何曰猶治絲者先須逐條理其頭緒而分
　之所謂經也然後比其類而合之如打絛者必取所
　分之緒比類而合為一所謂綸也天地化育如春夏
　秋冬日月寒暑無一息之差知化者真知其必然所
　謂知者言此至誠無偽有以黙契也肫肫其仁者人
　倫之間若無些仁厚意則父子兄弟皆不相管渉矣
　此三句從下説上(知天地之化育故能立天下之/大本然後能經綸天下之大經)
或問夫焉有所倚曰自家都是實理無些欠闕經綸自
　經綸立本自立本知化育自知化育不用倚靠他物
　事然後能如此他這道更無些空闕經綸大經他那
　日用間底都是君臣父子夫婦人倫之理更不必倚
　著人只是從此心中流行於經綸人倫處便是法則
　此身在這裏便是立本知天地之化育則是自知得
　飽相似何用靠他物直卿云便是不思不勉意思謂
　不更靠心力去思勉他這箇實理自然經綸大經立
　大本知化育更不用心力(以上語/類三條)
　　右第三十二章
問衣錦尚絅章首段雖是再叙初學入徳之要然也只
　是説箇存養致知㡳工夫但到此説得來尤密思量
　來衣錦尚絅之意大段好如今學者不長進都緣不
　知此理須是闇然而日章曰中庸後面愈説得向裏
　來凡八引詩一歩退似一歩都用那般不言不動不
　顯不大底字直説到無聲無臭則至矣(賀孫録云賀/孫云到此方)
　(還得他本/體曰然)
問中庸首章只言戒懼謹獨存養省察兩節工夫而已
　篇末尚絅一章復發此兩條然學者須是立心之初
　真箇有為已篤實之心又能知得逺之近風之自微
　之顯方肯做下面謹獨存養工夫不審知逺之近風
　之自微之顯已有窮理意思否曰也湏是知得道理
　如此方肯去謹獨方肯去持養故可與入徳矣但首
　章是自裏面説出外蓋自天命之性説到天地位萬
　物育處末章却自外面一節收斂入一節直約到裏
　面無聲無臭處此與首章實相表裏也
子武説衣錦章曰只是收斂向内工夫漸密便自見得
　近之可逺風之自微之顯(黄録無近之/以下十字)君子之道固
　是不暴著於外然曰惡其文之著亦不是無文也自
　有文在裏淡則可厭簡則不文温則不理而今却不
　厭而文且理只緣有錦在裏若上面著布衣裏面著
　布襖便是内外黒窣窣地明道謂中庸始言一理中
　散為萬事末復合為一理雖曰合為一理然自然有
　萬事在如云不動而敬不言而信也是自有敬信在
　極而至於無聲無臭然自有上天之載在蓋是其中
　自有不是都無也
潛雖伏矣便覺有善有惡湏用察相在爾室只是教做
　存養工夫
亦孔之昭是謹獨意不愧屋漏是戒謹恐懼意
李丈問中庸末章引詩不顯之義只是形容前面戒謹
　不睹恐懼不聞而極其盛以言之否曰是也此所引
　與詩正文之義同
不大聲以色只是説至徳自無聲色今人説篤恭了便
　不用刑政不用禮樂豈有此理古人未嘗不用禮樂
　刑政但自有徳以感人不專靠他刑政爾
問末章自衣錦尚絅説至無聲無臭是從外做向内首
　章自天命之性説至天地位萬物育是從内做向外
　曰不特此也惟天下聰明睿知説到溥博淵泉是從
　内説向外惟天下至誠經綸天下之大經至肫肫其
　仁聰明聖智達天徳是從外説向内聖人發明内外
　本末大小巨細無不周徧學者當隨事用力也
中庸末章至為深切自衣錦尚絅以下只暗暗地做工
　夫去然此理自掩蔽不得故曰闇然而日章小人不
　曾做時已報得滿地人知然實不曾做得故曰的然
　而日亡淡而不厭簡而文温而理皆是收斂近裏知
　逺之近知風之自知微之顯一句緊一句先生再三
　誦此六言曰此工夫似淡而無味然做時却自有可
　樂故不厭似乎簡畧然大小精粗秩然有序則又不
　止於簡而已温而理温厚似不可曉而條目不可亂
　是於有序中更有分别如此入細做工夫故能知逺
　之近知風之自知微之顯夫見於逺者皆本於吾身
　可謂至近矣然猶以已對物言之知風之自則知凡
　見於視聼舉動者其是非得失必有所從來此則皆
　本於一心而言矣至於知微之顯則又説得愈密夫
　一心至微也然知其極分明顯著學者工夫能如此
　收斂來方可言徳然亦未可便謂之徳但如此則可
　以入徳矣其下方言尚不愧於屋漏蓋已能如此做
　入細工夫知得分明了方能謹獨涵養其曰不動而
　敬不言而信蓋不動不言時已是箇敬信底人了又
　引詩不顯惟徳予懐明徳徳輶如毛言之一章之中
　　皆是發明箇徳字然所謂徳者實無形状故以無聲
　　臭終之(以上語/類九條)
　　　右第三十三章
　
　
　
　
　
　
　
　
　
　
　
　
御纂朱子全書卷二十五
　欽定四庫全書
御纂朱子全書卷二十六
　　易一
　　　綱領上
　問自一隂一陽見一隂一陽又各生一隂一陽之象以
　　圖言之兩儀生四象四象生八卦節節推去固容易
　　見就天地閒著實處如何驗得曰一物上又自各有
　　隂陽如人之男女隂陽也逐人身上又各有這血氣
　　血隂而氣陽也如晝夜之閒晝陽而夜隂也而晝陽
　　自午後又屬隂夜隂自子後又屬陽便是隂陽各生
　　隂陽之象
　至之曰正義謂易者變化之總號代換之殊稱乃隂陽
　　二氣生生不息之理竊見此數語亦説得好曰某以
　　為易字有二義有變易有交易先天圖一邊本都是
　　陽一邊本都是隂陽中有隂隂中有陽便是陽徃交
　　易隂隂來交易陽兩邊各各相對其實非此徃彼來
　只是其象如此然聖人當初亦不恁地思量只是畫
　一箇陽一箇隂每箇便生兩箇就一箇陽上又生一
　箇陽一箇隂就一箇隂上又生一箇隂一箇陽只管
　恁地去自一為二二為四四為八八為十六十六為
　三十二三十二為六十四既成箇物事便自然如此
　齊整皆是天地本然之妙元如此但畧假聖人手畫
　出來如乾一索而得震再索而得坎三索而得艮坤
　一索而得巽再索而得離三索而得兑初閒畫卦時
　也不是恁地只是畫成八箇卦後便見有此象耳
問易有交易變易之義如何曰交易是陽交於隂隂交
　於陽是卦圖上底如天地定位山澤通氣(云云/)者是
　也變易是陽變隂隂變陽老陽變為少隂老隂變為
　少陽此是占筮之法如晝夜寒暑屈伸徃來者是也
　又問聖人仰觀俯察或説伏羲見天地竒耦自然之
　數於是畫一以為竒所以象陽畫兩以為耦所以象
　隂恐於方圓之形見得否或説以天是渾淪圓底只
　是一箇物事地則便有闕陷分裂處否曰也不特如
　此天自是一地自是二凡物皆然蓋天之形雖包乎
　地之外而其氣實透乎地之中地雖是一塊物事在
　天之中然其中實虛容得天許多氣或引先生注易
　陽一而實隂二而虚為證曰然所以易中言夫乾其
　静也專其動也直是以大生焉夫坤其静也翕其動
　也闢是以廣生焉乾之静專動直都是一底意思他
　這物事雖大然無閒斷只是鶻淪一箇大底物事故
　曰大生地則静翕動闢便是兩箇物事其翕也是兩
　箇物事之聚其闢也是兩箇物事之開他這中閒極
　闊盡容得那天之氣故曰廣生
諸公且試看天地之閒别有甚事只是隂與陽兩箇字
　看是甚麽物事都離不得只就身上體看纔開眼不
　是隂便是陽密拶拶在這裏都不著得别物事不是
　仁便是義不是剛便是柔只自家要做向前便是陽
　纔收退便是隂意思纔動便是陽纔静便是隂未消
　别看只是一動一静便是隂陽伏羲只因此畫卦以
　示人若只就一隂一陽又不足以該衆理於是錯綜
　為六十四卦三百八十四爻初只是許多卦爻後來
　聖人又繫許多辭在下如他書則元有這事方説出
　這箇道理易則未曾有此事先假託都説在這裏如
　書便有箇堯舜有箇禹湯文武周公出來做許多事
　便説許多事今易則元未曾有聖人豫先説出待人
　占考大事小事無一能外於此聖人大抵多是垂戒
　又云雖是一隂一陽易中之辭大抵陽吉而隂凶閒
　亦有陽凶而隂吉者何故蓋有當為有不當為若當
　為而不為不當為而為之雖陽亦凶又云聖人因卦
　爻以垂戒多是利於正未有不正而利者如云夕惕
　若厲无咎若占得這爻必是朝兢夕惕戒謹恐懼可
　以無咎若自家不曾如此便自有咎又云直方大不
　習无不利若占得這爻須是將自身已體看是直是
　方是大去做某事必得其利若自家未是直不曾方
　不曾大則無所徃而得其利此其本爻辭如此到孔
　子又自添説了如云敬以直内義以方外本來只是
　卜筮聖人為之辭以曉人便説許多道理在上今學
　易非必待遇事而占方有所戒只平居翫味看他所
　説道理於自家所處地位合是如何故云居則觀其
　象而玩其辭動則觀其變而玩其占孔子所謂學易
　正是平日常常學之想見聖人之所謂讀異乎人之
　所謂讀想見胷中洞然於易之理無纖豪蔽處故云
　可以無大過又曰聖人繫許多辭包盡天下之理止
　緣萬事不離乎隂陽故因隂陽中而推説萬事之理
　今要占考雖小小事都有如占得不利有攸徃便是
　不可出路利渉大川便是可以乘舟此類不一賀孫
　問乾卦文言聖人所以重疊四截説在此見聖人學
　易只管體出許多意思又恐人曉不得故説以示敎
　曰大意只管怕人曉不得故重疊説在裏大抵多一
　般如云陽在下也又云下也賀孫問聖人所以因隂
　陽説出許多道理而所説之理皆不離乎隂陽者蓋
　緣所以為隂陽者元本於實然之理曰隂陽是氣纔
　有此理便有此氣纔有此氣便有此理天下萬物萬
　化何者不出於此理何者不出於隂陽賀孫問此程
　先生所以説道天下無性外之物曰如云天地閒只
　是箇感應又如云誠者物之終始不誠無物
天下之理單便動兩便静且如男必求女女必求男自
　然是動若一男一女居室後便定
問隂何以比小人曰有時如此平看之則都好以類言
　之則有不好然亦只是皮不好骨子却好大抵發生
　都則是一箇陽氣只是有消長陽長一分下面隂生
　一分又不是討箇隂來即是陽消處便是隂故陽來
　謂之復復者是本來物事隂來謂之姤姤是偶然相
　遇
某嘗問季通康節之數伏羲也曾理㑹否曰伏羲湏理
　㑹過某以為不然伏羲只是據他見得一箇道理恁
　地便畫出幾畫他也那裏知得疊出來恁地巧此伏
　羲所以為聖若他也恁地逐一推排便不是伏羲天
　然意思史記曰伏羲至淳厚作易八卦那裏恁地巧
　推排
季通云天下之萬聲出於一闔一闢(聲音皆出於乾坤/坤音麕以韻脚反)
　(之乃/見)天下之萬理出於一動一静天下之萬數出於
　一竒一耦天下之萬象出於一方一圓盡只起於乾
　坤二畫
數只有二只有易是老氏言三亦是二共生三三其子
　也三生萬物則自此無窮矣後人破之者非揚子雲
　是三數邵康節是四數皆不及易也
先生謂甘叔懐曰曾看河圖洛書數否無事時好看雖
　未是要切處然玩此時且得自家心流轉得動
天地生數到五便住那一二三四遇著五便成六七八
　九五却只自對五成十
一二三四九八七六最妙一藏九二藏八三藏七四藏
　六(徳明云一得九二得八三得七四得六皆為十/也觀河圖可見丙丁合辛壬合之類皆自此推)
天地只是不㑹説倩他聖人出來説若天地自㑹説話
　想更説得好在如河圖洛書便是天地畫出底
問先天圖隂陽自兩邊生若将坤為太極與太極圖不
　同如何曰他自據他意思説即不曾契勘濓溪底若
　論他太極中閒虚者便是他亦自説圖從中起今不
　合被方圖在中閒塞却待取出放外他兩邊生者即
　是隂根陽陽根隂這箇有對從中出即無對
先天圖直是精微不起於康節希夷以前元有只是祕
　而不傳次第是方士輩所相傳授底參同契中亦有
　些意思相似與歴不相應季通云紐捻将來亦相應
　也用六日七分某却不見康節説用六日七分處文
　王卦序亦不相應他只用義理排将去也不應氣候
　揚雄太𤣥全模放易他底用三數易却用四數他本
　是模易故就他模底句上看易也可畧見得易意思
　温公集注中可見也
問伏羲始畫八卦其六十四者是文王後來重之耶抑
　伏羲已自畫了耶看先天圖則有八卦便有六十四
　疑伏羲已有彷彿之畫矣如何曰周禮言三易經卦
　皆八其别皆六十有四便見不是文王漸畫又問然
　則六十四卦名是伏羲元有抑文王所立曰此不可
　攷子善問據十三卦所言恐伏羲時已有曰十三卦
　所謂蓋取諸離蓋取諸益者言結繩而為網罟有離
　之象非觀離而始有此也
問見朋友記先生説伏羲只畫八卦未有六十四卦今
　看先天圖則是那時都有了不知如何曰不曾恁地
　説那時六十四卦都畫了又問云那時未有文字言
　語恐也只是卦畫未有那卦名否曰而今見不得(以/上)
　(語類十/七條)
某數日病中方得紬繹所示圖書卦畫二説初若茫然
　不知所謂因復以妄作啓䝉考之則見其論之之詳
　而明者偶未深考是以致此紛紛多説而愈致疑耳
　夫以河圖洛書為不足信自歐陽公以來已有此説
　然終無奈顧命繫辭論語皆有是言而諸儒所傳二
　圖之數雖有交互而無乖戾順數逆推縱横曲直皆
　有明法不可得而破除也至如河圖與易之天一至
　地十者合而載天地五十有五之數則固易之所自
　出也洛書與洪範之初一至次九者合而具九疇之
　數則固洪範之所自出也繫辭雖不言伏羲受河圖
　以作易然所謂仰觀俯察近取逺取安知河圖非其
　中之一事耶大抵聖人制作所由初非一端然其法
　象之規模必有最親切處如鴻荒之世天地之閒隂
　陽之氣雖各有象然初未嘗有數也至於河圖之出
　然後五十有五之數竒耦生成粲然可見此其所以
　深發聖人之獨智又非汎然氣象之所可得而擬也
　是以仰觀俯察逺求近取至此而後兩儀四象八卦
　之隂陽竒耦可得而言雖繫辭所論聖人作易之由
　者非一而不害其得此而後決也來諭又謂某不當
　以大衍之數參乎河圖洛書之數此亦有説矣數之
　為數雖各主於一義然其參伍錯綜無所不通則有
　非人之所能為者其所不合固不容以强合其所必
　合則縱横反覆如合符契亦非人所能强離也若於
　此見得自然契合不假安排底道理方知造化工夫
　神妙巧密直是説不得也若論易文則自大衍之數
　五十至再扐而後掛便接乾之䇿二百一十有六至
　可與祐神矣為一節是論大衍之數自天一至地十
　却連天數五至而行鬼神也為一節是論河圖五十
　五之數今其文間斷差錯不相連接舛誤甚明伊川
　先生已嘗釐正啓䝉雖依此寫而不曾推論其所以
　然者故覽者不之察耳至於卦畫之論反覆來諭於
　某之説亦多未究其底藴且如所論兩儀有曰乾之
　畫竒坤之畫耦只此乾坤二字便未稳當蓋儀匹也
　兩儀如今俗語所謂一雙一對云爾自此再變至生
　第三畫八卦已成方有乾坤之名當為一畫之時方
　有一竒一耦只可謂之隂陽未得謂之乾坤也來諭
　又曰以二畫増至四畫為二竒二耦又於四畫之上
　各増一竒一耦而為八畫此亦是於某圖中所説發
　生次第有所未明而有此語蓋四象第一畫本只是
　前兩儀圖之一竒一耦緣此一竒一耦之上各生一
　竒一耦是以分而為四而初畫之一竒一耦亦隨之
　而分為四叚耳非是以二畫増成四畫又以四畫増
　成八畫也此一節正是前所謂自然契合不假安排
　之妙孔子而後千載不傳至康節先生始得其説然
　猶不肯大段説破蓋易之心髓全在此處不敢容易
　輕説其意非偶然也來諭又曰不知隂陽二物果可
　分老少而為四象乎此恐亦考之未熟之過夫老少
　於經固無明文然揲蓍之法三變之中掛扐四以竒
　耦分之然後爻之隂陽可得而辨又於其中各以老
　少分之然後爻之變與不變可得而分經所謂用九
　用六者正謂此也若其無此則終日揲蓍不知合得
　何卦正使得卦不知當用何爻安得以為後世之臆
　説而棄之乎又詳所論直以天地為兩儀而天生神
　物以下四者為四象此尤非是大抵曰儀曰象曰卦
　皆是指畫而言故曰易有太極而生兩儀四象八卦
　又曰易有四象而示人以卦爻吉凶若如所論則是
　先有太極兩儀四象然後聖人以畫八卦而兩儀四
　象八卦三物各是一種面貌全然相接不著矣此乃
　易之綱領如法律之有名例不可以豪釐差某之所
　見判然甚明更無疑惑不審髙明以為如何如其未
　然幸復有以見敎也(荅袁/機仲)
邵子曰太極既分兩儀立矣(此下四節通論伏羲六十/四卦圓圖此一節以第一)
　(爻而言左一竒為陽右一耦為隂所謂兩儀者也今/此一竒為左三十二卦之初爻一耦為右三十二卦)
　(之初爻乃以累變而分非本/即有此六十四段也後放此)陽上交於隂隂下交於
　陽而四象生矣(此一節以第一爻生第二爻而言也/陽下之半上交於隂上之半則生隂)
　(中第二爻之一竒一耦而為少陽太隂矣隂上之半/下交於陽下之半則生陽中第二爻之一竒一耦而)
　(為太陽少隂矣所謂兩儀生四象者也太陽一竒今/分為左上十六卦之第二爻少隂一耦今分為右下)
　(十六卦之第二爻少陽太隂其分/放此而初爻之二亦分為四矣)陽交於隂隂交於
　陽而生天之四象剛交於柔柔交於剛而生地之四
　象(此一節以第二爻生第三爻言也陽謂太陽隂謂/太隂剛謂少陽柔謂少隂太陽之下半交於太隂)
　(之上半則生太隂中第三爻之一竒一耦而為艮為/坤矣太隂之上半交於太陽之下半則生太陽中第)
　(三爻之一竒一耦而為乾為兑矣少陽之上半交於/少隂之下半則生少隂中第三爻之一竒一耦而為)
　(離為震矣少隂之下半交於少陽之上半則生少陽/中第三爻之一竒一耦而為巽為坎矣此所謂四象)
　(生八卦也乾一竒今分為八卦之第三爻坤一耦今/分為八卦之第三爻餘皆放此而初爻二爻之四今)
　(又分而為八矣乾兑艮坤生於二太故為天/之四象離震巽坎生於二少故為地之四象)八卦相
　錯而後萬物生焉(一卦之上各加八卦以相閒錯則/六十四卦成矣然第三爻之相交)
　(則生第四爻之一竒一耦於是一竒一耦各為四卦/之第四爻而下三爻亦分為十六矣第四爻又相交)
　(則生第五爻之一竒一耦於是一竒一耦各為二卦/之第五爻而下四爻亦分而為三十二矣第五爻又)
　(相交則生第六爻之一竒一耦則一竒一耦各為一/卦之第六爻而下五爻亦分而為六十四矣蓋八卦)
　(相乘為六十四而自三畫以上三加一倍以至六畫/則三畫者亦加二倍而卦體横分亦為六十四矣其)
　(數殊塗不約而㑹如合符節/不差豪釐正是易之妙處)此來敎所引邵氏先生
　説也今子細辨析奉呈幸詳考之方可見其曲折未
　遽可輕議也然此已是就六十四卦已成之後言之
　故其先後多寡有難著語處乍看極費分疏猝然曉
　㑹不得若要見得聖人作易根原直截分明却不如
　且看卷首横圖自始初只有兩畫時漸次看起以至
　生滿六畫之後其先後多寡既有次第而位置分明
　不費詞説於此看得方見六十四卦全是天理自然
　挨排出來聖人只是見得分明便只依本畫出元不
　曾用一豪智力添助蓋本不煩智力之助亦不容智
　力得以助於其閒也及至卦成之後逆順縱横都成
　義理千般萬種其妙無窮却在人看得如何而各因
　所見為説雖若各不相資而實未嘗相悖也蓋自初
　未有畫時説到六畫滿處者邵子所謂先天之學也
　卦成之後各因一義推説邵子所謂後天之學也今
　來諭所引繫辭説卦三才六位之説即所謂後天者
　也先天後天既各自為一義而後天説中取義又多
　不同彼此自不相妨不可執一而廢百也若執此説
　必謂聖人初畫卦時只見一箇三才便更不問事由
　一連便掃出三畫以擬其象畫成之後子細看來見
　使不得又旋劃擘添出後一半截此則全是私意杜
　撰補接豈復更有易耶來諭條目尚多然其大節目
　不過如此今但於此看破則其餘小小未合處自當
　迎刃而解矣故今不復悉辨以浼髙明伏幸財察(荅/袁)
　(機/仲)
來敎疑河圖洛書是後人偽作某竊謂生於今世而讀
　古人之書所以能别其真偽者一則以其義理之所
　當否而知之二則以其左驗之異同而質之未有舎
　此兩塗而能直以臆度懸斷之者也某於世傳河圖
　洛書之舊所以不敢不信者正以其義理不悖而證
　驗不差爾來敎必以為偽則未見有以指其義理之
　繆證驗之差也而直欲以臆度懸斷之此某之所以
　未敢曲從而不得不辨也况今日之論且欲因象數
　之位置徃來以見天地隂陽之造化吉凶消長之本
　原茍於此未明則固未暇别尋證據今乃全不尋其
　義理亦未至明有證據而徒然為此無益之辨是不
　議於室而譟於門不味其腴而齩其骨也政使辨得
　二圖真偽端的不差亦無所用又况未必是乎願且
　置此而於某所推二圖之説少加意焉則雖未必便
　是真圖然於象數本原亦當畧見意味有歡喜處而
　圖之真偽将不辨而自明矣○來教疑先天後天之
　説據邵氏説先天者伏羲所畫之易也後天者文王
　所演之易也伏羲之易初無文字只有一圖以寓其
　象數而天地萬物之理隂陽始終之變具焉文王之
　易即今之周易而孔子所為作傳者是也孔子既因
　文王之易以作傳則其所論固當專以文王之易為
　主然不推本伏羲作易畫卦之所由則學者必将誤
　認文王所演之易便為伏羲始畫之易只從中半説
　起不識向上根原矣故十翼之中如八卦成列因而
　重之太極兩儀四象八卦而天地山澤雷風水火之
　類皆本伏羲畫卦之意而今新書原卦畫一篇亦分
　兩義伏羲在前文王在後必欲知聖人作易之本則
　當考伏羲之畫若只欲知今易書文義則但求之文
　王之經孔子之傳足矣兩者初不相妨而亦不可以
　相雜來教乃謂專為邵氏解釋而於易經無所折衷
　則恐考之有未詳也○來敎謂七八九六不可為四
　象某謂四象之名所包甚廣大抵湏以兩畫相重四
　位成列者為正而一二三四者其位之次也七八九
　六者其數之實也其以隂陽剛柔分之者合天地而
　言也其以隂陽太少分之者專以天道而言也若專
　以地道言之則剛柔又自有太少矣推而廣之縱横
　錯綜凡是一物無不各有四者之象不但此數者而
　已矣此乃天地之閒自然道理未畫之前先有此象
　此數然後聖人畫卦時依様畫出揲蓍者又随其所
　得掛扐過揲之數以合焉非是元無實體而畫卦揲
　蓍之際旋次安排出來也來諭於此見得未明徒勞
　辨説竊恐且當先向未畫前識得元有箇太極兩儀
　四象八卦底骨子方有商量今未須遽立論也用九
　用六之文固在卦成之後而用九用六之理乃在卦
　成之前亦是此理但見得實體分明則自然觸處通
　透不勞辯説矣至謂七八九六乃揲蓍者所為而非
　聖人之法此誤尤不難曉今且説揲蓍之法出於聖
　人耶出於後世耶若據大傳則是出於聖人無疑而
　當是之時若無七八九六則亦無所取决以見其爻
　之隂陽動静矣亦何以揲蓍為哉此事前書辯之已
　詳非某之創見新説更請熟翫當自見之今不復縷
　縷也來諭又云繫辭本只是四象生八卦今又倍之
　兩其四象而生八卦之一此數字不可曉然想不足
　深辯請且於前所謂實體者驗之庶乎其有得也○
　來敎疑四爻五爻者無所主名某謂一畫為儀二畫
　為象三畫為卦則八卦備矣此上若旋次各加隂陽
　一畫則積至三重再成八卦者八方有六十四卦之
　名若徑以八卦徧就加乎一卦之上則亦如其位而
　得名焉方其四畫五畫之時未成外卦故不得而名
　之耳内卦為貞外卦為悔亦是畫卦之時已有此名
　至揲蓍求之則九變而得貞又九變而得悔又是後
　一段事亦如前所論七八九六云爾非謂必揲蓍然
　後始有貞悔之名也大抵新書所論卦位與繫辭説
　卦容有異同至論揲蓍則只本繫辭何由别有他説
　如此等處至為淺近而今為説乃如此竊恐考之殊
　未詳也○來教引伊川先生説重卦之由某謂重卦
　之由不但伊川先生之説如此蓋大傳亦云八卦成
　列因而重之矣但八卦所以成列乃是從太極兩儀
　四象漸次生出以至於此畫成之後方見其有三才
　之象非聖人因見三才遂以已意思惟而連畫三爻
　以象之也因而重之亦是因八卦之已成各就上面
　節次生出若旋生逐爻則更加三變方成六十四卦
　若併生全卦則只用一變便成六十四卦雖有遲速
　之不同然皆自然漸次生出各有行列次第畫成之
　後然後見其可盡天下之變不是聖人見下三爻不
　足以盡天下之變然後别生計較又并畫上三爻以
　盡之也此等皆是作易妙處方其畫時雖是聖人亦
　不自知裏面有許多巧妙竒特直是要人細心體認
　不可草草立説也○以上五條鄙意傾倒無復餘藴
　矣然此非某之説乃康節之説非康節之説乃希夷
　之説非希夷之説乃孔子之説但當日諸儒既失其
　傳而方外之流隂相付受以為丹竈之術至於希夷
　康節乃反之於易而後其説始得復明於世然與見
　今周易次第行列多不同者故聞者創見多不能曉
　而不之信只據目今見行周易緣文生義穿鑿破碎
　有不勝其杜撰者此啓䝉之書所為作也若其習聞
　易曉人人皆能領略則又何必更著此書以為屋下
　之屋牀上之牀哉更願髙明毋以為某之説而忽之
　姑且虚心遜志以求其通曉未可好髙立異而輕索
　其瑕疵也(荅袁/機仲)
再辱垂諭具悉尊㫖然細觀本末初無所爭只因武陵
　舊圖仁義兩字偶失照管致有交互其失甚微後來
　既覺仁字去西北方不得義字去東南方不得即當
　就此分明改正便無一事顧乃䕶其所短而欲多方
　作計移換隂陽剛柔四字以蓋其失所以競辯紛紜
　以至於今而不能定也蓋始者先以文王八卦為説
　而謂一隂生於巽一陽生於乾則既非説卦本意矣
　其以三陽純乾之方為一陽始生之地則又為乖剌
　之甚者及既知之而又以十二卦為説則謂一隂生
　於乾之上九一陽生於坤之上六遂移北方之隂柔
　以就南使之帶回仁字於西南而不失其為隂柔移
　南方之陽剛以歸北使之帶囘義字於東北而不失
　其陽剛則亦巧矣然其所移動者凡二方而六辰六
　卦例皆失其舊主又更改却古來隂陽界限蓋不勝
　其煩擾而其所欲遷就之意乃不過僅得其半而失
　其半蓋北方雖曰嚴凝而東方已為温厚南方雖曰
　温厚而西方已為嚴凝也是則非惟不足以救舊圖
　一時之失而其恥過作非故為穿鑿之咎反有甚於
　前日者竊恐髙明於此急於求勝未及深致思也欲
　究其説以開盛意又念空言繳繞難曉易差不免畫
　成一圖先列定位而後别以舊圖之失及今者兩次
　所論之意随事貼説有不盡者則又詳言别為數條
　以附於後切望虚心平氣細考而徐思之若能於此
　翻然悔悟先取舊圖分明改正仁義二字却将今所
　移易隂陽剛柔等字一切發囘元來去處如某新圖
　之本位則易簡圓成不費詞説而三才五行天理人
　事已各得其所矣至於文王八卦則某嘗以卦畫求
　之縱横反覆竟不能得其所以安排之意是以畏懼
　不敢妄為之説非以為文王後天之學而忽之也夫
　文王性與天合乃生知之大聖而後天之學方恨求
　其説而不得某雖至愚亦安敢有忽之之心耶但如
　來書所論則不過是因其已定之位已成之説而應
　和贊歎之爾若使文王之意止於如此則某固已識
　之不待深思而猶病其未得矣故嘗竊謂髙明之於
　此圖尊之雖至信之雖篤而所以知之則恐有不如
　某之深者此又未易以言語道也至於邵氏以此圖
　為文王之學雖無所考然説卦以此列於天地定位
　雷以動之兩節之後而其布置之法􁀩然不同則邵
　氏分之以屬於伏羲文王恐亦不為無理但未曉其
　根源則姑闕之以俟知者亦無甚害不必卓然肆意
　立論而輕排之也又謂一竒一耦不能生四象而二
　竒二耦不能生八卦則此一圖極為易曉又不知老
　丈平時作如何看而今日猶有此疑也蓋其初生之
　一竒一耦則兩儀也一竒之上又生一竒一耦則為
　二畫者二而謂之太陽少隂矣一耦之上亦生一竒
　一耦則亦為二畫者二而謂之少陽太隂矣此所謂
　四象者也(四象成則兩/儀亦分為四)太陽竒畫之上又生一竒一
　耦則為三爻者二而謂之乾兑矣(餘六條/凖此)此則所謂
　八卦者也(八卦成則兩儀/四象皆分為二)是皆自然而生瀵湧而出
　不假智力不犯手勢而天地之文萬事之理莫不畢
　具乃不謂之畫前之易謂之何哉僕之前書固已自
　謂非是古有此圖只是今日以意為之寫出竒耦相
　生次第令人易曉矣其曰畫前之易乃謂未畫之前
　已有此理而特假手於聰明神武之人以發其祕非
　謂畫前已有此圖畫後方有八卦也此是易中第一
　義若不識此而欲言易何異舉無綱之網挈無領之
　裘直是無著力處此可為知者道也目疾殊甚不能
　親書切幸深照(荅袁/機仲)
易説不知尊意看得如何前書所云二方六卦六辰皆
　失其所與得半失半之説後來思之亦有未盡蓋徙
　陽於北使陽失其位而奪隂之位徙隂於南使隂失
　其位而奪陽之位二方固已病矣東方雖得仍舊為
　陽然其温厚之仁不得南與同類相合而使强附於
　北方嚴凝之義不則却須改仁為義以去隂而就陽
　方得寜貼然又恐無此理是東方三卦三辰亦失其
　所也西方雖得仍舊為隂然其離北附南與夫改義
　為仁其勢亦有所不便是西方三卦三辰亦失其所
　也蓋移此二方而四方八面十二辰十二卦一時鬼
　亂無一物得安其性命之情也前書所稟殊未及此
　之明白詳盡也(荅袁/機仲)
易説已悉若只如此則某固已深曉不待諄諄之告矣
　所以致疑正恐髙明之見有所未盡而費力穿鑿使
　隂陽不得據其方盛之地仁義不得保其一徳之全
　徒爾紛紜有損無益爾今既未䝉省察執之愈堅則
　區區之愚尚復何説竊意兩家之論各自為家公之
　不能使我為公猶我之不能使公為我也不若自此
　閉口不談各守其説以俟羲文之出而質正焉然以
　髙明之見自信之篤竊恐羲文復出亦未肯信其説
　也魏鄭公之言以為望獻陵也若昭陵則臣固已見
　之矣佛者之言曰諸人知處良遂總知良遂知處諸
　人不知正此之謂矣世間事吾人身在閒處言之無
　益此正好從容講論以慰窮愁而枘鑿之不合又如
　此是亦深可歎者而信乎其道之窮矣(荅袁/機仲)
邵氏先天之説以鄙見窺之如井蛙之議滄海而髙明
　直以不知而作斥之則小大之不同量有不可同年
　而語者此某之前書所以未敢輕效其愚而姑少見
　其所疑也示諭邵氏本以發明易道而於易無所發
　明某則以為易之與道非有異也易道既明則易之
　為書卦爻象數皆在其中不待論説而自然可覩若
　曰道明而書不白則所謂道者恐未得為道之真也
　不審髙明之意果如何其或文予而實不予則某請
　以邵氏之淺近疎略者言之蓋一圖之内太極兩儀
　四象八卦生出次第位置行列不待安排而粲然有
　序以至於第四分而為十六第五分而為三十六第
　六分而為六十四則其因而重之亦不待用意推移
　而與前之三分焉者未嘗不脗合也比之并累三陽
　以為乾連疊三隂以為坤然後以意交錯而成六子
　又先畫八卦於内復畫八卦於外以旋相加而後得
　為六十四卦者其出於天理之自然與人為之造作
　蓋不同矣况其髙深閎闊精密微妙又有非某之所
　能言者今不之察而遽以不知而作詆之某恐後之
　議今猶今之議昔是以竊為門下惜之而不自知其
　言之僭易也(荅林/黄中)
六月一日林黄中來相訪問曰向時附去易解其閒恐
　有未是處幸見諭予應之曰大凡解經但令綱領是
　當即一句一義之閒雖有小失亦無甚害侍郎所著
　却是大綱領處有可疑者林問如何是大綱領處可
　疑予曰繫辭所謂易有太極是生兩儀兩儀生四象
　四象生八卦此是聖人作易綱領次第惟邵康節見
　得分明今侍郎乃以六畫之卦為太極中含二體為
　兩儀又取二互體通為四象又顛倒看二體及互體
　通為八卦若論太極則一畫亦未有何處便有六畫
　底卦來如此恐倒説了兼若如此即是太極包兩儀
　兩儀包四象四象包八卦與聖人所謂生者意思不
　同矣林曰惟其包之是以能生之包之與生實一義
　爾予曰包如人之懐子子在母中生如人之生子子
　在母外恐不同也林曰公言太極一畫亦無即是無
　極矣聖人明言易有太極而公言易無太極何耶予
　曰太極乃兩儀四象八卦之理不可謂無但未有形
　象之可言爾故自此而生一隂一陽乃為兩儀而四
　象八卦又是從此生皆有自然次第不由人力安排
　然自孔子以來亦無一人見得至邵康節然後明其
　説極有條理意趣可玩恐未可忽更詳之林云著此
　書正欲攻康節爾予笑語之曰康節未易攻侍郎且
　更子細若此論不改恐終為有識者所笑也林艴然
　曰正要人笑(記林黄/中辯易)
易之有象其取之有所從其推之有所用非茍為寓言
　也然兩漢諸儒必欲究其所從則既滯泥而不通王
　弼以來直欲推其所用則又疎略而無據二者皆失
　之一偏而不能闕其所疑之過也且以一端論之乾
　之為馬坤之為牛説卦有明文矣馬之為健牛之為
　順在物有常理矣至於案文責卦若屯之有馬而無
　乾離之有牛而無坤乾之六龍則或疑於震坤之牝
　馬則當反為乾是皆有不可曉者是以漢儒求之説
　卦而不得則遂相與創為互體變卦五行納甲飛伏
　之法參互以求而幸其偶合其説雖詳然其不可通
　者終不可通其可通者又皆傅㑹穿鑿而非有自然
　之勢唯其一二之適然而無待於巧説者為若可信
　然上無所關於義理之本原下無所資於人事之訓
　戒則又何必苦心極力以求於此而欲必得之哉故
　王弼曰義茍應健何必乾乃為馬爻茍合順何必坤
　乃為牛而程子亦曰理無形也故假象以顯義此其
　所以破先儒膠固支離之失而開後學玩辭玩占之
　方則至矣然觀其意又似直以易之取象無復有所
　自來但如詩之比興孟子之譬喻而已如此則是説
　卦之作為無所與於易而近取諸身逺取諸物者亦
　剩語矣故疑其説亦若有未盡者因竊論之以為易
　之取象固必有所自來而其為説必已具於大卜之
　官顧今不可復考則姑闕之而直據辭中之象以求
　象中之意使足以為訓戒而决吉凶如王氏程子與
　吾本義之云者其亦可矣固不必深求其象之所自
　來然亦不可直謂假設而遽欲忘之也(易象/説)
揲蓍之法見於大傳雖不甚詳然熟讀而徐究之使其
　前後反復互相發明則亦無難曉者但疏家小失其
　指而辯之者又大失焉是以説愈多而法愈亂也因
　讀郭氏辯疑為考其誤云○正義曰推演天地之數
　唯用五十䇿就五十䇿中去其一餘所用者四十有
　九合同未分是象太一也分而為二以象兩者以四
　十九分而為二以象兩儀也掛一以象三者就兩儀
　之閒於天數之中分掛其一而配兩儀以象三才也
　揲之以四以象四時者分揲其蓍皆以四四為數以
　象四時也歸竒於扐以象閏者竒謂四揲之餘歸此
　殘竒於所扐之䇿而成數以法象天道歸殘聚餘分
　而成閏也五嵗再閏者凡前閏後閏相去大略三十二
　月在五嵗之中故五嵗再閏再扐而後掛者既分天
　地天於左手地於右手乃四四揲天之數最末之餘
　歸之合於扐掛之一處是一揲也又以四四揲地之
　數最末之餘又合於前所歸之扐而總掛之是再扐
　而後掛也今攷正義之説大槩不差但其文有闊略
　不備及顛倒失倫處致人難曉又解掛扐二字分别
　不明有以大起諍論而是一揲也之揲以傳文及下
　文攷之當作扐字則恐傳寫之誤耳○正義曰四營
　而成易者營謂經營謂四度經營蓍䇿乃成易之一
　變也十有八變而成卦者每一爻有三變謂初一揲
　不五則九是一變也第二揲不四則八是二變也第
　三揲亦不四則八是三變也若三者俱多為老隂謂
　初得九第二第三俱得八也若三者俱少為老陽謂
　初得五第二第三俱得四也若兩少一多為少隂謂
　初與二三之閒或有四或有五而有八也或有兩箇
　四而有一箇九此為兩少一多也其兩多一少為少
　陽者謂三揲之閒或有一箇九有一箇八而有一箇
　四或有兩箇八而有一箇五此為兩多一少也如此
　三變既畢乃定一爻六爻則十有八變乃定一卦則
　十有八變乃其始成卦也正義又曰老陽數九老隂
　數六老陽老隂皆變周易以變者為占故陽爻稱九
　隂爻稱六所以老陽數九老隂數六者以揲蓍之數
　九過揲則得老陽六過揲則得老隂其少陽稱七少
　隂稱八義凖此(見乾卦/初九下)劉禹錫曰一變遇少與歸竒
　而為五再變遇少與歸竒而為四三變如之是老陽
　之數分措手指閒者十有三䇿焉其餘三十有六四
　四而運得九是已(餘三/象同)又曰第一指(餘一益三餘二/益二餘三益一)
　(餘四/益四)第二指(餘一益二餘二益一/餘三益四餘四益三)第三指(與第二/指同)李
　泰伯曰聖人揲蓍虛一分二掛一揲四歸竒再扐確
　然有法象非茍作也故五十而用四十有九分於兩
　手掛其一則存者四十八以四揲之十二揲之數也
　左手滿四右手亦滿四矣乃扐其八而謂之多左手
　餘二右手亦餘二矣乃扐其四而謂之少三少則扐
　十二并掛而十三其存者三十六為老陽以四計之
　則九揲也故稱九三多則扐二十四并掛而二十五
　其存者二十四為老隂以四計之則六揲也故稱六
　一少兩多則扐二十并掛而二十一其存者二十八
　為少陽以四計之則七揲也故稱七一多兩少則扐
　十六并掛而十七其存者三十二為少隂以四計之
　則八揲也故稱八所謂七八九六者蓋取四象之數
　也今攷三家之説正義大槩得之但不推多少所以
　為隂陽老少之數又以過揲之數已見乾卦而遂不
　復言此為太略而易字之解三揲之分亦為小疵劉
　氏蓋合正義二説而言其法始備然其曰遇多遇少
　與歸竒為若干則是誤以兩扐為所遇而謂掛一為
　歸竒矣其曰餘三十有六䇿四四而運得九則是反
　以過揲為餘數而又必再運之矣此皆不如正義之
　名正而法簡其論第一指與第二指第三指之餘數
　不同則雖為三變皆掛之法然曰餘若干而益若干
　則為揲左不揲右而不免有以意増益之嫌其以三
　變掛扐之䇿分措於三指閒則初變之扐誤并於掛
　再變之掛誤并於扐亦為失之且一手所操多至二
　十五䇿亦繁重而不便於事矣李氏之説最為簡易
　而分别掛扐為明白但其法為多者一為少者三而
　不知二變多少之各二且曰扐十二并掛一為十三
　而不知扐十并掛三為十三(餘三/象同)則是後二變不掛
　而不若劉説之為得也○康節先生曰歸竒合扐之
　數得五與四四則䇿數四九也(餘放此○郭氏曰歸/竒合扐之數謂不用)
　(之餘數也䇿數所得之正䇿數也去此不用之餘數/正語歸竒合扐之餘數故有三多三少之言至康節)
　(然後䇿數復見於書/餘數不復相亂矣)今桉康節歸竒合扐四字本於
　正義所謂最末之餘歸之合於掛扐之一處蓋因其
　失而不暇正也然四九四六四七四八之數則正義
　於乾篇初九文下已明言之安得謂唐初以來不論
　䇿數耶且康節又言得五與四四則亦未得為去此
　不用之餘數矣大抵為此辯者未知掛扐之中竒耦
　方圓參兩進退之妙是以必去掛扐之數而專用過
　揲之䇿其説愈多而其法愈偏也○横渠先生曰竒
　所掛之一也扐左右手之餘也(郭氏曰自唐初以來/以竒為扐故揲法多)
　(誤至横渠/而始分云)再扐而後掛者每成一爻而後掛也謂第
　二第三揲不掛也(郭氏曰凡一掛再扐為三變而成/一爻横渠之言正所以明正義之)
　(失/也)閏常不及三嵗而至故曰五嵗再閏此歸竒必俟
　再扐者象閏之中閒再嵗也今桉此説大誤恐非横
　渠之言掛也竒也扐也大傳之文固各有所主矣竒
　者殘零之謂方蓍象兩之時特掛其一不得便謂之
　竒此則自畢董劉氏而失之矣扐固左右兩揲之餘
　然扐之為義乃指閒勒物之處故曰歸竒於扐言歸
　此餘數於指閒也今直謂扐為餘則其曰歸竒於扐
　者乃為歸餘於餘而不成文理矣不察此誤而更以
　歸竒為掛一以避之則又生一誤而失愈逺矣郭氏
　承此為説而詆唐人不當以竒為扐夫以竒為扐亦
　猶其以扐為餘爾名雖失之而實猶未爽也若如其
　説以歸為掛以竒為一則為名實俱亂而大傳之文
　揲四之後不見餘蓍之所在歸竒之前不見有扐之
　所由亦不復成文理再扐者一變之中左右再揲而
　再扐也一變之中一掛再揲再扐而當五嵗蓋一掛
　再揲當其不閏之年而再扐當其再嵗之閏也而後
　掛者一變既成又合見存之蓍分二而掛一以起後
　變之端也今曰第一變掛而第二第三變不掛遂以
　當掛之變為掛而象閏以不掛之變為扐而象不閏
　之嵗則與大傳之云掛一象三再扐象閏者全不相
　應矣且不數第一變之再扐而謂第二第三變為再
　扐又使第二第三變中止有三營而不足乎成易之
　數且於隂陽竒耦老少之數亦多有不合者○伊川
　先生揲蓍法云先以右手指於左手之中取蓍一莖
　掛於左手小指之閒此名竒也次以右手四揲左手
　之蓍四揲之餘數置案之東南隅此名右手之扐復
　以左手四揲右手之蓍四揲之餘亦置於案之東南
　隅此名左手之扐其兩手所握之蓍為所得之正䇿
　數又云再以左右手分而為二更不重掛竒又云三
　變訖乃歸先所掛之竒於第一扐之中次合正䇿數
　又四揲布之案上得四九為老陽(郭氏曰此法先人/親受於伊川先生)
　(雍復受於先人本無文字嵗/月滋久慮或遺忘謹詳書之)今桉此説尤多可疑然
　郭氏既云本無文字則其傳受之際不無差舛宜矣
　其以掛一為竒而第二三變不掛愚已辯於前矣其
　曰兩手餘數置之案隅而不置之指間則非歸竒於
　扐之義其以一變過揲之蓍便為正䇿則未合四九
　四六四七四八之數其曰三變訖乃歸先所掛之竒
　於第一扐之中則其掛之之久也無用其歸之之晚
　也無説而尤不合於大傳所言之次第又以四揲正
　䇿布之案上然後見所得之爻則其重復又甚焉凡
　此恐皆非伊川先生之本意也覽者詳之○兼山郭
　氏曰蓍必用四十九者惟四十九即得三十六三十
　二二十八二十四之䇿也蓋四十九去其十三則得
　三十六去其十七則得三十二去其二十一則得二
　十八去其二十五則得二十四凡得者䇿數也去者
　所餘之扐也(雍曰世俗皆以三多三少定卦象如此/則不必四十九數凡三十三三十七四)
　(十一四十五五十三五十七六十一六十五六十九/七十三七十七八十一八十五八十九九十三九十)
　(七皆可以得初揲非五即九再揲三揲不四即八之/數獨不可以得三十六三十二二十八二十四之數)
　(爾/)今桉此書之中此説最為要切而其疎率亦無甚
　於此者蓋四十九蓍蓍之全數也以其全而揲之則
　其前為掛扐其後為過揲以四乘掛扐之數必得過
　揲之䇿以四除過揲之䇿必得掛扐之數其自然之
　妙如牝牡之相御如符契之相合可以相勝而不可
　以相無且其前後相因固有次第而掛扐之數所以
　為七八九六又有非偶然者皆不可以不察也今於
　掛扐之數既不知其所自來而以為無所務於揲法
　徒守過揲之數以為正䇿而亦不知正䇿之所自來
　也其欲増損全數以明掛扐之可廢是又不知其不
　可相無之説其失益以甚矣○又曰蘇氏所載一行
　之學曰多少者竒耦之象也三變皆少則乾之象也
　乾所以為老陽而四數其餘得九故以九名之三變
　皆多則坤之象也坤所以為老隂而四數其餘得六
　故以六名之又曰七八九六者因餘數以名隂陽而
　隂陽之所以為老少者不在是而在乎三變之閒八
　卦之象也如上所言則是直取三變多少卦象相類
　以畫爻而不復論其䇿數也今桉四十九中聖人無
　不周之數已見於前矣蘇氏之説既不知七八九六
　之已具於掛扐而必求之過揲之閒其與郭氏之説
　已略相似矣但蘇氏以八卦之象為斷而郭氏以四
　象之䇿為言少不同耳然蘇氏亦云四數其餘得九
　則固亦兼取䇿數矣而郭氏峻文深詆遽至於此哉
　○又云凡揲蓍第一變必掛一者謂不掛一則無變
　所餘皆得五也惟掛一則所餘非五則九故能變第
　二第三變雖不掛亦有四八之變蓋不必掛也今桉
　三變皆掛蓋本大傳所謂四營而成易者予已論於
　前矣然其所以不可不掛者則又有兩説蓋三變之
　中前一變屬陽故其餘五九皆竒數後二變屬隂故
　其餘四八皆耦數屬陽者為陽三而為隂一圍三徑
　一之術也(掛一而左一右三也掛一而左右皆二也/掛一而左三右一也皆陽也掛一而左右)
　(皆四者/隂也)屬隂者為隂二而為陽二皆以圍四用半之
　術也(掛一而左一右二也掛一而左二右一也陽也/掛一而左三右四也掛一而左四右三也隂也)
　是皆以三變皆掛之法得之後兩變不掛則不得也
　(後兩變不掛則左一右三左二右二左/三右一皆為陽惟左右皆四乃為隂)三變之後其
　可為老陽者十二可為老隂者四可為少隂者二十
　八可為少陽者二十雖多寡之不同而皆有法象(老/隂)
　(陽數本皆八老者動而隂性本静故損隂之四以歸/於陽少隂陽本皆二十四少者静而陽性本動故損)
　(陽之四以/歸於隂)是亦以三變皆掛之法得之而後兩變不
　掛則不得也(後兩變不掛則老陽少隂/皆二十七少陽九老隂一)郭氏僅見第
　二第三變可以不掛之一端爾而遂執以為説夫豈
　知其掛與不掛之為得失乃如此哉大抵郭氏他説
　偏滯雖多而其為法尚無甚戾獨此一義所差雖小
　而深有害於成卦變爻之法尤不可以不辯○舊説
　掛一以象三者也扐謂歸竒於扐以象閏者也五嵗
　者一變之閒一掛再揲再扐各當一嵗之象也再閏
　者兩扐之嵗為再閏之象也而後掛者又合餘蓍再
　分而掛以起後變之象也其文義象類既皆有條而
　不紊又通數之必五嵗而再閏亦無不合○郭氏之
　説以掛為竒三變之中第一變掛扐第二第三變不
　掛而扐故以有掛有扐之變為掛無掛有扐之變為
　扐其有掛之扐又棄不數而曰歸竒必俟再扐者象
　閏之中閲再嵗也然則掛象閏嵗而不象三才扐反
　象不閏之嵗而不象閏且必三扐而後復掛與大傳
　之文殊不相應又其閏必六嵗而後再至亦不得為
　五嵗而再閏矣○沈氏筆談曰易象九為老陽七為
　少八為少隂六為老舊説陽以進為老隂以退為老
　九六者乾坤之畫陽得兼隂隂不得兼陽此皆以意
　配之不然也九七八六之數陽順隂逆之理皆有所
　從來得之自然非意之所配也凡歸餘之數有多有
　少多為隂如爻之耦少為陽如爻之竒三少乾也故
　曰老陽九揲而得之故其數九其䇿三十六兩多一
　少則一少為之主震坎艮也故皆謂之少陽(少在初/為震中)
　(為坎末/為艮)皆七揲而得之故其數七其䇿二十八三多
　坤也故曰老隂六揲而得之故其數六其䇿二十有
　四兩少一多則一多為之主巽離兑也故皆謂之少
　隂(多在初為巽中/為離末為兑)皆八揲而得之故其數八其策三
　十有二盈則變(純少陽盈/純多隂盈)盈為老故老動而少静吉
　凶悔吝生乎動者也卦爻之辭皆九六者惟動則有
　占不動則無眹雖易亦不能占之國語謂正屯悔豫
　　皆八遇泰之八是也今人以易筮者雖不動亦用爻
　　辭斷之易中但有九六既不動則是七八安得用九
　　六爻辭此流俗之過也諸家揲蓍説惟筆談此論簡
　　而盡但謂不動則易不能占與引國語之説為誤爾
　　(蓍卦考誤○以/上文集十條)
　
　
　
　
　
　
　
　
　
　
御纂朱子全書卷二十六
　欽定四庫全書
御纂朱子全書卷二十七
　　易二
　　　綱領下
　問易曰聖人作易之初蓋是仰觀俯察見得盈乎天地
　　之間無非一隂一陽之理有是理則有是象有是象
　　則其數便自在這裏非特河圖洛書為然蓋所謂數
　　者祗是氣之分限節度處得陽必竒得隂必耦凡物
　　皆然而圖書為特巧而著耳於是聖人因之而畫卦
　　其始也只是畫一竒以象陽畫一耦以象隂而已但
　　纔有兩則便有四纔有四則便有八又從而再倍之
　　便是十六蓋自其無眹之中而無窮之數已具不待
　　安排而其勢有不容已者卦畫既立便有吉凶在裏
　　蓋是隂陽往來交錯於其間其時則有消長之不同
　　長者便為主消者便為客事則有當否之或異當者
　　便為善否者便為惡即其主客善惡之辨而吉凶見
　矣故曰八卦定吉凶吉凶既决定而不差則以之立
　事而大業自此生矣此聖人作易教民占筮而以開
　天下之愚以定天下之志以成天下之事者如此但
　自伏羲而下但有此六畫而未有文字可傳到得文
　王周公乃繫之以辭故曰聖人設卦觀象繫辭焉而
　明吉凶蓋是卦之未畫也因觀天地自然之法象而
　畫及其既畫也一卦自有一卦之象象謂有箇形似
　也故聖人即其象而命之名以爻之進退而言則如
　剝復之類以其形之肖似而言則如鼎井之類此是
　伏羲即卦體之全而立箇名如此及文王觀卦體之
　象而為之彖辭周公視卦爻之變而為之爻辭而吉
　凶之象益著矣大率天下之道只是善惡而已但所
　居之位不同所處之時既異而其幾甚微只為天下
　之人不能曉㑹所以聖人因此占筮之法以曉人使
　人居則觀象玩辭動則觀變玩占不迷於是非得失
　之途所以是書夏商周皆用之其所言雖不同其辭
　雖不可盡見然皆太卜之官掌之以為占筮之用有
　所謂繇辭者左氏所載尤可見古人用易處蓋其所
　謂象者皆是假此衆人共曉之物以形容此事之理
　使人知所取舍而已故自伏羲而文王周公雖自略
　而詳所謂占筮之用則一蓋即那占筮之中而所以
　處置是事之理便在那裏了故其法若粗淺而隨人
　賢愚皆得其用蓋文王雖是有定象有定辭皆是虚
　說此箇地頭合是如此處置初不黏著物上故一卦
　一爻足以包無窮之事不可只以一事指定說他裏
　面也有指一事說處如利建侯利用祭祀之類其他
　皆不是指一事說此所以見易之為用無所不該無
　所不徧但看人如何用之耳到得夫子方始純以理
　言雖未必是羲文夲意而事上說理亦是如此但不
　可便以夫子之說為文王之說又曰易是箇有道理
　底卦影易以占筮作許多理便也在裏但是未便說
　到這處如楚辭以神為君以祀之者為臣以寓其敬
　事不可忘之意固是說君臣(林録云但假/托事神而說)但是先且
　為他說事神然後及他事君意趣始得今人解說便
　直去解作事君底意思也不喚作不是他意但須先
　與結了那一重了方可及這裏方得夲末周備易便
　是如此今人心性褊急更不待先說他夲意便將道
　理來滚說了易如一箇鏡相似看甚物來都能照得
　如所謂潛龍只是有箇潛龍之象自天子至於庶人
　看甚人來都使得孔子說作龍徳而隐不易乎世不
　成乎名便是就事上指殺說來然㑹看底雖孔子說
　也活也無不通不㑹看底雖文王周公說底也死了
　須知得他是假託說是包含說假託謂不惹著那事
　包含是說箇影像在這裏無所不包(以下論易為/卜筮之書)
八卦之畫夲為占筮方伏羲畫卦時止有竒耦之畫何
　甞有許多說話文王重卦作繇辭周公作爻辭亦只
　是為占筮設到孔子方始說從義理去如乾元亨利
　貞坤元亨利牝馬之貞與後面元亨利貞只一般元
　亨謂大亨也利貞謂利扵正也占得此卦者則大亨
　而利於正耳至孔子乃將乾坤分作四徳說此亦自
　是孔子意思伊川云元亨利貞在乾坤為四徳在他
　卦只作兩事不知别有何證據故學易者須將易各
　自看伏羲易自作伏羲易看是時未有一辭也文王
　易自作文王易周公易自作周公易孔子易自作孔
　子易看必欲牽合作一意看不得今學者諱言易夲
　為占筮作須要說作為義理作若果為義理作時何
　不直述一件文字如中庸大學之書言義理以曉人
　須得畫八卦則甚周官唯太卜掌三易之法而司徒
　司樂師氏保氏諸子之教國子庶民只是教以詩書
　教以禮樂未甞以易為教也
或問易解伊川之外誰說可取曰如易某便說道聖人
　只是為卜筮而作不解有許多說話但是此說難向
　人道人不肯信向來諸公力來與某辯某煞費氣力
　與他分析而今思之只好不說只作放那裏信也得
　不信也得無許多氣力分疏且聖人要說理何不就
　理上直剖判說何故恁地回互假托教人不可曉又
　何不别作一書何故要假卜筮來說又何故說許多
　吉凶悔吝今人却道聖人言理而其中因有卜筮之
　說他說理後說從那卜筮上來做麽若有人來與某
　辯某只是不荅次日義剛問先生昨言易只是為卜
　筮而作其說已自甚明白然先生扵先天後天無極
　太極之說却留意甚切不知如何曰卜筮之書如火
　珠林之類許多道理依舊在其間但是因他作這卜
　筮後却去推出許多道理來他當初作時却只是為
　卜筮畫在那裏不是曉盡許多道理後方始畫這箇
　道理難說向來張安國児子來問某與說云要曉時
　便只似靈棊課模様有一朋友言恐只是以其人未
　能曉而告之以此說某云是誠實恁地說良乆曰通
　其變遂成天下之文極其數遂定天下之象因言夜
　來有一說說不曽盡通書言聖人之精畫卦以示聖
　人之藴因卦以發精是聖人夲意藴是偏旁帶來道
　理如春秋聖人本意只是載那事要見世變禮樂征
　伐自諸侯出臣弑其君子弑其父如此而已就那事
　上見得是非羙惡曲折便是因以發底如易有太極
　是生兩儀兩儀生四象四象生八卦這四象生八卦
　以上便是聖人夲意底如彖象文言繫辭皆是因而
　發底不可一例看今人只把作占去看便活若是的
　定把卦爻來作理看恐死了國初講筵講飛龍在天
　利見大人太祖遽云此書豈可令凡民見之某便道
　是解易者錯了這大人便是飛龍言人若占得此爻
　便利於見那大人謂如人臣占得此爻則利於見君
　而為吉也如那見龍在田利見大人有徳者亦謂之
　大人言人若㝷師若要見好人時占得此爻則吉若
　是把作占看時士農工商事事人用得這般人占得
　便把作這般用那般人占得便把作那般用若似而
　今說時便只是秀才用得别人都用不得了古時人
　蠢蠢然事事都不曉做得是也不知做得不是也不
　知聖人便作易教人去占占得恁地便吉恁地便凶
　所謂通天下之志定天下之業斷天下之疑者即此
　是也而今若把作占說時吉凶悔吝便在我看我把
　作甚麽用皆用得今若把作文字解便是硬裝了安
　卿問如何恁地曰而今把作理說時吉凶悔吝皆斷
　定在九二六四等身上矣如此則吉凶悔吝是硬裝
　了便只作得一般用了林擇之云伊川易說得理也
　太多曰伊川求之太深甞說三百八十四爻不可只
　作三百八十四爻解其說也好而今似他解時依舊
　只作得三百八十四般用安卿問彖象莫也是因爻
　而推其理否曰彖象文言繫辭皆是因而推明其理
易只是古人卜筮之書如五雖主君位而言然實不可
　泥
熟讀六十四卦則覺得繫辭之語直為精密是易之括
　例要之易書是為卜筮而作如云定天下之吉凶成
　天下之亹亹者莫大乎蓍龜又云天生神物聖人則
　之則専為卜筮也魯可幾曰古之卜筮恐不如今日
　所謂火珠林之類否曰以某觀之恐亦自有這法如
　左氏所載則支干納音配合之意似亦不廢如云得
　屯之比既不用屯之辭亦不用比之辭卻自别推一
　法恐亦不廢這理也
易為卜筮而作皆因吉凶以示訓戒故其言雖約而所
　包甚廣夫子作傳亦畧舉一端以見凡例而已
易本為卜筮作(古人質樸作事/須卜之鬼神)孔子恐義理一向没卜
　筮中故明其義至如曰義无咎也義弗乘也只是一
　箇義
才卿云先生解易之本意只是為卜筮爾曰然據某解
　一部易只是作卜筮之書今人說得來太精了更入
　粗不得如某之說雖粗然却入得精精義皆在其中
　若曉得某一人說則曉得伏羲文王之易本是作如
　此用元未有許多道理在方不失易之本意今未曉
　得聖人作易之本意便先要說道理縱饒說得好(池/録)
　(云只是/無情理)只是與易元不相干聖人分明說昔者聖人
　之作易觀象設卦繫辭焉以明吉凶幾多分曉某所
　以說易只是卜筮書者此類可見
上古之時民心昧然不知吉凶之所在故聖人作易教
　之卜筮使吉則行之凶則避之此是開物成務之道
　故繫辭云以通天下之志以定天下之業以㫁天下
　之疑正謂此也初但有占而無文往往如今之环珓
　相似耳但如今人因火珠林起課者但用其爻而不
　用其辭則知古者之占往往不待辭而後見吉凶至
　文王周公方作彖爻之辭使人得此爻者便觀此辭
　之吉凶至孔子又恐人不知其所以然故又復逐爻
　觧之謂此爻所以吉者謂以中正也此爻所以凶者
　謂不當位也明明言之使人易曉耳至如文言之類
　却是就上面發明道理非是聖人作易専為說道理
　以教人也須見聖人本意方可學易(以上語/類九條)
語孟更須寛心細意看令通徹易則恐未易讀如此穿
　鑿似枉費心力也蓋易本卜筮之書故先王設官掌
　扵太卜而不列於學校學校所教詩書禮樂而已至
　孔子乃於其中推出所以設卦觀象繫辭之㫖而因
　以識夫吉凶進退存亡之道葢聖人當時已曉卜筮
　之法與其詞意所在(如說田狩即實是田狩說祭祀/即寔是祭祀征伐婚媾之類皆)
　(然非譬/喻也)故就其間推出此理耳若在今日則已不得
　其法又不曉其詞而暗中摸索妄起私意竊恐便有
　聖人復生亦未易通與其虚費心力於此不若且看
　詩書禮樂之為明白而易知也然大學論孟中庸又
　在四者之先須都理㑹得透徹方可畧看易之大指
　亦未為晚今所論論語尚爾未通豈宜遽及此耶(荅/黎)
　(季/忱)
近讀易見一意思聖人作易本是使人卜筮以决所行
　之可否而因之以教人為善如嚴君平所謂與人子
　言依於孝與人臣言依於忠者故卦爻之辭只是因
　依象類虛設扵此以待扣而决者使以所值之辭决
　所疑之事似若假之神明而亦必有是理而後有是
　辭但理無不正故其丁寜告戒之詞皆依於正天下
　之動所以正夫一而不繆於所之也以此意讀之似
　覺卦爻十翼指意通暢(荅張/敬夫)
讀易之法竊疑卦爻之詞本為卜筮者㫁吉凶而因以
　訓戒至彖象文言之作始因其吉凶訓戒之意而推
　說其義理以明之後人但見孔子所說義理而不復
　推本文王周公之本意因鄙卜筮為不足言而其所
　以言易者遂逺於日用之實類皆牽合委曲偏主一
　事而言無復包含該貫曲暢旁通之妙若但如此則
　聖人當時自可别作一書明言義理以詔後世何用
　假托卦象為此艱深隐晦之辭乎故今欲凡讀一卦
　一爻便如占筮所得虚心以求其詞義之所指以為
　吉凶可否之决然後考其象之所已然者求其理之
　所以然者然後推之於事使上自王公下至民庶所
　以脩身治國皆有可用私竊以為如此求之似得三
　聖之遺意然方讀得上經其間方多有未曉處不敢
　强通也其可通處極有本甚平易淺近而今傳注誤
　為髙深微妙之說者(如利用祭祀利用享祀只是卜/祭則吉田獲三狐田獲三品只)
　(是卜田則吉公用享於天子只是卜朝覲則吉利建/侯只是卜立君則吉利用為依遷國只是卜遷國則)
　(吉利用侵伐只是卜侵伐則吉之/類但推之於事或有如此說者耳)凡此之類不一亦
　欲私識其說與朋友訂之而未能就也不審尊意以
　為如何(荅吕/伯恭)
向所托校歸藏告示及晁以道易說亦望借及此書近
　細讀之恐程傳得之已多但不合全說作義理不就
　卜筮上看故其說有無頓著處耳今但作卜筮看而
　以其說推之道理自不可易但其間有不須得如此
　說處剩著道理耳正如詩之興者舊說甞剩却一半
　道理也(荅蔡/季通)
易之為書更厯三聖而制作不同若庖羲氏之象文王
　之辭皆依卜筮以為教而其法則異至扵孔子之贊
　則又一以義理為教而不専於卜筮也是豈其故相
　反哉俗之淳漓既異故其所以為教為法者不得不
　異而道則未甞不同也然自秦漢以來考象辭者泥
　於術數而不得其𢎞通簡易之法談義理者淪於空
　寂而不適乎仁義中正之歸求其因時立教以承三
　聖不同於法而同於道者則惟伊川先生程氏之書
　而已後之君子誠能日取一卦若一爻者熟復而深
　玩之如已有疑將决於筮而得之者虛心端意推之
　於事而反之扵身以求其所以處此之實則於吉凶
　消長之理進退存亡之道將無所求而不得邇之事
　父逺之事君無所處而不當矣華山皇甫斌甞讀其
　書而深好之蓋甞大書深刻摹以予人惟恐傳者之
　不廣而讀者之不多也顧猶來請其所以讀之之說
　某不得讓輙書此以遺之(書伊川先生/易傳板本後)
所諭讀易甚善此書本為卜筮而作其言皆依象數以
　斷吉凶今其法已不傳諸儒之言象數者例皆穿鑿
　言義理者又太汗漫故其書為難讀此本義啟䝉所
　以作也然本義未能成書而為人竊出再行模印有
　誤觀覽啟䝉本欲學者且就大傳所言卦畫蓍數推
　㝷不須過為浮說而自今觀之如論河圖洛書亦未
　免有剩語要之此書真是難讀不若詩書論孟之明
　白而易曉也(荅劉/君房)
易之為書本為卜筮而作然其義理精微廣大悉備不
　可以一法論蓋有此理即有此象有此象即有此數
　各隨問者意所感通如利涉大川或是渡江或是渉
　險不可豫為定說但其本指只是渡江而推類旁通
　則各隨其事(論易/傳)
所論易大概得之但時事人位等字說得太早今只可
　且作卦爻看看得通透了到推說處方說得平居無
　事處時應事之法是第二節事也如乾之初九只是
　陽氣濳藏之象未可發用之占耳若便著箇不易乎
　世不成乎名隐而未見行而未成底人坐在裏面便
　死殺了非所謂潔靜精微者若㑹得卦爻本意却不
　妨當此時居此位作此人也頃年甞因人問易應之
　曰公曽看靈棋課否易之模様便只是如此也後有
　人問豈以其不足告而云爾耶此錯認了話頭也試
　思之(荅林/正卿)
示諭觀玩之别想已有成說茲因下問之及甞竊思之
　敢布左右蓋易有象(八卦/六爻)然後有辭(卦爻/之辭)筮有變(老/陽)
　(老/隂)然後有占(變爻/之辭)象之變也在理而未形扵事者也
　辭則各因象而指其吉凶占則又因吾之所值之辭
　而决焉其示人也益以詳矣故君子居而學易則既
　觀象矣又玩辭以攷其所處之當否動而諏筮則既
　觀變矣又玩占以攷其所值之吉凶善而吉者則行
　否而凶者則止是以動靜之間舉無違理而自天祐
　之吉无不利也蓋觀者一見而决玩者反復而不舍
　之辭也筮短龜長之說惟見扵左氏元凱之注理固
　有之但先王制卜筮之法至嚴至敬虚其心以聼扵
　鬼神専一則應疑貳則差故禮曰卜筮不相襲蓋為
　此也晉獻公之欲立驪姬以理觀之不待卜而不吉
　可知及其卜之不吉也則亦深切著明已矣乃不勝
　其私意而復筮之是以私心為主而取必扵神明也
　豈有感通之理哉此所以筮之雖吉而卒不免扵凶
　也今不推其所以聼於鬼神者之不専不一而遽欲
　即此以較龜筮之短長恐未免乎易其言之責也理
　則一而已矣其形者則謂之器其不形者則謂之道
　然而道非器不形器非道不立蓋隂陽亦器也而所
　以隂陽者道也是以一隂一陽往來不息而聖人指
　是以明道之全體也此一隂一陽之謂道之說也不
　審髙明以為然否(荅丘/子野)
以經言論之其所發明固不外乎一理然其所指則不
　能無異同之别而就其所同之中蓋亦不無賔主親
　疎逺近之差焉如卦之所以八者以竒耦之三加而
　成也而爻之所以三則取諸三才之象而非竒耦所
　能與此理之一而所指之不同者也四象之說本為
　畫卦則當以康節之說為主而七八九六東西南北
　水火金木之類為客得其主則客之親疏逺近皆即
　此而可定不得其主而曰是皆一說則我欲同而彼
　自異終有不可得而同者矣此所指之同而不能無
　賔主之分者也是皆樂渾全而忘剖析之過也至扵
　乾坤之純而不雜者聖人所以形容天地之徳而為
　六十四卦之綱也乾之純扵剛健而不雜又聖人所
　以形容天理自然之全體而為坤之綱也所以贊其
　剛健柔順之全徳以明聖人體道之妙學者入徳之
　方者亦云備矣未甞以其偏而貶之也至於諸爻雖
　或不免扵有戒然乾九三之危以其失中也其得无
　咎以其健而健也坤六五之元吉以其居尊而能下
　也上六之龍戰以其太盛而亢陽也是豈惡乾之剛
　而欲其柔惡坤之柔而欲其剛哉今未察乎其精微
　之藴而遽指其偏以為當戒意若有所未足於乾坤
　而陿小之者是不亦喜髙妙而略細微之過乎至扵
　用九用六乃為戒其剛柔之偏者然亦因其隂變為
　陽陽變為隂之象而有此戒如歐陽子之云者非聖
　人創意立說而强為之也大抵易之書本為卜筮而
　作故其詞必根扵象數而非聖人已意之所為其所
　勸戒亦以施諸筮得此卦此爻之人而非反以戒夫
　卦爻者近世言易者殊不知此所以其說雖有義理
　而無情意雖大儒先生有所不免比因玩索偶幸及
　此私竊自慶以為天啟其衷而以語人人亦未見有
　深曉者不知髙明以為如何舊亦草筆其說今漫録
　二卦上呈其他文義未瑩者多未能卒業姑以俟後
　世之子雲耳近又甞編一小書畧論象數梗概并以
　為獻妄竊自謂學易而有意扵象數之說者扵此不
　可不知外此則不必知也心之精微言不能盡臨風
　引領馳想増劇(荅趙提舉○以/上文集十條)
某甞謂上古之書莫尊扵易中古後書莫大扵春秋然
　此兩書皆未易看今人才理㑹二書便入於鑿若要
　讀此二書且理㑹他大義易則是尊陽抑隂進君子
　而退小人明消息盈虚之理春秋則是尊王賤霸内
　中國而外夷狄明君臣上下之分(以下論讀/易之法)
漢書易本隠以之顯春秋推見至隠易興春秋天人之
　道也易以形而上者說出在那形而下者上春秋以
　形而下者說上那形而上者去
問看易如何曰詩書執禮聖人以教學者獨不及於易
　至扵假我數年五十以學易乃是聖人自說非學者
　事蓋易是箇極難理㑹底物事非他書之比如古者
　先王順詩書禮樂以造士亦只是以此四者亦不及
　於易蓋易只是箇卜筮書藏扵太史太卜以占吉凶
　亦未有許多說話及孔子始取而敷繹為彖象繫辭
　文言雜卦之類方說出道理來
看易須是看他卦爻未畫以前是怎模様却就這上見
　得他許多卦爻象數是自然如此不是杜撰且詩則
　因風俗世變而作書則因帝王政事而作易初未有
　物只是懸空說出當其未有卦畫則渾然一太極在
　人則是喜怒哀樂未發之中一旦發出則隂陽吉凶
　事事都有在裏面人須是就至虚靜中見得這道理
　周遮通瓏方好若先靠定一事說則滯泥不通了此
　所謂潔靜精微易之教也
問讀易未能浹洽何也曰此須是此心虚明寧靜自然
　道理流通方包羅得許多義理蓋易不比詩書他是
　說盡天下後世無窮無盡底事理只一兩箇字便是
　一箇道理又人須是經歴天下許多事變讀易方知
　各有一理精審端正今既未盡經歴非是此心大叚
　虗明寧靜如何見得此不可不自勉也
須是以身體之且如六十四卦須作六十四人身上看
　三百八十四爻又作三百八十四人身上小底事看
　易之所說皆是假說不必是有恁地事假設如此則
　如此假設如彼則如彼假說有這般事來人處這般
　地位便當恁地應
問讀易貴知時今觀爻辭皆是随時取義然非聖人見
　識卓絶盡得義理之正則所謂隨時取義安得不差
　曰古人作易只是為卜筮今說易者乃是硬去安排
　聖人隨時取義只事到面前審騐箇是非難為如此
　安排下也
仁父問時與義曰夏日冬日時也飲湯飲水義也許多
　名目須也是逐一理㑹過少間見得一箇却有一箇
　落著不爾都只恁地鶻突過
易有象辭有占辭有象占相渾之辭
問卦下之辭為彖辭左傳以為繇辭何也曰此只是彖
　辭故孔子曰智者觀其彖辭則思過半矣如元亨利
　貞乃文王所繫卦下之辭以斷一卦之吉凶此名彖
　辭彖斷也陸氏音中語所謂彖之經也大哉乾元以
　下孔子釋經之辭亦謂之彖所謂彖之傳也爻下之
　辭如潛龍勿用乃周公所繫之辭以斷一爻之吉凶
　也天行健君子以自强不息所謂大象之傳潛龍勿
　用陽在下也所謂小象之傳皆孔子所作也天尊地
　卑以下孔子所述繫辭之傳通論一經之大體凡例
　無經可附而自分上繫下繫也左氏所謂繇字從系
　疑亦是言繫辭繫辭者扵卦下繫之以辭也
先就乾坤二卦上看得本意了則後面皆有通路
易中緊要底只是四爻
問王弼說初上無隂陽定位如何曰伊川說隂陽竒耦
　豈容無也乾上九貴而无位需上六不當位乃爵位
　之位非隂陽之位此說極好
問乾坤大過頤坎離中孚小過八卦番覆不成兩卦是
　如何曰八卦便只是六卦乾坤坎離是四正卦兌便
　是番轉底巽震便是番轉底艮六十四卦只八卦是
　正卦餘便只二十八卦番轉為五十六卦中孚便是
　大底離小過是箇大底坎又曰中孚是箇雙夾底離
　小過是箇雙夾底坎大過是箇厚畫底坎頤是箇厚
　畫底離
問讀易若只從伊川之說恐太見成無致力思索處若
　用巳意思索立說又恐涉狂易浩近學看易主以伊
　川之說參以横渠温公安定荆公東坡漢上之解擇
　其長者抄之或足以已意可以如此否曰呂伯恭教
　人只得看伊川易也不得致疑某謂若如此看文字
　有甚精神却要我做甚浩曰伊川不應有錯處曰他
　說道理决不錯只恐扵文義名物也有未盡又曰公
　看得諸家如何浩曰各有長處曰東坡解易大體最
　不好然他卻㑹作文識句法解文釋義必有長處
易中說卦爻多只是說剛柔這是半就人事上說去連
　那隂陽上面不全就隂陽上說卦爻是有形質了隂
　陽全是氣彖辭所說剛柔亦半在人事上此四件物
　事有箇精粗顯微分别健順剛柔之精者剛柔健順
　之粗者(以上語類/十六條)
刪遺書之未精探易傳之未至此在當日楊尹諸先逹
　猶未敢輕言之今日安敢議此耶只如所示屯卦之
　說深所未曉若欲以此揍補易傳七分之心恐合不
　著也大率近日學者例有好髙務廣之病將聖人言
　語不肯就當下著實處看須要說教𤣥妙深逺添得
　支離蔓衍未論於已無益且是令人厭聼若道理只
　是如此前賢豈不㑹說何故却只如此平淡簡短都
　無一種似此大驚小怪底浮說蓋是看得分明思得
　爛熟只有此話别無可說耳其曰只說得七分者亦
　言沈酣浸漬自信自得之功更在學者自著力耳豈
　是更要别添外料醸𤣥酒而和太羹也耶且如元亨
　利貞四字文王本意在乾坤者只與諸卦一般是大
　亨而利扵正耳至孔子作彖傳文言始以乾坤為四
　徳而諸卦自如其舊二聖人之意非有不同蓋各是
　發明一理耳今學者且當虚心玩味各随本文之意
　而體會之其不同處自不相妨不可遽以已意横作
　主張必欲挽而同之以長私意増衍說終日馳騖扵
　虚詞浮辯之間而扵存飬省察日用之功反有所損
　而無所益也(荅趙/子欽)
看易傳若自無所得縱看數家反被疑惑如伊川先生
　教人看易只須看王弼注胡安定王介父解今有伊
　川傳且只看此尤妙解書難得分曉趙岐孟子拙而
　不明王弼周易巧而不明格物致知正心誠意不可
　著些纎豪私意在其中(荅萬/正淳)
易傳明白無難看處但此是先生以天下許多道理散
　入六十四卦三百八十四爻之中將作易看即無意
　味須將來作事看即句句字字有用處耳(荅胡/季随)
讀易傳甚佳但此書明白而精深易讀而難曉須兼論
　孟及詩書明白處讀之乃有味耳(荅符/復仲)
示諭讀書遺忘此亦士友之通患無藥可醫只有少讀
　深思令其意味浹洽當稍見功耳讀易亦佳但經書
　難讀而此經為尤難蓋未開卷時已有一重象數大
　概工夫開卷之後經文本意又多被先儒硬說殺了
　令人看得意思局促不見本來開物成務活法廷老
　所傳鄙說正為欲救此弊但當時草草抄出疎略未
　成文字耳然試略考之亦粗見門户梗概若有他說
　則非吾之所敢聞也(荅趙履常○以/上文集五條)
京房便有納甲之說參同契取易而用之不知天地造
　化如何排得如此巧所謂初三震受庚上弦兌受丁
　十五乾體就十八巽受辛下弦艮受丙三十坤受乙
　這都與月相應初三昏月在西上弦昏在南十五昏
　在東十八以後漸漸移來至三十晦光都不見了又
　曰他以十二卦配十二月也自齊整復卦是震在坤
　下(一/陽)臨是兌在坤下(二/陽)㤗是乾在坤下(三/陽)大壯是震
　在乾上(四/陽)夬是兌在乾上(五/陽)乾是乾在乾上(六/陽)姤是
　乾在巽上(一/隂)遯是乾在艮上(二/隂)否是乾在坤上(三/隂)觀
　是巽在坤上(四/隂)剝是艮在坤上(五/隂)坤是坤在坤上(六/隂)
　(○以下雜/論易學)
仲黙問太𤣥如何曰聖人說天一地二天三地四天五
　地六天七地八天九地十甚簡易今太𤣥說得却支
　離太𤣥如他立八十一首却是分隂陽中間一首半
　是隂半是陽若看了易後去看那𤣥不成物事又問
　或云易是隂陽不用五曰他說天一地二天三地四
　時便也是五了又言揚雄也是學焦延壽推卦氣曰
　焦延壽易也不成物事又問闗子明二十七象如何
　曰某甞說二十七象最亂道若是闗子明有見識必
　不作這箇若是他作時便是無見識今人說焦延壽
　卦氣不好是取太𤣥不知太𤣥却是學他
問太𤣥曰天地間只有隂陽二者而已便㑹有消長今
　太𤣥有三箇了如冬至是天元到三月便是地元七
　月便是人元夏至却在地元之中都不成物事
太𤣥甚拙嵗是方底物他以三數乘之皆算不著
聖人說數說得疏到康節說得密了他也從一隂一陽
　起頭他却作隂陽太少乾之四象剛柔太少坤之四
　象又是那八卦他說這易將那元亨利貞全靠著那
　數三百八十四爻管定那許多數說得太宻了易中
　只有箇竒耦之數是自然底大衍之數却是用以揲
　蓍底康節盡歸之數所以二程不肯問他學若是聖
　人用數不過如大衍之數便是他須要先探蓍以求
　那數起那卦數是恁地起卦是恁地求不似康節坐
　地黙想推將去便道某年某月某日當有某事聖人
　决不恁地
伊川晚年所見甚實更無一句懸空說底話今觀易傳
　可見何甞有一句不著實
伯恭謂易傳理到語精平易的當立言無豪髪遺恨此
　乃名言今作文字不能得如此自是牽强處多
問易傳如何看曰且只恁地看又問程易扵本義如何
　曰程易不說易文義只說道理極處好看又問乾繇
　辭下解云聖人始畫八卦三才之道備矣因而重之
　以盡天下之變故六畫而成卦據此說却是聖人始
　畫八卦每卦便是三畫聖人因而重之為六畫似與
　邵子一生兩兩生四四生八八生十六十六生三十
　二三十二生六十四為六畫不同曰程子之意只云
　三畫上疊成六畫八卦上疊成六十四卦與邵子說
　誠異蓋康節此意不曽說與程子程子亦不曽問之
　故一向只随他所見去但他說聖人始畫八卦不知
　聖人畫八卦時先畫甚卦此處便曉他不得又問啟
　䝉所謂自太極而分兩儀則太極固太極兩儀固兩
　儀自兩儀而分四象則兩儀又為太極而四象又為
　兩儀以至四象生八卦節節推去莫不皆然可見一
　物各具一太極是如此否曰此只是一分為二節節
　如此以至扵無窮皆是一生兩爾因問序所謂自本
　而幹自幹而支是此意否曰是又問以功用謂之鬼
　神以妙用謂之神二神字不同否曰鬼神之神此神
　字說得粗如繫辭言神也者妙萬物而為言此所謂
　妙用謂之神也言知鬼神之情狀此所謂功用謂之
　鬼神也只是推本繫辭說程易除去解易文義處只
　單說道理處則如此章說天専言之則道也以下數
　句皆極精
問伊川易說理太多曰伊川言聖人有聖人用賢人有
　賢人用若一爻止作一事則三百八十四爻止作得
　三百八十四事也說得極好然他解依舊是三百八
　十四爻止作得三百八十四事用也
問程傳大概將三百八十四爻作人說恐通未盡否曰
　也是則是不可粧定作人說看占得如何有就事言
　者有以時節言者有以位言者以吉凶言之則為事
　以初終言之則為時以髙下言之則為位隨所值而
　看皆通繫辭云不可為典要惟變所適豈可粧定作
　人說
易變易也隨時變易以從道正謂伊川這般說話難說
　蓋他把這書硬定作人事之書他說聖人作這書只
　為世間人事本有許多變様所以作這書出來
某之易簡略者當時只是略搭記兼文義伊川及諸儒
　皆已說了某只就語脈中略牽過這意思
先生扵詩傳自以為無復遺恨曰後世若有揚子雲必
　好之矣而意不甚滿扵易本義蓋先生之意只欲作
　卜筮用而為先儒說道理太多終是翻這窠臼未盡
　故不能不致遺恨云
歐陽公所以疑十翼非孔子所作者他童子問中說道
　仰以觀扵天文俯以察於地理又說河出圖洛出書
　聖人則之只是說作易一事如何有許多般様又疑
　後面有許多子曰既言子曰則非聖人自作這箇自
　是他曉那前面道理不得了却只去這上面疑他所
　謂子曰者往往是弟子後來旋添入亦不可知近來
　胡五峰將周子通書盡除去了篇名却去上靣各添
　一箇周子曰此亦可見其比
老蘇說易専得扵愛惡相攻而吉凶生以下三句他把
　這六爻似那累世相讐相殺底人相似看這一爻攻
　那一爻這一畫克那一畫全不近人情東坡見他恁
　地大粗疎却添得些佛老在裏面其書自作兩様亦
　間有取王輔嗣之說以補老蘇之說亦有不曉他說
　了亂填補處老蘇說底亦有去那物理上看得著處
東坡易說六箇物事若相咬然此恐是老蘇意其他若
　佛說者恐是東坡
問籍溪見譙天授問易天授曰且看見乃謂之象一句
　通此一句則六十四卦三百八十四爻皆通籍溪思
　之不得天授曰豈不知易有太極者乎先生曰若作
　箇說話乍看似好但學易工夫不是如此(學履録云/他自是一)
　(家說能娱人/其說未是)不過熟讀精思自首至尾章章推䆒字
　字玩索以求聖人作易之意庶幾其可一言半句如
　何便了得他
先生因說郭子和易謂諸友曰且如揲蓍一事可謂小
　小只所見不明便錯了子和有蓍卦辨疑說前人不
　是不知疏中說得最備只是有一二字錯更有一叚
　在乾卦疏中劉禹錫說得亦近桞子厚曽有書與之
　辯(先生揲蓍辯/為子和設)
趙善譽說易云乾主剛坤主柔剛柔便自偏了某云若
　如此則聖人作易須得用那偏底在頭上則甚既是
　乾坤皆是偏底道理聖人必須作一箇中卦始得今
　二卦經傳又却都不說那偏底意思是如何剛天徳
　也如生長處便是剛消退處便是柔如萬物自一陽
　生後生長將去便自剛長極而消便是柔以天地之
　氣言之則剛是陽柔是隂以君子小人言之則君子
　是剛小人是柔以理言之則有合當用剛時合當用
　柔時
浩問李壽翁最好麻衣易與闗子明易如何先生笑曰
　偶然兩書皆是偽書闗子明易是阮逸作陳無已集
　中說得分明麻衣易乃是南康戴主簿作某知南康
　時尚見此人已垂老却也讀書博記一日訪之見他
　案上有冊子問是甚文字渠云是某有見抄錄因借
　歸看内中言語文勢大率與麻衣易相似已自捉破
　又因問彼處人麻衣易從何處傳來皆云從前不曽
　見只見戴主簿傳與人又可知矣仍是淺陋内有山
　是天上物落在地上之說此是何等語他只見南康
　有落星寺便為此說若時復落一兩箇世間人都被
　壓作粉碎先生遂大笑後來戴主簿死了某又就渠
　家借所作易圖看皆與麻衣易言語相應逐卦將來
　牽合取象畫取圖子需卦畫共食之象以坎卦中一
　畫作卓兩隂爻作飲食乾三爻作三箇人向而食之
　訟卦則三人背飲食而坐䝉卦以筆牽合六爻作小
　兒之象大率可笑如此某遂寫與伯恭伯恭轉聞壽
　翁時壽翁知太平謂如此戴簿亦是明易人却作書
　托某津遣來太平相見時戴已死又曰李壽翁看杜
　撰易渠亦自得杜撰受用
沙隨云易三百八十四爻惟閏嵗恰三百八十四日正
　應爻數余曰聖人作易如此則惟三年方一度可用
　餘年皆用不得矣且閏月必小盡審如公言則閏年
　止有三百八十三日更剰一爻無用處矣或問沙隨
　何以荅曰他執拗不回豈肯服也(以上語類/二十一條)
問當朞曰易卦之位震東離南兌西坎北者為一說十
　二辟卦分屬十二辰者為一說及焦延壽為卦氣直
　日之法乃合二說而一之既以八卦之震離兌坎二
　十四爻直四時又以十二辟卦直十二月且為分四
　十八卦為之公侯卿大夫而六日七分之說生焉若
　以八卦為主則十二卦之乾不當為己之辟坤不當
　為亥之辟艮不當侯扵申酉巽不當侯扵戌亥若以
　十二卦為主則八卦之乾不當在西北坤不當在西
　南艮不當在東北巽不當在東南彼此二說互為矛
　盾且其分四十八卦為公侯卿大夫以附扵十二辟
　卦初無法象而直以意言本已無所據矣不待論其
　减去四卦二十四爻而後可以見其失也揚雄太𤣥
　次第乃是全用焦法其八十一首蓋亦去其震離兌
　坎者而但擬其六十卦耳諸家扵八十一首多有作
　擬震離兌坎者近世許翰始正其誤至立踦贏二贊
　則正以七百二十九贊又不足乎六十卦六日七分
　之數而益之恐不可反據其說以正焦氏之說也(荅/程)
　(㤗/之)
誨諭參同邵氏不知易之說辨博高深非淺陋所能窺
　測但參同之書本不為明易乃姑借此納甲之法以
　寓其行持進退之候異時每欲學之而不得其傳無
　下手處不敢輕議然其所言納甲之法則今所傳京
　房占法見扵火珠林者是其遺說沈存中筆談解釋
　甚詳亦自有理參同所云甲乙丙丁庚辛者乃以月
　之昏旦出沒言之非以分六卦之方也此雖非為明
　易而設然易中無所不有茍其言自成一說可推而
　通則亦無害扵易恐不必輕肆詆排也至扵邵氏先
　天之說則有推本伏羲畫卦次第生生之妙乃是易
　之宗祖尤不當率爾妄議或未深曉且當置而不論
　以謹闕疑若必以為不知易則如某軰尚何足與言
　易而每煩提耳之勤也既荷不鄙不敢不盡其愚(荅/袁)
　(機/仲)
示諭讀易之說甚善向見敬夫及呂伯恭皆令學者専
　讀程傳往往皆無所得蓋程傳但觀其理而不考卦
　畫經文則其意味無窮各有用處誠為切扵日用工
　夫但以卦畫經文考之則不免有可疑者某蓋甞以
　康節之言求之而得其畫卦之次第方知聖人只是
　見得隂陽自然生生之象而摹寫之初未甞有意安
　排也至扵經文亦但虚心讀之間略曉其一二至有
　不可曉處則便放下不敢穿鑿以求必通如此却似
　看得有些意思亦甞粗筆其說而未成也至扵畫卦
　揲蓍之法則又甞有一書摸印以傳名曰啟䝉不知
　賢者曽見之否今以奉寄試詳考之復以見諭幸也
　來諭所謂隠者豈非麻衣之流乎此乃偽書向來敬
　夫雖不以其說為然然亦誤以為真希夷之師說也
　其言専說卦畫大概似是而其所以為說者則皆瑣
　碎支離附㑹穿鑿更無是處(荅鄭/仲禮)
某前日看所寄易說不子細書中未敢察察言之遣書
　後歸故居道間看得兩冊始見其底蘊如言四象及
　先天次序皆非康節本指其他亦多杜撰如九轉圖
　引魏伯陽參同契張平叔悟真篇尤為無理亦自不
　曉參同契中所說道理可惜用許多工夫都不濟事
　大抵易之一書最不易讀而今人喜言之正所謂畫
　鬼神者殊不知只是暪得不㑹底扵自己分上成得
　何事而世人自有曉得者亦不可得而欺也某向來
　作啟䝉正為見人說得支離因竊以謂易中所說象
　數聖人所已言者不過如此今學易者但曉得此數
　條則扵易略通大體而象數亦皆有用此外紛紛皆
　不須理㑹矣聞巳見之甞試推攷自當見得其第二
　篇論太極兩儀四象之屬尤精誠得其說則知聖人
　畫卦不假纎豪思慮計度而所謂畫前有易者信非
　虚語也然此書所論彼書之失幸勿語人又生競辯
　區區但恐老兄或信其說而講求之則枉費工夫故
　専附此奉報爾(荅方/賔王)
所諭易說誠是太略然此書體面與他經不同只得如
　此㸃掇說過多著言語便說殺了先儒注解非是不
　好只為皆墮毛病故不滿人意中間更欲稍移經下
　注文入傳中庶得經文意思更寛而未有工夫到得
　今病衰如此更有無限未了底文字恐為沒身之恨
　矣(荅吴/宜之)
麻衣心易頃嵗甞略見之固已疑其詞意凡近不類一
　二百年前文字今得黄君所傳細讀之益信所疑之
　不謬也如所謂雷自天下而發山自天上而墜之類
　皆無理之妄談所謂一陽生扵子月而應在卯月之
　類乃術家之小數所謂由破體煉之乃成全體則爐
　火之末技所謂人間萬事悉是假合又佛者之幻語
　耳其他此比非一不容悉舉要必近年術數末流道
　聼塗說掇拾老佛醫卜諸說之陋者以成其書而其
　所以託名扵此人者則以近世言象數者必宗邵氏
　而邵氏之學出扵希夷扵是又求希夷之所敬得所
　謂麻衣者而託之以為若是則凡出扵邵氏之流者
　莫敢議己而不自知其說之陋不足以自附扵陳邵
　之間也夫麻衣方外之士其學固不純扵聖賢之意
　然其為希夷所敬如此則其為說亦必有竒絶過人
　者豈其若是之庸瑣哉且五代國初時人文字言語
　質厚沈實與今不同此書所謂落處活法心地等語
　皆出近年且復不成文理計其偽作不過四五十年
　間事耳然予前所見本有張敬夫題字猶摘其所謂
　當扵羲皇心地上馳騁莫扵周孔脚跡下盤旋者而
　與之辯是亦徒費扵辭矣此直無理不足深議但當
　摘其謬妄之實而掊擊之耳(書麻衣/心易後)
　　予既為此說後二年假守南康始至有前湘隂主
　　簿戴師愈者來謁老且躄使其壻自掖而前坐語
　　未久即及麻衣易說其言暗澀殊無倫次問其師
　　傳所自則曰得之隠者問隠者誰氏則曰彼不欲
　　世人知其姓名不敢言也既復問之邦人則皆曰
　　書獨出戴氏莫有知其所自來者予省前語雖益
　　疑之然亦不記前已見其姓名也後至其家因復
　　扣之則曰學易而不知此則不明卦畫之妙而其
　　用差矣予問所差謂何則曰坎兌皆水而卦畫不
　　同若煮藥者不察而誤用之則失其性矣予了其
　　妄因不復問而見其几間有所著雜書一編取而
　　讀之則其詞語氣象宛然麻衣易也其間雜論細
　　事亦多有不得其說而公為附託以欺人者予以
　　是始疑前時所料三五十年以來人者即是此老
　　既歸亟取觀之則最後跋語固其所為而一書四
　　人之文體製規模乃出一手然後始益深信所疑
　　之不妄然是時戴病已昏不久即死遂不復可窮
　　詰獨得其易圖數卷閱之又皆鄙陋瑣碎穿宂無
　　稽如小兒嬉戲之為者欲以其事馳報敬夫則敬
　　夫亦已下世因以書語呂伯恭曰吾病廢有年乃
　　復為吏然不為他郡而獨來此豈天固疾此書之
　　妄而欲使我親䆒其實耶時當塗守李壽翁侍郎
　　雅好此書伯恭因以予言告之李亟以書來曰即
　　如君言斯人而能為此書亦吾所願見也幸為津
　　致使其一來予適以所見聞報之而李已得謝西
　　歸遂不復出不知竟以予言為何如也(再跋麻衣/易說後)
漢藝文志易經十二篇施孟梁丘三家顔師古曰上下
　經及十翼故十二篇是則彖象文言繫辭始附卦爻
　而傳扵漢與先儒謂費直専以彖象文言參解易爻
　以彖象文言雜入卦中者自費氏始其初費氏不列
　學官惟行民間至漢末陳元鄭康成之徒學費氏古
　十二篇之易遂亡孔穎逹又謂輔嗣之意象本釋經
　宜相附近分爻之象辭各附當爻則費氏初變亂古
　制時猶若今乾卦彖象繫卦之末與古經始變扵費
　氏而卒大亂扵王弼惜哉(某案正義曰夫子所作象/辭元在六爻經辭之後以)
　(自卑退不敢干亂先聖正經之辭及王輔嗣之意以/為象者本釋經文宜相附近其義易了故分爻之象)
　(辭各附其當爻下言之此晁氏所引以證王弼分合/經傳者然其言夫子作象辭元在六爻經辭之後則)
　(孔氏亦初不見十二篇之易矣又在/於彖及大象發之似亦有所未盡)奈何後之儒生
　尤而效之杜預分左氏傳扵經宋衷范望軰散太𤣥
　贊與測扵八十一首之下是其明比也揆觀其初乃
　如古文尚書司馬遷班固序傳揚雄法言序篇云爾
　今民間法言列序篇扵其篇首與學官書不同概可
　見也唐李鼎祚又取序卦冠之卦首則又效小王之
　過也劉牧云小象獨乾不係扵爻辭尊君也石守道
　亦曰孔子作彖象扵六爻之前小象係逐爻之下惟
　乾悉屬之扵後者讓也嗚呼他人尚何責哉(某案詩/疏云漢)
　(初為傳訓者皆與經别行三傳之文不與經連故石/經書公羊傳皆無經文而藝文志所載毛詩故訓傳)
　(亦與經别及馬融為周禮注乃云欲省學者兩讀故/具載本文而就經為注據此則古之經傳本皆自為)
　(一書故髙貴鄉公所謂彖象不連經文者十二卷之/古經傳也所謂注連之者鄭氏之注具載本經而附)
　(以彖象如馬融之周禮也晁氏於此固不如呂氏之/有據然呂氏於乾卦經傳之次第所以與他卦不同)
　(者則無說焉愚恐晁氏所謂初亂古制則猶若今之/乾卦而卒大亂扵王弼者似亦未可盡廢也因竊記)
　(於此云云○記嵩山/晁氏卦爻彖象說)
右古文周易經傳十二篇亡友東萊呂祖謙伯恭父之
　所定而音訓一篇則其門人金華王莘叟之所筆受
　也某甞以謂易經本為卜筮而作皆因吉凶以示訓
　戒故其言雖約而所包甚廣夫子作傳亦略舉其一
　端以見凡例而已然自諸儒分經合傳之後學者便
　文取義往往未及玩心全經而遽執傳之一端以為
　定說扵是一卦一爻僅為一事而易之為用反有所
　局而無以通乎天下之故若是者某蓋病之是以三
　復伯恭父之書而有發焉非特為其章句之近古而
　已也音訓則妄意其猶或有所遺脫莘叟蓋言書甫
　畢而伯恭父沒是則固宜然亦不敢輙補也為之别
　見扵篇後云(書臨漳所刋四經後/○以上文集八條)
太乙肇判隂降陽升陽一以施隂兩而承惟皇昊羲仰
　觀俯察竒耦既陳兩儀斯設既榦乃支一各生兩隂
　陽交錯以立四象竒加以竒曰陽之陽竒而加耦陽
　隂以章耦而加竒隂内陽外耦復加耦隂與隂㑹兩
　一既分一復生兩三才在目八卦指掌竒竒而竒初
　一曰乾竒竒而耦兌次二焉竒耦而竒次三曰離竒
　耦而耦四震以隨耦竒而竒巽居次五耦竒而耦坎
　六斯睹耦耦而竒艮居次七耦耦而耦八坤以畢初
　畫為儀中畫為象上畫卦成人文斯朗因而重之一
　貞八悔六十四卦由内逹外交易為體往此來彼變
　易為用時靜而動降帝而王傳夏厯商有占無文民
　用弗彰文王繫彖周公繫爻視此八卦二純六交乃
　乾斯父乃坤斯母震坎艮男巽離兌女離南坎北震
　東兌西乾坤艮巽位以四維建官立師命曰周易孔
　聖傳之是為十翼遭秦弗燼及宋而明邵傳羲畫程
　演周經象陳數列言盡理得彌億萬年永著常式(原/象)
昔在上古世質民淳是非莫别利害不分風氣既開乃
　生聖人聰明睿知出類超羣仰觀俯察始畫竒耦教
　之卜筮以斷可否作為君師開鑿户牖民用不迷以
　有常守降及中古世變風移淳澆質䘮民偽日滋穆
　穆文王身䝉大難安土樂天惟世之患乃本卦義繫
　此彖辭爰及周公六爻是資因事設教丁寧詳密必
　中必正乃亨乃吉語子惟孝語臣則忠鉤深闡微如
　日之中暨乎末流滛扵術數僂句成欺黄裳亦誤大
　哉孔子晚好是書韋編既絶八索以袪乃作彖象十
　翼之篇専用義理發揮經言居省象辭動察變占存
　亡進退陟降飛潛曰豪曰釐匪差匪謬加我數年庶
　無大咎恭惟三古四聖一心垂象炳明千載是臨惟
　是學者不本其初文辭象數或肆或拘嗟予小子既
　微且陋鑽仰沒身奚測奚究匪警滋荒匪識滋漏維
　用存疑敢曰垂後(述/㫖)
倚數之元參天兩地衍而極之五十乃備是曰大衍虚
　一無為其為用者四十九蓍信手平分置右扵几取
　右一蓍掛左小指乃以右手揲左之策四四之餘歸
　之扵扐初扐左手無名指間右策左揲將指是安再
　扐之竒通掛之算不五則九是謂一變置此掛扐再
　用存策分掛揲歸復凖前式三亦如之竒皆四八三
　變既備數斯可察數之可察其辨伊何四五為少八
　九為多三少為九是曰老陽三多為六老隂是當一
　少兩多少陽之七孰八少隂少兩多一既得初爻復
　合前蓍四十有九如前之為三變一爻通十八變六
　爻發揮卦體可見老極而變少守其常六爻皆守彖
　辭是當變視其爻兩兼首尾變及三爻占兩卦體或
　四㦯五視彼所存四二五一二分一専皆變而他新
　成舊毁消息盈虚拾此視彼乾占用九坤占用六㤗
　愕匪人姤喜來復(明/筮)
八卦之象說卦詳焉考之扵經其用弗専彖以情言象
　以象告惟是之求斯得其要乾健天行坤順地從震
　動為雷巽入木風坎險水泉亦雲亦雨離麗文明電
　日而火艮止為山兌說為澤以是舉之其要斯得凡
　卦六虛竒耦殊位竒陽耦隂各以其類得位為正二
　　五為中二臣五君初始上終貞悔體分爻以位應隂
　　陽相求乃得其正凡陽斯淑君子居之凡隠斯慝小
　　人是為常可類求變非例測非常曷變謹此為則(稽/類)
　讀易之法先正其心肅容端席有翼其臨扵卦扵爻如
　　筮斯得假彼象辭為我儀則字從其訓句逆其情事
　　因其理意適其平曰否曰臧如目斯見曰止曰行如
　　足斯踐毋寛以略毋宻以窮毋固而可毋必而通平
　　易從容自表而裏及其貫之萬事一理理定既實事
　　來尚虚用應始有體該本無稽實待虚存體應用執
　　古御今由靜制動潔靜精微是之謂易體之在我動
　　有常吉在昔程氏繼周紹孔奥㫖宏綱星陳極拱惟
　　斯未啟以俟後人小子狂簡敢述而申(警學○以/上易五贊)
　
　
　
御纂朱子全書卷二十七
　欽定四庫全書
御纂朱子全書卷二十八
　　易三
　　　乾
　乾坤只是卦名乾只是箇健坤只是箇順純是陽所以
　　健純是隂所以順至健者惟天至順者惟地所以後
　　來取象乾便爲天坤便爲地
　乾坤隂陽以位相對而言固只一般然以分言乾尊坤
　　卑陽尊隂卑不可並也以一家言之父母固皆尊母
　　終不可以並乎父兼一家亦只容有一箇尊長不容
　　並所謂尊無二上也
　符兄問以性情言之謂之乾曰是他天一箇性情如此
　　火之性情則是箇熱水之性情則是箇寒天之性情
　　則是一箇健健故不息惟健乃能不息其理是自然
　　如此使天有一時息則地須落下去人都墜死緣他
　　運轉周流無一時息故局得這地在中閒今只於地
　信得他是斷然不息
問乾者天之性情健而無息之謂乾何以合性情言之
　曰性情二字常相參在此情便是性之發非性何以
　有情健而不息非性何以能此
問乾者天之性情曰此是以乾之剛健取義健而不息
　便是天之性情此性如人之氣質健之體便是天之
　性健之用便是天之情静也專便是性動也直便是
　情
問以乾字爲伏羲之文元亨利貞爲文王之文固是不
　知履虎尾同人于野亨之類又何如曰此恐是少了
　字或是就上字立辭皆不可攷有羅田宰吳仁傑云
　恐都剩了字如乾坤之類皆剩了問若乾坤則猶可
　言屯蒙之類若無卦名不知其爲何卦曰他說卦畫
　便是名了恐只是欠了字底是
元亨利貞在這裏都具了楊宗範却說元亨屬陽利貞
　屬隂此却不是乾之利貞是陽中之隂坤之元亨是
　隂中之陽乾後三畫是隂坤後三畫是陽
以天道言之爲元亨利貞以四時言之爲春夏秋冬以
　人道言之爲仁義禮智以氣候言之爲温凉燥濕以
　四方言之爲東西南北
周貴卿問元亨利貞以此四者分配四時却如何云乾
　之徳也曰他當初只是說大亨利於正不以分配四
　時孔子見此四字好後始分作四件說孔子之易與
　文王之易略自不同
問乾元亨利貞註云見陽之性健而成形之大者爲天
　故三竒之卦名之曰乾而擬之於天也竊謂卦辭未
　見取象之意其成形之大者爲天及擬之於天二句
　恐當於大象言之下文天之象皆不易一句亦然坤
　卦放此曰纔設此卦時便有此象了故於此豫言之
　又後面卦辭亦有兼象說者故不得不豫言也
或問乾卦是聖人之事坤卦是學者之事如何曰也未
　見得初九九二是聖人之徳至九三九四又却說學
　者脩業進徳事如何都把作聖人之事得
占者當不得見龍飛龍則占者爲客利去見那大人大
　人即九二九五之徳見龍飛龍是也若潛龍君子則
　占者自當之矣
利見大人與程傳說不同不是卦爻自相利見乃是占
　者利去見大人也須看自家占㡳是何人方說得那
　所利見之人
問程易於九二云利見大徳之君又言君亦利見大德
　之臣以成其功天下亦利見大德之人以被其澤於
　九五云利見在下大德之人又言天下固利見大德
　之君兩爻互言如此不審的何所指曰此當以所占
　之人之德觀之若已是有九二之德占得此九二爻
　則爲利見九五大德之君若常人無九二之德者占
　得之則爲只利見此九二之大人耳已爲九五之君
　而有九五之德占得此九五爻則爲利見九二大德
　之人若九二之人占得之則爲利見此九五大德之
　君各隨所占之人以爻與占者相爲主賔也太祖一
　日問王昭素曰九五飛龍在天利見大人常人何可
　占得此卦昭素曰何害若臣等占得則陛下是飛龍
　在天臣等利見大人是利見陛下也此說得最好銖
　曰如此看來易多是假藉虛設故用不窮人人皆用
　得也曰此所謂理定既實事來尚虛存體應用稽實
　待虛所以三百八十四爻而天下萬事無不可該無
　不周遍此易之用所以不窮也
君子終日乾乾矣至夕猶檢㸃而惕然恐懼蓋凡所以
　如此者皆所以進德脩業耳
竇問君子終日乾乾是法天否曰才說法天便添著一
　件事君子只是終日乾乾天之行健不息往往亦只
　如此如言存箇天理不須問如何存他只是去了人
　欲天理自然存如顏子問仁夫子告以非禮勿視聽
　言動除却此四者更有何物須是仁
厲多是在陽爻裏說
厲无咎是一句他後面有此例如頻復厲无咎是也
祖道舉乾九三君子終日乾乾是君子進德不懈不敢
　須臾寧否曰程子云在下之人君德已著此語亦是
　拘了記得有人問程子胡安定以九四爻爲太子者
　程子笑之曰如此三百八十四爻只做得三百八十
　四件事了此說極是及到程子解易却又拘了要知
　此是通上下而言在君有君之用臣有臣之用父有
　父之用子有子之用以至事物莫不皆然若如程子
　之說則千百年閒只有箇舜禹用得也大扺九三此
　爻才剛而位危故須著乾乾夕惕若厲方可无咎若
　九二則以剛居中位易處了故凡剛而處危疑之地
　皆當乾乾夕惕若厲則无咎也
問程易以乾之初九爲舜側微時九二爲舜佃漁時九
　三爲𤣥德升聞時九四爲歴試時何以見得曰此是
　推說爻象之意非本指也讀易若通得本指後便儘
　說去儘有道理可言敢問本指曰易本因卜筮而有
　象因象而有占占辭中便有道理如筮得乾之初九
　初陽在下未可施用其象爲潛龍其占曰勿用凡遇
　乾而得此爻者當觀此象而玩其占隱晦而勿用可
　也他皆倣此此易之本指也蓋潛龍則勿用此便是
　道理故聖人為彖辭象辭文言節節推去無限道理
　此程易所以推說得無窮然非易本義也先通得易
　本指後道理儘無窮推說不妨若便以所推說者去
　解易則失易之本指矣
問龜山說九五飛龍在天取飛字爲義以天位言之不
　可階而升以聖學言之非力行而至曰此亦未盡乾
　卦自是聖人之天德只時與位有隱顯漸次耳
問乾坤獨言用九用六何也曰此惟歐公說得是此二
　卦純陽純隂而居諸卦之首故於此發此一例凡占
　法皆用變爻占故凡占得陽爻者皆用九而不用七
　(百九十二陽/爻之通例也)占得隂爻者皆用六而不用八(百九十/二隂爻)
　(之通/例也)蓋七爲少陽九爲老陽六爲老隂八爲少隂老
　變而少不變凡占用九用六者用其變文占也(此揲/蓍之)
　(法/)遇乾而六爻皆變則為隂故有羣龍无首之象即
　坤利牝馬之貞也言羣龍而却無頭剛而能柔則吉
　也遇坤而六爻皆變則為陽故有利永貞之象即乾
　之元亨利貞也此發凡之言
大凡人文字皆不可忽歐公文字尋常往往不以經旨
　取之至於說用九用六自來却未曾有人說得如此
　他初非理㑹象數者而此論最得之且既有六爻又
　添用九用六因甚不用七八蓋九乃老陽六乃老隂
　取變爻也古人遇乾之坤即以見羣龍无首吉為占
　見羣龍无首却是變乾為坤便以坤為占也遇坤之
　乾即用利永貞為占坤變為乾即乾之利也(以上語類/二十三條)
用九用六當從歐陽公說為揲蓍變卦之凡例蓋陽爻
　百九十二皆用九而不用七隂爻百九十二皆用六
　而不用八也特以乾坤二卦純陽純隂而居篇首故
　就此發之此歐陽公舊說也而愚又嘗因其說而推
　之竊以為凡得乾而六爻純九得坤而六爻純六者
　皆當直就此例占其所繫之辭不必更看所變之卦
　左傳蔡墨所謂乾之坤曰見羣龍无首者可以見其
　一隅也(荅虞士朋/○文集)
乾元統天蓋天只是以形體而言乾元即天之所以爲
　天者也猶言性統形爾
銖問程易說大明天道之終始則見卦之六位各以時
　成不知是說聖人明之耶說乾道明之耶曰此處果
　是說得鶻突但遺書有一段明說云人能明天道之
　終始則見卦爻六位皆以時成此語證之可見大明
　者指人能明之也因問乾道終始如何曰乾道終始
　即四德也始則元終則貞蓋不終則無以為始不貞
　則無以為元六爻之立由此而立耳以時成者言各
　以其時而成如潛見飛躍皆以時耳然皆四德之流
　行也蓋聖人大明乾道之終始故見六位各以時成
　乘此六爻之時以當天運而四德之所以終而復始
　應變而不窮也
時乘六龍以御天六龍只是六爻龍只是譬喻明此六
　爻之義潛見飛躍以時而動便是乘六龍便是御天
　又曰聖人便是天天便是聖人
乾道變化似是再說元亨變化字且只大槩恁地說不
　比繋辭所說㡳子細各正性命他那元亨時雖正了
　然未成形質到這裏方成如那百榖堅實了方喚作
　正性命乾道是統說底四德是說他作出來底大率
　天地是那有形了重濁底乾坤是他性情其實乾道
　天德互換一般乾道又言得深些子天地是形而下
　者只是這箇道理天地是箇皮殻
乾道便只是天德不消分别乾道變化是就乾道上說
　天德是就他四德上說
問何謂各正性命曰各得其性命之正
問保合太和乃利貞曰天之生物莫不各有軀殻如人
　之有體果實之有皮核有箇軀殻保合以全之能保
　合則真性常存生生不窮如一粒之榖外面有箇殻
　以裹之方其發一萌芽之始是物之元也及其抽枝
　長葉只是物之亨到得生實欲熟未熟之際此便是
　利及其既實而堅此便是貞矣
保合太和天地萬物皆然天地便是大底萬物萬物便
　是小底天地
問首出庶物萬國咸寧恐盡是聖人事伊川分作乾道
　君道如何曰乾道變化至乃利貞是天首出庶物萬
　國咸寧是聖人又曰首出庶物須是聰明睿知髙出
　庶物之上以君天下方得萬國咸寧禮記云聰明睿
　知足以有臨也須聰明睿知皆過於天下之人方可
　臨得他
乾重卦上下皆乾不可言兩天昨日行一天也今日又
　行亦一天也其實一天而行健不已有重天之象此
　所以爲天行健坤重卦上下皆坤不可言兩地地平
　則不見其順必其髙下層層有重地之象此所以爲
　地勢坤(一作所以見/地勢之坤順)
厚之問健足以形容乾否曰可伊川曰健而無息謂之
　乾蓋自人而言固有一時之健有一日之健惟無息
　乃天之健
問天運不息君子以自强不息曰非是說天運不息自
　家去趕逐也要學他如此不息只是常存得此心則
　天理常行而周流不息矣又曰天運不息非特四時
　爲然雖一日一時頃刻之閒其運未嘗息也
致道問元者善之長曰元亨利貞皆善也而元乃爲四
　者之長是善端初發見處也
元者善之長春秋傳記穆姜所誦之語謂元者體之長
　覺得體字較好是一體之長也
亨者嘉之㑹亨是萬物亨通到此界分無一物不美便
　是嘉之㑹
問亨者嘉之㑹曰此處難下語且以草木言之發生到
　夏時好處都來凑㑹嘉只是好處㑹是期㑹也又曰
　貞固是固得恰好如尾生之信是不貞之固須固得
　好方是貞
利者義之和義疑於不和矣然處之而各得其所則和
　義之和處便是利
利者義之和義是箇有界分斷制底物事疑於不和然
　使物各得其分不相侵越乃所以爲和也
問程子曰義安處便爲利只是當然便安否曰是只萬
　物各得其分便是利君得其爲君臣得其爲臣父得
　其爲父子得其爲子何利如之這利字即易所謂利
　者義之和利便是義之和處程子當時此處解得亦
　未親切不似這語却親切正好去解利者義之和句
　義初似不和却和截然而不可犯似不和分别後萬
　物各止其所却是和不和生於不義義則無不和和
　則無不利矣
貞者事之幹伊川說貞字只以爲正恐未足以盡貞之
　義須是說正而固然亦未推得到知上看得來合是
　如此知是那黙運事變底一件物事所以爲事之幹
正字不能盡貞之義須用連正固說其義方全正字也
　有固字意思但不分明終是欠闕正如孟子所謂知
　斯二者弗去是也知斯是正意弗去是固意
易言貞字程予謂正字盡他未得有貞固之意幹問又
　有所謂不可貞者是如何曰也是這意思只是不可
　以爲正而固守之
體仁如體物相似人在那仁裏做骨子故謂之體仁仁
　是箇道理須著這人方體得他做得他骨子比而效
　之之說却覺得未是
體仁不是將仁來爲我之體我之體便都是仁也
問體仁解云以仁爲體是如何曰說只得如此要自見
　得蓋謂身便是仁也
問伊川解體仁作體乾之仁看來在乾爲元在人爲仁
　只應就人上說仁又解利物和義作合於義乃能利
　物亦恐倒說了此類恐皆未安曰然君子行此四徳
　則體仁是君子之仁也但前軰之說不欲辨他不是
　只自曉得便了
嘉㑹者萬物皆發見在裏許(直卿云猶言/萬物皆相見)處得事事是
　故謂之嘉㑹一事不是便不謂之嘉㑹㑹是禮發見
　處意思却在未發見之前利物使萬物各得其所乃
　是義之和處(義自然和不是/義外别討箇和)
問文言四德一叚曰元者善之長以下四句說天德之
　自然君子體仁足以長人以下四句說人事之當然
　元只是善之長萬物生理皆始於此衆善百行皆統
　於此故於時爲春於人爲仁亨是嘉之㑹此句自來
　說者多不明嘉美也㑹猶齊也嘉㑹衆美之㑹猶言
　齊好也春天發生萬物未大故齊到夏時洪纖髙下
　各各暢茂蓋春方生育至此乃無一物不暢茂其在
　人則禮儀三百威儀三千事事物物大大小小一齊
　到恰好處所謂動容周旋皆中禮故於時爲夏於人
　爲禮(周子遂/喚作中)利者爲義之和萬物至此各遂其性事
　理至此無不得宜故於時為秋於人為義貞者乃事
　之幹萬物至此收斂成實事理至此無不的正故於
　時為冬於人為智此天德之自然其在君子所當從
　事於此者則必體仁乃足以長人嘉㑹足以合禮利
　物足以和義貞固足以幹事此四句倒用上面四箇
　字極有力體者以仁為體仁為我之骨我以之為體
　仁皆從我發出故無物不在所愛所以能長人嘉㑹
　足以合禮者言須是美其所㑹也欲其所㑹之美當
　美其所㑹蓋其厚薄親疎尊卑小大相接之體各有
　節文無不中節即所㑹皆美所以能合於禮也利物
　足以和義者使物物各得其利則義無不和蓋義是
　斷制裁割底物若似不和然惟義能使事物各得其
　宜不相妨害自無乖戾而各得其分之和所以為義
　之和也蘇氏說利者義之和却說義慘殺而不和不
　可徒義須著些利則和如此則義是一物利又是一物
　義是苦物恐人嫌須著些利令甜此不知義之言也
　義中自有利使人而皆義則不遺其親不後其君自
　無不利非和而何貞固足以幹事貞正也知其正之
　所在固守而不去故足以爲事之幹幹事言事之所
　依以立蓋正而能固萬事依此而立在人則是智至
　靈至明是是非非確然不可移易不可欺瞞所以能
　立事也幹如版築之有楨幹今人築牆必立一木於
　土中爲骨俗謂之夜叉木無此則不可築横曰楨直
　曰幹無是非之心非知也知得是是非非之正𦂳固
　確守不可移易故曰知周子則謂之正也(以上語類/二十八條)
元亨利貞文王本意只是大亨而利於正耳至彖傳文
　言乃有四德之說今若依而釋之則此乾卦只合且
　以陽氣推說不應於利字遽以隂氣佐陽爲言且以
　一木言之萌芽則元華葉則亨枝幹堅强則利子實
　成熟則貞貞則所成之實又可種而爲元循環蓋無
　窮也若但謂歸根復命則亦不見貞字之意矣此須
　更於天地大化通體觀察其曲折未易以尺紙言也
　(荅楊元範/○文集)
問程易乾之用乾之時乾之義看來恐可移易說曰凡
　說經若移易得便不是本意看此三叚只是聖人反
　覆贊咏乾之德耳如潛龍勿用陽在下也便是第二
　段陽氣潛藏便是上段龍德而隱者也聖人反復發
　明以示人耳
庸言庸行盛德之至到這裏不消得恁地猶自閑邪存
　誠便是無射亦保雖無厭斁亦當保也保者持守之
　意
利見大人君德也兩處說這箇君德却是要發明大人
　即是九二孔子怕人道别是箇大人故如此互相發
問九二說聖人之德已備何故九三又言進德脩業知
　至至之曰聖人只逐爻取象此不是言脩德節次是
　言居地位節次六爻皆是聖人之德只所處之位不
　同初爻言不易乎世不成乎名至潛龍也已是說聖
　人之德了只是潛而未用耳到九二却恰好其化已
　能及人矣又正是臣位所以處之而安到九三居下
　卦之上位已高了那時節無可做只得恐懼進德脩
　業乾乾惕息恐懼此便是伊周地位(㝢錄無/此七字)九四位
　便乖這處進退不由我了或躍在淵伊川謂淵者龍
　之所安恐未然田是平所在縱有水淺淵是深處不
　可測躍已離乎行而未至乎飛行尚以足躍則不以
　足一跳而起足不踏地跳得便上天去不得依舊在
　淵裏皆不可測下離乎行上近乎飛上不在天下不
　在田中不在人故或之或之者疑之也不似九二安
　穩自在此時進退不得皆不由我只聽天矣以聖人
　言之便是舜歴試文王三分天下有二湯武鳴條牧
　野時(㝢錄云九三是伊/周地位已自離了)到上九又亢了看來人處大
　運中無一時閒(㝢錄云跳得時便做有德無/位做不徹亦不失爲潛龍)吉凶悔
　吝一息不曾停如大車輪一般一恁滾將去聖人只
　隨他恁地去看道理如何這裏則將這道理處之那
　裏則將那道理處之
進德脩業這四箇字煞包括道理德是就心上說業是
　就事上說忠信是自家心中誠實脩辭立其誠是說
　處有眞實底道理進德脩業最好玩味
問忠信進德莫只是實理否曰此說實理未得只是實
　心有實心則進德自無窮
忠信所以進德實便光明如誠意之潤身
忠信是根有此根便能發生枝葉業是外面有端緒者
問脩辭立其誠何故獨說辭得非只舉一事而言否曰
　然也是言處多言是那發出來處人多是將言語作
　沒緊要容易說出來若一一要實這工夫自是大立
　其誠便是那後面知終終之可與存義也
問九二閑邪存誠與九三脩辭立誠相似否曰他地位
　自别閑邪存誠不大段用力脩辭立誠大段著氣力
　又問進德脩業欲及時如何曰君子進德脩業不但
　爲一身亦欲有爲於天下及時是及時而進
問進德脩業進德只一般說至脩業却又言居業何也
　曰未要去理㑹居字脩字且須理㑹如何是德如何
　是業曰德者本於内而言業者見於外而言曰内外
　字近之德者得之於心者也業乃事之就緒者也如
　古人所謂業已如此是也且如事親之誠心眞箇是
　得之於吾心而後見於事親之際方能有所就緒然
　却須是忠信方可進德蓋忠信則無一事不誠實猶
　木之有根其生不已
林安卿問脩業居業之别曰二者只是一意居守也逐
　日脩作是脩常常如此是守
進德脩業進是要日新又新德須是如此業却須著居
　脩業便是要居他居如人之居屋只住在這裏面便
　是居不成道脩些箇了便了脩辭便是立誠如今人
　持擇言語丁一確二一字是一字一句是一句便是
　立誠若還脫空亂語誠如何立伊川說這箇作兩字
　明道只作一箇說明道說這般底說得條直
忠信進德脩辭立誠與敬以直内義以方外分屬乾坤
　蓋取健順二體脩辭立誠自有剛健主立之體敬義
　便有静順之體進脩便是箇篤實敬義便是箇虛静
　故曰陽實隂虛
問忠信進德脩辭立誠乾道也敬以直内義以方外坤
　道也脩辭恐是顔子非禮勿言之類敬義是確守貞
　一如仲弓問仁之類脩省言辭等處是剛健進前一
　刀兩斷工夫故屬乎陽而曰乾道敬義夾持是退歩
　收斂確實静定工夫故曰坤道不知可作如此看否
　曰如此看得極是又問程子又云脩省言辭乃是體
　當自家敬以直内義以方外之實事恐此所謂乾道
　坤道處亦不可作兩事看曰固皆是脩已上事但若
　分言則須如此分别大扺看道理要看得他分合各
　有著落方是子細
伊川說内積忠信積字說得好某實其善之說雖密不
　似積字見得積在此而未見於事之意
伊川解脩辭立誠作擇言篤志說得來寛不如明道說
　云脩其言辭正爲立己之誠意乃是體當自家敬以
　直内義以方外之實事
問本義云忠信主於心者無一念之不實既無不實則
　是成德恐非進德之事曰忠信所以進德忠信者無
　一豪之不實若有一豪之不實如捕風捉影更無下
　功處德何由進須是表裏皆實無一豪之僞然後有
　以爲進德之地德方日新矣又問脩辭云無一言之
　不實此易曉居業如何實曰日日如此行從生至死
　常如此用工夫無頃刻不相似又曰知崇禮卑亦是
　此意知崇進德之事也禮卑居業之事也(池錄云進/謂日見其)
　(新居謂常/而不厭)
問忠信所以進德脩辭立其誠所以居業疑忠信是指
　言行發於外者而言如爲人謀而不忠與朋友交而
　不信皆是發見於外者如何却言進德脩辭立誠與
　忠信果何異又指爲居業何也曰忠信是心中朴實
　頭見得道理如此故其德日進而不已猶孟子所謂
　有諸己者是也故指進德而言脩辭立誠却是就言
　語上說又問立誠不就制行上說而特指脩辭何也
　曰人不誠處多在言語上
敬之問忠信至存義也上面忠信與脩辭立誠未是工
　夫到下面方是工夫否曰忠信所以進德脩辭立其
　誠所以居業如何未是工夫只上面忠信與脩辭立
　誠便是材料下面知至知終惟有實了方㑹如此大
　扺以忠信爲本忠信只是實若無實如何㑹進如播
　種相似須是實有種子下在泥中方㑹日日見發生
　若把箇空殻下在裏面如何㑹發生即是空道理須
　是實見得若徒將耳聽過將口說過濟甚事忠信所
　以爲實者且如孝須實是孝方始那孝之德一日進
　一日如弟須實是弟方始那弟之德一日進一日若
　不實却自無根了如何㑹進今日覺見恁地去明日
　便漸能熟明日方見有一二分後日便見有三四分
　意思自然覺得不同立其誠誠依舊便是上面忠信
　脩辭是言語照管得到那裏面亦須照管得到居業
　是常常如此不少閒斷德是得之於心業是見之於
　事進德是自覺得意思日强似一日日振作似一日
　不是外面事只是自見得意思不同業是德之事也
　德則欲日進業要終始不易居是存而不失之意可
　與幾是見得前面箇道理便能日進向前去存義是
　守這箇義只是這箇道理常常存在這裏
忠信進德與知至至之可與幾也這幾句都是去底字
　脩辭立誠與知終終之可與存義都是住底字進德
　是日日新居業是日日如此
符問知至至之可與幾也知終終之可與存義也曰忠
　信所以進德也脩辭立其誠所以居業也方說知至
　至之可與幾也知終終之可與存義也知至是知得
　到至處至之謂意思也隨他到那處這裏便可與理
　㑹幾微處知終是知得到終處終之謂意思也隨他
　到那裏這裏便可與存義存謂存主今日也存主在
　這裏明日也存主在這裏
知至至之主在至上知終終之主在終上至是要到那
　處而未到之辭如去長安未到長安却先知道長安
　在那裏從後行去這便是進德之事進德是要日新
　又新只管要進去便是要至之故說道可與幾未做
　到那裏先知得如此所以說可與幾進字貼著那幾
　字至字又貼著那進字終則只是要守業只是這業
　今日如此明日又如此所以下箇居字終者只這裏
　終居字貼著那存字終字又貼著那居字德是心上
　說義是那業上底道理
用之問知至至之可與幾也知終終之可與存義也曰
　上至字是至處下至字是到那至處知終是終處終
　之是終之而不去蓋求必終於是而守之不去也先
　知爲幾如人欲往長安雖未到長安然已知長安之
　所在所謂可與幾也若已到彼則不謂之幾幾者先
　知之謂也存者守而勿失既知得箇道理如此則堅
　守之而勿失所謂可與存義也
知至是要知所至之地至之便是至那地頭了知終是
　知得合如此終之便須下終底工夫幾字是知之初
　方是見得事幾便須是至之存義是守得定方存得
　這義
問知至至之致知也知終終之力行也雖是如此知至
　知終皆致知事至之終之皆力行事然知至至之主
　於知故可與幾知終終之主於行故可與存義如何
　曰知至至之者言此心所知者心眞箇到那所知田
　地雖行未到而心已到故其精微幾密一齊在此故
　曰可與幾知終終之者既知到極處便力行進到極
　處此眞實見於行事故天下義理都無走失故曰可
　與存義所謂知者不似今人略知得而已其所知處
　此心眞箇一一到那上也(知至至之進德之事以知/得端的如此此心自實從)
　(此實處去便是/做進德處也)
上下无常非爲邪進退无恆非離羣是不如此只要得
　及時又云如此說也好
天下所患無君不患無臣有是君必有是臣雖使而今
　無少閒也必有出來雲從龍風從虎只怕不是眞箇
　龍虎若是眞龍虎必生風致雲也(以上語類/二十八條)
横渠論易乾卦諸爻恐皆過論大抵易卦爻辭本只是
　各著本卦本爻之象明吉凶之占當如此耳非是就
　聖賢地位說道理也故乾六爻自天子以至於庶人
　自聖人以至於愚不肖筮或得之義皆有取但純陽
　之德剛健之至若以義類推之則爲聖人之象而其
　六位之高下又有似聖人之進退故文言因潛見躍
　飛自然之文而以聖人之迹各明其義位有高下而
　德無淺深也然其本意亦甚分明未嘗過爲深巧如
　横渠之說也且如初九則是德巳成而行未著故衆
　人未見其德而君子之心確然已有以自信也九二
　則人見其庸言庸行閑邪存誠之迹又從而化之也
　九三則雖渉此危地而但進德脩業之不已也九四
　則其位愈進其危益甚而亦但知循理不恤其他也
　九五則以天德居天位而天下莫不仰觀之也上則
　過極而亢不能無悔矣若以德言則愈進愈高此當
　爲聖而不可知之地又豈有可悔耶今横渠專以聖
　人爲說已失本經之指又逐爻爲漸進之意又非文
　言之義且其龍德正中不在九二而在九三九二之
　德博而化非進於九三則未免於非理非義之失而
　其取義前後相妨因繆益訛而轉不得其所矣大抵
　近世說經者多不虛心以求經之本意而務極意以
　求之本文之外幸而𣺌茫疑似之閒略有縫罅如可
　鉤索略有形影如可執搏則遂極筆摸寫以附於經
　而謂經之爲說本如是也其亦誤矣此數段文義正
　淳所疑多得之但謂九三天下將歸益當進德脩業
　爲未然乾乾夕惕自是君子之常事今雖處危地而
　不失其常耳知至知終亦不是言脩爲先後之漸只
　是見德業内外之别蓋心則致誠以進德身則脩辭
　以居業進德者日新居業者無倦與周公繼日待旦
　意雖略相近而不相似也九四只是循理而行自無
　固必耳亦不爲信孚於人而後可躍也(荅萬正淳/○文集)
味道問聖人於文言只把作道理說曰有此氣便有此
　理又問文言反復說如何曰如言潛龍勿用陽在下
　也又潛龍勿用下也只是一意重疊說伊川作兩意
　未穩也
問乾元用九天下治也曰九是天德健中便自有順用
　之則天下治如下文乃見天則則便是天德
乾元者始而亨一段始而亨是生出去利貞是收斂聚
　方見性情所以言元亨誠之通利貞誠之復
利貞者性情也是乾元之性情始而亨時是乾之發作
　處共是一箇性情到那利貞處一箇有一箇性情百
　榖草木皆有箇性情了元亨方是他開花結子時到
　這利貞時方見得他底性情就這上看乾之性情便
　見得這是那利貞誠之復處
不言所利明道說云不有其功常久而不已者乾也此
　語說得好
剛健中正純粹精也觀其文勢只是言此四者又純粹
　而精耳程易作六德解未安
問乾剛健中正或謂乾剛無柔不得言中正先生嘗言
　天地之閒本一氣之流行而有動静耳以其流行之
　統體而言則但謂之乾而無所不包以動静分之然
　後有隂陽剛柔之别所謂流行之統體指乾道而言
　耶曰大哉乾元萬物資始乾道變化各正性命只乾
　便是氣之統體物之所資始物之所正性命豈非無
　所不包但自其氣之動而言則爲陽自其氣之静而
　言則為隂所以陽常兼隂隂不得兼陽陽大隂小隂
　必附陽皆是此意也
剛健中正為其嫌於不中正所以說箇中正陽剛自是
　全體豈得不中正這箇因近日趙善譽者著一件物
　事說道只乾坤二卦便偏了乾只是剛底一邊坤只
　是柔底一邊某說與他道聖人作一部易如何却將
　兩箇偏底物事放在疋頭如何不討箇混淪底放在
　那裏註中便是破他說
問行而未成如何曰只是事業未就又問乾六爻皆聖
　人事安得有未成伊川云未成是未著莫是如此否
　曰雖是聖人畢竟初九行而未成問此只論事業不
　論德否曰不消如此費力且如伊尹居有莘之時便
　是行而未成
學聚問辨聖人說得寛這箇便是下面所謂君德兩處
　說君德皆如此
乾之九三以過剛不中而處危地當終日乾乾夕惕若
　則雖危无咎矣聖人正意只是如此若旁通之則所
　謂對越在天等說皆可通大抵易之卦爻上自天子
　下至庶人皆有用處若謂乾之九三君德已著為危
　疑之地則只作得舜禹事使
問先天而天弗違後天而奉天時聖人與天為一安有
　先後之殊曰只是聖人意要如此天便順從先後相
　應不差豪釐也因說人常云如雞覆子啐啄同時不
　知是如此否時舉云家閒養雞時舉為兒童日候其
　雛之出見他母初未嘗啄蓋氣數才足便自横迸裂
　開有時見其出之不利因用手略助之則其子下來
　便不長進以此見得這裏一豪人力有不能與先生
　笑而然之
乂問天專言之則道也又曰天地者道也不知天地即
　道耶抑天地是形所以為天地乃道耶曰伊川此句
　某未敢道是天地只以形言先天而天弗違如禮雖
　先王未之有而可以義起之類雖天之所未為而吾
　意之所為自與道契天亦不能違也後天而奉天時
　如天叙有典天秩有禮之類雖天之所已爲而理之
　所在吾亦奉而行之耳蓋大人無私以道為體此一
　節只是釋大人之德
乾卦有兩箇其惟聖人乎王肅本却以一箇作愚人此
　必其自改得恁地亂道如中庸王肅作小人反中庸
　這却又改得是(以上語類/十四條)
　　坤
問牝馬取其柔順健行之象坤順而言健何也曰守得
　這柔順亦堅確故有健象柔順而不堅確則不足以
　配乾矣
問君子有攸往何也曰此是虛句意在下句伊川只見
　彖傳辭押韻有柔順利貞君子攸行之語遂解云君
　子所行柔順而利且貞恐非也
資乾以始便資坤以生不争得霎時閒乾底亨時坤底
　亦亨生是生物(池本云坤/之所生)即乾之所始者
徐煥云天之行健一息不停而坤不能順動以應其行
　則造化生生之功或幾乎息矣此語亦無病萬物資
　乾以始而有氣資坤以生而有形氣至而生生即坤
　元徐說亦通
未有乾行而坤止此說是且如乾施物坤不應則不能
　生物既㑹生物便是動若不是他健後如何配乾只
　是健得來順
問坤言地勢猶乾言天行天行健猶言地勢順然大象
　乾不言乾而言健坤不言順而言坤說者雖多究竟
　如何曰此不必論只是當時下字時偶有不同必欲
　求說則穿鑿却反晦了當理㑹底問地勢猶言高下
　相因之勢以其順且厚否曰高下相因只是順若厚
　又是一箇道理然惟其厚所以上下只管相因去只
　見得他順若是薄底物高下只管相因則傾陷了不
　能如此之無窮矣惟其高下相因無窮所以為至順
　也君子體之惟至厚為能載物(以上語/類六條)
問履霜堅冰至曰隂陽者造化之本所不能無但有淑
　慝之分蓋陽淑而隂慝陽好而隂不好也猶有晝必
　有夜有暑必有寒有春夏必有秋冬人有少必有老
　其消長有常人亦不能損益也但聖人參天地贊化
　育於此必有道故觀履霜堅冰至之象必有謹微之
　意所以扶陽而抑隂也
直方大是他隂爻居隂位無如此之純粹爻辭云直方
　大者言占者直方大則不習无不利却不是說坤德
　直方大也且如元亨利貞彖裏面說底且隨他說作
　一箇事後面說底四事又儘隨他說去如某之說爻
　無許多勞攘
問坤之道直方大六二純正能得此以為德否曰不可
　說坤先有是道而後六二得之以為德坤是何物六
　二是何物畢竟只是一箇坤只因這一爻中正便見
　得直方大如此
問六四括囊註云六四重隂不中故其象占如此重隂
　不中何以見其有括囊之象曰隂而又隂其結塞不
　開即為括囊矣又問占者必當括囊則无咎何也曰
　當天地閉賢人隠之時若非括囊則有咎矣
問坤二五皆中爻二是就盡得地道上說五是就著見
　於文章事業上說否曰不可說盡得地道他便是坤
　道也二在下方是就工夫上說文言云不疑其所行
　是也五得尊位則是就他成就處說所以云美在其
　中而暢於四支發於事業美之至也
黄裳元吉不過是在上之人能以柔順之道黄中色裳
　是下體之服能似這箇則無不吉
問黄裳元吉伊川解作聖人示戒並舉女媧武后之事
　今考本爻無此象這又是象外立教之意否曰不曉
　這意若伊川要立議論教人可向别處說不可硬配
　在易上說此爻何曾有這義都是硬入這意所以說
　得絮了因舉云邵博謂伊川因宣仁垂簾事有怨母
　后之意故此爻義特為他發固是他後生妄測度前
　輩然亦因此說而後發也
問坤上六隂極盛而與陽戰爻中乃不言凶且乾之上
　九猶言有悔此却不言何耶曰戰而至於俱傷其血
　𤣥黄不言而凶可知矣
問乾上九只言亢坤上六却言戰何也曰乾無對待只
　有乾而已故不言坤坤則不可無乾隂體不足常虧
　欠若無乾便沒上截
用六永貞以大終也陽為大隂為小如大過小過之類
　皆是以隂陽而言坤六爻皆隂其始本小到此隂皆
　變為陽矣所謂以大終也言始小而終大也
坤至柔而動也剛坤只是承天如一氣之施坤則盡能
　發生承載非剛安能如此
問坤至柔而動也剛至静而德方程傳云坤道至柔而
　動則剛坤體至静而德則方柔與剛相反静與方疑
　相似曰静無形方有體方謂生物有常言其德方正
　一定確然不易而生物有常也静言其體則不可得
　見方言其德則是其著也
履霜堅冰只是說從微時便須著慎來所以說蓋言慎
　也由辨之不早辨李光祖云不早辨他直到得郎當
　了却方辨剗地激成事來此說最好
敬以直内最是緊切工夫
敬以直内是持守工夫義以方外是講學工夫
敬立而内自直義形而外自方若欲以敬要去直内以
　義要去方外即非矣
問義形而外方曰義是心頭斷事底心斷於内而外便
　方正萬物各得其宜
先之問敬以直内義以方外曰說只恁地說須自去下
　工夫方見得是如此敬以直内是無纖豪私意胷中
　洞然徹上徹下表裏如一義以方外是見得是處決
　定是恁地不是處決定不恁地截然方方正正須是
　自將去做工夫
問君子敬以直内義以方外伊川謂主一之謂敬無適
　之謂一而不涵義之意則須於應事接物閒無往而
　不主一則義亦在其中矣如此則當明敬中有義義
　自敬中出之意方好曰亦不必如此說主一之謂敬
　只是心專一不以他念亂之每遇事與至誠專一做
　去即是主一之義但既有敬之名則須還他敬字既
　有義之名則須還他義字二者相濟則無失此乃理
　也若必欲駢合謂義自敬中出則聖人何不只言敬
　字便了既又言義字則須與尋義字意始得
景紹問敬義曰敬是立己之本義是處事截然方正各
　得其宜道夫曰敬以直内義以方外莫是合内外之
　道否曰乆之則内外自然合又問敬以直内後便能
　義以方外還是更用就上做工夫曰雖是如此也須
　是先去敬以直内然後能義以方外景紹曰敬與誠
　如何曰敬是戒謹恐懼之義誠是實然之理如實於
　為善實於不為惡便是誠只如敬亦有誠與不誠有
　人外若謹畏内實縱弛這便是不誠於敬只不誠便
　不是這箇物
敬以直内義以方外敬義立而德不孤此在坤六二之
　爻論六二之德聖人本意謂人占得此爻若直方大
　則不習而无不利夫子遂從而解之以敬解直以義
　解方又須敬義皆立然後德不孤將不孤來解大字
　然有敬而無義不得有義而無敬亦不得只一件便
　不可行便是孤(必大録云敬而無義則做出事來必/錯了只義而無敬則無本何以為義)
　(皆是/孤也)須是敬義立方不孤施之事君則忠於君事親
　則悅於親交朋友則信於朋友皆不待習而無一之
　不利也又問方是如何曰方是處此事皆合宜截然
　區處得如一物四方在面前截然不可得而移易之
　意若是圓時便轉動得(以上語類/二十一條)
　　屯
屯是隂陽未通之時蹇是流行之中有蹇滯困則窮矣
屯利建侯此占恐與乾卦利見大人同例亦是占者與
　爻相為主賔也曰然但此亦大概如此到占得時又
　看如何若是自卜為君者得之則所謂建侯者乃已
　也若是卜立君者得之則所謂建侯者乃君也此又
　看其所遇如何緣易本不是箇綳定底文字所以曰
　不可為典要問占者固如此恐作易者須有定論曰
　也只是看一時閒見得箇意思如何耳
問剛柔始交而難生程傳以雲雷之象為始交謂震始
　交於下坎始交於中如何曰剛柔始交只指震言所
　謂震一索而得男也此三句各有所指剛柔始交而
　難生是以二體釋卦名義動乎險中大亨貞是以二
　體之德釋卦辭雷雨之動滿盈天造草昧宜建侯而
　不寧是以二體之象釋卦辭只如此看甚明緣後來
　說者交雜混了故覺語意重復
問本義云此以下釋元亨利貞用文王本意何也曰文
　王本意說乾元亨利貞只是說乾道大通而至正故
　筮得者其占當得大通而利於正固至孔子方作四
　德說後人不知將謂文王作易便作四德說即非也
　如屯卦所謂元亨利貞者以其能動即可以亨而在
　險則宜守正故筮得之者其占為大亨而利於正初
　非謂四德也故孔子釋此彖辭只曰動乎險中大亨
　貞是用文王本意釋之也
問屯彖云利建侯而本義取初九陽居隂下為成卦之
　主何也曰此彖辭一句蓋取初九一爻之義初九一
　爻蓋成卦之主也一陽居二隂之下有以賢下人之
　象有為民歸往之象(隂從/陽也)故宜立君故象曰以貴下
　賤大得民也此意甚好
問初九利建侯註云占者如是則利建以為侯此爻之
　占與卦辭異未知其指盤桓難進者處隂之下欲進
　不能耶將所居得正不肯輕進耶曰卦辭通論一卦
　所謂侯者乃屬他人即爻之初九也爻辭專言一爻
　所謂侯者乃其自己故不同也
問初九以陽在下而居動體上應六四隂柔險陷之爻
　固為盤桓之象然六二屯如邅如乘馬班如亦似有
　盤桓意曰盤桓只是欲進而難進貌若六二則有險
　難矣蓋乘初九之剛下為陽逼故為所難而邅回不
　進又問匪宼婚媾程傳設匪逼於㓂難則往求於婚
　媾此說如何曰某舊二十許歲時讀至此便疑此語
　有病只是别無他說可據只得且隨他說然每不滿
　後來方見得不然蓋此四字文義不應必如此費力
　解也六二乘初九之剛下為陽所逼然非為㓂也乃
　來求巳為婚媾耳此婚媾與己皆正指六四(四當/作二)也
　又問六四求婚媾此婚媾疑指初九之陽婚媾是隂
　何得陽亦可言曰婚媾通指隂陽但程傳謂六二(二/當)
　(作/四)往求初九之婚媾恐未然也又問十年乃字十年
　只是指數窮理極而言耶曰易中此等取象不可曉
　如說十年三年七日八月等處皆必有所指但今不
　可穿鑿姑闕之可也
耿氏解易女子貞不字作嫁笄而字貞不字者謂未許
　嫁也却與婚媾之義相通亦說得有理伊川作字育
　之字
問即鹿无虞曰虞只是虞人六三隂柔在下而居陽位
　隂不安於隂則貪求陽欲乘隂即妄行故不中不正
　又上無正應妄行取困所以為即鹿无虞陷入林中
　之象沙隨盛稱唐人郭京易好近寄得來說鹿當作
　麓象辭當作即麓无虞何以從禽也問郭據何書曰
　渠云曾得王輔嗣親手與韓康伯注底易本鹿作麓
　以從禽上有何字然難考據恐是亂說(以上語/類九條)
　　蒙
山下有險是卦象險而止是卦德蒙有二義險而止險
　在内止在外自家這裏先自不安穩了外面更去不
　得便是蒙昧之象若見險而能止則為蹇却是險在
　外自家這裏見得去不得所以不去故曰知矣哉嘗
　說八卦著這幾箇字形容最好看如險止健順麗入
　說動都包括得盡喚作卦之情
問本義云九二以可亨之道發人之蒙而又得其時之
　中如下文所指之事皆以亨行而當其可何以見其
　當其可曰下文所謂二五以志相應而初筮則告之
　再三瀆則不告皆時中也初筮告以剛中者亦指九
　二有剛中之德故能告而有節夫能告而有節即所
　謂以剛而中也問匪我求童蒙童蒙求我我指二童
　蒙指五五柔暗而二剛明五來求二二不求五也但
　占者若是九二之明則為人求我而亨在人占者若
　是六五之暗則為我求人而亨在我與乾九二九五
　利見大人之占同例否曰某作如此說却僅勝近世
　人硬裝一件事說得來窒礙費氣力但亦恐是如此
　耳因問初筮告再三瀆瀆則不告若作占者說則如
　何曰人來求我我則當視其可否而告之(蓋視其來/求我之發)
　(䝉者有初筮之誠則告之/再三煩瀆則不告之也)我求人則當致其精一以
　叩之(蓋我而求人以發蒙則當盡初/筮之誠而不可有再三之瀆也)銖曰發此一例
　即所謂稽實待虛曰然
卦中說剛中處最好看剛故能包蒙不剛則方且為物
　所蒙安能包蒙剛而不中亦不能包蒙如上九過剛
　而不中所以為擊蒙六三說勿用取女者大率隂爻
　又不中不正合是那一般無主宰底女人金夫不必
　解作剛夫此一卦𦂳要是九二一爻為主所以治蒙
　者只在兩箇陽爻而上九過剛故只在此九二為主
　而二與五應亦助得那五去治蒙大抵蒙卦除了初
　爻統說治蒙底道理其餘三四五皆是蒙者所以唯
　九二一爻為治蒙之主
蒙以養正聖功也蓋言䝉昧之時先自養敎正當了到
　那開發時便有作聖之功若蒙昧之中已自不正他
　日何由得㑹有聖功
問山下出泉曰古人取象也只是看大意略如此髣髴
　不皆端的若解要到親切便都沒去處了如天在山
　中山中豈有天如地中有山便只是平地了
以象言之果者泉之必通育者静之時也季通云育德
　是艮止也
或說易象云果行育德育德有山之象果行有水之象
　振民育德則振民有風之象育德有山之象先生云
　此說得好如風雷益則遷善當如風之速改過當如
　雷之決山下有澤損則懲忿有摧高之象窒慾有塞
　水之象次第易之卦象都如此不曾一一推究又云
　遷善工夫較輕如己之有善以為不足而又遷於至
　善若夫改過者非有勇決不能貴乎用力也
卦辭有平易底有難曉底利用刑人用說桎梏粗說時
　如今人打人棒也須與他脫了那枷方可一向枷他
　不得若一向枷他便是以往吝這只是說治蒙者當
　寛慢蓋法當如此
問擊蒙不利為㓂如本義只是就自身克治上說是如
　何曰事之大小都然治身也恁地若治人做得太甚
　亦反成為㓂占得此爻凡事不可過當如伊川作用
　兵說亦是但只作得一事用不如且就淺處說去却
　事事上有用若便說深了則一事用得别事用不得
　(以上語/類九條)
　　需
需主事孚主心需其事而心能信實則光亨以位乎尊
　位而中正故所為如此利渉大川而能需則往必有
　功利渉大川亦蒙上文有孚光亨貞吉
問需卦大指曰需者寧耐之意以剛遇險時節如此只
　當寧耐以待之且如渉川者多以不能寧耐致覆溺
　之禍故需卦首言利渉大川銖問乾陽上進之物前
　遇坎險不可遽進以陷於險故為需曰遇此時節當
　隨逺隨近寧耐以待之直至需于泥已甚狼當矣然
　能敬慎亦不至敗至於九五需得好只是又難得這
　般時節當此時只要定以待之耳至上六居險之極
　又有三陽並進六不當位又處隂柔亦只得敬以待
　之則吉又問不當位如何曰凡初上二爻皆無位上
　六之不當位如父老不任家事而退閒僧家之有西
　堂之類
以正中以中正也則一般這只是要協韻
利渉大川利渉是乾也大川是坎也往有功是乾有功
　也(或云以乾/去渉大川)
需待也以飲食宴樂謂更無所為待之而已待之須有
　至時學道者亦猶是也
後世策士之言只說出竒應變聖人不恁地合當需時
　便需
問敬慎不敗本義以為發明占外之意何也曰言象中
　本無此意占者不可無此意所謂占外意也
問敬慎曰敬字大慎字細小如人行路一直恁地去便
　是敬前面險處防有喫跌便是慎慎是惟恐有失之
　之意如思慮兩字思是恁地思去慮是怕不恁地底
　意思
穴是陷處喚作所安處不得分明有箇坎陷也一向柔
　得正了需而不進故能出於坎陷四又坎體之初有
　出底道理到那上六則索性陷了
伯豐問需于酒食貞吉曰需只是待當此之時别无作
　為只有箇待底道理然又須是正方吉
坎體中多說酒食想須有此象但今不可考
王弼說初上無位如言乾之上九貴而無位需之不當
　位然乾之上九不是如此需之不當却有可疑二四
　上是隂位不得言不當(以上語類/十二條)
　　訟
訟攻責也而今訟人攻責其短而訟之自訟則反之於
　身亦如此
問訟卦大指因言大凡卦辭取義不一如訟有孚窒惕
　中吉蓋取九二中實坎為加憂之象(中實為有孚坎/險為窒坎為加)
　(憂為惕九二居下卦之中故曰/有信而見窒能懼而得中也)終凶蓋取上九終極
　於訟之象利見大人蓋取九五剛健中正居尊之象
　不利渉大川又取以剛乘險以實履陷之象此取義
　不一也然亦有不必如此取者此特其一例也曰卦
　辭如此辭極齊整蓋所取諸爻義皆與爻中本辭協
　亦有雖取爻義而與爻本辭不同者此為不齊整處
　也又問卦變之義曰此訟卦變自遯而來為剛來居
　二此是卦變中二爻變者蓋四陽二隂自遯來者十
　四卦訟即初變之卦剛來居二柔進居三故曰剛來
　而得中又問細讀本義所釋卦辭若看得分明則彖
　辭之義亦自明只須略提破此是卦義此是卦象卦
　體卦變不必更下注脚矣曰某當初作此文字時正
　欲如此蓋彖辭本是釋經之卦辭若看卦辭分明則
　彖辭亦已可見但後來要重整頓過未及不知而今
　所解能如此本意否又問觀訟一卦之體只是訟不
　可成初只不永所事九二不克訟六三守舊居正非
　能訟者九四不克訟而能復就正理渝變心志安處
　於正九五聽訟元吉上九雖有鞶帶之錫而不免終
　朝之褫首尾皆是不可訟之意故彖曰終凶訟不可
　成此句豈即本義所指卦體耶曰然因問易最難㸃
　如訟九四不克訟(句/)復即命(句/)渝(句/)安貞(句/)吉六三
　食舊德(句/)貞(句/)厲終吉(句/)曰厲自是一句終吉又是
　一句易辭只是元排此幾句在此伊川作變其不安
　者為安貞作一句讀恐不甚自然又曰如訟上剛下
　險是屬上句險而健訟是屬下句
問訟彖云剛來而得中也大抵上體是剛下體是柔剛
　下而變柔則為剛來今訟之上體既是純剛安得謂
　之剛來耶曰此等須要畫箇圖子看便好訟卦本是
　遯卦變來遯之六二上為訟之六三其九三下為九
　二乃為訟卦此類如柔來而文剛分剛上而文柔與
　夫剛自外來而為主於内皆是如此若畫圖子起便
　極好看更不待說若如先儒說則多牽强矣(以上語/類三條)
太極兩儀四象八卦者伏羲畫卦之法也說卦天地定
　位至坤以藏之以前伏羲所畫八卦之位也帝出乎
　震以下文王即伏羲已成之卦而推其義類之詞也
　如卦變圖剛來柔進之類亦是就卦已成後用意推
　說以此為自彼卦而來耳非真先有彼卦而後方有
　此卦也古註說賁卦自泰卦而來先儒非之以為乾
　坤合而為泰豈有泰復變為賁之理殊不知若論伏
　羲畫卦則六十四卦一時俱了雖乾坤亦無能生諸
　卦之理若如文王孔子之說則縱横曲直反覆相生
　無所不可要在看得活絡無所拘泥則無不通耳(荅/王)
　(伯禮○/文集)
天自向上去水自向下來必是有訟
問不永所事小有言終吉曰此爻是隂柔之人也不㑹
　十分與人訟那人也無十分傷犯底事但只略去訟
　之才辨得明便止所以終吉也
九二正應在五五亦陽故為窒塞之象
訟元吉便似乾之利見大人有占無象者爻便是象訟
　元吉九五便是(以上語/類四條)
　　師
吉无咎謂如一件事自家做出來好方得無罪咎若做
　得不好雖是好事也則有咎无咎吉謂如一件事元
　是合做底自家做出來又好如所謂戰則克祭則受
　福戰而臨事懼好謀成祭而㳟敬齊肅便是无咎克
　與受福便是吉如行師之道既已正了又用大人率
　之如此則是都做得是便是吉了還有甚咎
問師或輿尸伊川說訓為衆主如何曰從來有輿尸血
　刃之說何必又牽引别說某自小時未曾識訓詁只
　讀白文時便疑如此說後來從郷先生學皆作衆主
　說甚不以為然今看來只是兵敗輿其尸而歸之義
　小年更讀左傳形民之力而無醉飽之心意欲解釋
　形字是割剝之意醉飽是厭足之意蓋以為割剝民
　力而無厭足之心後來見注解皆以形字訓象字意
　云象民之力而無已甚某甚覺不然但被形字無理
　㑹不敢改他底近看正觀政要有引用處皆作刑民
　又看家語亦作刑民字方知舊來看得是此是祭公
　箴穆王之語須如某說其語方切
問易爻取意義如師之五長子帥師乃是本爻有此象
　又却說弟子輿尸何也曰此假設之辭也若言弟子
　輿尸則凶矣問此例恐與家人嗃嗃而繼以婦子嘻
　嘻同曰然
開國承家小人勿用舊時說只作論功行賞之時不可
　及小人今思量看理去不得他既一例有功如何不
　及他得看來開國承家一句是公共得底未分别君
　子小人在小人勿用則是勿更用他與之謀議經畫
　爾漢光武能用此義自定天下之後一例論功行封
　其所以用之在左右者則鄧禹耿弇賈復數人他不
　與焉因問古之論功行封真箇是裂土地與之守非
　如後世虛帶爵邑若使小人參其閒則誠有弊病曰
　勢不容不封他得但聖人别有以處之未見得如何
　如舜封象則使吏治其國若是小人亦自有以處之
　也(先生云此義方思量得如此未曾改/入本義且記取○以上語類四條)
　　比
李問比卦大抵占得之多是人君為人所比之象曰也
　不必拘若三家村中推一箇人作頭首也是為人所
　比也須自審自家才德可以為之比否所以原筮元
　永貞也
筮字說作占決亦不妨然亦不必說定不是龜筮之筮
問不寧方來後夫凶曰别人自相比了已既後於衆人
　却要強去比他豈不為人所惡是取凶也後夫猶言
　後人春秋傳有云先夫當之矣亦是占中一義
伊川言建萬國以比民言民不可盡得而比故建諸侯
　使比民而天子所親者諸侯而已這便是他比天下
　之道
問比之匪人曰初應四四是外比於賢為比得其人二
　應五五為顯比之君亦為比得其人惟三乃應上上
　為比之无首者故為比之匪人也
問伊川解顯比王用三驅失前禽所謂來者揜之去者
　不追與失前禽而殺不去者所譬頗不相類如何曰
　田獵之禮置旃以為門刈草以為長圍田獵者自門
　驅而入禽獸向我而出者皆免惟被驅而入者皆獲
　故以前禽比去者不追獲者譬來則取之大意如此
　無縁得一一相似伊川解此句不須疑但邑人不誡
　吉一句似可疑恐易之文義不如此耳
邑人不誡如有聞無聲言其自不消相告誡又如歸市
　者不止耕者不變相似
易第六爻在上為首自下又為尾兩用比上六象曰比
　之无首无所終也是也(以上語/類八條)
　　小畜
問見人說此卦作巽體順是小人以柔順小術畜君子
　故曰小畜如何曰易不可專就人上說且就隂陽上
　看分明巽畜乾隂畜陽故謂之小若配之人事則為
　小人畜君子也得為臣畜君也得為因小小事畜止
　也得不可泥定一事說
問密雲不雨自我西郊曰此是以巽畜乾巽順乾健畜
　他不得故不能雨凡雨者皆是隂氣盛凝結得密方
　濕潤下降為雨且如飯甑蓋得密了氣鬱不通四畔
　方有温汗今乾上進一隂止他不得所以彖中云尚
　往也是指乾欲上進之象到上九則以卦之始終言
　畜極則散遂為既雨既處隂德盛滿如此所以有君
　子征凶之戒
問風行天上小畜象義如何曰天在山中大畜蓋山是
　堅剛之物故能力畜三陽風是柔軟之物止能小畜
　之而已耳
復自道之復與復卦之復不同復卦言以前不見了這
　陽如今復在此復自道是復他本位從那道路上去
　如无往不復之復
孚有在陽爻有在隂爻伊川謂中虛信之本中實信之
　質
上九雖是隂畜陽至極處和而為雨必竟隂制陽是不
　順所以雖正亦厲
小畜上九疑是太甲伊尹之事當之註云隂既盛而亢
　陽則君子亦不可以有行恐當云君子於此宜静而
　不宜動故征則凶也方與上意不相害曰作伊周之
　事說亦得作易本意只說隂畜陽到極處(以上語/類七條)
　　履
履上乾下兌以隂躡陽是隨後躡他如踏他脚跡相似
　所以云履虎尾是隨後履他尾故於卦之三四爻發
　虎尾義便是隂去躡他陽背脊後處伊川云履藉說
　得生受
問履以兌遇乾和說以躡剛強之後所以有履虎尾而
　不傷之象但彖言剛中正履帝位而不疚正指九五
　而言而九五爻辭乃曰夬履貞厲有危象焉何也曰
　夬決也九五以剛中正履帝位而下又以和說應之
　故其所行果決自為無所疑礙所以雖正亦厲蓋曰
　雖使得正亦危道也為戒深矣
問履如何都作禮字說曰辨上下定民志便也是禮底
　意思又曰禮主卑下履也是那踐履處所行若不由
　禮自是乖戾所以曰履以和行謙又更卑下所以節
　制乎禮又曰禮是自家恁地卑下謙是就應物而言
伊川這一卦說那大象并素履履道坦坦處却說得好
履三四爻正是躡他虎尾處陽是進底物事四又上躡
　五亦為虎尾之象
　夬履是做得忒快雖合履底也有危厲
　視履考祥居履之終視其所履而考其祥做得周備底
　　則大吉若只是半截時無由考得其祥後面半截却
　　不好未可知旋是那團旋來却到那起頭處(以上語/類七條)
　
　
　
　
　
　
　
　
　
　
　
御纂朱子全書卷二十八
　欽定四庫全書
御纂朱子全書卷二十九
　　易四
　　　泰
　論陰陽各有一半聖人於泰否只為陽說道理看来聖
　　人岀來做須有一箇道理使得天下皆為君子世閒
　　人多言君子小人常相半不可太去治他急迫之却
　　為害不然如舜湯舉伊尹臯陶不仁者逺自是小人
　　皆不敢為非被君子夹持得皆革面做好人了
　問看否泰二卦見得泰無不否若是有手段底則是稍
　　遲得曰自古自治而入亂者易由亂而入治者難治
　　世稍不支捂便入亂去亂時須是大人休否方做得
　問裁成輔相字如何解曰裁成猶裁截成就之也裁成
　　者所以輔相也(一作輔相者便只是於裁/成處以補其不及而已)又問裁成
　　何處可見曰眼前皆可見且如君臣父子兄弟夫婦
　　聖人便為制下許多禮數倫序只此便是裁成處至
　大至小之事皆是固是萬物本自有此理若非聖人
　裁成亦不能如是齊整所以贊天地化育而與之參
　也(一作此皆天地之所不能為而聖人能之/所以贊天地之化育而功與天地參也)又問輔
　相裁成學者日用處有否曰饑食渇飲冬裘夏葛耒
　耜罔罟皆是
問財成輔相無時不當然何獨於泰時言之曰泰時則
　萬物各遂其理方始有裁成輔相處若否塞不通一
　齊都無理㑹了如何裁成輔相得
㤗初九云占者陽剛則其征吉矣當云占者陽剛而得
　其類則征吉矣以其彚亦是占辭曰以其彚屬上文
　嘗見郭璞洞林亦如此做句便是那時人已自恁地
　讀了盖拔茅連茹者物象也以其彚者人也
問包荒得尚于中行以光大也以九二剛中有光大之
　徳乃能包荒耶為是包荒得尚于中行所以光大耶
　曰易上如說以中正也皆是以其中正方能如此此
　處也只得做以其光大說若不是一箇心胸眀闊底
　如何做得
勿恤其孚只作一句讀孚只是信盖言不恤後來信與
　不信爾
富以其鄰言以其富厚之力而能用其鄰不富以其鄰
　言不待富厚之力而能用其鄰
方泰極之時只得自治其邑程先生說民心離散自其
　親近者而告命之雖正亦吝然此時只得如此雖吝
　却未至於凶
問泰卦無平不陂無徃不復與城復于隍因言否泰相
　乘如此聖人因以垂戒曰此亦事勢之必然治久必
　亂亂久必治天下無久而不變之理子善遂言天下
　治亂皆生於人心治久則人心放肆故亂因此生亂
　極則人心恐懼故治由此起曰固是生於人心然履
　其運者必有變化持守之道可也如眀皇開元之治
　自是好了若但能把捉不至如天寳之放肆則後来
　亦不應如此狼狽銖因言觀聖人立象繋辭當好時
　便須有戒懼收斂底意當不好時便湏有艱難守正
　底意徹首徹尾不過敬而已卦中無全好者亦無全
　不好者大率敬即好不敬即不好先生頷之(以上語/類十條)
　　否
問否之匪人三字說者多牽強本義云與㤗相反故曰
　匪人言非人道也程易却云天地不交而萬物不生
　故無人道如何曰說者云此三字衍盖與比之匪人
　語同而字異遂錯誤於此今強解不通也又問初六
　拔茅茹以其彚貞吉亨盖三隂在下各以類進然惡
　未形故戒其能正則吉而亨盖能正則變為君子矣
　程易作君子在下說云當否之時君子在下以正自
　守如何曰程氏亦作君子之象說某覺得牽強不是
　此意又問九四有命无咎疇離祉三陰已過而陽得
　亨則否過中而将濟之時與㤗九三无平不陂无往
　不復相類曰泰九三時已有小人便是可畏如此故
　艱貞則無咎否下三爻君子尚畏他至九四即不畏
　之矣故有有命疇離祉之象占也又問九五其亾其
　亾繋于苞桑如何曰有戒懼危亾之心則便有苞桑
　繫固之象盖能戒懼危亾則如繫于苞桑堅固不拔
　矣如此說則象占乃有收殺非是其亾其亾而又繫
　于苞桑也
拔茅茹貞吉亨這是吉凶未判時若能於此改變時小
　人便是做君子君子小人只是箇正不正初六是那
　小人欲為惡而未發露之時到六二包承則已是打
　破頭面了然尚自承順那君子未肯十分做小人在
　到六三便全做小人了所以包許多羞耻大凡小人
　做了罪惡他心下也自不稳當此便是包羞之說
包承龜山以包承小人為一句言否之世當包承那小
　人如此却不成句龜山之意盖欲解洗他從蔡京父
　子之失也
否九四雖是陽爻猶未離乎否體只縁他是陽故可以
　有為然湏有命方做得又曰有命是有箇機㑹方可
　以做占者便須是有箇築著磕著時莭方做得事成
　方无咎
九四則否已過中上三爻是說君子言君子有天命而
　无咎大抵易為君子謀且如否内三爻是小人得志
　時然不大段㑹做得事初則如此二又如此三雖做
　得些箇也不濟事到四則聖人便說他那君子得時
　否漸次反㤗底道理五之苞桑繫辭中說得條暢盡
　之矣上九之傾否到這裏便傾了否做㤗
九五以陽剛得位可以休息天下之否然須常存得危
　亡之心方有苞桑之固不知聖人於否㤗只管說包
　字如何須是象上如何取其義今曉他不得只得說
　堅固嘗見林謙之與張欽夫講易林以為有象欽夫
　云看孔子說公用射隼于髙墉之上只是以道理解
　了便是無用乎象遂著書說此看來不如此盖當時
　人皆識得象却有未曉得道理處故聖人不說象却
　就上發出道理說初不是懸空說出道理凡天下之
　物須是就實事上說方有著落又曰聖人分明是見
　有這象方就上面說出來今只是曉他底不得未說
　得也未要𦂳不可說道他無此象吕大臨以酬爵不
　舉解不盡人之歡酬爵不舉是實事如此不盡人之
　歡便是就上說出這話來(以上語/類六條)
　　同人
易雖抑隂然有時把隂為主如同人是也然此一隂雖
　是一卦之主又却柔弱做主不得
問類族辨物如伊川說云各以其類族辨物之同異也
　則是就類族上辨物否曰類族是就人上說辨物是
　就物上說天下有不可皆同之理故随他頭項去分
　别類族如分姓氏張姓同作一類李姓同作一類辨
　物如牛類是一類馬類是一類就其異處以致其同
　此其所以為同也伊川之說不可曉
問六二與九五柔剛中正上下相應可謂盡善却有同
　人于宗吝與先號咷之象如何曰以其太好兩者時
　位相應意趣相合只知欵宻却無至公大同之心未免
　係於私故有吝觀二人同心其利斷金同心之言其臭
　如蘭固是他好處然於好處猶有失以其係于私暱而
　不能大同也大凡悔者自凶而之吉吝者自吉而趨凶
　又問伏戎于莾升其髙陵如何曰只是伏于高陵之
　草莾中三嵗不敢出與九四乗其墉皆為剛盛而髙三
　欲同於二而懼九五之見攻故升高伏戎欲敵之而五
　陽方剛不可奪故三嵗不興而象曰不能行也四欲同
　於二而為三所隔故乘墉攻之而以居柔遂自反而弗
　克而象曰義弗克也程傳謂升髙陵有升髙顧望之意
　此說雖巧恐非本意程傳說得通天下之志處極好
　云丈明則能燭理故能明大同之義剛健則能克己
　故能盡大同之道此說甚善大凡說書只就眼前說
　出底便好﨑嶇尋出底便不好問大師克相遇本義
　無說何也曰舊說只用大師克勝之方得相遇或云大
　師之克見二陽之強則非也銖曰二五本自同心而為
　三四所隔故先號咷先謂理直也(淵録云以中直也/言其理直而不得)
　(伸所以/先號咷)大師克而後相遇則後笑矣盖亦義理之同
　物終不得而間之故相遇也先生頷之
伯豐問同人三四皆有爭奪之義曰只是爭六二一隂
　爻却六二自與九五相應三以剛居剛便迷而不返
　四以剛居柔便有反底道理繋辭云近而不相得則
　凶如初上則各在事外不相干渉所以無爭(以上語/類四條)
　　大有
應乎天而時行程說以為應天時而行何如曰是以時
　而行是有可行之時
火在天上大有凡有物須是自家照見得方見得有若
　不照見則有無不可知何名為有
問君子以遏惡揚善順天休命竊以為天之所以命我
　者此性之善也人惟蔽於非心邪念是以善端之在
　人心日以湮㣲君子儻能遏止非心邪念於未萌則
　善端始自發揚而天之所以命我者始無所不順如
　此而為順天休命若何曰天道喜善而惡惡遏惡而
　揚善非順天休命而何吾友所說却似嫌他說得大
　要束小了說
問初九无交害匪咎艱則无咎曰此爻本最吉不解有
　咎然須說艱則无咎盖易之書大抵教人戒謹恐懼
　無有以為易而處之者雖至易之事亦必以艱難處
　之然後无咎也
古人於亨字作享烹字通用如公用亨于天子分眀是
　享字易中解作亨字便不是
問上九自天祐之吉无不利曰上九以陽剛居上而能
　下從六五者盖陽從隂也大有唯六五一隂而上下
　五陽應之上九能下從六五則為履信思順而尚賢
　盖五之交孚信也而上能履之謙退不居思順也志
　從於五尚賢也天之所助者順人之所助者信所以
　有自天祐之吉无不利之象若無繋辭此數句此爻
　遂無收殺以此見聖人讀易見爻辭有不分眀處則
　於繋辭傳說破如此類是也又問遏惡揚善順天休
　命由天命有善而無惡當大有時遏止其惡顯揚其
　善反之於身亦莫不然非止用人用人乃其一事耳
　又問公用亨子天子亨只當作享字看與王用亨于
　西山同曰公用亨于天子已有左氏所引可證如隨
　之王用亨于西山亦必是祭享之享無疑又問匪其
　彭只當依程傳作盛貌曰程說為優王弼作下比九
　三分權之臣盖以彭為旁言専心承五常匪其旁(以/上)
　(語類/六條)
　　謙
變盈流謙揚子雲言山殺瘦澤増肥此是說山上之土
　為水漂流下来山便瘦澤便肥
鬼神言害言福是有些造化之柄
鬼神說害說福如言與鬼神合其吉凶則鬼神便說箇
　吉凶字
問謙彖云云鬼神是造化之迹既言天地之道又言鬼
　神何耶曰天道是就寒暑往來上說地道是就地形
　髙下上說鬼神是就禍福上說各自主一事而言耳
謙之為義不知天地人鬼何以皆好尚之盖太極中本
　無物若事業功勞又於我何有觀天地生萬物而不
　言所利可見矣
問謙尊而光卑而不可踰曰程先生之說非周易本文
　之意尊字是對卑字說言能謙則位處尊而徳愈光
　位雖卑而莫能踰如古之賢聖之君以謙下人則位
　尊而愈光若驕奢自大則雖尊而不光
謙尊而光卑而不可踰以尊而行謙則其道光以卑而
　行謙則其徳不可踰尊對卑言伊川以謙對卑說非
　是但聖人九卦之引此一句㸔來大綱說
問謙裒多益寡看來謙雖是若放低去實是損髙就低
　使教恰好不是一向低去曰大抵人多見得在巳者
　髙在人者卑謙則抑己之髙而卑以下人便是平也
撝謙言發揚其謙盖四是隂位又在上卦之下九三之
　上所以更當發撝其謙不違則言不違法則
六四撝謙是合如此不是過分事故某解其象云言不
　為過
問謙是不與人爭如何五上二爻皆言利用侵伐利用
　行師象曰利用侵伐征不服也若以其不服而征則
　非所以為謙矣曰老子言大國以下小國則取小國
　小國以下大國則取大國又言抗兵相加哀者勝矣
　孫子曰始如處女敵人開戶後如脫兔敵不及拒大
　抵謙自是用兵之道只退處一歩耳所以利用侵伐
　也盖自初六積到六五上六謙亦極矣自宜人人服
　之尚更不服則非人矣故利用侵伐也如必也臨事
　而懼皆是此意(以上語類/十一條)
　　豫
先王作樂無處不用然用樂之大者尤在於薦上帝配
　祖考也
問作樂崇徳曰先王作樂其功徳便自不可掩也
叔重問豫初六與九四為應九四由豫大有得本亦自
　好但初六恃有強援不勝其豫至於自鳴所以凶否
　曰九四自好自是初六自不好怎奈他何又問雷出
　地奮豫先王以作樂崇徳先生謂象其聲者謂雷取
　其義者謂和崇徳謂著其徳作樂所以發揚其徳也
問六三云上視於四而下溺於豫下溺之義未曉曰此
　如人趨時附勢以得富貴而自為樂者也
由豫猶言由頤(以上語/類五條)
　　隨
伊川說說而動動而說不是不當說說而動凡卦皆從
　内說出去盖卦自内生動而說却是若說說而動却
　是自家說他後他動不成隨了我動彼說此之謂隨
天下隨時處當從王肅說
問程先生云澤隨雷動君子當隨時宴息是否曰旣曰
　雷動何不言君子以動作却言宴息范益之曰宴息
　乃所以養其明曰不是盖其卦震下兊上乃雷入地
　中之象雷隨時藏伏故君子亦嚮晦入宴息此是某
　所見如此不知舊人曾如此看否
問初九官有渝貞吉出門交有功官是主字之義是一
　卦之主首變得正便吉不正便凶曰是如此
官有渝隨之初主有變動然尚未深
小子丈夫程說是
王用亨于西山言誠意通神明神亦隨之如况於鬼神
　乎之意(以上語/類七條)
　　蠱
皿蟲為蠱言器中盛那蟲教他自相併便是那積蓄到
　那壊爛底意思一似漢唐之衰弄得來到那極弊大
　壊時所以言元亨盖極弊則将復興故言元亨巽而
　止蠱却不是巽而止能治蠱巽而止所以為蠱趙徳
　荘說下面人只務巽上面人又懶惰不肯向前上面
　一向剛下面一向柔倒塌了這便是蠱底道理
問蠱是壊亂之象雖亂極必治如何便㑹元亨曰亂極
　必治天道循環自是如此如五胡亂華以至於隋亂
　之極必有唐太宗者出又如五季必生太祖若不如
　此便無天道了所以彖只云蠱元亨而天下治也
問蠱剛上柔下有數義剛在上而柔在下為卦體下卑
　巽而上茍止所以為蠱此卦義又自卦變言之自賁
　井旣濟來皆剛上而柔下此卦變曰是龜山說巽而
　止乃治蠱之道言當柔順而止不可堅正必為此説
　非惟不成道理且非易彖文義巽而止蠱猶順以動
　豫動而說隨皆言卦義某本義之說盖是趙徳荘說
　趙云剛在上柔在下下卑巽而上苟止所以蠱壊此
　則文義甚協又問先甲辛也後甲丁也辛有新意丁
　有丁寧意其說似出月令注曰然但古人祭祀亦多
　用先庚先甲先庚丁也後庚癸也如用丁亥辛亥之
　類又問有子考无咎與意承考之考皆是指父在父
　在而得云考何曰古人多通言如康誥大傷厥考心
　可見又問九三幹父之蠱小有悔无大咎言小有悔
　則无大悔矣言无大咎則不免有小咎矣但象曰終
　无咎則以九三雖過剛不中然在巽體不為無順而
　得正故雖悔而无咎至六四則不然以隂居柔不能
　有為寛裕以治蠱将日深而不可治故往則見吝言
　自此以往則有吝也曰此两爻說得悔吝二字最分
　眀九三有悔而无咎由凶而趨吉也六四雖目下無
　事然却終吝由吉而趨凶也元祐間劉莘老劉器之
　之徒必欲盡去小人却是未免有悔至其他諸公欲
　且寛裕無事莫大段整頓不知目前雖遮掩拖延得
　過後面憂吝却多可見聖人之深戒又問上九不事
　王侯高尚其事占與戒皆在其中如何曰有此象則
　其占當如此又戒其必如此乃可也若得此象而不
　能從則有凶矣當此時節若能斷然不事王侯高尚
　其事不半上落下或出或入則其志真可法則矣只
　為人不能如此也
巽而止蠱是事事不理㑹積㳫到後面成一大弊故謂
　之蠱非謂治蠱之道當巽而止龜山才質困弱好說
　一般不振底話如云包承小人又語某人云莫拆了
　人屋子其意謂屋弊不可大段整理他只得且撐拄
　過其說巽止之義盖亦如此意爾豈不大害哉
蠱元亨而天下治言蠱之時如此必須是大善亨通而
　後天下治
問蠱君子以振民育徳如何曰當蠱之時必有以振起
　聳動民之觀聽而在已進徳不已必須有此二者則
　可以治蠱矣
問幹父之蠱程傳云初居内而在下故取子幹父蠱之
　象本義云蠱者前人已壊之事故諸爻皆以子幹父
　蠱為言柄謂若如此說惟初爻為可通若他爻則說
　不行矣本義之說則諸爻皆可通也曰是如此
幹母之蠱伊川說得是
不事王侯無位之地如何出得來更幹箇甚麽
問蠱上九傳知止足之道退而自保者與量能度分安
　於不求知者何以别曰知止足是能做底量能度分
　是不能做底(以上語/類十條)
　　臨
問臨不特是上臨下之謂臨凡進而逼近者皆謂之臨
　否曰然此是二陽自下而進上則知凡相逼近者皆
　為臨也
問至于八月有两說前說自復一陽之月至遯二隂之
　月隂長陽遯之時後說自泰至觀觀二陽在上四隂
　在下與臨相反亦隂長陽消之時二說孰長曰前說
　是周正八月後說是夏正八月恐文王作卦辭時只
　用周正紀之不可知也又問二爻皆云咸臨二陽徧
　臨四隂故有咸臨之象程易作咸感之義何如曰隂
　必從陽謂咸為感亦是但覺得牽强些此等處皆曉
　未得
易中言天之命也天之道也義只一般但取其成韻耳
　不必強分析
問臨初九以剛居正九二以剛居中六四六五以柔順
　臨下故有相感應之道所以謂之咸臨否曰是又問
　六四以隂居正柔順臨下又有正應臨之極善故謂
　之至臨曰至臨无咎未是極好只是與初相臨得切
　至故謂之至上六敦臨自是積累至極處有敦篤之
　義艮上九亦謂之敦艮復上六爻不好了所以只於
　五爻謂之敦復居臨之時二陽得時上進隂不敢與
　之争而志與之應所謂在内者非謂正應只是卦内
　與二陽應也(以上語/類四條)
　　觀
問盥而不薦是取未薦之時誠意渾全而未散否曰祭
　祀無不薦者此是假設来說薦是用事了盥是未用
　事之初云不薦者言常恃得這誠敬如盥之意常在
　若薦則是用出用出則纔畢便過了無復有初意矣
　詩云心乎爱矣遐不謂矣中心藏之何日忘之楚詞
　云思公子兮未敢言正是此意說出這爱了則都無
　事可把持矣惟其不說但藏在中心所以常見其不
　忘也
用之問盥而不薦伊川以為灌鬯之初誠敬猶存至薦
　羞之後精意懈怠本義以為致其潔清而不輕自用
　其義不同曰盥只是浣手不是灌鬯伊川承先儒之
　誤若云薦羞之後誠意懈怠則先王祭祀只是灌鬯
　之初猶有誠意及薦羞之後皆不成禮矣問若爾則
　是聖人在上視聽言動皆當為天下法而不敢輕亦
　猶祭祀之時致其潔清而不敢輕用否曰然問有孚
　顒若先生以為孚信在中而尊嚴故下觀而化之伊
　川以為天下之人孚信顒然而仰之恐須是孚信尊
　嚴方得下觀而化曰然又問觀觀之義曰自上示下
　曰觀自下觀上曰觀故卦名之觀去聲而六爻之觀
　皆平聲問觀我生觀其生之别曰我者彼我對待之
　言是以彼觀此觀其生是以此自觀六三之觀我生
　進退者事君則觀其言聽計從治民則觀其政教可
　行膏澤可下可以見自家所施之當否而為進退九
　五之觀我生如觀風俗之媺惡臣民之從違可以見
　自家所施之善惡上九之觀其生則是就自家視聽
　言動應事接物處自觀九五上九君子无咎盖為君
　子有陽剛之徳故无咎小人無此徳自當不得此爻
　如初六童觀小人之道也君子則吝小人自是如此
　故无咎此二爻君子小人正相對說
觀天之神道只是自然運行底道理四時自然不忒聖
　人神道亦是說他有教人自然觀感處
問觀六爻一爻勝似一爻豈所據之位愈髙則所見愈
　大耶曰上二爻意自别下四爻是所㩀之位愈近則
　所見愈親切底意思
問觀卦隂盛而不言凶咎曰此卦取義不同盖隂雖盛
　於下而九五之君乃當正位故只取為觀於下之義
　而不取隂盛之象也(以上語/類五條)
　　噬嗑
彖辭中剛柔分以下都掉了頤中有物只說利用獄爻
　亦各自取義不說噬頤中之物
張元徳問易中言剛柔分兩處一是噬嗑一是節此頗
　難解曰㨿某所見只是一卦三隂三陽謂之剛柔分
　(洽錄云分/猶均也)曰易中三陰三陽卦多獨於此言之何也
　曰偶於此言之其他卦别有義
問諸卦象皆順說獨雷電噬嗑倒說何耶曰先儒皆以
　為倒寫二字二字相似疑是如此
雷電噬嗑與雷電豐似一般曰噬嗑明在上動在下是
　明得事理先立這法在此未見犯底人留待異時而
　用故云明罸勑法豐威在上明在下是用這法時須
　是明見下情曲折方得不然威動於上必有過錯也
　故云折獄致刑此是伊川之意其說極好
問九四利艱貞六五貞厲皆有艱難正固危懼之意故
　皆為戒占者之辭曰此是爻中元自有此道理大抵
　纔是治人彼必為敵不是易事故雖是時位卦徳得
　用刑之宜亦須以艱難正固處之至於六三噬腊肉
　遇毒則是所噬者堅韌難合六三以隂柔不中正而
　遇此所以遇毒而小吝然此亦是合當治者但難治
　耳治之雖小吝終无咎也(以上語/類五條)
　　賁
伊川說乾坤變為六子非是卦不是逐一卦畫了旋變
　去這話難說伊川說兩儀四象自不分明卦不是旋
　取象了方畫須是都畫了這卦方只就已成底卦上
　面取象所以有剛柔來往上下
先儒云天文也上有剛柔相錯四字恐有之方與下文
　相似且得分曉
問明庶政无敢折獄曰此與旅卦都說刑獄事但爭艮
　與離之在内外故其說相反止在外明在内故明政
　而不敢折獄止在内明在外故明謹用刑而不敢留
　獄又曰粗言之如今州縣治獄禁勘審覆自有許多
　節次過乎此而不決便是㽜獄不及乎此而決便是
　敢於折獄尚書要囚至於旬時他須有許多時日此
　一段與周禮秋官同意
六四白馬翰如言此爻無所賁飾其馬亦白也言無飾
　之象如此
問賁于丘園束帛戔戔曰此兩句只是當來卦辭非主
　事而言看如何用皆是這箇道理或曰賁于丘園安
　定作敦本說曰某之意正要如此或以戔戔為盛多
　之貌曰非也戔戔者淺小之意凡淺字箋字皆從戔
　或問淺小是儉之義否曰然所以下文云吝終吉吝
　者雖不好㸔然終却吉
賁于丘園束帛戔戔是箇務農尚儉戔戔是狭小不足
　之意以字義考之從水則為淺從貝則為賤從金則
　為錢如所謂束帛戔戔六五居尊位却如此敦本尚
　儉便似吝嗇如衛文公漢文帝雖是吝却終吉此在
　賁卦有反本之意到上九便白賁和束帛之類都沒
　了(以上語/類六條)
　　剝
問上以厚下安宅安宅者安於禮義而不遷否曰非也
　厚下者乃所以安宅宅如山附於地惟其地厚所以
　山安其居而不揺人君厚下以得民則其位亦安而
　不搖猶所謂本固邦寧也
問剝之初與二蔑貞凶是以隂蔑陽以小人蔑君子之
　正道凶之象也不知只是陽與君子當之則凶為復
　隂與小人亦自為凶曰自古小人滅害君子終亦有
　凶但此爻象只是說陽與君子之凶也
或問碩果不食伊川謂陽無可盡之理剝於上則生於
　下無間可容息也變於上則生於下乃剝復相因之
　理畢竟須經由坤坤卦純隂無陽如此陽有斷滅也
　何以能生於復曰凡隂陽之生一爻當一月須是滿
　三十日方滿得那腔子做得一畫成今坤卦非是無
　陽陽始生甚㣲未滿那腔子做一畫未成非是坤卦
　純隂便無陽也然此亦不是甚深奥事但伊川當時
　解不曾分明道與人故令人做一件大事看
小人剝廬是說隂到這裏時把他這些陽都剝了此是
　自剝其廬舍無安身已處衆小人托這一君子為芘
　覆若更剝了是自剝其廬舍便不成剝了(以上語/類四條)
　　復
問剝一陽盡而為坤程云陽未嘗盡也曰剝之一陽未
　盡時不曾生纔盡於上這些子便生於下了
問十月何以為陽月先生因詰諸生令思之云程先生
　於易傳雖發其端然終說得不透徹諸生答皆不合
　復請問先生曰剝盡為坤復則一陽生也復之一陽
　不是頓然便生乃是自坤卦中積來且一月三十日
　以復之一陽分作三十分從小雪後便一日生一分
　上面趲得一分下面便生一分到十一月半一陽始
　成也以此便見得天地無休息處
問坤為十月陽氣剝於上必生於下則此十月陽氣已
　生但㣲而未成體至十一月一陽之體方具否曰然
　凡物變之漸不惟月變日變而時亦有變但人不覺
　爾十一月不能頓成一陽之體須是十月生起云云
七日只取七義猶八月有凶只取八義
問朋來无咎曰復卦一陽方生疑若未有朋也然陽有
　剛長之道自一陽始生而漸長(礪錄云畢竟是/陽長将次並進)以至
　於極則有朋來之道而无咎也反復其道七日來復
　天行也消長之道自然如此故曰天行處隂之極亂
　者復治往者復還凶者復吉危者復安天地自然之
　運也問六二休復之吉以下仁也曰初爻為仁人之
　體六二爻能下之謂附下於仁者學莫便於近乎仁
　旣得仁者而親之資其善以自益則力不勞而學美
　矣故曰休復吉上六迷復凶至於十年不克征這是
　箇極不好底爻故其終如此凡言十年三年五年七
　日八月三日者想是象數中自有箇數如此故聖人
　取而言之至於十年不克征十年勿用則其凶甚矣
問復卦剛反當作一句曰然此二字是解復亨下云動
　而以順行是解出入無疾以下大抵彖辭解得易極
　分明子細尋索儘有條理
聖人說復其見天地之心到這裏㣲茫發動了最可以
　見生氣之不息也只如此看便見天只有箇春夏秋
　冬人只有箇仁義禮智此四者便是那四者所以孟
　子說四端猶四體闕一不可人若無此四者便不足
　為人矣心是一箇運用底物只是有此四者之理更
　無别物只此體驗可見
問天地之心雖静未嘗不流行何為必於復乃見曰三
　陽之時萬物蕃新只見物之盛大天地之心却不可
　見惟是一陽初復萬物未生冷冷静静而一陽旣動
　生物之心闖然而見雖在積隂之中自藏掩不得此
　所以必於復見天地之心也銖曰邵子所謂𤣥酒味
　方淡太音聲正希正謂此否曰正是此意不容别下
　注脚矣又問天心無改移謂何曰年年歲歲是如此
　月月日日是如此又問純坤之月可謂至静然昨日
　之静所以飬成今日之動故一陽之復乃是純隂飬
　得出來在人則主静而後善端始復在天地之化則
　是終則有始貞則有元也曰固有此意但不是此卦
　大義大象所謂至日閉關者正是於已動之後要以
　安静飬之盖一陽初復陽氣甚㣲勞動他不得故當
　安静以飬㣲陽如人善端初萌正欲静以養之方能
　盛大若如公說却是倒了
問復見天地之心之義曰十月純隂為坤卦而陽未嘗
　無也以隂陽之氣言之則有消有息以隂陽之理言
　之則無消息之間學者體認此理則識天地之心故
　在我之心不可有間斷也
天地生物之心未嘗須臾停然當氣候肅殺草木揺落
　之時此心何以見曰天地此心常在只是人看不見
　故必到復而後始可見
伊川言一陽復於下乃天地生物之心一段盖謂天地
　以生生為徳自元亨利貞乃生物之心也但其静而
　復乃未發之體動而通焉則已發之用一陽來復其
　始生甚㣲固若静矣然其實動之機其勢日長而萬
　物莫不資始焉此天命流行之初造化發育之始天
　地生生不已之心於是而可見也若其静而未發則
　此心之體雖無所不在然却有未發見處此程子所
　以以動之端為天地之心亦舉用以該其體爾
國秀問舊見蔡元思說先生說復卦處静極而動聖人
　之復惡極而善常人之復是否曰固是但常人也有
　静極而動底時節聖人則不復有惡極而善之復矣
上云見天地之心以動静言也下云未嘗見聖人之心
　以善惡言也
復雖一陽方生然而與衆隂不相亂如人之善端方萌
　雖小而不為衆惡所遏底意思相似(以上語類/十四條)
復見天地之心說某則以為天地以生物為心者也雖
　氣有闔闢物有盈虚而天地之心則亘古亘今未始
　有毫釐之間斷也故陽極於外而復生於内聖人以
　為於此可以見天地之心焉盖其復者氣也其所以
　復者則有自來矣向非天地之心生生不息則陽之
　極也一絶而不復續矣尚何以復生於内而為闔闢
　之無窮乎此則所論動之端者乃一陽之所以動非
　是指夫一陽之已動者而為言也夜氣固未可謂之
　天地心然正是氣之復處茍求其故則亦可以見天
　地之心矣(荅張/敬夫)
復非天地心復則見天地心此語與所以隂陽者道之
　意不同但以易傳觀之則可見矣盖天地以生物為
　心而此卦之下一陽爻即天地所以生物之心也至
　於復之得名則以此陽之復生而已猶言臨泰大壯
　夬也豈得遂指此名以為天地之心乎但於其復而
　見此一陽之萌於下則是因其復而見天地之心耳
　天地以生物為心此句自無病昨與南軒論之近得
　報云亦已無疑矣大抵近年學者不肯以愛言仁故
　見先生君子以一陽生物論天地之心則必欿然不
　滿於其意復於言外生說推之使高而不知天地之
　所以為心者實不外乎此外此而言則必溺於虛淪
　於静而體用夲末不相管矣(答吴/晦叔)
昨承問及復卦之說如所諭固善然亦有說盖隂陽生
　殺固無間斷而亦不容並行且如人方窮物欲豈可
　便謂其間天理元不間斷而且肆其欲哉要須窮欲
　之心滅息然後天理乃得萌耳程夫子所謂天地間
　雖無截然為隂為陽之理然其升降生殺之大分不
　可無也此語最為完備然隂陽動静是造化之機不
　能相無者若善惡則有貞妄之分人當克彼以復此
　然後可耳至所謂可識心體者則終覺有病盖窮理
　之學只是要識如何為是如何為非事物之來無所
　疑惑耳非以此心又識一心然後得為窮理也(荅王/子合)
昔者聖人作易以擬隂陽之變於陽之消於上而息於
　下也為卦曰復復反也言陽之既往而来反也夫大
　徳敦化而川流不窮豈假夫既消之氣以為方息之
　資也哉亦見其絶於彼而生於此而因以著其往来
　之象爾惟人亦然太和保合善端無窮所謂復者非
　曰追夫已放之心而還之錄夫已棄之善而屬之也
　亦曰不肆焉以騁於外則本心全體即此而存固然
　之善自有所不能已耳嗚呼聖人於復之卦所以贊
　其可見天地之心而又以為徳之本者其不以此與
　(復齋記○以/上文集四條)
伊川與濂溪說復字亦差不同用之云濂溪說得復字
　就歸處說伊川就動處說曰然濂溪就坤上說就回
　來處說如云利貞者誠之復誠心復其不善之動而
　已矣皆是就歸來處說伊川却正就動處說如元亨
　利貞濂溪就利貞上說復字伊川就元字頭說復字
　以周易卦爻之義推之則伊川之說為正然濂溪伊
　川之說道理只一般非有所異只是所指地頭不同
　以復卦言之下面一畫便是動處伊川云下面一爻
　正是動如何說静得雷在地中復(云云/)看來伊川說
　得較好王弼之說與濂溪同
問陽始生甚㣲安静而後能長故復之象曰先王以至
　日閉關人於迷途之復其善端之萌亦甚㣲故須荘
　敬持養然後能大不然復亡之矣曰然又曰古人所
　以四十強而仕者前靣許多年亦且養其善端若一
　下便出来與事物滾了豈不壊事
問無祗悔祗字何訓曰書中祗字只有這祗字使得來
　别看來只得解作至字又有訓多為祗者如多見其
　不知量也多祗也祗與只同
先生舉易傳語惟其知不善則速改以從善而已曰這
　般說話好簡當
問上六迷復(至/)下十年不克征如何曰過而能改則亦
　可以進善迷而不復自是無說所以無往而不凶凡
　言三年十年三嵗皆是有箇象方說若三嵗猶是有
　箇期限到十年便是無說了(以上語/類五條)
　　无妄
史記无妄作无望問若以為无望即是願望之望非誠
　妄之妄曰有所願望即是妄但望字說得淺妄字說
　得深
伊川易傳似不是本意剛自外來是所以做造无妄動
　而徤是有卦後說底
問雖無邪心茍不合正理則妄也旣無邪何以不合正
　曰有人自是其心全無邪而却不合於正理如賢智
　者過之他其心豈曽有邪却不合正理佛氏亦豈有
　邪心者(以上語/類三條)
所論易傳无妄之說甚善但所謂雖無邪心而不合正
　理者實該動静而言不專為荘敬持養此心旣存設
　也盖如燕居獨處之時物有來感理所當應而此心
　頑然固執不動則此不動處便非正理又如應事接
　物處理當如彼而吾所以應之者乃如此則雖未必
　出於血氣人欲之私然只似此亦是不合正理既有
　不合正理則非邪妄而何恐不必言未免紛擾敬不
　得行然後為有妄之邪心也(荅廖子晦/○文集)
或問物與无妄衆說不同文蔚曰是各正性命之意先
　生曰然一物與他一箇无妄
問不耕穫不菑畬曰言不耕不穫不菑不畬無所為於
　前無所冀於後未嘗略起私意以作為唯因時順理
　而已程傳作不耕而穫不菑而畬不唯添了而字又
　文勢牽強恐不如此又問无妄之災曰此卦六爻皆
　是无妄但六三地頭不正故有无妄之災言無故而
　有災也如行人牽牛以去而居人反遭捕詰之擾此
　正无妄之災之象又問九五陽剛中正以居尊位无
　妄之至何為而有疾曰此是不期而有此但聽其自
　爾久則自定所以勿藥有喜而無疾也大抵无妄一
　卦固是无妄但亦有無故非意之事故聖人因象示
　戒又問史記作無望謂無所期望而有得疑有不耕
　穫不菑畬之意曰此出史記春申君傳正說李園事
　正是說無巴鼻而有一事正合无妄之災无妄之疾
　亦見得古人相傳尚識得當時此意也(以上語/類二條)
問不耕穫不菑畬程子易傳爻辭恐未明白範竊謂無
　不耕而穫不菑而畬之理只是不於耕而計穫之利
　如程子所解象辭移之以解爻辭則可曰易傳爻象
　之辭雖若相反而意實相近特辭有未足耳爻辭言
　當循理象辭言不計利循理則不計利計利非循理
　也但攷之經文則傳與來說於文義之問皆若有可
　疑者若曰不耕而穫則多却而字若曰不於耕而求
　穫之利則又須增數字方通嘗謂此爻乃自始至終
　都不營為而偶然有得之意耕穫菑畬舉事之始終
　而言也當无妄之世事盖有如此者若以義言則聖
　人之無為而治學者之不要人爵而人爵從之皆是
　也大抵此爻所謂无妄之福而六三則所謂无妄之
　禍也(荅余彝孫/○文集)
　　大畜
能止健都不說健而止見得是艮來止這乾
篤實便有輝光艮止便能篤實
九三一爻不為所畜而欲進與上九合志同進俱為畜
　極而通之時故有良馬逐何天之衢亨之象但上九
　已通逹無礙只是㴞㴞去九三過剛銳進故戒以艱
　貞閑習盖初二兩爻皆為所畜獨九三一爻自進耳
　子善問九六為正應皆隂皆陽則為無應獨畜卦不
　爾何也曰陽遇隂則為隂所畜九三與上九皆陽皆
　欲上進故但以同類相求也小畜亦然先生因言某
　作本義欲将文王卦辭只大綱依文王本義略說至
　其所以然之故却於孔子彖辭中發之且如大畜利
　貞不家食吉利渉大川只是占得大畜者為利正不
　家食而吉利於渉大川至於剛上尚賢等處乃孔子
　發明各有所主爻象亦然如此則不失文王本意又
　可觀孔子之意但今未暇整頓耳又曰大畜下三爻
　取其能自畜而不進上三爻取其能畜彼而不使進
　然四能止之於初故為力易五則陽已進而止之則
　難但以柔居尊得其機㑹可制故亦吉但不能如四
　之元吉耳
何天之衢亨或如伊川說衍一何字亦不可知(以上語/類四條)
　　頤
頤須是正則吉何以觀其正不正盖觀頤是觀其養徳
　是正不正自求口實是又觀其養身是正不正未說
　到養人處觀其所養亦只是說君子之所養養浩然
　之氣模様
自養則如爵祿下至於飲食之類是說自求口實
頤卦最難看銖問本義言觀頤謂觀其所養之道自求
　口實謂觀其所養之術與程傳以觀頤為所以養人
　之道求口實謂所以自養之道如何先生沈吟良久
　　曰程傳似勝盖下體三爻皆是自養上體三爻皆是
　養人不能自求所養而求人以養己則凶故下三爻
　皆凶求於人以養其下雖不免於顛拂畢竟皆好故
　上三爻皆吉又問虎視耽耽本義以為下而専也盖
　賴其養以施於下必有下専之誠方能无咎程傳作
　欲立威嚴恐未必然曰頤卦難看正謂此等且虎視耽
　耽必有此象但今未曉耳銖曰音辨載馬氏云耽耽
　虎下視貌則當為下而専矣曰然又問其欲逐逐如
　何曰求養於下以養人必當繼繼求之不厭乎數然
　後可以養人而不窮不然則所以養人者必無繼矣
　以四而賴養於初亦是顛倒但是求養以養人所以
　雖顛而吉先生又曰六五居貞吉猶洪範用静吉用
　作凶所以不可渉大川六五不能養人反賴上九之
　養是已拂其常矣故守常則吉而渉險阻則不可也
　直卿因云頤之六爻只是顛拂二字求養於下則為
　顛求食於上則為拂六二比初而求上故顛頤當為
　句拂經于丘頤句征凶即其占辭也六三拂頤雖與
　上為正應然畢竟是求於上以養己所以有拂頤之
　象故雖正亦凶也六四顛頤固與初為正應然是賴
　初之養以養人故雖顛亦吉六五拂經即是比於上
　所以有拂經之象然是賴上九之養以養人所以居
　正而吉但不能自養所以不可渉大川耳
或云諺有禍從口出病從口入甚好曰此語前輩曾用
　以解頤之象慎言語節飲食
問伊川解下三爻養口體上三爻養徳義如何曰看來
　下三爻是資人以為養上三爻是養人也六四六五
　雖是資初與上之養其實是他居尊位藉人以飬而
　又推以養人故此三爻似都是養人之事伊川說亦
　得但失之疎也(以上語/類五條)
　　大過
問大過既棟橈不是好了又如何利有攸往曰㸔彖辭
　可見棟橈是以卦體本末弱而言卦體自不好了却
　因剛過而中巽而說行如此所以利有攸往乃亨也
　大抵彖傳解得卦辭直是分明
問大過小過先生與伊川之說不同曰然伊川此論正
　如以反經合道為非相似殊不知大過自有大過時
　節小過自有小過時節處大過之時則當為大過之
　事處小過之時則當為小過之事如堯舜之禪受湯
　武之放伐此便是大過之事喪過乎哀用過乎儉此
　便是小過之事只是在事雖是過然適當其時便是
　合當如此做便是合義
易傳大過云道無不中無不常聖人有小過無大過看
　來亦不消如此說聖人既說有大過直是有此事雖
　云大過亦是常理始得
澤滅木澤在下而木在上今澤水髙漲乃至浸沒了木
　是為大過又曰木雖為水浸而木未嘗動故君子觀
　之而獨立不懼遯世無悶
藉用白茅亦有過慎之意此是大過之初所以其過尚
　小在
問大過棟橈是初上二隂不能勝四陽之重故有此象
　九三是其重剛不中自不能勝其任亦有此象兩義
　自不同否曰是如此九三又與上六正應亦皆不好
　不可以有輔自是過於剛强輔他不得九四棟隆只
　是隆便不橈乎下過渉滅頂不可咎也恐是他做得
　是了不可以咎他不似伊川說易中无咎有兩義如
　不節之嗟无咎王輔嗣云是他自做得又将誰咎至
　出門同人无咎又是他做得好了人咎他不得所以
　亦云又誰咎也此處恐不然
大過陽剛過盛不相對值之義故六爻中無全吉者除
　了初六是過於畏慎无咎外九二雖无不利然老夫
　得女妻畢竟是不相當所以象言過以相與也九四
　雖吉而又有他則吝九五所謂老婦者乃是指客爻
　而言老婦而得士夫但能无咎无譽亦不為全吉至
　於上六過渉滅頂凶无咎則是事雖凶而義則无咎
　也
過渉滅頂凶不可咎也東漢諸人不量深淺至於殺身
　亡家此是凶然而其心何罪故不可咎也(以上語/類八條)
　　坎
水流不盈纔是說一坎滿便流出去一坎又滿又流出
　去行險而不失其信則是說決定如此
坎水只是平不解滿盈是滿出來
問來之坎坎曰經文中疊字如兢兢業業之類是重字
　來之坎坎自是兩字各有所指謂下來亦坎上徃亦
　坎(之徃/也)進退皆險也又問六四舊讀樽酒簋(句/)貳用缶
　(句/)本義從之其說如何曰既曰樽酒簋貳又曰用缶
　亦不成文理貳益之也六四近尊位而在險之時剛
　柔相際故有但用薄禮益以誠心進結自牖之象問
　牖非所由之正乃室中受明之處豈險難之時不容
　由正以進耶曰非是不可由正盖事變不一勢有不
　容不自牖者終无咎者始雖不甚好然扵義理無害
　故終亦无咎无咎者善補過之謂也又問上六徽纆
　二字云三股曰徽兩股曰纆曰㩀釋文如此
坎不盈中未大也曰水之為物其在坎只能平自不能
　盈故曰不盈盈髙之義中未大者平則是得中不盈
　是未大也(以上語/類四條)
　　離
離便是麗附著之意易中多說作麗也有兼說明處也
　有單說明處明是離之體麗是麗著底意思離字古
　人多用作離著說然而物相離去也只是這字富貴不
　離其身東坡說道剩箇不字便是這意古來自有這
　般两用底字如亂字又喚作治
火中虚暗則離中之隂也水中虚明則坎中之陽也
問離卦是陽包隂占利畜牝牛便也是宜畜柔順之物
　曰然
六二中正六五中而不正今言麗乎正麗乎中正次第
　說六二分數多此卦唯這爻較好
明兩作猶言水洊至今日明來日又明若說兩明却是
　兩箇日頭
叔重說離卦問火體隂而用陽是如何曰此言三畫卦
　中隂而外陽者也坎象為隂水體陽而用隂盖三畫
　　卦中陽而外隂者也惟六二一爻柔麗乎中而得其
　　正故元吉至六五雖是柔麗乎中而不得其正特借
　　中字而包正字耳又問日昃之離曰死生常理也若
　　不能安常以自樂則不免有嗟戚曰生之有死猶書
　　之必夜故君子當觀日昃之象以自處曰人固知常
　　理如此只是臨時自不能安耳
　焚如死如棄如自成一句恐不得如伊川之說
　六五介于兩陽之間憂懼如此然處得其中故不失其
　　吉
　有嘉折首是句(以上語/類九條)
　
　
　
　
　
御纂朱子全書卷二十九
　欽定四庫全書
御纂朱子全書卷三十
　　易五
　　　咸
　否泰咸恒損益既濟未濟此八卦首尾皆是一義如咸
　　皆是感動之義之類咸内卦艮止也何以皆説動曰
　　艮雖是止然咸有交感之義都是要動所以都説動
　　卦體雖是動然才動便不吉動之所以不吉者以内
　　卦屬艮也
　咸就人身取象看来便也是有些取象説咸上一畫如
　　人口中三畫有腹背之象下有人脚之象艮就人身
　　取象便也似如此上一陽畫有頭之象中二隂有口
　　之象所以艮其輔於五爻言之内卦以下亦有足象
　山上有澤咸當如伊川説水潤土燥有受之義又曰土
　　若不虛如何受得又曰上兑下艮兑上缺有澤口之
　　象兑下二陽畫有澤底之象艮上一畫陽有土之象
　下二隂畫中虚便是滲水之象
問君子以虛受人伊川注云以量而容之擇交而受之
　以量莫是要著意容之否曰非也以量者乃是隨我
　量之大小以容人便是不虛了又問貞吉悔亡易傳
　云貞者虛中無我之謂本義云貞者正而固不同何
　也曰某尋常解經只要依訓詁説字如貞字作正而
　固子細玩索自有滋味若曉得正而固則虛中無我
　亦在裏面又問憧憧徃来朋從爾思莫是此感彼應
　憧憧是添一箇心否曰往来固是感應憧憧是一心
　方欲感他一心又欲他来應如正其義便欲謀其利
　明其道便欲計其功又如赤子入井之時此心方怵
　惕要去救他又欲他父母道我好這便是憧憧底病
厚之問憧憧往来朋從爾思曰往来自不妨天地間自
　是往来不絶只不合著憧憧了便是私意
憧憧往来朋從爾思聖人未嘗不教人思只是不可憧
　憧這便是私了感應自有箇自然底道理何必思他
　若是義理却不可不思
問伊川觧屈伸往来一段以屈伸為感應屈伸之與感
　應若不相似何也曰屈則感伸伸則感屈自然之理
　也今以鼻息觀之出則必入出感入也入則必出入
　感出也故曰感則有應應復為感所感復有應屈伸
　非感應而何
或問易傳説感應之理曰如日往則感得那月来月往
　則感得那日来寒往則感得那暑来暑往則感得那
　寒来一感一應一往一来其理無窮感應之理是如
　此曰此以感應之理言之非有情者云有動皆為感
　似以有情者言曰父慈則感得那子愈孝子孝則感
　得那父愈慈其理亦只一般
林一之問凡有動皆為感感則必有應曰如風来是感
　樹動便是應樹拽又是感下面物動又是應如晝極
　必感得夜来夜極又便感得晝来曰感便有善惡否
　曰自是有善惡曰何謂心無私主則有感皆通曰心
　無私主不是溟涬沒理㑹也只是公善則好之惡則
　惡之善則賞之惡則刑之此是聖人至神之化心無
　私主如天地一般寒則徧天下皆寒熱則徧天下皆
　熱便是有感皆通曰心無私主最難曰只是克去己
　私便心無私主若心有私主只是相契者應不相契
　者則不應如好讀書人見讀書便愛不好讀書人見
　書便不愛
趙致道問感通之理曰感是事来感我通是自家受他
　感處之意
或説貞吉悔亡憧憧往来朋從爾思云一往一来皆感
　應之常理也加憧憧焉則私矣此以私感彼以私應
　所謂朋從爾思非有感必通之道矣先生然之又問
　往来是心中憧憧然往来猶言往来於懐否曰非也
　下文分明説日往則月来月往則日来寒往則暑来
　暑往則寒来安得為心中之往来伊川説微倒了所
　以致人疑一往一来感應之常理也自然如此又問
　是憧憧於往来之間否曰亦非也這箇只是對那日
　徃則月来底説那箇是自然之往来此憧憧者是加
　私意不好底往来憧憧只是加一箇忙廹底心不能
　順自然之理猶言助長正心與計獲相似方往時又
　便要来方来時又便要往只是一箇忙又曰方做去
　時是往後面来底是来如人耕種下種是往少閒禾
　生是来問憧憧往来如霸者以私心感人便要人應
　自然往来如王者我感之也無心而感其應我也無
　心而應周徧公溥無所私係是如此否曰也是如此
　又問此以私而感恐彼之應者非以私而應只是應
　之者有限量否曰也是以私而應如自家以私惠及
　人少間被我之惠者則以我為恩不被我之惠者則
　不以我為恩矣王者之感如云王用三驅失前禽去
　者不以為恩獲者不以為怨如此方是公正無私心
　又問天下何思何慮人固不能無思慮只是不可加
　私心欲其如此否曰也不曾教人不得思慮只是道
　理自然如此感應之理本不消思慮空費思量空費
　計較空費安排都是枉了無益於事只順其自然而
　已因問某人在位當日之失便是如此不能公平其
　心翕受敷施每廣坐中見有這邊人即加敬與語其
　他皆不顧以至差遣之屬亦有所偏重此其所以收
　怨而召禍也曰這事便是難説今只是以成敗論人
　不知當日時勢有難處者若論大勢則九分九釐須
　還時節或其人見識之深淺力量之廣狹病却在此
　以此而論却不是前輩有云牢籠之事吾不為也若
　必欲人人面分上説一般話或慮其人不好他日或
　為吾患遂委曲牢籠之此却是憧憧往来之心與人
　説話或偶然與這人話未終因而不暇及其他如何
　逐人面分問勞他得李文靖為相嚴毅端重每見人
　不交一談或有諫之者公曰吾見豪俊跅弛之士其
　議論尚不足以起發人意今所謂通家子弟每見我
　語言進退之間尚周章失措此等有何識見而足與
　語徒亂人意耳王文正吕文穆皆如此不害為賢相
　豈必人人皆與之語耶宰相只是一箇進賢退不肖
　若著一豪私心便不得前輩嘗言作宰相只要辦一
　片心辦一雙眼心公則能進賢退不肖眼明則能識
　得那箇是賢那箇是不肖此兩言説盡作宰相之道
　只怕其所好者未必真賢其所惡者未必真不肖耳
　若真箇知得更何用牢籠且天下之大人才之衆可
　人人牢籠之耶或問如一様小人渉歴既多又未有
　過失自家明知其不肖将安所措之曰只恐居其位
　不乆若乆少閒此等小人自然退聽不容他出来也
　今之為相者朝夕疲精神於應接書簡之間更何暇
　理㑹國事世俗之論遂以此為相業然只是牢籠人
　住在那裏今日一見明日一請或住半年周嵗或住
　數月必不得已而後與之其人亦以為宰相之顧我
　厚令我得好差遣而去賢愚同滯舉世以為當然有
　一人焉畧欲分别善惡杜絶干請分諸闕於部中已
　得以免應接之煩稍留心國事則人爭非之矣且以
　當日所用之才觀之固未能皆賢然比之今日為如
　何今日之謗議者皆昔之遭擯棄之人也其論固何
　足信(此下逸/兩句)若牢籠得一人則所謂小人者豈止此
　一人與一人則千百皆怨矣且吾欲牢籠之能保其
　終不畔己否已往之事可以鑒矣如公之言却是憧
　憧往来之心也其人之失處却不在此却是他未能
　真知賢不肖之分耳或曰如某人者也有文采也廉
　潔豈可棄之耶曰公欲取賢才耶取文采耶且其廉
　一已之事耳何足以救其利口覆邦家之禍哉今世
　之人見識一例低矮所論皆卑某嘗説須是盡吐瀉
　出那肚裏許多鏖糟惡濁底見識方畧有進處譬如
　人病傷寒在上則吐在下則瀉如此方得病除或曰
　近日諸公多有為持平之説者如何曰所謂近時惡
　濁之論此是也不成議論某嘗説此所謂平者乃大
　不平也不知怎生平得僩問胡文定説元祐某人建
　議欲為調停之説者云但能内君子而外小人天下
　自治何必深治之哉此能體天理人欲者也此語亦
　似持平之論如何曰文定未必有此論然小人亦有
　數般様若一様可用底也須用或有事勢危急翻轉
　後其禍不測或只得隱忍權以濟一時之急耳然終
　非常法也明道當初之意便是如此欲使諸公用熙
　豐執政之人與之共事令變熙豐之法或他日事翻
　則其罪不獨在我他正是要使術然亦拙謀諺所謂
　掩目捕雀我却不見雀不知雀却看見我你欲以此
　術制他不知他之術更高你在所以温公後来留章
　子厚欲與之共變新法卒至簾前悖詈得罪而去章
　忿叫曰他日不能陪相公喫劍得便至如此無可平
　之理盡是拙謀某嘗説今世之士所謂巧者是大拙
　無有能以巧而濟者都是枉了空費心力只有一箇
　公平正大行将去其濟不濟天也古人間有如此用
　術而成者都是偶然不是他有意智要之都不消如
　此決定無益張子房號為有意智者以今觀之可謂
　甚踈如勸帝與項羽和而反兵伐之此成甚意智只
　是他命好使一番了第二番又被他使得勝又曰古
　人做得成者不是他有智只是偶然只有一箇正其
　誼不謀其利明其道不計其功其他費心費力用智
　用數牢籠計較都不濟事都是枉了又曰本朝以前
　宰相見百官皆以班見國忌拈香歸来回班以見宰
　相見時有刻數不知過㡬刻便喝相公尊重用屏風
　攔斷也是省事攔截了㡬多干請私曲底事某舊見
　陳魏公湯進之為相時那時猶無甚人相見每見不
　過五六人十數人他也隨官之崇卑做兩番請今則
　不勝其多為宰相者每日只了得應接更無心理㑹
　國事如此者謂之有相業有精神秦㑹之也是㑹做
　嚴毅尊重不妄發一談其荅人書只是數字今宰相
　荅人書剗地委曲詳盡人皆翕然稱之只是不曾見
　已前事只見後来習俗遂以為例其有不然者便羣
　起非之矣温公作相日有一客位榜分作三項云訪
　及諸君若覩朝政闕遺庶民疾苦欲進忠言請以奏
　牘聞於朝廷某得與同僚商議擇可行者取㫖行之
　若但以私書寵諭終無所益若光身有過失欲賜規
　正則可以通書簡分付吏人傳入光得内自省訟佩
　服改行至於理㑹官職差遣理雪罪名凡干身計並
　請一面進状光得與朝省衆官公議施行若在私第
　垂訪不請語及此皆前輩做處又曰伊川云徇俗雷
　同不喚作隨時惟嚴毅特立乃隨時也而今人見識
　低只是徇流俗之論流俗之論便以為是是可歎也
　公們只是見那向時不得差遣底人説他自是怨他
　若教公去做看方見得難且如有兩人焉自家平日
　以一人為賢一人為不肖若自家執政定不肯捨其
　賢而舉其不肖定是舉其賢而捨其不肖若舉此一
　人則彼一人怨必矣如何盡要他説好得只怕自家
　自認不破賢者却以為不肖不肖者却以為賢如此
　則乖若認得定何害又有一様人底半閒不界可進
　可退自家却以此為賢以彼為不肖此尤難認便是
　難又曰舜有大功二十以其舉十六相而去四凶也
　若如公言却是舜有大罪二十矣(以上語類/十一條)
　　恒
恒是箇一條物事徹頭徹尾不是尋常字古字作□其
　説象一隻船兩頭靠岸可見徹頭徹尾
履之問常非一定之謂一定則不能恒矣曰物理之始
　終變易所以為恒而不窮然所謂不易者亦須有以
　變通乃能不窮如君尊臣卑分固不易然上下不交
　也不得父子固是親親然所謂命士以上父子皆異
　宫則又有變焉惟其如此所以為恒論其體則終是
　恒然體之常所以為用之變用之變乃所以為體之
　恒
恒非一定之謂故晝則必夜夜而復晝寒則必暑暑而
　復寒若一定則不能常也其在人冬日則飲湯夏日
　則飲水可以仕則仕可以止則止今日道合便從明
　日不合則去又如孟子辭齊王之金而受薛宋之餽
　皆隨時變易故可以為常也
物各有箇情有箇人在此決定是有那羞惡惻隱是非
　辭讓之情性只是箇物事情却多般或起或滅然而
　頭面却只一般長長恁地這便是觀其所恒而天地
　萬物之情可見之義乃若其情只是去情上面看
問恒其徳貞婦人吉夫子凶徳指六謂常其柔順之徳
　固貞矣然此婦人之道非夫子之義盖婦人從一而
　終以順為正夫子則制義者也若從婦道則凶曰固
　是如此然須看得象占分明六五有恒其徳貞之象
　占者若婦人則吉夫子則凶大抵看易須是曉得象
　占分明所謂吉凶者非爻之能吉凶爻有此象而占
　者視其徳而有吉凶耳且如此爻不是既為婦人又
　為夫子只是有恒其徳貞之象而以占者之徳為吉
　凶耳又如恒固能亨而无咎然必占者能乆於其道
　方亨而无咎又如九三不恒其徳非是九三能不恒
　其徳乃九三有此象耳占者遇此雖正亦吝若占者
　能恒其徳則无羞吝(以上語/類五條)
　　遯
問遯卦遯字雖是逃隱大抵亦取逺去之意天上山下
　相去甚遼絶象之以君子逺小人則君子如天小人
　如山相絶之義須如此方得所以六爻在上漸逺者
　愈善也曰恁地推亦好此六爻皆是君子之事
問遯亨遯而亨也分明是説能遯便亨下更説剛當位
　而應與時行也是如何曰此其所以遯而亨也隂方
　㣲為他剛當位而應所以能知時而遯是能與時行
　不然便是與時背也
問小利貞浸而長也是見其浸長故設戒令其貞正且
　以寛君子之患然亦是他之福曰是如此此與否初
　二兩爻義相似
伊川説小利貞云尚可以有為隂已浸長如何可以有
　為所説王允温嶠之於漢晉恐也不然王允是算殺
　了董卓温嶠是乘王敦之老病皆是他衰微時節不
　是浸長之時也兼他是大臣亦如何去此為在下位
　有為之兆者則可以去大臣任國安危君在與在君
　亡與亡如何去
遯尾厲到這時節去不迭了所以危厲不可有所往只
　得看他如何賢人君子有這般底多
問畜臣妾吉伊川云待臣妾之道君子之待小人亦不
　如是如何曰君子小人更不可相對更不可與相接
　若臣妾是終日在自家脚手頭若無以係之則望望
　然去矣又曰易中詳識物情備極人事都是實有此
　事今學者平日只在燈窻下習讀不曾應接世變一
　旦讀此皆看不得某舊時也如此即管讀得不相入
　所以常説易難讀
問九五嘉遯以陽剛中正漸向遯極故為嘉美未是極
　處故戒以貞正則吉曰是如此便是剛當位而應處
　是去得恰好時節小人亦未嫌自家只是自家合去
　莫見小人不嫌却與相接而不去便是不好所以戒
　他貞正(以上語/類七條)
　　大壯
問大壯大者正與正大不同上大字是指陽下正大是
　説理曰亦緣上面有大者正一句方説此
大壯利貞利於正也所以大者以其正也既正且大則
　天地之情不過於此
問雷在天上大壯君子以非禮弗履伊川云云其義是
　否曰固是君子之自治須是如雷在天上恁地威嚴
　猛烈方得若半上落下不如此猛烈果決濟得甚事
此卦如九二貞吉只是自守而不進九四藩決不羸壯
　於大輿之輹却是有可進之象此卦爻之好者盖以
　陽居隂不極其剛而前遇二隂有藩決之象所以為
　進非如九二前有三四二陽隔之不得進也又曰喪
　羊于易不若作疆埸之埸漢食貨志疆埸之埸正作
　易盖後面有喪牛于易亦同此義今本義所注只是
　從前所説如此只且仍舊耳上六取喻甚巧盖壯終
　動極無可去處如羝羊之角掛於藩上不能退遂然
　艱則吉者畢竞有可進之理但必艱始吉耳
此卦多説羊羊是兑之屬季通説這箇是夾住底兑卦
　兩畫當一畫(以上語/類五條)
　　晉
問初六晉如摧如象也貞吉占辭曰罔孚裕无咎又是
　觧上兩句恐貞吉説不明故又曉之又問受兹介福
　于其王母指六五以為享先妣之吉占何也曰恐是
　如此盖周禮有享先妣之禮又問衆允悔亡曰衆允
　象也悔亡占也又問晉其角維用伐邑本義作伐其
　私邑程傳以為自治如何曰便是程傳多不肯説實
　事皆以為取喻伐邑如堕費墮郈之類是也大抵今
　人説易多是見易中有此一語便以為通體事當如
　此不知當其時節地頭其人所占得者其象如何若
　果如今人所説則易之説有窮矣
晉六三如何見得為衆所信處既不中正衆方不信雖
　能信之又安能悔亡曰晉之時二隂皆欲上進三處
　地較近故二隂從之以進問如何得悔亡曰居非其
　位本當有悔以其得衆故悔可亡
問六五悔亡失得勿恤往吉旡不利伊川以為六以柔
　居尊位本當有悔以大明而下皆順附故其悔亡下
　既同徳順附當推誠委任盡衆人之才通天下之志
　勿復自任其明恤其失得如此而往則吉而无不利
　此説是否曰便是伊川説得太深據此爻只是占者
　占得此爻則不必恤其失得而自亦無所不利耳如
　何説得人君既得同徳之人而委任之不復恤其失
　得如此則蕩然無復是非而天下之事亂矣假使其
　所任之人或有作亂者亦将不恤之乎雖以堯舜之
　聖皐䕫益稷之賢猶云屢省乃成如何説既得同心
　同徳之人而任之則在上者一切不管而任其所為
　豈有此理且彼所為既失矣為上者如何不恤得聖
　人無此等説話聖人所説卦爻只是畧畧説過以為
　人當著此爻則大勢已好雖有所失得亦不必慮而
　自无所不利也聖人説得甚淺伊川説得太深聖人
　所説短伊川觧得長乆之又云失得勿恤只是自家
　自做教是莫管他得失如士人發解做官這箇却必
　不得只得盡其所當為者而已如仁人正其誼不謀
　其利明其道不計其功相似
看伯豐與廬陵問荅内晉卦伐邑説曰晉上九貞吝吝
　不在克治正以其克治之難而言其合下有此吝耳
　貞吝之義諸義只云貞固守此則吝不應於此獨云
　於正道為吝也(以上語/類四條)
　　明夷
明夷未是説闇之主只是説明而被傷者乃君子也上
　六方是説闇君于出門庭言君子去闇尚逺可以得
　其本心而逺去文王箕子大槩皆是晦其明然文王
　外柔順是本分自然做底箕子晦其明又云艱是他
　那佯狂底意思便是艱難底氣象爻説貞而不言艱
　者盖言箕子則艱可見不必更言之
君子用晦而明晦地象明日象晦則是不察察若晦而
　不明則晦得沒理㑹了故外晦而内必明乃好
明夷初二二爻不取爻義曰初爻所傷地逺故雖傷而
　尚能飛問初爻比二爻似二爻傷得淺初爻傷得深
　曰非也初尚能飛但垂翼耳
問明夷曰下三爻皆説明夷是明而見傷者六四爻説
　者却以為是姦邪之臣先蠱惑其君心而後肆行於
　外殊不知上六是暗主六五却不作君説六四之與
　上六既非正應又不相比又況下三爻皆説明夷是
　好底何獨此爻却作不好説故某於此爻之義未詳
　但以意觀之六四居暗地尚淺猶可以得意而逺去
　故雖入於幽隱之處猶能獲明夷之心于出門庭也
　故小象曰獲心意也上六不明晦則是合下已是不
　明故初登于天可以照四國而不免後入于地則是
　始於傷人之明而終於自傷以墜其命矣吕原明以
　為唐明皇可以當之盖言始明而終闇也(以上語/類四條)
　　家人
問風自火出曰謂如一爐火必有氣衝上去便是風自
　火出然此只是言自内及外之意
問王假有家曰有家之有只是如夙夜浚明有家亮采
　有邦之有謂有三徳者則夙夜浚明於其家有六徳
　者則亮采於其邦有是虛字非如奄有四方之有也
或問易傳云正家之道在於正倫理篤恩義今欲正倫
　理則有傷恩義欲篤恩義又有乖於倫理如何曰須
　是於正倫理處篤恩義篤恩義而不失倫理方可(以/上)
　(語類/三條)
　　睽
睽皆言始異終同之理
問君子以同而異曰此是取兩象合體為同而其性各
　異在人則是和而不同之意盖其趨則同而所以為
　同則異如伯夷桞下恵伊尹三子所趨不同而其歸
　則一彖辭言睽而同大象言同而異在人則出處語
　黙雖不同而同歸於理講論文字為説不同而同於
　求合義理立朝論事所見不同而同於忠君本義所
　謂二卦合體者言同也而性不同者言異也以同而
　異語意與用晦而明相似大凡讀易到精熟後顛倒
　説来皆合不然則是死説耳又問睽卦無正應而同
　徳相應者何曰無正應所以為睽當睽之時當合者
　既離其離者却合也
問君子以同而異作理一分殊看如何曰理一分殊是
　理之自然如此這處又就人事之異上説盖君子有
　同處有異處如所謂周而不比羣而不黨是也大抵
　易中六十四象下句皆是就人事之近處説不必深
　去求他此處伊川説得甚好
過舉程子睽之象君子以同而異觧曰不能大同者亂
　常咈理之人也不能獨異者隨俗習非之人也要在
　同而能異爾又如今之言地理者必欲擇地之吉是
　同也不似世俗専以求富貴為事惑亂此心則異矣
　如士人應科舉則同也不曲學以阿世則異矣事事
　推去斯得其㫖
問睽見惡人其義何取曰以其當睽之時故須見惡人
　乃能无咎
天合作而剃鬚也篆文天作□而作而
宗如同人于宗之宗
載鬼一車等語所以差異者為他這般事是差異底事
　所以却把世間差異底明之世間自有這般差異底
　事
諸爻立象聖人必有所據非是白撰但今不可考耳到
　孔子方不説象如見豕負塗載鬼一車之類孔子只
　説羣疑亡也便見得上面許多皆是狐惑可疑之事
　而已到後人觧説便多牽强(以上語/類九條)
　　蹇
潘謙之書曰蹇與困相似君子致命遂志君子反身修
　徳亦一般殊不知不然象曰澤无水困是盡乾燥處
　困之極事無可為者故只得致命遂志若山上有水
　蹇則猶可進歩如山下之泉曲折多艱阻然猶可行
　故教人以反身修徳豈可以困為比只觀澤无水困
　與山上有水蹇二句便全不同
問往蹇来譽曰来往二字惟程傳言上進則為往不進
　則為来説得極好今人或謂六四往蹇来連是来就
　三九三往蹇来反是来就二上六往蹇来碩是来就
　五亦説得通但初六来譽則位居最下無可来之地
　其説不得通矣故不若程傳好只是不往為佳耳(不/往)
　(者守而不進故/不進則為来)諸爻皆不言吉盖未離乎蹇中也至
　上六往蹇来碩吉却是蹇極有可濟之理既是不往
　唯守於蹇則必得見九五之大人與共濟蹇而有碩
　大之功矣
問蹇九五何故為大蹇曰五是為蹇主凡大臣之蹇只
　是一事至大蹇須人主當之
問大蹇朋来之義曰處九五尊位而居蹇之中所以為
　大蹇所謂遺大投艱於朕身人君當此則須屈羣策
　用羣力乃可濟也(以上語/類四條)
　　解
先生舉无所往其来復吉程傳以為天下之難已解而
　安平無事則當修復治道正紀綱明法度復先代明
　王之治夫禍亂既平正合修明治道求復三代之規
　模却只便休了兩漢以来人主還有理㑹正心誠意
　否須得人主如窮閻陋巷之士治心修身講明義理
　以此應天下之務用天下之才方見次第因言神廟
　大有為之主勵精治道事事要理㑹過是時却有許
　多人才若専用明道為大臣當大叚有可觀明道天
　資髙又加以學誠意感格聲色不動而事至立斷當
　時用人參差如此亦是氣數舛逆
天地解而雷雨作隂陽之氣閉結之極忽然迸散出作
　這雷雨只管閉結了若不解散如何㑹有雷雨作小
　畜所以不能成雷雨者畜不極也雷便是如今一箇
　爆杖
六居三大率少有好底負且乘聖人到這裏又見得有
　箇小人乘君子之器底象故又於此發出這箇道理
　来
問解而拇朋至斯孚曰四與初皆不得正四能解而拇
　者以四雖隂位而才則陽與初六隂柔則為有閒所
　以能解去其拇故得陽剛之朋類至而相信矣
射隼于高墉聖人説易大槩是如此不似今人説底向
　来欽夫書與林艾軒云聖人説易却則恁地此却似
　説得易了(以上語/類五條)
　　損
二簋與簋貳字不同可見其義亦不同
懲忿如救火窒欲如防水
問懲忿窒慾忿怒易發難制故曰懲懲是戒於後慾之
　起則甚㣲漸漸到熾處故曰窒窒謂塞於初古人説
　情竇竇是罅隙須是塞其罅隙曰懲也不専是戒於
　後若是怒時也須去懲治他始得所謂懲者懲於今
　而戒於後耳窒亦非是真有箇孔穴去塞了但遏絶
　之使不行耳又曰山下有澤損君子以懲忿窒慾風
　雷益君子以見善則遷有過則改觀山之象以懲忿
　觀澤之象以窒慾慾如汙澤然其中穢濁解汙染人
　須當填塞了如風之迅速以遷善如雷之奮發以改
　過廣云觀山之象以懲忿是如何曰人怒時自是恁
　突兀起来故孫權曰令人氣湧如山
酌損之在損之初下猶可以斟酌也
三人行損一人三陽損一一人行得其友一陽上去換
　得一隂来
易象自是一法如離為龜則損益二卦皆説龜易象如
　此者甚多
得臣无家猶言化家為國相似得臣有家其所得也小
　矣无家則可見其大(以上語/類七條)
　　益
問木道乃行程傳以為木字本益字之誤如何曰看来
　只是木字渙卦説乘木有功中孚説乘木舟虛以此
　見得只是木字
某昨日思風雷益君子以遷善改過遷善如風之速改
　過如雷之猛祖道曰莫是才遷善便是改過否曰不
　然遷善字輕改過字重遷善如慘淡之物要使之白
　改過如黑之物要使之白用力自是不同遷善者但
　見是人做得一事强似我心有所未安即便遷之若
　改過須是大段勇猛始得
益之用凶事猶書言用降我凶徳嘉績于朕邦
伊川説易亦有不分曉處甚多如益之用凶事説作凶
　荒之凶直指刺史郡守而言在當時未見有這守令
　恐難以此説某謂益之用凶事者言人臣之益君甚
　難必以危言鯁論恐動其君而益之雖以中而行然
　必用圭以通其信若不用圭以通之又非忠以益於
　君者也
益損二卦説龜一在二一在五是顛倒説去未濟與既
　濟説伐鬼方亦然不知如何(以上語/類五條)
　　夬
用之説夬卦云聖人於隂消陽長之時亦如此戒懼其
　警戒之意深矣曰不用如此説自是無時不戒謹恐
　懼不是到這時方戒懼不成説天下已平治可以安
　意肆志只才有些放肆便弄得靡所不至
夬卦中號字皆當作户羔反惟孚號古来作去聲看来
　亦只當作平聲
壯于前趾與大壯初爻同此卦大率似大壯只争一畫
問九三壯于頄曰君子之去小人不必悻悻然見於面
　目至於遇雨而為所濡濕雖為衆陽所愠然志在決
　隂必能終去小人故亦可得无咎也盖九三雖與上
　六為應而實以剛居剛有能決之象故壯于頄則有
　凶而和柔以去之乃无咎如王允之於董卓温嶠之
　於王敦是也又曰彖云利有攸往剛長乃終今人以
　為陽不能無隂中國不能無夷狄君子不能無小人
　故小人不可盡去今觀剛長乃終之言則聖人豈不
　欲小人之盡去耶但所以決之者自有道耳又問夬
　卦辭言孚號九二言惕號上九言无號取象之義如
　何曰卦有兑體兑為口故多言號也又問以五陽決
　一隂君子盛而小人衰之勢而卦辭則曰告自邑不
　利即戎初九壯于前趾則往不勝九二惕號則有戎
　勿恤壯于頄則凶牽羊則悔亡中行无咎豈去小人
　之道須先自治而嚴厲戒懼不可安肆耶曰觀上六
　一爻則小人勢窮无號有凶之時而君子去之之道
　猶當如此嚴謹自做手脚盖不可以其勢衰而安意
　自肆也其為戒深矣
九三壯于頄看来舊文本義自順不知程氏何故欲易
　之有愠也是自不能堪正如顔杲卿使安禄山受其
　衣服至道間與其徒曰吾輩何為服此歸而借兵伐
　之正類此也卦中與復卦六四有獨字此卦諸爻皆
　欲去隂獨此一爻與六為應也是惡模様
莧陸是兩物莧者馬齒莧陸者章陸一名商陸皆感隂
　氣多之物藥中用商陸治水腫其子紅
中行无咎中未光也事雖正而意潛有所係吝荀子所
　謂偷則自行佛家所謂流注不斷皆意不誠之本也
　(以上語/類七條)
　　姤
不是説隂漸長為女壯乃是一隂遇五陽
大率姤是一箇女遇五陽是箇不正當底如人盡夫也
　之事聖人去這裏又看見得那天地相遇底道理出
　来
問姤之時義大矣哉本義云㡬微之際聖人所謹與伊
　川之説不同何也曰上面説天地相遇至天下大行
　也正是好時節而不好之漸已生於微矣故當謹於
　此
包無魚又去這裏見得箇君民底道理陽在上為君隂
　在下為民
有隕自天言能回造化則陽氣復自天而隕復生上来
　都換了這時節(以上語/類五條)
　　萃
大率人之精神萃於己祖考之精神萃於廟
問澤上於地萃君子以除戎器戒不虞曰大凡物聚衆
　盛處必有爭故當豫為之備又澤本當在地中今却
　上出於地上則是水盛長有潰決奔突之憂故取象
　如此
問九五萃有位以陽剛居中正當萃之時而居尊位安
　得又有匪孚曰此言有位而無徳則雖萃而不能使
　人信故人有不信當修其元永貞之徳而後悔亡也
　(以上語/類三條)
　　升
地中生木升君子以順徳積小以髙大木之生也無日
　不長一日不長則木死矣人之學也一日不可已一
　日而已則心必死矣
問升萃二卦多是言祭享萃固取聚義不知升何取義
　曰人積其誠意以事鬼神有升而上通之義又曰六
　五貞吉升階與萃九五萃有位匪孚元永貞悔亡皆
　謂有其位必當有其徳若無其徳則萃雖有位而人
　不信雖有升階之象而不足以升矣
元徳問王用亨于岐山云只是亨字古文無享字所謂
　亨享烹只是通用又曰乾元亨利貞屯之元亨利貞
　只一般聖人借此四字論乾之徳本非四件事也(以/上)
　(語類/三條)
　　困
李敬子問致命遂志曰致命如論語見危授命與士見
　危致命之義一般是送這命與他自家但遂志循義
　都不管生死不顧身命猶言置死生於度外也
問臀困于株木如何曰在困之下至困者也株木不可
　坐臀在株木上其不安可知
問困于酒食本義作饜飫於所欲如何曰此是困于好
　底事在困之時有困于好事者有困于不好事者
問朱紱方来利用亨祀曰以之事君則君應之以之事
　神則神應之
六三陽之隂上六隂之隂故将六三言之則上六為妻
　(以上語/類五條)
　　井
井象只取巽入之義不取木義
汔至亦未繘井羸其瓶凶汔至作一句亦未繘井羸其
　瓶是一句意謂㡬至而止如綆未及井而瓶敗言功
　不成也
木上有水井説者以為木是汲器則後面却有瓶瓶自
　是瓦器此不可曉怕只是説水之津潤上行至那木
　之杪這便是井水上行之象問恐是桔橰之類曰亦
　恐是如此又云禾上露珠便是下面水上去大率裏
　面水氣上則外面底也上
九三可用汲以上三句是象下兩句是占大㮣是説理
　決不是説汲井
收雖作去聲讀義只是收也(以上語/類五條)
　　革
問革之象不曰澤在火上而曰澤中有火盖水在火上
　則水滅了火不見得水決則火滅火炎則水涸之義
　曰中有火則二物並在有相息之象否曰亦是恁地
澤中有火水能滅火此只是説隂盛陽衰火盛則克水
　水盛則克火此是澤中有火之象便有那四時改革
　底意思君子觀這象便去治厯明時林艾軒説因革
　卦得厯法云厯須年年改革不改革便差了天度此
　説不然天度之差盖緣不曾推得那厯元定却不因
　不改而然厯豈是那年年改革底物治厯明時非謂
　厯當改革盖四時變革中便有箇治厯明時底道理
革言三就言三番結裹成就如第一番商量這箇是當
　革不當革説成一番又更如此商量一番至於三番
　然後説成了却不是三人来説
問革下三爻有謹重難改之意上三爻則革而善盖事
　有新故革者變故而為新也下三爻則故事也未變
　之時必當謹審於其先上三爻則變而為新事矣故
　漸漸好曰然又云乾卦到九四爻謂乾道乃革也是
　到這處方變了
或問大人虎變是就事上變君子豹變是就身上變曰
　豈止是事上也從裏面做出来這箇事却不只是空
　殻子做得文王其命維新也是他自新後如此堯克
　明俊徳然後黎民於變大人虎變正如孟子所謂所
　過者化所存者神上下與天地同流豈曰小補之哉
　補只是這箇裏破補這一些如世人些小功只是補
　如聖人直是渾淪都換過了如鑪鞴相似補底只是
　錮露聖人却是渾淪鑄過(以上語/類五條)
　　鼎
正位凝命恐伊川説得未然此言人君臨朝也須端荘
　安重一似那鼎相似安在這裏不動然後可以凝住
　那天之命如所謂協于上下以承天休
用之觧鼎顛趾利出否无咎或曰據此爻是凡事須用
　與他翻轉了却能致福曰不然只是偶然如此此本
　是不好底爻却因禍致福所謂不幸中之幸盖鼎顛
　趾本是不好却因顛仆而傾出鼎中惡穢之物所以
　反得利而无咎非是故意欲翻轉鼎趾而求利也或
　言浙中諸公議論多是如此云凡事須是與他轉一
　轉了却因轉處與他做教好曰便是浙中近来有一
　般議論如此若只管如此存心未必真有益先和自
　家心術壞了聖賢做事只説箇正其誼不謀其利明
　其道不計其功凡事只如此做何嘗先要安排紐揑
　須要著些權變機械方喚作做事又況自家一布衣
　天下事那裏便教自家做知他臨事做出時如何却
　無故平日将此心去紐揑揣摩先弄壞了聖人所説
　底話光明正大須是先理㑹箇光明正大底綱領條
　目且令自家心先正了然後於天下之事先後緩急
　自有次第逐旋理㑹道理自分明今於在明明徳未
　曾理㑹得便要先理㑹新民工夫及至新民又無那
　親其親長其長底事却便先萌箇計功計獲底心要
　如何濟他如何有益少閒盡落入功利窠窟裏去固
　是此理無外然亦自有先後緩急之序今未曾理㑹
　得正心修身便先要治國平天下未曾理㑹自己上
　事業便先要開物成務都倒了孔子曰可與立未可
　與權亦是甚不得已方説此話然須是聖人方可與
　權若以顔子之賢恐也不敢議此磨而不磷湼而不
　緇而今人纔磨便磷纔湼便緇如何更説權變功利
　所謂未學行先學走也而今諸公只管講財貨源流
　是如何兵又如何民又如何陳法又如何此等事固
　當理㑹只是須識箇先後緩急之序先其大者急者
　而後其小者緩者今都倒了這工夫子路問君子子
　曰修已以敬曰如斯而已乎曰修巳以安人顔淵問
　仁子曰克己復禮仲弓問仁子曰出門如見大賔使
　民如承大祭已所不欲勿施於人曾子将死宜有切
　要之言及孟敬子問之惟在於容貌辭氣之閒此數
　子者皆聖門之髙第及夫子告之與其所以告人者
　乃皆在於此是豈遺其逺者大者而徒告以近者小
　者耶是必有在矣某今病得十生九死已前數年見
　浙中一般議論如此亦嘗竭其區區之力欲障其末
　流而徒勤無益不知瞑目以後又作麽生可畏可歎
問鼎耳革是如何曰他與五不相應五是鼎耳鼎無耳
　則動移不得革是換變之義他在上下之閒與五不
　相當是鼎耳變革了不可舉移雖有雉膏而不食此
　是陽爻隂陽終必和故有方雨之吉
刑剭班固使来若作形渥却只是澆濕渾身(以上語/類四條)
　　震
震亨止不喪匕鬯作一項看後面出可以為宗廟社稷
　又作一項看震便自是亨震来虩虩是恐懼顧慮而
　後便笑言啞啞震驚百里便不喪匕鬯文王語已是
　解震亨了孔子又自説長子事文王之語簡重精切
　孔子之言方始條暢須拆開看方得
言人常似那震来時虩虩地便能笑言啞啞到得震驚
　百里時也不喪匕鬯這箇相連作一串説下来
震未便説到誠敬處只是説臨大震懼而不失其常主
　器之事未必彖辭便有此意看来只是傳中方説
震来虩虩是震之初震得来如此
震六二不甚可曉大槩是喪了貨貝又被人趕上髙處
　去只當固守便好六五是生於憂患而死於安樂上
　六不全好但能恐懼於未及身之時可得无咎然亦
　不免他人語言(以上語/類五條)
　　艮
艮其背背字是止字彖中分明言艮其止止其所也又
　言艮其背一句是腦故彖中言是以不獲其身行其
　庭不見其人四句只畧對
艮其背背只是言止也人之四體皆能動惟背不動取
　止之義各止其所則廓然而大公
艮其背便不獲其身不獲其身便不見其人行其庭對
　艮其背只是對得輕身是動物不道動都是妄然而
　動斯妄矣不動自无妄
艮其背渾只見得道理合當如此入自家一分不得著
　一些私意不得不獲其身不干自家事這四句須是
　説艮其背了靜時不獲其身動時不見其人所以彖
　辭傳中説是以不獲其身至无咎也周先生所以説
　定之以仁義中正而主靜這依舊只是就艮其背邊
　説下来
趙共甫問艮其背不獲其身曰不見有身也行其庭不
　見其人曰不見有人也曰不見有身不見有人所見
　者何物曰只是此理
時止則止時行則行止固是止然行而不失其正乃所
　以為止也
問艮之象何以為光明曰定則明凡人胷次煩擾則愈
　見昏昧中有定止則自然光明荘子所謂泰宇定而
　天光發是也
易傳云能使天下順治非能為物作則也惟止之各於
　其所而已此説甚當至謂艮其背為止於所不見竊
　恐未然據彖辭自解得分曉曰艮其止止其所也上
　句止字便是背字故下文便繼之云是以不獲其身
　更不再言艮其背也止是當止之處下句止字是解
　艮字所字是解背字盖云止於所當止也所即至善
　之地如君之仁臣之敬之類不獲其身是無與於己
　不見其人是亦不見人無己無人但見是此道理各
　止其所也艮其背是止於止行其庭不見其人是止
　於動故曰時止則止時行則行伯豐問如舜禹不與
　如何曰亦近之繼曰未似若遺書中所謂百官萬務
　金革百萬之衆飲水曲肱樂在其中萬變皆在人其
　實無一事是此氣象
易傳艮其背一段只是非禮勿視聽言動則止於所不
　見無欲以亂其心不獲其身者盖外既無非禮之視
　聽言動則内自不見有私己之欲矣外物不接便是
　姦聲亂色不留聰明淫樂慝禮不接心術慢惰邪僻
　之氣不設於身體之意又曰艮其背不獲其身行其
　庭不見其人易中只是説艮其止止其所人之四肢
　百骸皆能動作惟背不能動止於背是止得其當止
　之所明道荅横渠定性書舉其語是此意伊川説却
　不同又是一説不知伊川解艮其止止其所也又説
　得分曉却解艮其背又自有異想是照顧不到周先
　生通書之説却與伊川同也或問不見可欲此心不
　亂與艮其背之説何如曰老氏之説非為自家不見
　可欲看他上文皆是使民人如此如虛其心亦是使
　他無思無欲實其腹亦是使他飽滿又曰艮其背看
　伊川説只是非禮勿視聽言動今人又説得深少閒
　恐便走作如釋老氏之説屛去外物也又因説止於
　所不見曰非禮之事物須是常去防閑他不成道我
　恁地了便一向去事物裏面滚
問艮其背不獲其身是靜中之止行其庭不見其人是
　動中之止伊川云内欲不萌外欲不接如是而止乃
　得其正似只説得靜中之止否曰然此段分作兩截
　艮其背不獲其身為靜之止行其庭不見其人為動
　之止總説則艮其背是止之時當其所而止矣所以
　止時自不獲其身行時自不見其人此三句是艮其
　背之效騐所以彖辭先説止其所也上下敵應不相
　與也却云是以不獲其身行其庭不見其人也又問
　止有兩義得所止之止是指義理之極行止之止則
　就人事所為而言曰然時止之止止字小得其所止
　之止止字大此段工夫全在艮其背上人多是将行
　其庭對此句説便不是了行其庭是輕説過緣艮其
　背既盡得了則不獲其身行其庭不見其人矣
問伊川曰止於所不見則須遺外事物使其心如寒灰
　槁木而後可得無與釋氏所謂面壁工夫者類乎竊
　謂背者不動也艮其背者謂止於不動之地也心能
　不為事物所動則雖處紛拏之地事物在前此心淡
　然不為之累雖見猶不見如好色美物人固有觀之
　而若無者非以其心不為之動乎易所謂行其庭不
　見其人者意或以此先生批云艮其背下面彖傳云
　艮其止止其所也上下敵應不相與也解得也極分
　明程傳於此説亦已得之不知前面何故却如此説
　今移其所解傳文之意上解經文則自無可疑矣經
　作背傳作止盖以止解背義或是一處有誤字也(以/上)
　(語類十/一條)
所示疑義若據易文即艮其背即止其所之義而伊川
　説作兩般恐非經之本指然其言止欲於無見乃非
　禮勿視勿聽之義於學者亦不為無用更思之(荅楊/子順)
　(○文/集)
咸艮皆以人身為象但艮卦又差一位
艮其腓咸其腓二卦皆就人身上取義而皆主靜如艮
　其趾能止其動便无咎艮其腓腓亦是動物故止之
　不拯其隨是不能拯止其隨限而動也所以其心不
　快限即腰所在初六咸其拇自是不合動六二咸其
　腓亦是欲隨股而動動則凶若不動則吉(以上語/類二條)
問艮六二不拯其隨程子謂二不得以拯三之不終則
　勉而隨之不拯而惟隨也恐惟字未的當若不拯而
　惟隨則如樂正子之於子敖冉求之於季氏也當只
　言不拯其所隨故其心不快如孔孟之於時君諌不
　行言不聽則去而已勉而隨之恐非時止之義曰得
　之(荅余彞孫/○文集)
艮其限是截作兩段去(語/類)
　　漸
漸九三爻雖不好夫征不復婦孕不育却利禦寇今術
　家擇日利婚姻底日不宜用兵利相戰底日不宜婚
　嫁正是此意盖用兵則要相殺相勝婚姻則要和合
　故用不同也
卦中有兩箇孕婦字不知如何取象不可曉(以上語/類二條)
　　歸妹
歸妹未有不好只是説以動帶累他(語/類)
　　豐
或問豐宜日中宜照天下人君之徳如日之中乃能盡
　照天下否曰易如此看不得只是如日之中則自然
　照天下不可将作道理解他日中則昃月盈則食天
　地盈虛與時消息而況于人乎況于鬼神乎自是如
　此物事到盛時必衰雖鬼神有所不能違也問此卦
　後面諸爻不甚好曰是他忒豐大了這物事盛極去
　不得了必衰也人君於此之時當如奉盤水戰兢自
　持方無傾側滿溢之患若才有纎豪驕矜自滿之心
　即敗矣所以此處極難崇寜中羣臣創為豐亨豫大
　之説當時某論某人曰當豐亨豫大之時而為因陋
　就簡之説君臣上下動以此藉口於是安意肆志無
　所不為而大禍起矣
天地盈虛與時消息而況于人乎況于鬼神乎天地是
　舉其大體而言鬼神是舉其中運動變化者通上徹
　下而言如雨風露雷草木之類皆是曰驟雨不終朝
　自不能乆而況其小者乎又曰豐卦彖許多言語其
　實只在日中則昃月盈則食天地盈虚與時消息數
　語上這盛得極常須謹謹保守得日中時候方得不
　然便是偃仆傾壞了又曰這處去危亡只是一間耳
　須是兢兢如奉盤水方得又曰須是謙抑貶損方可
　保得又曰這便是康節所謂酩酊離披時候如何不
　憂危謹畏宣政間有以奢侈為言者小人却云當豐
　亨豫大之時須是恁地侈泰方得所以一面放肆如
　何得不亂王假之尚大也只是王者至此一箇極大
　底時節所尚者大事耳
問豐九四近幽暗之君所以有豐其蔀日中見斗之象
　亦是他本身不中正所致故象云位不當也曰也是
　如此
豐其屋天際翔也似説如翬斯飛様言其屋高大到於
　天際却只是自蔽障闊(以上語/類四條)
　　旅
資斧有作齎斧説底這資斧在巽上説也自分曉然而
　旅中亦豈可無備禦底物事次第這便是
旅六五上逮也不得如伊川説一矢亡之亡字如秦無
　亡矢遺鏃之亡不是如伊川之説易中凡言終吉者
　皆是初不甚好也又曰而今只如這小小文義亦無
　人去解析得(以上語/類二條)
　　巽
巽卦是於重巽上取義重巽所以為申命
問重巽重字之義曰只是重卦八卦之象皆是如此問
　申字是兩番降命令否曰非也只是丁寜反復説便
　是申命巽風也風之吹物無處不入無物不鼔動詔
　令之入人淪肌浹髓亦如風之動物也
九二得中所以過於巽為善用史巫紛若吉看来是箇
　盡誠以祭祀之吉占
九三頻巽不比頻復復是好事所以頻復為无咎巽不
　是甚好底事九三别無伎倆只管今日巽了明日巽
　自是可吝
无初有終也彷彿是伊川説始未善是无初更之而善
　是有終自貞吉悔亡以下都是這一箇意思一如坤
　卦先迷後得以下都只是一箇意思
九五先庚三日後庚三日不知是如何看来又似説此
　為卜日之占模様蠱之先甲三日是辛後甲三日是
　丁此卦先庚三日亦是丁後庚三日是癸據丁與辛
　皆是古人祭祀之日但癸日不見用處(以上語/類六條)
　　兑
兑説若不是剛中便成邪媚下面許多道理都從這箇
　剛中柔外来説以先民如利之而不庸順天應人革
　卦就革命上説兑卦就説上説後人都作應天順人
　説了到了順天應人是言順天理應人心胡致堂管
　見中辨這箇也好
九五只是上比於隂故有此戒(以上語/類二條)
　　渙
問萃言王假有廟是卦中有萃聚之象故可以為聚祖
　考之精神而為享祭之吉占渙卦既散而不聚本象
　不知何處有可立廟之義将是卦外立義謂渙散之
　時當聚祖考之精神耶為復是下卦是坎有幽隱之
　義因此象而設立廟之義耶曰坎固是有鬼神之義
　然此卦未必是因此為義且作因渙散而立廟説
渙是散底意思物事有當散底號令當散積聚當散羣
　隊當散
渙其躬志在外也是舎己從人意思
老蘇云渙之九四曰渙其羣元吉夫羣者聖人之所欲
　渙以混一天下者也此説雖程傳有所不及如程傳
　之説則是羣其渙非渙其羣也盖當人心渙散之時
　各相朋黨不能混一惟九四能渙小人之私羣成天
　下之公道此所以元吉也老蘇天資高又善為文章
　故此等説話皆逹其意大抵渙卦上三爻是以渙濟
　渙也
渙汗其大號聖人當初就人身上説一汗字為象不為
　無意盖人君之號令當出乎人君之中心由中而外
　由近而逺雖至幽至逺之處無不被而及之亦猶人
　身之汗出於中而浹於四體也(以上語/類五條)
　　節
説以行險伊川之説是也説則欲進而有險在前進去
　不得故有止節之義又曰節便是阻節之意
户庭是初爻之象門庭是第二爻之象户庭未出去在
　門庭則已稍去矣
問君子之道貴乎得中節之過雖非中道然愈於不節
　者如何便㑹凶九二不出門庭雖是失時亦未失為
　恬退守節者乃以為凶何也先生沈思良乆曰這處
　便使局定不得若以占言之且只寫下少閒自有應
　處眼下皆未見得若以道理言之則有可為之時乃
　不出而為之這便是凶之道不是别更有凶又曰時
　乎時不再来如何可失
安節是安穩自在甘節是不辛苦喫力底意思甘便對
　那苦甘節與禮之用和為貴相似
節卦大抵以當而通為善觀九五中正而通本義云坎
　為通豈水在中間必流而不止耶曰然又問觀節六
　爻上三爻在險中是處節者也故四在險初而節則
　亨五在險中而節則甘上在險終雖苦而无悔盖節
　之時當然也下三爻在險外是未至於節而豫知所
　節之義初知通塞故无咎二可行而反節三見險在
　前當節而又以隂居剛不中正而不能節所以二爻
　凶而有咎不知是如此否曰恁地説也説得然九二
　一爻看来甚好而反云凶終是解不穩(以上語/類五條)
　　中孚
問中孚孚字與信字恐亦有别曰伊川云存於中為孚
　見於事為信説得極好因舉字説孚字從爪從子如
　鳥抱子之象今之乳字一邊從孚盖中所抱者實有
　物也中閒實有物所以人自信之
中孚與小過都是有飛鳥之象中孚是箇卵象是鳥之
　未出殻底孚亦是那孚膜意思所以卦中都説鳴鶴
　翰音之類
柔在内剛得中這箇是就全體看則中虚就二體看則
　中實他都見得有孚信之意故喚作中孚伊川這二
　句説得好
問澤上有風中孚風之性善入水虛而能順承波浪洶
　湧惟其所感有相信從之義故為中孚曰也是如此
　風去感他他便相順有相孚之象又曰澤上有風中
　孚須是澤中之水海即澤之大者方能信從乎風若
　溪湍之水則其性急流就下風又不奈他何
議獄緩死只是以誠意求之澤上有風感得水動議獄
　緩死則能感人心
九二爻自不可曉看来我有好爵吾與爾靡之是兩箇
　都要這物事所以鶴鳴子和是兩箇中心都愛所以
　相應如此因云潔淨精微之謂易自是懸空説箇物
　在這裏初不惹著那實事某嘗謂説易如水上打毬
　這頭打来那頭又打去都不惹著水方得今人説都
　打入水裏去了(以上語/類六條)
　　小過
中孚有卵之象小過中間二畫是鳥腹上下四隂為鳥
　翼之象鳥出乎卵此小過所以次中孚也
小過大率是過得不多如大過便説獨立不懼小過只
　説這行喪用都只是這般小事
小過是過於慈恵之類大過則是剛嚴果毅底氣象
山上有雷小過是聲在髙處下来是小過之義飛鳥遺
　之音也是自髙處放聲下来
小過是小事又是過於小如行過乎恭喪過乎哀用過
　乎儉皆是過於小退後一歩自貶底意思
行過恭用過儉皆是宜下之意
初六飛鳥以凶只是取其飛過髙了不是取遺音之義
三父四祖五便當妣過祖而遇妣是過陽而遇隂然而
　陽不可過則不能及六五却反回来六二上面(以上/語類)
　(八/條)
　　既濟
亨小當作小亨大率到那既濟了時便有不好去所以
　説小亨如唐時正觀之盛便向那不好去
初吉終亂便有不好在末後底意思
高宗伐鬼方疑是高宗舊日占得此爻故聖人引之以
　證此爻之吉凶如箕子之明夷利貞帝乙歸妹皆恐
　是如此又曰漢去古未逺想見卜筮之書皆存如漢
　文帝之占大横庚庚都似左傳時人説話又曰夏啓
　以光想是夏啓曾占得此卦
問既濟上三爻皆漸漸不好去盖出明而入險四有衣
　袽之象曰有所疑也便是不好底端倪自此已露五
　殺牛則已自過盛上濡首則極而亂矣不知如何曰
　然時運到那裏都過了康節所謂飲酒酩酊開花離
　披時節所以有這様不好底意思出来
六四以柔居柔能慮患豫防盖是心低小底人便能慮
　事柔善底人心不麄慮事細密剛果之人心麄不解
　如此(以上語/類五條)
　　未濟
取狐為象上象頭下象尾
問未濟所以亨者謂之未濟便是有濟之理但尚遲遲
　故謂之未濟而柔得中又自有亨之道曰然小狐汔
　濟汔字訓㡬與井卦同既曰㡬便是未濟未出坎中
　不獨是説九二爻通一卦之體皆是未出乎坎險所
　以未濟
不續終也是首濟而尾濡不能濟盖不相接續去故曰
　不續終也狐尾大濡其尾則濟不得矣
未濟與既濟諸爻頭尾相似中間三四兩爻如損益模
　様顛倒了他曵輪濡尾在既濟為无咎在此卦則或
　吝或貞吉這便是不同了
曵輪濡尾是只爭些子時候是欲到與未到之閒不是
　不欲濟是要濟而未敢輕濟如曹操臨敵意思安閒
　如不欲戰老子所謂猶若冬渉川之象渉則畢竟渉
　只是畏那寒了未敢便渉
林安卿問伊川云中無不正正未必中如何曰如君子
　而時中則是中無不正若君子有時不中即正未必
　中盖正是骨子好了而所作事有未恰好處故未必
　中也
問居未濟之時未可動作初六柔不能固守而輕進故
　有濡尾之吝九二陽剛得中得正曵其輪而不進所
　　以正吉曰也是如此大槩難曉某解也且備禮依衆
　　人解説又曰坎有輪象所以説輪大槩未濟之下卦
　　皆是未可進用濡尾曵輪皆是此意六三未離坎體
　　也不好到四五已出乎險方好上九又不好(以上語/類七條)
　
　
　
　
　
　
　
　
　
　
　
御纂朱子全書卷三十
　欽定四庫全書
御纂朱子全書卷三十
　　易六
　　　繫辭上
　繫辭或言造化以及易或言易以及造化不出此理
　問第一章第一節盖言聖人因造化之自然以作易曰
　　論其初則聖人是因天理之自然而著之於書此是
　　後來人説話又是見天地之實體而知易之書如此
　　如見天之尊地之卑却知得易之所謂乾坤者如此
　　如見天之髙地之下却知得易之所分貴賤者如此
　　又曰此是因至著之象以見至微之理
　天尊地卑(至/)變化見矣是舉天地事理以明易自是故
　　以下却舉易以明天地間事
　天尊地卑上一截皆説靣前道理下一截是説易書聖
　　人做這箇易與天地凖處如此如今看靣前天地便
　　是他那乾坤卑髙便是貴賤聖人只是見成説這箇
　見得易是凖這箇若把下靣一句説做未畫之易也
　不妨然聖人是從那有易後説來
卑髙以陳貴賤位矣此只是上句説天地間有卑有髙
　故易之六爻有貴賤之位也故曰列貴賤者存乎位
問方以類聚物以羣分曰物各有類善有善類惡有惡
　類吉凶於是乎出又曰方以事言物以物言
問方以類聚物以羣分曰方向也所向善則善底人皆
　來聚所向惡則惡底人皆來聚物又是通天下之物
　而言是箇好物事則所聚者皆好物事也若是箇不
　好底物事則所聚者皆不好底物事也
在天成象在地成形變化見矣上是天地之變化下是
　易之變化盖變化是易中隂陽二爻之變化故曰變
　化者進退之象也變化只進退便是如自坤而乾則
　為進自乾而坤則為退進退在已變未定之間若已
　定則便是剛柔也
問不知變化二字以成象成形者分言之不知是滚同
　説(學履錄云問不知是變以成象化以成形為将/是變化二字同在象形之間曰不必如此分)曰
　莫分不得變化二字下章説得最分曉文蔚曰下章
　云變化者進退之象如此則變是自㣲而著化是自
　盛而衰曰固是變是自隂而陽化是自陽而隂易中
　説變化惟此處最親切如言剛柔者立本者也變通
　者趨時者也剛柔是體變通不過是二者盈虛消息
　而已此所謂變化故此章亦云剛柔者晝夜之象也
　變化者進退之象也剛柔者晝夜之象所謂立本變
　化者進退之象所謂趨時又如言吉凶者失得之象
　悔吝者憂虞之象悔吝便是吉凶底交互處悔是吉
　之漸吝是凶之端
摩是那兩箇物事相摩戞盪則是圜轉推盪將出來摩
　是八卦以前事盪是八卦以後為六十四卦底事盪
　是有那八卦了團旋推盪那六十四卦出來漢書所
　謂盪軍是團轉去殺他磨轉他底意思
剛柔相摩八卦相盪方是説做這卦做這卦了那鼔之
　以雷霆與風雨日月寒暑之變化皆在這卦中那成
　男成女之變化也在這卦中見造化闗捩子才動那
　許多物事都出來易只是模寫他這箇
鼔之以雷霆潤之以風雨此已上是將造化之實體對
　易中之理此下便是説易中却有許多物事
乾道成男坤道成女通人物言之如牡牝之類在植物
　亦有男女如有牡麻及竹有雌雄之類皆離隂陽剛
　柔不得
或問乾知大始坤作成物乾以易知坤以簡能如何是
　知曰此知字訓管字不當觧作知見之知大始是萬
　物資始乾以易故管之成物是萬物資生坤以簡故
　能之大抵談經只要自在不必泥於一字之間
乾以易知坤以簡能他是從上靣乾知大始坤作成物
　處説來文蔚曰本義以知字作當字觧其義如何曰
　此如説樂著大始大始就當體而言言乾當此大始
　然亦自有知覺之義文蔚曰此是那性分一邊事曰
　便是他屬陽坤作成物却是作那成物乃是順乾乾
　以易知坤以簡能易簡在乾坤易則易知簡則易從
　却是以人事言之兩箇易字又自不同一箇是簡易
　之易一箇是難易之易要之只是一箇字但微有豪
　釐之間
問乾知是知坤作是行否曰是又問通乾坤言之有此
　理否曰有如何是易簡曰他行健所以易易是知阻
　難之謂人有私意便難簡只是順從而已若外更生
　出一分如何得簡今人多是私意所以不能簡易易
　故知之者易簡故從之者易有親者惟知之者易故
　人得而親之此一叚通天人而言
乾之易只管得上一截事到下一截却屬坤故易坤只
　是承乾故不著做上一截事只做下靣一截故簡如
　乾以易知坤以簡能知便是做起頭能便是做了只
　觀隤然確然亦可見得易簡之理
伯豐問易簡曰只是健順如人之健者做事自易順承
　者自簡靜而不繁只看下繫確然隤然自分曉易者
　只做得一半簡者承之又如乾恒易以知險坤恒簡
　以知阻因登山而知之髙者視下可見其險有阻在
　前簡靜者不以為難
乾以易知坤以簡能以上是言乾坤之徳易則易知以
　下是就人而言言人兼體乾坤之徳也乾以易知者
　乾健不息惟主於生物都無許多艱深險阻故能以
　易而知大始坤順承天惟以成物都無許多繁擾作
　為故能以簡而作成物大抵陽施隂受乾之生物如
　瓶施水其道至易坤惟承天以成物别無作為故其
　理至簡其在人則無艱阻而白直故人易知順理而
　不繁擾故人易從易知則人皆同心親之易從則人
　皆協力而有功矣有親可久則為賢人之徳是就存
　主處言有功可大則為賢人之業是就做事處言盖
　自乾以易知便是指存主處坤以簡能便是指做事
　處故易簡而天下之理得則與天地参矣
問乾以易知坤以簡能本義云乾健而動故以易而知
　大始坤順而靜故以簡而作成物若以學者分上言
　之則廓然大公者易也物來順應者簡也不知是否
　曰然乾之易致知之事也坤之簡力行之事也問恐
　是下文易則易知簡則易從故知其所分如此否曰
　他以是而能知故人亦以是而知之所以坤之六二
　便只言力行底事
易知則有親易從則有功惟易則人自親之簡則人自
　從之盖艱阻則自是人不親繁碎則自是人不從人
　既親附則自然可以久長人既順從則所為之事自
　然廣大
徳是得之於心業是事之有頭緒次第者
可久則賢人之徳可大則賢人之業楊氏可而已之説
　亦善又問不言聖人是未及聖人事否曰成位乎其
　中便是説抵著聖人張子所謂盡人道並立乎天地
　以成三才則盡人道非聖人不能程子之説不可曉
　(按楊氏曰可而已非其至也故為賢人之/徳業本義謂法乾坤之事賢於人之賢)
易簡理得只是淨淨潔潔無許多勞擾委曲(以上語類/二十四條)
　　右第一章
聖人説卦觀象(至/)生變化三句是題目下靣是觧説這
　箇吉凶悔吝自大説去小處變化剛柔自小説去大
　處吉凶悔吝説人事變化剛柔説卦畫從剛柔而為
　變化又自變化而為剛柔所以下箇變化之極者未
　到極處時未成這箇物事變似那一物變時從萌芽
　變來成枝成葉化時是那消化了底意思
吉凶者失得之象悔吝者憂虞之象變化者進退之象
　剛柔者晝夜之象四句皆互換往來乍讀似不貫穿
　細看來不勝其密吉凶與悔吝相貫悔自凶而趨吉
　吝自吉而趨凶進退與晝夜相貫進自柔而趨乎剛
　退自剛而趨乎柔
吉凶悔吝四者正如剛柔變化相似四者循環周而復
　始悔了便吉吉了便吝吝了便凶凶了便悔正如生
　於憂患死於安樂相似盖憂苦患難中必悔悔便是
　吉之漸及至吉了少間便安意肆志必至做出不好
　可羞吝底事出來吝便是凶之漸矣及至凶矣又却
　悔只管循環不已正如剛柔變化剛了化化了柔柔
　了變變便是剛亦循環不已吉似夏吝似秋凶似冬
　悔似春
悔者將自惡而入善吝者將自善而入惡
或問變化二字曰變是自隂之陽忽然而變故謂之變
　化是自陽之隂漸漸消磨將去故謂之化自隂而陽
　自是長得猛故謂之變自陽而之隂是漸漸消磨將
　去
問所居而安者易之序也與居則觀其象之居不同上
　居字是總就身之所處而言下居字是靜對動而言
　曰然
問所居而安者易之序也曰序是次序謂卦及爻之初
　終如潛見飛躍循其序則安又問所樂而玩者爻之
　辭曰横渠謂每讀每有益所以可樂盖有契於心則
　自然樂
居則觀其象玩其辭動則觀其變玩其占如何曰若是
　理㑹不得却如何占得必是閒常理㑹得此道理到
　用時便占(以上語/類八條)
　　右第二章
悔吝二義悔者將趨於吉而未至於吉吝者將趨於凶
　而未至於凶又問所謂小疵者只是以其未便至於
　吉凶否曰悔是漸好知道是錯了便有進善之理悔
　便到无咎吝者暗嗚説不出心下不足没分曉然未
　至大過故曰小疵然小疵畢竟是小過
問憂悔吝者存乎介悔吝未至於吉凶是那初萌動可
　以向吉凶之微處介又是悔吝之微處介字如界至
　界限之界是善惡初分界處於此憂之則不至悔吝
　矣曰然
問卦有小大辭有險易陽卦為大隂卦為小觀其爻之
　所向而為之辭如休復吉底辭自是平易如困於葛
　藟底辭自是險曰這般處依約看也是恁地自是不
　曽見得他底透只是隨衆説如所謂吉凶者失得之
　象一叚却是徹底見得聖人當初作易時意似這處
　更移易一字不得其他處不能盡見得如此所以不
　能盡見得聖人之心(以上語/類三條)
　　右第三章
問易與天地凖故能彌綸天地之道曰易道本與天地
　齊凖所以能彌綸之凡天地間之物無非易之道故
　易能彌綸天地之道而聖人用之也彌如封彌之彌
　糊合便無縫罅綸如綸絲之綸自有條理言雖是彌
　得外靣無縫罅而中則事事物物各有條理
仰以觀天文俯以察地理是故知幽明之故注云天文
　則有晝夜上下地理則有南北髙深不知如何曰晝
　明夜幽上明下幽觀晝夜之運日月星辰之上下可
　見此天文幽明之所以然南明北幽髙明深幽觀之
　南北髙深可見此地理幽明之所以然又云始終死
　生是以循環言精氣鬼神是以聚散言其實不過陰
　陽兩端而已
仰以觀於天文俯以察於地理天文是陽地理是陰然
　各有陰陽天之晝是陽夜是陰日是陽月是陰地如
　髙屬陽下屬陰平坦屬陽險阻屬陰東南屬陽西北
　屬隂幽明便是陰陽
正卿問原始反終故知死生之説曰人未死如何知得
　死之説只是原其始之理將後靣摺轉來看便見得
　以此之有知彼之無
問尹子觧遊魂一句為鬼神如何曰此只是聚散聚而
　為物者神也散而為變者鬼也鬼神便有陰陽之分
　只於屈伸往來觀之横渠説精氣自無而有遊魂自
　有而無其説亦分曉然精屬陰氣屬陽又自有錯綜
　底道理然就一人之身将來横看生便帶著箇死底
　道理人身雖是屬陽而體魄便屬隂及其死而屬陰
　又却是此氣便亦屬陽盖死則魂氣上升而魄形下
　降古人説徂落二字極有義理便是謂魂魄徂者魂
　升於天落者魄降於地只就人身便亦是鬼神如祭
　祀求諸陽便是求其魂求諸陰便是求其魄祭義中
　宰我問鬼神一叚説得好注觧得亦好
與天地相似是説聖人第一句汎説知周乎萬物而道
　濟天下是細密底工夫知便直要周乎萬物無一物
　之遺道直要濟天下
問注云知周萬物者天也道濟天下者地也是如何曰
　此與後叚仁者見之謂之仁知者見之謂之知又自
　不同此以清濁言彼以動靜言智是先知得較虛故
　屬之天道濟天下則普濟萬物實恵及民故屬之地
　旁行不流樂天知命故不憂此兩句本皆是知之事
　盖不流便是貞也不流是本旁行是應變處無本則
　不能應變能應變而無其本則流而入變詐矣細分
　之則旁行是知不流屬仁其實皆是知之事對下文安
　土敦乎仁故能愛一句專説仁也
問安土敦乎仁故能愛曰此是與上文樂天知命對説
　樂天知命是知崇安土敦仁是禮卑安是隨所居而
　安在在處處皆安若自家不安何以能愛敦只是篤
　厚去盡已私全是天理更無夾雜充足盈滿方有箇
　敦厚之意只是仁而又仁敦厚於仁故能愛惟安土
　敦仁則其愛自廣
安土者隨所寓而安若自擇安處便只知有已不知有
　物也此厚於仁者之事故能愛也
問範圍天地之化而不過曰天地之化滔滔無窮如一
　爐金汁鎔化不息聖人則為之鑄㵼成器使入模範
　匡郭不使過於中道也曲成萬物而不遺此又是就
　事物之分量形質隨其大小闊狹長短方圓無不各
　成就此物之理無有遺闕範圍天地是極其大而言
　曲成萬物是極其小而言範圍如大徳敦化曲成如
　小徳川流
通乎晝夜之道而知通字只是兼乎晝夜之道而知其
　所以然
通乎晝夜之道而知既曰通又曰知似不可曉然通是
　兼通若通晝不通夜通生不通死便是不知便是神
　有方易有體了
神無方而易無體神便是忽然在陰又忽然在陽底易
　便是或為隂或為陽如為春又為夏為秋又為冬交
　錯代換而不可以形體拘也
神無方易無體神自是無方易自是無體方是四方上
　下神却或在此或在彼故云無方易無體者或自陰
　而陽或自陽而隂無確定底故云無體
易無體這箇物事逐日各自是箇頭靣日異而時不同
　(以上語類/十五條)
　　右第四章
一隂一陽之謂道隂陽何以謂之道曰當離合看
或問一隂一陽之謂道曰以一日言之則晝陽而夜陰
　以一月言之則望前為陽望後為陰以一嵗言之則
　春夏為陽秋冬為陰從古至今恁地滚将去只是箇
　陰陽是孰使之然哉乃道也從此句下又分兩脚此
　氣之動為人物渾是一箇道理故人未生以前此理
　本善所以謂繼之者善此則屬陽氣質既定為人為
　物所以謂成之者性此則屬陰
問一隂一陽之謂道曰一陰一陽此是天地之理如大
　哉乾元萬物資始乃繼之者善也乾道變化各正性
　命此成之者性也這一叚是説天地生成萬物之意
　不是説人性上事
一陰一陽之謂道太極也繼之者善生生不已之意屬
　陽成之者性各正性命之意屬隂通書第一章可見
　如説純粹至善却是純言道理
造化所以發育萬物者為繼之者善各正其性命者為
　成之者性
繼之者善方是天理流行之初人物所資以始成之者
　性則此理各自有箇安頓處故為人為物或昏或明
　方是定若是未有形質則此性是天地之理如何把
　做人物之性得
繼之者善成之者性性便是善
繼之者善如水之流行成之者性如水之止而成潭也
問繼之者善成之者性是道是器曰繼之成之是器善
　與性是道
易大傳言繼善是指未生之前孟子言性善是指已生
　之後雖曰已生然其本體初不相離也
或問成之者性曰性如寳珠氣質如水水有清有汙故
　珠或全見或半見或不見又問先生嘗説性是理本
　無是物若譬之寳珠則却有是物曰譬喻無十分親
　切底
問仁者見之(至/)鮮矣曰此言萬物各具是性但氣禀不
　同各以其性之所近者窺之故仁者只見得他發生
　流動處便以為仁知者只見得他貞靜處便以為知
　下此一等百姓日用之間習矣而不察所以君子之
　道鮮矣
顯諸仁徳之所以盛藏諸用業之所以成譬如一樹一
　根生許多枝葉花實此是顯諸仁處及至結實一核
　成一箇種子此是藏諸用處生生不已所謂日新也
　萬物無不具此理所謂富有也
顯諸仁藏諸用二句本只是一事藏諸用便在那顯諸
　仁裏靣正如昨夜説一故神兩故化相似只是一事
　顯諸仁是可見底藏諸用是不可見底顯諸仁是流
　行發用處藏諸用是流行發見底物顯諸仁是千頭
　萬緒藏諸用只是一箇物事藏諸用是顯諸仁底骨
　子譬如一樹花皆是顯諸仁及至此花結實則一花
　自成一實方衆花開時共此一樹共一箇性命及至
　結實成熟後一實又自成一箇性命如子在魚腹中
　時與母共是一箇性命及子既成則一子自成一性
　命顯諸仁千變萬化藏諸用則只是一箇物事一定
　而不可易張乖崕説公事未判時屬陽已判後屬陰
　便是這意公事未判生殺輕重皆未定及已判了更
　不可易
惻隱羞惡辭遜是非顯諸仁也仁義禮智藏諸用也只
　是這箇惻隐隨事發見及至成那事時一事各成一
　仁此便是藏諸用其發見時在這道理中發去及至
　成這事時又只是這箇道理一事既各成一道理此
　便是業業是事之已成處事未成時不得謂之業
如此一穂禾其始只用一箇母子少間成榖一箇各自
　成得一箇將去種植一箇又自成一穂又開枝開葉
　去所以下文謂富有之謂大業
盛徳大業至矣哉是贊歎上靣顯諸仁藏諸用
盛徳大業一章曰既説盛徳大業又説他只管恁地生
　去所以接之以生生之謂易是漸漸説入易上去乾
　只略成一箇形像坤便都呈見出許多法來到坤處
　都細了萬法一齊出見效字如效順效忠效力之效
　極數知來之謂占占出這事人便依他這箇做便是
　通變之謂事看來聖人到這處便説在占上去則此
　書分明是要占矣陰陽不測之謂神是總結這一叚
　不測者是在這裏又在那裏便是這一箇物事走來
　走去無處不在
效法之謂坤到這箇坤時都仔細詳審了一箇是一箇
　模樣效猶呈一似説效犬效羊效牛效馬言呈出許
　多物大槩乾底只是做得箇形象到得坤底則漸次
　詳密資始資生於此可見(以上語類/十九條)
　　右第五章
夫易廣矣大矣(止/)靜而正是無大無小無物不包然當
　體便各具此道理靜而正湏著工夫看徐又曰未動
　時便都有此道理都是真實所以下箇正字
以言乎邇則靜而正以言乎天地之間則備矣靜而正
　謂觸處皆見有此道不待安排不待措置雖至小至
　近至鄙至陋之事無不見有隨處皆見足無所欠闕
　只觀之人身便見
其動也闢大抵陰是兩件如陰爻兩畫闢是兩開去翕
　是兩合如地皮上生出物來地皮湏開今論天道包
　著地在然天之氣却貫在地中地却虛有以受天之
　氣下文有大生廣生云者大是一箇大底物事廣便
　是容得許多物事大字實廣字虛
乾靜専動直而大生坤靜翕動闢而廣生這説陰陽體
　性如此卦畫也髣髴似恁地
問陰耦陽奇就天地之實形上看如何見得曰天是一
　箇渾淪底物雖包乎地之外而氣則迸出乎地之中
　地雖一塊物在天之中其中實虛容得天之氣迸上
　來繫辭云乾靜也専動也直是以大生焉坤靜也翕
　動也闢是以廣生焉大生是渾淪無所不包廣生是
　廣闊能容受得那天之氣専直則只是一物直去翕
　闢則是兩箇翕則闔闢則開此奇耦之形也又曰陰
　偏只是一半兩箇方做得一箇
問易簡之善配至徳曰此是以易中之理取外靣一事
　來對謂易之廣大故可配天地易之變通如老陽變
　陰老陰變陽往來變化故可配四時陰陽之義便是
　日月相似易簡之善便如在人之至徳(以上語/類六條)
　　右第六章
禮卑是卑順之意卑便廣地卑便廣髙則狹了人若只
　揀取髙底做便狹兩脚踏地做方得
知崇禮卑一叚云地至卑無物不載在地上縱開井百
　尺依舊在地上是無物更卑得似地所謂徳言盛禮
　言恭禮是要極卑故無物事無箇禮至於至微至細
　底事皆當畏懼戒謹戰戰兢兢惟恐失之這便是禮
　之卑處
知識日多則知日髙這事也合理那事也合理積累得
　多業便廣
知識貴乎髙明踐履貴乎著實知既髙明湏放低著實
　做去
知崇禮卑這是兩截知崇是智識超邁禮卑是湏就切
　實處行若知不髙則識見淺陋若履不切則所行不
　實知識髙便是象天所行實便是法地識見髙於上
　所行實於下中間便生生而不窮故説易行乎其中
　成性存存道義之門
上文言知崇禮卑崇效天卑法地人崇其知湏是如天
　之髙卑其禮湏如地之廣天地設位一句只是引起
　要説知崇禮卑人之知禮能如天地便能成其性存
　其存道義便自此出所謂道義便是易也成性存存
　不必専主聖人言
成性猶言見成底性這性元是好了但知崇禮卑則成
　性便存存
成性存存道義之門只是此性萬善畢具無有欠闕故
　曰成性成對虧而言成之者性則是成就處無非性
　猶曰誠斯立焉横渠伊川説成性似都就人為處説
　恐不如此横渠有習以成性底意思伊川則言成其
　性存其所存
知禮成性而道義出程子説成性謂是萬物自有成性
　存存便是生生不已這是語錄中説此意却好及他
　觧易却説成其性存其存又似不恁地前靣説成性
　謂如成事成法之類是見成底性横渠説成性别且
　如堯舜性之是其性本渾成學者學之湏是以知禮
　做也到得他成性處道義出謂這裏流行道體也義
　用也又曰性是自家所以得於天底道義是衆人公
　共底
知崇禮卑則性自存横渠之説非是如云性未成則善
　惡混當亹亹而繼之以善云云又云纎惡必除善斯
　成性矣皆是此病知禮成性則道義出先生本義中
　引此而改成為存又曰横渠言成性猶孟子云踐形
　此説不是夫性是本然已成之性豈待習而後成耶
　他從上文繼之者善也成之者性也便是如此説來
　與孔子之意不相似(以上語/類十條)
　　右第七章
聖人有以見天下之賾賾字在説文曰雜亂也古無此
　字只是嘖字今從賾亦是口之義言天下之至賾而
　不可惡雖是雜亂聖人却於雜亂中見其不雜亂之
　理便與下句天下之至動而不可亂相對
天下之至賾與左傳嘖有煩言之嘖同那箇從口這箇
　從臣是箇口裏説話多雜亂底意思所以下靣説不
　可惡若喚做好字不應説箇可惡字也探賾索隱若
　與人説話時也湏聴他雜亂説將出來底方可索他
　那隱底
擬諸其形容未便是説那水火風雷之形容方擬這卦
　看是甚形容始去象那物之宜而名之一陽在二陰
　之下則象以雷一隂在二陽之下則象以風擬是比
　度之意
問擬諸其形容者比度陰陽之形容盖聖人見陰陽變
　化雜亂於是比度其形容而象其物宜是故謂之象
　曰也是如此嘗得郭子和書云其先人云不獨是天
　地風雷水火山澤謂之象只是畫卦便是象也説得
　好
問聖人有以見天下之賾而擬諸其形容象其物宜是
　故謂之象聖人有以見天下之動而觀其㑹通以行
　其典禮繫辭焉以斷其吉凶是故謂之爻曰象言卦
　也下截言爻也㑹通者觀衆理之㑹而擇其通者而
　行且如有一事關著許多道理也有父子之倫也有
　君臣之倫也有夫婦之倫若是父子重則就父子行
　將去而他有不暇計若君臣重則行君臣之義而他
　不暇計若父子之恩重則便得身體髪膚受之父母
　不敢毁傷之義而委致其身之説不可行若君臣之
　義重則當委致其身而不敢毁傷之説不暇顧此之
　謂觀㑹通
問觀㑹通行其典禮是就㑹聚處尋一箇通路行將去
　否曰此是兩件㑹是觀衆理之㑹聚處如這一項君
　臣之道也有父子兄弟之道也有湏是看得周徧始
　得通便是一箇通行底路都無窒礙典禮猶言常禮
　常法又曰禮便是節文升降揖遜是也但這箇禮字
　又説得闊凡事物之常理皆是
觀㑹通以行其典禮㑹是衆理聚處雖覺得有許多難
　易窒礙必於其中却得箇通底道理謂如庖丁觧牛
　於族處却批大郤導大窽此是於其筋骨叢聚之所
　得其可通之理故十九牛而刃若新發於硎且如事
　理間若不於㑹處理㑹却只見得一偏便如何行得
　通湏是於㑹處都理㑹其間却自有箇通處便如脈
　理相似到得多處自然通貫得所以可行其典禮盖
　㑹而不通便窒塞而不可行通而不㑹便不知許多
　曲直錯雜處
問言天下之至賾而不可惡此是説天下之事物如此
　不是説卦上否曰卦亦如此三百八十四爻是多少
　雜亂
言天下之至賾而不可惡也盖雜亂處人易得厭惡然
　而這都是道理中合有底事自合理㑹故不可惡言
　天下之至動而不可亂也盖動亦是合有底然上靣
　各自有道理故自不可亂
問擬之而後言議之而後動凡一言一動皆於易而擬
　議之否曰然
擬之而後言議之而後動擬議以成其變化此變化只
　就人事説擬議只是裁度自家言動使合此理變易
　以從道之意如擬議得是便吉擬議未善則為凶矣
　(以上語類/十一條)
　　右第八章
卦雖八而數湏十八是陰陽數十是五行數一陰一陽
　便是二以二乗二便是四以二乘四便是八五行本
　只是五而有是十者盖一箇便包兩箇如木便包甲
　乙火便包丙丁土便包戊己金便包庚辛水便包壬
　癸所以為十
所以成變化而行鬼神也先生舉程子云變化言功鬼
　神言用張子曰成行鬼神之氣而已數只是氣變化
　鬼神亦只是氣天地之數五十有五變化鬼神皆不
　越於其間
大衍之數五十以天地之數五十有五除出金木水火
　土五數并天一便用四十九此一説也數家之説雖
　多不同某自謂此説却分曉三天兩地則是已虛了
　天一之數便只用天三對地二又五是生數之極十
　是成數之極以五乗十亦是五十以十乗五亦是五
　十此一説也又數始於一成於五小衍之而成十大
　衍之而成五十此又是一説
繫辭言蓍法大抵只是觧其大略想别有文字今不可
　見但如天數五地數五此是舊文五位相得而各有
　合是孔子觧文天數二十有五地數三十凡天地之
　數五十有五此是舊文此所以成變化而行鬼神此
　是孔子觧文分而為二是本文以象兩是觧掛一揲
　之以四歸奇于扐皆是本文以象三以象四時以象
　閏之類皆觧文也乾之策二百一十有六坤之策百
　四十有四孔子則斷之以當期之日二篇之策萬有
　一千五百二十孔子則斷之以當萬物之數於此可
　見
掛一嵗右揲二嵗扐三嵗一閏也左揲四嵗扐五嵗再
　閏也
揲蓍雖是一小事自孔子來千五百年人都理㑹不得
　唐時人説得雖有病痛大體理㑹得是近來説得太
　乖自郭子和始奇者揲之餘為奇扐者歸其餘扐於
　二指之中今子和反以掛一為奇而以揲之餘為扐
　又不用老少只用三十六三十二二十八二十四為
　策數以為聖人從來只説陰陽不曽説老少不知他
　既無老少則七八九六皆無用又何以為卦又曰龜
　為卜策為筮策是餘數謂之策他只胡亂説䇿字或
　問他既如此説則再扐而後掛之説何如曰他以第
　一揲扐為扐(恐是掛為/掛之誤)第二第三揲不掛為扐第四
　揲又掛然如此則無五嵗再閏(厲録云則是/六年再閏也)如某已
　前排真箇是五年再閏聖人下字皆有義掛者挂也
　扐者勒於二指之中也
二篇之策當萬物之數不是萬物盡於此數只是取象
　自一而萬以萬數來當萬物之數耳
策數云者凡手中之數皆是如散策于君前有誅龜策
　弊則埋之不可以既揲餘數不為䇿數也
四營而成易易字只是箇變字四度經營方成一變若
　説易之一變却不可這處未下得卦字亦未下得爻
　字只下得易字
貞是事之始悔是事之終貞是事之主悔是事之客貞
　是在我底悔是應人底三爻變則所主不一以二卦
　象辭占而以本卦為貞變卦為悔六爻俱不變則占
　本卦彖辭而以内卦為貞外卦為悔凡三爻變者有
　二十卦前十卦為貞後十卦為悔後十卦是變盡了
　又反來有圖見啟䝉
問貞悔不止一説如六十四卦則每卦内三畫為貞外
　三畫為悔如揲蓍成卦則正卦為貞之卦為悔如八
　卦之變則純卦一為貞變卦七為悔曰是如此(以上/語類)
　(十一/條)
揲蓍之法周禮領於太卜之官計其法度必甚詳密今
　皆不可見矣獨頼大傳有此數句可以略見彷彿而
　以今推之亦無不可通處學者既不得見當時舊法
　則亦且當守此不當妄以私意横起計度也蒿固非
　蓍然亦猶是其類若以木棊竹算金錢當之則其去
　蓍益逺矣又如所言交重之論亦所未曉交者拆之
　聚故為老隂重者單之積故為老陽亦何疑之有乎
　然此六爻既成而畫地以記之象耳於揲法初無所
　預也(答曽/無疑)
問或曰天地之數五十有五而大衍之數五十何也銖
　竊謂天地之所以為數不過五而已五者數之祖也
　盖參天兩地三陽而二陰三二各陰陽錯而數之所
　以為數五也是故三其三三其二而為老陽老陰之
　數兩其三一其二而為少陰之數兩其二一其三而
　為少陽之數皆五數也河圖自天一至地十積數凡
　五十有五而其五十者皆因五而後得故五虛中若
　無所為而實廼五十之所以為五十也(一得五而成/六二得五而)
　(成七三得五而成八四得五而成九五得/五而成十無此定數則五十者何自來耶)洛書自一
　五行至九五福積數凡四十有五而其四十者亦皆
　因五而後得故五亦虛中若無所為而實乃四十之
　所以為四十也(一六共宗而為太陽之位數二七共/朋而為少陰之位數三八成友而為)
　(少陽之位數四九同道而為太陰之/位數不得此五數何以成此四十耶)即是觀之河圖
　洛書皆五居中而為數宗祖大衍之數五十者即此
　五數衍而乘之各極其十則合為五十也是故五數
　散布於外為五十而為河圖之數散布於外為四十
　而為洛書之數衍而極之為五十而為大衍之數皆
　自此五數始耳是以於五行為土於五常為信水火
　木金不得土不能各成一氣仁義禮智不實有之亦
　不能各為一徳此所以為數之宗而揲蓍之法必衍
　而極於五十以見於用也不知是否曰此説是(荅董/叔重)
示諭虛一之説甚善此本聖人所不言今著一句便成
　贅語來諭推説其理甚當但以四十九蓍握而未分
　為太極之象則恐亦未稳當盖太極形而上者也兩
　三四五形而下者也若四十九蓍可合而命之曰太
　極之象則二三四五亦可合而命之曰太極之體矣
　盖太極雖不外乎隂陽五行而其體亦有不雜乎隂
　陽五行者某於周子之圖書之首固已發此意矣若
　必其所象豪髪之不差則形而上下終不容强於匹
　配若曰各隨所指而言則與其以握而未分者象太
　極反不若以一策不用者象之之為無病也(荅趙/子欽)
問策數曰策者蓍之莖數曲禮所謂策為筮者是也大
　傳所謂乾坤二篇之策者正以其掛扐之外見存蓍
　數為言耳盖揲蓍之法凡三揲掛扐通十三策而見
　存三十六策則為老陽之爻三揲掛扐通十七䇿而
　見存三十二策則為少隂之爻三揲掛扐通二十一
　䇿而見存二十八䇿則為少陽之爻三揲掛扐通二
　十五䇿而見存二十四策則為老隂之爻大傳專以
　六爻乗老陽老陰而言故曰乾之策二百一十有六
　坤之策百四十有四凡三百有六十其實六爻之為
　隂陽者老少錯雜其積而為乾者未必皆老陽其積
　而為坤者未必皆老隂其為六子諸卦者或陽或隂
　亦互有老少焉盖老少之别本所以生爻而非所以
　名卦今但以乾有老陽之象坤有老陰之象六子有
　少陰陽之象且均其䇿數又偶合焉而因假此以明
　彼則可若便以乾六爻皆為老陽坤六爻皆為老陰
　六子皆為少陽少陰則恐其未安也但三百六十者
　隂陽之合其數必齊於此若乾坤之爻而皆得於少
　陰陽也則乾之䇿六其二十八而為百六十八坤之
　策六其三十二而為百九十二其合亦為三百六十
　此則不可易也(荅程/㤗之)
易説云數者䇿之所宗而策為已定之數某竊謂數是
　自然之數䇿即蓍之莖數也禮曰龜為卜筴為筮是
　已老陽一爻過揲三十六䇿故積六爻而得二百一
　十有六䇿耳又云大衍之數五十是為自然之數皆
　不可窮其義某竊謂既謂之數恐必有可窮之理○
　又云奇者所掛之一也扐者左右兩揲之餘也得左
　右兩揲之餘寘於前以奇歸之也某竊謂奇者左右
　四揲之餘也扐指間也謂四揲左手之䇿而歸其餘
　於無名指間四揲右手之䇿而歸其餘於中指之間
　也一掛之間凡再扐則五嵗之間凡再閏之象也○
　又云三多三少之言其數雖不差而其名非矣某竊
　謂多少之説雖不經見然其實以一約四以奇為少
　以耦為多而已九八者兩其四也陰之耦也故謂之
　多五四者一其四也陽之奇也故謂之少奇陽體員
　其法徑一圍三而用其全故少之數三耦陰體方其
　法徑一圍四而用其半故多之數二歸奇積三三而
　為九則其過揲者四之而為三十六矣歸奇積三二
　而為六則其過揲者四之而為二十四矣歸奇積二
　三一二而為八則其過揲者四之而為三十二矣歸
　奇積二二一三而為七則其過揲者四之而為二十
　八矣過揲之數雖先得之然其數衆而繁歸奇之數
　雖後得之然其數寡而約紀數之法以約御繁不以
　衆制寡故先儒舊説専以多少決陰陽之老少而過
　揲之數亦𠖇㑹焉初非有異説也然七八九六所以
　為陰陽之老少者其説又本於圖書定於四象詳見
　後叚其歸奇之數亦因揲而得之耳大抵河圖洛書
　者七八九六之祖也四象之形體次第者其父也歸
　奇之奇耦方圓者其子也過揲而以四乘之者其孫
　也今自歸奇以上皆棄不録而獨以過揲四乘之數
　為説恐或未䆒象數之本原也○又云四營而後有
　爻又曰一掛再扐共為三變而成一爻某竊謂四營
　方成一變故云成易易即變也積十二營三掛六扐
　乃成三變三變然後成爻(與郭冲晦○以/上文集五條)
問顯道神徳行曰道較微妙無形影因卦詞説出來道
　這是吉這是凶這可為這不可為徳行是人做底事
　因數推出來方知得這不是人硬恁地做都是神之
　所為也又曰須知得是天理合如此
神徳行是説人事那粗做底只是人為若決之於鬼神
　徳行便神
易惟其顯道神徳行故能與人酬酢而佑助夫神化之
　功也(以上語/類三條)
　　右第九章
問以卜筮者尚其占卜用龜亦使易占否曰不用則是
　文勢如此
問君子將有為也將有行也問焉而以言其受命也如
　嚮曰此是説君子作事問於蓍龜也問焉以言人以
　蓍問易求其卦爻之辭而以之發言處事受命如響
　則易受人之命如響之應聲以決未來吉凶也
問焉而以言曰若以上下文推之以言却是命筮之詞
　古人亦大叚重這命筮之詞(謨録云言是命龜/受命龜受命也)
參伍以變錯綜其數參謂三數之伍謂五數之揲蓍本
　無三數五數之法只言交互参考皆有自然之數如
　三三為九五六三十之類雖不用以揲蓍而推算變
　通未嘗不用錯者有迭相為用之意綜又有總而挈
　之之意如織者之綜絲也
問參伍以變錯綜其數曰荀子説參伍處楊倞觧之為
　詳漢書所謂欲問馬先問牛參伍之以得其實綜如
　織綜之綜大抵陰陽奇耦變化無窮天下之事不出
　諸此成天下之文者若卦爻之陳列變態者是也定
　天下之象者物象皆有定理只以經綸天下之事也
問參伍以變先生云既三以數之又五以數之譬之三
　十錢以三數之看得幾箇三了又以五數之看得幾
　箇五兩數相合方可看得箇成數曰是如此又問不
　獨是以數算大槩只是参合底意思如趙廣漢欲問
　馬先問牛便只是以彼數來参此數否曰是却是恁
　地數了又恁地數也是將這箇去比那箇又曰若是
　他數猶可湊三與五兩數自是参差不齊所以舉以
　為言如這箇是三箇將五來比又多兩箇這箇是五
　箇将三來比又少兩箇兵家謂窺敵制變欲伍以參
　今欲窺敵人之事教一人探來恁地説又差一箇探
　來若説得不同便将這兩説相参看如何以求其實
　所以謂之欲伍以參
或問經緯錯綜之義曰錯是往來底綜是上下底綜便
　是織機上底古人下這字極子細但看他那單用處
　都有箇道理如經綸底字綸是兩條絲相合各有條
　理凡用綸處便是倫理底義統字是上靣垂一箇物
　事下來下靣有一箇人接著便謂之統但看垂字便
　可見又曰錯綜其數便只是七八九六六對九七對
　八便是東西相錯六上生七為陽九下生八為陰(元/本)
　(云七下生六為陰/八上生九又為陽)便是上下為綜
寂然不動感而遂通天下之故與窮理盡性以至於命
　本是説易不是説人諸家皆是借來就人上説亦通
感而遂通感著他卦卦便應他如人來問底善便與説
　善來問底惡便與説惡所以先儒説道潔淨精微這
　般句説得有些意思
易便有那深有那幾聖人用這底來極出那深研出那
　幾研是研磨到底之意詩書禮樂皆是説那已有底
　事惟是易説那未有這事研幾是不待他顯著只在
　那茫昧時都處置了深是幽深通是開通所以閉塞
　只為他淺若是深後便能開通人志道理若淺如何
　開通得人所謂通天下之志亦只似説開物相似所
　以下一句也説箇成務易是説那未有底六十四卦
　皆是如此
深就心上説幾就事上説幾便是有那事了雖是微畢
　竟有件事深在心甚𤣥奥幾在事半微半顯通天下
　之志猶言開物(開通其/閉塞)故其下對成務
極出那深故能通天下之志研出那幾故能成天下之
　務
問繫辭言惟深也故能通天下之志又言以通天下之
　志此二通字乃所以通逹天下之心志使之通曉如
　所謂開物之意曰然這般些小道理更無窮問極深
　研幾深幾二字如何曰研幾是研磨出那幾微處且
　如一箇卦在這裏便有吉有凶有悔有吝幾微豪釐
　處都研磨出來問如何是極深曰要人都曉得至深
　難見底道理都就易中見得問如所謂幽明之故死
　生之説鬼神之情狀之類否曰然問如此説則正與
　本義所謂所以極深者至精也所以研幾者至變也
　正相發明曰然(以上語類/十三條)
變化之道莫非神之所為也故知變化之道則知神之
　所為矣易有聖人之道四焉所謂變化之道也觀變
　玩占可以見其精之至矣玩辭觀象可以見其變之
　至矣然非有寂然感通之神則亦何以為精為變而
　成變化之道哉此變化之所以為神之所為也所以
　極深者以其幾也所以研幾者以其變也極深研幾
　所以不疾而速不行而至者以其神也此又發明上
　文之意復以易有聖人之道四焉者結之也或曰至
　精至變皆以書言之矣至神之妙亦以書言可乎曰
　至神之妙固無不在詳考之文意則實亦以書言之
　也所謂无思无為寂然不動云者言在冊象在畫蓍
　在櫝而變未形也至於玩辭觀象而揲蓍以變則感
　而遂通天下之故矣推而極於天地之大反而驗諸
　心術之微其一動一靜循環始終之際至神之妙亦
　如此而已矣嗚呼此其所以不疾而速不行而至也
　與(易精變神/説○文集)
　　右第十章
開物成務冐天下之道讀繫辭湏見得如何是開物如
　何是成務又如何是冐天下之道湏要就卦中一一
　見得許多道理然後可讀繫辭也盖易之為書因卜
　筮以設教逐爻開示吉凶包括無遺如將天下許多
　道理包藏在其中故曰冐天下之道如利用為大作
　一爻象只曰下不厚事也自此推之則凡居下者不
　當厚事如子於父臣之於君僚屬之於官長皆不可
　以踰分越職縱可為亦湏是盡善方能無過所以有
　元吉无咎之戒繫辭自大衍數以下皆是説卜筮事
　若不曉他盡是説爻變中道理則如所謂動靜不居
　周流六虛之類有何憑著今人説易所以不將卜筮
　為主者只是嫌怕小却這道理故憑虛失實茫昧臆
　度而已殊不知由卜筮而推則上通鬼神下通事物
　精及於無形粗及於有象如包罩在此隨取隨得居
　則觀其象而玩其辭動則觀其變而玩其占者又不
　待卜而後見只是體察便自見吉凶之理聖人作易
　無不示戒乾卦纔説元亨便説利貞坤卦纔説元亨
　便説利牝馬之貞大畜乾陽在下為艮所畜三得上
　應又畜極必通故曰良馬逐可謂通快矣然必艱難
　貞正又且曰閑輿衞然後利有攸往設若恃良馬之
　壯而忘艱貞之戒則必不利矣乾之九三君子終日
　乾乾固是好事然必曰夕惕若厲然後无咎也凡讀
　易而能句句體驗每存兢慄戒謹之意則於已為有
　益不然亦空言爾
是故聖人以通天下之志以定天下之業以斷天下之
　疑此只是説蓍龜若不是蓍龜如何通之定之斷之
　到蓍之徳圓而神以下却是從源頭説而未是説卜
　筮盖聖人之心具此易三徳故渾然是此道理不勞
　作用一豪之私便是洗心即退藏於密所謂密者只
　是他人自無可捉摸他處便是寂然不動吉凶與民
　同患神以知來知以藏往皆具此道理但未用之蓍
　龜故曰古之聰明睿知神武而不殺者夫此言只是
　譬喻如聖人已具此理却不犯手耳明於天之道以
　下方説蓍龜乃是發用處是興神物以前民用聖人
　既具此理又将此理復就蓍龜上發明出來使民亦
　得前知而用之也聖人以此齋戒以神明其徳徳即
　聖人之徳又即卜筮齋戒以神明之聖人自有此理
　亦用蓍龜之理以神明之
前靣一截説易之理未是説到蓍卦卜筮處後靣方説
　卜筮聖人之心渾只是圓神方知易貢三箇物事更
　無别物一似洗得來淨潔了前靣此字指易之理言
　武是殺底物事神武却不殺便如易是卜筮底物事
　這箇却方是説他理未到那用處到下靣是以明於
　天之道方是説卜筮
退藏於密密是主靜處萬化出焉者動中之靜固是靜
　又有大靜萬化森然者
神以知來知以藏往一卦之中凡爻卦所載聖人所已
　言者皆具己見底道理便是藏往占得此卦因此道
　理以推未來之事便是知來
是以明於天之道察於民之故設為卜筮以為民之鄉
　導故只是事聖人於此又以卜筮而齋戒以神明其
　徳顯道神徳行之神字便似這神字猶言吉凶陰若
　有神明之相相似這都不是自家做得却若神之所
　為又曰這都只退聴於鬼神又曰聖人於卜筮其齋
　戒之心虛靜純一戒謹恐懼只退聴於鬼神
問明於天之道而察於民之故天之道便是民之故否
　曰論得到極處固只是一箇道理看時湏做兩處看
　方看得周匝無虧欠處問天之道只是福善禍淫之
　類否曰如陰陽變化春何為而生秋何為而殺夏何
　為而暑冬何為而寒皆要理㑹得問民之故如君臣
　父子之類是否曰凡民生日用皆是若只理㑹得民
　之故却理㑹不得天之道便即民之故亦未是在到
　得極時固只是一理要之湏是都看得周匝始得
是興神物以前民用此言有以開民使民皆知前時民
　皆昏塞吉凶利害是非都不知因這箇開了便能如
　神明然此便是神明其徳又云民用之則神明民徳
　聖人用之則自神明其徳蓍之徳以下三句是未渉
　於用聖人以此洗心是得此三者之理而不假其物
　這箇是有那神以知來知以藏徃
明道愛舉聖人以此齋戒以神明其徳夫一句雖不是
　本文意思要之意思自好因再舉之幹問此恐是君
　子篤恭而天下平之意曰否只如上蔡所謂敬是常
　惺惺法又問此恐非是聖人分上事曰便是説道不
　是本文意思要之自好言畢再三誦之(以上語/類九條)
夫易何為者也(止/)以斷天下之疑此言易之書其用如
　此是故蓍之徳(止/)不殺者夫此言聖人所以作易之
　本也蓍動卦靜而爻之變易無窮未畫之前此理已
　具於聖人之心矣然物之未感則寂然不動而無眹
　兆之可名及其出而應物則憂以天下而所謂圓神
　方智者各見於功用之實矣聰明睿智神武不殺言
　其體用之妙也是以明於天之道(止/)以前民用此言
　作易之事也聖人以此齋戒以神明其徳夫此言用
　易之事也齋戒敬也聖人無一時一事而不敬此特
　因卜筮而言尢見其精誠之至如孔子所慎齋戰疾
　之意也湛然純一之謂齋肅然警惕之謂戒玩此則
　知所以神明其徳之意也(荅張敬夫問/目○文集)
問闔户謂之坤一段只是這一箇物以其闔謂之坤以
　其闢謂之乾以其闔闢謂之變以其不窮謂之通發
　見而未成形謂之象成形謂之器聖人脩禮立教謂
　之法百姓日用則謂之神曰是如此又曰利用出入
　者便是人生日用都離他不得又曰民之於易隨取
　而各足易之於民周徧而不窮所以謂之神所謂活
　潑潑地便是這處
太極中全是具一箇善若三百八十四爻中有善有惡
　皆陰陽變化以後方有
周子康節説太極和陰陽滚説易中便擡起説周子言
　太極動而生陽靜而生陰如言太極動是陽動極而
　靜靜便是陰動時便是陽之太極靜時便是陰之太
　極盖太極即在陰陽裏如易有太極是生兩儀則先
　從實理處説若論其生則俱生太極依舊在陰陽裏
　但言其次序湏有這實理方始有陰陽也其理則一
　雖然自見在事物而觀之則陰陽函太極推其本則
　太極生陰陽
問易有太極是生兩儀兩儀生四象四象生八卦曰此
　太極却是為畫卦説當未畫卦前太極只是一箇渾
　淪底道理裏靣包含陰陽剛柔奇耦無所不有及各
　畫一奇一耦便是生兩儀再於一奇畫上加一耦此
　是陽中之陰又於一奇畫上加一奇此是陽中之陽
　又於一耦畫上加一奇此是陰中之陽又於一耦畫
　上加一耦此是隂中之陰是謂四象所謂八卦者一
　象上有兩卦每象各添一奇或一耦便是八卦(以上/語類)
　(四/條)
易有太極是生兩儀兩儀生四象四象生八卦某竊謂
　此一節乃孔子發明伏羲畫卦自然之形體次第最
　為切要古今説者惟康節明道二先生為能知之故
　康節之言曰一分為二二分為四四分為八八分為
　十六十六分為三十二三十二分為六十四猶根之
　有榦榦之有枝愈大則愈小愈細則愈繁而明道先
　生以為加一倍法其發明孔子之言又可謂最切要
　矣盖以河圖洛書論之太極者虚其中之象也兩儀
　者陰陽奇耦之象也四象者河圖之一含六二含七
　三含八四含九洛書之一含九二含八三含七四含
　六也八卦者河圖四正四隅之位洛書四實四虚之
　數也以卦畫言之太極者象數未形之全體也兩儀
　者􁁑為陽而􁁆為陰陽數一而隂數二也四象者陽
　之上生一陽則為□而謂之太陽生一隂則為□而
　謂之少隂陰之上生一陽則為□而謂之少陽生一
　隂則為□而謂之太隂也四象既立則太陽居一而
　含九少陰居二而含八少陽居三而含七太陰居四
　而含六此六七八九之數所由定也八卦者太陽之
　上生一陽則為☰而名乾生一隂則為☱而名兑少
　陰之上生一陽則為☲而名離生一陰則為☳而名
　震少陽之上生一陽則為☴而名巽生一陰則為☵
　而名坎太陰之上生一陽則為☶而名艮生一陰則
　為☷而名坤康節先天之説所謂乾一兑二離三震
　四巽五坎六艮七坤八者盖謂此也至於八卦之上
　又各生一陰一陽則為四畫者十有六經雖無文而
　康節所謂八分為十六者此也四畫之上又各生一
　陰一陽則為五畫者三十有二經雖無文而康節所
　謂十六分為三十二者此也五畫之上又各生一陰
　一陽則為六畫之卦六十有四而八卦相重又各得
　乾一兑二離三震四巽五坎六艮七坤八之次其在
　圖可見矣今既以七八九六為四象又以揲之以四
　為四象疑或有未安也(與郭/冲晦)
問道生一一生二二生三曰某恐此道字即易之太極
　一乃陽數之奇二乃隂數之耦三乃奇耦之積其曰
　二生三者猶所謂二與一為三也若直以一為太極
　則不容復言道生一矣(荅程/㤗之)
夫易變易也兼指一動一靜已發未發而言之也太極
　者性情之妙也乃一動一靜未發已發之理也故曰
　易有太極言即其動靜闔闢而皆有是理也若以易
　字専指已發為言是又以心為已發之説也此固未
　當程先生言之明矣不審尊意以為如何(荅吴晦叔/○以上文)
　(集三/條)
以定天下之吉凶成天下之亹亹莫大乎蓍龜人到疑
　而不能自明處往往便放倒不復能向前動有疑阻
　既有卜筮知是吉是凶便自勉勉住不得其所以勉
　勉者是卜筮成之也
易占不用龜而每言蓍龜皆具此理也筮即蓍也筮短
　龜長不如從長者謂龜有鑽灼之易而筮有扐揲之
　煩龜之卦一灼便成亦有自然之意洪範所謂卜五
　占用二者卜五即龜用二即蓍曰雨曰霽曰䝉曰驛
　曰克即是五行雨即水霽即火䝉即土驛即木克即
　金曰貞曰悔即是内外卦也
占龜土兆大横木兆直(或曰火兆直只/周禮曰木兆直)金兆從右邪上
　火兆從左邪上(或曰木兆/従左邪上)水兆曲以大小長短明暗
　為吉凶或占凶事又以短小為吉又有旋者吉大横
　吉大横庚庚庚庚是豹起恁地庚庚然不是金兆也
　(以上語/類三條)
河圖洛書某竊以大傳之文詳之河圖洛書盖皆聖人
　所取以為八卦者而九疇亦并出焉今以其象觀之
　則虛其中者所以為易也實其中者所以為洪範也
　其所以為易者已見於前叚矣所以為洪範則河圖
　九疇之象洛書五行之數有不可誣者恐不得以出
　於緯書而略之也(與郭冲晦○此/朱子未定之説)
問河圖洛書曰論雖以四十五者為河圖五十五者為
　洛書然序論之文多先書而後圖盖必以五十五數
　為體而後四十五者之變可得而推又况易傳明有
　五十有五之文而洪範又有九位之數耶(荅程/㤗之)
四象之數前日閒推只是三畫未成之時已具此數盖
　太陽居一而含九少陰居二而含八少陽居三而含
　七太陰居四而含六不待揲蓍而後有也揲蓍歸奇
　之數乃是湊著此數過揲之數又是凑著歸奇之數
　耳近見論者專以過揲之數斷七八九六之説至於
　歸奇之數尚不能明况能及此乎嘗為之説曰四象
　之畫六七八九之祖也四象之次六七八九之父也
　歸奇者其子也過揲者其孫也此論似不可易(荅蔡/季通)
　(○以上文/集三條)
　　右第十一章
問書不盡言言不盡意一章曰立象盡意是觀奇耦兩
　畫包含變化無有窮盡設卦以盡情偽謂有一奇一
　耦設之於卦自是盡得天下情偽繫辭便斷其吉凶
　變而通之以盡利此言占得此卦陰陽老少交變因
　其變便有通之之理鼔之舞之以盡神未占得則有
　所疑既占則無所疑自然使得人脚輕手快行得順
　便如大衍之後言顯道神徳行是故可與酬酢可與
　佑神定天下之吉凶成天下之亹亹皆是鼔之舞之
　之意乾坤其易之緼耶乾坤成列而易立乎其中這
　又是言立象以盡意設卦以盡情偽易不過只是一
　箇陰陽奇耦千變萬變則易之體立若奇耦不交變
　奇純是奇耦純是耦去那裏見易易不可見則陰陽
　奇耦之用亦何自而辨問在天地上如何曰闗天地
　甚麽事此是説易不外奇耦兩物而已化而裁之謂
　之變推而行之謂之通這是兩截不相干化而裁之
　屬前項事謂漸漸化去裁制成變則謂之變推而行
　之屬後項事謂推而為别一卦了則通行無礙故為
　通舉而措之天下謂之事業便只是定天下之吉凶
　成天下之亹亹者極天下之賾者存乎卦謂卦體之
　中備陰陽變易之形容鼔天下之動者存乎辭是説
　出這天下之動如鼔之舞之相似卦即象也辭即爻
　也大抵易只是一箇陰陽奇耦而已此外更有何物
　神而明之一叚却是與形而上之道相對説自形而
　上謂之道説至於變通事業却是自至約處説入至
　粗處去自極天下之賾者存乎卦説至於神而明之
　則又是由至粗説入至約處黙而成之不言而信則
　説得又微矣
嘗謂伏羲畫八卦只此數畫該盡天下萬物之理陽在
　下為震震動也在上為艮艮止也陽在下自動在上
　自止歐公却説繫辭不是孔子作所謂書不盡言言
　不盡意者非盖他不曽看立象以盡意一句惟其言
　不盡意故立象以盡之學者於言上㑹得者淺於象
　上㑹得者深
問易之象似有三樣有本畫自有之象如奇畫象陽耦
　畫象陰是也(六十四卦之爻/一爻各是一象)有實取諸物之象如乾
　坤六子以天地雷風之類象之是也有只是聖人以
　意自取那象來明是義者如白馬翰如載鬼一車之
　類是也實取諸物之象決不可易若聖人姑假是象
　以明義者當初若别命一象亦通得不知是如此否
　曰聖人自取之象也不見得如此而今且只得因象
　看義
問書不盡言言不盡意是聖人設問之辭曰也是如此
　亦是言不足以盡意故立象以盡意書不足以盡言
　故因繫辭以盡言又曰書不盡言言不盡意是元舊
　有此語又曰立象以盡意不獨見聖人有這意思寫
　出來自是他象上有這意設卦以盡情偽不成聖人
　有情又有偽自是卦上有這情偽
問立象設卦繫辭是聖人發其精意見於書變通鼔舞
　是聖人推而見於事否曰是
變而通之以盡利鼔之舞之以盡神立象設卦繫辭皆
　為卜筮之用而天下之人方知所以避凶趨吉奮然
　有所興作不知手之舞之足之蹈之之意故曰定天
　下之吉凶成天下之亹亹者莫大乎蓍龜猶催廹天
　下之人勉之為善相似
問鼔之舞之以盡神又言鼔天下之動者存乎辭鼔舞
　恐只是振揚發明底意思否曰然盖提撕警覺使人
　各為其所當為也如初九當潛則鼔之以勿用九二
　當見則鼔之以利見大人若無辭則都發不出了
乾坤其易之緼向論衣敝緼袍緼是綿絮胎今看此緼
　字正是如此取義易是包著此理乾坤即是易之體
　骨耳
乾坤成列易立乎其中矣乾坤只是説二卦此易只是
　説易之書與天地定位易行乎其中之易不同行乎
　其中者却是説易之道理
問乾坤成列而易立乎其中是説兩畫之列是説八卦
　之列曰兩畫也是列八卦也是列六十四卦也是列
乾坤毁則無以見易易只是陰陽卦畫沒這幾箇卦畫
　憑箇甚寫出那陰陽造化何處更得易來這只是反
　覆説易不可見則乾坤或幾乎息只是説揲蓍求卦
　更推不去説做造化之理息也得不若前説較平(以/上)
　(語類十/一條)
乾坤其易之緼邪(止/)乾坤或幾乎息矣自易道統體而
　言則乾陽坤陰一動一静乃其緼也自乾坤成列而
　觀之則易之為道又不在乾坤之外惟不在外故曰
　乾坤毁則无以見易然易不可見則乾自乾坤自坤
　故又曰易不可見則乾坤或幾乎息矣(荅張敬夫問/目○文集)
形是這形質以上便為道以下便為器這箇分别得最
　親切故明道云惟此語截得上下最分明又曰形以
　上底虛渾是道理形以下底實便是器
問形而上下如何以形言曰此言最的當設若以有形
　無形言之便是物與理相間斷了所以謂截得分明
　者只是上下之間分别得一箇界止分明器亦道道
　亦器有分别而不相離也
形而上者謂之道形而下者謂之器道是道理事事物
　物皆有箇道理器是形迹事事物物亦皆有箇形迹
　有道湏有器有器湏有道物必有則
形而上者指理而言形而下者指事物而言事事物物
　皆有其理事物可見而其理難知即事即物便要見
　得此理只是如此看但要真實於事物上見得這箇
　道理然後於己有益為人君止於仁為人子止於孝
　必湏就君臣父子上見得此理大學之道不曰窮理
　而謂之格物只是使人就實處窮竟事事物物上有
　許多道理窮之不可不盡也
形而上者謂之道一叚只是這一箇道理但即形器之
　本體而離乎形器則謂之道就形器而言則謂之器
　聖人因其自然化而裁之則謂之變推而行之則謂
　之通舉而措之則謂之事業裁也行也措也都只是
　裁行措這箇道曰是
問化而裁之謂之變曰化是漸漸移將去截斷處便是
　變且如一日是化三十日截斷做一月便是變
化而裁之化是因其自然而化裁是人為變是變了他
　且如一年三百六十日湏待一日日漸次進去到那
　滿時這便是化自春而夏夏而秋秋而冬聖人去這
　裏截做四時這便是變化不是一日内便頓然恁地
　底事人之進徳亦如此三十而立不是到那三十時
　便立須從十五志學漸漸化去方到横渠去這裏説
　做化而裁之便是這意柔變而趨於剛剛變而趨於
　柔與這箇意思也只一般自陰來做陽其勢浸長便
　覺突兀有頭靣自陽去做陰這只是漸漸消化去這
　變化之義亦與鬼神屈伸意相似
問化而裁之謂之變又云存乎變是如何曰上文化而
　裁之便喚做變下文是説變處見得化而裁之如自
　初一至三十日便是化到這三十日裁斷做一月明
　日便屬後月便是變此便是化而裁之到這處方見
　得
化而裁之方是分下頭項推而行之便是見於事如堯
　典分命羲和許多事便是化而裁之到敬授人時便
　　是推而行之
　問易中多言變通通字之意如何曰處得恰好處便是
　　通問往來不窮謂之通如何曰處得好便不窮通便
　　不窮不通便窮問推而行之謂之通如何曰推而行
　　之便就這上行將去且如亢龍有悔是不通了處得
　　來無悔便是通變是就時就事上説通是就上靣處
　　得行處説故曰通其變只要常教流通不窮問如貧
　　賤富貴夷狄患難這是變行乎富貴行乎貧賤行乎
　　夷狄行乎患難至於無入而不自得便是通否曰然
　　(以上語/類十條)
　　　右第十二章
　
　
　
　
御纂朱子全書卷三十一
　欽定四庫全書
御纂朱子全書卷三十二
　　易七
　　　繫辭下
　問八卦成列象在其中矣象只是乾兑離震之象未説
　　到天地雷風處否曰是然八卦是一項看象在其中
　　又是逐箇看又問成列是自一奇一耦畫到三畫處
　　其中逐一分便有乾兑離震之象否曰是
　問剛柔相推變在其中矣繫辭焉而命之動在其中矣
　　變字是總卦爻之有往來交錯者言動字是専指占
　　者所値當動底爻象而言否曰變是就剛柔交錯而
　　成卦爻上言動是專指當占之爻言
　剛柔者立本者也變通者趣時者也便與變化者進退
　　之象也剛柔者晝夜之象也是一樣剛柔兩箇是本
　　變通只是其往來者
　貞只是常吉凶常相勝不是吉勝凶便是凶勝吉二者
　常相勝故曰貞勝天地之道則常示日月之道則常
　明天下之動貞夫一者也天下之動雖不齊常有一
　箇是底故曰貞夫一
問張子貞勝之説曰此雖非經意然其説自好
問爻也者效此者也是效乾坤之變化而分六爻象也
　者像此者也是像乾坤之虛實而為奇耦曰像此效
　此此便是乾坤象只是像其奇耦
先生問如何是爻象動乎内吉凶見乎外或曰隂陽老
　少在分蓍揲卦之時而吉凶乃見於成卦之後曰也
　是如此然内外字猶言先後微顯
功業見乎變是就那動底爻見得這功業字似吉凶生
　大業之業
守位曰仁釋文仁作人伯恭尚欲擔當此以為當從釋
　文
問人君臨天下大小大事只言理財正辭如何曰是因
　上文而言聚得許多人無財何以養之有財不能理
　又不得正辭便只是分别是非又曰教化便在正辭
　裏靣(以上語/類十條)
　　右第一章
觀鳥獸之文與地之宜近取身逺取物仰觀天俯察地
　只是一箇陰陽聖人看這許多般事物都不出陰陽
　兩字便是河圖洛書也則是陰陽粗説時即是奇耦
　聖人却看見這箇上靣都有那陰陽底道理故説道
　讀易不可恁逼拶他歐公只是執定那仰觀俯察之
　説便與河圖相礙遂至不信他
伏羲觀鳥獸之文與地之宜那時未有文字只是仰觀
　俯察而已想得聖人心細雖以鳥獸羽毛之微也盡
　察得有陰陽今人心粗如何察得或曰伊川見兔曰
　察此亦可以畫卦便是此義曰就這一端上亦可以
　見凡草木禽獸無不有陰陽鯉魚脊上有三十六鱗
　(陰數/)龍脊上有八十一鱗(陽數/)龍不曽見鯉魚必有
　之又龜背上文中間一簇成五叚文兩邊各插四叚
　共成八叚子八叚之外兩邊周圍共有二十四叚中
　間五叚者五行也兩邊插八叚者八卦也周圍二十
　四叚者二十四氣也箇箇如此又如草木之有雌雄
　銀杏桐楮牝牡麻竹之類皆然又樹木向陽處則堅
　實其背陰處必虛軟男生必伏女生必仰其死於水
　也亦然盖男陽氣在背女陽氣在腹也
以通神明之徳以類萬物之情盡於八卦而震巽坎離
　艮兑又總於乾坤曰動曰陷曰止皆健底意思曰入
　曰麗曰悦皆順底意思聖人下此八字極狀得八卦
　性情盡
盖取諸益等盖字乃模樣是恁地
使民不倦湏是得一箇人通其變若聴其自變如何得
上古結繩而治後世聖人易之以書契天下事有古未
　之為而後人為之因不可無者此類是也如年號一
　事古所未有後來既置便不可廢胡文定却以後世
　建年號為非以為年號之美有時而窮不若只作元
　年二年此殊不然三代以前事迹多有不可攷者正
　緣無年號所以事無統紀難記如云某年王某月箇
　箇相似無理㑹處及漢既建年號於是事乃各有紀
　屬而可記今有年號猶自姦偽百出若只寫一年二
　年三年則官司詞訟簿歴憑何而決少間都無理㑹
　處嘗見前軰説有兩家爭田地甲家買在元祐幾年
　乙家買在前甲家遂将元字改擦作嘉字乙家則将
　出文字又在嘉祐之先甲家遂又将嘉祐字塗擦作
　皇祐有年號了猶自被人如此無後如何(以上語/類六條)
　　右第二章
易者象也是總説起言易不過只是隂陽之象下云像
　也材也天下之動也則皆是説那上靣象字(語/類)
　　右第三章
二君一民試教一箇民有兩箇君看是甚模樣(語/類)
　　右第四章
繫辭觧咸九四據爻義看上文説貞吉悔亡貞字甚重
　程子謂聖人感天下如雨𤾉寒暑無不通無不應者
　貞而已矣所以感人者果貞矣則吉而悔亡盖天下
　本無二理果同歸矣何患乎殊塗果一致矣何患乎
　百慮所以重言何思何慮也如日月寒暑之往來皆
　是自然感應如此日不往則月不來月不往則日不
　來寒暑亦然往來只是一般往來但憧憧之往來者
　患得患失既要感這箇又要感那箇便自憧憧忙亂
　用其私心而已屈伸相感而利生焉者有晝必有夜
　設使長長為晝而不夜則何以息夜而不晝安得有
　此光明春氣固是和好只有春夏而無秋冬則物何
　以成一向秋冬而無春夏又何以生屈伸往來之理
　所以必待迭相為用而後利所由生春秋冬夏只是
　一箇感應所應復為感所感復為應也春夏是一箇
　大感秋冬則必應之而秋冬又為春夏之感以細言
　之則春為夏之感夏則應春而又為秋之感秋為冬
　之感冬則應秋而又為春之感所以不窮也尺蠖不
　屈則不可以伸龍蛇不蟄則不可以藏身今山林冬
　暖而蛇出者往往多死此即屈伸往來感應必然之
　理夫子因往來兩字説得許多大又推以言學所以
　内外交相養亦只是此理而已横渠曰事豫吾内求
　利吾外素利吾外致養吾内此下學所當致力處過
　此以上則不容計功所謂窮神知化乃養盛自至非
　思勉所及此則聖人事矣
天下何思何慮一句便是先打破那箇思字却説同歸
　殊塗一致百慮又再説天下何思何慮謂何用如此
　憧憧往來而為此朋從之思也日月寒暑之往來尺
　蠖龍蛇之屈伸皆是自然底道理不往則不來不屈
　則亦不能伸也今之為學亦只是如此精義入神用
　力於内乃所以致用乎外利用安身求利於外乃所
　以崇徳乎内只是如此做将去雖至於窮神知化地
　位亦只是徳盛仁熟之所致何思何慮之有
問天下同歸殊塗一致百慮何不云殊塗而同歸百慮
　而一致曰也只一般但他是從上説下自合如此
天下何思何慮一叚此是言自然而然如精義入神自
　然致用利用安身自然崇德
問天下同歸而殊塗一章言萬變雖不同然皆是一理
　之中所自有底不用安排曰此只説得一頭尺蠖若
　不屈則不信得身龍蛇若不蟄則不伏得氣如何存
　得身精義入神疑與行處不相闗然而見得道理通
　徹乃所以致用利用安身亦疑與崇徳不相闗然而
　動作得其理則徳自崇天下萬事萬變無不有感通
　往來之理又曰日往則月來一叚乃承上文憧憧往
　來而言徃來皆人所不能無者但憧憧則不可
尺蠖屈便要求伸龍蛇蟄便要存身精研義理無豪釐
　絲忽之差入那神妙處這便是要出來致用外面用
　得利而身安乃所以入來自崇已徳致用之用即是
　利用之用所以横渠云精義入神事豫吾内求利吾
　外利用安身素利吾外致養吾内事豫吾内言曽到
　這裏靣來
且如精義入神如何不思那致用底却不必思致用底
　是事功是效驗
入神是到那微妙人不知得處
利用安身今人循理則自然安利不循理則自然不安
　利
窮神知化徳之盛也這徳字只是上靣崇徳之徳徳盛
　後便能窮神知化便如聰明睿知皆由此出自誠而
　明相似
窮神知化化是逐些子挨将去底一日復一日一月復
　一月節節挨将去便成一年這是化神是一箇物事
　或在彼或在此當在陰時全體在陰在陽時全體在
　陽都只是這一物兩處都在不可測故謂之神横渠
　云一故神兩故化又注云兩在故不測這説得甚分
　曉
問非所困而困焉名必辱大意謂石不能動底物(學䝉/録作)
　(挨動不得/底物事)自是不湏去動他若只管去用力徒自困
　耳(學䝉録云且以事言有著力不得處若只管著力/去做少間做不成他人却道自家無能便是辱了)
　(或曰若在其位則只/得做曰自是如此)曰爻意謂不可做底便不可入
　頭去做
問危者以其位為可安而不知戒懼故危亡者以其存
　為可常保是以亡亂者是自有其治如有其善之有
　是以亂曰某舊也如此説看來保字説得較牽强只
　是常有危亡與亂之意則可以安其位保其存有其
　治
易曰知幾其神乎便是這事難如邦有道危言危行邦
　無道危行言孫今有一樣人其不畏者又言過於直
　其畏謹者又縮作一團更不敢説一句話此便是不
　曉得那幾若知幾則自中節無此病矣君子上交不
　諂下交不凟盖上交貴於恭恭則便近於諂下交貴
　和易和則便近於凟盖恭與諂相近和與凟相近只
　爭些子便至於流也
君子上交不諂下交不瀆下面説幾最要看箇幾字只
　爭些子凡事未至而空説道理易見己至而顯然道
　理也易見惟事之方萌而動之微處此最難見或問
　幾者動之微何以獨於上交下交言之曰上交要恭
　遜才恭遜便不知不覺有箇諂底意思在裏下交不
　瀆亦是如此所謂幾者只才覺得近諂近瀆便勿令
　如此此便是知幾幾者動之微吉之先見者也漢書
　引此句吉下有凶字當有凶字
問伊川作見微則知彰矣見柔則知剛矣其説如何曰
　也好看來只作四件事亦自好既知微又知彰既知
　柔又知剛言其無所不知以為萬民之望也
其殆庶幾乎殆是幾乎之義又曰是近又曰殆是危殆
　者是爭些子底意思又曰或以幾字為因上文幾字
　而言但左傳與孟子庶幾兩字都只作近字説
顔子有不善未嘗不知知之未嘗復行今人只知知之
　未嘗復行為難殊不知有不善未嘗不知是難處今
　人亦有説道知得這箇道理及事到靣前又却只隨
　私欲做将去前所知者都自忘了只為是不曽知
有不善未嘗不知知之未嘗復行直是顔子天資好如
　至清之水纎芥必見
天地氤氲言氣化也男女搆精言形化也
致一是專一之義程先生言之詳矣天地男女都是兩
　箇方得專一若三箇便亂了三人行減了一箇則是
　兩箇便專一一人行得其友成兩箇便専一程先生
　説初與二三與上四與五皆兩相與自説得好(初二/二陽)
　(四五二陰同徳相比三與上應皆/兩相與○以上語類二十一條)
　　右第五章
問乾坤易之門門者是六十四卦皆由是出如兩儀生
　四象只管生出耶為是取闔闢之義耶曰只是取闔
　闢之義六十四卦只是這一箇陰陽闔闢而成但看
　他下文云乾陽物也坤陰物也陰陽合徳而剛柔有
　體便見得只是這兩箇
乾陽物坤陰物陰陽形而下者乾坤形而上者
天地之撰撰即是説他做處
問其稱名也雜而不越是指繫辭而言是指卦名而言
　曰他後靣兩三番説名後又舉九卦説看來只是謂
　卦名
於稽其類一本作於稽(音/啟)其顙又一本於作烏不知如
　何曰但不過是説稽考其事類
其衰世之意邪伏羲畫卦時這般事都已有了只是未
　曽經歴到文王時世變不好古來未曽有底事都有
　了他一一經歴這崎嶇萬變過来所以説出那卦辭
問彰往察來如神以知來知以藏往相似往是已定底
　如天地陰陽之變皆己見在這卦上了来謂方来之
　變亦皆在這上曰是
微顯闡幽幽者不可見便就這顯處説出来顯者便就
　上靣尋其不可見底教人知得又曰如顯道人徳行
　相似
将那道理來事物上與人看就那事物上推出那裏靣
　有這道理(以上語/類九條)
　　右第六章
因論易九卦云聖人道理只在口邊不是安排来如九
　卦只是偶然説到此而今人便要説如何不説十卦
　又如何不説八卦便從九卦上起義皆是胡説且如
　履徳之基只是要以踐履為本謙徳之柄只是要謙
　退若處患難而矯亢自髙取禍必矣復徳之本如孟
　子所謂自反困徳之辨困而通則可辨其是困而不
　通則可辨其非損是懲忿窒慾益是脩徳益令廣大
　巽徳之制巽以行權巽只是低心下意要制事湏是
　将心入那事裏靣去順他道理方能制事方能行權
　若心粗只從事皮膚上綽過如此行權便就錯了巽
　伏也入也
問巽何以為徳之制曰巽為資斧巽多作斷制之象盖
　巽字之義非順所能盡乃順而能入之義謂巽一陰
　入在二陽之下是入細直徹到底不只是到皮子上
　如此方能斷得殺若不見得盡如何可以行權
問井徳之地曰井有本故澤及於物而井未嘗動故曰
　居其所而遷如人有徳而後能施以及人然其徳性
　未嘗動也井以辨義如人有徳而其施見於物自有
　斟酌裁度
問巽稱而隱曰以巽以行權觀之則稱字宜音去聲為
　稱物之義又問巽有優游巽入之義權是仁精義熟
　於事能優游以入之意曰是又曰巽是入細底意説
　在九卦之後是八卦事了方可以行權某前時以稱
　揚為説錯了
問巽以行權權是逶迤曲折以順理否曰然巽有入之
　義巽為風如風之入物只為巽便能入義理之中無
　細不入又問巽稱而隱隐亦是入物否曰隱便是不
　見處
巽以行權兑見而巽伏權是隱然做底物事若顯然底
　做却不成行權(以上語/類六條)
　　右第七章
問易之所言無非天地自然之理人生日用之所不能
　湏㬰離者故曰不可逺曰是
易不可為典要易不是確定硬本子揚雄太𤣥却是可
　為典要他排定三百六十四贊當晝三百六十四贊
　當夜晝底吉夜底凶吉之中又自分輕重凶之中又
　自分輕重易却不然有陽居陽爻而吉底又有凶底
　有陰居陰爻而吉底又有凶底有有應而吉底有有
　應而凶底是不可為典要之書也是有那許多變所
　以如此
使知懼便是使人有戒懼之意易中説如此則吉如此
　則凶是也既知懼則雖無師保一似臨父母相似常
　恁地戒懼(以上語/類三條)
　　右第八章
問雜物撰徳辨是與非則非其中爻不備曰這樣處曉
　不得某常疑有闕文先儒觧此多以為互體如屯卦
　震下坎上就中間四爻觀之自二至四則為坤自三
　至五則為艮故曰非其中爻不備互體説漢儒多用
　之左傳中一處説占得觀卦處亦舉得分明看来此
　説亦不可廢
問其要无咎其用柔中也近君則當柔和逺去則當有
　强毅剛果之象始得此二之所以不利然而居中所
　以无咎也是恁地説
問上下貴賤之位何也曰四二則四貴而二賤五三則
　五貴而三賤上初則上貴而初賤上雖無位然本是
　貴重所謂貴而无位髙而无民在人君則為天子父
　天子師在他人則清髙而在物外不與事者此所以
　為貴也(以上語/類三條)
　　右第九章
問道有變動故曰爻爻有等故曰物物相雜故曰文曰
　道有變動不是指那陰陽老少之變是説卦中變動
　如乾卦六畫初潛二見三惕四躍這箇便是有變動
　所以謂之爻爻中自有等差或髙或低或逺或近或
　貴或賤皆謂之等易中便可見如説逺近相取而悔
　吝生近而不相得則凶二與四同功而異位二多譽
　四多懼近也三與五同功而異位三多凶五多功貴
　賤之等也又曰列貴賤者存乎位皆是等也物者想
　見古人占卦必有箇物事名為物而今亡矣這箇物
　是那列貴賤辨尊卑底物相雜故曰文如有君又有
　臣便為君臣之文是兩物相對待在這裏故有文若
　相離去不相午便不成文矣卦中有陰爻又有陽爻
　相間錯則為文若有陰無陽有陽無陰如何得有文
　(語/類)
　　右第十章
其辭危是有危懼之意故危懼者能使之安平慢易者
　能使之傾覆易之書於萬物之理無所不具故曰百
　物不廢其要是約要之義若作平聲則是要其歸之
　意又曰要去聲是要恁地要平聲是這裏取那裏意
　思又曰其要只欲无咎(語/類)
　　右第十一章
或問乾是至健不息之物經歴艱險處多雖有險處皆
　不足為其病自然足以進之而無難否曰不然舊亦
　嘗如此説覺得終是硬説易之書本意不如此正要
　人知險而不進不説是我至健順了凡有險阻只認
　冒進而無難如此大非聖人作易之意觀上文云易
　之興也其當殷之末世周之盛徳耶至此之謂易之
　道也看他此語但是恐懼危險不敢輕進之意乾之
　道便是如此卦中皆然所以多説見險而能止如需
　卦之類可見易之道正是要人知進退存亡之道若
　如冒險前進必陷於險是知進而不知退知存而不
　知亡豈乾之道耶惟其至健而知險故止於險而不
　陷於險也又曰此是就人事上説又曰險與阻不同
　險是自上視下見下之險故不敢行阻是自下觀上
　為上所阻故不敢進
大要乾坤只是循理而已他若知得前有險之不可乘
　而不去則不陷於險知得前有阻之不可冒而不去
　則不困於阻若人不循理以私意行乎其間其過乎
　剛者雖知險之不可乘却硬要乘則陷於險矣雖知
　阻之不可越却硬要越則困於阻矣只是順理便無
　事又問在人固是如此以天地言之則如何曰在天
　地自是無險阻這只是大綱説箇乾坤底意思如此
　又曰順自是畏謹宜其不越夫阻如健却宜其不畏
　險然却知險而不去盖他當憂患之際故也
因言乾坤簡易知險知阻而曰知險阻便不去了惟其
　簡易所以知險阻而不去敬子云今行險徼倖之人
　雖知險阻而猶冒昧以進惟乾坤徳行本自簡易所
　以知險阻
又説知險知阻曰舊因登山而知之自上而下則所見
　為險自下而上則所向為阻盖乾則自上而下坤則
　自下而上健則遇險亦易順則遇阻亦簡然易則可
　以濟險而簡亦有可渉阻之理
易只是一陰一陽做出許多樣事夫乾夫坤一叚也似
　上靣知大始作成物意思説諸心只是見過了便説
　這箇屬陽研諸慮是研窮到底似那安而能慮直是
　子細這箇屬陰定吉凶是陽成亹亹是陰便是上靣
　作成物且以做事言之吉凶未定時人自意思懶散
　不肯做去吉凶定了他自勉勉做将去所以屬陰大
　率陽是輕清底物事之輕清底屬陽陰是重濁底物
　事之重濁者屬陰成亹亹是做将去
能説諸心能研諸慮方始能定天下之吉凶成天下之
　亹亹凡事見得通透了自然歡説既説諸心是理㑹
　得了於事上更審一審便是研諸慮研是更去研磨
　定天下之吉凶是剖判得這事成天下之亹亹是做
　得這事業
問變化云為吉事有祥象事知器占事知來曰上兩句
　只説理如此下兩句是人就理上知得在陰陽則為
　變化在人事則為云為吉事自有祥兆惟其理如此
　故於變化云為則象之而知己有之器於吉事有祥
　則占之而知未然之事也又問器字是凡見於有形
　之實事者皆為器否曰易中器字是恁地説
天地設位四句説天人合處天地設位便聖人成其功
　能人謀鬼謀則雖百姓亦可以與其能成能與與能
　雖大小不同然亦是小小底造化之功用然百姓與
　能却湏因蓍龜而方知得人謀鬼謀如謀及乃心庶
　人卜筮相似
問八卦以象告(至/)失其守者其辭屈一叚竊疑自吉凶
　可見矣而上只是總説易書所載如此自變動以利
　言而下則專就人占時上説曰然又問易之情近而
　不相得則凶或害之悔且吝是如何曰此疑是指占
　法而言想古人占法更多今不見得盖逺而不相得
　則安能為害惟切近不相得則凶害便能相及如一
　箇凶人在五湖四海之外安能害自家若與之為鄰
　近則有害矣又問此如今人占火珠林課底若是凶
　神動與世不相干則不能為害惟是克世應世則能
　為害否曰恐是這樣意思(以上語/類九條)
　　右第十二章
　　説卦
問參天兩地舊説以為五生數中天參地兩不知其説
　如何曰如此只是三天兩地不見參兩之意参天者
　參而三之兩地者兩之以二也以方員而言則七八
　九六之數都自此而起問以方員而言參兩如天之
　員徑一則以圍三而參之地之方徑一則以圍四而
　兩之否曰然
問觀變於陰陽而立卦觀變是就蓍數上觀否曰恐只
　是就陰陽上觀未用説到蓍數處
問觀變於陰陽而立卦發揮於剛柔而生爻既有卦則
　有爻矣先言卦而後言爻何也曰自作易言之則有
　爻而後有卦此却似自後人觀聖人作易而言方其
　立卦時只見是卦及細别之則有六爻問陰陽剛柔
　一也而别言之何也曰觀變於陰陽近於造化而言
　發揮剛柔近於人事而言且如㤗卦以卦言之只見
　得小往大來陰陽消長之意爻裏靣便有包荒之類
問近見先生易詩云立卦生爻自有因兩儀四象已前
　陳因字之義如何曰卦爻因儀象而生立即兩儀生
　四象四象生八卦之意又問生爻指言重卦否曰然
問和順道徳而理於義是就聖人上説是就易上説曰
　是説易又問和順是聖人和順否曰是易去和順道
　徳而理於義如吉凶消長之道順而無逆是和順道
　徳也理於義則又極其細而言隨事各得其宜之謂
　也和順道徳如極髙明理於義如道中庸
和順道徳而理於義是統説底窮理盡性至命是分説
　底上一句是離合言之下一句以淺深言之
窮理是理㑹得道理窮盡盡性是做到盡處如能事父
　然後盡仁之性能事君然後盡義之性
窮理是窮得物盡得人性到得那天命所以説道性命
　之源
窮理是知字上説盡性是仁字上説言能造其極也至
　於範圍天地是至命言與造化一般
窮理盡性以至於命本是就易上説易上都説物理便
　是窮理盡性即此便是至命諸先生把來就人上説
　能窮理盡性了方至於命
問窮理盡性以至於命曰此言作易者如此後來不合
　将作學者事看如孟子盡心知性知天之説豈(疑是/亦字)
　與此是一串却是學者事只於窮理上著工夫窮得
　理時性與命在其中矣横渠之説未當(以上語類/十一條)
問和順道徳而理於義窮理盡性以至於命莫非命也
　順受其正則君子於此将何如哉亦曰脩其在我者
　以聴其在天者而已矣曰和順於道徳是黙契本原
　處理於義是應變合宜處物物皆有理湏一一推窮
　性則是理之極處故云盡命則性之所自來處以此
　推之自不重複不必如前所説(荅許順之/○文集)
昔者聖人之作易将以順性命之理聖人作易只是要
　發揮性命之理模寫那箇物事下文所説陰陽剛柔
　仁義便是性中有這箇物事
問将以順性命之理而下言立天地人之道乃繼之以
　兼三才而兩之此恐言聖人作易之由如觀鳥獸之
　文與地之宜始作八卦相似盖聖人見得三才之理
　只是隂陽剛柔仁義故為兩儀四象八卦也只是這
　道理六畫而成卦也只是這道理曰聖人見得天下
　只是這兩箇物事故作易只是模寫出這底問模寫
　出來便所謂順性命之理性命之理便是隂陽剛柔
　仁義否曰便是順性命之理問兼三才如何分曰以
　一卦言之上兩畫是天中兩畫是人下兩畫是地兩
　卦各自看則上與三是天五與二為人四與初為地
　問以八卦言之則九三者天之陽六三者天之陰九
　二者人之仁六二者人之義初九者地之剛初六者
　地之柔不知是否曰恁地看也得如上便是天之陰
　三便是天之陽五便是人之仁二便是人之義四便
　是地之柔初便是地之剛
問仁是柔如何却屬乎剛義是剛如何却屬乎柔曰盖
　仁本是柔底物事發出來却剛但看萬物發生時便
　自恁地奮迅出來有剛底意思義本是剛底物事發
　出來却柔但看萬物肅殺時便恁地收歛憔悴有柔
　底意思如人春夏間陽勝却有懈怠處秋冬間陰勝
　却有健實處又問揚子雲君子於仁也柔於義也剛
　如何曰仁體柔而用剛義體剛而用柔銖曰此豈所
　謂陽根隂陰根陽耶曰然
先天圖更不可易自復至乾為陽自姤至坤為陰以乾
　坤定上下之位次坎離列左右之門為正以象言之
　天居上地居下艮為山故居而北兑為澤故居東南
　離為日故居於東坎為月故居於西震為雷居東北
　巽為風居西南
問山澤通氣只為兩卦相對所以氣通曰澤氣升於山
　為雲為雨是山通澤之氣山之泉脈流於澤為泉為
　水是澤通山之氣是兩箇之氣相通
射一音亦是不相厭之意一音食是不相害水火本相
　殺㓕用一物隔著却相為用此二義皆通
數往者順這一叚是從卦氣上看来也是從卦畫生處
　看來恁地方交錯成六十四
易逆數也似康節説方可通
所問先天圖曲折細詳圖意若自乾一横排至坤八此
　則全是自然故説卦云易逆數也(皆自己生以/得未生之卦)若如
　圓圖則湏如此方見陰陽消長次第(震一陽離兑二/陽乾三陽巽一)
　(陰坎艮二/陰坤三陰)雖似稍渉安排然亦莫非自然之理自冬
　至至夏至為順盖與前逆數者相反(皆自未生而反/得已生之卦)
　自夏至至冬至為逆盖與前逆數者同其左右與今
　天文家説左右不同盖從中而分其初若有左右之
　勢爾(自北而東為左/自南而西為右)
先天圖一日有一箇恁地道理一月有一箇恁地道理
　以至合元㑹運世十二萬九千六百嵗亦只是這箇
　道理且以月言之自坤而震月之始生初三日也至
　兑則月之上弦初八日也至乾則月之望十五日也
　至巽則月之始虧十八日也至艮則月之下弦二十
　三日也至坤則月之晦三十日也(以上語/類十條)
先天之説昨已報商伯矣来諭亦推得行然皆未能究
　其縕湏先將六十四卦作一横圖則震巽復遇正在
　中間先自震復而却行以至於乾乃自巽姤而順行
　以至於坤便成圓圖而春夏秋冬晦朔弦望晝夜昏
　旦皆有次第此作圖之大㫖也又左方百九十二爻
　本皆陽右方百九十二爻本皆陰乃以對望交相博
　易而成此圖若不從中起以向兩端而但從頭至尾
　則此等類皆不可通矣試用此意推之當自見得也
　(荅葉永卿/○文集)
雷以動之以下四句取象義多故以象言艮以止之以
　下四句取卦義多故以卦言又曰喚山以止之又不
　得只得云艮以止之
勞乎坎是説萬物休息底意成言乎艮艮在東北是説
　萬物終始處
帝出乎震以下何以知其為文王之卦位曰康節之説
　如此問子細看此數叚前兩叚説伏羲卦位後兩叚
　自帝出乎震以下説文王卦位自神者妙萬物而為
　言下有兩叚前一叚乃文王卦位後叚乃伏羲底恐
　夫子之意以為伏羲文王所定方位不同如此然生
　育萬物既如文王所次則其方位非如伏羲所定亦
　不能變化既成萬物無伏羲底則做文王底不出竊
　恐文義如此説較分明曰如是則其歸却主在伏羲
　上恁地説也好但後兩叚却除了乾坤何也曰竊恐
　著一句神者妙萬物而為言引起則乾坤在其中矣
　曰恐是如此問且如雷風水火山澤自不可喚作神
　曰神者乃其所以動所以撓者是也
文王八卦坎艮震在東北離坤兑在西南所以分陰方
　陽方
文王八卦有些似京房卦氣不取卦畫只取卦名京房
　卦氣以復中孚屯為次復陽氣之始也中孚陽實在
　内而未發也屯始發而艱難也只取名義文王八卦
　配四方四時離南坎北震東兑西若卦畫則不可移
　換
震一索而得男一叚看來不當專作揲蓍看揲蓍有不
　依這序時便説不通大槩只是乾求於坤而得震坎
　艮坤求於乾而得巽離兑一二三者以其畫之次序
　言也
卦象指文王卦言所以乾言為寒為冰(以上語/類七條)
　　序卦
問序卦或以為非聖人之書信乎曰此沙隨程氏之説
　也先儒以為非聖人之蘊某以為謂之非聖人之精
　則可謂非易之蘊則不可周子分精與藴字甚分明
　序卦却正是易之藴事事夾雜都有在裏靣問如何
　謂易之精曰如易有太極是生兩儀兩儀生四象四
　象生八卦這是易之精問如序卦中亦見消長進退
　之義喚作不是精不得曰此正是事事夾雜有在裏
　靣正是蘊湏是自一箇生出來以至於無窮便是精
序卦自言天地萬物男女夫婦是因咸恒為夫婦之道
　説起非如舊人分天道人事之説大率上經用乾坤
　坎離為始終下經便當用艮兑巽震為始終
問序卦中有一二處不可曉處如六十四卦獨不言咸
　卦何也曰夫婦之道即咸也問恐亦如上經不言乾
　坤但言天地則乾坤可見否曰然問不養則不可以
　動故受之以大過何也曰動則過矣故小過亦曰有
　其信者必行之故受之以小過問物不可以終壯故
　受之以晉壯與晉何别曰不但如此壯而已又更湏
　進一歩也
問禮義有所錯錯字陸氏兩音如何曰只是作措字謂
　禮義有所設施耳
問序卦中如所謂緩必有所失似此等事恐後人道不
　到曰然問緩字恐不是遲緩之緩乃是懈怠之意故
　曰觧緩也曰緩是散漫意問如縱弛之類曰然(以上/語類)
　(五/條)
　　雜卦
雜卦反對之義只是反覆則其吉凶禍福動靜剛柔皆
　相反了曰是如此不知如何數卦又不對了大畜時
　也也曉不得又與无妄不相反是如何臨觀更有與
　求之義臨以二陽言之則二陽可以臨上四隂以卦
　爻言之則六五上六又以上而臨下觀自下而觀上
　則為觀是平聲自上而為物之觀是去聲噬嗑食也
　賁无色也義雖可通但不相反謙輕是以謙抑不自
　尊重女待男而行所以為漸
謙輕而豫怠輕是卑小之義豫是悦之極便放倒了如
　　上六冥豫是也
　伊川説未濟男之窮為三陽失位以為斯義得之成都
　　隱者見張欽夫説伊川之在涪也方讀易有篐桶人
　　以此問伊川伊川不能荅其人云三陽失位火珠林
　　上已有伊川不曽看雜書所以被他説動了(以上語/類三條)
　
　
　
　
　
　
　
　
　
　
御纂朱子全書卷三十二
　欽定四庫全書
御纂朱子全書卷三十三
　　尚書一
　　　綱領
　伯豐問尚書古文今文有優劣否曰孔壁之傳漢時却
　　不傳只是司馬遷曾師授如伏生尚書漢世却多傳
　　者鼂錯以伏生不曾出其女口授有齊音不可曉者
　　以意屬成此載於史者及觀經傳及孟子引享多儀
　　出自洛誥却無差只疑伏生偏記得難底却不記得
　　易底然有一説可論難易古人文字有一般如今人
　　書簡説話雜以方言一時記録者有一般是做出告
　　戒之命者疑盤誥之類是一時告語百姓盤庚勸諭
　　百姓遷都之類是出於記録至於蔡仲之命微子之
　　命冏命之屬或出當時做成底詔誥文字如後世朝
　　廷詞臣所為者然更有脱簡可疑處蘓氏傳中於乃
　　洪大誥治之下畧考得些小胡氏皇王大紀考究得
　康誥非周公成王時乃武王時盖有孟侯朕其弟小
　子封之語若成王則康叔為叔父矣又其中首尾只
　稱文考成王周公必不只稱文考又有寡兄之語亦
　是武王與康叔無疑如今人稱劣兄之類又唐叔得
　禾傳記所載成王先封唐叔後封康叔決無姪先叔
　之理吳才老又考究梓材只前面是告戒其後都稱
　王恐自是一篇不應王告臣下不稱朕而自稱王耳
　兼酒誥亦是武王之時如此則是斷簡殘編不無遺
　漏今亦無從考正只得於言語句讀中有不可曉者
　闕之又問壁中之書不及伏生書否曰如大禹謨又
　却明白條暢雖然如此其閒大體義理固可推索但
　於不可曉處闕之而意義深逺處自當推究翫索之
　也
書有兩體有極分暁者有極難暁者某恐如盤庚周誥
　多方多士之類是當時召之來而面命之面教告之
　自是當時一類説話至於旅獒畢命微子之命君陳
　君牙冏命之屬則是當時脩其辭命所以當時百姓
　都曉得者有今時老師宿儒之所不曉今人之所不
　曉者未必不當時之人却識其詞義也
某嘗患尚書難讀後来先將文義分明者讀之聱訛者
　且未讀如二典三謨等篇義理明白句句是實理堯
　之所以為君舜之所以為臣臯陶稷契伊傅軰所言
　所行最好紬繹翫味體貼向自家身上来其味自别
二典三謨其言奥雅學者未遽曉㑹後面盤誥等篇又
　難看且如商書中伊尹告太甲五篇説得極切其所
　以治心脩身處雖為人主言然初無貴賤之别宜取
　細讀極好今人不於此等處理㑹却只理㑹小序某
　看得書小序不是孔子自作只是周秦閒低手人作
　然後人亦自理㑹他本義未得且如臯陶矢厥謨禹
　成厥功帝舜申之申重也序者本意先説臯陶後説
　禹謂舜欲令禹重説故將申字係禹字盖伏生書以
　益稷合於臯陶謨而思日贊贊襄哉與帝曰来禹汝
　亦昌言禹拜曰都帝予何言予思日孜孜相連申之
　二字便見是舜令禹重言之意此是序者本意今人
　都不如此説說得雖多皆非其本意也
問可學近讀何書曰讀尚書曰尚書如何看曰須要考
　歴代之變曰世變難看唐虞三代事浩大闊逺何處
　測度不若求聖人之心如堯則考其所以治民舜則
　考其所以事君且如湯誓湯曰予畏上帝不敢不正
　熟讀豈不見湯之心大抵尚書有不必解者有須著
　意解者不必解者如仲虺之誥太甲諸篇只是熟讀
　義理自分明何俟於解如洪範則須著意解如典謨
　諸篇辭稍雅奥亦須畧解若如盤庚諸篇已難解而
　康誥之屬則已不可解矣昔日伯恭相見語之以此
　渠云亦無可闕處因語之云若如此則是讀之未熟
　後二年相見云誠如所説
尚書孔安國傳此恐是魏晉閒人所作托安國為名與
　毛公詩傳大叚不同今觀序文亦不類漢文章(漢時/文字)
　(粗魏晉閒/文字細)如孔叢子亦然皆是那一時人所為
某嘗疑孔安國書是假書如毛公詩如此高簡大叚争
　事漢儒訓釋文字多是如此有疑則闕今此却盡釋
　之豈有千百年前人説底話收拾於灰燼屋壁中與
　口傳之餘更無一字訛舛理㑹不得兼小序皆可疑
　堯典一篇自説堯一代為治之次序至讓於舜方止
　今却説是讓於舜後方作舜典亦是見一代政事之
　終始却説歴試諸艱是為要受讓時作也至後諸篇
　皆然况先漢文章重厚有力量今大序格致極輕疑
　是晉宋閒文章况孔書至東晉方出前此諸儒皆不
　曾見可疑之甚
或問書觧誰者最好莫是東坡書為上否曰然又問但
　若失之簡曰亦有只消如此觧者
荆公不觧洛誥但云其閒煞有不可強通處今姑擇其
　可曉者釋之今人多説荆公穿鑿他却有如此處若
　後来人觧書又却須要解盡
先生因説古人説話皆有源流不是胡亂荆公解聰明
　文思處牽合洪範之五事此却是穿鑿如小旻詩云
　國雖靡止或聖或否民雖靡膴或哲或謀或肅或艾
　却合洪範五事此人往往曾傳箕子之學劉文公云
　人受天地之中以生等語亦是有所師承不然亦必
　曾見上世聖人之遺書大抵成周時於王都建學盡
　收得上世許多遺書故其時人得以觀覽而剽聞其
　議論當時諸國想亦有書若韓宣子適魯見易象與
　魯春秋但比王都差少耳故孔子看了魯國書猶有
　不足得孟僖子以車馬送至周入王城見老子因得
　徧觀上世帝王之書
胡安定書觧未必是安定所注行實之類不載但言行
　録上有少許不多不見有全部専破古説似不是胡
　平日意又閒引東坡説東坡不及見安定必是偽書
問書當如何看曰且看易曉處其他不可曉者不要強
　説縱說得出恐未必是當時本意近世解書者甚衆
　往往皆是穿鑿如吕伯恭亦未免此也(以上語類/十二條)
世傳孔安國尚書序言伏生口傳書二十八篇堯典臯
　陶謨禹貢甘誓湯誓盤庚髙宗肜日西伯戡黎㣲子
　牧誓洪範金縢大誥康誥酒誥梓材召誥洛誥多士
　無逸君奭多方立政顧命吕刑文侯之命費誓秦誓
　孔氏壁中書增多二十五篇大禹謨五子之歌𦙍征
　仲虺之誥湯誥伊訓太甲上太甲中太甲下咸有一
　徳説命上説命中説命下泰誓上泰誓中泰誓下武
　成旅獒㣲子之命蔡仲之命周官君陳畢命君牙冏
　命分伏生書中四篇為九篇又增多五篇舜典益稷
　盤庚中盤庚下康王之誥并序一篇合之凡五十九
　篇及安國作傳遂引序以冠其篇首而定為五十八
　篇今世所行公私版本是也然漢儒以伏生之書為
　今文而謂安國之書為古文以今考之則今文多艱
　澀而古文反平易或者以為今文自伏生女子口授
　鼂錯時失之則先秦古書所引之文皆已如此或者
　以為記録之實語難工而潤色之雅詞易好則暗誦
　者不應偏得所難而考文者反専得其所易是皆有
　不可知者至諸序之文或頗與經不合如康誥酒誥
　梓材之類而安國之序又絶不類西京文字亦皆可
　疑獨諸序之本不先經則賴安國之序而可見故今
　别定此本一以諸篇本文為經而復合序篇於後使
　覽者得見聖經之舊而不亂乎諸儒之説又論其所
　以不可知者如此使讀者姑務沈潜反復乎其所易
　而不必穿鑿傅㑹於其所難者云紹熈庚戌十月壬
　辰新安朱某識(書臨漳所/刋四經後)
古今書文雜見先秦古記各有證驗豈容廢絀不能無
　可疑處只當翫其所可知而闕其所不可知耳小序
　决非孔門之舊安國序亦决非西漢文章向来語人
　人多不觧惟陳同父聞之不疑要是渠識得文字體
　製意度耳讀書翫理外考證又是一種工夫所得無
　㡬而費力不少向来偶自好之固是一病然亦不可
　謂無助也孔氏書序與孔叢子文中子大畧相似所
　書孔臧不為宰相而禮賜如三公等事皆無其實而
　通鑑亦誤信之則考之不精甚矣(答孫/季和)
書小序可考但如康誥等篇决是武王時書却因周公
　初基以下錯出數簡遂誤以為成王時書然其詞以
　康叔為弟而自稱寡兄追誦文王而不及武王其非
　周公成王時語的甚(吳才老胡明/仲皆嘗言之)至於梓材半篇全
　是臣下告君之詞而亦誤以為周公誥康叔而不之
　正也其可疑處類此非一太史公雖用其體而不全
　取其文如商紀中所載湯誥全非今孔氏書也雖其
　詞龎亂不若今書之懿然亦見遷書之體或未必全
　是師法書序也(按漢書遷嘗從/孔安國受書)大抵古書多此體如
　易序卦亦是此類若便斷為孔子之筆恐無是理也
　(答孫/季和)
尚書頃嘗讀之苦其難而不能竟也注疏程張之外蘓
　氏説亦有可觀但終是不純粹林少頴説召誥已前
　亦詳備聞新安有吳才老禆傳頗有發明却未曾見
　試并考之諸家雖或淺近要亦不無小補但在詳擇
　之耳不可以篇帙浩汗而遽憚其煩也(答或人○以/上文集四條)
　　虞書
　　　堯典
若稽古帝堯作書者敘起
林少穎觧放勲之放作推而放之四海之放比之程氏
　説為優
安安只是箇重疊字言堯之聰明文思皆本於自然不
　出於勉強也允則是信實克則是能(以上語/類三條)
問欽明文思某謂恐當從去聲讀若只作思慮之思未
　見其發揮於事業處曰作去聲讀為是(答潘子善/○文集)
克明俊徳只是明已之徳詞意不是明俊徳之士
任道問堯典以親九族説者謂上至髙祖下至𤣥孫林
　少頴謂若如此只是一族所謂九族者父族四母族
　三妻族二是否曰父族謂本族姑之夫姊妹之夫女
　子之夫家母族謂母之本族母族與姨母之家妻族
　則妻之本族與其母族是也上殺下殺旁殺只看所
　畫宗族圖可見
平章百姓只是近處百姓黎民則合天下之民言之矣
　典謨中百姓只是説民如罔咈百姓之類若是國語
　中説百姓則多是指百官族姓
百姓昭明百姓只是畿内之民昭明只是與他分别善
　惡辨是與非以上下文言之即齊家治國平天下之
　事(以上語/類四條)
問克明俊徳(止/)黎民於變時雍俊徳或以為己之明徳
　或以為俊徳之士百姓或以為民或以為百官未知
　二説如何若以大學之序觀之則俊徳為己之明徳
　百姓為民似無可疑者曰俊徳當依大學説百姓程
　先生以為畿内之民是也(答潘子善/○文集)
羲和即是那四子或云有羲伯和伯共六人未必是
羲和主厯象授時而已非是各行其方之事
厯是古時一件大事故炎帝以鳥名官首曰鳯鳥氏厯
　正也嵗月日時既定則百工之事可考其成程氏王
　氏兩説相兼其義始備
厯是書象是噐無厯則無以知三辰之所在無璣衡則
　無以見三辰之所在
問寅賔出日寅餞納日如何曰恐當從林少頴觧寅賔
　出日是推測日出時候寅餞納日是推測日入時候
　如土圭之法是也暘谷南交昧谷幽都是測日景之
　處宅度也古書度字有作宅字者東作南訛西成朔
　易皆節候也東作如立春至雨水節之類寅賔則求
　之於日星鳥則求之於夜厥民析因夷隩非是使民
　如此民自是如此因者因其析後之事夷者萬物收
　成民皆優逸之意孳尾至氄毛亦是鳥獸自然如此
　如今厯書記鳴鳩拂羽等事程泰之觧暘谷南交昧
　谷幽都以為築一臺而分為四處非也古注以為羲
　仲居治東方之官非也若如此只是東方之民得東
　作他處更不耕種矣西方之民享西成他方皆不斂
　穫矣大抵羲和四子皆是掌厯之官觀於咨汝羲暨
　和之辭可見敬致乃冬夏致日春秋致月是也
東作只是言萬物皆作當春之時萬物皆有發動之意
　與南訛西成為一類非是令民耕作
敬致只是冬夏致日之致寅賔是賔其出寅餞是餞其
　入敬致是致其中北方不説者北方無日故也
自疇咨若時登庸到篇末只是一事皆是為禪位設也
　一舉而放齊舉𦙍子再舉而驩兠舉共工三舉而四
　岳舉鯀皆不得其人故卒以天下授舜
正淳問四岳百揆曰四岳是總在外諸侯之官百揆則
　總在内百官者又問四岳是一人是四人曰汝能庸
　命巽朕位不成讓與四人又如咨二十有二人乃四
　岳九官十二牧尤見得四岳只是一人因言孔壁尚
　書漢武帝時方出又不行於世至東晉時方顯故揚
　雄趙岐杜預諸儒悉不曾見如周官乃孔氏書説得
　三公三孤六卿極分明漢儒皆不知只見伏生書多
　説司徒司馬司空遂以此為三公不知此只是六卿
　之半武王初是諸侯故只有此三官又其他篇説此
　三官者皆是訓誥諸侯之詞如三郊三遂亦是用天
　子之半伏生書只顧命排得三公三孤六卿齊整如
　曰太保奭芮伯彤伯畢公衛侯毛公召公與畢公毛
　公是三公芮伯彤伯衛侯是三孤太保是冢宰芮伯
　是司徒衛侯是康叔為司冦所以康誥中多説刑三
公只是以道義傅保王者無職事官屬却下行六卿事
庸命方命之命皆謂命令也庸命者言能用我之命以
　巽朕位也方命者言止其命令而不行也王氏曰圓
　則行方則止猶今言廢閣詔令也盖鯀之為人悻戾
　自用不聼人言語不受人教令也
先儒多疑舜乃前世帝王之後在堯時不應在側陋此
　恐不然若漢光武只是景帝七世孫已在民間耕稼
　了况上古人夀長傳數世後經歴之逺自然有㣲而
　在下者(以上語類/十二條)
堯典卒章我其試哉女于時觀厥刑于二女皆堯言也
　釐降二女于媯汭嬪于虞乃史氏記堯下嫁二女於
　媯水之旁而為婦於虞氏耳帝曰欽哉者戒敕二女
　之言猶所謂往之女家必敬必戒者也今自孔傳及
　諸家皆失之殊不成文理也(記尚書三/義○文集)
　　　舜典
濬哲文明温恭允塞細分是八字合而言之却只是四
　事濬是明之發處哲則見於事也文是文章明是明
　著易中多言文明允是就事上説塞是其中實處
濬哲文明温恭允塞是八徳問徽五典是使之掌教納
　于百揆是使之宅百揆賔于四門是使之為行人之
　官納大麓恐是為山虞之官曰若為山虞則其職益
　卑且合從史記説使之入山雖遇風雨弗迷其道也
堯命舜曰三載汝陟帝位舜讓于徳弗嗣則是不居其
　位也其曰受終于文祖只是攝行其事也故舜之攝
　不居其位不稱其號只是攝行其職事耳到得後来
　舜遜於禹不復言位止曰總朕師爾其曰汝終陟元
　后則今不陟也率百官若帝之初者但率百官如舜
　之初爾
問六宗曰古注説得自好鄭氏宗讀為禜即祭法中所
　謂祭時祭寒暑祭日祭月祭星祭水旱者如此説則
　先祭上帝次禋六宗次望山川然後徧及羣神次序
　皆順問五峰取張髦昭穆之説如何曰非唯用改易
　經文兼之古者昭穆不盡稱宗唯祖有功宗有徳故
　云祖文王而宗武王且如西漢之廟唯文帝稱太宗
　武帝稱世宗至唐廟乃盡稱宗此不可以為據
問輯五瑞既月乃日覲四岳羣牧班瑞于羣后恐只是
　王畿之諸侯輯斂瑞玉是命圭合信如㸃檢牌印之
　屬如何曰不當指殺王畿如顧命太保率東方諸侯
　畢公率西方諸侯不數日間諸侯皆至如此之速
汪季良問望禋之説曰注以至于岱宗柴為句某謂當
　以柴望秩于山川為一句
協時月正日只是去合同其時日月爾非謂作歴也每
　遇廵狩凡事理㑹一遍如文字之類
或問舜之廵狩是一年中遍四岳否曰觀其末後載歸
　格于藝祖用特一句則是一年遍廵四岳矣問四岳
　惟衡山最逺先儒以為非今之衡山别自有衡山不
　知在甚處曰恐在嵩山之南若如此則四岳相去甚
　近矣然古之天子一嵗不能遍及四岳則到一方境
　上㑹諸侯亦可周禮有此禮(銖録云唐虞時以潜山/為南岳五嶽亦近非是)
　(一年只徃一處○/以上語類八條)
舜典肆覲東后五玊三帛二生一死贄便當屬此文下
　言其見東方諸侯而使各以其物為贄也其下乃云
　協時月正日同律度量衡脩五禮如五器乃得事之
　序而文勢亦順如亦齊同之義卒乃復者言既訖事
　而旋反二句皆張子説也(記尚書三/義○文集)
仲黙集註尚書至肇十有二州因云禹即位後又并作
　九州曰也見不得但後面皆只説帝命式于九圍以
　有九有之師不知是甚時又復并作九州
問舜不惟徳盛又且才髙嗣位未幾如齊七政覲四岳
　協時月正日同律度量衡肇十二州封十二山及四
　罪而天下服一齊做了其功用神速如此曰聖人作
　處自别故書稱三載底可績(以上語/類二條)
虞書論刑最詳而舜典所記尤宻其曰象以典刑者象
　如天之垂象以示人而典者常也示人以常刑所謂
　墨劓剕宫大辟五刑之正也所以待夫元惡大憝殺
　人傷人穿窬滛放凡罪之不可宥者也曰流宥五刑
　者流放竄殛之類所以待夫罪之稍輕雖入於五刑
　而情可矜法可疑與夫親貴勲勞而不可加以刑者
　也(四凶正/合此法)曰鞭作官刑扑作教刑者官府學校之刑
　以待夫罪之輕者也曰金作贖刑罪之極輕雖入於
　鞭扑之刑而情法猶有可議者也(疑後世始有贖五/刑法非聖人有也)
　此五句者從重及輕各有條理法之正也曰眚災肆
　赦者眚謂過誤災謂不幸若人有如此而入於當贖
　之刑則亦不罰其金而直赦之也(此一條専為輕刑/設春秋肆大眚則)
　(過誤之大入於典刑者亦肆之矣所以為失刑也書/又曰宥過無大明過之大入於典刑者特用流法以)
　(宥之/耳)曰怙終賊刑者怙謂有恃終謂再犯若人有如
　此而入於當宥之法則亦不宥以流而必刑之也此
　二句者或由重而即輕或由輕而入重猶今律之有
　名例又用法之權衡所謂法外意也聖人立法制刑
　之本末此七言者大畧盡之矣雖其輕重取舍陽舒
　隂惨之不同然欽哉欽哉惟刑之恤之意則未始不
　行乎其間也盖其輕重豪釐之間各有攸當者乃天
　討不易之定理而欽恤之意行乎其間則可以見聖
　人好生之本心矣夫豈一於輕而已哉又以舜命臯
　陶之辭考之士官所掌惟象流二法而已(鞭扑以下/官府學校)
　(随事施行不領於/士官事之宜也)其曰惟明克允則或刑或宥亦惟
　其當而無以加矣又豈一於宥而無刑哉今必曰堯
　舜之世有宥而無刑則是殺人者不死而傷人者不
　刑也是聖人之心不忍於元惡大憝而反忍於銜寃
　抱痛之良民也是所謂怙終賊刑刑故無小者皆為
　空言以誤後世也其必不然也亦明矣夫刑雖非先
　王所恃以為治然明刑弼教禁民為非則所謂傷肌
　膚以懲惡者亦既竭心思而繼之以不忍人之政之
　一端也今徒流之法既不足以止穿窬滛放之姦而
　其過於重者則又有不當死而死如彊暴賍滿之類
　者茍采陳羣之議一以宫剕之辟當之則雖殘其支
　體而實全其軀命且絶其為亂之本而使後無以肆
　焉豈不仰合先王之意而下適當世之宜哉况君子
　得志而有為則飬之之具教之之術亦必随力之所
　至而汲汲焉固不應因循茍且直以不飬不教為當
　然而熟視其爭奪相殺於前也(答鄭/景望)
聖人之心未感於物其體廣大而虚明絶無豪髪偏倚
　所謂天下之大本者也及其感於物也則喜怒哀樂
　之用各随所感而應之無一不中節者所謂天下之
　逹道也盖自本體而言如鏡之未有所照則虚而已
　矣如衡之未有所加則平而已矣至語其用則以其
　至虚而好醜無所遁其形以其至平而輕重不能違
　其則此所以致其中和而天地位萬物育雖以天下
　之大而舉不出乎吾心造化之中也以此而論則知
　聖人之於天下其所以為慶賞威刑之具者莫不各
　有所由而舜典所論敷奏以言明試以功車服以庸
　與夫制刑明辟之意皆可得而言矣雖然喜而賞者
　陽也聖人之所欲也怒而刑者隂也聖人之所惡也
　是以聖人之心雖曰至虚至平無所偏倚而於此二
　者之間其所以處之者亦不能無小不同者故其言
　又曰罪疑惟輕功疑惟重此則聖人之㣲意也然其
　行之也雖曰好賞而不能賞無功之士雖曰惡刑而
　不敢縱有罪之人而功罪之實茍已曉然而無疑則
　雖欲輕之重之而不可得是又未嘗不虚不平而大
　本之立逹道之行固自若也故其賞也必察其言審
　其功而後加以車服之賜其刑也必曰象以典刑者
　畫象而示民以墨劓剕宫大辟五等肉刑之常法也
　其曰流宥五刑者放之於逺所以寛夫犯此肉刑而
　情輕之人也其曰鞭作官刑扑作教刑者官府學校
　之刑所以馭夫罪之小而未麗於五刑者也其曰金
　作贖刑使之入金而免其罪所以贖夫犯此鞭扑之
　刑而情之又輕者也此五者刑之法也其曰眚災肆
　赦者言不幸而觸罪者則肆而赦之其曰怙終賊刑
　者言有恃而不改者則賊而刑之此二者法外之意
　猶今律令之名例也其曰欽哉欽哉惟刑之恤哉者
　此則聖人畏刑之心閔夫死者之不可復生刑者之
　不可復續惟恐察之有不審施之有不當又雖已得
　其情而猶必矜其不教無知而抵冐至此也嗚呼詳
　此數言則聖人制刑之意可見而其於輕重淺深出
　入取舍之際亦已審矣雖其重者或至於誅斬斷割
　而不少貸然本其所以至此則其所以施於人者亦
　必當有如是之酷矣是以聖人不忍其被酷者之銜
　寃負痛而為是以報之雖若甚惨而語其實則為適
　得其宜雖以不忍之心畏刑之甚而不得赦也唯其
　情之輕者聖人於此乃得以施其不忍畏刑之意而
　有以宥之然亦必投之逺方以禦魑魅盖以此等所
　犯非殺傷人則亦或滛或盗其情雖輕而罪實重若
　使既免於刑而又得便還鄉里復為平民則彼之被
　其害者寡妻孤子將何面目以見之而此幸免之人
　髪膚支體了無所傷又將得以遂其前日之惡而不
　知悔此所以必曰流以宥之而又有五流有宅五宅
　三居之文也若夫鞭扑之刑則雖刑之至小而其情
　之輕者亦必許其入金以贖而不忍輒以真刑加之
　是亦仁矣然而流専以宥肉刑而不下及於鞭扑贖
　専以待鞭扑而不上及於肉刑則其輕重之間又未
　嘗不致詳也至於過誤必赦故犯必誅之法則又權
　衡乎五者之内欽哉欽哉惟刑之恤之㫖則常通貫
　乎七者之中此聖人制刑明辟之意所以雖或至於
　殺人而其反覆表裏至精至宻之妙一一皆從廣大
　虚明心中流出而非私智之所為也而或者之論乃
　謂上古惟有肉刑舜之為流為贖為鞭為扑乃不忍
　民之斬戮而始為輕刑者則是自堯以上雖犯鞭扑
　之刑者亦必使從墨劓之坐而舜之心乃獨不忍於
　殺傷滛盗之凶賊而反忍於見殺見傷為所侵犯之
　良民也聖人之心其不如是之殘賊偏倚而失其正
　亦已明矣又謂周之穆王五刑皆贖為能復舜之舊
　者則固不察乎舜之贖初不上及於五刑又不察乎
　穆王之法亦必疑而後贖也且以漢宣之世張敞以
　討羌之役兵食不繼建為入榖贖罪之法初亦未嘗
　及夫殺人及盗之品也而蕭望之等猶以為如此則
　富者得生貧者獨死恐開利路以傷治化曾謂三代
　之隆而以是為得哉嗚呼世衰學絶士不聞道是以
　雖有粹美之資而不免一偏之弊其於聖人公平正
　大之心有所不識而徒知切切焉飾其偏見之私以
　為美談若此多矣可勝辨哉若夫穆王之事以予料
　之殆必由其廵遊無度財匱民勞至其末年無以為
　計乃特為此一切權宜之術以自豐而又託於輕刑
　之説以違道而干譽耳夫子存之盖以示戒而程子
　䇿試嘗發問焉其意亦可見矣或者又謂四凶之罪
　不輕於少正卯舜乃不誅而流之以為輕刑之驗殊
　不知共兜朋黨鯀功不就其罪本不至死三苖拒命
　雖若可誅而蠻夷之國聖人本以荒忽不常待之雖
　有負犯不為畔臣則姑竄之逺方亦正得其宜耳非
　故為是以輕之也若少正夘之事則予嘗竊疑之盖
　論語所不載子思孟子所不言雖以左氏春秋内外
　傳之誣且駁而猶不道也乃獨荀况言之是必齊魯
　陋儒憤聖人之失職故為此説以夸其權耳吾又安
　敢輕信其言而㨿稽以為決乎聊并記之以俟来者
　(舜典象刑説○/以上文集二條)
堯崩百姓如喪考妣此是本分四海遏密八音以禮論
　之則為過為天子服三年之喪只是畿内諸侯之國
　則不然為君為父皆服斬衰君謂天子諸侯及大夫
　之有地者大夫之邑以大夫為君大夫以諸侯為君
　諸侯以天子為君各為其君服斬衰諸侯之大夫却
　為天子服齊衰三月禮無二斬故也公之喪諸逹官
　之長杖逹官謂通於君得奏事者各有其長杖其下
　者不杖可知
問明四目逹四聰是逹天下之聰明否曰固是曰孔安
　國言廣視聼於四方如何曰亦是以天下之目為目
　以天下之耳為耳之意
柔逺能邇柔逺却説得輕能邇是奈何得他使之帖服
　之意三就只當從古注五宅三居宅只訓居
惇徳允元只是説自己徳使之厚其徳信其仁難字只
　作平聲任如字難任人言不可輕易任用人也
禹以司空行宰相事汝平水土則是司空之職惟時懋
　哉則又勉以行百揆之事
敬敷五教在寛聖賢於事無不敬而此又其大者故特
　以敬言之在寛是欲其優游浸漬以漸而入也
五服三就若大辟則就市宫刑則如漢時就蠶室其墨
　劓剕三刑度亦必有一所在刑之既非死刑則傷人
　之肌體不可不擇一深宻之所但不至如蠶室爾
問五流有宅五宅三居曰五刑各有流法然亦分作三
　項如居四海之外九州之内或近甸皆以輕重為差
惟寅故直惟直故清
古者教人多以樂如舜命䕫之類盖終日以聲音飬其
　情性亦須理㑹得樂方能聼
古人以樂教胄子縁平和中正詩言志歌永言聲依永
　律和聲八音克諧無相奪倫古人詩只一両句歌便
　衍得来長聲是宫商角徴羽是聲依所歌而發却用
　律以和之如黄鐘為宫則太蔟為商之類不可亂其
　倫序也
直而温只是説所教胄子要得如此若説做教者事則
　於教胄子上都無益了
或問詩言志聲依永律和聲曰古人作詩只是説他心
　下所存事説出来人便將他詩来歌其聲之清濁長
　短各依他詩之語言却將律来調和其聲今人却先
　安排下腔調了然後做語言去合腔子豈不是倒了
　却是永依聲也古人是以樂去就他詩後世是以詩
　去就他樂如何觧興起得人
問禮書學禮首引舜命契為司徒敷五教命夔典樂教
　胄子兩條文蔚竊謂古人教學不出此兩者契敷五
　教是欲使人明於人倫暁得這道理夔典樂教胄子
　是欲使人飬其徳性以實有諸已此是一篇綱領曰
　固是如此後面只是明此一意如大司徒之教即是
　契敷教事大司樂之教即是夔典樂事因曰直而温
　寛而栗直與寛本自是好但濟之以温與栗則盡善
　至如剛簡二字則微覺有弊故戒之以無虐無傲盖
　所以防其失也某所以特與分開欲見防其失者専
　為剛簡而設不䝉上直寛二句直寛但曰而温而栗
　至剛簡則曰無虐無傲觀其言意自可見文蔚曰教
　以人倫者固是又欲飬其徳性要飬徳性便只是下
　面詩言志歌永言聲依永律和聲四句上曰然諷誦
　歌詠之間足以和其心氣但上面三句抑揚髙下尚
　且由人到律和聲處直是不可走作所以詠歌之際
　深足飬人情性至如播之金石被之管絃非是不和
　終是不若人聲自然故晋人孟嘉有言絲不如竹竹
　不如肉謂漸近自然至八音克諧無相奪倫神人以
　和此是言祭祀燕享時事又是一節
問夙夜出納朕命惟允曰納言之官如今之門下審覆
　自外而進入者既審之自内而宣出者亦審之恐讒
　説殄行之震驚朕師也(以上語類/十五條)
　　　大禹謨
儆戒無虞(至/)從已之欲聖賢言語自有箇血脈貫在裏
　如此一叚他先説儆戒無虞盖制治未亂保邦未危
　自其未有可虞之時必儆必戒能如此則不至失法
　度滛於逸遊於樂矣若無箇儆戒底心欲不至於失
　法度不滛逸不遊樂不可得也既能如此然後可以
　知得賢者邪者正者謀可疑者無可疑者若是自家
　身心顛倒便㑹以不賢為賢以邪為正所當疑者亦
　不知矣何以任之去之勿成之哉盖此三句便是從
　上面有三句了方㑹恁地又如此然後能罔違道以
　干百姓之譽罔咈百姓以從已之欲盖於賢否邪正
　疑審有所未明則何者為道何者為非道何者是百
　姓所欲何者非百姓之所欲哉
問水火金木土榖惟脩正徳利用厚生惟和正徳是正
　民之徳否曰固是水如隄防灌溉金如五兵田噐火
　如出火内火禁焚莱之類木如斧斤以時之類良久
　云古人設官掌此六府盖為民惜此物不使之妄用
　非如今世之民用財無節也戒之用休言戒諭以休
　美之事勸之以九歌感動之意但不知所謂九歌者
　如何周官有九徳之歌大抵禹只説綱目其詳不可
　考矣
法家者流往往常患其過於惨刻今之士大夫恥為法
　官更相循襲以寛大為事於法之當死者反求以生
　之殊不知明於五刑以弼五教雖舜亦不免教之不
　從刑以督之懲一人而天下人知所勸戒所謂辟以
　止辟雖曰殺之而仁愛之實已行乎中今非法以求
　其生則人無所懲懼陷於法者愈衆雖曰仁之適以
　害之(以上語/類三條)
向䝉面誨堯舜之世一用輕刑當時嘗以所疑為請匆
　匆不及究其説近熟思之亦有不可不論者但觀臯
　陶所言帝徳罔愆以下一節便見聖人之心涵育發
　生真與天地同徳而物或自逆於理以干天誅則夫
　輕重取舍之間亦自有决然不易之理其宥過非私
　恩其刑故非私怒罪疑而輕非姑息功疑而重非過
　予如天地四時之運寒凉肅殺常居其半而涵育發
　生之心未始不流行乎其間此所以好生之徳洽于
　民心而自不犯于有司非既抵冐而復縱舍之也夫
　既不能止民之惡而又為輕刑以誘之使得以肆其
　凶暴於人而無所忌則不惟彼見暴者無以自伸之
　為寃而姦民之犯於有司者且將日以益衆亦非聖
　人匡直輔翼使民遷善逺罪之意也(答鄭景望/○文集)
或問人心道心之别曰只是這一箇心知覺從耳目之
　欲上去便是人心知覺從義理上去便是道心人心
　則危而易䧟道心則㣲而難著㣲亦㣲妙之義
舜功問人心惟危曰人心亦不是全不好底故不言凶
　咎只言危盖從形體上去泛泛無定向或是或非不
　可知故言其危故聖人不以人心為主而以道心為
　主盖人心倚靠不得人心如船道心如柁任船之所
　在無所向若執定柁則去住在我
問人心惟危程子曰人心人欲也恐未便是人欲曰人
　欲也未便是不好謂之危者危險欲堕未墮之間若
　無道心以御之則一向入於邪惡又不止於危也(方/子)
　(録云危者欲陷而未/陷之辭子静説得是)又問聖人亦有人心不知亦危
　否曰聖人全是道心主宰故其人心自是不危若只
　是人心也危故曰惟聖罔念作狂又問此聖字尋常
　只作通明字看説得輕曰畢竟是聖而罔念便狂
人心亦只是一箇知覺從飢食渴飲便是人心知覺從
　君臣父子處便是道心㣲是㣲妙亦是㣲晦又曰形
　骸上起底見識(或作從形體上/生出来底見識)便是人心義理上起
　底見識(或作就道理上/生出来底見識)便是道心心則一也㣲則難
　明有時發見些子使自家見得有時又不見了惟聖
　人便辨之精守得徹頭徹尾學者則須是擇善而固
　執之
飢食渴飲人心也如是而飲食如是而不飲食道心也
　喚做人便有形氣人心較切近於人道心雖先得之
　然被人心隔了一重故難見道心如清水之在濁水
　惟見其濁不見其清故㣲而難見人心如孟子言耳
　目之官不思道心如言心之官則思故貴先立乎其
　大者人心只見那邊利害情欲之私道心只見這邊
　道理之公有道心則人心為所節制人心皆道心也
飢欲食渴欲飲者人心也得飲食之正者道心也須是
　一心只在道上少間那人心自降伏得不見了人心
　與道心為一恰似無了那人心相似只是要得道心
　純一道心都發見在那人心上
林武子問道心是先得人心是形氣所有但地歩較闊
　道心却在形氣中所以人心易得陷了道心也是如
　此否曰天下之物精細底便難見粗底便易見飢渴
　寒煖是至粗底雖至愚之人亦知得若以較細者言
　之如利害則禽獸已有不能知者若是義理則愈是
　難知這只有些子不多所以説人之所以異於禽獸
　者㡬希言所争也不多
問㣲是㣲妙難體危是危動難安否曰不止是危動難
　安大凡徇人欲自是危險其心忽然在此忽然在彼
　又忽然在四方萬里之外莊子所謂其熱焦火其寒
　凝冰凡茍免者皆幸也動不動便是墮坑落塹危孰
　甚焉文蔚曰徐子融嘗有一詩末句云精一危㣲共
　一心文蔚答之曰固知妙㫖存精一須别人心與道
　心曰他底未是但只是答他底亦慢下一句救得少
　𦂳當云須知妙㫖存精一正為人心與道心又問精
　一曰精是精别此二者一是守之固如顔子擇中庸
　處便是精得一善拳拳服膺弗失處便是一伊川云
　惟精惟一所以至之允執厥中所以行之此語甚好
因論惟精惟一曰虚明安静乃能精粹而不雜誠篤確
　固乃能純一而無間
問堯舜禹大聖人也允執厥中執字似亦大叚喫力如
　何曰聖人固不思不勉然使聖人自有不思不勉之
　意則罔念而作狂矣經言此類非一更細思之
符舜功問學者當先防人欲正如未上船先作下水計
　不如只於天理上做工夫人欲自消曰堯舜説便不
　如此只云人心惟危道心惟㣲渠只於両者交界處
　理㑹堯舜時未有文字其相授受口訣只如此方伯
　謨云人心道心伊川説天理人欲便是曰固是但此
　不是有両物如両箇石頭様相挨相打只是一人之
　心合道理底是天理徇情欲底是人欲正當於其分
　界處理㑹五峯云天理人欲同行異情説得最好及
　至理㑹了精底一底只是一箇人又曰執中是無執
　之執如云以堯舜之道要湯何曾要来
舜禹相傳只是説人心惟危道心惟㣲惟精惟一允執
　厥中只就這心上理㑹也只在日用動静之間求之
　不是去虛中討一箇物事来惟皇上帝降𠂻于下民
　天敘有典天秩有禮天便是這箇道理這箇道理便
　在日用間存飬是要飬這許多道理在中間這裏正
　好著力
竇初見先生先生問前此所見如何對以欲察見私心
　云云因舉張無垢人心道心觧云精者深入而不已
　一者専志而無二亦自有力曰人心道心且要分别
　得界限分明彼所謂深入者若不察見將入從何處
　去竇曰人心者喜怒哀樂之已發未發者道心也曰
　然則已發者不謂之道心乎竇曰了翁言人心即道
　心道心即人心曰然則人心何以謂之危道心何以
　謂之㣲竇曰未發隠於内故㣲發不中節故危是以
　聖人欲其精一求合夫中曰不然程子曰人心人欲
　也道心天理也所謂人心者是氣血和合做成嗜欲
　之類皆從此出故危道心是本来禀受得仁義禮智
　之心聖人以此二者對待而言正欲其察之精而守
　之一也察之精則兩箇界限分明専一守著一箇道
　心不令人欲得以干犯譬如一物判作兩片便知得
　一箇好一箇惡堯舜所以授受之妙不過如此
問允執厥中曰書傳所載多是説無過不及之中只如
　中庸之中亦只説無過不及但喜怒哀樂之未發謂
　之中一處却説得重也(以上語類/十四條)
問此心之靈其覺於理者道心也其覺於欲者人心也
　可學䝉諭此語極有開發但先生又云向荅季通書
　語未瑩不足據以為説可學竊尋中庸序云人心出
　於形氣道心本於性命而荅季通書乃所以發明此
　意今如所説却是一本性命説而不及形氣可學竊
　疑向所聞此心之靈一叚所見差謬先生欲覺其愚
　迷故直於本原處指示使不走作非謂形氣無預而
　皆出於心愚意以為覺於理則一本於性命而為道
　心覺於欲則渉於形氣而為人心如此所見如何曰
　中庸序後亦改定别紙録去来諭大槩亦已得之矣
　(荅鄭子上/○文集)
　　　臯陶謨
問允廸厥徳謨明弼諧疑是稱臯陶未知是否曰若以
　為稱臯陶則下句禹曰俞者為何所俞耶恐此八字
　是臯陶之言禹善之而問其詳故臯陶復説下句觧
　此八字之義或云此八字是言臯陶之徳諧字下别
　有臯陶之言今脱去未知是否姑存之可也(答潘子/善○文)
　(集/)
問亦行有九徳亦言其人有徳曰此亦難曉若且據文
　勢觧之當云亦言其人有徳乃言曰載采采言其人
　之有徳當以事實言之古注謂必言其所行某事某
　事以為驗是也
或問聖賢教人如克已復禮等語多只是教人克去私
　欲不見有教人變化氣質處如何曰寛而栗柔而立
　剛而無虐這便是教人變化氣質處又曰有人生下
　来便自少物欲者看来私欲是氣質中一事(以上語/類二條)
問夙夜浚明有家(止/)亮采有邦古注以為可以為卿大
　夫及諸侯林氏以為卿大夫諸侯用此三徳六徳之
　人未知孰是曰林説恐得之猶孝經説爭臣之類盖
　曰如是足矣非必以是為限也(答潘子善/○文集)
因其生而第之以其所當處者謂之敘因其敘而與之
　以其所當得者謂之秩天叙便是自然底次序君便
　教他居君之位臣便教他居臣之位父便教他居父
　之位子便教他居子之位秩便是那天叙裏面物事
　如天子祭天地諸侯祭山川大夫祭五祀士庻人祭
　其先天子八諸侯六大夫四皆是有這箇敘便是他
　這箇自然之秩
天工人其代之天秩天敘天命天討既曰天便自有許
　多般在其中天人一理只有一箇分不同
同寅協恭是上下一於敬
要五禮有庸五典五惇須是同寅協恭和𠂻要五服五
　章五刑五用須是政事懋哉懋哉(以上語/類四條)
問天聰明自我民聰明天明畏自我民明威不知明畏
　是兩字還是一字林氏以為聰明言視聼明畏言好
　惡未知如何曰林氏似是明畏言天之所明所畏所
　明如明明揚側陋之明(上明/字)所畏如董之用威威用
　六極之意(荅潘子善/○文集)
　　　益稷
問益稷篇禹與臯陶只管自敘其功是如何曰不知是
　怎生地那夔前面且做是脱簡後面却又有一叚那
　禹前面時只是説他無可言但予思日孜孜臯陶問
　他如何他便説也要恁地孜孜却不知後面一叚是
　怎生地良久云他上面也是説那丹朱後故恁地説
　丹朱縁如此故不得為天子我如此勤苦故有功以
　此相戒其君教莫如丹朱而如我便是古人直不似
　今人便要瞻前顧後
義剛㸃尚書作㑹作一句先生曰公㸃得是
明庻以功恐庻字誤只是試字
苖頑弗即工此是禹治水時調役他國人夫不動也後
　方征之既格而服則治其前日之罪而竄之竄之而
　後分北之今説者謂苖既格而又叛恐無此事又曰
　三苖想只是如今之溪洞相似溪洞有數種一種謂
　之媌未必非三苖之後也史中説三苖之國左洞庭
　右彭蠡在今湖北江西之界其地亦甚闊矣(以上語/類四條)
　　夏書
　　　禹貢
禹貢一書所記地理治水曲折多不甚可曉竊意當時
　治水事畢却總作此一書故自冀州王都始如今人
　方量畢總作一門單耳禹自言予决九川距四海濬
　畎澮距川一篇禹貢不過此數語極好細看今人説
　禹治水始於壺口鑿龍門某未敢深信方河水洶湧
　其勢迅激縱使鑿下龍門恐這石仍舊壅塞又下面
　水未有分殺必且潰决四出盖禹先决九川之水使
　各通於海又濬畎澮之水使各通於川使大水有所
　入小水有所歸禹只是先從低處下手若下面之水
　盡殺則上面之水漸淺方可下手九川盡通則導河
　之功已及八分故某嘗謂禹治水必當始於碣石九
　河盖河患惟兗為甚兗州是河曲處其曲處兩岸無
　山皆是平地所以潰决常必在此故禹自其决處導
　之用功尤難孟子亦云禹疏九河瀹濟漯而注之海
　盖皆自下流疏殺其勢耳若鯀則只是築堙之所以
　九載而功弗成也
禹貢地理不須大叚用心以今山川都不同了理㑹禹
　貢不如理㑹如今地理如禹貢濟水今皆變盡了又
　江水無沱又不至澧九江亦無尋處後人只自捉江
　州又上數千里不説一句及到江州數千里間連説
　數處此皆不可曉者禹貢但不可不知之今地理亦
　不必過用心今人説中原山川者亦是兒説不可見
　無攷處舊鄭樵好説後識中原者見之云全不是
因説三江之説多不同銖問東坡之説如何曰東坡不
　曾親見東南水勢只是意想硬説且江漢之水到漢
　陽軍已合為一不應至揚州復言三江薛士龍説震
　澤下有三江入海疑他曾見東南水勢説得恐是因
　問味别地脈之説如何曰禹治水不知是要水有所
　歸不為民害還只是要辨味㸃茶如陸羽之流尋脈
　　踏地如後世風水之流耶且太行山自西北發脈来
　　為天下之脊此是中國大形勢其底柱王屋等山皆
　　是太行山脚今説者分隂陽列言導岍及岐至於荆
　　山山脈逾河而過為壺口雷首底柱析城王屋碣石
　　則是荆山地脈却来做太行山脚其所謂地脈尚説
　　不通况禹貢本非理㑹地脈耶
　問禹貢地理曰禹貢過字有三義有山過水過人過如
　　過九江至於敷淺原只是禹過此處去也若曰山過
　　水過便不通(以上語/類四條)
　
　
　
　
　
　
御纂朱子全書卷三十三
　欽定四庫全書
御纂朱子全書卷三十四
　　尚書二
　　　商書
　　　　湯誓
　問升自陑先儒以為出其不意如何曰此乃序説經無
　　明文要之今不的見陑是何地何以辨其正道竒道
　　湯武之興決不為後世之譎詐若陑是取道近亦何
　　必迂路大抵讀書須求其要處如人食肉畢竟肉中
　　有滋味有人却要於骨頭上咀嚼縱得些肉亦能得
　　多少古人所謂味道之腴最有理可學因問凡書傳
　　中如此者皆可且置之曰固當然(語/類)
　　　　仲虺之誥
　問矧予之徳言足聽聞據古注云道徳善言某竊意言
　　足聽聞自當作一句言吾之徳言之足使人聽聞彼
　　安得不忌之未知是否曰是(荅潘子善/○文集)
問禮義本諸人心惟中人以下為氣禀物欲所拘蔽所
　以反著求禮義自治若成湯尚何須以義制事以禮
　制心曰湯武反之也便也是有些子不那底了但他
　能恁地所以為湯若不恁地便是惟聖罔念作狂聖
　人雖則説是生知安行便只是常常恁地不已所以
　不可及若有一息不恁地便也是凡人了
以義制事以禮制心此是内外交相養法事在外義由
　内制心在内禮由外作銖問禮莫是攝心之規矩否
　曰禮只是這箇禮如顔子非禮勿視聽言動之類皆
　是也又曰今學者别無事只要以心觀衆理理是心
　中所有常存此心以觀衆理只是此兩事耳(以上語/類二條)
　　　湯誥
蔡㦛問書所謂降衷曰古之聖賢才説出便是這般話
　成湯當放桀之初便説惟皇上帝降衷于下民若有
　常性克綏厥猷惟后武王伐紂時便説惟天地萬物
　父母惟人萬物之靈亶聰明作元后元后作民父母
　𫝊説告髙宗便説眀王奉若天道建邦設都樹后王
　君公承以大夫師長不惟逸豫惟以亂民惟天聰明
　惟聖時憲見古聖賢朝夕只見那天在眼前
孔安國以衷為善便無意思衷只是中便與民受天地
　之中一般
問天道福善禍淫此理定否曰如何不定自是道理當
　如此賞善罰惡亦是理當如此不如此便是失其常
　理又問或有不如此者何也曰福善禍淫其常理也
　若不如此便是天也把捉不定了又曰天莫之為而
　爲他亦何甞有意只是理自如此且如冬寒夏熱此
　是常理當如此若冬熱夏寒便是失其常理又問失
　其常者皆人事有以致之耶抑偶然耶曰也是人事
　有以致之也有是偶然如此時又曰大底物事也不
　㑹變只是小小底物事㑹變(以上語/類三條)
　　　伊訓
問伊訓伊尹祠于先王奉嗣王祇見厥祖是時湯方在
　殯宫太甲於朝夕奠常在如何伊尹因祠而見之曰
　此與顧命康王之誥所載冕服事同意者古人自有
　一件人君居喪之禮但今不存無可考據
古書錯謬甚多如史記載伊訓有方眀二字諸家遂解
　如反祀方眀之類某考之只是方字之誤方當作乃
　即尚書所謂乃明言烈祖之成徳也
與人不求備檢身若不及大槩是湯急已緩人所以引
　為日新之實(以上語/類三條)
臣下不匡之刑盖施於邦君大夫之喪國亡家者君臣
　一體不得不然如漢廢昌邑王賀則誅其羣臣而本
　朝太祖下嶺南亦誅其亂臣龔澄樞李托之類是也
　(澄樞等實亡劉氏乃飛廉惡来之比誅之自不為寃/若昌邑羣臣與賀同惡者固不得不誅其餘正可當)
　(古者墨刑之坐耳乃不分等級/例行誅殺是則霍光之私意也)又如文定論楚子納
　孔儀處事雖不同意亦類此試參考之則知成湯之
　制官刑正是奉行天討豪髮不差處何疑之有哉(荅/吴)
　(晦叔○/文集)
　　　太甲
問王惟庸罔念聞諸家皆於庸字絶句竊謂只作一句
　讀以庸訓用如說命中王庸作書以告之庸未知是
　否曰六字一句(荅潘/子善)
問若虞機張諸家皆訓虞為度竊謂只作虞人説如何
　曰作虞人為是(荅潘子善○以/上文集二條)
並其有邦厥鄰乃曰徯我后后来無罰言湯與彼皆有
　土諸侯而鄰國之人乃以湯為我后而徯其来此可
　見湯得民心處(語/類)
　　　咸有一徳
問左右惟其人何所指曰只是指親近之臣任官是指
　任事底人也任官惟賢才多是為下為民底意思左
　右惟其人多是為上為徳底意思其難其慎言人君
　任官須是賢才左右須是得人當難之慎之也惟和
　惟一言人臣為上為下須是為徳為民必和必一為
　此事也
至之問四為字當作何音曰四字皆作去聲言臣之所
　以為上者蓋為君徳也臣之所以為下者蓋為民也
　為上猶言為君
問徳無常師主善為師善無常主恊于克一或言主善
　人而為師若仲尼無常師之意如何曰非也横渠說
　徳主天下之善善原天下之一最好此四句三段一
　段緊似一段徳且是大體説有吉徳有凶徳然必主
　於善始為吉爾善亦且是大體説或在此為善在彼
　為不善或在彼為善在此為不善或在前日則為善
　而今日則為不善或在前日則不善而今日則為善
　惟取協于克一是乃為善謂以此心揆度彼善爾故
　横渠言原則若善定於一爾蓋善因一而後定也德
　以事言善以理言一以心言大抵此篇只是幾箇一
　字上有精神須與細看此心纔一便終始不變而有
　常也協字雖訓合字却是如以此合彼之合非己相
　合之合與禮記協於分藝書協時月正日之協同義
　蓋若揆度參驗之意耳張敬夫謂虞書精一四句與
　此為尚書語之最精密者而虞書為尤精
徳無常師主善為師善無常主協于克一上兩句是教
　人以其所從師下兩句是教人以其所擇善而為之
　師道夫問協于克一莫是能主一則自黙契於善否
　曰協字難說只是箇比對裁斷之義蓋如何知得這
　善不善須是自心主宰得定始得盖有主宰則是是
　非非善善惡惡瞭然於心目間合乎此者便是不合
　者便不是横渠云徳主天下之善善原天下之一這
　見得他説得極好處蓋從一中流出者無有不善所
　以他伊尹從前面説来便有此意曰常厥徳曰庸徳
　曰一徳常庸一只是一箇蜚卿謂一恐只是專一之
　一曰如此則絶說不来道夫曰上文自謂徳惟一動
　罔不吉徳二三動罔不凶曰纔尺度不定今日長些
　子明日短些子便二三道夫曰到底説得来只是箇
　定則眀眀則事理見不定則擾擾則事理昏雜而不
　可識矣曰只是如此(以上語/類四條)
徳無常師主善為師善無常主協于克一此言於天下
　之徳無一定之師惟善是從則凡有善者皆可師也
　於天下之善無一定之主惟一其心則其所取者無
　不善矣協猶齊也如所謂協時月(荅石子重/○文集)
　　　盤庚
問盤庚言其先王與其羣臣之祖父若有真物在其上
　降災降罰與之周旋從事於日用之間者銖竊謂此
　亦大槩言理之所在質諸鬼神而無疑耳而殷俗尚
　鬼故以其深信者導之夫豈亦真有一物耶乞賜垂
　誨曰鬼神之理聖人盖難言之謂真有一物固不可
　謂非真有一物亦不可若未能曉然見得且闕之可
　也(荅董叔重/○文集)
　　　説命
髙宗夢傅説據此則是真有箇天帝與髙宗對荅曰吾
　賚汝以良弼今人但以主宰説帝謂無形象恐也不
　得若如世間所謂玉皇大帝恐亦不可畢竟此理如
　何學者皆莫能荅
問髙宗夢説如伊川言是有箇傅説便能感得髙宗之
　夢琮謂髙宗舊學于甘盤既乃遯于荒野入宅于河
　自河徂亳其在民間久矣當時天下有箇傅説豈不
　知名當恭黙思道之時往往形於夢寐於是審象而
　求之不然賢否初不相聞但據一時夢寐便取来做
　宰相或者於理未安曰遯于荒野入宅于河自河徂
　亳是説髙宗是説甘盤衆未應曰據来暨厥終罔顯
　只是尋甘盤不見然髙宗舊勞于外爰暨小人亦嘗
　是在民間来
惟天聰眀(至/)惟干戈省厥躬八句各一義不可牽連天
　自是聰眀君自是用時憲臣自是用欽順民自是用
　從又口則能起羞甲胄所以禦戎也然亦能興戎如
　秦築長城以禦胡而致勝廣之亂衣裳者賞也在笥
　猶云在箱篋中甚言其取之易如云爵者上之所擅
　出於口而無窮惟其予之之易故必審其人果賢耶
　果有功耶則賞不妄矣干戈刑人之具然猶省察自
　家真箇是否恐或因怒而妄刑人或慮思之不審而
　無辜者被禍則刑之施當矣蓋衣裳之予在我而必
　審其人之賢否干戈施之於人而必審自己之是非
　也
惟甲胄起戎盖不可有關防他底意
南軒云非知之艱行之艱此特傅說告髙宗爾盖髙宗
　舊學甘盤於義理知之亦多故使得這説若常人則
　須以致知為先也此等議論儘好
予小子舊學于甘盤既乃遯于荒野云云東坡解作甘
　盤遯于荒野據某看恐只是髙宗自言觀上文曰予
　小子可見但不知當初髙宗因甚遯于荒野不知甘
　盤是甚樣人是學箇甚麽今亦不敢斷但據文義疑
　是如此兼無逸云髙宗舊勞于外亦與此相應想見
　髙宗三年不言恭默思道未知所發又見世間未有
　箇人强得甘盤所以思得一大賢如傅説髙宗若非
　傅説想不能致當日之治傅説若非髙宗亦不能有
　所為故曰惟后非賢不乂惟賢非后不食言必相須
　也
經籍古人言學字方自説命始有
惟學遜志務時敏(至/)厥徳脩罔覺遜志者遜順其志捺
　下這志入那事中子細低心下意與他理㑹若髙氣
　不伏以為無緊要不能入細理㑹得則其脩亦不来
　矣既遜其志又須時敏若似做不做或作或輟亦不
　濟事須是遜志務時敏則厥脩乃来為學之道只此
　二端而已又戒以允懷于兹二者則道乃積于厥躬
　積者来得件數多也惟斆學半蓋巳學既成居於人
　上則須教人自學者學也而教人者亦學盖初學得
　者是半既學而推以教人與之講説巳亦因此温得
　此段文義是斆之功亦半也念終始典于學始之所
　學者學也終之所以教人者亦學也自學教人無非
　是學自始至終日日如此忽不自知其徳之脩矣或
　舉葛氏解云傅説與王説我敎你者只是一半事那
　一半要你自去行取故謂之終始曰某舊為同安簿
　時學中一士子作書義如此説某見他説得新巧大
　喜之後見喻子才跋某人説命解後亦引此説又曰
　傅説此段説為學工夫極精密伊尹告太甲者極痛
　切
如説斆只得一半不成那一半掉放冷處敎他自得此
　語全似禪語只當依古注(夔孫錄云此却似禪語五/通仙人問佛六通如何是)
　(那一通那一通便是妙處且如學記引/此亦只是依古注説○以上語類九條)
惟后非賢不乂言人君必任賢而后可以致治也惟賢
　非后不食言人君當任養賢之責也髙宗本意如此
　問者疑其成病固察之不詳而荅者亦無一人説破
　此意何耶(荅或人/○文集)
　　　西伯戡黎
問西伯戡黎舊説多指文王惟陳少南吕伯恭薛季隆
　以為武王吴才老亦曰乗黎恐是伐紂時事(武王未/稱王亦)
　(只稱西/伯而已)銖桉書序言殷始咎周周人乘黎則殷自此
　以前未嘗惡周也殷始有惡周之心而周又乘襲戡
　勝近畿之黎國迫於王都且見征伐(黎在漢上黨郡/壺關紂都朝歌)
　(上黨在朝/歌之西)此祖伊所以恐而奔告於受曰天既訖我
　殷命曰恐曰奔告曰訖我殷命則其事勢亦且迫矣
　恐非文王時事也文王率殷之叛國以事紂而孔子
　亦稱其三分天下有其二以服事殷爲至徳所謂有
　事君之小心者正文王之事孔子所以謂之至徳也
　當時征伐雖或有之未必迫於畿甸然史記又謂文
　王伐犬戎密須敗耆國耆即黎也史記文王得專征
　伐故伐之二説未知孰是乞賜垂誨曰此等無證據
　可且闕之(荅董叔重/○文集)
　　　微子
問微子篇曰詔王子出迪我舊云刻子一叚銖於三仁
　之去就死生未知其所以當留當去當死之切當不
　可易處嘗讀微子書見其所以深憂宗國之將亡至
　於成疾為狂聵耄無所置身其心切矣然終不言於
　紂以庶幾萬一感悟而遽為之去是必有深意者東
　坡則曰箕子在帝乙時以微子長且賢欲立之而帝
　乙不可卒立紂紂忌此兩人故箕子曰子之出固其
　道也我舊所云者害子子若不出則我與子皆危矣
　微子之告箕子若欲與之俱去然箕子曰吾三人者
　各行其志自用其心之所安者而已人各自以其意
　貢于先王微子去之以續先王之國箕子為之奴以
　全先王之祀比干以諫而死為不負先王也而林少
　穎亦從其説以為二人處危疑之地身居嫌隙不可
　強諫徒死又無益故微子雖欲謀於箕子以救紂之
　顛隮然箕子以為我興受其敗(猶言我起而/諌則受其禍)不可以
　復諫又不可居位故微子遁逃以避禍而箕子隱晦
　以自存惟比干不處嫌疑故强諫而死三人所䖏之
　勢不同故各行其志以自逹於先王而已審如是説
　則微子箕子皆未嘗諫無乃屑屑然避嫌逺禍以茍
　存乎唐孔氏曰我興受其敗者我適起而受其禍敗
　不可逃免然殷滅之後我不事異姓不能與人為臣
　僕示必欲以死諫紂但箕子之諫適值紂怒未甚故
　得不死耳微子告二人而獨箕子荅者比干與箕子
　意同經省文也竊謂孔氏去古未逺(唐孔氏盖推/本安國之意)其
　言必有所據盖嘗因是妄謂微子以宗國將亡不勝
　其憂愁無聊之心而謀出處於箕子比干故箕子為
　言我興受其敗不可逃免當與宗國俱為存亡故雖
　商祀或至淪亡我亦誓不臣屬他人盖將諫紂紂不
　聽亦不敢茍全逃死而比干無一言者孔氏所謂心
　同不復重言是也其後比干果以諫死而箕子乃不
　死者比干初心豈欲徒死以沽名哉所以諫者庶幾
　吾言得行而紂改焉耳紂既不改而言益切故紂遂
　殺之則比干亦不得而逃死耳箕子初心亦豈欲隱
　晦自存茍全其生哉亦猶比干之諫兾吾言得行而
　紂改焉耳紂既不改而囚之偶不死耳紂囚之而不
　置之死則箕子豈固欲自經於溝瀆而為匹夫之諒
　哉故因遂佯狂而為奴蓋亦未欲即死庶幾彌縫其
　失而兾其萬有一開悟耳盖諫行而紂改過者二子
　之本心也諫不行而或死或囚者二子所遇之不同
　耳使紂而囚比干意比干亦未敢即死也使紂而殺
　箕子箕子敢求全哉二子易地則皆然矣至於箕子
　為微子之計則其意豈不以謂吾二人者皆宗國之
　臣利害休戚事體一同皆當與社稷俱為存亡不可
　復顧眀哲保身之義然而微子國之元子也徃者紂
　未立吾嘗言於帝乙而立子帝乙不從而立紂是以
　紂卒疑吾兩人故吾舊所云者足以害於子若起諫
　紂則紂益生疑非惟不從害必先及子而併我危矣
　死分也不足惜而未有豪髮益於紂而遽死可惜也
　東莱所謂人先有疑心則雖盡忠與言而未必不疑
　盖疑心先入而為之主是也故微子不可留但當遯
　逃而出乃合於道又況我與比干既留諫以事紂則
　存亡未可知萬一不死罔為人臣僕此心已堅定則
　亦不可使成湯以来廟不血食況汝為元子又居危
　疑之地義當逃去萬有一全宗祀可也此三子者其
　制行不同各出於至誠惻怛之心無所為而為之故
　孔子並稱三仁或以此與妄意如此乞賜諄切垂誨
　曰此説得之史記亦説箕子諫而被囚也(荅董叔重/○文集)
　　周書
　　　泰誓
石洪慶問尚父年八十方遇西伯及武王伐商乃即位
　之十三年又其後就國髙年如此曰此不可考因云
　泰誓序十有一年武王伐殷經云十有三年春大㑹
　于孟津序必差誤説者乃以十一年為觀兵尤無義
　理舊有人引洪範十有三祀王訪于箕子則十一年
　之誤可知矣(語/類)
伊川謂無觀政之事非深見文武之心不能及此非為
　存名教而發也若有心要存名敎而於事實有所改
　易則夫子之録泰誓武成其不存名敎甚矣近世有
　存名敎之説大害事將聖人心迹都做兩截看了殊
　不知聖人所行便是名敎若所行如此而所敎如彼
　則非所以為聖人矣(荅條元聘/○文集)
莊仲問天視自我民視天聽自我民聽謂天即理也曰
　天固是理然蒼蒼者亦是天在上而有主宰者亦是
　天各隨他所説今既曰視聽理又如何㑹視聽雖説
　不同又却只是一箇(語/類)
　　　洪範
敬夫所説牴牾處必是謂武王克商之年泰誓序作十
　一年經作十三年而編年之書乃定從序説鄉見柯
　國材説以洪範考之訪于箕子是十三年事必是當
　年初克商時便釋其囚而問之不應十一年已克商
　至兩年後乃問之也其説似有理亦嘗以告敬夫敬
　夫大以為然其書已嘗刋行至是遂止敬夫之服善
　如此亦難及也(荅廖/子晦)
問洪範之書林氏以為洛出書之説不可深信謂帝乃
　震怒不畀洪範九疇彝倫攸斁猶言天奪之鑒也天
　乃錫禹洪範九疇彞倫攸敘猶言所謂天誘其衷也
　又云洪範之書大抵發眀彞倫之敘本非由數而起
　又曰天乃錫禹洪範九疇猶言天乃錫王勇智耳不
　必求之太深也某竊謂河出圖洛出書易中明有此
　説豈得而不之信耶未知林氏之説如何望折衷曰
　便使如今天錫洛書若非天啟其心亦無人理㑹得
　兩説似不可偏廢也(荅潘子善○以/上文集二條)
説洪範看来古人文字也不被人牽强説得出只自恁
　地熟讀少閒字字都自㑹著實又云今人只管要説
　治道這是治道最緊切處這箇若理㑹不通又去理
　㑹甚麽零零碎碎
問洪範諸事曰此是箇大綱目天下之事其大者大槩
　備於此矣問皇極曰此是人君為治之心法如周公
　一書只是箇八政而已
洛書本文只有四十五㸃班固云六十五字皆洛書本
　文古字畫少恐或有模樣但今無所考漢儒説此未
　是恐只是以義起之不是數如此蓋皆以天道人事
　參互言之五行最急故第一五事又參之於身故第
　二身既脩可推之於政故八政次之政既成又驗之
　於天道故五紀次之又繼之皇極居五蓋能推五行
　正五事用八政脩五紀乃可以建極也六三徳乃是
　權衡此皇極者也徳既脩矣稽疑庶徴繼之者著其
　驗也又繼之以福極則善惡之效至是不可加矣皇
　極非大中皇乃天子極乃極至言皇建此極也東西
　南北到此恰好乃中之極非中也但漢儒雖説作中
　字亦與今不同如云五事之中是也今人説中只是
　含胡依違善不必盡賞惡不必盡罰如此豈得謂之
　中
自水曰潤下至稼穡作甘皆是二意水能潤能下火能
　炎能上金曰從曰革從而又能革也
忽問如何是金曰從革對曰是從巳之革曰不然是或
　從或革耳從者從所鍜制革者又可革而之他而其
　堅剛之質依舊自存故與曲直稼穡皆成雙字炎上
　者上字當作上聲潤下者下字當作去聲亦此意
問視聽言動比之洪範五事動是貌字否如動容貌之
　謂曰思也在這裏了動容貌是外面底心之動便是
　思又問五行比五事曰曾見吴仁傑説得也順他云
　貌是水言是火視是木聽是金思是土將庶徴来説
　便都順問貌如何是水曰他云貌是濕潤底便是水
　故其徴便是肅時雨若洪範乃是五行之書看得他
　都是以類配得到五福六極也是配得但是略有不
　齊問皇極五福即是此五福否曰便只是這五福如
　斂時五福用敷錫厥庻民斂底即是盡得這五事以
　此錫庶民便是使民也盡得此五事盡得五事便有
　五福
問五行所屬曰舊本謂雨屬木暘屬金及與五事相配
　皆錯亂了吴斗南説雨屬水暘屬火燠屬木寒屬金
　風屬土看来雨只得屬水自分曉如何屬木問寒如
　何屬金曰他討得證據甚好左傳云金寒玦離又貌
　言視聽思皆是以次相屬問貌如何屬水曰容貌須
　光澤故屬水言發於氣故屬火眼主肝故屬木金聲
　清亮故聽屬金問凡上四事皆原於思亦猶水火木
　金皆出於土也曰然又問禮如何屬火曰以其光眀
　問義之屬金以其嚴否曰然
皇極二字皇是指人君極便是指其身為天下做箇樣
　子使天下視之以為標準無偏無黨以下數語皆是
　皇之所建皆無偏黨好惡之私天下之人亦當無作
　好作惡便是遵王之道遵王之路皆㑹歸於其極皆
　是視人君以為歸下文是彝是訓于帝其訓是訓是
　行以近天子之光説得自分曉天子作民父母以為
　天下王則許多道理盡在此矣但緣聖人做得樣子
　髙大人所難及而不可以此盡律天下之人雖不恊
　于極但不罹于咎者皇亦受之至於而康而色自言
　好徳者亦錫之福極不可以大中訓之只是前面五
　行五事八政五紀是已却都載在人君之身包括盡
　了五行是發源處五事是操持處八政是脩人事五
　紀是順天道就中以五事為主視眀聽聰便是建極
　如眀如聰只是合恁地三徳亦只是就此道理上為
　之權衡或放髙或捺低是人事盡了稽疑又以卜筮
　參之若能建極則推之於人使天下皆享五福驗之
　於天則為休徴若是不能建極則其在人事便為六
　極在天亦為咎徴其實都在人君身上又不過敬用
　五事而已此即篤恭而天下平之意以是觀之人君
　之所任者豈不重哉如此則九疇方貫通為一若以
　大中言之則九疇散而無統大抵諸書初看其言若
　不勝其異無理㑹處究其指歸皆只是此理如召誥
　中其初説許多言語艱深難曉却緊要處只是惟王
　不可不敬徳而已
問先生言皇極之極不訓中只是標準之義然無偏無
　黨無反無側亦有中意曰只是箇無私意問標準之
　義如何曰此是聖人正身以作民之準則問何以能
　斂五福曰當就五行五事上推究人君脩身使貌恭
　言從視眀聽聰思睿則身自正五者得其正則五行
　得其序以之稽疑則龜從筮從卿士從庶民從在庶
　徴則有休徴無咎徴和氣致祥有仁壽而無鄙夭便
　是五福反是則福轉為極
三衢夏唐老作九疇圖因執以問讀未竟至所謂皆天
　也非人之所能為也遂指前圖子云此乃人為安得
　而皆天也洪範文字最難作向来亦將天道人事分
　配為之後来覺未盡遂已之直是難以私意安排若
　只管外邊出意推將去何所不可只是理不如此蘇
　氏以皇極之建為雨暘寒燠風之時皇極不建則反
　此漢儒之説尤疎如以五般皇極配庶徴却外邊添
　出一箇皇極或此邊減却一箇庶徴自増自損皆出
　己意然此一篇文字極是不齊整不可曉解如五福
　對六極一曰壽正對凶短折二曰富正對貧三曰康
　寧對疾與弱皆其類也攸好徳却對惡參差不齊不
　容布置如曰斂時五福錫厥庶民不知如何斂又復
　如何錫此只是順五行不違五事自己立標準以示
　天下使天下之人得以觀感而復其善爾今人皆以
　皇極為大中最無義理如漢儒説五事之中固未是
　猶似勝此蓋皇者君之稱也如皇則受之皇建其極
　之類皆不可以大字訓皇字中亦不可以訓極極雖
　有中底意思但不可便以為中只訓得至字如北極
　之極以為民極之極正是中天下而立之意謂四面
　湊合至此更無去處今即以皇極為大中者更不賞
　善亦不罰惡好善惡惡之理都無分别豈理也哉(以/上)
　(語類/十條)
洛書九數而五居中洪範九疇而皇極居五故自孔氏
　傳訓皇極為大中而諸儒皆祖其説余獨嘗以經之
　文義語脈求之而有以知其必不然也盖皇者君之
　稱也極者至極之義標準之名常在物之中央而四
　外望之以取正焉者也故以極為在中之準的則可
　而便訓極為中則不可若北辰之為天極脊棟之為
　屋極其義皆然而禮所謂民極詩所謂四方之極者
　於皇極之義為尤近顧今之説者既誤於此而并失
　於彼是以其説展轉迷謬而終不能以自眀也即如
　舊説姑亦無問其他但即經文而讀皇為大讀極為
　中則夫所謂惟大作中大則受之為何等語乎今以
　余説推之則人君以眇然之身履至尊之位四方輻
　輳面内而環觀之自東而望者不過此而西也自南
　而望者不過此而北也此天下之至中也既居天下
　之至中則必有天下之純徳而後可以立至極之標
　準故必順五行敬五事以脩其身厚八政協五紀以
　齊其政然後至極之標準卓然有以立乎天下之至
　中使夫面内而環觀者莫不於是而取則焉語其仁
　則極天下之仁而天下之為仁者莫能加也語其孝
　則極天下之孝而天下之為孝者莫能尚也是則所
　謂皇極者也由是而權之以三徳審之以卜筮驗其
　休咎於天考其禍福於人如挈裘領豈有一毛之不
　順哉此洛書之數所以雖始於一終於九而必以五
　居其中洪範之疇所以雖本於五行究於福極而必
　以皇極為之主也若箕子之言有曰皇建其有極云
　者則以言夫人君以其一身而立至極之標準於天
　下也其曰斂時五福用敷錫厥庶民云者則以言夫
　人君能建其極則為五福之所聚而又有以使民觀
　感而化焉則是又能布此福而與其民也其曰惟時
　厥庻民于汝極錫汝保極云者則以言夫民視君以
　為至極之標準而從其化則是復以此福還錫其君
　而使之長為至極之標準也其曰凡厥庶民無有淫
　朋人無有比徳惟皇作極云者則以言夫民之所以
　能有是徳者皆君之有以為至極之標準也其曰凡
　厥庶民有猷有為有守汝則念之不協于極不罹于
　咎皇則受之云者則以言夫君既立極於上而下之
　從化或有淺深遲速之不同其有謀者有才者有徳
　者人君固當念之而不忘其或未能盡合而未抵乎
　大戾者亦當受之而不拒也其曰而康而色曰予攸
　好徳汝則錫之福時人斯其惟皇之極云者則以言
　夫人之有能革面從君而以好徳自名則雖未必出
　於中心之實人君亦當因其自名而與之以善則是
　人者亦得以君為極而勉其實也其曰無虐煢獨而
　畏髙眀人之有能有為使羞其行而邦其昌云者則
　以言夫君之於民一視同仁凡有才能皆便進善則
　人才衆多而國賴以興也其曰凡厥正人既富方穀
　汝弗能使有好于而家時人斯其辜于其無好徳汝
　雖錫之福其作汝用咎云者則以言夫凡欲正人者
　必先有以富之然後可以納之於善若不能使之有
　所賴於其家則此人必將䧟於不義至其無復更有
　好徳之心而後始欲敎之以脩身勸之以求福則已
　無及於事而其起以報汝唯有惡而無善矣盖人之
　氣禀或清或濁或純或駁有不可以一律齊者是以
　聖人所以立極乎上者至嚴至密而所以接引乎下
　者至寛至廣雖彼之所以化於此者淺深遲速其效
　或有不同而吾之所以應於彼者長養涵育其心未
　嘗不一也其曰無偏無陂遵王之義無有作好遵王
　之道無有作惡遵王之路無偏無黨王道蕩蕩無黨
　無偏王道平平無反無側王道正直㑹其有極歸其
　有極云者則以言夫天下之人皆不敢徇其己之私
　以從乎上之化而㑹歸乎至極之標準也盖偏陂好
　惡者巳私之生於心者也偏黨反側者己私之見於
　事者也王之義王之道王之路上之化也所謂皇極
　者也遵義遵道遵路方㑹其極也蕩蕩平平正直則
　巳歸於極矣其曰皇極之敷言是彝是訓于帝其訓
　云者則以言夫人君以身立極而布命於下則其所
　以為常為敎者皆天之理而不異乎上帝之降衷也
　其曰凡厥庶民極之敷言是訓是行以近天子之光
　云者則以言夫天下之人於君所命皆能受其敎而
　謹行之則是能不自絶逺而有以親被其道徳之光
　華也其曰曰天子作民父母以為天下王云者則以
　言夫人君能立至極之標準所以能作億兆之父母
　而為天下之王也不然則有其位無其徳不足以首
　出庶物統御人羣而履天下之極尊矣是書也原於
　天之所以錫禹雖其茫昧幽眇有不可得而知者然
　箕子之所以言之而告武王者則已備矣顧其詞之
　宏深奧雅若有未易言者然嘗試虛心平氣而再三
　反復焉則亦坦然眀白而無一字之可疑但先儒未
　嘗深求其意而不察乎人君所以脩身立道之本是
　以誤訓皇極為大中又見其詞多為含洪寛大之言
　因復誤認中為含胡茍且不分善惡之意殊不知極
　雖居中而非有取乎中之義且中之為義又以其無
　過不及至精至當而無有豪髮之差亦非如其所指
　之云也乃以誤認之中為誤訓之極不謹乎至嚴至
　密之禮而務為至寛至廣之量其弊將使人君不知
　脩身以立政而墮於漢元帝之優柔唐代宗之姑息
　卒至於是非顛倒賢否貿亂而禍敗隨之尚何斂福
　錫民之可望哉嗚呼孔氏則誠誤矣然迹其本心亦
　曰姑以隨文解義為口耳佔畢之計而已不知其禍
　之至此也而自漢以来迄今千有餘年學士大夫不
　為不衆更歷世變不為不多幸而遺經尚存本文可
　考其出於人心者又不可得而昧也乃無一人覺其
　非是而一言以正之者使其患害流於萬世是則豈
　獨孔氏之罪哉予於是竊有感焉作皇極辨(皇極/辨)
皇極之説来説亦得之大抵此章自皇建其有極以下
　是總説人君正心脩身立大中至正之標準以觀天
　下而天下化之之義無偏無陂以下乃是反覆贊歎
　正説皇極體叚曰皇極之敷言以下是推本結煞一
　章之大意向見諸葛誠之説略是如此但渠説有過
　當處耳(荅梁文叔○以/上文集二條)
彊弗友以剛克之燮友柔克之此治人也資質沈潛以
　剛克之資質髙明以柔克之此治巳也
沈濳剛克髙眀柔克克治也言人資質沈潛者當以剛
　克之資質髙眀者當以柔治之此説為勝
一極備凶一極無凶多些子不得無些子不得
王省惟嵗言王之所當省者一歲之事卿士所省者一
　月之事以下皆然
問王省惟歲卿士惟月師尹惟日曰此但言職任之大
　小如此又問庶民惟星一句解不通并下文星有好
　風星有好雨意亦不貫曰家用不寕以上自結上文
　了下文却又説起星文意似是兩叚(以上語/類五條)
問八庶徴曰時林氏取蔡氏説謂是歲月日之時自五
　者来備而下所以申言曰雨曰暘曰燠曰寒曰風之
　義自王省惟歲而下所以申言曰時之義某竊謂此
　時字當如孔氏五者各以其時之説為長林氏徒見
　時字與雨暘燠寒風五者並列而為六則遂以此時
　字為贅不知古人之言如此類者多矣且仁義禮智
　是為四端加一信字則為五常非仁義禮智之外别
　有所謂信也故某以為時之在庶徴猶信之在五常
　不知是否曰林氏之説只與古説無異但謂有以歲
　而論其時與不時者有以月而論其時與不時者有
　以日而論其時與不時者可更推之(荅潘/子善)
問洪範中休徴咎徴諸家多以義推説竊以為五者不
　出隂陽二端雨寒隂也暘燠風陽也肅謀深沈而屬
　靜隂類也故時雨時寒應之乂哲聖發見而屬動陽
　類也故時暘時燠時風應之狂反於肅急失於謀故
　恒雨恒寒應之未知如此看得否曰大槩如此然舊
　以雨屬木暘屬金燠屬火寒屬水而或者又欲以雨
　屬水暘屬火燠屬木寒屬金其説孰是可試思之(荅/潘)
　(子善○以上/文集二條)
問五福六極曰民之五福人君當嚮之民之六極人君
　當畏之
五福六極曽子固説得極好洪範大槩曽子固説得勝
　如諸人(以上語/類二條)
　　　旅獒
近諸孫將旅獒来讀是時武王已八十餘嵗矣太保此
　書諄諄如敎小兒相似若自後世言之則為非所宜
　言不尊君矣銖問人不易物之易合如字合作去聲
　曰看上文意則當作如字讀但徳盛不狎侮又難説
　又問志以道寧言以道接接字如何曰接者酬應之
　謂言當以道酬應也(志我之志言人/之言○語類)
　　　金縢
林聞一問周公代武王之死不知亦有此理否曰聖人
　為之亦須有此理(語/類)
問書金縢曰我之弗辟我無以告我先王一叚按馬鄭
　氏皆音辟為避其意蓋謂管蔡流言成王既疑周公
　公乃避居東都二年之久以待成王之察及成王遭
　風雷之變啟金縢之書迎公来返乃攝政方始東征
　所謂罪人斯得者成王得其流言之罪人也陳少南
　吴才老從之而詆先儒誅辟之説銖竊謂周公之誅
　管蔡與伊尹之放太甲皆聖人之變唯二公至誠無
　愧正大眀白故行之不疑未可以淺俗之心窺之也
　此辟字與蔡仲之命所謂致辟之辟同安得以辟為
　避且使周公委政而去二年之久不幸成王終不悟
　而小人得以乗間而入則周家之禍可勝言哉周公
　是時不知何以告我先王也觀公之告二公曰我之
　弗辟我無以告我先王其言正大明白至誠惻怛則
　區區嫌疑有所不敢避矣惟有此心無愧而先王可
　告也自潔其身而為匹夫之諒周公豈為之哉妄意
　如此乞賜垂誨曰辟字當從古注説(荅董/叔重)
周公東征不必言用權自是王室至親與諸侯連衡背
　叛當國大臣豈有坐視不救之理帥師征之乃是正
　義不待可與權者而後能也若馬鄭以為東行避謗
　乃鄙生腐儒不逹時務之説可不辨而自眀陳少南
　於經㫖多疎略不通點檢處極多不足據以為説來
　敎所謂周公之志非為身謀也為先王謀也非為先
　王謀也以身任天下之重也此語極佳(荅徐/元聘)
示諭書説數條皆是但康誥外事與肆汝小子封等處
　自不可曉只合闕疑某嘗謂尚書有不必解者有須
　著意觧者有略須解者有不可解者其不可解者正
　謂此等處耳弗辟之説只從鄭氏為是向董叔重得
　書亦辨此條一時信筆荅之謂當從古注説後来思
　之不然是時三叔方流言於國周公處兄弟骨肉之
　閒豈應以片言半語便遽然興師以誅之聖人氣象
　大不如此又成王方疑周公周公固不應不請而自
　誅之若請之於王王亦未必見從則當時事勢亦未
　必然雖曰聖人之心公平正大區區嫌疑自不必避
　但舜避堯之子於南河之南禹避舜之子於陽城自
　是合如此若居堯之宫逼堯之子即為簒矣或又謂
　成王疑周公故周公居東不幸成王終不悟不知周
　公又如何處愚謂周公亦惟盡其忠誠而已矣胡氏
　家錄有一叚論此極有意味(荅蔡仲默○此條與上/兩條説不同兩存之○)
　(以上文/集三條)
　　　大誥
因言武王既克紂武庚三監及商民畔曰當初紂之暴
　虐天下之人胥怨無不欲誅之及武王既順天下之
　心以誅紂於是天下之怨皆解而歸周矣然商之遺
　民及與紂同事之臣一旦見故主遭人殺戮宗社為
　墟寕不動心兹固畔心之所由生也盖始苦於紂之
　暴而欲其亡固人之心及紂既死則怨已解而人心
　復有所不忍亦事勢人情之必然者又況商之流風
　善政畢竟尚有在人心者及其頑民感紂恩意之深
　此其所以畔也云云後来樂毅伐齊亦是如此
王若曰周公若曰若字只是一似如此説底意思如漢
　書中帝意若曰之類蓋或宣道徳意者敷演其語或
　紀錄者失其語而追記其意如此也
書中弗弔字只如字讀解者欲訓為至故音的非也其
　義正如詩中所謂不弔昊天耳言不見憫弔於上帝
　也(以上語/類三條)
　　　康誥
康誥梓材洛誥諸篇煞有不可曉處今人都自強解説
　去伯恭亦自如此看伯恭説書自首至尾皆無一字
　理㑹不得且如書中注家所説錯處極多如棐字並
　作輔字訓更曉不得後讀漢書顔師古注云匪棐通
　用如書中有棐字止合作匪字義如率乂于民棐彝
　乃是率治於民非常之事
康誥酒誥是武王命康叔之詞非成王也(如朕其弟小/子封又曰乃)
　(寡兄勗猶今/人言劣兄也)故五峯編此書於皇王大紀不屬成王
　而載於武王紀也至若所謂惟三月哉生魄周公初
　基作新大邑于東國洛(至/)乃洪大誥治自東坡看出
　以為非康誥之詞而梓材一篇則又有可疑者如稽
　田垣墉之喻却與無相戕無胥虐之類不相似以至
　於欲至于萬年惟王子子孫孫永保民却又似洛誥
　之文乃臣戒君之詞非酒誥語也
非汝封刑人殺人無或刑人殺人非汝封又曰劓刵人
　無或劓刵人康叔為周司宼故一篇多説用刑此但
　言非汝封刑人殺人則無或敢有刑人殺人者盖言
　用刑之權止在康叔不可不謹之意耳(以上語/類三條)
棐本木名而借為匪字顔師古注漢書云棐古匪字通
　用是也天畏棐忱猶曰天難諶耳孔傳訓作輔字殊
　無義理(記尚書三/義○文集)
　　　梓材
吴才老説梓材是洛誥中書甚好其他文字亦有錯亂
　而移易得出人意表者然無如才老此樣處恰恰好
　好
尚書句讀有長者如皇天既付中國民越厥疆土于先
　王是一句(以上語/類二條)
　　　召誥洛誥
問召誥文只説召公先至洛而周公繼至不説成王亦
　来也然召公出取幣入錫周公乃曰旅王若公其辭
　又多是戒成王未知如何曰此蓋因周公以告於王
　耳但洛誥之文則有不可曉者其後乃言王在新邑
　而其前已屢有問荅之辭矣可試考之(荅潘子善/○文集)
因讀尚書曰其間錯誤解不得處煞多昔伯恭解書因
　問之云尚書還有解不通處否曰無有因舉洛誥問
　之云據成王只使周公往營洛故伻来獻圖及卜成
　王未嘗一日居洛後面如何却與周公有許多荅對
　又云王在新邑此如何解伯恭遂無以荅後得書云
　誠有解不得處(語/類)
　　　無逸
栁兄言東萊解無逸一篇極好曰伯恭如何解君子所
　其無逸栁曰東莱解所字爲居字曰若某則不敢如
　此説諸友問先生如何説曰恐有脫字則不可知若
　説不行而必强立一説雖若可觀只恐道理不如此
舜功問徽柔懿恭是一字是二字曰二字上輕下重柔
　者須徽恭者須懿柔而不徽則姑息恭而不懿則非
　由中出(璘錄云柔易於暗弱徽有發揚之意恭形/於外懿則有藴藏之意○以上語類二條)
　　　君奭
顯道問召公不恱之意曰召公不恱只是小序恁地説
　裏面却無此意這只是召公要去後周公留他説道
　朝廷不可無老臣又問又曰等語不可曉曰這箇只
　是大綱綽得箇意脈子便恁地説不要逐箇字去討
　便無理㑹這箇物事難理㑹又曰弗弔只當作去聲
　讀(語/類)
召公不恱盖以為周公歸政之後不當復留而已亦老
　而當去故周公言二人不可不留之意又歷道古今
　聖賢倚賴老成以固其國家之事又曰予不惠若兹
　多誥予惟用閔于天越民只此便見周公之心每讀
　至此未嘗不喟然太息也(荅徐元聘/○文集)
　　　立政
問立政兹乃三宅無義民據此三宅即上文宅事宅牧
　宅準之宅今孔氏蘇氏以為居無義之民猶舜典五
　宅三居之義呂氏以三宅無義民一句桀德惟乃弗
　作往任謂當桀之時三宅者曾無義民未知二説孰
　長曰呂説是(荅潘/子善)
問司徒司馬司空亞旅不知何故敘於太史尹伯庶常
　吉士之下呂氏以為諸侯之官未知是否曰謂三官
　之副與其屬耳(亞謂小司徒之屬旅則下士也見周/禮序官○荅潘子善○以上文集二)
　(條/)
文王惟克厥宅心人皆以宅心為處心非也即前面所
　説三有宅心爾若處心則當云克宅厥心(語/類)
　　　周官
漢人亦不見今文尚書如以太尉司徒司空為三公當
　時只見牧誓有所謂司馬司空司徒亞旅遂以為古
　之三公不知此乃為諸侯時制古者諸侯只建三卿
　如周官所謂三太三少六卿及周禮書乃天子之制
　漢皆不及見又如中庸一戎衣解作殪戎殷亦是不
　見今武成一戎衣之文(語/類)
　　　顧命康王之誥
伏生以康王之誥合於顧命今除著序文讀著則文勢
　自相連接(語/類)
問康王釋喪服而被袞冕且受黄朱圭幣之獻諸家皆
　以為禮之變獨蘇氏以為禮之失曰天子諸侯之禮
　與士庶人不同故孟子有吾未之學之語盖謂此類
　耳如伊訓元祀十二月朔亦是新喪伊尹已奉嗣王
　祇見厥祖固不可用凶服矣漢唐新主即位皆行冊
　禮君臣亦皆吉服追述先帝之命以告嗣君(韓文外/集順宗)
　(實錄中有/此事可考)蓋易世傳授國之大事當嚴其禮而王侯
　以國為家雖先君之喪猶以為己私服也五代以来
　此禮不講則始終之際殊草草矣(荅潘子善/○文集)
銖問太保稱成王獨言畢恊賞罰何也曰只為賞不當
　功罰不及罪故事事差錯若畢恊賞罰至公至明何
　以及此又問張皇六師曰古者兵藏於農故六軍皆
　寓於農張皇六師則是整頓民衆底意思(語/類)
　　　君牙
安卿問君牙冏命等篇見得穆王氣象甚好而後来乃
　有車轍馬跡馳天下之事如何曰此篇乃内史太史
　之屬所作猶今之翰林作制誥然如君陳周官蔡仲
　之命微子之命等篇亦是當時此等文字自有箇格
　子首呼其名而告之末又為嗚呼之辭以戒之篇篇
　皆然觀之可見如大誥梓材多方多士等篇乃當時
　編人君告其民之辭多是方言如卬字即我字沈存
　中以為秦語平音而謂之卬故諸誥等篇當時下民
　曉得而今士人不曉得如尚書尚衣尚食尚乃主守
　之意而秦語作平音與常字同諸命等篇今士人以
　為易曉而當時下民却曉不得(語/類)
　　　冏命
問格其非心之格訓正是如格式之格以律人之不正
　者否曰如今人言合格是将此一物格其不正者如
　格其非心是説得深者格君心之非是説得淺者子
　善因問温公以格物為扞格之格不知格字有訓扞
　義否曰亦有之如格鬭之格是也(語/類)
　　　呂刑
東坡解呂刑王享國百年耄作一句荒度作刑作一句
　甚有理
問贖刑所以寬鞭扑之刑則呂刑之贖刑如何曰呂刑
　蓋非先王之法也故程子有一䇿問云商之盤庚周
　之呂刑聖人載之於書其取之乎抑將垂戒後世乎
仲黙論五刑不贖之意曰是穆王方有贖刑嘗見蕭望
　之言古不贖刑某甚疑之後来方省得贖刑不是古
　因取望之傳看畢曰説得也無引證因論望之云想
　　見望之也是拗義剛問望之學術不知是如何又似
　　好樣又却也有那差異處先生徐應曰他説底也是
　　正義剛曰如殺韓延壽分明是他不是曰望之道理
　　短義剛曰看来他也是暗於事機被那兩箇小人恁
　　地弄後都不知先生但應之而已
　國秀問穆王去文武成康時未逺風俗人心何縁如此
　　不好曰天下自有一般不好底氣象聖人有那禮樂
　　刑政在此維持不好底也能革面至維持之具一有
　　廢弛處那不好氣質便自各出来和那革面底都無
　　了所以恁地不好人之學問逐日恁地恐懼脩省得
　　恰好纔一日放倒便都壞了(以上語/類四條)
　　　　秦誓費誓
　秦誓費誓亦皆有説不行不可曉處民訖自若是多盤
　　想只是説人情多要安逸之意(語/類)
　
御纂朱子全書卷三十四
　欽定四庫全書
御纂朱子全書卷三十五
　　詩
　　　綱領
　大序言一國之事係一人之本謂之風所以析衛為弼
　　鄘衛曰詩古之樂也亦如今之歌曲音各不同衛有
　　衛音鄘有鄘音弼有弼音故詩有鄘音者係之鄘有
　　弼音者係之弼若大雅小雅則亦如今之商調宫調
　　作歌曲者亦按其腔調而作耳大雅小雅亦古作樂
　　之體格按大雅體格作大雅按小雅體格作小雅非
　　是做成詩後旋相度其辭目為大雅小雅也大抵國
　　風是民庻所作雅是朝廷之詩頌是宗廟之詩又云
　　小序漢儒所作有可信處絶少大序好處多然亦有
　　不滿人意處
　問王風是他風如此不是降為國風曰其辭語可見風
　　多出於在下之人雅乃士夫所作雅雖有刺而其辭
　荘重與風異
器之問風雅與無天子之風之義先生舉鄭漁仲之説
　言出於朝廷者為雅出於民俗者為風文武之時周
　召之作者謂之周召之風東遷之後王畿之民作者
　謂之王風似乎大約是如此亦不敢為斷然之説但
　古人作詩體自不同雅自是雅之體風自是風之體
　如今人做詩曲亦自有體製不同者自不可亂不必
　説雅之降為風今且就詩上理㑹意義其不可曉處
　不必反倒因説嘗見蔡行之舉陳君舉説春秋云須
　先看聖人所不書處方見所書之義見成所書者更
　自理㑹不得却又取不書者來理㑹少閒只是説得
　竒巧
詩有是當時朝廷作者雅頌是也若國風乃採詩者採
　之民間以見四方民情之美惡二南亦是採民言而
　被樂章耳程先生必要説是周公作以教人不知是
　如何某不敢從若變風又多是淫亂之詩故班固言
　男女相與歌詠以言其傷是也聖人存此亦以見上
　失其教則民欲動情勝其弊至此故曰詩可以觀也
　且詩有六義先儒更不曾説得明却因周禮説豳詩
　有豳雅豳頌即於一詩之中要見六義思之皆不然
　盖所謂六義者風雅頌乃是樂章之腔調如言仲吕
　調大石調越調之類至比興賦又别直指其名直敘
　其事者賦也本要言其事而虚用兩句釣起因而接
　續去者興也引物為况者比也立此六義非特使人
　知其聲音之所當又欲使歌者知作詩之法度也問
　豳之所以為雅為頌者恐是可以用雅底腔調又可
　用頌底腔調否曰恐是如此某亦不敢如此斷今只
　説恐是亡其二
舊曽有一老儒鄭漁仲更不信小序只依古本與疊在
　後面某今亦只如此令人虚心看正文乆之其義自
　見盖所謂序者類多世儒之談不解詩人本意處甚
　多且如止乎禮義果能止禮義否桑中之詩禮義在
　何處王徳脩曰他要存戒曰此正文中無戒意只是
　直述他滛亂事耳若鶉之奔奔相䑕等詩却是譏罵
　可以為戒此則不然某今看得鄭詩自叔于田等詩
　之外如狡童子衿等篇皆滛亂之詩而説詩者誤以
　為刺昭公刺學校廢耳衛詩尚可猶是男子戲婦人
　鄭詩則不然多是婦人戱男子所以聖人尤惡鄭聲
　也出其東門却是箇識道理底人做
林子武問詩者中聲之所止曰這只是正風雅頌是中
　聲那變風不是伯恭堅要牽合說是然恐無此理今
　但去讀看便自有那輕薄底意思在了如韓愈説數
　句其聲浮且淫之類這正是如此
問詩中説興處多近比曰然如關雎麟趾相似皆是興
　而兼比然雖近比其體却只是興且如關關睢鳩本
　是興起到得下面説窈窕淑女此方是入題説那實
　事盖興是以一箇物事貼一箇物事説上文興而起
　下文便接説實事如麟之趾下文便接振振公子一
　箇對一箇説盖公本是箇好底人子也好孫也好族
　人也好譬如麟趾也好定也好角也好及比則却不
　入題了如比那一物説便是說實事如螽斯羽詵詵
　兮宜爾子孫振振兮螽斯羽一句便是説那人了下
　靣宜爾子孫依舊是就螽斯羽上説更不用説實事
　此所以謂之比大率詩中比興皆類此
比是以一物比一物而所指之事常在言外興是借彼
　一物以引起此事而其事常在下句但比意雖切而
　却淺興意雖闊而味長
詩之興全無巴鼻(振録云多是假他物/舉起全不取其義)後人詩猶有此
　體如青青陵上柏磊磊澗中石人生天地閒忽如逺
　行客又如髙山有厓林木有枝憂來無端人莫之知
　青青河畔草綿綿思逺道皆是此體
或問詩六義注三經三緯之説曰三經是賦比興是做
　詩底骨子無詩不有才無則不成詩盖不是賦便是
　比不是比便是興如風雅頌却是裏靣横丳底都有
　賦比興故謂之三緯
器之問詩傳分别六義有未備處曰不必又只管滯却
　許多且看詩意義如何古人一篇詩必有一篇意思
　且要理㑹得這箇如柏舟之詩只説到静言思之不
　能奮飛綠衣之詩說我思古人實獲我心此可謂止
　乎禮義所謂可以怨便是喜怒哀樂𤼵而皆中節處
　推此以觀則子之不得於父臣之不得於君朋友之
　不相信皆當以此意處之如屈原之懷沙赴水賈誼
　言歴九州而相其君何必懐此都也便都過當了古
　人胷中發出意思自好看著三百篇詩則後世之詩
　多不足觀矣
問詩傳説六義以托物興辭為興與舊説不同曰覺舊
　説費力失本指如興體不一或借眼前物事説将起
　或别自将一物説起大抵只是将三四句引起如唐
　時尚有此等詩體如青青河畔草青青水中蒲皆是
　别借此物興起其辭非必有感有見於此物也有将
　物之無興起自家之所有将物之有興起自家之所
　無前軰都理㑹這箇不分明如何説得詩本指只伊
　川也自未見得看所説有甚廣大處子細看本指却
　不如此若上蔡怕曉得詩如云讀詩須先要識得六
　義體面這是他識得要領處
詩纔說得宻便說他不著國史明乎得失之迹這一句
　也有病周禮禮記中史並不掌詩左傳説自分曉以
　此見得大序亦未必是聖人做小序更不須説他做
　小序不㑹寛説每篇便求一箇實事填塞了他有尋
　得著底猶自可通不然便與詩相礙那解底要就詩
　却礙序要就序却礙詩詩之興是劈頭説那沒來由
　底兩句下面方説那事這箇如何通解鄭聲淫所以
　鄭詩多是淫佚之辭狡童将仲子之類是也今喚做
　忽與祭仲與詩辭全不相似這箇只似而今閒潑曲
　子南山有臺等數篇是燕饗時常用底敘賓主相好
　之意一似今人致語又曰詩小序不可信而今看詩
　有詩中分明説是某人某事者則可知其他不曾説
　者而今但可知其説此等事而已韓退之詩曰春秋
　書王法不誅其人身
詩序東漢儒林傳分明説道是衛宏作後來經意不明
　都是被他壊了某又看得亦不是衛宏一手作多是
　兩三手合成一序愈説愈疎浩云蘇子由却不取小
　序曰他雖不取下靣言語留了上一句便是病根伯
　恭專信序又不免牽合伯恭凡百長厚不肯非毁前
　軰要出脱回䕶不知道只為得箇解經人却不曾為
　得聖人本意是便道是不是便道不是方得
因論詩歴言小序大無義理皆是後人杜撰先後增益
　凑合而成多就詩中採摭言語更不能𤼵明詩之大
　旨纔見有漢之廣矣之句便以為德廣所及才見有
　命彼後車之言便以為不能飲食教載行葦之序但
　見牛羊勿踐便謂仁及草木但見戚戚兄弟便謂親
　睦九族見黄耉台背便謂飬老見以祈黄耉便謂乞
　言見介爾景福便謂成其福禄随文生義無復倫理
　卷耳之序以求賢審官知臣下之勤勞為后妃之志
　事固不倫矣况詩中所謂嗟我懐人其言親暱太甚
　寧后妃所得施於使臣者哉桃夭之詩謂婚姻以時
　國無鰥民為后妃之所致而不知其為文王刑家及
　國其化固如此豈專后妃所能致耶其他變風諸詩
　未必是刺者皆以為刺未必是言此人必傅㑹以為
　此人桑中之詩放蕩留連止是滛者相戱之辭豈有
　刺人之惡而反自陷於流蕩之中子衿詞意輕儇亦
　豈刺學校之辭有女同車等皆以為刺忽而作鄭忽
　不娶齊女其初亦是好底意思但見後來失國便将
　許多詩盡為刺忽而作考之於忽所謂淫昏暴虐之
　類皆無其實至遂目為狡童豈詩人愛君之意况其
　所以失國正坐柔懦闊踈亦何狡之有幽厲之刺亦
　有不然甫田諸篇凡詩中無詆譏之意者皆以為傷
　今思古而作其他謬誤不可勝説後世但見詩序巍
　然冠於篇首不敢復議其非至有解説不通多為飾
　辭以曲䕶之者其誤後學多矣大序却好或者謂補
　凑而成亦有此理書小序亦未是只如堯典舜典便
　不能通貫一篇之意堯典不獨為遜舜一事舜典到
　歴試諸艱之外便不該通了其他書序亦然至如書
　大序亦疑不是孔安國文字大抵西漢文章渾厚近
　古雖董仲舒劉向之徒言語自别讀書大序便覺輭
　慢無氣未必不是後人所作也
詩序實不足信向見鄭漁仲有詩辨妄力詆詩序其閒
　言語太甚以為皆是村野妄人所作始亦疑之後来
　子細看一兩篇因質之史記國語然後知詩序之果
　不足信因是看行葦賓之初筵抑數篇序與詩全不
　相似以此看其他詩序其不足信者煞多以此知人
　不可亂説話便都被人看破了詩人假物興辭大率
　将上句引下句如行葦勿踐履戚戚兄弟莫逺具爾
　行葦是比兄弟勿字乃興莫字此詩自是飲酒㑹賔
　之意序者却牽合作周家忠厚之詩遂以行葦為仁
　及草木如云酌以大斗以祈黄耉亦是歡合之時祝
　夀之意序者遂以為飬老乞言豈知祈字本只是祝
　頌其髙壽無乞言意也抑詩中閒煞有好語亦非刺
　厲王如於乎小子豈是以此指其君兼厲王是暴虐
　大惡之主詩人不應不述其事實只説謹言節語况
　厲王無道謗訕者必不容武公如何恁地指斥曰小
　子國語以為武公自警之詩却自可信大率古人作
　詩與今人作詩一般其閒亦自有感物道情吟詠情
　性幾時盡是譏刺他人只縁序者立例篇篇要作美
　刺説将詩人意思盡穿鑿壞了且如今人見人纔做
　事便作一詩歌美之或譏刺之是甚麽道理如此一
　似里巷無知之人胡亂稱頌諛説把持放鵰何以見
　先王之澤何以為性情之正詩中數處皆應荅之詩
　如天保乃與鹿鳴為唱荅行葦與既醉為唱荅蟋蟀
　與山有樞為唱荅唐自是晉未改號時國名自序者
　以為刺僖公便牽合謂此晉也而謂之唐乃有堯之
　遺風本意豈因此而謂之唐是皆鑿説但唐風自是
　尚有勤儉之意作詩者是一箇不敢放懐底人説今
　我不樂日月其除便又説無已太康職思其居到山
　有樞是荅者便謂子有衣裳弗曳弗婁宛其死矣他
　人是愉子有鐘鼓弗鼓弗考宛其死矣他人是保這
　是荅他不能享些快活徒恁地苦澀詩序亦有一二
　有憑據如清人碩人載馳諸詩是也昊天有成命中
　説成王不敢康成王只是成王何須牽合作成王業
　之王自序者恁地附㑹便謂周公作此以告成功他
　既作周公告成功便将成王字穿鑿説了又幾曾是
　郊祀天地被序者如此説後來遂生一塲事端有南
　北郊之事此詩自説昊天有成命又不曾説著地如
　何説道祭天地之詩設使合祭亦須幾句説及后土
　如漢諸郊祀詩祭某神便説某事若用以祭地不應
　只説天不説地東萊詩記却編得子細只是大本已
　失了更說甚麽向嘗與之論此如清人載馳一二詩
　可信渠却云安得許多文字證據某云無證而可疑
　者只當闕之不可據序作證渠又云只此序便是證
　某因云今人不以詩說詩却以序解詩是以委曲牽
　合必欲如序者之意寧失詩人之本意不恤也此是
　序者大害處
問詩傳多不解詩序何也曰某自二十歳時讀詩便覺
　小序無意義及去了小序只翫味詩詞却又覺得道
　理貫徹當初亦嘗質問諸鄉先生皆云序不可廢而
　某之疑終不能釋後到三十歲斷然知小序之出於
　漢儒所作其為繆戾有不可勝言東萊不合只因序
　講解便有許多牽强處某嘗與言之終不肯信讀詩
　記中雖多說序然亦有說不行處亦廢之某因作詩
　傳遂成詩序辨説一册其他繆戾辨之頗詳
問先生說詩率皆叶韻得非詩本樂章播諸聲詩自然
　叶韻方諧律吕其音節本如是耶曰固是如此然古
　人文章亦多是叶韻因舉王制及老子叶韻處數叚
　又曰周頌多不叶韻疑自有和底篇相叶清廟之瑟
　朱弦而疏越一唱而三歎歎即和聲也
詩之音韻是自然如此這箇與天通古人音韻寛後人
　分得宻後隔開了離騷注中𤼵兩箇例在前朕皇考
　曰伯庸庚寅吾以降(洪/)又重之以脩能(耐/)紉秋蘭以
　為佩後人不曉却謂只此兩韻如此某有楚詞叶韻
　作子厚名字刻在漳州
或問呉氏叶韻何據曰他皆有據泉州有其書每一字
　多者引十餘證少者亦兩三證他説元初更多後刪
　去姑存此耳然猶有未盡因言商頌天命降監下民
　有嚴不僭不濫不敢怠遑呉氏云嚴字恐是荘字漢
　人避諱改作嚴字某後來因讀楚辭天問見嚴字都
　押入剛字方字去又此閒鄉音嚴作户剛反乃知嚴
　字自與遑字叶然呉氏豈不曾看楚辭想是偶然失
　之又如兄弟鬩于牆外禦其務每有良朋烝也無戎
　吳氏復疑侮當作䝉以叶戎字某却疑古人訓戎為
　汝如以佐戎辟戎雖小子則戎汝音或通後來讀常
　武詩有云南仲太祖太師皇父整我六師以脩我戎
　則與汝叶明矣
器之問詩曰古人情意温厚寛和道得言語自恁地好
　當時叶韻只是要便於諷詠而已到得後來一向於
　字韻上嚴切却無意思漢不如周魏晉不如漢唐不
　如魏晉本朝又不如唐如元微之劉禹錫之徒和詩
　猶自有韻相重密本朝和詩便定不要一字相同不
　知却愈壊了詩
讀詩之法且如白華菅兮白茅束兮之子之逺俾我獨
　兮盖言白華與茅尚能相依而我與子乃相去如此
　之逺何哉又如倬彼雲漢為章于天周王夀考遐不
　作人只是説雲漢恁地為章于天周王夀考豈不能
　作人也上兩句皆是引起下靣説略有些意思傍著
　不須深求只此讀過便得
問以詩觀之雖千百載之逺人之情偽只此而已更無
　兩般曰以某看來須是别換過天地方别換一様人
　情釋氏之説固不足據然其書説盡百千萬劫其事
　情亦只如此而已况天地無終窮人情安得有異
今欲觀詩不若且置小序及舊説只将元詩虚心熟讀
　徐徐翫味候髣髴見箇詩人本意却從此推尋将去
　方有感𤼵如人拾得一箇無題目詩再三熟看亦須
　辨得出來若被舊説一局局定便看不出今雖説不
　用舊説終被他先入在内不期依舊從他去某向作
　詩解文字初用小序至解不行處亦曲為之説後來
　覺得不安第二次解者雖存小序閒為辨破然終是
　不見詩人本意後來方知只盡去小序便自可通於
　是盡滌舊説詩意方活
讀詩之法只是熟讀涵泳自然和氣從胷中流出其妙
　處不可得而言不待安排措置務自立説只恁平讀
　著意思自足須是打疊得這心光蕩蕩地不立一箇
　字只管虚心讀他少閒推來推去自然推出那箇道
　理所以説以此洗心便是以這道理盡洗出那心裏
　物事渾然都是道理上蔡曰學詩須先識得六義體
　靣而諷味以得之此是讀詩之要法看來書只是要
　讀讀得熟時道理自見切忌先自布置立説
問學者誦詩每篇誦得幾徧曰也不曾記只覺得熟便
　止曰便是不得須是讀熟了文義都曉得了涵泳讀
　取百來徧方見得那好處那好處方出方見得精怪
　見公每日説得來乾燥元來不曾熟讀若讀到精熟
　時意思自説不得如人下種子既下得種了須是討
　水去灌溉他討糞去培擁他與他耘鋤方是下工夫
　飬他處今却只下得箇種子了便休都無耘治培飬
　工夫如人相見纔見了便散去都不曾交一談如此
　何益所以意思都不生與自家都不相入都恁地乾
　燥這箇貪多不得讀得這一篇恨不得常熟讀此篇
　如無那第二篇方好而今只是貪多讀第一篇了便
　要讀第二篇讀第二篇了便要讀第三篇恁地不成
　讀書此便是大不敬(此句厲/聲説)須是殺了那走作底心
　方可讀書
毛鄭所謂山東老學究歐陽㑹文章故詩意得之亦多
　但是不合以今人文章如他底意思去看故皆局促
　了詩意古人文章有五七十里不回頭者蘇黄門詩
　説疎放覺得好
因言歐陽永叔本義而曰理義大本復明於世固自周
　程然先此諸儒亦多有助舊來儒者不越注疏而已
　至永叔原父孫明復諸公始自出議論如李泰伯文
　字亦自好此是運數将開理義漸欲復明於世故也
　蘇明允説歐陽之文處形容得極好近見其奏議文
　字如回河等剳子皆説得盡誠如老蘇所言便如詩
　本義中辨毛鄭處文辭舒緩而其説直到底不可移
　易
問讀詩記序中雅鄭邪正之説未明曰向來看詩中鄭
　詩弼鄘衛詩便是鄭衛之音其詩大段邪淫伯㳟直
　以謂詩皆賢人所作皆可歌之宗廟用之賔客此甚
　不然如國風中亦多有邪淫者又問思無邪之義曰
　此只是三百篇可蔽以詩中此言所謂無邪者讀詩
　之大體善者可以勸而惡者可以戒若以為皆賢人
　所作賢人决不肯為此若只一鄉一里中有箇恁地
　人專一作此怨刺恐亦不静至於皆欲被之絃歌用
　之宗廟如鄭衛之詩豈不䙝瀆用以祭幽厲褒姒可
　也施之賔客燕饗亦待好賔客不得須衞靈陳幽乃
　可耳所謂詩可以興者使人興起有所感𤼵有所懲
　創可以觀者見一時之習俗如此所以聖人存之不
　盡刪去便盡見當時風俗美惡非謂皆賢人所作耳
　大序説止乎禮義亦可疑小序尤不可信皆是後人
　託之仍是不識義理不曉事如山東學究者皆是取
　之左傳史記中所不取之君随其諡之羙惡有得惡
　諡及傳中載其人之事者凡一時惡詩盡以歸之最
　是鄭忽可憐凡鄭風中惡詩皆以為刺之伯恭又欲
　主張小序煆煉得鄭忽罪不勝誅鄭忽却不是狡若
　是狡時他却須結齊國之援有以鉗制祭仲之徒决
　不至於失國也諡法中如堕覆社稷曰頃便将柏舟
　一詩硬差排為衛頃公便云賢人不遇小人在側更
　無分疏處愿而無立曰僖衡門之詩便以譏陳僖愿
　而無立志言之如子衿只是淫奔之詩豈是學校中
　氣象褰裳詩中子惠思我褰裳渉溱(至/)狂童之狂也
　且豈不是淫奔之辭只緣左傳中韓宣子引豈無他
　人便将做國人思大國之正已不知古人引詩但借
　其言以寓己意初不理㑹上下文義偶一時引之耳
　伯恭只詩綱領第一條便載上蔡之説上蔡費盡詞
　説只解得箇怨而不怒纔先引此便是先瞎了一部
　文字眼目
李茂欽問先生曽與東萊辨論淫奔之詩東萊謂詩人
　所作先生謂淫奔者之言至今未曉其説曰若是詩
　人所作譏刺淫奔則婺州人如有淫奔東萊何不作
　一詩刺之茂欽又引他事問難先生曰未須别説只
　為我荅此一句來茂欽辭窮先生曰若人家有隠僻
　事便作詩訐其短譏刺此乃今之輕薄子好作謔詞
　嘲鄉里之類為一鄉所疾害者詩人溫醇必不如此
　如詩中所言有善有惡聖人兩存之善可勸惡可戒
某解詩多不依他序縱解得不好也不過只是得罪於
　作序之人只依序解而不考本詩上下文意則得罪
　於聖賢也(以上語類/三十一條)
蒙别紙開示説詩之意尤詳因得以窺一二大者不敢
　自外敢以求於左右來教謂詩本為樂而作故今學
　者必以聲求之則知其不茍作矣此論善矣然愚意
　有不能無疑者盖以虞書考之則詩之作本為言志
　而已方其詩也未有歌也及其歌也未有樂也以聲
　依永以律和聲則樂乃為詩而作非詩為樂而作也
　三代之時禮樂用於朝廷而下逹於閭巷學者諷誦
　其言以求其志詠其聲執其器舞蹈其節以涵飬其
　心則聲樂之所助於詩者為多然猶曰興於詩成於
　樂其求之固有序矣是以凡聖賢之言詩主於聲者
　少而發其義者多仲尼所謂思無邪孟子所謂以意
　逆志者誠以詩之所以作本乎其志之所存然後詩
　可得而言也得其志而不得其聲者有矣未有不得
　其志而能通其聲者也就使得之止其鐘鼓之鏗鏘
　而已豈聖人樂云樂云之意哉况今去孔孟之時千
　有餘年古樂散亡無復可考而欲以聲求詩則未知
　古樂之遺聲今皆以推而得之乎三百五篇皆可協
　之音律而被之絃歌已乎誠既得之則所助於詩多
　矣然恐未得為詩之本也况未必可得則今之所講
　得毋有畫餅之譏乎故愚意竊以為詩出乎志者也
　樂出乎詩者也然則志者詩之本而樂者其末也末
　雖亡不害本之存患學者不能平心和氣從容諷詠
　以求之情性之中耳有得乎此然後可得而言顧所
　得之淺深如何耳有舜文之徳則聲為律而身為度
　簫韶二南之聲不患其不作此雖未易言然其理盖
　不誣也不審以為如何二南分王者諸侯之風大序
　之説恐未為過其曰聖賢淺深之辨則説者之鑿也
　程夫子謂二南猶易之乾坤而龜山楊氏以為一體
　而相成其説當矣試考之如何召南夫人恐是當時
　諸侯夫人被文王太姒之化者二南之應似亦不可
　專以為樂聲之應為言盖必有理存乎其閒豈有無
　事之理無理之事哉惟即其理而求之理得則事在
　其中矣(荅陳/體仁)
蘇氏陳靈以後未嘗無詩之説似可取而有病盖先儒
　所謂無詩者固非謂詩不復作也但謂夫子不取耳
　康節先生云自從刪後更無詩者亦是此意蘇氏非
　之亦不察之甚矣故某於集傳中引蘇氏之説而繫
　之曰愚謂伯樂之所不顧則謂之無馬可矣夫子之
　所不取則謂之無詩可矣正𤼵明先儒之意大抵二
　蘇議論皆失之太快無先儒惇實氣象不奈咀嚼所
　長固不可廢然亦不可不知其失也十五國風次序
　恐未必有意而先儒及近世諸先生皆言之故集傳
　中不敢提起盖詭随非所安而辯論非所敢也(荅范/伯崇)
詩體不同固有鋪陳其事不加一詞而意自見者然必
　其事之猶可言者若清人之詩是也至於桑中溱洧
　之篇則雅人荘士有難言之者矣孔子之稱思無邪
　也以為詩三百篇勸善懲惡雖其要歸無不出於正
　然未有若此言之約而盡者耳非以作詩之人所思
　皆無邪也今必曰彼以無邪之思鋪陳淫亂之事而
　閔惜懲創之意自見於言外則曷若曰彼雖以有邪
　之思作之而我以無邪之思讀之則彼之自状其醜
　者乃所以為吾警懼懲創之資耶而况曲為訓説而
　求其無邪於彼不若反而得之於我之易也巧為辯
　數而歸其無邪於彼不若反而責之於我之切也若
　夫雅也鄭也衛也求之諸篇固各有其目矣雅則大
　雅小雅若干篇是也鄭則鄭風若干篇是也衛則弼
　鄘衛風若干篇是也是則自衛反魯以來未之有改
　而風雅之篇説者又有正變之别焉至於桑中小序
　政散民流而不可止之文與樂記合則是詩之為桑
　閒又不為無所據者今必曰三百篇皆雅而大小雅
　不獨為雅鄭風不為鄭弼鄘衛之風不為衛桑中不
　為桑間亡國之音則其篇帙混亂邪正錯糅非復孔
　子之舊矣夫二南正風房中之樂也鄉樂也二雅之
　正朝廷之樂也商周之頌宗廟之樂也是或見於序
　義或出於傳記皆有可考至於變雅則固已無施於
　事而變風又特里巷之歌謡其領在樂官者以為可
　以識時變觀土風而賢於四夷之樂耳今必曰三百
　篇者皆祭祀朝聘之所用則未知桑中溱洧之屬當
　以薦何等之鬼神接何等之賔客耶盖古者天子廵
　守命太師陳詩以觀民風固不問其美惡而悉陳以
　觀也既已陳之固不問其美惡而悉存以訓也然其
　與先王雅頌之正篇帙不同施用亦異如前所陳則
　固不嫌於厖雜矣今於雅鄭之實察之既不詳於厖
　雜之名畏之又太甚顧乃引夫浮放之鄙詞而文以
　風刺之美説必欲强而置諸先王雅頌之列是乃反
　為厖雜之甚而不自知也夫以胡部與鄭衛合奏猶
　曰不可而况强以桑中溱洧為雅樂又欲合於鹿鳴
　文王清廟之什而奏之宗廟之中朝廷之上乎其以
　二詩為猶止於中聲者太史公所謂孔子皆絃歌之
　以求合於韶武之音其誤盖亦如此然古樂既亡無
　所考正則吾不敢必為之説獨以其理與其詞推之
　有以知其必不然耳又以為近於勸百諷一而止乎
　禮義則又信大序之過者夫子虚上林侈矣然自天
　子茫然而思以下猶實有所謂諷也漢廣知不可而
　不求大車有所畏而不敢則猶有所謂禮義之止也
　若桑中溱洧則吾不知其何詞之諷而何禮義之止
　乎若曰孔子嘗欲放鄭聲矣不當於此又收之以􁁎
　六籍也此則曾南豐於戰國策劉元城於三不足之
　論皆嘗言之又豈俟吾言而後白也哉
　　大抵吾説之病不過得罪於桑閒洧外之人而其
　　力猶足以完先王之樂彼説而善則二詩之幸甚
　　矣抑其於溱洧而取范氏之説則又似以放鄭聲
　　者豈理之自然固有不可奪耶因讀桑中之説而
　　惜前論之不及竟又痛伯恭之不可作也因書其
　　後以為使伯恭生而聞此雖未必遽以為然亦當
　　為我逌然而一笑也嗚呼悲夫(讀呂氏詩/記桑中篇)
詩自齊魯韓氏之説不傳而天下之學者盡宗毛氏毛
　氏之學傳者亦衆而王述之類今皆不存則推衍説
　者又獨鄭氏之箋而已唐初諸儒為作疏義因譌踵
　陋百千萬言而不能有以出乎二氏之區域至於本
　朝劉侍讀歐陽公王丞相蘇黄門河南程氏横渠張
　氏始用已意有所發明雖其淺深得失有不能同然
　自是之後三百五篇之微詞奥義乃可得而尋繹盖
　不待講於齊魯韓氏之傳而學者已知詩之不專於
　毛鄭矣及其既久求者益衆説者愈多同異紛紜争
　立門户無復推讓祖述之意則學者無所適從而或
　反以為病今觀吕氏家塾之書兼總衆説巨細不遺
　挈領提綱首尾該貫既足以息夫同異之争而其述
　作之體則雖融㑹通徹渾然若出於一家之言而一
　字之訓一事之義亦未嘗不謹其説之所自及其斷
　以己意雖或超然出於前人意慮之表而謙讓退託
　未嘗敢有輕議前人之心也嗚呼如伯恭父者眞可
　謂有意乎温柔敦厚之教矣學者以是讀之則於可
　羣可怨之旨其庻幾乎雖然此書所謂朱氏者實某
　少時淺陋之説而伯恭父誤有取焉其後歴時既久
　自知其説有所未安如雅鄭邪正之云者或不免有
　所更定則伯恭父反不能不置疑於其閒某竊惑之
　方将相與反復其説以求眞是之歸而伯恭父已下
　世矣嗚呼伯恭父已矣若某之衰頽汨沒其勢又安
　能復有所進以獨决此論之是非乎伯恭父之弟子
　約既以是書授其兄之友邱侯宗卿而宗卿将為版
　本以傳永乆且以書來屬某序之某不可辭也乃略
　為之説因幷附其所疑者以與四方同志之士共之
　而又以識予之悲恨云爾(吕氏家塾讀/詩記後序)
鄭康成説南陔等篇遭秦而亡其義則與衆篇之義合
　編故存至毛公為詁訓傳乃分衆篇之義各置於其
　篇端愚按鄭氏謂三篇之義本與衆篇之義合編者
　是也然遂以為詩與義皆出於先秦詩亡而義猶存
　至毛公乃分衆義各置篇端則失之矣後漢衛宏傳
　明言宏作毛詩序則序豈得為與經並出而分於毛
　公之手哉然序之本不冠於篇端則因鄭氏此説而
　可見某嘗病今之讀詩者知有序而不知有詩也故
　因其説而更定此本以復於其初猶懼覧者之惑也
　又備論於其後云(書臨漳所/刋四經後)
問先生授以詩傳且教誨之曰須是熟讀某嘗熟讀一
　二徧未有感發竊謂古人教人兼以聲歌之漸漸引
　迪故最平易又疑鄭衛之諸詩皆淫聲小學之功未
　成而遽教以淫聲恐未能使之知戒而適以蕩其心
　志否抑其聲哀思怨怒自能令人畏惡故雖小子門
　人亦知戒乎某欲令弟姪軰學詩尚疑此未敢曉以
　文義曰詩且逐篇旋讀方能旋通訓詁豈有不讀而
　自能盡通訓詁之理乎讀之多翫之久方能漸有感
　發豈有讀一二徧而便有感發之理乎古之學詩者
　固有待於聲音之助然今已亡之無可奈何只得熟
　讀而從容諷味之耳若疑鄭衛不可為法即且令學
　者不必深究而於正當説道理處子細消詳反覆翫
　味應不枉費工夫也(荅朱飛卿○以/上文集六條)
　　國風
　　　周南關雎
公羊分陜之説可疑盖陜東地廣陜西只是關中雍州
　之地耳恐不應分得如此不均周公在外而其詩為
　王者之風召公在内而其詩為諸侯之風似皆有礙
　陳少南以其有礙遂創為分岐東西之説不惟穿鑿
　無據而召公所分之地愈見促狹盖僅得今隴西天
　水數郡之地耳恐亦無此理二南篇義但當以程子
　之説為正(荅何叔京/○文集)
問程氏云詩有二南猶易有乾坤莫只是以功化淺深
　言之曰不然問莫是王者諸侯之分不同曰今只看
　大序中説便可見大序云關雎麟趾之化王者之風
　故繫之周公鵲巢騶虞之德諸侯之風先王之所以
　教故繫之召公只看那化字與德字及所以教字便
　見二南猶乾坤也
讀關雎之詩便使人有齊荘中正意思所以冠於三百
　篇與禮首言毋不敬書首言欽明文思皆同
雎鳩毛氏以為摯而有别一家作猛摯説謂雎鳩是鶚
　之屬鶚自是沈摯之物恐無和樂之意盖摯與至同
　言其情意相與深至而未嘗狎便見其樂而不淫之
　意此是興詩興起也引物以起吾意如雎鳩是摯而
　有别之物荇菜是潔净和柔之物引此起興猶不甚
　逺其他亦有全不相類只借他物而起吾意者雖皆
　是興與關雎又略不同也
古説關雎為王雎摯而有别居水中善捕魚説得來可
　畏當是鷹鸇之類做得勇武氣象恐后妃不然某見
　人説淮上有一般水禽名王雎雖兩兩相隨然相離
　每逺此説却與列女傳所引義合
問器逺君舉所説詩謂關雎如何曰謂后妃自謙不敢
　當君子謂如此之淑女方可為君子之仇匹這便是
　后妃之徳曰這是鄭氏也如此説了某看來恁地説
　也得只是覺得偏主一事無正大之意關雎如易之
　乾坤意思如何得恁地無方際如下靣諸篇却多就
　一事説這只反覆形容后妃之徳而不可指説道甚
　麽是德只恁地渾淪説這便見后妃徳盛難言處(以/上)
　(語類/五條)
　　　卷耳
問卷耳與前篇葛覃同是賦體又似略不同盖葛覃直
　敘其所嘗經歴之事卷耳則是託言也曰亦安知后
　妃之不自采卷耳設使不曾經歴而自言我之所懷
　者如此則亦是賦體也若螽斯則只是比盖借螽斯
　以比后妃之子孫衆多宜爾子孫振振兮却自是説
　螽斯之子孫不是説后妃之子孫也盖比詩多不説
　破這意然亦有説破者此前數篇賦比興皆已偹矣
　自此推之令篇篇各有著落乃好時舉因云螽只是
　春秋所書之螽竊疑斯字只是語辭恐不可把螽斯
　為名曰詩中固有以斯為語者如鹿斯之奔湛湛露
　斯之類是也然七月詩乃云斯螽動股則恐螽斯即
　便是名也(語/類)
　　　樛木
問樛木詩樂只君子作后妃亦無害否曰以文義推之
　不得不作后妃若作文王恐太隔越了(語/類)
　　　兔置
問兔罝詩作賦看得否曰亦可作賦看但其詞上下相
　應恐當為興然亦是興之賦(語/類)
　　　漢廣
問文王時紂在河北政化只行於江漢曰然西方亦有
　玁狁
漢廣游女求而不可得行露之男不能侵陵正女豈當
　時婦人蒙化而男子則非亦是偶有此様詩説得一
　邊
問漢之廣矣不可泳思江之永矣不可方思此是興何
　如曰主意只説漢有游女不可求思兩句六句是反
　覆説如奕奕寝廟君子作之秩秩大猷聖人莫之他
　人有心予忖度之躍躍毚兔遇犬獲之上下六句亦
　只興出他人有心兩句(以上語/類三條)
　　　麟趾
問麟趾騶虞之詩莫是當時有此二物出來否曰不是
　只是取以為比云即此便是麟便是騶虞又問詩序
　説麟趾之時無義理曰此語有病(語/類)
　　　召南鵲巢
問召南之有鵲巢猶周南之有關雎關雎言窈窕淑女
　則是明言后妃之徳也惟鵲巢三章皆不言夫人之
　徳如何曰鳩之為物其性專静無比可借以見夫人
　之德也(語/類)
　　　采蘩
器之問采蘩何故存兩説曰如今不見得果是如何且
　與兩存從來説蘩所以生蠶可以供蠶事何必底死
　説道只為奉祭事不為蠶事(語/類)
　　　摽有梅
問摽有梅之詩固出於正只是如此急迫何耶曰此亦
　是人之情嘗見晉宋閒有怨父母之詩讀詩者於此
　亦欲逹男女之情(語/類)
　　　何彼穠矣
問何彼穠矣之詩何以録於召南曰也有些不穩當但
　先儒相傳如此説也只得恁地就他説如定要分箇
　正經及變詩也自難考據(語/類)
　　　騶虞
騶虞之詩盖於田獵之際見動植之蕃庻因以賛詠文
　王平昔仁澤之所及而非指田獵之事為仁也禮曰
　無事而不田曰不敬故此詩彼茁者葭仁也一發五
　豝義也
于嗟乎騶虞看來只可解做獸名以于嗟麟兮類之可
　見若解做騶虞官終無甚意思(以上語/類二條)
　　　弼柏舟
問汎彼柏舟亦汎其流注作比義看來與關關雎鳩在
　河之洲亦無異彼何以為興曰他下靣便説淑女見
　得是因彼興此此詩纔説柏舟下靣更無貼意見得
　其義是比
器之問靜言思之不能奮飛似猶未有和平意曰也只
　是如此説無過當處既有可怨之事亦須還他有怨
　底意思終不成只如平時却與土木相似只看舜之
　號泣旻天更有甚於此者喜怒哀樂但發之不過其
　則耳亦豈可無聖賢處憂患只要不失其正如綠衣
　言我思古人實獲我心這般意思却又分外好(以上/語類)
　(二/條)
　　　緑衣
或問緑衣卒章我思古人實獲我心二句曰言古人所
　為恰與我合只此便是至善前乎千百世之已往後
　乎千百世之未來只是此箇道理孟子所謂得志行
　乎中國若合符節正謂是耳(語/類)
　　　燕燕
或問燕燕卒章戴媯不以荘公之已死而勉荘姜以思
　之可見温和惠順而能終也亦縁他之心塞實淵深
　所禀之厚故能如此曰不知古人文字之美詞氣溫
　和義理精宻如此秦漢以後無此等語某讀詩於此
　數句讀書至先王肇脩人紀從諫弗咈先民時若居
　上克明為下克忠與人不求偹檢身若不及以至於
　有萬邦茲惟艱哉深誦歎之
時舉説燕燕詩前三章但見荘姜拳拳於戴媯有不能
　已者及四章乃見荘姜於戴媯非是情愛之私由其
　有塞淵温惠之德能自淑謹其身又能以先君之思
　而勉己以不忘則見戴媯平日於荘姜相勸勉以善
　者多矣故於其歸而愛之若此無非情性之正也先
　生頷之(以上語/類二條)
　　　日月終風
又説日月終風二篇據集註云當在燕燕之前以某觀
　之終風當在先日月當次之燕燕是荘公死後之詩
　當居最後盖詳終風之辭荘公於荘姜猶有往來之
　時但不暴則狎荘姜不能堪耳至日月則見荘公已
　絶不顧荘姜而荘姜不免微怨矣以此觀之則終風
　當先而日月當次曰恐或如此(語/類)
　　　式微
器之問式微詩以為勸耶戒耶曰亦不必如此看只是
　隨他當時所作之意如此便與存在也可以見得有
　羈旅狼狽之君如此而方伯連帥無救恤之意(語/類)
　　　泉水
問駕言出遊以寫我憂注云安得出遊於彼而寫其憂
　哉恐只是因思歸不得故欲出遊於國以寫其憂否
　曰夫人之逰亦不可輕出只是思遊於彼地耳(語/類)
　　　靜女
問靜女注以為淫奔期㑹之詩以静為閒雅之意不知
　淫奔之人方相與狎溺又何取乎閒雅曰淫奔之人
　不知其為可醜但見其為可愛耳以女而俟人於城
　隅安得謂之閒雅而此曰静女者猶日月詩所謂徳
　音無良也無良則不足以為徳音矣而此曰徳音亦
　愛之之詞也(語/類)
　　　二子乘舟
問二子乘舟注取太史公語謂二子與申生不明驪姬
　之過同其意似取之未知如何曰太史公之言有所
　抑揚謂三人皆惡傷父之志而終於死之其情則可
　取雖於理為未當然視夫父子相殺兄弟相戮者則
　大相逺矣(語/類)
　　　鄘干旄
問文蔚彼姝者子指誰而言文蔚曰集傳言大夫乘此
　車馬以見賢者賢者言車中之人徳美如此我将何
　以告之曰此依舊是用小序説此只是傍人見此人
　有好善之誠曰彼姝者子何以告之盖指賢者而言
　也如此説方不費力今若如集傳説是説斷了再起
　覺得費力(語/類)
　　　衛淇澳
文蔚曰淇澳一篇衛武公進德成徳之序始終可見一
　章言切磋琢磨則學問自脩之功精宻如此二章言
　威儀服飾之盛有諸中而形諸外者也三章言如金
　錫圭璧則煅煉以精溫純深粹而徳器成矣前二章
　皆有瑟僩赫咺之詞三章但言寛綽戲謔而已於此
　可見不事矜持而周旋自然中禮之意曰説得甚善
　衛武公學問之功甚不茍年九十五歲猶命羣臣使
　進規諫至如抑詩是他自警之詩後人不知遂以為
　戒厲王畢竟周之卿士去聖人近氣象自是不同且
　如劉康公謂民受天地之中以生便説得這般言語
　出(語/類)
　　　王風君子陽陽
君子陽陽先生不作淫亂説何如曰有箇君子于役如
　何别将這箇做一様説由房只是人出入處古人屋
　於房處前有壁後無壁所以通内所謂焉得諼草言
　樹之背盖房之北也(語/類)
　　　鄭狡童
問狡童刺忽也古注謂詩人以狡童指忽而言前軰嘗
　舉春秋書忽之法且引碩鼠以况其義先生詩解取
　程子之言謂作詩未必皆聖賢則其言豈免小疵孔
　子刪詩而不去之者特取其可以為後戒耳琮謂鄭
　之詩人果若指斥其君目以狡童其疵大矣孔子自
　應刪去曰如何見得曰似不曾以狡童指忽且今所
　謂彼者他人之義也所謂子者爾之義也他與爾似
　非共指一人而言今詩人以維子之故使我不能餐
　兮為憂忽之詞則彼狡童兮自應别有所指矣曰却
　是指誰曰此必是當時擅命之臣曰不與我言兮却
　是如何曰如祭仲賣國受盟之事國人何嘗與知琮
　因是以求碩鼠之義烏知必指其君而非指其任事
　之臣哉曰如此解經盡是詩序誤人鄭忽如何做得
　狡童若是狡童自㑹託婚大國而借其助矣謂之頑
　童可也許多鄭風只是孔子一言斷了曰鄭聲淫如
　将仲子自是男女相與之詞却干祭仲共叔段甚事
　如褰裳自是男女相咎之辭却干忽與突争國甚事
　但以意推看狡童便見所指是何人矣不特鄭風詩
　序大率皆然問每篇詩名下一句恐不可無自一句
　而下却似無用曰蘇氏有此説且如卷耳如何是后
　妃之志南山有臺如何是樂得賢甚至漢廣之詩寧
　是文王之道以下至求而不可得也尚自不妨却如
　徳廣所及也一句成甚説話又問大序如何曰其閒
　亦自有鑿説處如言國史明乎得失之迹按周禮史
　官如太史小史内史外史其職不過掌書無掌詩者
　不知明得失之迹却干國史甚事曰舊聞先生不取
　詩序之説未能領受今聼一言之下遂活却一部毛
　詩(語/類)
　　　齊著
問著是刺何人曰不知所刺但覺是親迎底詩古者五
　等之爵朝祭祀似皆以充耳亦不知是説何人親迎
　所説尚之以青黄素瓊瑶瑛大抵只是押韻如衞詩
　説良馬六此是天子禮衛安得而有之看來只是押
　韻不知古人充耳以瑱或用玉或用象不知是塞於
　耳中為復是塞在耳外看來恐只是以線穿垂在當
　耳處(語/類)
　　　唐蟋蟀
問如蟋蟀之序全然鑿説固不在言然詩作於晉而風
　係於唐却須有説曰本是唐及居晉水方改號晉琮
　曰莫是周之班籍只有唐而無晉否曰文侯之命書
　序固稱晉矣曰書序想是紀事之詞若如春秋書晉
　之法乃在曲沃既命之後豈亦係詩之意乎曰恁地
　説忒緊恰似舉子做時文去(語/類)
　　　豳七月
問豳詩本風而周禮籥章氏祈年於田祖則吹豳雅蜡
　祭息老物則吹豳頌不知就豳詩觀之其孰為雅孰
　為頌曰先儒因此説而謂風中自有雅自有頌雖程
　子亦謂然似都壊了詩之六義然有三説一説謂豳
　之詩吹之其調可以為風可為雅可為頌一説謂楚
　茨大田甫田是豳之雅噫嘻載芟豐年諸篇是豳之
　頌謂其言田之事如七月也如王介甫則謂豳之詩
　自有雅頌今皆亡矣數説皆通恐其或然未敢必也
　(語/類)
籥章之豳雅豳頌恐大田良耜諸篇當之不然即是别
　有此詩而亡之如王氏説又不然即是以此七月一
　篇吹成三調詞同而音異耳若如鄭説即兩章為豳
　風猶或可成音節至於四章半為豳雅三章半為豳
　頌不知成何曲拍耶(荅潘恭叔/○文集)
問古者改正朔如以建子月為首則謂之正月抑只謂
　之十一月曰此亦不可考如詩之月數即今之月孟
　子七八月之閒旱乃今之五六月十一月徒杠成十
　二月輿梁成乃今之九十月國語夏令曰九月成杠
　十月成梁即孟子之十一月十二月若以為改月則
　與孟子春秋相合而與詩書不相合若以為不改月
　則與詩書相合而與孟子春秋不相合如秦元年以
　十月為首末又有正月又似不改月
問躋彼公堂稱彼兕觥民何以得升君之堂曰周初國
　小君民相親其禮樂法制未必盡偹而民事之艱難
　君則盡得以知之成王時禮樂偹法制立然但知為
　君之尊而未必知為國之初此等意思故周公特作
　此詩使之因是以知民事也(以上語/類二條)
　　　鴟鴞
因論鴟鴞詩問周公使管叔監殷豈非以愛兄之心勝
　故不敢疑之耶曰若説不敢疑則已是有可疑者矣
　盖周公以管叔是吾之兄事同一體今既克商使之
　監殷又何疑焉非是不敢疑乃是即無可疑之事也
　不知他自差異造出一件事周公為之奈何哉叔重
　因云孟子所謂周公之過不亦宜乎者正謂此也曰
　然(語/類)
　　　破斧
破斧詩看聖人這般心下詩人直是形容得出這是荅
　東山之詩古人做事茍利國家雖殺身為之而不辭
　如今人箇箇計較利害看你四國如何不安也得不
　寧也得只是䕶了我斨我斧莫得闕壊了此詩説出
　極分明毛注却云四國是管蔡商奄詩裏多少處説
　四國如正是四國之類猶言四海他却不照這例自
　恁地説
破斧詩須看那周公東征四國是皇見得周公用心始
　得這箇却是箇好話頭(以上語/類二條)
　　　九罭
九罭詩分明是東人願其東故致願留之意公歸豈無
　所於汝但暫寓信宿耳公歸将不復來於汝但暫寓
　信處耳是以有袞衣兮是以兩字如今都不説盖本
　謂縁公暫至於此是以此閒有被袞衣之人無以我
　公歸兮無使我心悲兮其為東人願留之詩豈不甚
　明白止縁序有刺朝廷不知之句故後之説詩者悉
　委曲附㑹之費多少詞語到底鶻突某嘗謂死後千
　百年須有人知此意自看來直是盡得聖人之心(語/類)
　　　狼跋
問公孫碩膚注以為此乃詩人之意言此非四國之所
　為乃公自讓其太美而不居耳盖不使讒邪之口得
　以加乎公之忠聖此可見其愛公之深敬公之至(云/)
　(云/)看來詩人此意也回互委曲却太傷巧得來不好
　曰自是作詩之體當如此詩人只得如此説如春秋
　公孫於齊不成説昭公出奔聖人也只得如此書自
　是體當如此(語/類)
　　　二雅
小雅恐是燕禮用之大雅須饗禮方用小雅施之君臣
　之閒大雅則止人君可歌
大雅氣象宏闊小雅雖各指一事説得精切至到嘗見
　古人工歌宵雅之三将作重事近嘗令孫子誦之則
　見其詩果是懇至如鹿鳴之詩見得賔主之閒相好
　之誠如徳音孔昭以燕樂嘉賔之心情意懇切而不
　失義理之正四牡之詩古注云無公義非忠臣也無
　私情非孝子也此語甚切當如既云王事靡盬又云
　不遑将母皆是人情少不得底説得懇切如皇皇者
　華即首云每懷靡及其後便須咨詢咨謀看此詩不
　用小序意義自然明白(以上語/類二條)
　　　小雅鹿鳴諸篇
問鹿鳴四牡皇皇者華三詩儀禮皆以為上下通用之
　樂不知為君勞使臣謂王事靡盬之類庻人安得而
　用之曰鄉飲酒亦用而大學始教宵雅肄三官其始
　也正謂習此盖入學之始須教他便知有君臣之義
　始得又曰上下常用之樂小雅如鹿鳴以下三篇及
　南有嘉魚魚麗南山有臺三篇風則是關雎卷耳采
　蘩采蘋等篇皆是然不知當初何故獨取此數篇也
　(語/類)
　　　常棣
雖有兄弟不如友生未必其人實以兄弟為不如友生
　也猶言喪亂既平之後乃謂反不如友生乎盖疑而
　問之詞也
蘇宜久問常棣詩一章言兄弟之大略二章言其死亡
　相收三章言其患難相救四章言不幸而兄弟有鬩
　猶能外禦其侮一節輕一節而其所以著夫兄弟之
　義者愈重到得喪亂既平便謂兄弟不如友生其於
　所厚者薄如此則亦不足道也六章七章就他逸樂
　時良心發處指出謂酒食備而兄弟有不具則無以
　共其樂妻子合而兄弟有不翕則無以久其樂盖居
　患難則人情不期而相親故天理常易復處逸樂則
　多為物欲所轉移故天理常隠而難尋所以詩之卒
　章有是究是圖亶其然乎之句反復翫味真能使人
　孝友之心油然而生也曰所謂生於憂患死於安樂
　那二章正是遏人欲而存天理須是恁地看(以上語/類二條)
　　　伐木
問伐木大意皆自言待朋友不可不加厚之意所以感
　發之也曰然又問釃酒云縮酌用茅是此意否恐茅
　乃以酹曰某亦嘗疑今人用茅縮酒古人芻狗乃酹
　酒之物則茅之縮酒乃今以醡酒也想古人不肯用
　絹帛故以茅縮酒也
問神之聽之終和且平曰若能盡其道於朋友雖鬼神
　亦必聽之相之而錫之以和平之福(以上語/類二條)
　　　天保
何福不除義如除戎器之除
問如松柏之茂無不爾或承承是繼承相接續之謂如
　何曰松柏非是葉不彫但舊葉彫時新葉已生木犀
　亦然
問天保上三章天以福錫人君四章乃言其先君先王
　亦錫爾以福五章言民亦徧為爾徳則福莫大於此
　矣故卒章畢言之曰然
時舉説第一章至第三章皆人臣頌祝其君之言然詞
　繁而不殺者以其愛君之心無已也至四章則以祭
　祀先公為言五章則以徧為爾徳為言盖謂人君之
　德必上無愧於祖考下無愧於斯民然後福禄愈逺
　而愈新也故末章終之以無不爾或承先生頷之叔
　重因云蓼蕭詩云令德壽豈亦是此意盖人君必有
　此德而後可以稱是福也曰然(以上語/類四條)
　　　采薇
又説采薇首章略言征夫之出盖以玁狁不可不征故
　舍其室家而不遑寧處二章則既出而不能不念其
　家三章則竭力致死而無還心不復念其家矣四章
　五章則惟勉於王事而欲成其戰伐之功也卒章則
　言其事成之後極陳其勞苦憂傷之情而念之也其
　序恐如此曰雅者正也乃王公大人所作之詩皆有
　次序而文意不茍極可翫味風則或出於婦人小子
　之口故但可觀其大略耳(語/類)
　　　出車
子善問詩畏此簡書簡書有二説一説簡書戒命也鄰
　國有急則以簡書相戒命一説策命臨遣之詞曰後
　説為長當以後説載前前説只據左氏簡書同惡相
　恤之謂然此是天子戒命不得謂之鄰國也又問胡
　不斾斾東萊以為初出軍時旌旗未展為卷而建之
　(引左氏建/而不斾)故曰此旗何不斾斾而飛揚乎盖以命下
　之初我方憂心悄悄而僕夫顦顇亦若人意之不舒
　也曰此説雖精巧然胡不斾斾一句語勢似不如此
　胡不猶言遐不作人言豈不斾斾乎但我自憂心悄
　悄而僕夫又况瘁耳如此却自平正伯恭説太巧詩
　正怕如此看古人意思自寛平何嘗如此纎細拘迫
　(語/類)
　　　魚麗
文武以天保以上治内采薇以下治外始於憂勤終於
　逸樂這四句儘説得好(語/類)
　　　車攻
時舉説車攻吉日二詩先生曰好田獵之事古人亦多
　刺之然宣王之田乃是因此見得其車馬之盛紀律
　之嚴所以為中興之勢者在此其所謂田異乎尋常
　之田矣(語/類)
　　　庭燎
時舉説庭燎有煇曰煇火氣也天欲明而見其煙光相
　雜此是呉才老之説説此一字極有功也(語/類)
　　　斯干
楊問横渠説斯干兄弟宜相好不要相學指何事而言
　曰不要相學不好處且如兄去友弟弟却不能恭其
　兄兄豈可學弟之不恭而遂亦不友為兄者但當盡
　其友可也為弟能恭其兄兄乃不友其弟為弟者豈
　可亦學兄之不友而遂忘其恭為弟者但當知其盡
　恭而已如寇萊公撻倒用印事王文正公謂他底既
　不是則不可學他不是亦是此意然詩之本意猶字
　作相圖謀説(語/類)
　　　節南山
自古小人其初只是他自竊國柄少閒又自不奈何引
　得别人來一齊不好了如尹氏太師只是他一箇不
　好少閒到那𤨏𤨏姻亞處是㡬箇人不好了
秉國之均均本當從金所謂如泥之在鈞者不知鈞是
　何物時舉曰恐只是為瓦器者所謂車盤是也盖運
　得愈急則其成器愈快恐此即是鈞曰秉國之鈞只
　是此義今集傳訓平者此物亦惟平乃能運也(以上/語類)
　(二/條)
　　　小弁
問小弁詩古今説者皆以為此詩之意與舜怨慕之意
　同竊以為只我罪伊何一句與舜於我何哉之意同
　至後靣君子秉心維其忍之與君子不惠不舒究之
　分明是怨其親却與舜怨慕之意似不同曰作小弁
　者自是未到得舜地位盖亦常人之情耳只我罪伊
　何上而説何辜于天亦一似自以為無罪相似未可
　與舜同日而語也問莫髙匪山莫浚匪泉君子無易
　由言耳屬於垣集傳作賦體是以上兩句興下兩句
　耶曰此只是賦盖以為莫髙如山莫浚如泉而君子
　亦不可易其言亦恐有人聞之也又曰看小雅雖未
　畢且併看大雅小雅後數篇大概相似只消兼看因
　言詩人所見極大如巧言詩奕奕寝廟君子作之秩
　秩大猷聖人莫之他人有心予忖度之躍躍毚兔遇
　犬獲之此一章本意只是惡巧言讒譖之人却以奕
　奕寝廟與秩秩大猷起興盖以其大者興其小者便
　見其所見極大形於言者無非義理之極致也時舉
　云此亦是先王之澤未冺理義根於其心故其形於
　言者自無非義理先生頷之(語/類)
　　　楚茨
問神保是饗詩傳謂神保是鬼神之嘉號引楚辭語思
　靈保兮賢姱但詩中既説先祖是皇又説神保是饗
　似語意重複如何曰近見洪慶善説靈保是巫今詩
　中不説巫當便是尸却是向來解錯了此兩字(語/類)
　　　瞻彼洛矣
問韎韐有奭韎韐毛鄭以為祭服王氏以為戎服曰只
　是戎服左傳云有韎韋之跗注是也又曰詩多有酬
　酢應荅之篇瞻彼洛矣是臣歸美其君君子指君也
　當時朝㑹於洛水之上而臣祝其君如此裳裳者華
　又是君報其臣桑扈鴛鴦皆然(語/類)
　　　苕之華
周家初興時周原膴膴堇荼如飴苦底物事亦甜及其
　衰也牂羊墳首三星在罶人可以食鮮可以飽直恁
　地蕭索(語/類)
　　　大雅文王
問先生解文王陟降在帝左右文王既沒精神上與天
　合看來聖人禀得清明純粹之氣其生也既有以異
　於人則其散也其死與天為一則其聚也其精神上
　與天合一陟一降在帝左右此又别是一理與衆人
　不同曰理是如此若道真有箇文王上上下下則不
　可若道詩人只胡亂恁地説也不可
馬節之問無遏爾躬曰無自遏絶於爾躬如家自毁國
　自伐(以上語/類二條)
　　　綿
虞芮質厥成文王蹶厥生蹶動也生是興起之意當時
　一日之閒虞芮質成而來歸者四十餘國其勢張盛
　一時見之如忽然跳起又曰粗説時如今人言軍勢
　益張(語/類)
　　　棫樸
棫樸序只下能官人三字便晦了一篇之意楚茨等十
　來篇皆是好詩如何見得是傷今思古只被亂在變
　雅中便被後人如此想像如東坡説某處猪肉衆客
　稱美之意
遐不作人古注并諸家皆作逺字甚無道理禮記注訓
　胡字甚好(以上語/類二條)
　　　皇矣
時舉説皇矣詩先生謂此詩稱文王徳處是從無然畔
　援無然歆羡上説起後面却説不識不知順帝之則
　見得文王先有這箇工夫此心無一毫之私故見於
　伐崇伐密皆是道理合著恁地初非聖人之私怒也
　問無然畔援無然歆羡竊恐是説文王生知之資得
　於天之所命自然無畔援歆羡之意後面不識不知
　順帝之則乃是文王做工夫處曰然(語/類)
　　　文王有聲
問鎬至豐邑止二十五里武王何故自豐遷鎬曰此只
　以後來事推之可見秦始皇營朝宮渭南史以為咸
　陽人多先王之宫庭小故作之想得遷鎬之意亦是
　如此周得天下諸侯盡來朝覲豐之故宫不足以容
　之耳(語/類)
　　　生民
生民詩是敘事詩只得恁地盖是敘那首尾要盡下武
　文王有聲等詩却有反覆歌詠底意思
問履帝武敏曰此亦不知其何如但詩中有此語自歐
　公不信祥瑞故後人纔見説祥瑞皆闢之若如後世
　所謂祥瑞固多偽妄然豈可因後世之偽妄而併真
　實者皆以為無乎鳳鳥不至河不出圖孔子之言不
　成亦以為非
時舉説履帝武敏歆攸介攸止處曰敏字當為絶句盖
　作母鄙反叶上韻耳履巨跡之事有此理且如契之
　生詩中亦云天命𤣥鳥降而生商盖以為稷契皆天
　生之耳非有人道之感非可以常理論也漢髙祖之
　生亦類此此等不可以言盡當意會之可也(以上語/類三條)
　　　既醉
時舉説既醉詩古人祝頌多以壽考及子孫衆多為言
　如華封人祝堯願聖人壽願聖人多男子亦此意曰
　此兩事孰有大於此者乎曰觀行葦及既醉二詩見
　古之人君盡其誠敬於祭祀之時極其恩義於燕飲
　之際凡父兄耆老所以祝望之者如此則其獲福也
　宜矣此所謂禍福無不自己求之者也先生頷之(語/類)
　　　假樂
干禄百福子孫千億是願其子孫之衆多穆穆皇皇宜
　君宜王不愆不忘率由舊章是願其子孫之賢
舜功問不愆不忘率由舊章是勿忘勿助長之意曰不
　必如此説不愆是不得過不忘是不得忘能如此則
　能率由舊章
此詩末章即承上章之意故上章云四方之綱而下章
　即繼之曰之綱之紀盖張之為綱理之為紀下面百
　辟卿士至於庻民皆是頼君以為綱所謂不解于位
　者盖欲綱常張而不弛也(以上語/類三條)
　　　公劉
問第二章説既庻既繁既順乃宣而第四章方言居邑
　之成不知未成邑之時何以得民居之繁庶也曰公
　劉始於草創而人從之者已若是其盛是以居邑由
　是而成也問第四章君之宗之處曰東萊以為為之
　立君立宗恐未必是如此只是公劉自為羣臣之君
　宗耳盖此章言其一時燕饗恐未説及立宗事也(語/類)
　　　卷阿
時舉説卷阿詩畢以為詩中凡稱頌人君之壽考福禄
　者必歸於得人之盛故既醉詩云君子萬年介爾景
　福而必曰朋友攸攝攝以威儀假樂詩言受天之禄
　與干禄百福而必曰率由羣匹與百辟卿士媚于天
　子盖人君所以致福禄者未有不自得人始也先生
　頷之(語/類)
　　　民勞
時舉竊謂每章上四句是刺厲王下六句是戒其同列
　曰皆只是戒其同列鋪敘如此便自可見故某以為
　古人非是直作一詩以刺其王只陳其政事之失自
　可以為戒時舉因謂第二章末謂無棄爾勞以為王
　休盖以為王者之休莫大於得人惟羣臣無棄其功
　然後可以為王之休美至第三章後二句謂敬慎威
　儀以近有徳盖以為既能拒絶小人必須自反於己
　又不可以不親有徳之人不然則雖欲絶去小人未
　必有以服其心也後二章無俾正敗無俾正反尤見
　詩人憂慮之深盖正敗則惟敗壞吾之正道而正反
　則全然反乎正矣其憂慮之意盖一章切於一章也
　先生頷之(語/類)
　　　板
昊天曰明及爾出王昊天曰旦及爾游衍旦與明祇一
　意這箇豈是人自如此皆有來處纔有些放肆他便
　知所以曰日監在茲又曰敬天之怒無敢戲豫敬天
　之渝無敢馳驅問渝字如何曰變也如迅雷風烈必
　變之變但未至怒
道夫言昨來所論昊天曰明(云云/)至游衍此意莫祇是
　言人之所以為人者皆天之所為故雖起居動作之
　頃而所謂天者未嘗不在也曰公説天體物不遺既
　説得是則所謂仁體事而無不在者亦不過如此今
　所以理㑹不透祇是以天與仁為有二也今須将聖
　賢言仁處就自家身上思量久之自見(以上語/類二條)
　　　蕩
時舉説首章前四句有怨天之辭後四句乃解前四句
　謂天之降命本無不善惟人不以善道自終故天命
　亦不克終如疾威而多邪僻也此章之意既如此故
　自次章以下托文王言紂之辭而皆就人君身上説
　使知其非天之過如女興是力爾德不明與天不湎
　爾以酒匪上帝不時之類皆自發明首章之意先生
　頷之(語/類)
　　　抑
抑非刺厲王只是自警嘗考衛武公生於宣王末年安
　得有刺厲王之詩據國語只是自警詩中詞氣若作
　自警甚有理若作刺厲王全然不順伯恭却謂國語
　非是
衛武公抑詩自作懿戒也中閒有於乎小子等語自呼
　而告之也其警戒持循如是所以詩人美其如切如
　磋(以上語/類二條)
　　　雲漢
問雲漢詩乃他人述宣王之意然責己處太少曰然(語/類)
　　　烝民
問烝民詩解云仲山甫盖以冢宰兼太保何以知之曰
　其言式是百辟則是為宰相可知其曰保茲天子王
　躬是保則是為太保可知此正召康公之舊職
既明且哲以保其身曰只是上文肅肅王命仲山甫将
　之邦國若否仲山甫明之便是明哲所謂明哲者只
　是曉天下事理順理而行自然災害不及其身可以
　保其禄位今人以邪心讀詩謂明哲是見幾知微先
　去占取便宜如揚子雲説明哲煌煌旁燭無疆遜於
　不虞以保天命便是占便宜底説話所以他一生被
　這幾句誤然明哲保身亦只是常法若到那舍生取
　義處又不如此論(以上語/類二條)
　　頌
　　　周頌清廟
問或疑清廟詩是祀文王之樂歌然初不顯頌文王之
　徳止言助祭諸侯既敬且和與夫與祭執事之人能
　執行文王之徳者何也某曰文王之徳不可名言凡
　一時在位之人所以能敬且和與執行文王之徳者
　即文王盛徳之所在也必於其不可容言之中而見
　其不可掩之實則詩人之意得矣讀此詩想當時聞
　其歌者真若洋洋乎如在其上如在其左右又何待
　多著言語委曲形容而後足哉妄意如此不知是否
　曰此説是(荅潘子善/○文集)
　　　昊天有成命
昊天有成命詩成王不敢康詩傳皆斷以為成王誦某
　問下武言成王之孚如何曰這箇且只得做武王説
　(語/類)
　　　我將
問我将乃祀文王於明堂之樂章詩傳以謂物成形於
　帝人成形於父故季秋祀帝於明堂而以父配之取
　其成物之時也此乃周公以義起之非古禮也不知
　周公以後将以文王配耶以時王之父配耶曰諸儒
　正持此二議至今不决看來只得以文王配且周公
　所制之禮不知在武王之時在成王之時若在成王
　則文王乃其祖也亦自可見又問繼周者如何曰只
　得以有功徳之祖配之(語/類)
　　　敬之
日就月将是日成月長就成也将大也(語/類)
　　　魯頌閟宮
太王翦商武王所言中庸言武王纘太王王季文王之
　緒是其事素定矣横渠亦言周之於商有不純臣之
　義盖自其祖宗遷豳遷邰皆其僻逺自居非商之所
　封土也(語/類)
　　　商頌
伯豐問商頌恐是宋作曰宋襄一伐楚而已其事可考
　　安有莫敢不來王等事又問恐是宋人作之追述徃
　　事以祀其先代若是商時所作商尚質不應商頌反
　　多於周頌曰商頌雖多如周頌覺得文勢自别周頌
　　雖簡文自平易商頌之辭自是奥古非宋襄可作(語/類)
　　　　那
　問那綏我思成集傳鄭氏所引禮記之説程子則曰此
　　特孝子平日思親之心耳若齊則不容有思有思非
　　齊也必大竊謂人心不容無思齊之日特齊其不齊
　　者耳若思其居處之類乃致其誠意以交乎神者盖
　　未害其為齊也未知是否曰鄭氏所引者常法也程
　　子之義則益精矣(荅吳伯豐/○文集)
　　　　長發
　湯降不遲聖敬日躋天之生湯恰好到合生時節湯之
　　脩徳又無一日閒斷(語/類)
　
御纂朱子全書卷三十五
　欽定四庫全書
御纂朱子全書卷三十六
　　春秋
　　　綱領
　春秋只是直載當時之事要見當時治亂興衰非是於
　　一字上定褒貶初間王政不行天下都無統屬及五
　　伯出来扶持方有統屬禮樂征伐自諸侯出到後来
　　五伯又衰政自大夫出到孔子時皇帝王伯之道掃
　　地故孔子作春秋據他事實寫在那裏教人見得當
　　時事是如此安知用舊史與不用舊史今硬説那箇
　　字是孔子文那箇字是舊史文如何驗得更聖人所
　　書好惡自易見如葵邱之會召陵之師踐土之盟自
　　是好本末自是别及後来五伯旣衰湨梁之盟大夫
　　亦出與諸侯之會這箇自是差異不好今要去一字
　　兩字上討意思甚至以日月爵氏名字上皆寓褒貶
　　如王人子突救衞自是衞當救當時是有箇子突孔
　子因存他名字今諸公解却道王人本不書字縁其
　救衞故書字孟子説臣弑其君者有之子弑其父者
　有之孔子懼作春秋説得極是了又曰春秋無義戰
　彼善於此則有之矣此等皆㸔得地歩濶聖人之意
　只是如此不觧恁地細碎
問春秋曰此是聖人據魯史以書其事使人自觀之以
　為鑒戒耳其事則齊威晉文有足稱其義則誅亂臣
　賊子若欲推求一字之間以為聖人褒善貶惡專在
　於是竊恐不是聖人之意如書即位者是魯君行即
　位之禮繼故不書即位者是不行即位之禮若威公
　之書即位則是威公自正其即位之禮耳其他崩薨
　卒葬亦無意義
春秋有書天王者有書王者此皆難曉或以為王不稱
　天貶之某謂若書天王其罪自見宰咺以為冢宰亦
　未敢信其他如莒去疾莒展輿齊陽生恐只據舊史
　文若謂添一箇字減一箇字便是褒貶某不敢信威
　公不書秋冬史闕文也或謂貶天王之失刑不成議
　論可謂亂道夫子平時稱顏子不遷怒不貳過至作
　春秋却因惡魯威而及天子可謂桑樹著刀榖樹汁
　出者魯威之弑天王之不能討罪惡自著何待於去
　秋冬而後見乎又如貶滕稱子而滕遂至於終春秋
　稱子豈有此理今朝廷立法降官者猶經赦叙復豈
　有因滕子之朝威遂併其子孫而降爵乎
春秋所書如某人為某事本據魯史舊文筆削而成今
　人㸔春秋必要謂某字譏某人如此則是孔子專任
　私意妄為褒貶孔子但據直書而善惡自著今若必
　要如此推説湏是得魯史舊文參校筆削異同然後
　為可見而亦豈復可得也
或論及春秋之凡例先生曰春秋之有例固矣奈何非
　夫子之為也昔嘗有人言及命格予曰命格誰之所
　為乎曰善談五行者為之也予曰然則何貴設若自
　天而降具言其為羙為惡則誠可信矣今特出於人
　為烏可信也知此則知春秋之例矣又曰季子来歸
　以為季子之在魯不過有立僖之私恩耳初何有大
　功於魯又况通於成風與慶父之徒何異然則其歸
　也何足喜蓋以啟季氏之事而書之乎
或人論春秋以為多有變例所以前後所書之法多有
　不同曰此烏可信聖人作春秋正欲褒善貶惡示萬
　世不易之法今乃忽用此説以誅人未幾又用此説
　以賞人使天下後世皆求之而莫識其意是乃後世
　弄法舞文之吏之所為也曾謂大中至正之道而如
　此乎
林問先生論春秋一經本是明道正誼權衡萬世典刑
　之書如朝聘㑹盟侵伐等事皆是因人心之敬肆為
　之詳略或書字或書名皆就其事而為之義理最是
　斟酌毫忽不差後之學春秋多是較量齊魯短長自
　此以後如宋襄晉悼等事皆是論伯事業不知當時
　為王道作耶為伯者作耶若是為伯者作則此書豈
　足為義理之書曰大率本為王道正其紀綱㸔已前
　春秋文字雖觕尚知有聖人明道正誼道理尚可㸔
　近来止説得伯業權譎底意思更開眼不得此義不
　可不知
問春秋一經夫子親筆先生不可使此一經不明於天
　下後世曰某實㸔不得問以先生之髙明㸔如何難
　曰劈頭一箇王正月便説不去劉曰六經無建子月
　唯是禮記雜記中有箇正月日至可以有事於上帝
　七月日至可以有事於先王其他不見説建子月曰
　惟是孟子出来作閙七八月之間旱則苖槁矣便是
　而今五六月此句又可鶻突歲十一月徒杠成十二
　月輿梁成是而今九月十月
今之作春秋義都是一般巧説專是計較利害将聖人
　之經作一箇權謀機變之書如此不成聖經却成一
　箇百将傳因説前輩作春秋義言辭雖粗率却説得
　聖人大意出年来一味巧曲但将孟子何以利吾國
　句説盡一部春秋這文字不是今時方恁地自秦師
　垣主和議一時去趨媚他春秋義才出會夷狄處此
　最是春秋誅絶底事人却都作好説㸔来此書自将
　来作文字不得才説出便有忌諱常勸人不必作此
　經他經皆可作何必去作春秋這處也是世變如二
　程未出時便有胡安定孫泰山石徂徕他們説經雖
　是甚有疏略處觀其推明治道直是凛凛然可畏春
　秋本是嚴底文字聖人此書之作遏人欲於横流遂
　以二百四十二年行事寓其褒貶恰如大辟罪人事
　在款司極是嚴緊一字不敢胡亂下使聖人作經有
　今人巧曲意思聖人亦不解作得
程子所謂春秋大義數十炳如日星者如成宋亂宋災
　故之類乃是聖人直著誅貶自是分明如胡氏謂書
　晉侯為以常情待晉襄書秦人為以王事責秦穆處
　却恐未必如此須是巳之心果與聖人之心神交心
　契始可斷他所書之㫖不然則未易言也程子所謂
　微辭隠義時措從宜者為難知耳
或問伊川春秋序後條曰四代之禮樂此是經世之大
　法也春秋之書亦經世之大法也然四代之禮樂是
　以善者為法春秋是以不善者為戒又問孔子有取
　乎五霸豈非時措從宜曰是又曰觀其予五霸其中
　便有一箇奪底意思
國秀問三傳優劣曰左氏曾見國史攷事頗精只是不
　知大義專去小處理㑹往往不曾講學公榖考事甚
　疎然義理却精二人乃是經生傳得許多説話往往
　都不曾見國史
李丈問左傳如何曰左傳一部載許多事未知是與不
　是但道理亦是如此今且把来參考問公榖如何曰
　㨿他説亦是有那道理但恐聖人當初無此等意如
　孫明復趙啖陸淳胡文定皆説得好道理皆是如此
　但後世因春秋去考時當如此區處若論聖人當初
　作春秋時其意不解有許多説話擇之説文定説得
　理太多盡堆在裏面曰不是如此底亦壓従這理上
　来
孔子作春秋當時亦湏與門人講説所以公榖左氏得
　一箇源流只是漸漸訛舛當初若是全無傳授如何
　鑿空撰得
問公榖傳大槩皆同曰所以林黄中説只是一人只是
　㸔他文字疑若非一手者或曰疑當時皆有所傳授
　其後門人弟子始筆之於書耳曰想得皆是齊魯間
　儒其所著之書恐有所傳授但皆雜以己意所以多
　差舛其有合道理者疑是聖人之舊
問春秋胡文㝎之説如何曰尋常亦不滿於胡説且如
　觧經不使道理明白却就其中多使故事大與作時
　文荅筞相似
問胡氏傳春秋盟誓處以為春秋皆惡之楊龜山亦嘗
　議之矣自今觀之豈不可因其言盟之能守與否而
　褒貶之乎今民泯泯棼棼罔中于信以覆詛盟之時
　而遽責以未施信而民信之事恐非化俗以漸之意
　曰不然盟詛畢竟非君子之所為故曰君子屢盟亂
　是用長将欲變之非去盟崇信俗不可得而善也故
　伊川有言凡委靡隨俗者不能隨時惟剛毅特立乃
　所以隨時斯言可見矣
昔楚相作燕相書其燭暗而不明楚相曰舉燭書者不
　察遂書舉燭字於書中燕相得之曰舉燭者欲我之
　明於舉賢也於是舉賢退不肖而燕國大治故曰不
　是郢書乃成燕説今之説春秋者正此類也(以上語/類十八)
　(條/)
春秋例目拜貺甚厚其間議論小國自貶其爵以從殺
　禮最為得其情者頃年每疑胡氏滕子朝桓之説非
　春秋惡惡短之義今已釋然蓋後来鄭大夫亦有鄭
　伯男也而使従諸侯之賦之説則當時諸侯之願自
　貶者固多但霸主必以此禮責之故有不得而自遂
　耳然其他尚有欲請教者便遽未暇大抵此經簡奥
　立説雖易而貫通為難以故平日不敢措意其間假
　以數年未知其可學否耳(荅程/可乆)
所示春秋大㫖甚善此經固當以類例相通然亦先須
　隨事觀理反復涵泳令胸次開濶義理貫通方有意
　味若便一向如此排㝎説殺正使在彼分上斷得十分
　的當却於自巳分上都不見得箇従容活絡受用則
　亦何益於事耶大抵不論㸔書與日用工夫皆要放
　開心胸令其平易廣闊方可徐徐旋㸔道理浸灌培
　養切忌合下便立己意把捉得太緊了即氣象急廹
　田地陿隘無處着工夫也此非獨是讀書法亦是仁
　卿分上變化氣質底道理也然㸔春秋外更誦論孟
　及㸔近思録等書以助其趣乃佳若只如此實恐枯
　燥難見功耳(荅黄/仁卿)
春秋之説向日亦嘗有意而病於經文之太畧諸説之
　太煩且其前後抵牾非一是以不敢妄為必通之計
　而姑少緩之然今老矣竟亦未敢再讀也来諭以為
　他處皆可執其一説以為據獨即位之説為難通愚
　恐其所執之説未必聖人之真意而非獨即位之説
　為無㨿也若只欲為塲屋計則姑取其近似而不害
　理者用之若欲真實為學則不若即他書之易知者
　而求之庶明白而不差也(荅龔/惟微)
所諭春秋難讀固然大抵今所可見者但程先生所謂
　大義數十炳如日星然亦時有所謂隐之於心而未
　能惬當者況其精微之意乎此須異時别商量也(荅/李)
　(守/約)
某之先君子好左氏書每夕讀之必盡一卷乃就寝故
　某自幼未受學時已耳熟焉及長稍從諸先生長者
　問春秋義例時亦窺其一二大者而終不能有以自
　信於其心以故未嘗敢輒措一詞於其間而獨於其
　君臣父子大倫大法之際為有感也近刻易詩書於
　郡帑易用呂氏本古經傳十二篇而絀詩書之序置
　之經後以曉當世使得復見古書之舊而不錮於後
　世諸儒之説顧三禮體大未能緒正獨念春秋大訓
　聖筆所刊不敢廢塞而河南邵氏皇極經世學又以
　易詩書春秋為皇帝王霸之書尤不可以不備乃復
　出左氏經文别為一書以踵三經之後其公榖二經
　所以異者類多人名地名而非大義之所繫故不能
　悉具異時有能放呂氏之法而為三經之音訓者尚
　有以成吾之志也哉(書臨漳所刊四經後/○以上文集五條)
　　經(傳附/)
　　　隠公
某親見文㝎公家説文定春秋説夫子以夏時冠月以
　周正紀事謂如公即位依舊是十一月只是孔子改
　正作春正月某便不敢信恁地時二百四十二年夫
　子只證得箇行夏之時四箇字據今周禮有正月有
　正歲則周實是元改作春正月夫子所謂行夏之時
　只是為他不順欲改従建寅(元年○/語類)
春秋正朔事比以書攷之凡書月皆不著時疑古史記
　事例只如此至孔子作春秋然後以天時加王月以
　明上奉天時下正王朔之義而加春於建子之月則
　行夏時之意亦在其中觀伊川先生劉質夫之意似
　是如此但春秋兩字乃魯史之舊名又似有所未通
　幸更與晦叔訂之以見教也(元年○與/張敬夫)
春秋書正據伊川説則只是周正建子之月但非春而
　書春則夫子有行夏時之意而假天時以立義耳文
　㝎引商書十有二月漢史冬十月為證以明周不改
　月此固然矣然以孟子攷之則七八月乃建午建未
　之月暑雨苖長之時而十一月十二月乃建戍建亥
　之月将寒成梁之候(國語引夏令/曰十月成梁)又似并改月號此
　又何耶或是當時二者並行唯人所用但春秋既是
　國史則必用時王之正其比商書不同者盖後世之
　彌文而秦漢直稱十月者則其制度之濶略耳(注家/謂十)
　(月乃後人追/改當更攷之)愚意如此未知是否(元年○荅/吴晦叔)
前書所諭周正之説終未稳當孟子所謂七八月乃今
　之五六月所謂十一月十二月乃今之九月十月是
　周人固已改月矣但天時則不可改故書云秋大熟
　未穫此即止是今時之秋盖非酉戌之月則未有以
　見夫歲之大熟而未穫也以此攷之今春秋月數乃
　魯史之舊文而四時之序則孔子之微意伊川所謂
　假天時以立義者正謂此也若謂周人初不改月則
　未有明據故文定只以商秦二事為證以彼之博洽
　精勤所取猶止於此則無他可攷必矣今乃欲以十
　月隕霜之異證之恐未足以為不改月之驗也盖隕
　霜在今之十月則不足怪在周之十月則為異矣又
　何必史書八月然後為異哉況魯史不傳無以必知
　其然不若只以孟子尚書為㨿之明且審也若尚有
　疑則不若且闕之之為愈不必强為之説矣(詩中月/數又似)
　(不曾改如四月維夏六月徂暑之類故某/向者疑其並行也○元年○荅吴晦叔)
三代正朔以元祀十有二月攷之則商人但以建丑之
　月為歲首而不改月號(時亦必/不改也)以孟子七八月十一
　月十二月之説攷之則周人以建子之月為正月而
　不改時(改月者後王之彌文不改時者天時/不可改故祭祀田獵猶以夏時為正)以書一
　月戊午厥四月哉生明之類攷之則古史例不書時
　以程子假天時以立義之云攷之則是夫子作春秋
　時特加此四字以繫年見行夏時之意若如胡傳之
　説則是周亦未嘗改月而孔子特以夏正建寅之月
　為歲首月下所書之事却是周正建子月事自是之
　後月與事常相差兩月恐聖人制作之意不如是之
　紛更煩擾其所制作亦不如是錯亂無章也愚見如
　此而攷之劉質夫説亦云先書春王正月而後書二
　百四十二年之事皆天理也似亦以春字為夫子所
　加(王字亦非/史䇿舊文)但魯史本謂之春秋則又似元有此字
　而杜元凱左傳後序載汲冢竹書乃晉國之史却以
　夏正建寅之月為歲首則又似胡氏之説可為據此
　間無竹書煩為見拙齋扣之或有此書借錄一兩年
　示及幸甚幸甚又漢書元年冬十月注家以為武帝
　改用夏時之後史官追正其事亦未知是否此亦更
　煩子細詢攷也(元年○荅林擇之/○以上文集四條)
春秋一發首不書即位即君臣之事也書仲子嫡庶之
　分即夫婦之事也書及邾盟朋友之事也書鄭伯克
　叚即兄弟之事也一開首人倫便盡在(元/年)
惠公仲子恐是惠公之妾僖公成風却是僖公之母不
　可一例㸔不必如孫明復之説(元/年)
陳仲蔚問東莱論潁考叔之説是否曰古人也是重那
　盟誓又問左傳於釋經處但畧過如何曰他釋經也
　有好處如叔叚不弟故不言弟稱鄭伯譏失教也這
　樣處説得也好盖説得闊又問宋宣公可謂知人矣
　立穆公其子享之這也不可謂知人曰這樣處却説
　得無巴鼻如公羊説宣公却是宋之罪腦左氏有一
　箇大病是他好以成敗論人遇他做得来好時便説
　他好做得来不好時便説他不是却都不折之以理
　之是非這是他大病敘事時左氏却多是公榖却都
　是胡撰他去聖人逺了只是想像胡説或問左氏果
　邱明否曰左氏敘至韓魏趙殺智伯事去孔子六七
　十年決非邱明(元/年)
陳仲蔚説公矢魚於棠云或謂矢如皐陶矢厥謨之矢
　曰便是亂説今據傳曰則君不射則矢魚是将弓矢
　去射之如漢武帝親射江中蛟之類何以見得夫子
　作春秋征只書征伐只書伐不曾恁地下一字如何
　平白無事陳魚不只寫作陳字却要下箇矢字則麽
　遂徃陳魚而觀之這幾句却是左氏自説㨿他上文
　則無此意(五/年)
鄭人来渝平渝變也盖魯先與宋好鄭人却来渝平謂
　變渝舊盟以従新好也公榖作輸平胡文定謂以物
　而求平也恐不然但言輸則渝之義自在其中如秦
　詛楚文云變輸盟刺若字義則是如此其文意則只
　是渝字也(六年○以上/語類五條)
　　　桓公
問洽尋常如何理㑹是胥命曰嘗攷之矣當從劉侍讀
　之説自王命不行則諸侯上僣之事由階而升然必
　與勢力之不相上下者(池録作如歴階而升以至於/極盖既無王命必擇勢力之)
　(相敵/者)共為之所以布於衆而成其僣也齊衞當時勢
　敵故齊僖自以為小伯而黎人責衞以方伯之事當
　時王不敢命伯而欲自為伯故於此彼此相命以成
　其私也及其乆也則力之能為者專之矣故威公遂
　自稱伯以至戰國諸侯各有稱王之意不敢獨稱於
　國必與勢力之相侔者共約而為之魏齊㑹於苴澤
　以相王是也其後七國皆王秦人思有以勝之於是
　使人致帝於齊約共稱帝豈非相帝自相命而至於
　相王自相王而至於相帝僣竊之漸勢必至此(池錄/云春)
　(秋于此盖紀王命不行/而諸侯僣竊之端也)豈非其明證乎曰然則左傳
　所謂胥命於彌何也曰此以納王之事相遜相先也
　曰説亦有理(三/年)
桓公有兩年不書秋冬説者謂以喻時王不能賞罰若
　如是孔子亦可謂大迂闊矣某嘗謂説春秋者只好
　獨自説不可與人論難盖自説則横説竪説皆可論
　難著便説不行(四年/七年)
春秋書蔡人殺陳佗此是夫子㨿魯史書之佗之弑君
　初不見於經者亦是魯史無之耳(六年○以上/語類三條)
　　　莊公
問魯桓公為齊襄公所殺其子荘公與桓公㑹而不復
　讐先儒謂春秋不譏是否曰他當初只是㨿事如此
　寫在如何見他譏與不譏當桓公被殺之初便合與
　他理㑹使上有明天子下有賢方伯便合上告天子
　下告方伯興復讐之師只緣周家衰弱無赴愬處荘
　公又無理㑹便自與之主婚以王姬嫁齊及到桓公
　時又自隔一重了况到此事體又别桓公率諸侯以
　尊周室荘公安得不去若是不去却不是叛齊乃是
　叛周(十三年/○語類)
　　　閔公
成風事季友與敬嬴事㐮仲一般春秋何故褒季友如
　書季子来歸是也人傑謂季子既歸而閔公被弑慶
　父出奔李子不能討賊是其意在於立僖公也先生
　曰縱失慶父之罪小而季子自有大惡今春秋不貶
　之而反褒之殆不可曉盖如髙子仲孫之徒只是舊
　史書之聖人因其文而不革所以書之者欲見當時
　事迹付諸後人之公議耳若謂季子為命大夫則叔
　孫婼嘗受命服何為書名乎(元年○/語類)
　　　僖公
問齊侯侵蔡亦以私如何曰齊謀伐楚已在前本是伐
　楚特因以侵蔡耳非素謀也問國語左傳皆是左氏
　編何故載齊桓公於國語而不載於左傳曰不知二
　書作之先後溫公言先作國語次作左傳又有一相
　識言先左傳次國語國語較老如左傳後㸔之似然
　(四/年)
壮祖嘗聞長上言齊威公伐楚不責以僣王之罪者盖
　威公每事持重不是一箇率然不思後手者當時楚
　甚强大僣王已非一日威公若以此問之只宜楚即
　罪服不然齊豈遽保其必勝楚哉及聞先生言及亦
　以為然(四/年)
或問春秋書晉殺其大夫荀息是取他否曰荀息亦未
　見有可取者但始終一節死君之難亦可取耳後又
　書晉殺其大夫里克者不以弑君之罪討之也然克
　之罪則在中立今左傳中却不見其事國語所載甚
　詳(十/年)
問里克丕鄭荀息三人當初晉獻公欲廢太子申生立
　奚齊荀息便謂君命立之臣安敢貳略不能諫君以
　義此大叚不是里克丕鄭謂従君之義不從君之惑
　所見甚正只是後来却做不徹曰他倒了處便在那
　中立上天下無中立之事自家若排得他退便用排
　退他若奈何他不得便用自死今驪姬一許他中立
　他事便了便是他只要求生避禍正如隋髙祖簒周
　韋孝寛初甚不平一見衆人被殺便去降他反敎他
　添做幾件不好底事㸔史到此使人氣悶或曰㸔荀
　息亦有不是處曰全然不是豈止有不是處只是辦
　得一死亦是難事文蔚曰里克當獻公在時不能極
　力理㑹及獻公死後却殺奚齊此亦未是曰這般事
　便是難説獻公在日與他説不聽又怎生奈何得他
　後来亦用理㑹只是不合殺了他(十/年)
吳楚盟會不書王恐是吳楚當時雖自稱王於其國至
　於諸侯盟會則未必稱也(二十/一年)
諸侯滅國未嘗書名衞侯燬滅邢説者以為滅同姓之
　故今經文只隔夏四月癸酉一句便書衛侯燬卒恐
　是因而傳寫之悞亦未可知又曰魯君書薨外諸侯
　書卒劉原父荅溫公書謂薨者臣子之詞溫公亦以
　為然以卒為貶詞者恐亦非是(二十五年○以/上語類六條)
問侵曹伐衛再稱晉侯(先生側邉批云此/正是晉文譎處)恐非貶辭盖
　圍宋之役二國雖不與而其従楚則一也晉文不先
　加兵於陳蔡鄭許而先侵曹伐衛或是當時事勢有
　未可者豈有楚人暴横諸侯皆南向従楚而得一諸
　侯用兵以張中國之威春秋遂遽貶之乎(先生側批/云康節論)
　(五霸功罪/之意得之)今以楚人救衞為善楚貶晉而成凡書救
　者未有不善之例則文公九年楚人伐鄭公子遂㑹
　晉人宋人衛人許人救鄭為罪趙盾何也既罪趙盾
　何以又書救乎學春秋者固不可執定例以害大義
　也至於下書執曹伯畀宋人衛侯出奔復歸與元咺
　等事則晉侯無所逃責矣曰有難言者(二十八年○/荅萬正淳○)
　(文/集)
　　　宣公
宣公十五年公孫歸父㑹楚子于宋夏五月宋人及楚
　人平春秋之責宋鄭正以其叛中國而従夷狄耳中
　間諱言此事故學者不敢正言今猶守之而不變此
　不知時務之過也罪其貳霸亦非是春秋豈率天下
　諸侯以從三王之罪人哉特罪其叛中國耳(十五年/○語類)
　　　成公
問胡氏傳欒書弑晉厲公事其意若許欒書之弑何也
　曰舊亦嘗疑之後見文㝎之甥范伯逹而問焉伯逹
　曰文㝎之意盖以為欒書執國之政而厲公無道如
　此亦不得坐視為書之計厲公可廢而不可殺也洽
　言傳中全不見此意曰文㝎既以為當如此作傳雖
　不可明言豈不可微示其意乎今累數百言而其意
　絶不可曉是亦拙於傳經者也(十八/年)
楊至之問晉悼公曰甚次第他才大叚髙觀當初人去
　周迎他時只十四歲他説幾句話便乖便有操有縱
　才歸晉做得便别當時厲公恁地弄得狼當被人攛
　掇胡亂殺了晉室大叚費力及悼公歸来不知如何
　便被他做得恁地好恰如乆雨積隂忽遇天晴光景
　便别赫然為之一新又問勝威文否曰儘勝但威文
　是白地做起来悼公是見成基址某嘗謂晉悼公宇
　文周武帝周世宗三人之才一般都做得事都是一
　做便成及才成又便死了不知怎生地(十八年○以/上語類二條)
　　　襄公
楊至之問左傳元者體之長等句是左氏引孔子語抑
　古有此語曰或是古已有此語孔子引他也未可知
　左傳又云克己復禮仁也克己復禮四字亦是古已
　有此語(九/年)
問左氏駒支之辯劉侍讀以為無是事曰某亦疑之既
　曰言語衣服不與華同又却能賦青蠅何也又太子
　申生伐東山臯落氏攛掇申生之死乃數公也申生
　以閔二年十二月出師衣之偏衣佩之金玦數公議
　論如此獻公更舉事不得便有逆詐億不信底意思
　左氏一部書都是這意思文章浮豔更無事實盖周
　衰時自有這一等迂闊人觀國語之文可見周之衰
　也某嘗讀宣王欲籍千畆事便心煩及戰國時人却
　尚事實觀太史公史記可見公子成與趙武靈王争
　胡服甘龍與衛鞅爭變法其他如蘇張之辯莫不皆
　然衞鞅之在魏其相公叔痤勸魏君用之不然須殺之
　魏君不從則又與鞅明言之鞅以為不能用我焉能殺
　我及秦孝公下令鞅西入秦然觀孝公下令數語如此
　氣勢乃是吞六國規模鞅之初見孝公説以帝道王道
　想見好笑其實乃是霸道鞅之如此所以堅孝公之心
　後来迂闊之説更不能入使當時無衛鞅必須别有人
　出来觀孝公之意定是不用孟子史記所載事實左氏
　安得有此(十四/年)
問季札胡文定公言其辭國以生亂溫公又言其明君臣
　之大分曰可以受可以無受(十四/年)
問季札觀樂如何知得如此之審曰此是左氏粧㸃出来
　亦自難信如聞齊樂而曰國未可量然一再傳而為田
　氏烏在其為未可量也此處皆是難信處(二十九年○以/上語類四條)
　　　昭公
或問子産相鄭鑄刑書作邱賦時人不以為然是他不
　逹為國以禮底道理徒恃法制以為國故鄭國日以
　衰削曰是他力量只到得這裏觀他與韓宣子爭時
　似守得定及到伯有子皙之徒撓他時則度其可治
　者治之若治他不得便只含糊過亦緣當時列國世
　卿每國須有三兩族强大根株盤互勢力相依倚卒
　急動他不得不比如今大臣才被人論便可逐去故
　當時自有一般議論如韓獻子分謗之説只是要大
　家含糊過不要見得我是你不是又如魯以相忍為
　國意思都如此後来張文潜深取之故其所著雖連
　篇累牘不過只是這一意(六年○/語類)
問楚子䖍誘蔡侯般殺之於申利其國而誘殺之也故
　名胡氏謂蔡般弑君與諸侯通㑹盟十有三年矣楚
　子若以大義唱天下奉詞致討其弑父弑君之罪謀
　於蔡衆置君而去雖古之征暴亂者不越此矣愚謂
　諸侯與通會盟者楚子為之㑹主也以弑君之賊㑹
　弑君之賊同惡相求非惟不能討其罪亦不敢討其
　罪矣今欲圖其國而殺之惡人之常態也是烏可於
　十有一年之後責楚子以唱大義以討般楚子未暇
　治也而又責其討般典刑紊矣曰甚善(十一年○荅/萬正淳○文)
　(集/)
形民之力而無醉飽之心左傳作形字觧者胡説今家
　語作刑民注云傷也極分曉蓋言傷民之力以為養
　而無饜足之心也又如禮記中説耆慾将至有開必
　先家語作有物将至其兆必先為是盖有字似耆字
　物字似慾字其字似有字兆字篆文似開字之門必
　誤無疑今欲作有開觧亦可但無意思耳王肅所引
　證也有好處後漢鄭元與王肅之學互相詆訾王肅
　固多非是然亦有攷援得好處(十二年/○語類)
問嘗讀歐陽公論許世子止之事未免疑之及讀胡文
　定公傳未足以破其疑洽繼而攷之左氏公羊之傳
　自明但後人因榖梁不嘗藥之説遂執此一句以為
　止之罪如此而已殊不攷左氏曰許悼公瘧飲世子
　止之藥卒公羊曰止進藥而藥殺也此可以見悼公
　之死於藥矣當時之事雖未有明文而洽嘗觀近世
　治瘧者以砒霜鍜而餌之多愈然不得法不愈而反
　殺人者亦多矣悼公之死必此類也不然當時所進
　非必死之藥止偶不嘗而已則公羊何以謂之藥殺
　世子何為遽棄國而出奔孟子曰殺人以挺與刃有
　以異乎以刃與政有以異乎進藥而藥殺可不謂之
　弑哉其所以異於商臣蔡般者過與故之不同耳心
　雖不同而春秋之文一施之者以臣子之於君父不
　可過也如此觀之似足以正近世經傳之失而破歐
　公之疑不識先生以為如何曰胡文定通㫖中引曾
　吉父説如律中合御藥誤不如本方造御舟誤不牢
　固之類已有此意矣但攷之於經不見許止棄國出
　奔之事不知果何謂也(十九年○荅張/元徳○文集)
春秋上辛雩季辛又雩公羊為昭公聚衆以攻季氏此
　説非是昭公失民已乆安能聚衆不過得游手聚觀
　之人耳又安能逐季氏昭公季氏事見左傳極有首
　尾公羊子特傳聞想料之言耳何足為據或者乃信
　其説以解春秋既為謬誤又欲引之以觧論語樊遲
　從遊舞雩之下一叚問荅以為為昭公逐季氏而發
　者則又誤之甚矣此弊盖原於蘇氏問社之説而近
　世又增廣之也嘗見徐端立文説曾以蘇説問尹和
　靖和靖正色乆之乃言曰觧經而欲新竒何所不至
　聞之令人悚然汗下(二十五年○偶/讀謾記○文集)
春秋權臣得政者皆是厚施於民故晏子對景公之詞
　曰在禮家施不及國乃先王防閑之意(二十六年/○語類)
　　　定公
問夾谷之會孔子數語何以能却莱人之兵曰畢竟齊
　常常欺魯魯常常不能與之爭却忽然被一箇人来
　以禮問他他如何不動如藺相如秦王擊缶亦是秦
　常欺得趙過忽然被一箇人恁地硬掁他如何不動
　(十/年)
聖人隳三都亦是因季氏厭其强也正似唐末五代羅
　紹威其兵强於諸鎮者以牙兵五千人也然此牙兵
　又不馴於其主羅甚惡之一日盡殺之其鎮遂弱為
　隣鎮所欺乃方大悔(十二年○以/上語類二條)
問太子蒯聵得罪靈公出奔晉趙氏靈公嘗遊於郊謂
　公子郢曰我将立若為後靈公卒夫人奉遺命而立
　郢郢以輒在為辭於是國人立輒輒立十二年輒出
　亡蒯聵入是為荘公荘公立三年而出奔友恭竊詳
　此事妄意謂輒不顧其父而自立固已失父子之義
　矣蒯聵得罪於父而出奔乃因豎良夫及孔悝母劫
　悝升臺而盟立之是不用先君之遺命父子君臣之
　義俱失之矣然則宗國所宜立者何人其必郢乎當
　郢辭國之日國人立輒之時輒能逃去則郢無得而
　辭蒯聵亦無復君衞之意及夫蒯聵旣入良夫悝母
　相與劫悝是時悝能守之以死則蒯聵安得而立哉
　惜乎孔悝不知出此一切付之無可奈何此蒯聵所
　以立也雖然天下豈有無父子君臣之國哉宜乎蒯
　　聵未幾而復奔也曰此論大槩得之但謂輒逃去則
　　蒯聵無復君衞之意及蒯聵既立而復奔者非是盖
　　輙自當逃去非欲為是以拒蒯聵之来也蒯聵脱或
　　能守其國亦不可知但義理自不是耳不必如此牽
　　合也又問孔悝有母不能禁而使之為亂及為衞之
　　臣又不能有所立以子路之賢為其家臣其事如何
　　心甚疑之亦何所見而如此乞賜敎曰聖人之門不
　　使人逃世避人以為潔故羣弟子多仕於亂邦然若
　　子路冉有之徒亦太不擇矣此學者所當深戒也(十/四)
　　(年○荅潘端/叔○文集)
　
　
　
　
　
御纂朱子全書卷三十六
　欽定四庫全書
御纂朱子全書卷三十七
　　禮一
　　　儀禮
　　　　總論
　今儀禮多是士禮天子諸侯喪祭之禮皆不存其中不
　　過有些小朝聘燕饗之禮自漢以来凡天子之禮皆
　　是將士禮来增加為之河間獻王所得禮五十六篇
　　却有天子諸侯之禮故班固謂愈於推士禮以為天
　　子諸侯之禮者班固作漢書時此禮猶在不知何代
　　何年失了可惜
　魯共王壊孔子宅得古文儀禮五十六篇其中十七篇
　　與髙堂生所傳十七篇同鄭康成注此十七篇多舉
　　古文作某則是他當時亦見此壁中之書不知如何
　　只解此十七篇而三十九篇不解竟無傳焉
　儀禮是經禮記是解儀禮如儀禮有冠禮禮記便有冠
　義儀禮有昏禮禮記便有昏義以至燕射之類莫不
　皆然只是儀禮有士相見禮禮記却無士相見義後
　来劉原父補成一篇
陳振叔亦儘得其説儀禮云此乃是儀更湏有禮書儀
　禮只載行禮之威儀所謂威儀三千是也禮書如云
　天子七廟諸侯五大夫三士二之類是説大經處這
　是禮湏自有箇文字(以上語/類四條)
知㸔儀禮有緒甚善此書雖難讀然却多是重複倫類
　若通則其先後彼此展轉參照足以互相發明乆之
　自通貫也(荅陳/才卿)
儀禮人所罕讀難得善本而鄭注賈疏之外先儒舊説
　多不復見陸氏釋文亦甚疏略近世永嘉張淳忠甫
　校定印本又為一書以識其誤號為精密然亦不能
　無舛謬若其經首冠以鄭氏目録而其開卷第一板
　士冠禮篇中第三行即云主人𤣥冠朝服則是於天
　子諸侯之士朝服皮弁素積此諸侯二字桉賈疏所
　載本在天子字上而為絶句自釋文所引誤倒其文
　而此本因之遂無文理盖日視朝之服天子皮弁而
　諸侯朝服君臣同之故鄭氏之意以為此主人𤣥冠
　朝服則是諸侯之士若天子之士則當服皮弁素積
　與此不同耳又少牢饋食禮日用丁巳乃戊巳之巳
　故注云取其令名自丁寧自變改而下條之注又云
　不得丁亥則巳亥亦可用其理甚明而諸本或寫已
　為辰巳之巳釋文遂以祀音張氏亦不能覺其誤也
　其尤甚者則如鄉射篇横而奉之奉或誤寫作拳而
　釋文遂以權音張亦不能正而曲從之推此而言則
　其他舛謬計必尚多姑記此三條以告觀者(記永嘉/儀禮誤)
　(字○以上/文集二條)
　　　士冠
古朝服用布祭則用絲詩絲衣繹賔尸也皮弁素積皮
　弁以白鹿皮為之素積白布為裙
問士冠禮有所謂始加再加三加如何曰所謂三加彌
　尊只是三次加初是緇布冠以粗布為之次皮弁次
　爵弁諸家皆作畫爵㸔来亦只是皮弁模樣皆以白
　皮為之緇布冠古来有之初是布冠齊則緇之次皮
　弁者只是朝服爵弁士之祭服周禮爵弁居五冕之
　下又問致美乎黻冕注言皆祭服也黻冕恐不全是
　祭服否曰祭服謂之黻冕朝服謂之鞞如詩鞞琫有
　珌内則端鞞紳皆是問士冠禮一加再加言吉月令
　月至三加言以歲之正不知是同時否曰只是一時
　節行加緇布冠少頃又更加皮弁少頃又更加爵弁
　然後成禮如溫公冠禮亦倣此初裹巾次帽次幞頭
陳仲蔚問冠儀曰凡婦人見男子每先一拜男拜則又
　荅拜再拜亦然若子冠則見母亦如之重成人也尋
　常則不如此但古人無受拜禮雖兄亦荅拜君亦然
　但諸侯見君則兩拜還一拜(以上語/類三條)
　　　士昏
問士冠禮筮於廟門其禮甚詳而昏禮止云將加諸卜
　占曰吉既無筮而卜禮略何也曰恐卜筮通言之又
　問禮家之意莫是冠禮既詳其筮則於昏禮不必更
　詳且從省文之義曰亦恐如此
問昏禮用鴈壻執鴈或謂取其不再偶或謂取其順隂
　陽往来之義曰士昏禮謂之攝盛盖以士而服大夫
　之服(爵/弁)乗大夫之車(墨/車)則當執大夫之贄前説恐傅
　會又曰重其禮而盛其服(以上語/類二條)
　　　聘禮
問聘禮所言君行一臣行二之義曰君行歩闊而遲臣
　行歩狹而疾故君行一歩而臣行兩歩盖不敢同君
　之行而踐其跡也國語齊君晏子行子貢怪之問孔
　子君臣交際之禮一叚説得甚分曉(語/類)
　　　公食大夫禮
公食大夫禮乃是專饗大夫為主人者時出勸賔賔辭
　而獨饗(語/類)
　　　覲禮
天子常服皮弁惟諸侯来朝見於廟中服冕服用鬱鬯
　之酒灌神
覲是正君臣之禮較嚴天子當依而立不下堂而見諸
　侯朝是講賔主之儀天子當宁而立在路寝門之外
　相與揖遜而入(以上語/類二條)
　　　喪服經傳
堯卿問絰帶之制曰首絰大一搤只是拇指與第二指
　一圍腰絰較小絞帶又小於腰絰總如今之髻巾括
　髪是束髪為髻安卿問鄭氏儀禮注及疏以男子括
　髪與免及婦人髽皆云如著幓頭然所謂幓頭何也
　曰幓頭只如今之掠頭編子自項而前交於額上却
　繞髻也免或讀如字謂去冠又問婦人首絰之制曰
　亦只是大麻索作一環耳
沈存中説喪服中曾祖齊衰服曾祖以上皆謂之曾祖
　恐是如此如此則皆合有齊衰三月服㸔来髙祖死
　豈有不為服之理湏合行齊衰三月也伊川頃言祖
　父母喪湏是不赴舉後来不曾行法令雖無明文㸔
　来為士者為祖父母朞服内不當赴舉
問某人不肯丁所生母憂曰禮為所生父母齊衰杖期
　律文許申心喪若所生父再娶亦當從律某人是也
　又問若所生父與所繼父俱再娶當持六喪乎曰固
　是又問先儒爭濮議事曰此只是理㑹稱親當時盖
　有引戾園事欲稱皇考者又問稱皇考是否曰不是
　然近世儒者亦有多言合稱皇考者
儀禮期喪條内注説國君有疾不能為祖父母曾祖父
　母服則世子斬又曰君喪皆斬説巳分明天子無期
　喪凡有服則必斬三年
因言孫為人君為祖承重頃在朝檢此條不見後歸家
　檢儀禮疏説得甚詳正與今日之事一般乃知書非
　多看不辦
無大功尊父母本是期加成三年祖父母世父母叔父
　母本是大功加成期其曾祖父母小功及從祖伯父
　母叔父母小功者乃正服之不加者耳
禮妻之父曰舅謂我舅者吾謂之甥古禮甥字用處極
　多如壻謂之甥姑之子亦曰甥或問姪字本非兄弟
　之子所當稱曰然伊川嘗言之胡文定家子弟稱猶
　子禮兄弟之子猶子也亦不成稱呼嘗見文定家将
　伊川語錄凡家書説姪䖏皆作猶子私嘗怪之後見
　他本只作姪字乃知猶子字文定所改以伊川嘗非
　之故也殊不知伊川雖非之然未有一字替得亦且
　只得從俗若改為猶子豈不駭俗據禮兄弟之子當
　稱從子為是自曾祖而下三代稱從子自髙祖四世
　而上稱族子
始封之君不臣其兄弟封君之子不臣其諸父不忘其
　舊也
喪服五服皆用麻朋友麻是加麻於弔服之上麻謂絰
　也
問改葬緦鄭元以為終緦之月數而除服王肅以為葬
　畢便除如何曰如今不可考禮宜從厚當如鄭氏問
　王肅以為既虞而除之若是改葬神已在廟乆矣何
　得虞乎曰便是如此而今都不可考㸔来也湏當反
　哭於廟問鄭氏以為只是有三年服者改葬服緦三
　月非三年服者弔服加麻葬畢除之否曰然子思曰
　禮父母改葬緦而除則非父母不服緦也(以上語/類十條)
問大夫之妾章曰此叚自鄭注時已疑傳文之誤今攷
　女子適人者為父及兄弟之為父後者已見於齊衰
　期章為衆兄弟又見於此大功章惟伯叔父母姑姊
　妹之服無文而獨見於此則當從鄭注之説無疑矣
　(荅余正甫/○文集)
　　　士喪
問南首曰桉士喪禮飯章鄭注云尸南首至遷柩於祖
　乃注云此時柩北首及祖又注云還柩鄉外則是古
　人尸柩皆南首惟朝祖之時為北首耳非溫公創為
　此説也若君臨之則升自阼階西鄉撫尸當心是尸
　之南首亦不為君南面弔而設也又史記背殯棺之
　説桉索隠謂主人不在殯東将背其殯棺立西階上
　北面哭是背也天子乃於階上南面而弔也正義又
　云殯宫在西階也天子弔主人背殯棺於西階南立
　北面哭天子於阼階北立南面弔也桉此二説則是
　設北面者子北面耳非尸北面也(荅余/正甫)
又問南首曰必謂尸當北首亦無正經可考只喪大記
　大歛陳衣君北領大夫士西領儀禮士南領以此推
　之恐國君以上當北首耳然不敢必以為然若無他
　證論而闕之可也(荅余正甫○以/上文集二條)
　　周禮
　　　總論
大抵説制度之書惟周禮儀禮可信禮記便不可深信
　周禮畢竟出於一家
周禮胡氏父子以為是王莽令劉歆撰此恐不然周禮
　是周公遺典也
周禮一書好㸔廣大精密周家法度在裏
今人不信周官若據某言却不恁地盖古人立法無所
　不有天下有是事他便立此一官但只是要不失正
　耳且如女巫之職掌宫中巫祝之事凡宫中所祝皆
　在此人如此則便無後世巫蠱之事矣
五峯以周禮為非周公致太平之書謂如天官冢宰却
　管甚宫閫之事其意只是見後世宰相請託宫闈交
　結近習以為不可殊不知此正人君治國平天下之
　本豈可以後世之弊而併廢聖人之良法美意哉又
　如王后不當交通外朝之説他亦是懲後世之弊要
　之儀禮中亦分明自載此禮
子升問周禮如何㸔曰也且循注疏㸔去第一要見得
　聖人是箇公平底意思如陳君舉説天官之職如膳
　羞衣服之官皆屬之此是治人主之身此説自是到
　得中間有官屬相錯綜處皆謂聖人有使之相防察
　之意這便不是天官是正人主之身兼統百官地官
　主敎民之事大綱已具矣春夏秋冬之官各有所掌
　如太史等官屬之宗伯盖以祝史之事用之祭祀之
　故職方氏等屬之司馬盖司馬掌封疆之政最是大
　行人等官屬之司冦難曉盖儀禮覲禮諸侯行禮既
　畢出乃右肉袒於廟門之東王曰伯父無事歸寧乃
　邦然後再拜稽首出自屛此所謂懐諸侯則天下畏
　之是也所以屬之司冦如此等處皆是合著如此初
　非聖人私意大綱要得如此㸔其間節目有不可曉
　處如官職之多與子由所疑三處之類只得且缺之
　所謂其詳不可得而聞也或謂周公作此書有未及
　盡行之者恐亦有此理只如今時法令其間頗有不
　曾行者
陳徐周禮制度講三公宰相處甚詳然皆是自秦漢以
　下説起云漢承秦舊置三公之官若仍秦舊何不只
　倣秦為丞相太尉御史大夫却置司馬司徒司空者
　何故盖他不知前漢諸儒未見孔壁古文尚書有周
　官一篇説太師太傅太保為三公爾孔安國古文尚
　書藏之秘府諸儒專門伏生二十五篇一向不取孔
　氏所藏古文者及至魏晉間古文者始出而行於世
　漢初亦只仍秦舊置丞相御史太尉為三公及武帝
　始改太尉為大司馬然武帝亦非是有意於復古但
　以衞霍功髙官大上面去不得故於驃騎大将軍之
　上加大司馬以寵異之如加階官冠軍之號爾其職
　無以異於大将軍也及何武欲改三公他見是時大
　司馬已典兵兼名號已正故但去大字而以丞相為
　司徒御史大夫為司空後漢仍舊改司馬為太尉而
　司徒司空之官如故然政事歸於臺閣三公備員後
　来三公之職遂廢而侍中中書尚書之權獨重以至
　今日
周禮有井田之制有溝洫之制井田是四數溝洫是十
　數今永嘉諸儒論田制乃欲混井田溝洫為一則不
　可行鄭氏注觧分作兩項却是
先生以禮鑰授直卿令誦一遍畢先生曰他論封國将
　孟子説在前而後又引周禮諸公之地封疆方五百
　里説非是直卿問孟子所論五等之地是如何與周
　禮不合曰先儒説孟子所論乃夏商以前之制周禮
　是成王之制此説是了但又説是周斥大封域而封
　之其説又不是若是恁地每一國添了許多地便著
　移了許多人家社稷恐無此理這只是夏商以来漸
　漸相吞併至周自恁地大了周公也是不奈他何就
　見在封他且如當初許多國也不是先王要恁地封
　便如栁子厚説樣他是各人占得這些子地先王從
　而命之以爵不意到後来相吞併得恁大了且如孟
　子説周公之封於魯也地非不足而儉於百里太公
　之封於齊也地非不足而儉於百里這也不是當時
　封許多功臣親戚也是要他因而藩衞王室他那舊
　時國都恁大了却封得恁地小敎他與那大國雜居
　也於理勢不順據左傳所説東至於海西至於河南
　至於穆陵北至於無棣齊是恁地濶詩復周公之宇
　魯是恁地濶這箇也是勢著恁地陳君舉却説只是
　封疆方五百里四維每一面只百二十五里以徑言
　則只百二十五里某説若恁地則男國不過似一耆
　長如何建國職方氏説一千里封四公一千里封六
　侯之類極分明這一千里縱横是四箇五百里便是
　破開可以封四箇公他那算得國數極定更無可疑
　君舉又却云一千里地封四公外餘地只存留在那
　裏某説不知存留作甚麽直卿曰武王分土惟三則
　百里七十里五十里似是周制曰武王是初得天下
　事勢未定且大槩恁地義剛問孟子想不見周禮曰
　孟子是不見周禮(以上語/類九條)
　　　天官
天官之職是總五官者若其心不大如何包得許多事
　且冢宰内自王之飲食衣服外至五官庶事自大至
　小自本至末千頭萬緒若不是大其心者區處應副
　事到面前便且區處不下况於先事措置思患豫防
　是著多少精神所以記得此復忘彼佛氏只合下将
　那心頓在無用處纔動歩便疏脱所以吾儒貴窮理
　致知便湏事事物物理會過舜明於庶物物即是物
　只是明便見皆有其則今文字在面前尚且㸔不得
　况許多事到面前如何奈得他須襟懐大底人始得
周禮天官兼嬪御宦官飲食之人皆總之則其於飲食
　男女之欲所以制其君而成其徳者至矣豈復有後
　世宦官之弊古者宰相之任如此
問宮伯宮正所率之屬五百人皆入宮中似不便否曰
　此只是宿衞在外不是入宮皆公卿王族之子弟為
　之不是兵卒(宮伯宮正○以/上語類三條)
　　　地官
問司徒職在敬敷五敎而地官言敎者甚略而言山林
　陵麓之事却甚詳曰也湏是敎他有飯喫有衣著五
　方之民各得其所方可去教他若不恁地敎如何施
　但是其中言敎也不略如閭胥書其孝弟婣䘏屬民
　讀法之類皆是
五家為比五比為閭四閭為族五族為黨五黨為州五
　州為鄉五家為鄰五鄰為里四里為酇五酇為鄙五
　鄙為縣五縣為遂制田里之法也五人為伍五伍為
　兩四兩為卒五卒為旅五旅為師五師為軍此鄉遂
　出兵之法也故曰凡起徒役無過家一人既一家出
　一人則兵數宜甚多然只是擁衞王室如今禁衞相
　似不令征行也都鄙之法則九夫為井四井為邑四
　邑為邱四邱為甸然後出長轂一乗甲士三人歩卒
　七十二人以五百一十二家而共只出七十五人則
　可謂甚少然有征行則發此都鄙之兵悉調者不用
　而用者不悉調此二法所以不同而貢助之法亦異
　大率鄉遂以十為數是長連排去井田以九為數是
　一箇方底物事自是不同而永嘉必欲合之如何合
　得(以下小/司徒)
問都鄙四邱為甸甸六十四井出車一乗甲士三人歩
　卒七十二人不審鄉遂車賦則如何曰鄉遂亦有車
　但不可見其制六鄉一家出一人排門是兵都鄙七
　家而出一兵在内者役重而賦輕在外者役輕而賦
　重六軍只是六鄉之衆六遂不與六遂亦有軍但不
　可見其數侯國三軍亦只是三郊之衆三遂不與大
　國三郊次國二郊小國一郊蔡季通説車一乗不止
　甲士三人歩卒七十二人此是輕車用馬馳者更有
　二十五人将重車在後用牛載糗糧戈甲衣装見七
　書如魯頌公徒三萬亦具其説矣
問鄭氏旁加一里之説是否曰如此方得數相合亦不
　見所憑據處今且大槩依他如此㸔(以下小/司徒注)
直卿問古以百歩為畝今如何曰今以二百四十歩為
　畝百畝當今四十一畝
豐鎬去洛邑三百里長安所管六百里王畿千里亦有
　横長處非若今世之為圖畫方也恐井田之制亦是
　類此不可執畫方之圖以定之
周家每年一推排十六歲受田六十者歸田其後想亦
　不能無弊故蔡澤言商君決裂井田廢壊阡陌以靜
　百姓之業而一其志唐制每歲十月一日應受田者
　皆集於縣令廷中而升降之若縣令非才則是日乃
　胥吏之利耳
鄉大夫既獻賢能之書王拜受登於天府其副本則内
　史掌之以内史掌䇿命諸侯及羣臣故也(鄉大/夫)
問周禮徳行道藝徳行藝三者猶有可指名者道字當
　如何觧曰舊嘗思之未甚曉㸔来道字只是曉得那
　道理而已大而天地事物之理以至古今治亂興亡
　事變聖賢之典䇿一事一物之理皆曉得所以然謂
　之道且如禮樂射御書數禮樂之文却是祝史所掌
　至於禮樂之理則湏是知道者方知得注云徳行是
　賢者道藝是能者盖曉得許多事物之理所以屬能
　(以上語/類九條)
親親長長貴貴尊賢皆天下之大經固當各有所尚然
　亦不可以此而廢彼故鄉黨雖上齒而有爵者則俟
　賔主獻酬禮畢然後入又席於尊東使自為一列不
　為衆人所壓亦不壓却他人即所謂遵也(遵亦/作僎)如此
　則長長貴貴各不相妨固不以齒先於爵亦不以爵
　加於齒也(荅嚴時亨/○文集)
問商賈是官司令民為之抑民自為之耶曰民自為之
　亦受田但少耳如載師所謂賈田者是也(以下/載師)
近郊十一遠郊二十而三甸稍縣都皆無過十二此即
　是田税然逺近輕重不等者盖近處如六鄉排門皆
　兵其役多故税輕逺處如都鄙井法七家而賦一兵
　其役少故税重所謂十二者是并雜税皆無過此數
　也都鄙税亦只納在采邑
載師云凡宅不毛者有里布凡田不耕者出屋粟凡民
　無職事者出夫家之征閭師又云凡民無職者出夫
　布前重後輕者前以待士大夫之有土者後方是待
　庶民宅不毛為其為亭臺也田不耕為其為池沼也
　凡民無職事者此是大夫家所養浮汎之人也
師氏居虎門司王朝虎門路寝門也正義謂路寝庭朝
　庫門外朝非常朝此是常朝故知在路門外文蔚問
　路寝庭朝庫門外朝如何不是常朝曰路寝庭在門
　之裏議政事則在此朝庫門外是國有大事詢及衆
　庶則在此處非每日常朝之所若每日常朝王但立
　於寝門外與羣臣相揖而已然王却先揖揖羣臣就
　位王便入胡明仲嘗云近世朝禮每日拜跪乃是秦
　法周人之制元不如此(師氏○以上/語類四條)
或問師氏之官以三徳敎國子一曰至徳以為道本二
　曰敏徳以為行本三曰孝徳以知逆惡何也曰至徳
　云者誠意正心端本清源之事道則天人性命之理
　事物當然之則修身齊家治國平天下之術也敏徳
　云者彊志力行畜徳廣業之事行則理之所當為日
　可見之跡也孝徳云者尊祖愛親不忘其所由生之
　事知逆惡則以得於巳者篤實深固有以眞知彼之
　逆惡而自不忍為者也(至徳以為道本明道先生以/之敏徳以為行本司馬溫公)
　(以之孝徳以知逆惡則趙/無愧徐仲車之徒是也)凡此三者雖曰各以其材
　品之髙下資質之所宜而敎之然亦未有專務其一
　而可以為成人者也是以列而言之以見其相湏為
　用而不可偏廢之意盖不知至徳則敏徳者散漫無
　統固不免乎篤學力行而不知道之譏然不務敏徳
　而一於至則又無以廣業而有空虚之弊不知敏徳
　則孝徳者僅為匹夫之行而不足以通於神明然不
　務孝徳而一於敏則又無以立本而有悖徳之累是
　以兼陳備舉而無所遺此先王之教所以本末相資
　精粗兩盡而不倚於一偏也其又曰敎三行一曰孝
　行以親父母二曰友行以尊賢良三曰順行以事師
　長何也曰徳也者得於心而無所勉者也行則其所
　行之法而已盖不本之以其徳則無所自得而行不
　能以自脩不實之以其行則無所持循而徳不能以
　自進是以既教之以三徳而必以三行繼之則雖其
　至末至粗亦無不盡而徳之修也不自覺矣然是三
　者似皆孝徳之行而已至於至徳敏徳則無與焉盖
　二者之行本無常師必恊於一然後有以獨見而自
　得之固非教者所得而豫言也惟孝徳則其事為可
　指故又推其類而兼為友順之目以詳教之以為學
　者雖或未得於心而事亦可得而勉使其行之不已
　而得於心焉則進乎徳而無待於勉矣况其又能即
　是而充之以周於事而泝其原則孰謂至徳敏徳之
　不可至哉或曰三徳之教大學之學也三行之教小
　學之學也鄉三物之為教也亦然而已詳(三徳説/○文集)
古者敎法禮樂射御書數不可闕一就中樂之教尤親
　切夔教胄子只用樂大司徒之職也是用樂盖是教
　人朝夕從事於此拘束得心長在這上面盖為樂有
　節奏學他底急也不得慢也不得乆之都換了他一
　副當情性(保/氏)
問鄉遂為溝洫用貢法都鄙為井田行助法何以如此
　分别曰古制不明亦不曉古人是如何遂人溝洫之
　法田不井授而以夫數制之歲時登其夫家之衆寡
　以令貢賦便是用貢法(以下/遂人)
子約疑井田之法一鄉一遂為一萬有餘夫多溝洫川
　澮而匠人一同為九萬夫川澮溝洫反少者此以地
　有逺近故治有詳略也鄉遂近王都人衆稠宻家家
　勝兵不如此則不足以盡地利而養民且又縱横為
　溝洫川澮所以寓設險之意而限車馬之衝突也故
　治近為甚詳若鄉遂之外則民少而地多欲盡開治
　則民力不足故其治甚略晉郤克帥諸國伐齊齊来
　盟晉人曰必以蕭同叔子為質而盡東其畝齊人曰
　惟吾子戎車是利無顧土宜云云晉謀遂塞盖鄉遂
　之畝如中間是田兩邊是溝向東直去而前復有横
　畝向南溝復南流一東一南十字相交在此所以險
　阻多而非車馬之利也
鄉遂雖用貢法然巡野觀稼以年之上中下出歛法則
　亦未嘗拘也(司稼○以上/語類四條)
　　　春官
周禮載用赤璋白璧等歛此豈長䇿要是周公未思量
　耳觀季孫斯死用玉而孔子歴階言其不可則是孔
　子方思量到而周公思量未到也(典瑞○/語類)
問司服卿大夫加以大功小功則自卿大夫而上皆無
　此者何也曰此義周禮疏中其説已備中庸所謂期
　之喪逹乎大夫是也乃古人貴賤之義呂氏之説詳
　矣(精義君子反/經處亦有説)然亦是周公制禮而後方如此故檀
　弓又云古者不降上下各以其親(荅余彛孫/○文集)
黄問周禮祀天神地示人鬼之樂何以無商音曰五音
　無一則不成樂非是無商音只是無商調先儒謂商
　調是殺聲鬼神畏商調(大司/樂)
因説及夢曰聖人無所不用其敬雖至小沒緊要底物
　事也用其敬到得後世儒者方説得如此闊大沒收
　殺如周禮夢亦有官掌之此有甚緊要然聖人亦将
　做一件事某平生每夢見故舊親戚次日若不接其
　書信及見之則必有人説及㸔来惟此等是正夢其
　他皆非正(占夢○以上/語類二條)
疏云此九拜之中四種是正拜五者逐事主名還依四
　種正拜而為之也又云稽首頓首空首此三者正拜
　也肅拜者婦人之正拜也其餘五者附此四種振動吉
　拜凶拜襃拜附稽首竒拜附空首又云空一拜其餘皆
　再拜肅拜或再三故郤至三肅使者○一曰稽首注曰
　拜頭至地也疏曰先以兩手拱至地及頭至手又引頭
　至地多時也稽首稽留之字也稽首拜中最重臣拜君
　之拜哀十七年公㑹齊侯盟於䝉孟武伯相齊侯稽首
　公則拜齊人怒武伯曰非天子寡君無所稽首襄三年
　公如晉孟獻子相公稽首知武子曰天子在君辱稽首
　寡君懼矣郊特牲曰大夫之臣不稽首非尊家臣以避
　君也是諸侯於天子大夫於諸侯皆當稽首○二曰頓
　首注曰拜頭叩地也疏曰先以兩手拱至地乃頭至
　手而又引頭即舉也頭叩地謂若以首叩物然此平
　敵自相拜家臣於大夫及凡自敵者皆當從頓首之
　拜也記疏曰頭叩地不停留地也又曰諸侯相拜則
　然○三曰空首注曰拜頭至手所謂拜手也疏曰先
　以兩手拱至地乃頭至手也以其頭不至地故名空
　首君荅臣下拜也其有敬事亦稽首洛誥曰拜手稽
　首是也又曰稽首頓首空首此三者相因而為之空
　首而引頭頓地即舉故名頓首頓首而引頭至地稽
　留多時故名稽首此三者之正拜也○四曰振動注
　曰戰栗變動之拜書曰王動色變記疏曰謂有敬懼
　故為振動疏曰案中候膺云季秋七月甲子赤雀銜
　丹入酆王再拜稽首受案今文太誓得火烏之瑞使
　以周公書報於王王動色變雖不見拜文與文王受
　赤雀之命為稽首拜也○五曰吉􁅛六曰凶􁅛注曰
　吉拜拜而後稽顙謂齊衰不杖以下者言吉者此殷
　之凶拜周以其拜與頓首相近故謂之吉拜云凶拜
　稽顙而後拜謂三年服者疏曰拜而後稽顙謂先作
　頓首後作稽顙稽顙還是頓首但觸地無容則謂之
　稽顙記曰拜而後稽顙頽乎其順也稽顙而後拜頎
　乎其至也疏曰拜是為親痛深貌惻隐之至也記又
　曰晉獻公薨秦穆公使人弔公子重耳勸其反國重
　耳稽顙而不拜哭而起穆公曰稽顙而不拜則未為
　後也故不成拜哭而起則愛父也疏曰若為後則當
　拜謝其恩今不受其勸故不拜謝所以稽顙者自為
　父喪哀號也凡喪禮先稽顙而後拜乃成直稽顙而
　不拜故云不成拜也今既聞父死勸其反國之義哀
　慟而起若欲攀轅然故云則愛父也○七曰奇􁅛八
　曰襃􁅛注曰杜子春云奇讀為奇偶之奇鄭大夫云
　奇拜謂一拜荅臣下拜襃拜再拜神與尸杜子春書
　又曰奇拜先屈一膝今雅拜是疏云後鄭不從此説
　○九曰肅􁅛注曰肅拜但俯下手今時撎是也介者
　不拜故曰為事故敢肅使者疏曰肅拜者拜中最輕
　惟軍中有此肅拜婦人亦以肅拜為正又曰儀禮賔
　撎入門推手曰揖引手曰撎記疏曰少儀婦人吉事
　雖有君賜肅拜(太祝○九􁅛/辨○文集)
　　　秋官
問周禮五服之貢限以定名不問其地之有無與禹貢
　不合何故曰一代自有一代之制他大槩是近處貢
　重底物事逺處貢輕底物事恰如禹貢所謂納銍納
　秸之類(大行人/○語類)
　　　冬官
車所以揉木又以圍計者盖是用生成圓木揉而為之
　故堅耐堪馳騁(輪/人)
問侯國亦倣鄉遂都鄙之制否曰鄭氏説侯國用都鄙
　法然觀魯人三郊三遂及孟子請野九一而助國中
　什一使自賦則亦是如此(匠人注○以/上語類二條)
　　小戴禮
　　　總論
問讀禮記曰禮記要兼儀禮讀如冠禮喪禮鄉飲酒禮
　之類儀禮皆載其事禮記只發明其理讀禮記而不
　讀儀禮許多理皆無安著處
許順之説人謂禮記是漢儒説恐不然漢儒最純者莫
　如董仲舒仲舒之文最純者莫如三䇿何嘗有禮記
　中説話来如樂記所謂天髙地下萬物散殊而禮制
　行矣流而不息合同而化而樂興焉仲舒如何説得
　到這裏想必是古来流傳得此箇文字如此
問禮記古注外無以加否曰鄭注自好㸔注㸔疏自可
　了
鄭康成是箇好人考禮名數大有功事事都理㑹得如
　漢律令亦皆有注儘有許多精力東漢諸儒煞好盧
　植也好(義剛錄云康成/也可謂大儒)
禮記荀荘有韻處多龔實之云嘗官於泉一日問陳宜
　中云古詩有平仄否陳云無平仄龔云有辨之乆不
　決遂共徃決之於李漢老陳問古詩有平仄否李云
　無平仄只是有音韻龔大然之謂之無有皆不是謂
　之音韻乃是(以上語/類五條)
某聞之學者博學乎先王六藝之文誦焉以識其辭講
　焉以通其意而無以約之則非學也故曰博學而詳
　説之将以反説約也何謂約禮是也禮者履也謂昔
　之誦而説者至是可踐而履也故夫子曰君子博學
　於文約之以禮顔子稱夫子亦曰博我以文約我以
　禮禮之為義不其大哉然古禮非必有經盖先王之
　世上自朝廷下逹閭巷其儀品有章動作有節所謂
　禮之實者皆踐而履之矣故曰禮儀三百威儀三千
　待其人而後行則豈必簡䇿而後傳哉其後禮廢儒
　者惜之乃始論著為書以傳於世今禮記四十九篇
　則其遺説巳學而求所以約之者不可以莫之習也
　今柯君直學将為諸君誦其説而講明之諸君其聽
　之毋忽易曰智崇禮卑禮以極卑為事故自飲食居
　處灑掃欬唾之間皆有儀節聞之若可厭行之若瑣
　碎而不綱然惟愈卑故愈約與所謂極崇之智殊未
　可以差殊觀也夫如是故成性存存而道義出焉此
　造約之極功也諸君其聽之毋忽(講禮記序/説○文集)
　　　曲禮
曲禮必須别有一書協韻如弟子職之類如今篇首若
　思定辭民哉(茲/)及上堂聲必揚入户視必下皆是韻
　今上下二篇却是後人補湊而成不是全篇作底若
　夫等處文意都不接内則却是全篇作底
問曲禮首三句是從源頭説来此三句固是一篇綱領
　要之儼若思安定辭又以毋不敬為本曰然又曰只
　是下面兩句便是毋不敬今人身上大節目只是一
　箇容貌言語便如君子所貴乎道者三這裏只是不
　曾説正顔色要之顔色容貌亦不爭多只是顔色有
　箇誠與偽(簡錄云箕子九疇/其要只在五事)
問禮聞取於人不聞取人禮聞来學不聞往教呂與叔
　謂上二句學者之道下二句敎者之道取猶致也取
　於人者我為人所取而教之在教者言之則来學者
　也取人者我致人以教巳在教者言之則徃教者也
　此説如何曰道理亦大綱是如此只是説得不甚分
　曉據某所見都是就教者身上説取於人者是人来
　求我我因而教之取人者是我求人以教今欲下一
　轉語取於人者便是有朋自逺方来童蒙求我取人
　者便是好為人師我求童蒙
為人子者居不主奥古人室在東南隅開門東北隅為
　宧西北隅為屋漏西南為奥人纔進便先見東北隅
　却到西北隅然後始到西南隅此是至深密之地
尸用無父母者為之故曰食饗不為槩祭祀不為尸
問禮云父不祭子夫不祭妻何也曰便是此一説被人
　觧得都無理㑹了據某所見此二句承上面餕餘不
　祭説葢謂餕餘之物雖父不可将去祭子夫不可将
　去祭妻且如孔子君賜食必正席先嘗之君賜腥必
　熟而薦之君賜腥則非餕餘矣雖熟之以薦先祖可
　也賜食則或為餕餘但可正席先嘗而已固是不可
　祭先祖雖妻子至卑亦不可祭也
凡御車皆御者居中乗者居左惟大将軍之車将自居
　中所謂鼓下大将自擊此鼓為三軍聽他節制雖王
　親征亦自擊鼔(以上語/類七條)
有禮則安説立意甚善但詳本文之意只説施報徃来
　之禮人能有此則不忤於物而身安耳未遽及夫心
　安也况古人之所以必由於禮但為禮當如此不得
　不由豈為欲安吾心而後由之也哉若必為欲安吾
　心然後由禮以接於人則是皆出於計度利害之私
　而非循理之公心矣(荅江/徳功)
疑事勿質直而勿有兩句連説為是疑事勿質即少儀
　所謂毋身質言語是也直而勿有謂陳所見聽彼決
　擇不可據而有之專務强辨不能如此則是以身質
　言語矣○此篇雜取諸書精要之語集以成編雖大
　意相似而文不連屬如首章四句乃曲禮古經之言
　敖不可長以下四句不知是何書語又自為一節皆
　禁戒之辭也賢者以下六句又當别是一書臨財毋
　茍得以下六句又是一書亦禁戒之辭若夫坐如尸
　立如齊劉原父以為此乃大戴記曾子事父母篇之
　辭曰孝子惟巧變故父母安之若夫坐如尸立如齊
　弗訊不言言必齊色此成人之善者也未得為人子
　之道也此篇盖取彼文而若夫二字失於刪去鄭氏
　不知其然乃謂此二句為丈夫之事其説誤矣此説
　得之(荅潘㳟叔○以/上文集二條)
　　　檀弓
子思不使子上喪其出母以儀禮考之出妻之子為父
　後者自是為出母無服或人之問子思自可引此正
　條荅之何故却自費辭恐是古者出母本自無服逮
　徳下衰時俗方制此服故曰伋之先君子無所失道
　即謂禮也道隆則從而隆道汙則從而汙是聖人固
　用古禮亦有隨時之義時如伯魚之喪出母是也子
　思自謂不能如此故但守古之禮而已
問稽顙而后拜拜而后稽顙曰兩手下地曰拜拜而后
　稽顙先以兩手伏地如常然後引首向前叩地稽顙
　而後拜開兩手先以首叩地却交手如常(以上語/類二條)
子晦所謂使無童子之言則曾子亦泊然委順未足以
　病其死唯童子之言一入其聽而士死於大夫之簀
　則有所不安故必舉扶而易之然後無一豪愧心而
　安其死此數句甚善但謂大夫有賜於士之禮則未
　知所據似未安也(荅王子合/○文集)
曾子襲裘而弔子游裼裘而弔裘似今之襖子裼衣似
　今背子襲衣似今凉衫公服襲裘者冐之不使外見
　裼裘者袒其半而以襌衣襯出之緇衣羔裘素衣麑
　裘黄衣狐裘緇衣素衣黄衣即裼衣欲其相稱也
幼名冠字五十以伯仲死諡周道也所謂以伯仲者蓋
　古者初冠而字便有伯某父仲某父三字了及到得
　五十即除了下面兩字猶今人不敢斥尊者呼為幾
　丈之類今日偶㸔儀禮疏中却云既冠之時即是權
　以此三字加之實未嘗稱也到五十方才稱此三字
　某初疑其不然却去取禮記㸔見其疏中正是如前
　説盖當時疏是兩人作(孔穎逹/賈公彦)故不相照管
死諡周道也史云夏商以上無諡以其號為諡如堯舜
　禹之類㸔来堯舜禹為諡也無意義堯字從三土如
　土之堯然而髙舜只是花名所謂顔如舜華禹者獸
　跡今篆文禹字如獸之跡若死而以此為諡號也無
　意義况虞舜側微時已云有鰥在下曰虞舜則不得
　為死而後加之諡號矣㸔来堯舜禹只是名非號也
黄文問從母之夫舅之妻皆無服何也曰先王制禮父
　族四故由父而上為從曾祖服緦麻姑之子姊妹之
　子女子之子皆有服皆由父而推之故也母族三母
　之父母之母母之兄弟恩止於舅故從母之夫舅之
　妻皆不為服推不去故也妻族二妻之父妻之母乍
　㸔時似乎雜亂無紀仔細㸔則皆有義存焉
問嫂叔無服而程先生云後聖有作湏為制服曰守禮
　經舊法此固是好纔説起定是那箇不稳然有禮之
　權處父道母道亦是無一節安排㸔推而逺之便是
　合有服但安排不得故推而逺之若果是鞠養於嫂
　恩義不可已是他心自住不得又如何無服得直卿
　云當如所謂同㸑緦可也今法從小功(以上語/類五條)
問銘旌曰古者旌既有等故銘亦有等今既無旌則如
　溫公之制亦適時宜不必以為疑也又問重曰三禮
　圖有畫象可考然且如溫公之説亦自合時之宜不
　必過泥古禮也又問卒哭曰以百日為卒哭是開元
　禮之權制非正禮也又問明器曰禮既有之自不可
　去然亦更在斟酌今人或全不用也(荅郭子從/○文集)
反哭升堂反諸其所作也主婦入於室反諸其所養也
　湏知得這意思則所謂踐其位行其禮等事行之自
　安方見得繼志述事之事
問延陵季子之於禮也其合矣乎不知聖人何以取之
　曰旅中之禮只得如此變禮也只得如此(以上語/類二條)
　　　王制
王制説王畿采地只是内諸侯之祿後来如祭公單父
　劉子尹氏亦皆是世嗣然其沾王敎細密人物皆好
　劉康公所謂民受天地之中以生都是識這道理想
　當時識這道理者亦多所以孔子亦要行一遭問禮
　於老聃
王制祭法廟制不同以周制言之恐王制為是
王制特禴祫禘祫嘗祫烝之説此沒理㑹不知漢儒何
　處得此説来禮家之説大抵自相矛盾如禘之義恐
　只趙伯循之説為是
五方之民言語不通却有暗合處盖是風氣之中有自
　然之理便有自然之字非人力所能安排(以上語/類四條)
　　　月令
論明堂之制者非一某竊意當有九室如井田之制東
　之中為青陽太廟東之南為青陽右箇東之北為青
　陽左箇南之中為明堂太廟南之東(即東/之南)為明堂左
　箇南之西(即西/之南)為明堂右箇西之中為總章太廟西
　之南(即南/之西)為總章左箇西之北(即北/之西)為總章右箇北
　之中為𤣥堂太廟北之東(即東/之北)為𤣥堂右箇北之西
　(即西/之北)為𤣥堂左箇中央為太廟太室凡四方之太廟
　異方所其左箇右箇則青陽之右箇乃明堂之左箇
　明堂之右箇乃總章之左箇也總章之右箇乃𤣥堂
　之左箇𤣥堂之右箇乃青陽之左箇也但隨其時之
　方位開門耳太廟太室則每季十八日天子居焉古
　人制事多用井田遺意此恐也是(語/類)
　　　曾子問
問竝有父母之喪葬先輕而後重其奠也先重而後輕
　其虞也先重而後輕同葬同奠亦何害焉其所先後
　者其意為如何也曰此雖未詳其義然其法具在不
　可以己意輙增損也(荅郭/子從)
問曾子問親迎女在塗而壻之父母死如之何孔子曰
　女改服布深衣縞總以趨喪恐亦有礙開元禮除喪
　之後束帶相見不行初昏之禮趨喪後事皆不言之
　何也曰趨喪之後男居外次女居内次自不相見除
　喪而後束帶相見於是而始入御開元之制必有所
　据矣(荅郭/子從)
問曾子問取女有吉日而女死如之何孔子曰壻齊衰
　而弔既葬而除之夫死亦如之服用斬衰恐今亦難
　行也曰未見難行䖏但人自不肯行耳(荅郭/子從)
問親迎男女遭喪之禮曾子問之詳矣今有男就成於
　女家乆而未歸若壻之父母死女之奔喪如之何若
　女之父母死其女之制服如之何曰此乃原頭不是
　且放在塗之禮行之可也然既嫁則服自當降既除
　而歸夫家耳(荅葉/味道)
問曾子問曰昏禮既納幣有吉日女之父母死則如之
　何孔子曰壻使人弔如壻父母死則女之家亦使人
　弔(云云/)如未有吉日獨不當弔乎曰恐無不弔之理
　(荅葉味道○以/上文集五條)
　　　文王世子
公與公族燕則異姓為賔注曰同宗無相賔客之道
公族有罪無宮刑不翦其類也纖剸於甸人特不以示
　衆耳刑固不可免今之法乃殺人不死祖宗時宗室
　至少又聚於京師犯法絶寡故立此法今散於四方
　萬里與常人無異乃縱之殺人是何法令不可不革
天子視學以齒嘗為臣者弗臣或疑此句未純恐其終
　使人不臣如蔡卞之扶植王安石也曰天子自有尊
　師重道之意亦豈可遏只為蔡卞是小人王安石未
　為大賢蔡卞只是扶他以證其邪説故喫人議論如
　了翁論他也是若眞有伊周之徳雖是故臣稍加尊
　敬亦何害天子入學父事三老兄事五更便是以齒
　不臣之也如或人之論則廢此禮可也(以上語/類三條)
　　　禮運
禮運言三王不及上古事人皆謂其説似荘老先生曰
　禮運之説有理三王自是不及上古胡明仲言恐是
　子游撰
智與詐相近勇與怒相似然仁却與貪不相干盖南方
　好也好行貪狼北方惡也惡行廉貞盖好便有貪底
　意思故仁屬愛愛便有箇貪底意思又云大率慈善
　底人多於財上不分曉能亷者多是峻刻悍悻聒噪
　人底人
問喜愛欲發於陽怒哀懼惡發於隂否曰也是如此問
　怒如何屬隂曰怒畢竟屬義義屬隂怒與惡皆羞惡
　之發所以屬隂愛與欲相似欲又較深愛是説這物
　事好可愛而已欲又是欲得之於己他這物事又自
　分屬五行
天秉陽垂日星地秉隂竅於山川播五行於四時和而
　後月生也隂陽變化一時撒出非今日生此明日生
　彼但論其先後之序則當如此耳
問人者天地之心曰謂如天道福善禍滛乃人所欲也
　善者人皆欲福之淫者人皆欲禍之又曰教化皆是
　人做此所謂人者天地之心也(以上語/類五條)
　　　禮器
經禮三百便是儀禮中士冠諸侯冠天子冠禮之類此
　是大節有三百條如始加再加三加又如坐如尸立
　如齊之類皆是其中之小目便有三千條或有變禮
　亦是小目呂與叔云經便是常行底緯便是變底恐
　不然經中自有常有變緯中亦自有常有變
天道至教聖人至徳動靜語黙之間無非教人處孔子
　於鄉黨便恂恂朝廷便便便到處皆是人樣更無精
　粗本末何嘗有隐(以上語/類二條)
　　　郊特牲
諸侯不得祖天子然魯有文王廟左氏亦云鄭祖厲王
　何也此必周衰諸侯僣肆做此違條礙法事故公廟
　設於私家
問昏禮不賀人之序也曰婦既歸姑與之為禮喜於家
　事之有承替也姑反置酒一分以勸飲婦姑坐客位
　而婦坐主位姑降自西階婦降自阼階
安卿問禮記魂氣歸於天與横渠反原之説何以别曰
　魂氣歸於天是消散了正如火煙騰上去處何歸只
　是消散了論理大槩固如此然亦有死而未遽散者
　亦有寃恨而未散者然亦不皆如此叔器問聖人死
　如何曰聖人安於死即消散(以上語/類三條)
　　　内則
偪屨著綦綦鞋口帶也古人皆旋繫今人只從簡易綴
　之於上如假帶然
不有敬事不敢袒裼不渉不撅㸔来此三句文義一樣
　古注誤作兩叚觧言尊長之前有敬事方敢袒裼敬
　事如習射之類射而袒裼乃為敬若非敬事而以勞
　倦袒裼則是不敬惟渉水而後撅若不渉而撅則為
　不敬如云勞毋袒暑毋褰裳若非敬事雖勞亦不敢
　袒惟渉水乃可褰裳若非渉水雖盛暑亦不敢褰裳
　也(以上語/類二條)
　　　玉藻
問禮記九容與論語九思一同本原之地固欲存養於
　容貌之間又欲隨事省察曰即此便是涵養本原這
　裏不是存養更於甚處存養(語/類)
　　　喪服小記
問周制有大宗之禮乃有立適之義立適以為後故父
　為長子權其重者若然今大宗之禮廢無立適之法
　而子各得以為後則長子少子當為不異庶子不得
　為長子三年者不必然也父為長子三年者亦不可
　以適庶論也曰宗子雖未能立然服制自當從古是
　亦愛禮存羊之意不可妄有改易也如漢時宗子法
　已廢然其詔令猶云賜民當為父後者爵一級是此
　禮意猶在也豈可謂宗法廢而諸子皆得為父後乎
　(荅郭子從/○文集)
問妾母之稱曰恐也只得稱母他無可稱在經只得云
　妾母不然無以别於他母也又問弔人妾母之死合
　稱云何曰恐也只得隨其子平日所稱而稱之或曰
　五峯稱妾母為少母南軒亦然據爾雅亦有少姑之
　文五峯想是本此先生又曰為人後者為其父母服
　本朝濮王之議欲加皇考字引此為證當時雖是衆
　人爭得住然至今士大夫猶以為未然盖不知禮經
　中若不稱作為其父母别無箇稱呼只得如此説也
凡文字有一兩本參對則義理自明如禮記中喪服小
　記喪服大傳都是觧注儀禮喪服小記云庶子不祭
　禰明其宗也又曰庶子不祭祖明有宗也注謂不祭
　禰者父之庶子不祭祖者其父為庶子説得繁碎大
　傳只説庶子不祭則祖禰皆在其中矣某所以於禮
　書中只載大傳説(以上語/類二條)
　　　大傳
諸侯奪宗大夫不可奪宗
别子為祖繼别為宗是諸侯之庶子與他國之人在此
　邦居者皆為别子則其子孫各自以為太祖如魯之
　三家季友季氏之太祖也慶父孟氏之太祖也公子
　牙叔孫氏之太祖也
問有小宗而無大宗者有大宗而無小宗者有無宗亦
　莫之宗者曰此説公子之宗也謂如人君有三子一
　嫡而二庶則庶宗其嫡是謂有大宗而無小宗皆庶
　則宗其庶長是謂有小宗而無大宗止有一人則無
　人宗之已亦無所宗焉是謂無宗亦莫之宗也下云
　公子之公為其士大夫之庶者宗其士大夫之嫡者
　此正觧有大宗而無小宗一句之公之公猶君也(以/上)
　(語類/三條)
問禮曰别子為祖繼别為宗繼禰者為小宗有百世不
　遷之宗有五世則遷之宗竊謂君嫡長為世子繼先
　君正統自母弟以下皆不得宗其次適為别子不得
　禰其父則不可宗嗣君又不可無統屬故立為先君
　之族大宗之祖所謂别子為祖也其適子繼之則為
　大宗凡先君所出之子孫皆宗之百世不遷故曰大
　宗者繼别子之所自出也(呂氏言别子所自出者謂/别子所出之先君也如魯)
　(季友乃桓公别子所自出故為/桓公一族之大宗不知是否)百世不遷者以其統
　先君之子孫而非統别之子孫也别子之庶長義不
　禰别子而自為五世小宗之祖其適子繼之則為小
　宗小宗者繼别子庶子之所自出也故惟及五世五
　世之外則無服盖以其統别之子孫而非統先君之
　子孫也不知是否伏乞垂誨曰宗子有公子之宗有
　大宗有小宗國家之衆子不繼世者若其間有適子
　則衆兄弟宗之為大宗若皆庶子則兄弟宗其長者
　為小宗此所謂公子之宗者也别子即是此宗子既
　沒之後其適長者各自繼此别子即是大宗直下相
　傳百世不遷别子之衆子既沒之後其適長子又宗
　之即為繼禰之小宗每一易世髙祖廟毁則同此廟
　者是為袒免之親不復相宗矣所謂五世而遷也(荅/董)
　(叔重○/文集)
　　　少儀
毋跋来毋報徃(報音/赴)跋是急走倒從這邊来赴是又急
　再還倒向那邊去来徃只是向背之意此二句文義
　猶云其就義若熱則其去義若渴言人見有箇好事
　火急喜歡去做這樣人不耐乆少閒心懶意闌則速
　去之矣所謂其進鋭者其退速也
不窺密(止/)無測未至曰許多事都是一箇心若見得此
　心誠實無欺偽方始能如此心茍渙散無主則心皆
　逐他去了更無一箇主觀此則求放心處全在許多
　事上将許多事去攔截此心教定無測未至未至之
　事自家不知不當先測今日未可便説道明日如何
　　(以上語/類二條)
　　　學記
九年知類通逹横渠説得好學者至於能立則教者無
　遺恨矣此處方謂大成盖學者既到立處則教者亦
　不消管得他自住不得故横渠又云學者能立則自
　强不反而至於聖人之大成矣而今學者不能扶持
　到立處嘗謂此叚是箇致知之要如云一年視離經
　辨志古注云離經斷絶句也此且是讀得成句辨志
　是知得這箇是為己那箇是為人這箇是義那箇是
　利三年敬業樂羣敬業是知得此是合當如此做樂
　羣是知得滋味好與朋友切磋五年博習親師博習
　是無所不習親師是所見與其師相近了七年論學
　取友論學是他論得有頭緒了取友是知賢者而取
　之此謂之小成九年知類通逹此謂之大成横渠説
　得推類兩字最好如荀子倫類不通不足謂之善學
　而今學者只是不能推類到得知類通逹是無所不
　曉便是自强不反這幾句都是上兩字説學下兩字
　説所得處如離經便是學辨志便是所得處他皆倣
　此
子武問宵雅肄三官其始也曰聖人教人合下便是要
　他用便要用賢以治不賢舉能以教不能所以公卿
　大夫在下也思各舉其職不似而今上下都恁地了
　使窮困之民無所告訴聖賢生斯世若是見似而今
　都無理㑹他豈不為之惻然思有以救之孔子三月
　無君則皇皇如也但不可枉尺直尋以利言之天生
　一人便湏管得天地閒事如人家有四五子父母養
　他豈不要他使但其閒有不㑹底則㑹底豈可不出
　来為他擔當一家事韓退之云蓋畏天命而悲人窮
　也這也説得好説得聖賢心出
問不學雜服不能安禮鄭注謂服是皮弁冕服横渠謂
　服事也如洒掃應對沃盥之類曰恐只如鄭説古人
　服各有等降若理㑹得雜服則於禮亦思過半矣如
　冕服是天子祭服皮弁是天子朝服諸侯助祭於天
　子則服冕服自祭於其廟則服弁冕大夫助祭於諸
　侯則服𤣥冕自祭於其廟則服皮弁又如天子常朝
　則服皮弁朔旦則服𤣥冕(無旒之/冕也)諸侯常朝則用𤣥
　端朔旦則服皮弁大夫私朝亦用𤣥端夕深衣士則
　𤣥端以祭上士𤣥裳中士黄裳下士雜裳(前𤣥後/黄也)庶
　人深衣
問使人不由其誠莫只是教他記誦而中心未嘗自得
　否曰若是偪得他𦂳他便来厮瞞便是不由誠嘗見
　横渠作簡與某人謂其子日来誦書不熟且教他熟
　誦盡其誠與材文蔚曰便是他解此兩句只作一意
　解其言曰人之材足以有為但以其不由於誠則不
　盡其材若曰勉率以為之豈有由其誠也哉曰固是
　既是他不由誠自是材不盡
問善問者如攻堅木一叚曰此説最好若先其難者理
　㑹不得便進歩不去湏先其易者難處且放下少間
　見多了自然相證而解説字人以為悦恐只是説字
　説證之義也解物為解自解釋為解恐是相證而曉
　解(以上語/類五條)
　　　樂記
古者禮樂之書具在人皆識其器數却怕他不曉其義
　故教之曰凡音之起由人心生也又曰失其義陳其
　數者祝史之徒也今則禮樂之書皆亡學者却但言
　其義至於器數則不復曉盖失其本矣
一倡而三歎謂一人唱而三人和也今之解者猶以為
　三歎息非也
人生而靜天之性未嘗不善感物而動性之欲此亦未
　是不善至於物至知知然後好惡形焉好惡無節於
　内知誘於外不能反躬天理滅矣方是惡故聖賢説
　得惡字煞遲
物之感人無窮而人之好惡無節此説得工夫極密兩
　邊都有些罪過物之誘人固無窮然亦是自家好惡
　無節所以被物誘去若自有箇主宰如何被他誘去
　此處極好翫味且是語意渾粹(以上語/類四條)
樂記曰人生而靜天之性也感於物而動性之欲也何
　也曰此言性情之妙人之所生而有者也盖人受天
　地之中以生其未感也純粹至善萬理具焉所謂性
　也然人有是性則即有是形有是形則即有是心而
　不能無感於物感於物而動則性之欲者出焉而善
　惡於是乎分矣性之欲即所謂情也又曰物至而知
　知而後好惡形焉何也曰上言性情之别此指情之
　動處為言而性在其中也物至而知知之者心之感
　也好之惡之者情也形焉者其動也所以好惡而有
　自然之節者性也好惡無節於内知誘於外不能反
　躬天理滅矣何也曰此言情之所以流而性之所以
　失也情之好惡本有自然之節惟其不自覺知無所
　涵養而大本不立是以天則不明於内外物又從而
　誘之此所以流濫放逸而不自知也茍能於此覺其
　所以然者而反躬以求之則其流也庶乎其可制矣
　不能如是而惟情是徇則人欲熾盛而天理滅息尚
　何難之有哉此一節正天理人欲之機閒不容息處
　惟其反躬自省念念不忘則天理益明存養自固而
　外誘不能奪矣夫物之感人無窮而人之好惡無節
　則是物至而人化物也人化物也者滅天理而窮人
　欲何也曰上言情之所以流此以其流之甚而不反
　者言之也好惡之節天之所以與我也而至於無節
　宰制萬物人之所以為貴也而反化於物焉天理惟
　恐其存之不至也而反滅之人欲惟恐其制之不力
　也而反窮之則人之所以為人者至是盡矣然天理
　秉彞終非可殄滅者雖化物窮欲至於此極茍能反
　躬以求天理之本然者則初未嘗滅也但染習之深
　難覺而易昧難反而易流非厲知耻之勇而鼓百倍
　之功則不足以復其初爾(樂記動静/説○文集)
問禮勝則離樂勝則流才是勝時不惟至於流與離即
　禮樂便不在了曰這正在勝字緊要只才有些子差
　處則禮失其節樂失其和盖這些子正是交加生死
　岸頭又云禮樂者皆天理之自然節文也是天理自
　然有底和樂也是天理自然有底然這天理本是儱
　侗一直下来聖人就其中立箇界限分成叚子其本
　如此其末亦如此其外如此其裏亦如此但不可差
　其界限耳才差其界限則便是不合天理所謂禮樂
　只要合得天理之自然則無不可行也又云無禮之
　節則無樂之和惟有節而後有和也
問明則有禮樂幽則有鬼神曰此是一箇道理在聖人
　制作處便是禮樂在造化處便是鬼神或云明道云
　天尊地卑乾坤定矣鼓之以雷霆潤之以風雨是也
　不知天地尊卑是禮鼓之潤之是樂否先生乃引樂
　記天尊地卑至樂者天地之和也一叚云此意思極
　好再三歎息(又云鬼神只是/禮樂底骨子)
樂由天作屬陽故有運動底意禮以地制如由地出不
　可移易
讀書自有可得參考處如易直子諒之心一句子諒從
　来説得無理㑹却因見韓詩外傳子諒作慈良字則
　無可疑(以上語/類四條)
　　祭義
問程先生齊不容有思之説燔嘗以為齊其不齊求與鬼
　神接一意所祭之親乃所以致齊也祭義之言似未為
　失不知其果如何曰祭義之言大槩然爾伊川先生之
　言乃極至之論湏就事上驗之乃見其實(荅李敬子/○文集)
問氣也者神之盛也魄也者鬼之盛也豈非以氣魄未足
　為鬼神氣魄之盛者乃為鬼神否曰非也大凡説鬼神
　皆是通生死而言此言盛者則是指生人身上而言所
　以後面説骨肉斃於下隂為野土但説體不説魄也
　問頃聞先生言耳目之精明者為魄口鼻之嘘吸者
　為魂以此語是而未盡耳目之所以能精明者為魄
　口鼻之所以能嘘吸者為魂是否曰然㸔来魄是箇
　物事形象在裡面恐如水晶相似所以發出来為耳
　目之精明且如月其黒暈是魄也其光是魂也想見
　人身魂魄也是如此人生時魂魄相交死則離而各
　散去魂為陽而散上魄為隂而降下又曰隂主藏受
　陽主運用凡能記憶皆魄之所藏受也至於運用發
　出来是魂這兩箇物事本不相離他能記憶底是魄
　然發出来底便是魂能知覺底是魄然知覺發出来
　底又是魂雖各自分屬隂陽然隂陽中又各自有隂
　陽也或曰大率魄屬形體魂屬精神曰精又是魄神
　又是魂
問陽魂為神隂魄為鬼祭義曰氣也者神之盛也魄也
　者鬼之盛也而鄭氏曰氣嘘吸出入者也耳目之聰
　明為魄然則隂陽未可言鬼神隂陽之靈乃鬼神也
　如何曰魄者形之神魂者氣之神魂魄是形氣之精
　英謂之靈故張子曰二氣之良能(二氣即隂陽也/良能是其靈處)問
　眼體也眼之光為魄耳體也何以為耳之魄曰能聽
　者便是如鼻之知臭舌之知味皆是但不可以知字
　為魄纔説知便是主於心也心但能知若甘苦鹹淡
　要從舌上過如老人耳重目昏便是魄漸要散潘問
　魄附於體魂附於氣可作如此㸔否曰也不是附魂
　魄是形氣之精英(以上語/類二條)
　　　孔子閒居
禮記耆欲将至有開必先家語作有物将至其兆必先
　却是疑有物訛為耆欲其兆訛為有開故耆下日亦
　似有開上門亦似兆若説耆欲則又成不好底意(語/類)
　　　表記
問君子荘敬日强是志强否曰志也强體力也强今人
　放肆則日怠惰一日那得强伊川云人荘敬則日就
　規矩荘敬自是耐得辛苦自不覺其日就規矩也
問鄉道而行中道而廢其意安在曰古人只恁地學将
　去有時到了也不定今人便算時度日去計功效(以/上)
　(語類/二條)
　　　深衣
裁用細白布度用指尺(中指中/節為寸)衣二幅不裁其長過脇
　下屬於裳(用布二幅中屈而下垂之如今之直領/衫但不裁破掖下每幅之下屬裳三幅)裳
　交解十二幅上屬於衣其長及踝(用布六幅每幅裁/為二幅一頭廣一)
　(頭狹狹頭當廣頭之半以狹頭向上而/聨其縫以屬於衣每三幅屬衣一幅)圓袂(用布二/幅各中)
　(屈之如衣之長屬於衣之左右而縫合其下以為袂/其本之廣如衣之長而漸圓殺之以至袂口則其徑)
　(一尺/二寸)方領(兩襟相掩衽在掖下/則兩領之㑹自方)曲裾(用布一幅如裳/之長交觧裁之)
　(疊兩廣頭並令向上布邊不動但稍裁其内旁大半/之下令漸如魚腹末如鳥喙内向而緝之相㳫綴於)
　(裳上之右旁以掩裳際右幅在下/左幅在上布邊在外裁處在内)衣裳皆緣(綠用黒/繒具父)
　(母以青大父母以繢領表裡各二寸裳下及邉表裏/各一寸半皆就布緣袂口表裡亦一寸半布外接出)
　大帶(帶用白繒廣四寸夾縫之其長圍要而結於前/再繚之為兩耳及垂其餘為紳下與裳齊以繒)
　(緣其紳之兩旁及下表裏各半寸如緣之色/復以五綵絛廣二分約其相結處長與紳齊)緇冠(糊/紙)
　(為之武髙寸許前後三寸左右四寸上為五梁辟積/左縫廣四寸長八寸跨頂前後著於武外反屈其兩)
　(端各半寸内向黑漆之武之兩旁半/寸之上竅以受笄笄用齒骨凡白物)幅巾(用黒繒六/尺許刺一)
　(邊作巾額當中作㡇兩旁三寸許各綴一帶廣一寸/許長二尺許循㡇中上反屈之當幅之中斜縫向後)
　(去其一角而復反之使巾頂正圓乃以額㡇當/頭前向後圍裹而繫其帶於緇後餘者垂之)黒履
　(白絇繶純綦○深/衣制度○文集)
　　　投壺
今詳經文不言壺之圍徑而但言其髙之度容之量以
　為相求互見之功且經言其所容止於斗有五升而
　注乃以二斗釋之則經之所言者圓壺之實數而注
　之所言乃借以方體言之而算法所謂虚加之數也
　盖壺為圓形斗五升為奇數皆繁曲而難計故筭家
　之術必先借方形虛加整數以定其法然後四分去
　一以得圓形之實此鄭氏所以舍斗五升之經文而
　直以二斗為説也然其言知借而不知還知加而不
　知減乃於下文遂并方體之所虚加以為實數又皆
　必取全寸不計分釐定為圓壺腹徑九寸而圍二尺
　七寸則為失之疏家雖知其失而不知其所以失顧
　乃依違其間訖無定説是以讀者不能無疑今以筭
　法求之凡此定二斗之量者計其積實當為三百二
　十四寸而以其髙五寸者分之則每髙一寸為廣六
　十四寸八分此六十四寸者自為正方又取其八分
　者割裂而加於正方之外則四面各得二釐五豪之
　數乃復合此六十四寸八分者五為一方壺則其髙
　五寸其廣八寸五釐而外方三尺二寸二分中受二
　斗如注之初説矣然此方形者筭術所借以為虚加
　之數爾若欲得圓壺之實數則當就此方形規而圓
　之去其四角虚加之數四分之一使六十四寸八分
　者但為四十八寸六分三百二十四寸者但為二百
　四十三寸則壺腹之髙雖不減於五寸其廣雖不減
　於八寸五釐而其外圍則僅為二尺四寸一分五釐
　其中所受僅為斗有五升如經之云無不諧㑹矣(壺/説)
　(○文/集)
　　　鄉飲酒
問鄉飲酒義謹桉此篇自鄉飲酒之義而下先儒以為
　記鄉大夫飲賔於庠序之禮自鄉飲酒之禮而下先
　儒以為記黨正飲酒於庠序以正齒序之位今詳考
　其文由前之説則有所謂古之學術道者将以得身
　也(云云/)固足以見賔興之意由後之説則有所謂六
　十者坐五十者立侍以聽正役之類亦足以證序齒
　之事但某竊疑儀禮所載鄉飲只是鄉大夫興其賢
　能而以禮賔之不知説禮者何取於黨飲而記為是
　義據鄭注云漢郡國以十月行此飲酒盖取黨正之
　説然則自鄉飲酒之禮而下豈自成一章之文乃世
　儒述其所以有取於黨正之義而因以傅益之耶淺
　陋未得其説曰此無他義只是作記者并舉之耳(荅/趙)
　(恭父○/文集)
　　　鄉射
射觀德擇人是凡與射者皆賢者可以助祭之類但更
　以射擇之如卜筮決事然其人賢不肖不是全用射
　擇之也小人更是㑹射今俗射有許多法與古法多
　少别小人儘㑹學後之説者説得太過了謂全用此
　射以擇諸侯并助祭之人非也大率禮家説話多過
　了無殺合(語/類)
　　　喪服四制
問諒闇以他經考之皆以諒闇為信黙惟鄭氏獨以為
　凶廬天子居凶廬豈合禮制曰所引翦屏柱楣是兩
　事柱音知主反似是從手不從木也盖始者户北向
　用草為屏不翦其餘至是改而西向乃翦其餘草始
　者無柱與楣簷著於地至是乃施短柱及楣以拄其
　楣架起其簷令稍髙而下可作户也来諭乃於柱楣
　之下便云既虞乃翦而除之似謂翦其屏而并及柱
　楣則誤矣諒隂梁闇未詳古制定如何不敢輙為之
　説但假使不如鄭氏説亦未見天子不可居廬之法
　来諭所云不知何據恐欠子細也(滕文公五月居廬/是諸侯居廬之騐)
　(恐天子亦湏如此/荅郭子從○文集)
　　　大戴禮
大戴禮其篇目闕處皆是元無非小戴所去取其間多
　雜偽亦有最好處然多誤難讀
大戴禮冗雜其好處已被小戴採摘来做禮記了然尚
　有零碎好處在
大戴禮本文多錯注又舛誤武王諸銘有直做得巧了
　切題者如鑑銘是也亦有絶不可曉者想古人只是
　　述戒懼之意而隨所在寫記以自警省爾不似今人
　　為此銘便要就此物上説得親切然其間亦有切題
　　者如湯盤銘之類至於武王盥盤銘則又似箇船銘
　　想只是因水起意然恐亦有錯雜處
　安卿問大戴保傅篇多與賈誼策同如何曰保傅中説
　　秦無道之暴此等語必非古書乃後人采賈誼策為
　　之亦有孝昭冠辭
　明堂篇説其制度有二九四七五三六一八鄭注云法
　　龜文也此又九數為洛書之一驗也(以上語/類五條)
　
　
　
　
　
　
御纂朱子全書卷三十七
　欽定四庫全書
御纂朱子全書卷三十八
　　禮二
　　　論考禮綱領
　天叙有典自我五典五惇哉天秩有禮自我五禮五庸
　　哉這箇典禮自是天理之當然欠他一豪不得添他
　　一豪不得惟是聖人之心與天合一故行出這禮無
　　一不與天合其閒曲折厚薄淺深莫不恰好這都不
　　是聖人白撰出都是天理決定合著如此後之人此
　　心未得似聖人之心只得將聖人已行底聖人所傳
　　於後世底依這樣子做做得合時便是合天理之自
　　然
　聖人有作古禮未必盡用須别有箇措置視許多瑣細
　　制度皆若具文且是要理會大本大原曽子臨死丁
　　寧説君子所貴乎道者三動容貌斯逺暴慢矣正顔
　　色斯近信矣出辭氣斯逺鄙倍矣籩豆之事則有司
　存上許多正是大本大原如今所理會許多正是籩
　豆之事曾子臨死教人不要去理會這箇夫子焉不
　學而亦何常師之有非是孔子如何盡做這事到孟
　子已是不説到細碎上只説諸侯之禮吾未之學也
　吾嘗聞之矣三年之喪齊疏之服飦粥之食自天子
　達於庶人這三項便是大原大本又如説井田也不
　曾見周禮只據詩裏説雨我公田遂及我私由此觀
　之雖周亦助也只用詩意帶將去後面却説鄕田同
　井出入相友守望相助疾病相扶持八家皆私百畝
　同養公田只説這幾句是多少好這也是大原大本
　處看孟子不去理㑹許多細碎只理㑹許多大原大
　本又曰公今且收拾這心下勿為事物所勝且如一
　日全不得去講明道理不得讀書只去應事也須使
　這心常常在這裏若不先去理㑹得這本領只要去
　就事上理㑹雖是理㑹得許多骨董只是添得許多
　雜亂只是添得許多驕吝
今日百事無人理㑹姑以禮言之古禮旣莫之考至於
　後世之沿革因襲者亦浸失其意而莫之知矣非止
　浸失其意以至名物度數亦莫有曉者差舛譌謬不
　堪著眼三代之禮今固難以盡見其略幸㪚見於他
　書如儀禮十七篇多是士禮邦國人君者僅存一二
　遭秦人焚滅之後至河閒獻王始得邦國禮五十八
　篇獻之惜乎不行至唐此書尚在諸儒注疏猶時有
　引為説者及後來無人説著則書亡矣豈不大可惜
　叔孫通所制漢儀及曹褒所修固已非古然今亦不
　存唐有開元顯慶二禮顯慶已亡開元襲隋舊為之
　本朝修開寳禮多本開元而頗加詳備及政和閒脩
　五禮一時姦邪以私智損益疏略牴牾更沒理㑹又
　不如開寳禮
儀禮禮之根本而禮記乃其枝葉禮記乃秦漢上下諸
　儒解釋儀禮之書又有他説附益於其閒今欲定作
　一書先以儀禮篇目置於前而附禮記於後如射禮
　則附以射義似此類已得二十餘篇若其餘曲禮少
　儀又自作一項而以類相從若疏中有説制度處亦
　當采取以益之舊嘗以此例授潘恭叔渠亦曾整理
　數篇來今居喪無事想必下手儀禮舊與六經三傳
　並行至王介甫始罷去其後雖復春秋而儀禮卒廢
　今士人讀禮記而不讀儀禮故不能見其本末
賀孫因問祭禮附祭義如説孝許多如何來得曰便是
　祭禮難附兼祭義前所説多是天子禮若儀禮所存
　唯少牢饋食特牲饋食禮是諸侯大夫禮兼又只是
　有饋食若天子祭便合有初閒祭腥等事如所謂建
　設朝事燔燎羶薌若附儀禮此等皆無入頭處意閒
　欲將周禮中天子祭禮這項作一總腦却以禮記附
　如疏中有説天子處皆編出因云某已衰老其閒合
　理㑹文字皆起得箇頭在及見其成與不見其成皆
　未可知萬一不及見此書之成諸公千萬勉力整理
　得成此書所係甚大
問賀孫所編禮書曰某嘗説使有聖王復興為今日禮
　怕必不能悉如古制今且要得大綱是若其小處亦
　難盡用且如喪禮冠服斬衰如此而吉服全不相似
　却到遭喪時方做一副當如此著也是詫異賀孫問
　今齊斬尚存此意而齊衰期便太輕大功小功以下
　又輕且無降殺今若得斟酌古今之儀制為一式庶
　幾行之無礙方始立得住曰上面旣如此下面如何
　盡整頓得這須是一齊都整頓過方好未説其他瑣
　細處且如冠便須於祭祀當用如何底於軍旅當用
　如何底於平居當用如何底於見長上當用如何底
　於朝廷治事當用如何底天子之制當如何卿大夫
　之制當如何士當如何庶人當如何這是許多冠都
　定了更須理㑹衣服等差須用上衣下裳若佩玉之
　類只於大朝㑹大祭祀用之五服亦各用上衣下裳
　齊斬用粗布期功以下又各為降殺如上組衫一等
　紕繆鄙陋服色都除了如此便得大綱正今若只去
　零零碎碎理㑹些小不濟事如今若考究禮經須是
　一一自著考究教定
南北朝是甚時節而士大夫閒禮學不廢有考禮者説
　得亦自好
通典好一般書向來朝廷理㑹制度某道却是一件事
　後來只恁休了又曰通典亦自好設一科又曰通典
　中閒(一作/後面)數卷議亦好
祖宗時有開寶通禮科學究試黙義須是念得禮熟是
　得禮官用此等人為之介甫一切罷去盡令作大義
　故今之禮官不問是甚人皆可做某嘗謂朝廷須留
　此等專科如史科亦當有
叔器問四先生禮曰二程與横渠多是古禮溫公則大
　槩本儀禮而參以今之可行者要之溫公較穩其中
　與古不甚逺是七八分好若伊川禮則祭祀可用婚
　禮惟溫公者好
嘗見劉昭信云禮之趨翔登降揖遜皆須習也是如此
　漢時如甚大射等禮雖不行却依舊令人習人自傳
　得一般今雖是不能行亦須是立科令人習得也是
　一事
古者禮學是專門名家始終理㑹此事故學者有所傳
　授終身守而行之凡欲行禮有疑者輒就質問所以
　上自宗廟朝廷下至士庶鄉黨典禮各各分明漢唐
　時猶有此意如今直是無人如前者某人丁所生繼
　母憂禮經必有明文當時滿朝更無一人知道合當
　是如何大家打閧一塲後來只説莫若從厚恰似無
　奈何本不當如此姑徇人情從厚為之是何所為如
　此豈有堂堂中國朝廷之上以至天下儒生無一人
　識此禮者然而也是無此人州州縣縣秀才與太學
　秀才治周禮者不曾理㑹得周禮治禮記者不曾理
　㑹得禮記治周易者不曾理㑹得周易以至春秋詩
　都恁地國家何賴焉
古禮難行後世茍有作者必須酌古今之宜若是古人
　如此繁縟如何教今人要行得古人上下習熟不待
　家至户曉皆如饑食而渴飲略不見其為難本朝陸
　農師之徒大抵説禮都要先求其義豈知古人所以
　講明其義者蓋縁其儀皆在其具並存耳聞目見無
　非是禮所謂三千三百者較然可知故於此論説其
　義皆有據依若是如今古禮㪚失百無一二存者如
　何懸空於上面説義是説得甚麽義須是且將㪚失
　諸禮錯綜參考令節文度數一一著實方可推明其
　義若錯綜得實其義亦不待説而自明矣
禮時為大使聖賢有作必不一切從古之禮疑只是以
　古禮減殺從今世俗之禮令稍有防範節文不至太
　簡而已觀孔子欲從先進又曰行夏之時乘殷之輅
　便是有意於損周之文從古之樸矣今所集禮書也
　只是略存古之制度使後人自去減殺求其可行者
　而已若必欲一一盡如古人衣服冠屨之纖悉畢備
　其勢也行不得
古禮繁縟後人於禮日益疎略然居今而欲行古禮亦
　恐情文不相稱不若只就今人所行禮中刪脩令有
　節文制數等威足矣古樂亦難遽復且於今樂中去
　其噍殺促數之音并考其律呂令得其正更令掌詞
　命之官製撰樂章其閒略述敎化訓戒及賔主相與
　之情及如人主待臣下恩意之類令人歌之亦足以
　養人心之和平周禮歳時屬民讀法其當時所讀者
　不知云何今若將孝弟忠信等事撰一文字或半歲
　或三月一次或於城市或於鄉村聚民而讀之就為
　解説令其通曉及所在立粉壁書冩亦須有益
禮樂廢壞二千餘年若以大數觀之亦未為遠然已都
　無稽考處後來須有一箇大大底人出來盡數拆洗
　一番但未知逺近在幾時今世變日下恐必有箇碩
　果不食之理(以上語類/十六條)
臣聞之六經之道同歸而禮樂之用為急遭秦滅學禮
　樂先壞漢晉以來諸儒補緝竟無全書其頗存者三
　禮而已周官一書固為禮之綱領至其儀法度數則
　儀禮乃其本經而禮記郊特牲冠義等篇乃其義疏
　耳前此猶有三禮通禮學究諸科禮雖不行而士猶
　得以誦習而知其説熙寧以來王安石變亂舊制廢
　罷儀禮而獨存禮記之科棄經任傳遺本宗末其失
　已甚而博士諸生又不過誦其虚文以供應舉至於
　其閒亦有因儀法度數之實而立文者則咸幽冥而
　莫知其源一有大議率用耳學臆斷而已若乃樂之
　為敎則又絶無師授律尺短長聲音清濁學士大夫
　莫有知其説者而不知其為闕也故臣頃在山林嘗
　與一二學者考訂其説欲以儀禮為經而取禮記及
　諸經史雜書所載有及於禮者皆以附於本經之下
　具列注疏諸儒之説略有端緒而私家無書檢閲無
　人抄寫久之未成㑹䝉除用學徒分㪚遂不能就而
　鐘律之制則士友閒亦有得其遺意者竊欲更加參
　考别為一書以補六藝之闕而亦未能具也欲望聖
　明特詔有司許臣就祕書省太常寺關借禮樂諸書
　自行招致舊日學徒十餘人踏逐空閒官屋數閒與
　之居處令其編類雖有官人亦不繫銜請俸但乞逐
　月量支錢米以給飲食紙札油燭之費其抄寫人即
　乞下臨安府差撥貼司二十餘名候結局日量支犒
　賞别無推恩則於公家無甚費用而可以興起廢墜
　垂之永久使士知實學異時可為聖朝制作之助則
　斯文幸甚天下幸甚(乞脩三/禮剳子)
儀禮附記似合只依德章本子蓋免得拆碎記文本篇
　如要逐叚參照即於章末結云右第幾章儀禮即云
　禮記某篇第幾章當附此(不必具載其全文只如此/標識亦自便於檢閲)
　禮記即云當附儀禮某篇第幾章又如此大戴禮亦
　合收入可附儀禮者附之不可者分入五類如管子
　弟子職篇亦合附入曲禮類其他經傳類書説禮文
　者並合編集别為一書周禮即以祭禮賔客師田喪
　紀之屬事别為門自為一書如此即禮書大備但功
　力不少須得數人分手乃可成耳若作集注即諸家
　説可附入或有己見亦可放溫公揚子法言太𤣥例
　也分為五類先儒未有此説第一類皆上下大小通
　用之禮第二類即國家之大制度第三類乃禮樂之
　説第四類皆論學之精語第五類論學之粗者也(大/戴)
　(禮亦可依/此分之)卷數之説須俟都畢通計其多少而分之
　今未可定也其書則合為一書者為是但通以禮書
　名之而以儀禮附記為先禮記分類為後如附記初
　卷首即云禮書第一本行下寫儀禮附記一次行云
　士冠禮第一夲行下寫儀禮一冠義第二夲行下寫
　禮記一分類初卷首第一行云禮書第幾夲行下寫
　禮記分類一次行云曲禮上第一夲行下寫禮記幾
　(通前篇/數計之)其大戴管子等書亦依此分題之(答潘/恭叔)
喪大記上下自天子達於庶人者居喪之禮也若其送
　死之節禮文制數則貴賤之等固不同矣今以天子
　諸侯大夫之禮附於士禮之篇殊不相入自合採集
　别為一篇但以世俗拘忌不敢别立篇名故欲只因
　喪大記篇包舉王侯士庶之禮而放士禮次第分其
　章叚凡言禮之法而似經者則依經例雜法與此篇
　相表裏凡記事實有議論者則依記例似稍明白但
　恐其閒尚有脱漏差舛可更詳之其虞禮以下尚闕
　如天子九月而卒哭及九虞七虞等語當别為下篇
　依士禮次第編集却於見編卒哭等禮篇内刪出三
　傳作主等説亦當附入其杜預邪説前軰已有掊擊
　之者亦當載王侯大夫制度皆入此篇其書禮論語
　内説諒隂制度及左傳説天子諸侯喪事亦皆依記
　例隨事附於章目之後如諒隂及后世子皆為三年
　之類即附祥禫章後譏華元樂舉及仲幾對宋公楄
　柎藉幹語之屬即附棺椁窆葬等章楚恭王能知其
　過之類即入誄諡章(如此類更推廣/求之可附即附)但顧命康王之
　誥恐尤不可遺然又不可分只於篇末附入如何○
　始死三日而殯(止/)遂卒哭(注/)用剛日曰哀薦成事(節/注)
　將旦而祔(止/)辭一也(注末云哀薦成事一/句未知當附何處)饗辭(止/)之
　饗(注/)右卒哭○記(云云/)○明日以其班祔(止/)尚饗右
　祔(云云/)○祔杖不上於堂○朞而小祥曰薦此常事
　右小祥○記(云云/)○又朞而大祥曰薦此祥事右大
　祥○記(云云/)○中月而禫(止/)未配右禫○記(云云/)○
　注中云見某篇(云云/)者更契勘今所定夲恐已刪去
　隨事改正(荅黄/直卿)
祭禮廟制一(以王制祭法等篇為首説廟制處凡若此/類者皆附之自為一篇以補經文之闕)
　特牲二(依冠昏禮附記及/他書親切可證者)少牢三(同/上)有司四(同/上)祭義
　五(以夲篇言士大夫之祭者為主諸篇似此者皆附/之本篇中閒有言天子諸侯禮處却移入祭統)
　獻六(以大宗伯篇首掌先王之饗為主而以禮運禮/之大成一章附之周禮及禮記中如此類者皆)
　(附其後如周禮籩人醢人司尊彞之屬正與禮運相/表裏禮運篇已寫去在直卿處可更考之依此篇定)
　(如禘祫之義則春秋纂例/中趙伯循説亦當收載)郊社七(以大宗伯祀天神/祭地祇之日為主)
　(凡諸篇中言此類者皆附之如皇王/大紀中論郊社處亦當收入注疏後)祭統八(以夲篇/言諸侯)
　(天子之禘者為主凡諸篇言郊廟祀饗之義者皆/附其後篇内言士大夫之禮處却移在祭義篇内)○
　王制乃通有夏商之法當為首周禮次之禮記燔柴
　以下又次之此為總括祭祀之禮而廟制以下各隨
　事為篇明賤以及貴前數類皆然也(荅吳/伯豐)
某前日奉書説祭禮篇目内郊社篇中當附見逸禮中
　霤一條此文㪚在月令注疏中今已拆開不見夲文
　次序然以中霤名篇必是以此章為首今亦當以此
　為首而户竈門行以次繼之皆以注中所引為經而
　疏為注其首章即以逸禮中霤冠之庶幾後人見得
　古有此書書有此篇亦存羊之意也疏中有其篇名
　必是唐初其書尚在今遂不復見(荅吳/伯豐)
某今歲益衰足弱不能自隨兩脅氣痛攻注下體結聚
　成塊皆前所未有精神筋力大非前日之比加以親
　舊凋零如蔡季通呂子約皆死貶所令人痛心益無
　生意決不能復支久矣所以未免惜此餘日正為所
　編禮傳已略見端緒而未能卒就若更得年餘閒未
　死且與了却亦可以瞑目矣其書大要以儀禮為夲
　分章附疏而以小戴諸義各綴其後其見於他篇或
　他書可相發明者或附於經或附於義又其外如弟
　子職保傅傳之屬又自别為篇以附其類其目有家
　禮有鄉禮有學禮有邦國禮有王朝禮有喪禮有祭
　禮有大傳有外傳今其大體已具者蓋十七八矣因
　讀此書乃知漢儒之學有補於世敎者不小如國君
　承祖父之重在經雖無明文而康成與其門人荅問
　蓋已及之具於賈疏其義甚備若已預知後世當有
　此事者今吾黨亦未之講而憸佞之徒又餙邪説以
　蔽害之甚可歎也(荅李/季章)
詹元善舊為周禮學今亦甚留意見禮目之書甚歎伏
　但渠亦好國語等書某竊以為唯周禮為周道盛時
　聖賢制作之書若此類者皆衰周末流文字正子貢
　所謂不賢者識其小者其閒又自雜有一時僭竊之
　禮益以秉筆者脂粉塗澤之謬詞是所以使周道日
　以下衰不能振起之所由也至如小戴祭法首尾皆
　出魯語以為禘郊祖宗皆以其有功於民而祀之展
　轉支蔓殊無義理凡此之類棄之若可惜而存之又
　不足為訓故小戴殊别其文不使相近讀者猶不甚
　覺豈亦有所病於其言與又如祭法所記廟制與王
　制亦小不同不知以何為正此類非一更望精擇而
　審處之蓋此雖止是纂述未敢決然去取然其閒輕
　重予奪之微意亦不可全鹵莽也(荅余/正甫)
嗚呼禮廢久矣士大夫幼而未嘗習於身是以長而無
　以行於家長而無以行於家是以進而無以議於朝
　廷施於郡縣退而無以敎於閭里傳之子孫而莫或
　知其職之不脩也長沙郡博士邵君囦得吾亡友敬
　夫所次三家禮範之書而刻之學宮蓋欲吾黨之士
　相與深考而力行之以厚彞倫而新陋俗其意羙矣
　然程張之言猶頗未具獨司馬氏為成書而讀者見
　其節文度數之詳有若未易究者往往未見習行而
　已有望風退怯之意又或見其堂室之廣給使之多
　儀物之盛而竊自病其力之不足是以其書雖布而
　傳者徒為篋笥之藏未有能舉而行之者也殊不知
　禮書之文雖多而身親試之或不過於頃刻其物雖
　博而亦有所謂不若禮不足而敬有餘者今乃以安
　於驕佚而逆憚其難以小不備之故而反就於大不
　備豈不誤哉故某嘗欲因司馬氏之書參考諸家之
　説裁訂增損舉綱張目以附其後使覽之者得提其
　要以及其詳而不憚其難行之者雖貧且賤亦得以
　具其大節略其繁文而不失其夲意也顧以病衰不
　能及巳今感邵君之意輒復書以識焉(跋三家/禮範)
禮不難行於上而欲其行於下者難也蓋朝廷之上典
　章明具又自尚書省置禮部尚書侍郎以下至郎吏
　數十人太常寺置卿少以下至博士掌故又數十人
　毎一舉事則案故事施行之而此數十人者又相與
　聚而謀之於其器幣牢醴共之受之皆有常制其降
　登執事之人於其容節又皆習熟見聞無所違失一
　有不當則又有諫官御史援據古今而質正之此所
　謂不難行於上者也惟州縣之閒士大夫庶民之家
　禮之不可已而欲行之則其勢可謂難矣總之得其
　所以不合者五必欲舉而正之則亦有五説焉蓋今
　上下所共承用者政和五禮也其書雖甞班布然與
　律令同藏於理官吏之從事於法理之閒者多一切
　俗吏不足以知其説長民者又不能以時布宣使通
　於下甚者至或并其書而亡之此禮之所以不合者
　一也書脱幸而存者亦以上下相承沿習茍簡平時
　旣莫之習臨事則驟而學焉是以設張多所謬盭朝
　廷又無以督察繩糾之此禮之所以不合者二也祭
　器常經政和改制盡取古器物之存於今者以為法
　今郊廟所用則其制也而州縣專取聶氏三禮制度
　醜􁁣不經非復古制而政和所定未嘗頒降此禮之
　所以不合者三也州縣惟三獻官有祭服其分獻執
　事陪位者皆常服也古今雜糅雅俗不辨而縣邑直
　用常服不應禮典此禮之所以不合者四也又五禮
　之書當時脩纂出於衆手其閒亦有前後自相矛盾
　及疎略不備處是以其事難盡從此禮之所以不合
　者五也禮之所以不合者五必將舉而正之則亦有
　五説焉曰禮之施於朝廷者州縣士民無以與知為
　也而盡頒之則傳者苦其多習者患其博而莫能窮
　也故莫若取自州縣官民所應用者參以近制别加
　纂録號曰紹興纂次政和民臣禮略鋟板模印而頒
　行之州縣各為三通(一通於守令㕔事一通/於學一通於名山寺觀)皆櫝藏
　之守視司察體如詔書而民庶所用則又使州縣自
　鋟之板正歲則摹而揭之市井村落使通知之則可
　以永久矣此一説也禮書旣班則又當使州縣擇士
　人之篤厚好禮者講誦其説習其頒禮州縣各為若
　干人廩之於學名曰治禮毎將舉事則使敎焉又詔
　監司如提學司者察其奉行不如法者舉繩治之此
　二説也祭器不一郡縣所用至廣(諸祭唯釋奠從祀/所用器物為多當)
　(約此數為定一/州一縣必具之)難以悉從朝廷給也但毎事給一以
　為準式付之州縣櫝藏於太守㕔事使以其制為之
　以給州用以賦諸縣(或恐州縣自造不能齊同即賦/錢於州縣各為若干詣行在所)
　(屬製/造)其器物用者自為一庫别置主典與所櫝藏者
　守令到罷舉以相付書之印紙以重其事(禮書禮服/並用此法)
　此三説也祭服則當準政和禮州縣三獻分獻執事
　贊祝陪位之服舉其所有者議其所無者補之使皆
　為古禮服(釋奠分獻之屬皆用士人/餘祭用人吏當殊其制)製造頒降如祭
　器法此四説也禮書之不備者(某嘗考釋奠儀/之失今别出之)更加
　詳考而正之仍為圖其班序陳設行事升降之所事
　為一圖與書通班之(守視如/書法)則見者曉然矣此五説
　也夫禮之所以不合者如此必將舉而正之其説又
　如此亦可謂明白而易知矣而世未有議之者則以
　茍簡之俗勝而莫致意焉故也是其所以毎難也愚
　故曰禮不難行於上而欲其行於下者難也故述斯
　議以為有能舉而行之則庶乎其有補焉爾(民臣禮/議○以)
　(上文集/九條)
　　　冠
欽夫嘗定諸禮可行者乃除冠禮不載問之云難行某
　荅之云古禮惟冠禮最易行如昏禮須兩家皆好禮
　方得行喪禮臨時哀痛中少有心力及之祭禮則終
　獻之儀煩多長久皆是難行看冠禮比他禮却最易
　行
問冠昏之禮如欲行之當須使冠昏之人易曉其言乃
　為有益如三加之辭出門之戒若只以古語告之彼
　將謂何曰只以今之俗語告之使之易曉乃佳(以上/語類)
　(二/條)
　　　昏
問古人納幣五兩只五匹耳恐太簡難行否曰計繁簡
　則是以利言矣且吾儕無望於復古則風俗更敎誰
　變曰溫公用鹿皮如何曰大節是了小小不能皆然
　亦沒緊要曰溫公婦見舅姑及舅姑享婦儀是否曰
　亦是古人有此禮
人著書只是自入些巳意便做病痛司馬與伊川定昏
　禮都是依儀禮只是各改了一處便不是古人意司
　馬禮云親迎奠鴈見主昏者即出(不先見妻父母者/以婦未見舅姑也)
　是古禮如此伊川却敎拜了又入堂拜大男小女這
　不是伊川云壻迎婦旣至即揖入内次日見舅姑三
　月而廟見是古禮司馬禮却説婦入門即拜影堂這
　又不是古人初未成婦次日方見舅姑蓋先得於夫
　方可見舅姑到兩三月得舅姑意了舅姑方令見祖
　廟某思量今亦不能三月之久亦須第二日見舅姑
　第三日廟見乃安亦當行親迎之禮古者天子必無
　親至后家之禮今妻家逺要行禮一則令妻家就近
　處設一處却就彼往迎歸館成禮一則妻家出至一
　處壻即就彼迎歸自家成禮
昏禮廟見舅姑之亡者而不及祖蓋古者宗子法行非
　宗子之家不可别立祖廟故但有禰廟今只共廟如
　何只見禰而不見祖此當以義起亦見祖可也問必
　待三月如何曰今若既歸來直待三月又似太久古
　人直是至此方見可以為婦及不可為婦此後方反
　馬馬是婦初歸時所乘車至此方送還母家
叔器問昏禮溫公儀婦先拜夫程儀夫先拜婦或以為
　妻者齊也當齊拜何者為是曰古者婦人與男子為
　禮皆俠拜毎拜以二為禮昏禮婦先二拜夫荅一拜
　婦又二拜夫又荅一拜冠禮雖見母母亦俠拜
堯卿問姑舅之子為昏曰據律中不許然自仁宗之女
　嫁李墇家乃是姑舅之子故歐陽公曰公私皆已通
　行此句最是把嵓這事又如魯初閒與宋世為昏後
　又與齊世為昏其閒皆有姑舅之子者從古已然只
　怕位不是(以上語/類五條)
問昏禮用命服程子嘗論之矣然以得為悦言之恐渉
　於以利言也若其意在於為悦則終是令人有怍容
　不審於禮果合如何淳正月欲行親迎欲只用冠帶
　如何曰昏禮用命服乃是古禮如士乘墨車而執鴈
　皆大夫之禮也冠帶只是燕服非所以重正昏禮不
　若從古之為正(荅陳/安卿)
問古人六禮自請期以前皆用旦親迎用昏若妻家相
　去逺只得先一日往假館於近次早迎歸如何曰只
　得如此又問主人揖壻入壻北面而拜主人不荅拜
　何也曰乃為奠鴈而拜主人自不應荅拜(荅郭/子從)
前期女氏使人張陳其壻之室及期具饌設椅卓置於
　堂中東西相對各置杯匕箸蔬果於卓上酒壺在案
　席之後别置卓子於席南注子置其上○壻盛服(主/人)
　(醮子/之禮)乘馬至女氏之門下馬俟於次女尊長(父母醮/子之禮)
　出迎壻於門外揖遜而入至於㕔事主人升自阼階
　立西向壻升自西階北面再拜(向内拜/宅裏去)主人不荅拜
　姆奉女出中門至於㕔事壻揖之至婦轎前舉簾以
　俟姆奉婦登車下簾壻揖主人主人不降送壻乘馬
　在前婦車在後皆以二燭前導以行壻先至㕔事俟
　婦下車揖遂導以入婦從之贊者導壻揖婦而後婦
　從之適其室婦從者布席於閫内東方壻從者布席
　於西方壻立於東席婦立於西席婦拜壻荅拜壻為
　婦舉蒙頭訖揖婦坐壻東婦西從者斟酒壻揖婦同
　祭酒舉飲從者置殽壻揖婦同祭殽食畢又斟舉飲
　饌不祭三斟亦如之此參酌古人合牢之禮乃徹饌
　(趙壻親迎/禮大畧)
問㝢向在道院問親迎禮先生言親迎以來從溫公婦
　入門以後從伊川云廟見不必候三月只遲之半月
　亦可蓋少存古人重配著代之義今婦人入門即廟
　見蓋舉世行之近見鄉里諸賢頗信左氏先配後祖
　之説豈後世紛紛之言不足據莫若從古為正否曰
　永嘉有儀禮之學合見得此事是非左氏固難盡信
　然其後説親迎處亦有布几筵告廟而來之説恐所
　謂後祖者譏其失此禮耳(荅徐/居甫)
問孝述議親十年展轉牽制尚未成畢老母欲令今冬
　畢親但先兄几筵未徹老母乃齊衰三年之服復有
　妨礙然主婚却是叔父欲姑從鄉俗就親不知可否
　若就畢挈歸凡百從殺衣服皆從素淡不知可否曰
　若叔父主婚即可娶婦無嫌禮律皆可考也但母在
　而叔父主婚恐亦未安可更詳考也又問孝述謹按
　禮壻將親迎父醮而命之今孝述父兄俱沒上惟母
　在旁尊有叔父不知往迎之時當受母命耶為復受
　叔父之命耶曰當受命於母然母既有服又似難行
　記得春秋隱二年公羊傳有母命其諸父兄而諸父
　兄以命使者之説恐可檢看為叔父稱母之命以命
　之否更詳之更以上條并考之又問孝述又桉禮婦
　盥饋舅姑若舅已沒不知可以叔父受盥饋禮否曰
　叔父無盥饋之文蓋與姑受禮禮相妨也母若有服
　則亦難行此禮要是夲領未正百事俱礙耳(荅李繼/善○以)
　(上文集/五條)
　　喪
問喪禮制度節目曰恐怕儀禮也難行如朝夕奠與葬
　時事尚可未殯以前如何得一一恁地子細只如含
　飯一節教人從那裏轉那裏安頓一一各有定所須
　是有人相方得而今考得禮子細一一如古固是好
　如考不得也只得隨俗不礙理底行去
問溫公所集禮如何曰早是詳了又喪服一節也太詳
　為人子者方遭喪禍使其一一欲纖悉盡如古人制
　度有甚麽心情去理㑹古人此等衣服冠屨毎日接
　熟於耳目所以一旦喪禍不待講究便可以如禮今
　却閒時不曾理㑹一旦荒迷之際欲旋講䆒勢必難
　行必不得已且得從俗之禮而已若有識禮者相之
　可也
子升問喪禮如溫公儀今人平時既不用古服却獨於
　喪禮服之恐亦非宜兼非禮不足哀有餘之意故向
　來斟酌只以今服如衰絰曰論來固是如此只如今
　因䘮服尚存古制後世有願治君臣或可因此舉而
　行之若一向廢了恐後來者愈不復識矣(以上語/類三條)
所諭禮文此等事平昔不曾講䆒一旦荒迷又不暇問
　所以例多茍簡不滿人意然喪與其易也寧戚但存
　其大節使不失吾哀痛之誠心為急此等雖小不備
　亦不得已也禮服制度見於儀禮為詳諸家皆祖之
　而有更變爾若必欲致詳可細考也據今所急卜葬
　為先葬後三虞卒哭而祔祔畢主復於寢以俟三年
　而後徹几筵此禮經皆有明文不必用他説改易也
　(荅廖子晦/○文集)
服議漢儒自為一家之學以儀禮喪服篇為宗禮記中
　小記大傳則皆申其説者詳密之至如理絲櫛髮可
　試考之畫作圖子更參以通典及今律令當有以見
　古人之意不茍然也(以下/服制)
嫡孫承重庶孫是長亦不承重
祖在父亡祖母死亦承重
先是旦日呉兄不講禮先生問何故曰為祖母承重方
　在禫故不敢講賀禮或問為祖母承重有禫制否曰
　禮惟於父母與長子有禫今既承重則便與父母一
　般了當服禫
親喪兄弟先滿者先除服後滿者後除以在外聞喪有
　先後者
二十五月祥後便禫看來當如王肅之説於是月禫徙
　月樂之説為順而今從鄭氏之説雖是禮疑從厚然
　未為當看來而今喪禮須當從儀禮為正如父在為
　母期非是薄於母只為尊在其父不可復尊在母然
　亦須心喪三年及叔嫂無服這般處皆是大項事不
　是小節目後來都失了而今國家法為所生父母皆
　心喪三年此意甚好
問天下事易至於安常習故如何曰且如今人為所生
　父母齊衰不杖期為所飬父母斬衰三年以理觀之
　自是不安然聖人有箇存亡繼絶底道理又不容不
　安且如濮安懿王事當時皆以司馬公為是今則濮
　安懿王下却有主祀朝廷却未嘗正其號
或問女子已嫁為父母禫否曰(賀孫録云想/是無此禮)據禮云父
　在為母禫止是主男子而言
問喪之五服皆有制不知飲食起居亦當終其制否曰
　合當盡其制但今人不能行然在人斟酌行之
今人齊衰用布太細又大功小功皆用苧布恐皆非禮
　大功須用市中所賣火麻布稍細者或熟麻布亦可
　小功須用䖍布之屬古者布帛精粗皆有升數所以
　説布帛精粗不中度不鬻於市今更無此制聽民之
　所為所以倉卒難得中度者只得買來自以意擇製
　之爾(以上語/類十條)
問燔祖妣捐棄朋友以劉輝嫡孫承重事見告遂申州
　以請於朝續準報許後見范蜀公亦嘗論及乃知輝
　非茍然者而舜弼始終以為此事只當從衆今事已
　無及但朋友閒不幸而值此不知當如何曰若父為
　祖之嫡長子已是父之嫡長子即合承重無疑如其
　不然則前日之舉為過於厚亦不必以為悔也朋友
　之閒則但當以禮律告之不可使人從己之誤也當
　言循理守法不當言從衆(荅李/敬子)
承諭令兄喪期於禮聞訃便合成服當時自是成服太
　晚既已失之於前然在今日祥練之禮却當計成服
　之日至今月日實數為節但其閒忌日却須别設祭
　奠始盡人情耳(荅曾/無疑)
問孤哀子曰溫公所稱蓋因今俗以别父母不欲混并
　之也且從之亦無害(荅郭/子從)
問桉禮既虞之後以吉祭易喪祭吉祭喪祭何辨曰未
　葬時奠而不祭但酌酒陳饌再拜而已虞始用祭禮
　卒哭則又謂之吉祭其説則髙氏説已詳矣但古禮
　於今既無所施而其所制儀復無吉凶之辨惟溫公
　以虞祭讀祝於主人之右卒哭讀祝於主人之左為
　别蓋得禮意大抵髙氏考古雖詳而制儀實疎不若
　溫公之慤實耳(荅程/正思)
喪禮自葬以前皆謂之奠其禮甚簡蓋哀不能文而於
　新死者亦未忍遽以鬼神之禮事之也自虞以後方
　謂之祭故禮家又謂奠為喪祭而虞為吉祭葢漸趨
　於吉也酹酒有兩説一用鬱鬯灌地以降神則惟天
　子諸侯之禮有之今其書亡不可深考一是祭酒葢
　古者飲食必祭人以鬼神自不能祭故代之祭也今
　人雖存其禮而失其義不可不知(荅嚴/時亨)
問卒哭曰百日卒哭承開元禮以今人葬或不能如期
　故為此權制王公以下皆以百日為斷殊失禮意古
　者士踰月而葬葬而虞虞而卒哭自有日數何疑之
　有但今人家諸事不辦自不能及此期耳若過期未
　葬自不當卒哭未滿一月則又自不當葬也(荅曾/擇之)
問喪大記有吉祭而復寢之文疏謂禫祭之後同月之
　内值吉祭之節行吉祭訖而復寢若不當四時吉祭
　則踰月吉祭乃復寢不審所謂吉祭即月享或禘祫
　之禮否曰月享無明文只祭法國語有之恐未足據
　吉祭者疑謂禘祫之屬然亦無明據今以義起可也
　不然即且從大記疏説又問比者祥祭止用再忌日
　雖衣服不得不易惟食肉一節欲以踰月為節不知
　如何曰踰月為是又問中月而禫曰中月而禫猶曰
　中一以上而祔漢書亦云閒不一歲即鄭注虞禮為
　是故杜佑亦從此説但檀弓云是月禫及踰月異旬
　之説為不同耳今既定以二十七月為期即此等不
　須瑣細如此尋討枉費心力但於其間自致其哀足
　矣(荅胡/伯量)
心喪問大意甚善但云本生之服視其屬之親疎却似
　不然葢不問其親疎而槩以齊衰不杖期服之也本
　生繼母葢以名服如伯叔父之妻於已有何撫育之
　恩但其夫屬乎父道則妻皆母道况本生之父所再
　娶之妻乎(荅黄/商伯)
所諭庶母之名亦未正庶母自謂父妾生子者士服緦
　麻而大夫無服若母則儀禮有公子為其母之文今
　令甲其下亦明有注字曰謂生己者則是不問父妻
　父妾而皆得母名矣故注中則有嫡母之文又以明
　生己者之正為母也至於封叙封贈亦但謂之所生
　母而不謂之庶母也通典之說未暇檢但以公子為
　母練冠麻衣既葬除之為比則承宗廟社稷之重者
　恐不得為父所生之祖母者持重矣(答李/守約)
父妾之有子者禮經謂之庶母死則為之服緦麻三月
　此其名分固有所係初不當論其年齒之長少然其
　為禮之隆殺則有當聽從尊長之命非子弟所得而
　專也(答孫/敬甫)
問賀去冬侍坐承斟酌古今之制謂居䘮冠服當與吉
　服稱其制度等級已畧言及近見親戚有居母䘮用
　溫公寛袖襴衫布幞頭取其與吉服相符而又加首
　絰要絰而去溫公之布四脚不知可行否曰今考政
　和五禮喪服却用古制準此而行則亦無特然改制
　之嫌却恐吉服須講求一酌中制度相與行之耳(答/葉)
　(味/道)
喪禮前書已報大槩適再考儀禮絰五服皆有之一在
　首一在要大小有差斬衰條下傳中已言之故不復
　言耳要絰之下又有帶斬衰絞帶齊衰布帶是也葢
　絰帶以象吉服之大帶此帶則象吉服之革帶屈其
　一端立貫之還以插於要閒非齊衰則止用布帶而
　無要絰也右本在上者齊衰絰之制以麻根處著頭
　右邊而從額前向左圍向頭後却就右邊元麻根處
　相接即以麻尾藏在麻根之下麻根搭在麻尾之上
　綴殺之有纓者以其加於冠外故須著纓方不脱落
　也辟領儀禮注云辟領廣四寸則與闊中八寸也兩
　之為尺六寸與來書所言不同不知何故詳此辟領
　是有辟積之義雖廣四寸須用布闊四寸長八寸者
　摺其兩頭令就中相接即方四寸而綴定上邊於領
　之旁以所摺向裏平靣向外如今裙之有摺即所謂
　辟積也溫公所謂裳毎幅作三㡇者是也如此即是
　一旁用八寸兩旁共尺六寸矣菅屨疏屨今不可考
　今略以輕重推之斬衰用今草鞋齊衰用麻鞋可也
　麻鞋卒伍所著者(荅周/叔謹)
問古者男子殊衣裳婦人不殊裳今以古人連屬之衰
　加於婦人殊裳之制加於男子則世俗未之嘗見皆
　以為迂且怪而不以為禮也曰若考得古制分明改
　之固善若以為難即且從俗亦無甚害又問大帶申
　束衣革帶以珮玉佩及事佩之等喪服無所佩既有
　要絰而絞帶復何用焉曰絞帶正象革帶但無佩耳
　不必疑於用也(革帶是正帶以束衣者不專為佩而/設大帶乃申束之耳申重也故謂之)
　(紳○荅/郭子從)
問今士大夫家喪服有稍從禮制者止留意於男子之
　服若婦人之服止是因仍時服桉禮記檀弓婦人不
　葛帶章注云婦人重要而質不變所重然則婦人喪
　服衣裳相連如深衣形製而用麻為帶約之至期除
　去只㪚其要也又云卒哭直變絰而已絰首絰也桉
　喪服小記正義云婦人有二髽一是斬衰髽二是齊
　衰布髽今云變首絰是變麻為葛也不知婦人之首
　絰是髽之外别有首絰如男子之首絰或髽之用麻
　用布者即是否若髽之用麻用布者即是絰則麻可
　變而為葛若布變為葛則反重矣乞詳以見敎曰麻
　髽布髽恐是以此二物括髪而為髻其絰則自加於
　髽上非一物也(荅萬/正淳)
問昨者遭䘮之初服制只從俗茍簡不經深切病之今
　欲依古禮而改為之如何曰服已成而中改似亦未
　安不若且仍舊(荅李/繼善)
問古者父在子為母期夫為妻期其練祥禫之祭皆同
　今制夫為妻服與古同而子為母齊衰三年則夫為
　妻大祥之日乃子為母小祥之祭矣至於子為母大
　祥及禫夫已無服其祭當如何恐只是夫為祭主其
　辭曰夫某為子某薦其祥事如曾子問宗子為介子
　之禮不識可否曰今禮几筵必三年而除則小祥大
　祥之祭皆夫主之但小祥之後夫即釋服大祥之祭
　夫亦恐須素服(如弔服/可也)以祭但改其祝詞亦不必言
　為子而祭也又問父在母沒父既除期之喪子尚為
　母服其見父之時當以何服曰此於禮無文但問喪
　有父在不杖之説可更檢疏義參訂之(荅竇/文卿)
問三年之喪而復有期服者當服期䘮之服以臨其喪
　卒事則反初服或者以為方服重不當改衣輕服不
　知如何曰或者之説非是(荅曾/擇之)
問服父母之喪而祭祀祖先當衣何服與居母喪而見
　父居父母喪而見祖父母其朔旦歲節上壽為禮各
　衣何服父母在而遭所生喪(謂所/出母)不知合衣何服合
　與不合設几筵出聲哭舅姑俱存而子婦丁其父母
　憂雖合奔喪然卒哭後必當復歸恐三年之服自不
　可改遇節序變遷不審可以發哀出聲否見舅姑及
　從舅姑以祭不知所易當何服乞賜垂誨曰古者居
　喪三年不祭(見曾/子問)其見祖父母之屬古人亦有節文
　不盡記然上壽之禮自不合與所生母喪禮律亦有
　明文更宜詳考亦當稍避尊者乃為安耳如女已適
　人為父母服期禮律亦甚明若有舅姑難以發哀於
　其側從祭但略去華盛之服可也(荅董/叔重)
問女子適人為父母服期傳云不貳斬也賤婦喪母遂
　於既葬卒哭而歸繼看喪大記曰喪父母既練而歸
　期九月既𦵏而歸注云歸謂歸夫家也其既葬而歸
　者乃婦人為祖父母為兄弟之為父後者耳賀雖令
　反終其月數而誤歸之月不知尚可補塡乎因思他
　人或在母家彼此有所不便不可以待練之久其不
　可以不歸也又如之何曰補塡如今追服意亦近厚
　或有不便歸而不變其居處飲食之節可也衣服則
　不可不變此亦以意言之深恐不免汰哉之誚也(荅/葉)
　(味/道)
問昨來所諭云魏元成以兄弟子之婦同於衆子婦為
　倒置人倫者今又見諭云禮經大抵嚴嫡故重衆子
　婦不得伉嫡故殺之世父母叔父母與兄弟之子服
　均於期則為旁尊而報服是不當混於衆子子婦也
　曰禮經嚴嫡故儀禮嫡婦大功庶婦小功此固無可
　疑者但兄弟子之婦則正經無文而舊制為之大功
　乃更重於衆子之婦雖以報服使然然於親疎輕重
　之閒亦可謂不倫矣故魏公因太宗之問而正之然
　不敢易其報服大功之重而但升嫡婦為期乃正得
　嚴嫡之義升庶婦為大功亦未害於降殺之差也前
　此來諭乃深譏其以兄弟子婦而同於衆子婦為倒
　置人倫而不察其實乃以衆子婦而同於兄弟子之
　婦也(荅余/正甫)
問為長子三年及為伯叔兄弟皆期服而不解官為士
　者許赴舉不知當官與赴舉時還吉服耶衰服耶若
　須吉服則又與五服所載年月相戾矣曰此等事只
　得遵朝廷法令若心自不安不欲赴舉則勿行可也
　當官則無法可解罷伊川先生看詳學制亦云不禁
　冒衰守常此可見矣但雖不得不暫釋衰亦未可遽
　純吉也(荅李/晦叔)
朋友之喪古經但云朋友麻則如弔服而加麻絰耳然
　不言日數至於祭奠則溫公説聞親戚之喪者當但
　為位哭之不當設祭以其神靈不在此也此其大槩
　如此亦當以其厚薄長少而為之節難以一定論也
　(荅孫敬甫○以上/文集二十二條)
先生殯其長子諸生具香燭之奠先生留寒泉殯所受
　弔望見客至必涕泣逺接之客去必逺送之就寒泉
　菴西向殯掘地深二尺闊三四尺内以火磚鋪砌用
　石灰重重徧塗之棺木及外用土磚夾砌將下棺以
　食五味奠亡人次子以下皆哭拜諸客拜奠次子代
　亡人荅拜蓋兄死子幼禮然也(以下/殯)
伯量問殯禮可行否曰此不用問人當自觀其宜今以
　不漆不灰之棺而欲以磚土圍之此可不可耶必不
　可矣(以上語/類二條)
問李敬子説居喪欲嚴内外之限莫若殯於㕔上庶幾
　内外不相通周舜㢸云終喪不入妻室雖漢之武夫
　亦能吾人稍知義理當不待防閑之嚴而自不忍為
　矣曰敬子説是古人殯於西階之上設倚廬於庭中
　皆在中門之外也(荅胡伯量/○文集)
伯謨問某人家欲除服而未葬除之則魂魄無所依不
　可祔廟曰不可如何不早𦵏葬何所費只是悠悠因
　語莆人葬只是於馬鬛上大可憂須是懸棺而葬(以/下)
　(葬/)
問改葬曰須告廟而後告墓方啟墓以葬葬畢奠而歸
　又告廟哭而後畢事方穩行葬更不必出主祭告時
　却出主於寢
堯卿問合葬夫婦之位曰某當初葬亡室只存東畔一
　位亦不曾考禮是如何安卿云地道以右為尊恐男
　當居右曰祭以西為上則葬時亦當如此方是
先生葬長子喪儀銘旌埋銘魂轎柩只用紫蓋盡去繁
　文埋銘石二片各長四尺闊二尺許止記姓名歲月
　居里刻訖以字面相合以鐵束之置於壙上其壙用石
　上蓋厚一尺許五六叚横湊之兩旁及底五寸許内
　外皆用石灰雜炭末細沙黄泥築之
人家墓壙棺槨切不可太大當使壙僅能容槨槨僅能
　容棺乃善去年此閒陳家墳墓遭發掘者皆縁壙中
　太闊其不能發者皆是壙中狹小無著脚手處此不
　可不知也(又此閒墳墓山脚/低卸故盜易入)問墳與墓何别曰墓想
　是塋域墳即土封隆起者光武紀云為墳但取其稍
　髙四靣能走水足矣古人墳極髙大壙中容得人行
　也沒意思法令一品以上墳得一丈二尺亦自儘髙
　矣守約云墳墓所以遭發掘者亦陰陽家之説有以
　啟之蓋凡發掘者皆以葬淺之故若深一二丈自無
　此患古禮葬亦許深曰不然葬深有水嘗見興化漳
　泉閒墳墓甚髙問之則曰棺只浮在土上深者僅有
　一半入地半在地上所以不得不高其封後來見福
　州人舉移舊墳稍深者無不有水方知興化漳泉淺
　葬者蓋防水爾北方地土深厚深葬不妨豈可同也
　問槨外可用炭灰雜沙土否曰只純用炭末置之槨
　外槨内實以和沙石灰或曰可純用灰否曰純灰恐
　不實須雜以篩過沙久之沙灰相乳入其堅如石槨
　外四圍上下一切實以炭末約厚七八寸許既辟濕
　氣免水患又截樹根不入樹根遇炭皆生轉去以此
　見炭灰之妙蓋炭是死物無情故樹根不入也抱朴
　子曰炭入地千年不變問范家用黄泥拌石灰實槨
　外如何曰不可黄泥久之亦能引樹根又問古人用
　瀝靑恐地氣蒸熱瀝青溶化棺有偏陷却不便曰不
　曾親見用瀝青利害但書傳閒多言用者不知如何
禮壙中用牲體之屬久之必潰爛却引蟲蟻非所以為
　亡者慮久逺也古者壙中置物甚多以某觀之禮文
　之意太備則防患之意反不足要之只當防慮久逺
　毋使土親膚而已其他禮文皆可略也又如古者棺
　不釘不用漆粘而今灰漆如此堅宻猶有蟻子入去
　何况不使釘漆此皆不可行
古人惟家廟有碑廟中者以繫牲塜上四角四箇以繫
　索下棺棺既下則埋於四角所謂豐碑是也或因而
　刻字於其上後人凡碑刻無不用之且於中閒穴孔
　不知欲何用也今㑹稽大禹廟有一碑下廣鋭而上
　小薄形製不方不圓尚用以繫牲云是當時葬禹之
　物上有𨽻字蓋後人刻之也
因説地理曰程先生亦揀草木茂盛處便不是不擇伯
　恭却只胡亂平地上便葬若是不知此理亦不是若
　是知有此道理故意不理㑹尤不是
風之為物無物不入(因觧巽/為風)今人棺木葬在地中少閒
　都吹喎了或吹翻了問今地上安一物雖烈風未必
　能吹動何故地如此堅厚却吹得動曰想得在地中
　藴蓄欲發其力盛猛及出平地則其氣渙散矣或云
　恐無此理曰政和縣有一人家葬其親於某位葬了
　但時聞壙中響聲其家以為地之善故有此響久之
　家業漸替子孫貧窮以為地之不利遂發視之見棺
　木一邊擊觸皆損壞其所擊觸處正當壙前之籠壙
　今捲塼為之棺木所入之處也或云恐是水浸致然
　曰非也若水浸則安能擊觸有聲不知此理如何(以/上)
　(語類/九條)
問設啟奠祝詣殯前跪告祝詞依髙氏書日内復其饌
　以辭訣曰葬前數日啟殯前未可謂之辭訣恐是日
　但設奠而啟殯至葬前一夕乃設奠辭訣又問啟喪
　遣奠用髙氏書祝文曰髙氏祝詞云形神不留者非
　是據開元禮當作靈辰不留旋亦當作柩今雖不用
　此詞亦謾及之(荅程/正思)
問一之寄問誌石之制在士庶當如何題溫公謂當書
　姓名恐所未安夫婦合葬者所題之辭又當如何曰
　宋故進士(或云/處士)某君夫人某氏之墓(下略記名字鄉/里年嵗子孫及)
　(葬之/年月)又問一之卜以三月半葬併改葬前妣祔於先
　塋以前妣與其先丈合為一封土而以繼妣少間數歩
　又别為一封與朋友議以神道尊右而欲二妣皆列
　於先塋之左不審是否然程子葬穴圖又以昭居左
　而穆居右而廟制亦左昭右穆此意何也曰一之所
　處得之昭穆但分世數不為分尊卑如父為穆則子
　為昭又豈可以尊卑論乎周室廟制太王文王為穆
　王季武王為昭此可考也又問明器亦君子不死其
　親之意曰某家不曽用(答陳/安卿)
敬子以為主喪者既葬當居家蓋神已歸家則家為重
　若念不能忘却令弟軰宿墓時一展省可也程先生
　論古人直是誠實處最可觀又以質之舜㢸云廬墓
　一節不合聖賢之制切不須為之某既聞此二説不
　欲更遂初志日則即在家閒中門外别室更常令一
　二弟居宿墳菴某時一展省未知可否曰墳土未乾
　時一展省何害於事但不須立廬墓之名耳(答胡/伯量)
隂陽家説前軰所言固為正論然恐幽明之故有所未
　盡故不敢從然今亦不須深考其書但道路所經耳
　目所接有數里無人烟處有欲住者亦住不得其成
　聚落有宅舍處便須山水環合略成氣象然則欲掩
　藏其父祖安處其子孫者亦豈可都不揀擇以為久
　逺安寧之慮而率意為之乎但不當極意過求必為
　富貴利逹之計耳此等事自有酌中恰好處便是正
　理世俗固為不及而必為髙論者似亦過之也(荅孫/敬甫)
　(○以上文/集四條)
古人所以祔於祖者以有廟制昭穆相對將來祧廟則
　以新死者安於祖廟所以設祔祭豫告使死者知其
　將來安於此位亦令其祖知是將來移上去其孫來
　居此位今不異廟只共一堂排作一列以西為上則
　將來祧其髙祖了只趲得一位死者當移在禰處如
　此則只當祔禰今祔於祖全無義理但古人本是祔
　於祖今又難改他底若卒改他底將來後世或有重
　立廟制則又著改也神宗朝欲議立朝廷廟制當時
　張虎則以為祧廟祔廟只移一位陸農師則以為祔
　廟祧廟皆移一匝如農師之説則是世為昭穆不定
　豈得如此文王却是穆武王却是昭如曰我穆考文
　王又曰我昭考武王又如左傳説管蔡郕霍魯衛毛
　那郜雍曹滕畢原酆郇文之昭也邘晉應韓武之穆
　也則昭穆是萬世不可易豈得如陸氏之説陸氏禮
　象圖中多有杜撰處(以下祔/○語類)
檀弓篇云殷既練而祔周卒哭而祔孔子善殷據孔子
　以殷禮為善則當從殷禮練而祔無疑矣然今難遽
　從者蓋今喪禮皆周禮也葬而虞虞而卒哭卒哭而
　祔是一項事首尾相貫若改從殷禮俟練而祔即周
　人之虞亦不可行欲求殷禮而證之又不可得是以
　雖有孔子之言而未敢改也(荅許/順之)
示諭卒哭之禮近世以百日為期蓋自開元失之今從
　周制葬後三虞而後卒哭得之矣若祔則孔子雖有
　善殷之語然論語中庸皆有從周之説則無其位而
　不敢作禮樂計亦未敢遽然舍周而從殷也況祔於
　祖父方是告祖父以將遷他廟告新死者以將入祖
　廟之意已祭則主復於寢非有二主之嫌也(主復於/寢見儀)
　(禮鄭/氏注)至三年之喪畢則又祫祭而遷祖父之主以入
　他廟奉新死者之主以入祖廟(此見周禮鄭注/及横渠先生説)則祔
　與遷自是兩事亦不必如殷之練而祔矣禮法重事
　不容草草卒哭而祔不若且從温公之説庶幾寡過
　耳(荅王/晉輔)
蒙諭及祔禮此在高明考之必已精宻然猶謙遜博謀
　及於淺陋如此顧某何足以知之然昔遭喪禍亦嘗
　考之矣竊以為衆言淆亂則折諸聖孔子之言萬世
　不可易矣尚復何説況期而神之之意揆之人情亦
　為允愜但其節文次第今不可考而周禮則有儀禮
　之書自始死以至祥禫其節文度數詳焉故溫公書
　儀雖記孔子之言而卒從儀禮之制蓋其意謹於闕
　疑以為既不得其節文之詳則雖孔子之言亦有所
　不敢從者耳程子之説意亦甚善然鄭氏説凡祔已
　反於寢練而後遷廟左氏春秋傳亦有特祀於主之
　文則是古人之祔固非遂徹几筵程子於此恐其考
　之有所未詳也開元禮之説則髙氏既非之矣然其
　自説大祥徹靈座之後明日乃祔於廟以為不忍一
　日未有所歸殊不知既徹之後未祔之前尚有一夕
　其無所歸也久矣凡此皆有所未安恐不若且從儀
　禮温公之説次序節文亦自曲有精意如檀弓諸説
　可見不審尊兄今已如何行之願以示教若猶未也
　則必不得已而從髙氏之説但祥祭之日未可徹去
　几筵(或遷稍/近廟處)直俟明日奉主祔廟然後徹之則猶為亡
　於禮者之禮耳(荅陸/子壽)
先王制禮本縁人情吉凶之際其變有漸故始死全用
　事生之禮既卒哭祔廟然後神之然猶未忍盡變故
　主復於寢而以事生之禮事之至三年而遷於廟然
　後全以神事之也此其禮文見於經傳者不一雖未
　有言其意者然以情度之知其必出於此無疑矣來
　諭考證雖詳其大槩以為既吉而不可復凶既神事
　之則不可復以事生之禮接爾竊恐如此非惟未嘗
　深考古人吉凶變革之漸而亦未暇反求於孝子慈
　孫深愛至痛之情也至謂古者几筵不終喪而力詆
　鄭杜之非此尤未敢聞命據禮小斂有席至虞而後
　有几筵但卒哭而後不復饋食於下室耳古今異宜
　禮文之變亦有未可深考者然周禮自虞至祔曽不
　旬日不應方設而遽徹之如此其速也又謂終喪徹
　几筵不聞有入廟之説亦非也諸侯三年喪畢之祭
　魯謂之吉禘晉謂之禘祀禮疏謂之特禘者是也但
　其禮亡而士大夫以下則不可考耳夫今之禮文其
　殘闕者多矣豈可以其偶失此文而遽謂無此禮耶
　伊川先生嘗譏關中學禮者有役文之弊而呂與叔
　以守經信古學者庶幾無過而已義起之事正在盛
　德者行之然則此等茍無大害於義理不若且依舊
　説亦夫子存羊愛禮之意也(荅陸/子壽)
所諭既祔之後主不當復於寢此恐不然向見陸子静
　居母喪時力主此説其兄子壽疑之皆以書來見問
　因以儀禮注中之説告之渠初乃不曾細看而率然
　立論及聞此説遂以為只是注説初非經之本文不
　足据信當時甞痛闢之考訂甚詳且以為未論古禮
　如何但今只如此卒哭之後便除靈席則孝子之心
　豈能自安耶其後子壽書來乃伏其謬而有他日負
　荆之語今偶不見當時往還舊牘因更以他書考而
　論之如大戴禮諸侯遷廟篇云君及從者皆𤣥服則
　是三年大祥之後既除喪而後遷矣其詞但告遷而
　不言祔則是既祔之後主復於寢而至此方遷於廟
　矣如穀梁云易檐改塗禮志云更釁其廟則是必先
　遷髙祖於太廟夾室然後可以壞釁其故廟而納祖
　考之主又俟遷祖考於新廟然後可以壞釁其故廟
　而納新祔之主矣如左氏云特祀於寢而國語有日
　祭之文則是主復寢後猶日上食矣但穀梁所謂練
　而壞廟乃在三年之内似恐太速禮志所謂釁廟而
　移故主乃不俟其廟之虚而遽壞之恐非人情左氏
　所謂祔而作主則與禮經虞主用桑者不合所謂烝
　嘗禘於廟則與王制喪三年不祭者不合(疑左氏所/説乃當時)
　(之失杜氏因之遂有國君卒哭而除服之/説皆非禮之正大率左氏言禮多此類也)皆不足信
　而國語日祭月祀時享既與周禮祀天神祭地祗享
　人鬼之名不合韋昭又謂日上食於祖禰月祀於曽
　髙時享於二祧亦但與祭法略相表裏而不見於他
　經又主既復寢而日祭之則其几筵未知當俟臨祭
　而後設耶或常設而不除也此類皆無明文更當詳
　考又古者廟有昭穆之次昭常為昭穆常為穆故祔
　新死者於其祖父之廟則為告其祖父以當遷他廟
　而告新死者以當入此廟之漸也今公私之廟皆為
　同堂異室以西為上之制而無復左昭右穆之次一
　有遞遷而羣室皆遷而新死者當入於其禰之故室
　矣此乃禮之大節與古不同而為禮者猶執祔於祖
　父之文似無意義然欲遂變而祔於禰廟則又非愛
　禮存羊之意竊意與其依違牽制而均不免為失禮
　曷若獻議於朝盡復公私之廟皆為左昭右穆之制
　而一洗其謬之為快乎(荅葉味道○以/上文集五條)
或問哀慕之情易得閒斷如何曰此如何問得人孝子
　喪親哀慕之情自是心有所不能已豈待抑勒亦豈
　待問人只是時時思慕自哀感所以説祭思敬喪思
　哀只是思著自是敬自是哀若是不哀别人如何抑
　勒得他因舉宰我問三年之喪(云云/)曰女安則為之
　聖人也只得如此説不當抑勒他教他須用哀只是
　從心上説敎他自感悟(以下/居喪)
問孝子於尸柩之前在喪禮都不拜如何曰想只是父
　母在生時子弟欲拜亦須俟父母起而衣服今恐未
　忍以神事之故亦不拜
或問親死遺囑敎用僧道則如何曰便是難處或曰也
　可以不用否曰人子之心有所不忍這事須子細啇
　量
或問設如母卒父在父要循俗制喪服用僧道火化則
　如何曰公如何曰只得不從曰其他都是皮毛外事
　若決如此做從之也無妨若火化則不可泳曰火化
　則是殘父母之遺骸曰此語若將與喪服浮屠一道
　説便是未識輕重在
問居喪以來惟看喪禮不欲讀他書恐妨哀然又覺精
　神元自荒迷更專一用心去考索制度名物愈覺枯
　燥今欲讀語孟不知如何曰居喪初無不得讀書之
　文古人居喪廢業業是簨簴上板子廢業謂不作樂
　耳古人禮樂不去身惟居喪然後廢業故喪復常讀
　樂章周禮司業者亦司樂也
問三年喪中得作祭文祭故舊否曰古人全不弔祭今
　不奈何胡籍溪言只㪚句作不押韻
叔器問今之墨衰便於出入而不合禮經如何曰若能
　不出則不服之亦好但有出入治事則只得服之喪
　服四制説百官備百物具不言而事行者扶而起言
　而後事行者杖而起身執事而後行者面垢而已蓋
　惟天子諸侯始得全伸其禮庶人皆是自執事不得
　伸其禮
問居喪為尊長强之以酒當如何曰若不得辭則勉徇
　其意亦無害但不可至沾醉食已復初可也問坐客
　有歌唱者如之何曰當起避
問喪禮不飲酒不食肉若朝夕奠及親朋來奠之饌則
　如之何曰與無服之親可也
喪葬之時只當以素食待客祭饌葷食只可分與僕役
　(以上語/類十條)
問今有人焉其父尊信浮屠若子若孫皆不忍改將何
　時而已恐人子之遭此勿用浮屠可也至於家舍所
　敬形像必須三年而後改不知如何曰如此亦善(荅/郭)
　(子/從)
問桉禮居喪不弔其送葬雖無明文然執紼即是執事
　禮亦有妨鄉俗不特往弔送喪凡親舊家有吉凶之
　事皆有所遺不知處此當如何曰吉禮固不可預然
　弔送之禮却似不可廢所謂禮從宜者此也(荅胡伯/量○以)
　(上文集/二條)
喪三年不祭蓋孝子居倚廬堊室只是思慕哭泣百事
　皆廢故不祭耳然亦疑當令宗人攝祭但無明文不
　可考耳(以下喪/廢祭)
問喪三年不祭曰程先生謂今人居喪都不能如古禮
　却於祭祀祖先獨以古禮不行恐不得横渠曰如此
　則是不以禮祀其親也某嘗謂如今人居喪時行三
　二分居喪底道理則亦當行三二分祭先底禮數(今/桉)
　(此語非謂只可行三二分但既不/得盡如古則喪祭亦皆當存古耳)
伊川謂三年喪古人盡廢事故併祭祀都廢今人事都
　不廢如何獨廢祭祀故祭祀可行先生曰然亦須百
　日外方可然奠獻之禮亦行不得只是鋪排酒食儀
　物之類後主祭者去拜若是百日之内要祭或從伯
　叔兄弟之類有人可以行或問今人以孫行之如何
　曰亦得又曰期大小功緦麻之類服今法上日子甚
　少便可以入家廟燒香拜
先生以子喪不舉盛祭就影堂前致薦用深衣幅巾薦
　畢反喪服哭奠於靈至慟(以上語/類四條)
問王制喪三年不祭惟天地社稷越紼而行事鄭氏不
　觧不祭之義桉呂博士云人事之重莫甚於哀死故
　有喪者之毁如不欲生大功之喪業猶可廢喪不貳
　事如此則祭雖至重亦有所不行蓋祭而誠至則忘
　哀祭而誠不至則不如不祭之為愈後世哀死不如
　古人之隆故多疑於此鄭氏解惟祭天地社稷云不以
　卑廢尊也愚謂此説非是桉天子諸侯之喪所不祭
　者惟宗廟爾郊社五祀皆不廢也天地可言尊於宗
　廟五祀社稷不尊於宗廟也但内事用情故宗廟雖
　尊而有所不行外事由文故社稷五祀不可廢其祭
　内事用情者以子孫哀戚之情推祖考之心知其必
　有所不安於此(曾子問篇曰天子崩國君薨祝取羣/廟之主而藏諸祖廟鄭氏注曰象有)
　(凶者聚也愚謂此蓋/示與子孫同憂之意)而子孫之於祖考至敬不文又
　不可使人攝事必也親之則衰粗不可以臨祭又不
　可以釋衰而吉服外事由文者有國家者百神爾主
　天子之於天地諸侯之於社稷大夫之於五祀皆禮
　文之不可已者非若子孫之於祖考也故不得以私
　喪久廢其祭而其祭之也必以吉禮吉服故不得已
　隨其輕重而使人攝焉又曾子問天子崩殯(天子七/日而殯)
　五祀之祭不行(哀戚方甚/故不祭)既殯而祭(疏曰五祀外神/不可以己私喪)
　(久廢其祭故既殯哀/情稍殺而後祭也)其祭也尸入三飯不侑酳不酢
　而已矣(不備/禮也)自啟(將葬/啟殯)至於反哭(既葬/而反)五祀之祭不
　行(啟殯見柩哀情/益深故亦不祭)已葬而祭(義同/既殯)祀畢獻而已也(未/純)
　(吉也鄭氏曰郊亦然社亦/然惟嘗禘宗廟俟吉也)諸侯自薨至殯(諸侯五/日而殯)自
　啟至於反哭奉帥天子(如天子/之禮也)左傳僖公三十三年
　凡君薨卒哭而祔祔而作主特祀於主烝嘗禘於廟
　(杜氏注謂此天子諸侯之禮不通於卿大夫蓋卒哭/後特用喪禮祀新死者於寢而宗廟四時嘗祭自如)
　(舊也此與禮記不同釋例又引晉三月而葬悼公改/服脩官烝於曲沃㑹於溴梁之事為驗戰國禮變如)
　(此蓋三年之喪諸侯莫之行久矣左傳/特記一時之事而杜氏乃誤為正禮也)右三條皆非
　士大夫之制然其禮有可得而推者古大夫宗廟有
　五祀推外事由文之意則五祀惟自卒至殯自啟至
　於反哭暫廢既葬殯則使家臣攝之推内事用情之
　理則宗廟之祭宜亦廢也今人家無五祀惟享先一
　事遭喪而廢蓋無疑矣曰在喪廢祭古禮可考者如
　此但古人居喪衰麻之衣不釋於身哭泣之聲不絕
　於口其出入居處言語飲食皆與平日絕異故宗廟
　之祭雖廢而幽明之間兩無憾焉今人居喪與古人
　異卒哭之後遂墨其衰凡出入居處言語飲食與平
　日之所為皆不廢也而獨廢此一事恐亦有所未安
　竊謂欲處此義者但當自省所以居喪之禮果能始
　卒一一合於古禮即廢祭無可疑若他時不免墨衰
　出入或其他有所未合者尚多即卒哭之前不得已
　準禮且廢卒哭之後可以略放左傳杜注之説遇四
　時祭日以衰服特祀於几筵用墨衰常祀於家廟可
　也(左傳之意卒哭/前亦廢祭也)但卒哭之期須既葬立主三虞之
　後卜日而祭以成事方可耳(温公髙氏二書載此/節文甚詳可以熟考)若
　神柩在而欲以百日為斷墨衰出入則決然不可(荅/范)
　(伯/崇)
所詢喪祭之禮程張二先生所論自不同論正禮則當
　從横渠論人情則伊川之説亦權宜之不能已者但
　家閒頃年居喪於四時正祭則不敢舉而俗節薦享
　則以墨衰行之蓋正祭三獻受胙非居喪所可行而
　俗節則惟普同一獻不讀祝不受胙也(如此則於逺/祖不必别議)
　(稱呼矣○/荅曾光祖)
問行弔之日不飲酒食肉此古人因變而變常為得情
　性之正然先王制禮因人情而為之節文必情與文
　稱乃為得宜㝢恐弔喪之日不飲酒食肉可以施於
　有服之親或情分之厚者若弔汎常之人只當於行
　弔之時不飲酒食肉弔畢則復常既與死者平時分
　疎但少變平日以存古意可也未審尊意以為然否
　曰有服則不但弔日不飲酒食肉矣其他則視情分
　之厚薄可也(弔○荅徐居甫○/以上文集三條)
問喪服如至尊之喪小官及士庶等服於古皆差儀禮
　諸侯為天子斬衰三年傳曰君至尊也注天子諸侯
　及卿大夫有地者皆曰君庶人為國君齊衰三月注
　不言民而言庶人庶人或有在官者天子畿内之民
　服天子亦如之以是觀之自古無通天下為天子三
　年之制前輩恐未之考曰今士庶人既無本國之君
　服又無至尊服則是無君亦不可不示其變如今涼
　衫亦不害此亦只存得些影子問士庶亦不可久庶
　人為國君亦止齊衰三月諸侯之大夫為天子亦止
　小功繐衰或問有官人嫁娶在祔廟後曰只不可帶
　花用樂少示其變又曰至尊之服要好初來三日用
　古冠服上衣下裳以後却用今所制服四脚幞頭等
　自京官以上是一等服京官以下是一等服士人又
　一等服庶人又一等服如此等級分明也好(以下君/喪○語)
　(類/)
麻冕乃是祭服顧命用之者以其立後繼統事干宗廟
　故也受冊用之者以其在廟而凶服不可入故也(舊/説)
　(以廟門為殯宮/之門不知是否)若朝服則古者人君亮陰三年自無
　變服視朝之禮第不知百官總已以聽冢宰冢宰百
　官各以何服涖事耳想不至便用𤣥冠黑帶也後世
　既無亮陰總巳之事人主不免視朝聽政則豈可不
　酌其輕重而為之權制乎又況古者天子皮弁素積
　以日視朝衣冠皆白不以為嫌則今在喪而白布衣
　冠以臨朝恐未為不可但入太廟則須吉服而小變
　耳(荅余/正甫)
準五服年月格斬衰三年嫡孫為祖(謂承/重者)法意甚明而
　禮經無文但傳云父沒而為祖後者服斬然而不見
　本經未詳何據但小記云祖父沒而為祖母後者三
　年可以旁照至為祖後者條下疏中所引鄭志乃有
　諸侯父有廢疾不任國政不任喪事之問而鄭荅以
　天子諸侯之服皆斬之文方見父在而承國於祖之
　服向來入此文字時無文字可檢又無朋友可問故
　大約且以禮律言之亦有疑父在不當承重者時無
　明白證騐但以禮律人情大意荅之心常不安歸來
　稽考始見此説方得無疑乃知學之不講其害如此
　而禮經之文誠有闕略不無待於後人向使無鄭康
　成則此事終未有決斷不可直謂古經定制一字不
　可增損也(書奏/藁後)
漢文葬後三易服三十六日而除固差賢於後世之自
　始遭喪便計二十七日而除者然大者不正其為得
　失不過百歩五十歩之閒耳此亦不足論也如楊敬
　仲之説未嘗見其文字但見章疏以此詆之私竊以
　為敬仲之説固未得為合禮然其賢於今世之以朱
　紫臨君喪者逺矣向見孝宗為髙宗服既葬猶以白
　布衣冠視朝此為甚盛之德破去千載之謬前世但為
　人君自不為服故不能復行古禮當時既是有此機
　㑹而儒臣禮官不能有所建明以為一代之制遂使
　君服於上而臣除於下因陋踵訛至於去歲則大行
　在殯而孝宗所服之服亦不復講深可痛恨故某嘗
　有文字論之已䝉降付禮官討論然某既去國遂不
　聞有所施行不知後來竟如何也今詳來諭欲以襕
　幞居喪而易皂衫為禫固足以為復古之漸然襕幞
　夲非喪服而羔裘𤣥冠又夫子所不以弔者是皆非
　臣子所以致哀於君父之服也竊謂當如孝宗所制
　之禮君臣同服而略為區别以辨上下十三月而服
　練以祥二十五月而服襴幞以禫二十七月而服朝
　服以除朝廷州縣皆用此制燕居許服白絹巾白涼
　衫白帶選人小使臣既祔除衰而皂巾白涼衫靑帶
　以終喪庶人吏卒不服紅紫三年如此綿蕝似亦允
　當(初喪便當制古喪服以臨别制布幞頭布公服布/革帶以朝乃為合禮○荅余正甫○以上文集三)
　(條/)
　
　
　
　
　
　
　
　
　
　
　
　
　
　
　
御纂朱子全書卷三十八
　欽定四庫全書
御纂朱子全書卷三十九
　　禮三
　　　祭
　余正父謂士大夫不得祭始祖此天子諸侯之禮若士
　　大夫當祭則自古無明文又云大夫自無太祖先生
　　因舉春秋如單氏尹氏王朝之大夫自上世至後世
　　皆不變其初來姓號則必有太祖又如季氏之徒世
　　世不改其號則亦必有太祖余正父謂此春秋時自
　　是世卿不由天子都沒理會先生云非獨是春秋時
　　如詩裏説南仲太祖太師皇父南仲是文王時人到
　　宣王時為太祖不知古者世禄不世官之説如何(以/下)
　　(士祭/世數)
　問祭禮曰古禮難行且依温公擇其可行者行之祭土
　　地只用韓公所編(祇一/位)祭祖自高祖而下如伊川所
　　論古者祇祭考妣溫公祭自曾祖而下伊川以高祖
　有服所當祭今見於遺書者甚詳此古禮所無創自
　伊川所以使人盡孝敬追遠之義
伊川時祭止於高祖高祖而上則於立春設二位統祭
　之而不用主此説是也却又云祖又豈可厭多茍其
　可知者無遠近多少須當盡祭之疑是初時未曾討
　論故有此説(以上語/類三條)
程子之言以為高祖有服不可不祭雖七廟五廟亦止
　於高祖雖三廟一廟以至祭寢亦必及於高祖但有
　疏數之不同耳疑此最為得祭祀之本意今以祭法
　攷之雖未見祭必及高祖之文然有月祭享嘗之别
　則古者祭祀以逺近為疏數亦可見矣禮家又言大
　夫有事省於其君干祫及其高祖此則可為立三廟
　而祭及高祖之驗(荅汪尚書論/家廟○文集)
問天子七廟諸侯五廟大夫三廟士二廟官師一廟若
　只是一廟只祭得父母更不及祖矣無乃不盡人情
　曰位卑則流澤淺其理自然如此文蔚曰今雖士庶
　人家亦祭三代如此却是違禮曰雖祭三代却無廟
　亦不可謂之僭古之所謂廟者其體面甚大皆是門
　堂寢室勝如所居之宮非如今人但以室為之(以下/士廟)
古命士得立家廟家廟之制内立寢廟中立正廟外立
　門四面牆圍之非命士止祭於堂上只祭考妣伊川
　謂無貴賤皆祭自高祖而下但祭有豐殺疏數不同
　廟向南坐皆東向伊川於此不審乃云廟皆東向祖
　先位面東其制非是古人所以廟面東向坐者蓋户
　在東牖在西坐於一邊乃是奥處也
先生云欲立一家廟小五架屋以後架作一長龕堂以
　板隔截作四龕堂堂置位牌堂外用簾子小小祭祀
　時亦可只就其處大祭祀則請出或堂或㕔上皆可
家廟要就人住居神依人不可離外作廟又在外時婦
　女遇雨時難出入
問先生家廟只在㕔事之側曰便是力不能辦古之家
　廟甚闊所謂寢不踰廟是也祭時移神主於正堂其
　位如何曰只是排列以西為上祫祭考妣之位如何
　曰太祖東向則昭穆之南向北向者當以西方為上
　則昭之位次高祖西而妣東祖西而妣東是祖母與
　孫並列於體為順若余正父之説則欲高祖東而妣
　西祖東而妣西則是祖與孫婦並列於體為不順彼蓋
　據漢儀中有高祖南向呂后少西更不取證於經文
　而獨取傳注中之一二執以為是斷不可回耳
排祖先時以客位西邊為上高祖第一高祖母次之(只/是)
　(正排看正面/不曾對排)曾祖祖父皆然其中有伯叔伯叔母兄
　弟嫂婦無人主祭而我為祭者各以昭穆論如祔祭
　伯叔則祔於曾祖之旁一邊在位牌西邊安伯叔母
　則祔曾祖母東邊安兄弟嫂妻婦則祔於祖母之旁
　伊川云曾祖兄弟無主者亦不祭不知何所據而云
　伊川云只是以義起也(以上語/類六條)
宗廟南向堂室皆南向但室户在室南壁之東偏而南
　向牖在室南壁之西偏而南向故以室西南隅為奥
　而為尊者之居所謂宗室牖下也既以西南為尊者
　之位則室中之位固以東鄉為尊矣非謂廟東郷而
　太祖東郷也然亦非獨太祖也凡廟皆南鄉而本廟
　之主在其廟室中皆東鄕但祫祭於太廟之時則獨
　太祖不易其位而羣廟之主合食於前者皆南鄕北
　鄕以叙昭穆耳禘祭於太廟則又以所出之帝為東
　鄕而太祖反居南鄕為配位也(通典開元禮釋奠先/聖東向先師南向乃)
　(古禮/也)堂上之位則以南鄕為尊如儀禮鄕飲酒賔席
　牖前南鄕今沈存中説祭禮朝踐於堂亦以南鄉為
　尊而政和新儀亦有是説但未見所據之本文又秦
　漢閒廣武君王陵母皆云東鄕坐田蚡傳亦云自坐
　東鄕而坐其兄南鄕此則不知其為室中為堂上但
　猶以東鄕為尊則可見矣(荅王/子合)
問影堂序位曰古者一世自為一廟有門有堂有寢凡
　屋三重而牆四周焉自後漢以來乃為同堂異室之
　廟一世一室而以西為上如韓文中家廟碑有祭初
　室祭東室之語今國家亦只用此制故士大夫家亦
　無一世一廟之法而一世一室之制亦不能備故溫
　公諸家祭禮皆用以右為尊之説獨文潞公嘗立家
　廟今溫公集中有碑載其制度頗詳亦是一世一室
　而以右為上自可檢看伊川之説亦誤昭穆之説則
　又甚長中庸或問中已詳言之更當細考大抵今士
　大夫家只當且以溫公之法為定也(荅郭/子從)
問昔侍先生見早晨入影堂焚香展拜而昏暮無復再
　入未知尊意如何曰向見今趙丞相日於影堂行昏
　定之禮或在燕集之後竊疑未安故每常只循舊禮
　晨謁而已(荅葉味道○以/上文集三條)
問程氏主式士人家可用否曰他云已是殺諸侯之制
　士人家用牌子曰牌子式當如何曰溫公用大版子
　今但依程氏古式而勿陷其中可也(以下/主式)
伊川木主制度其剡刻開竅處皆有陰陽之數存焉信
　乎其有制禮作樂之具也
直卿問神主牌先生夜來説荀朂禮未終曰溫公所製
　牌闊四寸厚五寸八分錯了據隋煬帝所編禮書有
　一篇荀勗禮乃是云闊四寸厚五寸八分大書某人
　神座不然只小楷書亦得後人相承誤了却作五寸
　八分爲一句
無爵曰府君夫人漢人碑已有只是尊神之辭府君如
　官府之君或謂之明府今人亦謂父為家府
喪妻者木主要作妻名不可作母名若是婦須作婦名
　翁主之(以上語/類五條)
主式乃伊川先生所制初非朝廷立法固無官品之限
　萬一繼世無官亦難遽易但繼此不當作耳(有官人/自作主)
　(不/妨)牌子亦無定制竊意亦須似主之大小高下但不
　為判合陷中可也凡此皆是後賢義起之制今復以
　意斟酌如此若古禮則未有攷也(荅曾/光祖)
問凡題主男子婦人無官稱者宜何書曰伊川主式已
　詳言之可攷也又問夫在妻之神主宜何書何人奉
　祀若用夫則題嬪某氏神主旁注夫某奉祀否夫祭
　妻而云奉祀莫太尊否曰旁注施於所尊以下則不
　必書也(荅竇文卿○以/上文集二條)
用之問祭用尸之意曰古人祭祀無不用尸非惟祭祀
　家先用尸祭外神亦用尸不知祭天地如何想惟此
　不敢為尸杜佑説古人用尸者蓋上古朴陋之禮至
　聖人時尚未改(文蔚錄云是上古朴野之俗/先王制禮此是去不盡者)相承用
　之至今世則風氣日開朴陋之禮已去不可復用去
　之方為禮而世之迂儒必欲復尸可謂愚矣杜佑之
　説如此看來古人用尸自有深意非朴陋也陳文云
　蓋不敢死其親之意曰然用之云祭祀之禮酒肴豐
　潔必誠必敬所以望神之降臨乃歆饗其飲食也若
　立之尸則為尸者既已饗其飲食鬼神豈復來享之
　如此却為不誠矣曰此所以為盡其誠也蓋子孫既
　是祖宗相傳一氣下來氣類固已感格而其語言飲
　食若其祖考之在焉則有以慰其孝子順孫之思而
　非恍惚無形想像不及之可比矣古人用尸之意所
　以深遠而盡誠蓋為是耳因言今世鬼神之附著生
　人而説話者甚多亦有祖先降神於其子孫者又如
　今之師巫亦有降神者蓋皆其氣類之相感所以神
　附著之也周禮祭墓則以墓人為尸亦是此意(以下/尸)
神主之位東向尸在神主之北
問尸之坐立曰夏立尸啇坐尸周旅酬六尸后稷之尸
　不旅酬問祭妣之尸曰婦人不立尸却有明文又曰
　古者以先王衣服藏之廟中臨祭則出以衣尸如后
　稷之衣到周時恐已不在亦不可曉
古者立尸必隔一位孫可以為祖尸子不可以為父尸
　以昭穆不可亂也
或問古人祫祭時每位有尸否曰固是周家旅酬六尸
　是每位皆一尸也古者主人獻尸尸酢主人開元禮
　猶如此每獻一位畢則尸便酢主人受酢已又獻第
　二位不知甚時縁甚事後廢了
問祭五祀皆有尸祀竈則以誰為尸曰今亦無可攷者
　但如墓祭則以塚人為尸以此推之則祀竈之尸恐
　是膳夫之類祀門之尸恐是閽人之類又如祀山川
　則是虞衡之類
問山川之尸曰儀禮周公祭太山以召公為尸
祭祀須是用宗子法方不亂不然前面必有不可處置
　者(以下/宗法)
春秋時宗法未亡如滕文公云吾宗國魯先君蓋滕文
　之昭也文王之子武王既為天子以次則周公為長
　故滕謂魯為宗國又如左氏傳載女喪而宗室於人
　何有如三桓之後公父文伯公鉏公為之類乃季氏
　之小宗南宫适之類孟氏之小宗今宗室中多帯皇
　兄皇叔皇伯等冠於官職之上非古者不得以戚戚
　君之意本朝王定國嘗言之欲令稱某王孫或曾孫
　或幾世孫有如越王𣲖下則當云越王幾世孫如此
　則族屬易識且無戚君之嫌亦自好後來定國得罪
　反以此論為離閒骨肉今宗室散無統紀名諱重疊
　字號都窮了更無安排處
宗子只得立適雖庶長立不得若無適子則亦立庶子
　所謂世子之同母弟世子是適若世子死則立世子
　之親弟亦是次適也是庶子不得立也本朝哲廟上
　仙哲廟弟有申王次端王次簡王簡王乃哲廟親弟當時
　章子厚欲立簡王是時向后猶在乃曰老身無子諸王
　皆(云云/)當以次立申王目眇不足以視天下乃立端
　王是為徽宗子厚殊不知禮意同母弟便須皆是適
　子方可言既皆庶子安得不依次第今臣庶家要立
　宗也難只是宗室與襲封孔氏柴氏當立宗今孔氏
　柴氏襲封只是兄死弟繼只如而今門長一般大不
　是
大宗法既立不得亦當立小宗法祭自高祖以下親盡
　則請出高祖就伯叔位服未盡者祭之
父在主祭子出仕宦不得祭父沒宗子主祭庶子出仕
　宦祭時其禮亦合減殺不得同宗子
人家族衆不分合祭或主祭者不可以祭及叔伯之類
　則須令其嗣子别得祭之今且説同居同出於曾祖
　便有從兄弟及再從兄弟了祭時主於主祭者其他
　或子不得祭其父母若恁地滚作一處祭不得要好
　當主祭之嫡孫當一日祭其曾祖及祖及父餘子孫
　與祭次日却令次位子孫自祭其祖及父又次日却
　令又次位子孫自祭其祖及父此却有古宗法意古
　今祭禮這般處皆有之如今要知宗法祭祀之禮須
　是在上之人先就宗室及世族家行了作個樣子方
　可使以下士大夫行之(以上語類/十三條)
所問祭禮古人雖有始祖亦只是祭於大宗之家若小
　宗則祭止高祖而下然又有三廟二廟一廟祭寢之
　差其尊卑之殺極為詳悉非謂家家皆可祭始祖也
　今法制不立家自為俗此等事若未能遽變則且從
　俗可也支子之祭亦是如此竊謂只於宗子之家立
　主而祭其支子則只用牌子其形如木主而不判前
　後不為陷中及兩竅不為櫝以從降殺之義(荅潘/立之)
問夫主不可以二者也四明高氏之説云耳煇詳此意
　謂有宗子之家主祭故庶子止以其牲祭於宗子之
　家可也是不可以有二主也今人若兄弟異居相去
　遼遠欲各祭其父祖亦謂不可以二主乎曰兄弟異
　居廟初不異只合兄祭而弟與執事或以物助之為
　宜向見説前輩有如此而相去遠者則兄家設主弟
　不立主只於祭時旋設位以紙榜標記逐位祭畢焚
　之如此似亦得禮之變也(荅李/晦叔)
某承詢及影堂按古禮廟無二主嘗原其意以為祖考
　之精神既散欲其萃聚於此故不可以二今有祠版
　又有影是有二主矣古人宗子承家主祭仕不出鄕
　故廟無虚主而祭必於廟唯宗子越在他國則不得
　祭而庶子居者代之祝曰孝子某(宗子/名)使介子某(庶/子)
　(名/)執其常事然猶不敢入廟特望墓為壇以祭蓋其
　尊祖敬宗之嚴如此今人主祭者遊宦四方或貴仕
　於朝又非古人越在他國之比則以其田祿脩其薦
　享尤不可闕不得以身去國而使支子代之也禮意
　終始全不相似泥古則闊於事情徇俗則無復品節
　必欲酌其中制適古今之宜則宗子所在奉二主以
　從之於事為宜蓋上不失萃聚祖考精神之義(二主/常相)
　(依則精神/不分矣)下使宗子得以田祿薦享祖宗宜亦歆之
　處禮之變而不失其中所謂禮雖先王未之有可以
　義起者蓋如此但支子所得自主之祭則當留以奉
　祀不得随宗子而徙也所諭留影於家奉祠版而行
　恐精神分散非鬼神所安而支子私祭上及高曾又
　非所以嚴大宗之正也明則有禮樂幽則有鬼神其
　禮一致推此思之則知所處矣(荅劉/平甫)
祭禮極難處竊意神主唯長子得奉祀之官則以自随
　影像則諸子各傳一本自随無害也(與黄/子耕)
問某徃年與先兄異居不知攷禮經輒從世俗立家先
　龕子尋常只講俗節之祭向來祭禮行於先兄之家
　時祭及禰祭某皆預陪祭執事之例自先兄去後舍
　姪承祭祀祧高祖而祀先兄為禰某家中既有家先
　上闕高祖之祭下無禰祭於心實不安欲於時祭畢
　移饌一分祭高祖於某家某主之遇當祭禰之月亦
　欲私舉禰祭如何若舉此二祭又成支子有祭庶子
　祭禰於禮經不合曰此事只合謹守禮文未可遽以
　義起也况有俗節自足展哀敬之誠乎(荅李/堯卿)
問先兄乃先人長子既娶而死念欲為之立後但説立
　後則必當使之主祭則某之高祖亦當祧去否曰既
　更立主祭者即祠版亦當改題無疑髙祖祧去雖覺人
　情不安然别未有以處也家閒将來小孫奉祀其勢
　亦當如此(荅胡/伯量)
問嫡子已娶無子而沒或者以為母在宜用尊厭之例
　不須備禮曰宗子成人而無子當為之立後尊厭之
　説非是又問嫡子死而無後當誰主其喪曰若已立
　後則無此疑矣(荅李/繼善)
問孝述曩以先兄在嫡未及有子而沒疑於所主蒙賜
　教云若已立後則無此疑但復有曲折先兄嘗收一
　襁褓之子為嗣既沒孝述以其未勝喪又别無同居
　長上遂自主喪才兩月而此子卒先兄將葬孝述復
　求從兄之子為之後亦在襁褓孝述仍前自主祠版
　之題只從弟稱及領尊教始悟其非猶有不能勝喪
　之疑聞之伯量亦云嘗以此問先生先生荅云有攝
　主又按喪大記云子幼則以衰抱之人為之拜是當
　以所立之子主喪而孝述為之攝自是即欲俟練祭
　換栗板時易題所稱復有他慮先兄之後固為宗子
　之子今既收立不知亦謂之嫡孫否若可為嫡孫則
　廟祭當使之主又未知襁褓之子即可主祭為復待
　其成人或少長方可又按喪服小記云婦之喪虞卒
　哭其夫若子主之祔則舅主之所主不同而各有所
　宜既不嫌數更則異日再易祠版所稱恐亦無害曰
　攝主但主其事名則宗子主之不可易也細攷曾子
　問諸説可見(荅李繼善○以/上文集八條)
問有田則祭無田則薦如何曰溫公祭禮甚大今亦只
　是薦然古人薦用首月祭用仲月朝廷却用首月(以/下)
　(家/祭)
問時祭用仲月淸明之類或是先世忌日則如之何曰
　却不思量到古人所以貴於卜日也
諸家禮皆云薦新用朔朔新如何得合但有新即薦於
　廟
家祭須致齊當官者只得在告一日若沿檄他出令以
　次人代祭可也
祭只三獻主人初獻嫡子亞獻(或主/婦)庶子弟終獻(或嫡/孫)
　執祭人排列皆從溫公禮
問酹酒是少傾是盡傾曰降神是盡傾然溫公儀降神
　一節亦似僭禮大夫無灌獻亦無爇蕭灌獻爇蕭乃
　天子諸侯禮爇蕭欲以通陽氣今太廟亦用之或以
　為焚香可當爇蕭然焚香乃道家以此物氣味香而
　供養神明非爇蕭之比也
問祭祀焚幣如何曰祀天神則焚幣祀人鬼則瘞幣人
　家祭祀之禮要焚幣亦無稽考處若是以尋常焚真
　衣之類為是便不當只焚真衣著事事做去焚但無
　意義只是焚黄若本無官方贈初品及贈到改服色
　處尋常人家做去焚然亦無義耳
先生每祭不燒紙亦不曾用帛
先生家祭享不用紙錢凡遇四仲時祭隔日滌椅卓嚴
　辦次日侵晨已行事畢
紙錢起於𤣥宗時王璵蓋古人以玉幣後來易以錢至
　𤣥宗惑於王璵之説而鬼神事繁無許多錢來埋得
　璵作紙錢易之文字便是難理㑹且如唐禮書載范
　傳正言唯顔魯公張司業家祭不用紙錢故衣冠效
　之而國初言禮者錯看遂作紙衣冠而不用紙錢不
　知紙錢衣冠有何閒别
問生時男女異席祭祀亦合異席今夫婦同席如何曰
　夫婦同牢而食
夫祭妻亦當拜
安卿問人於其親始死則復其魂魄又為重為主節次
　奠祭所以聚其精神使之不散若親死而其子幼稚
　或在他鄕不得盡其萃聚之事不知後日祭祀還更
　萃得他否曰自家精神自在這裏(以上語類/十三條)
問祖考之精神便是自家之精神故祭之可以來格至
　於妻及外親則不知如何曰但所當祭者其精神魂
　魄無不感通蓋本皆從一原中流出初無閒隔雖天
　地山川鬼神亦然也(荅汪長孺/○文集)
古人無再娶之禮娶時便有一副當人了嫡庶之分定
　矣故繼室於正室不可並配今人雖再娶然皆以禮
　聘皆正室也祭於别室恐未安如伊川云奉祀之人
　是再娶所生則以所生母配如此則是嫡母不得祭
　矣此尤恐未安大抵伊川攷禮文却不似横渠攷得
　較子細(以下配祭/○語類)
廟中自高祖以下每世為一室而考妣各自為主(同/匣)兩
　娶三娶者伊川則謂廟中只當以元妃配而繼室者
　祭之他所恐於人情不安唐人自有此議云當並配
　其説見於㑹要可攷也出妻入廟決然不可無可疑
　者為子孫者只合歲時就其家之廟拜之若相去遠
　則設位望拜可也(荅葉仁父/○文集)
妣者嫓也祭所生母只當稱母則略有别(以下祭生/母○語類)
問子之所生母死不知題主當何稱祭於何所祔於何
　所曰今法五服年月篇中母字下注云謂生己者則
　但謂之母矣若避嫡母則止稱亡母而不稱妣以别
　之可也(伊川先生云/祭於私室)又問禮記曰妾母不世祭於子
　祭於孫止又曰妾祔於妾祖姑既不世祭至後日子
　孫有妾母又安有妾祖姑之可祔耶不知合祭幾世
　而止曰此條未詳舊讀禮亦每疑之俟更詢攷也又
　問妾母若世祭其孫異日祭妾祖母宜何稱自稱云
　何曰世祭與否未可知若祭則稱之為祖母而自稱
　孫無疑矣(荅竇文卿/○文集)
忌日祭只祭一位(以下/忌祭)
問忌日當哭否曰若是哀來時自當哭又問衣服之制
　曰某自有弔服絹衫絹巾忌日則服之
朔旦家廟用酒果望旦用茶重午中元九日之類皆名
　俗節大祭時每位用四味請出木主俗節小祭只就
　家廟止二味朔旦俗節酒止一上斟一盃(以下/俗祭)
叔器問行正禮則俗節之祭如何曰韓魏公處得好謂
　之節祠殺於正祭某家依而行之但七月十五素饌
　用浮屠某不用耳向南軒廢俗節之祭某問於端午
　能不食粽乎重陽能不飲茱萸酒乎不祭而自享於
　汝安乎
墓祭非古雖周禮有墓人為尸之文或是初閒祭后土
　亦未可知但今風俗皆然亦無大害國家不免亦十
　月上陵(以下/墓祭)
問墓祭有儀否曰也無儀大槩略如家祭唐人亦不見
　有祭但是拜掃而已林擇之云唐有墓祭通典載得
　在曰却不曾攷或問墓祭祭后土否曰就墓外設位
　而祭(以上語/類六條)
比見墓祭土神之禮全然滅裂吾甚懼焉既為先公託
　體山林而祀其主者豈可如此今後可與墓前一様
　菜果胙脯飯茶湯各一器以盡吾寧親事神之意勿
　令其有隆殺(戒/子)
焚黄近世行之墓次不知於禮何據昨見欽夫謝魏公
　贈諡文字却只云告廟此與近世所行又不知孰為
　得失也(荅汪尚書○以/上文集二條)
問無後祔食之位曰古人祭於東西廂今人家無東西
　廂某家只位於堂之兩邊祭食則一但正位三獻畢
　然後使人分獻一酌而已如今學中從祀然(祭無/後)
舜功問祭五祀想也只是當如此致敬未必有此神曰
　神也者妙萬物而言者也盈天地之閒皆神若説五
　祀無神則是有有神處有無神處是甚麽道理叔器
　問天子祭天地諸侯祭山川大夫祭五祀士庶人祭
　其先此是分當如此否曰也是氣與他相關如天子
　則是天地之主便祭得天地若似其他人與他不相
　關祭箇甚麽如諸侯祭山川也只祭得境内底如楚
　昭王病後卜云河為祟諸大夫欲祭河昭王自言楚
　之分地不及於河河非所以為祟孔子所以美之云
　昭王之不失國也宜哉這便見得境外山川與我不
　相關自不當祭(以下/五祀)
問后土氏之祭曰極而言之亦似僭然此即古人中霤
　之祭而今之所謂土地者郊特牲取財於地取法於
　天是以尊天而親地教民美報焉故家主中霤而國
　主社觀此則天不可祭而土神在民亦可祭蓋自上
　古陶為土室其當中處上為一竅以通明名之曰中
　霤及中古有宫室亦以室之中央為中霤存古之舊
　示不忘本雖曰土神而只以小者言之非如天子所
　謂祭皇天后土之大者也
叔器問五祀祭行之義曰行堂塗也古人無廊屋只於堂
　階下取兩條路五祀雖分四時祭然出則獨祭行及出
　門又有一祭作兩小山於門前烹狗置之山上祭畢却
　就山邊喫却推車從兩山間過蓋取跋履山川之義
問竈可祭否曰人家飲食所繫亦可祭問竈尸曰想是
　以庖人為之問祭竈之儀曰亦略如祭宗廟儀
問月令竈在廟門之外如何曰五祀皆在廟中竈在廟
　門之東凡祭五祀皆設席於奥而設主奠爼於其所
　祭之處已乃設饌迎尸於奧
因説五祀伊川疑不祭井古人恐是同井曰然
室中西南隅乃主位室中西牖東戸若宣聖廟室則先
　聖當東向先師南向如周人禘嚳郊稷嚳東向稷南
　向今朝廷宗廟之禮情文都自相悖不曉得古者主
　位東向配位南向故拜即望西今既一例皆南向到
　拜時亦却望西拜都自相悖古者用籩豆簠簋等陳
　於地當時只席地而坐故如此飲食為便今塑像高
　高在上而祭饌反陳於地情文全不相稱曩者某人
　來問白鹿塑像某荅以州縣學是天子所立既元用
　像不可更書院自不宜如此不如不塑像(以下祀/先聖)
釋奠據開元禮只是臨時設位後來方有塑像顔孟配
　饗始亦分位於先聖左右後來方並坐於先聖之東
　西嚮
祖有功而宗有德是為百世不遷之廟商六百年只三
　宗皆以有功徳當百世祀故其廟稱宗至後世始不
　復問其功徳之有無一例以宗稱之(以下天子/宗廟之祭)
李丈問太廟堂室之制曰古制是不可曉禮説士堂後
　一架為室蓋甚窄天子便待加得五七架亦窄狹不
　知周家三十以上神主位次相逼如何行禮室在堂
　後一閒從堂内左角為户而入西壁如今之牆上為
　龕太祖居之東向旁兩壁有牖羣昭列於北牖下而
　南向羣穆列於南牖下而北向堂又不為神位而為
　人所行禮之地天子設黼扆於中受諸侯之朝(以上/語類)
　(十一/條)
王制天子七廟三昭三穆與太祖之廟而七諸侯大夫
　士降殺以兩而祭法又有適士二廟官師一廟之文
　大抵士無太祖而皆及其祖考也(鄭氏曰夏五廟商/六廟周七廟今按)
　(商書已云七世之廟鄭説恐非顔師古曰父為昭子/為穆孫復為昭昭明也穆美也後以晉室諱昭故學)
　(者改昭/為韶)其制皆為中門外之左外為都宫内各有寢
　廟别有門垣太祖在北左昭右穆以次而南(晉博士/孫毓議)
　天子太祖百世不遷一昭一穆為宗亦百世不遷(宗/亦)
　(曰世室亦曰祧鄭注周禮守祧曰宗亦曰祧亦曰世/室周禮言守祧之官鄭氏曰遠廟為祧周為文武之)
　(廟遷主藏焉又曰遷主所藏曰祧先公之遷主藏於/太祖后稷之廟先王之遷主藏於文武之廟羣穆於)
　(文羣昭於武明堂位有文世室武/世室鄭氏曰世室者不毁之名也)二昭二穆為四親
　廟高祖以上親盡則毁而遞遷昭常為昭穆常為穆
　(昭之二廟親盡則毁而遷其主於昭之宗曾祖遷於/昭之二新入廟者祔於昭之三而高祖及祖在穆如)
　(故穆廟親盡放此新死者如當為昭則祔於昭之近/廟而自近廟遷其主於昭之次廟而於主祭者為曽)
　(祖自次廟遷其高祖於昭之世室蓋於主祭者為五/世而親盡故也其穆之兩廟如故不動其次廟於主)
　(祭者為高祖其近廟於主祭者為祖也主祭者没則/祔於穆之近廟而遞遷其上放此凡毁廟遷主改塗)
　(易檐示有所變非盡/毁也見榖梁傳及注)諸侯則無二宗大夫則無二廟
　其遷毁之次則與天子同(傳毁廟之主/藏於太祖)儀禮所謂以
　其班祔檀弓所謂祔於祖父者也(曲禮云君子抱孫/不抱子此言孫可)
　(以為王父尸子不可以為父尸鄭氏云以孫與祖昭/穆同也周制自后稷為太祖不窋為昭鞠為穆以下)
　(十二世至太王復為穆十三世至王季復為昭十四/世至文王又為穆十五世至武王復為昭故書稱文)
　(王為穆考詩稱武王為昭考而左氏傳曰太伯虞仲/太王之昭也虢仲虢叔王季之穆也又曰管蔡魯衛)
　(文之昭也邘晉應韓武之穆也蓋其次序一定百世/不易雖文王在右武王在左嫌於倒置而諸廟别有)
　(門垣足以各全其尊初/不以左右為尊卑也)三代之制其詳雖不得聞然
　其大略不過如此漢承秦敝不能深攷古制諸帝之
　廟各在一處不容合為都宫以序昭穆(韋元成傳云/宗廟異處昭)
　(穆不序但攷周制先公廟在岐周文王在豐武王在/鎬則都宫之制亦不得為與漢亦無甚異未詳其説)
　貢禹韋元成匡衡之徒雖欲正之而終不能盡合古
　制旋亦廢罷後漢明帝又欲遵儉自抑遺詔無起寢
　廟但藏其主於光武廟中更衣别室其後章帝又復
　如之後世遂不敢加而公私之廟皆為同堂異室之
　制(見後漢明帝紀祭祀志志又云其後/積多無别而顯宗但為陵寢之號)自是以來更
　歴魏晉下及隋唐其閒非無奉先思孝之君據經守
　禮之臣而皆不能有所裁正其弊至使太祖之位下
　同孫子而更僻處於一隅既無以見其為七廟之尊
　羣廟之神則又上厭祖考而不得自為一廟之主以
　人情而論之則生居九重窮極壯麗而沒祭一室不
　過尋丈之閒甚或無地以容鼎俎而陰損其數孝子
　順孫之心於此宜亦有所不安矣肆我神祖始獨慨
　然深詔儒臣討論舊典蓋将以遠迹三代之隆一正
　千古之繆甚盛舉也不幸未及營表世莫得聞秉筆
　之士又復不能特書其事以詔萬世今獨其見於陸
　氏之文者為可攷耳然其所論昭穆之説亦未有定
　論獨原廟之制外為都宫而各為寢廟門垣乃為近
　古但其禮夲不經儀亦非古故儒者得以議之如李
　清臣所謂略於七廟之室而為祠於佛老之側不為
　木主而為之象不為禘祫烝嘗之祀而行一酌奠之
　禮楊時所謂舍二帝三王之正禮而從一繆妄之叔
　孫通者其言皆是也然不知其所以致此則由於宗
　廟不立而人心有所安也不議復此而徒欲廢彼亦
　安得為至當之論哉
　
　
　
　
　
　
　
　
　　王者始受命諸侯始封之君皆為太祖以下五世
　　而迭毁毁廟之主藏乎太祖五年而再殷祭言一
　　禘一祫也祫祭者毁廟與未毁廟之主皆合食於
　　太祖父為昭子為穆孫復為昭古之正禮也


　韋元成劉歆廟數不同班固以歆説為是今亦未能
　決其是非姑兩存之至於遷毁之序則昭常為昭穆
　常為穆假令新死者當祔昭廟則毁其高祖之廟而
　祔其主於左祧遷其祖之主於高祖之故廟而祔新
　死者於祖之故廟即當祔於穆者其序亦然蓋祔昭
　則羣昭皆動而穆不移祔穆則羣穆皆移而昭不動
　故虞之明日祔於祖父蓋将代居其處故為之祭以
　告新舊之神也今以周室世次為圖如右所謂高祖
　以上親盡當毁虞之明日祔於祖父者也元豐議禮
　何洵直張璪以此為説而陸佃非之曰昭穆者父子
　之號昭以明下為義穆以㳟上為義方其為父則稱
　昭取其昭以明下也方其為子則稱穆取其穆以恭
　上也豈可膠哉壇立於右墠立於左以周制言之則
　太王親盡去右壇而為墠王季親盡去左祧而為壇
　左右遷徙無嫌又曰顯考王考廟與左祧為昭皇考
　考廟與右祧為穆如曰成王之世武王為昭文王為
　穆則武不入考廟而入王考廟矣此皆為説之誤殊
　不知昭穆夲以廟之居東居西主之向南向北而得
　名初不為父子之號也必曰父子之號則穆之子又
　安可復為昭哉壇墠之左右亦出先儒一時之説禮
　經非有明文也政使果然亦為去廟之後主藏夾室
　而有禱之祭且壇墠又皆一而已昭不可以越壇而
　徑墠穆不可以有壇而無墠故迭進而無嫌非若廟
　之有昭穆而可以各由其序而遞遷也又况昭穆之
　分自始封以下入廟之時便有定次後雖百世不復
　移易而其尊卑則不以是而可紊也故成王之世文
　王為穆而不害其尊於武武王為昭而不害其卑於
　文非謂之昭即為王考謂之穆即為考廟也且必如
　佃説新死者必入穆廟而自父以上穆遷於昭昭遷
　於穆祔一神而六廟皆為之動則於其祔也又何不
　直祔於父而必隔越一世以祔於其所未應入之廟
　乎佃又言曰假令甲於上世之次為穆今合堂同食
　實屬父行乙於上世之次為昭今合堂同食實屬子
　行則甲宜為昭乙宜為穆豈可逺引千歲以來世次
　覆令甲為右穆乙為左昭以紊父子之序乎此亦不
　曉前説之過也蓋昭穆之次既定則其子孫亦以為
　序禮所謂昭與昭齒穆與穆齒傳所謂太王之昭王
　季之穆文之昭武之穆者是也如必以父為昭而子
　為穆則太伯虞仲乃太王之父而文王反為管蔡魯
　衛之子矣而可乎哉且一昭穆也既有上世之次又
　有今世之次則所以序其子孫者無乃更易不定而
　徒為紛紛乎曰然則廟之遷次如圖可以見矣子孫
　之序如佃所駁得無真有難處者耶曰古人坐次或
　以西方為上或以南方為上未必以左為尊也且又
　安知不如時祫之位乎


　昭穆之不爲尊卑說已前見其大祫則始封以下以
　次相承亦無差舛故張璪以為四時常祀各於其廟
　不偶坐而相臨故武王進居王季之位而不嫌尊於
　文王及合食乎祖則王季文王更為昭穆不可謂無
　尊卑之序者是也但四時之祫不兼毁廟之主則有
　左無昭而穆獨為尊之時若兩世室之主則文常為
　穆而武常為昭也故陸佃以為毁廟之主有不皆祫
　之時難之而未見璪之所以對也予竊以為以上世
　之次推之一昭一穆固有定次而其自相為偶亦不
　可易但其散居本廟各自為主而不相厭則武王進
　居王季之位而不嫌尊於文王及其合食於祖則王
　季雖遷而武王自當與成王為偶未可以遽進而居
　王季之處也文王之為穆亦虚其所向之位而已則
　雖北向而何害其為尊哉(禘祫/議)
五峰胡仁仲論漢文帝之短喪其失不在文帝而景帝
　當任其責予於不起寢廟之詔則以為明帝固不得
　為無失然使章帝有魏顆之孝其羣臣有宋仲幾楚
　子囊之忠則於此必有處矣况以一時之亂命而壊
　千古之彛制其事體之輕重又非如三子之所正者
　而已耶然古今諸儒未有斥其非者而徒知論惠帝
　叔孫通作原廟之罪夫原廟誠不當作要必復古宗
　廟之制然後可得而議耳或曰周公祀文王武王於
　洛邑非原廟耶曰此固理之變也然設於别都而不
　設於京師及所幸郡國又不聞其以果獻之䙝禮施
　焉則亦與漢異矣(漢同堂異室廟及原廟/議○以上文集二條)
問祧禮曰天子諸侯有太廟夾室則祧主藏於其中今
　士人家無此祧主無可置處禮注説藏於兩階閒今
　不得已只埋於墓所問有祭告否曰橫渠説三年後
　祫祭於太廟因其祭畢還主之時遂奉祧主歸於夾
　室遷主新主皆歸於廟鄭氏周禮注大宗伯享先王
　處亦有此意今略倣而行之問考妣入廟有先後則
　祧以何時曰妣先未得入廟考入廟則祧(以下祧/○語類)
奉聖旨令侍從兩省臺諫禮官集議四祖祧主宜有所
　歸者某今竊詳羣議其説雖多而揆以禮經皆有可
　疑如曰藏於太廟之西夾室則古者唯有子孫祧主
　上藏於祖考夾室之法而無祖考祧主下藏於子孫
　夾室之文昔者僖祖未遷則西夾室者僖祖之西夾
　室也故順翼二祖之主藏焉而無不順之疑今既祧
　去僖祖而以太祖祭初室矣則夾室者乃太祖之夾
　室自太祖之室視之如正殿之視朶殿也子孫坐於
　正殿而以朶殿居其祖考於禮安乎此不可之一也
　至於祫享則又欲設幄於夾室之前而别祭焉則既
　不可謂之合食而僖祖神坐正當太祖神坐之背前
　孫後祖此又不可之二也如曰别立一廟以奉四祖
　則不唯喪事即逺有毁無立而所立之廟必在偏位
　其棟宇儀物亦必不能如太廟之盛是乃名為尊祖
　而實卑之又當祫之時羣廟之主祫於太廟四祖之
　主祫於别廟亦不可謂之合食此又不可之三也如
　曰藏主於天興殿則宗廟原廟古今之禮不同不可
　相雜而不得合食亦與别廟無異此又不可之四也
　凡此數者反復尋繹皆不可行議者亦皆知其不安
　而不知所以然者特以其心急欲尊奉太祖三年一
　祫時暫東向之故而為此紛紛不復顧慮殊不知其
　實無益於太祖之尊而徒使僖祖太祖兩廟威靈常
　若相與爭校强弱於冥冥之中并使四祖之神疑於
　受擯徬徨躑躅不知所歸令人傷痛不能自已不知
　朝廷方此多事之際亦何急而為此也今亦無論其
　他但以太祖皇帝當日追尊帝號之心而黙推之則
　知太祖今日在天之靈於此必有所不忍而不敢當矣
　又况僖祖祧主遷於治平而不過數年神宗皇帝復
　奉以為始祖已為得禮之正而合於人心所謂有其
　舉之而莫敢廢者乎議者之所以必為此説者無他
　但以太祖膺圖受命化家為國而王業之興不由僖
　祖耳若以此言則后稷本封於邰而不窋已自竄於
　戎狄公劉太王又再遷而後定文武之興又何嘗盡
　由於后稷哉但推其本始為出於此故不可以不祭
　而祭之不可以不尊耳豈計其功德之小大有無哉
　况周人雖以后稷為太祖而祭法亦曰祖文王而宗
　武王是乃所謂祖有功而宗有徳之意故自為世室
　而百世不遷以冠羣廟則亦不待東向於祫然後可
　以致崇極之意矣然今日宗廟之制未能如古姑以
　權宜而論之則莫若以僖祖擬周之后稷而祭於太
　祖之初室順祖為昭翼祖為穆宣祖為昭而藏其祧
　主於西夾室太祖為穆擬周之文王為祖而祭於太
　廟之第二室太宗為昭擬周之武王爲宗而祭於太
　廟之第三室其太祖太宗又皆百世不遷而謂之世
　室真宗為穆其祧主亦且權藏於西夾室仁宗為昭
　為宗而祭於第四室亦為世室如太祖之制英宗為
　穆藏主如真宗之制神宗為昭祭第五室哲宗為穆
　祭第六室徽宗為昭祭第七室欽宗為穆祭第八室
　高宗為昭祭第九室孝宗為穆祔第十室異時高宗
　亦當為宗為世室如太宗仁宗之制三嵗祫享則僖
　祖東向如故而自順祖以下至於孝宗皆合食焉則
　於心為安而於禮為順矣至於古者宗廟之制今日
　雖未及議尚期異時興復之後還反舊都則述神宗
　之志而一新之以正千載之繆成一王之法使昭穆
　有序而祫享之禮行於室中則又善之大者也蓋尊
　太祖以東向者義也奉僖祖以東向者恩也義者天
　下臣子今日之願也恩者太祖皇帝當日之心也與
　其伸義詘恩以快天下臣子之願孰若詘義伸恩以
　慰太祖皇帝之心乎韓愈所謂祖以孫尊孫以祖詘
　者正合此意而又以為四時各祭其廟則所伸之祭
　常多三年然後一祫則所詘之祭常少亦中事情故
　某於此嘗有感焉竊獨以為今欲議四祖神位所袝
　之宜而卒不免於舛逆而難通不若還僖祖於太廟
　三年而一東向之為順易而無事也(祧廟/議狀)
臣竊見太祖皇帝受命之初未遑他事首尊四祖之廟
　而又以僖祖為四廟之首累聖尊崇罔敢失墜中閒
　雖以世數寖遠遷之夾室而未及數年議臣章衡復
　請尊奉以為太廟之始祖宰相王安石等遂奏以為
　本朝自僖祖以上世次不可得而知則僖祖有廟與
　稷契疑無以異今欲毁其廟而藏其主替祖宗之尊
　而下祔於子孫非所以順祖宗之孝心也於是神宗
　皇帝詔從其請而司馬光韓維孫朴孫固等以為非
　是力奏爭之其説甚詳然其立意不過以為太祖受
　命立極當為始祖而祫享東鄉僖祖初無功徳親盡
　當祧而已臣嘗深攷其説而以人心之所安者揆之
　則僖祖者太祖之高祖考也雖歴世久遠功德無傳
　然四世之後篤生神孫順天應人以寧兆庶其為功
　德蓋不必身親為之然後為盛也是以太祖皇帝首
　崇立之以為初廟當此之時蓋已歸德於祖而不敢
　以功業自居矣今乃以欲尊太祖之故而必使之奪
　據僖祖初室東向之位臣恐在天之靈於此有所不
　忍而不敢當也安石之為人雖不若光等之賢而其
　論之正則有不可誣者世之論者不察乎此但見太
　祖功德之盛而不知因太祖當日崇立僖祖之心以
　原其所自但見光等之賢非安石章衡之所及而不
　知反之於己以即夫心之所安是以紛紛多為異説
　臣嘗病其如此每恨無以正之不謂今日之來適逢
　此議而又以疾病之故不獲祗赴謹已略具鄙見申
　尚書省乞與敷奏又訪得元祐大儒程頤所論深以
　安石之言為當貼説詳盡而所論并祧二祖止成八
　世之説尤為明白未知巳未得逹聖聽欲乞宣問詳
　賜覽觀并下此奏别令詳議以承太祖皇帝尊祖敬
　宗報本反始之意上延基祚下一民聽千萬幸甚(祧/廟)
　(議/狀)
王者禘其祖之所自出以其祖配之而立四廟庶子王
　亦如之程子曰禘其祖之所自出始受姓者也其祖
　配之以始祖配也文武必以稷配後世必以文王配
　所出之祖無廟於太祖之廟禘之而已萬物本乎天
　人本乎祖故以所出之祖配天也周之后稷生於姜
　嫄姜嫄以上更推不去也文武之功起於后稷故配
　天者須以后稷嚴父莫大於配天宗祀文王於明堂
　以配上帝帝即天也聚天之神而言之則謂之上帝
　此武王祀文王推父以配上帝須以父也曰昔者周
　公郊祀后稷以配天宗祀文王於明堂以配上帝不
　曰武王者以周之禮樂出於周公制作故以其作禮
　樂者言之猶言魯之郊禘非禮周公其衰是周公之
　法壊也若是成王祭上帝則須配以武王配天之祖
　則不易雖百世唯以后稷配上帝則必以父若宣王
　祭上帝則亦以厲王雖聖如堯舜不可以為父雖惡
　如幽厲不害其為所生也故祭法言有虞氏宗堯非
　也如此則須舜是堯之子茍非其子雖授舜以天下
　之重不可謂之父也如此則是堯養舜以為養男也
　禪讓之事蔑然矣以始祖配天須在冬至一陽始生
　萬物之始祭用圜邱器用陶匏藁秸服用大裘而祭
　宗祀九月萬物之成父者我之所自生帝者生物之
　祖故推以為配而祭於明堂也本朝以太祖配於圓
　邱以禰配於明堂自介甫此議方正先此祭五帝又
　祭昊天上帝并配者六位自介甫議唯祭昊天上帝
　以禰配之太祖而上有僖順翼宣先嘗以僖祧之矣
　介甫議以為不當祧順以下祧可也何者本朝推僖
　祖為始已上不可得而推也或難以僖祖無功業亦
　當祧以是言之則英雄以得天下自己力為之並不
　得與祖德或謂靈芝無根醴泉無源物豈有無本而
　生者今日天下基本蓋出於此人安得謂無功業故
　朝廷復立僖祖廟為得禮介甫所見終是高於世俗
　之儒某未見此論時諸生亦有發難以為僖祖無功
　德者某荅之曰誰教他會生得好子孫人皆以為戲
　談而或笑之今得楊子直所録伊川先生語所謂今
　天下基本皆出於此人安得謂無功業乃與某言默
　契至哉言乎天下百年不决之是非於此乎定矣(書/程)
　(子禘説後○以/上文集三條)
如今士大夫家都要理會古禮今天下有二件極大底
　事恁地循襲其一是天地同祭於南郊其一是太祖
　不特立廟而與諸祖同一廟自東漢以來如此(又錄/云千)
　(五六百年/無人整理)子謂為芻靈也善謂為俑者不仁雖是前
　代已用物事到不是處也須改用敎是始得(以下天/地之祭)
如今郊禮合祭天地周禮有圜邱方澤之説後來人却
　只説地便是后土見於書傳言郊社多矣某看來不
　要如此也自還有方澤之祭但周禮其他處又都不
　説亦未可曉
古時天地定是不合祭日月山川百神亦無合共一時
　祭享之禮當時禮數也簡儀從也省必是天子躬親
　行事豈有祭天便將下許多百神一齊排作一堆都
　祭只看郊䑓階級兩邊是踏過處中閒自上排下都
　是神位更不通看
堯卿問社主平時藏在何處曰向來沙隨説以所宜木
　刻而為主某嘗辯之後來覺得却是但以所宜木為
　主如今世俗神樹模樣非是將木來截作主也以木
　名社如櫟社枌榆社之類又問社稷神曰説得不同
　或云稷是山林原隰之神或云是穀神看來穀神較
　是社是土神又問社何以有神曰能生物便是神也
　又曰周禮亡國之神却用刑人為尸一部周禮却是
　看得天理爛熟也(以下社○以/上語類四條)
社實山林川澤邱陵墳衍原隰五土之祇而后土勾龍
　氏其配也稷則專為原隰之祇能生五穀者而后稷
　周棄氏其配也風師箕也雨師畢也是皆著於周禮
　領於大宗伯之官唯社稷自天子之都至於國里通
　得祭而風雨之神則自唐以來諸郡始得祀焉至於
　雷神則又唐制所與雨師同壇共牲而祀者也國朝
　禮文大抵多襲唐故故今郡國祀典自先聖先師之
　　外唯是五者蓋以為二氣之良能天地之功用流行
　　於覆載之間以育萬物而民生賴焉者其徳唯此為
　　尤盛是以於其壇壝時日之制牲幣器服之品降登
　　饋奠之節莫不參訂討論著之禮象頒下郡國藏於
　　禮官有司歲舉行之而部刺史又當以時循行察其
　　不如法者蓋有國家者所以昭事明神祈以降祥錫
　　福於下其勤如此顧今之為吏者所知不過簿書期
　　㑹之閒否則觴豆舞歌相與放焉而不知反其所敬
　　畏崇飾而神事之者非老子釋氏之祠則妖妄淫昏
　　之鬼而已其於先王之制國家之典所以治人事神
　　者曷嘗有槩於其心哉嗚呼人心之不正風俗之不
　　厚年穀之不登民生之不遂其不亦以此與(鄂州社/稷壇記)
　　(○文/集)
　
　
御纂朱子全書卷三十九
　欽定四庫全書
御纂朱子全書卷四十
　　禮四
　　　雜儀
　古人上下之際雖是嚴而情意甚相通如禹拜昌言王
　　拜手稽首之類到漢以來皇帝見丞相在坐為起在
　　輿為下贊者曰皇帝為丞相起尚有這意思到六朝
　　以來君臣逐日相與說話如宋文帝明日欲殺某人
　　晩間更與他說話不能得他去其間有入朝去從人
　　即分散去到晩他方出到唐尚有坐說話底意思而
　　今宰相終年立地不曽得一日坐人主或終日不曽
　　得見靣夀皇求治之初中間學士固是直宿又分講
　　官亦直宿又令從官亦得入賜坐從容講論而今未
　　論朝廷如古人州郡之間亦自如此如羅池碑云桞
　　子厚與牙將歐陽翼共飲法帖中有顔真卿與蔡明
　　逺帖都書名牙將即是客將蔡明逺亦是衙前他却
　與之情意如此而今州郡與小官也不如此了
問左右畢竟孰為尊曰漢初右丞相居左丞相之上史
　中有言曰朝廷無出其右者則是右為尊也到後來
　又却以左為尊而老子有曰上將軍處右而偏將軍
　處左喪事尚右兵凶器也故以喪禮處之如此則吉
　事尚左矣漢初豈習於戰國與暴秦之所為乎
古人屋無廊廡三公露立於槐下九卿露立於棘下當
　其朝㑹有雨則止曽子問諸侯見天子入門而雨霑
　服失容則廢
古者王畿之内髣髴如井田規畫中閒一圏便是宫殿
　前圏中左宗廟右社稷其他百官府以次列居是為
　前朝後圏中為市不似如今市中家家自各賣買乃
　是官中為設一去處令凡民之賣買者就其處若今
　場務然無游民雜處其間更東西六圏以處六鄉六
　遂之民耕作則出就田中之廬農功畢則入此室處
　唐制頗倣此最有條理城中幾坊毎坊各有牆圍如
　子城然一坊共一門出入六街凡城門坊角有武候
　鋪衛士分守日暮門閉五更二㸃鼓自内發諸街鼓
　承振坊市門皆啟若有姦盗自無所容盖坊内皆常
　居之民外面人來皆可知如殺宰相武元衡於靖安
　里門外分明載元衡入朝出靖安里賊乘暗害之亦
　可見坊門不可胡亂入只在大官街上被殺了如那
　時措置得好官街邉都無閑雜賣買汙穢雜糅所以
　杜詩云我居巷南子巷北可恨鄰里閒十日不一見
　顔色亦見出一坊入一坊非特特往來不可
摯是初見君時用以獻君二生一死皆是抱羔鴈雉真
　物以獻
今官員執笏最無道理笏者只是君前記事恐事多須
　以紙粘笏上記其頭緒或在君前不可以手指人物
　須用笏指之此笏常揷在腰間不執在手中夫子攝
　齊升堂何曽手中有笏攝齊者畏謹恐上階時踏著
　裳有顛仆之患執圭者圭自是贄見之物只是捧至
　君前不是如執笏所以執圭時便足蹜蹜如有循縁
　手中有圭不得攝齊亦防顛仆
金銀魚乃古人以合符臣之得魚符者用袋之腰間今
　無合符事却尚用魚又不用袋魚魚袋事出唐書車
　服志髙武中睿時
自三代後車服冠冕之制前漢皆不說只後漢志内略
　載又多不可暁
今衣服無章上下混淆某嘗謂縱未能大定經制且隨
　時略加整頓猶愈於不為如小衫合各從公衫之色
　服紫者小衫亦紫服緋緑者小衫亦緋緑服白則小
　衫亦白胥吏則皆烏衣餘皆倣此庶有辨别也
古者有祭服有朝服祭服所謂鷩冕之類朝服所謂皮
　弁𤣥端之類天子諸侯各有等差自漢以來祭亦用
　冕服朝服則所謂進賢冠絳紗袍隋煬帝時始令百
　官戎服唐人謂之便服又謂之從省服乃今之公服
　也祖宗以來亦有冕服車騎黄綠作旗之類而不常
　用惟大典禮則用之然將用之時必先出許多物色
　於庭所持之人又須有賞賜於是將用之前有司必
　先入文字取指揮例降㫖權免
問今公服起於何時曰隋煬帝游幸令羣臣皆以戎服
　從三品以上服紫五品以上服緋六品以下服緑只
　從此起遂為不易之制又問公服何故如許闊曰亦
　是積漸而然初不知所起嘗見唐人畫十八學士裹
　幞頭公服極窄畫裴晉公諸人則稍闊及畫晩唐王
　鐸軰則又濶相承至今又益濶也
古人戴冠郭林宗時戴巾温公幅巾是其類也古人衣
　冠大率如今之道士道士以冠為禮不戴巾婦人環
　髻今之特髻是其意也不戴冠
唐人有官者公服幞頭不離身以此為常服又别有朝
　服如進賢冠中單服之類其下又有省服服為常服
　今之公服即唐之省服服也又問幞頭所起曰亦不
　知所起但諸家小説中時班駮見一二如王彥輔麈
　史猶略言之某少時尚見唐時小説極多今皆不復
　存矣唐人幞頭初止以紗為之後以其軟遂斫木作
　一山子在前襯起名曰軍容頭其説以為起於魚朝
　恩一時人爭傚士大夫欲為幞頭則曰為我斫一軍
　容頭來及朝恩被誅人以為語讖其先幞頭四角有
　脚兩脚繫向前兩脚繫向後後來遂横兩脚以鐵線
　張之然惟人主得裹此世所畫唐明皇已裹兩脚者
　但比今甚短後來藩鎮遂亦僭用想得士大夫因此
　亦皆用之但不知幾時展得如此長嘗見禪家語録
　載唐莊宗問一僧云朕收中原得一寶未有人酬賈
　僧曰略借陛下寶㸔莊宗以手展幞頭兩脚示之如
　此則五代時猶是惟人君得裹兩脚者然皆莫可考
　也桐木山子相承用至本朝遂易以藤織者而以紗
　帽之近時方易以漆紗嘗見南劔沙溪一士夫家尚
　收得上世所藏幞頭猶是藤織坏子唐製又有兩脚
　上下者亦莫可暁
爵弁赤少黑多如今深紫色韠以皮為之如今水檐相
　似盖古人未有衣服時且取鳥獸之皮來遮前面後
　面後世聖人制服不去此者示不忘古也今則又以
　帛為之耳韠中閒有頸兩頭有肩肩以革帶穿之革
　帶今有胯子古人却是環子釘於革帶其勢垂下如
　今人釘鉸串子様觿鐩之類結放上靣今之胯子便
　是倣他形像古人帶甚輕却帶得許多物今人帶枉
　做得恁地重如幞頭靴之類亦然
因言服製之變前軰無著背子者雖婦人亦無之士大
　夫常居常服紗帽皂衫革帶無此則不敢出背子起
　殊未乆或問婦人不著背子則何服曰大衣問大衣
　非命婦亦可服否曰可僩因舉胡徳輝雜志云背子
　本婢妾之服以其行直主母之背故名背子後來習
　俗相承遂為男女辨貴賤之服曰然然嘗見前軰雜
　説中載上御便殿著紗帽背子則國初已有背子矣
燕居父子同坐亦得惟對客不得
拜親時須合坐受叔伯母亦合坐受兄只立受嫂叔同
　一家不可不拜亦須對拜夫婦對拜
問㸔禮中説婦人吉拜雖君賜肅拜此則古人女子拜
　亦伏地也曰古有女子伏拜者乃太祖問范質之姪
　杲古者女子拜如何他遂舉古樂府云長跪問故夫
　以為古婦女皆伏拜自則天欲為自尊之計始不用
　伏拜今㸔來此説不然樂府只説長跪問故夫不曽
　説伏拜古人坐也是跪一處云直身長跪若拜時亦
　只低手祇揖便是肅拜故禮肅拜注云肅俯手也盖
　婦人首飾盛多如副筓六珈之類自難以俯伏地上
　古人所以有父母拜其子舅姑荅婦拜者盖古坐時
　只跪坐在地拜時亦容易又不曽相對拜各有向當
　荅拜亦然(以上語類/十八條)
天子之禮至尊無上其居處則内有六寢六宫外有三
　朝五門其嬪御侍衛飲食衣服貨賄之官皆領於冢
　宰其冕弁車旗宗祝巫史卜筮瞽侑之官皆領於宗
　伯有師以道之教訓有傅以傅其徳義有保以保其
　身體有師氏以媺詔之(媺下本/有訓字)有保氏以諫其惡前
　有疑後有丞左有輔右有弼其侍御僕從罔非正人
　以旦夕承弼厥辟出入起居罔有不欽發號施令罔
　有不臧在輿有旅賁之規(旅賁勇士掌執/戈楯夾車而趨)位宁有官
　師之典(門屏之閒/謂之宁)倚几有訓誦之諫(工師所誦之諌/書之於几也)
　居寢有􁂎御之箴(􁂎近/也)臨事有瞽史之道宴居有工
　師之誦史為書(太史君/舉則書)瞽為詩工又誦箴諫大夫規
　誨士傳言庶人謗商旅於市(旅陳也陳貨物/以示時所貴尚)百工獻
　藝(獻其技藝/以喻政事)動則左史書之言則右史書之(其書春/秋尚書)
　(有存/者)御瞽幾聲之上下(幾猶察也/察其存樂)不幸而至於有過
　則又有爭臣七人面列廷爭以正捄之盖所以養之
　之備至於如此是以恭己南靣中心無為以守至正
　而貌之恭足以作肅言之從足以作乂視之明足以
　作哲聼之聰足以作謀思之睿足以作聖然後能以
　八柄馭羣臣八統馭萬民而賞無不慶刑無不威逺
　無不至邇無不服傅說所謂奉若天道建邦設都樹
　后王君公承以大夫師長不惟逸豫惟以亂民武王
　所謂亶聰明作元后元后作民父母所謂天降下民
　作之君作之師惟其克相上帝寵綏四方箕子所謂
　皇建其有極斂時五福用敷錫厥庶民惟時厥庶民
　于汝極錫汝保極董子所謂正心以正朝廷正朝廷
　以正百官正百官以正萬民正萬民以正四方者正
　謂此也何謂六寢六宫曰王大寢一小寢五大寢聼
　政嚮明而治故在前小寢釋服燕息也故在後其小
　寢一寢在中四寢在於四角春居東北夏居東南秋
　居西南冬居西北土王之月居中后之六宫正宫在
　前五宫在後其制如王之五寢何謂三朝五門曰王
　宫之外門一曰臯門二曰雉門三曰庫門四曰應門
　五曰路門(又曰虎門又曰畢門此鄭司農説也/康成以雉門在庫門内而設兩觀)其朝
　在雉門之外者曰外朝在路門之外者曰治朝路寢
　之廷曰内朝(臯門之内外朝也朝士掌其法小司宼/掌其政列三槐與九棘設嘉石與肺石)
　(而朝諸侯聼訟詢大事在焉應門之内治朝也司士/正其位宰夫掌其法太僕正王之位而王日視朝在)
　(焉路門之内燕朝也太僕正其位掌擯相族人朝焉/玉藻曰朝服以視朝退適路寢聼政然則王日視朝)
　(於治朝而退聼政於燕朝矣雉門之外懸象治所以/待民應門之外設宗廟社稷所以嚴神位路門之外)
　(則九室九卿朝焉路寢/之内亦九室九嬪居焉)外朝之法朝士掌之左九棘
　孤卿大夫位焉羣士在其後右九棘公侯伯子男位
　焉羣吏在其後面三槐三公位焉州長衆庶在其後
　左嘉石平罷民焉右肺石達窮民焉(小宗伯職曰建/國之神位右社)
　(稷左宗廟然則外朝在庫門之外臯門之内與今司/徒府有天子以下大㑹殿亦古之外朝哉周天子諸)
　(侯皆有三朝外朝一内朝二内朝/之在路門之内者或謂之燕朝)何謂貨賄曰有太
　府以受其貨賄之入闗市之賦以待王之膳服邦中
　之賦以待賔客四郊之賦以待稍秣家稍之賦以待
　匪頒邦甸之賦以待工事邦縣之賦以待幣帛邦都
　之賦以待祭祀山澤之賦以待喪紀幣餘之賦以待
　賜予凡邦國之貢以待予用凡萬民之貢以充府庫
　凡式貢之餘財以供玩好之用而金玉玩好玉府掌
　之良兵良器内府掌之王后世子衣服之用則外府
　掌之(天子/之禮)
殿屋五間前皆為堂後為房室中間之前為兩楹間後
　為室東間之前為東楹之東又少東為阼階上少北
　為東序後為東房西間之前為西楹之西又少西為
　賔階上少北為西序後為西房序即牆也(設位在東/西序者負)
　(牆而/立也)其南為序端東序之東西序之西為夾(亦謂之/廂又說)
　(丈云廂廊也廊東西序也此/亦可見但疑序下脱一外字)其前為東西堂其後為
　東西夾室夾外之廣為側階房後為北階(此其地/之盤也)其
　棟則中三間為一棟横指東西至兩序之上而盡遂
　自此處分為四棟邪指四隅上接横棟下與霤齊(此/其)
　(上棟之制所/謂四阿也)其宇則横棟前後即為南北兩下横棟
　盡外即為東西兩下四棟之旁即各連所向而下四
　面榱桷覆堂㢘出階外者謂之廡(説文云廡堂/上周室也)其屋
　盡水下處謂之霤(此其下宇/之制也)○厦屋則前五間後四
　間(無西房堂中三間之後/只分為兩間東房西室)其餘並如殿屋之制但五
　間皆為横棟棟之前後皆為兩下之宇横棟盡外有
　版下垂謂之摶風摶風之下亦為兩廡接連南北以
　覆側階但其廡亦不出摶風之外耳(儀禮疏云卿大/夫為夏屋其室)
　(兩下而/四周之)○殿屋四阿連下為廡四面之簷其水皆多
　故其簷皆得以霤為名厦屋南北兩下之廡與殿屋
　同故其簷亦謂之霤東西兩廡則但為腰簷不連棟
　下又不出摶風之外雖或有水亦不能多故但謂之
　榮謂之翼而不得以霤名也(榮翼乃接簷之名疏乃/直指摶風誤矣○殿屋)
　(厦屋/説)
宫室之名制不盡見於經其可考者宫必南鄉廟在寢
　東皆有堂有門其外有大門
　　周禮建國之神位右社稷左宗廟宫南鄉而廟居
　　左則廟在寢東也寢廟之大門一曰外門其北蓋
　　直寢故士喪禮注以寢門為内門中門凡既入外
　　門其向廟也皆曲而東行又曲而北桉士冠禮賔
　　立於外門之外主人迎賓入每曲揖至於廟門注
　　曰入外門將東曲揖直廟將北曲又揖是也又按
　　聘禮公迎賔於大門内毎門毎曲揖及廟門賈氏
　　曰諸侯五廟太祖之廟居中二昭居東二穆居西
　　毎廟之前兩旁有隔牆牆皆閤門諸侯受聘於太
　　祖廟太祖廟以西隔牆有三大門東行至太祖廟
　　凡經三閤門故曰毎門也大夫三廟其牆與門亦
　　然故賔問大夫大夫迎賔入亦毎門毎曲揖乃及
　　廟門其説當攷大夫士之門惟外門内門而已諸
　　侯則三天子則五庠序則惟有一門鄉飲酒射禮
　　主人迎賔于門外入門即三揖至階是也
　堂之屋南北五架中脊之架曰棟次棟之架曰楣鄉
　　射禮記曰序則物當棟堂則物當楣注曰是制五
　　架之屋也正中曰棟次曰楣前曰庪賈氏曰中脊
　　為棟棟前一架為楣楣前接簷為庪今見於經者
　　惟棟與楣而已棟一名阿桉士昏禮賔升當阿致
　　命注曰阿棟也又曰入堂深示親親賈氏曰凡賔
　　升皆當楣此深入當棟故云入堂深也又桉聘禮
　　賓升亦當楣賈氏曰凡堂皆五架則五架之屋通
　　乎上下而其廣狹隆殺則異爾
　後楣以北為室與房
　　後楣之下以南為堂以北為室與房室與房東西
　　相連為之桉少牢饋食禮主人室中獻祝祝拜于
　　席上坐受注曰室中迫狹賈氏曰棟南兩架北亦
　　兩架棟北楣下為室南壁而開户以兩架之間為
　　室故云迫狹也昏禮賔當阿致命鄭云入堂深明
　　不入室是棟北乃有室也序之制則無室桉鄉射
　　禮記曰序則物當棟堂則物當楣注曰序無室可
　　以深也又禮席賔南面注曰不言於户牖之間者
　　此射於序賈氏曰無室則無户牖故也釋宫曰無
　　室曰榭即序也
　人君左右房大夫士東房西室而已
　　聘禮記若君不見使大夫受聘升受負右房而立
　　大射儀薦脯醢由左房是人君之房有左右也公
　　食大夫禮記筵出自東房注曰天子諸侯左右房
　　賈氏曰言左對右言東對西大夫士惟東房西室
　　故直云房而已然桉聘禮賔館於大夫士君使卿
　　還玉於館也賔亦退負右房則大夫亦有右房矣
　　又鄉飲酒禮記薦出自左房少牢饋食禮主婦薦
　　自東房亦有左房東房之稱當攷
　室中西南隅謂之奧
　　邢昺曰室户不當中而近東西南隅最為深隠故
　　謂之奧而祭祀及尊者常處焉
　東南隅謂之窔
　　郭氏曰窔亦隠闇
　西北隅謂之屋漏
　　詩所謂尚不愧于屋漏是也曽子問謂之當室之
　　白孫炎曰當室日光所漏入也鄭謂當室之白西
　　北隅得户明者經止曰西北隅
　室南其户户東而牖西
　　說文曰户半門也牖穿壁以木為交窓也月令正
　　義曰古者窟居開其上取明雨因霤之是以後人
　　名室為中霤開牖者象中霤之取明也牖一名鄉
　　其扇在内桉士虞禮祝闔牖户如食閒啟户啟牖
　　鄉注曰牖先闔後啟扇在内也鄉牖一名是也
　户牖之閒謂之依
　　郭氏曰窓東户西也覲禮斧扆亦以設之於此而
　　得扆名士昏禮注曰户西者尊處以尊者及賔客
　　位於此故又曰客位
　户東曰房户之間
　　士冠禮注曰房西室户東也寢廟以室為主故室
　　户專得户名凡言户者皆室户若房户則兼言房
　　以别之大夫士房户之閒於堂為東西之中桉詩
　　正義曰鄉飲酒義云尊於房户之閒賔主共之由
　　無西房故以房與室户之閒為中也又鄉飲酒禮
　　席賔於户牖間而義曰賔坐於西北則大夫士之
　　户牖閒在西而房户間為正中明矣人君之制經
　　無明證桉釋宫曰兩階間謂之鄉郭氏曰人君南
　　鄉當階間則人君之室正中其西為右房而户牖
　　閒設扆處正中矣又按詩斯干曰築室百堵西南
　　其户箋曰天子之寢左右房異於一房者之室户
　　也正義曰大夫惟有一東房故室户偏東與房相
　　近天子諸侯既有右房則室當在其中其户正中
　　比一房之室户為西當攷
　房户之西曰房外
　　士昏禮記母南面於房外女出於母左士冠禮尊
　　於房户之間若庶子則冠於房外南面注曰謂尊
　　東也是房户之西得房外之名也房之户於房南
　　壁亦當近東按士昏禮注曰北堂在房中半以北
　　洗南北直室東隅東西直房户與隅間隅閒者盖
　　房東西之中兩隅閒也房中之東其南為夾洗直
　　房户而在房東西之中則房户在房南壁之東偏
　　可見矣
　房中半以北曰北堂有北階
　　士昏禮記婦洗在北堂直室東隅注曰北堂房中
　　半以北賈氏曰房與室相連為之房無北壁故得
　　北堂之名按特牲饋食禮記尊兩壺於房中西墉
　　下南上内賓立於其北東面南上宗婦北堂北上
　　内賔在宗婦之北乃云北堂又婦洗在北堂而直
　　室東隅是房中半以北為北堂也婦洗在北堂而
　　士虞禮主婦洗足爵於房中則北堂亦通名房中
　　矣大射儀工人士與梓人升下自北階注曰位在
　　北堂下則北階者北堂之階也
　堂之上東西有楹
　　楹柱也古之築室者以垣墉為基而屋其上惟堂
　　上有兩楹而已楹之設盖於前楣之下按鄉射禮
　　曰射自楹間注曰謂射於庠也又曰序則物當棟
　　堂則物當楣物畫地為物射時所立處也堂謂庠
　　之堂也又曰豫則鉤楹内堂則由楹外當物北靣
　　揖豫即序也鉤楹繞楹也物當棟而升射者必鉤
　　楹内乃北靣就物則棟在楹之内矣物當楣而升
　　射者由楹外北面就物又鄭氏以為物在楹間則
　　楹在楣之下也又按釋宫曰梁上楹謂之梲梲侏
　　儒柱也梁楣也侏儒柱在梁之上則楹在楣之下
　　又可知矣
　堂東西之中曰兩楹間
　　公食大夫禮致豆實陳於楹外簠簋陳於楹内兩
　　楹間言楹内外矣又言兩楹間知凡言兩楹間者
　　不必與楹相當謂堂東西之中爾
　南北之中曰中堂
　　聘禮受玉於中堂與東楹之間注曰中堂南北之
　　中也入堂深尊賔事也賈氏曰後楣以南為堂堂
　　凡四架前楣與棟之間為南北堂之中公當楣拜
　　訖更前北侵半架受玉故曰入堂深也按東楹之
　　間侵近東楹非堂東西之中而曰中堂則中堂為
　　南北之中明矣又桉士喪禮注曰中以南謂之堂
　　賈氏曰堂上行事非專一所若近户即言户東户
　　西近房則言房外房東近楹則言東楹西楹近序
　　即言東序西序近階即言東階西階其堂半以南
　　無所繼屬者即以堂言之祝淅米於堂是也
　堂之東西牆謂之序
　　郭氏曰所以序别内外
　序之外謂之夾室
　　公食大夫禮大夫立於東夾南注曰東於堂賈氏
　　曰序以西為正堂序東有夾室今立於堂下當東
　　夾是東於堂也又桉公食禮宰東夾北西面賈氏
　　曰位在北堂之南與夾室相當特牲饋食禮豆籩
　　鉶在東房注曰東房房中之東當夾北則東夾之
　　北通為房中矣室中之西與右房之制無明文東
　　夾之北為房中則西夾之北盖通為室中其有兩
　　房者則西夾之北通為右房也與
　夾室之前曰箱亦曰東堂西堂
　　覲禮記注曰東箱東夾之前相翔待事之處特牲
　　饋食禮注曰西堂西夾之前近南耳賈氏曰即兩
　　箱也釋宫曰室有東西箱曰廟郭氏曰夾室前堂
　　是東箱亦曰東堂西箱亦曰西堂也釋宫又曰無
　　東西箱有室曰寢桉書顧命疏寢有東夾西夾士
　　喪禮死於適寢主人降襲絰於序東注曰序東東
　　夾前則正寢亦有夾與箱矣釋宫所謂無東西箱
　　者或者謂廟之寢也與凡無夾室者則序以外通
　　謂之東堂西堂桉鄉射禮主人之弓矢在東序東
　　大射儀君之弓矢適東堂大射之東堂即鄉射之
　　東序東也此東西堂堂各有階桉雜記夫人奔喪
　　升自側階注曰側階旁階奔喪曰婦人奔喪升自
　　東階東面階注曰東階東面階則東堂之階其西
　　堂有西面階也
　東堂下西堂下曰堂東堂西
　　大射儀賔之弓矢止於西堂下其將射也賔降取
　　弓矢於堂西堂西即西堂下也特牲饋食禮主婦
　　視饎㸑於西堂下記曰饎㸑在西壁則自西壁以
　　東皆謂之西堂下矣又桉大射儀執羃者升自西
　　階注曰羞膳者從而東由堂東升自北階立於房
　　中則東堂下可以逹北堂也
　堂角有坫
　　士冠禮注曰坫在堂角賈氏釋士喪禮曰堂隅有
　　坫以土為之或謂堂隅為坫也
　堂之側邉曰堂㢘
　　鄉飲酒禮設席於堂㢘注曰側邉曰㢘䘮大記正
　　義曰堂㢘堂基南畔㢘棱之上也又桉鄉射禮衆
　　弓倚於堂西矢在其上注曰上堂西㢘則堂之四
　　周皆有㢘也
　升堂兩階其東階曰阼階
　　士冠禮注曰阼酢也東階所以荅酢賔客也毎階
　　有東西兩㢘聘禮饔鼎設於西階前當内㢘此則
　　西階之東㢘以其近堂之中故曰内㢘也士之階
　　三等桉士冠禮降三等受爵弁注曰下至也賈氏
　　曰匠人云天子之堂九尺賈馬以為階九等諸侯
　　堂宜七尺階七等大夫宜五尺階五等士宜三尺
　　故階三等也兩階各在楹之外而近序桉鄉射禮
　　升階者升自西階繞楹而東燕禮媵爵者二人升
　　自西階序進東楹之西酌散交於楹北注曰楹北
　　西楹之北則西階在西楹之西矣士冠禮冠於東
　　序之筵而記曰冠於阼喪禮欑置於西序而檀弓
　　曰周人殯於西階之上故知階近序也
　堂下至門謂之庭三分庭一在北設碑
　　聘禮注曰宫必有碑所以識日景知隂陽也賈氏
　　釋士昏禮曰碑在堂下三分庭一在北桉聘禮歸
　　饔餼醯醢夾碑米設於中庭注曰庭實固當庭中
　　言中庭者南北之中也列當醢醢南列米在醯醢
　　南而當庭南北之中則三分庭一在北可見矣聘
　　禮注又曰設碑近如堂深堂深謂從堂㢘北至堂
　　室之壁三分庭一在北設碑而碑如堂深則庭盖
　　三堂之深也又桉鄉射之侯去堂三十丈大射之
　　侯去堂五十四丈則庭之深可知而其降殺之度
　　從可推矣
　堂塗謂之陳
　　郭氏曰堂下至門徑也其北屬階其南接門内霤
　　凡入門之後皆三揖至階昏禮注曰三揖者至内
　　霤將曲揖既曲北面揖當碑揖賈氏曰至内霤將
　　曲者至門内霤主人將東賔將西賔主相背時也
　　既曲北面者賔主各至堂塗北行向堂時也至内
　　霤而東西行趨堂塗則堂塗接於霤矣既至堂塗
　　北面至階而不復有曲則堂塗直階矣又桉聘禮
　　饔鼎設於西階前陪鼎當内㢘注曰辟堂塗也則
　　堂塗在階㢘之内矣鄉飲酒禮注三揖曰將進揖
　　當陳揖當碑揖陳即堂塗也
　中門屋為門門之中有闑
　　士冠禮曰席於門中闑西閾外注曰闑撅也玉藻
　　正義曰闑門之中央所竪短木也釋宫曰樴在地
　　者謂之臬郭氏曰即門撅也然則闑者門中所竪
　　短木在地者也其東曰闑東其西曰闑西
　門限謂之閾
　　釋宫曰柣謂之閾郭氏曰閾門限邢昺曰謂門下
　　横木為内外之限也其門之兩旁木則謂之棖棖
　　闑之閒則謂之中門見禮記
　闔謂之扉
　　邢昺曰闔門扉也其東扉曰左扉門之廣狹桉士
　　昏禮曰納徴儷皮記曰執皮左首隨入注曰隨入
　　為門中扼狹賈氏曰皮皆横執之門中阨狹故隨
　　入也匠人云廟門容大扃七箇大扃牛鼎之扃長
　　三尺七箇二丈一尺彼天子廟門此士之廟門降
　　殺甚小故云阨狹也推此則自士以上宫室之制
　　雖同而其廣狹則異矣
　夾門之堂謂之塾
　　釋宮曰門側之堂謂之塾郭氏曰夾門堂也門之
　　内外其東西皆有塾一門而塾四其外塾南鄉桉
　　士虞禮陳鼎門外之右匕俎在西塾之西注曰塾
　　有西者是室南鄉又桉士冠禮擯者負東塾注曰
　　東塾門内東堂負之北面則内塾北向也凡門之
　　内兩塾之閒謂之宁桉聘禮賔問卿大夫迎於外
　　門外及廟門大夫揖入擯者請命賔入三揖並行
　　注曰大夫揖入者省内事也既而俟於宁也凡至
　　門内霤為三揖之始上言揖入下言三揖並行則
　　俟於霤南門内兩塾閒可知矣李廵曰宁正門内
　　兩塾間義與鄭同謂之宁者以人君門外有正朝
　　視朝則於此宁立故耳周人門與堂脩廣之數不
　　著於經按匠人云夏后氏世室堂脩二七廣四脩
　　一堂脩謂堂南北之深其廣則益以四分脩之一
　　也門堂三之二室三之一門堂通謂門與塾其廣
　　與脩取數於堂得其三之二室三之一者兩室與
　　門各居一分也以夏后氏之制推之則周人之門
　　殺於堂之數亦可得而知矣
　門之内外東方曰門東西方曰門西
　　特牲饋食禮注曰凡鄉内以入為左右鄉外以出
　　為左右士冠禮注又曰出以東為左入以東為右
　　以入為左右則門西為左門東為右鄉飲酒禮賔
　　入門左燕禮卿大夫皆入門右是也以出為左右
　　則門東為左門西為右士冠禮主人迎賔出門左
　　西面士虞禮側享於廟門之右是也闑東曰臬右
　　亦自入者言之也天子諸侯門外之制其見於經
　　者天子有屏諸侯有朝桉覲禮侯氏入門右告聼
　　事出自屏南適門西注曰天子外屛釋宫曰屏謂
　　之樹郭氏曰小牆當門中曲禮正義曰天子外屏
　　屛在路門之外諸侯内屛屛在路門之内此侯氏
　　出門而隠於屏則天子外屏明矣釋宫又曰門屏
　　之閒謂之宁謂宁在門之内屏之外此屏據諸侯
　　内屏而言也諸侯路寢門外則有正朝大門外則
　　有外朝按聘禮夕幣於寢門外宰入告具於君君
　　朝服出門左南鄉注曰寢門外朝也入吿入路門
　　而吿賈氏曰此路門外正朝之處也是正朝在寢
　　門外也聘禮又曰賔死介復命柩止於門外若介
　　死惟上介造於朝注曰門外大門外也必以柩造
　　朝逹其中心又賔拜饔餼於朝注曰拜於大門外
　　賈氏曰大門外諸侯之外朝也賔拜於朝無入門
　　之文則諸侯外朝在大門外明矣是外朝在大門
　　外也諸侯三朝其燕朝在寢燕禮是也正朝與外
　　朝之制度不見於經盖不可得而考矣
　寢之後有下室
　　士喪禮記士處適寢又曰朔月若薦新則不饋於
　　下室注曰下室如今之内堂正寢聼事賈氏曰下
　　室燕寢也然則士之下室於天子諸侯則為小寢
　　也春秋傳曰子大叔之廟在道南其寢在廟北其
　　寢廟之寢也廟寢在廟之北則下室在適寢之後
　　可知矣又桉喪服傳曰有東宫有西宮有南宫有
　　北宮異宮而同財内則曰由命士以上父子皆異
　　宫賈氏釋士昏禮曰異宫者别有寢若不命之士
　　父子雖大院同居其中亦隔别各有門户則下室
　　之外又有異宫也
　自門以北皆周以牆
　　聘禮釋幣於行注曰喪禮有毁宗躐行出於大門
　　則行神之位在廟門外西方檀弓正義曰毁宗躐
　　行毁廟門西邉牆以出柩也士喪禮為垼於西牆
　　下注曰西牆中庭之西特牲饋食禮主婦視饎㸑
　　於西堂下記曰饎㸑在西壁注曰西壁堂之西牆
　　下桉門之西有牆則牆屬於門矣西牆在中庭之
　　西則牆周乎庭矣西壁在西牆下則牆周乎堂矣
　　牆者墉壁之總名室中謂之墉昏禮尊於室中北
　　墉下是也房與夾亦謂之墉冠禮陳服於房中西
　　墉下聘禮西夾六豆設於西墉下是也堂上謂之
　　序室房與夾謂之墉堂下謂之壁謂之牆其實一
　　也隨所在而異其名爾堂下之壁闈門在焉桉士
　　冠禮冠者降適東壁見於母注曰適東壁者出闈
　　門也時母在闈門之外婦人入廟由闈門士虞禮
　　賔出主人送主婦亦拜賔注曰女賔也不言出不
　　言送拜之於闈門之内闈門如今東西掖門釋宫
　　曰宫中之門謂之闈郭氏曰謂相通小門也是正
　　門之外又有闈門而在旁壁也
　人君之堂屋為四注大夫士則南北兩下而已
　　士冠禮設洗直於東榮注曰榮屋翼也周制自卿
　　大夫以下其室為夏屋燕禮設洗當東霤注曰人
　　君為殿屋也桉考工記殿四阿重屋注曰四阿若
　　今之四柱屋殷人始為四柱屋則夏后氏之屋南
　　北兩下而已周制天子諸侯得為殿屋四柱卿大
　　夫以下但為夏屋兩下四柱則南北東西皆有霤
　　兩下則惟南北有霤而東西有榮是以燕禮言東
　　霤而大夫士禮則言東榮也霤者説文曰屋水流
　　也徐鍇曰屋檐滴處榮者説文曰屋梠之兩頭起
　　者為榮又曰屋齊謂之檐楚謂之梠郭璞注上林
　　賦曰南榮屋南檐也義與説文同然則檐之東西
　　起者曰榮謂之榮者為屋之榮飾謂之屋翼者言
　　其軒張如翬斯飛耳士喪禮升自前東榮喪大記
　　降自西北榮是屋有四榮也門之屋雖人君亦兩
　　下為之燕禮之門内霤則門屋之北霤也凡屋之
　　檐亦謂之宇桉士喪禮為銘置於宇西階上注曰
　　宇梠也説文曰宇屋邉也釋宫曰檐謂之樀郭氏
　　曰屋梠邢昺曰屋檐一名樀一名梠又名宇皆屋
　　之四垂也宇西階上者西階之上上當宇也階之
　　上當宇則堂㢘與坫亦當宇矣特牲饋食禮主婦
　　視饎㸑於西堂下注曰南齊於坫其記又注曰南
　　北直屋梠是也階上當宇故階當霤鄉射禮記磬
　　階閒縮霤是也霤以東西為從故曰縮霤此霤謂
　　堂之南霤也
　此其著於經而可考者也
　　禮經雖亡闕然於覲見天子之禮於燕射聘食見
　　諸侯之禮餘則見大夫士之禮宫室之名制不見
　　其有異特其廣狹降殺不可考耳桉書顧命成王
　　崩於路寢其陳位也有設斧扆牖間南嚮則户牖
　　間也西序東嚮東序西嚮則東西序也西夾南嚮
　　則夾室也東房西房則左右房也賔階面阼階面
　　則兩階前也左塾之前右塾之前則門内之塾也
　　畢門之内則路寢門也兩階戺則堂廉也東堂西
　　堂則東西箱也東垂西垂則東西堂之宇階上也
　　側階則北階也又曰諸侯出廟門俟則與士喪禮
　　殯宫曰廟合也然則鄭氏謂天子廟及路寢如明
　　堂制者盖未必然明堂位與考工記所記明堂之
　　制度者非出於舊典亦未敢必信也又桉書多士
　　傳曰天子之堂廣九雉三分其廣以二為内五分
　　内以一為髙東房西房北堂各三雉公侯七雉三
　　分廣以二為内五分内以一為髙東房西房北堂
　　各一雉伯子男五雉三分廣以二為内五分内以
　　一為髙東房西房北堂各一雉士三雉三分廣以
　　二為内五分内以一為髙有室無房堂注曰廣榮
　　閒相去也雉長三丈内堂東西序之内也髙穹髙
　　也此傳說房堂及室與經亦不合然必有所據姑
　　存之以備參考(儀禮/釋宫)
古人之坐者兩膝著地因反其蹠而坐於其上正如今
　之胡跪者其為肅拜則又拱兩手而下之至地也其
　為頓首則又以頭頓於手上也其為稽首則又却其
　手而以頭著地亦如今之禮拜者皆因跪而益致其
　恭也故儀禮曰坐取爵曰坐奠爵禮記曰坐而遷之
　曰一坐再至曰武坐致右軒左老子曰坐進此道之
　類凡言坐者皆謂跪也若漢文帝與賈生語不覺膝
　之前於席管寧坐不箕股榻當膝處皆穿皆其明驗
　(老子云雖有拱璧以先駟馬不如坐進此道盖坐即/跪也進猶獻也言以重寳厚禮與人不如跪而告之)
　(以此道也今説者乃/以為坐禪之意誤矣)然記又云授立不跪授坐不立
　莊子亦云跪坐而進之則跪與坐又似有小異處疑
　跪有危義故兩膝著地伸腰及股而勢危者為跪兩
　膝著地以尻著蹠而稍安者為坐也又詩云不遑啟
　居而其傳以啟為跪爾雅以妥為安而疏以為安定
　之坐夫以啟對居而訓啟為跪則居之為坐可見以
　妥為安定之坐則跪之為危坐亦可知盖兩事相似
　但一危一安為小不同耳至於拜之為禮亦無所考
　但杜子春説太祝九拜處解竒拜云拜時先屈一膝
　今之雅拜也夫特以先屈一膝為雅拜則他拜皆當
　齊屈兩膝如今之禮拜明矣凡此三事書傳皆無明
　文亦不知其自何時而變而今人有不察也頃年屬
　錢子言作白鹿禮殿欲據開元禮不為塑像而臨祭
　設位子言不以為然而必以塑像為問予即略為考
　禮如前之云又記少時聞之先人云嘗至鄭州謁列
　子祠見其塑像席地而坐則亦并以告之以為必不
　得已而為塑像則當放此以免於蘇子俯伏匍匐之
　譏子言又不謂然㑹予亦辭江東之節遂不能强然
　至今以為恨也(東坡文集私試策問云古者坐於席/故籩豆之長短簠簋之髙下適與人)
　(均今土木之像既已巍然於上而列器皿於地使鬼/神不享則不可知若其享之則是俯伏匍匐而就也)
　其後乃聞成都府學有漢時禮殿諸像皆席地而跪
　坐文翁猶是當時琢石所為尤足据信不知蘇公蜀
　人何以不見而云爾也及楊子方直入蜀帥幕府因
　使訪焉則果如所聞者且為寫放文翁石像為小土
　偶以來而塑手不精或者猶意其或為跏趺也去年
　又以屬蜀漕楊王休子羙今乃并得先聖先師二像
　木刻精好視其坐後兩蹠隠然見於帷裳之下然後
　審其所以坐者果為跪而亡疑也惜乎白鹿塑像之
　時不得此證以曉子言使東南學者未得復見古人
　之像以革千載之繆為之喟然太息姑記本末寫寄
　洞學諸生使書而掲之廟門之左以俟來者考焉(跪/坐)
　(拜/説)
凡鄉之約四一曰徳業相勸二曰過失相規三曰禮俗
　相交四曰患難相恤衆推有齒徳者一人為都約正
　有學行者二人副之約中月輪一人為直月(都副正/不與)
　置三籍凡願入約者書於一籍徳業可勸者書於一
　籍過失可規者書於一籍直月掌之月終則以告於
　約正而授於其次○徳業相勸徳謂見善必行聞過
　必改能治其身能治其家能事父兄能教子弟能御
　童僕能肅政教能事長上能睦親故能擇交遊能守
　㢘介能廣施恵能受寄託能救患難能導人為善能
　規人過失能為人謀事能為衆集事能解鬬争能決
　是非能興利除害能居官舉職業謂居家則事父兄
　教子弟待妻妾在外則事長上接朋友教後生御童
　僕至於讀書治田營家濟物畏法令謹租賦好禮樂
　射御書數之類皆可為之非此之類皆為無益右件
　徳業同約之人各自進修互相勸勉㑹集之日相與
　推舉其能者書於籍以警勵其不能者○過失相規
　過失謂犯義之過六犯約之過四不修之過五犯義
　之過一曰酗博鬬訟(酗謂縱酒喧競博謂賭博財物/鬬謂鬬毆罵詈訟謂告人罪惡)
　(意在害人誣賴爭訴得己不已者若/事干負累及為人侵損而訴之者非)二曰行止踰違
　(踰禮違法/衆惡皆是)三曰行不恭遜(侮慢齒徳者持人短長者/恃强陵人者知過不改聞)
　(諫愈/甚者)四曰言不忠信(或為人謀事陷人於惡或與人/要約退即背之或妄説事端熒)
　(惑衆/聼者)五曰造言誣毁(誣人過惡以無為有以小為大/靣是背非或作嘲咏匿名文書)
　(及發揚人之私隠無狀可/求及喜談人之舊過者)六曰營私太甚(與人交易/傷於掊克)
　(者専務進取不恤餘事者無故而好/干求假貸者受人寄託而有所欺者)犯約之過一曰
　徳業不相勸二曰過失不相規三曰禮俗不相成四
　曰患難不相恤不修之過一曰交非其人(所交不限/士庶但凶)
　(惡及游惰無行衆所不齒者而己朝夕與之遊/處則為交非其人若不得已而暫往還者非)二曰
　游戲怠惰(游謂無故出入及謁見人止務閒適者戲/謂戲笑無度及意在侵侮或馳馬擊鞠而)
　(不賭財物者怠惰謂不修事/業及家事不治門庭不潔者)三曰動作無儀(謂進退/太疎野)
　(及不恭者不當言而言及當言而不言者衣冠/太華飾及全不完整者不衣冠而入街市者)四曰
　臨事不恪(主事廢忘期㑹後/時臨事怠慢者)五曰用度不節(謂不計/有無過)
　(為多費者不能安/貧非道營求者)右件過失同約之人各自省察互
　相規戒小則密規之大則衆戒之不聼則㑹集之日
　直月以告於約正約正以義理誨諭之謝過請改則
　書於籍以俟其爭辨不服與終不能改者皆聼其出
　約○禮俗相交禮俗之交一曰尊幼軰行二曰造請
　拜揖三曰請召送迎四曰慶弔贈遺尊幼軰行凡五
　等曰尊者(謂長於己二十嵗/以上在父行者)曰長者(謂長於己十嵗/以上在兄行者)
　曰敵者(謂年上下不滿十嵗者長/者為稍長少者為稍少)曰少者(謂少於己/十嵗以下)
　(者/)曰幼者(謂少於己二/十嵗以下者)造請拜揖凡三條曰凡少者
　幼者於尊者長者嵗首冬至四孟月朔辭見賀謝皆
　為禮見(皆具門狀用幞頭公服腰帶靴笏無官具名/紙用幞頭襕衫腰帶繫鞋唯四孟通用帽子)
　(皂衫腰帶凡當行禮而有恙故皆先使人/白之或遇雨雪則尊長先使人諭止來者)此外候問
　起居質疑白事及赴請召皆為燕見(深衣凉衫皆可/尊長令免即去)
　(之/)尊者受謁不報(嵗首冬至具已名牓子/令子弟報之如其服)長者嵗首
　冬至具牓子報之如其服餘令子弟以己名牓子代
　行凡敵者嵗首冬至辭見賀謝相往還(門狀名紙同/上唯止服㡌)
　(子/)凡尊者長者無事而至少者幼者之家唯所服(深/衣)
　(凉衫道服背子可/也敵者燕見亦然)曰凡見尊者長者門外下馬俟於
　外次乃通名(凡往見人入門必問主人食否有他客/否有他幹否展無所妨乃命展刺有妨)
　(則少俟或且/退後皆放此)主人使將命者先出迎客客趨入至廡
　閒主人出降階客趨進主人揖之升堂禮見四拜而
　後坐燕見不拜(旅見則旅拜少者幼者自為一列幼/若拜則跪而扶之少者拜則跪扶而)
　(荅其半若尊者長者齒徳殊絶則少者幼者堅納拜/請尊者許則立而受之長者許則跪而扶之拜訖則)
　(揖而退主人命之坐/則致謝訖揖而坐)退(凡相見主人語終不更端則/告退或主人有倦色或方幹)
　(事而有所俟者皆告/退可也後皆放此)則主人送於廡下若命之上馬
　則三辭許則揖而退出大門乃上馬不許則從其命
　凡見敵者門外下馬使人通名俟於廡下或㕔側禮
　見則再拜(稍少者先拜/旅見則特拜)退則主人請就階上馬(徒行/則主)
　(人送於/門外)凡少者以下則先遣人通名主人具衣冠以
　俟客入門下馬則趨出迎揖升堂來報禮則再拜謝
　(客止之/則止)退則就階上馬(客徒行則迎於大門之外送/亦如之仍隨其行數歩揖之)
　(則止望其/行逺乃入)曰凡遇尊長於道皆徒行則趨進揖尊長
　與之言則對否則立於道側以俟尊長已過乃揖而
　行或皆乘馬於尊者則廻避之於長者則立馬道側
　揖之俟過乃揖而行若己徒行而尊長乘馬則廻避
　之(凡徒行遇所識/乘馬者放此)若己乘馬而尊長徒行望見則下
　馬前揖已避亦然過既逺乃上馬若尊長令上馬則
　固辭遇敵者皆乘馬則分道相揖而過彼徒行而不
　及避則下馬揖之過則上馬遇少者以下皆乘馬彼
　不及避則揖之而過彼徒行不及避則下馬揖之(於/幼)
　(者則不必/下可也)請召迎送凡四條曰凡請尊長飲食親往
　投書(禮薄則不必書専召他/客則不可兼召尊長)既來赴明日親往謝之
　召敵者以書簡明日交使相謝召少者用客目明日
　客請往謝曰凡聚㑹皆鄉人則坐以齒(非士類/則不)若有
　親則必叙若有他客有爵者則坐以爵(不相妨者/坐以齒)若
　有異爵者雖鄉人亦不以齒(異爵謂命士大夫/以上今陞朝官是)若特
　請召或迎勞出餞皆以専召者為上客如婚禮則姻
　家為上客皆不以齒爵為序曰凡燕集初坐别設卓
　子於兩楹間置大盃於其上主人降席立於卓東西
　向上客亦降席立於卓西東向主人取盃親洗上客
　辭主人置盃卓子上親執酒斟之以器授執事者遂
　執盃以獻上客上客受之復置卓子上主人西向再
　拜上客東向再拜興取酒東向跪祭遂飲以盃授贊
　者遂拜主人荅拜(若少者以下為客飲畢/而拜則主人跪受如常)上客酢主
　人如前儀主人乃獻衆賔如前儀唯獻酒不拜(若衆/賔中)
　(有齒爵者則特獻/如上客之儀不酢)若婚㑹姻家為上客則雖少亦荅
　其拜曰凡有逺出逺歸者則迎送之少者幼者不過
　五里敵者不過三里各期㑹於一處拜揖如禮有飲
　食則就飲食之少者以下俟其既歸又至其家省之
　慶弔贈遺凡四條曰凡同約有吉事則慶之(冠子生/子預薦)
　(登科進官之屬皆可賀婚禮雖曰不賀然禮亦/曰賀娶妻者盖但以物助其賔客之費而已)有凶
　事則弔之(喪葬水/火之類)毎家只家長一人與同約者俱往
　其書問亦如之若家長有故或與所慶弔者不相接
　則其次者當之曰凡慶禮如常儀有贈物(用幣帛酒/食果實之)
　(屬衆議量力定數多不過三五千少至/一二百如情分厚薄不同則從其厚薄)或其家力有
　不足則同約為之借助器用及為營幹凡弔禮聞其
　初喪(聞喪/同)未易服則率同約者深衣而往哭弔之(此/弔)
　(尊者則為首者致辭而旅拜敵以下則不拜主人拜/則荅之少者以下則扶之不識生者則不弔不識死)
　(者則/不哭)且助其凡百經營之事主人既成服則相率素
　幞頭素襕衫素帶(皆以白生/紗絹為之)具酒果食物而往奠之
　(死者是敵以上則拜而奠以下則奠而不拜主人不/易服則亦不易服主人不哭則亦不哭情重則雖主)
　(人不變不哭亦變而哭之賻/禮用錢帛衆議其數如慶禮)及葬又相率致賵俟發
　引則素服而送之(賵如賻禮或以酒食犒/其役夫及為之幹事)及卒哭及
　小祥及大祥皆常服弔之曰凡喪家不可具酒食衣
　服以待弔客弔客亦不可受曰凡聞所知之喪或逺
　不能往則遣使致奠就外次衣弔服再拜哭而送之
　(唯至親篤/友為然)過朞年則不哭情重則哭其墓右禮俗相
　交之事直月主之有期日者為之期日當紏集者督
　其違慢凡不如約者以告於約正而詰之且書於籍
　○患難相恤患難之事七一曰水火(小則遣人救之/甚則親往多率)
　(人救且/弔之)二曰盗賊(近者同力追捕有力者為告之/官司其家貧則為之助出募賞)三
　曰疾病(小則遣人問之甚則為訪/醫藥貧則助其飬疾之費)四曰死喪(闕人則/助其幹)
　(辦乏財則/賻贈借貸)五曰孤弱(孤遺無依者若能自贍則為之/區處稽其出内或聞於官司或)
　(擇人教之及為求婚姻貧者協力濟之無令失所若/有侵欺之者衆人力為之辨理若稍長而放逸不檢)
　(亦防察約束之/無令陷於不義)六曰誣枉(有為人誣枉過惡不能自/仲者勢可以聞於官府則)
　(為言之有方畧可以救解則為解之/或其家因而失所者衆共以財濟之)七曰貧乏(有安/貧守)
　(分而生計大不足者衆以財濟之/或為之假貸置産以嵗月償之)右患難相恤之事
　凡有當救恤者其家告於約正急則同約之近者為
　之告約正命直月徧告之且為之紏集而程督之凡
　同約者財物器用車馬人僕皆有無相假若不急之
　用及有所妨者則不必借可借而不借及踰期不還
　及損瓌借物者論如犯約之過書於籍鄰里或有緩
　急雖非同約而先聞知者亦當救助或不能救助則
　為之告於同約而謀之有能如此者則亦書其善於
　籍以告鄉人○以上鄉約四條本出藍田吕氏今取
　其他書及附己意稍増損之以通於今而又為月旦
　集㑹讀約之禮如左方曰凡預約者月朔皆㑹(朔日/有故)
　(則前期三日别定一日直月報㑹者所居/逺者惟赴孟朔又逺者嵗一再至可也)直月率錢
　具食(毎人不過一二百孟朔具果酒三行麫/飯一㑹餘月則去酒果或直設飯可也)㑹日夙
　興約正副正直月本家行禮若㑹族罷皆深衣俟於
　鄉校設先聖先師之像於北壁下(無鄉校則别/擇一寛閒處)先以
　長少叙拜於東序(凡拜尊者跪而扶之長者跪而荅/其半稍長者俟其俯伏而荅之)
　同約者如其服而至(有故則先一日使人告於直月/同約之家子弟雖未能入籍亦)
　(許隨衆序拜未能序拜亦許侍立觀禮但不/與飲食之㑹或别率錢畧設㸃心於他處)俟於外
　次既集以齒為序立於門外東向北上約正以下出
　門西向南上(約正與齒最/尊者正相向)揖迎入門至庭中北靣皆
　再拜約正升堂上香降與在位者皆再拜(約正升降/皆自阼階)
　揖分東西向立(如門外/之位)約正三揖客三讓約正先升
　客從之(約正以下升自阼/階餘人升自西階)皆北面立(約正以下西/上餘人東上)約
　正少進西向立副正直月次其右少退直月引尊者
　東向南上長者西向南上(皆以約正之年推之後放/此西向者其位在約正之)
　(右少進餘/人如故)約正再拜凡在位者皆再拜(此拜/尊者)尊者受
　禮如儀(惟以約正之年/為受禮之節)退北壁下南向東上立直月
　引長者東面如初禮退則立於尊者之西東上(此拜/長者)
　(拜時惟尊/者不拜)直月又引稍長者東向南上約正與在位
　者皆再拜稍長者荅拜退立於西序東向北上(此拜/稍長)
　(者拜時尊者/長者不拜)直月又引稍少者東面北上拜約正約
　正荅之稍少者退立於稍長者之南直月以次引少
　者東北向西北上拜約正約正受禮如儀拜者復位
　又引幼者亦如之既畢揖各就次(同列未講禮者/拜於西序如初)頃
　之約正揖就坐(約正坐堂東南向約中年最尊者坐/堂西南向副正直月次約正之東南)
　(向西上餘人以齒為序東西相向以北為上/若有異爵者則坐於尊者之西南向東上)直月抗
　聲讀約一過副正推説其意未逹者許其質問於是
　　約中有善者衆推之有過者直月紏之約正詢其實
　　狀於衆無異辭乃命直月書之直月遂讀記善籍一
　　過命執事以記過籍徧呈在坐各黙觀一過既畢乃
　　食食畢少休復㑹於堂或説書或習射講論從容(講/論)
　　(須有益之事不得陳道神怪邪僻悖亂之言及私議/朝廷州縣政事得失及揚人過惡違者直月紏而書)
　　(之/)至晡乃退(増損吕氏鄉約○/以上文集五條)
　
　
　
　
　
　
　
　
　
御纂朱子全書卷四十
　欽定四庫全書
御纂朱子全書卷四十一
　　樂
　律管只吹得中聲為定(季通嘗截小/竹吹之可驗)若謂用周尺或羊頭
　　山黍雖應準則不得中聲終不是大抵聲太髙則焦殺
　　低則盎緩(牛鳴盎/中謂此)又云此不可容易杜撰劉歆為王莽
　　造樂樂成而莽死後荀朂造於晋武帝時即有五胡之
　　亂和峴(疑是/王朴)造於周世宗時世宗亦死惟本朝太祖神
　　聖特異初不曽理㑹樂律但聴樂聲嫌其太髙令降
　　一分其聲遂和唐太宗所定樂及本朝樂皆平和所
　　以世祚乆長笑云如此議論又却似在樂不在德也
　因論樂律云尺以三分為増減蓋上生下生三分損一
　　益一故湏一寸作九分一分分九釐一釐分九絲方
　　如破竹都通得去其制作通典亦略備史記律書漢
　　律歷志所載亦詳范蜀公與温公都枉了相争只通
　　典亦未嘗看蜀公之言既疎温公又在下
音律如尖塔様濶者濁聲尖者清聲宮以下則太濁羽
　以上則太輕皆不可為樂惟五聲者中聲也
自黄鐘至中呂皆下生自蕤賔至應鐘皆上生以上生
　下皆三生二以下生上皆三生四
問先生所論樂今考之若以黄鐘為宫便是太蔟為商
　姑洗為角蕤賔為變徵林鐘為徵南呂為羽應鐘為
　變宮若以大呂為宮便是夾鐘為商中呂為角林鐘
　為變徵夷則為徵無射為羽黄鐘為變宮其餘則旋
　相為宮周而復始若言相生之法則以律生呂便是
　下生以呂生律則為上生自黄鐘下生林鐘林鐘上
　生太蔟太蔟下生南呂南呂上生姑洗姑洗下生應
　鐘應鐘上生㽔賔蕤賔本當下生今却復上生大呂
　大呂下生夷則夷則上生夾鐘夾鐘下生無射無射
　上生中呂相生之道至是窮矣遂復變而上生黄鐘
　之宮(再生之黄鐘不及九/寸只是八寸有餘)然黄鐘君象也非諸宮之
　所能役故虚其正而不復用所用只再生之變者就
　再生之變又缺其半(所謂缺其半者盖若大呂為宮/黄鐘為變宫時黄鐘管最長所)
　(以只得用/其半聲)而餘宫亦皆倣此曰然又曰宫商角徵羽
　與變徵皆是數之相生自然如此非人力所加損此
　其所以為妙問既有宫商角徵羽又有變宫變徵何
　也曰二者是樂之和相連接䖏
問聲氣之元曰律歴家最重這元聲元聲一定向下都
　定元聲差向下都差
因論樂云黄鐘之律最長應鐘之律最短長者聲濁短
　者聲清十二律旋相為宫宫為君商為臣樂中最忌
　臣陵君故有四清聲如今方響有十六個十二箇是
　正律四箇是四清聲清聲是減一律之半如應鐘為
　宫其聲最短而清或蕤賔(當作大/吕下同)為之商則是商聲
　高似宮聲為臣陵君不可用遂乃用蕤賔律減半為
　清聲以應之雖然減半只是此律故亦自能相應也
　此是通典載此一項又云樂聲不可太高又不可太
　低樂中上聲便是鄭衛所以太祖英明不可及當王
　朴造樂聞其聲太急便令減下一律其聲遂平徽宗
　朝作大晟樂其聲一聲低似一聲故其音緩又云賢
　君大槩屬意於雅樂所以仁宗晚年極力要理㑹雅
　樂終未理㑹得
宮與羽角與徵相去獨逺故於其間製變宮變徵二聲
問國語云律者立均出度韋昭注云均謂均鐘木長七
　尺係之以弦不知其制如何曰韋昭是箇不分曉底
　人國語本自不分曉更著他不曉事愈見鶻突均只
　是七均如以黄鐘爲宮便用林鐘為徵太蔟為商南
　呂為羽姑洗為角應鐘為變宮蕤賔為變徵這七律
　自成一均其聲自相諧應古人要合聲先須吹律使
　衆聲皆合律方可用後来人想不解去逐律吹得京
　房始有律準乃是先做下一箇母子調得正了後来
　只依此為準國語謂之均梁武帝謂之通其制十三
　弦一弦是全律底黄鐘只是散聲又自黄鐘起至應鐘
　有十二弦要取甚聲用柱子来逐弦分寸上拄定取
　聲立均之意本只是如此古來人解書最有一箇韋
　昭無理㑹且如下文六者中之色六字本只是黄字
　闕却上面一截他便就這六字上解謂六聲天地之
　中六者天地之中自是數干色甚事
戊巳土律中黄鐘之宮詹卿以為陽生於子至午而盡
　到未又生出一黄鐘這箇只可説話某思量得不是
　恁地盖似些元亨利貞黄鐘略略似箇乾字其他春
　音角夏音徵秋音商冬音羽此惟説宮聲如京房律
　準十三弦中一弦為黄鐘不動十二弦便拄起應十
　二月
樂聲是土金木火水洪範是水火木金土
樂之六十聲便如六十甲子以五聲合十二律而成六
　十聲以十干合十二支而成六十甲子若不相屬而
　實相為用遺書云三命是律五星是歴即此説也只
　曉不得甲子乙丑皆屬木而納音却屬金前軰多論
　此皆無定説
絲尚宮竹尚羽竹聲大故以羽聲濟之絲聲細故以宮
　聲濟之
周禮以十二律為之度數如黄鐘九寸林鐘六寸之類
　以十二聲為之劑量盖磬材有剛柔清濁音聲有輕
　重高低故復以十二聲劑量斟酌磨削厚薄令合節
　奏如磬氏已上則磨其旁已下則磨其端之類
問周禮祭不用商音或以為是武王用厭勝之術竊疑
　聖人恐無此意曰這箇也難曉須是問樂家如何不
　用商嘗見樂家言是有殺伐之意故祭不用然也恐
　是無商調不是無商音他那奏起來五音依舊皆在
　又問向見一樂書溫公言本朝無徵音竊謂五音如
　四時代謝不可缺一若無徵音則本朝之樂大叚不
　成説話曰不特本朝從來無那徵不特徵無角亦無
　之然只是太常樂無那燕樂依舊有這箇也只是無
　徵調角調不是無徵音角音如今人曲子所謂黄鐘
　宮大呂羽這便是調謂如頭一聲是宮聲尾後一聲
　亦是宮聲這便是宮調若是其中按拍處那五音依
　舊都用不只是全用宮如説無徵便只是頭聲與尾
　聲不是徵這却不知是如何其中有箇甚麽欠缺處
　所以做那徵不成徽宗嘗令人硬去做然後來做得
　成却只是頭一聲是徵尾後一聲依舊不是依舊走
　了不知是如何平日也不曽去理㑹這須是樂家辨
　得聲音底方理㑹得但是這箇别是一項未消得理
　㑹
古者太子生則太師吹管以度其聲看合甚律及長其
　聲音高下皆要中律
南北之亂中華雅樂中絶隋文帝時鄭譯得之於蘇祗
　婆蘇祇婆乃自西域傳來故知律呂乃天地自然之
　聲氣非人之所能為譯請用旋宮何妥恥其不能遂
　止用黄鐘一均(事見/隋志)因言佛與吾道不合者盖道乃
　無形之物所以有差至如樂律則有數器所以合也
唐太宗不曉音律謂不在樂者只是胡説
唐祖孝孫説八十四調季通云只有六十調不以變宮
　變徵為調恐其説有理此左傳中聲以降五降之後
　不容彈矣之意也
問樂曰古聲只是和後來多以悲恨為佳溫公與范蜀
　公胡安定與阮逸李照爭辨其實都自理㑹不得却
　不曽去看通典通典説得極分明盖此事在唐猶有
　傳者至唐末遂失其傳王朴當五代之末杜撰得箇
　樂如此當時有㡬鐘名為啞鐘不曾撃得盖是八十
　四調朴調其聲令一一撃之其實那箇啞底却是古
　人制此不擊以避宮聲若一例皆擊便有陵節之患
　漢禮樂志劉歆説樂處亦好唐人俗舞謂之打令其
　狀有四曰招曰搖曰送其一記不得盖招則邀之之
　意揺則揺手呼喚之意送者送酒之意舊嘗見深村
　父老為余言其祖父嘗為之收得譜子曰兵火失去
　舞時皆裹幞頭列坐飲酒少刻起舞有四句號云送
　揺招揺三方一圓分成四片得在揺前人多不知皆
　以為啞謎漢卿云張滋約齋亦是張家好子弟曰見君
　舉説其人大曉音律因言今日到詹元善處見其教樂
　又以管吹習古詩二南七月之屬其歌調却只用太常
　譜然亦只做得今樂若古樂必不恁地羙人聴他在行
　在録得譜子大凡壓入音律只以首尾二字章首一字
　是某調章尾只以某調終之如關雎關字合作無射調
　結尾亦著作無射聲應之葛覃葛字合作黄鐘調結
　尾亦著作黄鐘聲應之如七月流火三章皆七字起七
　字則是清聲調末亦以清聲調結之如五月斯螽動股
　二之日鑿氷冲冲五字二字皆是濁聲黄鐘調末以濁
　聲結之元善理㑹事都不要理㑹箇是只信口胡亂説
　事事喚做曽經理㑹来如宮商角徴羽固是就喉舌
　脣齒上分他便道只此便了元不知道喉舌脣齒上
　亦各自有宮商角徵羽何者蓋自有箇疾徐高下
范蜀公謂今漢書言律處折了八字蜀中房庶有古本
　漢書有八字所以與温公争者只争此范以古本為
　正蜀公以上黨粟一千二百粒實今九寸為準溫公
　以一千二百粒排今一尺為準漢書文不甚順又粟
　有大小遂取中者為之然下粟時頓緊則粟又下了
　又不知如何為正排又似非是今世無人曉音律只
　憑器論造器又紛紛如此古人曉音律風角鳥占皆
　能之太史公以律論兵意出於此
蔡京用事主張喻世清作樂盡破前代之言樂者因作
　中聲正聲如正聲九寸中聲只八寸七分一按史記
　七字多錯乃是十分一其樂只是杜撰至今用之
陳淳言琴只可彈黄鐘一均而不可旋相為宮此説猶
　可至謂琴之汎聲為六律又謂六律為六同則妄矣
　今人弹琴都不知孰為正聲若正得一弦則其餘皆
　可正今調弦者云如此為宮聲如此為商聲安知是
　正與不正此須審音人方曉得古人所以吹管聲傳
　在琴上如吹管起黄鐘之指則以琴之黄鐘聲合之
　聲合無差然後以次徧合諸聲五聲既正然後不用
　管只以琴之五聲為準而他樂皆取正焉季通書來
　説近已曉得但絣定七絃不用調弦皆可以彈十一
　宮(琴之體是黄鐘一均/故可以彈十一宮)如此則大呂太蔟夾鐘以下
　聲聲皆用按徽都無散聲盖纔不按即是黄鐘聲矣
　亦安得許多指按耶兼如其説則大呂以下亦不可
　對徽須挨近第九徽裏按之此後愈挨下去方合大
　呂諸聲盖按著正徽復是黄鐘聲矣渠云頃問之太
　常樂工工亦云然恐無此理古人彈琴隨月調弦如
　十一月調黄鐘十二月調大呂正月調太蔟二月調
　夾鐘但此後聲愈緊至十月調應鐘則弦急甚恐絶
　矣不知古人如何季通不能琴他只是思量得不知
　彈出便不可行這便是無下學工夫吾人皆坐此病
　古人朝夕習於此故以之上逹不難盖下學中上逹
　之理皆具矣
古樂不可得而見矣只如今人彈琴亦自可見如誠實
　底人便雍容平淡自是好聽若弄手弄脚撰出無限
　不好底聲音只見繁碎耳
今之樂皆胡樂也雖古之鄭衛亦不可見矣今闗雎鹿
　鳴等詩亦有人播之歌曲然聽之與俗樂無異不知
　古樂如何古之宮調與今之宮調無異但恐古者用
　濁聲處多今樂用清聲處多
樂律中所載十二詩譜乃趙子敬所傳云是唐開元閒
　鄉飲酒所歌也但却以黄鐘清為宮此便不可盖黄
　鐘管九寸最長若以黄鐘為宮則餘律皆順若以其
　他律為宮便有相陵處今且只以黄鐘言之自第九
　宮後四宮則或為角或為羽或為商或為徵若以為
　角則是民陵其君矣若以為商則是臣陵其君矣徵
　為事羽為物皆可類推樂記曰五者皆亂迭相陵謂
　之慢如此則國之滅亡無日矣故製黄鐘四清聲用
　之清聲短其律之半是黄鐘清長四寸半也若後四
　宮用黄鐘為角徵商羽則以四清聲代之不可用黄
　鐘本律以避陵慢故漢志有云黄鐘不復為他律所
　役其他律亦皆有清聲若遇相陵則以清聲避之不
　然則否惟是黄鐘則不復為他律所用
今之士大夫問以五音十二律無能曉者要之當立一
　樂學使士大夫習之久後必有精通者出
今之簫管乃是古之笛雲簫方是古之簫
胡問今俗妓樂不可用否曰今州縣都用自家如何不
　用得亦在人斟酌(以上語類/二十九條)
古樂之亡久矣然秦漢之間去周未逺其噐與聲猶有
　存者故其道雖不行於當世而其為法猶未容有異
　論也逮於東漢之末以接西晉之初則已寖多説矣
　歴魏周齊隋唐五季論者愈多而法愈不定爰及我
　朝功成治定理宜有作建隆皇祐元豐之閒盖亦三
　致意焉而和胡阮李范馬劉楊諸賢之議終不能以
　相一也而況於崇宣之季姦諛之㑹黥湼之餘而能
　有以語夫天地之和哉丁未南狩今六十年神人之
　憤猶有未攄是固不遑於稽古禮文之事然學士大
　夫因仍簡陋遂無復以鐘律為意者則已甚矣吾友
　建陽蔡君元定季通當此之時乃獨心好其説而力
　求之旁搜逺取巨細不捐積之累年乃若冥契著書
　兩卷凡若干言予嘗得而讀之愛其明白而淵深縝
　宻而通暢不為牽合傅㑹之談而横斜曲直如珠之
　不出於盤其言雖多出於近世之所未講而實無一
　字不本於古人已試之成法盖若黄鐘圍徑之數則
　漢斛之積分可考寸以九分為法則淮南太史小司
　馬之説可推五聲二變之數變律半聲之例則杜氏
　之通典具焉變宮變徵之不得為調則孔氏之禮疏
　因亦可見至於先求聲氣之元而因律以生尺則尤
　所謂卓然者而亦班班雜見於兩漢之志蔡邕之説
　與夫國朝㑹要以及程子張子之言顧讀者不深考
　其閒雖或有得於此者而又不能無失於彼是以晦
　蝕紛拏無復定論大抵不拘攣於習熟見聞之近即
　肆其胸臆妄為穿穴而無所据依季通乃能奮其獨
　見超然逺覽爬梳剔抉參互考尋用其平生之力以
　至於一旦豁然而融㑹貫通焉斯亦可謂勤矣及其
　著論則又能推原本根比次條理撮取機要闡究精
　微不為浮詞濫說以汨亂於其間亦庶幾乎得書之
　體者予謂國家行且平定中原以開中天之運必將
　審音協律以諧神人當此之時受詔典領之臣能得
　此書而奏之則東京郊廟之樂將不待公孫述之瞽
　師而後備而參摹四分之書亦無待乎後世之子雲
　而後知好之矣抑季通之為此書詞約理明初非難
　讀而讀之者徃徃未及終篇輙巳欠伸思睡固無由
　了其歸趣獨以予之頑鈍不敏乃能熟復數過而僅
　得指意之彷彿季通以是亦許予為能知己志者故
　屬予以序引而予不得辭焉季通更欲均調節族被
　之管絃别為樂書以究其業而又以其餘力發揮武
　侯六十四陣之圖緒正邵氏皇極經世之歷以大備
　乎一家之言其用意亦健矣予雖老病儻及見之則
　亦豈非千古之一快也哉(律呂新/書序)
五聲之序宫最大而沈濁羽最細而輕清商之大次宫
　徴之細次羽而角居四者之中焉然世之論中聲者
　不以角而以宫何也曰凡聲陽也自下而上未及其
　半則屬於隂而未暢故不可用上而及半然後屬於
　陽而始和故即其始而用之以為宫因其每變而益
　上則為商為角為變徵為徵為羽為變宫而皆以為
　宫之用焉是以宫之一聲在五行為土在五常為信
　在五事為思盖以其正當衆聲和與未和用與未用
　隂陽際㑹之中所以為盛若角則雖當五聲之中而
　非衆聲之㑹且以七均論之又有變徵以居焉亦非
　五聲之所取正也然自其聲之始和者推而上之亦
　至於變宫而止耳自是以上則又過乎輕清而不可
　以為宫於是就其兩間而細分之則其别又十有二
　以其最大而沈濁者為黄鐘以其極細而輕清者為
　應鐘及其旋相為宫而上下相生以盡五聲二變之
　用則宫聲常不越乎十二之中而四聲者或時出於
　其外以取諸律半聲之管然後七均備而一調成也
　黄鐘之與餘律其所以為貴賤者亦然若諸半聲以
　上則又過乎輕清之甚而不可以為樂矣盖黄鐘之
　宫始之始中之中也十律之宫始之次而中少過也
　應鐘之宫始之終而中已盡也諸律半聲過乎輕清
　始之外而中之上也半聲之外過乎輕清之甚則又
　外之外上之上而不可為樂者也(正如子時初四刻/屬前日正四刻屬)
　(後日其兩日之間即所謂始之始中之中也然則聲/自屬隂以下亦當黙有十二正變半律之地以為中)
　(聲之前叚如子初四刻之/為者但無聲氣之可紀耳)由是論之則審音之難不
　在於聲而在於律不在於宫而在於黄鐘蓋不以十
　二律節之則無以著夫五聲之實不得黄鐘之正則
　十一律者又無所受以為本律之宫也今有極論宫
　聲之妙而無曰黄鐘云者則恐其於聲音法制之間
　猶有所未盡也夫以聲音法制之粗而猶有未盡則
　雖有黄帝大舜之君伶倫后夔之佐亦如之何徒手
　而可以議大樂之和哉又有為宫當配仁之說者恐
　亦非是迹其所以蓋以仁當四德之元而有包四者
　之義耳夫仁木行而角聲者也以之配宫則仁既不
　安而信亦失據然以為可包四者則不害其有是理
　也夫五行之序木為之始水為之終而土為之中以
　河圖洛書之數言之則水一木三而土五皆陽之生
　數而不可易者也故得以更迭為主而為五行之綱
　以徳言之則木為發生之性水為貞靜之體而土又
　包育之母也故木之包五行也以其流通貫徹而無
　不在也水之包五行也以其歸根反本而藏於此也
　若夫土則水火之所寄金木之所資居中而應四方
　一體而載萬類者也故孔子贊乾之四徳而以貞元
　舉其終始孟子論人之四端而不敢以信者列序於
　其間盖以為無適而非此也是則宫之統五聲仁之
　包五常葢有並行而不悖者矣何必奪彼以與此然
　後快於其心哉(聲律/辨)
所論律呂恐看得未子細湏作一圖子分得十二律之
　位却於中間空處别用紙作一小輪子寫五聲之位
　當心用紙條穿定令可輪轉却依通典十二律之均
　逐一認定分别正聲子聲則自見得次序分明不可
　只如此空說也盖正聲是全律之聲(如黄鐘九/寸是也)子聲
　是半律之聲(如黄鐘四/寸半是也)一均之内以宫聲為主其律
　當最長其商角徵羽之律若短即用正聲或有長者
　則只可折半用子聲此所謂一均五聲而分正聲子
　聲之法也十二律既自有正聲又皆有子聲以待十
　二均之用所謂黄鐘大吕太蔟無子聲以其一均之
　内商角徵羽四聲皆短於本律故也若以中吕為宫
　則黄鐘為徵而當用子聲矣若以蕤賔為宫則大吕
　為徵而當用子聲矣若以林鐘為宫則太蔟為徵而
　當用子聲矣此十二律所以皆有子聲也試更用此
　推之當自曉得不然即湏面論乃可通也(荅張/仁叔)
律吕之說今有新書并辨證各一册及向時所撰序一
　篇并往可細考之當得其説凡十二律各以本律為
　宫而生四律如黄鐘為宫則太蔟為商姑洗為角林
　鐘為徵南吕為羽是黄鐘一均之聲也若林鐘為宫
　則南吕為商應鐘為角太蔟為徵姑洗為羽是林鐘
　一均之聲也各就其宫以起四聲而後六十律之聲
　備非以黄鐘定為宫太蔟定為商姑洗定為角林鐘
　定為徵南吕定為羽也但黄大太夾姑中蕤林夷南
　無應為十二律長短之次宫商角徵羽為五聲長短
　之次黄鐘一均上生下生長短皆順故得各用其全
　律之正聲十二律名今俗樂亦用之合字即是黄鐘
　但其律差髙耳筆談言之甚詳可呼俗工問之自林
　鐘之宫而生太蔟之徵則林鐘六寸而太蔟八寸徵
　反長於宫而聲失其序矣故以十二律而言雖當為
　林鐘上生太蔟而以五聲而言則當為宫下生徵而
　得太蔟半律四寸之管其聲方順又自太蔟半律四
　寸之徵而生南吕五寸有竒之商則於律雖本為下
　生而於聲反為上生矣自南吕五寸有竒之商而生
　姑洗七寸有竒之羽則於律雖本為上生而於聲則
　又當用其半而為下生矣自姑洗半律三寸有竒之
　羽而生應鐘四寸有竒之角則於律雖為下生而於
　聲反為上生矣其餘十律皆然孔疏盖知此法但言
　之不詳耳(半律杜佑通典謂/之子聲者是也)此是古法但後人失之
　而唯存黄鐘大吕太蔟夾鐘四律有四清聲即此半
　聲是也變宫變徵始見於國語注中及後漢樂志乃
　十二律之本聲自宫而下六變七變而得之者非清
　聲也如黄鐘為宫則第六變得應鐘為變宫第七變
　得蕤賔為變徵如林鐘為宫則第六變得蕤賔為變
　宫第七變得大吕為變徵是也凡十二律皆有二變
　一律之内通前五聲合為七均祖孝孫王朴之樂皆
　同所以有八十四調者盖每律各添此二聲而得之
　也新書此説甚詳候氣之説其中亦已論之盖埋管
　雖相近而其管之長短入地深淺有不同故氣之應
　有先後耳非以方位而為先後也但畫一圖朝夕看
　誦仍於指掌間輪之久久自熟乃見其妙此又可驗
　凡事皆然别無竒巧只是久而習熟便是妙處也(禮/書)
　(有此一卷比新書差約偶在他處/俟取到寄去看也○荅廖子晦)
太史公五聲數曰九九八十一以為宫(散/聲)三分去一得
　五十四以為徵(為九/徽)三分益一得七十二以為商(為/十)
　(三/徽)三分去一得四十八以為羽(為八/徽)三分益一得六
　十四以為角(為十/一徽)十二律數曰黄鐘九寸為宫(琴長/九尺)
　(而折其半故為四尺/五寸而下生林鐘)林鐘六寸為徵(為第九徽徽内/三尺徽外一尺)
　(五寸上/生太蔟)太蔟八寸為商(為第十三徽徽内四尺/徽外五寸下生南吕)南吕
　五寸三分為羽(為第八徽徽内二尺七寸/徽外一尺八寸上生姑洗)姑洗七寸
　一分為角(為第十一徽徽内三尺六/寸徽外九寸下生應鐘)應鐘四寸六分
　六釐(位在八徽内二寸七分内二尺/四寸外二尺一寸上生蕤賔)蕤賔六寸二分
　八釐(位在十徽九徽之間内三尺一寸/五分外一尺三寸五分上生大吕)大吕八寸三
　分七釐六豪(在龍齦内二寸半内四尺二/寸半外二寸半下生夷則)夷則五寸
　五分五釐一豪(在九徽八徽之間内二尺八寸/半外一尺六寸半上生夾鐘)夾鐘
　七寸四分三釐七豪三絲(為第十二徽徽内三尺八/寸徽外七寸下生無射)
　無射四寸八分八釐四豪八絲(在八徽内徽内二尺/五寸徽外二尺上生)
　(中/吕)中吕六寸五分八釐三豪四絲六忽(為第十徽亦/為角徽内三)
　(尺四寸徽外一尺一寸復生變黄鐘八寸七分八釐/有竒今少宫以下即其半聲為四寸三分八釐有竒)
　(也○以上十二律並用太史公九分寸法約定周禮/鄭注以從簡便凡律寸皆九分分皆九釐釐皆九豪)
　(豪皆九絲絲皆九忽琴尺皆十寸/寸皆十分分皆十釐釐以下不收)按此以上為自龍
　齦之内至於七徽左方十二律之位而七徽以後之
　説亦附其後盖琴之有徽所以分五聲之位而配以
　當位之律以待抑按而取聲而其布徽之法則當随
　其聲數之多少律管之長短而三分損益上下相生
　以定其位如前之説焉今人殊不知此其布徽也但
　以四折取中為法盖亦下俚立成之小數雖於聲律
　之應若簡切而易知但於自然之法象懵不知其所
　自來則恐不免有未盡耳○或曰若子之言聲數也
　律分也徽寸也三者之相與皆迂回屈曲而難通無
　乃出於傅㑹牽合之私耶曰律之九分也數之八十
　一也琴之八尺一寸也三者之相與固未嘗有異焉
　今以琴之太長而不適於用也故十其九而為九尺
　又折其半而為四尺五寸則四尺五寸之琴與夫九
　寸之律八十一之數亦未始有異也盖初絃黄鐘之
　宫次絃太蔟之啇三絃中吕之角四絃林鐘之徵五
　絃南吕之羽六絃黄清之少宫七絃太清之少商皆
　起於龍齦皆終於臨岳其長皆四尺五寸是皆不待
　抑按而為本律自然之散聲者也而是七絃者一絃
　之中又各有五聲十二律者凡三焉且以初絃五聲
　之初言之則黄鐘之律固起於龍齦而為宫聲之初
　矣(數八十一律九寸/琴長四尺五寸)太蔟則應於十三徽之左而為
　商(數七十二律八/寸徽内四尺)姑洗則應於十一徽而為角(數六/十四)
　(律七寸一分徽内三尺六寸中吕應於十而為角律/六寸五分八釐有竒徽内三尺四寸但姑洗唯三絃)
　(用之餘絃/皆用中吕)林鐘則應於九而為徵(數五十四律六/寸徽内三尺)南
　吕則應於八而為羽(數四十八律五寸三/分徽内二尺七寸)○次絃則
　太蔟之律固起於龍齦而為商之初矣(用宫數/後倣此)而其
　姑角應於十三之左(用商數/後倣此)林徵應於十南羽應於
　九黄清少宫應於八之右○三絃則姑洗之律固起
　於龍齦而為角之初矣而林徵應於十三南羽應於
　十一黄清少宫應於九太清少商應於八○四絃則
　林鐘之律固起於龍齦而為徵之初矣而南羽應於
　十三黄清少宫應於十太清少商應於九少角應於
　八○五絃則南吕之律固起於龍齦而為羽之初矣
　黄清少宫則應於十二少商應於十少角應於八九
　之間(此絃與七徽後三絃無徵朱/子文集諸本並同疑有闕文)○六絃之黄清則
　固起於龍齦而為少宫之初矣少商則應於十三少
　角則應於十少徵則應於九少羽則應於八○七絃
　之太清則固起於龍齦而為少商之初矣少角則應
　於十二少徵則應於十少羽則應於九少宫之少則
　應於七八之間故皆按其應處而鼓之然後其聲可
　得而見而聲數律分與其徽内之長無不合焉然此
　皆黄鐘一均之聲也若大吕夾鐘蕤賔夷則無射應
　鐘之為律則無所用於黄鐘故必因旋宫而後合於
　五聲之位其在於此則雖有定位而未當其用也(大/在)
　(黄太之間律八寸三分七釐有竒内四尺二寸半○/夾在太姑之間律七寸四分三釐有竒内三尺八寸)
　(○蕤在中林之間律六寸二分八釐内三尺一寸五/分○夷在林南之間律五寸五分五釐有竒内二尺)
　(八寸半○無在南右律四寸八分八釐有竒内二尺/五寸○應在無右律四寸六分六釐内二尺四寸○)
　(旋宫見本/章圖説)若自七徽之後以至四徽之前則五聲十
　二律之應亦各於其初之次而半之(初絃七徽承羽/而為宫六七間)
　(為商六右為角五為徵四五間為羽○次絃七徽承/宫而為商六左為角六右為徵五為羽四五間為宫)
　(○三絃七徽承商而為角六為羽五為宫五右為商/○四絃承角而為徵六左為羽六右為宫五為商四)
　(五間為角○五絃七徽承徵而為羽六左為宫六右/為商五右為角四五間為徵○六絃承羽而為宫七)
　(右為商六右為角五為徵四五間為羽○七絃承宫/而為商六左為角六右為徵五為羽四五間為宫)
　四徽之後以至一徽之前則其聲律之應次第又如
　其初而又半之(此一節聲難取而用處希不能盡載/然其大槩次第亦與上兩節不異但)
　(加促宻耳○凡五絃起於龍齦初絃五聲次絃四聲/三絃三聲四絃二聲五絃一聲凡十五聲皆正聲○)
　(初絃七徽次絃八徽三絃九徽四絃十徽五絃十二/徽六絃龍齦以後為第二宫各五聲七絃龍齦以後)
　(四聲凡三十四聲皆少聲○初絃四徽以下至七絃/八七間以後為第三宫各五聲凡三十五聲皆少少)
　(聲○初絃一徽之後下至七絃四五之間初絃一聲/次絃二聲三絃三聲四絃四聲五絃五聲六絃五聲)
　(七絃五聲凡二十五聲猶為少少入前三十五聲數/内唯六絃一聲七絃二聲凡三聲為第四宫又别為)
　(少少少聲通為二十八聲○合/一琴而計之為百十有二聲)但七徽之左為聲律
　之初氣後身長聲和節緩故琴之取聲多在於此七
　徽則為正聲正律初氣之餘承徵羽既盡之後而黄
　鐘之宫復有應於此者且其下六絃之為聲律亦皆
　承其已應之次以復於初而得其齊焉氣已消而復
　息聲已散而復圓是以雖不及始初之全盛而君子
　猶有取焉過此則其氣愈散地愈廹聲愈髙節愈促
　而愈不可用矣此六徽以後所以為用之少雖四徽
　亦承已應之次以復於初而得其齊而終有所不能
　反也(此處但汎聲多取之自當别論而俗曲/繁聲亦或有取則亦非君子所宜聼也)大抵琴
　徽之分布聲律正與候氣同是一法而亦不能無少
　異候氣之法闕地為坎盈尺之下先施木案乃植十
　二管於其上而實土埋之上距地面皆取一寸而止
　其管之底則各随其律之短長以為淺深黄鐘最長
　故最深而最先應應鐘最短故最淺而最後應今移
　其法於琴而論之則所謂龍齦即木案之地也所謂
　臨岳即地面之平也聲應之處即其律寸之短長距
　案之逺近也故按此鼓之而其聲可見此其所同也
　但律之次第左起而右行者以氣應先後為之序自
　地中而言之也徽之次第右起而左行者以律管入
　地淺深為之序據人在地上目所見者而言之也此
　其似異而實同者也其甚異者則管虛而絃實管有
　長短而無大小(圍皆九分/徑皆三分)絃有大小而無短長管上
　平而下不齊絃則下齊而同起於龍齦也是以候氣
　者異管而應不同時既應則其氣遂達於上而無復
　升進之漸布徽者亦異絃而應於同時既應則各得
　其量之所受(如以絃大小/為五聲之序)而循序以漸進至於三周
　而後已此其甚不同者也然明者觀之以其所異乘
　除準望而求其所同則是乃所以益見其同而無可
　疑者但自有琴以來通儒名師未有為此説者余乃
　獨以荒淺之學聾瞶之耳一旦臆度而誦言之宜子
　之駭於聽聞而莫之信也然吾豈以是而必信於當
　世之人哉姑以記余之所疑焉耳抑此七絃既有散
　絃所取五聲之位又有桉徽所取五聲之位二者錯
　綜相為經緯其自上而下者皆自上絃遞降一等其
　自左而右者則終始循環或先或後毎至上絃之宫
　而一齊焉盖散聲陽也通體之全聲也無所受命而
　受命於天者也七徽隂也全律之半聲也受命於人
　而人之所貴者也但以全聲自然無形數之可見故
　今人不察反以中徽為重而不知散聲之為尊甚矣
　其惑也至其三宫之位則左陽而右隂陽大而隂小
　陽一而隂二故其取類左以象君右以象臣而二臣
　之分又有左右左者陽明故為君子而近君右者隂
　濁故為小人而在逺以一君而御二臣能親賢臣逺
　小人則順此理而國以興隆親小人逺賢臣則咈此
　理而世以衰亂是乃事理之當然而非人之所能為
　也又凡既立此律以為宫則凡律之當徽而有聲者
　皆本宫用事之律也其不當徽而無聲者皆本宫不
　用之律也(唯第十二徽有徽無聲/亦不當用未詳其説)律旋而宫變則時
　異而事殊其遭時而遇俗者自當進據可為之㑹而
　發其鳴聲其背時而忤俗者自當退伏無人之境而
　箝其頰舌此亦理勢之當然而其詳則旋宫之圖説
　盡之矣定律之法沈氏筆談据唐人琵琶録以為調
　琴之法湏先以管色合字定宫絃乃以宫絃下生徵
　徵上生商上下相生終於少商凡下生者隔二絃上
　生者隔一絃取之凡絲聲皆當如此但今人茍簡不
　復以管定聲故其髙下無法出於臨時桉沈氏所言
　可救流俗茍簡之弊世之言琴者徒務布爪取聲之
　巧其韻勝者乃能以蕭散閒逺為髙耳豈復知禮樂
　精微之際其為法之嚴宻乃如此而不可茍哉然其
　曰以合聲定宫絃者亦黄鐘一均之法耳不知沈氏
　之意姑舉一隅以見其餘耶抑以琴聲之變為盡於
　此而遂已也若曰姑舉一隅而當别用旋宫之法以
　盡其變則又當各以其字命之而不得定以合聲為
　宫也盖今俗樂之譜厶則合之為黄也􁐮則四下之
　為大也􁐮則四上之為太也二則一下之為夾也二
　則一上之為姑也􁐮則上之為中也厶則勾之為蕤
　也厶則尺之為林也􁎉則工下之為夷也􁎉則工上
　之為南也􁄀則凡下之為無也􁄀則凡上之為應也
　六則六之為黄清也丌則五下之為大清也丌則五
　上之為太清也則口上之為夾清也(此句有闕/誤未詳)此聲
　俗工皆能知之但或未識古律之名不能移彼以為
　此故附見其説云(按今俗樂或謂髙於古雅樂三律/則合字乃夾鐘也沈氏後章即言)
　(今教坊燕樂比律髙二均弱合字比太蔟㣲下却以/凡字當宫聲比宫之清宫微髙外方樂又髙坊一均)
　(以來惟契丹樂聲比教坊樂下二均疑唐之遺聲也/若如沈説則外方合字真為夾鐘矣若便以此為黄)
　(鐘恐聲已髙急更用旋宫至辰巳位即已為/林夷非惟不容彈亦不可得而上矣更詳之)○調絃
　之法散聲隔四而得二聲(宫與少宫/商與少商)中徽亦如之而
　得四聲(桉上散下得二聲桉下/散上得二聲其絃則同)八徽隔三而得六(六/字)
　(疑/誤)聲(宫與羽商與少宫角與少商桉上得三/聲桉下得三聲○桉下句疑有誤字)九徽桉
　上者隔二而得四聲(宫與徵商與羽角與少宫徵與/少商為四○内角聲在九十間)
　(四之○少濁○内角/聲句疑多似當刪)按下者隔一而得五聲(少商與/羽少宫)
　(與徵羽與角徵與商角與宫為五/○内角聲在九八閒四之一少清)十徽按上者隔一
　而得五聲(宫與角商與徵角與羽徵與少宫羽與/少商為五○内角聲在十一徽少濁)按
　下者隔二而得四聲(少商與徵少宫與角羽與商徵/與宫為四○内角聲在十一徽)
　(少濁○内角聲/句疑複似當删)十三徽之左比絃相應而得六聲(宫/與)
　(商商與角角與徵徵與羽羽/與少宫少宫與少商凡六)右調絃之法大槩如此
　然惟九徽為得其相生之序十徽則雖律吕相得而
　其倫序倒置若有未諧故沈氏説以隔二者為下生
　隔一者為上生盖九徽之宮隔二者生散徵而散徵
　隔一上生十徽之商九徽之商隔二下生散羽而散
　羽隔一上生十一徽之角九徽之角隔二下生散少
　宫而散少宫隔一上生十徽之徵九徽之徵隔二下
　生散少商而散少商隔一上生十徽之羽也如此則
　九徽之隔二者常以木聲命散聲十徽之隔一者常
　以散聲命木聲然後十徽之桉上桉下者亦皆得以
　協其相生之序此又不可不知也此外諸絃號為相
　應者則但以散聲木聲同於一律而自相醻酢至於
　相生之序則無取焉然散聲者全律之首七徽者散
　聲之貳故其應聲渾厚寛平最為諧韻特以中三絃
　者孤孑特立無上下之交焉則其為用有所不周若
　八徽之三聲十三徽之六聲則為律雖同而絲木有
　異是以其聲雖應而不和如人心不同而强相然諾
　外雖和悦而中實乖離求其天屬自然真誠和協則
　惟九徽十徽與十一徽之三絃為然此調絃之法所
　以必於此而取之亦非人力之所能為也或者見其
　如此而不深求其故遂以己意强為之説以為九徽
　者林鐘之位十徽者中吕之位林鐘為黄鐘之所生
　而中吕又為能反生黄鐘者所以得為調絃之地而
　非他徽之可及此其為説亦巧矣然使果有是理則
　曷為不直於黄鐘焉調之而必為此依傍假託之計
　耶若角聲二律之説則予嘗竊怪古之為樂者通用
　三分損益隔八相生之法若以黄鐘為宫則姑洗之
　為角有不可以豪髪差者而今世琴家獨以中吕為
　黄鐘之角故於衆樂常必髙其一律然後和唯第三
　絃本是角聲乃得守其舊而不變流傳既久雖不知
　其所自來然聽以心耳亦知其非人力之所能為也
　昔人亦有為之説者皆無足取其曰五聲之象角實
　為民以民為貴故於此焉上之者其穿鑿而迂踈固
　已甚矣又以為姑洗為正角中吕為清角者則恐此
　等變調随世而生又非獨此為然也近世惟長樂王
　氏之書所言禮樂最為近古然其説琴亦但以第三
　絃為律中中吕而不言其所以然者予於是益以為
　疑乃為之深思而有得焉然後知古人所以破去三
　分損益隔八相生之明法而俛焉以就此位之僭差
　者乃為迫於聲律自然之變有不得已而然也盖建
　樂立均之法諸律相距間皆一律而獨宫羽徵角之
　間各間二律相距既逺則其聲勢隔闊而有不能相
　通之患然猶幸其隔八之序五聲既備即有二律介
　於宫羽徵角之間於是作樂者因而取之謂之二變
　然後彼四聲者乃得連續無間而七均備焉唯琴則
　專用正聲不取二變故於二位之闕無以異乎衆樂
　之初然又以其别有二少而少宫之分寸地位近於
　變宫故宫羽之間有以補之而不至於大闕惟徵角
　之間既為闊逺欲以少商補之則其分寸地位相望
　甚逺而不可用是以己午二位特為空闕而角聲之
　勢必將乘其間隙進而干之以求合於林徵然其本
　位若遂空虛而無主則姑夾兩位又成曠闊而商角
　二聲將不能以相通幸而三絃姑洗之本聲與十一
　徽姑洗之本位自有相得而不能相離者乃獨固守
　其所而不肯去於是姑前中後皆得祗間一律而無
　空闕之患是亦律吕性情自然之變有如此者而非
　人力所能為也然非古之哲人機神明鑒有以盡其
　曲折之微則亦孰能發其精藴著為明法以幸後世
　之人哉深究其端殆未易以常理論也今好事者乃
　有見二律之兼用遂通五均數為六律而謂凡周禮
　孟子之單言六律者皆以是言而非六律六同之謂
　果如其言則是周禮孟子皆為專指琴之一器而言
　且使衆樂之七均皆廢而所謂七音七始亦皆虛語
　矣嗚呼異哉(琴律/説)
来教云凡樂黄鐘為宫太蔟為商姑洗為角林鐘為徵
　南吕為羽此五者聲律之元也今之五聲獨角聲不
　得其正以六十律齊之乃姑洗部依行之聲耳姑洗
　部有五律四律合姑洗下生蕤賔部律獨依行一律
　合中吕上生黄鐘部律然則今之角聲雖曰依行實
　為中吕中吕而下正合還宫之次是以名為中吕宫
　而古名清角者以依行本屬姑洗而清於姑洗故謂
　之清角(内蕤賔二字當作應鐘恐是/筆誤然兩本皆同更望詳之)又曰姑洗一聲
　十徽律在徽前應在律後者中吕聲髙不能生黄鐘
　部第一律生黄鐘部第一律者姑洗部之依行也依
　行為宮生黄鐘部包育為徵包育生林鐘部謙待為
　商謙待生太蔟部未知為羽未知生南呂部白呂為
　角然則當十徽者正依行宫也十徽以依行為應故
　姑洗律在徽前序或然也今詳此論角聲不得其正
　發明精到前此所疑皆釋然矣但依行之説則凡十
　二律皆自黄鐘三分損益上下相生以極乎中呂而
　以琴考之自龍齦以下至七徽之東凡十二律之位
　其逺近踈密往来相生亦與律寸符合京房雖増為
　六十律然亦十二正律相生已徧然後乃生執始(係/第)
　(十三/律)以至依行(係第五/十三律)遂生包育以極乎南事而終
　焉其序正與禮運正義六十調同但自黄鐘右旋歷
　應無南夷林蕤中姑夹太大以為諸宮之次方其未
　遍十二律以及中呂之時正律不生子律而琴自南
　呂上生姑洗亦未見其有不合而湏變以為子律也
　今曰琴之角聲乃姑洗部之依行則未知其何自而
　来忽破此例且將来下生之時不知其將復為應鐘
　耶抑遂為包育也復為應鐘則數不合便為包育則
　從此抹過姑洗以下八正律依行以前四十子律皆
　成無用矣若曰用正律時自未應遽用子律自無射
　為宫之後方用執始以下子律則中吕為宮又自用
　内負子律而生黄之分動以下四律初不用依行也
　至於太蔟之形晋為宫乃惟汗為徵依行為商包育
　為羽謙待為角則是依行未嘗為中呂之宫且其短
　長雖若鄰於中呂而其分部實居姑洗亦不得而應
　於十徽也凡此反復求之竟未之得偶别思得一説
　具於後叚中呂宮調説中更望垂教○来教云古黄
　鐘今慢角調三正角(姑洗/中聲)古清角今正宫亦名中呂
　宫三清角(中吕/中聲)又曰若下其角聲於大絃十一徽而
　取其應則可以復古之正調矣今詳此説慢角三為
　姑洗者從大絃十一徽調之而應其絃緩也清角三
　為中呂者從大絃十徽調之而應其絃急也以此推
　之則王侍郎所説直以第一絃為中呂者清角法也
　不知其説是如此否其間尚有未曉者别見後叚○
　古黄鐘宮調(亦曰/慢角)今詳来教既曰古黄鐘宮調則此
　一均正是黄鐘為宮正聲之調而琴中聲氣之元也
　又曰今謂之慢角調則是今世猶有此調也然不知
　今之琴曲何者為此調何以世俗都不行用而唯以
　中呂為宫也且既知其誤則改而正之似無難者今
　長者雖知其然而猶未免有傳習之乆莫之能改之
　歎則又似有未易改者此又何也又此但以見行中
　呂宮調緩其一絃以為正角則其餘絃之相應者恐
　亦湏有差舛不知合與不合并行改易若不改易而
　但抑按以求其合既謂之黄鐘正宮又似不當如此
　此皆未曉更望指諭○中吕宮調(亦曰正宮/亦曰清角)今詳来
　教此但以古黄鐘正調緊第三絃之散聲而因以為
　宮耳雖不得姑洗正角之位然角聲所占地位甚廣
　自十一徽之西以盡乎九徽之東皆角聲之位也今
　既不循常而欲𦂳其聲則於其中雖移一律初亦不
　出本聲之位不必更以京房子律推之强改姑洗之
　依行使屬中呂然後為得也但既以第三絃為宫則
　其下即便可就按第六絃黄清以為徵四絃林鐘為
　商七絃太清為羽五絃南吕為角(皆應於十徽其㪚/聲則自為徵羽宮)
　(商如/故)其上兩絃則聲濁而勝於本宫故不入調而以
　為應(宫應徵商應羽/散聲自為宮商)来教謂以旋宮命之故曰中吕
　之宮者正謂此也然詳此調以中呂為角則已不得
　角聲之正以角聲為宮則又不得宮聲之正又就少
　宫少商以為徵羽而反以正宫正商為徵羽之應則
　其遷就雖巧而顚倒失正亦甚矣以此竊意或非古
　樂旋宮正法但不知其自何時而變耳然當時若且
　私行此調而不廢本曲則人猶得以識其是非今乃
　反以所變為正宫而本曲遂不可見則今之所謂琴
　者非復古樂之全明矣故東坡以為古之鄭衛豈亦
　有見於此耶○旋宮諸調之法以上黄鐘中呂首尾
　二宮其法略可見矣但其中呂一宮未有以見其為
　古樂旋宮之正法耳若是正法則其餘十律亦當各
　自為宫若非正法則其本調亦當并考然後其法乃
　備故古説有随月用律之法而来教亦謂不必轉軫
　促絃但依旋宫之法而抑桉之正謂此也然亦難只
　如此汎論湏逐宮指定各以何聲取何絃為唱各以
　何絃取何律為均乃見詳實又以禮運正義之説推
　之則每律既已各為一宮每宮亦合各有五調而其
　逐調用律取聲亦各有法此為琴之綱領而前此説
　者皆未嘗有明文誠闕典也欲望暇日定為一圖以
　宮統調以調統聲令其賔主次第各有條理則覽者
　曉然可為萬世之法矣(若作此圖先湏作二圖各具/琴之形體徽絃尺寸㪚聲之)
　(位然後以一圖附桉聲聲律之位以一圖附汎聲聲/律之位則於宮調圖前所附三聲皆以朱字别之刻)
　(板則為/白字)○十徽十一徽舊疑七絃隔一調之六絃皆
　應於第十徽而第三絃獨於十一徽調之乃應故角
　聲兼應兩律而其餘四聲皆止應一律前此故嘗請
　　問而角聲兼應兩律之辨則固已䝉指示矣然依行
　　之説愚意終有所未曉也已於前章再論之矣至於
　　七絃隔一之應不同在於一徽則又嘗思之七絃㪚
　　聲為五聲之正而大絃十二律之位又衆絃散聲之
　　所取正也故逐絃之五聲皆自東而西相為次第其
　　六絃㑹於十徽則一與三者角與散角應也二與四
　　者徵與散徵應也四與六者宮與散少宮應也五與
　　七者商與散少商應也其第三第五絃㑹於十一徽
　　則羽與散羽應也義各有當初不相湏故不得同㑹
　　於一徽無他説也(荅吴元士○以/上文集六條)
　
　
　
　
　
御纂朱子全書卷四十一
　欽定四庫全書
御纂朱子全書卷四十二
　　性理一
　　　性命
　問天與命性與理四者之别天則就其自然者言之命
　　則就其流行而賦於物者言之性則就其全體而萬
　　物所得以為生者言之理則就其事事物物各有其
　　則者言之到得合而言之則天即理也命即性也性
　　即理也是如此否曰然但如今人説天非蒼蒼之謂
　　據某看来亦捨不得這箇蒼蒼底
　理者天之體命者理之用性是人之所受情是性之用
　命猶誥勑性猶職事情猶施設心則其人也
　語厚之昨晩説造化為性不是造化已是形而下所以
　　造化之理是形而上蜚卿問純亦不已是理是氣曰
　　是理天命之謂性亦是理天命如君之命令性如受
　　職於君氣如有能守職者有不能守職者可學問天
　命之謂性只是主理言纔說命則氣亦在其間矣非
　氣則何以為人物理何所受曰極是極是子思且就
　總㑹處言此處最好看
天便似天子命便似將誥𠡠付與自家性便似自家所
　受之職事如縣尉職事便在捕盗主簿職事便在掌
　簿書情便似去親臨這職事才便似去動作行移做
　許多工夫邵康節擊壌集序云性者道之形體也心
　者性之郛郭也身者心之區宇也物者身之舟車也
劉問孟子性也有命焉命也有性焉將性命作兩件子
　思天命之謂性又合性命為一如何曰須隨聖賢文
　意看孟子所謂命是兼氣禀而言子思專以天所賦
　而言
伊川言天所賦為命物所受為性理一也自天之所賦
　與萬物言之故謂之命以人物之所禀受於天言之
　故謂之性其實所從言之地頭不同耳
用之問德不勝氣性命於氣德勝其氣性命於德前日
　見先生説以性命之命為聽命之命適見先生舊荅
　潘恭叔書以命與性字只一般如言性與命也所以
　後面分言性天德命天理不知如何曰也是如此但
　命字較輕得些僴問若將性命作兩字看則於氣於
　德字如何地說得来則當云性命皆由於氣由於德
　始得曰横渠文自如此
問德不勝氣一章曰張子只是説性與氣皆從上面流
　下来自家之德若不能有以勝其氣則祗是承當得
　他那所賦之氣若是德有以勝其氣則我之所以受
　其賦予者皆是德故窮理盡性則我之所受皆天之
　德其所以賦予我者皆天之理氣之不可變者惟死
　生脩夭而已盖死生脩夭富貴貧賤這却還他氣至
　義之於君臣仁之於父子所謂命也有性焉君子不
　謂命也這箇却湏由我不由他了
問窮理盡性則性天德命天理這處性命如何分别曰
　性是以其定者而言命是以其流行者而言命便是
　水恁地流底性便是將椀盛得来大椀盛得多小椀
　盛得少淨潔椀盛得清汙漫椀盛得濁
横渠言形而後有氣質之性善反之則天地之性存焉
　又曰德不勝氣性命於氣德勝其氣性命於德又曰
　性天德命天理盖人生氣禀自然不同天非有殊人
　自異禀有學問之功則性命於德不能學問然後性
　命惟其氣禀耳曰從前看性命於德一句意謂此性
　由其德之所命今如此云則是性命二字皆是德也
　曰然(以上語類/十一條)
誠之在物謂之天前書論之已詳来書所說依舊非本
　意向為此語乃本物與旡妄之意言天命散在萬物
　而各為其物之天耳意雖如此然窮窘廹切自覺殊
　非佳語也(荅林/擇之)
問命者天之所以賦予乎人物也性者人物之所以稟
　受乎天也然性命各有二自其理而言之則天以是
　理命乎人物謂之命而人物受是理於天謂之性自
　其氣而言之則天以是氣命乎人物亦謂之命而人
　物受是氣於天亦謂之性曰氣不可謂之性命但性
　命因此而立耳故論天地之性則專指理言論氣質
　之性則以理與氣雜而言之非以氣為性命也(荅鄭/子上)
天生烝民有物有則只生此民時便已是命他以此性
　了性只是理以其在人所禀故謂之性非有塊然一
　物可命為性而不生不滅也蓋嘗譬之命字如朝廷
　差除性字如官守職業故伊川先生言天所賦為命
　物所受為性其理甚明故凡古聖賢説性命皆是就
　實事上說如言盡性便是盡得此君臣父子三綱五
　常之道而無餘言養性便是養得此道而不害至微
　之理至著之事一以貫之畧無餘欠非虚語也(荅陳/衞道)
蘇氏曰聖人以為猶有性者存乎吾心則是猶有是心
　也有是心也偽之始也於是又推其至者而假之曰
　命命令也君之命曰令天之令曰命性之至者非命
　也無以名之而寄之命耳愚謂蘇氏以性存於吾心
　則為偽之始是不知性之真也以性之至者非命而
　假名之是不知命之實也如此則是人生而無故有
　此大偽之本聖人又為之計度隐諱偽立名字以彌
　縫之此何理哉此盖未嘗深考夫大傳詩書中庸孟
　子之說以明此章之義而溺於釋氏未有天地已有
　此性之言欲語性於天地生物之前而患夫命者之
　無所寄於是為此說以處之使兩不相病焉耳使其
　誠知性命之說矣而欲語之於天地生物之前盖亦
　有道必不為是支離淫遁之辭也(蘇氏易解辨○/以上文集四條)
　　性　人物之性
道即性性即道固只是一物然須看因甚喚作性因甚
　喚作道(以下/論性)
性即理也在心喚作性在事喚作理
生之理謂性
性是天生成許多道理
性是實理仁義禮智皆具
諸儒論性不同非是於善惡上不明乃性字安頓不着
聖人只是識得性百家紛紛只是不識性字揚子鶻鶻
　突突荀子又所謂隔靴爬痒
因看㽦等說性曰論性要須先識得性是箇甚麽様物
　事(必大錄此下云性畢竟無形影/只是心中所有底道理是也)程子性即理也此
　說最好今且以理言之畢竟却無形影只是這一箇
　道理在人仁義禮智性也然四者有何形狀亦只是
　有如此道理有如此道理便做得許多事出来所以
　能惻隐羞惡辭遜是非也譬如論藥性性寒性熱之
　類藥上亦無討這形狀處只是服了後却做得冷做
　得熱底便是性便只是仁義禮智孟子說仁義禮智
　根於心如曰惻隐之心便是心上説情又曰邵堯夫
　説性者道之形體心者性之郛郭此説甚好盖道無
　形體只性便是道之形體然若無箇心却將性在甚
　處湏是有箇心便收拾得這性發用出来盖性中所
　有道理只是仁義禮智便是實理吾儒以性為實釋
　氏以性為空若是指性来作心說則不可今人徃徃
　以心来説性湏是先識得方可說(必大録云若指有/知覺者為性只是)
　(說得/心字)如有天命之性便有氣質若以天命之性為根
　於心則氣質之性又安頓在何處謂如人心惟危道
　心惟微都是心不成只道心是心人心不是心
一身之中裏面有五臟六腑外面有耳目口鼻四肢這
　是人人都如此存之為仁義禮智發出来為惻隐羞
　惡恭敬是非人人都有此以至父子兄弟夫婦朋友
　君臣亦莫不皆然至於物亦莫不然但其拘於形拘
　於氣而不變然亦就他一角子有發見處看他也自
　有父子之親有牝牡便是有夫婦有大小便是有兄
　弟就他同類中各有羣衆便是有朋友亦有主腦便
　是有君臣只縁本来都是天地所生共這根蔕所以
　大率多同聖賢出来撫臨萬物各因其性而導之如
　昆蟲草木未嘗不順其性如取之以時用之有節當
　春生時不殀夭不覆巢不殺胎草木零落然後入山
　林獺祭魚然後虞人入澤梁豺祭獸然後田獵所以
　能使萬物各得其所者惟是先知得天地本来生生
　之意
伊川性即理也四字攧撲不破實自己上見得出来其
　後諸公只聴得便説将去實不曽就已上見得故多
　有差處
問明道言今人説性多是説繼之者善如孟子言性善
　是也此莫是説性之本體不可言凡言性者只是説
　性之流出處如孟子言乃若其情則可以為善矣之
　類否先生㸃頭後江西一學者問此先生荅書云易
　大傳言繼善是指未生之前孟子言性善是指巳生
　之後是夕復語文蔚曰今日荅書覺得未是文蔚曰
　莫是易言繼善是說天道流行處孟子言性善是説
　人性流出處易與孟子就天人分上各以流出處言
　明道則假彼以明此耳非如先生未生巳生之云曰
　然
人性無不善雖桀紂之為窮凶極惡也知此事是惡但
　則是我要恁地做不奈何便是人欲奪了
先生問性如何是道之形體淳曰道是性中之理先生
　曰道是泛言性是就自家身上説道在事物之間如
　何見得只就這裏驗之(砥錄作反/身而求)性之所在則道之
　所在也道是在物之理性是在己之理然物之理都
　在我此理之中道之骨子便是性
季随主其家學説性不可以善言本然之善本自無對
　才説善時便與那惡對矣才説善惡便非本然之性
　矣本然之性是上面一箇其尊無比善是下面底才
　説善時便與惡對非本然之性矣孟子道性善非是
　説性之善只是賛歎之辭説好箇性如佛言善哉(此/文)
　(定之/説)某嘗辨之云夲然之性固渾然至善不與惡對
　此天之賦予我者然也然行之在人則有善有惡做
　得是者為善做得不是者為惡豈可謂善者非本然
　之性只是行於人者有二者之異然行得善者便是
　那本然之性也若如其言有本然之善又有善惡相
　對之善則是有二性矣方其得於天者此性也及其
　行得善者亦此性也只是纔有箇善底便有箇不善
　底所以善惡湏著對説不是元有箇惡在那裏等得
　他来與之為對只是行得錯底便流入於惡矣此文
　定之説故其子孫皆主其説而致堂五峰以来其説
　益差遂成有兩性本然者是一性善惡相對者又是
　一性他只説本然者是性善惡相對者不是性豈有
　此理然文定又得於龜山龜山得之東林常總總龜
　山鄉人與之徃来後住廬山東林龜山赴省又徃見
　之總極聰明深通佛書有道行龜山問孟子道性善
　説得是否總曰是又問性豈可以善惡言總曰本然
　之性不與惡對此語流傳自他然總之言本亦未有
　病盖本然之性是本無惡及至文定遂以性善為賛
　歎之辭到得致堂五峰軰遂分成兩截説善底不是
　性若善底非本然之性却那處得這善来既曰賛歎
　性好之辭便是性矣(僩錄作便是/性本善矣)若非性善何賛歎
　之有如佛言善哉善哉為賛歎之辭亦是説這箇道
　好所以賛歎之也二蘇論性亦是如此嘗言孟子道
　性善猶云火之能熟物也荀卿言性惡猶云火之能
　焚物也龜山反其説而辨之曰火之所以能熟物者
　以其能焚故耳若火不能焚物何從熟蘇氏論性説
　自上古聖人以来至孔子不得已而命之曰一寄之
　曰中未嘗分善惡言也自孟子道性善而一與中始
　支矣盡是胡説他更不看道理只認我説得行底便
　是諸胡之說亦然季随至今守其家説
因論湖湘學者崇尚知言曰知言固有好處然亦大有
　差失如論性却曰不可以善惡辨不可以是非分既
　無善惡又無是非則是告子湍水之説爾如曰好惡
　性也君子好惡以道小人好惡以己則是以好惡説
　性而道在性外矣不知此理却從何而出問所謂探
　視聴言動無息之際可以㑹情此猶告子生之謂性
　之意否曰此語亦有病下文謂道義明著孰知其為
　此心物欲引誘孰知其為人欲便以道義對物欲却
　是性中本無道義逐旋於此處攙入兩端則是性亦
　可以不善言矣如曰性也者天地鬼神之奥也善不
　足以名之況惡乎孟子說性善云者歎羙之辭不與
　惡對其所謂天地鬼神之奥言語亦大故誇逞某嘗
　謂聖賢言語自是平易如孟子尚自有些險處孔子
　則直是平實不與惡對之説本是龜山與總老相遇
　因論孟子説性曾有此言文定往往得之龜山故有
　是言然總老當時之語猶曰渾然至善不與惡對猶
　未甚失性善之意今去其渾然至善之語而獨以不
　與惡對為歎羙之辭則其失逺矣
孟子説性善是就用處發明人性之善程子謂乃極本
　窮原之性却就用處發明本理
問横渠言物所不能無感謂性此語如何曰有此性自
　是因物有感見於君臣父子日用事物當然處皆感
　也所謂感而遂通是也此句對了天所不能自已謂
　命蓋此理自無息止時晝夜寒暑無一時停故逝者
　如斯而程子謂與道為體這道理今古晝夜無湏臾
　息故曰不能已
又舉邵子性者道之形體處曰道雖無所不在然如何
　地去尋討他只是回頭来看都在自家性分之内自
　家有這仁義禮智便知得他也有仁義禮智千人萬人
　一切萬物無不是這道理推而廣之亦無不是這道
　理他説道之形體便是説得好(以上語類/十八條)
問伊川先生云性即是理炳謂所謂理者仁義禮智是
　也未知是否曰四者固性之綱維然其中無所不包
　更詳味之(荅劉/韜仲)
性善之善非善惡之善某竊謂極本窮原之善與善惡
　末流之善非有二也但以其發與未發言之有不同
　耳蓋未發之善只有此善而其發為善惡之善者亦
　此善也既發之後乃有不善以雜焉而其所謂善者
　即極本窮原之發耳叢書所謂無為之時性動之後
　者既得之矣而又曰性善之善非善惡之善則某竊
　恐其自相矛盾而有以起學者之疑也(與郭/沖晦)
天命之謂性有是性便有許多道理總在裏許故曰性
　便是理之所㑹之地非謂先有無理之性而待其来
　㑹於此也但以伊川性即理也一句觀之亦自可見
　矣心妙性情之德妙字是主宰運用之意又所引孝
　德之本雖不可以本末言然孝是德中之一事此孝
　德為本而彼衆德為末耳今曰性理之本則謂性是
　理中之一事可乎又云天下之理皆宗本於此則是
　天下之理從性生出而在性之外矣其為兩物不亦
　大乎(荅何/叔京)
来教謂不知自何而有此人欲此問甚緊切某竊以謂
　人欲云者正天理之反耳謂因天理而有人欲則可
　謂人欲亦是天理則不可盖天理中本無人欲惟其
　流之有差遂生出人欲来程子謂善惡皆天理(此句/若甚)
　(可/駭)謂之惡者本非惡(此句便/多轉了)但過與不及便如此(自/何)
　(而有此人欲之/問此句荅了)所引惡亦不可不謂之性意亦如此
　(荅何/叔京)
嵩卿云理即性也不可言本此言得之(程子亦云性即/理也今見遺書)
　(二十/二上)但其下分别感有内外則有病作肅非之是也
　作肅又云性者自然理則必然而不可悖亂者此意
　亦近之(語亦/有病)但下云理不待性而後有必因性而後
　著此則有大病盖如此則以性與理為二也下云性
　者理之㑹却好理者性之通則又未然蓋理便是性
　之所有之理性便是理之所㑹之地而嵩卿失之於
　太無分别作肅又失之於太分别所以各人只説得
　一邊也(荅馮/作肅)
性善之善不與惡對此本龜山所聞於浮屠常總者宛
　轉説来似亦無病然謂性之為善未有惡之可對則
　可謂終無對則不可蓋性一而已既曰無有不善則
　此性之中無復有惡與善為對亦不待言而可知矣
　若乃善之所以得名是乃對惡而言其曰性善是乃
　所以别天理於人欲也天理人欲雖非同時並有之
　物然自其先後公私邪正之反而言之亦不得不為
　對也今必謂别有無對之善此某之所疑者也(荅胡/廣仲)
伊川先生曰天地儲精得五行之秀者為人其本也眞
　而静其未發也五性具焉曰仁義禮智信形既生矣
　外物觸其形而動於中矣其中動而七情出焉曰喜
　怒哀樂愛惡欲情既熾而益蕩其性鑿矣某詳味此
　數語與樂記之説指意不殊所謂静者亦指未感時
　言爾當此之時心之所存渾是天理未有人欲之偽
　故曰天之性及其感物而動則是非眞妄自此分矣
　然非性則亦無自而發故曰性之欲動字與中庸發
　字無異而其是非真妄特決於有節與無節中節與
　不中節之間耳来教所謂正要此處識得真妄是也
　然湏是平日有涵養之功臨事方能識得若茫然都
　無主宰事至然後安排則已緩而不及於事矣至謂
　静字所以形容天性之妙不可以動静真妄言則某
　却有疑焉盖性無不該動静之理具焉若專以静字
　形容則反偏却性字矣記以静為天性只謂未感物
　之前私欲未萌渾是天理耳不必以静字為性之妙
　也眞妄又與動静不同性之為性天下莫不具焉但
　無妄耳今乃欲并與其眞而無之此韓公道無真假之
　言所以見譏於明道也伊川所謂其本真而静者真
　静兩字亦自不同盖真則指本體而言静則但言其
　初未感物耳明道先生云人生而静以上不容説纔
　説性時便已不是性矣盖人生而静只是情之未發
　但於此可見天性之全非真以静狀性也(荅胡/廣仲)
此篇出於論定之初徒以一時之見驟正累年之失其
　向背出入之際猶有未服習者又持孤論以當衆賢
　心亦不自安故自今讀之尚多遺恨如廣仲之言既
　以静為天性之妙又論性不可以真妄動静言是知
　言所謂歎羙之善而不與惡對者云爾應之宜曰善
　惡也真妄也動静也一先一後一彼一此皆以對待
　而得名者也不與惡對則不名為善不與動對則不
　名為静矣既非妄又非真則亦無物之可指矣今不
　知性之善而未始有惡也真而未始有妄也主乎
　静而涵乎動也顧曰善惡真妄動静凡有對待皆不
　可以言性而對待之外别有無對之善與静焉然後
　可以形容天性之妙不亦異乎當時酬對既不出此
　而他所自言亦多曠闕如論性無不該不可專以静
　言此固是也然其説當云性之分雖屬乎静而其藴
　則該動静而不偏故樂記以静言性則可如廣仲遂
　以静字形容天性之妙則不可如此則語意圓矣如
　論程子真静之説以真為本體静為未感此亦是也
　然當云下文所謂未發即静之謂也所謂五性即真
　之謂也然則仁義禮智信云者乃所謂未發之藴而
　性之真也與如此則文義備矣(記荅胡廣仲/論性稾後)
未有此氣已有此性氣有不存性却常在雖其方在氣
　中然氣自氣性自性亦自不相夹雜至論其徧體於
　物無處不在則又不論氣之精粗而莫不有是理焉
　不當以氣之精者為性性之粗者為氣也(荅劉/叔文)
性固不能不動然其無所不有非為其不能不動而後
　然也雖不動而其無所不有亦曷嘗有虧欠哉釋氏
　之病乃為錯認精神魂魄為性非為不知性之不能
　動而然也使其果能識性即不可謂之妄見既曰妄
　見則不可言見夫性之本空此等處立語未瑩恐亦
　是見得未分明也(荅潘/㳟叔)
此性夲善但感動之後或失其正則流於惡耳此等處
　反之於身便自見得不必致疑只是自家感動善惡
　之端湏常省察持守耳(荅汪/清卿)
程子言性即理也而邵子曰性者道之形體兩説正相
　發明而叔權所論乃欲有所優劣於其間則不惟未
　達邵子之意而於程子之語亦恐未極其藴也方君
　所謂道者天之自然性者天之賦予萬物萬物禀而
　受之亦皆祖述先儒之舊蓋其實雖非二物而其名
　之異則有不可不分者且其下文有曰雖禀而受之
　於天然與天之所以為天者初無餘欠則固未嘗判
　然以為兩截也但其曰道體無為人心有動則性與
　心字所主不同不可以此為説耳如邵子又謂心者
　性之郛郭乃為近之但其語意未免太粗湏知心是
　身之主宰而性是心之道理乃無病耳(荅姜/叔權)
問明道曰蓋生之謂性人生而静以上不容説纔説性
　時便已不是性也凡人説性只是説繼之者善也孟
　子説人性善是也伊川曰若乃孟子之言善者乃極
　本窮源之性曰以上不容説者是指天命本體對其
　禀賦在人者而言極本窮源者是就人所禀之正理
　對氣質之性為説此云繼之者善亦與通書所指不
　同乃孟子所謂乃若其情可以為善之意四端之正
　是也(荅吴/伯豐)
道無方體性有神靈此語畧有意思但神靈二字非所
　以言性耳告子所謂生之謂性近世佛者所謂作用
　是性其失正墮於此不可不深䆒也性立天下之有
　方君之言正得胡子之意但引之以明邵子之言則
　為未當耳今反譏其不得胡子之意則誤矣方君所
　云天地萬物以性而有性字蓋指天地萬物之理而
　言是乃所謂太極者何不可之有天地雖大要是有
　形之物其與人物之生雖有先後然以形而上下分
　之則方君之言亦未大失也而長孺亦非之過矣(荅/汪)
　(長/孺)
先訓之嚴後人自不當置議論於其間但性之有無善
　惡則當舎此而别論之乃無隐避之嫌而得盡其是
　非之實耳善惡二字便是天理人欲之實體今謂性
　非人欲可矣由是而并謂性非天理可乎必曰極言
　乎性之善而不可名又曷若直謂之善而可名之為
　甚易而實是也(荅胡/季随)
性即理也今以為萬理之所自出又似别是一物康節
　先生云性者道之形體此語却似親切也又云静而
　不知所存則性不得其中性之必中如水之必寒火
　之必熱但為人失其性而氣習昏之故有不中而非
　性之不得其中也(荅方/賔王)
性者道之形體乃擊壌集序中語其意蓋曰性者人所禀
　受之實道者事物當然之理也事物之理固具於性
　但以道言則沖漠㪚殊而莫見其實惟求之於性然
　後見其所以為道之實初不外乎此也中庸所謂率
　性之謂道亦以此而言耳(荅方/賔王)
性者道之形體但謂之道則㪚在事物而無緒之可尋
　若求之於心則其理之在是者皆有定體而不可易
　耳理之在心即所謂性故邵子下文又曰心者性之
　郛郭也以此考之所論之得失可見矣(荅方/賔王)
示諭性氣之説甚善但則者人之所以循乎天循字恐
　未安盖則之一字方是人之所受乎天者至於所謂
　養以之福乃所謂循乎天耳西銘天地之塞似亦著
　擴充字未得但謂充滿乎天地之間莫非氣而吾所
　得以為形骸者皆此氣耳天地之帥則天地之心而
　理在其間也五行謂水火木金土耳各一其性則為
　仁義禮智信之理而五行各專其一人則兼備此性
　而無不善及其感動則中節者為善不中節者為不
　善也(荅黄/道夫)
嘗愛韓子説所以為性者五而今之言性者皆雜老佛
　而言之所以不能不異在諸子中最為近理蓋如吾
　儒之言則性之本體便只是仁義禮智之實如老佛
　之言則先有箇虚空底性後方旋生此四者出来不
　然亦説性是一箇虚空底物裏面包得四者今人却
　為不曾曉得自家道理只見得他説得熟故如此不
　能無疑又纔見説四者為性之體便疑實有此四塊
　之物磊塊其間皆是錯看了也湏知性之為體不離
　此四者而四者又非有形象方所可撮可摩也但於
　渾然一理之中識得箇意思情状有界限而實亦非
　有牆壁遮欄分别處也然此處極難言故孟子亦只
　於發處教人識取不是本體中元来有此如何用處
　發得此物出来但體無著莫處故只可於用處看便
　省力耳(荅林/德乆)
張氏云天命之謂性第賛性之可貴耳未見人收之為
　己物也率性之謂道則人體之為己物而入於仁義
　禮智中矣愚謂天命之謂性言性之所以名乃天之
　所賦人之所受義理之本原非但賛其可貴而已性
　亦何待於人賛其貴耶董子曰命者天之令也性者
　生之質也此可謂庶幾子思之意而異乎張氏之言
　矣且既謂之性則固已自人所受而言之今曰未為
　己物則是天之生是人也未以此與之而置之他所必
　是人者自起而收之而後得以為己物也不知未得
　此性之前其為人也孰使之呼吸食息於天地之間
　以收此性且夫性者又豈塊然一物寓於一處可摶
　而置之軀殻之中耶仁義禮智性之所有與性為體
　者也今曰體為己物然後入於仁義禮智之中則是
　四者逆設於此而後性来於彼也不知方性之未入
　也是四者又何自而来哉(張無垢中/庸觧辨)
知言曰好惡性也小人好惡以己君子好惡以道察乎
　此則天理人欲可知某按此章即性無善惡之意若
　果如此則性但有好惡而無善惡之則矣君子好惡
　以道是性外有道也察乎此則天理人欲可知是天
　理人欲同時並有無先後賔主之别也然則所謂天
　生烝民有物有則民之秉彛好是懿德者果何物乎
　龜山楊子曰天命之謂性人欲非性也却是此語直
　截而胡子非之誤矣南軒曰好惡性也此一語無害
　但著下數語則為病矣今欲作好惡性也天理之公
　也君子者循其性者也小人則以人欲亂之而失其
　則矣某謂好惡固性之所有然直謂之性則不可盖
　好惡物也好善而惡惡物之則也有物必有則是所
　謂形色天性也今欲語性乃舉物而遺則恐未得為
　無害也(胡子知言疑義○以/上文集二十二條)
問五行均得太極否曰均問人具五行物只得一行曰
　物亦具有五行只是得五行之偏者耳(以下論人/物之性)
問性具仁義禮智曰此猶是說成之者性上面更有一
　隂一陽繼之者善只一隂一陽之道未知做人做物
　已具是四者雖尋常昆蟲之類皆有之只偏而不全
　濁氣間隔
人物之生其賦性偏正固自合下不同然随其偏正之
　中又自有清濁昏明之異
先生荅黄商伯書有云論萬物之一原則理同而氣異
　觀萬物之異體則氣猶相近而理絶不同問理同而
　氣異此一句是説方付與萬物之初以其天命流行
　只是一般故理同以其二五之氣有清濁純駁故氣
　異下句是就萬物已得之後説以其雖有清濁之不
　同而同此二五之氣故氣相近以其昏明開塞之甚
　逺故理絶不同中庸是論其方付之初集注是言其
　已得之後曰氣相近如知寒煖識飢飽好生惡死趨
　利避害人與物都一般理不同如蜂蟻之君臣只是
　他義上有一㸃子明虎狼之父子只是他仁上有一
　㸃子明其他更推不去恰似鏡子其他處都暗了中
　間只有一兩㸃子光大凡物事禀得一邉重便占了
　其他底如慈愛底人少斷制斷制之人多殘忍盖仁
　多便遮了義義多便遮了那仁問所以婦人臨事多
　怕亦是氣偏了曰婦人之仁只流從爱上去
問人物皆稟天地之理以為性皆受天地之氣以為形
　若人品之不同固是氣有昏明厚薄之異若在物言
　之不知是所禀之理便有不全耶亦是緣氣稟之昏
　蔽故如此耶曰惟其所受之氣只有許多故其理亦
　只有許多如犬馬他這形氣如此故只㑹得如此事
　又問物物具一太極則是理無不全也曰謂之全亦
　可謂之偏亦可以理言之則無不全以氣言之則不
　能無偏故呂與叔謂物之性有近人之性者(如猫相/乳之類)
　(温公集載他家/一猫又更差異)人之性有近物之性者(如世上/昏愚人)
問氣質有昏濁不同則天命之性有偏全否曰非有偏
　全謂如日月之光若在露地則盡見之若在蔀屋之
　下有所蔽塞有見有不見昏濁者是氣昏濁了故自
　蔽塞如在蔀屋之下然在人則蔽塞有可通之理至
　於禽獸亦是此性只被他形體所拘生得蔽隔之甚
　無可通處至於虎狼之仁豺獺之祭蜂蟻之義却只
　通這些子譬如一隙之光至於獼猴形狀類人便最
　靈於他物只不㑹説話而已
天地間非特人為至靈自家心便是鳥獸草木之心但
　人受天地之中而生耳
枅有疑問呈先生曰人物之性有所謂同者又有所謂
　異者知其所以同又知其所以異然後可以論性矣
　夫太極動而二氣形二氣形而萬化生人與物俱本
　乎此則是其所謂同者而二氣五行絪緼交感萬變
　不齊則是其所謂異者同者其理也異者其氣也必
　得是理而後有以為人物之性則其所謂同然者固
　不得而異也必得是氣而後有以為人物之形則所
　謂異者亦不得而同也是以先生於大學或問因謂
　以其理而言之則萬物一原固無人物貴賤之殊以
　其氣而言之則得其正且通者為人得其偏且塞者
　為物是以或貴或賤而有所不能齊者蓋以此也然
　其氣雖有不齊而得之以有生者在人物莫不皆有
　理雖有所謂同而得之以為性者人則獨異於物故
　為知覺為運動者此氣也為仁義為禮智者此理也
　知覺運動人能之物亦能之而仁義禮智則物固有
　之而豈能全之乎今告子乃欲指其氣而遺其理梏
　於其同者而不知其所謂異者此所以見闢於孟子
　而先生於集註則亦以為以氣言之則知覺運動人
　物若不異以理言之則仁義禮智之禀非物之所能
　全也於此則言氣同而理異者所以見人之為貴非
　物之所能並於彼則言理同而氣異者所以見太極
　之無虧欠而非有我之所得為也以是觀之尚何疑
　哉有以集註或問異同為疑者荅之如此未知是否
　先生批云此一條論得甚分明昨晚朋友正有講及
　此者亦已畧為言之然不及此之有條理也
問虎狼之父子蜂蟻之君臣豺獺之報本雎鳩之有别
　物雖得其一偏然徹頭徹尾得義理之正人合下具
　此天命之全體乃為物欲氣禀所昏反不能如物之
　能通其一處而全盡何也曰物只有這一處通便却
　專人却事事理㑹得些便却汎汎所以易昏
問枯槁之物亦有性是如何曰是他合下有此理故云
　天下無性外之物因行階云階磚便有磚之理因坐
　云竹椅便有竹椅之理枯槁之物謂之無生意則可
　謂之無生理則不可如朽木無所用止可付之爨竈
　是無生意矣然燒甚麽木則是甚麽氣亦各不同這
　是理元如此
問枯槁有理否曰才有物便有理天不曽生箇筆人把
　兔豪来做筆才有筆便有理又問筆上如何分仁義
　曰小小底不消恁地分仁義
問理是人物同得於天者如物之無情者亦有理否曰
　固是有理如舟只可行之於水車只可行之於陸
季通云在陸者不可以入水在水者不可以居陸在陸
　者陽多而隂少在水者隂多而陽少若出水入陸則
　龜獺之類是也
草木都是得隂氣走飛都是得陽氣各分之草是得隂
　氣木是得陽氣走獸是得隂氣飛鳥是得陽氣故獸
　伏草而鳥棲木然獸又有得陽氣者如猿猴之類是
　也鳥又有得隂氣者如雉鵰之類是也惟草木都是
　得隂氣然却有隂中陽陽中隂者
冬間花難謝如水仙至脆弱亦耐乆如梅花臘梅皆然
　至春花則易謝若夏間花則尤甚矣如葵榴荷花只
　開得一日畢竟冬時其氣貞固故難得謝若春夏間
　才發便發盡了故不能乆又云大凡花頭大者易謝
　果實亦然如梨樹極易得衰将死時湏猛結一年實
　了死此亦是氣将脱也
二氣五行交感萬變故人物之生有精粗之不同自一
　氣而言之則人物皆受是氣而生自精粗而言則人
　得其氣之正且通者物得其氣之偏且塞者惟人得
　其正故是理通而無所塞物得其偏故是理塞而無
　所知且如人頭圎象天足方象地平正端直以其受
　天地之正氣所以識道理有知識物受天地之偏氣
　所以禽獸横生草木頭生向下尾反在上物之間有
　知者不過只通得一路如烏之知孝獺之知祭犬但
　能守禦牛但能耕而已人則無不知無不能人所以
　與物異者所争者此耳
問人與鳥獸固有知覺但知覺有通塞草木亦有知覺
　否曰亦有如一盆花得些水澆灌便敷榮若摧折他
　便枯悴謂之無知覺可乎周茂叔窻前草不除去云
　與自家意思一般便是有知覺只是鳥獸底知覺不
　如人底草木底知覺又不如鳥獸底又如大黄喫著
　便㑹瀉附子喫著便㑹熱只是他知覺只從這一路
　去又問腐敗之物亦有否曰亦有如火燒成灰將来
　炮湯喫也㷿苦因笑曰頃信州諸公正説草木無性
　今夜又説草木無心矣(以上語類/十七條)
伊川先生言性即理也此一句自古無人敢如此道心
　則知覺之在人而具此理者也横渠先生又言由太
　虚有天之名由氣化有道之名合虚與氣有性之名
　合性與知覺有心之名其名義亦甚密皆不易之至
　論也盖天之生物其理固無差别但人物所禀形氣
　不同故其心有明暗之殊而性有全不全之異耳若
　所謂仁則是性中四德之首非在性外别為一物而
　與性並行也然惟人心至靈故能全此四德而發為
　四端物則氣偏駁而心昏蔽固有所不能全矣然其
　父子之相親君臣之相統間亦有僅存而不昧者然
　欲其克己復禮以為仁善善惡惡以為義則有所不
　能矣然不可謂無是性也若生物之無知覺者則又
　其形氣偏中之偏者故理之在是物者亦随其形氣
　而自為一物之理雖若不復可論仁義禮智之彷彿
　然亦不可謂無是性也此理甚明無難曉者自是方
　叔暗昧膠固不足深責不謂子融亦不曉也至引釋
　氏識神之説則又無干渉盖釋氏以虚空寂滅為宗
　故以識神為生死根本若吾儒之論則識神乃是心
　之妙用如何無得但以此言性則無交渉耳又謂枯
　槁之物只有氣質之性而無本然之性此語尤可笑
　若果如此則是物只有一性而人却有兩性矣此語
　非常醜差盖由不知氣質之性只是此性墮在氣質
　之中故随氣質而自為一性正周子所謂各一其性
　者向使元無本然之性則此氣質之性又從何處得
　来耶況亦非獨周程張子之言為然如孔子言成之
　者性又言各正性命何嘗分别某物是有性底某物
　是無性底孟子言山之性水之性山水何嘗有知覺
　耶若於此看得通透即知天下無無性之物除是無
　物方無此性若有此物即如来諭木燒為灰人隂為
　土亦有此灰土之氣既有灰土之氣即有灰土之性
　安得謂枯槁無性也(荅徐/子融)
天之生物有有血氣知覺者人獸是也有無血氣知覺
　而但有生氣者草木是也有生氣已絶而但有形質
　臭味者枯槁是也是雖其分之殊而其理則未嘗不
　同但以其分之殊則其理之在是者不能不異故人
　為最靈而備有五常之性禽獸則昏而不能備草木
　枯槁則又并與其知覺者而亡焉但其所以為是物
　之理則未嘗不具耳若如所謂才無生氣便無此理
　則是天下乃有無性之物而理之在天下乃有空闕不
　滿之處也而可乎(荅余/方叔)
才卿謂微細之物亦皆有性不可以仁義禮智而言微
　物之性固無以見其為仁義禮智然亦何緣見得不
　是仁義禮智此類亦是察之未精當更思之又謂所
　謂率性只就人物當體而言之却欲刪去而言之三
　字此亦誤矣道只是性之流行分别處非是以人率
　性而為此道也(荅陳/才卿)
既是不曽受得自是不能做得更不湏説然横渠先生
　亦説人有近物之性物有近人之性者又是一理如
　猫相乳之類温公集中亦説有一猫如此而加異焉
　此其賦性之近人而或過之但為形所拘耳亦可悲
　也(荅李/孝述)
人物之性本無不同而氣禀則不能無異耳程子所謂
　率性之謂道兼人物而言又云不獨人爾萬物皆然
　者以性之同然者而言也所謂人受天地之正氣與
　萬物不同又云只是物不能推人則能推之者以氣
　禀之異而言也故又曰論性不論氣不備論氣不論
　性不明二之便不是熟味此言可見先生之意豈若
　釋氏之云哉承諭云云胡子知言正如此説(内一章/首云子)
　(思子曰/者是也)然性只是理恐難如此分裂只是随氣質所
　　賦之不同故或有所蔽而不能明耳理則初無二也
　　至孟子説中所引乃因孟子之言只説人分上道理
　　若子思之意則本兼人物而言之也性同氣異只此
　　四字包含無限道理幸試思之若於此見得即於聖
　　賢之言都無窒礙矣(荅徐元聘○以/上文集五條)
　
　
　
　
　
　
　
　
　
　
御纂朱子全書卷四十二
　欽定四庫全書
御纂朱子全書卷四十三
　　性理二
　　　氣質之性(命才附/)
　天命之謂性命便是告劄之類性便是合當做底職事
　　如主簿銷注縣尉巡捕心便是官人氣質便是官人
　　所習尚或寛或猛情便是當㕔處斷事情便是發用
　　處性只是仁義禮智所謂天命之與氣質亦相滚同
　　才有天命便有氣質不能相離若闕一便生物不得
　　既有天命須是有此氣方能承當得此理若無此氣
　　則此理如何頓放天命之性本未嘗偏但氣質所稟
　　却有偏處氣有昏明厚薄之不同然仁義禮智亦無
　　闕一之理但若惻隐多便流為姑息柔懦若羞惡多
　　便有羞惡其所不當羞惡者且如言光必有鏡然後
　　有光必有水然後有光光便是性鏡水便是氣質若
　　無鏡與水則光亦散矣謂如五色若頓在黑多處便
　都黑了入在紅多處便都紅了却看你稟得氣如何
　然此理却只是善既是此理如何得惡所謂惡者却
　是氣也孟子之論盡是說性善至有不善說是陷溺
　是説其初無不善後來方有不善耳若如此却似論
　性不論氣有些不備却得程氏説出氣質来接一接
　便接得有首尾一齊圓備了又曰才又在氣質之下
　如退之説三品等皆是論氣質之性説得儘好只是
　不合不説破箇氣質之性却只是做性説時便不可
　如三品之説便分将来何止三品雖千百可也若荀
　揚則是論氣而不論性故不明既不論性便却将此
　理来昏了又曰皐陶謨中所論寛而栗等九徳皆是
　論反氣質之意只不曾説破氣質耳伯豐曰匡衡疏
　中説治性之道亦是説氣質㽦謂寛而栗等而下一
　字便是工夫先生皆然之或問若是氣質不善可以
　變否曰須是變化而反之如人一已百人十已千則
　雖愚必明雖柔必強
性只是理然無那天氣地質則此理没安頓處但得氣
　之清明則不蔽錮此理順發出来蔽錮少者發出来
　天理勝蔽錮多者則私欲勝便見得本原之性無有
　不善孟子所謂性善周子所謂純粹至善程子所謂
　性之本與夫反本窮源之性是也只被氣質有昏濁
　則隔了故氣質之性君子有弗性者焉學以反之則
　天地之性存矣故説性須兼氣質説方備
論天地之性則專指理言論氣質之性則以理與氣雜
　而言之未有此氣已有此性氣有不存而性却常在
　雖其方在氣中然氣自是氣性自是性亦不相夾雜
　至論其徧體於物無處不在則又不論氣之精粗莫
　不有是理
蜚卿問氣質之性曰天命之性非氣質則無所寓然人
　之氣稟有清濁偏正之殊故天命之正亦有淺深厚
　薄之異要亦不可不謂之性舊見病翁云伊川言氣
　質之性正猶佛書所謂水中鹽味色裏膠清又問孟
　子言性與伊川如何曰不同孟子是剔出而言性之
　本伊川是兼氣質而言要之不可離也所以程子云
　論性不論氣不備論氣不論性不明而某於太極解
　亦云所謂太極者不離乎隂陽而為言亦不雜乎隂
　陽而為言
氣質之性便只是天地之性只是這箇天地之性却從
　那裏過好底性如水氣質之性如殺些醤與鹽便是
　一般滋味
問天理變易無窮由一隂一陽生生不窮繼之者善全
　是天理安得不善孟子言性之本體以為善者是也
　二氣相軋相取相合相乖有平易處有傾側處自然
　有善有惡故稟氣形者有惡有善何足怪語其本則
　無不善也曰此却無過丁復之曰先生解中庸大本
　(云云/)曰既謂之大本只是理善而已才説人欲便是
　氣也亦安得無本但大本中元無此耳
人之性皆善然而有生下来善底有生下来便惡底此
　是氣稟不同且如天地之運萬端而無窮其可見者
　日月清明氣候和正之時人生而稟此氣則為清明
　渾厚之氣須做箇好人若是日月昏暗寒暑反常皆
　是天地之戾氣人若稟此氣則為不好底人何疑人
　之為學却是要變化氣稟然極難變化如孟子道性
　善不言氣稟只言人皆可以為堯舜若勇猛直前氣
　稟之偏自消工夫自成故不言氣稟看来吾性既善
　何故不能為聖賢却是被這氣稟害如氣稟偏於剛
　則一向剛暴偏於柔則一向柔弱之類人一向推托
　道氣稟不好不向前又不得一向不察氣稟之害只
　昏昏地去又不得須知氣稟之害要力去用功克治
　裁其勝而歸於中乃可濓溪云性者剛柔善惡中而
　已故聖人立教俾人自易其惡自至其中而止矣責
　沈言氣質之用狭道學之功大
問孟子言性善伊川謂是極本窮源之性孔子言性相
　近伊川謂是氣質之性固已暁然中庸所謂天命之
　謂性不知是極本窮源之性是氣質之性曰性也只
　是一般天之所命何嘗有異正緣氣質不同便有不
　相似處故孔子謂之相近孟子恐人謂性元来不相
　似遂於氣質内挑出天之所命者説與人道性無有
　不善即子思所謂天命之謂性也
亞夫問氣質之説始於何人曰此起於張程某以為極
　有功於聖門有補於後學讀之使人深有感於張程
　前此未曾有人説到此如韓退之原性中説三品説
　得也是但不曾分明説是氣質之性耳性那裏有三
　品来孟子説性善但説得本原處下面却不曾説得
　氣質之性所以亦費分疏諸子説性惡與善惡混使
　張程之説早出則這許多説話自不用紛爭故張程
　之説立則諸子之説泯矣因舉横渠形而後有氣質
　之性善反之則天地之性存焉故氣質之性君子有
　弗性者焉又舉明道云論性不論氣不備論氣不論
　性不明二之則不是且如只説箇仁義禮智是性世
　閒却有生出来便無状底是如何只是氣稟如此若
　不論那氣這道理便不周匝所以不備若只論氣稟
　這箇善這箇惡却不論那一原處只是這箇道理又
　却不明此自孔子曾子子思孟子理會得後都無人
　説這道理謙之問天地之氣當其昏明駁雜之時則
　其理亦隨而昏明駁雜否曰理却只恁地只是氣自
　如此又問若氣如此理不如此則是理與氣相離矣
　曰氣雖是理之所生然既生出則理管他不得如這
　理寓於氣了日用閒運用都由這箇氣只是氣強理
　弱譬如大禮赦文一時将税都放了相似有那村知
　縣硬自捉縛須要他納緣被他近了更自呌上面不
　應便見得那氣麤而理微又如父子若子不肖父亦
　管他不得聖人所以立教正是要救這些子
性如水流於清渠則清流入汙渠則濁氣質之清者正
　者得之則全人是也氣質之濁者偏者得之則昧禽
　獸是也氣有清濁人則得其清者禽獸則得其濁者
　人大體本清故異於禽獸亦有濁者則去禽獸不逺
　矣
有是理而後有是氣有是氣則必有是理但稟氣之清
　者為聖為賢如寳珠在清泠水中稟氣之濁者為愚
　為不肖如珠在濁水中所謂明明徳者是就濁水中
　揩拭此珠也物亦有是理又如寳珠落在至汙濁處
　然其所稟亦閒有些明處就上面便自不昧如虎狼
　之父子蜂蟻之君臣豺獺之報本雎鳩之有别曰仁
　獸曰義獸是也
或問氣稟有清濁不同曰氣稟之殊其類不一非但清
　濁二字而已今人有聰明事事暁者其氣清矣而所
　為未必皆中於理則是其氣不醇也有謹厚忠信者
　其氣醇矣而所知未必皆逹於理則是其氣不清也
　推此求之可見
人性雖同稟氣不能無偏重有得木氣重者則惻隐之
　心常多而羞惡辭遜是非之心為其所塞而不發有
　得金氣重者則羞惡之心常多而惻隐辭遜是非之
　心為其所塞而不發水火亦然唯隂陽合徳五性全
　備然後中正而為聖人也
氣稟所拘只通得一路極多様或厚於此而薄於彼或
　通於彼而塞於此有人能盡通天下利害而不識義
　理或工於百工技藝而不解讀書如虎豹只知父子
　蜂蟻只知君臣惟人亦然或知孝於親而薄於他人
　如明皇友愛諸弟長枕大被終身不變然而為君則
　殺其臣為父則殺其子為夫則殺其妻便是有所通
　有所蔽是他性中只通得一路故於他處皆礙也是
　氣稟也是利害昏了又問以堯為父而有丹朱以鯀
　為父而有禹如何曰這箇又是二氣五行交際運行
　之際有清濁人適逢其會所以如此
亞夫曰性如日月氣濁者如雲霧先生以為然
人性如一團火煨在灰裏撥開便明
問人有常言某人性如何某物性如何某物性熱某物
　性冷此是兼氣質與所稟之理而言否曰然
退之論才之品有三性之品有五其説勝荀揚諸公多
　矣説性之品便以仁義禮智言之此尤當理説才之
　品若如此推究則有千百種之多姑言其大㮣如此
　正是氣質之説但少一箇氣字耳伊川謂論氣不論
　性不明論性不論氣不備正謂如此如性習逺近之
　類不以氣質言之不可止是二程先生發出此理濓
　溪論太極便有此意漢魏以来忽生文中子已不多
　得至唐有退之所至尤髙大抵義理之在天地閒初
　無泯滅今世無人暁此道理他時必有暁得底人
問二之則不是曰不可分作两段説性自是性氣自是
　氣如何不可分作两段説他所以説不備不明須是
　兩邊都説理方明備故云二之則不是二之者正指
　上两句也(㽦錄云論性不論氣論/氣不論性便是二之)或問明道説生之
　謂性云性即氣氣即性便是不可分两段説曰那箇
　又是説性便在氣稟上稟得此氣理便搭附在上面
　故云性即氣氣即性若只管説氣便是性性便是氣
　更没分暁矣
須是去分别得他同中有異異中有同始得其初那理
　未嘗不同才落到氣上便只是那粗處相同如飢食
　渇飲趨利避害人能之禽獸亦能之若不識箇義理
　便與他一般也又曰惟皇上帝降衷於下民民之秉
　彞這便是異處庶民去之君子存之須是存得這異
　處方能自别於禽獸不可道蠢動含靈皆有佛性與
　自家都一般
問生之謂性一段難看自起頭至惡亦不可不謂之性
　也成兩三截曰此一段極難看但細尋語脈却亦可
　暁上云不是兩物相對而生蓋言性善也曰既言性
　善下却言善固性也然惡亦不可不謂之性却是言
　氣稟之性似與上文不相接曰不是言氣稟之性蓋
　言性本善而今乃惡亦是此性為惡所汨正如水為
　泥沙所混不成不喚做水曰適所問乃南軒之論曰
　敬夫議論出得太早多有差舛此閒有渠論孟解士
　大夫多求之者又難為拒之又問人生而靜當作斷
　句曰只是連下文而不容説作句性自稟賦而言人
　生而靜以上未有形氣理未有所受安得謂之性又
　問纔説性時便已不是性(此處先生所荅記得不切/不敢録次夜再問别錄在)
　(後/)又問凡人説性只是説繼之者善也繼之者善如
　何便指作性曰吾友疑得極是此却是就人身上説
　繼之者善若就向上説則天理方流出亦不可謂之
　性曰生之謂性性即氣氣即性此言人生性與氣混
　合者曰有此氣為人則理具於身方可謂之性又問
　向滕徳粹問生之謂性先生曰且從程先生之説亦
　好當時再三請益先生不荅後来子細看此盖告子
　之言若果如程先生之説亦無害而渠意直是指氣
　為性與程先生之意不同曰程先生之言亦是認告
　子語脈不差果如此説則孟子何必排之則知其發
　端固非矣大抵諸儒説性多説著氣如佛氏亦只是
　認知覺作用為性又問孟注云近世蘇氏胡氏之説
　近此觀二家之説似亦不執著氣曰其流必至此又
　問胡氏説性不可以善惡名似只要形容得性如此
　之大曰不是要形容只是見不明若見得明則自不
　如此敬夫向亦執此説嘗語之云凡物皆有對今乃
　欲作尖斜物何故程先生論性只云性即理也豈不
　是見得明是真有功於聖門又問繼之者善也成之
　者性也至程先生始分明曰以前無人如此説若不
　是見得安能及此第二夜復問昨夜問生之謂性一
　段意有未盡不知纔説性便不是性此是就性未稟
　時説已稟時説曰就已稟時説性者渾然天理而已
　纔説性時則已帯氣矣所謂離了隂陽更無道此中
　最宜分别又問水流而就下以後此是説氣稟否若
　説氣稟則生下已定安得有逺近之别曰此是夾習
　説
問生之謂性一章泳竊意自生之謂性至然惡亦不可
　不謂之性也是本来之性與氣質之性兼説劈頭只
　指箇生字説是兼二者了曰那性字却如何泳曰恐
　只是都説做性泳又問舊來因此以水喻性遂謂天
　道純然一理便是那水本來清陰陽五行交錯雜揉
　而有昏濁便是那水被泥汚了昏濁可以復清者只
　緣他母子清曰然那下愚不移底人却是那臭穢底
　水問也須可以澄治曰也減得些分數因言舊時人
　嘗装恵山泉去京師或時臭了京師人會洗水将沙
　石在筧中上面傾水從筧中下去如此十數番便漸
　如故或問下愚亦可以澄治否泳云恐他自不肯去
　澄治了曰那水雖臭想也未至汚穢在問物如此更
　推不去却似那臭泥相似曰是如此又問自盖生之
　謂性至猶水流而就下也一節是就本来之性曰盖
　生之謂性却是如何泳曰只是提起那一句説又問
　人生而靜以上不容説人生而靜是説那初生時更
　説向上去便只是天命了曰所以大哉乾元萬物資
　始只説是誠之源也至乾道變化各正性命方是性
　在凡人説性只是説繼之者善也便兼氣質了問恐
　只是兼了情曰情便兼質了所以孟子荅告子問性
　却説乃若其情則可以為善矣説仁義禮智却説惻
　隠羞惡恭敬是非去盖性無形影情却有實事只得
　從情上説入去問因情以知性恰似因流以知源舊
　聞蔡季通問康叔臨云凡物有兩端惻隐為仁之端
　是頭端是尾端叔臨以為尾端近聞周荘仲説先生
　云不須如此分曰公如何説曰惻隐是性之動處因
　其動處以知其本體是因流以知其源恐只是尾端
　曰是如此又問皆水也至然不可以濁者不為水也
　一節曰這水只是説氣質泳曰竊謂因物慾之淺深
　可以見氣質之昏明猶因惻隠羞惡可以見仁義之
　端曰也是如此或問氣清底人自無物慾曰也如此
　説不得口之欲味耳之欲聲人人皆然雖是稟得氣
　清纔不檢束便流於慾去又問如此則人不可不加
　澄治之功至置在一隅也一節是説人求以變化氣
　質然變了氣質復還本然之性亦不是在外面添得
　曰是如此又問水之清則性善之謂也至於舜禹有
　天下而不與焉者也一節是言學者去求道不是外
　面添聖人之教人亦不是強人分外做曰此理天命
　也一句亦可見
善固性也然惡亦不可不謂之性也疑與孟子抵牾曰
　這般所在難説卒乍理會未得某舊時所看亦自疑
　但看来看去自是分明今定是不錯不相誤只著工
　夫子細看莫據己見便説前輩説得不是又問草木
　與人物之性一乎曰須知其異而不害其為同知其
　同而不害其為異方得
問人生而靜以上不容説一段曰人生而靜以上即是
　人物未生時人物未生時只可謂之理説性未得此
　所謂在天曰命也纔説性時便已不是性者言纔謂
　之性便是人生以後此理已墮在形氣之中不全是
　性之本體矣故曰便已不是性也此所謂在人曰性
　也大抵人有此形氣則是此理始具於形氣之中而
　謂之性纔是説性便已渉乎有生而兼乎氣質不得
　為性之本體也然性之本體亦未嘗雜要人就此上
　面見得其本體元未嘗離亦未嘗雜耳凡人説性只
　是説繼之者善也者言性不可形容而善言性者不
　過即其發見之端而言之而性之理固可黙識矣如
　孟子言性善與四端是也
問人生而靜以上一段曰程先生説性有本然之性有
　氣質之性人具此形體便是氣質之性才説性此性
　字是雜氣質與本來性説便已不是性這性字却是
　本然性才説氣質底便不是本然底也人生而靜以
　下方有形體可説以上是未有形體如何説
才説性便已不是性也盖才説性時便是兼氣質而言
　矣人生而靜以上不容説人生而靜以上只説得箇
　人生而靜上面不通説盖性須是箇氣質方説得箇
　性字若人生而靜以上只説箇天道下性字不得所
　以子貢曰夫子之言性與天道不可得而聞也便是
　如此所謂天命之謂性者是就人身中指出這箇是
　天命之性不雜氣禀者而言爾若才説性時則便是
　夾氣稟而言所以説時便已不是性也濓溪説性者
　剛柔善惡中而已矣濓溪説性只是此五者他又自
　有説仁義禮智底性時若論氣稟之性則不出此五
　者然氣稟底性便是那四端底性非别有一種性也
　然所謂剛柔善惡中者天下之性固不出此五者然
　細推之極多般様千般百種不可窮究但不離此五
　者爾(以上語類/二十六條)
問人常有清明昏濁之殊此固是氣禀然心不能不隨
　氣禀而少異夫口耳目心皆官也不知天賦之氣質
　不昏明清濁其口耳目而獨昏明清濁其心何也若
　曰心理本不異惟為氣質所拘而不能自明然夷惠
　伊尹非拘於氣質者處物之義乃不若夫子之時孟
　子論三子蓋謂其智不若夫子夫是非之心智也豈
　三子能充其惻隠羞惡辭讓之心而獨於其是非之
　心不能充之乎曰口耳目等亦有昏明清濁之異如
　易牙師曠離婁之徒是其最清者也心亦猶是而已
　夷惠之徒便是未免於氣質之拘者所以孟子以為
　不同道而不願學也(荅朱/飛卿)
問性命若生而知之者渾然盡善則氣自氣理自理两
　不相關不必説氣質自生知而下雖是天理無虧然
　却繋於氣氣清而理明氣濁則理晦二者常合故指
　為氣質之性言此理視氣以為進退非以氣質亦為
　性命也曰生而知者氣極清而理無蔽也學知以下
　則氣之清濁有多寡而理之全缺繋焉耳(荅鄭/子上)
問横渠曰由太虚有天之名由氣化有道之名合虛與
　氣有性之名合性與知覺有心之名横渠所謂性者
　恐兼天地之性氣質之性而言否所謂心者併人心
　道心言否曰非氣無形無形則性善無所賦故凡言
　性者皆因氣質而言但其中自有所賦之理爾人心
　道心亦非有兩物也(荅林/徳久)
問或問曰但其氣質有清濁偏正之殊物欲有淺深厚
　薄之異是以聖之於愚人之與物相與懸絶而不能
　同耳煇竊詳此段所説氣質物欲分聖愚人物處似
　覺可疑若以清濁分聖愚偏正分人物則物欲厚薄
　淺深一句復将何指若謂指聖愚則聖人無物欲之
　私若謂説人物則物又不可以淺深厚薄論未暁曰
　清濁偏正等説乃本正䝉中語而呂博士中庸詳説
　又推明之然亦是将人物賢智愚不肖相對而分言
　之即須如此若大槩而論則人清而物濁人正而物
　偏又細别之則智乃清之清賢乃正之正愚乃清之
　濁不肖乃正之偏而横渠所謂物有近人之性者又
　濁之清偏之正也物欲淺深厚薄乃通為衆人而言
　若作有無則此一等人甚少難入群隊故只得且如
　此下語若以為疑則不若改聖字作賢字亦省得分
　解而聖人自不妨超然出於其外也(荅李/晦叔)
天之生此人如朝廷之命此官人之有此性如官之有
　此職朝廷所命之職無非使之行法治民豈有不善
　天之生此人無不與之以仁義禮智之理亦何嘗有
　不善但欲生此物必須有氣然後此物有以聚而成
　質而氣之為物有清濁昏明之不同稟其清明之氣
　而無物慾之累則為聖禀其清明而未純全則未免
　微有物慾之累而能克以去之則為賢禀其昏濁之
　氣又為物慾之所蔽而不能去則為愚為不肖是皆
　氣禀物欲之所為而性之善未嘗不同也堯舜之生
　所受之性亦如是耳但以其氣禀清明自無物慾之
　蔽故為堯舜初非有所増益於性分之外也故學者
　知性善則知堯舜之聖非是強為識得堯舜做處則
　便識得性善底規模様子而凡吾日用之閒所以去
　人慾復天理者皆吾分内當然之事其勢至順而無
　難(玉山/講義)
孝述謂美惡恐即通書所謂剛柔善惡竊疑清濁以氣
　言剛柔美惡以氣之為質言清濁恐屬天剛柔美惡
　恐屬地清濁屬知美惡屬才清濁分智愚美惡分賢
　不肖上智則清之純而無不美大賢則美之全而無
　不清上智恐以清言大賢恐以美言其實未嘗有偏
　若中庸稱舜知回賢是也下此則所謂智者是得清
　之多而或不足於美所謂賢者是得剛柔一偏之善
　而或不足於清於是始有賢智之偏故其智不得為
　上智其賢不得為大賢雖愚不肖恐亦自有等差盖
　清濁美惡似為氣質中隂陽之分(陽清隂濁/陽善隂惡)故其氣
　錯揉萬變而大要不過此四者但分數參互不齊遂
　有萬殊不知是否曰陳了翁云天氣而地質前輩已
　有此説矣(荅李/孝述)
人生而靜靜者固是性然只有生字便帯却氣質了但
　生字已上又不容説盖此道理未有形見處故今纔
　説性便須帯著氣質無能懸空説得性者繼之者善
　本是説造化發育之功明道此處却是就人性發用
　處説如孟子所謂乃若其情則可以為善之類是也
　伊川所言極本窮源之性乃是對氣質之性而言言
　其氣質雖善惡不同然極本窮源而論之則性未嘗
　不善也(荅王/子合)
友恭竊謂性命主理而言徳氣主身而言性命之理得
　之於身者徳也而其牿亡陷溺之者氣也盖徳無不
　善而氣則有偏善所以成性立命而氣偏則隔之耳
　两端之在身相為消長隨其多寡迭為勝負徳不勝
　氣是無以勝其偏偏日以勝而善日以微則是性命
　之理反亂於氣矣故曰徳不勝氣性命於氣徳勝其
　氣是有以勝其偏善日以充而偏日以化則是性命
　之理不外於徳矣故曰徳勝其氣性命於徳未知是
　否曰氣亦有純有駁不得專以牿亡陷溺為言但徳
　不勝氣則其善者亦出於血氣之稟耳(荅潘/恭叔)
孔孟言性之異未易以片言質然略而論之則夫子雜
　乎氣質而言之孟子乃專言其性之理也雜乎氣質
　而言之故不曰同而曰近盖以為不能無善惡之殊
　但未至如其所習之逺耳以理而言則上帝降衷人
　心之秉彞初豈有二理哉但此理在人有難以指言
　者故孟子之告公都子但以其才與情者明之譬如
　欲觀水之必清而其源不可到則亦觀諸流之未逺
　者而源之必清可知矣(荅宋/深之)
問明道言人生而靜以上不容説曰人生而靜是未發
　時以上即是人物未生之時不可謂性才謂之性便
　是人生以後此理墮在氣質之中不全是性之本體
　矣然其本體又未嘗外此要人即此而見得其不雜
　於此者耳易大傳言繼善是指未生之前孟子言性
　善是指已生之後雖曰已生然其本體初不相雜也
　(荅嚴/時亨)
問程子曰凡人説性只是説繼之者善也孟子言性善
　是也近觀先生荅嚴時亨所問云易大傳言繼之者
　善是指未生之前孟子言性善是指已生之後與程
　子説似若有異曰明道先生之言髙逺宏濶不拘本
　文正意如此處多若執其方而論則所不可通者不
　但此句而已須知性之原本善而其發亦無不善則
　大傳孟子之意初無不同矣(荅歐陽/希遜)
問人物未生時乃是一陰一陽之謂道而天命之流行
　所謂繼之者善便是以上事何故言以上不容説方
　其人物未生固不可謂性及人物既生須著謂之性
　雖則人生已後此理墮在形氣中不全是性之本體
　然氣稟不能無善惡者性之流也義理之有善無惡
　者性之本體也然皆不可不謂之性要在學者隨所
　讀書自去體認取今謂才説性時便已不是性深恐
　啟人致思於杳冥不可致詰之境而大傳言繼善是
　指未生之前則命之道也未可謂之性孟子言性是
　指已生之後乃易大傳所謂成之者性而非所謂繼
　之者善也明道却云凡人説性只是説得繼之者善
　也孟子言性善是也此尤不可暁曰此一段已詳於
　希遜卷中矣明道先生如此處多若以本文論之則
　皆不可暁矣要當㤀言會意别作一格看可也(荅嚴/時亨)
纔説性字便是以人所受而言此理便與氣合了但直
　指其性則於氣中又須見得别是一物始得不可混
　并説也江掾所言物性本惡安有是理來諭已得之
　矣更切涵養為佳耳(荅李/晦叔)
程子曰生之謂性(止/)生之謂也天之付與萬物者謂之
　命物之稟受於天者謂之性然天命流行必二氣五
　行交感凝聚然後能生物也性命形而上者也氣則
　形而下者也形而上者一理渾然無有不善形而下
　者則紛紜雜揉善惡有所分矣故人物既生則即此
　所稟以生之氣而天命之性存焉此程子所以發明
　告子生之謂性之説而以性即氣氣即性者言之也
　○人生氣稟(止/)不可不謂之性也所稟之氣所以必
　有善惡之殊者亦性之理也盖氣之流行性為之主
　以其氣之或純或駁而善惡分焉故非性中本有二
　物相對也然氣之惡者其性亦無不善故惡亦不可
　不謂之性也先生又曰善惡皆天理謂之惡者本非
　惡但或過或不及便如此盖天下無性外之物本皆
　善而流於惡耳○盖生之謂性(止/)水流而就下也性
　則性而已矣何言語之可形容哉故善言性者不過
　即其發見之端而言之而性之韞因可黙識矣如孟
　子之論四端是也觀水之流而必下則水之性下可
　知觀性之發而必善則性之韞善亦可知也○皆水
　也(止/)各自出来此又以水之清濁譬之水之清者性
　之善也流至海而不汚者氣稟清明自㓜而善聖人
　性之而全其天者也流未逺而已濁者氣稟偏駁之
　甚自㓜而惡者也流既逺而方濁者長而見異物而
　遷焉失其赤子之心者也濁有多少氣之昏明純駁
　有淺深也不可以濁者不為水惡亦不可不謂之性
　也然則人雖為氣所昏流於不善而性未嘗不在其
　中特謂之性則非其本然謂之非性則初不離是以
　其如此故人不可以不加澄治之功惟能學以勝氣
　則知此性渾然初未嘗壊所謂元初水也雖濁而清
　者存故非将清来換濁既清則本無濁故非取濁置
　一隅也如此則其本善而已矣性中豈有两物對立
　而並行也哉○此理天命也(止/)此舜有天下而不與
　者也此理天命也該始終本末而言也脩道雖以人
　事而言然其所以脩者莫非天命之本然非人私智
　所能為也然非聖人有不能盡故以舜明之(明道論/性説○)
　(以上文集/十四條)
性者萬物之原而氣稟則有清濁是以有聖愚之異命
　者萬物之所同受而隂陽交運參差不齊是以五福
　六極值遇不一(以下/論命)
安卿問命字有専以理言者有専以氣言者曰也都相
　離不得盖天非氣無以命於人人非氣無以受天所
　命
問先生説命有两種一種是貧富貴賤死生壽夭一種
　是清濁偏正智愚賢不肖一種屬氣一種屬理以僩
　觀之两種皆似屬氣盖智愚賢不肖清濁偏正亦氣
　之所為也曰固然性則命之理而已
命之一字如天命謂性之命是言所稟之理也性也有
　命焉之命是言所以稟之分有多寡厚薄之不同也
問天命謂性之命與死生有命之命不同何也曰死生
　有命之命是帯氣言之氣便有稟得多少厚薄之不
　同天命謂性之命是純乎理言之然天之所命畢竟
　皆不離乎氣但中庸此句乃是以理言之孟子謂性
　也有命焉此性是兼氣稟食色言之命也有性焉此
　命是帯氣言之性善又是超出氣説
問子罕言命若仁義禮智五常皆是天所命如貴賤死
　生壽夭之命有不同如何曰都是天所命稟得精英
　之氣便為聖為賢便是得理之全得理之正稟得清
　明者便英爽稟得敦厚者便温和稟得清髙者便貴
　稟得豐厚者便富稟得久長者便壽稟得衰頽薄濁
　者(一本作衰落孤單者/便為貧為賤為夭)便為愚不肖為貧為賤為夭
　天有那氣生一箇人出來便有許多物隨他來又曰
　天之所命固是均一到氣禀處便有不齊看其稟得
　来如何稟得厚道理也備嘗謂命譬如朝廷誥勑心
　譬如官人一般差去做官性譬如職事一般郡守便
　有郡守職事縣令便有縣令職事職事只一般天生
　人教人許多道理便是付人許多職事(别本云道/理只一般)氣
　稟譬如俸給貴如官髙者賤如官卑者富如俸厚者
　貧如俸薄者壽如三兩年一任又再任者夭者如不
　得終任者朝廷差人做官便有許多物一齊趁後來
問顔淵不幸短命伯牛死曰命矣夫孔子得之不得曰
　有命如此之命與天命謂性之命無分别否曰命之
　正者出於理命之變者出於氣質要之皆天所付予
　孟子曰莫之致而至者命也但當自盡其道則所值
　之命皆正命也因問如今數家之學如康節之説謂
　皆一定而不可易如何曰也只是隂陽盛衰消長之
　理大數可見然聖賢不曽主此説如今人説康節之
　數謂他説一事一物皆有成敗之時都説得膚淺了
聞一問亡之命矣夫此命字是就氣稟上説曰死生壽
　夭固是氣之所稟只看孟子説性也有命焉處便分
　暁擇之問不知命與知天命之命如何曰不同知天
　命謂知其理之所自来譬之於水人皆知其為水聖
　人則知其發源處如不知命處却是説死生壽夭貧
　富貴賤之命也然孟子又説當順受其正若一切任
　其自然而立乎巖牆之下則又非其正也
履之説子温而厲威而不猛恭而安因問得清明之氣
　為聖賢昏濁之氣為愚不肖氣之厚者為富貴薄者
　為貧賤此固然也然聖人得天地清明中和之氣宜
　無所虧欠而夫子反貧賤何也豈時運使然耶抑其
　所稟亦有不足耶曰便是稟得來有不足他那清明
　也只管得做聖賢却管不得那富貴稟得那髙底則
　貴禀得厚底則富稟得長底則壽貧賤夭者反是夫
　子雖得清明者以為聖人然稟得那低底薄底所以
　貧賤顔子又不如孔子又稟得那短底所以又夭又
　問一隂一陽宜若停匀則賢不肖宜均何故君子常
　少而小人常多曰自是他那物事駁雜如何得齊且
　以撲錢譬之純者常少不純者常多自是他那氣駁
　雜或前或後所以不能得他恰好如何得均平且以
　一日言之或隂或晴或風或雨或寒或熱或清爽或
　鶻突一日之閒自有許多變便可見矣又問雖是駁
　雜然畢竟不過只是一隂一陽二氣而已如何會恁
　地不齊曰便是不如此若只是两箇單底隂陽則無
　不齊緣是他那物事錯揉萬變所以不能得他恰好
　又問如此則天地生聖賢又只是偶然不是有意矣
　曰天地那裏説我特地要生箇聖賢出来也只是氣
　數到那裏恰相凑著所以生出聖賢及至生出則若
　天之有意焉耳
敬子問自然之數曰有人稟得氣厚者則福厚氣薄者
　則福薄稟得氣之英華者則富盛衰颯者則卑賤氣
　長者則壽氣短者則夭折此必然之理問神仙之説
　有之乎曰誰人説無誠有此理只是他那工夫大段
　難做除非百事棄下辦得那般工夫方做得又曰某
　見名寺中所畫諸祖師人物皆魁偉雄傑宜其傑然
　有立如此所以妙喜賛某禪師有曰當初若非這箇
　定是做箇渠魁觀之信然其氣貌如此則世之所謂
　富貴利逹聲色貨利如何籠絡得他住他視之亦無
　足以動其心者或問若非佛氏收拾去能從吾儒之
　教不知如何曰他又也未是那無文王猶興底只是
　也須做箇特立獨行底人所為必可觀若使有聖人
　收拾去可知大段好只是當時吾道黑淬淬地只有
　些章句詞章之學他如龍如虎這些藝解都束縛他
　不住必決去無疑也煞被他引去了好人可畏可畏
問富貴有命如後世鄙夫小人當堯舜三代之世如何
　得富貴曰當堯舜三代之世不得富貴在後世則得
　富貴便是命曰如此則氣稟不一定曰以此氣遇此
　時是他命好不遇此時便是有所謂資適逢世是也
　如長平死者四十萬但遇白起便如此只他相撞著
　便是命
聖賢在上則其氣中和不然則其氣偏行故有得其氣
　清聰明而無福祿者亦有得其氣濁有福祿而無知
　者皆其氣數使然堯舜禹臯文武周召得其正孔孟
　夷齊得其偏者也至如極亂之後五代之時又却生
　許多聖賢如祖宗諸臣者是極而復者也(揚録云碩/果不食之)
　(理/)如大睡一覺及醒時却有精神(揚録此下云今却/詭詐玩弄未有醒)
　(時非積亂之甚五六十年即/定氣息未蘇了是大可憂也)
問伊川横渠命遇之説曰所謂命者如天子命我作甚
　官其官之閒易繁難甚處做得甚處做不得便都是
　一時命了自家只得去做故孟子只説莫非命也却
　有箇正與不正所謂正命者盖天之始初命我如事
　君忠事父孝便有許多條貫在裏至於有厚薄淺深
　這却是氣稟了然不謂之命不得只不是正命如桎
　梏而死喚做非命不得盖緣他當時稟得箇乖戾之
　氣便有此然謂之正命不得故君子戰兢如臨深履
　薄盖欲順受其正者而不受其不正者且如説當死
　於水火不成便自赴水火而死而今只恁地看不必
　去生枝節説命説遇説同説異也
問命矣夫這只是説他一身氣數止於此否曰是他稟
　受得来只恁地這命便似向来説人心相似是有两
　般命却不是有两箇命有兼血氣説底有全説理底
遺書論命處注云聖人非不知命然於人事不得不盡
　如何曰人固有命只是不可不順受其正如知命者
　不立乎巖牆之下是若謂其有命却去巖牆之下立
　萬一倒覆壓處却是専言命不得人事盡處便是命
横渠云所不可變者惟壽夭耳要之此亦可變但大槩
　如此
問莫之致而至者命也如比干之死以理論之亦可謂
　之正命若以氣論之恐非正命曰如何恁地説得盡
　其道而死者皆正命也當死而不死却是失其正命
　此等處當活看如孟子説桎梏而死者非正命須是
　看得孟子之意如何且如公冶長雖在縲紲非其罪
　也若當時公冶長死於縲紲不成説他不是正命有
　罪無罪在我而已古人所以殺身以成仁且身已死
　矣又成箇甚底直是要看此處孟子謂舍生取義又
　云志士不忘在溝壑勇士不忘喪其元學者須是於
　此處見得定臨利害時便将自家斬剉了也須壁立
　萬仞始得而今人有小利害便生計較説道恁地死
　非正命如何得
天地自有箇無心之心復卦一陽生於下這便是生物
　之心又如所謂惟皇上帝降衷于下民天道福善禍
　淫這便自分明有箇人在裏主宰相似心是他本領
　情是他箇意思又問如何見天地之情曰人正大便
　也見得天地之情正大天地只是正大未嘗有些子
　邪處未嘗有些子小處
問命之不齊恐不是真有為之賦予如此只是二氣錯
　綜參差隨其所值因各不齊皆非人力所與故謂之
　天所命否曰只是從大原中流出来模様似恁地不
　是真有為之賦予者那得箇人在上面分付這箇詩
　書所説便似有箇人在上恁地如帝乃震怒之類然
　這箇亦只是理如此天下莫尊於理故以帝名之惟
　皇上帝降衷于下民降便有主宰意問大哉乾元萬
　物資始乾道變化各正性命萬物盈乎两閒生生不
　窮日往則月來寒往則暑来風雷之所以鼓動山川
　之所以流峙皆蒼蒼者實有以主其造化之權耶抑
　只是太極為萬化樞紐故萬物自然如此曰此與前
　只一意(以上語類/十九條)
世以人生年月日時所值支幹納音推知其人吉凶壽
　夭窮逹者其術雖若淺近然學之者亦往往不能造
　其精微盖天地所以生物之機不越乎隂陽五行而
　已其屈伸消息錯綜變化固已不可勝窮而物之所
　賦賢愚貴賤之不同特昏明厚薄毫釐之差耳而可
　易知其説哉徐君嘗為儒則嘗知是説矣其用志之
　密微而言之多中也固宜世之君子倘一過而問焉
　豈惟足以信徐君之術而振業之亦足以知夫得於
　有生之初者其賦與分量固已如是富貴榮顯固非
　貪慕所得致而貧賤禍患固非巧力所可辭也直道
　而行致命遂志一變末俗以復古人忠厚亷恥之餘
　風則或徐君之助也雖然與人子言依於孝與人臣
　言依於忠夭壽固不貳矣必脩身以俟之乃可以立
　命徐君其亦謹其所以言者哉(贈徐端/叔命序)
問某比欲窮理而事物紛紜未能有灑落處近惟見得
　富貴果不可求貧賤果不可逃耳曰此是就命上理
　會須更就義上看當求與不當求當避與不當避更
　看自家分上所以求之避之之心是欲如何且其得
　喪榮辱與自家義理之得失利害孰為重輕則當有
　以處此矣(荅朱/飛卿)
問人生有壽夭氣也賢愚亦氣也壽夭出於氣故均受
　生而有顔子盜跖之不同賢愚出於氣故均性善而
　有堯桀之或異然竊疑天地閒只是一氣所以為壽
　夭者此氣也所以為賢愚者亦此氣也今觀盜跖極
　愚而壽顔子極賢而夭如是則壽夭之氣與賢愚之
　氣容或有異矣明道誌程邵公墓云以其閒遇之難
　則其數或不能長亦宜矣吾兒其得氣之精一而數
　之局者與詳味此説氣有清濁有長短其清者固所
　以為賢然雖清而短故於數亦短其濁者固所以為
　愚然雖濁而長故其數亦長不知果然否曰此説得
　之貴賤貧富亦是如此但三代以上氣數醇濃故氣
　之清者必厚必長而聖賢皆貴且壽且富以下反是
　(荅鄭子上○以/上文集三條)
問情與才何别曰情只是所發之路陌才是會恁地去
　做底且如惻隐有懇切者有不懇切者是則才之有
　不同又問如此則才與心之用相類曰才是心之力
　是有氣力去做底心是管攝主宰者此心之所以為
　大也心譬水也性水之理也性所以立乎水之靜情
　所以行乎水之動欲則水之流而至於濫也才者水
　之氣力所以能流者然其流有急有緩則是才之不
　同伊川謂性稟於天才稟於氣是也(以下/論才)
性者心之理情者心之動才便是那情之會恁地者情
　與才絶相近但情是遇物而發路陌曲折恁地去底
　才是那會如此底要之千頭萬緒皆是從心上來
或問集注言才猶材質才與材字之别如何曰才字是
　就理義上説材字是就用上説孟子上説人見其濯
　濯也則以為未嘗有材是用木旁材字便是指適用
　底説非天之降才爾殊便是就理義上説又問才字
　是以其能解作用底説材質是合形體説否曰是兼
　形體説便是説那好底材又問如説材料相似否曰
　　是(以上語/類三條)
　孟子程子所説才字之意不同既是聖賢之言後學如
　　何便敢判斷但此事道理只就自己身上體認便自
　　見得而其所以為是非得失者亦不容無分别也如
　　集註中以程子為密即是見得孟子所説未免少有
　　疎處今但以程子為主而推其説以隂補孟子之不
　　足則於理無遺而两書之説亦不至甚相妨矣(荅林/叔和)
　　(○文/集)
　
　
　
　
　
　
　
御纂朱子全書卷四十三
　欽定四庫全書
御纂朱子全書卷四十四
　　性理三
　　　心
　致道謂心為太極林正卿謂心具太極致道舉以為問
　　先生曰這般處極細難説看來心有動靜其體則謂
　　之易其理則謂之道其用則謂之神直卿退而發明
　　曰先生道理精熟容易説出來須至極賀孫問其體
　　則謂之易體是如何曰體不是體用之體恰似説體
　　質之體猶云其質則謂之易理即是性這般所在當
　　活看如心字各有地頭説如孟子云仁人心也仁便
　　是人心這説心是合理説如説顔子其心三月不違
　　仁是心為主而不違乎理就地頭看始得
　心之理是太極心之動靜是隂陽
　惟心無對
　問靈處是心抑是性曰靈處只是心不是性性只是理
問知覺是心之靈固如此抑氣之為耶曰不専是氣是
　先有知覺之理理未知覺理與氣合便能知覺譬如
　這燭火是因得這脂膏便有許多光燄問心之發處
　是氣否曰也只是知覺
問心是知覺性是理心與理如何得貫通為一曰不須
　去著貫通本来貫通如何本來貫通曰理無心則無
　著處
心者氣之精爽
發明心字曰一言以蔽之曰生而已天地之大徳曰生
　人受天地之氣而生故此心必仁仁則生矣
心須兼廣大流行底意看又須兼生意看且如程先生
　言仁者天地生物之心只天地便廣大生物便流行
　生生不窮
心與理一不是理在前靣為一物理便在心之中心包
　蓄不住隨事而發因笑云説到此自好笑恰似那藏
　相似除了經函裏面㸃燈四方八面皆如此光明粲
　爛但今人亦少能看得如此
問心之為物衆理具足所發之善固出於心至所發不
　善皆氣禀物欲之私亦出於心否曰固非心之本體
　然亦是出於心也又問此所謂人心否曰是子升因
　問人心亦兼善惡否曰亦兼説
問形體之動與心相關否曰豈不相關自是心使他動
　曰喜怒哀樂未發之前形體亦有運動耳目亦有視
　聽此是心已發抑未發曰喜怒哀樂未發又是一般
　然視聽行動亦是心向那裏若形體之行動心都不
　知便是心不在行動都没理會了説甚未發未發不
　是漠然全不省亦常醒在這裏不恁地困
問惻隐羞惡喜怒哀樂固是心之發暁然易見處如未
　惻隐羞惡喜怒哀樂之前便是寂然而靜時然豈得
　塊然槁木其耳目亦必有自然之聞見其手足亦必
　有自然之舉動不審此時喚作如何曰喜怒哀樂未
　發只是這心未發耳其手足運動自是形體如此
問五行在人為五臟然心却具得五行之理以心虚靈
　之故否曰心屬火緣是箇光明發動底物所以具得
　許多道理
問人心形而上下如何曰如肺肝五臟之心却是實有
　一物若今學者所論操舍存亡之心則自是神明不
　測故五臟之心受病則可用藥補之這箇心則非菖
　蒲茯苓所可補也問如此則心之理乃是形而上否
　曰心比性則微有迹比氣則自然又靈
問先生嘗言心不是這一塊義剛竊謂滿體皆心也此
　特其樞紐耳曰不然此非心也乃心之神明升降之
　舍人有病心者乃其舍不寧也凡五臟皆然心豈無
　運用須常在軀殻之内譬如此建陽知縣須常在衙
　裏始管得這一縣也義剛曰然則程子言心要在腔
　子裏謂當在舍之内而不當在舍之外耶曰不必如
　此若言心不可在脚上又不可在手上只得在這些
　子上也
漢卿問心如箇藏四方八面都恁地光明皎潔如佛家
　所謂六牕中有一猴這邉呌也應那邉呌也應曰佛
　家説心處儘有好處前輩云勝於楊墨
心字只一箇字母故性情字皆從心
張子合性與知覺有心之名則恐不能無病便似性外
　别有一箇知覺了
范淳夫之女謂心豈有出入伊川曰此女雖不識孟子
　却能識心此一段説話正要人看孟子舉孔子之言
　曰出入無時莫知其郷此别有説伊川言淳夫女却
　能識心心却易識只是不識孟子之意
盡心如明鏡無些子蔽翳只看鏡子若有些少照不見
　處便是本身有些塵汚如今人做事有些子鶻突窒
　礙便只是自家見不盡此心本來虚靈萬理具備事
　事物物皆所當知今人多是氣質偏了又為物欲所
　蔽故昏而不能盡知聖賢所以貴於窮理
且如秀才要讀書要讀這一件又要讀那一件又要學
　寫字又要學作詩這心一齊都出外去所以伊川教
　人直是都不去他處用其心也不要人學冩字也不
　要人學作文章這不是僻道理是合如此人只有一
　箇心如何分做許多去若只管去閒處用了心到得
　合用處於這本來底都不得力且看從古作為文章
　之士可以傳之不朽者今看来那箇喚做知道也是
　當初心下只趨向那邉都是做外去了只是要得寡
　欲存這心最是難以湯武聖人孟子猶説湯武反之
　也反復也反復得這本心如不邇聲色不殖貨利只
　為要存此心觀旅獒之書一箇獒受了有甚大事而
　反復切諫以此見欲之可畏無小大皆不可忽
問呂與叔云未發之前心體昭昭具在已發乃心之用
　南軒辨昭昭為已發恐太過否曰這辨得亦沒意思
　敬夫太聰明看道理不子細伊川所謂凡言心者皆
　指已發而言呂氏只是辨此一句伊川後来又救前
　説曰凡言心者皆指已發而言此語固未當心一也
　有指體而言者寂然不動是也有指用而言者感而
　遂通是也惟觀其所見如何此語甚圓無病大抵聖
　賢之言多是略發箇萌芽更在後人推䆒演而伸觸
　而長然亦須得聖賢本意不得其意則從那處推得
　出来
問心本是箇動物不審未發之前全是寂然而靜還是
　靜中有動意曰不是靜中有動意周子謂靜無而動
　有靜不是無以其未形而謂之無非因動而後有以
　其可見而謂之有耳横渠心統性情之説甚善性是
　靜情是動心則兼動靜而言或指體或指用隨人所
　看方其静時動之理只在伊川謂當中時耳無聞目
　無見然見聞之理在始得及動時又只是這静底淳
　舉伊川以動之端為天地之心曰動亦不是天地之
　心只是見天地之心如十月豈得無天地之心天地
　之心流行只自若元亨利貞元是萌芽初出時亨是
　長枝葉時利是成遂時貞是結實歸宿處下梢若無
　這歸宿處便也無這元了惟有這歸宿處元又從此
　起元了又貞貞了又元萬古只如此循環無窮所謂
　維天之命於穆不已説已盡了十月萬物收歛寂無
　蹤跡到一陽動處生物之心始可見曰一陽之復在
　人言之只是善端萌處否曰以善言之是善端方萌
　處以徳言之昏迷中有悔悟向善意便是復如睡到
　忽然醒覺處亦是復底氣象又如人之沈滯道不得
　行到極處忽少亨逹雖未大行已有可行之兆亦是
　復這道理千變萬化隨所在無不渾淪
此心至靈細入豪芒纖芥之間便知便覺六合之大莫
　不在此又如古初去今是㡬千萬年若此念纔發便
　到那裏下面方来又不知是㡬千萬年若此念才發
　便也到那裏這箇神明不測至虚至靈是甚次第然
　人莫不有此心多是但知有利欲被利欲将這箇心
　包了起居動作只是有甚可喜物事有甚可好物事
　一念才動便是這箇物事
問論語一書未嘗説一心字至孟子只管拈人心字説
　来説去曰推是心曰求放心曰盡心曰赤子之心曰
　存心莫是孔門學者自知理會箇心故不待聖人苦
　口到孟子時世變既逺人才漸漸不如古故孟子極
　力與言要他從箇本原處理會否曰孔門雖不曽説
　心然荅弟子問仁處非理會心而何仁即心也但當
　時不説箇心字耳此處當自思之亦未是大疑處
李徳之問明道因脩橋尋長梁後每見林木之佳者必
　起計度之心因語學者心不可有一事某竊謂凡事
　須思而後通安可謂心不可有一事曰事如何不思
　但事過則不留於心可也明道肚裏有一條梁不如
　今人有㡬條梁拄在肚裏佛家有流注想水本流将
　去有些滲漏處便留滯
問心要在腔子裏若慮事應物時心當如何曰思慮應
　接亦不可廢但身在此則心合在此曰然則方其應
　接時則心在事上事去則此心亦不管著曰固是要
　如此
問人心要活則周流無窮而不滯於一隅如何是活曰
　心無私便可推行活者不死之謂
外患不能入是有主則實也外邪不能入是有主則虚
　也自家心裏只有這箇為主别無物事外邪從何處
　入豈不謂之虚乎然他説有主則虚者實字便已在
　有主上了又曰有主則實者自家心裏有主外患所
　不能入此非實而何無主則實者自家心裏既無以
　為之主則外邪却入来實其中此又安得不謂之實
　乎
問何謂主一曰無適之謂一一只是不走作又問思其
　所當思如何曰却不妨但不可胡思且只得思一件
　事如思此一事又别思一件事便不可
心定者其言重以舒两句言發於心心定則言必審故
　的確而舒遲不定則内必紛擾有不待思而發故淺
　易而急迫此亦志動氣之驗也
問心是郛郭便包了性否先生首肯曰是也如横渠心
　統性情一句乃不易之論孟子説心許多皆未有似
　此語端的子細看便見其他諸子等書皆無依稀似
　此
方賔王以書問云心者性之郛郭當是言存主統攝處
　可學謂郛郭是包括心具此理如郛郭中之有人曰
　方説句慢問以窮理為用心於外是誰説曰是江西
　説又問發見説話未是如此則全賴此些時節如何
　倚靠曰湖南皆如此説曰孟子告齊王乃是欲因而
　成就之若只執此便不是曰然又問榖種之必生如
　人之必仁如此却是以生譬仁榖種之生乃生之理
　乃得此生理以為仁曰必當為有又解南軒發是心
　體無時而不發云及其既發則當事而存而為之宰
　者也可學謂心豈待發而為之宰曰此一段強解南
　軒説多差
心妙性情之徳妙是主宰運用之意
伊川初嘗曰凡言心者皆指已發而言後復曰此説未
　當五峰却守其前説以心為已發性為未發将心性
　二字對説知言中如此處甚多
人心但以形氣所感者而言爾具形氣謂之人合義理
　謂之道有知覺謂之心
陽明勝則徳性用陰濁勝則物欲行只将自家意思體
　驗便見得人心虚靜自然清明才為物欲所蔽便隂
　隂地黑暗了此隂濁所以勝也
大其心則能體天下之物世人之心止於見聞之狹故
　不能體天下之物惟聖人盡性故不以所見所聞梏
　其心故大而無外其視天下無一物非我他只是説
　一箇大與小孟子謂盡心則知性知天以此盖盡心
　則只是極其大心極其大則知性知天而無有外之
　心矣道夫問今未到聖人盡心處則亦莫當推去否
　曰未到那裏也須知説聞見之外猶有我不聞不見
　底道理在若未知聞見之外猶有道理則亦如何推
　得要之此亦是横渠之意然孟子之意則未必然道
　夫曰孟子本意當以大學或問所引為正曰然孟子
　之意只是説窮理之至則心自然極其全體而無餘
　非是要大其心而後知性知天也道夫曰只如横渠
　所説亦自難下手曰便是横渠有時自要恁地説似
　乎只是懸空想像而心自然大這般處元只是格物
　多後自然豁然有箇貫通處這便是下學而上逹也
　孟子之意只是如此
大其心則能遍體天下之物體猶仁體事而無不在言
　心理流行脈絡貫通無有不到茍一物有未體則便
　有不到處包括不盡是心為有外盖私意閒隔而物
　我對立則雖至親且未必能無外矣故有外之心不
　足以合天心
問物有未體則心為有外體之義如何曰此是置心在
　物中究見其理如格物致知之義與體用之體不同
横渠云物有未體則心為有外又曰有外之心不足以
　合天心盖天大無外物無不包物理所在一有所遺
　則吾心為有外便與天心不相似
或問如何是有外之心曰只是有私意便内外扞格只
　見得自家身己凡物皆不與己相關便是有外之心
問心如何能通以道使無限量曰心不是横門硬迸教
　大得須是去物欲之蔽則清明而無不知窮事物之
　理則脱然有貫通處横渠曰不以聞見梏其心大其
　心則能體天下之物所謂通之以道便是脱然有貫
　通處若只守聞見便自然狹窄了
心生道也此句是張思叔所記疑有欠闕處必是當時
　改作行文所以失其文意伯豐云何故入在近思錄
　中曰如何敢不載但恐有闕文此四字説不盡
心生道也人有是心斯具是形以生惻隐之心生道也
　如何曰天地生物之心是仁人之禀賦接得此天地
　之心方能有生故惻隐之心在人亦為生道也
心生道也心乃生之道惻隐之心人之生道也乃是得
　天之心以生生物便是天地之心
問心生道也一段上面心生道莫是指天地生物之心
　下面惻隠之心人之生道莫是指人所得天地之心
　以為心盖在天只有此理若無那形質則此理無安
　頓處故曰有是心斯具是形以生上面猶言繼善下
　面猶言成性曰上面心生道也全然做天底也不得
　盖理只是一箇渾然底人與天地混合無閒
心只是放寛平便大不要先有一私意隔礙便大心大
　則自然不急迫如有禍患之来亦未須驚恐或有所
　獲亦未須便歡喜在少閒亦未必不禍更轉為福福
　更轉為禍荀子言君子大心則天而道小心則畏義
　而節盖君子心大則是天心心小則文王之翼翼皆
　為好也小人心大則放肆心小則是褊隘私吝皆不
　好也(以上語類/四十九條)
人之有生性與氣合而已然即其已合而析言之則性
　主於理而無形氣主於形而有質以其主理而無形
　故公而無不善以其主形而有質故私而或不善以
　其公而善也故其發皆天理之所行以其私而或不
　善也故其發皆人欲之所作此舜之戒禹所以有人
　心道心之别盖自其根本而已然非謂氣之所為有
　過不及而後流於人欲也然但謂之人心則固未以
　為悉皆邪惡但謂之危則固未以為便致凶咎但既
　不主於理而主於形則其流為邪惡以致凶咎亦不
　難矣此其所以為危非若道心之必善而無惡有安
　而無傾有凖的而可憑據也故必其致精一於此两
　者之間使公而無不善者常為一身萬事之主而私
　而或不善者不得與焉則凡所云為不待擇於過與
　不及之間而自然無不中矣(凡物剖判之初且當論/其善不善二者既分之)
　(後方可論其中不中惟精惟一所以審其善不善也/允執厥中則無過不及而自得中矣非精一以求中)
　(也/)此舜戒禹之本意而序文述之固未嘗直以形氣
　之發盡為不善而不容其有清明純粹之時如来諭
　之所疑也但此所謂清明純粹者既屬乎形氣之偶
　然則亦但能不隔乎理而助其發揮耳不可便認以
　為道心而欲据之以為精一之地也如孟子雖言夜
　氣而其所欲存者乃在乎仁義之心非直以此夜氣
　為主也雖言飬氣而其所用力乃在乎集義非直就
　此氣中擇其無過不及者而養之也來諭主張氣字
　太過故於此有不察其他如分别中氣過不及處亦
　覺有差但既無與乎道心之微故有所不暇辨耳(荅/蔡)
　(季/通)
䝉示及荅胡彪二書呂氏中庸辨發明親切警悟多矣
　然有未喻敢條其所以而請於左右荅廣仲書切中
　學者之病然愚意竊謂此病正坐平時燭理未明涵
　養未熟以故事物之来無以應之若曰於事物紛至
　之時精察此心之所起則是似更於應事之外别起
　一念以察此心以心察心煩擾益甚且又不見事物
　未至時用力之要此某所以不能無疑也儒者之學
　大要以窮理為先盖凡一物有一理須先明此然後
　心之所發輕重長短各有凖則書所謂天敘天秩天
　命天討孟子所謂物皆然心為甚者皆謂此也若不
　於此先致其知但見其所以為心者如此識其所以
　為心者如此泛然而無所凖則則其所存所發亦何
　自而中於理乎且如釋氏擎拳豎拂運水般柴之説
　豈不見此心豈不識此心而卒不可與入堯舜之道
　者正為不見天理而専認此心以為主宰故不免流
　於自私耳前輩有言聖人本天釋氏本心盖謂此也
　来示又謂心無時不虚某以為心之本體固無時不
　虚然而人欲己私汨没乆矣安得一旦遽見此境界
　乎故聖人必曰正其心而正心必先誠意誠意必先
　致知其用力次第如此然後可以得心之正而復其
　本體之虚亦非一日之力矣今直曰無時不虚又曰
　既識此心則用無不利此亦失之太快而流於異學
　之歸矣若儒者之言則必也精義入神而後用無不
　利可得而語矣孟子存亾出入之説亦欲學者操而
　存之耳似不為識此心發也若能常操而存即所謂
　敬者純矣純則動靜如一而此心無時不存矣今也
　必曰動處求之則是有意求免乎静之一偏而不知
　其反倚乎動之一偏也然能常操而存者亦是顔子
　地位以上人方可言此今又曰識得便能守得則僕
　亦恐其言之易也明道先生曰既能體之而樂則亦
　不患不能守須如此而言方是攧撲不破絶滲漏無
　病敗耳髙明之意大抵在於施為運用處求之正禪
　家所謂石火電光底消息也而於優游涵泳之功似
　未甚留意是以求之太迫而得之若驚資之不深而
　發之太露易所謂寛以居之者正為不欲其如此耳
　(荅張/欽夫)
釋氏雖自謂惟明一心然實不識心體雖云心生萬法
　而實心外有法故無以立天下之大本而内外之道
　不備然為其説者猶知左右迷藏曲為隐諱終不肯
　言一心之外别有大本也若聖門所謂心則天叙天
　秩天命天討惻隐羞惡是非辭讓莫不該備而無心
　外之法故孟子曰盡其心者知其性也知其性則知
　天矣存其心養其性所以事天也是則天人性命豈
　有二理哉而今之為此道者反謂此心之外别有大
　本為仁之外别有盡性至命之方竊恐非惟孤負聖
　賢立言埀後之意平生承師問道之心竊恐此説流
　行反為異學所攻重為吾道之累(荅張/欽夫)
求放心不須注解只日用十二時中常切照管不令放
　出即久久自見功效義理自明持守自固不費氣力
　也(荅李/叔文)
易傳所謂雖無邪心而不合正理者實該動静而言如
　燕居獨處之時物有来感理所當應而此心頑然固
　執不動則雖無邪心而只此不動處便非正理又如
　應事接物處理當如彼而吾所以應之者乃如此則
　雖未必出於有意之私然只此亦是不合正理既有
　不合正理則非邪妄而何恐不可専以荘敬持養此
　心既存為無邪心而必以未免紛擾敬不得行然後
　為有妄之邪心也所論近世識心之弊則深中其失
　古人之學所貴於存心者盖将推此以窮天下之理
　今之所謂識心者乃欲恃此而外天下之理是以古
　人知益崇而禮益卑今人則論益髙而其狂妄恣睢
　也愈甚得失亦可見矣(荅方/賔王)
人心自是不容去除但要道心為主即人心自不能奪
　而亦莫非道心之所為矣然此處極難照管須臾閒
　斷即人欲便行矣(荅鄭/子上)
此心之靈其覺於理者道心也其覺於欲者人心也(荅/鄭)
　(子/上)
問人心是箇靈底物如日閒未應接之前固是寂然未
　發於未發中固常恁地惺不恁瞑然不省若夜閒有
　夢之時亦是此心之已動猶晝之有思如其不夢未
　覺正當大寐之時此時謂之寂然未發則全沈沈瞑
　瞑萬事不知不省與木石盖無異與死相去亦無㡬
　不可謂寂然未發不知此時心體何所安存所謂靈
　底何所寄寓聖人與常人於此時所以異者如何而
　學者工夫此時又以何為驗也曰寤寐者心之動静
　也有思無思者又動中之動静也有夢無夢者又静
　中之動静也但寤陽而寐隂寤清而寐濁寤有主而
　寐無主故寂然感通之妙必於寤而言之(荅陳/安卿)
問来教云寤寐者心之動静也云云淳思此竊謂人生
　具有隂陽之氣神發於陽魄根於隂心也者則麗隂
　陽而乘其氣無閒於動静即神之所會而為魄之主
　也晝則隂伏藏而陽用事陽主動故神運魄隨而為
　寤夜則陽伏藏而隂用事隂主静故魄定神蟄而為
　寐神之運故虚靈知覺之體灼然呈露有苖裔之可
　尋如一陽復後萬物之有春意焉此心之寂感所以
　為有主神之蟄故虚靈知覺之體沈然潜隐悄無蹤
　跡如純坤之月萬物之生性不可窺其眹焉此心之
　寂感所以不若寤之妙而於寐也為無主然其中實
　未嘗泯而有不可測者存呼之則應驚之則覺則是
　亦未嘗無主而未嘗不妙也故自其大分言之寤陽
　而寐隂而心之所以為動靜也細而言之寤之有思
　者又動中之動而為陽之陽也無思者又動中之静
　而為陽之隂也寐之有夢者又静中之動而為隂之
　陽也無夢者又静中之静而為隂之隂也又錯而言
　之則思之有善與惡者又動中之動陽明隂濁也無
　思而善應與妄應者又動中之静陽明隂濁也夢之
　有正與邪者又静中之動陽明隂濁也無夢而易覺
　與難覺者又静中之静陽明隂濁也一動一静循環
　交錯聖人與衆人則同而所以為陽明隂濁則異聖
　人於動静無不一於清明純粹之主而衆人則雜焉
　而不齊然則人之學力所係於此亦可以驗矣曰得
　之(荅陳/安卿)
問程子以心使心之説竊謂此二心字只以人心道心
　判之自明白盖上心字即是道心專以理義言之也
　下心字即是人心而以形氣言之也以心使心則是
　道心為一身之主而人心其聽命也曰亦是如此然
　觀程先生之意只是説自作主宰耳(荅陳/安卿)
問頃䝉見教云往者同安因聞鐘聲遂悟收心之法顯
　父不揆驗之信然曰當時所説聞鐘聲者本意不謂
　如此但言人心出入無時鐘之一聲未息而吾之心
　已屢變矣(荅張/敬之)
胡文定公所謂不起不滅心之體方起方滅心之用能
　常操而存則雖一日之閒百起百滅而心固自若者
　自是好語但讀者當知所謂不起不滅者非是塊然
　不動無所知覺也又非百起百滅之中别有一物不
　起不滅也但此心瑩然全無私意是則寂然不動之
　本體其順理而起順理而滅斯乃所以感而遂通天
　下之故者云爾(荅石/子重)
心説甚善但恐更須收歛造約為佳耳以心使心所疑
　亦善盖程子之意亦謂自作主宰不使其散漫走作
　耳如孟子云操則存云求放心皆是此類豈以此使
　彼之謂耶但今人著箇察識字便有箇尋求捕捉之
　意與聖賢所云操存主宰之味不同此豪釐閒須看
　得破不爾則流於釋氏之説矣(荅石/子重)
来書云夫子語仁以克己為要佛氏論性以無心為宗
　而以龜山心不可無之説為非某謂所謂己者對物
　之稱乃是私認為己而就此起計較生愛欲故當克
　之克之而自復於禮則仁矣心乃本有之物虚明純
　一貫徹感通所以盡性體道皆由於此今以為妄而
　欲去之又自知其不可而曰有真心存焉(此亦来/書之語)則
　又是有心矣如此則無心之説何必全是而不言無
　心之説何必全非乎若以無心為是則克己乃是有
　心無心何以克己若以克己為是則請從事於斯而
　足矣又何必克己於此而無心於彼為此二本而枝
　其辭也(荅李/伯諌)
心一而已所謂覺者亦心也今以覺求心以覺用心紛
　拏迫切恐其為病不但揠苖而已不若日用之間以
　敬為主而勿忘焉則自然本心不昧隨物感通不待
　致覺而無不覺矣故孔子只言克己復禮而不言致
　覺用敬孟子只言操存舍亡而不言覺存昧亾謝先
　生雖喜以覺言仁然亦曰心有知覺而不言知覺此
　心也(荅游/誠之)
心體固本静然亦不能不動其用固本善然亦能流而
　入於不善夫其動而流於不善者固不可謂心體之
　本然然亦不可不謂之心也但其誘於物而然耳故
　先聖只説操則存(存則静而其動/也無不善矣)舍則亡(於是乎有/動而流於)
　(不善/者)出入無時莫知其鄉(出者亾也入者存也本無/一定之時亦無一定之處)
　(特係於人之/操舍如何耳)只此一句説得心之體用始終真妄邪
　正無所不備又見得此心不操即舍不出即入别無
　閒處可安頓之意若如所論出入有時者為心之正
　然則孔子所謂出入無時者乃心之病矣不應却以
　惟心之謂與一句直指而總結之也(荅游/誠之)
伏䝉示及心説甚善然恐或有所未盡盖入而存者即
　是真心出而亡者亦此真心為物誘而然耳今以存
　亡出入皆為物誘所致則是所存之外别有真心而
　孔子之言乃不及之何耶子重所論病亦如此而子
　約又欲并其出而亡者不分真妄皆為神明不測之
　妙二者盖胥失之某向荅二公有所未盡後来荅游
　誠之一段方稍穏當今謹録呈幸乞指誨然心之體
　用始終雖有真妄邪正之分其實莫非神明不測之
　妙雖皆神明不測之妙而其真妄邪正又不可不分
　耳不審尊意以為如何(荅何/叔京)
心説已喻但所謂聖人之心如明鏡止水天理純全者
　即是存處但聖人則不操而常存耳衆人則操而存
　之方其存時亦是如此但不操則不存耳存者道心
　也亡者人心也心一也非是實有此二心各為一物
　不相交渉也但以存亡而異其名耳方其亡也固非
　心之本然亦不可謂别是一箇有存亡出入之心却
　待反本還原别求一箇無存亾出入之心来換却只
　是此心但不存便亾不亾便存中閒無空隙處所以
　學者必汲汲於操存而雖舜禹之閒亦以精一為戒
　也且如世之有安危治亂雖堯舜之聖亦只是有治
　安而無危亂耳豈可謂堯舜之世無安危治亂之可
　名耶如此則便是向来胡氏性無善惡之説請更思
　之却以見教(荅何/叔京)
操之而存則只此便是本體不待别求惟其操之久而
　且熟自然安於義理而不妄動則所謂寂然者當不
　待察識而自呈露矣今乃欲於此頃刻之存遽加察
　識以求其寂然者則吾恐夫寂然之體未必可識而
　所謂察識者乃所以速其遷動而流於紛擾急迫之
　中也程夫子所論纔思便是已發故涵養於未發之
　前則可而求中於未發之前則不可亦是此意然心
　一而已所謂操存者亦豈以此一物操彼一物如鬭
　者之相捽而不相舍哉亦曰主一無適非禮不動則
　中有主而心自存耳聖賢千言萬語考其發端要其
　歸宿不過如此(荅呂/子約)
操舍存亡雖是人心之危然只操之而存則道心之微
　便不外此今必謂此四句非論人心乃是直指動静
　無端無方無體之妙則失之矣又謂荒忽流轉不知
　所止雖非本心而可見心體之無滯此亦非也若心
　體本来只合如此則又何惡其不知所止而必曰主
　敬以止之與(荅呂/子約)
操舍存亾之説諸人皆謂人心私欲之為乃舍之而亾
　所致却不知所謂存者亦操此而已矣子約又謂存
　亡出入皆神明不測之妙而於其閒區别真妄又不
　分明两者盖胥失之要之存亾出入固皆神明不測
　之所為而其真妄邪正始終動静又不可不辨耳(荅/呂)
　(子/約)
人心道心之説甚善盖以道心為主則人心亦化而為
　道心矣如鄉黨所記飲食衣服本是人心之發然在
　聖人分上則渾是道心也(荅黄/子耕)
或問佛者有觀心説然乎曰夫心者人之所以主乎身
　者也一而不二者也為主而不為客者也命物而不
　命於物者也故以心觀物則物之理得今復有物以
　反觀乎心則是此心之外復有一心而能管乎此心
　也然則所謂心者為一耶為二耶為主耶為客耶為
　命物者耶為命於物者耶此亦不待教而審其言之
　謬矣或者曰若子之言則聖賢所謂精一所謂操存
　所謂盡心知性存心養性所謂見其參於前而倚於
　衡者皆何謂哉應之曰此言之相似而不同正苖莠
　朱紫之閒而學者之所當辨者也夫謂人心之危者
　人欲之萌也道心之微者天理之奥也心則一也以
　正不正而異其名耳惟精惟一則居其正而審其差
　者也絀其異而反其同者也能如是則信執其中而
　無過不及之偏矣非以道為一心人為一心而又有
　一心以精一之也夫謂操而存者非以彼操此而存
　之也舍而亡者非以彼舍此而亡之也心而自操則
　亡者存舍而不操則存者亡耳然其操之也亦曰不
　使旦晝之所為得以梏亡其仁義之良心云爾非塊
　然兀坐以守其炯然不用之知覺而謂之操存也若
　盡心云者則格物窮理廓然貫通而有以極夫心之
　所具之理也存心云者則敬以直内義以方外若前
　所謂精一操存之道也故盡其心而可以知性知天
　以其體之不蔽而有以究夫理之自然也存心而可
　以飬性事天以其體之不失而有以順夫理之自然
　也是豈以心盡心以心存心如两物之相持而不相
　舍哉若參前倚衡之云者則為忠信篤敬而發也盖
　曰忠信篤敬不忘乎心則無所適而不見其在是云
　爾亦非有以見夫心之謂也且身在此而心參於前
　身在輿而心倚於衡是果何理也耶大抵聖人之學
　本心以窮理而順理以應物如身使臂如臂使指其
　道夷而通其居廣而安其理實而行自然釋氏之學
　以心求心以心使心如口齕口如目視目其機危而
　迫其途險而塞其理虚而其勢逆盖其言雖有若相
　似者而其實之不同盖如此也然非夫審思明辨之
　君子其亦孰能無惑於斯耶(觀心/説)
問横渠云心要洪放又曰心大則百物皆通心小則百
　物皆病孫思邈云膽欲大而心欲小竊謂横渠之説
　是言心之體思邈之説是言心之用未知是否曰心
　自有合要大處有合要小處若只著題目斷了則便
　無可思量矣(荅潘/子善)
須反之於心只就放去收来時體看只在操時當處便
　存只要工夫接續不令閒斷耳(荅李/晦叔)
問煇竊嘗謂學者却須當常存此心於端荘静一之中
　毋使一豪私意雜乎其閒則方寸之間自有主宰不
　致散漫走作而虚靈洞徹之本體庶乎可以黙識矣
　然欲真實識其虚靈洞徹之本體則又須是日與義
　理相親克去己私然後心之本體可得而識曰罷却
　許多閒安排除却許多閒言語只看操則存一句是
　如何亦不可重疊更下注脚(荅李/晦叔)
近世學者多是向外走作不知此心之妙是為萬事根
　本其知之者又只是撐眉努眼喝罵将去便謂只此
　便是良心本性無有不善却不知道若不操存踐履
　講究體驗則只此撐眉努眼便是私意人欲自信愈
　篤則其狂妄愈甚此不可不深察而逺避之也(荅或/人)
某桉心無死生則㡬於釋氏輪廻之説矣天地生物人
　得其秀而最靈所謂心者乃夫虚靈知覺之性猶耳
　目之有見聞耳在天地則通古今而無成壊在人物
　則隨形氣而有始終知其理一而分殊則亦何必為
　是心無死生之説以駭學者之聽乎(胡子知/言疑義)
夫心操存舍亡閒不容息知其放而求之則心在是矣
　今於己放之心不可操而復存者置不復問乃俟異
　時見其發於他處而後從而操之則夫未見之閒此
　心遂成閒斷無復有用功處及其見而操之則所操
　者亦發用之一端耳於其本源全體未嘗有一日涵
　養之功便欲擴而充之與天同大愚竊恐其無是理
　也(胡子知/言疑義)
問淳嘗著心説云維天之命於穆不已所以為生物之
　主者天之心也人受天命而生因全得夫天之所以
　生我者以為一身之主渾然在中虚靈知覺常昭昭
　而不昧生生而不可已是乃所謂人之心其體則即
　所謂元亨利貞之道具而為仁義禮智之性其用則
　即所謂春夏秋冬之氣發而為惻隐羞惡辭讓是非
　之情故體雖具於方寸之閒而其所以為體則實與
　天地同其大萬理盖無所不備而無一物出乎是理
　之外用雖發乎方寸之閒而其所以為用則實與天
　地相流通萬事盖無所不貫而無一理不行乎事之
　中此心之所以為妙貫動静一顯微徹表裏終始無
　閒者也人惟拘於陰陽五行所值之不純而又重以
　耳目口鼻四支之欲為之累於是此心始梏於形器
　之小不能廓然大同無我而其靈亦無以主於心矣
　人之所以欲全體此心而常為一身之主者必致知
　之力到而主敬之功専使胷中光明瑩淨超然於氣
　稟物欲之上而吾本然之體所與天地同大者皆有
　以周徧昭晰而無一理之不明本然之用與天地流
　通者皆無所隔絶閒斷而無一息之不生是以方其
　物之未感也則此心澄然惺惺如鑑之虚如衡之平
　盖真對越乎上帝而萬理皆有定於其中矣及夫物
　之既感也則姸蚩髙下之應皆因彼之自爾而是理
　固周流該貫莫不各止其所如乾道變化各正性命
　自無分數之差而亦未嘗與之俱往矣静而天地之
　體存一本而萬殊動而天地之用逹萬殊而一貫體
　常涵用用不離體體用渾淪純是天理日常呈露於
　動静閒夫然後向之所以全得於天者在我真有以
　復其本而維天於穆之命亦與之為不已矣此人之
　所以存夫心之大略也王丞子正云看得儘有功但
　所謂心之體與天地同大而用與天地流通必有徴
　驗處更幸見教淳因復有後篇所謂體與天地同其
　大者以理言之耳盖通天地閒惟一實然之理而已
　為造化之樞紐古今人物之所同得但人為物之靈
　極是體而全得之總會於吾心即所謂性雖會在吾
　之心為我之性而與天固未嘗閒此心之所謂仁即
　天之元此心之所謂禮即天之亨此心之所謂義即
　天之利此心之所謂智即天之貞其實一致非引而
　譬之也天道無外此心之理亦無外天道無限量此
　心之理亦無限量天道無一物之不體而萬物無一
　之非天此心之理亦無一物之不體而萬物無一之
　非吾心(那箇不是心做那/箇道理不具於心)天下豈有性外之物而不
　統於吾心是理之中也哉但以理言則為天地公共
　不見其切於己謂之吾心之體則即理之在我有統
　屬主宰而其端可尋也此心所以至靈至妙凡理之
　所至其思隨之無所不至大極於無際而無不通細
　入於無倫而無不貫前乎上古後乎萬古而無不徹
　近在跬歩逺在萬里而無不同雖至於位天地育萬
　物亦不過充吾心體之本然而非外為者此張子所
　謂有外之心不足以合天心者也所謂用與天地相
　流通者以是理之流行言之耳盖是理在天地閒流
　行圓轉無一息之停凡萬物萬事小大精粗無一非
　天理流行吾心全得是理而是理之在吾心亦本無
　一息不生生而不與天地相流行人惟欲淨情逹不
　隔其所流行然後常與天地流通耳且如惻隐一端
　近而發於親親之閒親之所以當親是天命流行者
　然也吾但與之流行而不虧其所親者耳一或少有
　虧焉則天理隔絶於親親之閒而不流行矣次而及
　於仁民之際如老者之所以當安少者之所以當懐
　入井者之所以當怵惕亦皆天命流行者然也吾但
　與之流行而不失其所懐所安所怵惕者耳一或少
　有失焉則天理便隔絶於仁民之際而不流行矣又
　逺而及於愛物之際如方長之所以不折胎之所以
　不殺夭之所以不殀亦皆天命流行者然也吾但與
　之流行而不害其所長所胎所夭者耳一或少有害
　焉則天理便隔絶於愛物之際而不流行矣凡日用
　閒四端所應皆然但一事不到則天理便隔絶於一
　事之下一刻不貫則天理便隔絶於一刻之中惟其
　千條萬緒皆隨彼天則之自爾而心為之周流貫匝
　無人欲之閒焉然後與元亨利貞流行乎天地之閒
　者同一用矣此程子所以指天地變化草木蕃以形
　容恕心充擴得去之氣象也然亦必有是天地同大
　之體然後有是天地流通之用亦必有是天地流通
　之用然後有是天地同大之體則其實又非两截事
　也王丞批此篇後截稍近又曰天命性心雖不可謂
　異物然各有界分不可誣也今且當論心體便一向
　與性與天滾同説去何往而不可若見得脫灑一言
　半句亦自可見更宜涵養體察淳再思之體與天地
　　同大用與天地流通自原頭處論竊恐亦是如此然
　　一向如此則又渉於過髙而有不切身之弊不若且
　　只就此身日用見定言渾然在中者為體感而應者
　　為用為切實也又覺聖賢説話如平常然此二篇辭
　　意恐皆過當併望正之曰此説甚善更寛著意思㴠
　　養則愈見精密矣然又不可一向如此向無形影處
　　追尋更宜於日用事物經書指意史傳得失上做工
　　夫即精粗表裏融會貫通而無一理之不盡矣(荅陳/安卿)
　　(○以上文/集三十條)
　
　
　
　
　
　
御纂朱子全書卷四十四
　欽定四庫全書
御纂朱子全書卷四十五
　　性理四
　　　心性情　定性　情意　志氣志意　思慮
　性猶太極也心猶隂陽也太極只在隂陽之中非能離
　　隂陽也然至論太極自是太極隂陽自是隂陽惟性
　　與心亦然所謂一而二二而一也韓子以仁義禮智
　　信言性以喜怒哀樂言情葢愈於諸子之言性然至
　　分三品却只説得氣不曾説得性(以下論/心性情)
　問天之付與人物者為命人物之受於天者為性主於
　　身者為心有得於天而光明正大者為明徳否曰心
　　與性如何分别明如何安頓受與得又何以異人與物
　　與身又何閒别明徳合是心合是性曰性却實以感
　　應虛明言之則心之意亦多曰此兩箇説著一箇則
　　一箇隨到元不可相離亦自難與分别捨心則無以
　　見性捨性又無以見心故孟子言心性每每相隨説
　仁義禮智是性又言惻隐之心羞惡之心辭遜是非
　之心更細思量
性雖虛都是實理心雖是一物却虛故能包含萬理這
　箇要人自體察始得
性本是無却是實理心似乎有影象然其體却虛
性便是心之所有之理心便是理之所會之地
性是理心是包含該載敷施發用底
心以性為體心將性作餡子模様葢心之所以具是理
　者以有性故也
説得出又名得出方是見得分明如心性亦難説嘗曰
　性者心之理情者性之動心者性情之主
性不可言所以言性善者只看他惻隐辭遜四端之善
　則可以見其性之善如見水流之清則知源頭必清
　矣四端情也性則理也發者情也其本則性也如見
　影知形之意
伯豐論性有已發之性有未發之性曰性纔發便是情
　情有善惡性則全善心又是一箇包總性情底大抵
　言性便湏見得是元受命於天其所禀賦自有本根
　非若心可以一槩言也却是漢儒解天命之謂性云
　木神仁金神義等語却有意思非茍言者學者要體
　會親切又歎曰若不用明破只恁涵養自有到處亦
　自省力若欲立言示訓則湏契勘教子細庶不悖於
　古人
舊看五峰説只將心對性説一箇情字都無下落後来
　看横渠心統性情之説乃知此話有大功始尋得箇
　情字著落與孟子説一般孟子言惻隐之心仁之端
　也仁性也惻隐情也此是情上見得心又曰仁義禮
　智根於心此是性上見得心葢心便是包得那性情
　性是體情是用
人多説性方説心看来當先説心古人制字亦先制得
　心字性與情皆從心以人之生言之固是先得這道
　理然才生這許多道理却都具在心裏且如仁義自
　是性孟子則曰仁義之心惻隐羞惡自是情孟子則
　曰惻隐之心羞惡之心蓋性即心之理情即性之用
　今先説一箇心便教人識得箇性情底總腦教人知
　得箇道理存著處若先説性却似性中别有一箇心
　横渠心統性情語極好
性是未動情是已動心包得已動未動蓋心之未動則
　為性已動則為情所謂心統性情也欲是情發出来
　底心如水性猶水之静情則水之流欲則水之波瀾
　但波瀾有好底有不好底欲之好底如我欲仁之類
　不好底則一向奔馳出去若波濤翻浪大段不好底
　欲則滅却天理如水之壅決無所不害孟子謂情可
　以為善是説那情之正從性中流出来者元無不好
　也
心主宰之謂也動靜皆主宰非是静時無所用及至動
　時方有主宰也言主宰則混然體統自在其中心統
　攝性情非儱侗與性情為一物而不分别也
問人當無事時其中虚明不昧此是氣自然動處便是
　性曰虛明不昧便是心此理具足於中無少欠闕便
　是性感物而動便是情横渠説得好由太虚有天之
　名由氣化有道之名此是總説合虛與氣有性之名
　合性與知覺有心之名是就人物上説
問心性情之辨曰程子云心譬如榖種其中具生之理
　是性陽氣發生處是情推而論之物物皆然
孟子説性不曽説著性只説乃若其情則可以為善看
　得情善則性之善可知又曰惻隐羞惡多是因逆其
　理而見惟有所可傷這裏惻隐之端便動惟有所可
　惡這裏羞惡之端便動若是事親從兄又是自然順
　處見之
問先生解盡心知性處云心無體以性為體如何曰心
　是虛底物性是裏面饟肚餡草性之理包在心内到
　發時却是性底出来性不是有一箇物事在裏面唤
　作性只是理所當然者便是性只是人合當如此做
　底便是性惟是孟子惻隐之心仁之端也這四句也
　有性也有情也有心與横渠心統性情一語好看
心統性情者也寂然不動而仁義禮智之理具焉動處
　便是情有言静處便是性動處是心如此則是将一
　物分作兩處了心與性不可以動静言凡物有心而
　其中必虚如飲食中雞心猪心之屬切開可見人心
　亦然只這些虚處便包藏許多道理彌綸天地該括
　古今推廣得来蓋天蓋地莫不由此此所以為人心
　之妙與理在人心是之謂性性如心之田地充此中
　虚莫非是理而已心是神明之舍為一身之主宰性
　便是許多道理得之於天而具於心者發於智識念
　慮處皆是情故曰心統性情也
問既就人身言之却以就人身者就天地言之可乎曰
　天命流行所以主宰管攝是理者即其心也而有是
　理者即其性也如所以為春夏所以為秋冬之理是
　也至發育萬物者即其情也
心性以榖種論則包裹底是心有秫種有稉種隨那種
　發出不同這便是性心是箇發出底他只會生又如
　服藥喫了會治病此是藥力或溫或涼便是藥性至
　於喫了有溫證有涼證這便是情(以上語類/二十一條)
作肅云情本於性故與性為對心則於斯二者有所知
　覺而能為之統御者也未動而無以統之則空寂而
　已已動而無以統之則放肆而已此數句却好但必
　以不動為心則又非矣若心本不動則孟子又何必
　四十而後不動心乎湏知未動為性已動為情心則
　貫乎動静而無不在焉則知三者之説矣知言曰性
　立天下之有情效天下之動心妙性情之徳此言甚
　精密(荅馮/作肅)
心主性情理亦曉然今不暇别引證據但以吾心觀之
　未發而知覺不昧者豈非心之主乎性者乎已發而
　品節不差者豈非心之主乎情者乎心字貫幽明通
　上下無所不在不可以方體論也(荅胡/廣仲)
未發之前固不可謂之無物但便謂情性無二更無虚
　静時節則不可耳葢未發之前萬理皆具然乃虚中
　之實静中之動渾然未有形影著莫故謂之中及其
　已發然後所具之實理乃行乎動者之中耳(荅徐/彦章)
所諭心性分别不知後来見得如何性只是理情是流
　出運用處心之知覺即所以具此理而行此情者也
　以智言之所以知是非之理則智也性也所以知是
　非而是非之者情也具此理而覺其為是非者心也
　此處分别只在豪釐之閒精以察之乃可見耳愛恭
　宜别喜怒哀樂皆情也以前説推之可以三隅反矣
　(荅潘/謙之)
元亨利貞性也生長收藏情也以元生以亨長以利收
　以貞藏者心也仁義禮智性也惻隐羞惡辭讓是非
　情也以仁愛以義惡以禮讓以智知者心也性者心
　之理也情者心之用也心者性情之主也程子曰其
　體則謂之易其理則謂之道其用則謂之神正謂此
　也又曰言天之自然者謂之天道言天之付與萬物
　者謂之天命又曰天地以生物為心亦謂此也(元亨/利貞)
　(説/)
有是形則有是心而心之所得乎天之理則謂之性性
　之所感於物而動則謂之情是三者人皆有之不以
　聖凡為有無也但聖人則氣清而心正故性全而情
　不亂耳學者則當存心以養性而節其情也今以聖
　人為無心而遂以為心不可以須臾有事然則天之
　所以與我者何為而獨有此贅物乎(荅徐/景光)
問性之初只有善本無惡之可言乃四徳之元五常之
　仁也孟子所謂性善者此是也明道言繼之者善方
　言性之發用則四端之心是也烏得與情合而言之
　曰性之始終一於善而已不當云性之初只有善也
　若如所云則謂性之終為有惡可乎性之發用非情
　而何情之初則可謂有善而無惡耳乃若其情若字
　恐亦未必訓順也(荅王/子合)
問孟子謂乃若其情則可以為善而周子有五性感動
　而善惡分是又以善惡於動處並言之豈孟子就其
　情之未發而周子就其情之已發者言之乎曰情未
　必皆善也然而本則可以為善而不可以為惡惟反
　其情故為惡耳孟子指其正者而言也周子兼其正
　與反者而言也莊子有遁天倍情之語亦此意也(荅/張)
　(敬/之)
程子所論心指已發後書明言此固未當則是一時言
　語不免小差湏如後説乃為無病葢性為體情為用
　而心則貫之必如横渠先生所謂心統性情者其語
　為精密也(荅方/賔王)
喜怒哀樂之未發謂之中性也發而皆中節謂之和情
　也子思之為此言欲學者於此識得心也心也者其
　妙性情之徳者與(荅張敬夫○以/上文集十條)
問明道云莫若廓然而大公物来而順應如何曰廓然
　大公便不是憧憧物来順應便不是朋從爾思此只
　是比而不周周而不比之意這一段舊看易惑人近
　来看得節目極分明(以下論/定性)
舜弼問定性書也難理㑹曰也不難定性字説得也詫
　異此性字是箇心字意明道言語甚圓轉初讀未曉
　得都沒理㑹子細看却成段相應此書在鄠時作年
　甚少
明道定性書自胷中瀉出如有物在後面逼逐他相似
　皆寫不辦直卿曰此正所謂有造道之言曰然只是
　一篇之中都不見一箇下手處蜚卿曰廓然而大公
　物来而順應這莫是下功處否曰這是説已成處且
　如今人私欲萬端紛紛擾擾無可奈何如何得他大
　公所見與理皆是背馳如何便得他順應道夫曰這
　便是先生前日所謂也須存得這箇在曰也不由你
　存此心紛擾看著甚方法也不能得他住這湏是見
　得湏是知得天下之理都著一豪私意不得方是所
　謂知止而後有定也不然只見得他如生龍活虎相
　似更把捉不得
問定性書云大率患在於自私而用智自私則不能以
　有為為應迹用智則不能以明覺為自然曰此一書
　首尾只此兩項伊川文字段數分明明道多只恁成
　片説將去初看似無統子細理㑹中閒自有路脈貫
　串將去君子之學莫若廓然而大公物来而順應自
　後許多説話都只是此二句意艮其背不獲其身行
　其庭不見其人此是説廓然而大公孟子曰所惡於
　智者為其鑿也此是説物来而順應第能於怒時遽
　忘其怒而觀理之是非遽忘其怒是應廓然而大公
　而觀理之是非是應物来而順應這須子細去看方
　始得
明道荅横渠定性未能不動一章明道意言不惡事物
　亦不逐事物今人惡則全絶之逐則又為物引將去
　惟不拒不流泛應曲當則善矣葢横渠有意於絶外
　物而定其内明道意以為須是内外合一動亦定静
　亦定則應物之際自然不累於物茍只静時能定則
　動時恐却被物誘去矣
問聖人動亦定静亦定所謂定者是體否曰是曰此是
　惡物来感時定抑善惡来皆定曰惡物来不感這裏
　自不接曰善物則如何曰當應便應有許多分數来
　便有許多分數應這裏自定曰子哭之慟而何以見
　其為定曰此是當應也須是廓然而大公物来而順
　應再三誦此語以為説得圓
問聖人定處未詳曰知止而後有定只看此一句便了
　得萬物各有當止之所知得則此心自不為物動曰
　舜號泣於旻天象憂亦憂象喜亦喜當此時何以見
　其為定曰此是當應而應當應而應便是定若不當
　應而應便是亂了當應而不應則又是死了
問天地之常以其心普萬物而無心聖人之常以其情
　順萬事而無情故君子之學莫若廓然而大公物来
　而順應學者卒未到此奈何曰雖未到此規模也是
　恁地廓然大公只是除却私意事物之来順他道理
　應之且如有一事自家見得道理是恁地却有箇偏
　曲底意思要為那人便是不公便逆了這道理不能
　順應聖人自有聖人大公賢人自有賢人大公學者
　自有學者大公又問聖賢大公固未敢請學者之心
　當如何曰也只要存得這箇在克去私意這兩句是
　有頭有尾説話大公是包説順應是就裏面細説公
　是忠便是維天之命於穆不已順應便是乾道變化
　各正性命
廓然而大公是寂然不動物来而順應是感而遂通
天地之常以其心普萬物而無心聖人之常以其情順
　萬事而無情所謂普萬物順萬事者即廓然而大公
　之謂無心無情者即物来而順應之謂自私則不能
　廓然而大公所以不能以有為為應迹用智則不能
　物来而順應所以不能以明覺為自然
明道云不能以有為為應迹應迹謂應事物之迹若心
　則未嘗動也
問昨日因説程子謂釋氏自私味道舉明道荅横渠書
　中語先生曰此却是舉常人自私處言之若據自私
　而用智與後面治怒之説則似乎説得淺若看得説
　那自私則不能以有為為應迹用智則不能以明覺
　為自然則所指亦大闊矣先生曰固然但明道總人
　之私意言耳味道又舉返鑑索照與夫惡外物之説
　先生曰此亦是私意葢自常人之私意與佛之自私
　皆一私也但非是専指佛之自私言耳又曰此是程
　子因横渠病處箴之然有一般人其中空疎不能應
　物又有一般人溺於空虚不肯應物皆是自私若能
　廓然而大公則上不陷於空寂下不累於物欲自能
　物来而順應
先生舉人情易發而難制者惟怒為甚惟能於怒時遽
　忘其怒而觀理之是非舊時謂觀理之是非才見已
　是而人非則其爭愈力後来看不如此如孟子所謂
　我必不仁也其自反而仁矣其横逆由是也則曰此
　亦妄人而已矣
問聖人恐無怒容否曰怎生無怒容合當怒時必亦形
　於色如要去治那人之罪自為笑容則不可曰如此
　則恐渉忿怒之氣否曰天之怒雷霆亦震舜誅四凶
　當其時亦須怒但當怒而怒便中節事過便消了更
　不積(以上語類/十四條)
定性者存養之功至而得性之本然也性定則動静如
　一而内外無閒矣天地之所以為天地聖人之所以
　為聖人不以其定乎君子之學亦以求定而已矣故
　廓然而大公者仁之所以為體也物来而順應者義
　之所以為用也仁立義行則性定而天下之動一矣
　所謂貞也夫豈急於外誘之除而反為是憧憧哉然
　常人之所以不定者非其性之本然也自私以賊夫
　仁用智以害夫義是以情有所蔽而憧憧耳不知自
　反以去其所蔽顧以惡外物為心而反求照於無物
　之地亦見其用力愈勞而燭理愈昧益以憧憧而不
　自知也艮其背則不自私矣行無事則不用智矣内
　外兩忘非忘也一循於理不是内而非外也不是内
　而非外則大公而順應尚何事物之為累哉聖人之
　喜怒大公而順應天理之極也衆人之喜怒自私而
　用智人欲之盛也忘怒則公觀理則順二者所以為
　自反而去蔽之方也夫張子之於道固非後學所敢
　議然意其強探力取之意多涵泳完養之功少故不
　能無疑於此程子以是發之其旨深哉(定性説/○文集)
問意是心之運用處是發處曰運用是發了問情亦是
　發處何以别曰情是性之發情是發出恁地意是主
　張要恁地如愛那物是情所以去愛那物是意情如
　舟車意如人去使那舟車一般(以下論/情意)
問意是心之所發又説有心而後有意則是發處依舊
　是心主之到私意盛時心也隨去曰固然
李夢先問情意之别曰情是會做底意是去百般計較
　做底意因有是情而後用
問天命之謂性充體謂氣感觸謂情主宰謂心立趨向
　謂志有所思謂意有所逐謂欲荅云此語或中或否
　皆出臆度要之未可遽論且涵泳玩索久之當自有
　見某嘗見先生云名義之語極難下如説性則有天
　地之性氣質之性説仁則伊川有専言之仁偏言之
　仁此等且要黙識心通(以上語/類四條)
性者即天理也萬物禀而受之無一理之不具心者一
　身之主宰意者心之所發情者心之所動志者心之
　所之比於情意尤重氣者即吾之血氣而充乎體者
　也比於他則有形器而較粗者也(以下論志/氣志意)
心之所之謂之志日之所之謂之旹志字從之從心旹
　字從之從日如日在午旹在寅旹制字之義由此志
　是心之所之一直去底意又是志之經營往来底是
　那志底脚凡營為謀度往来皆意也所以横渠云志
　公而意私
問意志曰横渠云以意志兩字言則志公而意私志剛
　而意柔志陽而意隂
問意者心之所發與情性如何曰意也與情相近問志
　如何曰志也與情相近只是心寂然不動方發出便
　唤作意横渠云志公而意私看這自説得好志便清
　意便濁志便剛意便柔志便有立作意思意便有潛
　竊意思公自子細看自見得意多是説私意志便説
　匹夫不可奪志
志乾氣坤
氣若併在一處自然引動著志古人所以動息有養也
　(以上語/類六條)
氣一也主於心者則為志氣主於形體者即為血氣(荅/李)
　(晦叔○/文集)
徳輔云思曰睿學而不思則罔葢亦弗思而已矣豈有
　不可思維之理曰固是若不可思維則聖人著書立
　言於後世何用(以下論/思慮)
問思慮紛擾曰公不思慮時不識箇心是何物須是思
　慮時知道這心如此紛擾漸漸見得却有下工夫處
學原於思思所以啟發其聰明
蔡問程子曰要息思慮便是不息思慮曰思慮息不得
　只敬便都沒了
問横渠説客慮多而常心少習俗之心勝而實心未完
　所謂客慮與習俗之心有分别否曰也有分别客慮
　是泛泛思慮習俗之心便是從来習染偏勝底心實
　心是義理之心
問發於思慮則有善不善看来不善之發有二有自思
　慮上不知不覺自發出来者有因外誘然後引動此
　思慮者閑邪之道當無所不用其力於思慮上發時
　便加省察更不使形於事為於物誘之際又當於視
　聼言動上理㑹取然其要又只在持敬惟敬則身心
　内外肅然交致其功則自無二者之病曰謂發處有
　兩端固是然畢竟從思慮上發者也只在外来底天
　理渾是一箇只不善便是不從天理出来不從天理
　出来便是出外底了視聼言動該貫内外亦不可謂
　専是外面工夫若以為在内自有一件工夫在外又
　有一件工夫則内外支離無此道理須是誠之於思
　守之於為内外交致其功可也(以上語/類六條)
人心無不思慮之理若當思而思自不當苦苦排抑却
　反成不静也(荅吳/伯豐)
問何以窒其欲曰思而已矣學莫貴於思惟思為能窒
　慾或曰思而不正不足以窒慾適所以害事思無邪
　如何曰思而不正是亦慾而已矣思其理之是非可
　否則無不正矣(荅都昌縣/學諸生)
所謂收心正心不是要得漠然無思念只是要得常自
　惺覺思所當思而不悖於義理耳(荅郭/希呂)
物格知至者應物雖從容然臨事豈可不思况未至此
　又豈可不熟思耶(荅陳/安卿)
當應事然後思是事之理當接物然後思是物之理則
　　恐思之不豫而無所及若豫講之則又陷於所謂出
　　位而思念慮紛擾之病用力之久必有説以處此矣
　　(荅程/次卿)
　所諭思慮不一胷次凝滯此學者之通患然難驟革莫
　　若移此心以窮理使向於彼者専則繫於此者不解
　　而自釋矣(荅王/子合)
　問思慮紛擾如何或曰人心本無思慮多是憶既徃與
　　未来事某謂心之有思乃體之有用所以知来藏往
　　周流貫徹而無一物之不該也但能敬以操之則常
　　得其正而無紛擾之患今患其紛擾而告以本無則
　　固不盡乎心之體用且夫本無之説又惡能止其紛
　　擾之已然哉(記疑○以上/文集七條)
　
　
　
御纂朱子全書卷四十五
　欽定四庫全書
御纂朱子全書卷四十六
　　性理五
　　　道　理　徳
　道者兼體用該隐費而言也(以下/論道)
　道訓路大槩説人所共由之路理各有條理界瓣因舉
　　康節云夫道也者道也道無形行之則見於事矣如
　　道路之道坦然使千億萬年行之人知其歸者也
　問道與理如何分曰道便是路理是那文理問如木理
　　相似曰是問如此却似一般曰道字包得大理是道
　　字裏靣許多理脈又曰道字宏大理字精密
　問汎觀天地閒日往月來寒往暑來四時行百物生這
　　是道之用流行發見處即此而總言之其往來生化
　　無一息閒斷處便是道體否曰此體用説得是但總
　　字未當總便成兼用説了只就那骨處便是體如水
　　之或流或止或激成波浪是用即這水骨可流可止
　可激成波浪處便是體如這身是體目視耳聽手足
　運動處便是用如這手是體指之運動提掇處便是
　用淳舉論語集注曰往者過來者續無一息之停乃
　道體之本然也曰即是此意
問前夜説體用無定所是隨處説如此若合萬事為一
　大體用則如何曰體用也定見在底便是體後來生
　底便是用此身是體動作處便是用天是體萬物資
　始處便是用地是體萬物資生處便是用就陽言則
　陽是體隂是用就隂言則隂是體陽是用
問先生昔曰禮是體今乃曰禮者天理之節文人事之
　儀則似非體而是用曰公江西有般鄉談才見分叚
　子便説道是用不是體如説尺時無寸底是體有寸
　底不是體便是用如秤無星底是體有星底不是體
　便是用且如扇子有柄有骨子用紙糊此便是體人
　搖之便是用楊至之問體曰合當底是體
所謂道不須别去尋討只是這箇道理非是别有一箇
　道被我忽然看見攫拏得來方是見道只是如日用
　底道理恁地是恁地不是事事理㑹得箇是處便是
　道也近時釋氏便有箇忽然見道底説話道又不是
　一件甚物可摸得入手
道者古今共由之理如父之慈子之孝君仁臣忠是一
　箇公共底道理徳便是得此道於身則為君必仁為
　臣必忠之類皆是自有得於己方解恁地堯所以修
　此道而成堯之徳舜所以修此道而成舜之徳自天
　地以先羲黄以降都即是這一箇道理亘古今未嘗
　有異只是代代有一箇人出來做主做主便即是得
　此道理於己不是堯自是一箇道理舜又是一箇道
　理文王周公孔子又别是一箇道理老子説失道而
　後徳他都不識分做兩箇物事便將道做一箇空無
　底物事看吾儒説只是一箇物事以其古今公共是
　這一箇不著人身上説謂之道徳即是全得此道於
　己他説失道而後徳失徳而後仁失仁而後義若離
　了仁義便是無道理了又更如何是道
先生因言近來學者多務高逺不自近處著工夫有對
　者曰近來學者誠有好高之弊有問伊川如何是道
　伊川曰行處是又問明道如何是道明道令於父子
　君臣兄弟上求諸先生言如此初不曾有高逺之説
　曰明道之説固如此然父子兄弟君臣之閒各有一
　箇當然之理是道也
天下只是這道理走不得如佛老雖滅人倫然他却拜
　其師為父以其弟子為子長者謂之師兄少者謂之
　師弟只是䕶得箇假底
形而上者謂之道形而下者謂之器道是道理事事物
　物皆有箇道理器是形迹事事物物亦皆有箇形迹
　有道須有器有器須有道物必有則
問其體則謂之性其用則謂之道曰道只是統言此理
　不可便以道為用仁義禮智信是理道便是統言此
　理直卿云道字看來亦兼體用如説其理則謂之道
　是指體言又説率性則謂之道是指用言曰此語上
　是就天上説下是就人身上説
正卿問邵子所謂道之形體如何曰諸先生説這道理
　却不似邵子説得最著實這箇道理纔説出只是虛
　空更無形影惟是説性者道之形體却見得實有不
　須談空説逺只反諸吾身求之是實有這箇道理還
　是無這箇道理故嘗為之説曰欲知此道之實有者
　當求之吾性分之内邵子忽地於擊壤集序自説出
　幾句最説得好
龜山以飢食渴飲便是道是言器而遺道言物而遺則
　也又曰道不可須臾離可離非道也所謂不可離者
　謂道也若便以日用之閒舉止動作便是道則無所
　適而非道然則君子何用恐懼戒謹何用更學道為
　為其不可離所以須是依道而行如人説話不成便
　以説話者為道須是有箇仁義禮智始得若便以舉
　止動作為道何用更説不可離得(以上語類/十四條)
道體之大無窮而於其閒文理密察有不可以豪釐差
　者此聖賢之語道所以既言發育萬物峻極於天以
　形容其至大而又必曰禮儀三百威儀三千以該悉
　其至微而其指示學者修徳凝道之功所以既曰致
　其廣大而又必曰盡其精微也近世之言道者則不
　然其論大抵樂渾全而忌剖析喜高妙而畧細微其
　於所謂廣大者則似之而於精微有不察則其所謂
　廣大者亦未易以議其全體之真也(荅趙/提舉)
以道為高逺𤣥妙而不可學耶則道之得名正以人生
　日用當然之理猶四海九州百千萬人當行之路爾
　非若老佛之所謂道者空虚寂滅而無與於人也以
　道為迂逺疎濶而不必學耶則道之在天下君臣父
　子之閒起居動息之際皆有一定之明法不可頃刻
　而暫廢故聖賢有作立言垂訓以著明之巨細精粗
　無所不備而讀其書者必當講明究索以存諸心行
　諸身而見諸事業然後可以盡人之職而立乎天地
　之閒不但玩其文詞以為綴緝纂組之工而已也故
　子游誦夫子之言曰君子學道則愛人小人學道則
　易使而夫子是之則學道云者豈近世後學之言哉
　(荅周/益公)
以道左為無用則道乃無用之物也而可乎但仁是直
　指人心親切之妙道是統言義理公共之名故其言
　有親疎其實則無二物也中庸曰修道以仁胡子亦
　謂人而不仁則道義息意亦可見(荅連/嵩卿)
問天人無二理本末無二致盡人道即天道亦盡得其
　末則本亦未離雖謂之聖人亦曰人倫之至而已佛
　氏離人而言天岐本末而有所擇四端五常之有於
　性者以為理障父子君臣夫婦長幼所不能無者以
　為緣合甚則以天地隂陽人物為幻化未嘗或過而
　問焉而直語太虚之性夫天下無二理豈有天人本
　末輒生取舍而可以為道乎夫其所見如此則亦偏
　小而不全矣豈所謂徹上徹下一以貫之之學哉聖
　門下學而上逹由灑掃應對進退而往雖飲食男女
　無所不用其敬蓋君子之道費而隐費即日用也隐
　即天理也即日用而有天理則於君臣父子夫婦長
　幼之閒應對酬酢食息視聽之頃無一而非理者亦
　無一之可紊一有所紊天理喪矣故君子無所不用
　其敬由是而操之固習之熟則隐顯混融内外合一
　而道在我矣佛者烏足以語是哉佛氏之所謂悟亦
　瞥見端倪而已天理人心實然而不可易者則未嘗
　見也其所謂修亦攝心寂坐而已棄人倫滅天理未
　見其有得也此先生所以謂其卒不近也喜怒哀樂
　之未發即寂然不動者是也即此為天地之心即此
　為天下之本天下無二本故乾坤變化萬類紛揉無
　不由是而出形形生生各有天性此本末之所以不
　可分也得其靈而為人而於四者之際淵然而虛静
　若不可以名言者而子思以其無所偏倚而謂之中
　孟子以其純粹而謂之善夫子即其生生之體而言
　之以仁名不同而體一亦未嘗離於日用之閒此先
　生所以謂其分明不待尋究者也某昔者讀紛然不
　一之書而不得其要領汎觀乎天地隂陽人物鬼神
　而不能一在邇求逺未免有極力尋究之過亦嘗聞
　於龜山先生之説曰未言盡心先須理㑹心是何物
　若體得了然分明然後可以言盡某前日之説正坐
　是也然道無須臾可離日用昭昭奚俟於尋究此先
　生所為丁寧開諭某敢不敬承至於鑑影之惑非先
　生之教幾殆也某昔者閒居黙坐見夫所謂充周而
　洞逹者萬物在其中各各呈露遂以鑑影之譬為近
　故推之而為鳶魚之説竊以為似之先生以太虚萬
　象而闢其失某讀之久始大悟其非若爾則鳶魚吾
　性分為二物矣詳究先生之意蓋鳶魚之生必有所
　以為鳶魚者此道體之所在也其飛其躍豈鳶魚之
　私蓋天理發越而不可已也勿忘勿助長之閒天理
　流行無纖豪之私正類是此明道先生所以謂之同
　某鄙見如此未知合於先生之意否乎其他死生鬼
　神之説須俟面求教誨曰來諭一一皆契鄙懐足見
　精敏固知前此心期之不謬也其閒尚一二未合亦
　非大故屬此客中冗冗未及一一條對更願益加辨
　學之功所見當漸真實也(荅廖/子晦)
張元徳訓道為行固為疎闊子約非之是也然其所説
　行字亦不為全無來歴今不就此與之剖析而别引
　程子沖漠氣象者以告之故覺得有墮於窈㝠恍惚
　之病(程子所説乃因對義而言/故自有歸著而不為病)而所以破其説者又
　似彼東我西不相領略此乃吾之所見自未透徹未
　免臆度籠罩而強言之所以支離浮汎而不能有所
　發明也若如鄙意則道之得名只是事物當然之理
　元徳直以訓行則固不可當時若但以當行之路荅
　之則因彼之説發吾之意而沖漠之云亦自通貫矣
　今且以來示所引一隂一陽君臣父子形而上下沖
　漠氣象等説合而析之則隂陽也君臣父子也皆事
　物也人之所行也形而下者也萬象紛羅者也是數
　者各有當然之理即所謂道也當行之路也形而上
　者也沖漠之無联者也若以形而上者言之則沖漠
　者固為體而其發於事物之閒者為之用若以形而
　下者言之則事物又為體而其理之發見者為之用
　不可槩謂形而上者為道之體天下逹道五為道之
　用也元徳所云道不能以自行以下自無病而荅語
　却説開了(其説自是好語/但荅他不著爾)今更為下一語云形而上
　者謂之道物之理也形而下者謂之器物之物也且
　試屏去他説而只以此二句推之若果見得分明則
　其他説亦自通貫而無所遺也(荅吕/子約)
問所以不以元徳以道訓行為然者蓋以道為行則道
　非行字所能盡又須以所以行者言之則毋乃欲一
　而反二乎故以程子道有沖漠氣象告之欲渠深探
　夫峻極之體而黙識夫無聲無臭之妙則自知非行
　之一字所能盡若謂當行之路則恐只可言逹道耳
　於論道之原則恐難如此著語也形而下即形而上
　者易傳謂至微者理即所謂形而上者也至著者象
　即所謂形而下者也體用一源顯微無閒則雖形而
　上形而下亦只是此箇義理也曰元徳所説之病前
　書盡之如來諭之云却攻他不著恐是只見自家底
　是於鄙論却未深考也謂當行之理為逹道而沖漠
　無联為道之本原此直是不成説話不謂子約見處
　乃只如此亦無怪他説之未契也須看得只此當然
　之理沖漠無联非此理之外别有一物沖漠無联也
　至於形而上下却有分别須分得此是體彼是用方
　説得一源分得此是象彼是理方説得無閒若只是
　一物却不須更説一源無閒也(荅吕/子約)
蘇氏曰老子示人以道而薄於器以為學者惟器之知
　則道隠矣故絶仁義棄禮樂以明道愚謂道者仁義
　禮樂之總名而仁義禮樂皆道之體用也聖人之修
　仁義制禮樂凡以明道故也今曰絶仁義棄禮樂以
　明道則是舍二五而求十也豈不悖哉(蘇黄門老/子解辨)
蘇氏曰天道不可言可言者皆其似者也逹者因似以
　識真而昧者執似以陷於偽愚謂聖人之言道曰君
　臣也父子也夫婦也昆弟也朋友之交也不知此言
　道耶抑言其似者而已耶執此而行亦有所陷者耶
　然則道豈真不可言但人自不識道與器之未嘗相
　離也而反求之於昏黙無形之中所以為是言耳(蘇/黄)
　(門老子/解辨)
道理無形影惟因事物言語乃可見得是非理㑹極子
　細即道理極精微古人所謂物格知至者不過是就
　此下工夫(荅胡季隨○以/上文集九條)
理如一把線相似有條理如這竹籃子相似指其上行
　篾曰一條子恁地去又别指一條曰一條恁地去又
　如竹木之文理相似直是一般理横是一般理有心
　便存得許多理(以下/論理)
大而天地萬物小而起居食息皆太極隂陽之理也
天下之物未嘗無對有隂便有陽有仁便有義有善便
　有惡有語便有黙有動便有静然又却只是一箇道
　理如人行出去是這脚行歸亦是這脚譬如口中之
　氣噓則為溫吸則為寒耳
徹上徹下無精粗本末只是一理
凡看道理要見得大頭腦處分明下面節節只是此理
　散為萬殊如孔子教人只是逐件逐事説箇道理未
　嘗説出大頭腦處然四面八方合聚湊來也自見得
　箇大頭腦若孟子便已指出教人周子説出太極已
　是太煞分明矣且如惻隐之端從此推上則是此心
　之仁仁即所謂天徳之元元即太極之陽動如此節
　節推上亦自見得大總腦處若今看得太極處分明
　則必能見得天下許多道理條件皆自此出事事物
　物上皆有箇道理元無虧欠也
道理有面前底道理平易自在説出來底便好説得出
　來﨑嶇底便不好
天地中閒物物上有這箇道理雖至沒𦂳要底物事也
　有這道理蓋天命之謂性這道理却無形無安頓處
　只那日用事物上道理便在上面這兩箇元不相離
　凡有一物便有一理所以君子貴博學於文看來博
　學似箇沒𦂳要物事然那許多道理便都在這上都
　從那源頭上來所以無精粗小大都一齊用理㑹過
　蓋非外物也都一齊理㑹方無所不盡方周遍無疎
　缺處
大學説格物却不説窮理蓋説窮理則似懸空無捉摸
　處只説格物則只就那形而下之器上便尋那形而
　上之道便見得這箇元不相離所以只説格物天生
　蒸民有物有則所謂道者是如此何嘗説物便是則
這道理儘無窮四方八面無不是千頭萬緒相貫串以
　指旋曰分明一層了又一層横説也如此豎説也如
　此翻來覆去説都如此如以兩儀言則太極是太極
　兩儀是用以四象言則兩儀是太極四象是用以八
　卦言則四象又是太極八卦又是用
此箇道理大則包括乾坤提挈造化細則入毫釐絲忽
　裏去無逺不周無微不到但須是見得箇周到底是
　何物
天地萬物之理無獨必有對問如何便至不知手之舞
　之足之蹈之曰真箇是未有無對者看得破時真箇
　是差異好笑且如一隂一陽便有對至於太極便對
　甚底曰太極有無極對曰此只是一句如金木水火
　土即土亦似無對然皆有對太極便與隂陽相對此
　是形而上者謂之道形而下者謂之器便對過却是
　横對了土便與金木水火相對蓋金木水火是有方
　所土却無方所亦對得過(必大錄云四物/皆資土故也)胡氏謂善
　不與惡對惡是反善如仁與不仁如何不可對若不
　相對覺說得天下事都尖斜了没箇是處
問天下之理無獨必有對有動必有静有隂必有陽以
　至屈伸消長盛衰之類莫不皆然還是他合下便如
　此耶曰自是他合下來如此一便對二形而上便對
　形而下然就一言之一中又自有對且如眼前一物
　便有背有面有上有下有内有外二又各自為對雖
　説無獨必有對然獨中又自有對且如碁盤路兩兩
　相對末梢中閒只空一路若似無對然此一路對了
　三百六十路此所謂一對萬道對器也
問沖漠無联(至/)教入塗轍他所謂塗轍者莫只是以人
　所當行者言之凡所當行之事皆是先有此理却不
　是臨行事時旋去尋討道理曰此言未有這事先有
　這理如未有君臣已先有君臣之理未有父子已先
　有父子之理不成元無此理直待有君臣父子却旋
　將道理入在裏面又問既是塗轍却只是一箇塗轍
　是如何曰是這一箇事便只是這一箇道理精粗一
　貫元無兩様今人只見前面一叚事無形無兆將謂
　是空蕩蕩却不知道沖漠無联萬象森然已具如釋
　氏便只是説空老子便只是説無却不知道莫實於
　理曰未應不是先已應不是後應字是應務之應否
　曰未應是未應此事已應是已應此事未應固是先
　却只是後來事已應固是後却只是未應時理
問天下善惡皆天理楊墨之類只是過不及皆出於仁
　義謂之天理則可如世之大惡謂之天理可乎曰本
　是天理只是番了便如此如人之殘忍便是番了惻
　隐如放火殺人可謂至惡若把那火去炊飯殺其人
　之所當殺豈不是天理只緣番了道理有背有面順
　之則是背之則非緣有此理方有此惡如溝渠至濁
　當初若無清泠底水緣何有此
或問善惡皆天理也若是過與不及些小惡事固可説
　天理如世閒大罪惡如何亦是天理曰初來本心都
　自好少閒多被利害遮蔽如殘賊之事自反了惻隐
　之心是自反其天理賀孫問既是反了天理如何又
　説皆天理也莫是殘賊底惡初從羞惡上發淫溺貪
　欲底惡初從惻隐上發後來都過差了原其初發都
　是天理曰如此説亦好但所謂反者亦是四端中自
　有相反處如羞惡自與惻隐相反是非自與辭遜相
　反如公説也是好意思因而看得舊一句不通處出
　如用人之智去其詐用人之勇去其暴這兩句意分
　曉惟是用人之仁去其貪一句沒分曉今公説貪是
　愛上發來也是思之是淳善底人易得含胡茍且姑
　息貪戀
季容甫問中理在事義在心如何曰中理只是做得事
　來中理義則所以能中理者也義便有揀擇取舍易
　傳曰在物為理處物為義(以上語類/十六條)
除了身只是理只是不以血氣形骸為主而一循此理
　耳非謂身外别有一物而謂之理也流於偏差則非
　所謂得矣(荅吕/子約)
所云禪學悟入乃是心思路絶天理盡見此尤不然心
　思之正便是天理流行運用無非天理之發見豈待
　心思路絶而後天理乃見耶且所謂天理復是何物
　仁義禮智豈不是天理君臣父子兄弟夫婦朋友豈
　不是天理若使釋氏果見天理則亦何必如此悖亂
　殄滅一切昏迷其本心而不自知耶(荅吳/斗南)
所謂釋氏一覺之外更無分别不復事事而吾儒事事
　無非天理此語是也然吾儒亦非覺外有此分别只
　此覺處便有天高地下萬物散殊毫髪不可移易所
　謂天叙天秩天命天討正在是耳(荅詹/兼善)
至微者理也至著者象也體用一原顯微無閒蓋自理
　而言則即體而用在其中所謂一原也自象而言則
　即顯而微不能外所謂無閒也(荅汪/尚書)
天理既渾然然既謂之理則便是箇有條理底名字故
　其中所謂仁義禮智四者合下便各有一箇道理不
　相混雜以其未發莫見端緒不可以一理名是以謂
　之渾然非是渾然裏面都無分别而仁義禮智却是
　後來旋次生出四件有形有狀之物也須知天理只
　是仁義禮智之總名仁義禮智便是天理之件數(荅/何)
　(叔京○以上/文集五條)
中庸分道徳曰父子君臣以下為天下之逹道智仁勇
　為天下之逹徳君有君之道臣有臣之道徳便是箇
　行道底故為君主於仁為臣主於敬仁敬可喚做徳
　不可喚做道(以下/論徳)
至徳至道道者人之所共由徳者己之所獨得盛徳至
　善盛徳以身之所得而言至善以身之極致而言誠
　忠孚信一心之謂誠盡已之謂忠存於中之謂孚見
　於事之謂信
徳是得於天者講學而得之得自家本分底物事
事父母則為孝徳事兄長則為悌徳徳是有得於心是
　未事親從兄時已渾全是孝弟之心此之謂徳
先生問遺書中欲夾持這天理則在徳一叚看得如何
　必大對曰中庸所謂茍不至徳至道不凝焉先生黙
　然久之必大問如何曰此亦説得然只是引證畢竟
　如何是徳曰只是此道理因講習躬行後見得是我
　之所固有故守而勿失耳曰尋常看據於徳如何説
　必大以横渠得寸守寸得尺守尺對曰須先得了方
　可守如此説上依舊認徳字未著今且説只是這道
　理然須常常提撕令在巳者決定是做得如此如方
　獨處黙坐未曽事君親接朋友然在我者已渾全是
　一箇孝弟忠信底人以此做出事來事親則必孝事
　君則必忠與朋友交則必信不待旋安排蓋存於中
　之謂徳見於事之謂行易曰君子以成徳為行正謂
　以此徳而見諸事耳徳成於我者若有一箇人在内
　必定孝弟忠信斷不肯為不孝不弟不忠不信底事
　與道家所謂養成箇嬰兒在内相似凡人欲邊事這
　箇人斷定不肯教自家做故曰黙而成之不言而信
　存乎徳行謂雖未曽説出來時存於心中者已斷是
　如此了然後用得戒謹恐懼存養工夫所以必用如
　此存養者猶恐其或有時間斷故耳程子所謂須有
　不言而信者謂未言動時已渾全是箇如此人然却
　　未有迹之可言故曰言難為形狀(以上語/類五條)
　
　
　
　
　
　
　
　
　
　
　
　
　
　
御纂朱子全書卷四十六
　欽定四庫全書
御纂朱子全書卷四十七
　　性理六
　　　仁
　或問誠是渾然不動仁是此理流出否曰自性言之仁
　　亦未是流岀但其生動之理包得四者
　得此生意以有生然後有禮智義信以先後言之則仁
　　為先以大小言之則仁為大
　今日要識得仁之意思是如何聖賢説仁處㝡多那邊
　　如彼説這邊如此説文義各不同㸔得箇意思定了
　　將聖賢星散説體㸔處處皆是這意思初不相背始
　　得集注説愛之理心之德愛是惻隠惻隠是情其理
　　則謂之仁心之徳徳又只是愛謂之心之徳却是愛
　　之夲柄人之所以為人其理則天地之理其氣則天
　　地之氣理無迹不可見故於氣觀之要識仁之意思
　　是一箇渾然温和之氣其氣則天地陽春之氣其理
　則天地生物之心今只就人身己上㸔有這意思是
　如何纔有這意思便自恁地好便不恁地乾燥將此
　意㸔聖賢許多説仁處都只是這意告顔子以克己
　復禮克去己私以復於禮自然都是這意思這不是
　待人旋安排自是合下都是這箇渾全流行物事此
　意思纔無私意閒隔便自見得人與己一物與己一
　公道自流行須是如此㸔孔門弟子所問都只是問
　做工夫若是仁之體叚意思也各各自理㑹得了今
　却是這箇未曽理㑹得如何説要做工夫且如程先
　生云偏言則一事専言則包四者上云四徳之元猶
　五常之仁恰似有一箇小小底仁有一箇大大底仁
　偏言則一事是小小底仁只做得仁之一事専言則
　包四者是大大底仁又是包得禮義智底若如此説
　是有兩様仁不知仁只是一箇雖是偏言那許多道
　理也都在裏面雖是専言那許多道理也都在裏面
　致道云如春是生物之時已包得夏長秋成冬蔵意
　思在曰春是生物之時到夏秋冬也只是這氣流注
　去但春則是方始生榮意思到夏便是結裏定了是
　這生意到後只漸老了賀孫曰如温和之氣固是見
　得仁若就包四者意思㸔便自然有節文自然得宜
　自然明辨曰然
仁流行到那田地時義處便成義禮智處便成禮智且
　如萬物收蔵何甞休了都有生意在裏面如榖種桃
　仁杏仁之類種著便生不是死物所以名之曰仁見
　得都是生意如春是生物夏是生物之盛秋是生意
　漸漸收歛冬是生意收蔵又曰春夏是行進去秋冬
　是退後去正如人呵氣呵出時便熱吸入時便冷
百行萬善固是都合著力然如何件件去理㑹得百行
　萬善總於五常五常又總於仁所以孔孟只教人求
　仁求仁只是主敬求放心若能如此道理便在這裏
或問存得此心便是仁曰且要存得此心不為私欲所
　勝遇事每每著精神照管不可随物流去湏要𦂳𦂳
　守著若常存得此心應事接物雖不中不逺思慮紛
　擾於中都是不能存此心此心不存合視處也不知
　視合聼處也不知聼或問莫在於敬否曰敬非别是
　一事常唤醒此心便是人每日只鶻鶻突突過了心
　都不曽收拾得在裏面又曰仁雖似有剛直意畢竟
　夲是箇温和之物但出来發用時有許多般湏得是
　非辭遜斷制三者方成仁之事及至事定三者各退
　仁仍舊温和緣是他夲性如此人但見有是非節文
　斷制却謂都是仁之夲意則非也春夲温和故能生
　物所以説仁為春
或曰存得此心即便是仁曰此句甚好但下面説合於
　心者為之不合於心者勿為却又從義上去了不干
　仁事今且只以孟子仁人心也義人路也便見得仁
　義之别蓋仁是此心之德才存得此心即無不仁如
　説克己復禮亦只是要得私欲去後此心常存耳未
　説到行處也纔説合於心者行之便侵過義人路底
　界分矣然義之所以能行却是仁之用處學者湏是
　此心常存方能審度事理而行其所當行也此孔孟
　之學所以必以求仁為先蓋此是萬理之原萬事之
　夲且要先識認得先存養得方有下手立脚處耳
耳之德聰目之德明心之德仁且將這意去思量體認
　○將愛之理在自家心上自體認思量便見得仁○
　仁是箇温和柔軟底物事老子説柔弱者生之徒堅
　強者死之徒見得自是㸔石頭上如何種物事出藹
　乎若春陽之温汎乎若醴酒之醇此是形容仁底意
　思○當来得於天者只是箇仁所以為心之全體却
　自仁中分四界子一界子上是仁之仁一界子是仁
　之義一界子是仁之禮一界子是仁之智一箇物事
　四脚撐在裏面惟仁兼統之心裏只有此四物萬物
　萬事皆自此出○天之春夏秋冬㝡分曉春生夏長
　秋收冬蔵雖分四時然生意未甞不貫縱雪霜之惨
　亦是生意○以生字説仁生自是上一節事當来天
　地生我底意我而今湏要自體認得○試自㸔一箇
　物堅硬如頑石成甚物事此便是不仁○試自㸔温
　和柔軟時如何此所以孝弟為仁之夲若如頑石更
　下種不得俗説硬心腸可以見硬心腸如何可以與
　他説話○惻隠羞惡辭遜是非都是兩意惻是初頭
　子隠是痛羞是羞己之惡惡是惡人之惡辭在我遜
　在彼是非自分明○才仁便生出禮所以仁配春禮
　配夏義是裁制到得智便了所以配秋配冬○既認
　得仁如此分明到得做工夫湏是克己復禮出門如
　見大賔使民如承大祭己所不欲勿施於人方是做
　工夫處
周明作問仁曰聖賢説話有説自然道理處如仁人心
　是也有説做工夫處如克己復禮是也
熟底是仁生底是恕自然底是仁勉強底是恕無計較
　無覩當底是仁有計較有覩當底是恕
前軰教人求仁只説是淵深温粹義理飽足
仁是愛底道理公是仁底道理故公則仁仁則愛
周明作謂私欲去則為仁曰謂私欲去後仁之體見則
　可謂私欲去後便為仁則不可譬如日月之光雲霧
　蔽之固是不見若謂雲霧去則便指為日月亦不可
　如水亦然沙石雜之固非水之夲然然沙石去後自
　有所謂水者不可便謂無沙無石為水也
余正叔謂無私欲是仁曰謂之無私欲然後仁則可謂
　無私便是仁則不可蓋惟無私欲而後仁始見如無
　所壅底而後水方行方叔曰與天地萬物為一體是
　仁曰無私是仁之前事與天地萬物為一體是仁之
　後事惟無私然後仁惟仁然後與天地萬物為一體
　(要在二者/之閒識得)畢竟仁是甚模様欲曉得仁名義湏并義
　禮智三字㸔欲真箇見得仁底模様湏是從克己復
　禮做工夫去(今人説仁如糖皆道是甜不/曽喫著不知甜是甚滋味)聖人都不
　説破在學者以身體之而已矣
仁字説得廣處是全體惻隠慈愛底是説他夲相
仁是根惻隠是萌芽親親仁民愛物便是推廣到枝葉
　處
問先生荅湖湘學者書以愛字言仁如何曰緣上蔡説
　得覺字太重便相似説禪問龜山却推惻隠二字曰
　龜山言萬物與我為一(云云/)説亦太寛問此還是仁
　之體否曰此不是仁之體却是仁之量仁者固能覺
　謂覺為仁不可仁者固能與萬物為一謂萬物為一
　為仁亦不可譬如説屋不論屋是木做柱竹做壁却
　只説屋如此大容得許多物如萬物為一只是説得
　仁之量(因舉禪語是説/得量邊事云云)
問程門以知覺言仁克齋記乃不取何也曰仁離愛不
　得上蔡諸公不把愛做仁他見伊川言博愛非仁也
　仁是性愛是情伊川也不是道愛不是仁若當初有
　人㑹問必説道愛是仁之情仁是愛之性如此方分
　曉惜門人只領那意便専以知覺言之於愛之説若
　將浼焉遂蹉過仁地位去説將仁更無安頓處見孺
　子匍匐將入井皆有怵惕惻隠之心這處見得親切
　聖賢言仁皆從這處説又問知覺亦有生意曰固是
　將知覺説来冷了覺在知上却多只些小搭在仁邊
　仁是和底意然添一句又成一重湏自㸔得便都理
　會得
湖南學者説仁舊来都是深空説出一片頃見王日休
　解孟子云麒麟者獅子也仁夲是惻隐温厚底物事
　却被他們説得擡虚打險􁀙眉努眼却似説麒麟做
　獅子有吞伏百獸之狀蓋自知覺之説起之(麒麟不/食生肉)
　(不食生草獅子則/百獸聞之而腦裂)
愛之理是偏言則一事心之徳是専言則包四者故合
　而言之則四者皆心之徳而仁為之主分而言之則
　仁是愛之理義是宜之理禮是恭敬辭遜之理知是
　分别是非之理也
仁者愛之理是將仁来分作四叚㸔仁便是愛之理至
　於愛人愛物皆是此理義便是宜之理禮便是恭敬
　之理智便是分别是非之理理不可見因其愛與宜
　恭敬與是非而知有仁義禮智之理在其中乃所謂
　心之徳乃是仁能包四者便是流行處所謂保合太
　和是也仁是箇生理若是不仁便死了人未甞不仁
　只是為私欲所昏才克己復禮仁依舊在直卿曰私
　欲不是别有箇私欲只心之偏處便是汪正甫問三
　仕三巳不為仁管仲又却稱仁是如何曰三仕三巳
　是獨自底管仲出来畢竟是做得仁之功且如一箇
　人坐亡立化有一箇人仗節死義畢竟還仗節死義
　底是坐亡立化濟得甚事㬊亞夫問殺身成仁求生
　􁀤仁曰求生畢竟是心不安理當死即得殺身身雖
　死而理即在亞夫云要將言仁處類聚㸔曰若如此
　便是趕縛得急却不好只依次序㸔若理會得一叚
　了相似忘却忽又理會一叚覺見得意思轉好
或問仁者心之徳曰義禮智皆心之所有仁則渾然分
　而言之仁主乎愛合而言之包是三者或問仁有生
　意如何曰只此生意心是活物必有此心乃能知辭
　遜必有此心乃能知羞惡必有此心乃能知是非此
　心不生又烏能辭遜羞惡是非且如春之生物也至
　於夏之長則是生者長秋之遂亦是生者遂冬之成
　亦是生者成也百榖之熟方及七八分若斬斷其根
　則生者喪矣其榖亦只得七八分若生者不喪湏及
　十分收而蔵之生者似息矣只明年種之又復有生
　諸子問仁不同而今曰愛之理云者克己復禮亦只
　要存得此愛非以克己復禮是仁友其士之仁者事
　其大夫之賢者亦只是要見得此愛其餘皆然
問愛之理心之德曰理便是性緣裏面有這愛之理所
　以發出来無不愛程子曰心如榖種其生之性乃仁
　也生之性便是愛之理也
公之為仁公不可與仁比並㸔公只是無私纔無私這
　仁便流行程先生云惟公為近之却不是近似之近
　纔公仁便在此故云近猶云知所先後則近道矣不
　是道在先後上只知先後便近於道如去其壅塞則
　水自流通水之流通却不是去壅塞底物事做出来
　水自是元有只被塞了纔除了塞便流仁自是元有
　只被私意隔了纔克去己私做底便是仁賀孫云公
　是仁之體仁是理曰不用恁地説徒然不分曉只是
　要無私無私則理無或蔽今人喜也是私喜怒也是私
　怒哀也是私哀懼也是私懼愛也是私愛惡也是私
　惡欲也是私欲茍能克去己私廓然大公則喜是公
　喜怒是公怒哀懼愛惡欲莫非公矣此處煞係利害
　顔子所受於夫子只是克己復禮為仁讀書㝡忌以
　巳見去説但欲合已見不知非夲来旨意湏是且就
　他頭説説教分明有不通處却以己意較量
胡五峰云人有不仁心無不仁此説極好人有私欲遮
　障了不見這仁然心中仁依舊只在如日月夲是光
　明雖被雲遮光明依舊在裏又如水被泥土塞了所
　以不流然水性之流依舊只在所以克己復禮為仁
　只是克了私欲仁依舊只在那裏譬如一箇鏡夲自
　光明只緣塵都昏了若磨去塵光明只在
問遺書中取醫家言仁又一叚云醫家以不識痛癢為
　不仁又以不知覺不認義理為不仁又却從知覺上
　説曰覺是覺於理問與上蔡説同異曰異上蔡説覺
　纔見此心耳問南軒云上蔡説覺與佛家不同如何
　曰上蔡云自此心中流出與佛亦不大叚異今説知
　痛癢能知覺皆好只是説得第二節説得用湏當㸔
　如何識痛癢血脈從何而出知覺從何而至某云若
　不究見原夲却是不見理只説得氣曰然伊川言榖
　種之性一叚㝡好
問如何是滿腔子皆惻隠之心曰腔只是此身裏虚處
　問莫是人生来惻隠之心具足否曰如今也恁地㸔
　事有箇不穩處便自覺不穩這便是惻隠之心林擇
　之甞説人七尺之軀一箇針剳著便痛問吾身固如
　此處事物亦然否曰此心應物不窮若事事物物甞
　是這箇心便是仁若有一事不如此便是這一處不
　仁了問夲心依舊在否曰如今未要理㑹在不在論
　著理来他自是在那裏只是這一處不恁地便是這
　一處不在了如率土之濵莫非王臣忽然有一鄉人
　自不服化稱王稱覇便是這一處無君君也只在那
　裏然而他靠不得不可道是天理只在那裏自家這
　私欲放行不妨王信伯在館中范伯逹問人湏是天
　下物物皆歸吾仁王指牕櫺問范曰此牕還歸仁否
　范黙然某見之當荅曰此牕不歸仁何故不打壊了
　如人處事但箇箇處得是便是事事歸仁且如牕也
　要糊得在那裏教好不成没巴鼻打壊了問仁者以
　萬物為一體如事至物来皆有以處之如事物未至
　不可得而體者如何曰只是不在這裏然此理也在
　這裏若来時便以此處之
問惻隠之心如何包得四端曰惻隠便是初動時羞惡
　是非恭敬亦湏是這箇先動一動了方會恁地只於
　動處便見譬如四時若不是有春生之氣夏来長箇
　甚麽秋時又把甚收冬時又把甚蔵
元者乃天地生物之端易言大哉乾元萬物資始至哉
　坤元萬物資生乃知元者天地生物之端倪也元者
　生意在亨則生意之長在利則生意之遂在貞則生
　意之成若言仁便是這意思仁夲生意乃惻隠之心
　也茍傷著這生意則惻隠之心便發若羞惡也是仁
　去那義上發若辭遜也是仁去那禮上發若是非也
　是仁去那智上發若不仁之人安得更有義禮智
問程子曰敬以直内義以方外仁也如何以此便謂之
　仁曰亦是仁也若能到私欲淨盡天理流行處皆可
　謂之仁如博學篤志切問近思能如是則仁亦在其
　中如克己復禮亦是仁出門如見大賔使民如承大
　祭亦是仁居處恭執事敬與人忠亦是仁㸔從那路
　入但從一路入做到極處皆是仁
大率把捉不定皆是不仁問曰心之夲體湛然虚明無
　一豪私欲之累則心德未甞不存矣把捉不定則為
　私欲所亂是心外馳而其徳亡矣曰如公所言則是
　把捉不定故謂之不仁今此但曰皆是不仁乃是言
　惟其不仁所以致把捉不定也
問周子牕前草不除去即是謂生意與自家一般曰他
　也只是偶然見與自家意思相契又問横渠驢鳴是
　天機自動意思曰固是但也是偶然見他如此如謂
　草與自家意一般木葉便不與自家意思一般乎如
　驢鳴與自家呼喚一般馬鳴却便不與自家一般乎
　問程子觀天地生物氣象也是如此曰他也只是偶
　然見如此便説出来示人而今不成只管去守㸔生
　物氣象問觀雞雛可以觀仁此則湏有意謂是生意
　初發見處曰只是為他皮殻尚薄可觀大雞非不可
　以觀仁但為他皮殻粗了
必大曰子厚聞皇子生喜甚見飢殍食便不羙者正淳
　甞云與人同休戚陸子夀曰此主張題目耳先生問
　曽致思否對曰皆是均氣同體惟在我者至公無私
　故能無閒斷而與之同休戚也曰固是如此然亦只
　説得一截如此説時真是主張題目實不曽識得今
　土木何甞有私然與他物不相管人則元有此心故
　至公無私便都管攝之無閒斷也
仁便蔵在惻隠之心裏面仁便是那骨子到得成就得
　數件事了一件事上自是一箇仁便是那業處
仁之包四德猶冢宰之統六官
思慮方萌持守得定便是仁如思慮方萌錯了便是賊
　其仁當施為時錯了便是賊其禮當收歛時錯了便
　是賊其義當貞静時錯了便是賊其智凡物皆有箇
　如此道理
春為一嵗之首由是而為夏為秋為冬皆自此生出所
　以謂仁包四徳者只緣四箇是一箇只是三箇元却
　有元之元元之亨元之利元之貞又有亨之元利之
　元貞之元曉得此意則仁包四者尤明白了
問伊川云萬物之生意㝡可觀曰物之初生其夲未逺
　固好㸔及幹成葉茂便不好㸔如赤子入井時惻隠
　怵惕之心只些子仁見得時却好㸔到得發政施仁
　其仁固廣便㸔不見得何處是仁
問遺書謂切脈可以體仁莫是心誠求之之意否曰還
　是切脈底是仁那脈是仁曰切脈是仁曰若如此則
　當切脈時又用著箇意思去體仁復問蜚卿曰仲思
　所説如何曰以伯羽觀之恐是觀雞雛之意曰如何
　曰雞雛便是仁也曰切脈體仁又如何曰脈是那血
　氣周流切脈則便可以見仁曰然恐只是恁地脈理
　貫通乎一身仁之理亦是恁地又問雞雛如何是仁
　道夫曰先生甞謂初與嫩底便是曰如此㸔較分明
　盖當是時飲啄自如未有所謂争鬬侵陵之患者只
　此便是仁也
問公只是仁底道理仁却是箇流動發生底道理故公
　而以人體之方謂之仁否曰此便是難説公而以人
　體之此一句夲㣲有病然若真箇曉得方知這一句
　説得好所以程先生又曰公近仁盖這箇仁便在這
　人字上你元自有這仁合下便帯得来只為不公所
　以蔽塞了不出来若能公仁便流行譬如溝中水被
　沙土罨靸壅塞了故水不流若能擔去沙土罨靸水
　便流矣又非是去外面别擔水来放溝中是溝中元
　有此水只是被物事壅遏了去其壅塞水便流行如
　克己復禮為仁所謂克己復禮者去其私而已矣能
　去其私則天理便自流行不是克己了又别討箇天
　理来放在裏面也故曰公近仁又問公所以能恕所
　以能愛恕則仁之施愛則仁之用愛是仁之發處恕
　是推其愛之之心以及物否曰如公所言亦非不是
　只是自是湊合不著都無滋味若道理只是如此㸔
　又更做甚麽所以只見不長進正緣㸔那物事没滋
　味又問莫是帯那上文公字説否曰然恕與愛夲皆
　出於仁然非公則安能恕安能愛又問愛只是合下
　發處便愛未有以及物在恕則方能推已以及物否
　曰仁之發處自是愛恕是推那愛底愛是恕之所推
　者若不是恕去推那愛也不能及物也不能親親仁
　民愛物只是自愛而已若裏面元無那愛又只推箇
　甚麽如開溝相似是裏面元有這水所以開著便有
　水来若裏面元無此水如何會開著便有水若不是
　去開溝縱有此水也如何得他流出来愛水也開之
　者恕也
問仁之道只消道一公字公是仁之理公而以人體之
　故曰仁竊謂仁是夲有之理公是克己工夫到處公
　所以能仁所謂公而以人體之者若曰己私既盡只
　就人身上㸔便是仁體猶骨也如體物不可遺之體
　貞者事之幹之類非體認之體也曰公是仁之方法
　人是仁之材料有此人方有此仁盖有形氣便具此
　生理若無私意間隔則人身上全體皆是仁如無此
　形質則生意都不湊泊他所謂體者便作體認之體
　亦不妨體認者是將此身去裏面體察如中庸體羣
　臣之體也
仁之名不從公来乃是從人来故曰公而以人體之則
　為仁
公而以人體之為仁仁是人心所固有之理公則仁私
　則不仁未可便以公為仁須是體之以人方是仁公
　恕愛皆所以言仁者也公在仁之前恕與愛在仁之
　後公則能仁仁則能愛能恕故也
或問恕則仁之施愛則仁之用施與用如何分别曰恕
　之所施施其愛爾不恕則雖有愛而不能及人也
問恕則仁之施愛則仁之用施與用何以别曰施是從
　這裏流出用是就事説推已為恕恕是從己流出去
　及那物愛是才調恁地愛如水恕如水之流又問先
　生謂愛如水恕如水之流淳退而思有所未合竊謂
　仁如水愛如水之潤恕如水之流不審如何曰説得
　好昨日説過了
恕則仁之施愛則仁之用施用兩字移動全不得這般
　處惟有孔孟能如此下自荀楊諸人便不能便可移
　易昔有言盡已之謂忠盡物之謂恕伊川言盡物只
　可言信推已之謂恕盖恕是推已只可言施如此等
　處極當細㸔
問謝顯道初見明道自負該博史書盡卷不遺一字明
　道曰賢却記得許多可謂玩物喪志謝聞此言汗流
　浃背面發赤明道曰即此是惻隠之心夫為師問所
　折難而愧形於顔色與惻隠之心似不相屬明道乃
　云爾者何也曰此問却要啇量且何不曰羞惡之心
　而謂之惻隠之心諸公試各以己意言之黎季成對
　曰此恐是識痛癢底道理先生未以為然次日復以
　此請問先生曰只是謝顯道聞明道之言動一動為
　他聞言而動便是好處却不可言學者必欲其動且
　如惻隠羞惡辭遜是非不是四件物合下都有偏言
　則一事總言則包四者觸其一則心皆随之言惻隠
　之心則羞惡辭遜是非在其中矣
趙共父問天體物而不遺猶仁體事而無不在也以見
　物物各有天理事事皆有仁曰然天體在物上仁體
　在事上猶言天體於物仁體於事夲是言物以天為
　體事以仁為體緣須著從上説故如此下語致道問
　與體物而不可遺一般否曰然曰先生易解將幹事
　説曰幹事猶言為事之幹體物猶言為物之體共父
　問下文云禮儀三百威儀三千無一物而非仁也曰
　禮儀三百威儀三千然須得仁以為骨子
問敦篤虚静者仁之夲曰敦篤虚静是為仁之夲(以上/語類)
　(四十/九條)
天地以生物為心者也而人物之生又各得夫天地之
　心以為心者也故語心之德雖其總攝貫通無所不
　備然一言以蔽之則曰仁而已矣請試詳之盖天地
　之心其徳有四曰元亨利貞而元無不統其運行焉
　則為春夏秋冬之序而春生之氣無所不通故人之
　為心其徳亦有四曰仁義禮智而仁無不包其發用
　焉則為愛恭宜别之情而惻隠之心無所不貫故論
　天地之心者則曰乾元坤元則四徳之體用不待悉
　數而足論人心之妙者則曰仁人心也則四徳之體
　用亦不待遍舉而該盖仁之為道乃天地生物之心
　即物而在情之未發而此體已具情之既發而其用
　不窮誠能體而存之則衆善之源百行之夲莫不在
　是此孔門之教所以必使學者汲汲於求仁也其言
　有曰克己復禮為仁言能克去己私復乎天理則此
　心之體無不在而此心之用無不行也又曰居處恭
　執事敬與人忠則亦所以存此心也又曰事親孝事
　兄弟及物恕則亦所以行此心也又曰求仁得仁則
　以讓國而逃諌伐而餓為能不失乎此心也又曰殺
　身成仁則以欲甚於生惡甚於死而能不害乎此心
　也此心何心也在天地則坱然生物之心在人則温
　然愛人利物之心包四徳而貫四端者也或曰若子
　之言則程子所謂愛情仁性不可以愛為仁者非與
　曰不然程子之所訶以愛之發而名仁者也吾之所
　論以愛之理而名仁者也盖所謂情性者雖其分域
　之不同然其脈絡之通各有攸屬者則曷甞判然離
　絶而不相管哉吾方病夫學者誦程子之言而不求
　其意遂至於判然離愛而言仁故特論此以發明其
　遺意而子顧以為異乎程子之説不亦誤哉或曰程
　氏之徒言仁多矣盖有謂愛非仁而以萬物與我為
　一為仁之體者矣亦有謂愛非仁而以心有知覺釋
　仁之名者矣今子之言若是然則彼皆非與曰彼謂
　物我為一者可以見仁之無不愛矣而非仁之所以
　為體之真也彼謂心有知覺者可以見仁之包乎智
　矣而非仁之所以得名之實也觀孔子荅子貢博施
　濟衆之問與程子所謂覺不可以訓仁者則可見矣
　子尚安得復以此而論仁哉抑汎言同體者使人含
　糊昏緩而無警切之功其弊或至於認物為己者有
　之矣専言知覺者使人張皇迫躁而無沈潛之味其
　弊或至於認欲為理者有之矣一忘一助二者盖胥
　失之而知覺之云者於聖門所示樂山能守之氣象
　尤不相似子尚安得復以此而論仁哉因并記其語
　作仁説(仁/説)
程子言仁夲末甚備今撮其大要不過數言盖曰仁者
　生之性也而愛其情也孝弟其用也公者所以體仁
　猶言克己復禮為仁也學者於前三言者可以識仁
　之名義於後一言者可以知其用力之方矣今不深
　考其夲末指意之所在但見其分别性情之異便謂
　愛之與仁了無干渉見其以公為近仁便謂直指仁
　體㝡為深切殊不知仁乃性之徳而愛之夲因其性
　之有仁是以其情能愛(義禮智亦性之徳也義惡之/夲禮遜之夲智知之夲因性)
　(有義故情能惡因性有禮故情能/遜因性有智故情能知亦若此爾)但或蔽於有我之
　私則不能盡其體用之妙惟克己復禮廓然大公然
　後此體渾全此用昭著動静夲末血脈貫通爾程子
　之言意盖如此非謂愛之與仁了無干渉也(此説前/書言之)
　(已詳今請復以兩言決之如某之説則性發為情情/根於性未有無性之情無情之性各為一物而不相)
　(管攝二説得/失此亦可見)非謂公之一字便是直指仁體也(細觀/来諭)
　(所謂公天下而無物我之私則其愛無不溥矣不知/此兩句甚處是直指仁體處若以愛無不溥為仁之)
　(體則䧟於以情為性之失髙明之見必不至此若以/公天下而無物我之私便為仁體則恐所謂公者漠)
　(然無情但如虚空木石雖其同體之物尚不能有以/相愛况能無所不溥乎然則此兩句中初未甞有一)
　(字説著仁體湏知仁是夲有之性生物之心惟公為/能體之非因公而後有也故曰公而以人體之故為)
　(仁細㸔此語却是人字/裏面帯得仁字過来)由漢以来以愛言仁之弊正
　為不察性情之辨而遂以情為性爾今欲矯其弊反
　使仁字汎然無所歸宿而性情遂至於不相管可謂
　矯枉過直是亦枉而已矣其弊將使學者終日言仁
　而實未甞識其名義且又并與天地之心性情之徳
　而昧焉竊謂程子之意必不如此(荅張欽夫/論仁説)
再讀别紙所示三條竊意髙明雖已灼知舊説之非而
　此所論者差之豪忽之閒或亦未必深察也謹復論
　之廣仲引孟子先知先覺以明上蔡心有知覺之説
　己自不倫其謂知此覺此亦未知指何為説要之大
　夲既差勿論可也今觀所示乃直以此為仁則是以
　知此覺此為知仁覺仁也仁夲吾心之德又將誰使
　知之而覺之耶若據孟子夲文則程子釋之已詳矣
　曰知是知此事(知此事當/如此也)覺是覺此理(知此事之所/以當如此之)
　(理/也)意已分明不必更求𤣥妙且其意與上蔡之意亦
　初無干渉也上蔡所謂知覺正謂知寒暖飽飢之類
　爾推而至於酬酢佑神亦只是此知覺無别物也但
　所用有小大爾然此亦只是智之發用處但惟仁者
　為能兼之故謂仁者心有知覺則可謂心有知覺謂
　之仁則不可盖仁者心有知覺乃以仁包四者之用
　而言猶云仁者知所羞惡辭讓云爾若曰心有知覺
　謂之仁則仁之所以得名初不為此也今不究其所
　以得名之故乃指其所兼者便為仁體正如言仁者
　必有勇有徳者必有言豈可遂以勇為仁言為徳哉
　今伯逢必欲以覺為仁尊兄既非之矣至於論知覺
　之淺深又未免證成其説則非某之所敢知也至於
　伯逢又謂上蔡之意自有精神得其精神則天地之
　用皆我之用矣此説甚髙甚妙然既未甞識其名義
　又不論其實下功處而欲驟語其精神此所以立意
　愈髙為説愈妙而反之於身愈無根夲可據之地也
　所謂天地之用即我之用殆亦其傳聞想像如此爾
　實未甞到此地位也(荅張欽夫/論仁説)
類聚孔孟言仁處以求夫仁之説程子為人之意可謂
　深切然専一如此用功却恐不免長欲速好徑之心
　滋入耳出口之弊亦不可不察也大抵二先生之前
　學者全不知有仁字凡聖賢説仁處不過只作愛字
　㸔了自二先生以来學者始知理㑹仁字不敢只作
　愛説然其流復不免有弊者盖専務説仁而於操存
　涵泳之功不免有所忽略故無復優柔厭飫之味克
　己復禮之實不但其蔽也愚而已而又一向離了愛
　字懸空揣摸既無真實見處故其為説恍惚驚怪弊
　病百端殆反不若全不知有仁字而只作愛字㸔却
　之為愈也某竊甞謂若實欲求仁固莫若力行之近
　但不學以明之則有擿埴𠖇行之患故其蔽愚若主
　敬致知交相為助則自無此蔽矣若且欲曉得仁之
　名義則又不若且將愛字推求若見得仁之所以愛
　而愛之所以不能盡仁則仁之名義意思瞭然在目
　矣初不必求之於恍惚有無之閒也(荅張/敬夫)
細㸔言仁序云雖欲竭力以為仁而善之不明其弊有
　不可勝言者此數句似未安為仁固是須當明善然
　仁字主意不如此所以孔子每以仁智對言之也近
　年説得仁字與智字都無分别故於令尹子文陳文
　子事説得差殊氣象淺迫全與聖人語意不相似觀
　此序文意思首尾恐亦未免此病(荅張/敬夫)
以愛論仁猶升髙自下尚可因此附近推求庶其得之
　若如近日之説則道近求逺一向沒交渉矣此區區
　所以妄為前日之論而不自知其偏也至謂類聚言
　仁亦恐有病者正為近日學者厭煩就簡避迂求㨗
　此風已盛方且日趨於險薄若又更為此以導之恐
　益長其計獲欲速之心方寸愈見促廹紛擾而反䧟
　於不仁耳然却不思所類諸説其中下學上逹之方
　盖已無所不具苟能深玩而力行之則又安有此弊
　(荅張/敬夫)
己私既克則廓然大公與天地萬物血脈貫通愛之理
　得於内而其用形於外天地之間無一物之非吾仁
　矣此亦其理之夲具於吾性者而非强為之也(此數/句亦)
　(未/安)盖己私既克則廓然大公皇皇四逹而仁之體無
　所蔽矣夫理無蔽則天地萬物血脈貫通而仁之用
　無不周矣然則所謂愛之理者乃吾夲性之所有特
　以廓然大公而後在非因廓然大公而後有也以血
　脈貫通而後逹非以血脈貫通而後存也今此數句
　有少差紊更乞詳之愛之之理便是仁若無天地萬
　物此理亦無虧欠於此識得仁體然後天地萬物血
　脈貫通而用無不周者可得而言矣盖此理夲甚約
　今便將天地萬物夹雜説却鶻突了夫子荅子貢博
　施濟衆之問正如此也更以復見天地之心之説觀
　之亦可見盖一陽復處便是天地之心完全自足非
　有待於外也又如濂溪所云與自家意思一般者若
　如今説便只説得一般兩字而所謂自家意思者却
　如何見得耶(荅張/欽夫)
視天下無一物之非仁此亦可疑盖謂視天下無一物
　不在吾仁中則可謂物皆吾仁則不可盖物自是物
　仁自是心如何視物為心耶(荅張/欽夫)
仁字之義孟子言心該貫體用統性情而合言之也程
　子言性剖析疑似分體用而對言之也(荅吕/伯恭)
某所謂仁者天地生物之心而人物之所得以為心此
　雖出於一時之臆見然竊自謂正發明得天人無閒
　斷處稍似精密若㸔得破則見仁字與心字渾然一
　體之中自有分别豪釐有辨之際却不破碎(荅何/叔京)
仁無不統故惻隠無不通此正是體用不相離之妙若
　仁無不統而惻隠有不通則體大用小體圓用偏矣
　觀謝子為程子所難直得面赤汗下是乃所謂羞惡
　之心者而程子指之曰只此便是惻隠之心則可見
　矣(荅何/叔京)
知覺言仁程子已明言其非盖以知覺言仁只説得仁
　之用而猶有所未盡不若愛字却説得仁之用平正
　周徧也(荅何/叔京)
人之夲心無有不仁但既汨於物欲而失之便須用功
　親切方可復得其夲心之仁故前書有仁是用功親
　切之效之説以今觀之只説得下一截心是夲来完
　全之物又却只説得上一截然則兩語非有病但不
　圓耳若云心是通貫始終之物仁是心體夲来之妙
　汨於物欲則雖有是心而失其夲然之妙惟用功親
　切者為能復之如此則庶幾近之矣孟子之言固是
　渾然然人未甞無是心而或至於不仁只是失其夲
　心之妙而然耳然則仁字心字亦須略有分别始得
　記得李先生説孟子言仁人心也不是將心訓仁字
　此説㝡有味(荅何/叔京)
所諭惻隠似非出於覺者此語甚佳但所謂覺之一字
　未必不佳者鄙意亦非以覺為不佳但謂工夫用力
　處在敬而不在覺耳上蔡云敬是常惺惺法此言得
　之但不免有便以惺惺為仁之意此則未稳當耳(荅/游)
　(誠/之)
孟子論仁雖有惻隠人心之殊程子於此亦有偏言専
　言之别然若實於惻隠之偏言處識得此人心専言
　者其全體便可見今只為於此認得不真故不能有
　以識其全體乃欲廣大其言以想象而包籠之不知
　言愈廣大而意愈不親切也程子之言惟榖種一條
　㝡為親切而非以公便為仁者亦甚縝密今乃反皆
　不認而必以易傳偏旁贊歎之言為直解字義則不
　惟不識仁亦錯㸔了易傳矣(荅吕/子約)
仁字固不可専以發用言然却須識得此是箇能發用
　底道理始得不然此字便無義理訓釋不得矣且如
　元者善之長便是萬物資始之端能發用底夲體不
　可將仁之夲體做一物又將發用底别做一物也(荅/吕)
　(子/約)
仁之為義須以一意一理求得方就上面説得無不通
　貫底道理如其不然即是所謂儱侗真如顢頇佛性
　而仁之一字遂無下落矣(荅吕/子約)
所疑荷批誨今皆已釋然盖仁者心有知覺謂知覺為
　仁則不可知覺却屬智也理一而分殊愛有差等殊
　與差等品節之却屬禮施之無不得宜却屬義義也
　禮也智也皆仁也惟仁可以包夫三者然所以得名
　各有界分須索分别不然混雜為一孰為仁孰為義
　孰為智曰仁字之説甚善要之須將仁義禮智作一
　處㸔交相参照方見疆界分明而疆界分明之中却
　自有貫通總攝處是乃所謂仁包四者之實也近年
　學者専説仁字而於三者不復致思所以含胡溟涬
　動以仁包四者為言而實不識其所以包四者之果
　何物也今得尊兄精思明辨如此學者益有頼矣(荅/石)
　(子/重)
切脈觀雞之説固佳然方切脈觀雞之際便有許多曲
　折則一心二用自相妨奪非惟仁不可見而脈之浮
　沈緩急雞之形色意態皆有所不暇觀矣竊意此語
　但因切脈而見血氣之周流因觀雞雛而見生意之
　呈露故即此指以示人如引醫家手足頑痺之語舉
　周子不去庭草之事皆此意爾(荅林/擇之)
仁字須是就一事上見統體之全就統體處見一事之
　實方始活絡無滯礙處(荅王/子合)
須知所謂心之徳者即程先生榖種之説所謂愛之理
　者則正所謂仁是未發之愛愛是已發之仁耳只以
　此意推之更不須外邊添入道理反混雜得無分曉
　處若如此處認得仁字即不妨與天地萬物同體若
　不㑹得而便將天地萬物同體為仁却轉見無交渉
　矣(荅周/舜弼)
所示教引巧言令色剛毅木訥兩條以為聖人所以開
　示為仁之方使人自得者某猶竊有疑焉而前書亦
　未及論也盖此兩語正是聖人教人實下工夫防患
　立心之一術果能戒巧令務敦樸則心不恣縱而於
　仁為近矣非徒使之由是而知仁也大抵向来之説
　皆是苦心極力要識仁字故其説愈巧而氣象愈薄
　近日究觀聖門垂教之意却是要人躬行實踐直内
　勝私使輕浮刻薄貴我賤物之態潛消於𠖇𠖇之中
　而吾之夲心渾厚慈良公平正大之體常存而不失
　便是仁處其用功著力随人淺深各有次第要之須
　是力行久熟實到此地方能知此意味盖非可以想
　象臆度而知亦不待想象臆度而知也(荅吴/晦叔)
自性言之仁字亦未流出但是其生動之理包得四者
　其實與誠字所指不同須更辨得分明始得(荅鄭/子上)
問公而以人體之故為仁李公前所問盖以仁字純就
　生人之類而言某謂人字不當如此説而李公以為
　先生説𦂳要在人字上今承批教復未之然某請畢
　愚見而折𠂻焉竊謂此叚之意人字只是指吾此身
　而言與中庸言仁者人也之人自不同不必重㸔𦂳
　要却在體字上盖仁者心之徳主性情宰萬事夲是
　吾身至親至切底物公只是仁之理専言公則只虚
　空説著理而不見其切於己故必以身體之然後我
　與理合而謂之仁亦猶孟子合而言之道也然公果
　如之何而體如之何而謂之仁亦不過克盡己私至
　於此心豁然瑩淨光潔徹表裏純是天理之公生生
　無閒斷則天地生物之意常存故其寂而未發惺惺
　不昧如一元之徳昭融於地中之復無一事一物不
　涵在吾生理之中其随感而動也惻然有隠如春陽
　發逹於地上之豫無一事非此理之貫無一物非此
　生意之所被矣此體公之所以為仁所以能恕所以
　能愛雖或為義為禮為智為信無所往而不通也不
　審是否曰此説得之不然則如釋氏之捨身飼虎雖
　公而不仁矣(荅陳/安卿)
問吕氏孟子惻隠説云盖實傷吾心非譬之也然後知
　天下皆吾體生物之心皆吾心彼傷則我傷非謀慮
　所及非勉強所能此所謂皆吾體皆吾心者亦只是
　以同一理言之否曰非但同理亦同氣也(荅陳/安卿)
公則無情仁則有愛公字屬理仁字屬人克己復禮不
　容一豪之私豈非公乎親親仁民而無一物之不愛
　豈非仁乎以此推之意亦可見(荅楊/仲思)
問四徳之元猶五常之仁(云云/)絅謂偏言一事仁之用
　也専言四者仁之體也仁之用莫若愛仁之體則愛
　有所不能盡必包四者論之而後仁之體可見曰仁
　之一事乃所以包四者不可離其一事而别求兼四
　者之仁也(荅鄧/衞老)
問仁者心之徳愛之理也曰仁者心之徳猶言潤者水
　之徳燥者火之徳愛之理猶言木之根水之源試以
　此意思之(荅曽/擇之)
所謂心無私欲即是仁之全體亦是也但須識得此處
　便有夲来生意融融洩洩氣象乃為得之耳顔子不
　改其樂是他工夫到後自有樂處與貧富貴賤了不
　相關自是改他不得仁智樂夀亦是工夫到此自然
　有此效驗(荅林/徳久)
問觀孔子言仁如告顔子以克己復禮所以為仁之機
　殆若發露而無餘藴至孟子論仁雖甞指人心而言
　然其意使人自惻隠之心推之要其有歸多主於愛
　之一辭雖所以指示於人者豈不精切而確實然不
　似聖人之言仁廣大渾全而使人自得於精思力行
　之餘也意者孟子適當夫好戰嗜殺人之時為救焚
　拯溺之計不可不自夫受病之所而藥之與曰程子
　曰四徳之元猶五常之仁偏言則一事専言則包四
　者惻隠之類偏言之也克己之類専言之也然即此
　一事便包四者盖亦非二物也故論語集注中云仁
　者心之徳愛之理也此言極有味可更思之不可謂
　孟子之言不如孔子之周徧孟子亦有専言之者仁
　人心是也孔子亦有偏言之者愛人是也又謂孟子
　以世人好殺而言惻隠尤非也孔子雖不以義對仁
　然每以智對仁更宜思之(荅歐陽/希遜)
遺書論孝弟為仁之夲及仁性也孝弟用也處及博愛
　之謂仁又荅心如榖種之説但㸔此三叚更以前聖
　賢之言参之則自見無所疑惻隠不能貫三者向見
　何兄亦深以為疑竟不能決此不難曉更熟㸔孟子
　不忍人之心一章及外書中明道説謝子玩物喪志
　之説則亦自分明矣(荅或/人)
問仁者天地生物之心而人生所得以為心者其體則
　通天地而貫萬物其理則包四端而統萬善盖専一
　心之全徳而為性情之主即所謂乾坤之元者也故
　於此語其名義則以其沖融涵育温粹渾厚當生生
　　而不死因謂之仁人惟己私蔽之是以生道息而天
　　理隔遂頑然不識痛癢而為忍人人之所以體乎仁
　　者必此身私欲淨盡廓然無以蔽其所得天地生物
　　之體其中真誠懇惻藹然萬物之春意常存徹表徹
　　裏徹巨徹細徹終徹始渾是天理流行無一處不匝
　　無一處不到無一息不貫於一元之氣流行無間斷
　　乃可以當渾然之全體而無愧若一處稍有病痛一
　　微細事照管不到一頃刻稍有閒斷則此意便私私
　　意行而生道息理便不流通便是頑麻絶愛處烏得
　　渾全是仁如人之一身渾是血氣周流便是純無病
　　人纔一指血脈不到便是頑麻不仁處顔子三月不
　　違仁三月之後則微有少違然當下便覺融化依然
　　復不見其違焉竊意三月之内渾是中心安仁底氣
　　象三月之後便是勉而中否曰中後又不須勉但久
　　則又不免於有違耳(荅陳安卿○以上/文集三十二條)
御纂朱子全書卷四十七
　欽㝎四庫全書
御纂朱子全書卷四十八
　　性理七
　　　仁義　仁義禮智　仁義禮智信
　趙致道問仁義體用動静何如曰仁固為體義固為用
　　然仁義各有體用各有動静自詳細驗之(以下論/仁義)
　仁義互為體用動静仁之體夲静而其用則流行不窮
　　義之用夲動而其體則各止其所
　義之嚴肅即是仁底收歛
　以仁屬陽以義屬隂仁主發動而言義主收斂而言若
　　揚子云扵仁也柔扵義也剛又自是一義便是這物
　　事不可一㝎名之㸔他用處如何
　先生荅叔重疑問曰仁體剛而用柔義體柔而用剛廣
　　請曰自太極之動言之則仁為剛而義為柔自一物
　　中隂陽言之則仁之用柔義之用剛曰也是如此仁
　　便有箇流動發越之意然其用則慈柔義便有箇商
　量從宜之義然其用則決裂
仁義如隂陽只是一氣陽是正長底氣隂是方消底氣
　仁便是方生底義義便是收回頭底仁要之仁未能
　盡得道體道則平鋪地散在裏仁固未能盡得然仁
　却是足以該道之體若識得陽便識得隂識得仁便
　識得義識得一箇便曉得其餘箇
問義者仁之質曰義有裁制割斷意是把㝎處便發出
　許多仁来如非禮勿視聴言動便是把㝎䖏一日克
　己復禮天下歸仁便是流行處
問孟子以惻隠為仁之端羞惡為義之端周子曰愛曰
　仁宜曰義然以其存扵心者而言則惻隐與愛固為
　仁心之發然羞惡乃就恥不義上反說而非直指義
　之端也宜字乃是就事物上說不知義在心上其體
　段如何曰義之在心乃是決裂果斷者也
義如利刀相似都割斷了許多牽絆
義字如一横劒相似凡事物到前便兩分去君子義以
　為質義以為上義不食也義弗乗也精義入神以致
　用也是此義十分精􁊌用便見也
仁言心之徳便見得可包四者義言心之制却只是說
　義而已曰然
問心之徳是就專言之統體上說愛之理是就偏言之
　一體上說雖言其體而用未嘗不包在其中心之制
　是說義之主扵中事之宜是說義之形扵外合内外
　而言之也曰心之制亦是就義之全體處說事之宜
　是就千條萬緒各有所宜䖏說事之宜亦非是就在
　外之事說㸔甚麽事来這裏面便有箇宜處這便是
　義又舉伊川曰在物為理處物為義又曰義似一柄
　利刀看甚物来皆割得去非是刀之割物處是義只
　這刀便是義
天地只是一氣便自分隂陽縁有隂陽二氣相感化生
　萬物故事物未嘗無對天便對地生便對死語黙動
　静皆然以其種如此故也所以四端只舉仁義言亦
　如隂陽故曰立天之道曰隂與陽立人之道曰仁與
　義
隂陽柔剛仁義㸔来當曰義與仁當以仁對陽仁若不
　是陽剛如何做得許多造化義雖剛却主扵收斂仁
　却主扵發舒這也是陽中之隂隂中之陽互蔵其根
　之意且如今人用賞罰到賜與人自是無疑便做將
　去若是刑殺時便遲疑不肯果決這見得陽舒隂歛
　仁屬陽義屬隂處
陳仲蔚問龜山說知其理一所以為仁知其分殊所以
　為義仁便是體義便是用否曰仁只是流出来底義
　是合當做底如水流動䖏是仁流為江河滙為池沼
　便是義如惻隠之心便是仁愛父母愛兄弟愛郷黨
　愛朋友故舊有許多等差便是義且如敬只是一箇
　敬到敬君敬長敬賢便有許多般様禮也是如此如
　天子七廟諸侯五廟這箇便是禮其或七或五之不
　同便是義禮是理之節文義便是事之所宜處呂與
　叔說天命之謂性云自斬而緦䘮服異等而九族之
　情無所憾自王公至皂隷儀章異制而上下之分莫
　敢争自是天性合如此且如一堂有十房父子到得
　父各慈其子子各孝其父而人不嫌者自是合如此
　也其慈其孝這便是仁各親其親各子其子這便是
　義這箇物事分不得流出来便是仁仁打一動義禮
　知便随在這裏了不是要仁使時義却㽞在後面少
　閒放出来其實只是一箇道理論著界分便有許多
　分别(以上語類/十五條)
某嘗謂天命之性流行發用見扵日用之間無一息之
　不然無一物之不體其大端全體即所謂仁而扵其
　閒事事物物莫不各有自然之分如方維上下㝎位
　不易豪釐之間不可差謬即所謂義立人之道不過
　二者而二者則初未嘗相離也是以學者求仁精義
　亦未嘗不相為用其求仁也克去己私以復天理初
　不外乎日用之間其精義也辨是非别可否亦不離
　乎一念之際盖無適而非天理人心體用之實未可
　以差殊觀也孟子告齊王曰權然後知輕重度然後
　知長短物皆然心為甚王請度之嗚呼此求仁之方
　也而精義之夲在焉孟子其可謂知言之要矣(荅江/元適)
問有子以孝弟為仁之夲孟子以事親為仁事兄為義
　何也盖孔門論仁舉體以該用即所謂專言之仁也
　孟子言仁必以其配即所謂偏言之者也事親主乎
　愛而已義則愛之宜者也推其事親者以事其長而
　得其宜則仁之道行焉曰此說是(荅呉/伯豐)
知仁為愛之理則當知義為宜之理矣盖二者皆為未
　發之夲體而愛與宜者乃其用也今乃曰義者理之
　宜則以義為夲體之發也不㡬扵仁内義外之失乎
　(荅姜/叔權)
義之所以能行却是仁之用處故學者湏是此心常存
　方能審度事理如其不然則方寸之間自無主宰亦
　不復能審度可否而行所當行矣此孔門之學所以
　必以求仁為先盖此萬理之原萬事之夲且要先識
　認得先存飬得方有下手立脚䖏爾(荅李/元翰)
問有子以孝弟為仁之夲孟子分事親從兄為仁義之
　實義主敬或主扵事之宜也曰以宜為主敬在其中
　(荅林徳乆○以/上文集五條)
問仁義禮智體用之别曰自隂陽上㸔下来仁禮屬陽
　義智屬隂仁禮是用義智是體春夏是陽秋冬是隂
　只將仁義說則春作夏長仁也秋斂冬蔵義也若將
　仁義禮智說則春仁也夏禮也秋義也冬智也仁禮
　是敷施出来底義是肅殺果斷底智便是收蔵底如
　人肚臟有許多事如何見得其智愈大其蔵愈深正
　如易中道立天之道曰隂與陽立地之道曰柔與剛
　立人之道曰仁與義觧者多以仁為柔以義為剛非
　也却是以仁為剛義為柔盖仁是箇發出来了便硬
　而强義便是收斂向裏底外面見之便柔(以下論仁/義禮智)
仁禮屬陽屬健義智屬隂屬順問義則截然有㝎分有
　收歛底意思自是屬隂順不知智如何觧曰智更是
　截然更是收歛如知得是知得非知得便了更無作
　用不似仁義禮三者有作用智只是知得了便交付
　惻隐羞惡辭遜三者他那箇更收斂得快
仁所以包三者盖義禮智皆是流動底物所以皆従仁
　上漸漸推出仁智元貞是終始之事這兩頭却重如
　坎與震是始萬物終萬物處艮則是中間接續處
味道問仁包義禮智惻隠包羞惡辭遜是非元包亨利
　貞春包夏秋冬以五行言之不知木如何包得火金
　水曰木是生氣有生氣然後物可得而生若無生氣
　則火金水皆無自而能生矣故木能包此三者
四端猶四徳逐一言之則各自為界限分而言之則仁
　義又是一大界限故曰仁人心也義人路也如乾文
　言既曰四徳又曰乾元者始而亨者也利貞者性情
　也
正淳言性之四端迭為賔主然仁智其總統也恭而無
　禮則勞是以禮為主也君子義以為質是以義為主
　也盖四徳未嘗相離遇事則迭見層出要在人黙而
　識之曰說得是
仁字湏兼義禮智㸔方㸔得出仁者仁之夲體禮者仁
　之節文義者仁之斷制智者仁之分别猶春夏秋冬
　雖不同而同出扵春春則生意之生也夏則生意之
　長也秋則生意之成冬則生意之蔵也自四而兩兩
　而一則統之有宗㑹之有元故曰五行一隂陽隂陽
　一太極又曰仁為四端之首而智則能成始而成終
　猶元為四徳之長然元不生扵元而生扵貞盖天地
　之化不翕聚則不能發散也仁智交際之間乃萬化
　之機軸此理循環不窮脗合無閒故不貞則無以為
　元也
禮者仁之發智者義之蔵且以人之資質言之温厚者
　多謙遜通曉者多刻剥
惻隠之心頭尾都是惻隐三者則頭是惻隠尾是羞惡
　辭遜是非若不是惻隠則三者都是死物盖惻隐是
　箇頭子羞惡辭遜是非便從這裏發来
仁與禮自是有箇發生底意思義與智自是有箇收歛
　底意思(以上語類/十一條)
孝述見先生荅黄寺丞健順仁義禮智之問云有分而
　言之者有合而言之者孝述扵分而言者已随愚見
　陳扵上矣復以合而言者求之竊意仁義禮智若以
　用言則有有為者有無為者故仁禮為健義智為順
　若論其所以為是四者之實則仁是人之不忍之心
　似有柔順之意禮之品節一㝎而不可易似有隂静
　之意二者恐是健中有順義之裁制方嚴似有剛斷
　之意智之周流不滯似有陽動之意二者恐是順中
　有健扵此可見隂陽夲不相離之意不知是否曰當
　時之意恐謂分則為四合則為二耳然如所說又自
　是一意即所謂水隂根陽火陽根隂者(荅李/孝述)
性是太極渾然之體夲不可以名字言但其中含具萬
　理而綱理之大者有四故命之曰仁義禮智孔門未
　嘗備言至孟子而始備言之者盖孔子時性善之理
　素眀雖不詳著其條而說自具至孟子時異端蠭起
　往往以性為不善孟子懼是理之不眀而思有以眀
　之茍但曰渾然全體則恐其如無星之秤無寸之尺
　終不足以曉天下扵是别而言之界為四破而四端
　之說扵是而立盖四端之未發也雖寂然不動而其
　中自有條理自有閒架不是儱侗都無一物所以外
　邊纔感中間便應如赤子入井之事感則仁之理便
　應而惻隠之心扵是乎形如過廟過朝之事感則禮
　之理便應而恭敬之心扵是乎形盖由其中間衆理
　渾具各各分眀故外邊所遇随感而應所以四端之
　發各有面貌之不同是以孟子析而為四以示學者
　使知渾然全體之中而粲然有條若此則性之善可
　知矣然四端之未發也所謂渾然全體無聲臭之可
　言無形象之可見何以知其粲然有條如此盖是理
　之可驗乃依然就他發處驗得凡物必有夲根性之
　理雖無形而端的之發最可驗故由其惻隠所以必
　知其有仁由其羞惡所以必知其有義由其恭敬所
　以必知其有禮由其是非所以必知其有智使其夲
　無是理扵内則何以有是端扵外由其有是端扵外
　所以必知有是理扵内而不可誣也故孟子言乃若
　其情則可以為善矣乃所謂善也是則孟子之言性
　善盖亦遡其情而逆知之耳仁義禮智既知得界限
　分曉又湏知四者之中仁義是箇對立底闗鍵盖仁
　仁也而禮則仁之著義義也而智則義之蔵猶春夏
　秋冬雖為四時然春夏皆陽之屬也秋冬皆隂之屬
　也故曰立天之道曰隂與陽立地之道曰柔與剛立
　人之道曰仁與義是知天地之道不兩則不能以立
　故端雖有四而立之者則兩耳仁義雖對立而成兩
　然仁實貫通乎四者之中盖偏言則一事專言則包
　四者故仁者仁之夲體禮者仁之節文義者仁之斷
　制智者仁之分别猶春夏秋冬雖不同而同出乎春
　春則春之生也夏則春之長也秋則春之成也冬則
　春之蔵也自四而兩自兩而一則統之有宗㑹之有
　元矣故曰五行一隂陽隂陽一太極是天地之理固
　然也仁包四端而智居四端之末者盖冬者蔵也所
　以始萬物而終萬物者也智有蔵之義焉有終始之
　義焉則惻隠羞惡恭敬是三者皆有可為之事而智
　則無事可為但分别其為是為非爾是以謂之蔵也
　又惻隠羞惡恭敬皆是一面底道理而是非則有兩
　面既别其所是又别其所非是終始萬物之象故仁
　為四端之首而智則能成始䏻成終猶元氣雖四徳
　之長然元不生扵元而生扵貞盖由天地之化不翕
　聚則不能發散理固然也仁智交際之間乃萬化之
　機軸此理循環不窮脗合無閒程子所謂動静無端
　隂陽無始者此也(荅陳/器之)
問乾之四徳以貞配冬無可疑人之四徳以智配冬猶
　未瑩豈以一嵗之功萬物之成畢見扵此如智之眀
　辨者乎曰智主含蔵分别有知覺而無運用冬之象
　也(荅廖子晦○以/上文集三條)
或問仁義禮智性之四徳又添信字謂之五性如何曰
　信是誠實此四者實有是仁實有是義禮智皆然如
　五行之有土非土不足以載四者又如土扵四時各
　寄王十八日或謂王扵戊巳然季夏乃土之夲宮故
　尤王月令載中央土以此(以下論仁/義禮智信)
問向䝉戒諭說仁意思云義禮智信上著不得又湏見
　義禮智信上少不得方見得仁統五常之意大雅今
　以樹為喻夫樹之根固有生氣然貫徹首尾豈可謂
　榦與枝花與葉無生氣也曰固然只如四時春為仁
　有箇生意在夏則見其有箇亨通意在秋則見其有
　箇成實意在冬則見其有箇貞固意在夏秋冬生意
　何嘗息夲雖彫零生意則常存大抵天地間只一理
　随其到䖏分許多名字出来四者扵五行各有配惟
　信配土以見仁義禮智實有此理不是虚說又如乾
　四徳元最重其次貞亦重以眀終始之義非元則無
　以生非貞則無以終非終則無以為始不始則不能
　成終矣如此循環無窮此所謂大眀終始也
窮理只就自家身上求之都無别物事只有箇仁義禮
　智㸔如何千變萬化也離這四箇不得公且自㸔日
　用之間如何離得這四箇如信者只是有此四者故
　謂之信信實也實是有此論其體則實是有仁義禮
　智論其用則實是有惻隐羞惡恭敬是非更假偽不
　得試㸔天下豈有假做得仁假做得義假做得禮假
　做得智所以說信者以言其實有而非偽也(以上語/類三條)
界限之說亦是要見得五行之在性中各有體段要得
　分辨不雜不可說未感時都無分别感物後方有分
　别也觀程先生沖漠無联一叚可見矣(荅林/徳乆)
前書所論仁義禮智分屬五行四時此是先儒舊說未
　可輕詆今者来書雖不及之然此大義也或恐前書
　有所未盡不可不究其說盖天地之間一氣而已分
　隂分陽便是兩物故陽為仁而隂為義然隂陽又各
　分而為二故陽之初為木為春為仁陽之盛為火為
　夏為禮隂之初為金為秋為義隂之極為水為冬為
　智盖仁之惻隠方自中出而禮之恭敬則已盡發扵
　外義之羞惡方自外入而智之是非則已全伏扵中
　故其象類如此非是假合附㑹若䏻黙㑹扵心便自
　可見元亨利貞其理亦然文言取類尤為眀白非區
　區今日之臆說也五行之中四者既各有所屬而土
　居中宮為四行之地四時之主在人則為信為真實
　之義而為四徳之地衆善之主也(五聲五色五味五/臭五蔵五蟲其分)
　(放/此)盖天人一物内外一理流通貫徹初無間隔若不
　見得則雖生扵天地閒而不知所以為天地之理雖
　有人之形貌而亦不知所以為人之理矣故此一義
　切扵吾身比前數段尤為要𦂳非但小小節目而已
　也(荅袁/機仲)
程珙請曰論語多是說仁孟子却兼說仁義意者夫子
　說元氣孟子說隂陽仁恐是體義恐是用先生曰孔
　孟之言有同有異固所當講然今且當理㑹何者為
　仁何者為義曉此兩字義理分眀方扵自己分上有
　用力䖏然後孔孟之言有同異處可得而論如其不
　曉自己分上元無工夫說得雖工何益扵事且道如
　何說箇仁義二字底道理大凡天之生物各付一性
　性非有物只是一箇道理之在我者耳故性之所以
　為體只是仁義禮智信五字天下道理不出扵此韓
　文公云人之所以為性者五其說最為得之却為後
　世之言性者多雜佛老而言所以將性字作知覺心
　意㸔之非聖賢所說性字夲指也五者之中所謂信
　者是箇真實無妄底道理如仁義禮智皆真實而無
　妄者也故信字更不湏說只仁義禮智四字扵中各
　有分别不可不辨盖仁則是箇温和慈愛底道理義
　則是箇斷制裁割底道理禮則是箇恭敬撙節底道
　理智則是箇分别是非底道理凡此四者具扵人心
　乃是性之夲體方其未發漠然無形象之可見及其
　發而為用則仁者為惻隠義者為羞惡禮者為恭敬
　智者為是非随事發見各有苗脉不相殽亂所謂情
　也故孟子曰惻隠之心仁之端也羞惡之心義之端
　也恭敬之心禮之端也是非之心智之端也謂之端
　者猶有物在中而不可見必因其端緒發見扵外然
　後可得而尋也盖一心之中仁義禮智各有界限而
　其性情體用又自各有分别湏是見得分眀然後就
　此四者之中又自見得仁義兩字是箇大界限如天
　地造化四序流行而其實不過扵一隂一陽而已扵
　此見得分眀然後就此又自見得仁字是箇生底意
　思通貫周流扵四者之中仁固仁之夲體也義則仁
　之斷制也禮則仁之節文也智則仁之分别也正如
　春之生氣貫徹四時春則生之生也夏則生之長也
　秋則生之收也冬則生之蔵也故程子謂四徳之元
　猶五常之仁偏言則一事專言則包四者正謂此也
　孔子只言仁以其專言者言之也故但言仁而仁義
　禮智皆在其中孟子兼言義以其偏言者言之也然
　亦不是扵孔子所言之外添入一箇義字但扵一理
　之中分别出来耳其又兼言禮智亦是如此盖禮又
　是仁之著智又是義之蔵而仁之一字未嘗不流行
　乎四者之中也若論體用亦有兩說盖以仁存扵心
　而義形扵外言之則曰仁人心也義人路也而以仁
　義相為體用若以仁對惻隐義對羞惡而言則就其
　一理之中又以未發已發相為體用若認得􁊌㸔得
　透則玲瓏穿穴縱横顛倒無䖏不通而日用之間行
　著習察無不是著工夫處矣珙又請曰三代以前只
　是說中說極至孔門荅問說著便是仁何也先生曰
　說中說極今人多錯㑹了他文義今亦未暇一一詳
　說但至孔門方說仁字則是列聖相傳到此方漸次
　説親切䖏爾夫子所以賢扵堯舜扵此亦可見其一
　端也(玉山講義○以/上文集三條)
　　誠　忠信　忠恕　恭敬
誠實理也亦誠慤也由漢以来專以誠慤言誠至程子
　乃以實理言後學皆棄誠慤之說不觀中庸亦有言
　實理為誠䖏亦有言誠慤為誠處不可只以實為誠
　而以誠慤為非誠也(以下/論誠)
問性誠曰性是實誠是虚性是理底名誠是好䖏底名
　性譬如這扇子相似誠譬則這扇子做得好又曰五
　峰曰誠者命之道乎中者性之道乎仁者心之道乎
　此語分得輕重虚實處却好某以為道字不若改做
　徳字更親切道字又較疎
先生問諸友誠敬二字如何分各舉程子之說以對先
　生曰敬是不放肆底意思誠是不欺妄底意思
誠只是一箇實敬只是一箇畏
或問誠是體仁是用否曰理一也以其實有故謂之誠
　以其體言則有仁義禮智之實以其用言則有惻隐
　羞惡恭敬是非之實故曰五常百行非誠非也盖無
　其實矣又安得有是名乎
或問專一可以至誠敬否曰誠與敬不同誠是實理是
　人前背後都恁地做一件事直是做到十分便是誠
　若只做得兩三分說道今且謾恁地做恁地也得不
　恁地也得便是不誠敬是戒謹恐懼意
伊川言一心之謂誠盡心之謂忠某㸔忠有些子是誠
　之用如惡惡臭如好好色十分真實恁地便是誠若
　有八九分恁地有一分不恁地便是夾雜些虚偽在
　内便是不誠忠便是盡心盡心亦是恁地便有些子
　是誠之用
一心之謂誠盡己之謂忠誠是實理自然如此此處却
　不曽帶那動只恁地平放在這裏忠却是處事待物
　見得却是向外說来
問無妄誠之道不欺則所以求誠否曰無妄者聖人也
　謂聖人為無妄則可謂聖人為不欺則不可又問此
　正所謂誠者天之道思誠者人之道否曰然無妄是
　自然之誠不欺是著力去做底
味道問無妄之謂誠不欺其次也曰非無妄故能誠無
　妄便是誠無妄是四方八面都去得不欺猶是兩箇
　物事相對(以上語類/十一條)
問劉器之問誠之目扵温公曰當自不妄語入此易所
　謂修辭立其誠也曰近之(荅程/允夫)
學者問曰遺書曰誠然後能敬未及誠時湏敬而後能
　誠學者如何便能誠恐不若專主扵敬而後能誠也
　大時荅曰誠者天之道也而實然之理亦可以言誠
　敬道之成則聖人矣而整齊嚴肅亦可以言敬此兩
　事者皆學者所當用力也曰敬是竦然如有所畏之
　意誠是真實無妄之名意思不同誠而後䏻敬者意
　誠而後心正也敬而後䏻誠者意雖未誠而能常若
　有畏則當不敢自欺而進扵誠矣此程子之意也問
　者略見此意而不䏻達之扵言荅者却荅不著(荅胡/季随)
問呂氏謂誠者理之實然曰誠之為言實也然經傳用
　之各有所指不可一槩論也如呂氏此說即周子所
　謂誠者聖人之夲盖指實理而言之者也如周子所
　謂聖誠而已矣即中庸所謂天下至誠者指人之實
　有此理者而言也温公所謂誠即大學所謂誠其意
　者指人之實其心而不自欺者言也(荅或/人)
問程子曰無妄之謂誠不欺其次矣無妄是聖人之誠
　不欺是學者之誠如何曰程子此叚似是名理之言
　不為人之等差而發也(荅程允夫○以/上文集四條)
忠自裏面發出信是就事上說忠是要盡自家這箇心
　信是要盡自家這箇道理(以下論/忠信)
實心便是學者之關中河内必先有此而後可以有為
　若無此則若存若亡而已烏䏻有得乎有諸己之謂
　信意正謂此
信者忠之驗忠只是盡已因見扵事而信又見得忠如
　此
忠信只是一事但是發扵心而自盡則為忠驗扵理而
　不違則為信忠是信之夲信是忠之發
忠信只是一事而相為内外始終夲末有扵己為忠見
　扵物為信做一事説也得做兩事說也得
問忠是人心實理扵事父謂之孝處朋友謂之信獨扵
　事君謂之忠何也曰父母兄弟朋友皆是分義相親
　至扵事君則分際甚嚴人每若有不得已之意非有
　出扵中心之誠者故聖人以事君盡忠言之又問忠
　與誠如何曰忠與誠皆是實理一心之謂誠盡心之
　謂忠誠是心之夲主忠又誠之用處用者只是心中
　㣲見得用
或問學者盡己之忠如何比得聖人至誠不息曰只是
　這一箇物但有精粗衆人有衆人底忠學者有學者
　底忠賢者有賢者底忠聖人有聖人底忠衆人只是
　朴實頭不欺瞞人亦謂之忠直卿云己字便是至誠
　字盡字便是不息字至誠便是維天之命不息便是
　於穆不已
文振問盡己之謂忠以實之謂信曰忠信只是一理自
　中心發出来便是忠著實便是信謂與人說話時説
　到底見得恁地了若説一半不肯說盡便是不忠有
　這事說這事無這事便説無便是信只是一箇理自
　其發扵心謂之忠驗扵事謂之信又文振説發己自
　盡為忠循物無違為信發己自盡便是盡己循物無
　違譬如香爐只喚做香爐桌只喚做桌便著實不背
　了若以香爐為桌桌為香爐便是背了他便是不著
　實
問盡己之謂忠以實之謂信信既是實先生前又說道
　忠是實心不知如何分别曰忠是就心上說信是指
　事上説如今人要做一件事是忠做出在外是信如
　今人問火之性是如何向他說熱便是忠火性是熱
　便是信心之所發既實則見扵事上皆是實若中心
　不實則見扵事上便不實所謂不誠無物若心不實
　發出来更有甚麽物事
問發己自盡為忠何以不言反己曰若言反己是全不
　見用處如何接得下句来推發此心更無餘藴便是
　忠處信自在其中如今俗語云逢人只説三分話只
　此便是不忠循體事物而無所乖違是之謂信後来
　伊川往往見此說尚晦故更云盡己之謂忠以實之
　謂信便是稳當分眀
問眀道伊川以忠信為表裏内外何也曰盡己之謂忠
　見扵事而為信將彼己㸔亦得發扵我而自盡者忠
　也他人見得便是信問莫只是一事否曰只是一箇
　道理問有說信字又不說忠字如何曰便兼表裏而
　言問有說忠字而不說信字如何曰信非忠不能忠
　則必信矣又曰且如這事自家見得十分只向人說
　三分不説那七分便是不信如何是循物無違有人
　問今日在甚處来便合向他說在大中寺来故程先
　生曰一心之謂誠盡心之謂忠存扵中之謂孚見扵
　事之謂信
問盡物之謂信盡物只是循物無違意否曰是(以上語/類十二)
　(條/)
問先生曰忠信一理但所從言之異耳友恭竊謂忠信
　一理而扵己言忠扵物言信者盡己則主心而言物
　則主理而言故盡己之心為忠循物之理為信雖内
　外之不同要之皆誠扵我耳曰心理不可以彼己分
　以理為事可也循物無違非謂循物之理但言此物
　則循扵此物之實而無所違則是所謂信耳(荅潘/恭叔)
問一心之謂誠盡心之謂忠其分如何又謂忠天道也
　其與盡心之義同否曰一心之謂誠專以體言盡心
　之謂忠是當體之用忠天道也對恕之推已而言正
　指盡心之義(荅呂子約○以/上文集二條)
程子説維天之命於穆不已忠也便是實理流行乾道
　變化各正性命恕也便是實理及物守約問恁地說
　又與夫子之道忠恕而已矣之忠恕相似曰只是一
　箇忠恕豈有二分聖人與常人忠恕也不甚相逺又
　曰盡己不是說盡吾身之實理自盡便是實理(此䖏/切恐)
　(有脱/誤)若有些子未盡處便是不實如欲為孝雖有七
　分孝只中閒有三分未盡固是不實雖有九分孝只
　略略有一分未盡亦是不實(以下論/忠恕)
主扵内為忠見扵外為恕忠是無一豪自欺處恕是稱
　物平施䖏
說忠恕先生以手向自己是忠却翻此手向外是恕
忠只是一箇忠做出百千萬箇恕来
中心為忠如心為恕此語見周禮疏
問如心為恕曰如比也比自家心推將去仁之與恕只
　争些子自然底是仁比而推之便是恕
劉問忠恕曰忠即是實理忠則一理恕則萬殊如維天
　之命於穆不已亦只以這實理流行發生萬物牛得
　之為牛馬得之而為馬草木得之而為草木(以上語/類七條)
張無垢云恕由忠而生忠所以責己也知己之難克然
　後知天下之未見性者不可深罪也又曰知一己之
　難克而知天下皆可恕之人愚謂恕由忠生眀道謝
　子侯子盖嘗言之然其為說與此不相似也若曰知
　一己之難克而知天下皆可恕之人則是以己之私
　待人也恕之為義夲不如此正䝉曰以責人之心責
　己則盡道以愛己之心愛人則盡仁以衆人望人則
　易從此則物我一致各務循理而無違矣聖賢之言
　自有凖則所謂以人治人者雖曰以衆人望人然而
　必曰道不逺人則所以為衆人者亦有道矣以己不
　能克其私而并容他人使之成其惡則是相率而禽
　獸也其為不忠不恕孰大扵是(張無垢中/庸解辨)
問恕則仁之施愛則仁之用施與用不知如何分曰恕
　之所施施其愛耳不恕則雖有愛而不能及人也(荅/潘)
　(子/善)
問程子以忠為天道恕為人道莫是謂忠者聖人之在
　己與天同運而恕者所以待人之道否曰聖人䖏巳
　待人亦無二理天人之别但以體用之殊耳(荅嚴/時亨)
恕説亦佳但大學絜矩常在格物之後盖湏理眀心正
　則吾之所欲所不欲莫不皆得其正然後推以及物
　則其䖏物亦莫不皆得其正而無物我之間如其不
　然而以私已自便之心為主又欲以是而及人則人
　道不立而驅一世以為姑息茍且之場矣(荅黄/商伯)
問近看得忠恕只是體用其體則純亦不已其用則塞
　乎天地其體則實然不易其用則廓然大通然體用
　一源而不可析也故程子謂㸔忠恕二字自見相為
　用處而夫子曰吾道一以貫之曰此說甚善(荅呂子/約○以)
　(上文集/五條)
問仁敬曰上蔡以来以敬為小不足言湏加仁字在上
　其實敬不湏言仁敬則仁在其中矣(以下論/恭敬)
恭主容敬主事有事著心做不易其心而為之是敬恭
　形扵外敬主扵中自誠身而言則恭較𦂳自行事而
　言則敬為切
初學則不如敬之切成徳則不如恭之安敬是主事然
　專言則又如脩已以敬敬以直内只偏言是主事恭
　是容貌上說
因言恭敬二字如忠信或云敬主扵中者也恭發扵外
　者也曰凡言發扵外比似主扵中者較大盖必充積
　盛滿而後發扵外則發扵外者豈不如主扵中者然
　主扵中者却是夲不可不知
問恭與敬如何曰恭是主容貌而言(貌曰恭/手容恭)敬是主事
　而言(執事敬/事思敬)問敬如何是主事而言曰而今做一件
　事湏是專心在上面方得不道是不好事而今若讀
　論語心又在孟子上如何理㑹得若做這一件事心
　又在那事永做不得又曰敬是畏底意思又曰若有
　事時則此心便即專在這一事上無事則此心湛然
　又曰恭是謹敬是畏荘是嚴嚴威儼恪非所以事親
　是莊扵這處使不得若以臨下則湏是荘臨之以荘
　則敬不荘以莅之則民不敬(以上語/類五條)
問恭敬二字語孟之言多矣如敬而無失與人恭而有
　禮居處恭執事敬行己也恭事上也敬責難扵君謂
　之恭陳善閉邪謂之敬伊川先生言發扵外者謂之
　恭有諸中者謂之敬盖恭敬只一理表裏之言以此
　意觧語孟之言似不契莫是有輕重否曰恭主容敬
　主事自學者而言則恭不如敬之力自成徳而言則
　敬不如恭之安(荅連/嵩卿)
詳考從上聖賢以及程氏之說論下學䖏莫不以正衣
　冠肅容貌為先盖必如此然後心得所存而不流扵
　邪僻易所謂閑邪存其誠程氏所謂制之扵外所以
　飬其中者此也但不可一向溺扵儀章器數之末耳
　(荅呂/伯恭)
問某承先生誨以持敬自求病痛是氣衰不能勝其怠
　惰如頭容欲直手容欲恭則時或不䏻即此便是持
　敬不純私意已行矣今遂欲一一如禮則力困實做
　不得不知但存之扵心而四體則少寛之終可以有
　　得而無害扵敬否曰心無不敬則四體自然收斂不
　　待著意安排而四體亦自舒適矣著意安排則難乆
　　而生病矣(荅朱飛卿○以/上文集三條)
　
　
　
　
　
　
　
　
　
　
　
　
御纂朱子全書卷四十八
　欽定四庫全書
御纂朱子全書卷四十九
　　理氣一
　　　總論
　天下未有無理之氣亦未有無氣之理
　有是理後生是氣自一隂一陽之謂道推来此性自有
　　仁義
　先有箇天理了却有氣氣積為質而性具焉
　問先有理抑先有氣曰理未嘗離乎氣然理形而上者
　　氣形而下者自形而上下言豈無先後理無形氣便
　　粗有渣滓
　理氣本無先後之可言然必欲推其所従来則須說先
　　有是理然理又非别為一物即存乎是氣之中無是
　　氣則是理亦無掛搭處氣則為金木水火理則為仁
　　義禮智
　問理與氣曰伊川說得好曰理一分殊合天地萬物而
　言只是一箇理及在人則又各自有一箇理
有是理便有是氣但理是本而今且従理上說氣如云
　太極動而生陽動極而靜静而生隂不成動已前便
　無靜程子曰動静無端盖此亦是且自那動處説起
　若論著動以前又有静靜以前又有動如云一隂一
　陽之謂道繼之者善也這繼字便是動之端若只一
　開一闔而無繼便是闔殺了又問繼是動静之間否
　曰是静之終動之始也且如四時到得冬月萬物都
　歸窠了若不生来年便都息了盖是貞復生元無窮
　如此
問有是理而後有是氣未有人時此理何在曰也只在
　這裏如一海水或取得一杓或取得一擔或取得一
　椀都是這海水但是他為主我為客他較長久我得之
　不久耳
問理在氣中發見處如何曰如隂陽五行錯綜不失條
　緒便是理若氣不結聚時理亦無所附著
問先有理後有氣之說曰不消如此說而今知得他合
　下是先有理後有氣耶後有理先有氣耶皆不可得
　而推究然以意度之則疑此氣是依傍這理行及此
　氣之聚則理亦在焉盖氣則䏻凝結造作理却無情
　意無計度無造作只此氣凝聚處理便在其中且如
　天地間人物草木禽獸其生也莫不有種定不會無
　種了白地生出一箇物事這箇都是氣若理則只是
　箇潔淨空闊底世界無形迹他却不㑹造作氣則䏻
　醞釀凝聚生物也
問有是理便有是氣似不可分先後曰要之也先有理
　只不可說是今日有是理眀日却有是氣也須有先
　後
問未有天地之先畢竟是先有理如何曰未有天地之
　先畢竟也只是理有此理便有此天地若無此理便
　亦無天地無人無物都無該載了有理便有氣流行發
　育萬物曰發育是理發育之否曰有此理便有此氣流
　行發育理無形體曰所謂體者是強名否曰是曰理
　無極氣有極否曰論其極将那處做極
或問理在先氣在後曰理與氣本無先後之可言但推
　上去時却如理在先氣在後相似
可機問大鈞播物還是一去便休也還有去而復来之
　理曰一去便休耳豈有散而復聚之氣
問氣之伸屈曰譬如将水放鍋裏煮水既乾那泉水依
　前又来不到得将巳乾之水去做他
問上帝降衷扵民天将降大任扵人天佑民作之君天
　生物因其材而篤作善降百祥作不善降百殃天将
　降非常之禍扵此世必預出非常之人以擬之凡此
　等𩔖是蒼蒼在上者真有主宰如是耶抑天無心只
　是推原其理如此曰此三段只一意這箇也只是理
　如此氣運従来一盛了又一衰一衰了又一盛只管
　恁地循環去無有衰而不盛者
人呼氣時腹却脹吸氣時腹却厭論来呼而腹厭吸而
　腹脹乃是今若此者盖呼氣時此一口氣雖出第二
　口氣復生故其腹脹及吸氣時其所生之氣又従裏
　趕出故其腹却厭老子曰天地之閒其猶橐籥乎動
　而不屈虛而愈出橐籥只是今之鞴扇耳
理搭扵氣而行
以氣言則春夏秋冬以徳言則元亨利貞在人則為仁
　義禮智元亨利貞理也有只四段氣也有只四叚理
　便在氣中兩箇不曽相離
問理與數曰有是理便有是氣有是氣便有是數葢數
　乃是分界限處
此身只是箇軀殻内外無非天地隂陽之氣如魚在水
　外面水便是肚裏水鱖魚肚裏水與鯉魚肚裏水只
　一般
氣聚成形理與氣合便䏻知覺如火得脂膏便有許多
　光燄盖所覺者心之理也能覺者氣之靈也
人之所以為人其理則天地之理其氣則天地之氣理
　無迹不可見故扵氣觀之(以上語類/二十三條)
天地之間有理有氣理也者形而上之道也生物之本
　也氣也者形而下之器也生物之具也是以人物之
　生必稟此理然後有性必稟此氣然後有形(荅黄/道夫)
所謂理與氣決是二物但在物上看則二物渾淪不可
　分開各在一處然不害二物之各為一物也若在理
　上㸔則雖未有物而已有物之理然亦但有其理而
　己未嘗實有是物也大凡看此等處湏認得分眀又
　兼始終方是不錯(荅劉/叔文)
有此理後方有此氣既有此氣然後此理有安頓處大
　而天地細而螻蟻其生皆是如此又何慮天地之生
　無所付受耶要之理之一字不可以有無論未有天
　地之時便已如此了也(答楊/志仁)
問天地之間有理有氣理常不移而氣不常定中庸曰
　大徳必得其名必得其位必得其夀理固當如此然
　孔子無位顔子夭死蓬蓽之士固有老死而名不著
　者豈非氣使之然耶故君子道其常而不道其非常
　然竊疑理先而氣後今理既不足以勝氣則凡福善
　禍淫之說不騐常多何以為天地之常經意謂氣雖
　不同然亦随世而異堯舜禹以聖人在上天下平治
　以和召和則氣亦醇正而随扵理如春秋戰國之時
　刑殺惨酷則氣亦随之而變而理反不䏻勝此處亦
　當闗扵人事否曰此扵前叚論性命處已言之矣雖
　是所感不同亦是元氣薄耳(荅鄭/子上)
有是理即有是氣氣則無不兩者故易曰太極生兩儀
　而老子乃謂道先生一而後一乃生二則其察理亦
　不精矣(荅程/可久)
論萬物之一原則理同而氣異觀萬物之異體則氣猶
　相近而理絶不同也氣之異者粹駁之不齊理之異
　者偏全之或異幸更詳之自當無可疑也(荅黄/商伯)
氣之所聚理即在焉然理終為主此即所謂妙合也(荅/王)
　(子/合)
所疑理氣之偏若論本原即有理然後有氣故理不可
　以偏全論若論稟賦則有是氣而後理随以具故有
　是氣則有是理無是氣則無是理是氣多則是理多
　是氣少即是理少又豈不可以偏全論耶(荅趙/致道)
理固不可以偏正通塞言然氣稟既殊則氣之偏者便
　只得理之偏氣之塞者便自與理相隔是理之在人
　亦不䏻無偏塞也横渠論受光有大小昏眀而照納
　不二其說甚備(荅杜/仁仲)
所論氣稟有偏而理之統體未嘗有異得之眀道又謂
　不可以濁者不為水亦是此意也(荅杜/仁仲)
盖理則純粹至善即氣則雜糅不齊内君子外小人凢
　所以抑隂而扶陽者乃順乎理以裁成輔相而濟夫
　氣數之不及者也又何病乎(荅或/人)
性只是理不可以聚𣪚言所謂精神魂魄有知有覺者
　皆氣之所為也故聚則有𣪚則無若理則初不為聚
　𣪚而有無也但有是理則有是氣茍氣聚乎此則其
　理亦命乎此耳(荅廖/子晦)
理有動静故氣有動静若理無動静則氣何自而有動
　靜乎且以目前論之仁便是動義便是静此又何闗
　於氣乎(荅鄭子上○以/上文集十三條)
　　太極
太極只是一箇理字
問太極不是未有天地之先有箇渾成之物是天地萬
　物之理總名否曰太極只是天地萬物之理在天地
　言則天地中有太極在萬物言則萬物中各有太極
　未有天地之先畢竟是先有此理動而生陽亦只是
　理靜而生隂亦只是理
萬物四時五行只是従那太極中来太極只是一箇氣
　迤邐分做兩箇氣裏面動底是陽靜底是隂又分做
　五氣又𣪚為萬物
問太極解何以先動而後静先用而後體先感而後寂
　曰在隂陽言則用在陽而體在隂然動静無端隂陽
　無始不可分先後今只就起處言之畢竟動前又是
　静用前又是體感前又是寂陽前又是隂而寂前又
　是感静前又是動将何者為先後不可只道今日動
　便為始而昨日靜更不説也如鼻息言呼吸則辭順
　不可道吸呼畢竟呼前又是吸吸前又是呼
太極非是别為一物即隂陽而在隂陽即五行而在五
　行即萬物而在萬物只是一箇理而已因其極至故
　名曰太極
若無太極便不翻了天地
太極理也動靜氣也氣行則理亦行二者常相依而未
　嘗相離也當初元無一物只有此理有此理便㑹動
　而生陽靜而生隂靜極復動動極復靜循環流轉其
　實理無窮氣亦與之無窮自有天地便是這物事在
　這裏流轉一日有一日之運一月有一月之運一嵗
　有一嵗之運只是這箇物事滚将去
太極未動之前便是隂隂靜之中自有陽之根陽動之
　中又有隂之根動之所以必靜者根乎隂故也靜之
　所以必動者根乎陽故也
太極之有動靜是天命之流行也或疑静䖏如何流行
　曰惟是一動一静所以流行如秋冬之時謂之不流
　行可乎若謂不䏻流行何以謂之静而生隂也觀生
　之一字可見
自太極至萬物化生只是一箇道理包括非是先有此
　而後有彼但統是一箇大原由體而逹用従㣲而至
　著
問一理之實而萬物分之以為體故萬物各具一太極
　如此說則太極有分裂乎曰本只是一太極而萬物
　各有稟受又自各全具一太極爾如月在天只一而
　已及𣪚在江湖則随處而見不可謂月分也
太極分開只是兩箇隂陽括盡了天下物事
原極之所以得名盖取樞極之義聖人謂之太極者所
　以指夫天地萬物之根也周子因之而又謂之無極
　者所以大無聲無臭之妙也
太極無方所無形體無地位可頓放若以未發時言之
　未發却只是靜動靜隂陽皆只是形而下者然動亦
　太極之動靜亦太極之靜但動靜非太極耳故周子
　只以無極言之未發固不可謂之太極然中含喜怒
　哀樂喜樂属陽怒哀属隂四者初未著而其理已具
　若對已發言之容或可謂之太極然終是難説此皆
　只說得箇髣髴形容當自體認
動不是太極但動者太極之用耳靜不是太極但靜者
　太極之體耳
或問太極曰太極只是箇極好至善底道理人人有一
　太極物物有一太極周子所謂太極是天地人物萬
　善至好底表徳
才說太極便帯著隂陽才說性便帶著氣不帯著隂陽
　與氣太極與性那裏収附然要得分眀又不可不拆
　開説
問先生說太極有是性則有隂陽五行此說性是如何
　曰想是某舊説近思量又不然此性字為稟扵天者
　言若太極只當説理自是移易不得易言一隂一陽
　之謂道繼之者則謂之善至扵成之者方謂之性此
　謂天所賦扵人物人物所受扵天者也
某嘗說太極是箇蔵頭底動時属陽未動又属隂了
太極自是涵動静之理却不可以動静分體用盖靜即
　太極之體也動即太極之用也譬如扇子只是一箇
　扇子動搖便是用放下便是體才放下時便只是這
　一箇道理及搖動時亦只是這一箇道理
梁文叔云太極兼動靜而言曰不是兼動靜太極有動
　靜喜怒哀樂未發也有箇太極喜怒哀樂已發也有
　箇太極只是一箇太極流行扵已發之際斂蔵扵未
　發之時
或問太極曰未發便是理已發便是情如動而生陽便
　是情
太極者如屋之有極天之有極到這裏更沒去處理之
　極至者也陽動隂静非太極動靜只是理有動靜理
　不可見因隂陽而後知理撘在隂陽上如人跨馬相
　似才生五行便被氣質拘定各為一物亦各有一性
　而太極無不在也
問劉子所謂天地之中即周子所謂太極否曰只一般
　但名不同中只是恰好處書惟皇上帝降衷扵下民
　亦只是恰好䖏極不是中極之為物只是在中如這
　燭臺中央簪䖏便是極從這裏比到那裏也恰好不
　曽加些従那裏比到這裏也恰好不曽減些
太極是箇大底物事四方上下曰宇古往今来曰宙無
　一箇物似宇樣大四方去無極上下去無極是多少
　大無一箇物似宙樣長逺亘古亘今往来不窮自家
　心下須常認得這意思問此是誰語曰此是古人語
　象山常要說此語但他說便只是這箇又不用裏面
　許多節拍却只守得箇空蕩蕩底公更看横渠西銘
　初看有許多節拍却是狭充其量是甚麽樣大
以理言之則不可謂之有以物言之則不可謂之無
或問康節云道為太極又云心為太極道指天地萬物
　自然之理而言心指人得是理以為一身之主而言
　曰固是但太極只是箇一而無對者
太極是五行隂陽之理皆有不是空底物事若是空時
　如釋氏說性相似
極是道理之極至總天地萬物之理便是太極
太極只是極至更無去處了至髙至妙至精至神是沒
　去處濓溪恐人道太極有形故曰無極而太極是無
　之中有箇極至之理
問太極理也理如何動静有形則有動静太極無形恐
　不可以動靜言曰理有動静故氣有動靜若理無動
　静則氣何自而有動静乎
自見在事物而觀之則隂陽函太極推原其本則太極
　生隂陽
問太極便是人心之至理曰事事物物皆有箇極是道
　理之極至或曰如君之仁臣之敬便是極曰此是一
　事一物之極總天地萬物之理便是太極太極本無
　此名只是箇表徳
太極如一本生上分為枝榦又分而生花生葉生生不
　窮到得成果子裏面又有生生無窮之理生将出去
　又是無限箇太極更無停息只是到成果實時又却
　略少歇也不是生到這裏自合少止所謂終始萬物
　莫盛乎艮艮止是生息之意
只是這一箇物事所以萬物到秋冬時各自収斂閉蔵
　忽然一下春来各自發越條暢這只是一氣一箇消
　一箇息只如人相似方其黙時便是静及其語時便
　是動那箇滿山青黄碧綠無非是這太極
所謂太極者不離乎隂陽而為言亦不雜乎隂陽而為
　言
問萬物各具一太極此是以理言以氣言曰以理言
無極而太極只是無形而有理周子恐人扵太極之外
　更尋太極故以無極言之既謂之無極則不可以有
　底道理强搜尋也問太極始扵陽動乎曰隂静是太
　極之本然隂静又自陽動而生一静一動便是一箇
　闢闔自其闢闔之大者推而上之更無窮極不可以
　本始言
問南軒云太極之體至靜如何曰不是又云所謂至静
　者貫乎已發未發而言如何曰如此却成一不正當
　尖斜太極(以上語類/三十九條)
天地之間只有動靜兩端循環不已更無餘事此之謂
　易而其動其静則必有所以動静之理是則所謂太
　極者也
所謂太極者便只在隂陽裏所謂隂陽者便只在太極
　裏今人説是隂陽上别有一箇無形無影裏是太極
　非也
性猶太極也心猶隂陽也太極只在隂陽之中非䏻離
　隂陽也然至論太極則太極自是太極隂陽自是隂
　陽惟性與心亦然所謂一而二二而一也(以上三條/出性理太)
　(極圖/小註)
此道字即易之太極一乃陽數之竒二乃隂數之偶三
　乃竒偶之積其曰二生三者猶所謂二與一為三也
　若直以一為太極則不容復言道生一矣(荅程/泰之)
動靜無端隂陽無始本不可以先後言然就中閒截斷
　言之則亦不害其有先後也觀周子所言太極動而
　生陽則其未動之前固已嘗靜矣又言靜極復動則
　已靜之後固必有動矣如春夏秋冬元亨利貞固不
　䏻無先後然不冬則何以為春而不貞又何以為元
　就此看之又自有先後也(荅王/子合)
前書所謂太極不在隂陽之外者正與来教所謂不倚
　扵隂陽而生隂陽者合但某以形而上下者其實初
　不相雜故曰在隂陽之中吾丈以形而上下者其名
　不可相雜故曰不在隂陽之外雖所自而言不同而
　初未嘗有異也(荅程/可久)
太極之義正謂理之極致耳有是理即有是物無先後
　次序之可言故曰易有太極則是太極乃在隂陽之
　中而非在隂陽之外也今以大中訓之又以乾坤未
　判大衍未分之時論之恐未安也形而上者謂之道
　形而下者謂之器今論太極而曰其物謂之神又以
　天地未分元氣合而為一者言之亦恐未安也(荅程/可久)
太極含動静則可以本體而言也謂太極有動静則可
　以流行而言也若謂太極便是動靜則是形而上下
　者不可分而易有太極之言亦贅矣(荅楊/子直)
太極乃兩儀四象八卦之理不可謂無但未有形象之
　可言爾故自此而生一隂一陽乃為兩儀而四象八
　卦又是従此生皆有自然次第不由人力安排然自
　孔子以来亦無一人見得至邵康節然後明其説極
　有條理意趣可玩恐未可忽更詳之(荅林/黄中)
未發者太極之靜已發者太極之動(荅呂/子約)
銖問極之為言究竟至極不可有加之謂以状此理之
　名義則舉天下無以加此之稱也故常在物之中為
　物之的物無之則無以為根主而不䏻以有立故以
　為在中之義則可而便訓極為中則不可以有形者
　論之則如屋之有脊棟囷廩之有通天柱常在此物
　之中央四面八方望之以取正千條萬别本之以有
　生禮所謂民極詩所謂四方之極其義一也未知推
　説如此是否曰是(荅董叔重○以/上文集八條)
　　天地
天地初閒只是隂陽之氣這一箇氣運行磨来磨去磨
　得急了便桚許多渣滓裏面無處出便結成箇地在
　中央氣之清者便為天為日月為星辰只在外常周
　環運轉地便在中央不動不是在下
天運不息晝夜輥轉故地榷在中閒使天有一息之停
　則地須陷下惟天運轉之急故凝結得許多渣滓在
　中閒地者氣之渣滓也所以道輕清者為天重濁者
　為地
問天有形質否曰只是箇旋風下輭上堅道家謂之剛
　風人常説天有九重分九處為號非也只是旋有九
　耳但下面氣較濁而暗上面至髙處則至清至眀耳
天地始初混沌未分時想只有水火二者水之滓脚便
　成地今登髙而望羣山皆為波浪之状便是水泛如
　此只不知因甚麽時凝了初閒極輭後来方凝得硬
　問想得如潮水湧起沙相似曰然水之極濁便成地
　火之極清便成風霆雷電日星之属
問自開闢以来至今未萬年不知已前如何曰已前亦
　須如此一番眀白来又問天地會壊否曰不會壊只
　是相将人無道極了便一齊打合混沌一番人物都
　盡又重新起又問生第一箇人時如何曰以氣化二
　五之精合而成形釋家謂之化生如今物之化生者
　甚多如蝨然
方渾淪未判隂陽之氣混合幽暗及其既分中閒放得
　開闊光朗而兩儀始立邵康節以十二萬九千六百
　年為一元則是十二萬九千六百年之前又是一箇
　大闔闢更以上亦復如此直是動靜無端隂陽無始
　小者大之影只晝夜便可見五峯所謂一氣大息震
　蕩無垠海宇變動山勃川湮人物消盡舊迹大滅是
　謂鴻荒之世嘗見髙山有螺蚌殻或生石中此石即
　舊日之土螺蚌即水中之物下者却變而為髙柔者
　却變而為剛此事思之至深有可驗者
問天地未判時下面許多都已有否曰只是都有此理
　天地生物千萬年古今只不離許多物
地却是有空缺䖏天却四方上下都周匝無空缺逼塞
　滿皆是天地之四向底下却靠著那天天包地其氣
　無不通恁地看来渾只是天了氣却従地中迸出又
　見地廣䖏
天包乎地天之氣又行乎地之中故横渠云地對天不
　過
問天地之所以髙深曰天只是氣非獨是髙只今人在
　地上便只見如此髙要之連地下亦是天又云世閒
　無一箇物事大故地恁地大地只是氣之渣滓故厚
　而深也
天地但隂陽之一物依舊是隂陽之氣所生也
康節言天依形地附氣所以重複而言不出此意者惟
　恐人於天地之外别尋去處故也天地無外所以其
　形有涯而其氣無涯也為其氣極緊故䏻扛得地住
　不然則墜矣氣外更須有軀殻甚厚所以固此氣也
　若夫地動只是一處動亦不至逺也
古今歴家只是推得箇隂陽消長界分爾如何得似康
　節説得那天依地地附天天地自相依附天依形地
　附氣底㡬句
問天依形地附氣曰恐人道下面有物天行急地閣在
　中
天明則日月不眀天無眀夜半黒淬淬地天之正色
天只是一箇大底物須是大著心腸看他始得以天運
　言之一日固是轉一匝然又有大轉底時候不可如
　此偏滯求也
天轉也非自東而西也非旋環磨轉却是側轉
問康節論六合之外恐無外否曰理無内外六合之形
　須有内外日従東畔升西畔沈眀日又從東畔升這
　上面許多下面亦許多豈不是六合之内歴家算氣
　只算得到日月星辰運行處上去更算不得安得是
　無内外
問天地之心亦靈否還只是漠然無為曰天地之心不
　可道是不靈但不如人恁地思慮伊川曰天地無心
　而成化聖人有心而無為
問天地之心天地之理理是道理心是主宰底意否曰
　心固是主宰底意然所謂主宰者即是理也不是心
　外别有箇理理外别有箇心又問此心字與帝字相
　似否曰人字似天字心字似帝字
問天地無心仁便是天地之心若使其有心必有思慮
　有營為天地曷嘗有思慮来然其所以四時行百物
　生者盖以其合當如此便如此不待思維此所以為
　天地之道曰如此則易所謂復其見天地之心正大
　而天地之情可見又如何如所說祗說得他無心處
　耳若果無心則須牛生出馬桃樹上發李花他又却
　自定程子曰以主宰謂之帝以性情謂之乾他這名
　義自定心便是他箇主宰處所以謂天地以生物為
　心
天地别無勾當只是以生物為心一元之氣運轉流通
　略無停閒只是生出許多萬物而已問程子謂天地
　無心而成化聖人有心而無為曰這是說天地無心
　處且如四時行百物生天地何所容心至扵聖人則
　順理而已復何為哉所以眀道云天地之常以其心
　普萬物而無心聖人之常以其情順萬事而無情說
　得最好問普萬物莫是以心周徧而無私否曰天地
　以此心普及萬物人得之遂為人之心物得之遂為
　物之心草木禽獸接著遂為草木禽獸之心只是一
　箇天地之心爾今須要知得他有心䖏又要見得他
　無心處只恁定說不得
萬物生長是天地無心時枯槁欲生是天地有心時
造化之運如磨上面常轉而不止萬物之生似磨中撒
　出有粗有細自是不齊又曰天地之形如人以兩椀
　相合貯水扵内以手常常掉開則水在内不出稍住
　手則水漏矣
天在四畔地居其中減得一尺地遂有一尺氣但人不
　見耳此是未成形者及至浮而上降而下則已成形
　者若融結糟粕煨燼即是氣之渣滓要之皆是示人
　以理
晝夜運而無息便是隂陽之兩端其四邉散出紛擾者
　便是游氣以生人物之萬殊如麪磨相似其四邊只
　管層層散出天地之氣運轉無已只管層層生出人
　物其中有粗有細如人物有偏有正
帝是理為主
蒼蒼之謂天運轉周流不已便是那箇而今説天有箇
　人在那裏批判罪惡固不可說道全無主之者又不
　可這裏要人見得
問經傳中天字曰要人自看得分曉也有說蒼蒼者也
　有說主宰者也有單訓理時
天以氣而依地之形地以形而附天之氣天包乎地地
　特天中之一物爾天以氣而運乎外故地𣙜在中閒
　隤然不動使天之運有一息停則地須陷下
季通云地上便是天
天地不恕謂肅殺之類
問天有形質否曰無只是氣旋轉得緊如急風然至上
　面極髙處轉得愈緊若轉纔慢則地便脫墜矣
道家有高䖏有萬里剛風之說便是那裏氣清緊低處
　則氣濁故緩𣪚想得髙山更上去立人不住了那裏
　氣又緊故也離騷有九天之說注家妄解云有九天
　據某觀之只是九重盖天運行有許多重數裏面重
　數較軟至外面則漸硬想到第九重只成硬殻相似
　那裏轉得又愈緊矣
生物之初隂陽之精自凝結成兩箇盖是氣化而生如
　蝨子自然爆出来既有此兩箇一牝一牡後来却従
　種子漸漸生去便是以形化萬物皆然
天地形而下者乾坤形而上者天地乾坤之形殻乾坤
　天地之性情
夫乾其靜也専其動也直是以大生焉夫坤其靜也翕
　其動也闢是以廣生焉本義云乾一而實故以質言
　而曰大坤二而虚故以量言而曰廣學者不曉請問
　曰此兩句解得極分曉盖言以形言之則天包地外
　地在天中所以説天之質大以理與氣言之則地却
　包著天天之氣却盡在地之中地盡承受那天之氣
　所以說地之量廣大只是一箇物事一故實従裏面
　便實出来流行發生只是一箇物事所以說乾一而
　實地雖是堅然却虚所以天之氣流行乎地之中皆
　従地裏發出来所以說坤二而虚用之云地形如肺
　形質雖硬而中本虚故陽氣升降乎其中無所障礙
　雖金石也透過去地便承受得這氣發育萬物曰然
　要之天形如一箇鼓鞴天便是那鼓鞴外面皮殻子
　中閒包得許多氣開闔消長所以說乾一而實地只
　是箇物事中閒盡是這氣升降往来縁中閒虚故容
　得這升降来往以其包得地所以說其質之大以其
　容得天之氣所以説其量之廣非是說地之形有盡
　故以量言也只是説地盡容得天之氣所以說其量
　之廣爾
或問伊川說以主宰謂之帝孰為主宰曰自有主宰盖
　天是箇至剛至陽之物自然如此運轉不息所以如
　此必有為之主宰者這樣處要人自見得非言語所
　能盡也因舉荘子孰綱維是孰主張是十數句曰他
　也見得這道理
列子曰天積氣日月星宿亦積氣中之有光耀者此言
　得之或問天地壊也不壊曰既有形氣如何得不壊
　但一箇壊了便有一箇生得来(以上語類/三十九條)
問康節天地自相依附之說燔以為此說與周子太極
　圖程子動静無端隂陽無始之義一致非歴家所䏻
　窺測曰康節之言大體固如是矣然歴家之說亦須
　考之方見其細密處如禮記月令疏及晉天文志皆
　不可不讀也(荅李/敬子)
問清濁以氣言剛柔羙惡以氣之為質言清濁恐属天
　剛柔羙惡恐属地曰陳了翁云天氣而地質前軰已
　有此說矣(荅徐/彦章)
天地之閒品物萬形各有所事惟天確然扵上地隤然
　扵下一無所為只以生物為事故易曰天地之大徳
　曰生而程子亦曰天只是以生為道其論復見天地
　之心又以動之端言之其理亦已眀矣然所謂以生
　為道者亦非謂将生来做道也(荅張/欽夫)
康節所著漁樵對問論天地自相依附形有涯而氣無
　涯極有條理當時想是如此說故伊川然之(荅呂伯/恭○以)
　(上文集/四條)
　　隂陽　五行　時令
天地統是一箇大隂陽一年又有一年之隂陽一月又
　有一月之隂陽一日一時皆然(以下論/隂陽)
隂陽五行之理須常常看得在目前則自然牢固矣
五行相為隂陽又各自為隂陽
得五行之秀者為人只說五行而不言隂陽者盖做這
　人須是五行方做得成然隂陽便在五行中所以周
　子云五行一隂陽也舍五行無别討隂陽䖏如甲乙
　属木甲便是陽乙便是隂丙丁属火丙便是陽丁便
　是隂不須更說隂陽而隂陽在其中矣或曰如言四
　時而不言寒暑耳曰然
陽無驟生之理如冬至前半月中氣是小雪陽已生三
　十分之一分到得冬至前㡬日須已生到二十七八
　分到是日方始成一畫不是昨日全無今日一旦便
　都復了大抵剝盡䖏便生荘子云造化密移疇覺之
　哉這語自說得好又如列子亦謂運轉無已天地密
　移疇覺之哉凡一氣不頓進一形不頓虧亦不覺其
　成不覺其虧盖隂陽浸消浸盛人之一身自少至老
　亦莫不然
天地閒只有一箇隂陽故程先生云只有一箇感與應
　所謂隂與陽無處不是且如前後前便是陽後便是
　隂又如左右左便是陽右便是隂又如上下上面一
　截便是陽下面一截便是隂問先生易說中謂伏羲
　作易驗隂陽消息兩端而已此語最盡曰隂陽雖是
　兩箇字然却只是一氣之消息一進一退一消一長
　進處便是陽退䖏便是隂長處便是陽消處便是隂
　只是這一氣之消長做出古今天地閒無限事来所
　以隂陽做一箇說亦得做兩箇說亦得
又問氣之發散者為陽收斂者為隂否曰也是如此如
　鼻氣之出入出者為陽收回者為隂入息如螺螄出
　殻了縮入相似是收入那出不盡底若只管出去不
　收便死矣問出入息畢竟出去時漸漸消到得出盡
　時便死否曰固是如此然那氣又只管生
天地間一隂一陽如環無端便是相勝底道理隂符經
　說天地之道浸故隂陽勝浸字最下得妙天地間不
　陡頓恁地隂陽勝
大抵言語兩端處皆有隂陽如開物成務開物是陽成
　務是隂如致知力行致知是陽力行是隂周子之書
　屢發此意推之可見
横渠言游氣紛擾合而成質者生人物之萬殊其隂陽
　兩端循環不已者立天地之大義說得似稍支離只
　合云隂陽五行循環錯綜升降往来所以生人物之
　萬殊立天地之大義
問一故神曰横渠說得極好須當子細看但近思錄所
　載與本書不同當時縁伯恭不肯全載故後来不曽
　與他添得一故神横渠親注云兩在故不測只是這
　一物却周行乎事物之閒如所謂隂陽屈伸往来上
　下以至扵行乎什百千萬之中無非這一箇物事所
　以謂兩在故不測兩故化注云推行乎一凡天下之
　事一不䏻化惟兩而後䏻化且如一隂一陽始䏻化
　生萬物雖是兩箇要之亦是推行乎此一爾此說得
　極精須當與他子細看
神化兩字雖程子説得亦不甚分眀惟是横渠推出来
　推行有漸為化合一不測為神又曰一故神(兩在故/不測)
　兩故化言兩在者或在隂或在陽在隂時全體都是
　隂在陽時全體都是陽化是逐一挨將去底一日復
　一日一月復一月節節挨将去便成一年這是化直
　卿云一故神猶一動一静互為其根兩故化猶動極
　而静静極復動
横渠言隂聚之陽必散之一叚却見得隂陽之情
五行一隂陽也隂陽一太極也太極本無極也此當思
　無有隂陽而無太極底時節若以為止是隂陽隂陽
　却是形而下者若只専以理言則太極又不曽與隂
　陽相離正當沈潛玩索将圖象意思抽開細看又復
　合而觀之某解此云非有離乎隂陽也即隂陽而指
　其本體不雜乎隂陽而為言也此句自有三節意思
　更宜深考通書云靜而無動動而無静物也動而無
　動静而無静神也當即此兼看之
問動而生陽靜而生隂注太極者本然之妙動静者所
　乗之機太極只是理理不可以動靜言惟動而生陽
　靜而生隂理寓扵氣不䏻無動静所乗之機乗如乘
　載之乘其動静者乃乗載在氣上不覺動了靜靜了
　又動曰然又問動靜無端隂陽無始那箇動又從上
　面静生下上面靜又是上面動生来今姑把這箇說
　起曰然
問太極動而生陽是陽先動也今解云必體立而用得
　以行如何曰體自先有下言靜而生隂只是説相生
　無窮耳
統言隂陽只是兩端而隂中自分隂陽陽中亦有隂陽
　乾道成男坤道成女男雖属陽而不可謂其無隂女
　雖属隂亦不可謂其無陽人身氣屬陽而氣有隂陽
　血屬隂而血有隂陽
問隂陽動靜以大體言則春夏是動属陽秋冬是靜属
　隂就一日言之晝陽而動夜隂而静就一時一刻言
　之無時而不動静無時而無隂陽曰隂陽無䖏無之
　横看豎看皆可見横看則左陽而右隂豎看則上陽
　而下隂仰手則為陽覆手則為隂向眀䖏為陽背眀
　處為隂正䝉云隂陽之氣循環迭至聚𣪚相盪升降
　相求絪縕相揉相兼相制欲一之不䏻盖謂是也
厚之問陽變隂合如何是合曰陽行而隂随之
隂陽有相對而言者如東陽西隂南陽北隂是也有錯
　綜而言者如晝夜寒暑一箇横一箇直是也伊川言
　易變易也只說得相對底隂陽流轉而已不說錯綜
　底隂陽交互之理言易須兼此二意(體在天地後用/起天地先對待)
　(底是體流行底是用體静而/用動○以上語類二十條)
隂陽只是一氣隂氣流行即為陽陽氣凝聚即為隂非
　直有二物相對也此理甚眀周先生扵太極圖中已
　言之矣(荅楊/元範)
謂一隂一陽之謂道已渉形器五性為形而下者恐皆
　未然隂陽固是形而下者然所以一隂一陽者乃理
　也形而上者也五事固是形而下者然五常之性則
　理也形而上者也(荅楊/子順)
問蔡丈云天根是好人之情状月窟是小人之情状三
　十六宮是八卦隂陽之爻某疑人物二字恐未可便
　以善惡斷之又言三十六宮都是春即月窟亦為春
　也曰陽善隂惡聖賢如此説處極多盖自正理而言
　二者固不可相無以對待而言則又各自有所主康
　節所詠恐是指生物之源而言則正氣為人偏氣為
　物為隂陽之辨季通所論却是推説然意亦通也(荅/甘)
　(吉/甫)
問蔡文言天根為好人之情狀月窟為小人之情状又
　云隂陽都将做好説也得以隂為惡陽為善亦得伏
　蒙賜教以為陽善隂惡聖賢如此說處極多盖自正
　理而言二者固不可相無以對待而言則又各有所
　主某疑康節先言天根月窟是合偏正而言後言以
　為都是春者是専以正者言之不知是否曰看遺書
　中善惡皆天理及惡亦不可不謂之性不可以濁者
　不謂之水等語及易傳陽無可盡之理一節即此義
　可推矣更以事實考之只如鴟梟蝮蝎惡草毒藥還
　可道不是天地隂陽之氣所生否(荅甘/吉甫)
盈天地之閒所以為造化者隂陽二氣之終始盛衰而
　已陽生扵北長扵東而盛扵南隂始扵南中扵西而
　終於北故陽常居左而以生育長養為功其類則為
　剛為眀為公為義而凡君子之道属焉隂常居右而
　以夷傷慘殺為事其類則為柔為暗為私為利而凡
　小人之道属焉聖人作易畫卦繫辭扵其進退消長
　之際所以示人者深矣(傅伯拱/字序)
隂陽之氣相勝而不䏻相無其為善惡之象則異乎此
　葢以氣言則動静無端隂陽無始其本固並立而無
　先後之序善惡之分也若以善惡之象而言則人之
　性本獨有善而無惡其為學亦欲去惡而全善不復
　得以不能相無者而為言矣今以隂陽為善惡之象
　而又曰不䏻相無故必曰小人日為不善而善心未
　嘗不閒見以為隂不䏻無陽之證然則曷不曰君子
　日為善而惡心亦未嘗不閒見以為陽不能無隂之
　證耶盖亦知其無是理矣且又曰克盡巳私純是義
　理亦不離乎隂陽之正則善固可以無惡矣所謂不
　䏻相無者又安在耶大凡義理精微之際合𣪚交錯
　其變無窮而不相違悖且以隂陽善惡論之則隂陽
　之正皆善也其沴皆惡也(周子所謂剛善剛惡/柔亦如之者是也)以象
　類言則陽善而隂惡以動静言則陽客而隂主此類
　甚多要當大其心以觀之不可以一說拘也(荅王/子合)
隂陽盈天地之閒其消息闔闢終始萬物觸目之閒有
　形無形無非是也而蘇氏以為象立而隂陽隐凡可
　見者皆物也非隂陽也失其理矣逹隂陽之本者固
　不指生物而謂之隂陽亦不别求隂陽扵物象見聞
　之外也(蘇氏易/解辨)
一隂一陽往来不息舉道之全體而言莫著扵此者矣
　而以為借隂陽以喻道之似則是道與隂陽各為一
　物借此而況彼也隂陽之端動靜之機而已動極而
　靜靜極而動故隂中有陽陽中有隂未有獨立而孤
　居者此一隂一陽所以為道也今曰一隂一陽者隂
　陽未交而物未生廓然無一物不可謂之無有者道
　之似也然則道果何物乎此皆不知道之所以為道
　而欲以虚無寂滅之學揣摸而言之故其説如此(蘇/氏)
　(易觧/辨)
夫謂溫厚之氣盛扵東南嚴凝之氣盛扵西北者禮家
　之說也謂陽生於子於卦為復隂生於午扵卦為姤
　者歴家之說也謂巽位東南乾位西北者說卦之説
　也此三家者各為一說而禮家歴家之言猶可相通
　至扵說卦則其卦位自為一說而與彼二者不相謀
　矣今来教乃欲合而一之而其閒又有一說之中自
　相乖戾者此某所以不能無疑也夫謂東南以一隂
　已生而為隂柔之位西北以一陽已生而為陽剛之
　位則是陽之盛於春夏者不得為陽隂之盛扵秋冬
　者不得為隂而反以其始生之微者為主也謂一隂
　生扵東南一陽生扵西北則是隂不生扵正南午位
　之遇而滛於東陽不生扵正北子位之復而旅扵西
　也謂巽以一隂之生而位乎東南則乾者豈一陽之
　生而位扵西北乎況說卦之本文扵巽則但取其潔
　齊於乾則但取其戰而已而未嘗有一隂一陽始生
　之説也凡此﨑嶇反復終不可通不若直以陽剛為
　仁隂柔為義之眀白而簡易也盖如此則發生為仁
　肅殺為義三家之說皆無所牾肅殺雖似乎剛然實
　天地収斂退蔵之氣自不妨其為隂柔也(荅袁/機仲)
論十二卦則陽始扵子而終扵己隂始扵午而終扵亥
　論四時之氣則陽始於寅而終扵未隂始扵申而終
　扵丑此一說者雖若小差而所争不過二位盖子位
　一陽雖生而未出乎地至寅位泰卦則三陽之生方
　出地上而溫厚之氣從此始焉已位乾卦六陽雖極
　而溫厚之氣未終故午位一隂雖生而未害於陽必
　至未位遯卦而後溫厚之氣始盡也其午位隂已生
　而嚴凝之氣及申方始亥位六隂雖極而嚴凝之氣
　至丑方盡義亦倣此盖地中之氣難見而地上之氣
　易識故周人以建子為正雖得天統而孔子之論為
　邦乃以夏時為正盖取其隂陽始終之著眀也按圖
　以推其說可見(荅袁/機仲)
来諭以東南之溫厚為仁西北之嚴凝為義此郷飲酒
　義之言也然本其言雖分仁義而無隂陽柔剛之别
　但扵其後復有陽氣發扵東方之說則固以仁為屬
　乎陽而義之當属乎隂従可推矣来諭乃不察此而
　必欲以仁為柔以義為剛此既失之而又病夫柔之
　不可属乎陽剛之不可属乎隂也扵是强以温厚為
　柔嚴凝為剛又移北之隂以就南而使主乎仁之柔
　移南之陽以就北而使主乎義之剛其於方位氣候
　悉反易之而其所以為說者率皆參差乖迕而不可
　合又使東北之為陽西南之為隂亦皆得其半而失
　其半愚扵圖子已具見其失矣盖嘗論之陽主進而
　隂主退陽主息而隂主消進而息者其氣强退而消
　者其氣弱此隂陽之所以為柔剛也陽剛溫厚居東
　南主春夏而以作長為事隂柔嚴凝居西北主秋冬
　而以斂蔵為事作長為生斂蔵為殺此剛柔之所以
　為仁義也以此觀之則隂陽剛柔仁義之位豈不曉
　然而彼揚子雲之所謂於仁也柔扵義也剛者乃自
　其用處之末流言之盖亦所謂陽中之隂隂中之陽
　固不妨自為一義但不可以雜乎此而論之爾(荅袁/機仲)
　(○以上文/集十一條)
問前日先生荅書云隂陽五行之為性各是一氣所稟
　而性則一也兩性字同否曰一般又曰同者理也不
　同者氣也又曰他所以道五行之生各一其性節復
　問這箇莫是木自是木火自是火而其理則一先生
　應而曰且如這箇光也有在硯盖上底也有在墨上
　底其光則一也(以下論/五行)
氣之精英者為神金木水火土非神所以為金木水火
　土者是神在人則為理所以為仁義禮智信者是也
金木水火土雖曰五行各一其性然一物又各具五行
　之理不可不知康節却細推出来
天一自是生水地二自是生火生水只是合下便具得
　濕底意思木便是生得一箇軟底金便是生出得一箇
　硬底五行之説正䝉中說得好又曰木者土之精華也
　又曰水火不出於土正䝉一叚說得最好不胡亂下一字
問黄寺丞云金木水火體質属土曰正䝉有一說好只
　說金與木之體質属土水與火却不屬土問火附木
　而生莫亦屬土否曰火自是箇虚空中物事問只溫
　熱之氣便是火否曰然
水火清金木濁土又濁
論隂陽五行曰康節說得法密横渠說得理透邵伯溫
　載伊川言曰向惟見周茂叔語及此然不及先生之
　有條理也欽夫以爲伊川未必有此語盖伯溫妄載
　某則以爲此語恐誠有之
隂以陽為質陽以隂為質水内眀而外暗火内暗而外
　眀横渠曰隂陽之精互蔵其宅正此意也
清眀内影濁眀外影清眀金水濁眀火日
陽變隂合初生水火水火氣也流動閃鑠其體尚虚其
　成形猶未定次生木金則確然有定形矣水火初是
　自生木金則資扵土五金之属皆従土中旋生出来
大抵天地生物先其輕清以及重濁天一生水地二生
　火二物在五行中㝡輕清金木復重扵水火土又重
　於金木如論律呂則又重濁為先宮㝡重濁啇次之
　角次之徴又次之羽㝡後(以上語類/十一條)
隂陽之為五行有分而言之者如木火陽而金水隂也
　有合而言之者如木之甲火之丙土之戊金之庚水
　之壬皆陽而乙丁己辛癸皆隂也以此推之健順五
　常之理可見(荅黄/商伯)
問一曰水二曰火三曰木四曰金五曰土竊謂氣之初
　溫而已溫則蒸溽蒸溽則條達條達則堅凝堅凝則
　有形質五者雖一有俱有然推其先後之序理或如
　此曰向見吴斗南說五事庶徵皆當依此為序其言
　亦有理(荅黄/商伯)
問二氣五行造化萬物一闔一闢萬變是生所謂五行
　之氣即雷風水火之運耶又即二氣之參差𣪚殊者
　耶先儒謂物物皆具則人之氣稟有偏重者謂之皆
　具可乎或謂雖物皆具而就五行之中有得其多者
　有得其少者扵此思之殊茫然未曉曰五行之氣如
　溫涼寒暑燥濕剛柔之類盈天地之閒者皆是舉一
　物無不具此五者但其閒有多少分數耳(五音五色/五味之類)
　(皆是也○/荅呂子約)
問以質而語其生之序則曰水火木金土而水木陽也
　火金隂也此豈就圖而指其序耶而水木何以謂之
　陽火金何以謂之隂曰天一生水地二生火天三生
　木地四生金一三陽也二四隂也(荅林/子玉)
問以氣而語其行之序則木火土金水而木火陽也金
　水隂也此豈即其運用處而言之耶而木火何以謂
　之陽金水何以謂之隂曰此以四時而言春夏為陽
　秋冬為隂(荅林子玉○以/上文集五條)
問學者云古人排十二時是如何諸生思未得先生云
　志字従之從心乃是心之所之古旹字従之從日亦
　是日之所至盖日至扵午則謂之午時至未則謂之
　未時十二時皆如此推古者訓日字實也月字缺也
　月則有缺時日常實是如此如天行亦有差月星行
　又遲趕他不上惟日鐵定如此又云看北斗可以見
　天之行(以下論/時令)
數只是算氣之節候大率只是一箇氣隂陽播而為五
　行五行中各有隂陽甲乙木丙丁火春属木夏属火
　年月日時無有非五行之氣甲乙丙丁又屬隂屬陽
　只是二五之氣人之生適遇其氣有得清者有得濁
　者貴賤夀夭皆然故有參錯不齊如此
陽變隂合而生水火木金土隂陽氣也生此五行之質
　天地生物五行獨先地即是土土便包含許多金木
　之類天地之閒何事而非五行五行隂陽七者滾合
　便是生物底材料五行順布四時行焉金木水火分
　属春夏秋冬土則寄旺四季如春属木而清眀後十
　二日即是土寄旺之時每季寄旺十八日共七十二
　日唯夏季十八日土氣為㝡旺故䏻生秋金也以圗
　　象考之木生火金生水之類各有小畫相牽連而火
　　生土土生金獨穿乎土之内餘則従旁而過為可見
　　矣(以上語/類三條)
　
　
　
　
　
　
　
　
　
　
　
　
御纂朱子全書卷四十九
　欽定四庫全書
御纂朱子全書卷五十
　　理氣二
　　　天文
　月無盈闕人看得有盈闕蓋晦日則月與日相疊了至
　　初三方漸漸離開去人在下面側看見則其光闕至
　　望日則月與日正相對人在中間正看見則其光方
　　圎(以下/日月)
　問月本無光受日而有光季通云日在地中月行天上
　　所以光者以日氣從地四旁周圍空處迸出故月受
　　其光先生曰若不如此月何縁受得日光方合朔時
　　日在上月在下則月面向天者有光向地者無光故
　　人不見及至望時月面向人者有光向天者無光故
　　見其圓滿若至弦時所謂近一逺三只合有許多光
　　又云月常有一半光月似水日照之則水面光倒射
　　壁上乃月照也
厯家之說謂日光以望時遥奪月光故月食日月交㑹
　日為月掩則日食然聖人不言月蝕日而以有食為
　文者闕於所不見
日食是為月所掩月食是與日争敵月饒日些子方好
　無食
日月食皆是隂陽氣衰徽廟朝曽下詔書言此定數不
　足為災異古人皆不曉厯之故
楊子雲云月未望則載魄於西既望則終魄於東其遡
　於日乎先生舉此問學者是如何衆人引諸家注語
　(古注解載作始魄作光温公/改魄作朏先生云皆非是)皆不合久之乃曰只曉
　得箇載字便都曉得載者如加載之載如老子云載
　營魄左氏云從之載正是這箇載字諸家都亂說只
　有古注解云月未望則光始生於西面以漸東滿既
　望則光消虧於西面以漸東盡此兩句略通而未盡
　此兩句盡在其遡於日乎一句上蓋以日為主月之
　光也日載之光之終也日終之載猶加載之載(又訓/上如)
　(今人上光上/采色之上)蓋初一二閒時日落於酉月是時同在
　彼至初八九日落在酉則月已在午至十五日相對
　日落於酉而月在卯此未望而載魄於西蓋月在東
　日則在西日載之光也及日與月相去愈逺則光漸
　消而魄生少閒月與日相蹉過日却在東月却在西
　故光漸至東盡則魄漸復也當改古注云日加魄於
　西面以漸東滿日復魄於西面以漸東盡其載也日
　載之其終也日終之皆繫於日又說秦周之士貴賤
　拘肆皆繫於上之人猶月之載魄終魄皆繫於日也
　故曰其遡於日乎其載其終皆向日也温公云當改
　載魄之魄作朏都是曉揚子雲說不得故欲如此改
　老子所謂載營魄便是如此載營魄抱一能無離乎
　一便是魄抱便是載蓋以火養水也魄是水以火載
　之營字恐是熒字光也古字或通用不可知或人解
　作經營之營亦得次日又云昨夜說終魄於東終字
　亦未是(昨夜解終作復言光/漸消而復其魄也)蓋終魄亦是日光加魄
　於東而終之也(以上語/類六條)
問日月隂陽之精氣向時所問殊覺草草所謂終古不
　易與光景常新者其判别如何非以今日已昳之光
　復為來日將升之光固可略見大化無息而不資於
　巳散之氣也然竊嘗觀之日月虧食隨所食分數則
　光没而魄存則是魄常在而光有聚散也所謂魄者
　在天豈有形質耶或乃氣之所聚而所謂終古不易
　者耶曰日月之說沈存中筆談中說得好日食時亦
　非光散但為物掩耳若論其實須以終古不易者為
　體但其光氣常新耳然亦非但一日一箇蓋頃刻不
　停也(荅呂子約/○文集)
天道左旋日月星並左旋星不是貼天天是隂陽之氣
　在上面下人看見星隨天去耳(以下論/星辰)
南極在下七十二度常隱不見唐書說有人至海上見
　南極下有數大星甚眀此亦在七十二度之内
問星受日光否曰星恐自有光
緯星是隂中之陽經星是陽中之隂蓋五星皆是地上
　木火土金水之氣上結而成却受日光經星却是陽
　氣之餘凝結者疑得也受日光但經星則閃爍開闔
　其光不定緯星則不然縱有芒角其本體之光亦自
　不動細視之可見
莫要說水星蓋水星貼著日行故半月日見
夜眀多是星月早日欲上未上之際已先鑠退了星月
　之光然日光猶未上故天欲眀時一霎時暗
星有墮地其光燭天而散者有變為石者
分野之說始見於春秋時而詳於漢志然今左傳所載
　大火辰星之說又却只因其國之先曽主二星之祀
　而已是時又未有所謂趙魏晉者然後來占星者又
　却多驗殊不可曉
問星辰有形質否曰無只是氣之精英凝聚者或云如
　燈花否曰然
安卿問北辰曰北辰是那中間無星處這些子不動是
　天之樞紐北辰無星縁是人要取此為極不可無箇
　記認故就其旁取一小星謂之極星這是天之樞紐
　如那門笋子樣又似箇輪藏心藏在外面動這裏面
　心都不動義剛問極星動不動曰極星也動只是他
　近那辰後雖動而不覺如那射糖盤子樣那北辰便
　是中心樁子極星便是近樁底㸃子雖也隨那盤子
　轉却近那樁子轉得不覺今人以管去窺那極星見
　其動來動去只在管裏面不動出去向來人說北極
　便是北辰皆只說北極不動至本朝人方去推得是
　北極只在北辰邊頭而極星依舊動
又一說那空無星處皆謂之辰康節說日月星辰自是
　四件辰是一件天上分為十二段即十二辰(以上語/類十一)
　(條/)
　　天度(厯法附/)
天有三百六十度只是天行得過處為度天之過處便
　是日之退處日月㑹為辰
天道與日月五星皆是左旋天道日一周天而常過一
　度日亦日一周天起度端終度端故比天道常不及
　一度月行不及十三度十九分度之七今人却云月
　行速日行遲此錯說也但厯家以右旋為說取其易
　見日月之度耳
天行至健一日一夜一周天必差過一度日一日一夜
　一周恰好月却不及十三度有竒只是天行極速日
　稍遲一度月又遲十三度有竒耳因舉陳元滂云只
　似在圓地上走一人過急一歩一人差不及一歩又
　一人甚緩差數歩也天行只管差過故厯法亦只管
　差堯時昏旦星中於午月令差於未漢晉以來又差
　今比堯時似差及四分之一古時冬至日在牽牛今
　却在斗
辰天壤也每一辰各有幾度謂如日月宿於角㡬度即
　所宿處為辰
日月所㑹是為辰注云一歲日月十二㑹所㑹為辰十
　一月辰在星紀十二月辰在𤣥枵之類是也然此特
　在天之位耳若以地而言之則南面而立其前後左
　右亦有四方十二辰之位焉但在地之位一定不易
　而在天之象運轉不停惟天之鶉火加於地之午位
　乃與地合而得天運之正耳
或問天道左旋自東而西日月右行則何如曰横渠說
　日月皆是左旋說得好蓋天行甚健一日一夜周三
　百六十五度四分度之一又進過一度日行速健次
　於天一日一夜周三百六十五度四分度之一正恰
　好比天進一度則日為退一度二日天進二度則日
　為退二度積至三百六十五日四分日之一則天所
　進過之度又恰周得本數而日所退之度亦恰退盡
　本數遂與天㑹而成一年月行遲一日一夜三百六
　十五度四分度之一行不盡比天為退了十三度有
　竒進數為順天而左退數為逆天而右厯家以進數
　難算只以退數算之故謂之右行且曰日行遲月行
　速
問天道左旋日月星辰右轉曰自疏家有此說人皆守
　定其看天上日月星不曾右轉只是隨天轉天行健
　這箇物事極是轉得速且如今日日與月星都在這
　度上眀日旋一轉天却過了一度日遲些便欠了一
　度月又遲些又欠了十三度如歲星須一轉争了三
　十度要看厯數子細只是璇璣玉衡疏中載王蕃渾
　天說一叚極精密便是說一箇現成天地了其說曰
　天之形狀似鳥卵地居其中天包地外猶殻之裹黄
　圓如彈丸故曰渾天言其形體渾渾然也其術以為
　天半覆地上半在地下其天居地上見者一百八十
　二度半强地下亦然北極出地上三十六度南極入
　地下亦三十六度而嵩髙正當天之中極南五十五
　度當嵩髙之上又其南十二度為夏至之日道又其
　南二十四度為春秋分之日道又其南二十四度為
　冬至之日道南下去地三十一度而已是夏至日北
　去極六十七度春秋分去極九十一度冬至去極一
　百一十五度此其大率也南北極持其兩端其天與
　日月星宿斜而廻轉也
問或以為天是一日一周日則不及一度非天過一度
　也曰此說不是若以為天是一日一周則四時中星
　如何解不同更是如此則日日一般却如何紀歲把
　甚麽時節做定限若以為天不過而日不及一度則
　趲來趲去將次午時便打三更矣因取禮記月令疏
　指其中說早晚不同及更行一度兩處曰此說得甚
　分眀其他厯書都不如此說蓋非不曉但習而不察
　更不去子細檢㸃而今若就天裏看時只是行得三
　百六十五度四分度之一若把天外來說則是一日
　過了一度蔡季通嘗有言論日月則在天裏論天則
　在太虛空裏若去太虚空裏觀那天自是日月滚得
　不在舊時處了又曰天無體只二十八宿便是天體
　日月皆從角起天亦從角起日則一日運一周依舊
　只到那角上天則一周了又過角些子日日累上去
　則一年便與日㑹蔡仲黙天說亦云天體至圓周圍
　三百六十五度四分度之一繞地左旋常一日一周
　而過一度日麗天而少遲故日行一日亦繞地一周
　而在天為不及一度積三百六十五日九百四十分
　日之二百三十五而與天㑹是一歲日行之數也月
　麗天而尤遲一日常不及天十三度十九分度之七
　積二十九日九百四十分日之四百九十九而與日
　㑹十二㑹得全日三百四十八餘分之積又五千九
　百八十八如日法九百四十而一得六不盡三百四
　十八通計得日三百五十四九百四十分日之三百
　四十八是一歲月行之數也歲有十二月月有三十
　日三百六十日者一歲之常數也故日與天㑹而多
　五日九百四十分日之二百三十五者為氣盈月與
　日㑹而少五日九百四十分日之五百九十二者為
　朔虚合氣盈朔虚而閏生焉故一歲閏率則十日九
　百四十分日之八百二十七三歲一閏則三十二日
　九百四十分日之六百單一五歲再閏則五十四日
　九百四十分日之三百七十五十有九歲七閏則氣
　朔分齊是為一章也此說也分眀
問周天之度是自然之數是强分曰天左旋一晝一夜
　行一周而又過了一度以其行過處一日作一度三
　百六十五度四分度之一方是一周只將南北表看
　今日恁時看時有甚星在表邉眀日恁時看這星又
　差逺或别是一星了
問同度同道曰天有黄道有赤道天正如一圓匣相似
　赤道是那匣子相合縫處在天之中黄道一半在赤
　道之内一半在赤道之外東西兩處與赤道相交度
　却是將天横分為許多度數㑹時是日月在那黄道
　赤道十字路頭相交處厮撞著望時是月與日正相
　向如一箇在子一箇在午皆同一度謂如月在畢十
　一度日亦在畢十一度雖同此一度却南北相向日
　所以蝕於朔者月常在下日常在上既是相㑹被月
　在下面遮了日故日蝕望時月蝕固是隂敢與陽敵
　然厯家又謂之暗虚蓋火日外影其中實暗到望時
　恰當著其中暗處故月蝕
或言嵩山本不當天之中為是天形欹側遂當其中耳
　曰嵩山不是天之中乃是地之中黄道赤道皆在嵩
　山之南南極北極天之樞紐只是此處不動如磨臍
　然此是天之中至極處如人之臍帶也
問經星左旋緯星與日月右旋是否曰今諸家是如此
　說横渠說天左旋日月亦左旋看來横渠之說極是
　只恐人不曉所以詩傳只載舊說或曰此亦易見如
　以一大輪在外一小輪載日月在内大輪轉急小輪
　轉慢雖都是左轉只有急有慢便覺日月似右轉了
　曰然但如此則厯家逆字皆著改做順字退字皆著
　改做進字
天文有半邊在上面須有半邊在下面
有一常見不隱者為天之蓋有一常隱不見者為天之
　底
叔器問天有幾道曰據厯家說有五道而今且將黄赤
　道說赤道正在天之中如合子縫模樣黄道是在那
　赤道之間
天一日周地一遭更過一度日即至其所趕不上一度
　月不及十三度天一日過一度至三百六十五度四
　分度之一則及日矣與日一般是為一期
天最健一日一周而過一度日之健次於天一日恰好
　行三百六十五度四分度之一但比天為退一度月
　比日大故緩比天為退十三度有竒但厯家只算所
　退之度却云日行一度月行十三度有竒此乃截法
　故有日月五星右行之說其實非右行也横渠曰天
　左旋處其中者順之少遲則反右矣此說最好書疏
　璣衡禮疏星回於天漢志天體沈括渾儀議皆可參
　考
天左旋日月亦左旋但天行過一度日只在此當卯而
　卯當午而午某看得如此後來得禮記說暗與之合
晉天文志論得亦好多是李淳風為之日月隨天左旋
　如横渠說較順五星亦順行厯家謂之緩者及是急
　急者反是緩厯數謂日月星所經厯之數
問日是陽如何反行得遲如月曰正是月行得遲問日
　行一度月行十三度有竒曰厯家是將他退底度數
　為進底度數天至健故日常不及他一度月又遲故
　不及天十三度有竒且如月生於西一夜一夜漸漸
　向東便可見月退處問如此說則是日比天行遲了
　一度月比天行遲了十三度有竒曰厯家若如此說
　則算著那相去處度數多今只以其相近處言故易
　算聞季通云西域有九執厯却是順算
天日月星皆是左旋只有遲速天行較急一日一夜繞
　地一周三百六十五度四分度之一而又進過一度
　日行稍遲一日一夜繞地恰一周而於天為退一度
　至一年方與天相值在恰好處是謂一年一周天月
　行又遲一日一夜繞地不能匝而於天常退十三度
　十九分度之七至二十九日半强恰與天相值在恰
　好處是謂一月一周天月只是受日光月質常圓不
　曽缺如圓毬只有一面受日光望日日在酉月在卯
　正相對受光為盛天積氣上面勁只中間空為日月
　來徃地在天中不甚大四邊空有時月在天中央日
　在地中央則光從四旁上受於月其中昏暗便是地
　影望以後日與月行便差背向一畔相去漸漸逺其
　受光面不正至朔行又相遇日與月正𦂳相合日便
　蝕無光月或從上過或從下過亦不受光星亦是受
　日光但小耳北辰中央一星甚小謝氏謂天之機亦
　畧有意但不似天之樞較切
厯家言天左旋日月星辰右行非也其實天左旋日月
　星辰亦皆左旋但天之行疾於日天一日一周更攙
　過一度日一日一周恰無贏縮以月受日光為可見
　月之望正是日在地中月在天中所以日光到月四
　畔更無虧欠惟中心有少黶翳處是地有影蔽者爾
　及日月各在東西則日光到月者止及其半故為上
　弦又減其半則為下弦逐夜増減皆以此推地在天
　中不為甚大只將日月行度折算可知天包乎地其
　氣極𦂳試登極髙處驗之可見形氣相催𦂳束而成
　體但中間氣稍寛所以容得許多品物若一例如此
　氣𦂳則人與物皆消磨矣
渾儀可取蓋天不可用試令主蓋天者做一樣子如何
　做只似箇雨傘不知如何與地相附著若渾天須做
　得箇渾天來
有能說蓋天者欲令作一蓋天儀不知可否或云似傘
　樣如此則四旁湏有漏風處故不若渾天之可為儀
　也(以上語類/二十四條)
璣衡之制若不能作水輪則姑亦如此可矣要之以衡
　窺璣仰占天象之實自是一器而今人所作小渾象
　自是一器不當并作一說也元祐之制極精然其書
　亦有不備乃最是𦂳切處必是造者秘此一節不欲
　盡以告人耳(荅江/徳功)
天經之說今日所論乃中其病然亦未盡彼論之失正
　坐以天形為可低昻反覆耳不知天形一定其閒隨
　人所望固有少不同處而其南北髙下自有定位政
　使人能入於彈圓之下以望之南極雖髙而北極之
　在北方只有更髙於南極決不至反入地下而移過
　南方也蓋圖雖古所創然終不似天體孰若一大圓
　象鑽穴為星而虛其當隱之規以為甕口乃設短軸
　於北極之外以綴而運之又設短柱於南極之北以
　承甕口遂自甕口設四柱小梯以入其中而於梯末
　架空北入以為地平使可仰窺而不失渾體耶古人
　未有此法著其說以示後人亦不為無補也(荅蔡/伯静)
天經已領其論撰詳悉亦甚不易但回互蓋天頗費力
　只是舊年一般見識不欲惡著古今一箇人耳其心
　則固深知渾蓋之是非也然則孰若據實而論之省
　詞說乎(荅蔡/伯静)
星室之說俟更詳看但云天繞地左旋一日一周此句
　下恐欠一兩字說地處却似亦說得有病蓋天繞地
　一周了更過一度日之繞地比天雖退然却一日只
　一周而無餘也(荅蔡/仲黙)
問天有黄赤二道沈存中云非天實有之特厯家設色
　以計日月之行耳夫日之所由謂之黄道史家又謂
　月有九行黒道二出黄道北赤道二出黄道南白道
　二出黄道西青道二出黄道東并黄道而九如此即
　日月之行其道各異況陽用事則日進而北晝進而
　長隂用事則日退而南晝退而短月行則春東從青
　道夏南從赤道秋西從白道冬北從黒道日月之行
　其不同道又如此然每月合朔不知何以同度而㑹
　於所㑹之辰又有或蝕或不蝕及其行或髙而出黄
　道之上或低而出黄道之下或相近而偪或差逺而
　不相值則皆不蝕如何曰日月道之說所引皆是日
　之南北雖不同然皆隨黄道而行耳月道雖不同然
　亦常隨黄道而出其旁耳其合朔時日月同在一度
　其望日則日月極逺而相對其上下弦則日月近一
　而逺三如日在午則月或在卯或在酉之類是也故
　合朔之時日月之東西雖同在一度而月道之南北
　或差逺於日則不蝕或南北雖亦相近而日在内月
　在外則不蝕此正如一人秉燭一人執扇相交而過
　一人自内觀之其兩人相去差逺則雖扇在内燭在
　外而扇不能掩燭或秉燭者在内而執扇者在外則
　雖近而扇亦不能掩燭以此推之大略可見此說在
　詩十月之交篇孔疏說得甚詳李迂仲引證亦博可
　并檢看當得其說(荅廖子晦○以/上文集五條)
太史公厯書是說太初然却是顓頊四分厯劉歆作三
　統厯唐一行大衍厯最詳備五代王朴司天考亦簡
　嚴然一行王朴之厯皆止用之二三年即差王朴厯
　是七百二十加去蔡季通所用却依康節三百六十
　數(以下論/厯法)
今之造厯者無定法只是趕趁天之行度以求合或過
　則損不及則益所以多差因言古之鐘律紐算寸分
　豪釐絲忽皆有定法如合符契皆自然而然莫知所
　起古之聖人其思之如是之巧然皆非私意撰為之
　也意古之厯書亦必有一定之法而今亡矣三代而
　下造厯者紛紛莫有定議愈精愈密而愈多差由不
　得古人一定之法也蔡季通嘗言天之運無常日月
　星辰積氣皆動物也其行度遲速或過不及自是不
　齊使我之法能運乎天而不為天之所運則其疎密
　遲速或過不及之間不出乎我此虚寛之大數縱有
　差忒皆可推而不失矣何者以我法之有定而律彼
　之無定自無差也季通言非是天運無定乃其行度
　如此其行之差處亦是常度但後之造厯者其為數
　窄狹而不足以包之爾
閏餘生於朔不盡周天之氣周天之氣謂二十四氣也
　月有大小朔不得盡此氣而一歲日子足矣故置閏
中氣只在本月若趲得中氣在月盡後月便當置閏
厯法蔡季通說當先論天行次及七政此亦未善要當
　先論太虛以見三百六十五度四分度之一一一定
　位然後論天行以見天度加損虛度之歲分歲分既
　定然後七政乃可齊耳
或說厯四廢日曰只是言相勝者春是庚辛日秋是甲
　乙日温公潛虚亦是此意
問厯所以數差古今豈無人考得精者曰便是無人考
　得精細而不易所以數差若考得精密有箇定數永
　不㑹差伊川說康節厯不㑹差或問康節何以不造
　厯曰他安肯為此古人厯法疎濶而差少今厯愈密
　而愈差因以兩手量卓邉云且如這許多濶分作四
　叚被他界限闊便有差不過只在一叚界限之内縱
　使極差出第二三叚亦只在此四界之内所以容易
　推測便有差容易見今之厯法於這四界内分作八
　界内又分作十六界界限愈宻則差數愈逺何故以
　界限愈密而踰越多也其差則一而古今厯法疎密
　不同故爾看來都只是不曽推得定只是移來湊合
　天之運行所以當年合得不差眀後年便差元不曽
　推得天運定只是旋將厯去合那天之行不及則添
　些過則減些以合之所以一二年又差如唐一行大
　衍厯當時最謂精密只一二年後便差只有季通說
　得好當初造厯便合并天運所蹉之度都算在裏幾
　年後蹉幾分幾年後蹉幾度將這蹉數都算做正數
　直推到盡頭如此庻幾厯可以正而不差今人都不
　曾得箇大統正只管說天之運行有差造厯以求合
　乎天而厯愈差元不知天如何㑹有差自是天運行
　合當如此此說極是不知當初因甚不曾算在裏但
　堯舜以來厯至漢都喪失了不可攷縁如今是這大
　總紀不正所以都無是處蔡季通算得康節厯康節
　厯十二萬九千六百分大故密今厯家所用只是萬
　分厯萬分厯巳自是多了他如何肯用十二萬分只
　是今之厯家又說季通底用不得不知如何又曰一
　行大衍厯比以前厯他只是做得箇頭勢大敷衍得
　闊其實差數只一般正如百貫錢脩一料藥與十文
　脩一料藥其不能治病一也
問厯法何以推月之大小曰只是以每月二十九日半
　九百四十分日之二十九計之觀其合朔為如何如
　前月大則後月初二日月生眀前月小則後月初三
　日月生眀
先在先生處見一書先立春次驚蟄次雨水次春分次
　穀雨次清眀云漢厯也
子升問人言金人厯與中國厯差一日是否曰只如子
　正四刻方屬今日子初自屬昨日今人纔交了子時
　便喚做今日如此亦便差一日
厯數微眇如今下漏一般漏管稍澀則必後天稍濶則
　必先天未子而子未午而午
陳得一統元厯紹興七八年閒作又云局中暗用紀元
　厯以統元為名
先生嘗言數家有大小陽九道夫問果爾則有國有家
　者何貴乎脩治曰在我者過得他一二分便足以勝
　之(以上語類/十三條)
脩厯事若下手湏更商量蓋但測驗即人皆可為或須
　改造則恐不免一出亦非今日一時事也(荅蔡/季通)
晷景製作甚精三衢有王伯照侍郎所定官厯刻漏圖
　一編亦與此同厯象之學自是一家若欲窮理亦不
　可以不講然亦湏大者先立然後及之則亦不至難
　曉而無不通矣(荅曽無疑○以/上文集二條)
黄道之差始自春分秋分赤道所交月道之差始自交
　朔交中黄道所交日出入赤道二十四度月出入黄
　道六度黄道一周退前所交六十分度之一是謂歲
　差月道一周退前所交一度八萬九千七百七十三
　分度之四萬三千五百三杪半積二萬一千九百一
　十五年而歲差周積二百二十一月及分一千七百
　五十三而交道周矣(此一條出/經濟文衡)
　　地理(潮汐附/)
蔡伯靖曰山本同而末異水本異而末同
問先生前日言水隨山行何以驗之曰外面底水在山
　下行中間底水在脊上行因以指為喻曰外面底水在
　指縫中行中閒底水在指頭上行又曰山下有水今
　浚井底人亦看山脈
冀都是正天地中閒好箇風水山脈從雲中發來雲中
　正髙脊處自脊以西之水則西流入於龍門西河自
　脊以東之水則東流入於海前面一條黄河環繞右
　畔是華山聳立為虎自華來至中為嵩山是為前案
　遂過去為泰山聳於左是為龍淮南諸山是第二重
　案江南諸山及五嶺又為第三四重案
上黨即今潞州春秋赤狄潞氏即其地也以其地極髙
　與天為黨故曰上黨上黨太行山之極髙處平陽晉
　州蒲坂山之盡頭堯舜之所都也河東河北諸州如
　太原晉陽等處皆在山之兩邊窠中山極髙濶(伊川/云太)
　(行千里/一塊石)山後是忻代諸州泰山却是太行之虎山又
　問平陽蒲坂自堯舜後何故無人建都曰其地磽瘠
　不生物人民朴陋儉嗇故惟堯舜能都之後世侈泰
　如何都得
或問天下之山西北最髙曰然自關中一支生下函谷
　以至嵩山東盡泰山此是一支又自嶓冢漢水之北
　生下一支至揚州而盡江南諸山則又自岷山分一
　支以盡乎江浙閩廣
江西山皆是五嶺贛上來自南而北故皆逆閩中却是
　自北而南故皆順
閩中之山多自北來水皆東南流江浙之山多自南來
　水多北流故江浙冬寒夏熱
仙霞嶺在信州分水之右其脊脈發去為臨安又發去
　為建康
荆襄山川平曠得天地之中有中原氣象為東南交㑹
　處耆舊人物多最好卜居但有變則正是兵交之衝
東南論都所以必要都建康者以建康正諸方水道所
　湊一望則諸要害地都在面前有相應處臨安如入
　屋角房中坐視外面殊不相應武昌亦不及建康然
　今之武昌非昔之武昌吳都武昌乃今武昌縣地勢
　廹窄只恃前一水為險耳鄂州正今之武昌亦是好
　形勢上可以通關陕中可以向許洛下可以通山東
　若臨安進只可通得山東及淮北而已
因看劉樞家中原圖黄河却自西南貫梁山泊迤邐入
　淮來神宗時河北流故北人盛今却南來故其勢亦
　衰又曰神宗時行淤田策行得甚力差官去監那箇
　水也是肥只是未䝉其利先有衝頽廬舍之患潘子
　善問如何可治河決之患曰漢人之策令兩旁不立
　城邑不置民居存留些地歩與他不與他争放教他
　寛教他水散漫或流從這邊或流從那邉不似而今
　作堤去圩他元帝時募善治河決者當時集衆議以
　此說為善
問岷山之分支何以見曰只是以水驗之大凡兩山夾
　行中間必有水兩水夾行中間必有山江出於岷山
　岷山夾江兩􁑕而行那邉一支去為隴(他本云那邊/一支去為江)
　(北許多/去處)這邊一支為湖南又一支為建康又一支為
　兩浙而餘氣為福建二廣
問本朝建國何故不都關中曰前代所以都關中者以
　黄河左右旋繞所謂臨不測之淵是也近東獨有函
　谷關一路通山東故可據以為險又關中之山皆自
　蜀漢而來至長安而盡(池録作關中之/山皆自西而東)若横山之險
　乃山之極髙處(横山皆黄石/山不生草木)本朝則自横山以北盡
　為西夏所有山河之固與吾共之反據髙以臨我是
　以不可都也(以上語類/十三條)
頃在南康兩年其地宜在彭蠡九江東陵敷淺原之間
　而攷其山川形勢之實殊不相應因考諸說疑晁氏
　九江東陵之說以為洞庭巴陵者為可信蓋江流自
　澧而東即至洞庭而巴陵又在洞庭之東也若謂九
　江即今江州之地即其下少東便合彭蠡之口不應
　言至東陵然後東迤北㑹於􁄒也白氏所論敷淺原
　者亦有理而未盡蓋詳經文敷淺原合是衡山東北
　一支盡處疑即今廬阜但無眀文可攷耳徳安縣敷
　陽山正在廬山之西南故謂之敷陽非以其地即為
　敷淺原也若如舊說正以敷陽為敷淺原則此山甚
　小又非山脈盡處若遂如晁氏之說以為江入海處
　則合是今京口所過之水又不但九江而已也若以
　衡山東北盡處而言即為廬阜無疑蓋自岷山東南
　至衡山又自衡山東北而至此則九江之原出於此
　三山之北者皆合於洞庭而注於岷江故自衡山而
　至此者必過九江也此以地勢攷之妄謂如此(荅程/泰之)
禹迹圖云是用長安舊本翻刻然東南諸水例皆疎略
　頃年又見一蜀士說蜀中嘉州以西諸水亦多不合
　今其顯然者如蜀江至瀘州東南乃分派南流東折
　逕二廣自番禺以入海以理勢度之豈應有此必是
　兩水南北分流而摹刻者誤連合之遂使其北入江
　者反為逆流耳然栁子厚詩亦言䍧牱南下水如湯
　則二廣之水源計必距蜀江不逺但不知的自何州
　而分為南北耳(荅李/季章)
問齊地東至於海西至於河南至於穆陵北至於無棣
　史記索隱曰按今淮南有故穆陵關是楚之境無棣
　在遼西孤竹服䖍以為太公受封所至不然也蓋言
　其征伐所至之域其說如何曰穆陵在密州之西無
　棣是今棣州更考地志可見索隱恐非(荅吳/伯豐)
漢志不知湖漢即是彭蠡而曰源出雩都至彭蠡入江
　此為大謬恐彦和亦不能正也九江之說今亦只可
　大槩而言恐當時地入三苗禹亦不能細考若論小
　水則湖南尚有蒸瀟之屬況兼湖北諸水上流其數
　不止於九若實計入湖之水只是湘沅澧之屬三四
　而已又不能及九也漢水未入江之前彭蠡未瀦此
　亦未是江流甚大漢水入之未必能有所増益也(荅/董)
　(叔/重)
或云程邑在雍州之東二十里王季所居又引蘇黄門
　詩說周之程邑漢扶風安陵縣也予案雍州之境東
　自西河西距黒水延袤數千里不知所謂州東二十
　里者自何處計此里數若指豐鎬而言則經傳初不
　眀言其為雍州治所又按漢志安陵在長安北四十
　里不應言東又按皇矣之詩此詩乃是文王克密之
　後所作亦不得為王季所居也然意此語必有自來
　但州字當是衍文耳所謂雍者乃扶風之雍縣其地
　亦在長安之北計與安陵相去不逺故得引以相眀
　唯王季之云恐别有所據然亦未知其與詩說孰為
　得失也(偶讀/謾記)
上虞餘姚二邑皆以舜名而上虞村落又有號百官俗
　傳百官牛羊之處也或謂四旁多舜事迹疑其子孫
　所封理或有之然不可考矣大抵地名古迹亦多沿
　襲訛謬如子華子後序乃言鬼谷子所居在今信州
　貴溪縣蓋其圖經之說如此豈有此理哉以他書攷
　之地名鬼谷者凡數處疑特俚俗相傳物鬽之區爾
　未必儀秦之師所居也上虞旁邑嵊縣有戈過二姓
　即少康所滅羿浞之黨其子孫乃聚於一邑又近禹
　葬之地不知其何故也(偶讀/謾記)
孟子決汝漢排淮泗而注之江此但作文取其字數以
　足對偶而云耳若以水路之實論之便有不通而亦
　初無所害於理也說者見其不通便欲强為之說然
　亦徒為穿鑿而卒不能使之通也如沈存中引李習
　之來南録云自淮沿流至於髙郵乃泝於江因謂淮
　泗入江乃禹之舊迹故道宛然但今江淮已深不能
　至髙郵耳此說甚似其實非也按禹貢淮水出桐栢
　㑹泗沂以入於海故以小江而列於四瀆正以其能
　専達於海耳若如此說則禹貢當云南入於江不應
　言東入於海而淮亦不得為瀆矣且習之沿泝二字
　似亦未當蓋古今徃來淮南只行䢴溝運河皆築埭
　置閘儲閉潮汐以通漕運非流水也若使當時自有
　禹迹故道可通舟楫則不湏更開運河矣故自淮至
　髙郵不得為沿自髙郵以入江不得為泝而習之又
　有自淮順潮入新浦之言則是入運河時偶隨淮潮
　而入有似於沿意其過髙郵後又迎江潮而出故復
　有似於泝而察之不審致此謬誤今人以是而說孟
　子是以誤而益誤也(今按來南録中無/此語未詳其故)近世又有立
　說以為淮泗本不入江當洪水横流之時排退淮泗
　然後能決汝漢以入江此說尤巧而尤不通蓋汝水
　入淮泗水亦入淮三水合而為一若排退淮泗則汝
　水亦見排退而愈不得入江矣漢水自嶓冢過襄陽
　南流至漢陽軍乃入於江淮自桐栢東流㑹汝水泗
　水以入於海淮漢之閒自有大山自唐鄧光黄以下
　至于潛霍地勢隔驀雖使淮泗横流亦與江漢不相
　干渉不待排退二水而後漢得入江也大抵孟子之
　言只是行文之失無害於義理不必曲為之說閒費
　心力也(偶讀/謾記)
潏水集云同州韓城縣北有安國嶺東西四十餘里東
　臨大河瀕河有禹廟在山斷河出處禹鑿龍門起於
　唐張仁愿所築東受降城之東自北而南至此山盡
　兩㟁石壁峭立大河盤束於山硖間千數百里至此
　山開㟁濶豁然奔放怒氣噴風聲如萬雷廟像豕首
　而冕服舊傳鯀入羽淵化為黄熊又云鯀為𤣥熊熊
　首類豕肖像以此而廟乃稱禹甚非也然鄉人不敢
　以豕肉薦必致神怒大風發屋㧞木百里被害舊說
　禹鑿龍門而不詳言其所以鑿誦說相傳但謂因舊
　脩闢去其齟齬以決水勢而已今詳此說則謂受降
　以東至於龍門皆是禹所新鑿若果如此則禹未鑿
　時河之故道不知却在何處而李氏所說又何所攷
　也(記潏水/集二事)
又云邢恕奏乞下熈河路打造船五百隻於黄河順流
　放下至㑹州西小河内藏住熙河路漕使李復奏竊
　知邢恕欲用此船載兵順流而下取興州契勘㑹州
　之西小河鹹水其濶不及一丈深止於一二尺豈能
　藏船黄河過㑹州入韋精山石硖險窄自上乗流直
　下髙數十尺船豈可過至西安州之東大河分為六
　七道散流謂之南山逆流數十里方再合逆溜水淺
　灘不勝舟載此聲若出必為夏國侮笑事遂寢邢恕
　之策果如李復之言可謂妄矣然禹貢所言雍州貢
　賦之路亦曰浮於積石至於龍門西河㑹於渭汭則
　古來此處河道固通舟楫如恕策矣復之言乃如此
　何也(記潏水/集二事)
浙江出三天子都在其東(按地理志浙江出新安黟縣/南蠻中東入海今錢塘浙江)
　(是/也)在閩西北入海餘暨南(餘暨南屬㑹/稽為永興縣)廬江出三天
　子都入江彭澤西(彭澤今彭蠡也/在潯陽彭澤縣)一曰天子鄣右出
　山海經第十三卷桉山海經唯此數卷所記頗得古
　今山川形勢之實而無荒誕譎怪之詞然諸經皆莫
　之考而其他卷謬悠之說則徃徃誦而傳之雖陶公
　不免也此數語者又為得今江浙形勢之實但經中
　浙字漢志注中作淛蓋字之誤石林已嘗辨之(更檢/)
　注中蠻中字羅端良所著歙浦志乃作率山未知孰
　是廬江得名不知何義其入江處西有大山亦以廬
　名說者便謂即是三天子都此固非是然其名之相
　因則似不無說也都一作鄣亦未詳其孰是但廬江
　出丹陽郡陵陽縣而其旁縣有以鄣名則疑作鄣為
　是也(記山/海經)
頃在湖南見說溪洞蠻猺略有四種曰獠曰犵曰伶而
　其最輕捷者曰猫近年數出剽掠為邊患者多此種
　也豈三苗氏之遺民乎古字少而多通用然則所謂
　三苖者亦當正作猫字耳詹元善說苖民之國三徙
　其都初在今之筠州次在今之興國軍皆在深山之
　中人不可入而已亦難出最後在今之武昌縣則據
　江山之險可以四出為寇而人不得而近之矣(記三/苖)
嶓冢導漾東流為漢又東為滄浪之水過三澨至于大
　别南入于江東匯澤為彭蠡東為北江入于海又曰
　岷山導江東别為沱又東至于澧過九江至于東陵
　東迤北㑹于匯東為中江入于海又曰岷山之陽至
　于衡山過九江至于敷淺原此皆禹貢之文也古今
　讀者皆以為是既出於聖人之手則固不容復有訛
　謬萬世之下但當尊信誦習傳之無窮亦無以覈其
　事實是否為也是以為之說者不過隨文解義以就
　章句如說九江則曰江過尋陽派别為九或曰有小
　江九北來注之說彭蠡則曰漢水所匯而江水亦徃
　㑹焉說北江中江則曰漢既匯而出為北江江既㑹
　而出為中江也說九江則但指今日江州治所以當
　之說敷淺原則但以為漢歴陵縣之傅易山在今日
　為江州之徳安縣而已如是而言姑為誦說則可矣
　若以山川形勢之實攷之吾恐其說有所不通而不
　能使人無所疑也若曰派别為九則江流上下洲渚
　不一今所計以為九者若必首尾短長均布若一則
　横斷一節縱别為九一水之間當有一洲九江之閒
　沙水相閒乃為十有七道於地將無所容若曰參差
　取之不必齊一則又不知斷自何許而數其九也况
　洲渚出没其勢不常江陵先有九十九洲後乃復生
　一洲是豈可以為地理之定名乎此不可通之妄說
　也若曰旁計横入小江之數則自岷山以東至入海
　處不知其當為幾千百江矣此又不可通之妄說也
　且經文言九江孔殷正以見其吐吞壯盛浩無津涯
　之勢決非尋常分派小江之可當又繼此而後及夫
　沱潛雲夢則又見其決非今日江州甚逺之下流此
　又可以證前二說者為不可通之妄說也若曰漢水
　匯為彭蠡而江水亦徃㑹焉則彭蠡之為澤也實在
　大江之南自今江州湖口縣南跨南康軍饒州之境
　以接於隆興府之北瀰漫數十百里其原則東自饒
　徽信州建昌軍南自贛州南安軍西自袁筠以至隆
　興分寧諸邑方數千里之水皆㑹而歸焉北過南康
　楊瀾左里則兩㟁漸廹山麓而湖面稍狭遂東北流
　以趨湖口而入於江矣然以地勢北髙而南下故其
　入於江也反為江水所遏而不得遂因卻而自豬以
　為是瀰漫數十百里之大澤是則彭蠡之所以為彭
　蠡者初非有所仰於江漢之匯而後成也不唯無所
　仰於江漢而衆流之積日遏日髙勢亦不復容江漢
　之來入矣又况漢水自漢陽軍大别山下南流入江
　則其水與江混而為一至此已七百餘里矣今謂其
　至此而後一先一後以入於彭蠡既匯之後又復循
　次而出以為二江則其入也何以識其為昔日之漢
　水而先行何以識其為昔日之江水而後㑹其出也
　何以識其為昔日之漢水而今分以之北何以識其
　為昔日之江水而今分以居中耶且以方言之則宜
　曰南㑹而不應曰北㑹以實計之則湖口之東今但
　見其為一江而不見其分流然則所謂漢水匯為彭
　澤而江水亦徃㑹焉者亦不可通之妄說也此一說
　者既無一之不窮於是味别洲别之論出焉而終亦
　不免於窮也蓋曰味别則不知凡禹之所為過門不
　入胼手胝足而不以為病者為欲大濟天下昏墊之
　民使得平土而居以衣且食而遂其生耶抑如陸羽
　張又新輩但欲較計豪分於齒頰閒以為茗飲一時
　之快也嗚呼彼以是而為說者亦可謂童騃不思之
　甚矣且河之所㑹漆沮涇渭伊洛瀍澗支川尤多而
　初無味别之說濟之所經或潛或見或止或流其變
　不一而初無味别之說何獨至此而辨之若是悉耶
　此又可見其為不通之妄說也若曰洲别則又九江
　之鑿吾既辨於前矣若果如此則漢水入江之後便
　湏常有一洲介於其間以為江漢之别而湖口入匯
　之處又當各分為二以為出入之辨而後可也今皆
　無之而湖口横度之處予常過之但見舟北為大江
　之濁流舟南為彭蠡之清漲而已蓋彭蠡之水雖限
　於江而不得洩然及其既平則亦因其可行之隙而
　又未嘗不相持以東也惡睹所謂中江北江之别乎
　此又可見其為不通之妄說也若曰古之九江即今
　之江州古之敷淺原即今之徳安縣則漢九江郡本
　在江北而今所謂江州者實武昌郡之柴桑縣後以
　江北之尋陽非柴桑而立郡又自江北徙治江南故
　江南得有尋陽之名後又因尋陽而改為江州實非
　古九江地也又况經言過九江至於東陵而後㑹於
　彭蠡則自今江州城下至湖口縣才四十里不知東
　陵的在何處何所表異而其志之繁密促數乃如此
　又曰過九江至於敷淺原則已自江州順流東下湖
　口又復泝流南上彭蠡百有餘里而後至焉亦何說
　哉此又不可通之妄說也至於今之所謂敷淺原者
　為山甚小而庳不足以有所表見而其全體正脈遂
　起而為廬阜則甚髙且大以盡乎大江彭蠡之交而
　所以識夫衡山東過一支之所極者惟是乃為宜耳
　今皆反之則吾恐其山川之名古今或異而傳者未
　必得其真也凡此差舛其類不一讀而不思思而不
　攷者既昏憒鹵莽而無足言矣其閒亦有心知其誤
　而口不敢言乃反為之遷就穿鑿以蓋其失者則其
　巧愈甚而其謬愈彰使有識之士讀之愈疑而愈不
　敢信唯國初胡秘監旦近世晁詹事說之皆以九江
　為洞庭則其援證皆極精博而莆田鄭樵漁仲獨謂
　東匯澤為彭蠡東為北江入於海十三字為衍文亦
　為得之予既目睹彭蠡有源兩江不分之實又參之
　以此三說者而深以事理情勢求之然後果得其所
　以誤也蓋洪水之患唯河為甚而兖州乃其下流水
　曲而流緩地平而土疎故河之患於此為尤甚是以
　作治之功十有三載然後同於諸州竊計當時惟此
　等處事急民困勢重役煩禹乃親涖而身督之不可
　一日而舍去若梁雍荆揚地偏水急不待疏鑿固已
　通行則分遣官屬徃而視之其亦可也況洞庭彭蠡
　之間乃三苖氏之所居當是之時水澤山林深昧不
　測彼方負其險阻頑不即工則官屬之徃者固未必
　遽敢深入其境是以但見彭蠡之為澤而不知其源
　之甚逺而且多但見洞庭下流之已為江而不知其
　中流之嘗為澤而甚廣也以此致誤宜無足怪若其
　用字之同異則經之凡例亦自可攷顧讀者未深思
　耳今但刪去東匯北江之衍字而正以洞庭為九江
　更以經之凡例通之則過九江至於東陵者言導岷
　山之水而是水之流横截乎洞庭之口以至東陵也
　是漢水過三澨之例也過九江至於敷淺原者言導
　岷陽之山而導山之人至於衡山之麓遂越洞庭之
　尾東取山路以至乎敷淺原也是導岍岐荆山而逾
　於河以盡常碣之例也以是觀之則經之文意不亦
　既眀矣乎若更以他書攷之則山海經云廬江出三
　天子都(本注云一作鄣今桉丹陽故為鄣/郡其得名蓋以此則作鄣為是)入江彭澤
　西(本注云彭澤今彭蠡/也在鄱陽彭澤縣)漢志亦云廬江出陵陽東南
　北入江蓋陵陽者丹陽之屬縣今寧國府旌徳縣有
　陵陽山而三天子都乃在徽饒之境疑與陵陽腹背
　相直故廬江者得出其東南而西流北折以為鄱餘
　二水遂以㑹於彭蠡而入於江也及其入江則廬山
　屹立乎其西南而江之北㟁即為郡之南境疑江與
　山蓋相因以得名而郡境雖在江北亦以其南直此
　江此山而名之也然則彭蠡安得為無源而必待漢
　匯江㑹而成哉漢志豫章為郡領縣十八其彭蠡縣
　下注云禹貢彭蠡澤在西其餘則言水入湖漢者八
　(鄱陽鄱水餘干餘水艾脩水塗淦水南/城盱水建成蜀水宜春南水南壄彭水)入大江者一
　(贑豫/章水)而湖漢一水則又自雩都東至彭澤入江行千
　九百八十里也桉今地勢彭蠡既與江通而豫章諸
　水不由彭蠡别無入江之路則湖漢者即是彭蠡而
　其所受衆水之源又不止於廬江而已也以此而觀
　則山海經之言猶有未盡且其曰入江彭澤西者本
　謂逕彭蠡縣之西而入江耳而語意不眀遂若析江
　與澤各為一水而一東一西以入江者此亦其立言
　之疵也漢志又自不知湖漢之即為彭蠡而兩言之
　又不知入大江者亦必豬於彭蠡而别為一例又不
　知湖漢之為湖正以其澤名之而復兼以漢稱則又
　承禹貢之誤而弗深考也至於雩都之水則但見其
　為一郡衆流之最逺者而遂推為湖漢之源以主其
　名則又不知湖漢之名初非一水必自隆興以北衆
　水皆㑹豬為大澤然後可以名之非雩都一水所可
　得而専也至如鄭漁仲氏漢水衍文之說固善矣而
　其下文江水東迤北㑹於匯東為中江入於海之數
　言似亦可疑而彼猶未能盡正也嗚呼禹貢所載者
　九州之山川吾之足跡未能遍乎荆揚而見其所可
　疑者已如此不知耳目見聞之所不及所可疑者又
　當幾何是固不可得而知矣至於經之凡例本自眀
　白而諸儒乃有過為新竒之說以亂之者若論導山
　而逾於河而以為導岍岐荆山之脈使之度河以為
　壺口諸山之類則亦不待聞見之及而知其􁅜矣夫
　禹之治水隨山刋木其所表識諸山之名必其髙大
　可以辨疆域廣博可以奠民居故謹而書之以見其
　施功之次第初非有意推其脈絡之所自來若今論
　葬法者之所言也若必實以山脈言之則亦自有可
　言而尤足以見其說之謬者蓋河北諸山本根脊脈
　皆自代北寰武嵐憲諸州乗髙而來其脊以西之水
　則西流以入龍門西河之上流其脊以東之水則東
　流而為桑乾道幽冀以入於海其西一支為壺口太
　岳次一支包汾晉之源而南出以為析城王屋而又
　西折以為雷首又次一支乃為太行又次一支乃為
　常山其閒各隔沁潞諸州不相連屬豈自岍岐跨河
　東度而反為是諸山哉若過九江至於敷淺原亦有
　襲其謬者以為衡山之脈東度而來則以見聞所及
　而知其必不然也蓋岷山之脈其一支為衡山者已
　盡於九江之西其一支南而東度桂嶺者則包湘原
　而北徑潭袁之境以盡於廬阜其一支又南而東度
　大庾者則包彭蠡之源以北至乎建康其一支則又
　東包浙江之源而北其首以盡於㑹稽南其尾以盡
　乎閩越也豈衡山之脈能度九江而其度也又直為
　敷淺原而已哉又有欲以揚州之三江即為荆州之
　中江北江而猶病其闕一乃顧彭蠡之餘波適未有
　號則姑使之潛冒南江之名以足之且又自謂聖經
　書法之妙非他人之所及是亦極巧而且新矣然自
　湖口而下江本無二安得有三且於下文之震澤又
　懸隔遼夐而不相屬也則又安能曲說而强附之哉
　問諸吳人震澤下流實有三江以入於海彼既以目
　驗之恐其說之必可信而於今尚可攷也因并論之
　以俟來者有以質焉(九江彭/蠡辨)
武夷君之名著自漢世祀以乾魚不知果何神也今建
　寧府崇安縣南二十餘里有山名武夷相傳即神所
　宅峰巒巖壑秀拔竒偉清溪九曲流出其間兩崖絶
　壁人迹所不到處徃徃有枯查插石罅閒以􁌛舟船
　棺柩之屬柩中遺骸外列陶器尚皆未壊頗疑前世
　道阻未通川壅未決時夷落所居而漢祀者即其君
　長蓋亦避世之士生為衆所臣服没而傳以為仙也
　今山之羣峰最髙且正者猶以大王為號半頂有小
　丘焉豈即君之居耶(武夷圖序○以/上文集十三條)
潮之遲速大小自有常舊見眀州人說月加子午則潮
　長自有此理沈存中筆談說亦如此(以下論潮/汐○語類)
潮汐之說余襄公言之尤詳大抵天地之間東西為緯
　南北為經故子午卯酉為四方之正位而潮之進退
　以月至此位為節耳以氣之消息言之則子者隂之
　極而陽之始午者陽之極而隂之始卯為陽中酉為
　隂中也(荅張敬之/○文集)
　　附余襄公安道曰潮之漲退海非增減蓋月之所
　　臨則水徃從之日月右轉而天左轉一日一周臨
　　於西極故月臨卯酉則水漲乎東西月臨子午則
　　潮平乎南北彼竭此盈徃來不絶皆繫於月何以
　　知其然乎夫晝夜之運日東行一度月行十三度
　　有竒故太隂西没之期常緩於日三刻有竒潮之
　　日緩其期率亦如是自朔至望常緩一夜潮自望
　　而晦復緩一晝潮朔望前後月行差疾故晦前三
　　日潮勢長朔後三日潮勢大望亦如之月弦之際
　　其行差遲故潮之去來亦合㳫不盡盈虛消息一
　　之於月隂陽之所以分也夫春夏晝潮常大秋冬
　　夜潮常大蓋春為陽中秋為隂中歲之有春秋猶
　　月之有朔望也故潮之極漲常在春秋之中潮之
　　極大常在朔望之後此又天地之常數也
　　雷電　風雨雪雹霜露
問雷電程子曰只是氣相摩軋是否曰然或以為有神
　物曰氣聚則須有然纔過便散如雷斧之類亦是氣
　聚而成者但已有渣滓便散不得此亦屬成之者性
　張子云其來也幾微易簡其究也廣大堅固即此理
　也(以下論/雷電)
雷如今之爆杖蓋鬱積之極而迸散者也
十月雷鳴曰恐發動了陽氣所以大雪為豐年之兆者
　雪非豐年蓋為凝結得陽氣在地來年發逹生長萬
　物
雷雖只是氣但有氣便有形如蝃蝀本只是薄雨為日
　所照成影然亦有形能吸水吸酒人家有此或為妖
　或為祥(以上語/類四條)
風只如天相似不住旋轉今此處無風蓋或旋在那邊
　或旋在上面都不可知如夏多南風冬多北風此亦
　可見(以下論風雨/雪雹霜露)
霜只是露結成雪只是雨結成古人說露是星月之氣
　不然今髙山頂上雖晴亦無露露只是自下蒸上人
　言極西髙山上亦無雨雪
髙山無霜露却有雪某嘗登雲谷晨起穿林薄中並無
　露水沾衣但見煙霞在下茫然如大洋海衆山僅露
　峰尖煙雲環繞徃來山如移動天下之竒觀也或問
　髙山無霜露其理如何曰上面氣漸清風漸緊雖微
　有霧氣都吹散了所以不結若雪則只是雨遇寒而
　凝故髙寒處雪先結也
雪花所以必六出者蓋只是霰下被猛風拍開故成六
　出如人擲一團爛泥於地泥必趲開成棱瓣也又六
　者隂數太隂𤣥精石亦六稜蓋天地自然之數
問龍行雨之說曰龍水物也其出而與陽氣交蒸故能
　成雨但尋常雨自是隂陽氣蒸鬱而成非必龍之為
　也密雲不雨尚徃也蓋止是下氣上升所以未能雨
　必是上氣蔽蓋無發洩處方能有雨横渠正蒙論風
　雷雲雨之說最分曉
虹非能止雨也而雨氣至是已薄亦是日色射散雨氣
　了
問龍行雨如何曰不是龍口中吐出只是龍行時便有
　雨隨之劉禹錫亦嘗言有人在一髙山上見山下雷
　神龍鬼之類行雨此等之類無限實要見得破
問康節云雨化物之走風化物之飛露化物之草雷化
　物之木此說是否曰想且是以大小推排匹配去問
　伊川云露是金之氣曰露自是有清肅底氣象古語
　云露結為霜今觀之誠然伊川云不然不知何故蓋
　露與霜之氣不同露能滋物霜能殺物也雪霜亦有
　異霜則殺物雪不能殺物也雨與露亦不同雨氣昏
　露氣清氣蒸而為雨如飯甑蓋之其氣蒸鬱而汗下
　淋漓氣蒸而為霧如飯甑不蓋其氣散而不收霧與
　露亦有異露氣肅而霧氣昏也
横渠云陽為隂累則相持為雨而降陽氣正升忽遇隂
　氣則相持而下為雨蓋陽氣輕隂氣重故陽氣為隂
　氣壓墜而下也隂為陽得則飄揚為雲而升隂氣正
　升忽遇陽氣則助之飛騰而上為雲也隂氣凝聚陽
　　在内者不得出則奮擊而為雷霆陽氣伏於隂氣之
　　内不得出故爆開而為雷也陽在外者不得入則周
　　旋不舍而為風隂氣凝結於内陽氣欲入不得故旋
　　繞其外不已而為風至吹散隂氣盡乃已也和而散
　　則為霜雪雨露不和而散則為戾氣曀霾戾氣飛雹
　　之類曀霾黄霧之類皆隂陽邪惡不正之氣所以雹
　　水穢濁或青黒色
　因言丘墓中棺木能畨動皆是風吹蓋風在地中氣聚
　　出地面又散了(以上語/類十條)
　
　
　
　
　
　
御纂朱子全書卷五十
　欽定四庫全書
御纂朱子全書卷五十一
　　鬼神
　　總論
　因說鬼神曰鬼神事自是第二著那箇無形影是難理
　　㑹底未消去理㑹且就日用緊切處做工夫子曰未
　　能事人焉能事鬼未知生焉知死此說盡了此便是
　　合理㑹底理㑹得將閒鬼神自有見處若合理㑹底
　　不理㑹只管去理㑹没緊要底將閒都没理㑹了
　義剛將鬼神問目呈畢先生曰此事自是第二著未能
　　事人焉能事鬼此説盡了今且湏去理㑹眼前事那
　　箇鬼神事無形無影莫要枉費心力理㑹得那箇來
　　時將久我著實處皆不曉得所謂詩書執禮皆雅言
　　也這箇皆是靣前事做得一件便是一件如易便自
　　難理㑹了而今只據我恁地推測不知是與不是亦
　　湏逐一去看然到極處不過只是這箇
或問鬼神有無曰此豈卒乍可説便說公亦豈能信得
　及湏於衆理看得漸眀則此惑自解樊遲問知子曰
　務民之義敬鬼神而逺之可謂知矣人且理㑹合當
　理㑹底事其理㑹未得底且推向一邉待日用常行
　處理㑹得透則鬼神之理將自見得乃所以為知也
　未能事人焉能事鬼意亦如此
天下大底事自有箇大底根夲小底事亦自有箇緊切
　處若見得天下亦無甚事如鬼神之事聖賢説得甚
　分眀只將禮熟讀便見二程初不說無鬼神但無而
　今世俗所謂鬼神耳古來聖人所制祭祀皆是他見
　得天地之理如此
神伸也鬼屈也如風雨雷電初發時神也及至風止雨
　過雷住電息則鬼也
鬼神不過隂陽消長而已亭毒化育風雨晦冥皆是在
　人則精是魄魄者鬼之盛也氣是魂魂者神之盛也
　精氣聚而為物何物而無鬼神遊魂為變魂遊則魄
　之降可知
鬼神只是氣屈伸往來者氣也天地閒無非氣人之氣
　與天地之氣常相接無閒斷人自不見人心才動必
　逹於氣便與這屈伸往來者相感通如卜筮之類皆
　是心自有此物只說你心上事才動必應也
問鬼神便只是此氣否曰又是這氣裏靣神靈相似
問先生說鬼神自有界分如何曰如日為神夜為鬼生
　為神死為鬼豈不是界分
叔器問先生前說日為神夜為鬼所以鬼夜出如何曰
　閒有然者亦不能皆然夜屬隂且如妖鳥皆隂類皆
　是夜鳴
雨風露雷日月晝夜此鬼神之迹也此是白日公平正
　直之鬼神若所謂有嘯於梁觸於胷此則所謂不正
　邪暗或有或無或去或來或聚或散者又有所謂禱
　之而應祈之而獲此亦所謂鬼神同一理也世閒萬
　事皆此理但精粗小大之不同爾又曰以功用謂之
　鬼神即此便見
鬼神死生之理定不如釋家所云世俗所見然又有其
　事昭昭不可以理推者此等處且莫要理㑹
因說神怪事曰人心平鋪著便好若做弄便有鬼怪出
　來
理有眀未盡處如何得意誠且如鬼神事今是有是無
　因說張仲隆曾至金沙隄見巨人迹此是如何揚謂
　冊子說并人傳說皆不可信湏是親見揚平昔見冊
　子上并人說得滿頭滿耳只是都不曾自見先生曰
　只是公不曾見畢竟其理如何南軒亦只是硬不信
　有時戱說一二如禹鼎鑄魑魅魍魎之屬便是有這
　物深山大澤是彼所居處人往占之豈不為祟邵先
　生語程先生世閒有一般不有不無底人馬程難之
　謂鞍轡之類何處得如邵意則是亦以為有之又南
　劍鄧徳喻嘗為一人言嘗至餘杭大滌山中嘗有龍
　骨人往來取之未入山洞見一陣青煙出少頃一陣
　火出少頃一龍出一鬼随後大段盡人事見得破方
　是不然不信中有一㸃疑在終不得又如前生後生
　死復為人之說亦湏要見得破
因論薛士龍家見鬼曰世之信鬼神者皆謂實有在天
　地閒其不信者斷然以為無鬼然却又有真箇見者
　鄭景望遂以薛氏所見為實理不知此特虹霓之類
　耳
如起風做雨震雷閃電花生花結非有神而何自不察
　耳才見說鬼神事便以為怪世閒自有箇道理如此
　不可謂無特非造化之正耳此為得隂陽不正之氣
　不湏驚惑所以夫子不語怪以其眀有此事特不語
　耳南軒說無便不是
問在天地為鬼神在人為魂魄否曰死則謂之魂魄生
　則謂之精氣天地公共底謂之鬼神是恁地模様
以二氣言則鬼者隂之靈也神者陽之靈也以一氣言
　則至而伸者為神反而歸者為鬼一氣即隂陽運行
　之氣至則皆至去則皆去之謂也二氣謂隂陽對峙
　各有所屬如氣之呼吸者為魂魂即神也而屬乎陽
　耳目鼻口之類為魄魄即鬼也而屬乎隂精氣為物
　精與氣合而生者也遊魂為變則氣散而死其魄降
　矣
陽魂為神隂魄為鬼鬼隂之靈神陽之靈此以二氣言
　也然二氣之分實一氣之運故凡氣之來而方伸者
　為神氣之往而既屈者為鬼陽主伸隂主屈此以一
　氣言也故以二氣言則隂為鬼陽為神以一氣言則
　方伸之氣亦有伸有屈其方伸者神之神其既屈者
　神之鬼既屈之氣亦有屈有伸其既屈者鬼之鬼其
　來格者鬼之神天地人物皆然不離此氣之往來屈
　伸合散而已此所謂可錯綜言者也因問精氣為物
　隂精陽氣聚而成物此總言神游魂為變魂游魄降
　散而成變此總言鬼疑亦錯綜而言曰然此所謂人
　者鬼神之㑹也
伸是神屈是鬼否先生以手圏卓上而直指其中曰這
　道理圓只就中分别恁地氣之方來皆屬陽是神氣
　之反皆屬隂是鬼日自午以前是神午以後是鬼月
　自初三以後是神十六以後是鬼童伯羽問日月對
　言之日是神月是鬼否曰亦是草木方發生來是神
　彫殘衰落是鬼人自少至壯是神衰老是鬼鼻息呼
　是神吸是鬼淳舉程子所謂天尊地卑乾坤定矣鼔
　之以雷霆潤之以風雨曰天地造化皆是鬼神古人
　所以祭風伯雨師問風雷鼔動是神収歛處是鬼否
　曰是魄屬鬼氣屬神如析木煙出是神滋潤底性是
　魄人之語言動作是氣屬神精血是魄屬鬼發用處
　皆屬陽是神氣定處皆屬隂是魄知識處是神記事
　處是魄人初生時氣多魄少後來魄漸盛到老魄又
　少所以耳聾目昏精力不强記事不足某今覺陽有
　餘而隂不足事多記不得小兒無記性亦是魄不足
　好戲不定疊亦是魄不足
或問顔子死而不亡之說先生既非之矣然聖人制祭
　祀之禮所以事鬼神者恐不止謂但有此理湏有實
　事曰若是見理眀者自能知之眀道所謂若以為無
　古人因甚如此說若以為有又恐賢問某尋其說甚
　當
以功用謂之鬼神以妙用謂之神鬼神如隂陽屈伸往
　來消長有粗迹可見者以妙用謂之神是忽然如此
　皆不可測忽然而來忽然而去忽然在這裏忽然在
　那裏
銖問陽主伸隂主屈鬼神隂陽之靈不過指一氣之屈
　伸往來者而言耳天地之間隂陽合散何物不有所
　以錯綜看得曰固是今且說大界限則周禮言天曰
　神地曰祇人曰鬼三者皆有神而天獨曰神者以其
　常常流動不息故専以神言之若人亦自有神但在
　人身上則謂之神散則謂之鬼耳鬼是散而静了更
　無形故曰往而不反又問子思只舉齊眀盛服以下
　數語發眀體物而不可遺之驗只是舉神之著者而
　言何以不言鬼曰鬼是散而静更無形故不必言神
　是發見此是鬼之神如人祖考氣散為鬼矣子孫精
　誠以格之則洋洋如在其上如在其左右豈非鬼之
　神耶
問聖人凡言鬼神皆只是以理之屈伸者言也至言鬼
　神禍福凶吉等事亦只是以理言葢人與鬼神天地
　同此一理而理則無有不善人能順理則吉逆理則
　凶其於禍福亦然豈謂天地鬼神一一下降於人哉
　如書稱天道福善禍滛易言鬼神害盈而福謙亦只
　是這意思祭義宰我曰吾聞鬼神之名不知其所謂
　孔子曰氣也者神之盛也魄也者鬼之盛也又曰衆
　生必死死必歸土是之謂鬼骨肉斃於下隂為野土
　其氣發揚於上為昭明焄蒿悽愴百物之精神之著
　也魄既歸土此則不問其曰氣曰精曰昭眀又似有
　物矣既只是理則安得有所謂氣與昭眀者哉及觀
　禮運論祭祀則曰以嘉魂魄是謂合莫注謂莫無也
　又曰上通無莫此說又似與祭義不合曰如子所論
　是無鬼神也鬼神固是以理言然亦不可謂無氣所
　以先王祭祀或以燔燎或以鬱鬯以其有氣故以類
　求之爾至如禍福吉凶之事則子言是也
閭丘曰眀則有禮樂幽則有鬼神曰只這數句便要理
　㑹眀便如何説禮樂幽便如何説鬼神湏知樂便屬
　神禮便屬鬼他此語落著主在鬼神因指甘蔗曰甘
　香氣便喚做神其漿汁便喚做鬼直卿曰向讀中庸
　所謂誠之不可揜處竊疑謂鬼神為隂陽屈伸則是
　形而下者若中庸之言則是形而上者矣曰今也且
　只就形而下者説來但只是他皆是實理處發見故
　未有此氣便有此理既有此理必有此氣
唐傑問近思錄既載鬼神者造化之迹又載鬼神者二
　氣之良能似乎重了曰造化之迹是日月星辰風雨
　之屬二氣良能是屈伸往來之理
世閒有鬼神馮依言語者葢屢見之未可全不信夲卷
　何以曰師巫降言無此理又好談鬼神者假使實有
　聞見亦未足信或是心病或是目病外書却言不信
　神怪不可被猛撞出來後如何處置先生曰神怪之
　說若猶未能自眀鮮有不惑者學者惟當以正自守
　而窮理之有無久久當自見得讀書講眀義理到此
　等處雖有不同姑闕其疑以俟他日未晩也
横渠言至之謂神反之謂鬼固是然雷風山澤亦有神
　今之廟貎亦謂之神亦以方伸之氣為言爾此處要
　錯綜周徧而觀之伸中有屈屈中有伸便㸔此意伸
　中有屈如人有魄是也屈中有伸如鬼而有靈是也
問神之伸也其情狀可得而知者鬼之歸也如洋洋乎
　如在其上如在其左右依人而行之類便是其情狀
　否曰鬼神即一様如何恁地看曰至之謂神如雨露
　風雷人物動植之類其情狀可得而知反之謂鬼則
　無形狀之可求故有此問曰祖考來格便是神之伸
　也這般處横渠有數説説得好又説得極宻某所以
　敎公多記取前輩語記得多自是通貫又舉横渠語
　曰以博物洽聞之學以稽窮天地之思湏是恁地方
　得
横渠云一故神譬之人身四體皆一物故觸之而無不
　覺不待心使至此而後覺也此所謂感而遂通不行
　而至不疾而速也發於心逹於氣天地與吾身共只
　是一團物事所謂鬼神者只是自家氣自家心下思
　慮纔動這氣即敷於外自然有所感通
問横渠物怪神姦書先生提出守之不失一句曰且要
　守那定底如精氣為物㳺魂為變此是鬼神定説又
　如孔子説非其鬼而祭之諂也敬鬼神而逺之等語
　皆是定底其他變處如未曉得且當守此定底如前
　晩説怪便是變處
問上蔡云隂陽交而有神形氣離而有鬼知此者為智
　事此者為仁上兩句只是説伸而為神歸而為鬼底
　意思曰是如此問事此者為仁只是説能事鬼神者
　必極其誠敬以感格之所以為仁否曰然
叔器問上蔡説鬼神云道有便有道無便無初㸔此二
　句與有其誠則有其神無其誠則無其神一般而先
　生前夜言上蔡之語未穩如何曰有其誠則有其神
　無其誠則無其神便是合有底我若誠則有之不誠
　則無之道有便有道無便無便是合有底當有合無
　底當無上蔡而今都説得粗了合當道合有底從而
　有之則有合無底自是無了便從而無之今却只説
　道有便有道無便無則不可
上蔡言鬼神我要有便有(以天地祖/考之類)要無便無以非其
　鬼而祭之者你氣一正而行則彼氣皆散矣(以上語/類三十)
　(四/條)
問鬼神之理某向嘗蒙指示大意云氣之來者為神往
　者為鬼天地曰神曰祇氣之來者也人曰鬼氣之往
　者也此説與張子所謂物之始生氣日至而滋息物
　生既盈氣日返而游散至之謂神以其伸也反之謂
　鬼以其歸也之意同近見兄長所著中庸説亦引此
　然張子所謂物者通言萬物耶抑特指鬼神也若特
　指鬼神則所謂物者如易大傳言精氣為物之物爾
　若通言萬物則上四句乃汎言凡物聚散始終之理
　如此而下四句始正言鬼神也精氣為物嚮亦嘗與
　季通講此渠云精氣為物者氣聚而為人也游魂為
　變者氣散而為鬼神也此說如何更望詳賜批敎曰
　易大傳所謂物張子所論物皆指萬物而言但其所
　以為此物者皆隂陽之聚散耳故鬼神之徳體物而
　不可遺也所謂氣散而為鬼神者非是(荅程/允夫)
問程子曰鬼神者天地之妙用造化之迹也(凡氣之往/來聚散無)
　(非天地之用而鬼神尤其妙者也然既已動於/氣見於用矣是形而下者也故曰造化之迹)呂氏
　曰萬物之生莫不有是氣氣也者神之盛也莫不有
　是魄魄也者鬼之盛也故人亦鬼神之㑹爾中庸說
　曰鬼神之為徳雖不可以耳目見聞接然萬物之聚
　散始終無非二氣之屈伸往來者是鬼神之徳為物
　之體而無物能遺棄之者也(向按此二說則張子所/謂物之始生氣日至而)
　(滋息物生既盈氣日返而游散乃汎言萬物聚散始/終之理如此而鬼神者亦物之一爾但其徳在物之)
　(中為尤盛故為物之體而莫有能遺之者人亦物之/一也其歛散終始亦二氣之屈伸往來與鬼神同故)
　(呂氏曰人亦鬼神之㑹耳然則非特人也凡天地之/閒禽獸草木之聚散始終其理皆如此也其理一而)
　(其得於氣者有隱顯偏正厚薄之不/同兹其所以有鬼神人物之異與)謝氏曰鬼神是
　天地妙用流行充塞觸目皆是欲其有則有欲其無
　則無(鬼神氣也人心之動亦氣也以氣感氣故能相/為有無呂氏曰鬼神周流天地之閒無所不在)
　(雖寂然不動然因感/而必通即此意也)曰詳此兩段皆是人物鬼神各
　為一物是殆見廟中泥塑鬼神耳呂氏所謂人亦鬼
　神之㑹者甚精更詳細推之(荅程/允夫)
來書云夫子罕言之者正為民不可使知恐聞之而生
　惑某謂聖人於死生鬼神雖不切切言之然於六經
　之言格物誠意之方天道性命之説以至文為制度
　之閒名器事物之小莫非示人以始終幽眀之理蓋
　己無所不備若於此講究分眀而心得之則仰觀俯
　察洞然其無所疑矣豈聞之而反有所惑耶但人自
　不學故聖人不能使之必知耳非有所祕而不言也
　今乃反謂聖人祕而不言宜其惑於異說而不知所
　止也(荅吳/公濟)
來書云幽眀之故死生之說晝夜之道初無二理眀之
　於幽生之於死猶晝之於夜也鬼神之情狀見乎幽
　者為不可誣則輪回因果之說有不可非者謂上智
　不在此域可也謂必無是理不可也某竊謂幽眀死
　生晝夜固無二理然湏是眀於大夲而究其所自來
　然後知其實無二也不然則所謂無二者恐不免於
　彌縫牽合而反為有二矣鬼神者造化之迹(伊川/語)乃
　二氣之良能也(横渠/語)不但見乎幽而已以為専見乎
　幽似此未識鬼神之為何物所以溺於輪回因果之
　説也(幽則有鬼神者/對禮樂而言之)大抵未嘗熟究聖人六經之㫖
　而遽欲以所得於外學者籠罩臆度言之此所以多
　言而愈不合也至又謂不可謂無此理特上智不在
　此域此尤害理葢不知此理是合有耶合無耶以為
　不可謂必無是理則是合有也合有則盈天地之閒
　皆是此理無空闕處而上智之人獨不與焉不知又
　向甚處安身立命若是合無則凡此所謂不可無之
　理乃衆生之妄見而非真諦也此其與聖人之心大
　相逺矣而曰聖人無兩心吾不信也(答吳/公濟)
來書云夫子專言人事生理而佛氏則兼人鬼生死而
　言之某有説焉不知生死人鬼為一乎為二乎若以
　為一則専言人事生理者其於死與鬼神固己兼之
　矣不待兼之而後兼也若湏别作一頭項窮究曉㑹
　則是始終幽眀却有閒隔(答吳/公濟)
來書疑著生死鬼神之説此無可説只緣有箇私字分
　了界至故放不下耳除了此字只看太極兩儀乾父
　坤母體性之夲然還有此閒隔否耶(荅廖/子晦)
問張子神與性乃氣所固有之語似主氣而言却恐學
　者疑性出於氣而不悟理先於氣語似未瑩未審然
　否上蔡之説或問以為善竊疑石氏所集其言有及
　於理之變者如自家要有便有要無便無始得又似
　以心起滅不問有無之正理上蔡之意必不如是某
　因致死不仁致生不智之訓思之恐宗廟祭祀不致
　死之也葬埋壇墠不致生之也理之有者聖人制禮
　使人誠意以感通其間曲折精㣲莫非仁智之盡若
　理所無者聖人不道也至於理之變者竊謂皆氣之
　所為而皆因於人雖復多端似可以次第而曉所謂
　天地之妙用豈非造化隂陽之理人心精神之聚上
　下感化之所自與曰此論甚善但張子語不記子細
　然論鬼神則氣為近未至遽有先於理之嫌也上蔡
　論語為政卒篇論鬼神甚詳大槩亦如來諭恐可參
　攷也(荅黄/商伯)
來書所問鬼神二事古人誠實於此處直是見得幽眀
　一致如在其上下左右非心知其不然而姑為是言
　以設敎也後世説設教二字甚害事如温公之學問
　雖一夲於誠而其排釋氏亦曰吾欲扶敎耳此只是
　看道理不透非獨欺人而并以自欺此大學之序所
　以必始於格物以致其知也(荅鄭/子上)
問鬼神之所以幽顯上蔡云動而不已其神乎滯而有
　迹其鬼乎燔謂鬼雖為屈久而必散似無滯留於迹
　之理曰神顯而鬼幽上蔡滯而有迹之語誠如所論
　其他大槩亦是如此然夫子所以荅季路之問者又
　所當思也(荅李/敬子)
鬼神二字或以一氣消息而言或以二氣隂陽而言説
　處雖不同然其理則一而已矣人以為神便是致生
　之以為不神便是致死之然此兩句獨看却有病湏
　連上文看可與不可兩字方見道理實處不是私意
　造作若不然即是應觀法界性一切惟心造矣(荅王/子合)
鬼神之理聖人葢難言之謂真有一物固不可謂非真
　有一物亦不可若未能曉然見得且闕之可也(荅董/叔重)
　(○以上文/集十一條)
　　論在人鬼神
問生死鬼神之理(眀作錄云問鬼神生死雖知得是一/理然未見得端的曰精氣為物游魂)
　(為變便是生死底道理未逹曰精氣凝則為人/散則為鬼又問精氣凝時此理便附在氣上否)曰天
　道流行發育萬物有理而後有氣雖是一時都有畢
　竟以理為主人得之以有生(眀作錄云然/氣則有清濁)氣之清者
　為氣濁者為質(眀作錄云清者/屬陽濁者屬隂)知覺運動陽之為也
　形體(眀作錄作/骨肉皮毛)隂之為也氣曰魂體曰魄髙誘淮南
　子注曰魂者陽之神魄者隂之神所謂神者以其主
　乎形氣也人所以生精氣聚也人只有許多氣湏有
　箇盡時(眀作錄云毉家所謂/隂陽不升降是也)盡則魂氣歸於天形魄
　歸於地而死矣人將死時熱氣上出所謂魂升也下
　體漸冷所謂魄降也此所以有生必有死有始必有
　終也夫聚散者氣也若理則只泊在氣上初不是凝
　結自為一物但人分上所合當然者便是理不可以
　聚散言也然人死雖終歸於散然亦未便散盡故祭
　祀有感格之理先祖世次逺者氣之有無不可知然
　奉祭祀者既是他子孫畢竟只是一氣所以有感通
　之理然已散者不復聚釋氏却謂人死為鬼鬼復為
　人如此則天地閒常只是許多人來來去去更不由
　造化生生必無是理至如伯有為厲伊川謂别是一
　般道理葢其人氣未當盡而强死自是能為厲子産
　為之立後使有所歸遂不為厲亦可謂知鬼神之情
　狀矣問伊川言鬼神造化之迹此豈亦造化之迹乎
　曰皆是也若論正理則似樹上忽生出花葉此便是
　造化之迹又如空中忽然有雷霆風雨皆是也但人
　所常見故不之怪忽聞鬼嘯鬼火之屬則便以為怪
　不知此亦造化之迹但不是正理故為怪異如家語
　云山之怪曰夔魍魎水之怪曰龍罔象土之怪曰羵羊
　皆是氣之雜揉乖戾所生亦非理之所無也専以為
　無則不可如冬寒夏熱此理之正也有時忽然夏寒
　冬熱豈可謂無此理但既非理之常便謂之怪孔子
　所以不語學者亦未湏理㑹也
釋氏謂人死為鬼鬼復為人如此則天地閒只是許多
　人來來去去更不由造化生生都廢却無是理也曰
　然則羊叔子識環之事非耶曰史傳此等事極多要
　之不足信便有也不是正理
僩問魂氣則能既屈而伸若祭祀來格是也若魄既死
　恐不能復伸矣曰也能伸葢他來則俱來如祭祀報
　魂報魄求之四方上下便是皆有感格之理用之問
　游魂為變聖愚皆一否曰然
用之云人之禱天地山川是以我之有感彼之有子孫
　之祭先祖是以我之有感他之無曰神祗之氣常屈
　伸而不已人鬼之氣則消散而無餘矣其消散亦有
　久速之異人有不伏其死者所以既死而此氣不散
　為妖為怪如人之凶死及僧道既死多不散(僧道務/養精神)
　(所以凝/聚不散)若聖賢則安於死豈有不散而為神怪者乎
　如黄帝堯舜不聞其既死而為靈怪也嘗見輔漢卿
　説某人死其氣溫溫然熏蒸滿室數日不散是他氣
　盛所以如此劉元城死時風雷轟於正寢雲霧晦𠖇
　少頃辨色而公已端坐薨矣他是什麽樣氣魄用之
　曰莫是元城忠誠感動天地之氣否曰只是元城之
　氣自散爾他養得此氣剛大所以散時如此祭義云
　其氣發揚於上為昭眀焄蒿悽愴此百物之精也此
　數句説盡了人死時其魂氣發揚於上昭眀是人死
　時自有一般光景焄蒿即前所云温温之氣悽愴是
　一般肅然之氣令人悽愴如漢武帝時神君來則風
　肅然是也此皆萬物之精既死而散也
問其氣發揚於上何謂也曰人氣夲騰上這下面盡則
　只管騰上去如火之煙這下面薪盡則煙只管騰上
　去淳云終久必消了曰然
問鬼神便是精氣魂魄如何曰然且就這一身看自㑹
　笑語有許多聰眀知識這是如何得恁地虚空之中
　忽然有風有雨忽然有雷有電這是如何得恁地這
　都是隂陽相感都是鬼神看得到這裏見一身只是
　箇軀殻在這裏内外無非天地隂陽之氣所以夜來
　説道天地之塞吾其體天地之帥吾其性思量來只
　是一箇道理
因言魂魄鬼神之説曰只今在人便是一半是神一半
　是鬼了但未死以前則神為主已死之後則鬼為主
　縱横在這裏以屈伸往來之氣言之則來者為神去
　者為鬼以人身言之則氣為神而精為鬼然其屈伸
　往來也各以漸
問魂魄曰氣質是實底魂魄是半虗半實底鬼神是虗
　分數多實分數少底
先儒言口鼻之噓吸為魂耳目之聰眀為魄也只説得
　大槩却更有箇母子這便是坎離水火煖氣便是魂
　冷氣便是魄魂便是氣之神魄便是精之神㑹思量
　計度底便是魂㑹記當去底便是魄又曰見於目而
　眀耳而聰者是魄之用老氏云載營魄營是晶熒之
　義魄是一箇晶光堅凝物事釋氏之地水火風其説
　云人之死也風火先散則不能為祟葢魂先散而魄
　尚存只是消磨未盡少閒自塌了若地水先散而風
　火尚遲則能為祟葢魂氣猶存爾又曰無魂則魄不
　能以自存今人多思慮役役魂都與魄相離了老氏
　便只要守得相合所謂致虚極守静篤全然守在這
　裏不得動又曰専氣致柔不是守字却是専字便只
　是専在此全不放出氣便細若放些子出便粗了也
人生初閒是先有氣既成形是魄在先形既生矣神發
　知矣既有形後方有精神知覺子産曰人生始化曰
　魄既生魄陽曰魂數句説得好
或問氣之出入者為魂耳目之聰眀為魄然則魄中復
　有魂魂中復有魄耶曰精氣周流充滿於一身之中
　噓吸聰眀乃其發而易見者耳然既周流充滿於一
　身之中則鼻之知臭口之知味非魄乎耳目之中皆
　有煖氣非魂乎推之遍體莫不皆然佛書論四大處
　似亦祖述此意問先生嘗言體魄自是二物然則魂
　氣亦為兩物耶曰將魂氣細推之亦有精粗但其為
　精粗也甚㣲非若體魄之懸殊耳問以目言之目之
　輪體也睛之眀魄也耳則何如曰竅即體也聰即魄
　也又問月魄之魄豈只指其光而言之而其輪則體
　耶曰月不可以體言只有魂魄耳月魄即其全體而
　光處乃其魂之發也
魂屬木魄屬金所以說三魂七魄是金木之數也
問黄寺丞云氣散而非無泳竊謂人稟得隂陽五行之
　氣以生到死後其氣雖散只反夲還原去曰不湏如
　此說若說無便是索性無了惟其可以感格得來故
　只說得散要之散也是無了問燈焰衝上漸漸無去
　要之不可謂之無只是此氣散在此一室之内曰只
　是他有子孫在便是不可謂之無
死而氣散泯然無迹者是其常道理恁地有托生者是
　偶然聚得氣不散又怎生去凑著那生氣便再生然
　非其常也伊川云左傳伯有之為厲又别是一理言
　非死生之常理也
光祖問先生所荅崧卿書云云如伊川又云伯有為厲
　别是一理又如何曰亦自有這般底然亦多是不得
　其死故强氣未散要之久之亦不㑹不散如漳州一
　件公事婦殺夫宻埋之後為祟事才發覺當時便不
　為祟此事恐奏裁免死遂於申諸司狀上特批了後
　婦人斬與婦人通者絞以是知刑獄裏面這般事若
　不與決罪償命則死者之寃必不解又曰氣久必散
　人說神仙一代說一項漢世說甚安期生至唐以來
　則不見說了又說鍾離權呂洞賔而今又不見說了
　㸔得來他也只是養得分外夀考然終久亦散了
問伯有之事别是一理如何曰是别是一理人之所以
　病而終盡則其氣散矣或遭刑或忽然而死者氣猶
　聚而未散然亦終於一散釋道所以自私其身者便
　死時亦只是留其身不得終是不甘心死銜寃憤者
　亦然故其氣皆不散
問游魂為變閒有為妖孽者是如何得未散曰㳺字是
　漸漸散若是為妖孽者多是不得其死其氣未散故
　鬱結而成妖孽若是尫羸病死底人這氣消耗盡了
　方死豈復更鬱結成妖孽然不得其死者久之亦散
　如今打麵做糊中閒自有成小塊核不散底久之漸
　漸也自㑹散
萇宏死三年而化為碧此所謂魄也如虎威之類宏以
　忠死故其氣凝結如此
鬼神慿依言語乃是依慿人之精神以發問伊川説金
　山事如何曰乃此婢子想出問今人家多有怪者曰
　此乃魑魅魍魎之為建州有一士人行遇一人只有
　一脚問某人家安在與之同行見一脚者入某人家
　數日其家果死一子
論及巫人治鬼而鬼亦效巫人所為以敵之者曰後世
　人心姦詐之甚感得姦詐之氣做得鬼也姦巧
厚之問人死為禽獸恐無此理然親見永春人家有子
　耳上有猪毛及猪皮如何曰此不足怪向見籍溪供
　事一兵胷前有猪毛睡時作猪鳴此只是稟得猪氣
前夜因漢卿説箇修養人死時氣衝突知得焄蒿之意
　親切謂其氣襲人知得悽愴之意分眀漢武李夫人
　祠云其風肅然今鄉村有衆戶還賽祭享時或有肅
　然如陣風俗呼為旋風者即此意也因及修養且言
　萇宏死藏其血於地三年化為碧此亦是漢卿所説
　虎威之類賀孫云應人物之死其魄降於地皆如此
　但或散或㣲不似此等之精悍所謂伯有用物精多
　則魂魄强是也曰亦是此物稟得魄最盛又如今醫
　者定魄藥多用虎睛助魂藥多用龍骨魄屬金金西
　方主肺與魄虎是隂屬之最強者故其魄最盛魂屬
　木木東方主肝與魂龍是陽屬之最盛者故其魂最
　強龍能駕雲飛騰便是與氣合虎嘯則風生便是與
　魄合雖是物之最强盛然皆堕於一偏惟人獨得其
　全便無這般磊磈因言古時所傳安期生之徒皆是
　有之也是被他煉得氣清皮膚之内肉骨皆已融化
　為氣其氣又極其輕清所以有飛昇脫化之說然久
　之漸漸消磨亦澌盡了渡江以前説甚呂洞賔鍾離
　權如今亦不見了因言鬼火皆是未散之物如馬血
　人戰鬭而死被兵之地皆有之某人夜行淮甸閒忽
　見眀滅之火横過來當路頭其人頗勇直衝過去見
　其皆似人形髣髴如廟社泥塑未装飾者亦未散之
　氣不足畏宰我問鬼神一章最精宻包括得盡亦是
　當時弟子記錄得好
因又説老子載營魄昨日見溫公解得揚子載魄沒理
　㑹因疑其解老子亦必曉不得及看果然但注云載
　營魄闕只有此四字而已潁濵解云神載魄而行言
　魄是箇沈滯之物湏以神去載他令他外舉其說云
　聖人則以魄随神而動衆人則神役於魄據他只於
　此閒如此强解得若以解揚子則解不得矣又解魄
　做物只此一句便錯耳目之精眀者為魄如何解做
　物得又以一為神亦非一正指魄言神抱魄火抱水
　也溫公全不理㑹修養之學所以不曉潁濵一生去
　理㑹修養之術以今觀之全曉不得都說錯了河上
　公固是胡說如王弼也全解錯了王弼解載作處魄
　作所居言常處於所居也更是胡說據潁濵解老子
　全不曉得老子大意他解神載魄而行便是箇剛强
　外舉底意思老子之意正不如此只是要柔伏退歩
　耳觀他這一章盡說柔底意思云載營魄抱一能無
　離乎専氣致柔能如嬰兒乎天門開闢能為雌乎老
　子一書意思都是如此他只要退歩不與你爭如一
　箇人叫哮跳躑我這裏只是不做聲只管退歩少閒
　叫哮跳躑者自然而屈而我之柔伏應自有餘老子
　心最毒其所以不與人爭者乃所以深爭之也其設
　心措意都是如此閒時他只是如此柔伏遇著那剛
　強底人他便是如此待你張子房亦是如此如云惟
　天下之至柔馳騁天下之至堅又云以無為取天下
　這裏便是他無狀處據此便是他柔之發用功効處
　又楚詞也用載營魄字其實與潁濵解老子同若楚
　詞恐或可如此説以此說老子便都差了
魄盛則耳目聰眀能記憶所以老人多目昏耳聵記事
　不得便是魄衰而少也老子云載營魄是以魂守魄
　葢魂熱而魄冷魂動而魄静能以魂守魄則魂以所
　守而亦静魄以魂而有生意魂之熱而生凉魄之冷
　而生煖惟二者不相離故其陽不燥其隂不滯而得
　其和矣不然則魂愈動而魄愈静魂愈熱而魄愈冷
　二者相離則不得其和而死矣又云水一也火二也
　以魄載魂以二守一則水火固濟而不相離所以能
　永年也養生家説盡千言萬語説龍説虎説鉛説汞
　説坎説離其術止是如此而已故云載魄抱一能勿
　離乎専氣致柔能如嬰兒乎今之道家只是馳騖於
　外安識所謂載魄守一能勿離乎康節云老子得易
　之體孟子得易之用康節之學意思㣲似莊老或曰
　老子以其不能發用否曰老子只是要收藏不放散
問人死時這知覺便散否曰不是散是盡了氣盡則知
　覺亦盡
横渠說形潰反原以為人生得此箇物事既死此箇物
　事却復歸大原去又别從裏面抽出來生人如一塊
　黄泥既把來做箇弹子了却依前歸一塊裏面去又
　做箇弹子出來伊川便說是不必以既屈之氣為方
　伸之氣若以聖人精氣為物游魂為變之語觀之則
　伊川之説為是葢人死則氣散其生也又是從大原
　裏面發出來(以上語類/二十六條)
問鬼神魂魄就一身而總言之不外乎隂陽二氣而已
　然既謂之鬼神又謂之魂魄何耶瑑竊謂以其屈伸
　徃來而言故謂之鬼神以其靈而有知有覺而言故
　謂之魂魄或者乃謂屈伸徃來不足以言鬼神葢合
　而言之則一氣之徃來屈伸者是也分而言之則神
　者陽之靈鬼者隂之靈也以其可合而言可分而言
　故謂之鬼神以其可分而言不可合而言故謂之魂
　魄或又執南軒陽魂為神隂魄為鬼之說乃謂鬼神
　魂魄不容更有分别瑑竊謂如中庸或問雖曰一氣
　之屈伸徃來然屈者為隂伸者為陽徃者為隂來者
　為陽而所謂陽之靈者隂之靈者亦不過指屈伸徃
　來而為言也曰鬼神通天地閒一氣而言魂魄主於
　人身而言方氣之伸精魄固具然神為主及氣之屈
　魂氣雖存然鬼為主氣盡則魄降而純於鬼矣故人
　死曰鬼南軒説不記首尾云何然只據二句亦不得
　為無别矣(荅梁/文叔)
問魂者其氣也氣散魂游而無不之所謂無不之者巳
　屈之氣尚有在於天地之閒耶抑否也然氣聚則生
　氣盡則死何者為游魂玩游之一字謂其即便消散
　又似未盡也體魄藏於地恐指成質而言(如月魄以/無光眀者)
　(言/)謂耳目之聰眀為魄有所未曉合耳目之聰眀而
　言則魂不離魄(聰明即氣之/運乃是魂也)失其耳目之聰眀而言
　則魂去魄存恐難以耳目聰眀命之為魄也曰程子
　曰魂氣歸於天消散之意游魂亦是此意葢離是體
　魄則無所不之而消散矣雖未必皆即消散要必終
　歸於消散也魂魄之分更當熟究隂陽之分體魄自
　是二物魄之降乎地猶今人言眼光落地云爾體即
　所謂精氣為物葢必合精與氣然後能成物也(荅呂/子約)
魂陽而魄隂故魂之盡曰散(散而/上也)魄之盡曰降(降而/下也)古
　人謂之徂落亦是此意(林少穎/云然)今以聚而不散者為
　魄恐未然體魄是二物精氣為物猶言魂魄為體爾
　(荅呂/子約)
問先生所謂非實有長存不滅之氣魄者又湏知其未
　始不長存爾廖子晦見此謂長存不滅乃以天地間
　公共之氣體言之淳恐只是上蔡所謂祖考精神即
　自家精神之意耳王子合以為二說只是一意若非
　公共底則安有是精神耶不審何從曰上蔡說是(荅/陳)
　(安/卿)
幽滯之魄終歸於盡以此論伯有為厲之事則可矣然
　亦湏兼魂魄而言不可専指幽隂也若論魂魄之正
　則便只是隂陽原非他物若天地之隂陽無窮則人
　物之魂魄無盡所以誠意所格有感必通尤不得専
　以隂滯未散終歸於盡為說矣(荅王/子合)
既生魄陽曰魂謂纔有魄便有魂自初受胞胎時已俱
　足矣不可言漸有所知然後為魂也(荅董/叔重)
魂氣之説近之但便謂魂為知則又未可大抵氣中自
　有箇精靈底物即所謂魂耳(荅楊/子順)
問死生一理也死而為鬼猶生而為人也但有去來幽
　顯之異耳如一晝一夜晦眀雖異而天理未嘗變也
　曰死者去而不來其不變者只是理非有一物常在
　而不變也更思之(荅程/允夫)
所謂天地之性即我之性豈有死而遽亡之理此說亦
　未為非但不知為此說者以天地為主耶以我為主
　耶若以天地為主則此性即自是天地閒一箇公共
　道理更無人物彼此之閒死生古今之别雖曰死而
　不亡然非有我之得私矣若以我為主則只是於自
　巳身上認得一箇精神魂魄有知有覺之物即便目
　為己性把持作弄到死不肯放舍謂之死而不亡是
　乃私意之尤者尚何足與語死生之說性命之理㦲
　釋氏之學夲是如此今其徒之黠者徃徃自知其陋
　而稍諱之却去上頭别說一般𤣥妙道理雖若滉漾
　不可致詰然其歸宿實不外此若果如此則是一箇
　天地性中别有若干人物之性每性各有界限不相
　交雜改名換姓自生自死更不由天地隂陽造化而
　為天地隂陽者亦無所施其造化矣是豈有此理乎
　煩以此問子晦渠必有說却以見諭(荅連/嵩卿)
問徳眀平日鄙見未免以我為主葢天地人物統體只
　是一性生有此性死豈遽亡之夫水有所激與所礙
　則成漚正如二機闔闢不已妙合而成人物夫水固
　水也漚亦不得不謂之水特其形則漚滅則還復是
　太永也人物之生雖一形具一性及氣散而滅還復
　統體是一而已豈復分别是人是物之性所未瑩者
　正惟祭享一事推之未行若以為果饗耶神不歆非
　類大有界限與統體還一之説不相似若曰饗與不
　饗葢不必問但報夲之道不得不然而詩書却眀言
　神嗜飲食祖考來格之類則又極似有饗之者竊謂
　人雖死無知覺知覺之原仍在此以誠感彼以類應
　若謂盡無知覺之原只是一片太虗寂則似斷滅無
　復實然之理亦恐未安君子曰終小人曰死則智愚
　於此亦各不同故人不同於鳥獸草木愚不同於聖
　雖以為公共道理然人湏全而歸之然後足以安吾
　之死不然則人何用求至賢聖何用與天地相似倒
　行逆施均於一死而不害其為人是直與鳥獸禽魚
　俱壊懵不知其所存也曰死生之論向來奉荅所諭
　知生事人之問己發其端而近荅嵩卿書論之尤詳
　意眀者一讀當已洞然無疑矣而來書之諭尚復如
　此雖其連類引義若無津涯然尋其大指則皆不出
　前此兩書所論之中也豈未嘗深以鄙説思之而直
　以舊聞為主乎既承不鄙又不得不有以奉報幸試
　思之葢賢者之見所以不能無失者正坐以我為主
　以覺為性爾夫性者理而已矣乾坤變化萬物受命
　雖所禀之在我然其理則非有我之所得私也所以
　反身而誠葢謂盡其所得乎己之理則知天下萬物
　之理初不外此非謂盡得我之知覺則衆人之知覺
　皆是此物也性只是理不可以聚散言其聚而生散
　而死者氣而已矣所謂精神魂魄有知有覺者皆氣
　之所為也故聚則有散則無若理則初不為聚散而
　有無也但有是理則有是氣茍氣聚乎此則其理亦
　命乎此耳不得以水漚比也鬼神便是精神魂魄程
　子所謂天地之功用造化之迹張子所謂二氣之良
　能皆非性之謂也故祭祀之禮以類而感以類而應
　若性則又豈有類之可言耶然氣之已散者既化而
　無有矣其根於理而日生者則固浩然而無窮也故
　上蔡謂我之精神即祖考之精神葢謂此也然聖人
　之制祭祀也設主立尸􁃚蕭灌鬯或求之隂或求之
　陽無所不用其極而猶止曰庶或享之而已其至誠
　惻怛精㣲恍惚之意葢有聖人所不欲言者非可以
　世俗粗淺知見執一而求也豈曰一受其成形則此
　性遂為吾有雖死而猶不滅截然自為一物藏乎寂
　然一體之中以俟夫子孫之求而時出以饗之耶必
　如此說則其界限之廣狹安頓之處所必有可指言
　者且自開闢以來積至於今其重併積疊計己無地
　之可容矣是又安有此理耶且乾坤造化如大洪爐
　人物生生無少休息是乃所謂實然之理不憂其斷
　滅也今乃以一片太虚寂目之而反認人物已死之
　知覺謂之實然之理豈不誤哉又聖賢所謂歸全安
　死者亦曰無失其所受乎天之理則可以無愧而死
　耳非以為實有一物可奉持而歸之然後吾之不斷
　不滅者得以晏然安處乎𠖇漠之中也夭夀不貳修
　身以俟之是乃無所為而然者與異端為死生事大
　無常迅速然後學者正不可同日而語今乃混而言
　之以彼之見為此之說所以為說愈多而愈不合也
　凡此皆亦粗舉其端其曲折則有非筆舌所能盡者
　幸併前兩說參攷而熟思之其必有得矣若未能遽
　通即且置之姑即夫理之切近而平易者實下窮格
　工夫使其積累而貫通焉則於此自當曉解不必别
　作一道理求也但恐固守舊說不肯如此下功則拙
　者雖復多言亦終無所補耳(荅廖/子晦)
日月寒署晦眀可言反復死無復生之理今在一例推
　說恐墮於釋氏輪迴之論(荅徐/彦章)
蘇氏曰人所以不知死生之說者駭之耳原始反終使
　之了然而不駭也愚謂人不窮理故不知死生之說
　不知死生之說故不能不駭於死生之變蘇氏反謂
　由駭之而不知其說失其指矣窮理者原其始之所
　自出則知其所以生反其終之所於歸則知其所以
　死夫如是凡所以順生而安死者葢有道矣豈徒以
　了然不駭為竒哉蘇氏於原始反終言之甚略無以
　知其所謂然以不駭云者驗之知其溺於坐亡立化
　去來自在之說以為竒而於聖人之意則昧矣(蘇氏/易解)
　(辨/)
蘇氏曰物鬼也變神也鬼常與體魄俱故謂之物神無
　適而不可故謂之變精氣為魄魄為鬼志氣為魂魂
　為神故禮曰體魄則降志氣在上鄭子産曰其用物
　也𢎞矣其取精也多矣古之達者已知此矣一人而
　有二知無是道也然而有魄者有魂者何也衆人之
　志不出於飲食男女之閒與凡養生之資其資厚者
　其氣强其資約者其氣㣲故氣勝志而為魄聖賢則
　不然以志一氣清眀在躬志氣如神雖祿之天下窮
　至匹夫無所損益也故志勝氣而為魂衆人之死為
　鬼而聖人為神非有二致也志之所在者異也愚謂
　精聚則魄聚氣聚則魂聚是以為人物之體至於精
　竭魄降則氣散魂游而無不之矣降者屈而無形故
　謂之鬼游者伸而不測故謂之神人物皆然非有聖
　愚之異也孔子荅宰我之問言之詳矣蘇氏葢不攷
　諸此而失之子産之言是或一道而非此之謂也(蘇/氏)
　(易解/辨)
六經記載聖賢之行事備矣而於生死之際無述焉葢
　以是為常事也獨論語檀弓記曾子寝疾時事為詳
　而其言不過保身謹禮與語學者以持守之方而已
　於是足以見聖賢之學其所貴重乃在於此非若浮
　屠氏之不察於理而徒以坐亡立脫為竒也然自學
　者言之則生死亦大矣非其平日見善眀信道篤深
　潛厚養力行而無閒夫亦孰能至此而不亂哉(跋鄭/景元)
　(簡○以上文/集十四條)
　　論祭祀祖考神祗
問鬼神以祭祀而言天地山川之屬分眀是一氣流通
　而兼以理言之人之先祖則大槩以理為主而亦兼
　以氣魄言之若上古聖賢則只是専以理言之否曰
　有是理必有是氣不可分說都是理都是氣那箇不
　是理那箇不是氣問上古聖賢所謂氣者只是天地
　閒公共之氣若祖考精神則畢竟是自家精神否曰
　祖考亦只是此公共之氣此身在天地閒便是理與
　氣凝聚底天子統攝天地負荷天地閒事與天地相
　關此心便與天地相通不可道他是虚氣與我不相
　干如諸侯不當祭天地與天地不相關便不能相通
　聖賢道在萬世功在萬世今行聖賢之道傳聖賢之
　心便是負荷這物事此氣便與他相通如釋奠列許
　多籩豆設許多禮儀不成是無此姑謾為之人家子
　孫負荷祖宗許多基業此心便與祖考之心相通祭
　義所謂春禘秋嘗者亦以春陽來則神亦來秋陽退
　則神亦退故於是時而設祭初閒聖人亦只是略為
　禮以逹吾之誠意後來遂加詳宻
周問何故天曰神地曰祗人曰鬼曰此又别氣之清眀
　者為神如日月星辰之類是也此變化不可測祗夲
　示字以有迹之可示山河草木是也比天象又差著
　至人則死為鬼矣又問既曰徃為鬼何故謂祖考來
　格曰此以感而言所謂來格亦略有些神底意思以
　我之精神感彼之精神葢謂此也祭祀之禮全是如
　此且天子祭天地諸侯祭山川大夫祭五祀皆是自
　家精神抵當得他過方能感召得他來如諸侯祭天
　地大夫祭山川便沒意思了
陳後之問祖宗是天地閒一箇統氣因子孫祭享而聚
　散曰這便是上蔡所謂若要有時便有若要無時便
　無是皆由乎人矣鬼神是夲有底物事祖宗亦只是
　同此一氣但有箇總腦處子孫這身在此祖宗之氣
　便在此他是有箇血脈貫通所以神不歆非類民不
　祀非族只為這氣不相關如天子祭天地諸侯祭山
　川大夫祭五祀雖不是我祖宗然天子者天下之主
　諸侯者山川之主大夫者五祀之主我主得他便是
　他氣又總統在我身上如此便有箇相關處
問人之死也不知魂魄便散否曰固是散又問子孫祭
　祀却有感格者如何曰畢竟子孫是祖先之氣他氣
　雖散他根却在這裏盡其誠敬則亦能呼召得他氣
　聚在此如水波樣後水非前水後波非前波然却通
　只是一水波子孫之氣與祖考之氣亦是如此他那
　箇當下自散了然他根却在這裏根既在此又却能
　引聚得他那氣在此此事難說只要人自看得問下
　武詩三后在天先生解云在天言其既沒而精神上
　合於天此是如何曰便是又有此理用之云恐只是
　此理上合於天耳曰既有此理便有此氣或曰想是
　聖人稟得清眀純粹之氣故其死也其氣上合於天
　曰也是如此這事又㣲妙難說要人自看得世閒道
　理有正當易見者又有變化無常不可窺測者如此
　方看得這箇道理活又如云文王陟降在帝左右如
　今若說文王真箇在上帝之左右真箇有箇上帝如
　世閒所塑之像固不可然聖人如此說便是有此理
　如周公金縢中乃立壇墠一節分眀是對鬼若爾三
　王是有丕子之責於天以旦代某之身此一段先儒
　都解錯了只有晁以道説得好他解丕子之責如史
　傳中責其侍子之責葢云上帝責三王之侍子侍子
　指武王也上帝責其來服事左右故周公乞代其死
　云以旦代某之身言三王若有侍子之責於天則不
　如以我代之我多才多藝能事上帝武王不若我多
　才多藝不能事鬼神不如且留他在世上定你之子
　孫與四方之民文意如此伊川却疑周公不應自說
　多才多藝不是如此他止是要代武王之死爾用之
　問先生荅廖子晦書云氣之已散者既化而無有矣
　而根於理而日生者則固浩然而無窮也故上蔡謂
　我之精神即祖考之精神葢謂此也問根於理而日
　生者浩然而無窮此是說天地氣化之氣否曰此氣
　只一般周禮所謂天神地示人鬼雖有三樣其實只
　一般若說有子孫底引得他氣來則不成無子孫底
　他氣便絶無了他血氣雖不流傳他那箇亦是浩然
　日生無窮如禮書諸侯因國之祭祭其國之無主後
　者如齊太公封於齊便用祭甚爽鳩氏季萴逢伯陵
　蒲姑氏之屬葢他先主此國來禮合祭他然聖人制
　禮惟繼其國者則合祭之非在其國者便不當祭便
　是理合如此道理合如此便有此氣如衛侯夢康叔
　云相奪予饗葢衛後都帝丘夏后相亦都帝丘則都
　其國自合當祭不祭宜其如此又如晉侯夢黄熊入
　寝門以為鯀之神亦是此類不成説有子孫底方有
　感格之理便使其無子孫其氣亦未嘗亡也如今祭
　勾芒他更是逺然既合當祭他便有些(池作/此)氣要之
　通天地人只是這一氣所以說洋洋然如在其上如
　在其左右虚空偪塞無非此理自要人看得活難以
　言曉也所以眀道荅人鬼神之問云要與賢說無何
　故聖人却說有要與賢說有賢又來問某討說只說
　到這裏要人自看得孔子曰未能事人焉能事鬼而
　今且去理㑹緊要道理少閒看得道理通時自然曉
　得上蔡所說已是煞分曉了
問鬼神恐有兩樣天地之閒二氣氤氲無非鬼神祭祀
　交感是以有感有人死為鬼祭祀交感是以有感無
　曰是所以道天神人鬼神便是氣之伸此是常在底
　鬼便是氣之屈便是已散了底然以精神去合他又
　合得在問不交感時常在否曰若不感而常有則是
　有餒鬼矣
問子孫祭祀盡其誠意以聚祖考精神不知是合他魂
　魄只是感格其魂氣曰􁃚蕭祭脂所以報氣灌用鬱
　鬯所以招魄便是合他所謂合鬼與神敎之至也又
　問不知常常恁地只是祭祀時恁地曰但有子孫之
　氣在則他便在然不是祭祀時如何得他聚
問死者魂氣既散而立主以主之亦湏聚得些子氣在
　這裏否曰古人自始死弔魂復魄立重設主便是常
　要接續他些子精神在這裏古者釁龜用牲血便是
　覺見那龜久後不靈了又用些子生氣去接續他史
　記上龜策傳占春將鷄子就上面開卦便也是將生
　氣去接他便是釁龜之意又曰古人立尸也是將生
　人生氣去接他
子善問鬼神范氏解祭如在云有其誠則有其神無其
　誠則無其神虗空中無非氣死者既不可得而求矣
　子孫盡其誠敬則祖考即應其誠還是虚空之氣自
　應吾之誠還是氣只是吾身之氣曰只是自家之氣
　葢祖考之氣與巳連續
問齊眀盛服以承祭祀却如何曰亦只是此徃來屈伸
　之氣古人到祭祀處便是招呼得來如天地山川先
　祖皆不可以形求却是以此誠意求之其氣便聚又
　問祖先已死以何而求曰其氣亦自在只是以我之
　氣承接其氣才致精神以求之便來格便有來底道
　理古人於祭祀處極重直是要求得之商人求諸陽
　便先作樂發散在此之陽氣以求之周人求諸隂便
　焚燎鬱鬯以隂静去求之(以上語/類九條)
問鬼神之義來敎云只思上蔡祖考精神便是自家精
　神一句則可見其苖脈矣必大嘗因書以問正淳正
　淳荅云祖考是有底人便是有此理為子孫者能以
　祖考之遺體致其誠敬以饗之則所謂來格者葢真
　有此理也然必大嘗讀太極圗義有云人物之始以
　氣化而生者也氣聚成形則形交氣感遂以形化而
　人物生生變化無窮是知人物在天地閒其生生不
　窮者固理也其聚而生散而死者則氣也有是理則
　有是氣氣聚於此則其理亦命於此今所謂氣者既
　巳化而無有矣則所謂理者抑於何而寓耶然吾之
　此身即祖考之遺體祖考之所具以為祖考者葢具
　於我而未嘗亡也是其魂升魄降雖已化而無有然
　理之根於彼者既無止息氣之具於我者復無閒斷
　吾能致精竭誠以求之此氣既純一而無所雜則此
　理自昭著而不可掩此其苖脈之較然可睹者也上
　蔡云三日齊七日戒求諸隂陽上下只是要集自家
　精神葢我之精神即祖考之精神在我者既集即是
　祖考之來格也然古人於祭祀必立之尸其義精甚
　葢又是因祖考遺體以凝聚祖考之氣氣與質合則
　其散者庶乎復聚此教之至也故曰神不歆非類民
　不祀非族必大前書所疑今日之來格者非前日之
　發揚於上者固非是矣而正淳之說言理而不及氣
　若於存亡聚散之故察之不宻則所謂以類而為感
　應者益滉漾而不可識矣敢再此仰瀆尊聴欲望更
　賜一言以釋所蔽曰所諭鬼神之說甚精宻叔權書
　中亦說得正當詳悉大抵人之氣傳於子孫猶木之
　氣傳於實也此實之傳不泯則其生木雖枯毁無餘
　而氣之在此者猶自若也此等處但就實事上推之
　反復玩味自見意味真實深長推說太多恐反成汨
　沒也正淳所論誠為疎略然恐辭或未盡其意耳(荅/吴)
　(伯/豐)
謝氏致生致死之說亦是且借此字以眀當祭與不當
　祭之意致生之者如事死如事生事亡如事存是也
　致死之者如絶地天通廢撤淫祀之類是也若於所
　當祭者疑其有又疑其無則誠意不至矣是不得不
　致生之也於所不當祭者疑其無又疑其有則不能
　無恐懼畏怯矣是不得不致死之也此意與檀弓論
　眀器處自不相害(荅王子合○以/上文集二條)
　　雜論祭祀鬼神
南軒拆廟次第亦未到此湏是使民知信末稍無疑始
　得不然民倚神為主拆了轉使民信向怨望舊有一
　邑泥塑一大佛一方尊信之後被一無狀宗子斷其
　首民聚哭之頸上泥木出舎利泥木豈有此物只是
　人心所致
或云鄉閒有李三者死而為厲鄉曲凡有祭祀佛事必
　設此人一分或設黄籙大醮不曾設他一分齋食盡
　為所汚後因為人放爆杖焚其所依之樹自是遂絶
　曰是他枉死氣未散被爆杖驚散了設醮請天地山
　川神祗却被小鬼汚却以此見設醮無此理也
問祭天地山川而用牲幣酒醴者只是表吾心之誠耶
　抑真有氣來格也曰若道無物來享時自家祭甚底
　肅然在上令人奉承敬畏是甚物若道真有雲車擁
　從而來又妄誕
說鬼神舉眀道有無之說因斷之曰有若是無時古人
　不如是求七日戒三日齋或求諸陽或求諸隂湏是
　見得有如天子祭天地定是有箇天有箇地諸侯祭
　境内名山大川定是有箇名山大川大夫祭五祀定
　是有箇門行戶竈中霤今廟宇有靈底亦是山川之
　氣脈聚處久之被人掘鑿損壊於是不復有靈亦是
　這些氣過了
長儒因說祭孔子不當以塑像只當用木主曰向日白
　􁂬洞欲塑孔子像於殿某謂不必但置一空殿臨時
　設席祭之不然只塑孔子坐於地下則可用籩豆簠
　簋今塑像髙髙在上而設器皿於地甚無義理
風俗尚鬼如新安等處朝夕如在鬼窟某一番歸鄉里
　有所謂五通廟最靈怪衆人捧擁謂禍福立見居民
　纔出門便帶紙片入廟祈祝而後行士人之過者必
　以名紙稱門生某人謁廟某初還被宗人煎迫令去
　不徃是夜㑹族人往官司打酒有灰乍飲遂動臟腑
　終夜次日又偶有一蛇在堦旁衆人閧然以為不謁
　廟之故某告以臟腑是食物不著關他甚事莫枉了
　五通中有某人是向學之人亦來勸往云亦是從衆
　某告以從衆何為不意公亦有此語某幸歸此去祖
　墓甚近若能為禍福請即葬某於祖墓之旁甚便又
　云人做州郡湏去淫祠若繫敇額者則未可輕去
因說路當可向年十嵗道人授以符印父兄知之取而
　焚之後來又自有漢卿云後來也疎脫先生曰人只
　了得每日與鬼做頭底是何如此無心得則鬼神服
　若是此心洞然無些子私累鬼神如何不服
問道理有正則有邪有是則有非鬼神之事亦然世閒
　有不正之鬼神謂其無此理則不可曰老子謂以道
　蒞天下者其鬼不神若是王道修眀則此等不正之
　氣都消鑠了
先生每見人說世俗神廟可怪事必問其處形勢如何
或問今人聚數百人去祭廟必有些影響是如何曰衆
　心輻凑處這些便熱
廣云人心聚處便有神故古人郊則天神格廟則人鬼
　享亦是此理曰固是但古人之意正故其神亦正後
　世人心先不正了故所感無由得正因言古人祭山
　川只是設壇位以祭之祭時便有祭了便無故不䙝
　瀆後世却先立箇廟貎如此所以反致惑亂人心倖
　求非望無所不至廣因言今日淫祠之非禮與釋氏
　之所以能服鬼神之類曰人心茍正表裏洞逹無纎
　豪私意可以對越上帝則鬼神焉得不服故曰思慮
　未起鬼神莫知又曰一心定而鬼神服
問如淫祠自有靈應如何便㑹無曰昔一僧要破地獄
　人敎他念破地獄咒徧無討這咒處一僧與云遍觀
　法界性四句便是或云只是一切惟心造曰然
或問世有廟食之神緜歴數百年又何理也曰浸久亦
　能散昔守南康緣乆旱不免遍禱於神忽到一廟但
　有三閒弊屋狼籍之甚彼人言三五十年前其靈如
　響因有人來而帷中有神與之言者昔之靈如彼今
　之靈如此亦自可見(以上語類/十三條)
細看前書諸說謝氏之言大槩得之若以夲文上下考
　之即誠不免有病乃若其意則所謂致生之者即是
　人以為神致死之者即是人以為不神之意耳天神
　地示人鬼只是一理亦只是一氣中庸所云未嘗分
　别人鬼不在内也人鬼固是終歸於盡然誠意所格
　便如在其上下左右豈可謂祀典所載不謂是耶竒
　　怪不測皆人心自為之固是如此然亦湏辨得是合
　　有合無若都不分别則又只是一切惟心造之說而
　　古今小說所載鬼怪事皆為有實矣此又不可不察
　　也(荅王/子合)
　鬼神固不謂淫祀然淫祀之鬼神既不當其位未能除
　　去則亦當敬而逺之耳(荅李堯卿○以/上文集二條)
　
　
　
　
　
　
　
　
　
御纂朱子全書卷五十一
　欽定四庫全書
御纂朱子全書卷五十二
　　道統一
　　　聖賢諸儒總論
　此道更前後聖賢其説始備自堯舜以下若不生箇孔
　　子後人去何處討分曉孔子後若無箇孟子也未有
　　分曉孟子後數千載乃始得程先生兄弟發眀此理
　　今看來漢唐以下諸儒説道理見在史策者便直是
　　説夢只有箇韓文公依稀説得畧似耳
　今且湏看孔孟程張四家文字方始講究得著實其他
　　諸子不能無過差也(以上語/類二條)
　恭惟道統逺自羲軒集厥大成允屬元聖述古垂訓萬
　　世作程三千其徒化若時雨維顔曾氏傳得其宗逮
　　思及輿益以光大自時厥後口耳失真千有餘年乃
　　曰有繼周程授受萬理一原曰邵曰張爰及司馬學
　　雖殊轍道則同歸俾我後人如夜復旦某以凡陋少
　䝉義方中靡常師晩逢有道載鑚載仰雖未有聞賴
　天之靈幸無失墜逮兹退老同好鼎來落此一丘羣
　居伊始探原推本敢昧厥初奠以告䖍尚其昭格陟
　降庭止恵我光眀傳之方來永永無斁(滄洲精舍/告先聖文)
甚矣道之難眀而易晦也自堯舜以至於孔孟上下二
　千餘年之間盖亦屢眀而屢晦自孟氏以至於周程
　則其晦者千五百年而其眀者不能以百歳也程氏
　既沒誦説滿門而傳之不能無失其不流而為老子
　釋氏者㡬希矣然世亦莫之悟也(邵州州學濓/溪先生祠記)
孔子傳之孟軻軻之死不得其傳此非深知所傳者何
　事則未易言也夫孟子之所傳者何哉曰仁義而已
　矣孟子之所謂仁義者何哉曰仁人心也義人路也
　曰惻隠之心仁之端也羞惡之心義之端也如斯而
　已矣然則所謂仁義者又豈外乎此心哉堯舜之所
　以為堯舜以其盡此心之體而已禹湯文武周公孔
　子傳之以至於孟子其間相望有或數百年者非得
　口傳耳授密相付屬也特此心之體隠乎百姓日用
　之間賢者識其大不賢者識其小而體其全且盡則
　為得其傳耳雖窮天地亘萬世而其心之所同然若
　合符節由是而出宰制萬物酬酢萬變莫非此心之
　妙用而其時措之宜又不必同也故堯舜與賢而禹
　與子湯放桀文王事殷武王殺受孔子作春秋以翼
　衰周孟子説諸侯以行王道皆未嘗同也又何害其
　相傳之一道而孟子之所謂仁義者亦不過使天下
　之人各得其本心之所同然者耳李氏以蘇張孫吳
　班焉盖不足以窺孟子之籓籬而妄議之也(讀余隠/之尊孟)
　(辯/)
道在目前初無隠蔽而衆人沈溺膠擾不自知覺是以
　聖人因其所見道體之實發之言語文字之間以開
　悟天下與來世其言丁寧反復眀白切至唯恐人之
　不解了也豈有故為不盡之言以愚學者之耳目必
　俟其單傳密付而後可以得之哉但患學者未嘗虚
　心静慮優柔反復以味其立言之意而妄以己意䡖
　為之説是以不知其味而妄意乎言外之别傳耳(荅/汪)
　(叔耕○以上/文集四條)
　　孔子　顔曾思孟　孔門弟子
夫子度量極大與堯同門弟子中如某人輩皆不㸃檢
　他如堯容四凶在朝相似(以下論/孔子)
或問孔子當衰周時可以有為否曰聖人無有不可為
　之事只恐權柄不入手若得權柄在手則兵隨印轉
　將逐符行近温左氏傳見定哀時煞有可做底事問
　固是聖人無不可為之事聖人有不可為之時否曰
　便是聖人無不可為之時若時節變了聖人又自處
　之不同又問孔子當衰周豈不知時君必不能用己
　曰聖人却無此心豈有逆料人君能用我與否到得
　後來説吾不復夢見周公與鳳鳥不至河不出圖吾
　已矣夫時聖人亦自知其不可為矣但不知此等話
　是㡬時説据陳恒弑其君孔子沐浴而朝請討之時
　是獲麟之年那時聖人猶欲有為也
問看聖人汲汲皇皇不肯沒身逃世只是急於救世不
　能廢君臣之義至於可與不可臨時依舊裁之以義
　曰固是但未湏説急於救世自不可不仕又問若据
　危邦不入亂邦不居有道則見無道則隠等語却似
　長沮桀溺之徒做得是曰此為學者言之聖人做作
　又自不同又問聖人亦眀知世之不可為否曰也不
　是眀知不可但天下無不可為之時茍可以仕則仕
　至不可處便止如今時節臺諫固不可做州縣也自
　做得到得居位守職却敎自家枉道廢法雖是簿尉
　也做不得便著去位
問自孔子後何故無聖人曰公且看三代而下那件不
　薄文章字畫亦可見只緣氣日薄因問康節一元開
　物閉物之説是否曰有此理不易他窺測至此(以上/語類)
　(四/條)
問顔子之學莫是先於性情上著工夫否曰然凡人為
　學亦湏先於性情上著工夫非獨於性情上著工夫
　行步坐立亦當著工夫(以下論顔/曾思孟)
或問顔子比湯如何曰顔子只據見在事業未必及湯
　使其成就則湯又不得比顔子前輩説禹與顔子雖
　是同道禹比顔子又粗些顔子比孟子則孟子當粗
　看磨稜合縫猶未有盡處若看諸葛亮只看他大體
　正當細看不得
問顔子合下完具只是小要漸漸恢廓孟子合下大只
　是未粹要索學以充之此莫是才具有異曰然孟子
　覺有動蕩底意思
孔門只一箇顔子合下天資純粹到曾子便過於剛與
　孟子相似世衰道微人欲横流不是剛勁有脚跟底
　人定立不住
邵漢臣問顔淵仲弓不同曰聖人之徳自是無不備其
　次則自是易得不備如顔子已是煞周全了只比之
　聖人更有些未完如仲弓則偏於淳篤而少顔子剛
　眀之意若其他弟子未見得只如曾子則大抵偏於
　剛毅這終是有立脚處所以其他諸子皆無傳惟曾
　子獨得其傳到子思也恁地剛毅孟子也恁地剛毅
　惟是有這般人方始湊合得著惟是這剛毅等人方
　始立得定子思别無可攷只孟子所稱如摽使者出
　諸大門之外北面再拜稽首而不受如云事之云乎
　豈曰友之云乎之類這是甚麽様剛毅
曾子父子相反參合下不曾見得只從日用間應事接
　物上積累做去及至透徹那小處都是自家底了㸃
　當下見得甚髙做處却又欠闕如一座大屋只見㕔
　堂大槩裏面房室元不曾經歴所以夷考其行而有
　不掩卒歸於狂
曾子本是魯拙後來既有所得故守得夫子規矩定其
　敎人有法所以有傳若子貢則甚敏見得易然又雜
　往往敎人亦不似曾子守定規矩故其後無傳
孔門弟子如子貢後來見識煞髙然終不及曾子如一
　唯之傳此是大體畢竟他落脚下手立得定壁立萬
　仭觀其言如彼以其富我以吾仁可以託六尺之孤
　士不可以不𢎞毅之類故後來有子思孟子其傳永
　逺孟子氣象尤可見
孟子比之孔門原憲謹守必不似他然他不足以及人
　不足以任道孟子便擔當得事
孟子不甚細膩如大匠把得繩墨定千門萬户自在
看來人全是資質韓退之云孔子之道大而能博門弟
　子不能徧觀而盡識也故學焉而皆得其性之所近
　此説甚好看來資質定了其為學也只就他資質所
　尚處添得些小好而已所以學貴公聽並觀求一箇
　是當處不貴徒執己自用今觀孔子諸弟子只除了
　曾顔之外其他説話便皆有病程子諸門人上蔡有
　上蔡之病龜山有龜山之病和靖有和靖之病無有
　無病者或問也是後來做工夫不到故如此曰也是
　合下見得不周徧差了又曰而今假令親見聖人説
　話盡傳得聖人之言不差一字若不得聖人之心依
　舊差了何況猶不得其言若能得聖人之心則雖言
　語各别不害其為同如曾子説話比之孔子又自不
　同子思傳曾子之學比之曾子其言語亦自不同孟
　子比之子思又自不同然自孔子以後得孔子之心
　者惟曾子子思孟子而已後來非無能言之士如揚
　子雲法言模倣論語王仲淹中説亦模倣論語言愈
　似而去道愈逺直至程子方畧眀得四五十年為得
　聖人之心然一傳之門人則已皆失其真矣(以上語/類十一)
　(條/)
顔子所以發聖人之藴恐不可以一事言盖聖人全體
　大用無不一一於顔子身上發見也(荅張/元徳)
顔子之勇只以曽子所稱數事體之於身非大勇者其
　孰能之(荅周/舜弼)
曾子之為人敦厚質實而其學専以躬行為主故其真
　積力久而得以聞乎一以貫之之妙然其所以自守
　而終身者則固未嘗離乎孝敬信讓之規而其制行
　立身又専以䡖富貴守貧賤不求人知為大是以從
　之遊者所聞雖或甚淺亦不失為謹厚脩潔之人所
　記雖或甚疎亦必有以切於日用躬行之實(書劉子/澄所編)
　(曽子/後)
曾子受季孫之賜無可縁飾只得做不是所以後來湏
　要易了方死只如此看多少直截若謂因仍習俗非
　曽子之為然則向所謂黽勉周旋者又豈得為曾子
　之為耶要之一等是錯了不若只如此看猶不失為
　仁者易辭之過也(荅王/子合)
孟子之稱孔子曰可以仕則仕可以止則止可以久則
　久可以速則速而孔子之自言曰無可無不可又曰
　我待價者也今以夫子之事觀之則斯言皆非虚語
　矣孟子學孔子而得其傳焉其去齊之果而出晝之
　遲皆天理之自然而未嘗有豪髪私心也非知其所
　傳者何事則何足以語是哉(讀余隠之/尊孟辯)
問横渠言孟子不得已而用濳龍也顔子濳龍勿用者
　也必大觀横渠嘗曰學者貴識時顔子陋巷自樂以
　孔子在焉若孟子時既無人豈可不以道自任以此
　論之則在孟子非當濳者矣而此乃以為不得已而
　用者豈横渠猶以孟子為行未成者與曰孟子以時
　言之固不當濳然以學言之則恐猶有且合向裏進
　步處横渠此言極有味也(荅吳/伯豐)
孟子眀則動矣未變也顔子動則變矣未化也(荅張敬/夫○以)
　(上文集/七條)
子貢俊敏子夏謹嚴孔子門人自曾顔而下惟二子後
　來想大故長進(以下論孔/門弟子)
問孔門學者如子張全然務外不知如何地學却如此
　曰也干他學甚事他在聖門亦豈不曉得為學之要
　只是他資質是箇務外底人所以終身只是這意思
　子路是箇好勇底人終身只是説出那勇底話而今
　學者閒時都㑹説道理當如何只是臨事時依前只
　是他那本來底面目出來都不如那閒時所説者
子張是箇務外底人子游是箇髙簡虛曠不屑細務底
　人子夏是箇謹守規矩嚴毅底人因觀荀子論三子
　之賤儒亦是此意盖其末流必至是也(以上語/類三條)
易簀結纓未湏論優劣但看古人謹於禮法不以死生
　之變易其所守如此便使人有行一不義殺一不辜
　而得天下不為之心此是緊要處子路仕衞之失前
　輩論之多矣然子路却是見不到非知其非義而茍
　為也(荅連/嵩卿)
夫子乘桴之歎獨許子路之能從而子路聞之果以為
　喜且看此等處聖賢氣象是何如世間許多紛紛擾
　擾如百千蚊蚋鼔發狂閙何嘗入得他胷次耶若此
　等處放不下更説甚克己復禮直是無交涉也(荅楊/子順)
惟三代之前帝王之興率在中土以故徳行道藝之敎
　其行於近者著而人之觀感服習以入焉者深若夫
　句吳之墟則在虞夏五服是為要荒之外爰自太伯
　採藥荆蠻始得其民而端委以臨之然亦僅沒其身
　而虞仲之後相傳累世乃能有以自通於上國其俗
　盖亦樸鄙而不文矣公生其間乃獨能悦周公仲尼
　之道而北學於中國身通受業遂因文學以得聖人
　之一體豈不可謂豪傑之士哉今以論語攷其話言
　類皆簡易疎通髙暢宏逹其曰本之則無者雖若見
　詘於子夏然要為知有本也則其所謂文學固皆有
　以異乎今世之文學矣既又攷其行事則武城之政
　不小其邑而必以詩書禮樂為先務其視有勇足民
　之效盖有不足為者至使聖師為之莞爾而笑則其
　與之之意豈淺淺哉及其取人則又以二事之細而
　得滅眀之賢亦其意氣之感黙有以相契者以故近
　世論者意其為人必當敏於聞道而不滯於形器豈
　所謂南方之學得其精華者乃自古而已然也耶(平/江)
　(府常熟縣學吳公祠/記○以上文集三條)
　　周子
問周子是從上面先見得曰也未見得是恁地否但是
　周先生天資髙想見下面工夫也不大故費力而今
　學者湏是從下學理㑹若下學而不上逹也不成箇
　學問湏是尋到頂頭却從上貫下來
季通云濓溪之學精慤深密
周子看得這理熟縱横妙用只是這數箇字都括盡了
　周子從理處看邵子從數處看都只是這理砥曰畢
　竟理較精粹曰從理上看則用處大數自是細碎
濓溪在當時人見其政事精絶則以為宦業過人見其
　有山林之志則以為襟懐洒落有仙風道氣無有知
　其學者惟程大中獨知之這老子所見如此宜其生
　兩程子也(以上語/類四條)
先生博學力行聞道甚蚤遇事剛果有古人風為政精
　密嚴恕務盡道理嘗作太極圖易説易通數十篇在
　南安時年少不為守所知洛人程公珦攝通守事視
　其氣貌非常人與語知其為學知道也因與為友且
　使二子往受學焉及為郎故事當舉代每一遷授輒
　以先生名聞在郴時郡守李公初平知其賢與之語
　而歎曰吾欲讀書何如先生曰公老無及矣某也請
　得為公言之於是初平日聽先生語二年果有得而
　程公二子即所謂河南二先生也南安獄有囚法不
　當死轉運使王逵欲深治之逵苛刻吏無敢相可否
　先生獨力争之不聽則置手板歸取告身委之而去
　曰如此尚可仕乎殺人以媚人吾不為也逵亦感悟
　囚得不死在郴桂陽皆有治績來南昌縣人迎喜曰
　是能辨分寧獄者吾屬得所訴矣於是更相告語莫
　違敎命盖不惟以抵罪為憂實以汚善政為恥也在
　合州事不經先生手吏不敢決茍下之民不肯從蜀
　之賢人君子皆喜稱之趙公時為使者人或讒先生
　趙公臨之甚威而先生處之超然然趙公疑終不釋
　及守䖍先生適佐州事趙公熟視其所為乃悟執其
　手曰㡬失君矣今日乃知周荗叔也於邵州新學校
　以敎其人及使嶺表不憚出入之勤瘴毒之侵雖荒
　崖絶島人跡所不至者必緩視徐按務以洗寃澤物
　為己任施設措置未及盡其所為而病以歸矣自少
　信古好義以名節自砥礪奉己甚約俸禄盡以周宗
　族奉賔友家或無百錢之儲李初平卒子幼䕶其䘮
　歸葬之又往來經紀其家終始不懈及分司而歸妻
　子􁉸粥或不給而亦曠然不以為意也襟懐飄灑雅
　有髙趣尤樂佳山水遇適意處或徜徉終日廬山之
　麓有溪焉發源於蓮華峯下潔清紺寒下合於湓江
　先生濯纓而樂之因寓以濓溪之號而築書堂於其
　上豫章黄太史庭堅詩而序之曰茂叔人品甚髙胷
　中灑落如光風霽月知徳者亦深有取其言云(濓溪/先生)
　(事實/記)
道之在天下者未嘗亡惟其託於人者或絶或續故其
　行於世者有眀有晦是皆天命之所為非人智力之
　所能及也夫天髙地下而二氣五行紛綸錯糅升降
　往來於其間其造化發育品物散殊莫不各有固然
　之理而最其大者則仁義禮智之性君臣父子昆弟
　夫婦朋友之倫是巳是其周流充塞無所虧間夫豈
　以古今治亂為存亡者哉然氣之運也則有醇漓判
　合之不齊人之稟也則有清濁昏眀之或異是以道
　之所以託於人而行於世者惟天所畀乃得與焉決
　非巧智果敢之私所能億度而强探也河圖出而八
　卦畫洛書呈而九疇叙而孔子於斯文之興䘮亦未
　嘗不推之於天聖人於此其不我欺也審矣若濓溪
　先生者其天之所畀而得乎斯道之傳者與不然何
　其絶之久而續之易晦之甚而眀之亟也盖自周衰
　孟軻氏沒而此道之傳不屬更秦及漢歴晉隋唐以
　至於我有宋聖祖受命五星集奎實開文眀之運然
　後氣之漓者醇判者合清眀之稟得以全付乎人而
　先生出焉不由師傳黙契道體建圖屬書根極要領
　當時見而知之有程氏者遂擴大而推眀之使夫天
　理之微人倫之著事物之衆鬼神之幽莫不洞然畢
　貫於一而周公孔子孟氏之傳煥然復眀於當世有
　志之士得以探討服行而不失其正如出於三代之
　前者嗚呼盛哉非天所畀其孰能與於此(江州重建/濓溪先生)
　(書堂/記)
䝉諭及二程之於濂溪亦若横渠之於范文正耳先覺
　相傳之秘非後學所能窺測誦其詩讀其書則周范
　之造詣固殊而程張之契悟亦異如曰仲尼顔子所
　樂吟風弄月以歸皆是口傳心受的當親切處後來
　二先生舉似後學亦不將作第二義看然則行狀所
　謂反求之六經然後得之者特語夫功用之大全耳
　至其入處則自濓溪不可誣也若横渠之於文正則
　異於是盖當時粗發其端而已受學乃先生自言此
　豈自誣者耶大抵近世諸公知濓溪甚淺如吕氏童
　䝉訓記其嘗著通書而曰用意髙逺夫通書太極之
　説所以眀天理之根源究萬物之終始豈用意而為
　之又何髙下逺近之可道哉(與汪尚書○以/上文集三條)
太極圖只是一箇實理一以貫之(以下論/周子書)
易有太極是生兩儀四象八卦皆有形狀至於太極有
　何形狀故周子曰無極而太極盖云無此形狀而有
　此道理耳
周子所謂無極而太極非謂太極之上别有無極也但
　言太極非有物耳如云上天之載無聲無臭故云無
　極之真二五之精既言無極則不復别舉太極也若
　如今説則此處豈不欠一太極字耶
無極是有理而無形如性何嘗有形太極是五行陰陽
　之理皆有不是空底物事若是空時如釋氏説性相
　似又曰釋氏只見得箇皮殻裏面許多道理他却不
　見他皆以君臣父子為幻妄
無極而太極不是太極之外别有無極無中自有此理
　又不可将無極便做太極無極而太極此而字䡖無
　次序故也動而生陽静而生陰動即太極之動静即
　太極之静動而後生陽静而後生陰生此陰陽之氣
　謂之動而生静而生則有漸次也一動一静互為其
　根動而静静而動闢闔往來更無休息分陰分陽兩
　儀立焉兩儀是天地與畫卦兩儀意思又别動静如
　晝夜陰陽如東西南北分從四方去一動一静以時
　言分陰分陽以位言
因問太極圖所謂太極莫便是性否曰然此是理也問
　此理在天地間則為陰陽而生五行以化生萬物在
　人則為動静而生五常以應萬事曰動則此理行此
　動中之太極也静則此理存此静中之太極也
問太極動然後生陽則是以動為主曰纔動便生陽不
　是動了而後生這箇只得且從動上説起其實此之
　所以動又生於静上面之静又生於動此理只循環
　生去動静無端陰陽無始
周子謂五殊二實二本則一一實萬分萬一各正大小
　有定自下推而上去五行只是二氣二氣又只是一
　理自上推而下來只是此一箇理萬物分之以為體
　萬物之中又各具一理所以乾道變化各正性命然
　總又只是一箇理此理處處皆渾淪如一粒粟生為
　苖苖便生花花便結實又成粟還復本形一穂有百
　粒每粒箇箇完全又將這百粒去種又各成百粒生
　生只管不已初閒只是這一粒分去物物各有理總
　只是一箇理曰鳶飛魚躍皆理之流行發見處否曰
　固是然此叚更湏將前後文通看
或問太極圖之説曰以人身言之呼吸之氣便是陰陽
　軀體血肉便是五行其性便是理又曰其氣便是春
　夏秋冬其物便是金木水火土其理便是仁義禮智
　信
某許多説話是太極中説己盡太極便是性動静陰陽
　是心金木水火土是仁義禮智信化生萬物是萬事
　又云無極之真二五之精妙合而凝此數句甚妙是
　氣與理合而成性也
問無極而太極先生謂此五字添減一字不得而周子
　言無極之真却又不言太極曰無極之真已該得太
　極在其中真字便是太極又問太極動而生陽静而
　生陰静極復動則動復生陽静復生陰不知分陰陽
　以立兩儀在静極復動之前為復在後曰動而生陽
　静而生陰則陰陽分而兩儀立矣静極復動以後所
　以眀混闢不窮之妙
氣化是當初一箇人無種後自生出來底形生却是有
　此一箇人後乃生生不窮底
形既生矣形體陰之為也神發知矣神知陽之為也盖
　陰主翕凡斂聚成就者陰為之也陽主闢凡發暢揮
　散者陽為之也
問五性感動而善惡分曰天地之性是理也才到有陰
　陽五行處便有氣質之性於此便有昏眀厚薄之殊
　得其秀而最靈乃氣質以後事
問周子不言禮智而言中正如何曰禮智説得猶寛中
　正則切而實矣且謂之禮尚或有不中節處若謂之
　中則無過不及無非禮之禮乃節文恰好處也謂之
　智尚或有正不正若謂之正則是非端的分眀乃智
　之實也
問處之也正裁之也義處與裁字二義頗相近曰然處
　是居之裁是就此事上裁度又曰處字作居字即分
　曉
問聖人定之以中正仁義曰本無先後此四字配金木
　水火而言中有禮底道理正有智底道理如乾之元
　亨利貞元即仁亨即中利即義貞即正皆是此理至
　於主静是以正與義為體中與仁為用聖人只是主
　静自有動底道理譬如人説話也湏是先沈黙然後
　可以説話盖沈黙中便有箇言語底意思
聖人定之以中正仁義此四物常在這裏流轉然常靠
　著箇静做主若無夜則做得晝不分曉若無冬則做
　得春夏不長茂如人終日應接却歸來這裏空處少
　歇便精神較健如生物而無冬只管一向生去元氣
　也㑹竭了中仁是動正義是静通書都是恁地説如
　云禮先而樂後
問中正仁義而主静中仁是動正義是静如先生解曰
　非此心無欲而静則何以酬酢事物之變而一天下
　之動哉今於此心寂然無欲而静處欲見所謂正義
　者何以見曰只理之定體便是又曰只是那一箇定
　理在此中截然不相侵犯雖然就其中又各有動静
　如惻隠是動仁便是静羞惡是動義便是静
問又言無欲故静何也曰欲動情勝則不能静
聖人定之以中正仁義而主静正是要人静定其心自
　作主宰程子又恐只管静去遂與事物不相交涉却
　説箇敬云敬則自虚静湏是如此做工夫
太極圖首尾相因脈絡貫通首言陰陽變化之原其後
　即以人所稟受眀之自惟人也得其秀而最靈所謂
　最靈純粹至善之性也是所謂太極也形生神發則
　陽動陰静之為也五性感動則陽變陰合而生水火
　木金土之性也善惡分則成男成女之象也萬事出
　則萬物化生之義也至聖人定之以中正仁義而主
　静立人極焉則又有以得乎太極之全體而與天地
　混合而無閒矣故下又言天地日月四時鬼神四者
　無不合也
太極首言性命之源用力處却在脩吉悖凶其本則主
　於静
林問太極原始反終故知死生之説南軒解與先生解
　不同如何曰南軒説不然恐其偶思未到周子太極
　之書如易六十四卦一一有定理豪髪不差自首至
　尾只不出陰陽二端而已始處是生生之初終處是
　已定之理始有處説生已定處説死死則不復變動
　矣因舉張乖崖説斷公事以為未判底事皆屬陽己
　判之事皆屬陰以為不可改變通書無非發眀此二
　端之理
問先生謂程子不以太極圖授門人盖以未有能受之
　者然而孔門亦未嘗以此語顔曾是如何曰焉知其
　不曾説曰觀顔曾做工夫處只是切己做將去曰此
　亦何嘗不切己皆非在外乃我所固有也曰然此恐
　徒長人億度料想之見曰理㑹不得者固如此若理
　㑹得者莫非在我便可受用何億度之有
君子脩之吉小人悖之凶而今看他説這物事這機關
　一下撥轉後卒乍攔他不住聖人所以一日二日萬
　㡬兢兢業業如臨深淵如履薄氷只是大化恁地流
　行隨得是便好隨得不是便喝他不住存心養性所
　以事天也夭夀不貳脩身以俟之所以立命也所以
　昨日説西銘都相穿透
周子留下太極圖若無通書却敎人如何曉得故太極
　圖得通書而始眀
直卿云通書便可上接語孟曰比語孟較分曉精深結
　構得密語孟説得較闊
大哉乾元萬物資始誠之源也此統言一箇流行本源
　乾道變化各正性命誠之流行出來各自有箇安頓
　處如為人也是這箇誠為物也是這箇誠故曰誠斯
　立焉譬如水其出只一源及其流出來千派萬别也
　只是這箇水
㬊問舉一陰一陽之謂道以下三句是證上文否曰固
　是一陰一陽之謂道一句通證誠之源大哉乾元至
　誠斯立焉二節繼之者善又證誠之源一節成之者
　性證誠斯立焉一節
問濓溪論性自氣稟言却是上面已説太極誠不妨如
　孔子説性相近習相逺不成是不識如荀揚便不可
　曰然他已説純粹至善
直卿問利貞誠之復如先生注下言復如伏蔵先生曰
　復只是囬來這箇是周先生添這一句孔子只説乾
　道變化各正性命又曰這箇物事流行到這裏來這
　裏住著却又復從這裏做起又曰如母子相似未生
　之時母無氣不能生其子既生之後子自是子母自
　是母又曰如樹上開一花結一子未到利貞處尚是
　運下面氣去蔭他及他到利貞處自不用養又問自
　一念之萌以至於事之得其所是一事之元亨利貞
　先生應之曰他又自這裏做起所謂生生之謂易也
　是恁地又記曰氣行到這裏住著便立在這裏既立
　在這裏則又從這裏做起
誠下一章言太極之在人者
問誠五常之本同此實理於其中又分此五者之用曰
　然
問果而確果者陽決確者陰守曰此只是一事而首尾
　相應果而不確即無所守確而不果則無決二者不
　可偏廢猶陰陽不可相無也
誠無為誠實理也無為猶寂然不動也實理該貫動静
　而其本體則無為也㡬善惡㡬者動之微動則有為
　而善惡形矣誠無為則善而已動而有為則有善有
　惡
曾問誠無為㡬善惡曰誠是實理無所作為便是天命
　之謂性喜怒哀樂未發之謂中㡬者動之微微動之
　初是非善惡於此可見一念之生不是善便是惡孟
　子曰道二仁與不仁而已矣是也徳者有此五者而
　巳仁義禮智信者徳之體曰愛曰宜曰理曰通曰守
　者徳之用
濓溪言誠無為㡬善惡才誠便行其所無事而㡬有善
　惡之分於此之時宜當窮察識得是非其初有豪忽
　之微至其窮察之久漸見充越之大天然有箇道理
　開裂在那裏此㡬微之決善惡之分也若於此分眀
　則物格而知至知至而意誠意誠而心正身脩而家
　齊國治天下平如激湍水自己不得如田單火牛自
　止不住
或舉季通語通書誠無為㡬善惡與太極惟人也得其
　秀而最靈形既生矣神發知矣五性感動而善惡分
　二説似乎相背既曰無為矣如何又却有善惡之㡬
　恐是周子失照管處如何曰當寂然不動時便是誠
　無為有感而動即有善惡㡬是動處大凡人性不能
　不動但要頓放得是於其所動處頓放得是時便是
　徳愛曰仁宜曰義頓放得不是時便一切反是人性
　豈有不動但須於中分得天理人欲方是
或問有陰陽便有善惡曰陰陽五行皆善又曰陰陽之
　理皆善又曰合下只有善惡是後一截事又曰豎起
　看皆善横看後一截方有惡又曰有善惡理却皆善
徳愛曰仁(至/)守曰信徳者人之得於身者也愛宜理通
　守者徳之用仁義禮智信者徳之體理謂有條理通
　謂通逹守謂確實此三句就人身而言誠性也㡬情
　也徳兼性情而言也
性焉安焉之謂聖是就聖人性分上説發微不可見充
　周不可窮之謂神是他人見其不可測耳
問性者獨得於天如何言獨得曰此言聖人合下清眀
　完具無所虧欠此是聖人所獨得者此對了復字説
　復者已失而反其初便與聖人獨得處不同安字對
　了執字説執是執持安是自然大率周子之言秤等
　得䡖重極是合宜因問周子之學是自得於心還有
　所傳授否曰也湏有所傳授渠是陸詵壻温公涑水
　記聞載陸詵事是箇篤實長厚底人
發微不可見充周不可窮之謂神言其發也微妙而不
　可見其充也周徧而不可窮發字充字就人看如性
　焉安焉執焉復焉皆是人如此微不可見周不可窮
　却是理如此神只是聖之事非聖外又有一箇神别
　是箇地位也
問通書言神者五其義同否曰當隨所在看曰神只是
　以妙言之否曰是且説感而遂通者神也横渠謂一
　故神兩在故不測因指造化而言曰忽然在這裏又
　忽然在那裏便是神曰在人言之則如何曰知覺便
　是神觸其手則手知痛觸其足則足知痛便是神神
　應故妙
㡬善惡言衆人者也動而未形有無之閒也言聖人豪
　釐發動處此理無不見寂然不動者誠也至其微動
　處即是㡬㡬在誠神之閒
㡬雖已感却是方感之初通則直到末梢皆是通也如
　推其極到協和萬邦黎民於變時雍亦只是通也㡬
　却只在起頭一些子
通書多説㡬太極圖上却無此意曰五性感動動而未
　分者便是
安卿問誠神㡬學者當從何入曰隨處做工夫誠是存
　主處發用處是神㡬是決擇處然緊要處在㡬
動而正曰道言動而必正為道否則非也用而和曰徳
　徳有熟而不喫力之意
問性者剛柔善惡中而已曰此性便是言氣質之性四
　者之中去却兩件剛惡柔惡却又剛柔二善中擇中
　而主焉
正淳問通書注中字處引允執厥中曰此只是無過不
　及之中書傳中所言皆如此只有喜怒哀樂未發之
　中一處是以體言到中庸字亦非専言體便有無過
　不及之意
人之生不幸不聞過大不幸無恥此兩句只是一項事
　知恥是由内心以生聞過是得之於外人湏知恥方
　能過而改故恥為重
問無思本也思通用也無思而無不通為聖人不知聖
　人是有思耶無思耶曰無思而無不通是聖人必思
　而後無不通是睿時舉云聖人寂然不動是無思才
　感便通特應之耳曰聖人也不是塊然由人撥後方
　動如荘子云推而行曳而止之類只是才思便通不
　待大故地思索耳
㡬是事之端緒有端緒方有討頭處這方是用得思
問聖希天若論聖人自是與天相似了得非聖人未嘗
　自以為聖雖已至聖處而猶戒謹恐懼未嘗頃刻忘
　所法則否曰不消如此説天自是天人自是人終是
　如何得似天自是用法天眀王奉若天道建邦設都
　無非法天者大事大法天小事小法天
竇問志伊尹之志學顔子之學所謂志者便是志於行
　道否曰志伊尹之所志不是志於私大抵古人之學
　本是欲行伊尹耕於有莘之野而樂堯舜之道凡所
　以治國平天下者無一不理㑹但方處畎畝之時不
　敢言必於用耳及三聘幡然便向如此做去此是堯
　舜事業看二典之書堯舜所以卷舒作用直如此熟
　因説耿守向曾説用之則行舍之則蔵惟我與爾有
　是夫此非専為用舍行蔵凡所謂治國平天下之具
　惟夫子顔子有之用之則抱持而往不用則卷而懐
　之曰某不敢如此説若如此説即是孔顔胷次全無
　些洒落底氣象只是學得許多骨董將去治天下又
　如龜山説伊尹樂堯舜之道只是出作入息飢食渴
　飲而已即是伊尹在莘郊時全無些能解及至伐夏
　救民逐旋叫喚起來皆説得一邊事今世又有一般
　人只道飽食煖衣無外慕便如此涵養去亦不是湏
　是一一理㑹去
志伊尹之所志學顔子之所學志固是要立得大然其
　中又自有先後緩急之序致廣大而盡精微若曰未
　到伊尹田地做未得不成塊然喫飯都不思量天下
　之事若是見州郡所行事有不可人意或百姓遭酷
　虐自家寧不惻然動心若是朝夕憂慮以天下國家
　為念又那裏敎你恁地來或曰聖賢憂世之志樂天
　之誠盖有並行而不相悖者如此方得曰然便是怕
　人倒向一邊去今人若不塊然不以天下為志便又
　切切然理㑹不干己事如世間一様學問専理㑹典
　故世務便是如此古之欲眀眀徳於天下者合下學
　便是學此事既曰欲眀眀徳於天下不成只恁地空
　説裏面有㡬多工夫
問動而無動静而無静曰此説動而生陽動極而静静
　而生陰静極復動此自有箇神在其間不屬陰不屬
　陽故曰陰陽不測之謂神且如晝動夜静在晝閒神
　不與之俱動在夜閒神不與之俱静神又自是神神
　却變得晝夜晝夜却變不得神神妙萬物如説水陰
　根陽火陽根陰巳是有形象底是説粗底了又曰静
　者為主故以䝉艮終云
問動而無動静而無静神也此理如何曰譬之晝夜晝
　固是屬動然動却來管那神不得夜固是屬静静亦
　來管那神不得盖神之為物自是超然於形器之表
　貫動静而言其體常如是而已矣
混兮闢兮混言太極闢言為陰陽五行以後故末句曰
　其無窮兮言既闢之後為陰陽五行為萬物無窮盡
　也
通書論樂意極可觀首尾有條理只是淡與不淡和與
　不和
問通書注云而其制作之妙真有以得乎聲氣之元不
　知而今尚可尋究否曰今所争秖是黄鐘一宫耳這
　裏髙則都髙這裏低則都低盖難得其中耳問胡安
　定樂如何曰亦是一家
問伊川云為士必志於聖人周子乃云一為要一者無
　欲也何如曰若注釋古聖賢之書恐認當時聖賢之
　意不親切或有悮處此書乃周子自著不應有差一
　者無欲一便是無欲今試看無欲之時心豈不一又
　問比主一之敬如何曰無欲之與敬二字分眀要之
　持敬頗似費力不如無欲撇脱人只為有欲此心便
　千頭萬緒此章之言甚為緊切學者不可不知
問一是純一静虚是此心如眀鑑止水無一豪私欲填
　於其中故其動也無非從天理流出無一豪私欲撓
　之静虛是體動直是用曰也是如此静虛易看動直
　難看静虚只是伊川云中有主則虚虚則邪不能入
　是也若物來奪之則實實則暗暗則塞動直只是其
　動也更無所礙若少有私欲便礙便曲要恁地做又
　不要恁地做便是有窒礙便不是直曲則私私則狹
問聖學章一者是表裏俱一純徹無二少有纖豪私欲
　便二矣内一則静虚外一則動直而眀通公溥則又
　無時不一也一者此心渾然太極之體無欲者心體
　粹然無極之真静虚者體之未發豁然絶無一物之
　累陰之性也動直者用之流行坦然由中道而出陽
　之情也眀屬火通屬木公屬金溥屬水眀通則静極
　而動陰生陽也公溥則動極而静陽生陰也而無欲
　者又所以貫動静眀通公溥而統於一則終始表裏
　一太極也不審是否曰只四象分得未是此界兩邊
　説眀屬静邊通屬動邊公屬動邊溥屬静邊眀是貞
　屬水通是元屬木公是亨屬火溥是利屬金只恁地
　循環去眀是萬物収歛醒定在這裏通是萬物初發
　逹公是萬物齊盛溥是秋來萬物溥徧成遂各自分
　去所謂各正性命曰在人言之則如何曰眀是曉得
　事物通是透徹無窒礙公是正無偏陂溥是溥徧萬
　事便各有箇理去直卿曰通者眀之極溥者公之極
　曰亦是
彰言道之顯微言道之隠匪靈弗瑩言彰與微湏靈乃
　能了然照見無滯礙也此三句是言理别一本靈作
　虚義短剛善剛惡柔亦如之中焉止矣此三句言性
　二氣五行以下並言命實是實理
厥彰厥微只是説理有大小精粗如人事中自有難曉
　底道理如君仁臣忠父慈子孝此理甚顯然若陰陽
　性命鬼神往來則不亦微乎
鄭問理性命章何以下分字曰不是割成片去只如月
　映萬川相似
萬一各正小大有定言萬箇是一箇一箇是萬箇盖體
　統是一太極然又一物各具一太極所謂萬一各正
　猶言各正性命也
㬊問五殊二實一段先生説了又云中庸如天之無不
　覆幬地之無不持載止是一箇大底包在中閒又有
　四時錯行日月代眀自有細小去處道並行而不相
　悖萬物並育而不相害並行並育便是那天地覆載
　不相悖不相害便是那錯行代眀底小徳川流是説
　小細底大徳敦化是那大底大底包小底小底分大
　底千五百年閒不知人如何讀這箇都似不理㑹得
　這道理又云一實萬分萬一各正便是理一分殊處
問理性命章注云自其本而之末則一理之實而萬物
　分之以為體故萬物各有一太極如此則是太極有
　分裂乎曰本只是一太極而萬物各有稟受又自各
　全具一太極耳如月在天只一而已及散在江湖則
　隨處而見不可謂月巳分也
問顔子能化而齊曰此與大而化之之化異但言消化
　却富貴貧賤之念方能齊齊亦一之意
杜斿問濓溪言道至貴者不一而足曰周先生是見世
　閒愚輩為外物所揺動如墮在火坑中不忍見他故
　如是説不一世人心不在殻子裏如發狂相似只是
　自不覺
問極重不可反識其重而亟反之可也曰是説天下之
　勢如秦至始皇強大六國便不可敵東漢之末宦官
　權重便不可除紹興初只斬陳少陽便成江左之勢
　極重則反之也難識其重之機而反之則易
文所以載道一章之大意輪轅飾而人弗庸徒飾也言
　有載道之文而人弗用也況虛車乎此不載道之文
　也自篤其實至行而不逺是輪轅飾而人庸之者也
　自不賢者至強之不從也是弗庸者也自不知務道
　徳至藝而已虚車也
或問發聖人之藴敎萬世無窮者顔子也曰夫子之道
　如天惟顔子盡得之夫子許多大意思盡在顔子身
　上發見譬如天地生一瑞物即此物上盡可以見天
　地純粹之氣謂之發者乃亦足以發之發不必待顔
　子言然後謂之發也
精謂心之精微也藴謂徳所藴蓄也
聖人之藴因卦以發易本未有許多道理因此卦遂將
　許多道理撘在上面所謂因卦以發者也
問聖人之精聖人之藴曰精是精微之意藴是包許多
　道理又問伏羲始畫而其藴亦已發見於此否曰謂
　之已具於此則可謂之已發見於此則不可方其初
　畫也未有乾四徳意思到孔子始推出來然文王孔
　子雖能推出意思而其道理亦不出伏羲始畫之中
　故謂之藴藴如衣敝緼袍之緼是包得在裏面(饒錄/云方)
　(其初畫出來未有今易中許多事到文王/孔子足得出來而其理亦不外乎始畫)
精是聖人本意藴是偏旁帶來道理如春秋聖人本意
　只是載那事要見世變禮樂征伐自諸侯出臣弑其
　君子弑其父如此而已就那事上見得是非羙惡曲
　折便是因卦以發底如易有太極是生兩儀兩儀生
　四象四象生八卦是聖人本意底如文王繫辭等孔
　子之言皆是因而發底不可一例作重看
乾乾不息者體日往月來寒往暑來者用有體則有用
　有用則有體不可分先後説
第一句言乾乾不息第二句言損第三句言益者盖以
　解第一句若要不息湏著去忿慾而有所遷改中乾
　之用其善是其字疑是莫字盖與下兩句相對若只
　是其字則無義理説不通
問此章前面懲忿窒慾遷善改過皆是自脩底事後面
　忽説動者何故曰所謂懲忿窒慾遷善改過皆是動
　上有這般過失湏於方動之時審之方無凶悔吝所
　以再説箇動
問止非為也為不止矣何謂也曰止便不作為作為便
　不是止曰止是以心言否曰是淳舉易傳内欲不萌
　外物不接曰即是這止(以上語類/八十五條)
盖嘗竊謂先生之言其髙極乎無極太極之妙而其實
　不離乎日用之閒其幽探乎陰陽五行造化之賾而
　其實不離乎仁義禮智剛柔善惡之際其體用之一
　源顯微之無閒秦漢以下誠未有臻斯理者而其實
　則不外乎六經論語中庸大學七篇之所傳也盖其
　所謂太極云者合天地萬物之理而一名之耳以其
　無器與形而天地萬物之理無不在是故曰無極而
　太極以其具天地萬物之理而無器與形故曰太極
　本無極也是豈離乎生民日用之常而自為一物哉
　其為陰陽五行造化之賾者固此理也其為仁義禮
　智剛柔善惡者亦此理也性此理而安焉者聖也復
　此理而執焉者賢也自堯舜以來至於孔孟其所以
　相傳之説豈有一言以易此哉顧孟氏既沒而諸儒
　之智不足以及此是以世之學者茫然莫知所適髙
　則放於虚無寂滅之外卑則溺於雜博華靡之中自
　以為道固如是而莫或知其非也及先生出始發眀
　之以傳於程氏而其流遂及於天下天下之學者於
　是始知聖賢之所以相傳之實乃出於此而有以用
　其力焉此先生之敎所以繼往聖開來學而大有功
　於斯世也(隆興府學濓/溪先生祠記)
先生之精立圖以示先生之藴因圖以發而其所謂無
　極而太極云者又一圖之綱領所以眀夫道之未始
　有物而實為萬物之根柢也夫豈以為太極之上復
　有所謂無極者哉近世讀者不足以識此而或妄議
　之既以為先生病史氏之傳先生者乃増其語曰自
　無極而為太極則又無所依据而重以病夫先生故
　某嘗欲援故相蘇公請刋國史草頭木脚之比以正
　其失(邵州州學濓/溪先生祠記)
天地之閒只有動静兩端循環不巳更無餘事此之謂
　易而其動其静則必有所以動静之理焉是則所謂
　太極者也聖人既指其實而名之周子又為之圖以
　象之其所以發眀表著可謂無餘藴矣原極之所以
　得名盖取樞極之義聖人謂之太極者所以指夫天
　地萬物之根也周子因之而又謂之無極者所以著
　夫無聲無臭之妙也然而無極而太極太極本無極
　則非無極之後别生太極而太極之上先有無極也
　又曰五行陰陽陰陽太極則非太極之後别生二五
　而二五之上先有太極也以至於成男成女化生萬
　物而無極之妙盖未始不在是焉此一圖之綱領大
　易之遺意與老子所謂物生於有有生於無而以造
　化為真有始終者正南北矣來諭乃欲一之所以於
　此圖之説多所乖礙而不得其理也(荅楊/子直)
先天乃伏羲本圖非康節所自作雖無言語而所該甚
　廣凡今易中一字一義無不自其中流出者太極却
　是濓溪自作發眀易中大概綱領意思而已故論其
　格局則太極不如先天之大而詳論其義理則先天
　不如太極之精而約盖合下規模不同而太極終在
　先天範圍之内又不若彼之自然不假思慮安排也
　若以數言之則先天之數自一而二自二而四自四
　而八以為八卦太極之數亦自一而二(剛/柔)自二而四
　(剛善剛惡/柔善柔惡)遂加其一(中/)以為五行而遂下及於萬物
　盖物理本同而象數亦無二致但推得有大小詳畧
　耳(荅黄/直卿)
伏承示諭太極西銘之失備悉指意然二書之説從前
　不敢䡖議非是從人脚根依他門户却是反覆看來
　道理實是如此别未有開口處所以信之不疑而妄
　以己見輒為之説正恐未能盡發其奥而反以累之
　豈敢自謂有扶掖之功哉今詳來敎及省從前所論
　却恐長者從初便忽其言不曾致思只以自家所見
　道理為是不知却元來未到他地位而便以己見䡖
　肆抵排也今亦不暇細論只如太極篇首一句最是
　長者所深排然殊不知不言無極則太極同於一物
　而不足為萬化之根不言太極則無極淪於空寂而
　不能為萬化之根只此一句便見其下語精密微妙
　無窮而向下所説許多道理條貫脈絡井井不亂只
　今便在目前而亙古亙今攧撲不破只恐自家見得
　未曾如此分眀直截則其所可疑者乃在此而不在
　彼也至於西銘之説猶更分眀今亦且以首句論之
　人之一身固是父母所生然父母之所以為父母者
　即是乾坤若以父母而言則一物各一父母若以乾
　坤而言則萬物同一父母矣萬物既同一父母則吾
　體之所以為體者豈非天地之塞吾性之所以為性
　者豈非天地之帥哉古之君子惟其見得道理真實
　如此所以親親而仁民仁民而愛物推其所為以至
　於能以天下為一家中國為一人而非意之也今若
　必謂人物只是父母所生更與乾坤都無干涉其所
　以有取於西銘者但取其姑為宏闊廣大之言以形
　容仁體而破有我之私而已則是所謂仁體者全是
　虚名初無實體而小己之私却是實理合有分别聖
　賢於此却初不見義理只見利害而妄以己意造作
　言語以増飾其所無破壊其所有也若果如此則其
　立言之失膠固二字豈足以盡之而又何足以破人
　之梏於一己之私哉大抵古之聖賢千言萬語只是
　要人眀得此理此理既眀則不務立論而所言無非
　義理之言不務正行而所行無非義理之實無有初
　無此理而姑為此言以救時俗之弊者不知子静相
　㑹曾以此話子細商量否(荅陸/子羙)
前書誨諭之悉敢不承敎所謂古之聖賢惟理是視言
　當於理雖婦人孺子有所不棄或乖理致雖出古書
　不敢盡信此論甚當非世儒淺見所及也但某竊謂
　言不難擇而理未易眀若於理實有所見則於人言
　之是非不翅黑白之易辨固不待訊其人之賢否而
　為去取不幸而吾之所謂理者或但出於一己之私
　見則恐其所取舍未足以為羣言之折衷也況理既
　未眀則於人之言恐亦未免有未盡其意者又安可
　以遽絀古書為不足信而直任胷臆之所裁乎來書
　反復其於無極太極之辨詳矣然以某觀之伏羲作
　易自一畫以下文王演易自乾元以下皆未嘗言太
　極也而孔子言之孔子贊易自太極以下未嘗言無
　極也而周子言之夫先聖後聖豈不同條而共貫哉
　若於此有以灼然實見太極之真體則知不言者不
　為少而言之者不為多矣何至若此之紛紛哉今既
　不然則吾之所謂理者恐其未足以為羣言之折衷
　又況於人之言有所不盡者又非一二而已乎既䝉
　不鄙而敎之某亦不敢不盡其愚也且夫大傳之太
　極者何也即兩儀四象八卦之理具於三者之先而
　藴於三者之内者也聖人之意正以其究竟至極無
　名可名故特謂之太極猶曰舉天下之至極無以加
　此云爾初不以其中而命之也至如北極之極屋極
　之極皇極之極民極之極諸儒雖有解為中者盖以
　此物之極常在此物之中非指極字而訓之以中也
　極者至極而已以有形者言之則其四方八面合輳
　将來到此築底更無去處從此推出四方八面都無
　向背一切停匀故謂之極耳後人以其居中而能應
　四外故指其處而以中言之非以其義為可訓中也
　至於太極則又初無形象方所之可言但以此理至
　極而謂之極耳今乃以中名之則是所謂理有未眀
　而不能盡乎人言之意者一也通書理性命章其首
　二句言理次三句言性次八句言命故其章内無此
　三字而特以三字名其章以表之則章内之言固已
　各有所屬矣盖其所謂靈所謂一者乃為太極而所
　謂中者乃氣稟之得中與剛善剛惡柔善柔惡者為
　五性而屬乎五行初未嘗以是為太極也且曰中焉
　止矣而又下屬於二氣五行化生萬物之云是亦復
　成何等文字義理乎今來諭乃指其中者為太極而
　屬之下文則又理有未眀而不能盡乎人言之意者
　二也若論無極二字乃是周子灼見道體迥出常情
　不顧旁人是非不計自己得失勇往直前説出人不
　敢説底道理令後之學者曉然見得太極之妙不屬
　有無不落方體若於此看得破方見得此老真得千
　聖以來不傳之秘非但架屋上之屋疊牀上之牀而
　巳也今必以為未然是又理有未眀而不能盡人言
　之意者三也至於太極既曰形而上者謂之道矣而
　又曰一陰一陽之謂道此豈真以陰陽為形而上者
　哉正所以見一陰一陽雖屬形器然其所以一陰而
　一陽者是乃道體之所為也故語道體之至極則謂
　之太極語太極之流行則謂之道雖有二名初無兩
　體周子所以謂之無極正以其無方所無形狀以為
　在無物之前而未嘗不立於有物之後以為在陰陽
　之外而未嘗不行乎陰陽之中以為通貫全體無乎
　不在則又初無聲臭影響之可言也今乃深詆無極
　之不然則是以太極為有形狀有方所矣直以陰陽
　為形而上者則又昧於道器之分矣又於形而上者
　之上復有況太極乎之語則是又以道上别有一物
　為太極矣此又理有未眀而不能盡乎人言之意者
　四也至某前書所謂不言無極則太極同於一物而
　不足為萬化根本不言太極則無極淪於空寂而不
　能為萬化根本乃是推本周子之意以為當時若不
　如此兩下説破則讀者錯認語意必有偏見之病聞
　人説有即謂之實有見人説無即謂之真無耳自謂
　如此説得周子之意巳是大煞分眀只恐知道者厭
　其漏洩之過甚不謂如老兄者乃猶以為未穏而難
　曉也請以某書上下文意詳之豈謂太極可以人言
　而為加損者哉是又理有未眀而不能盡乎人言之
　意者五也來書又謂大傳眀言易有太極今乃言無
　何耶此尤非所望於髙眀者今夏因與人言易其人
　之論正如此當時對之不覺失笑遂至被劾彼俗儒
　膠固隨語生解不足深怪老兄平日自視為如何而
　亦為此言耶老兄且謂大傳之所謂有果如兩儀四
　象八卦之有定位天地五行萬物之有常形耶周子
　之所謂無是果虛空斷滅都無生物之理耶此又理
　有未眀而不能盡乎人言之意者六也老子復歸於
　無極無極乃無窮之義如莊生入無窮之門以遊無
　極之野云爾非若周子所言之意也今乃引之而謂
　周子之言實出乎彼此又理有未眀而不能盡乎人
　言之意者七也髙眀之學超出方外固未易以世閒
　言語論量意見測度今且以愚見執方論之則其未
　合有如前所陳者亦欲奉報又恐徒為紛紛重使世
　俗觀笑既而思之若遂不言則恐學者終無所取正
　較是二者寧可見笑於今人不可得罪於後世是以
　終不獲已而竟陳之(荅陸/子静)
來書云人能𢎞道(止/)敢悉布之某桉此段規模宏大而
　指意精切如曰雖自謂其理已眀安知非私見蔽説
　及引大舜善與人同等語尤為的當某雖至愚敢不
　承敎但所謂莫知其非歸於一是者未知果安所決
　區區於此亦願眀者有以深察而實踐其言也○來
　書云尊兄未嘗(止/)固自不同也某亦謂老兄正為未
　識太極之本無極而有其體故必以中訓極而又以
　陰陽為形而上者之道虚見之與實見其言果不同
　也○來書云老氏以無(止/)諱也某詳老氏之言有無
　以有無為二周子之言有無以有無為一正如南北
　水火之相反更請子細著眼未可容易譏評也○來
　書云此理乃(止/)子矣更請詳看某前書曾有無理二
　字否○來書云極亦此(止/)極哉某謂極是名此理之
　至極中是狀此理之不偏雖然同是此理然其名義
　各有攸當雖聖賢言之亦未嘗敢有所差互也若皇
　極之極民極之極乃為標凖之意猶曰立於此而示
　於彼使其有所向望而取正焉爾非以其中而命之
　也立我烝民立與粒通即書所謂烝民乃粒莫匪爾
　極則爾指后稷而言盖曰使我衆人皆得粒食莫非
　爾后稷之所立者是望耳爾字不指天地極字亦非
　指所受之中中者天下之大本乃以喜怒哀樂之未
　發此理渾然無所偏倚而言太極固無偏倚而為萬
　化之本然其得名自為至極之極而兼有標凖之義
　初不以中而得名也○來書云以極為中(止/)理乎老
　兄自以中訓極某未嘗以形訓極也今若此言則是
　已不曉文義而謂他人亦不曉也請更詳之○來書
　云大學文言皆言知至某詳知至二字雖同而在大
　學則知為實字至為虚字兩字上重而下䡖盖曰心
　之所知無不到耳在文言則知為虚字至為實字兩
　字上䡖而下重盖曰有以知其所當至之地耳兩義
　既自不同而與太極之為至極者又皆不相似請更
　詳之○來書云直以陰陽為形器(止/)道器之分哉若
　以陰陽為形而上者則形而下者復是何物更請見
　敎若某愚見與其所聞則曰凡有形有象者皆器也
　其所以為是器之理者則道也如是則來書所謂始
　終晦眀竒耦之屬皆陰陽所為之器獨其所以為是
　器之理如目之眀耳之聰父之慈子之孝乃為道耳
　如此分别似差眀白不知尊意以為如何○來書云
　通書曰(止/)類此某謂周子言中而以和字釋之又曰
　中節又曰逹道彼非不識字者而其言顯與中庸相
　戾則亦必有説矣盖此中字是就氣稟發用而言其
　無過不及處耳非直指本體未發無所偏倚者而言
　也豈可以此而訓極為中也哉來書引經必盡全章
　雖煩不厭而所引通書乃獨截自中焉止矣而下此
　安得為不誤老兄本自不信周子政使誤引通書亦
　未為害何必諱此小失而反為不改之過乎○來書
　云大傳(止/)孰古某謂大傳洪範詩禮皆言極而巳未
　嘗謂極為中也先儒以此極處常在物之中央而為
　四方之所面内而取正故因以中釋之盖亦未為甚
　失而後人遂直以極為中則又不識先儒之本意矣
　爾雅乃是纂集古今諸儒訓詁以成書其閒盖亦不
　能無誤不足据以為古又況其閒但有以極訓至以
　殷齊訓中初未嘗以極為中乎○來書云又謂周子
　(止/)道耳某謂無極而太極猶曰莫之為而為莫之致
　而至又如曰無為之為皆語勢之當然非謂别有一
　物也其意則固若曰非如皇極民極屋極之有方所
　形象而但有此理之至極耳若曉此意則於聖門有
　何違叛而不肯道乎上天之載是就有中説無無極
　而太極是就無中説有若實見得即説有説無或先
　或後都無妨礙今必如此拘泥強生分别曾謂不尚
　空言専務事實而反如此乎○來書云夫乾(止/)自反
　也某謂太極固未嘗隠於人然人之識太極者則少
　矣往往只是於禪學中認得箇昭昭靈靈能作用底
　便謂此是太極而不知所謂太極乃天地萬物本然
　之理亘古亘今攧撲不破者也迥出常情等語只是
　俗談即非禪家所能専有不應儒者反當囬避況今
　雖偶然道著而其所見所説即非禪家道理非如他
　人陰實祖用其説而改頭換面陽諱其所自來也如
　曰私其説以自妙而又秘之又曰寄此以神其姦又
　曰繫絆多少好氣質底學者則恐世閒自有此人可
　當此語某雖無狀自省得與此語不相似也○某已
　具此而細看其閒亦尚有説未盡處大抵老兄昆仲
　同立此論而其所以立論之意不同子羙尊兄自是
　天資質實重厚當時看得此理有未盡處不能子細
　推究便立議論因而自信太過遂不可囬見雖有病
　意實無他老兄却是先立一説務要突過有若子貢
　以上更不數近世周程諸公故於其言不問是非一
　例吹毛求疵須要討不是處正使説得十分無病此
　意却先不好了況其言之粗率又不能無病乎夫子
　之聖固非以多學而得之然觀其好古敏求實亦未
　嘗不多學但其中自有一以貫之處耳若只如此空
　疎杜撰則雖有一而無可貫矣又何足以為孔子乎
　顔曾所以獨得聖學之傳正為其博文約禮足目俱
　到亦不是只如此空疎杜撰也子貢雖未得承道統
　然其所知似亦不在今人之後但未有禪學可改換
　耳周程之生時世雖在孟子之下然其道則有不約
　而合者反覆來書竊恐老兄於其所言多有未解者
　恐皆未可遽以顔曾自處而䡖之也顔子以能問於
　不能以多問於寡有若無實若虚犯而不校曾子三
　省其身惟恐謀之不忠交之不信傳之不習其智之
　崇如彼其禮之卑如此豈有一豪自滿自足強辯取
　勝之心乎來書之意所以見敎者甚至而其末乃有
　若猶有疑不憚下敎之言某固不敢當此然區區鄙
　見亦不敢不為老兄傾倒也不審尊意以為如何如
　曰未然則我日斯邁而月斯征各尊所聞各行所知
　亦可矣無復可望於必同也言及於此悚息之深千
　萬幸察(荅陸/子静)
太極中正仁義之説若謂四者皆有動静則周子於此
　更列四者之目為剩語矣但熟翫四者指意自有動
　静其於道理極是分眀盖此四字便是元亨利貞四
　字(仁元中亨/義利正貞)元亨利貞一通一復豈得為無動静乎
　近日深翫此理覺得一語黙一起居無非太極之妙
　正不須以分别為嫌也(荅張/敬夫)
動静無端陰陽無始天道也始於陽成於陰本於静流
　於動者人道也然陽復本於陰静復根於動其動静
　亦無端其陰陽亦無始則人盖未始離乎天而天亦
　未始離乎人也○元亨誠之通動也利貞誠之復静
　也元者動之端也本乎静貞者静之質也著乎動一
　動一静循環無窮而貞也者萬物之所以成終而成
　始者也故人雖不能不動而立人極者必主乎静惟
　主乎静則其著乎動也無不中節而不失其本然之
　静矣○静者性之所以立也動者命之所以行也然
　其實則静亦動之息耳故一動一静皆命之行而行
　乎動静者乃性之真也故曰天命之謂性○情之未
　發者性也是乃所謂中也天下之大本也性之已發
　者情也其皆中節則所謂和也天下之逹道也皆天
　理之自然也妙性情之徳者心也所以致中和立大
　本而行逹道者也天理之主宰也○静而無不該者
　性之所以為中也寂然不動者也動而無不中者情
　之發而得其正也感而遂通者也静而常覺動而常
　止者心之妙也寂而感感而寂者也(太極/説)
問周子曰誠無為㡬善惡此眀人心未發之體而指其
　已發之端盖欲學者致察於萌動之微知所決擇而
　去取之以不失乎本然之體而已或疑之以謂有類
　於胡子同體而異用之云者遂妄以意揣量為圖如
　後
　
　
　
　善惡雖相對當分賔主天理人欲雖分派必省宗孽
　自誠之動而之善則如木之自本而幹自幹而末上
　下相達者則道心之發見天理之流行此心之本主
　而誠之正宗也其或旁榮側秀若寄生龎贅者此雖
　亦誠之動則人心之發見而私欲之流行所謂惡也
　非心之固有盖客寓也非誠之正宗盖庶孽也茍辨
　之不早擇之不精則客或乘主孽或代宗矣學者能
　於萌動㡬微之閒而察其所發之向背凡其直出者
　為天理旁出者為人欲直出者為善旁出者為惡直
　出者固有旁出者横生直出者有本旁出者無源直
　出者順旁出者逆直出者正旁出者邪而吾於直出
　者利導之旁出者遏絶之功力既至則此心之發自
　然出於一途而保有天命矣於此可以見未發之前
　有善無惡而程子所謂不是性中元有此兩物相對
　而生又曰凡言善惡皆先善而後惡盖謂此也若以
　善惡為東西相對彼此角立則是天理人欲同出一
　源未發之前已具此兩端所謂天命之謂性亦甚汙
　雜矣此胡氏同體異用之意也曰此説得之而圖子
　有病已畧改定更詳之(荅趙/致道)
來諭謂動静之外别有不與動對之静不與静對之動
　此則尤所未喻動静二字相為對待不能相無乃天
　理之自然非人力之所能為也若不與動對則不名
　為静不與静對則亦不名為動矣但衆人之動則流
　於動而無静衆人之静則淪於静而無動此周子所
　　謂物則不通者也惟聖人無人欲之私而全乎天理
　　是以其動也静之理未嘗亡其静也動之機未嘗息
　　此周子所謂神妙萬物者也然而必曰主静云者盖
　　以其相資之勢言之則動有資於静而静無資於動
　　如乾不専一則不能直遂坤不翕聚則不能發散龍
　　蛇不蟄則無以奮尺蠖不屈則無以伸亦天理之必
　　然也(荅胡廣仲○以/上文集十一條)
　
　
　
　
　
　
　
　
御纂朱子全書卷五十二
　欽定四庫全書
御纂朱子全書卷五十三
　　道統二
　　　程子
　明道當初想眀得煞容易便無那渣滓只一再見濓溪
　　當時又不似而今有許多言語出來不是他天資髙
　　見得易如何便眀得徳眀問遺書中載眀道語便自
　　然灑落眀快曰自是他見得容易伊川易傳却只管
　　脩改晩年方出其書若使眀道作想無許多事(以下/論眀)
　　(道/)
　或問明道五十年猶不忘遊獵之心曰人當以此自㸃
　　檢湏見得眀道氣質如此至五十年猶不能忘在我
　　者當益加操守方是不可以此自恕(以上語/類二條)
　眀道言當與元豐大臣共政此事昨來已嘗論之然亦
　　有未盡今詳此事乃是聖賢之用義理之正非姑為
　　權譎茍以濟事於一時也蓋伊川氣象自與眀道不
　同而其論變化人材亦有此意(見外書胡/氏所記)易傳於睽
　之初爻亦有不絶小人之説足見此事自是正理當
　然非權譎之私也然亦湏有眀道如此廣大規模和
　平氣象而其誠心昭著足以感人然後有以盡其用
　耳常人之心既不足以窺測此理又無此等力量自
　是信不及設有信者又不免以權譎利害之心為之
　則其悖理而速禍也為尤甚矣此今之君子所以不
　能無疑於眀道之言也(胡氏所記尹氏亦疑之豈所/謂未可與權者耶○荅呂伯)
　(恭/)
别紙所諭邵氏所記仐只入外書不入行狀所疑小人
　不可共事固然然堯不誅四凶伊尹五就桀孔子行
　乎季孫惟聖人有此作用而眀道或庻幾焉觀其所
　在為政而上下響應論新法而荆公不怒同列異意
　者亦稱其賢此等事類非常人所及所謂元豐大臣
　當與共事蓋實見其可而有是言非傳聞之誤也然
　力量未至此而欲學之則誤矣(荅張/敬夫)
先生之學自其大者而言之則其所謂考諸前聖而不
　謬百世以俟後聖而不惑者蓋不待言而喩自其小
　者而言之則上元之政於先生之逺者大者又懼其
　未足以稱揚也吾何言哉於是伏而思之先生之學
　固髙且逺矣然其教人之法循循有序而嘗病世之
　學者捨近求逺處下窺髙所以輕自大而卒無得焉
　則世之徒悦其大者有所不察也上元之政誠若狹
　而近矣然其言有曰一命之士茍存心於愛物於人
　必有所濟則其中之所存者又烏得以大小而議之
　哉(建康府學明道先生祠/記○以上文集三條)
竇問前輩多言伊川似孟子曰不然伊川謹嚴雖大故
　以天下自任其實不似孟子放脚放手孟子不及顔
　子顔子常自以為不足(以下論/伊川)
伊川説話如今看來中閒寜無小小不同只是大綱統
　體説得極善如性即理也一語直自孔子後惟是伊
　川説得盡這一句便是千萬世説性之根基理是箇
　公共底物事不觧㑹不善人做不是自是失了性却
　不是壊了著脩
東坡見伊川主司馬公之喪譏其父在何以學得喪禮
　如此然後人遂為伊川解説道伊川先丁母艱也不
　消如此人自少讀書如禮記儀禮便都已理㑹了古
　人謂居喪讀喪禮亦平時理㑹了到這時更把來溫
　審不是方理㑹(以上語/類三條)
先生名頤字正叔眀道先生之弟也(眀道生於眀道元/年壬申伊川生於)
　(眀道二/年癸酉)幼有髙識非禮不動(見語/録)年十四五與明道
　同受學於舂陵周茂叔先生(見哲宗徽/宗實録)皇祐二年年
　十八上書闕下勸仁宗以王道為心生靈為念黜世
　俗之論期非常之功且乞召對面陳所學不報閒遊
　太學時海陵胡翼之先生方主敎導嘗以顔子所好何
　學論試諸生得先生所試大驚即延見處以學職(見文/集)呂
　希哲原明與先生鄰齋首以師禮事焉旣而四方之
　士從游者日益衆(見呂氏/童䝉訓)舉進士嘉祐四年廷試報
　罷遂不復試太中公屢當得任子㤙輒推與族人(見/涪)
　(陵記/義録)治平熙寜閒近臣屢薦自以為學不足不願仕
　也(見文集又按呂申公家傳云公判太學命衆博士/即先生之居敦請為太學正先生固辭公即命駕)
　(過之又雜記治平三年九月公知蔡州将行言曰伏/見南省進士程頤年三十有四特立之操出羣之姿)
　(嘉祐四年已與殿試自後絶意進取徃來太學諸生/願得以為師臣方領國子監親徃敦請卒不能屈臣)
　(嘗與之語洞明經術通古今治亂之要實有經世濟/物之才非同迂士曲儒徒有偏長使在朝廷必為國)
　(器伏望特以不次旌用眀道行状云神宗嘗使推擇/人材先生擇人材薦數十人以父表弟張載曁弟頤)
　(為稱/首)元豐八年哲宗嗣位門下侍郎司馬公光尚書
　左丞呂公公著及西京留守韓公絳上其行義於朝
　(見哲宗徽宗實録案溫公集與呂申公同薦劄子曰/臣等竊見河南處士程頤力學好古家貧守節言必)
　(忠信動遵禮義年踰五十不求仕進真儒者之髙蹈/聖世之逸民伏望特加召命擢以不次足以矜式士)
　(類俾益風化又按胡文定公文集云是時諫官朱光/庭又言頤道徳純備學問淵博材資勁正有中立不)
　(倚之風識慮明徹至知幾其神之妙言行相顧而無/擇仁義在躬而不矜若用斯人俾當勸講必能輔養)
　(聖徳啟道天聰一正君心為天下福又謂頤究先王/之蘊逹當世之務乃天民之先覺聖代之真儒俾之)
　(日侍經筵足以發揚聖訓兼掌學教足以丕變斯文/又祖宗時起陳摶种放髙風素節聞於天下揆頤之)
　(賢摶放未必能過之頤之道則有摶放所不及知者/觀其所學真得聖人之傳致思力行非一日之積有)
　(經天緯地之才有制禮作樂之具乞訪問其至言正/論所以平治天下之道又謂頤以言乎道則貫徹三)
　(才而無一豪之為閒以言乎徳則幷包衆羙而無一/善之或遺以言乎學則博通古今而無一物之不知)
　(以言乎才則開物成務而無一理之不總是以聖人/之道至此而傳況當天子進學之初若俾真儒得率)
　(經席豈/不盛哉)十一月丁巳授汝州團練推官西京國子監
　教授(見實/録)先生再辭尋召赴闕元祐元年三月至京
　師(王巖叟奏云伏見程頤學極聖又之精微行全君/子之純粹早與其兄顥俱以徳名顯於時陛下復)
　(起頤而用之頤趨召以來待詔闕下四方俊乂莫不/翹首鄉風以觀朝廷所以待之者如何處之者當否)
　(而将議焉則陛下此舉繫天下之心臣願陛下加所/以待之之禮擇所以處之之方而使髙賢得為陛下)
　(盡其用則所得不獨頤一人而已四海潛/光隠徳之士皆将相招而為朝廷出矣)除宣徳郎
　秘書省校書郎先生辭曰祖宗時布衣被召自有故
　事今臣未得入見未敢祗命(王巖叟奏云臣伏聞聖/恩特除程頤京官仍與)
　(校書郎足以見陛下優禮髙賢而使天下之人歸心/於盛徳也然臣區區之誠尚有以為陛下言者願陛)
　(下一召見之試以一言問為國之要陛下至眀遂可/自觀其人臣以頤抱道養徳之日久而潛神積慮之)
　(功深静而閲天下之義理者多必有嘉言以新聖聽/此臣所以區區而進頤然非為頤也欲成陛下之美)
　(耳陛下一見而後命之以官則頤當之而無/愧陛下與之而不悔授受之閒兩得之矣)於是召
　對太皇太后面諭将以為崇政殿説書先生辭不獲
　始受西監之命且上奏論經筵三事其一以上富於
　春秋輔養為急宜選賢徳以備講官因使陪侍宿直
　陳説道義所以涵養氣質薰陶徳性其二請上左右
　内侍之人皆選老成厚重之人不使侈靡之物淺俗
　之言接於耳目仍置經筵祗應内臣十人使伺上在
　宫中動息以語講官其或小有違失得以隨事規諫
　其三請令講官坐講以飬人主尊儒重道之心寅畏
　祗懼之徳而曰若言可行敢不就職如不可用願聽
　其辭(劄子三道見文集又按劉忠肅公文集有章疏/論先生辭卑居尊未被命而先論事為非是蓋)
　(不知先生出處語黙/之際其義固己精矣)既而命下以通直郎充崇政殿
　説書(見實/録)先生再辭而後受命四月例以暑熱罷講
　先生奏言輔導少主不宜疎畧如此乞令講官以六
　參日上殿問起居因得從容納誨以輔上徳(見文/集)五
　月差同孫覺顧臨及國子監長貳看詳國子監條制
　(見實/録)先生所定大槩以為學校禮義相先之地而月
　使之爭殊非教養之道請改試為課有所未至則學
　官召而教之更不考定髙下制尊賢堂以延天下道
　徳之士鐫觧額以去利誘省繁文以專委任勵行檢
　以厚風教及置待賔吏師齋立觀光法如是者亦數
　十條(見文集舊實録云禮部尚書胡宗愈謂先帝聚/士以學教人以經三舍科條固己精密宜一切)
　(仍舊因是深詆先生/謂不宜使在朝廷)六月上疏太皇太后言今日至
　大至急為宗社生靈長乆之計惟是輔養上徳而輔
　養之道非徒渉書史覽古今而已要使跬歩不離正
　人乃可以涵養薰陶成就聖徳今閒日一講觧釋數
　行為益既少又自四月罷講直至中秋不接儒臣殆
　非古人旦夕承弼之意請俟初秋即令講官輪日入
　侍陳説義理仍選臣僚家十一二歳子弟三人侍上
　習業且以邇英廹隘暑熱恐於上體非宜而講日宰
　臣史官皆入使上不得舒㤗悦懌請自今一月再講
　於崇政殿然後宰臣史官入侍餘日講於延和殿則
　後楹垂簾而太皇太后時一臨之不惟省察主上進
　業其於后徳未必無補且使講官欲有所言易以上
　逹所繫尤大又講讀官例兼他職請亦罷之使得積
　誠意以感上心皆不報八月差兼判登聞鼔院先生
　引前説且言入談道徳出領訴訟非用人之體再辭
　不受(見文集楊時日仕道與禄仕不同常夷甫以布/衣入朝神宗欲優其禄令兼數局如鼓院染院)
　(之數夷甫一切受之及伊川先生為講官朝廷亦欲/使兼他職則固辭蓋前日所以不仕者為道也則今)
　(日之仕湏其官足以行道乃可受不然是茍禄也然/後世道學不眀君子辭受取舍人鮮知之故常公之)
　(受人不以為非而先生/之辭人亦不以為是也)二年又上疏論延和講讀垂
　簾事且乞時召講官至簾前問上進學次第又奏邇
　英暑熱乞就崇政延和殿或他寛涼處講讀給事中
　顧臨以殿上講讀為不可有㫖脩展邇英閣先生復
　上疏以為脩展邇英則臣所請遂矣然祖宗以來並
　是殿上坐講自仁宗始就邇英而講官立侍蓋從一
　時之便耳非若臨之意也今臨之意不過以尊君為
　説而不知尊君之道若以其言為是則誤主上知見
　臣職當輔導不得不辨先生在經筵每當進講必宿
　齋豫戒濳思存誠冀以感動上意(見文/集)而其為説常
　於文義之外反復推眀歸之人主一日當講顔子不
　改其樂章門人或疑此章非有人君事也将何以為
　説及講既畢文義乃復言曰陋巷之士仁義在躬忘
　其貧賤人主崇髙奉養備極茍不知學安能不為富
　貴所移且顔子王佐之才也而簞食瓢飲季氏魯國
　之蠧也而富於周公魯君用舍如此非後世之監乎
　聞者歎服(見胡氏論/語詳説)而哲宗亦嘗首肯之(見文/集)不知
　者或誚其委曲已甚先生曰不於此盡心竭力而於
　何所乎上或服藥即日就醫官問起居(見語/録)然入侍
　之際容貎極荘時文潞公以太師平章重事或侍立
　終日不懈上雖諭以少休不去也人或以問先生曰
　君之嚴視潞公之恭孰為得失先生曰潞公四朝大
　臣事幼主不得不㳟吾以布衣職輔導亦不敢不自
　重也(見邵氏/聞見録)嘗聞上在宮中起行潄水必避螻蟻因
　請之曰有是乎上曰然誠恐傷之爾先生曰願陛下
　推此心以及四海則天下幸甚(見語/録)一日講罷未退
　上忽起憑檻戲折柳枝先生進曰方春發生不可無
　故摧折上不悦(見馬永卿所編劉諌議語録且云/溫公聞之亦不悦或云恐無此事)所
　講書有容字中人以黄覆之曰上藩邸嫌名也先生
　講罷進言曰人主之勢不患不尊患臣下尊之過甚
　而驕心生爾此皆近習輩養成之不可以不戒請自
　今舊名皆勿復避(見語/録)時神宗之喪未除而百官以
　冬至表賀先生言節序變遷時思方切請改賀為慰
　及除喪有司又将以開樂置宴先生又奏請罷宴曰
　除喪而用吉禮則因事用樂可矣今特設宴是喜之
　也(見文/集)嘗聞後苑以金製水桶問之曰崇慶宮物也
　先生曰若上所御則吾不敢不諫在職累月不言禄
　吏亦弗致既而諸公知之俾户部特給焉又不為妻
　求邑封或問之先生曰某起於草萊三辭不獲而後
　受命今日乃為妻求封乎(見語/録)經筵承受張茂則嘗
　招諸講官啜茶觀畫先生曰吾平生不啜茶亦不識
　畫竟不往(見龜山語録或/云恐無此事)文潞公嘗與呂范諸公入
　侍經筵聞先生講説退相與歎曰真侍講也一時人
　士歸其門者甚盛而先生亦以天下自任論議褒貶
　無所顧避由是同朝之士有以文章名世者疾之如
　讐與其黨類巧為謗詆(見龜山語録王公繫年録呂/申公家傳及先生之子端中)
　(所撰集序又按蘇軾奏状亦自云臣素疾程某之姦/未嘗假以辭色又按侍御史呂陶言眀堂降赦臣寮)
　(稱賀訖而兩省官欲往奠司馬光是時程頤言曰子/於是日哭則不歌豈可賀赦才了却徃弔喪坐客有)
　(難之曰子於是日哭則不歌即不言歌則不哭今已/賀赦了却往弔喪於禮無害蘇軾遂以鄙語戲程頤)
　(衆皆大笑結怨之端蓋自此始又語録云國忌行香/伊川令供素饌子瞻詰之曰正叔不好佛胡為食素)
　(先生曰禮居喪不飲酒不食肉忌日喪之餘也子膽/令具肉食曰為劉氏者左袒於是范淳夫輩食素秦)
　(黄輩食肉又鮮于綽傳信録云舊例行香齋筵兩制/以上及臺諌官破蔬饌然以麄糲遂輪為食㑹皆用)
　(肉食矣元祐初崇政殿説書程正叔以食肉為非是/議為素食衆多不從一日門人范淳夫當排食遂具)
　(蔬饌内翰蘇子瞻因以鄙語戲正叔正叔門人朱公/掞輩銜之遂立敵矣是後蔬饌亦不行又語録云時)
　(呂申公為相凡事有疑必質於伊川進退人才二蘇/疑伊川有力故極詆之又曰朝廷欲以游酢為某官)
　(蘇右丞沮止毁及伊川宰相蘇子容曰公未可如此/頌觀過其門者無不肅也又按劉諌議盡言集亦有)
　(異論劉非蘇黨/蓋不相知耳)一日赴講㑹上瘡疹不坐已累日先
　生退詣宰臣問上不御殿知否曰不知先生曰二聖
　臨朝上不御殿太皇不當獨坐且人主有疾而大臣
　不知可乎翌日宰臣以先生言奏請問疾由是大臣
　亦多不悦而諌議大夫孔文仲因奏先生汙下憸巧
　素無鄉行經筵陳説僭横忘分遍謁貴臣歴造䑓諫
　騰口閒亂以償恩讐致市井目為五鬼之魁請放還
　田里以示典刑八月差管勾西京國子監(見舊實録/又文仲傳)
　(載呂申公之言曰文仲為蘇軾所誘脅論事皆用軾/意又呂申公家傳亦載其與吕大防劉摯王存同駁)
　(文仲所論朱光庭事語甚激切且云文仲本以伉直/稱然惷不曉事為浮薄輩所使以害忠良晩乃自知)
　(為小人所紿憤鬱嘔血而死桉舊録固多妄然此類/不為無據新録皆刪之失其實矣又范太史家傳云)
　(元祐九年奏曰臣伏見元祐之初陛下召程頤對便/殿自布衣除崇政殿説書天下之士皆謂得人實為)
　(稀闊之美事而纔及歳餘即以人言罷之頤之經術/行誼天下共知司馬光呂公著皆與頤相知二十餘)
　(年然後舉之此二人者非為欺罔以誤聖聰也頤在/經筵切於皇帝陛下進學故其講説語常繁多草茅)
　(之人一旦入朝與人相接不為關防未習朝廷事體/而言者謂頤大佞大邪貪黷請求奔走交結又謂頤)
　(欲以故舊傾大臣以意氣役䑓諌其言皆誣罔非實/也蓋當時臺諫官王巖叟朱光庭賈易皆素推伏頤)
　(之經行故不知者指以為頤黨陛下慎擇經筵之官/如頤之賢乃足以輔導聖學至如臣輩叨備講職實)
　(非敢望頤也臣久欲為頤一言懐之累年猶豫不果/使頤受誣罔之謗於公正之朝臣每思之不無愧也)
　(今臣已乞去職若復召頤勸講必有/補聖明臣雖終老在外無所憾矣)先生既就職再
　上奏乞歸田里曰臣本布衣因説書得朝官今以辠
　罷則所授官不當得三年又請皆不報乃乞致仕至
　再又不報五年正月丁太中公憂去官七年服除除
　直秘閣判西京國子監(王公繫年録云元祐七年三/月四日延和奏事三省進呈)
　(程頤服除欲與館職判檢院簾中以其不靖令只與/西監遂除直秘閣判西京國子監初頤在經筵歸其)
　(門者甚盛而蘇軾在翰林亦多附之者遂有洛黨蜀/黨之論二黨道不同互相非毁頤竟為蜀黨所擠今)
　(又適軾弟轍執政才進禀便云但恐/不肯靖簾中入其説故頤不復得召)先生再辭極論
　儒者進退之道(見文/集)而監察御史董敦逸奏以為有
　怨望輕躁語五月改授管勾崇福宮(見舊/録)未拜以疾
　尋醫元祐九年哲宗初親政申秘閣西監之命先生
　再辭不就(見文/集)紹聖閒以黨論放歸田里四年十一
　月送涪州編管(見實/録)門人謝良佐曰是行也良佐知
　之乃族子公孫與邢恕之為爾先生曰族子至愚不
　足責故人情厚不敢疑孟子既知天焉用尤臧氏(見/語)
　(録/)元符二年正月易傳成而序之三年正月徽宗即
　位移峽州四月以赦復宣徳郎任便居住(制見曲/阜集)還
　洛(記善録云先生歸自涪州/氣貌容色髭髪皆勝平昔)十月復通直郎權西京
　國子監先生既受命即謁告欲遷延為尋醫計既而
　供職門人尹焞深疑之先生曰上初即位首被大恩
　不如是則何以仰承徳意然吾之不能仕蓋已決矣
　受一月之俸焉然後唯吾所欲爾(見文集語録又劉/忠肅公家私記云)
　(此除乃李邦直/范彝叟之意)建中靖國二年五月追所復官依舊
　致仕(前此未嘗致仕而云依舊致仕疑/西監供職不久即嘗致仕也未詳)崇寧二年四
　月言者論其本因姦黨論薦得官雖嘗眀正辠罰而
　叙復過優(己追所復官又云/叙復過優亦未詳)今復著書非毁朝政於
　是有㫖追毁出身以來文字其所著書令監司覺察
　(語録云范致虚言程某以邪説詖行惑亂衆聽而尹/焞張繹為之羽翼事下河南府體究盡逐學徒復𨽻)
　(黨/籍)先生於是遷居龍門之南止四方學者曰尊所聞
　行所知可矣不必及吾門也(見語/録)五年復宣義郎致
　仕(見實/録)時易傳成書已乆學者莫得傳授或以為請
　先生曰自量精力未衰尚覬有少進耳其後寝疾始
　以授尹焞張繹(尹焞曰先生踐履盡易其作傳只是/因而寫成熟讀翫味即可見矣又云)
　(先生平生用意惟在易傳求先生之學者觀此足矣/語録之類出於學者所記所見有淺深故所記有工)
　(拙蓋未能無/失也見語録)大觀元年九月庚午卒於家年七十有
　五(見實/録)於疾革門人進曰先生平日所學正今日要
　用先生力疾微視曰道著用便不是其人未出寝門
　而先生沒(見語録一作門人郭忠孝尹子云非也忠/孝自黨事起不與先生徃來及卒亦不致)
　(奠/)初明道先生嘗謂先生曰異日能使尊嚴師道者
　吾弟也若接引後學隨人材而成就之則予不得讓
　焉(見語録侯仲良曰朱公掞見眀道於汝州踰月而/歸語人曰光庭在春風中坐了一月游定夫楊中)
　(立來見伊川一日先生坐而瞑目二子立侍不敢去/久之先生乃顧曰二子猶在此乎日暮矣姑就舍二)
　(子者退則門外雪深尺餘矣其嚴厲如此晩年接學/者乃更平易蓋其學已到至處但於聖人氣象差少)
　(從容爾眀道則已從容惜其蚤死不及用/也使及用於元祐閒則不至有今日事矣)先生既沒
　昔之門人髙第多已先亡無有能形容其徳美者然
　先生嘗謂張繹曰我昔狀眀道先生之行我之道蓋
　與眀道同異時欲知我者求之於此文可也(見集序/尹焞曰)
　(先生之學本於至誠其於言動事為之閒處中有常/疏通簡易不為矯異不為狷介寛猛合宜荘重有體)
　(或説匍匐以弔喪誦孝經以追薦皆無此事衣雖紬/素冠襟必整食雖簡儉蔬飯必潔太中年老左右致)
　(養無違以家事自任悉力營辦細事必親贍給内外/親族八十餘口又曰先生於書無所不讀於事無所)
　(不能謝良佐曰伊川才大以之處大事必不動聲色/指顧而集矣或曰人謂伊川守正則盡通變不足子)
　(之言若是何也謝子曰陜右錢以鐡舊矣有議更以/銅者已而㑹所鑄子不踰母謂無利也遂止伊川先)
　(生聞之曰此乃國家之大利也利多費省私鑄者衆/費多利少盗鑄者㤫民不敢盜鑄則權歸公上非國)
　(家之大利乎又有議増觧鹽之直者伊川曰價平則鹽/易洩人人得食無積而不售者歳入必倍矣増價則)
　(反是已而果然司馬溫公既相薦伊川而起之伊川/曰将累人矣使韓富當國時吾猶可以有行也及溫)
　(公大變熙豐復祖宗之舊伊川曰役法當討論未可/輕改也公不然之既改數年紛紛不能定由是觀之)
　(亦可以見其梗㮣矣/○伊川先生年譜)
折柳事有無不可知但劉公非妄語人而春秋有傳疑
　之法不應遽削之也且伊川之諫其至誠惻怛防微
　慮逺既發乎愛君之誠其涵養善端培植治本又合
　乎告君之道皆可以為後世法而於輔導少主尤所
　當知至其餘味之無窮則善學者雖以自養可也(荅/呂)
　(伯㳟○以上/文集二條)
問眀道濓溪俱髙不如伊川精切曰眀道説話超邁不
　如伊川説得的確濓溪也精密不知其他書如何但
　今所説這些子無一字差錯問眀道不著書曰嘗見
　某人祭眀道文説蹺蹊説眀道要著樂書(樂音/洛)樂如
　何著得書(以下論/周程)
汪端眀嘗言二程之學非全資於周先生者蓋通書人
　多忽畧不曾考究今觀通書皆是發眀太極書雖不
　多而統紀已盡二程蓋得其傳但二程之業廣耳
濓溪静一眀道敬(以上語/類三條)
伊川好學論十八時作眀道十四五便學聖人二十及
　第出去做官一向長進定性書是二十二三時作是
　時遊山許多詩甚好(以下論/二程)
問眀道可比顔子伊川可比孟子否曰眀道可比顏子
　孟子才髙恐伊川未到孟子處然伊川收束檢制處
　孟子却不能到
聞伯夷柳下惠之風者頑亷薄敦皆有興起此孟子之
　善想像者也孔子元氣也顏子和風慶雲也孟子泰
　山巖巖之氣象也此程夫子之善想像者也今之想
　像大程夫子者當識其眀快中和處小程夫子者當
　識其初年之嚴毅晩年又濟以寛平處豈徒想像而
　已哉必還以驗之吾身者如何也若言論風㫖則誦
　其詩讀其書字字而訂之句句而議之非惟求以得
　其所言之深㫖将倂與其風範氣象得之矣
説眀道言語儘寛平伊川言語初難看細讀有滋味又
　云某説大處自與伊川合小處却時有意見不同
鄭問眀道到處響應伊川入朝成許多事此亦可見二
　人用處曰眀道從容伊川都挨不行陳後之問伊川
　做時似孟子否曰孟子較活絡問孟子做似伊尹否
　先生首肯又曰孟子傳伊尹許多話當時必有一書
　該載
書無所不讀事無所不能若作强記多能觀之誠非所
　以形容有道之君子然在先生分上正不妨書之當
　讀者無所不讀欲其無不察也事之當能者無所不
　能以其無不通也觀其平日辨異端闢邪説如此之
　詳是豈不讀其書而以耳剽決之耶至於鄙賤之事
　雖瑣屑然孰非天理之流行者但此理既得自然不
　習而無不能耳故孔子自謂多能鄙事但以為學者
　不當自是以求之故又曰不多也今欲務於強記多
　能固非所以為學然事物之閒分别太甚則有脩飭
　邊幅簡忽細故之病又非所以求盡心也
至之問程先生當初進説只以聖人之説為可必信先
　王之道為可必行不狃滯於近規不遷惑於衆口必
　期致天下如三代之世何也先生曰也不得不恁地
　説如今説與學者也只得敎他依聖人言語恁他做去
　待他就裏面做工夫有見處便自知得聖人底是確
　然恁地荆公初時與神宗語亦如此曰願陛下以堯
　舜禹湯為法今茍能為堯舜禹湯之君則自有臯䕫
　稷契伊傅之臣諸葛亮魏徴有道者所羞道也説得
　甚好只是他所學偏後來做得差了又在諸葛魏徴
　之下(以上語/類七條)
眀道之言發眀極致通透灑落善開發人伊川之言即
　事眀理質慤精深尤耐咀嚼然眀道之言一見便好
　乆看愈好所以賢愚皆獲其益伊川之言乍見未好
　乆看方好故非乆於翫索者不能識其味此其自任
　所以有成人材尊師道之不同(荅張/敬夫)
眀道徳性寛大規模廣闊伊川氣質剛方文理密察其
　道雖同而造徳各異故眀道嘗為條例司官不以為
　浼而伊川所作行狀乃獨不載其事眀道猶謂青苖
　可且放過而伊川乃於西監一状較計如此此可謂
　不同矣然明道之放過乃孔子之獵較為兆而伊川
　之一一理㑹乃孟子之不見諸侯也此亦何害其為
　同耶但眀道所處是大賢以上事學者未至而輕議
　之恐失所守伊川所處雖髙然實中人皆可跂及學
　者只當以此為法則庶乎寡過矣然又當觀用之淺
　深事之大小裁酌其宜難執一意此君子所以貴窮
　理也(荅劉子澄○以/上文集二條)
近思録首卷所論誠中仁三者發眀義理固是有許多
　名只是一理但湏隨事别之如説誠便只是實然底道
　理譬如天地之於萬物隂便實然是隂陽便實然是
　陽無一豪不真實處中只是喜怒哀樂未發之理仁便
　如天地發育萬物人無私意便與天地相似但天地
　無一息閒斷聖希天處正在此仁義禮智便如四柱
　仁又包括四者如易之元亨利貞必統於元如時之
　春秋冬夏皆本於春析而言之各有所指而已(以下/論程)
　(子/書)
問伊川言喜怒哀樂未發謂之中中也者寂然不動是
　也南軒言伊川此處有小差所謂喜怒哀樂之中言
　衆人之常性寂然不動者聖人之道心又南軒辨呂
　與叔論中書説亦如此今載近思録如何曰前輩多
　如此説不但欽夫自五峰發此論某自是曉不得今
　湖南學者徃徃守此説牢不可破某看來寂然不動
　衆人皆有是心至感而遂通惟聖人能之衆人却不
　然蓋衆人雖具此心未發時已自汨亂了思慮紛擾
　夢寐顛倒曽無操存之道至感發處如何得㑹如聖
　人中節
問忠信所以進徳(至/)對越在天也曰此一段只是觧箇
　終日乾乾在天之剛健者便是天之乾在人之剛健
　者便是人之乾其體則謂之易便是横渠所謂坱然
　太虚升降飛揚未嘗止息者自此而下雖有許多般
　要之形而上者謂之道形而下者謂之器皆是實理
　以時節分段言之便有古今以血氣支體言之便有
　人已理却只是一箇理也
問神是氣之至妙處所以管攝動静干年前曾聞先生
　説神亦只是形而下者賀孫問神既是管攝此身則
　心又安在曰神即是心之至妙處滚在氣裏説又只
　是氣然神又是氣之精妙處到得氣又是粗了精又
　粗形又粗至於説魂説魄皆是説到粗處
問上天之載無聲無臭其體則謂之易如何看體字曰
　體是體質之體猶言骨子也易者隂陽錯綜交換代
　易之謂如寒暑晝夜闔闢徃來天地之閒隂陽交錯
　而實理流行蓋與道為體也寒暑晝夜闔闢徃來而
　實理於是流行其閒非此則實理無所頓放猶君臣
　父子夫婦長幼朋友有此五者而實理寓焉故曰其
　體則謂之易言易為此理之體質也(程子觧逝者如/斯不舍晝夜曰)
　(此道體也天運而不已日徃則月來寒徃則暑來水/流而不息物生而不窮皆與道為體集註曰天地之)
　(化徃者過來者續無一息之停/乃道體之本然也即是此意)
問惡亦不可不謂之性先生舊做眀道論性説云氣之
　惡者其性亦無不善故惡亦不可不謂之性眀道又
　云善惡皆天理謂之惡者本非惡但或過或不及便
　如此蓋天下無性外之物本皆善而流於惡耳如此
　則惡專是氣禀不干性事如何説惡亦不可不謂之
　性曰既是氣禀惡便也牽引得那性不好蓋性只是
　撘附在氣禀上既是氣禀不好便和那性壊了所以
　説濁亦不可不謂之水水本是清却因人撓之故濁
　也又問先生嘗云性不可以物譬眀道以水喻性還
　有病否曰若比來比去也終有病只是不以這箇比
　又不能得分曉
問或謂眀道所謂凡人説性只是説繼之者善與易所
　謂繼之者善意不同眀道是言氣質之性亦未嘗不
　善如孔子性相近之意曰眀道説繼之者善固與易
　意不同但以為此段只説氣質之性則非也明道此
　段有言氣質之性處有言天命之性處近陳後之寫
　來只於此段性字下各註某處是説天命之性某處
　是説氣質之性若識得數字分眀有著落則此段儘
　易看
問萬物之生意最可觀此元者善之長也斯所謂仁也
　此只是先生向所謂初之意否曰萬物之生天命流
　行自始至終無非此理但初生之際淳粹未散尤易
　見爾只如元亨利貞皆是善而元則為善之長亨利
　貞皆是那裏來仁義禮智亦皆善也而仁則為萬善
　之首義禮智皆從這裏出爾
問天地萬物之理無獨必有對對是物也理安得有對
　曰如髙下小大清濁之類皆是曰髙下小大清濁又
　是物也如何曰有髙必有下有大必有小皆是理必
　當如此如天之生物不能獨隂必有陽不能獨陽必
　有隂皆是對這對處不是理對其所以有對者是理
　合當恁地
天下之物未嘗無對有隂便有陽有仁便有義有善便
　有惡有語便有黙有動便有静然又却只是一箇道
　理如人行出去是這脚歸亦是這脚譬如口中之氣
　嘘則為溫吸則為寒耳
問天地之間亭亭當當直上直下出便不是如何曰喜
　怒哀樂未發謂之中亭亭當當直上直下等語皆是形
　容中之在我其體段如此出則不是者出便是已發
　發而中節只可謂之和不可謂之中矣故曰出便不
　是
問沖漠無眹一段曰此只是説無極而太極又問下文
　既是塗轍却只是一箇塗轍是如何曰恐是記者欠
　了字亦曉不得又曰某前日説只從隂陽處看則所
　謂太極者便只在隂陽裏所謂隂陽者便只是在太
　極裏而今人説隂陽上面别有一箇無形無影底物
　是太極非也
眀道言天地之閒只有一箇感應而已蓋隂陽之變化
　萬物之生成情偽之相通事為之終始一為感則一
　為應循環相代所以不已也
問天下只有箇感應曰事事物物皆有感應寤寐語黙
　動静亦然譬如氣聚則風起風止則氣復聚
敬子解不求諸心而求諸迹以博聞彊記巧文麗辭為
　工以為人不知性故怠於為希聖之學而樂於為希
　名慕利之學曰不是他樂於為希名慕利之學是他
　不知聖之可學别無可做只得向那裏去若知得有
　箇道理可以學做聖人他豈不願為縁他不知聖人
　之可學飽食終日無所用心不成空過湏討箇業次
　弄或為詩或作文是他沒著渾身處只得向那裏去
　俗語所謂無圖之輩是也因曰世上萬般皆下品若
　見得這道理髙見世間萬般皆低故這一段𦂳要處
　只在先眀諸心上蓋先眀諸心了方知得聖之可學
　有下手處方就這裏做工夫若不就此如何地做
孟子才髙學之無可依據為他原來見識自髙顔子才
　雖未嘗不髙然其學却細膩切實所以學者有用力
　處孟子終是粗
蔡問孟子無可依據學者當學顔子如飬氣處豈得為
　無可依據曰孟子皆是要用顔子湏就己做工夫所
　以學顏子則不錯
問且省外事但眀乎善唯進誠心只是教人鞭辟近裏
　竊謂眀善是致知誠心是誠意否曰知至即便意誠
　善才眀誠心便進又問其文章雖不中不逺矣便是
　應那省外事一句否曰然外事所可省者即省之所
　不可省者亦强省不得善只是那每事之至理文章
　是威儀制度所守不約汎濫無功説得極切這般處
　只管將来翫味則道理自然都見又曰這般次第是
　呂與叔自關中來初見二程時説話蓋横渠多教人
　禮文制度之事他學者只管用心不近裏故以此説
　教之然只可施之與叔諸人若與龜山言便不著地
　頭了公今看了近思録看别經書湏將遺書兼看蓋
　他一人是一箇病痛故程先生説得各各自有精采
學者識得仁體實有諸己只要義理栽培識得與實有
　湏做兩句看識得是知之也實有是得之也若只識
　得只是知有此物却湏實有諸己方是己物也
問眀道説學者識得仁體實有諸己只要義理栽培一
　段只縁他源頭是箇不忍之心生生不窮故人得以
　生者其流動發生之機亦未嘗息故推其愛則視夫
　天地萬物均受此氣均得此理則無所不當愛曰這
　道理只熟看乆之自見如此硬樁定説不得如云從
　他源頭上便有箇不忍之心生生不窮此語有病他
　源頭上未有物可不忍在未説到不忍在只有箇隂
　陽五行有闔闢有動静自是用生不是要生到得説
　生物時又是流行已後既是此氣流行不息自是生
　物自是愛假使天地之閒淨盡無一物只留得這一
　箇物事他也自愛如云均受此氣均得此理所以湏
　用愛也未説到這裏在此又是説後来事此理之愛
　如春之溫天生自然如此如火相似炙著底自然熱
　不是使他熱也因舉東見録中眀道曰學者湏先識
　仁仁者渾然與物同體義禮智信皆仁也(云云/)極好
　當添入近思録中
眀道以上蔡記誦為玩物喪志蓋為其意不是理㑹道
　理只是誇多鬬靡為能若眀道看史不蹉一字則意
　思自别此正為己為人之分
問禮樂只在進反之間便得情性之正記曰禮主其減
　樂主其盈禮減而進以進為文樂盈而反以反為文
　恐減與盈是禮樂之體本如此進與反却是用功處
　否曰減是退讓撙節收歛底意思是禮之體本如此
　進者力行之謂盈是和説舒散快滿底意思是樂之
　體如此反者退歛之謂禮主其減却欲進一歩向前
　著力去做樂主其盈却湏退歛節制收拾歸裏如此
　則禮減而却進樂盈而却反所以為得情性之正也
　故曰減而不進則消盈而不反則亡也因問如此則禮
　樂相為用矣曰然
禮主其減者禮主於撙節退遜檢束然以其難行故湏
　勇猛力進始得故以進為文樂主其盈者樂主於舒
　暢發越然一向如此必至於流蕩故以反為文禮之
　進樂之反便得情性之正又曰主減者當進湏力行
　將去主盈者當反湏回顧身心
論學便要眀理論治便湏識體這體字是事理合當做
　處凡事皆有箇體皆有箇當然處問是體段之體否
　曰也是如此又問如為朝廷有朝廷之體為一國有
　一國之體為州縣有州縣之體否曰然是箇大體有
　格局當做處如作州縣便合治告訐除盗賊勸農桑
　抑末作如朝廷便湏開言路通下情消朋黨如為大
　吏便湏求賢才去贓吏除暴斂均力役這箇都是定
　底格局合當如此做或問(云云/)曰不消如此説只怕
　人傷了那大體如大事不曽做得却以小事為當急
　便害了那大體如為天子近臣合當謇諤正直又却
　恬退寡黙及至處鄉里合當閉門自守躬廉退之節
　又却向前要做事這箇便都傷了那大體如今人議
　論都是如此合當舉賢才而不舉而曰我逺權勢合
　當去姦惡而不去而曰不為己甚且如國家遭汴都
　之禍國於東南所謂大體者正在於復中原雪讐耻
　却曰休兵息民兼愛南北正使真箇能如此猶不是
　況為此説者其實只是懶計而已
仁之道只消道一公字非以公為仁湏是公而以人體
　之伊川自曰不可以公為仁世有以公為心而慘刻
　不恤者湏公而有惻隠之心此工夫却在人字上蓋
　人體之以公方是仁若以私欲則不仁矣
伯豐説敬而無失則不偏不倚斯能中矣曰説得慢了
　只敬而無失便不偏不倚只此便是中
李丈問天地設位而易行乎其中只是敬如何曰易是
　自然造化聖人本意只説自然造化流行程子是將
　來就人身上説敬則這道理流行不敬便閒斷了前
　輩引經文多是借來説己意如必有事焉而勿正心
　勿忘勿助長孟子意是説做工夫處程子却引來鳶
　飛魚躍處説自然道理若知得鳶飛魚躍便了此一
　語又如必有事焉程子謂有事於敬此處那有敬意
　亦是借來做自己説孟子所謂有事只是集義
問天地設位而易行乎其中只是敬也敬則無閒斷天
　地人只是一箇道理天地設位而變易之理不窮所
　以天地生生不息人亦全得此理只是氣禀物欲所
　昏故湏持敬治之則本然之理自無閒斷曰也是如
　此天地也似有箇主宰方始恁地變易便是天地底
　敬天理只是直上去更無四邊滲漏更無走作
問不有躬無攸利不立己後雖向好事猶為化物不得
　以天下萬物撓己已立後自能了當得天下萬物曰
　下面是伊川解易上句後二句又是覆觧此意在乎
　以立己為先應事為後今人平日講究所以治國平
　天下之道而自家身已全未曽理㑹得若能理㑹自
　家身已雖與外事若茫然不相接然眀徳在這裏了
　新民只見成推将去
問程子謂有主則虛又謂有主則實曰有主於中外邪
　不能入便是虚有主於中理義甚實便是實
中有主則實實則外患不能入此重在主字上有主則
　虛虚則邪不能入重在敬字上言敬則自虚静故邪
　不得而奸之也
問伊川荅蘇季眀云求中於喜怒哀樂却是已發某觀
　延平亦謂驗喜怒哀樂未發之前為如何此説又
　似與季明同曰但欲見其如此耳然亦有病若不得
　其道則流於空故程子云今只道敬又問既發未發
　不合分作兩處故不許如中庸説固無害曰然
用之問蘇季眀問喜怒哀樂未發之前求中一條曰此
　條記得極好只中閒説謂之無物則不可然静中湏
　有箇覺處此二句似反説無物字恐當作有物字涵
　飬於喜怒哀樂未發之前只是戒慎乎其所不睹恐
　懼乎其所不聞全未有一箇動綻大綱且約住執持
　在這裏到謹獨處便是發了莫見乎隠莫顯乎微雖
　未大段發出便已有一豪一分見了便就這處分别
　從善去惡雖耳無聞目無見然見聞之理在始得雖
　是耳無聞目無見然湏是常有箇主宰執持底在這
　裏始得不是一向放倒又不是一向空寂了問非禮
　勿視聽言動是此意否曰此亦是有意了便是已發
　只是敬而無失所以為中大綱且執持在這裏下面
　説復卦便是説静中有動不是如瞌睡底静中間常
　自有箇主宰執持後又説艮卦又是説動中要静復
　卦便是一箇大翻轉底艮卦艮卦便是兩箇翻轉底
　復卦復是五隂下一陽艮是二隂上一陽陽是動底
　物事隂是静底物事
蘇季眀嘗患思慮不定或思一事未了他事如麻又生
　伊川曰不可此不誠之本也湏是事事能專一時便
　好不拘思慮與應事皆要專一而今學問只是要一
　箇專一若參禪脩養亦皆是專一方有功脩養家無
　底事他硬想成有釋氏有底硬想成無只是專一然
　他底却難自家道理本來却是有只要人去理㑹得
　却甚順却甚易
或問程子有言舍己從人最為難事已者我之所有雖
　痛舍之猶懼守己者固而從人者輕也此説發眀得
　好曰此程子為學者言之若聖人分上則不如此也
　無適也無莫也義之與比曰痛舍則大段費力矣
程子曰為政湏要有綱紀文章謹權審量讀法平價皆
　不可闕所謂文章者便是文飾那謹權審量讀法平
　價之類耳
問必有關雎麟趾之意然後可以行周官之法度只是
　要得誠意素孚否曰湏是自閨門衽席之微積累到
　薰蒸洋溢天下無一民一物不被其化然後可以行
　周官之法度不然則為王莽矣揚雄不曽説到此後
　世論治皆欠此一意
游定夫編明道語言釋氏有敬以直内無義以方外呂
　與叔編則曰有敬以直内無義以方外則與直内底
　也不是又曰敬以直内所以義以方外也又曰游定夫
　晩年亦學禪
問佛家如何有敬以直内曰他有箇覺察可以敬以直
　内然與吾儒亦不同他本是箇不耐煩底人故盡欲
　掃去吾儒便有是有無是無於應事接物只要處得
　是
問顔子春生孟子幷秋殺盡見曰仲尼無不包顔子方
　露出春生之意如無伐善無施勞是也使此更不露
　便是孔子孟子便如秋殺都發出來露其才如所謂
　英氣是發用處都見也
或問尹和靖言看語録伊川云某在何必看此此語如
　何曰伊川在便不必看伊川不在了如何不看只是
　門人所編各隨所見淺深却要自家分别他是非前
　輩有言不必觀語録只看易傳等書自好天下亦無
　恁地道理如此則只當讀六經不當看論孟矣
問遺書中有十餘段説佛處似皆云形上直内與聖人同
　却有一兩處云要之其直内者亦自不是此語見得甚
　分眀不知其他所載莫是傳録之差曰固是纔經李端
　伯呂與叔劉質夫記便真至游定夫便錯可惜端伯與
　叔質夫早喪使此三人者在於程門之道必有發眀可
　學謂此事所係非輕先生盍作一段文字為辨眀之曰
　湏待為之因説芮國器嘗云天下無二道聖人無两心
　如何要排佛曰只為無二道故著不得他佛法只是作
　一無頭話相欺誑故且恁地過若分眀説出便窮
記録言語難故程子謂若不得某之心則是記得他底
　意思今遺書某所以各存所記人之姓名者蓋欲人
　辨識得耳今觀上蔡所記則十分中自有三分以上
　是上蔡意思了故其所記多有激揚發越之意游氏
　所記則有溫純不決之意李端伯所記則平正質夫
　所記雖簡約然甚眀切看得來劉質夫那人煞髙惜
　乎不夀
伊川語各隨學者意所録不應一人之説其不同如此
　游録語慢上蔡語險劉質夫語簡永嘉諸公語絮
李端伯語録宏肆劉質夫語記其髓
坐客有問侯先生語録異同者曰侯氏之説多未通胡
　先生嘗薦之羅(池録/作楊)後延平先生與相㑹頗謂胡先
　生稱之過當因言其人輕躁不定羅先生雖以凛然
　嚴毅之容與相待度其頗難之但云其游程門之乆
　甚能言程門之事然於道理未有所見故其説前後
　相反沒理㑹有與龜山一書
張思叔語録多作文故有失其本意處不若只録語録
　為善
先生問近來全無所問是在此做甚工夫義剛對數日
　偶看遺書數版入心遂乘興看數日先生曰遺書録
　眀道語多有只載古人全句不添一字底如曰思無
　邪如曰聖人以此齊戒以神眀其徳夫皆是亦有重
　出者是當時舉此句教人去思量先生語至此整容
　而誦聖人以此齊戒以神明其徳夫曰便是聖人也
　要神明這箇本是一箇靈聖底物事自家齊戒便㑹
　靈聖不齊戒便不靈聖古人所以七日戒三日齊胡
　叔器曰齊戒只是敬曰固是敬但齊較謹於戒湛然
　純一之謂齊肅然警惕之謂戒到湛然純一時那肅
　然警惕也無了
論日之行到寅寅上光到卯卯上光電是隂陽相軋如
　以石相磨而火生長安西風而雨因食韭言天地閒
　寒暖有先後或傳京師少雷恐是地有髙下霹靂震
　死是惡氣相擊搏凡此數條者果皆有此理否曰此
　皆一時談論所及學者記録如此要之天地隂陽變
　化之機日月星辰運行之度各有成説而未可以立
　談判也眀道詩有思入風雲變態中之語前輩窮理
　何事不極其至今所疑數條其閒必自有説
問程子説性一條云學者湏要識得仁體若知見得便
　湏立誠敬以存之是如何曰公看此段要𦂳是那句
　曰是誠敬二字上曰便是公不㑹看文字他説要識
　仁要知見得方説到誠敬末云吾之心即天地之心吾
　之理即萬物之理一日之運即一歳之運這幾句説
　得甚好人也㑹觧得只是未必實見得向編近思録
　欲收此段伯㳟以為怕人曉不得錯認了程先生又
　説性即理也更説得親切曰佛氏所以得罪於聖人
　止縁他只知有一身而不知有天地萬物曰如今人
　又忒煞不就自身己理㑹
問程子曰天下善惡皆天理何也曰惻隐是善於不當
　惻隐處惻隐即是惡剛斷是善於不當剛斷處剛斷
　即是惡雖是惡然原頭若無這物事却如何做得本
　皆天理只是被人欲反了故用之不善而為惡耳
問善惡皆天理如何曰此只是指其過處言如惻隠之
　心仁之端本是善纔過便至於姑息羞惡之心義之
　端本是善纔過便至於殘忍故他下面亦自云謂之
　惡者本非惡但或過或不及便如此
問遺書首卷體道之説曰體猶體當體究之體言以自
　家身已去體那道蓋聖賢所説無非道者只要自家
　以此身去體他令此道為我之有也如克己便是體
　道工夫
謝氏記眀道語既得後湏放開此處恐不然當初必是
　説既得後自然從容不迫他記得意錯了謝氏後來
　便是放開周恭叔又是放倒因舉伊川謂持之太甚
　便是助長亦湏且恁去助長固是不好然合下未能到
　從容處亦湏且恁去猶愈於不能執捉者
伯豐問程子曰覺悟便是信如何曰未覺悟時不能無
　疑便半信半不信已覺悟了别無所疑即是信
居甫問伊川云隨時變易乃能常乆不知既變易何以
　反能乆曰一出一入乃能常如春夏秋冬乃天地之
　常乆使寒而不暑暑而不寒安能常乆
呂舍人記伊川説人有三不幸以為有髙才能文章亦
　謂之不幸便是這事乖少閒盡被這些子能觧擔閣
　了一生更無暇子細理㑹義理只從外面見得些皮
　膚便説我已㑹得筆下便寫得去自然無暇去講究
　那精微被人扛得來大又被人以先生長者目我更
　不去下問少閒傳得滿鄉滿保都是這般種子横渠
　有一段説人多為人以前輩見處每事不肯下問壊
　了一生我寜終是不知此段最好看
問伊川言象憂亦憂象喜亦喜與孔子微服而過宋相
　類曰舜知象之将殺己而象憂則亦憂象喜則亦喜
　孔子知桓魋必不能害而又微服過宋此兩事若相
　拗然皆是道並行而不相悖故云相類非謂舜與孔
　子事一一相類也
問眀道行状謂未及著書而今有了翁所跋中庸何如
　曰了翁初得此書亦疑行状所未嘗載後乃謂非眀
　道不能為此了翁之姪幾叟龜山之壻也翁移書曰
　近得一異書吾姪不可不見幾叟至次日翁冠帶出
　此書幾叟心知其書非是未敢言翁問曰何疑曰以
　某聞之龜山乃與叔初年本也翁始覺遂不復出近
　日陸子静力主以為真眀道之書某云却不要與某
　爭某所聞甚的自有源流非强説也兼了翁所舉知
　仁勇之類却是道得著至子静所舉没意味也
程先生㓜年屢説湏要井田封建到晩年又説難行見
　於暢濳道録想是他經歴世故之多見得事勢不可
　行
范淳父言今人陳乞恩例義當然否人皆以為本分不
　為害伊川曰只為而今士大夫道得箇乞字慣却動
　不動又是乞也因問陳乞封父祖如何伊川云此事
　體又别再三請益但云其説甚長待别時説先生云
　某因説甚長之意思之後來人只是投家状便是陳
　乞了以至入仕事事皆然古者人有才徳即舉用當時
　這般封贈朝廷自行之何待陳乞程先生之意恐然
　也觀後來郊恩都不曾為太中陳請則乞封贈程先
　生亦不為之矣
魯叔問溫公薨背程子以郊禮成賀而不弔如何曰這
　也可疑或問賀則不弔而國家事體又重則不弔似
　無可疑曰便是不恁地所以東坡謂子於是日哭則
　不歌即不聞歌則不哭蓋由哀而樂則難由樂而哀
　則甚易且如早作樂而暮聞親属緦麻之戚不成道
　既歌則不哭這箇是一脚長一脚短不觧得平如所
　謂三揖而進一辭而退不成道辭亦當三這所在以
　某觀之也是伊川有些過處
問伊川奪嫡之説不合禮經是當時有遺命抑後人為
　之耶先生曰亦不見得如何只侯師聖如此説問此
　説是否曰亦不見得是如何
遺書説老子言雜隂符經却不雜然皆窺測天道而未
　盡者也程先生可謂言約而理盡括盡二書曲折
外書録伊川語今僧家讀一卷經便要一卷經中道理
　受用儒者讀書却只閒了都無用處又眀道嘗至禪
　房方飯見其趨進揖遜之盛歎曰三代威儀盡在是
　矣二説如何曰此皆歎辭也前説歎後之學者不能
　著實做工夫所以都無用處後説歎吾儒禮儀反為
　異端所竊取但其間記録未精故語意不圓所以為
　可疑耳
伊川謂釋氏之見如管中窺天只見直上不見四旁某
　以為不然釋氏之見蓋是瞥見水中天影耳
問昨日先生説佛氏但願空諸所有此固不是然眀道嘗
　説胷中不可有一事如在試院推算康節數眀日問
　之便已忘了此意恐亦是空諸所有底意曰此出上
　蔡語録中只是録得他自意無這般條貫顔子得一
　善則拳拳服膺而不失孟子必有事焉而勿忘何嘗
　要人如此若是箇道理湏著存取只如易繫説過此
　以徃未之或知亦只是雖欲從之末由也己之意在
　他們説便如鬼神變怪有許多不可知底事
眀道詩不湏愁日暮天際是輕隂龜山語録説是時事
　梅臺詩亦説時事(以上語類/六十八條)
先生之道即伏羲堯舜禹湯文武周公孔孟所傳之道
　先生之書即所以𤼵明六經孔孟之書初非别有𤣥
　妙竒特自為一家之説而與古之聖賢異軌殊轍也
　世之君子固未必嘗讀其書而驟讀其書亦未能遽
　曉是蓋不惟不知程氏之學實乃并與古昔聖賢之
　學而不知之也(荅李/誠之)
眀道荅横渠書誠似太快然其閒理致血脈精密貫通
　儘湏翫索如大公順應自私用智忘怒觀理便與主
　敬窮理互相渉入不可草草看過如上文既云以其
　情順萬事即其下云而無情亦自不妨(荅孫/季和)
定性書首尾雖非要切之辭然眀道謂横渠實父表弟
　聞道雖有先後然不應以聞道之故傲其父兄如此
　語録説二先生與學者語有不合處明道則曰更有
　商量伊川則直云不是眀道氣象如此與今所刪之
　書氣象類乎不類乎且文定荅學者書雖有不合亦
　甚宛轉不至如此無含蓄況眀道乎今如此刪去不
　過是減得數十箇閒字而壊却一箇從容和樂底大
　體氣象恐文定亦是偶然一時意思欲直截發眀向
　上事更不暇照管此等處或是當時未見全本亦不
　可知今豈可曲意徇從耶向見李先生本出龜山家
　猶雜以游察院之文比訪得游集乃知其誤以白先
　生先生歎息曰此書所自來可謂端的猶有此誤況
　其他又可盡信耶只此便是虚己從善公平正大之
　心本亦不是難事但今人先著一箇私意横在肚裏
　便見此等事為難及耳(與劉/共父)
故端殿上饒汪公鎮蜀時嘗得此帖又見邵博所論而
　疑之因録見寄而使審其真偽某時為公言楊遵道
　記先生嘗語學者讀易如素未讀不曉文義必先熟
　讀三家然後却有用心處其説正與此合然味其言
　固有抑揚非以易之説為盡於三家所言也此帖實
　出先生博言不足為病且尋繹通貫之云又真讀書
　之法近世學者閲理不精正坐讀書太草草耳況春
　秋大義數十炳若日星固己見於傳序而此所謂不
　容遺忘者又非先生決不能道也夫三綱五常大倫
　大法有識以上即能言之而臨小利害輒己失其所
　守正以學不足以全其本心之正是以無所根著而
　忘之耳既有以自信其不容遺忘又不覺因事而形
　於筆札之閒非先生之徳盛仁熟左右逢源能及是
　耶(書伊川先/生帖後)
燔嘗疑伊川平日斷不肯與人作墓誌不知其意何在
　至太中及明道又却用之而其叔父姪女之類亦復
　自作何也曰伊川先生初無斷不作誌之説疑以不
　能甚工於文又或未必得其事實故少作耳集中亦
　有叔父墓誌者施之於家可無前二者之慮也(荅李/敬子)
諸先生觧經不同處多雖眀道伊川亦自有不同處蓋
　或有先後得失之殊或有一時意各有指不可強牽
　合為一説也(荅呂伯/恭别紙)
程氏書初出時人以其難得而珍貴之然未必皆能講
　究而踐行之也近年以來傳者浸廣而後人知其如絲
　麻榖粟之不可一日無然真能好之而不舍者則亦
　鮮矣(書李参仲家藏二程先生/語録後○以上文集七條)
　　張子
叔器問横渠似孟子否曰一人是一様規模各不同横
　渠嚴密孟子宏闊孟子是箇有規矩底康節安卿曰
　他宏闊中有縝密處每常於所謂不見諸侯何也曰
　不敢也賜之則不受何也曰不敢也此兩處見得他
　存心甚畏謹守義甚縝密曰固是至之曰孟子平正
　横渠髙處太髙僻處太僻曰是
問孔子六經之書盡是説道理内實事故便覺得此道
　大自孟子以下如程張之門多指説道之精微學之
　要領與夫下手處雖甚親切易見然被他開了四至
　便覺規模狹了不如孔子六經氣象大曰後來縁急
　欲人曉得故不得不然然亦無他不得若無他説破
　則六經雖大學者從何處入頭横渠最親切程氏規
　模廣大其後學者少有能如横渠輩用功者近看得
　横渠用功最親切直是可畏學者用功湏是如此親
　切
閭邱次孟云諸先生説話皆不及小程先生雖大程亦
　不及曰不然明道説話儘髙邵張説得端的處儘好
　且如伊川説仁者天下之公善之本也大段寛而不
　切如横渠説心統性情這般所在説得的當又如伊
　川謂鬼神者造化之迹却不如横渠所謂二氣之良
　能也直卿曰如何曰程子之説固好但只渾淪在這
　裏張子之説分眀便見有箇隂陽在曰如所謂功用
　則謂之鬼神也與張子意同曰只為他渾淪在那裏
西銘一篇首三句却似人破義題天地之塞帥兩句恰
　似人做原題乃一篇緊要處民吾同胞(至/)無告者也
　乃統論如此于時保之以下是做處(以下論/張子書)
問西銘之義曰緊要血脈盡在天地之塞吾其體天地
　之帥吾其性兩句上上面乾稱父至混然中處是頭
　下面民吾同胞物吾與也便是箇項下面便撒開説
　説許多大君者吾父母宗子(云云/)盡是從民吾同胞
　物吾與也説來到得知化則善述其事窮神則善繼
　其志這志便只是那天地之帥吾其性底志為人子
　便要述得父之事繼得父之志如此方是事親如事
　天便要述得天之事繼得天之志方是事天若是違
　了此道理便是天之悖徳之子若害了這仁便是天
　之賊子若是濟惡不悛便是天之不才之子若能踐
　形便是天之克肖之子這意思血脈都是從天地之
　塞吾其體天地之帥吾其性説緊要都是這兩句若
　不是此兩句則天自是天我自是我有何干渉
問西銘自乾稱父坤稱母至民吾同胞物吾與也處是
　仁之體于時保之以下是做工夫處曰若言同胞吾
　與了便説著博施濟衆却不是所以只説教人做工
　夫處只在敬與恐懼故曰于時保之子之翼也能常
　敬而恐懼則這箇道理自在又曰因事親之誠以明
　事天之道下面一句事親一句事天如匪懈無忝是
　事親不愧屋漏存心飬性是事天下面説事親兼常
　變而言如曽子是常舜伯竒之徒皆變此在人事言
　者如此天道則不然直是順之無有不合者
林聞一問西銘只是言仁孝繼志述事曰是以父母比
　乾坤主意不是説孝只是以人所易曉者眀其所難
　曉者耳
問西銘曰更湏子細看他説理一而分殊而今道天地
　不是父母父母不是天地不得分眀是一理乾道成
　男坤道成女則凡天下之男皆乾之氣凡天下之女
　皆坤之氣從這裏一徹上徹下都即是一箇氣都透
　過了又曰繼之者善便是公共底成之者性便是自
　家得底只是一箇道理不道是這箇是那箇不是如
　水中魚肚中水便只是外面水
問向日曽以西銘仁孝之理請問先生令截斷横看文
　蔚後來見得孝是發見之先仁是天徳之全事親如
　事天即是孝自此推之事天如事親即仁矣老吾老
　幼吾幼自老老幼幼之心推之至於疲癃殘疾皆如
　吾兄弟顛連而無告方始盡故以敬親之心不欺闇
　室不愧屋漏以敬其天以愛親之心樂天循理無所
　不順以安其天方始盡性竊意横渠大意只是如此
　不知是否曰他不是説孝是将孝來形容這仁事親
　底道理便是事天底様子人且逐日自把身心來體
　察一遍便見得吾身便是天地之塞吾性便是天地
　之帥許多人物生於天地之閒同此一氣同此一性
　便是吾兄弟黨與大小等級之不同便是親疎逺近
　之分故敬天當如敬親戰戰兢兢無所不至愛天當
　如愛親無所不順天之生我安頓得好令我富貴崇
　髙便如父母愛我當喜而不忘安頓得不好令我貧
　賤憂戚便如父母欲成就我當勞而不怨徐子融曰
　先生謂事親是事天底様子只此一句説盡西銘之
　意矣
西銘説是形化底道理此萬物一源之性太極者自外
　而推入去到此極盡更沒去處所以謂之太極
問氣坱然太虚升降飛揚未嘗止息曰此張子所謂虚
　空即氣也蓋天在四畔地居其中減得一尺地遂有
　一尺氣但人不見耳此是未成形者問虚實以隂陽
　言否曰以有無言及至浮而上降而下則已成形者
　若所謂山川之融結糟粕煨燼即是氣之渣滓要之
　皆是示人以理
問此虚實動静之機隂陽剛柔之始言機言始莫是説
　理否曰此本只是説氣理自在其中一箇動一箇静
　便是機處無非教也敎便是説理又曰此等言語都
　是經鍛鍊底語湏熟念細看
問游氣紛擾合而成質者生人物之萬殊其隂陽兩端
　循環不已者立天地之大義舊聞履之記先生語云
　游氣紛擾當横看隂陽兩端當直看方見得是否曰
　也似如此只是晝夜運而無息者便是隂陽之兩端
　其四邊散出紛擾者便是游氣以生人物之萬殊某
　嘗言正如麪磨相似其四邊只管層層撒出正如天
　地之氣運轉無己只管層層生出人物其中有粗有
　細故人物有偏有正有精有粗又問氣坱然太虚升
　降飛揚未嘗止息此是言一氣混沌之初天地未判
　之時為復亙古今如此曰只是統説只今便如此問
　升降者是隂陽之兩端飛揚者是游氣之紛擾否曰
　此只是説隂陽之兩端下文此虚實動静之機隂陽
　剛柔之始此正是説隂陽之兩端到得其感遇聚散
　為雨露為霜雪萬品之流形山川之融結以下却正
　是説游氣之紛擾者也
問無非教也都是道理在上面𤼵見曰然因引禮記中
　天道至教聖人至徳一段與孔子予欲無言一段天
　地與聖人都一般精底都從那粗底上𤼵見道理都
　從氣上流行雖至粗底物無非是道理𤼵見天地與
　聖人皆然
游氣隂陽隂陽即氣也豈隂陽之外又復有游氣所謂
　游氣者指其所以賦與萬物一物各得一箇性命便
　有一箇形質皆此氣合而成之也雖是如此而所謂
　隂陽兩端成片段滚将出來者固自若也亦猶論太
　極物物皆有之而太極之體未嘗不存也
隂陽循環如磨游氣紛擾如磨中出者易曰隂陽相摩
　八卦相盪鼔之以雷霆潤之以風兩日月運行一寒
　一暑此隂陽之循環也乾道成男坤道成女此游氣
　之紛擾也
横渠謂天體物而不遺猶仁體事而無不在此數句是
　從赤心片片説出來荀揚豈能到
用之問性為萬物之一源曰所謂性者人物之所同得
　非惟己有是而人亦有是非惟人有是而物亦有是
惟心無對心統性情二程却無一句似此切
心統性情性情皆因心而後見心是體發於外謂之用
　孟子曰仁人心也又曰惻隠之心性情上都下箇心
　字仁人心也是説體惻隠之心是説用必有體而後
　有用可見心統性情之義
精熟義理而造於神事業定乎内而乃所以求利乎外
　也通逹其用而身得其安素利乎外而乃所以致飬
　其内也蓋内外相應之理
徳性若不勝那氣禀則性命只由那氣徳性能勝其氣
　則性命都是那徳兩者相為勝負蓋其禀受之初便
　如此矣然亦非是元地頭不渾全只是氣禀之偏隔
　著故窮理盡性則善反之功也性天徳命天理則無
　不是元來至善之物矣若使不用脩為之功則雖聖
　人之才未必成性然有聖人之才則自無不脩為之
　理
問未知立心惡思多之致疑既知所以立惡講治之不
　精一章曰未知立心則或善或惡故胡亂思量惹得
　許多疑起既知所立則是此心已立於善而無惡便
　又惡講治之不精又却用思講治之思莫非在我這
　道理之内如此則雖勤而何厭所以急於可欲者蓋
　急於可欲之善則便是無善惡之雜便是立吾心於
　不疑之地人之所以有疑而不果於為善者以有善
　惡之雜今既有善而無惡則若決江河以利吾徃矣
　遜此志務時敏雖是低下著這心以順他道理又却
　抖擻起那精神敏速以求之則厥脩乃來矣這下面
　(云云/)只是説一敏字
正䝉説道體處如太和太虚虚空云者止是説氣説聚
　散處其流乃是箇大輪廻蓋其思慮考索所至非性
　分自然之知若語道理惟是周子説無極而太極最
　好如由太虚有天之名由氣化有道之名合虚與氣
　有性之名合性與知覺有心之名亦説得有理由氣
　化有道之名如所謂率性之謂道是也然使眀道形
　容此理必不如此説伊川所謂横渠之言誠有過者
　乃在正䝉以清虚一大為萬物之原有未安等語槩
　可見矣
問横渠太虚之説本是説無極却只説得無字曰無極
　是該貫虚實清濁而言無極字落在中閒太虚字落
　在一邉了便是難説聖人熟了説出便恁地平正而
　今把意思去形容他却有時偏了眀道説氣外無神
　神外無氣謂清者為神則濁者非神乎後來亦有人
　與横渠説横渠却云清者可以該濁虚者可以該實却不
　知形而上者還他是理形而下者還他是器既説是虚
　便是與實對了既説是清便是與濁對了
問氣聚則離明得施而有形氣不聚則離眀不得施而
　無形離眀何謂也曰此説似難曉有作日光説有作
　目説看來只是氣聚則目得而見不聚則不得而見
　易所謂離為目是也先生因舉方其形也有以知幽
　之因方其不形也有以知明之故合當言其形也有
　以知眀之故其不形也有以知幽之因方是却反説
　何也蓋以形之時此幽之因己在此不形之際其眀
　之故己在此聚者散之因散者聚之故
正䝉中地純隂天浮陽一段説日月五星甚密
横渠云天左旋處其中者順之少遲則反右矣此説好
問横渠言帝王之命主於民心曰皆此理也民心之所
　向即天心之所存也
林問神為不測故緩辭不足以盡神化為難知故急辭
　不足以體化如何是緩辭急辭曰神自是急底物事
　緩辭如何形容之如隂陽不測之謂神神無方易無
　體皆是急辭化是漸漸而化若急辭以形容之則不
　可
問聞見之知非徳性之知他便把博物多能作聞見之
　知若如學者窮理豈不由此至徳性之知曰自有不
　由聞見而知者
横渠闢釋氏輪回之説然其説聚散屈伸處其弊却是
　大輪回蓋釋氏是箇箇各自輪回横渠是一𤼵和了
　依舊一大輪回呂與叔集中亦多有此意思
問横渠有清虚一大之説又要兼清濁虚實曰渠初云
　清虚一大為伊川詰難乃云清兼濁虚兼實一兼二
　大兼小渠本要説形而上反成形而下最是於此處
　不分眀如参兩云以參為陽兩為隂陽有太極隂無
　太極他要強索精思必得於己而其差如此又問横
　渠云太虚即氣乃是指理為虚似非形而下曰縱指
　理為虚亦如何夾氣作一處問西銘所見人的當何
　故却於此差曰伊川云譬如以管窺天四旁雖不見
　而其見處甚分眀渠他處見錯獨於西銘見得好
横渠言清虚一大為道體是於形器中揀出好底來説
　耳遺書中眀道嘗辨之(以上語類/三十四條)
叢書云理出乎三才分出於人道西銘專為理言不為
　分設某竊謂西銘之書横渠先生所以示人至為深
　切而伊川先生又以理一而分殊者贊之言雖至約
　而理則無餘矣蓋乾之為父坤之為母所謂理一者
　也然乾坤者天下之父母也父母者一身之父母也
　則其分不得而不殊矣故以民為同胞物為吾與者
　自其天下之父母者言之所謂理一者也然謂之民
　則非真以為吾之同胞謂之物則非真以為我之同
　類矣此自其一身之父母者言之所謂分殊者也又況
　其曰同胞曰吾與曰宗子曰家相曰老曰幼曰聖曰
　賢曰顛連而無告則於其中閒又有如是差等之殊
　哉但其所謂理一者貫乎分殊之中而未始相離耳
　此天地自然古今不易之理而二夫子始𤼵眀之非
　一時救弊之言姑以彊此而弱彼也又云西銘止以
　假塗非終身之學也某竊謂西銘之言指吾體性之
　所自來以眀父乾母坤之實極樂天踐形窮神知化之
　妙以至於無一行之不慊而沒身焉故伊川先生以
　為充得盡時便是聖人恐非專為始學者一時所見
　而𤼵也(與郭/沖晦)
林黄中論西銘予曰無可疑處却是侍郎未曉其文義
　所以不免致疑其餘未暇悉辨只大君者吾父母宗
　子一句全錯讀了尤為眀白本文之意蓋曰人皆天
　地之子而大君乃其適長子所謂宗子有君道者也
　故曰大君者乃吾父母之宗子爾非如侍郎所説既
　為父母又降而為子也林曰宗子如何是適長子予
　曰此正以繼禰之宗為喩爾繼禰之宗兄弟宗之非父母之
　適長子而何此事他人容或不曉侍郎以禮樂名家豈不
　曉乎林乃俛首無説而去然意象殊不平予還自臨安
　客有問此曲折者事之既徃本無足言而恐學者疑於
　邵張之學也因命兒輩録此以示之客因有問者曰
　太極之論則聞之矣宗子之云殆即荘生所謂知天
　子與我皆天之所子者子不引之以為夫子之助何
　耶予應之曰荘生知天子與我皆天之所子而不知
　其適庻少長之别知擎跽曲拳為人臣之禮而不知
　天理之所自來故常以其不可行於世者為内直而
　與天為徒常以其不得已而強為者為外曲而與人
　為徒若如其言則是臣之視其君隂固以為無異於
　吾之等夷而陽為是不情者以虚尊之也孟子所謂
　楊氏為我是無君也正謂此爾其與張子之言理一
　而分殊者豈可同年而語哉(記林黄中/辨易西銘)
西銘首論天地萬物與我同體之意固極宏大然其所
　論事天工夫則自于時保之以下乃極親切(荅廖/季碩)
西銘中申生伯竒事張子但要以此心而事天耳天命
　不忒自無獻公吉父之惑也(荅林/一之)
東西銘雖同出於一時之作然其辭義之所指氣象之
　所及淺深廣狹㢠然不同是以程門專以西銘開示
　學者而於東銘則未之嘗言蓋學者誠於西銘之言
　反覆翫味而有以自得之則心廣理眀意味自别若
　東銘則雖分别長傲遂非之失於豪釐之間所以開
　警後學亦不為不切然意味有窮而於下學工夫蓋
　猶有未盡者又安得與西銘徹上徹下一以貫之之
　㫖同日而語哉(荅汪/尚書)
某自十四五時得兩家之書讀之至今四十餘年但覺
　其義之深指之遠而近世紛紛所謂文章議論者殆
　不足復過眼信乎孟氏以來一人而已然非用力之
　深者亦無以信其必然也(荅宋深之○以/上文集六條)
　　邵子
康節學於李挺之請曰願先生微開其端毋竟其説(又/恐)
　(是李學於/穆時説)此意極好學者當然湏是自理會出來便
　好
厚之問康節只推到數曰然某問湏亦窺見理曰雖窺
　見理却不介意了
問康節學到不惑處否曰康節又别是一般聖人知天
　命以理他只是以術然到得術之精處亦非術之所
　能盡然其初只是術耳
康節本是要出來有為底人然又不肯深犯手做凡事
　直待可做處方試為之纔覺難便拽身退正張子房
　之流
直卿問康節詩嘗有荘老之説如何曰便是他有些子
　這箇曰如此莫於道體有異否曰他嘗説老子得易
　之體孟子得易之用體用自分作兩截曰他又説經
　綸如何曰㸔他只是以術去處得這事恰好無過如
　張子房相似他所以極口稱贊子房也二程謂其粹
　而不雜以今觀之亦不可謂不雜曰他説風花雪月莫
　是曾㸃意思否曰也是見得眼前這箇好曰意其有
　與自家意思一般之意曰也是他有這些子若不是
　却淺陋了
某看康節易了都看别人底不得他説太極生兩儀兩
　儀生四象又都無𤣥妙只是從來更無人識揚子太
　𤣥一𤣥三方九州二十七部八十一家亦只是這箇
　他却識只是他以三為數皆無用了
康節之學似揚子雲太𤣥擬易方州部家皆自三數推
　之𤣥為之首一以生三為三方三生九為九州九生
　二十七為二十七部九九乘之斯為八十一家首之
　以八十一所以準六十四卦贊之以七百二十有九
　所以準三百八十四爻無非以三數推之康節之數
　則是加倍之法
或問康節數學曰且未湏理會數自是有此理有生便
　有死有盛必有衰且如一朶花含蘂時是将開略放
　時是正盛爛熳時是衰謝又如看人即其氣之盛衰
　便可以知其生死蓋其學本於眀理故明道謂其觀
　天地之運化然後頽乎其順浩然其歸若曰渠能知
　未來事則與世間占覆之術何異其去道逺矣其知
　康節者末矣蓋他翫得此理熟了事物到面前便見
　便不待思量又云康節以四起數疊疊推去自易以
　後無人做得一物如此整齊包括得盡
易是卜筮之書皇極經世是推歩之書經世以十二辟
　卦管十二會綳定時節却就中推吉凶消長堯時正
　是乾卦九五其書與易自不相干
康節之學其骨髓在皇極經世其花草便是詩直卿云
　其詩多説閒静樂底意思太煞把做事了曰這箇未
　説聖人只顔子之樂亦不恁地看他詩篇篇只管説
　樂次第樂得來厭了聖人得底如喫飯相似只飽而
　已他却如喫酒又曰他都是有箇自私自利底意思
　所以眀道有要之不可以治天下國家之説
康節曰思慮未起鬼神莫知不由乎我更由乎誰此閒
　有術者人來問事心下黙念則他説相應有人故意
　思别事不念及此則其説便不應問姓幾畫口中黙
　數則他説便著不數者説不著
因論學者輕俊者不美朴厚者好因説章惇邢恕當時
　要學數於康節康節見得他破不肯與之眀道亦識
　得邢語録中可見凡先生長者惜才不肯大段説破
　萬一其有回意揚因問當時邵傳與章邢使其知前
　程事時湏不至如此之甚曰不可如此説後又問云
　使章邢先知之他更是放手做是虎而翼者也又因
　説康節當時只是窮得天地盈虚消息之理因以眀
　得此數要之天地之理却自是當知數亦何必知之
　伊川謂雷自起處起何必推知其所起處惟有孟子
　見得曰莫非命也順受其正但有今日都不湏問前
　面事但自盡眀日死也不可知更二三十年在世也
　不可知只自修何必豫知之
伊川之學於大體上瑩徹於小小節目上猶有疎處康
　節能盡得事物之變却於大體上有未瑩處用之云
　康節善談易見得透徹曰然伊川又輕之嘗有簡與
　横渠云堯夫説易好聽今夜試來聽他説看某嘗説
　　此便是伊川不及孔子處只觀孔子便不如此(以上語類/十三條)
　程邵之學固不同然二先生所以推尊康節者至矣蓋
　　以其信道不惑不雜異端班於溫公横渠之間則亦
　　未可以其道不同而遽貶之也和靖之言恐如孟子
　　言伯夷伊尹之於孔子為不同道之比妄意其然不
　　識台意以為然否抑康節之學抉擿窈微與佛老之
　　言豈無一二相似而卓然自信無所汚染此其所見
　　必有端的處比之溫公欲䕶名教而不言者又有閒
　　矣(荅汪尚書/○文集)
　
　
　
　
　
　
御纂朱子全書卷五十三
　欽定四庫全書
御纂朱子全書卷五十四
　　道統三
　　　程子門人
　程門弟子親炙伊川亦自多錯蓋合下見得不盡或後
　　来放倒蓋此理無形體故易差有百般滲漏(以下/總論)
　問程門誰真得其傳曰也不盡見得如劉質夫朱公掞
　　張思叔軰又不見他文字看程門諸公力量見識比
　　之康節横渠皆趕不上
　程子門下諸公便不及所以和靖云見伊川不曽許一
　　人或問伊川稱謝顯道王佐才有諸和靖云見伊川
　　説謝顯道好只是不聞王佐才之語劉子澄編續近
　　思錄取程門諸公之説某看来其閒好處固多但終
　　不及程子難於附入
　呂與叔文集煞有好處他文字極是實説得好處如千
　　兵萬馬飽滿伉壯上蔡雖有過當處亦自是説得透
　龜山文字却怯弱似是合下會得易
問尹和靖立朝議論曰和靖不觀他書只是持守得好
　他語錄中説涵養持守處分外親切有些朝廷文字
　多是吕稽中軰代作問龜山立朝却有許多議論曰
　龜山雜博是讀多少文字
看道理不可不子細程門髙弟如謝上蔡游定夫楊龜
　山軰下梢皆入禪學去必是程先生當初説得髙了
　他們只􁧙見上一截少下面著實工夫故流弊至此
學者氣質上病最難救如程門謝氏便如師也過游與
　楊便如商也不及皆是氣質上病向見無為一醫者
　善用鍼嘗云是病可以鍼而愈惟胎病為難治
蔡云不知伊川門人如此其衆何故後来更無一人見
　得親切或云游楊亦不久親炙曰也是諸人無頭無
　尾不曽盡心存上面也各家去奔走仕宦所以不能
　理會得透如邵康節從頭到尾極終身之力而後得
　之雖其不能無偏然就他這道理所謂成而安矣如
　茂叔先生資稟便較髙他也去仕宦只他這所學自
　是從合下直到後来所以有成某看来這道理若不
　是拚生盡死去理會終不解得書曰若藥不瞑眩厥
　疾不瘳湏是喫些苦極方得蔡云上蔡也雜佛老曰
　只他見識又髙蔡云上蔡老氏之學多龜山佛氏之
　説多游氏只雜佛吕與叔髙於諸公曰然這大段有
　筋骨惜其早死若不早死也須理會得到蔡又因説
　律管云伊川何不理會想亦不及理會還無人相共
　理會然康節所理會伊川亦不理會曰便是伊川不
　肯理會這般所在
游楊謝諸公當時已與其師不相似却似别立一家謝
　氏發明得較精彩然多不稳貼和靖語却實然意短
　不似謝氏發越龜山語錄與自作文又不相似其文
　大故照管不到前面説如此後面又都反了緣他只
　依傍語句去皆是不透龜山年髙與叔年四十七他
　文字大綱立得脚来健多有處説得好又切若有夀
　必煞進游定夫學無人傳無語錄他晚年嗜佛在江
　湖居多有尼出入其門他眼前分曉信得及底儘踐
　履得到其變化出入處看不出便從釋去亦是不透
　和靖在虎丘每旦起頂禮佛(鄭曰亦念/金剛經)他因趙相入
　侍講筵那時都説不出都奈何不得人責他事業荅
　曰每日只講兩行書如何做得致君澤民事業髙宗
　問程某道孟子如何荅曰程某不敢疑孟子如此則
　是孟子亦有可疑處只不敢疑爾此處更當下兩語
　却住了他也因患難後心神耗了龜山那時亦不應
　出侯師聖太粗疎李先生甚輕之来延平看親羅仲
　素往見之坐少時不得只管要行此亦可見其粗疎
　處張思叔敏似和靖伊川稱其樸茂然亦狹無展拓
　氣象收得他雜文五六篇其詩都似禪緣他初是行
　者出身郭沖晦有易文字説易卦都從變上推閒一
　二卦推得豈可都要如此近多有文字出無可觀周
　恭叔謝用休趙彦道鮑若雨那時溫州多有人然都
　無立作王信伯乖鄭問他説中無倚著又不取龜山
　不偏説何也曰他謂中無偏倚故不取不偏説鄭曰
　胡文定只上蔡處講得些子来議論全似上蔡(如獲/麟以)
　(天自/處等)曾漸又胡文定處講得些子曰文定愛將聖人
　道理張大説都是勉強如此不是自然流出曾漸多
　是禪
問郭沖晦何如人曰西北人氣質重厚淳固但見識不
　及如兼山易中庸義多不可曉不知伊川晚年接人
　是如何問游楊諸公早見程子後来語孟中庸説先
　生猶或以為疎略何也曰游楊諸公皆才髙又博洽
　略去二程處參較所疑及病敗處各能自去求雖其
　説有疎略處然皆通明不似兼山軰立論可駭也(以/上)
　(語類/十條)
謝楊二先生事頃見胡明仲家所記侯師聖之言有曰
　明道先生謂謝子雖少魯直是誠篤理會事有不透
　其顙有泚其憤悱如此此語却與羅公所記暗合恐
　與所謂玩物喪志者有不相害葢世固有人聰明辨
　博而不敏於聞道者矣惟其所趣不謬於道而志之
　不舍是以卒有所聞而其所聞必皆力行深造之所
　得所以光明卓越直指本原姑以語錄論語解之屬
　詳考即可知矣如語解中論子路有聞一章可見其
　用力處也龜山却是天質粹羙得之平易觀其立言
　亦可見(荅汪/尚書)
某讀程門諸子之書見其所論為學之方有不同者因
　以程子之言質之而竊記之如左○胡氏曰物物致
　察宛轉歸已楊氏曰物不可勝窮也反身而誠則舉
　天下之物在我矣程子曰所謂窮理者非必盡窮天
　下之物又非只窮一物而衆理皆通但要積累多後
　脱然有貫通處又曰物我一理才明彼即曉此不必
　言因見物而反求諸身也然語其大至天地之所以
　髙厚語其小至一物之所以然學者皆當理會○胡
　氏曰只於己發處用功却不枉費心力楊氏曰未發
　之際以心體之則中之體自見執而勿失無人欲之
　私焉發必中節矣程子曰思於未發之前求中即是
　已發但言存養於未發之時則可惟涵養久則喜怒
　哀樂之發自中節矣又曰學者莫若先理會敬能敬
　則自知此矣○謝氏曰明道先生先使學者有所知
　識却從敬入又曰既有知識窮得物理却從敬上涵
　養出来自然是别正容謹節外面威儀非禮之本尹
　氏曰先生教人只是専令用敬以直内習之既久自
　然有所得也程子曰入道莫如敬未有能致知而不
　在敬者又曰動容貌整思慮則自然生敬存此久之
　則自然天理明又曰涵養湏用敬進學則在致知又
　曰敬只是涵養一事必有事焉湏當集義只知用敬
　不知集義却是都無事也○右諸説之不同者以程
　子之言質之唯尹氏之言為近所少者致知集義之
　功耳不知其言之序有未及耶抑其意果盡於此也
　然大本既立則亦不患無地以崇其徳矣故愚於此
　竊願盡心焉因書其後以自詔云(記程門諸子論學/同異○以上文集)
　(二/條)
看吕與叔論選舉狀立士規以養徳厲行更學制以量
　才進藝定貢法以取賢斂才立試法以試用養才立
　辟法以興能備用立舉法以覈實得人立考法以責
　任考功先生曰其論甚髙使其不死必有可用(論呂/與叔)
上蔡語雖不能無過然都是確實做工夫来(以下論/謝顯道)
謝氏謂去得矜字後来矜依舊在説道理愛揚揚地
上蔡云釋氏所謂性猶吾儒所謂心釋氏所謂心猶吾
　儒所謂意此説好
問謝氏以覺訓仁謂仁為活物要於日用中覺得活物
　便見仁體而先生不取其説何也曰若是識得仁體
　則所謂覺所謂活物皆可通也但他説得自有病痛
　畢竟如何是覺又如何是活物又却别將此箇意思
　去覺那箇活物方寸紛擾何以為仁如説克己復禮
　已在何處克又如何豈可以活物覺之而已也
上蔡言無窮者要當會之以神是説得過當只是於訓
　詁處尋繹踐履去自然下學上逹
國秀問上蔡説横渠以禮教人其門人下梢頭低只溺
　於形名度數之閒行得来困無所見處如何曰觀上
　蔡説得又自偏了這都看不得禮之大體所以都易
　得偏如上蔡説横渠之非以為欲得正容謹節這自
　是好如何廢這箇得如専去理會形名度數固不得
　又全廢了這箇也不得如上蔡説便非曾子籩豆則
　有司存本末並見之意後世如有作者必不専泥於
　形名度數亦只整頓其大體如孟子在戰國時已自
　見得許多瑣碎不可行故説喪服經界諸處只是理
　會大體此便是後来要行古禮之法
上蔡曽有手簡云大事未辦李先生謂不必如此死而
　後己何時是辦(以上語/類八條)
上蔡堯舜事業横在胷中之説若謂堯舜自將已做了
　底事業横在胷中則世閒無此等小器量底堯舜若
　説學者則凡聖賢一言一行皆當潛心翫索要識得
　他底蘊自家分上一一要用豈可不存留在胷次耶
　明道玩物喪志之説葢是箴上蔡記誦博識而不理
　會道理之病渠得此語遂一向掃蕩直要得胷中曠
　然無一豪所能則可謂矯枉過其正矣觀其論曾點
　事遂及列子御風以為易做則可見也大抵明道所
　謂與學者語如扶醉人真是如此来諭有懲創太過
　之説亦正謂此吾人真不可不深自警察耳(荅呂伯/恭别紙)
　(○文/集)
龜山天資髙樸實簡易然所見一定更不湏窮究某嘗
　謂這般人皆是天資出人非假學力如龜山極是簡
　易衣服也只據見定終日坐在門限上人犯之亦不
　較其簡率皆如此(以下論/楊中立)
問龜山晚嵗一出為士子詬罵果有之否曰他當時一
　出追奪荆公王爵罷配享夫子且欲毁劈三經板士
　子不樂遂相與聚問三經有何不可輒欲毁之當時
　龜山亦謹避之問或者疑龜山此出為無補於事徒
　爾紛紛或以為大賢出處不可以此議如何曰龜山
　此行固是有病但只後人又何曽夢到他地位在惟
　胡文定以栁下恵援而止之而止比之極好(以上語/類二條)
楊陳二公論易有不同者而楊公之詞平緩如此夫二
　公之閒豈有所嫌疑畏避而然哉亦其徳盛仁熟而
　自無鄙倍耳楊公於先天之學有所未講則闕而不
　論其不自欺又如此尤後學之所宜取法也(書楊龜/山帖後)
問楊氏言仁義不足以盡道恐未安易只説立人之道
　曰仁與義曰仁義不足以盡道游楊之意大率多如
　此蓋為老荘之説陷溺得深故雖親聞二先生之言
　而不能虚心反覆著意稱停以要其歸宿之當否所
　以陽離隂合到急滚處則便只是以此為主也此為
　學者深切之戒然欲論此更湏精加考究不可只恃
　曰仁與義之言而斷以為必然也近得龜山列子説
　一編讀了令人皇恐不知何故直到如此背馳也(荅/萬)
　(正淳○以上/文集二條)
游定夫徳性甚好(以下論/游定夫)
游定夫徽廟初為察院忽申本臺乞外如所請志完駭
　之定夫云公何見之晚如公亦豈能久此
胡氏記侯師聖語曰仁如一元之氣化育流行無一息
　閒斷此説好(以下論侯師聖○/以上語類三條)
侯子論語抄畢内上其閒誤字顯然者已輒為正之矣
　但其語時有不瑩豈其不長於文字而然耶抑别有
　以也頃在豫章見阜卿所傳語錄有尹和靖所稱伊
　川語云侯師聖議論只好隔壁聼詳味此言以驗此
　書竊謂其學大抵明白勁正而無深潛縝密沈浸醲
　郁之味故於精㣲曲折之際不免疎略時有罅縫不
　得於言勿求諸心乃其所見所存有此氣象非但文
　字之疵也狂妄輒爾輕議前軰可謂不韙然亦講學
　之一端所不得避(與張欽夫别/紙○文集)
和靖在程門直是十分鈍底被他只就一箇敬字做工
　夫終被他做得成(以下論/尹彦明)
和靖赴樂會聼曲子皆知之亦歡然但拱手安足處終
　日未嘗動也在平江時累年用一扇用畢置架上凡
　百嚴整有常有僧見之云吾不知儒家所謂周孔為
　如何然恐亦只如此也
和靖持守有餘而格物未至故所見不精明無活法(以/上)
　(語類/三條)
和靖兩書昔常見之其謹於傳疑之意則是而遂欲禁
　絶學者使不復觀則恐過矣如以春秋改用夏時為
　無此説以傳為案經為斷為背於理則疑其考之未
　精或未盡聞他人所聞而欲一以己所聞者概之之
　失也春秋傳乃伊川所自著其詞有曰周正月非春
　也假天時以立義耳若果無改用夏時之意則此説
　復何謂乎況序文所引論語之言尤為明白不可謂
　初未嘗有此意也又門人所記有荅黄聱隅之語謂
　以傳考經之事迹以經别傳之真偽者葢見於兩家
　之書是亦猶所謂傳為案經為斷之意而豈二人所
　記不期而皆誤乎推此兩條則凡和靖所謂非先生
　語者恐特他人聞之而和靖亦未聞耳今疑信未分
　而不復思繹遽以一偏之説盡廢衆人所傳之書似
　不若盡存其説而深思熟講以考其真偽得失之為
　善也況明道行狀云其辨析精㣲稍見於世者學者
　之所聞耳觀此則伊川之意亦非全不令學者看語
　錄但在人自著眼看耳如論語之書亦是七十子之
　門人纂錄成書今未有以為非孔子自作而棄不讀
　者此皆語錄不可廢之驗幸更深察之(荅韓/無咎)
論語尹先生説句句有意味可更翫之不可以為常談
　而忽之也(荅許順之○以/上文集二條)
張思叔與人作思堂記言世閒事有當思者有不當思
　者利害生死不當思也如見某物而思終始之(云云/)
　此當思也(論張/思叔)
郭子和性論與五峰相類其言曰目視耳聼性也此語
　非也視明而聼聰乃性也箕子分明説視曰明聼曰
　聰若以視聼為性與僧家作用是性何異五峰曰好
　惡性也君子好惡以道小人好惡以欲君子小人者
　天理人欲而已矣亦不是蓋好善惡惡乃性也(論郭/立之)
　(○以上語/類二條)
呂公家傳深有警悟人處前軰涵養深厚乃如此但其
　論學殊有病如云不主一門不私一説則博而雜矣
　如云直截勁捷以造聖人則約而陋矣舉此二端可
　見其本末之皆病此所以流於異學而不自知其非
　耶而作此傳者又自有不可曉處如云雖萬物之理
　本末一致而必欲有為此類甚多不知是何等語又
　義例不明所載同時諸人或名或字非褒非貶皆不
　可考至於蘇公則前字後名尤無所據豈其學無綱
　領故文字亦象之而然耶最後論佛學尤可駭歎程
　氏之門千言萬語只要見儒者與釋氏不同處而呂
　公學於程氏意欲直造聖人盡其平生之力乃反見
　得佛與聖人合豈不背戾之甚哉夫以其資質之粹
　羙涵養之深厚如此疑若不叛於道而窮理不精錯
　謬如此流傳於世使有志於道而未知所擇者坐為
　所悞葢非特莠之亂苗紫之亂朱而已也(論呂原明/○荅林擇)
　(之○/文集)
問文定却是卓然有立所謂非文王猶興者曰固是他
　資質好在太學中也多聞先生師友之訓所以能然
　嘗得潁昌一士人忘其姓名問學多得此人警發後
　為荆門教授龜山與之為代因此識龜山因龜山方
　識游謝不及識伊川自荆門入為國子博士出来便
　為湖北提舉是時上蔡宰本路一邑文定却從龜山
　求書見上蔡既到湖北遂遣人送書與上蔡上蔡既
　受書文定乃往見之入境人皆訝知縣不接監司論
　理上蔡既受他書也是難為出来接他既入縣遂先
　脩後進禮見之畢竟文定之學後来得於上蔡者為
　多他所以尊上蔡而不甚滿於游楊二公看来游定
　夫後来也是郞當誠有不滿人意處頃嘗見定夫集
　極説得醜差盡背其師説更説伊川之學不如他之
　所得所以五峰臨終謂彪徳羙曰聖門工夫要處只
　在箇敬字游定夫所以卒為程門之罪人者以其不
　仁不敬故也誠如其言(以下論胡康侯○雖非門人/而嘗見謝楊今附○子姪附)
或問胡文定之學與董仲舒如何曰文定却信得於己
　者可以施於人學於古者可以行於今其他人皆謂
　得於己者不可施於人學於古者不可行於今所以
　淺陋然文定比似仲舒較淺
原仲説文定少時性最急嘗怒一兵士至親毆之兵輒
　抗拒無可如何遂回入書室中作小冊盡寫經傳中
　文有寛字者於冊上以觀翫從此後遂不性急矣
胡文定云知至故能知言意誠故能養氣此語好又云
　豈有見理已明而不能處事者此語亦好
胡致堂議論英發人物偉然向嘗侍之坐見其數盃後
　歌孔明出師表誦張才叔自靖人自獻於先王義陳
　了翁奏狀等可謂豪傑之士也讀史管見乃嶺表所
　作當時竝無一冊文字隨行只是記憶所以其閒有
　牴牾處(論胡/明仲)
胡籍溪人物好沈静謹嚴只是講學不透(論胡/原仲)
明仲甚畏仁仲議論明仲亦自信不及先生云人不可
　不遇敵己之人仁仲當時無有能當之者故恣其言
　説出来然今觀明仲説較平正(以下論/胡仁仲)
游楊之後多為秦相所屈胡文定剛勁諸子皆然和仲
　不屈於秦仁仲直却其招不往
知言疑義大端有八性無善惡心無己發仁以用言心
　以用盡不事涵養先務知識氣象迫狭語論過髙
做出那事便是這裏有那理凡天地生出那物便都是
　那裏有那理五峰謂性立天下之有説得好情效天
　下之動效如效死效力之效是自力形出也
五峰説心妙性情之徳不是他曾去研窮深體如何直
　見得恁地
仲思問五峰中誠仁如何曰中者性之道言未發也誠
　者命之道言實理也仁者心之道言發動之端也又
　疑道字可改為徳字曰亦可徳字較緊然他是特地
　下此寛字伊川荅與叔中書亦云中者性之徳近之
　伯恭云知言勝正蒙似此等處誠然但不能純如此
　處爾又疑中誠仁一而已何必别言曰理固未嘗不
　同但聖賢説一箇物事時且隨處説他那一箇意思
　自是他一箇字中便有箇正意義如此不可混説聖
　賢書初便不用許多了學者亦宜各隨他説處看之
　方見得他所説字本相(如誠如/中如仁)若便只混看則下梢
　都看不出
問言中則誠與仁亦在其内否曰不可如此看若可混
　併則聖賢已自混併了湏逐句看他言誠時便主在
　實理發育流行處言性時便主在寂然不動處言心
　時便主在生發處
問誠者物之終始而命之道曰誠是實理徹上徹下只
　是這箇生物都從那上做来萬物流形天地之閒都
　是那底做五峰云誠者命之道中者性之道仁者心
　之道此數句説得密如何大本處却含糊了以性為
　無善惡天理人欲都混了故把作同體或問同行語
　如何曰此却是只就事言之直卿曰他既以性無善
　惡何故云中者性之道曰他也把中做無善惡
五峰知言大抵説性未是自胡文定胡侍郎皆説性未
　是其言曰性猶水也善其水之下乎情其水之瀾乎
　欲其水之波浪乎乍看似亦好細看不然如瀾與波
　浪何别渠又包了情欲在性中所以其説如此
好惡性也既有好即具善有惡即具惡若只云有好惡
　而善惡不定於其中則是性中理不定也既曰天便
　有天命天討
知言云凡人之生粹然天地之心道義全具無適無莫
　不可以善惡辨不可以是非分無過也無不及也此
　中之所以名也即告子性無善無不善之論也惟伊
　川性即理也一句甚切至
問天理人欲同體而異用同行而異情如何曰下句尚
　可上句有病葢行處容或可同而其情則本不同也
　至於體用豈可言異觀天理人欲所以不同者其本
　原元自不同何待用也胡氏之學大率於大本處看
　不分曉故鋭於闢異端而不免自入一脚也
或問天理人欲同體異用曰如何天理人欲同體得如
　此却是性可以為善亦可以為惡却是一團人欲窠
　子將甚麽做體却是韓愈説性自好言人之為性有
　五仁義禮智信是也指此五者為性却説得是性只
　是一箇至善道理萬善總名才有一豪不善自是情
　之流放處如何却與人欲同體今人全不去看
湖南一派譬如燈火要明只管挑不添油便明得也即
　不好所以氣局小長汲汲然張筋努脈(以上語類/二十條)
知言性之所以一初見一本無不字後見别本有之尚
　疑其悞繼而遍考此書前後説頗有不一之意如子
　思子曰一章是也故恐實謂性有差别遂依别本添
　入不字今既遺藳無之則當改正但其他説性不一
　處愈使人不能無疑耳昨来知言疑義中已論之不
　識髙明以為然否上蔡雖説明道先使學者有所知
　識却從敬入然其記二先生語却謂未有致知而不
　在敬者又自云諸君不湏别求見處但敬與窮理則
　可以入徳矣二先生亦言根本湏先培壅然後可立
　趨向又言莊整齊肅久之則自然天理明五峰雖言
　知不先至則敬不得施然又云格物之道必先居敬
　以持其志此言皆何謂耶某竊謂明道所謂先有知
　識者只為知邪正識趨向耳未便遽及知至之事也
　上蔡五峰既推之太過而来諭又謂知之一字便是
　聖門授受之機則是因二公之過而又過之試以聖
　賢之言考之似皆未有此等語意却是近世禪家説
　話多如此若必如此則是未知以前可以怠慢放肆
　無所不為而必若曾子一唯之後然後可以用力於
　敬也此説之行於學者日用工夫大有所害恐將有
　談𤣥説妙以終其身而不及用力於敬者非但言語
　之小疵也(荅胡廣仲/○文集)
　　楊氏門人
羅先生嚴毅清苦殊可畏(以下論/羅仲素)
道夫言羅先生教學者静坐中看喜怒哀樂未發謂之
　中未發作何氣象李先生以為此意不惟於進學有
　力兼亦是養心之要而遺書有云既思則是已發昔
　嘗疑其與前所舉有礙細思亦甚緊要不可以不考
　直卿曰此問亦甚切但程先生剖析豪釐體用明白
　羅先生探索本源洞見道體二者皆有大功於世善
　觀之則亦並行而不相悖矣况羅先生於静坐觀之
　乃其思慮未萌虛靈不昧自有以見其氣象則初未
　害於未發蘇季明以求字為問則求非思慮不可此
　伊川所以力辨其差也先生曰公雖是如此分解羅
　先生説終恐做病如明道亦説静坐可以為學謝上
　蔡亦言多著静不妨此説終是小偏才偏便做病道
　理自有動時自有静時學者只是敬以直内義以方
　外見得世間無處不是道理雖至㣲至小處亦有道
　理便以道理處之不可専要去静處求所以伊川謂
　只用敬不用静便説得平也是他經歴多故見得恁
　地正而不偏若以世之大段紛擾人觀之若會静得
　固好若講學則不可有豪髮之偏也如天雄附子冷
　底人喫得也好如要通天下喫便不可(以上語/類二條)
　　羅氏門人
問延平先生言行曰他却不曾著書充養得極好凡為
　學也不過是恁地涵養將去初無異義只是先生睟
　面盎背自然不可及(以下論/李愿中)
李先生終日危坐而神彩精明略無隤墮之氣
李延平初閒也是豪邁底人到後来也是磨琢之功在
　鄉若不異於常人鄉曲以上底人只道他是箇善人
　他也略不與人説待問了方與説
行夫問李先生謂常存此心勿為事物所勝先生荅之
　(云云/)頃之復曰李先生涵養得自是别真所謂不為
　事物所勝者古人云終日無疾言遽色他真箇是如
　此如尋常人去近處必徐行出逺處行必稍急先生
　出近處也如此出逺處亦只如此尋常人呌一人叫
　之一二聲不至則聲必厲先生叫之不至聲不加於
　前也又如坐處壁閒有字某每常亦須起頭一看若
　先生則不然方其坐時固不看也若是欲看則必起
　就壁下視之其不為事物所勝大率若此常聞先生
　後生時極豪邁一飲必數十盃醉則好馳馬一驟三
　二十里不回後来却收拾得恁地純粹所以難及
正蒙知言之類學者更須被他汨沒李先生極不要人
　傳寫文字及看此等舊嘗看正䝉李甚不許然李終
　是短於辯論邪正葢皆不可無也無之即是少博學
　詳説工夫也
李先生不要人強行須有見得處方行所謂灑然處然
　猶有偏在灑落而行固好未到灑落處不成不行亦
　湏桉本行之待其著察
李先生當時説學已有許多意思只為説敬字不分明
　所以許多時無捉摸處
或問延平先生何故驗於喜怒哀樂未發之前而求所
　謂中曰只是要見氣象陳後之曰持守良久亦可見
　未發氣象曰延平即是此意若一向這裏又差從釋
　氏去
再論李先生之學常在目前先生曰只是君子戒謹所
　不睹恐懼所不聞便自然常存顔子非禮勿視聼言
　動正是如此
李先生嘗云人之念慮若是於顯然過惡萌動此却易
　見易除却怕於匹似閒底事爆起来纒繞思念將去
　不能除此尤害事某向来亦是如此
某舊見李先生時説得無限道理也曾去學禪李先生
　云汝恁地懸空理會得許多而面前事却又理會不
　得道亦無𤣥妙只在日用閒著實做工夫處理會便
　自見得後来方曉得他説故今日不至無理㑹耳(以/上)
　(語類十/一條)
先生曰學問之道不在多言但黙坐澄心體認天理若
　見雖一豪私欲之發亦退聼矣久久用力於此庶幾
　漸明講學始有力耳又嘗曰學者之病在於未有灑
　然冰解凍釋處縱有力持守不過茍免顯然悔尤而
　已若此者恐未足道也又嘗曰今人之學與古人異
　如孔門諸子羣居終日交相切磨又得夫子為之依
　歸日用之閒觀感而化者多矣恐於融釋而脱落處
　非言説所及也不然子貢何以言夫子之言性與天
　道不可得而聞也耶嘗以黄太史之稱濂溪周夫子
　胷中灑落如光風霽月云者為善形容有道者氣象
　嘗諷誦之而顧謂學者曰存此於胷中庶幾遇事廓
　然而義理少進矣其語中庸曰聖門之傳是書其所
　以開悟後學無遺䇿矣然所謂喜怒哀樂未發謂之
　中者又一篇之指要也若徒記誦而已則亦奚以為
　哉必也體之於身實見是理若顔子之嘆卓然見其
　為一物而不違乎心目之閒也然後擴充而往無所
　不通則庶乎其可以言中庸矣其語春秋曰春秋一
　事各是發明一例如觀山水徙步而形勢不同不可
　拘以一法然所以難言者葢以常人之心推測聖人
　未到聖人灑然處豈能無失耶又嘗曰讀書者知其
　所言莫非吾事而即吾身以求之則凡聖賢所至而
　吾所未至者皆可勉而進矣若直以文字求之悦其
　詞義以資誦説其不為玩物喪志者幾希又嘗語問
　者曰講學切在深潛縝密然後氣味深長蹊徑不差
　若概以理一而不察乎其分之殊此學者所以流於
　疑似亂真之説而不自知也其開端示人大要類此
　(延平先生李公/行狀○文集)
　　胡氏門人
或問南軒云行之至則知益明知既明則行益至此意
　如何曰道理固是如此學者工夫當並進不可推泥
　牽連下梢成兩下擔閣然二者都要用功則成就時
　二者自相資益矣(以下論/張敬夫)
王壬問南軒類聚言仁處先生何故不欲其如此曰便
　是工夫不可恁地如此則氣象促迫不好聖人説仁
　處固是緊要不成不説仁處皆無用亦須是從近看
　將去優柔翫味久之自有一箇㑹處方是工夫如博
　學審問謹思明辨篤行聖人須説博學如何不教人
　便從謹獨處做湏是説禮儀三百威儀三千始得
敬夫髙明他將謂人都似他纔一説時便更不問人曉
　會與否且要説盡他箇故他門人敏底祗學得他説
　話若資質不逮依舊無著摸
林艾軒在行在一日訪南軒曰程先生語錄某却看得
　易傳看不得南軒曰何故林曰易有象數伊川皆不
　言何也南軒曰孔子説易不然易曰公用射隼於髙
　墉之上獲之無不利如以象言則公是甚射是甚隼
　　是甚髙墉是甚聖人止曰隼者禽也弓矢者器也射
　　之者人也君子蔵器於身待時而動何不利之有
　議南軒祭禮曰欽夫信忒猛又學胡氏(云云/)有一般沒
　　人情底學問嘗謂欽夫曰改過不吝從善如流固好
　　然於事上也略審覆行亦何害
　南軒從善之亟先生嘗與閒坐立所見什物之類放得
　　不是所在并不齊整處先生謾言之雖夜後亦即時
　　令人移正之(以上語/類六條)
　公之言有曰學莫先於義利之辨而義也者本心之所
　　當為而不能自己非有所為而為之者也一有所為
　　而後為之則皆人欲之私而非天理之所存矣嗚呼
　　至哉言也其亦可謂擴前聖之所未發而同於性善
　　養氣之功者與(右文殿脩撰張公/神道碑○文集)
　
　
御纂朱子全書卷五十四
　欽定四庫全書
御纂朱子全書卷五十五
　　道統四
　　　自論為學工夫
　某十數嵗時讀孟子言聖人與我同類者喜不可言以
　　為聖人亦易做今方覺得難
　讀書須純一如看一般未了又要般渉都不濟事某向
　　時讀書方其讀上句則不知有下句讀上章則不知
　　有下章讀中庸則祗讀中庸讀論語則祗讀論語一
　　日祗看一二章將諸家説看合與不合凡讀書到冷
　　淡無味處尤當著力推考
　因説讀書須是有自得處到自得處説與人也不得某
　　舊讀仲氏任只其心塞淵終溫且恵淑慎其身先君
　　之思以朂寡人既破我斧又闕我斨周公東征四國
　　是皇哀我人斯亦孔之將伊尹曰先王肇脩人紀從
　　諫弗咈先民時若居上克明為下克忠與人不求備
　檢身若不及以至于有萬邦兹惟艱哉如此等處直
　為之廢卷慨想而不能已覺得朋友閒看文字難得
　這般意思
先生因與朋友言及易曰易非學者之急務也某平生
　也費了些精神理會易與詩然其得力則未若語孟
　之多也易與詩中所得似雞肋焉
看文字却是索居獨處好用工夫方精専看得透徹未
　須便與朋友商量某往年在同安日因差出體究公
　事處夜寒不能寐因看得子夏論學一段分明後官
　滿在郡中等批書已遣行李無文字看於館人處借
　得孟子一冊熟讀方曉得養氣一章語脈當時亦不
　暇寫出只逐段以紙簽簽之云此是如此説簽了便
　看得更分明後来其閒雖有脩改不過是轉换處大
　意不出當時所見如謾人底議論某少年亦㑹説只
　是終不安直到尋箇慤實處方已
某舊年思量義理未透直是不能睡初看子夏先傳後
　倦一章凡三四夜窮究到明徹夜聞杜鵑聲
某舊時讀書専要揀好處看到平平汎汎處多闊略後
　多記不得自覺也是一箇病今有一般人看文字却
　只摸得些渣滓到有深意好處却全不識
凡看文字諸家説異同處最可觀某舊日看文字専看
　異同處如謝上蔡之説如彼楊龜山之説如此何者
　為得何者為失所以為得者是如何所以為失者是
　如何
某自十五六時至二十嵗史書都不要看但覺得閒是
　閒非沒要緊不難理㑹大率才看得此等文字有味
　畢竟粗心了呂伯恭教人看左傳不知何謂
學者難得都不肯自去著力讀書某登科後要讀書被
　人横截直截某只是不管一面自讀顧文蔚曰且如
　公有誰鞭辟畢竟是自要讀書
或問先生謂講論固不可無須是自去體認如何是體
　認曰體認是把那聼得底自去心裏重複思量過伊
　川曰時復思繹浹洽於中則説矣某向来從師一日
　閒所聞説話夜閒如溫書一般字字子細思量過才
　有疑明日又問
問必有事焉而勿正心勿忘勿助長曰此亦只是為公
　孫丑不識浩然之氣故教之養氣工夫緩急云不必
　太急不要忘了亦非教人於無著摸處用功也某舊
　日理會道理亦有此病後来李先生説令去聖經中
　求義某後刻意經學推見實理始信前日諸人之誤
　也
某所得處甚約只是一兩切要句上却日夜就此一兩
　句上用意翫味胷中自是灑落又云放心不必是走
　在别處去但一剳眼閒便不見才覺得又便在面前
　不是難收拾自去提撕便見得是如此
近日已覺向来説話太支離處反身以求正坐自己用
　功亦未切耳因此減去文字工夫覺得閒中氣象甚
　適每勸學者亦且看孟子道性善求放心兩章著實
　體察收拾為要其餘文字且大概諷誦涵泳未湏大
　段著力考索也
今日學者不長進只是心不在焉嘗記少年時在同安
　夜聞鐘鼓聲聼其一聲未絶而此心已自走作因此
　警懼乃知為學須是専心致志
某嘗説看文字須如法家深刻方窮究得盡某直是下
　得工夫
這道理須是見得是如此了驗之於物又如此驗之吾
　身又如此以至見天下道理皆端的如此了方得如
　某所見所言又非自會説出来亦是當初於聖賢與
　二程所説推之而又驗之於己見得真實如此
劉晏見錢流地上想是他計較得熟了如此某而今看
　聖人説話見聖人之心成片價從面前過
某尋常莫説前軰只是長上及朋友稍稍説道理底某
　便不敢説他説得不是且將他説去研究及自家曉
　得却見得他底不是某尋常最居人後又曰尋常某
　最得此力
初師屛山籍溪籍溪學於文定又好佛老以文定之學
　為論治道則可而道未至然於佛老亦未有見屏山
　少年能為舉業官莆田接墖下一僧能入定數日後
　乃見了老歸家讀儒書以為與佛合故作聖傳論其
　後屏山先亡籍溪在某自見於此道未有所得乃見
　延平
或説象山説克己復禮不但只是欲克去那利欲忿懥
　之私只是有一念要做聖賢便不可曰此等議論恰
　如小兒則劇一般只管要髙去聖門何嘗有這般説
　話人要去學聖賢此是好底念慮有何不可若以為
　不得則堯舜之兢兢業業周公之思兼三王孔子之
　好古敏求顔子之有為若是孟子之願學孔子之念
　皆當克去矣看他意思只是禪誌公云不起纎豪脩
　學心無相光中常自在他只是要如此然豈有此理
　只如孔子荅顔子克己復禮為仁據他説時只這一
　句已多了又况有下頭一落索只是顔子才問仁便
　與打出方是及至恁地説他他又却諱某嘗謂人要
　學禪時不如分明去學他禪和一棒一喝便了今乃
　以聖賢之言夾雜了説都不成箇物事道是龍又無
　角道是蛇又有足子静舊年也不如此後来弄得直
　恁地差異如今都教壊了後生箇箇不肯去讀書一
　味顛蹷沒理會處可惜可惜正如荀子不睹是逞快
　胡罵亂罵教得箇李斯出来遂至焚書坑儒若使荀
　卿不死見斯所為如此必須自悔使子靜今猶在見
　後生軰如此顛蹷亦須自悔其前日之非又曰子靜
　説話常是兩頭明中閒暗或問暗是如何曰是他那
　不説破處他所以不説破便是禪所謂鴛鴦繡出從
　君看莫把金針度與人他禪家自愛如此某年十五
　六時亦嘗留心於此一日在病翁所會一僧與之語
　其僧只相應和了説也不説是不是却與劉説某也
　理會得箇昭昭靈靈底禪劉後説與某某遂疑此僧
　更有要妙處在遂去扣問他見他説得也煞好及去
　赴試時便用他意思去胡説是時文字不似而今細
　密由人粗説試官為某説動了遂得舉(時年/十九)後赴同
　安任時年二十四五矣始見李先生與他説李先生
　只説不是某却倒疑李先生理會此未得再三質問
　李先生為人簡重却是不甚會説只教看聖賢言語
　某遂將那禪来權倚閣起意中道禪亦自在且將聖
　人書来讀讀来讀去一日復一日覺得聖賢言語漸
　漸有味却回頭看釋氏之説漸漸破綻罅漏百出
某舊時亦要無所不學禪道文章楚辭詩兵法事事要
　學出入時無數文字事事有兩冊一日忽思之曰且
　慢我只一箇渾身如何兼得許多自此逐時去了大
　凡人知箇用心處自無緣及得外事
某今且勸諸公屏去外務趲工夫専一去看這道理某
　年二十餘已做這工夫將謂下梢理會得多少道理
　今忽然有許多年紀不知老之至此也只理會得這
　些子嵗月易得蹉跎可畏如此
讀書須是虚心方得他聖人説一字是一字自家只平
　著心去秤停他都不使得一豪杜撰只順他去某向
　時也杜撰説得終不濟事如今方見得分明方見得
　聖人一言一字不吾欺只今六十一嵗方理會得恁
　地若或去年死也則枉了自今夏来覺見得纔是聖
　人説話也不少一箇字也不多一箇字恰恰地好都
　不用一些穿鑿
讀書貪多最是大病下梢都理會不得若到閒時無書
　讀時得一件書看更子細某向為同安簿滿到泉州
　候批書在客邸借文字只借得一冊孟子將来子細
　讀方尋得本意見
某少時為學十六嵗便好理學十七嵗便有如今學者
　見識後得謝顯道論語甚喜乃熟讀先將朱筆抹出
　語意好處又熟讀得趣覺得朱抹處太煩再用墨抹
　出又熟讀得趣别用青筆抹出又熟得其要領乃用
　黄筆抹出至此自見所得處甚約只是一兩句上却
　日夜就此一兩句上用意翫味胷中自是灑落
先生多有不可為之歎漢卿曰前年侍坐聞先生云天
　下無不可為之事兵隨將轉將逐符行今乃謂不可
　為曰便是這符不在自家手裏或謂漢卿多禪語賀
　孫因云前承漢卿教訓似主静坐澄清之語漢卿云
　味道煞篤實云云先生曰静坐自是好近得子約書
　云須是識得喜怒哀樂未發之本體此語儘好漢卿
　又問前年侍坐所聞似與今别前年云近方看得這
　道理透若以前死却亦是枉死了今先生忽發歎以
　為只如此不覺老了還當以前是就道理説今就勲
　業上説先生曰不如此自是覺得無甚長進於上面
　猶覺得隔一膜
敬子舉先生所謂傳命之脈及佛氏傳心傳髓之説曰
　便是要自家意思與他為一若心不在上面書自是
　書人自是人如何看得出孔子曰吾十有五而志於
　學只十五嵗時便斷斷然以聖人為志矣(二程自十/五六時便)
　(鋭然欲/學聖人)
先生患氣痛脚弱泄瀉或勸晚起曰某自是不能晚起
　雖甚病纔見光亦便要起尋思文字纔稍晚便覺似
　宴安鴆毒
人之血氣固有強弱然志氣則無時而衰茍常持得這
　志縱血氣衰極也不由他如某而今如此老病衰極
　非不知每日且放晚起以養病但自是心裏不稳只
　交到五更初目便睡不著了雖欲勉強睡然此心已
　自是箇起来底人不肯就枕了以此知人若能持得
　這箇志氣定不會被血氣奪凡為血氣所移者皆是
　自棄自暴之人耳(以上語類/三十條)
道閒與季通講論因悟向来涵養工夫全少而講説又
　多強探必取尋流逐末之弊推類以求衆病非一而
　其源皆在此恍然自失似有頓進之功若保此不懈
　庶有望於將来然非如近日諸賢所謂頓悟之機也
　向来所聞誨諭諸説之未契者今日細思脗合無疑
　大抵前日之病皆是氣質躁妄之偏不曾涵養克治
　任意直前之弊耳自今改之異時相見幸老兄驗其
　進否而警䇿之也(荅呂/伯恭)
大抵子思以来教人之法惟以尊徳性道問學兩事為
　用力之要今子静所説専是尊徳性事而某平日所
　論却是問學上多了所以為彼學者多持守可觀而
　看得義理全不子細又别説一種杜撰道理遮葢不
　肯放下而某自覺雖於義理上不敢亂説却於緊要
　為己為人上多不得力今當反身用力去短集長庻
　幾不墮一邊耳(荅項/平父)
某自年十四五時即嘗有志於此中閒非不用力而所
　見終未端的其言雖或誤中要是想像意度所幸内
　無空寂之誘外無功利之貪全此純愚以至今日反
　覆舊聞而有得焉乃知明道先生所謂天理二字却
　是自家體貼出来者真不妄也(荅陳/正己)
某天資魯鈍自幼記問言語不能及人以先君子之餘
　誨頗知有意於為己之學而未得其處葢出入於釋
　老者十餘年近嵗以来獲親有道始知所向之大方
　竟以才質不敏知識未離乎章句之閒雖時若有㑹
　於心然反而求之殊未有以自信其所以奉親事長
　居室延交者葢欲寡其過而未能也(荅江/元適)
李先生教人大抵令於静中體認大本未發時氣象分
　明即處事應物自然中節此乃龜山門下相傳指訣
　然當時親炙之時貪聼講論又方竊好章句訓詁之
　習不得盡心於此至今若存若亡無一的實見處辜
　負教育之意每一念此未嘗不愧汗沾衣也脱然之
　語乃先生稱道之過今日猶如掛鉤之魚當時寧有
　是耶然學者一時偶有所見其初皆自悦懌以為真
　有所自得矣及其久也漸次昏暗淡泊又久則遂泯
　滅而頑然如初無所睹此無他其所見者非卓然真
　見道體之全特因聞見揣度而知故耳竊意當時日
　聞至言觀懿行其心固必有不知所以然者洎失其
　所依歸而又加以嵗月之久汨沒浸漬今則兀然為
　庸人矣此亦無足怪者因下問之及不覺悵然未知
　其終何所止泊也(荅何叔京○以/上文集五條)
　　論自著書(已入四書六/經者不重出)
某釋經每下一字直是稱等輕重方敢寫出
某解書如訓詁一二字等處多有不必解處只是解書
　之法如此亦要教人知得看文字不可忽略
每常解文字諸先生有多少好説話有時不敢載者葢
　他本文未有這般意思在(以上語/類三條)
大學中庸屢改終未能到得無可改處大學近方稍似
　少病道理最是講論時説得透纔渉紙墨便覺不能
　及其一二縱説得出亦無精彩以此見聖賢心事今
　只於紙上看如何見得到底每一念此未嘗不撫卷
　慨然也(荅應仁仲/○文集)
張仁叟問論語或問曰是十五年前文字與今説不類
　當時欲脩後来精力衰那箇工夫大後掉了
先生因編孟子要指云孟子若讀得無統也是費力某
　從十七八嵗讀至二十嵗只逐句去理會更不通透
　二十嵗已後方知不可恁地讀元来許多長段都自
　首尾相照管脈絡相貫穿只恁地熟讀自見得意思
　從此看孟子覺得意思極通快亦因悟作文之法如
　孟子當時固不是要作文只言語説出来首尾相應
　脈絡相貫自是合著如此(以上語/類二條)
孟子集解重䝉頒示以遺説一編見教伏讀喜幸開豁
　良多然方冗擾未暇精思姑具所疑之一二以求發
　藥俟旦夕稍定當擇其尤精者著之解中而復條其
　未安者盡以請益欽夫伯崇前此往還諸説皆欲用
　此例附之昔人有古今集驗方者此書亦可為古今
　集解矣既以自備遺忘又以傳諸同志友朋之益其
　利廣矣語錄比因再閲尚有合整頓處已略下手會
　冗中輟他時附呈未晚大抵劉質夫李端伯所記皆
　明道語餘則雜有至永嘉諸人及楊遵道唐彦思張
　思叔所記則又皆伊川語也向編次時有一目錄近
　亦脩改未定又忙不暇拜呈并俟他日淵源聞見二
　錄已領西山集委示得以披讀乃知李文之議論本
　末如此甚幸甚幸其閒有合請教者亦俟詳觀乃敢
　以進也(荅何叔京/○文集)
大凡文字上古聖賢説底便不差到得周程張邵們説
　得亦不差其他門人便多病某初要節一本中庸集
　略更下手不得其閒或有一節説得好第二節便差
　底又有説得似好而又説從别處去底然而看得他
　們説多却覺煞得力(語/類)
示及三書感感誠立誠通之論誠如尊諭不敢多遜竊
　意自有此書無人與之思索至此西銘太極諸説亦
　皆積數十年之功無一字出私意釋氏以胷襟流出
　為極則以今觀之天地之閒自有一定不易之理要
　當見得不假毫髪意思安排不著毫髮意見夹雜自
　然先聖後聖如合符節方是究竟處也(荅黄叔張/○文集)
問林兄看小學如何林舉小學父慈而教子孝而箴先
　生曰人既自有這良能良知了聖賢又恁地説直要
　人尋教親切父慈而教子孝而箴看我是能恁地不
　恁地小學所説教人逐一去上面尋許多道理到著
　大學亦只是這道理又教人看得就切實如此不是
　胡亂恁地説去(語/類)
小學書曾為整頓否幸早為之尋便見寄幸幸昨来奉
　報只欲如此閒所編者今細思之不若来教規模之
　善但今所編皆法制之語若欲更添嘉言善行兩類
　即兩類之中自須各兼取經史子集之言其説乃備
　但須約取勿令太汎乃佳(如管仲畏威如疾/之語心每愛之)文章尤
　不可汎如離騷忠潔之志固亦可尚然只正經一篇
　已自多了此須更子細決擇敘古䝉求亦太多兼奧
　澀難讀恐非啟䝉之具却是古樂府及杜子羙詩意
　思好可取者多令其喜諷詠易入心最為有益也来
　諭又有避主張程氏之嫌程氏何待吾軰主張然立
　言垂訓事闗久逺亦豈當避此嫌耶其詳雖已見於
　近思然其一言半句灼然親切不可不使後學早聞
　而先入者自不妨特見於此書也若只欲其合於世
　俗而使庸人愛之則符讀書城南一篇足矣何事勞
　吾人捃摭之功哉(荅劉子澄/○文集)
脩身大法小學備矣義理精㣲近思錄詳之
近思錄好看四子六經之階梯近思錄四子之階梯
近思錄逐篇綱目一道體二為學大要三格物窮理四
　存養五改過遷善克己復禮六齊家之道七出處進
　退辭受之義八治國平天下之道九制度十君子處
　事之方十一教學之道十二改過及人心疵病十三
　異端之學十四聖賢氣象
因論近思錄曰不當編易傳所載問如何曰公須自見
　意謂易傳已自成書(以上語/類四條)
向讀女戒見其言有未備及鄙淺處伯恭亦嘗病之閒
　嘗欲别集古語如小學之狀為數篇其目曰正静曰
　卑弱曰孝愛曰和睦曰勤謹曰儉質曰寛恵曰講學
　班氏書可取者亦刪取之如正静篇即如杜子羙秉
　心忡忡防身如律之語亦可入凡守身事夫之事皆
　是也和睦謂宜其家人寛恵謂逮下無疾妬凡御下
　之事病倦不能檢閲幸更為詳此目有無漏落有即
　補之而輯成一書亦一事也向見所編家訓其中似
　己該備只就彼采擇更益以經史子集中事以經為
　先不必太多精擇而審取之尤佳也(荅劉子澄/○文集)
説編通鑑綱目尚未成文字因言伯恭大事記忒藏頭
　亢腦如摶謎相似又解題之類亦太多
溫公通鑑以魏為主故書蜀丞相亮寇何地從魏志也
　其理都錯某所作綱目以蜀為主後劉聰石勒諸人
　皆晉之故臣故東晉以君臨之至宋後魏諸國則兩
　朝平書之不主一邊年號只書甲子
或問武后之禍曰前軰云當廢武后所出别立太宗子
　　孫曰此論固善但當時宗室為武后殺盡存者皆愚
　　暗豈可恃因説通鑑提綱例凡逆臣之死皆書曰死
　　至狄仁傑則甚疑之李氏之復雖出仁傑然畢竟是
　　死於周之大臣不奈何也教相隨入死例書云某年
　　月日狄仁傑死也(以上語/類三條)
　垂諭揚雄事足見君子以恕待物之心區區鄙意正以
　　其與王舜之徒所以事莽者雖異而其為事莽則同
　　故竊取趙盾許止之例而概以莽臣書之所以著萬
　　世臣子之戒明雖無臣賊之心但畏死貪生而有其
　　迹則亦不免於誅絶之罪此正春秋謹嚴之法若溫
　　公之變例則不知何所據依晚學愚昧實有所不敢
　　從也(荅尤延之/○文集)
　
　
　
御纂朱子全書卷五十五
　欽定四庫全書
御纂朱子全書卷五十六
　　道統五
　　　自著書序䟦
　大學之書古之大學所以教人之法也盖自天降生民
　　則既莫不與之以仁義禮智之性矣然其氣質之禀
　　或不能齊是以不能皆有以知其性之所有而全之
　　也一有聰眀睿智能盡其性者出扵其閒則天必命
　　之以為億兆之君師使之治而教之以復其性此伏
　　羲神農黄帝堯舜所以繼天立極而司徒之職典樂
　　之官所由設也三代之隆其法寖備然後王宫國都
　　以及閭巷莫不有學人生八嵗則自王公以下至於
　　庶人之子弟皆入小學而教之以灑掃應對進退之
　　節禮樂射御書數之文及其十有五年則自天子之
　　元子衆子以至公卿大夫元士之適子與凡民之俊
　　秀皆入大學而教之以窮理正心修己治人之道此
　又學校之教大小之節所以分也夫以學校之設其
　廣如此教之之術其次第節目之詳又如此而其所
　以為教則又皆本之人君躬行心得之餘不待求之
　民生日用彜倫之外是以當世之人無不學其學焉
　者無不有以知其性分之所固有職分之所當為而
　各俛焉以盡其力此古昔盛時所以治隆扵上俗羙
　於下而非後世之所能及也及周之衰賢聖之君不
　作學校之政不脩教化凌夷風俗頽敗時則有若孔
　子之聖而不得君師之位以行其政教扵是獨取先
　王之法誦而傳之以詔後世若曲禮少儀内則弟子
　職諸篇固小學之支流餘裔而此篇者則因小學之
　成功以著大學之眀法外有以極其規模之大而内
　有以盡其節目之詳者也三千之徒盖莫不聞其說
　而曽氏之傳獨得其宗於是作為傳義以發其意及
　孟子沒而其傳泯焉則其書雖存而知者鮮矣自是
　以来俗儒記誦詞章之習其功倍扵小學而無用異
　端虚無寂滅之教其髙過於大學而無實其他權謀
　術數一切以就功名之說與夫百家衆技之流所以
　惑世誣民充塞仁義者又紛然雜出乎其閒使其君
　子不幸而不得聞大道之要其小人不幸而不得䝉
　至治之澤晦盲否塞反覆沈痼以及五季之衰而壞
　亂極矣天運循環無往不復宋徳隆盛治教休眀於
　是河南程氏兩夫子出而有以接乎孟氏之傳實始
　尊信此篇而表章之既又為之次其簡編發其歸趣
　然後古者大學教人之法聖經賢傳之指粲然復眀
　於世雖以某之不敏亦幸私淑而與有聞焉顧其為
　書猶頗放失是以忘其固陋采而輯之閒亦竊附己
　意補其闕略以俟後之君子極知僭踰無所逃罪然
　於國家化民成俗之意學者脩己治人之方則未必
　無小補云淳熙己酉二月甲子新安朱某序(大學章/句序)
魯論語二十篇古論語二十一篇(分堯曰下章子張問/别一篇魯共王毁孔)
　(子舊宅/得之)齊論語二十二篇(有問王知/道二篇)魏何晏等集漢
　魏諸儒之說就魯論篇章考之齊古為之註本朝至
　道咸平閒又命翰林學士邢昺等取皇偘疏約而脩
　之以為正義其於章句訓詁名器事物之際詳矣熙
　寧中神祖垂意經術始置學官以幸學者而時相父
　子逞其私智盡廢先儒之說妄意穿鑿以利誘天下
　之人而塗其耳目一時文章豪傑之士盖有知其是
　非而傲然不為之下者顧其所以為說又未能卓然
　不叛於道學者趨之是猶舍夷貉而適戎蠻也當此
　之時河南二程先生獨得孟子以来不傳之學於遺
　經其所以教人者亦必以是為務然其所以言之者
　則異乎人之言之矣某年十三四時受其說於先君
　未通大義而先君棄諸孤中閒歴訪師友以為未足
　於是徧求古今諸儒之書合而編之誦習既久益以
　迷眩晚親有道竊有所聞然後知其穿鑿支離者固
　無足取至於其餘或引據精密或解析通眀非無一
　辭一句之可觀顧其於聖人之㣲意則非程氏之儔
　矣隆興改元屏居無事與同志一二人從事於此慨
　然發憤盡删餘說及其門人朋友數家之說補緝訂
　正以為一書目之曰論語要義盖以為學者之讀是
　書其文義名物之詳當求之注疏有不可略者若其
　要義則於此其庶㡬焉學者第熟讀而深思之優游
　涵泳久而不捨必將有以自得於此本既立矣諸家
　之說有不可廢者徐取而觀之則其支離詭譎亂經
　害性之說與夫近世出入離遁似是而非之辨皆不
　能為吾病嗚呼聖人之意其可以言傳者具於是矣
　不可以言傳者亦豈外乎是哉深造而自得之特在
　夫學者加之意而已矣(論語要/義序)
予既序次論語要義以備覽觀暇日又為兒輩讀之大
　抵諸老先生之為說本非為童子設也故其訓詁略
　而義理詳初學者讀之經之文句未能自通又當徧
　誦諸說問其指意茫然迷眩殆非啓蒙之要因為刪
　錄以成此編本之注疏以通其訓詁參之釋文以正
　其音讀然後會之於諸老先生之說以發其精㣲一
　句之義繫之本句之下一章之指列之本章之左又
　以平生所聞於師友而得於心思者閒附見一二條
　焉本末精粗大小詳略無或敢偏廢也然本其所以
　作取便於童子之習而已故名之曰訓蒙口義盖將
　藏之家塾俾兒輩學焉非敢為他人發也(論語訓蒙/口義序)
論孟之書學者所以求道之至要古今為之說者盖已
　百有餘家然自秦漢以来儒者類皆不足以與聞斯
　道之傳其溺於卑近者既得其言而不得其意其騖
　於髙逺者則又支離蹖駁或乃并其言而失之學者
　益以病焉宋興百年河洛之間有二程先生者出然
　後斯道之傳有繼其扵孔子孟氏之心盖異世而同
　符也故其所以發眀二書之說言雖近而索之無窮
　指雖逺而操之有要使夫讀者非徒可以得其言而
　又可以得其意非徒可以得其意而又可以并其所
　以進扵此者而得之其所以興起斯文開悟後學可
　謂至矣閒嘗蒐輯條流以附本章之次既又取夫學
　之有同扵先生者若横渠張公范氏二吕氏謝氏游
　氏楊氏侯氏尹氏凡九家之說以附益之名曰論孟
　精義以備觀省而同志之士有欲從事扵此者亦不
　隠焉抑嘗論之論語之言無所不包而其所以示人
　者莫非操存涵養之要七篇之指無所不究而其所
　以示人者類多體騐充擴之端夫聖賢之分其不同
　固如此然而體用一源也顯㣲無間也是則非夫先
　生之學之至其孰䏻知之嗚呼兹其所以奮乎百世
　絶學之後而獨得夫千載不傳之傳也與若張公之
　於先生論其所至竊意其猶伯夷伊尹之扵孔子而
　一時及門之士考其言行則又未知其孰可以為孔
　氏之顔曽也今録其言非敢以為無少異扵先生而
　悉合乎聖賢之意亦曰大者既同則其淺深疏密毫
　釐之閒正學者所宜盡心耳至扵近嵗以来學扵先
　生之門人者又或出其書焉則意其源逺末分醇醨
　異味而不敢載矣或曰然則凡說之行扵世而不列
　扵此者皆無取已乎曰不然也漢魏諸儒正音讀通
　訓詁考制度辨名物其功博矣學者茍不先渉其流
　則亦何以用力扵此而近世二三名家與夫所謂學
　於先生之門人者其考證推說亦或時有補於文義
　之閒學者有得扵此而後觀焉則亦何適而無得哉
　特所以求夫聖賢之意者則在此而不在彼耳若夫
　外自托扵程氏而竊其近似之言以文異端之說者
　則誠不可以入扵學者之心然以其荒幻浮夸足以
　欺世也而流俗頗已鄉之矣其為害豈淺淺哉顧其
　語言氣象之閒則實有不難辨者學者誠用力扵此
　書而有得焉則扵其言雖欲讀之亦且有所不暇矣
　然則是書之作其率爾之誚雖不敢辭至扵眀聖傳
　之統成衆說之長折流俗之謬則竊亦妄意其庶㡬
　焉乾道壬辰月正元日新安朱某謹書(語孟集義序/○初曰精義)
　(後改名/集義)
中庸何為而作也子思子憂道學之失其傳而作也盖
　自上古聖神繼天立極而道統之傳有自来矣其見
　扵經則允執厥中者堯之所以授舜也人心惟危道
　心惟㣲惟精惟一允執厥中者舜之所以授禹也堯
　之一言至矣盡矣而舜復益之以三言者則所以眀
　夫堯之一言必如是而後可庶幾也盖嘗論之心之
　虚靈知覺一而已矣而以為有人心道心之異者則
　以其或生扵形氣之私或原扵性命之正而所以為
　知覺者不同是以或危殆而不安或㣲妙而難見耳
　然人莫不有是形故雖上智不能無人心亦莫不有
　是性故雖下愚不能無道心二者雜扵方寸之閒而
　不知所以治之則危者愈危㣲者愈㣲而天理之公
　卒無以勝夫人欲之私矣精則察夫二者之閒而不
　雜也一則守其本心之正而不離也從事扵斯無少
　閒斷必使道心常為一身之主而人心每聼命焉則
　危者安㣲者著而動静云為自無過不及之差矣夫
　堯舜禹天下之大聖也以天下相傳天下之大事也
　以天下之大聖行天下之大事而其授受之際丁寧
　告戒不過如此則天下之理豈有以加於此哉自是
　以来聖聖相承若成湯文武之為君臯陶伊傅周召
　之為臣既皆以此而接夫道統之傳若吾夫子則雖
　不得其位而所以繼往聖開来學其功反有賢於堯
　舜者然當是時見而知之者惟顔氏曽氏之傳得其
　宗及曽氏之再傳而復得夫子之孫子思則去聖逺
　而異端起矣子思懼夫愈久而愈失其真也扵是推
　本堯舜以来相傳之意質以平日所聞父師之言更
　互演繹作為此書以詔後之學者盖其憂之也深故
　其言之也切其慮之也逺故其說之也詳其曰天命
　率性則道心之謂也其曰擇善固執則精一之謂也
　其曰君子時中則執中之謂也世之相後千有餘年
　而其言之不異如合符節歴選前聖之書所以提挈
　綱維開示藴奥未有若是其眀且盡者也自是而又
　再傳以得孟氏為䏻推眀是書以承先聖之統及其
　沒而遂失其傳焉則吾道之所寄不越乎言語文字
　之閒而異端之說日新月盛以至於老佛之徒出則
　彌近理而大亂真矣然而尚幸此書之不泯故程夫
　子兄弟者出得有所考以續夫千載不傳之緒得有
　所據以斥夫二家似是之非盖子思之功扵是為大
　而㣲程夫子則亦莫䏻因其語而得其心也惜乎其
　所以為說者不傳而凡石氏之所輯録僅出於其門
　人之所記是以大義雖眀而㣲言未析至其門人所
　自為說則雖頗詳盡而多所發眀然倍其師說而滛
　於老佛者亦有之矣某自早嵗即嘗受讀而竊疑之
　沈潛反復盖亦有年一旦恍然似有以得其要領者
　然後乃敢會衆說而折其𠂻既為定著章句一篇以
　俟後之君子而一二同志復取石氏書刪其繁亂名
　以輯畧且記所嘗論辨取舍之意别為或問以附其
　後然後此書之旨支分節解脉絡貫通詳略相因巨
　細畢舉而凡諸說之同異得失亦得以曲暢旁通而
　各極其趣雖於道統之傳不敢妄議然初學之士或
　有取焉則亦庶乎行逺升髙之一助云爾淳熙己酉
　春三月戊申新安朱某序(中庸章/句序)
聖人作經以詔後世將使讀者誦其文思其義有以知
　事理之當然見道義之全體而身力行之以入聖賢
　之域也其言雖約而天下之故幽眀巨細靡不該焉
　欲求道以入徳者舍此為無所用其心矣然去聖既
　逺講誦失傳自其象數名物訓詁凡例之閒老師宿
　儒尚有不䏻知者况於新學小生驟而讀之是亦安
　䏻遽有以得其大旨要歸也哉故河南程夫子之教
　人必先使之用力乎大學論語中庸孟子之書然後
　及乎六經盖其難易逺近大小之序固如此而不可
　亂也故今刻四古經而遂及乎此四書者以先後之
　且考舊聞為之音訓以便觀者又悉著凡程子之言
　及於此者附於其後以見讀之之法學者得以覽焉
　抑嘗妄謂中庸雖七篇之所自出然讀者不先於孟
　子而遽及之則亦非所以為入道之漸也因竊并記
　於此云(書臨漳所/刋四子後)
元亨利貞天道之常仁義禮智人性之綱凡此厥初無
　有不善藹然四端随感而見愛親敬兄忠君弟長是
　曰秉彜有順無强惟聖性者浩浩其天不加豪末萬
　善足焉衆人蚩蚩物欲交蔽乃頽其綱安此暴棄惟
　聖斯惻建學立師以培其根以逹其枝小學之方洒
　掃應對入孝出弟動罔或悖行有餘力誦詩讀書詠
　歌舞蹈思罔或逾窮理脩身斯學之大眀命赫然罔
　有内外徳崇業廣乃復其初昔非不足今豈有餘世
　逺人亡經殘教弛蒙養弗端長益浮靡鄉無善俗世
　乏良材利欲分拏異言喧豗幸兹秉彛極天罔墜爰
　輯舊聞庶覺来裔嗟嗟小子敬受此書匪我言耄惟
　聖之謨(小學/題辭)
古者小學教人以洒掃應對進退之節愛親敬長隆師
　親友之道皆所以為脩身齊家治國平天下之本而
　必使其講而習之於㓜稚之時欲其習與知長化與
　心成而無扞格不勝之患也今其全書雖不可見而
　雜出扵傳記者亦多讀者往往直以古今異宜而莫
　之行殊不知其無古今之異者固未始不可行也今
　頗蒐輯以為此書授之童䝉資其講習庶㡬有補於
　風化之萬一云爾(題小/學)
聖人觀象以畫卦揲蓍以命爻使天下後世之人皆有
　以决嫌疑定猶豫而不迷扵吉凶悔吝之塗其功可
　謂盛矣然其為卦也自本而幹自幹而支其勢若有
　所迫而自不能已其為蓍也分合進退縱横順逆亦
　無往而不相值焉是豈聖人心思智慮之所得為也
　哉特氣数之自然形於法象見扵圖書者有以啓於
　其心而假手焉耳近世學者類喜談易而不察乎此
　其専扵文義者既支離𣪚漫而無所根著其渉扵象
　數者又皆牽合傅會而或以為出扵聖人心思智慮
　之所為也若是者予竊病焉因與同志頗輯舊聞為
　書四篇以示初學使毋疑於其說云(易學啟/蒙序)
或有問於予曰詩何為而作也予應之曰人生而静天
　之性也感於物而動性之欲也夫既有欲矣則不䏻
　無思既有思矣則不能無言既有言矣則言之所不
　䏻盡而發扵咨嗟詠嘆之餘者必有自然之音響節
　族而不䏻已焉此詩之所以作也曰然則其所以教
　者何也曰詩者人心之感物而形於言之餘也心之
　所感有邪正故言之所形有是非惟聖人在上則其
　所感者無不正而其言皆足以為教其或感之之雜
　而所發不䏻無可擇者則上之人必思所以自反而
　因有以勸懲之是亦所以為教也昔周盛時上自郊
　廟朝廷而下達扵鄉黨閭巷其言粹然無不出扵正
　者聖人固已協之聲律而用之鄉人用之邦國以化
　天下至扵列國之詩則天子廵守亦必陳而觀之以
　行黜陟之典降自昭穆而後寖以陵夷至於東遷而
　遂廢不講矣孔子生扵其時既不得位無以行帝王
　勸懲黜陟之政扵是特舉其籍而討論之去其重複
　正其紛亂而其善之不足以為法惡之不足以為戒
　者則亦刊而去之以從簡約示久逺使夫學者即是
　而有以考其得失善者師之而惡者改焉是以其政
　雖不足以行扵一時而其教實被扵萬世是則詩之
　所以為教者然也曰然則國風雅頌之體其不同若
　是何也曰吾聞之凡詩之所謂風者多出扵里巷謌
　謡之作所謂男女相與詠歌各言其情者也惟周南
　召南親被文王之化以成徳而人皆有以得其性情
　之正故其發於言者樂而不過於滛哀而不及扵傷
　是以二篇獨為風詩之正經自邶而下則其國之治
　亂不同人之賢否亦異其所感而發者有邪正是非
　之不齊而所謂先王之風者扵此焉變矣若夫雅頌
　之篇則皆成周之世朝廷郊廟樂歌之辭其語和而
　莊其義寛而密其作者往往聖人之徒固所以為萬
　世法程而不可易者也至於雅之變者亦皆一時賢
　人君子閔時病俗之所為而聖人取之其忠厚惻怛
　之心陳善閉邪之意猶非後世能言之士所能及之
　此詩之為經所以人事浃於下天道備於上而無一
　理之不具也曰然則其學之也當奈何曰本之二南
　以求其端參之列國以盡其變正之於雅以大其規
　和之於頌以要其止此學詩之大㫖也扵是乎章句
　以綱之訓詁以紀之諷詠以昌之涵濡以體之察之
　情性隠㣲之閒審之言行樞機之始則脩身及家平
　均天下之道其亦不待他求而得之於此矣問者唯
　唯而退余時方輯詩傳因悉次是語以冠其篇云淳
　熙四年丁酉冬十月戊子新安朱某書(詩集/傳序)
右周子之書一篇今舂陵零陵九江皆有本而互有同
　異長沙本最後書乃某所編定視他本最詳密矣然
　猶有所未盡也盖先生之學其妙具於太極一圖通
　書之言皆發此圖之藴而程先生兄弟語及性命之
　際亦未嘗不因其說觀通書之誠動静理性命等章
　及程氏書之李仲通銘程邵公誌顔子好學論等篇
　則可見矣故潘清逸誌先生之墓敘所著書特以作
　太極圖為稱首然則此圖當為書首不疑也然先生
　既手以授二程本因附書後(祁寛居/之云)傳者見其如此
　遂誤以圖為書之卒章不復釐正使先生立象盡意
　之㣲㫖暗而不眀而驟讀通書者亦復不知有所總
　攝此則諸本皆失之而長沙通書因胡氏所傳篇章
　非復本次又削去分章之目而别以周子曰者加之
　於書之大義雖若無所害然要非先生之舊亦有去
　其目而遂不可曉者(如理性命/章之類)又諸本附載銘碣詩
　文事多重複亦或不能有所發眀扵先生之道以幸
　學者故今特據潘誌置圖篇端以為先生之精意則
　可以通乎書之說矣至於書之分章定次亦皆復其
　舊貫而取公及蒲左丞孔司封黄太史所記先生行
　事之實刪去重複合為一篇以便觀者盖世所傳先
　生之書言行具此矣潘公所謂易通疑即通書而易
　說獨不可見向見友人多蓄異書自謂有傳本亟取
　而觀焉則淺陋可笑皆舍法時舉子葺緒餘與圖說
　通書絶不相似不問可知其偽獨不知世復有能得
　其真者與否以圖書推之知其所發當極精要㣲言
　湮沒甚可惜也某又嘗讀朱内翰震進易說表謂此
　圖之傳自陳摶种放穆脩而来而五峯胡公仁仲作
　通書序又謂先生非止為种穆之學者此特其學之
　一師耳非其至者也夫以先生之學之妙不出此圖
　以為得之於人則决非种穆所及以為非其至者則
　先生之學又何以加於此圖哉是以嘗竊疑之及得
　誌文考之然後知其果先生之所自作而非有所受
　於人者公盖皆未見此誌而云云耳然胡公所論通
　書之指曰人見其書之約而不知其道之大也見其
　文之質而不知其義之精也見其言之淡而不知其
　味之長也人有真能立伊尹之志脩顔子之學則知
　此書之言包括至大而聖門之事業無窮矣此則不
　可易之至論讀是書者所宜知也因復掇取以系於
　後云乾道己丑六月戊申新安朱某謹書(周子太極/通書後序)
右周子太極圖并說一篇通書四十章世傳舊本遺文
　九篇遺事十五條事狀一篇某所集次皆已校定可
　繕冩某按先生之書近嵗以来其傳既益廣矣然皆
　不能無謬誤惟長沙建安板本為庶㡬焉而猶頗有
　所未盡也盖先生之學之奥其可以象告者莫備於
　太極之一圖若通書之言盖皆所以發眀其藴而誠
　動静理性命等章為尤著程氏之書亦皆祖述其意
　而李仲通銘程邵公誌顔子好學論等篇乃或幷其
　語而道之故清逸潘公誌先生之墓而敘其所著之
　書特以作太極圖為首稱而後乃以易說易通繫之
　其知此矣(按漢上朱震子發言陳摶以太極圖傳种/放放傳穆脩脩傳先生衡山胡宏仁仲則)
　(以种穆之傳特先生所學之一師而非其至者武當/祁寛居之又謂圖象乃先生指畫以語二程而未嘗)
　(有所為書此盖皆未見潘誌而言若胡氏之說則又/未考乎先生之學之奥始卒不外乎此圖也先生易)
　(說久已不傳扵世向見兩本皆非是其一卦說乃陳/忠肅公所著其一繫辭說又皆佛老陳腐之談其甚)
　(陋而可笑者若曰易之冒天下之道也猶狙公之罔/衆狙也觀此則其决非先生所為可知矣易通疑即)
　(通書盖易說既依經以解義此則通論其大㫖而不/繫於經者也特不知其去易而為今名始扵何時爾)
　然諸本皆附扵通書之後而讀者遂誤以為書之卒
　章使先生立象之㣲㫖暗而不眀驟而語夫通書者
　亦不知其綱領之在是也長沙本既未及有所是正
　而通書乃因胡氏所定章次先後輙頗有所移易又
　刋去章目而别以周子曰者加之皆非先生之舊若
　理性命章之類則一去其目而遂不可曉其所附見
　銘碣詩文視他本則詳矣然亦或不能有以發眀扵
　先生之道而徒為重複故建安本特據潘誌置圖篇
　端而書之序次名章亦復其舊又即潘誌及蒲左丞
　孔司封黄太史所記先生行事之實刪去重複參互
　考訂合為事狀一篇(其大者如蒲碣云屠姦剪弊如/快刀健斧而潘誌云精密嚴恕)
　(務盡道理蒲碣但云母未𦵏而潘公所為鄭夫人誌/乃為水齧其墓而改𦵏若此之類皆従潘誌而蒲碣)
　(又云慨然欲有所施以見扵世又云益思以竒自名/又云朝廷躐等見用奮發感厲皆非知先生者之言)
　(又載先生稱頌新政反覆數十/言恐亦非實若此之類皆削去)至扵道學之㣲有諸
　君子所不及知者則又一以程氏及其門人之言為
　正以為先生之書之言之行於此亦畧可見矣然後
　得臨汀楊方本以校而知其舛陋猶有未盡正者(如/柔)
　(如之當作柔亦如之師/友一章當為二章之類)又得何君營道詩序及諸嘗
　遊舂陵者之言而知事狀所敘濓溪命名之說有失
　其本意者(何君序見遺事篇内又按濓溪廣漢張栻/所䟦先生手帖據先生家譜云濓溪隠居)
　(在榮道縣榮樂鄉鍾貴里石塘橋西濓盖溪之舊名/先生寓之廬阜以示不忘其本之意而邵武鄒旉為)
　(某言嘗至其處溪之源委自為上下保先生故居在/下保其地又别自號為樓田而濂之為字則疑其出)
　(於唐刺史元結七泉之遺俗也今桉江州濓溪之西/亦有石塘橋見扵陳令舉廬山記疑亦先生所寓之)
　(名/云)覆校舊編而知筆削之際亦有當録而誤遺之者
　(如蒲碣自言初見先生扵合州相語三日夜退而嘆/曰世乃有斯人耶而孔文仲亦有祭文序先生洪州)
　(時事曰公時甚少玉色金聲従容和毅一府盡傾之/語蒲碣又稱其孤風逺操寓懐扵塵埃之外常有髙)
　(棲霞遁之意亦足以證其前/所謂以竒自見等語之謬)又讀張忠定公語而知
　所論希夷种穆之傳亦有未盡其曲折者(按張忠定/公嘗從希)
　(夷學而其論公事之有隂陽頗與圖說意合竊疑是/說之傳固有端緒至扵先生然後得之於心而天地)
　(萬物之理鉅細幽眀髙下精粗無所/不貫扵是始為此圖以發其秘爾)嘗欲别加是正
　以補其闕而病未能也兹乃被命假守南康遂獲嗣
　守先生之餘教於百有餘年之後顧徳弗類慙懼已
　深瞻仰髙山深切寤嘆因取舊袠復加更定而附著
　其說如此鋟板學宫以與同志之士共焉淳熙己亥
　夏五月戊午朔新安朱某謹書(再定太極/通書後序)
通書者濓溪夫子之所作也夫子姓周氏名惇頤字茂
　叔自少即以學行有聞扵世而莫或知其師傳之所
　自獨以河南兩程夫子嘗受學焉而得孔孟不傳之
　正統則其淵源因可概見然所以指夫仲尼顔子之
　樂而發其吟風弄月之趣者亦不可得而悉聞矣所
　著之書又多放失獨此一篇本號易通與太極圖說
　並出程氏以傳於世而其為說實相表裏大抵推一
　理二氣五行之分合以紀綱道體之精㣲决道義文
　辭禄利之取舍以振起俗學之卑陋至論所以入徳
　之方經世之具又皆親􁂒簡要不為空言顧其宏綱
　大用既非秦漢以来諸儒所及而其條理之密意味
　之深又非今世學者所能驟而窺也是以程氏既沒
　而傳者鮮焉其知之者不過以為用意髙逺而已某
　自早嵗即幸得其遺編而伏讀之初盖茫然不知其
　所謂而甚或不能以句壮嵗獲遊延平先生之門然
　後始得聞其說之一二比年以来潛玩既久乃若粗
　有得焉雖其宏綱大用所不敢知然扵其章句文字
　之閒則有以實見其條理之愈密意味之愈深而不
　我欺也顧自始讀以至扵今嵗月幾何倐焉二紀慨
　前哲之益逺懼妙㫖之無傳竊不自量輒為注釋雖
　知凡近不足以發夫子之精藴然創通大義以俟後
　之君子則萬一其庶幾焉淳熙丁未九月甲辰後學
　朱某謹記(周子通/書後記)
始予作太極西銘二解未嘗敢出以示人也近見儒者
　多議兩書之失或乃未嘗通其文義而妄肆詆訶予
　竊悼焉因出此解以示學徒使廣其傳庶幾讀者由
　辭以得意而知其未可以䡖議也(題太極西/銘解後)
右程氏遺書二十五篇二先生門人記其所見聞答問
　之書也始諸公各自為書先生沒而其傳寖廣然散
　出並行無所統一傳者頗以己意私竊竄易歴時既
　久殆無全編某家有先人舊藏數篇皆著當時記録
　主名語意相承首尾通貫盖未更後人之手故其書
　最為精善後益以類訪求得凡二十五篇因稍以所
　聞嵗月先後第為此書篇目皆因其舊而又别為之
　録如此以見分别次序之所以然者然嘗竊聞之伊
　川先生無恙時門人尹焞得朱光庭所抄先生語奉
　而質諸先生先生曰某在何必讀此書若不得某之
　心所記者徒彼意耳尹公自是不敢復讀夫以二先
　生唱眀道學於孔孟既沒千載不傳之後可謂盛矣
　而當時從逰之士盖亦莫非天下之英材其扵先生
　之嘉言善行又皆耳聞目見而手記之宜其親切不
　差可以行逺而先生之戒猶且丁寧若是豈不以學
　者未知心傳之要而滯於言語之閒或者失之豪釐
　則其謬將有不可勝言者乎又况後此且數十年區
　區掇拾於殘編墜簡之餘傳誦道說玉石不分而謂
　真足以盡得其精㣲嚴密之㫖其亦誤矣雖然先生
　之學其大要則可知已讀是書者誠能主敬以立其
　本窮理以進其知使本立而知益眀知精而本益固
　則日用之閒且將有以得乎先生之心而扵疑信之
　傳可坐判矣此外諸家所抄尚衆率皆割裂補綴非
　復本篇異時得其所自来當復出之以附今録無則
　亦將去其重複别為外書以待後之君子云爾(程氏/遺書)
　(後/序)
右附録一卷眀道先生行状之屬凡八篇伊川先生祭
　文一篇奏狀一篇皆其本文無可議者獨伊川行事
　本末當時無所論著某嘗竊取實録所書文集内外
　書所載與凡他書之可證者次其後先以為年譜既
　不敢以意形容又不能保無謬誤故扵每事之下各
　系其所從得者今亦輙取以著於篇合為一卷以附
　扵二十五篇之後嗚呼學者察言以求其心考跡以
　觀其用而有以自得之則師道之傳也其庶幾乎(程/氏)
　(遺書附/録後序)
右程氏外書十二篇某所序次可繕冩始某序次程氏
　遺書二十五篇皆諸門人當時記録之全書足以正
　俗本紛更之繆而扵二先生之語則不能無所遺也
　扵是取諸集録參伍相除得此十有二篇以為外書
　夫先生之言非有精粗之異而兩書皆非一手所記
　其淺深工拙又未可以一槩論其曰外書云者特以
　取之之雜或不能審其所自来其視前書學者尤當
　精擇而審取之耳(程氏外/書後序)
右上蔡先生語録三篇先生姓謝氏名良佐字顯道學
　於程夫子昆弟之門篤志力行於從遊諸公閒所見
　最為超越有論語說行扵世而此書傳者盖鮮焉某
　初得友人括蒼吴任冩本一篇(題曰上蔡/先生語録)後得呉中
　板本一篇(題曰逍遥先生語録陳留江續之作序云/得之先生兄孫少卿伋及天隠之子希元)
　(者/)二家之書皆温陵曽恬天隠所記最後得胡文定
　公家冩本二篇於公從子籍溪先生(題曰謝/子雅言)凡書四
　篇以相參校胡氏上篇五十五章記文定公問答皆
　他書所無有而提綱挈領指示學者用力處亦卓然
　非他書所及下篇四十七章與板本吴氏本畧同然
　時有小異盖損益曽氏所記而精約過之輙因其舊
　定著為二篇且著曽氏本語及吴氏之異同者於其
　下以備參考獨板本所増多猶百餘章然或失本指
　雜他書其尤者五十餘章至詆程氏以助佛學直以
　或者目程氏而以予曰自起其辭皆荒浪無根非先
　生所宜言亦不類荅問記述之體意近世學佛者私
　竊為之以亢其術偶出扵曽氏雜記異聞之說而傳
　者弗深考遂附之於先生傳之久逺疑誤後學使先
　生為得辠扵程夫子而曽氏為得辠於先生者則必
　是書之為也故竊不自知其固陋輙放而絶之雖或
　被之以僭妄之辠而不敢辭也其餘所謂失本指雜
　他書甚者亦頗刊去而得先生遺語三十餘章别為
　一篇然記録不精僅存彷彿非復前篇比矣凡所定
　著書三篇已校定可繕冩因論其所以然之意附見
　其後以俟知言有道君子考而擇焉(謝上蔡語/録後序)
某頃年校定上蔡先生語録三篇未及脱藁而或者傳
　去遂鋟木扵贛上愚意每遺恨焉比因閒暇復為㝎
　著此本然亦未敢自以為可傳也因念往時削去板
　本五十餘章特以理推知其决非先生語初未嘗有
　所左驗亦不知其果出於何人也後籍溪胡先生入
　都扵其學者吕祖謙得江民表辨道録一篇讀之則
　盡向所削去五十餘章者首尾次序無一字之差然
　後知其為江公所著而非謝氏之語益以眀白夫江
　公行誼風節固當世所推髙而陳忠肅公又嘗稱其
　論眀道先生有足目相應之語盖亦畧知吾道之可
　尊矣而其為言若此豈差之毫釐則夫千里之繆有
　所必至而不能已者耶因書以自警且示讀者使毋
　疑舊傳謝先生與胡文定公手柬今幷掇其精要之
　語附三篇之後云(謝上蔡語/録後序)
淳熙乙未之夏東莱吕伯恭来自東陽過予寒泉精舍
　留止旬日相與讀周子程子張子之書歎其廣大閎
　博若無津涯而懼夫初學者不知所入也因共掇取
　其闗於大體而切於日用者以為此編總六百一十
　二條分十四卷盖凡學者所以求端用力處己治人
　之要與夫辨異端觀聖賢之大畧皆粗見其梗槩以
　為窮鄉晚進有志於學而無眀師良友以先後之者
　誠得此而玩心焉亦足以得其門而入矣如此然後
　求諸四君子之全書沈潛反復優柔厭飫以致其博
　而反諸約焉則其宗廟之羙百官之富庶乎其有以
　盡得之若憚煩勞安簡便以為取足於此而可則非
　今日所以纂集此書之意也(書近思/録後)
凡禮有本有文自其施於家者言之則名分之守愛敬
　之實其本也冠昏䘮祭儀章度數者其文也其本者
　有家日用之常禮固不可以一日而不脩其文又皆
　所以紀綱人道之終始雖其行之有時施之有所然
　非講之素眀習之素熟則其臨事之際亦無以合宜
　而應節是不可以一日而不講且習焉也三代之際
　禮經備矣然其存於今者宫廬器服之制出入起居
　之節皆已不宜扵世世之君子雖或酌以古今之變
　更為一時之法然亦或詳或略無所折衷至或遺其
　本而務其末緩於實而急於文自有志好禮之士猶
　或不能舉其要而困於貧窶者尤患其終不能有以
　及於禮也某之愚盖兩病焉是以嘗獨觀古今之籍
　因其大體之不可變者而少加損益於其閒以為一
　家之書大抵謹名分崇愛敬以為之本至其施行之
　際則又畧浮文敦本實以竊自附於孔子從先進之
　遺意誠願得與同志之士熟講而勉行之庶幾古人
　所以脩身齊家之道謹終追逺之心猶可以復見而
　於國家所以敦化導民之意亦或有小補云(家禮/序)
先正温國司馬文正公受詔編集資治通鑑既成又撮
　其精要之語别為目録三十卷并上之晚病本書太
　詳目録太簡更著舉要歴八十卷以適厥中而未成
　也至紹興初故侍讀南陽胡文定公始復因公遺藁
　脩成舉要補遺若干卷則其文愈約而事愈備矣然
　往者得於其家而伏讀之猶竊自病記識之弗彊不
　能有以領其要而及其詳也故嘗過不自料輙與同
　志因兩公四書别為義例増損櫽括以就此編盖表
　嵗以首年(逐年之上行外書某甲子遇甲字子字則/朱書以别之雖無事依舉要以備嵗年)
　而因年以著統(凡正統之年嵗下大書/非正統者兩行分注)大書以提要
　(凡大書有正例有變例正例如始終興廢災祥沿革/及號令征伐殺生除拜之大者變例如不在此例而)
　(善可為法惡可為/戒者皆特書之也)而分注以備言(凡分注有追原其/始者有遂言其終)
　(者有詳陳其事者有備載其言者有因始終而見者/有因拜罷而見者有因事類而見者有因家世而見)
　(者有温公所立之言所取之論有胡氏所收之說所/著之評而兩公所遺與夫近世大儒先生折衷之語)
　(今亦頗采以/附扵其閒云)使夫嵗年之久近國統之離合辭事之
　詳略議論之同異通貫曉析如指諸掌名曰資治通
　鑑綱目凡若干卷藏之巾笥姑以私便檢閱自備遺
　忘而已若兩公述作之本意則有非區區所敢及者
　雖然嵗周於上而天道眀矣統正於下而人道定矣
　大綱槩舉而監戒昭矣衆目畢張而幾㣲著矣是則
　凡為致知格物之學者亦將慨然有感於斯而兩公
　之志或庶乎其可以黙識矣因述其指意條例如此
　列於篇端以俟後之君子云乾道壬辰夏四月甲子
　新安朱某謹書(資治通鑑/綱目序)
右楚辭集注八卷今所校定其第録如上盖自屈原賦
　離騷而南國宗之名章繼作通號楚辭大抵皆祖原
　意而離騷深逺矣竊嘗論之原之為人其志行雖或
　過於中庸而不可以為法然皆出於忠君愛國之誠
　心原之為書其辭㫖雖或流於跌宕怪神怨懟激發
　而不可以為訓然皆生扵繾綣惻怛不能自己之至
　意雖其不知學於北方以求周公仲尼之道而獨馳
　騁於變風變雅之末流以故醇儒荘士或羞稱之然
　使世之放臣屏子怨妻去婦抆淚謳唫於下而所天
　者幸而聼之則於彼此之閒天性民彜之善豈不足
　以交有所發而增夫三綱五典之重此予之所以每
　有味於其言而不敢直以詞人之賦視之也然自原
　著此詞至漢未久而說者已失其趣如太史公盖未
　能免而劉安班固賈逵之書世復不傳及隋唐閒為
　訓解者尚五六家又有僧道騫者能為楚聲之讀今
　亦漫不復存無以驗其說之得失而獨東京王逸章
　句與近世洪興祖補注並行扵世其扵訓詁名物之
　閒則已詳矣顧王書之所取舍與其題號離合之閒
　多可議者而洪皆不能有所是正至其大義則又皆
　未嘗沈潜反復嗟嘆詠歌以尋其文詞指意之所出
　而遽欲取喻立說旁引曲證以强附扵其事之已然
　是以或以迂滯而逺扵性情或以迫切而害扵義理
　使原之所為抑鬰而不得伸於當年者又晦昧而不
　見白扵後世予扵是益有感焉疾病呻吟之暇聊据
　舊編粗加櫽括定為集注八卷庶幾讀者得以見古
　人扵千載之上而死者可作又足以知千載之下有
　知我者而不恨扵来者之不聞也嗚呼悕矣是豈易
　與俗人言哉(楚辭集/注序)
右楚辭後語目録以鼂氏所集録續變二書刋補定著
　凡五十二篇鼂氏之為此書固主扵辭而亦不得不
　兼於義今因其舊則其考扵辭也宜益精而擇扵義
　也當益嚴矣此余之所以兢兢而不得不致其謹也
　盖屈子者窮而呼天疾痛而呼父母之詞也故今所
　欲取而使繼之者必其出扵幽憂窮蹙怨慕凄凉之
　意乃為得其餘韻而宏衍鉅麗之觀懽愉快適之語
　宜不得而與焉至論其等則又必以無心而冥會者
　為貴其或有是則雖逺且賤猶將汲而進之一有意
　扵求似則雖迫真如揚栁亦不得已而取之耳若其
　義則首篇所著荀卿子之言指意深切詞調鏗鏘君
　人者誠能使人朝夕諷誦不離扵其側如衛武公之
　抑戒則所以入耳而著心者豈但廣厦細旃眀師勸
　誦之益而已哉此固余之所為眷眷而不能忘者若
　髙唐神女李姬洛神之屬其詞若不可廢而皆棄不
　録則以義裁之而斷其為禮法之罪人也髙唐卒章
　雖有恩萬方憂國害開聖賢輔不逮之云亦屠兒之
　禮佛倡家之讀禮耳幾何其不為獻笑之資而何諷
　一之有哉其息夫躬栁宗元之不棄則鼂氏已言之
　矣至扵揚雄則未有議其罪者而予獨以為是其失
　節亦蔡琰之儔耳然琰猶知愧而自訟若雄則反訕
　前哲以自文宜又不得與琰比矣今皆取之豈不以
　夫琰之母子無絶道而於雄則欲因反騷而著蘓氏
　洪氏之貶詞以眀天下之大戒也陶翁之詞鼂氏以
　為中和之發於此不類特以其為古賦之流而取之
　是也抑以其自謂晋臣恥事二姓而言則其意亦不
　為不悲矣序列扵此又何疑焉至扵終篇特著張夫
　子吕與叔之言盖又以告夫遊藝之及此者使知學
　之有本而反求之則文章有不足為者矣其餘㣲文
　碎義又各附見扵本篇此不暇悉著云(楚辭後語/目録序)
南安韓文出莆田方氏近世號為佳本予讀之信然然
　猶恨其不盡載諸本同異而多折衷於三本也原三
　夲之見信杭蜀以舊閣以官其信之也則宜然如歐
　陽公之言韓文印本初未必誤多為校讐者妄改亦
　謂如羅池碑改歩為渉田氏廟改天眀為王眀之類
　耳觀其自言為兒童時得蜀本韓文於隨州李氏計
　其嵗月當在天禧中年且其書已故弊脫略則其摹
　印之日與祥符杭本盖未知其孰先孰後而嘉祐蜀
　本又其子孫眀矣然而猶曰三十年閒聞人有善本
　者必求而改正之則固未嘗必以舊本為是而悉從
　之也至扵秘閣官書則亦民閒所獻掌故令史所抄
　而一時館職所校耳其所傳者豈真作者之手藁而
　是正之者豈盡劉向揚雄之倫哉讀者正當擇其文
　理意義之善者而從之不當但以地望形勢為重䡖
　也抑韓子之為文雖以力去陳言為務而又必以文
　從字順各適其職為貴讀者或未得此權度則其文
　理意義正自有未易言者是以予扵此書姑考諸本
　之同異而兼存之以待覽者之自擇區區妄意雖或
　竊有所疑而不敢偏有所廢也(韓文考/異序)
此集今世本多不同惟近嵗南安軍所刊方氏校定本
　號為精善别有舉正十卷論其所以去取之意又他
　本之所無也然其去取以祥符杭本嘉祐蜀本及李
　謝所據館閣本為定而尤尊館閣本雖有謬誤往往
　曲從他本雖善亦棄不録至扵舉正則又例多而辭
　寡覽者或頗不能曉知故今輙因其書更為校定悉
　考衆本之同異而一以文勢義理及他書之可騐者
　决之茍是矣則雖民閒近出小本不敢違有所未安
　則雖官本古本石本不敢信又各詳著其所以然者
　以為考異十卷庶幾去取之未善者覽者得以參伍
　　而筆削焉(書韓文/考異前)
　予讀近代文集及記事之書觀其所載國朝名臣言行
　　之迹多有補扵世教然以其散出而無統也既莫究
　　見始終表裏之全而又汨於虚浮詭誕之說予嘗病
　　之於是掇取其要聚為此録以便記覽尚恨書籍不
　　備多所遺闕嗣有所得當續書之(八朝名臣言行録/序○以上文集二)
　　(十七/條)
　
　
　
　
　
　
　
　
御纂朱子全書卷五十六
　欽定四庫全書
御纂朱子全書卷五十七
　　道統六
　　　訓門人(已見前卷為學/内者不重出)
　問涵養於未發之初令不善之端旋消則易為力若發
　　後則難制曰聖賢之論正要就發處制惟子思說喜
　　怒哀樂未發謂之中孔孟教人多從發處說未發時
　　固當涵養不成發後便都不管徳眀云這處最難因
　　舉横渠戰退之說曰此亦不難只要眀得一箇善惡
　　每日遇事湏是體驗見得是善從而保養取自然不
　　肯走在惡上去次日又云雖是涵養扵未發源清則
　　流清然源清則未見得被他流出来已是濁了湏是
　　因流之濁以驗源之未清就本原處理會未有源之
　　濁而流之能清者亦未有流之濁而源清者今人多
　　是偏重了只是涵養扵未發而已發之失乃不能制
　　是有得扵静而無得扵動只知制其已發而未發時
　不能涵養則是有得於動而無得扵静也(以下訓廖/子晦徳眀)
徳眀問編䘮祭禮當依先生指授以儀禮為經戴記為
　傳周禮作旁證曰和通典也湏看就中却又議論更
　革處語畢却云子晦正合且做切己功夫只管就外
　邊文字上走支離雜擾不濟事孔子曰操則存舍則
　亡孟子曰學問之道無他求其放心而已矣湏如此
　做家計程子曰心要在腔子裏不可騖外此箇心湏
　是管著他始得且如曽子扵禮上纖細無不理會過
　及其語孟敬子則曰動容貎斯逺暴慢矣正顔色斯
　近信矣出辭氣斯逺鄙倍矣籩豆之事則有司存湏
　有緩急先後之序湏有本末湏將操存工夫做本然
　後逐叚逐義去㸔方有益也湏有倫序只管支離雜
　㸔都不成事去行有餘力則以學文志扵道據扵徳
　依扵仁然後逰扵藝今只就冊子上理會所以每每
　不相似又云正要克己上做工夫
先生舉遺書云根本湏先培壅然後可立趨向又云學
　者湏敬守此心不可急迫當栽培深厚涵詠扵其閒
　然後可以自得今且要収歛此心常提撕省察且如
　㘴閒說時事逐人說幾件若只管說有甚是處便截
　斷了提撕此心令在此凡遇事應物皆然問當官事
　多膠膠擾擾奈何曰他自膠擾我何與焉濓溪云定
　之以中正仁義而主静中與仁是發動處正是當然
　定理處義是截斷處常要主静豈可只管放出不収
　歛截斷二字最要𦂳
問山居頗適讀書罷臨水登山覺得甚樂曰只任閒散
　不可湏是讀書又言上古無閒民其說甚多不曽記
　録大意似謂閒散是虚樂不是實樂
初七日禀辭因求一言為終身佩服先生未答且出晚
　謁再請先生曰早閒所說用功事細思之只是昨日
　說戒謹不睹恐懼不聞是要切工夫佛氏說得甚相
　似然而不同佛氏要空此心道家要守此氣皆是安
　排子思之時異端並起所以作中庸發出此事只是
　戒謹恐懼便自然常存不用安排戒謹恐懼雖是四
　箇字到用著時無他只是𦂳鞭約令歸此窠臼来
先生謂廣㸔文字傷太快恐不子細雖是理會得底更
　湏將来㸔此不厭熟熟後更㸔方始滋味出(以下訓/輔漢卿)
　(廣/)
先生又謂廣見得義理雖稍快但言動之閒覺得䡖率
　處多子曰仁者其言也訒仁者之言自不恁地容易
　謝氏曰視聼言動不可易易則多非禮湏時時自省
　覺自收歛稍緩縱則失之矣
或問人之思慮有邪有正若是大叚邪僻之思却容易
　制惟是許多無頭靣不𦂳要之思慮不知何以制之
　曰此亦無他只是覺得不當思慮底便莫要思便從
　脚下做將去久久純熟自然無此等思慮矣譬如人
　坐不定者兩脚常要行但纔要行時便自少覺莫要
　行久久純熟亦自然不要行而坐得定矣
只㸔論語一書何嘗有懸空說底話只為漢儒一向尋
　求訓詁更不㸔聖賢意思所以二程先生不得不發
　眀道理開示學者使激昂向上求聖人用心處故放
　得稍髙不期今日學者乃捨近求逺處下窺髙一向
　懸空說了扛得兩脚都不着地其為害反甚扵向者
　之未知尋求道理依舊在大路上行今之學者却求
　㨗徑遂至鑚山入水吾友要知湏是與他古本相似
　者方是本分道理若不與古本相似盡是亂道(以下/訓余)
　(正叔/大雅)
再見即問曰三年不相見近日如何對云獨學悠悠未
　見進處曰悠悠扵學者最有病某前此說話亦覺悠
　悠而學扵某者皆不做切己工夫故亦少見特然可
　恃者且如孟子初語滕文公只道性善善學者只就
　這上便做工夫自應有得及後再見孟子則不復更
　端矣只說世子疑吾言乎夫道一而已矣顔淵曰舜
　何人也予何人也有為者亦若是以至若藥不瞑眩
　厥疾弗瘳其言激切如此只是欲其著𦂳下工夫耳
　又如語曹交一叚意亦同此大抵為學湏是自家發
　憤振作鼔勇做去直是要到一日湏見一日之效一
　月湏見一月之效諸公若要做便從今日做去不然
　便截從今日斷不要務為說話徒無益也大雅云從
　前但覺寸進不見特然之效曰正為如此便不曾離
　得舊窟何縁變化得舊氣質
再見即曰吾輩此箇事世俗理會不得凡欲為事豈可
　信世俗之言為去就彼流俗何知所以王介甫一切
　屏之他做事雖是過然吾輩自守所學亦豈可為流
　俗所梗如今浙東學者多陸子静門人類能卓然自
　立相見之次便毅然有不可犯之色自家一輩朋友
　又覺不正一似忘相似彼則又似助長
問吾輩之貧者令不學子弟經營莫不妨否曰止經營
　衣食亦無甚害陸家亦作舖買賣因指其門閾云但
　此等事如在門限裏一動著脚便在此門限外矣縁
　先以利存心做時雖本為衣食不足後見利入稍優
　便多方求餘遂生萬般計較做出礙理事来湏思量
　止為衣食為仰事俯育耳此計稍足便湏收歛莫令
　出元所思處則粗可救過
問私意竊發隨即鉏治雖去枝葉本根仍在感物又發
　如何曰只得如此所以曽子戰戰兢兢如臨深淵如
　履薄氷(以下訓陳/才卿文蔚)
問色容荘最難曰心肅則容荘非是外靣做那荘出来
　陳才卿亦說九容次早才卿以右手拽凉衫左袖口
　偏扵一邊先生曰公昨夜說手容恭今却如此才卿
　赧然急义手鞠躬曰忘了先生曰為己之學有忘耶
　向徐節孝見胡安定退頭容少偏安定忽厲聲云頭
　容直節孝自思不獨頭容要直心亦要直自此便無
　邪心學者湏是如此始得
邵武人箇箇急迫此是氣禀如此學者先湏除去此病
　方可進道先生謂方子曰觀公資質自是寡過然開
　闊中又湏縝宻寛緩中又湏謹敬(訓李公/晦方子)
問前日承教辨是非只交逰中便有是有非自家湏分
　别得且不湏誦言這莫是只說尋常汎交若朋友則
　有責善琢磨之義曰固是若是等閒人亦自不可說
　只自家胷次便要得是非分眀事事物物上都有箇
　道理都有是有非所以舜好問而好察邇言雖淺近
　閒言語中莫不有理都要見得破隠惡而揚善自家
　這裏善惡便分眀然以聖眀昭鑒纔見人不好便說
　出来也不得只是揚善那惡底自有不得掩之理纔
　說揚善自家已自分眀這亦是聖人與人為善之意
　(以下訓葉/味道賀孫)
賀孫請問語聲末後低先生不聞因云公仙鄉人何故
　聲氣都恁地說得箇起頭後靣懶将去子夏曰聼其
　言也厲公只管恁地下梢不好見道理不分眀將盡
　入扵幽暗含含胡胡不能到得正大光眀之地說話
　湏是一字是一字一句是一句便要見得是非
先生問時舉觀書如何時舉自言常苦扵粗率無精宻
　之功不知病根何在曰不要討甚病根但知道粗率
　便是病在這上便更加子細便了今學者亦多来求
　病根某向他說頭痛灸頭脚痛灸脚病在這上只治
　這上便了更别討甚病根也(訓潘子/善時舉)
人傑將行請教先生曰平日工夫湏是做到極時四邊
　皆黒無路可入方是有長進處大疑則可大進若是
　覺有些長進便道我已到了是未足以為大進也顔
　子仰髙鑚堅瞻前忽後及至雖欲從之末由也已直
　是無去處了至此可以語進矣(訓萬正/淳人傑)
仲思言正大之體難存曰無許多事古人已自說了言
　語多則愈支離如公昨来所問涵養致知力行三者
　便是以涵養做頭致知次之力行次之不涵養則無
　主宰如做事湏用人纔放下或困睡這事便無人做
　主都由别人不由自家既涵養又湏致知既致知又
　須力行若致知而不力行與不知同亦湏一時並了
　非謂今日涵養眀日致知後日力行也要當皆以敬
　為本敬却不是将来做一箇事今人多先安一箇敬
　字在這裏如何做得敬只是提起這心莫教放散恁
　地則心便自眀這裏便窮理格物見得當如此便是
　不當如此便不是既是了便行將去今且將大學来
　讀便見為學次第初無許多屈曲又曰某扵大學中
　所以力言小學者以古人扵小學中已自把捉成了
　故於大學之道無所不可今人既無小學之功却當
　以敬為本(訓楊仲/思道夫)
居甫問平日只是扵大體處未正曰大體只是合衆小
　理會成大體今不窮理如何便理會大體(以下訓徐/居甫㝢)
居甫敬之是一種病都縁是弱仁父亦如此定之亦如
　此只㸔他前日信中自說臨事而懼不知孔子自說
　行三軍自家平居無事只管恁地懼箇甚麽賀孫說
　定之之意是當先生前日在朝恐要從頭拆洗决裂
　做事故說此曰固是若論来如今事體合從頭拆洗
　合有决裂做處自是定著如此只是自家不曽當這
　地位自是要做不得若只管懼了到合說處都莫說
近来學者如漳泉人物於道理上發得都淺都是作文
　時文采發越燦然可觀(謂堯卿/至之)浙閒士夫又却好就
　道理上壁角頭著工夫如某人輩(子善/叔恭)恐也是風聲
　氣習如此又云今之學者有三様人才一則資質渾
　厚却扵道理上不甚透徹一則儘理會得道理又生
　得直是薄一則資質雖厚却飄然說得道理儘多又
　似承當不起要箇恰好底難得此閒却有一兩箇朋
　友理會得好如公資質如此何不可為只為源頭處
　用功較少而今湏喫𦂳著意做取尹和靖在程門直
　是十分鈍底被他只就一箇敬字上做工夫終被他
　做得成因説及陳後之陳安卿二人為學頗得蹊徑
　次第又曰為學之道如人耕種一般必湏辦了一片
　地在這裏了方可在上耕種今却就别人地上鋪排
　許多種作底物色這田地元不是我底(訓石子/餘洪慶)
問節昔以觀書為致知之方今又見得是養心之法曰
　較寛不急迫又曰一舉兩得這邊又存得心這邊理
　又到節復問心在文字則非僻之心自入不得先生
　應曰然(訓甘吉/甫節)
問氣質昏䝉做事多悔有當下便悔時有過後思量得
　不是方悔時或經久所為因事機觸得悔時方悔之
　際惘然自失此身若無所容有時恚恨至扵成疾不
　知何由可以免此曰既知悔時第二次莫恁地便了
　不消得常常地放在心下那未見能見其過而内自
　訟底便是不悔底今若信意做去後蕩然不知悔固
　不得若既知悔後次改便了何必常常恁地悔(以下/訓黄)
　(毅然/義剛)
世閒只是這箇道理譬如晝日當空一念之閒合著這
　道理則皎然眀白更無纖豪窒礙故曰天命之謂性
　不只是這處有處處皆有只是尋時先從自家身上
　尋起所以說性者道之形體也此一句最好盖是天
　下道理尋討將去那裏不可體驗只是就自家身上
　體驗一性之内便是道之全體千人萬人一切萬物
　無不是這道理不特自家有他也有不特甲有乙也
　有天下事都恁地
初見先生云某自到此與朋友亦無可說古人學問只
　是為己而已聖賢教人具有條理學問是人合理會
　底事學者湏是切己方有所得今人知為學者聼人
　說一席好話亦解開悟到切己工夫却全不會做所
　以悠悠嵗月無可理會若使切己下功聖賢言語雖
　散在諸書自有箇通貫道理湏實有見處自然休歇
　不得如人趁養家一般一日不去趁便受飢餓今人
　事無大小皆潦草過了只如讀書一事頭邊看得兩
　叚就揭過後靣或看得一二叚或看得三五行殊不
　曽子細理會如何曽有益或問人講學不眀用處全
　差了曰不待酬酢應變時若學不切己自家一箇渾
　身自無處著雖三魂七魄亦不知下落何待用時方
　差坐閒有言及傅子囦者曰人雖見得他偏見得他
　不是此邊却未有肯着力做自家工夫如何不為他
　所謾近世人大被人謾可笑見人胡亂一言一動便
　被降下了只縁自無工夫所以如此便又有不讀書
　之說可以誘人宜乎䧟溺者多先生又云彼一般說
　話雖是說禪却能鞭逼得人𦂳後生扵此邊既無所
　得一溺其說便把作件事做如何可回終竟他底不
　是愈傳愈壊了人或又云近世學者多躐等曰亦更
　有不及等人(以下訓廖/益仲謙)
徳之㸔文字尖新如見得一路光眀便射從此一路去
　然為學讀書寧詳毋畧寧近毋逺寧下毋髙寧拙毋
　巧若一向罩過不加子細便看書也不分曉然人資
　質亦不同有愛趨髙者亦有好務詳者雖皆有得然
　詳者終是㸔得漙博浃洽又言大學等書向来人只
　說某說得詳如何不略說使人自致思此事大不然
　人之為學只是争箇肯不肯耳他若無得不肯向這
　邊略亦不解致思他若肯向此一邊自然有味愈詳
　愈有意味
讀大學必次論孟及中庸兼㸔近思録先生曰書讀到
　無可㸔處却好㸔(訓湯叔/永泳)
某嘗喜那鈍底人他若是做得工夫透徹時極好却煩
　惱那敏底只是略綽㸔過不曽深去思量當下說也
　理會得只是無滋味工夫不奈久如荘仲便是如此
　某嘗煩惱這様底少閒不濟事敏底人又却要做那
　鈍底工夫方得(以下訓沈/荘仲僩)
今公掀然有飛揚之心以為治國平天下如指諸掌不
　知自家一箇身心都安頓未有下落如何說功名事
　業怎生治人古時英雄豪傑不如此張子房不問著
　他不說諸葛孔眀甚麽様端嚴公浙中一般學是學
　為英雄之學務為跅弛豪縱全不㸃檢身心某這裏
　湏是事事従心上理會起舉止動歩事事有箇道理
　一豪不然便是欠闕了他道理固是天下事無不當
　理會只是有先後緩急之序湏先立其本方以次推
　及其餘今公們學都倒了緩其所急先其所後少閒
　使得這身心飛揚悠逺全無收拾處而今人不知學
　底他心雖放然猶放得近公今雖曰知為學然却放
　得逺少閒會失心去不可不覺
黄直卿會看文字只是氣象小閒或又有㸔得不好處
　(訓郭徳/元友仁)
問謨於鄉曲自覺委靡随順處多恐不免有同流合汙
　之失曰孔子扵鄉黨恂恂如也似不能言者處鄉曲
　固要人情周盡但湏分别是非不要一向随順失了
　自家天下事只有一箇是一箇非是底便是非底便
　非問是非自有公論曰如此說便不是了是非只是
　是非如何是非之外更有一箇公論才說有箇公論
　便又有箇私論也此却不可不察(以下訓周/舜弼謨)
既受詩傳併力抄録頗踈侍教先生曰朋友来此多被
　冊子困倒反不曽做得工夫何不且過此說話彼皆
　紙上語耳有所靣言資益為多又問與周茂元同邸
　所論何事曰周宰云先生著書立言義理精宻既得
　之熟讀深思從此力行不解有差曰周宰才質甚敏
　只有些粗疎不肯去細宻處求說此便可見載之簡
　牘縦說得甚分眀那似當靣議論一言半句便有通
　逹處所謂共君一夜話勝讀十年書若說到透徹處
　何止十年之功也
先生問㽦與伯豐正淳此去做甚工夫伯豐曰正欲請
　教先易後詩可否曰既嘗讀詩不若先詩後易㽦曰
　亦欲㸔詩曰觀詩之法且虚心熟讀尋繹之不要被
　舊說粘定㸔得不活伊川解詩亦說得義理多了詩
　本只是恁地說話一章言了次章又従而歎詠之雖
　别無義而意味深長不可扵名物上尋義理後人往
　往見其言只如此平淡只管添上義理却窒塞了他
　如一源清水只管将物事堆積在上便壅隘了某觀
　諸儒之說惟上蔡云詩在識六義體靣却諷味以得
　之深得詩之綱領他人所不及(訓黄子/耕㽦)
淳有問目叚子先生讀畢曰大槩說得也好只是一様
　意思又曰公說道理只要撮那頭一叚尖底末稍便
　要到那大而化之極處中閒許多都把作渣滓不要
　理會相似把箇利刃截斷中閒都不用了這箇便是
　大病(以下訓陳/安卿淳)
諸友入侍坐定先生目淳申前說曰若把這些子道理
　只管守定在這裏則相似山林苦行一般便都無事
　可做了所謂潜心大業者何有哉淳曰已知病痛大
　叚欠了下學工夫曰近日陸子静門人寄得數篇詩
　来只将顔淵曽㸃數件事重疊說其他詩書禮樂都
　不說如吾友下學也只是揀那尖利底說粗鈍底都
　掉了今日下學眀日就要上逹如孟子従梁恵王以
　下都不讀只㨂告子盡心来說只消此兩篇其他五
　篇都刪了𦂳要便讀閒慢底便不讀精底便理會粗
　底便不理會書自是要讀恁地㨂擇不得如論語二
　十篇只㨂那曽㸃底意思来涵泳都要盖了單單說
　箇風乎舞雩詠而歸只做箇四時景致論語何用說
　許多事前日江西朋友来問要尋箇樂處某說只是
　自去尋尋到那極苦澀處便是好消息人湏是尋到
　那意思不好處這便是樂底意思来却無不做工夫
　自然樂底道理
諸友揖退先生留淳獨語曰何故無所問難淳曰數日
　承先生教誨已領大意但當歸去做工夫曰此别定
　不再相見淳問曰已分上事已理會但應變處更望
　提誨曰今且當理會常未要理會變常底許多道理
　未能理會得盡如何便要理會變聖賢說話許多道
　理平鋪在那裏且要濶著心胸平去㸔通透後自能
　應變不是硬捉定一物便要討常便要討變今也湏
　如僧家行脚接四方之賢士察四方之事情覽山川
　之形勢觀古今興亡治亂得失之迹這道理方見得
　周徧士而懐居不足以為士矣不是塊然守定這物
　事在一室闗門獨坐便了便可以為聖賢自古無不
　曉事情底聖賢亦無不通變底聖賢亦無闗門獨坐
　底聖賢聖賢無所不通無所不能那箇事理㑹不得
先生餞席酒五行中筵親酌一杯勸李丈云相聚不過
　如此退去反而求之次一杯與淳曰安卿更湏出来
　行一遭村裏坐不覺壊了人昔陳了翁說一人棊甚
　髙或邀之入京參國手日久在側並無所教但使之
　随行携棊局而已或人詰其故國手曰彼棊已精其
　髙着已盡識之矣但低著未曽識教之随行亦要都
　經歴一過
漳州陳淳㑹問方有可荅方是疑
先生問伯羽如何用功曰且學静坐痛抑思慮曰痛抑
　也不得只是放退可也若全閉眼而坐却有思慮矣
　又言也不可全無思慮無邪思耳(以下訓童/蜚卿伯羽)
問讀書莫有次序否余正叔云不可讀讀則蹉過了曰
　論語章短者誠不可讀讀則易蹉過後章去若孟子
　詩書等非讀不可盖他首尾自相應全藉讀方見問
　伯羽嘗覺固易蹉了専㸔則又易入於硬鑚之弊如
　何曰是不可鑚書不可進前一歩㸔只有退㸔譬如
　以眼㸔物欲得其大體邪正曲直湏是逺㸔方定若
　近㸔愈狭了不㸔見凡人謂以多事廢讀書或曰氣
　質不如人者皆是不責志而已若有志時那問他事
　多那問他氣質不美曰事多質不美者此言雖若未
　是太過然即此可見其無志甘扵自暴自棄過孰大
　焉真箇做工夫人便自不說此話
㸔今世學者病痛皆在志不立常見學者不逺千里来
　此講學將謂真以此為事後来觀之往往只要做二
　三分人識些道理便是不是㸔他不破不曽以此語
　之夫人與天地並立為三自家當思量天如此髙地
　如此厚自家一箇七尺血氣之軀如何㑹並立為三
　只為自家此性元善同是一䖏出来一出一入若有
　若亡元来固有之性不曽見得則雖具人衣冠其實
　與庶物不争多伊川曰學者為氣所奪習所勝只可
　責志顔淵曰仰之彌髙鑚之彌堅瞻之在前忽焉在
　後既竭吾才如有所立卓爾在顔子分眀見此物湏
　要做得如人在戰陣雷鼓一鳴不殺賊則為賊所殺
　又安得不向前又如學者應舉覔官従早起来念念
　在此終被他做得但携此心向學何所不至孔子曰
　吾十有五而志於學至三十而立以上節節推去五
　峰曰為學在立志立志在居敬此言甚佳夫一隂一
　陽相對志纔立則已在陽處立雖時失脚入隂然一
　覺悟則又在扵陽今之學者皆曰他是堯舜我是衆
　人何以為堯舜為是言者曽不如佛家善財童子曰
　我已發菩提心行何行而做佛渠却辦做佛自家却
　不辦做堯舜某因問立志固是然志何以立曰自端
　本立以身而參天地以匹夫而安天下實有此理(以/下)
　(訓鄭子/上可學)
問可學禀性太急數年来力扵懲忿上做工夫似减得
　分數然遇事不知不覺忿暴何從而去此病曰亦在
　乎熟耳如小兒讀書遍數多自記得此熟之驗也大
　抵禀賦得深多少年月一旦如何便盡打疊得湏是
　日夜懲戒之以至扵熟久當自去
鄭子上因赴省經過問左傳數事先生曰數年不見公
　將謂有異問相發眀却問這般不𦂳要者何益人若
　能扵大學語孟中庸四書窮究得通透則經傳中折
　莫甚大事以其理推之無有不曉者况此末事今若
　此可謂是颺了甜桃樹沿山摘醋梨也
問為學大端曰且如士人應舉是要做官故其工夫勇
　猛念念不忘竟能有成若為學湏立箇標凖我要如
　何為學此志念念不忘工夫自進盖人以𦕈然之身
　與天地並立而為三常思我以血氣之身如何配得
　天地且天地之所以與我者色色周備人自汚壊了
　因舉萬物皆備於我反身而誠樂莫大焉一章今之
　為學湏是求復其初求全天之所以與我者始得若
　要全天之所以與我者便湏以聖賢為標凖直做到
　聖賢地位方是全得本来之物而不失如此則工夫
　自然勇猛臨事觀書常有此意自然接續若無求復
　其初之志無必為聖賢之心只見因循荒廢了
看文字湏以鄭文振為法理㑹得便說出待某㸔甚處
　未是理㑹未得便問又云渠今退去心中却無疑也
　(訓鄭文/振南升)
至之少精深蜚卿少寛心二病正相反(以下訓楊/至之至)
楊子順楊至之趙唐卿辭歸請教先生曰學不是讀書
　然不讀書又不知所以為學之道聖賢教人只是要
　誠意正心脩身齊家治國平天下所謂學者學此而
　已若不讀書便不知如何而能脩身如何而能齊家
　治國聖賢之書說修身處便如此說齊家治國處便
　如此節節在那上自家都要去理㑹一一排定在這
　裏来便應將去
聖賢言語只管將来翫弄何益扵己曰舊學生以論題
　商議非敢推尋立論曰不問如此只合下立脚不是
　偏在語言上去全無體察工夫所以神氣飛揚且如
　仲方主張克己之說只是治己還曽如此自治否仁
　之為器重為道逺舉莫䏻勝行莫能至果若以此自
　任是何等大事形神自是肅然無有師保如臨父母
　曽子所謂戰戰兢兢如臨深淵如履薄氷如此氣象
　何暇䡖扵立論仲方此去湏覺識見只管遲鈍語言
　只管畏縮方是自家進處琮起謝云先生教誨之言
　可謂深中膏肓如負芒刺自惟病根生於思而不學
　扵是不養之氣襲而乘之徴扵色發扵聲而不自知
　也孟子曰持其志無暴其氣琮雖不敏請事斯語矣
　曰此意固然志不立後如何持得曰更願指教曰大
　學之道在眀眀徳在新民是立志處(訓呉仲/方琮)
廷秀問今當讀何書曰聖賢教人都提切己說話不是
　教人向外只就紙上讀了便了自家今且剖判一箇
　義利試自睹當自家今是要求人知要自為己孔子
　曰君子喻扵義小人喻於利又曰古之學者為己今
　之學者為人孟子曰亦有仁義而已矣何必曰利孟
　子雖是為時君言在學者亦是切身事大凡為學且
　湏分箇内外這便是生死路頭今人只一言一動一
　歩一趨便有箇為義為利在裏従這邊便是為義従
　那邊便是為利向内便是入聖賢之域向外便是趨
　愚不肖之途這裏只在人劄定脚做将去無可商量
　若是已認得這箇了裏靣煞有工夫却好商量也顧
　謂道夫曰曽見陸子静義利之說否曰未也曰這是
　他来南康某請他說書他却說這義利分眀是說得
　好如云今人只讀書便是為利如取解後又要得官
　得官後又要改官自少至老自頂至踵無非為利說
　得来痛快至有流涕者(以下訓陳/廷秀芝)
為學有用精神處有惜精神處有合著工夫處有枉了
　工夫處要之人精神有得亦不多自家将来枉用了
　亦可惜惜得那精神便将来㸔得這文字某讀舊書
　看此一書只看此一書那裏得恁閒工夫録人文字
　廷秀行夫都未理㑹得這箇工夫在今當截頭截尾
　劄定脚跟将這一箇意思帖在上靣上下四旁都不
　管他只見這物事在靣前任你孔夫子見身也還我
　理㑹這箇了直湏抖搜精神莫要昏鈍如救火治病
　豈可悠悠嵗月
椿臨行請教曰凡人所以立身行已應事接物莫大乎
　誠敬誠者何不自欺不妄之謂也敬者何不怠慢不
　放蕩之謂也今欲做一事若不立誠以致敬說這事
　不妨胡亂做了做不成又付之無可奈何這便是不
　能敬人靣前底是一様背後又是一様外靣做底事
　内心却不然這箇皆不誠也學者之心大凡當以誠
　敬為主(訓魏元/夀椿)
枅嘗問先生自謂矯揉之力雖勞而氣禀之偏自若警
　覺之念雖至而怠惰之習未除異端之教雖非所願
　學而芒忽之差未能辨善利之閒雖知所决擇而正
　行惡聲之念或潜行而不自覺先覺之㣲言奥論讀
　之雖閒有契而不能浃洽於心意之閒(云云/)曰所論
　皆切問近思人之為學惟患不自知其所不足今既
　知之則亦即此而加勉焉耳為人由己豈他人所能
　與惟讀書窮理之功不可不講也(訓陳自/脩枅)
問堯卿今日看甚書曰只與安卿較量下學處曰不湏
　比安卿公年髙且㩀見定底道理受用安卿後生有
　精力日子長儘可濶着歩去(以下雜訓/諸門人)
李丈問前承教只㩀見定道理受用某日用閒己見有
　些落著事来也應得去不是従前走作曰日用閒固
　是如此也湏随自家力量成就去看如何問工夫到
　此自是不能閒斷得曰博學審問慎思眀辨篤行這
　箇工夫常恁地昔李初平欲讀書濓溪曰公老無及
　矣只待某說與公二年方覺悟他既讀不得書濓溪
　說與他何故必待二年之久覺悟二年中說多少事
　想見事事說與他不解今日一說眀日便悟頓成箇
　别一等人無此理也公雖年髙更著涵養工夫如一
　粒菜子中閒含許多生意亦湏是培壅澆灌方得成
　不成說道有那種子在此只待他自然生根生苗去
　若只見道理如此便要受用去則一日止如一日一
　年止如一年不㑹長進正如菜子無糞去培壅無水
　去澆灌也湏是更將語孟中庸大學中道理来涵養
胡叔噐問每常多有恐懼何由可免曰湏是自下工夫
　看此事是當恐懼不當恐懼遺書云治怒難治懼亦
　難克己可以治怒眀理可以治懼若於道理見得了
　何懼之有
胡叔噐患精神短曰若精神少也只是做去不成道我
　精神少便不做公只是思索義理不精平日讀書只
　汎汎地過不曽貼理細宻思量公與安卿之病正相
　反安卿思得義理甚精只是要将那粗底物事都掉
　了公又不去義理上思量事物来皆奈何不得只是
　不曽向裏去理㑹如入市見鋪席上都是好物事只
　是自家沒錢買得如書冊上都是好說話只是自家
　無奈他何
某平生不㑹懶雖甚病然亦一心欲向前做事自是懶
　不得今人所以懶未必是真箇怯弱自是先有畏事
　之心纔見一事便料其難而不為縁先有箇畏縮之
　心所以習成怯弱而不能有所為也昌父云某平生
　自覺血氣弱日用工夫多只㨂易底事做或尚論人
　物亦只取其與己力量相近者學之自覺難處進歩
　不得也曰便當因這易處而益求其所謂難因這近
　處而益求其所謂逺不可只守這箇而不求進歩縦
　自家力量到那難處不得然不可不勉慕而求之今
　人都是未到那做不得處便先是懶怯了雖是怯弱
　然豈可不向前求其難者逺者但求之無有不得若
　真箇著力求而不得則無如之何也趙曰某幸聞諸
　老先生之緒言粗知謹守而不敢失墜爾曰固是好
　但終非活法耳
江文卿博識羣書因感先生之教自咎云某五十年前
　枉費許多工夫記許多文字曰也不妨如今若理㑹
　得這要𦂳處那許多都有用如七年十載積疊得柴
　了如今方㸃火燒
周元良問某平時所為把捉這心教定一念忽生則這
　心返被他引去曰這箇亦只是認教熟熟了便不如
　此今日一念纔生有以制之眀日一念生又有以制
　之久後便無此理只是這邊較少那邊較多便被他
　勝了如一車之火以少水勝之水撲處才滅而火又
　發矣
先生嘗謂劉學古曰康節詩云閒居謹莫說無妨盖道
　無妨便是有妨要做好人則上靣煞有等級做不好
　人則立地便至只在把住放行之閒爾
江元益問門人勇者為誰曰未見勇者
問宋傑尋常覺得資質昏愚但持敬則此心虚静覺得
　好若敬心稍不存則裏靣固是昏雜而發於外亦鶻
　突所以専扵敬而無失上用功曰這裏未消說敬與
　不敬在盖敬是第二節事而今便把来夹雜說則鶻
　突了愈難理㑹且只要識得那一是一二是二便是
　虚静也要識得這物事不虚静也要識得這物事如
　未識得這物事時則所謂虚静亦是箇黒底虚静不
　是箇白底虚静而今湏是要打破那黒底虚静換作
　箇白底虚静則八窻玲瓏無不融通不然則守定那
　裏底虚静終身黒淬淬地莫之能曉也
林仲參問下學之要受用處曰潑底椅卓在屋下坐便
　是受用若貪慕外靣髙山曲水便不是受用底舉詩
　云貧家浄掃地貧女好梳頭下士晚聞道聊以拙自
　脩前人只恁地說了
辨姦論謂事之不近人情者鮮不為大姦慝每常嫌此
　句過當今見得亦有此様人某向年過江西與子夀
　對語而劉淳叟堯夫獨去後靣角頭坐都不管學道
　家打坐被某罵云便是某與陸丈言不足聼亦有數
　年之長何故恁地作怪
包詳道書来言自壬子九月一省之後(云云/)先生謂顯
　道曰人心存亡之决只在出入瞬息之間豈有截自今
　日今時便鬼亂已後便悄悄之理聖賢之學是掯掯
　定定做不知不覺自然做得徹若如所言則是聖賢
　脩為講學都不湏得只等得一旦恍然悟去如此者
　起人僥倖之心
先生謂杜叔髙曰學貴適用
先生謂魯可幾曰事不要察取盡
今學者有兩様意思鈍底又不能得他理㑹得到得意
　思快㨗底雖能當下曉得然又恐其不牢固如龔郯
　伯理會也快但恐其不牢固
直卿告先生以趙友裕復有相招之意先生曰看今世
　務已自沒可奈何只得随處與人說得識道理人多
　亦是幸事
謂一士友曰向嘗收書云讀書不用精熟又云不要思
　惟讀書正要精熟而言不用精熟學問正要思惟而
　言不用思惟只為此兩句在胷中做病根正如人食
　冷物留扵脾胃之間十數年為害所以與吾友相别
　十年只如此者病根不除也(以下訓無/名氏門人)
甞見老蘓說他讀書孟子論語韓子及其他聖人之文
　兀然端坐終日以讀者七八年方其始也入其中而
　惶然博觀於其外而駭然以驚及其久也讀之益精
　而其胷中豁然以眀若人之言固當然者猶未敢自
　出其言也時既久胷中之言日益多不䏻自制試出
　而書之已而再三讀之渾渾乎覺其来之易矣又韓
　退之答李翊栁子厚答韋中立書言讀書用功之法
　亦可見某嘗嘆息以為此數人者但求文字言語聲
　響之功用了許多工夫費了許多精力甚可惜也今
　欲理會這箇道理是天下第一至大至難之事乃不
　曽用得旬月工夫熟讀得一卷書只是泛然發問臨
　時湊合元不曽記得本文及至問著元不曽記得一
　叚首尾其能言者不過敷演已說與聖人言語初不
　相干是濟甚事今請歸家正襟危坐取大學論語中
　庸孟子逐句逐字分曉精切求聖賢之意切己體察
　著已踐履虚心體究如是兩三年然後方去尋師證
　其是非方有可商量有可議論方是就有道而正焉
　者入道之門是将自家身已入那道理中去漸漸相
　親久之與己為一而今人道理在這裏自家身在外
　靣全不曽相干渉
而今持守便打疊教浄潔看文字湏著意思索應接事
　物都要是當四靣去討他自有一靣通處
謂諸生曰公說欲遷善改過而不能只是公不自去做
　工夫若恁地安安排排只是做不成如人要赴水火
　這心才發便入裏靣去若說道在這裏安排便只不
　成看公來此逐日只是相對黙坐無言恁地慢滕滕
　如何做事數日後復云坐中諸公有㑹做工夫底有
　病痛底某一一都看見逐一救正他惟公恁地循循
　黙黙都理㑹公心下不得這是幽冥暗弱這是大病
　若是剛勇底人見得善便還他做得透做不是處也
　顯然在人耳目人皆見之前日公說風雷益看公也
　無些子風意思也無些子雷意思
學者講學多是不疑其所當疑而疑其所不當疑不疑
　其所當疑故眼前合理㑹處多蹉過疑其所不當疑
　故枉費了工夫金溪之徒不事講學只将箇心来作
　弄胡撞亂撞此閒所以令學者入細觀書做工夫者
　正欲其熟考聖賢言語求箇的確所在今却考索得
　如此支離反不濟事又曰中庸言慎思何故不言深
　思又不言勤思盖不可枉費心去思之湏是思其所
　當思者故曰慎思也
而今人聼人說話未盡便要争說亦湏待他人說教盡
　了他人有說不出處更湏反復問教說得盡了這裏
　方有處置在
或謂問難只是作話頭不必如此曰不然到無疑處不
　必問疑則不可不問今如此云云不是惡他人問便
　是自家讀書未嘗有疑
諸生請問不切曰羣居最有益而今朋友乃不能相與
　講貫各有疑忌自私之意不知道學問是要理㑹箇
　甚麽若是切己做工夫底或有所疑便當質之朋友
　同共商量湏有一人識得破者已是講得七八分却
　到某靣前商量便易為力今既各自東西不相講貫
　如何得㑹長進欲為學問湏要打透這些子放令開
　闊識得箇以能問於不能以多問於寡底意思方是
　切於為己
質敏不學乃大不敏有聖人之資必好學必下問若就
　自家杜撰更不學更不問便已是凡下了聖人之所
　以為聖也只是好學下問
有言貧困不得専意問學者曰不干事世閒豈有無事
　底人但十二時看那箇時閒一時閒便做一時工夫
　一刻閒便做一刻工夫積累久自然别
或言今且看先生動容周旋以自檢先生所著文義却
　自歸去理㑹曰文義只是目下所行底如何将文義
　别做一邊看若不去理㑹文義終日只管相守閒坐
　如何有這道理文義乃是躬行之門路躬行即是文
　義之事實
先生問學者曰公今在此坐是主静是窮理久之未對
　曰便是公不曽做工夫若不是主静便是窮理只有
　此二者既不主静又不窮理便是心無所用閒坐而
　已如此做工夫豈有長進之理佛者曰十二時中除
　了著衣吃飯是别用心夫子亦云造次必扵是顛沛
　必扵是湏是如此做工夫方得公等每日只是閒用
　心問閒事說閒話底時節多問𦂳要事究竟自己底
　時節少若是真箇做工夫底人他自是無閒工夫說
　閒話問閒事
或問静時見得此心及接物時又不見曰心如何見得
　接物時只要求箇是應得是便是心得其正應得不
　是便是心失其正所以要窮理且如人唱喏湏至誠
　還他喏人問何處来湏據實說某處来即此便是應
　物之心如何更要見此心浙閒有一般學問又是得
　江西之緒餘只管教人合眼端坐要見一箇物事如
　日頭相似便謂之悟此大可笑夫子所以不大叚說
　心只說實事便是無病至孟子始說求放心然大槩
　只要人不馳騖扵外耳其弊便有這般底出来以此
　見聖人言語不可及
方伯謨以先生教人讀集註為不然蔡季通丈亦有此
　語且謂四方従學之士稍自負者皆不得其門而入
　去者亦多某因従容侍坐見先生舉似與學者云讀
　書湏是自肯下工夫始得某向得之甚難故不敢䡖
　說與人至扵不得已而為注釋者亦是博採諸先生
　及前輩之精㣲冩出與人看極是簡要省了多少工
　夫學者又自䡖看了依舊不得力蓋是時先生方獨
　任斯道之責如西銘通書易象諸書方出四方辯詰
　紛然而江西一種學問又自善鼓扇學者其於聖賢
　精義皆不暇深考學者樂於簡易甘於詭僻和之者
　亦衆然終不可與入堯舜之道故先生教人専以主
　敬窮理為主欲使學者自去窮究見得道理如此便
　自能立不待辯說而眀此引而不發之意其為學者
　之心盖甚切學者可不深味此意乎
或問所守所行似覺簡易然茫然未有所獲曰既覺得
　簡易自合有所得却曰茫然無所獲者如何曰比之
　以前為學多岐今來似覺簡畧耳愚殊不敢望得道
　只欲得一箇入頭處曰公之所以無所得者正坐不
　合簡易揚子雲曰以簡以易焉支焉離蓋支離所以
　為簡易也人湏是博學之審問之謹思之眀辨之篤
　行之然後可到簡易田地
先生言此兩日甚思諸生之㽞書院者不知在彼如何
　孔子在陳思魯之狂士孟子所記本亦只是此說狂
　狷即狂簡不忘其初即不知所以裁之當時随聖人
　在外底却逐日可照管他㽞魯者却不見得其所至
　如何然已說得成章了成章是有首有尾如異端亦
　然釋氏亦自說得有首有尾道家亦自說得有首有
　尾大抵未成者尚可救已成者為足慮
或云嘗見人說凡自外靣尋討入来底都不是曰喫飯
　也是外靣尋討入来若不是時湏是肚裏作病如何
　又喫得安穏盖飢而食者即是従裏靣出来讀書亦
　然書固在外讀之而通其義者却自是裏靣事如何
　都喚作外靣入来得必欲盡捨詩書而别求道理異
　端之說也
大率為善湏是有立今欲為善之人不可謂少然多顧
　浮議浮議何足恤盖彼之是非干我何事亦是我此
　中不痛切耳若自著緊自痛切亦何暇恤他人之議
　哉
或言某人好善曰只是徇人情與世浮沈要教人道好
　又一種人見如此却欲矯之一味只是說人短長道
　人不是全不反已且道我是甚麽人他是如何人全
　不看他所為是如何我所為是如何一向只要胡亂
　說人此二等人皆是不知本領見歸一偏坐落在窠
　臼中不能得出聖賢便不如此
有一朋友䡖慢去後因事偶語及之先生曰何不早說
　得某與他道坐中應曰不欲說曰他在卻不欲說去
　後却後靣說他越不是
門人有與人交訟者先生數責之云欲之甚則昏蔽而
　忘義理求之極則争奪而至怨仇
每夜諸生㑹集有一長上纔坐定便閒話先生責曰公
　年巳四十書讀未通纔坐便說别人事夜來諸公閒
　話至二更如何如此相聚不回光反照做自己工夫
　却要閒說嘆息久之
有侍坐而困睡者先生責之敬子曰僧家言常常提起
　此志令堅强則坐得自直亦不昏困纔一縦肆則嗒
　然頺放矣曰固是道家修養也怕昏困常要直身坐
　謂之生腰坐若昏困倒靠則是死腰坐矣
或言氣禀昏弱難於為學曰誰道是公昏弱但反而思
　之便强便眀這氣色打一轉日日做工夫日日有長
　進(以上語類/九十五條)
書中所諭皆的當之論所恨無餘味耳更向平易著實
　處子細翫索湏扵無味中得味乃知有餘味之味耳
　敬齋記所論極切當近方表裏看得無疑此理要人
　識得識得即雖百千萬億不為多無聲無臭不為少
　若如所疑即三綱五常都無頓處九經三史皆為剰
　語矣此正是順之從来一箇窠臼何故至今出脫不
　得豈自以為是之過耶聞有敬字不活之論莫是順
　之敬得来不活否却不干敬字事惟敬故活不敬便
　不活矣此事所差豪釐便有千里之繆非書札所能
　盡切在細思㑹當有契耳先覺之論只著得誠字感
　字亦是贅語只如文字不敢與柯丈見便是逆詐億
　不信了(荅許/順之)
示諭學之難易及别紙所疑足見好問之意本欲一一
　答去然熟觀之似未嘗致思而汛然發問者若此又
　率然奉荅竊恐祗為口耳之資而無益問學之實今
　且請吾友只將所問數條自加研究自設疑難以吾
　心之安否驗衆理之是非縦未全通亦湏可見大略
　然後復以見諭計其閒當有不待問而决者矣(荅王/近思)
大抵家務冗幹既多此不可已者若扵其餘時又以不
　急雜務虚費光隂則是終無時讀書也愚意講學幹
　蠱之外挽弓鳴琹抄書讎校之類皆可且罷此等不
　惟廢讀書亦妨幹也平甫試思此等於吾身計果孰
　親且急哉又比来遊從稍雜與此曹交處最易親狎
　而驕慢之心日滋既非所以養成徳噐其於觀聼亦
　自不美所損多矣有國家者猶以近習傷徳害政况
　吾徒乎然亦非必絶之但吾清心省事接之以時遇
　之以禮彼将自疎如僕輩固不足道然平甫亦嘗見
　衡門之下有雜賔乎以禮来者禮接之亦嘗有留連
　酒炙把臂並逰對牀夜語者乎此不足為外人道也
　但欲平甫自知而節之(荅劉/平甫)
每與吾弟講論覺得吾弟眀敏看文字不費力見得道
　理容易分眀但以少却翫味踐履工夫故此道理雖
　看得相似分眀却與自家身心無干渉所以滋味不
　長久纔過了便休反不如遲鈍之人多費工夫方看
　得出者意思却久逺此是本原上一大病非一詞一
　義之失也記得向在髙沙因吾弟說覺得如此講論
　都無箇歸宿處曽奉荅云講了便將来踐履即有歸
　宿此語似有味更告思之(荅程/允夫)
所諭已業荒廢比亦甚以為疑意謂世味漸深遂已無
　復此志今乃猶有愧恨之心足以見善端之未泯也
　一旦幡然如轉户樞亦何難之有哉某衰病之軀飲
　食起居尚未能如舊流竄放殛久已置之度外諸生
　逺来無可遣去之理朝廷若欲行遣亦湏符到奉行
　難以遽自匆匆也詳觀来諭似有仰人鼻息以為慘
　舒之意若方寸之閒日日如此則與長戚戚者無以
　異矣若欲學道要湏先去此心然後可以語上上蔡
　先生言透得利闗方是小歇處今之士大夫何足道
　能言真如鸚鵡也不知曽見此書否(荅任/伯起)
大抵只是日前佛學𤣥妙之見尚在故以理為外以事
　為粗而必以心法為主然又苦其與大易體靣不同
　湏至杜撰揑合所以欲髙而反下欲宻而反疎耳此
　是義理本原大差繆處不但文義之失然在今日徳
　功病痛尚是第二義却是日用之閒自己分上更不
　曽實下工夫而窮日夜之力以為穿鑿附㑹之計此
　是莫大之害正使撰得都是亦無用處不得力况其
　乖戾日甚一日豈不枉費工夫虚度光隂不惟無益
　而反有害乎某之鄙意竊願德功放下日前許多𤣥
　妙骨董即就日用存主應接處實下工夫理㑹箇敬
　肆義利是非得失之判若要讀書即且讀語孟詩書
　之屬就平易眀白有事跡可桉據處看取道理體靣涵
　養徳性本原久之漸次踏著實地即此等說話湏自
　見得黒白不湏如此勞心費力矣(荅江/徳功)
老兄以明敏果決之資挾淩髙厲逺之志士友閒所難
　得今兹需次暫得閒日所宜潛心味道益進所學以
　副區區期望之意向来所探似亦太髙所存似亦太
　簡又每有自喜已材獨任己見之意今當小立課程
　而守之以篤博窮物理而進之以漸常存百不能百
　不解之心而取諸人以為善則徳之進也不可禦矣
　(荅方/耕道)
大抵近日朋友例皆昏弱無志散漫無主鞭策不全獨
　正思篤志勤懇一有見聞便肯窮究此為甚不易得
　常與朋友言之以為為學正湏如此方有可望然亦
　覺得意思有粗疎處辯論工夫勝却翫索意思故氣
　象閒有喧閙急迫之病而少從容自得之意此為未
　滿人意耳(荅程/正思)
閒中頗有學者相尋早晚不廢講學得以自警然覺得
　今世為學不過兩種一則徑趨簡約脱畧過髙一則
　専務外馳支離煩碎其過髙者固為有害然猶為近
　本其外馳者詭譎狼狽更不可言吾儕幸稍平正然
　亦覺欠却涵養本原工夫此不可不自反也(荅吳/伯豐)
示諭工夫長進深所欲聞但恐只此便是病痛湏他人
　見得自家長進自家却只見得欠闕始是真長進耳
　又覺得尋常檢㸃他人頗甚峻刻略無假借而未必
　實中其人之病此意亦太䡖率不知曽如此覺察否
　此兩事只是一病恐湏遏捺見得顔子以能問於不
　能以多問於寡不是故意姑且如此始有進歩處耳
　(答汪/長孺)
所諭已􁀒但所謂語句偶爾而實却不然者只此分疏
　便是舊病未除所謂誠於中形於外此又何可諱耶
　無疑之病亦是如此適荅其書説得頗痛快可試取
　觀可見鄙意此不復縷縷也又謂病只在懶惰者亦
　只消得此一病便是無藥可醫人之所以懶惰只縁
　見此道理不透所以一向提掇不起若見得道理分
　眀自住不得豈容更有懶惰時節耶所謂此外無難
　除之病者亦信未及況自以為無則其有者将至矣
　便敢如此斷置竊恐所以自省者亦太疎耳又謂海
　内善類消磨摧落之後所存無幾此誠可嘆若鄙意
　則謂纔見消磨得去此等人便不濟事若使真有所
　見實有下工夫處則便有鐡輪頂上轉旋亦如何動
　得他王晉輔好且勸他莫管他人是非長短得失且
　理㑹教自家道理分眀是為急務此事之外不可使
　有豪髪雜用心處也然人要閒管亦只是見理不透
　無頓自己身心處所以如此願更察此有以深矯揉
　之乃為佳耳(荅劉/季章)
大抵讀書湏見得有曉不得處方是長進又更就此闕
　其所疑而反覆其餘則庶幾得聖人之意識事理之
　真而其不可曉者不足為病矣正甫趨向持守甚不
　易得但看文字尚多强說處此學者之通患如前輩
　亦或未能免先聖所謂寛以居之子張所謂執徳不
　　𢎞正為救此病耳(荅趙/子欽)
　季通思索甚精但恐有太過處耳(荅劉韜仲○以/上文集十三條)
　
　
　
　
　
　
　
　
　
　
　
　
　
御纂朱子全書卷五十七
　欽定四庫全書
御纂朱子全書卷五十八
　　諸子一
　　　老子　列子　莊子
　老子之術謙沖儉嗇全不肯役精神(以下論/老子)
　老子之學大抵以虚静無為沖退自守為事故其為說
　　常以懦弱謙下為表以空虚不毁萬物為實其為治
　　雖曰我無為而民自化然不化者則亦不之問也其
　　為道每每如此非特載營魄一章之指為然也若曰
　　旁日月扶宇宙揮斥八極神氣不變者是乃莊生之
　　荒唐其曰光眀寂照無所不通不動道場徧周沙界
　　者則又瞿曇之幻語老子則初曷嘗有是哉今世人
　　論老子者必欲合二家之似而一之以為神常載魄
　　而無所不之則是荘釋之所談而非老子之意矣
　伯豐問程子曰老子之言竊弄闔闢者何也曰如將欲
　　取之必固與之之類是他亦窺得些道理将來竊弄
　如所謂代大匠斵則傷手者謂如人之惡者不必自
　去治他自有别人與他理㑹只是占便宜不肯自犯
　手做㽦曰此正推惡離己曰固是如子房為韓報秦
　攛掇髙祖入闗及項羽殺韓王成又使髙祖平項羽
　兩次報讐皆不自做後來定太子事他亦自處閒地
　又只教四老人出來定之
問楊氏愛身其學亦淺近而舉世宗尚之何也曰其學
　也不淺近自有好處便是老子之學今觀老子書自
　有許多說話人如何不愛其學也要出來治天下清
　虚無為所謂因者君之綱事事只是因而為之如漢
　文帝曺參便是用老氏之效然又只用得老子皮膚
　凡事只是包容因循将去老氏之學最忍他閒時似
　箇虛無卑弱底人莫教𦂳要處發出來更教你支梧
　不住如張子房是也子房皆老氏之學如嶢闗之戰
　與秦将連和了忽乗其懈擊之鴻溝之約與項羽講
　解了忽回軍殺之這箇便是他柔弱之發處可畏可
　畏他計䇿不湏多只消兩三次如此髙祖之業成矣
問楊朱似老子頃見先生如此說看來楊朱較放退老
　子反要以此治國以此取天下曰大槩氣象相似如
　云致虚極守静篤之類老子初間亦只是要放退未
　要放出那無狀來及至反一反方說以無事取天下
　如云反者道之動弱者道之用之類
楊朱之學出於老子盖是楊朱曽就老子學來故荘列
　之書皆說楊朱孟子闢楊朱便是闢莊老了釋氏有
　一種低底如梁武帝是得其低底彼初入中國也未
　在後來到中國却竊取老莊之徒許多說話見得儘
　髙新唐書贊(李/蔚)說得好
義剛問原壤看來也是學老子曰他也不似老子老子
　却不恁地荘仲曰却似荘子曰是便是夫子時已有
　這様人了荘仲曰荘子雖以老子為宗然老子之學
　尚要出來應世荘子却不如此曰荘子說得較開濶
　較髙逺然却較虚走了老子意思若在老子當時看
　來也不甚喜他如此說
問老子與鄉原如何曰老子是出人理之外不好聲不
　好色又不做官然害倫理鄉原猶在人倫中只是箇
　無見識底好人
問老子道可道章或欲以常無常有為句讀而欲字屬
　下句者如何曰先儒亦有如此做句者不妥貼問三
　十輻共一轂當其無有車之用無是車之坐處否曰
　恐不然若以坐處為無則上文自是就輻轂而言與
　下文户牖埏埴是一例語某嘗思之無是轂中空處
　惟其中空故能受軸而運轉不窮猶傘柄上木管子
　衆骨所㑹者不知名何縁管子中空又可受傘柄而
　開闔下上車之轂亦猶是也莊子所謂樞始得其環
　中以應無窮亦此意(以下論/老子書)
正淳問谷神不死是為𤣥牝曰谷虚谷中有神受聲所
　以能響受物所以生物
問谷神曰谷只是虛而能受神謂無所不應他又云虚
　而不屈動而愈出有一物之不受則虚而屈矣有一
　物之不應是動而不能出矣問𤣥牝或云𤣥是衆妙
　之門牝是萬物之祖曰不是恁地說牝只是木孔承
　筍能受底物事如今門􁁧謂之牡鐶則謂之牝鏁管
　便是牝鏁鬚便是牡雌雄謂之牝牡可見𤣥者謂是
　至妙的牝不是那一様的牝問老子之言似有可取
　處曰他做許多言語如何無可取如佛氏亦儘有可
　取但歸宿門户都錯了
問谷神不死曰谷之虚也聲達焉則響應之乃神化之
　自然也是謂𤣥牝𤣥妙也牝是有所受而能生物者
　也至妙之理有生生之意焉程子所以取老氏之說
　也
𤣥牝盖言萬物之感而應之不窮(又言受/而不先)如言聖人執
　左契而不責於人契有左右左所以銜右言左契受
　之義也
沈莊仲問常有欲以觀其徼徼之義如何曰徼是那邉
　徼如邉界相似說那應接處向來人皆作常無常有
　㸃不若只作常有欲無欲㸃又問道可道如何解曰
　道而可道則非常道名而可名則非常名又問𤣥之
　義曰𤣥只是深逺而至於黒窣窣地處那便是衆妙
　所在
張以道問載營魄與抱一能無離乎之義曰魄是一魂
　是二一是水二是火二抱一火守水魂載魄動守静
　也
専氣致柔只看他這箇甚麽様工夫専非守之謂也只
　是専一無間斷致柔是到那柔之極處纔有一豪發
　露便是剛這氣便粗了
郭徳元問老子云夫禮忠信之薄而亂之首孔子又却
　問禮於他不知何故曰他曉得禮之曲折只是他說
　這是箇無緊要底物事不将為事某初間疑有兩箇
　老聃横渠亦意其如此今看來不是如此他曽為柱
　下史故禮自是理㑹得所以與孔子說得如此好只
　是他又說這箇物事不用得亦可一似聖人用禮時
　反若多事所以如此說禮運中謀用是作而兵由此
　起等語便自有這箇意思
問反者道之動弱者道之用曰老子說話都是這様意
　思縁他看得天下事變熟了都於反處做起且如人
　剛强咆哮跳躑之不已其勢必有時而屈故他只務
　為弱人纔弱時却蓄得那精剛完全及其發也自然
　不可當故張文潛說老子惟静故能知變然其勢必
　至於忍心無情視天下之人皆如土偶爾其心都冷
　冰冰地了便是殺人也不恤故其流多入於變詐刑
　名太史公将他與申韓同傳非是强安排其源流實
　是如此
易不言有無老子言有生於無便不是
多藏必厚亡老子也是說得好
天下有道却走馬以糞車是一句謂以走馬載糞車也
　頃在江西見有所謂糞車者方暁此語(今本無車字/不知先生所)
　(見何/本)
儉徳極好凡事儉則鮮失老子言治人事天莫若嗇夫
　惟嗇是謂早復早復是謂重積徳被他說得曲盡早
　復者言能嗇則不逺而復便在此也重積徳者言先
　已有所積復養以嗇是又加積之也如脩養者此身
　未有所損失而又加以嗇養是謂早復而重積若待
　其已損而後養則養之方足以補其所損不得謂之
　重積矣所以貴早復早復者早覺未損而嗇之也如
　某此身已衰耗如破屋相似東扶西倒雖欲脩養亦
　何能有益耶今年得季通書說近來深暁養生之理
　盡得其法只是城郭不完無所施其功也看來是如
　此(以上語類/二十二條)
寵辱若驚貴大患若身貴猶重也言寵辱細故而得之
　猶若驚焉若世之大患則尤當貴重之而不可犯如
　愛其身也寵為下者寵人者上於人者也寵於人者
　下於人者也是辱固不待言而寵亦未足尚今乃得
　之而猶若驚而况大患與身為一而可以不貴乎若
　使人於大患皆若其将及於身而貴重之則必不敢
　輕以其身深預天下之事矣得如是之人而以天下
　託之則其於天下必能謹守如愛其身而豈有禍敗
　之及哉老子言道之真以治身又言身與名孰親而
　其言外其身後其身者其實乃所以先而存之也其
　愛身也至矣此其學之傳所以流而為楊氏之為我
　也蘇子由乃以忘身為言是乃佛家夢幻泡影之遺
　意而非老氏之本真矣(答邱/子服)
出生入死章諸家說皆不愜人意恐未必得老子本指
　今只自夫何故以下看則語意自分眀盖言人所以
　自生而趨死者以其生生之厚耳聲色臭味居處奉
　養權勢利欲皆所以生之者惟於此太厚所以物得
　而害之善攝生者逺離此累則無死地矣此却只是
　目前日用事便可受持他既難眀似亦不必深究也
　如何如何(答邱子服○以/上文集二條)
列子平淡踈曠(以下論列/子○語類)
問横耳所聞無非妙道曰横耳所聞乃列子之語與聖
　人之意相入不得聖人只言耳順者盖為至此渾是
　道理聞見之間無非至理(謂之至理便/與妙道不同)自然不見其
　他雖有逆耳之言亦皆随理冰釋而初無横耳之意
　也只此便見聖人之學異端之學不同處其辨如此
　只豪髮之間也(答張/敬夫)
向所謂未發者即列子所謂生之所生者死矣而生生
　者未嘗終形之所形者實矣而形形者未嘗有爾豈
　子思中庸之㫖哉丙申臘日因讀列子書此又觀其
　言精神入其門骨骸反其根我尚何存者即佛書四
　大各離今者妄身當在何處之所由出也他若此類
　甚衆聊記其一二於此可見剽掠之端云(觀列子偶/書○以上)
　(文集/二條)
莊周是箇大秀才他都理會得只是不把做事觀其第
　四篇人間世及漁父篇以後多是說孔子與諸人語
　只是不肯學孔子所謂知者過之也如說易以道隂
　陽春秋以道名分等語後来人如何下得他直是似
　快刀利斧劈截將去字字有著落公晦曰莊子較之
　老子較平帖些曰老子極勞攘莊子得些只也乖莊
　子跌蕩老子收斂老子齊脚歛手莊子却將許多道理掀
　翻說不拘繩墨(以下論/莊子)
列莊本楊朱之學故其書多引其語莊子說子之於親
　也命也不可解於心至臣之於君則曰義也無所逃
　於天地之間是他看得那君臣之義却似是逃不得
　不奈何湏著臣服他更無一箇自然相胥為一體處
　可怪故孟子以為無君此類是也
因者君之綱道家之說最要這因萬件事且因來做因
　舉史記老子傳贊(云云/)虚無因應變化於無窮曰虚
　無是體與因應字當為一句盖因應是用因而應之
　之義云爾
因論庖丁解牛一叚至恢恢乎其有餘刃曰理之得名
　以此目中所見無全牛熟也
問野馬也塵埃也生物之以息相吹也是如何曰他是
　言九萬里底風也是這箇推去息是鼻息出入之氣
先生曰天其運乎地其處乎日月其争於所乎孰主張
　是孰綱維是孰居無事而推行是意者其有機緘而
　不得已耶意者其運轉不能自止耶雲者為雨乎雨
　者為雲乎孰隆施是孰居無事淫樂而勸是莊子這
　數語甚好是他見得方說到此其才髙如老子天下
　篇言詩以道志書以道事禮以道行樂以道和易以
　道隂陽春秋以道名分若見不分暁焉敢如此道要
　之他病我雖理會得只是不做又曰莊老二書解注
　者甚多竟無一人說得他本義出只據他臆說某若
　拈出便别只是不欲得(以上語/類六條)
莊子曰為善無近名為惡無近刑縁督以為經督舊以
　為中盖人身有督脈循脊之中貫徹上下(見醫/書)故衣
　背當中之縫亦謂之督(見深/衣注)皆中意也老莊之學不
　論義理之當否而但欲依阿於其間以為全身避患
　之計正程子所謂閃姦打訛者故其意以為為善而
　近名者為善之過也為惡而近刑者亦為惡之過也
　唯能不大為善不大為惡而但循中以為常則可以
　全身而盡年矣然其為善無近名者語或似是而實
　不然盖聖賢之道但教人以力於為善之實初不教
　人以求名亦不教人以逃名也盖為學而求名者自
　非為己之學盖不足道若畏名之累已而不敢盡其
　為學之力則其為心亦巳不公而稍入於惡矣至謂
　為惡無近刑則尤悖理夫君子之惡惡如惡惡臭非
　有所畏而不為也今乃擇其不至於犯刑者而竊為
　之至於刑禍之所在巧其途以避之而不敢犯此其
　計私而害理又有甚焉乃欲以其依違茍且之兩間
　為中之所在而徇之其無忌憚亦益甚矣客嘗有語
　予者曰昔人以誠為入道之要恐非易行不若以中
　易誠則人皆可行而無難也予應之曰誠而中者君
　子之中庸也不誠而中則小人之無忌憚耳今世俗
　茍偷恣睢之論盖多類此不可不深察也或曰然則
　莊子之意得無與子莫之執中者類耶曰不然子莫
　執中但無權耳盖猶擇於義理而誤執此一定之中
　也莊子之意則不論義理專計利害又非子莫之比
　矣盖迹其本心實無以異乎世俗鄉原之所見而其
　揣摩精巧校計深切則又非世俗鄉原之所及是乃
　賊徳之尤者所以清談盛而晉俗衰盖其勢有所必
　至而王通猶以為非老莊之罪則吾不能識其何說
　也既作皇極辨因感此意有相似者謾筆之於其後
　云(養生/主說)
示諭讀莊周書泛觀無害但不必深留意耳若謂己知
　為學之大端而自比於眀道則恐未然眀道乃是當
　時已見大意而尚有疑其說之想以故始雖博取而
　終卒棄之向來相聚見徳粹似於此理見得未甚端
　的且尚不能無疑於釋子之論今若更以莊周之說
　助之恐為所漂蕩而無以自立也况今日諸先生議
　論流傳於世得失已分眀又非當日之比耶若論泛
　觀則世間文字皆湏看過又不特莊子也(答滕徳粹/○以上文)
　(集二/條)
　　墨子　管子　孔叢子(子華子附/)申韓
楊墨皆是邪說但墨子之說尤出於矯偽不近人情而
　難行孔墨並稱乃退之之謬然亦未見得其原道之
　作孰先孰後也(論墨/子)
管子非仲所著仲當時任齊國之政事甚多稍閒時又
　有三歸之溺決不是閒工夫著書底人著書者是不
　見用之人也其書老莊說話亦有之想只是戰國時
　人收拾仲當時行事言語之類著之并附以他書(論/管)
　(子/)
家語只是王肅編古録雜記其書雖多疵然非肅所作
　孔叢子乃其所注之人偽作讀其首㡬章皆左傳句
　已疑之及讀其後序乃謂渠好左傳便可見(以下論/孔叢子)
漢卿問孔子順許多話却好曰出於孔叢子不知是否
　只孔叢子說話多類東漢人文其氣軟弱又全不似
　西漢人文兼西漢初若有此等話何故不略見於賈
　誼董仲舒所述恰限到東漢方突出來皆不可暁(以/上)
　(語類/四條)
會稽官書板本有子華子者云是程本字子華者所作
　即孔子所與傾盖而語者好竒之士多喜稱之以予
　觀之其詞故為艱澀而語實淺近其體務為髙古而
　氣實輕浮其理多取佛老醫卜之言其語多用左傳
　班史中字其粉飾塗澤俯仰態度但如近年後生巧
　於摸擬變撰者所為不惟決非先秦古書亦非百十
　年前文字也原其所以祗因家語等書有孔子與程
　子傾盖而語一事而不見其所語者為何說故好事
　者妄意此人既為先聖所予必是當時賢者可以假
　託聲勢眩惑世人遂偽造此書以傅合之正如麻衣
　道者本無言語祗因小說有陳希夷問錢若水骨法
　一事遂為南康軍戴師愈者偽造正易心法之書以
　託之也麻衣易予亦嘗辨之矣然戴生朴陋予嘗識
　之其書鄙俚不足惑人此子華子者計必一能文之
　士所作其言精麗過麻衣易逺甚如論河圗之二與
　四抱九而上躋六與八蹈一而下沈五居其中據三
　持七巧亦甚矣惟其甚巧所以知其非古書也又以
　洛書為河圗亦仍劉牧之謬尤足以見其為近世之
　作或云王銍性之姚寛令威多作偽書二人皆居越
　中恐出其手然又恐非其所能及如子華子者今亦
　未暇詳論其言之得失但觀其書數篇與前後三序
　皆一手文字其前一篇託為劉向而殊不類向他書
　後二篇乃無名氏嵗月而皆託為之號類若世之匿
　名書者至其首篇風輪水樞之云正是並縁釋氏之
　說其卒章宗君二祥蒲璧等事皆剽剝他書傅會為
　說其自叙出處又與孔叢子載子順事略相似(孔叢/亦偽)
　(書/也)又言有大造於趙宗者即指程嬰而言以左傳考
　之趙朔既死其家内亂朔之諸弟或放或死而朔之
　妻乃晉君之女故武從其母畜於公宫安得所謂大
　夫屠岸賈者興兵以滅趙氏而嬰與杵臼以死衛之
　云哉且其曰有大造者又用吕相絶秦語其不足信
　眀甚而近嵗以來老成該洽之士亦或信之固己可
　怪至引其說以自證其姓氏之所從出則又誣其祖
　矣大抵學不知本而眩於多愛又毎務欲出於衆人
　之所不知者以為博是以其弊必至於此可不戒哉
　(論子華子○偶/讀漫記○文集)
問史記云申子卑卑施於名實韓子引繩墨切事情眀
　是非其極慘覈少恩皆原於道徳之意曰張文潜之
　說得之道夫曰東坡謂商鞅韓非得老子所以輕天
　下者是以敢為殘忍而無疑曰也是這意要之只是
　孟子所謂楊氏為我是無君也老子是箇占便宜不
　肯擔當做事底人自守在裏㸔你外面天翻地覆都
　不管此豈不是少恩道夫曰若桞下惠之不恭莫亦
　至然否曰下惠其流必至於此又曰老子著書立言
　皆有這箇意思(論申韓/○語類)
　　荀子　董子　楊子　文中子　韓子
或言性謂荀卿亦是教人踐履先生曰湏是有是物而
　後可踐履今於頭段處既錯又如何踐履(以下論/荀子)
不要看楊子他說話無好處議論亦無的實處荀子雖
　然是有錯到說得處也自實不如他說得恁地虚胖
仲舒所立甚髙後世之所以不如古人者以道義功利
　闗不透耳(以下論/董子)
仲舒識得本原如云正心脩身可以治國平天下如云
　仁義禮樂皆其具此等說話皆好若陸宣公之論事
　却精密第恐本原處不如仲舒然仲舒施之臨事又
　却恐不如宣公也
賈誼之學雜他本是戰國縱横之學只是較近道理不
　至如儀秦范蔡之甚爾他於這邉道理見得分數稍
　多所以說得較好然終是有縱横之習縁他根脚只
　是從戰國中來故也漢儒惟董仲舒純粹其學甚正
　非諸人比只是困苦無精彩極好處也只有正義眀
　道兩句下此諸子皆無足道如張良諸葛亮固正只
　是太粗
問正其義者凡處此一事但當處置使合宜而不可有
　謀利占便宜之心眀其道則處此事便合義是乃所
　以為眀其道而不可有計後日功效之心正義不謀
　利在處事之先眀道不計功在處事之後如此看可
　否曰恁地說也得他本是合掌說看來也湏微有先
　後之序
楊子雲出處非是當時善去亦何不可(論楊/子)
文中子議論多是中間暗了一叚無分眀其間弟子問
　答姓名多是唐輔相恐亦不然盖諸人更無一語及
　其師人以為王通與長孫無忌不足故諸人懼無忌
　而不敢言亦無此理如鄭公豈畏人者哉七制之主
　亦不知其何故以七制名之此必因其續書中曽採
　七君事迹以為書而名之曰七制如二典體例今無
　可考大率多是依倣而作如以董常如顔子則是以
　孔子自居謂諸公可為輔相之類皆是撰成要安排
　七制之君為他之堯舜考其事迹亦多不合劉禹錫
　作歙池江州觀察王公墓碑乃仲淹四代祖碑中載
　祖諱多不同及阮逸所注并載闗朗等事亦多不實
　王通大業中死自不同時如推說十七代祖亦不應
　遼逺如此唐李翺已自論中說可比太公家教則其
　書之出亦已久矣伊川謂文中子有些格言被後人
　添入壊了看來必是阮逸諸公増益張大復借顯者
　以為重耳今之偽書甚多如鎮江府印闗子眀易并
　麻衣道者易皆是偽書至如世傳繁露玉杯等書皆
　非其實大抵古今文字皆可考騐古文自是荘重至
　如孔安國書序並注中語多非安國所作盖西漢文
　章雖粗亦勁今書序只是六朝軟慢文體因舉史記
　所載湯誥并武王伐紂言詞不典不知是甚底齊東
　野人之語也(以下論/文中子)
天下皆憂吾獨得不憂天下皆疑吾獨得不疑又曰樂
　天知命吾何憂窮理盡性吾何疑盖有當憂疑者有
　不當憂疑者然皆心也文中子以為有心迹之判故
　伊川非之又曰惟其無一已之憂疑故能憂疑以天
　下惟其憂以天下疑以天下故無一已之憂疑(以上/語類)
　(九/條)
道之在天下未嘗亡而其眀晦通塞之不同則如晝夜
　寒暑之相反故二帝三王之治詩書六藝之文後世
　莫能及之盖非功效言語之不類乃其本心事實之
　不侔也雖然維天之命於穆不已彼所謂道者則固
　未嘗亡矣而大學之教所謂眀徳新民止於至善者
　又已具有眀法若可階而升焉後之讀其書考其事
　者誠能深思熟講以探其本謹守力行以踐其實至
　於一旦豁然而晦者眀塞者通則古人之不可及者
　固已倏然而在我矣夫豈患其終不及哉茍為不然
　而但為模倣假竊之計則不惟精粗懸絶終無可似
　之理政使似之然於其道亦何足以有所𤼵眀此有
　志為己之士所以不屑而有所不暇為也王仲淹生
　乎百世之下讀古聖賢之書而粗識其用則於道之
　未嘗亡者盖有意焉而於眀徳新民之學亦不可謂
　無其志矣然未嘗深探其本而盡力於其實以求必
　得夫至善者而止之顧乃挾其窺覘想像之彷彿而
　謂聖之所以聖賢之所以賢與其所以修身所以治
　人而及夫天下國家者舉皆不越乎此是以一見隋
　文而陳十二䇿則既不自量其力之不足以為伊周
　又不知其君之不可以為湯武且不待其招而徃不
　待其問而告則又輕其道以求售焉及其不遇而歸
　其年盖亦未為晚也若能於此反之於身以益求其
　所未至使眀徳之方新民之具皆足以得其至善而
　止之則異時得君行道安知其卒不逮於古人政使
　不幸終無所遇至於甚不得已而筆之於書亦必有
　以𤼵經言之餘藴而開後學於無窮顧乃不知出此
　而不勝其好名欲速之心汲汲乎日以著書立言為
　己任則其用心為己外矣及其無以自託乃復捃拾
　兩漢以來文字言語之陋功名事業之卑而求其天
　資之偶合與其竊取而近似者依倣六經次第采輯
　因以牽挽其人强而躋之二帝三王之列今其遺編
　雖不可見然考之中說而得其規模之大略則彼之
　贊易是豈足以知先天後天之相為體用而髙文武
　宣之制是豈有精一執中之傳曺劉顔謝之詩是豈
　有物則秉彞之訓叔孫通公孫述曺褒荀朂之禮樂
　又孰與伯夷后夔周公之懿至於宋魏以來一南一
　北校功度徳盖未有以相君臣也則其天命人心之
　向背統緒繼承之偏正亦何足論而欲攘臂其間奪
　彼予此以自列於孔子之春秋哉盖既不自知其學
　之不足以為周孔又不知兩漢之不足以為三王而
　徒欲以是區區者比而效之於形似影響之間傲然
　自謂足以承千聖而詔百王矣而不知其初不足以
　供児童之一戲又適以是而自納於吴楚僣王之誅
　使夫後世知道之君子雖或有取於其言而終不能
　無恨於此是亦可悲也已至於假卜筮象論語而强
　引唐初文武名臣以為弟子是乃福郊福畤之所為
　而非仲淹之雅意然推原本始乃其平日好髙自大
　之心有以啟之則亦不得為無罪矣或曰然則仲淹
　之學固不得為孟子之倫矣其視荀揚韓氏亦有可
　得而優劣者耶曰荀卿之學雜於申商子雲之學本
　於黄老而其著書之意盖亦姑託空文以自見耳非
　如仲淹之學頗近於正而粗有可用之實也至於退
　之原道諸篇則於道之大原若有非荀揚仲淹之所
　及者然考其平生意鄉之所在終不免於文士浮華
　放浪之習時俗富貴利達之求而其覧觀古今之變
　將以措諸事業者恐亦未若仲淹之致懇惻而有條
　理也是以予於仲淹獨深惜之而有所不暇於三子
　是亦春秋責賢者備之遺意也可勝歎哉(王氏續經/說○文集)
遺書第一卷言韓愈近世豪傑揚子雲豈得如愈第六
　卷則曰揚子之學實韓子之學華華則渉道淺二說
　取予似相牴牾曰只以言性論之則揚子善惡混之
　說所見僅足以比告子若退之見得到處却甚峻絶
　性分三品正是說氣質之性至程門說破氣字方有
　去著此退之所以不易及而第二說未得其實也(以/下)
　(論韓/子)
問退之原性三品之說是否曰退之說性只將仁義禮
　智來說便是識見髙處如論三品亦是但以某觀人
　之性豈獨三品湏有百千萬品退之所論却少了一
　氣字程子曰論性不論氣不備論氣不論性不眀此
　皆前所未發如夫子言性相近若無習相逺一句便
　說不行如人生而静静固是性只著一生字便是帶
　著氣質言了但未嘗眀說著氣字惟周子太極圗却
　有氣質底意思程子之論又自太極圗中見出來也
問韓文公說人之所以為性者五是他實見得到後如
　此說耶惟復是偶然說得著曰看他文集中說多是
　閒過日月初不見他做工夫處想只是才髙偶然見
　得如此及至說到精微處又却差了因言惟是孟子
　說義理說得來精細眀白活潑潑地如荀子空說許
　多使人看著如喫糙米飯相似
問仁與義為定名道與徳為虚位虚位之義如何曰亦
　說得通盖仁義禮智是實此道徳字是通上下說却
　虚如有仁之道義之道仁之徳義之徳此道徳只隨
　仁義上說是虚位他又自說道有君子小人徳有凶
　有吉謂吉人則為吉徳凶人則為凶徳君子行之為
　君子之道小人行之為小人之道如道二仁與不仁
　君子道長小人道消之類若是志於道據於徳方是
　好底方是道徳之正
韓退之云磨礲去圭角浸潤著光精又曰沈浸醲郁又
　曰沈潜乎訓義反復乎句讀杜元凱云優而㳺之使
　自求之饜而飫之使自趨之若江海之浸膏澤之潤
　渙然冰釋怡然理順然後為得也而今學者都不見
　這般意思又曰磨礲去圭角易暁浸潤著光精此句
　最好人多不知又曰只是將聖人言語只管浸灌少
　間自是生光精氣象自别
問荀揚王韓四子曰凡人著書湏自有箇規模自有箇
　作用處或流於申韓或歸於黄老或有體而無用或
　有用而無體不可一律觀且如王通這人於世務變
　故人情物態施為作用處極見得分曉只是於這作
　用暁得處却有病韓退之則於大體處見得而於作
　用施為處却不曉如原道一篇自孟子後無人似他
　見得郊焉而天神格廟焉而人鬼享以之為人則愛
　而公以之為心則和而平以之為天下國家無所處
　而不當說得極無疵只是空見得箇本原如此下面
　工夫都空踈更無物事撐拄襯簟所以於用處不甚
　可人意縁他費工夫去作文所以讀書者只為作文
　用自朝至暮自少至老只是火急去弄文章而於經
　綸實務不曾究心所以作用不得每日只是招引得
　㡬箇詩酒秀才和尚度日有些工夫只了得去磨煉
　文章所以無工夫來做這邉事兼他說我這箇便是
　聖賢事業了自不知其非如論文章云自屈原荀卿
　孟軻司馬遷相如揚雄之徒却把孟軻與數子同論
　可見無見識都不成議論荀卿則全是申韓觀成相
　一篇可見他見當時庸君暗主戰鬭不息憤悶惻怛
　深欲提耳而誨之故作此篇然其要卒歸於眀法制
　執賞罰而已他那做處粗如何望得王通揚雄則全
　是黄老某嘗說揚雄最無用真是一腐儒他到急處
　只是投黄老如反離騷并老子道徳之言可見這人
　更無說自身命也奈何不下如何理㑹得别事如法
　言一卷議論不眀快不了決如其為人他見識全低
　語言極獃甚好笑荀揚二人自不可與王韓二人同
　日語問王通病痛如何曰這人於作用處暁得急欲
　見之於用故便要做周公底事業便去上書要興太
　平及知時勢之不可為做周公事業不得則急退而
　續詩書續元經又要做孔子底事業殊不知孔子之
　時接乎三代有許多典謨訓誥之文有許多禮樂法
　度名物度數數聖人之典章皆在於是取而纉述方
　做得這箇家具成王通之時有甚麽典謨訓誥有甚
　麽禮樂法度乃欲取漢魏以下者為之書則欲以七
　制命議之屬為續書(髙文武宣光武眀章/七制盖以比二典也)詩則欲取
　曺劉沈謝者為續詩續得這般詩書發眀得箇甚麽
　道理自漢以來詔令之稍可觀者不過數箇如髙帝
　求賢詔雖好又自不純文帝勸農武帝薦賢制䇿輪
　臺之悔只有此數詔略好此外盡無那一篇比得典
　謨訓誥便求一篇如君牙冏命秦誓也無曺劉沈謝
　之詩又那得一篇如鹿鳴四牡大眀文王闗雎鵲巢
　亦有學為四句古詩者但多稱頌之詞言皆過實不
　足取信樂如何有雲英咸韶濩武之樂禮又如何有
　伯夷周公制作之禮他只是急要做箇孔子又無佐
　證故裝㸃㡬箇人來做堯舜湯武皆經我刪述便顯
　得我是聖人如中說一書都是要學孔子論語說泰
　伯三以天下讓他便說陳思王善讓論語說殷有三
　仁他便說荀氏有二仁又捉㡬箇公卿大夫來相答
　問便比當時門人弟子正如梅聖俞說歐陽永叔他
　自要做韓退之却將我來比孟郊王通便是如此他
　自要做孔夫子便胡亂捉别人來為聖為賢殊不知
　秦漢以下君臣人物斤兩已定你如何能加重中說
　一書固是後人假托非王通自著然畢竟是王通平
　生好自誇大續詩續書紛紛述作所以起後人假托
　之故後世子孫見他學周公孔子學不成都冷淡了
　故又取一時公卿大夫之顯者纉緝附㑹以成之畢
　竟是王通有這様意思在雖非他之過亦他有以啟
　之也如世人說坑焚之禍起於荀卿荀卿著書立言
　何嘗教人焚書坑儒只是觀他無所顧藉敢為異論
　則其末流便有坑焚之理然王通比荀揚又敻别王
　通極開爽說得廣濶縁他於事上講究得精故於世
　變興亡人情物態更革沿襲施為作用先後次第都
　曉得識得箇仁義禮樂都有用處若用於世必有可
　觀只可惜不曽向上透一著於大體處有所欠闕所
　以如此若更曉得髙處一著那裏得來只細看他書
　便見他極有好處非特荀揚道不到雖韓退之也道
　不到韓退之只曉得箇大綱下面工夫都空虚要做
　更無下手處其作用處全踈如何敢望王通然王通
　所以如此者其病亦只在於不曾子細讀書他只見
　聖人有箇六經便欲别做一本六經將聖人腔子填
　滿裏面若是子細讀書知聖人所說義理之無窮自
　然無工夫閒做他死時極後生只得三十餘嵗他却
　火急要做許多事或云若少假之年必有可觀曰不
　然他氣象局促只如此了他作許多書時方只二十
　餘嵗孔子七十嵗方繫易作春秋而王通未三十皆
　做了聖人許多事業氣象去不得了宜其死也又曰
　中說一書如子弟記他言行也煞有好處雖云其書
　是後人假託不㑹假得許多湏真有箇人坯模如此
　方装㸃得成假使懸空白撰得一人如此則能撰之
　人亦自大有見識非凡人矣(以下論荀董/揚王韓諸子)
子升問仲舒文中子曰仲舒本領純正如說正心以正
　朝廷與命者天之令也以下諸語皆善班固所謂純
　儒極是至於天下國家事業恐施展未必得王通見
　識髙眀如說治體處極髙但於本領處欠如古人眀
　徳新民至善等處皆不理㑹却要鬭合漢魏以下之
　事整頓為法這便是低處要之文中論治體處髙似
　仲舒而本領不及􁋂似仲舒而純不及
立之問揚子與韓文公優劣如何曰各自有長處文公
　見得大意已分眀但不曽去子細理㑹如原道之類
　不易得也揚子雲為人深沈㑹去思索如隂陽消長
　之妙他直是去推求然而如太元之類亦是拙底工
　夫道理不是如此盖天地間只有箇竒耦奇是陽耦
　是隂春是少陽夏是太陽秋是少隂冬是太隂自二
　而四自四而八只恁推去都走不得而揚子却添兩
　作三謂之天地人事事要分作三截又且有氣而無
　朔有日星而無月恐不是道理亦如孟子既說性善
　荀子既說性惡他無可得說只得說箇善惡混若有
　箇三底道理聖人想自說了不待後人說矣看他裏
　面推得辛苦却就上面說些道理亦不透徹看來其
　學似本於老氏如惟清惟静惟淵惟黙之語皆是老
　子意思韓文公於仁義道徳上看得分眀其綱領已
　正却無他這箇近於老子底說話
先生令學者評董仲舒揚子雲王仲淹韓退之四子優
　劣或取仲舒或取退之曰董仲舒自是好人揚子雲
　不足道這兩人不湏說只有文中子韓退之這兩人
　疑似試更評看學者亦多主退之曰看來文中子根
　脚淺然却是以天下為心分眀是要見諸事業天下
　事他都一齊入思慮來雖是卑淺然却是循規蹈矩
　要做事業底人其心却公如韓退之雖是見得箇道
　之大用是如此然却無實用功處他當初本只是要
　討官職做始終只是這心他只是要做得言語似六
　經便以為傳道至其每日工夫只是做詩博奕酣飲
　取樂而已觀其詩便可見都襯貼那原道不起至其
　做官臨政也不是要為國家做事也無甚可稱其實
　只是要討官職而已(以上語/類九條)
　　歐陽子
歐陽子曰三代而上治出於一而禮樂達於天下三代
　而下治出於二而禮樂為虚名此古今不易之至論
　也然彼知政事禮樂之不可不出於一而未知道徳
　文章之尤不可使出於二也夫古之聖賢其文可謂
　盛矣然初豈有意學為如是之文哉有是實於中則
　必有是文於外如天有是氣則必有日月星辰之光
　耀地有是形則必有山川草木之行列聖賢之心既
　有是精眀純粹之實以旁薄充塞乎其内則其著見
　於外者亦必自然條理分眀光輝發越而不可揜盖
　不必託於言語著於簡冊而後謂之文但自一身接
　於萬事凡其語黙動静人所可得而見者無所適而
　非文也姑舉其最而言則易之卦畫詩之詠歌書之
　記言春秋之述事與夫禮之威儀樂之節奏皆已列
　為六經而垂萬世其文之盛後世固莫能及然其所
　以盛而不可及者豈無所自來而世亦莫之識也故
　夫子之言曰文王既沒文不在兹乎盖雖已決知不
　得辭其責矣然猶若逡巡顧望而不能無所疑也至
　於推其所以興衰則又以為是皆出於天命之所為
　而非人力之所及此其體之甚重夫豈世俗所謂文
　者所能當哉孟軻氏沒聖學失傳天下之士背本趨
　末不求知道養徳以充其内而汲汲乎徒以文章為
　事業然在戰國之時若申商孫吴之術蘇張范蔡之
　辨列禦寇莊周荀况之言屈平之賦以至秦漢之間
　韓非李斯陸生賈傅董相史遷劉向班固下至嚴安
　徐樂之流猶皆先有其實而後託之於言唯其無本
　而不能一出於道是以君子猶或羞之及至宋玉相
　如王褒揚雄之徒則一以浮華為尚而無實之可言
　矣雄之太𤣥法言盖亦長楊校獵之流而粗變其音
　節初非實為眀道講學而作也東京以降訖於隋唐
　數百年間愈下愈衰則其去道益逺而無實之文亦
　無足論韓愈氏出始覺其陋慨然號於一世欲去陳
　言以追詩書六藝之作而其弊精神縻嵗月又有甚
　於前世諸人之所為者然猶幸其略知不根無實之
　不足恃因是頗泝其源而適有㑹焉於是原道諸篇
　始作而其言曰根之茂者其實遂膏之沃者其光曄
　仁義之人其言藹如也其徒和之亦曰未有不深於
　道而能文者則亦庶㡬其賢矣然今讀其書則其出
　於諂諛戲豫放浪而無實者自不為少若夫所原之
　道則亦徒能言其大體而未見其有探討服行之效
　使其言之為文者皆必由是以出也故其論古人則
　又直以屈原孟軻馬遷相如揚雄為一等而猶不及
　於董賈其論當世之弊則但以詞不已出而遂有神
　徂聖伏之歎至於其徒之論亦但以剽掠僣竊為文
　之病大振頽風教人自為為韓之功則其師生之間
　傳受之際盖未免裂道與文以為兩物而於其輕重
　緩急本末賔主之分又未免於倒懸而逆置之也自
　是以來又復衰歇數十百年而後歐陽子出其文之
　妙盖已不愧於韓氏而其曰治出於一云者則自荀
　揚以下皆不能及而韓亦未有聞焉是則疑若㡬於
　道矣然考其終身之言與其行事之實則恐其亦未
　免於韓氏之病也抑又嘗以其徒之說考之則誦其
　言者既曰吾老將休付子斯文矣而又必曰我所謂
　文必與道俱其推尊之也既曰今之韓愈矣而又必
　引夫文不在兹者以張其說由前之說則道之與文
　吾不知其果為一耶為二耶由後之說則文王孔子
　　之文吾又不知其與韓歐之文果若是其班乎否也
　　嗚呼學之不講久矣習俗之謬其可勝言也哉吾讀
　　唐書而有感因書其說以訂之(論歐陽子○讀/唐志○文集)
　
　
　
　
　
　
　
　
　
　
　
　
御纂朱子全書卷五十八
　欽定四庫全書
御纂朱子全書卷五十九
　　諸子二
　　　蘇氏　王氏
　學中策問蘇程之學二家常時自相排斥蘇氏以程氏
　　為姦程氏以蘇氏為縱横以某觀之只有荆公脩仁
　　宗實録言老蘇之書大抵皆縱横者流程子未嘗言
　　也如遺書賢良一段繼之以得志不得志之說却恐
　　是說他坡公在黄州猖狂放恣不得志之說恐指此
　　而言道夫問坡公苦與伊洛相排不知何故曰他好
　　放肆見端人正士以禮自持却恐他來撿㸃故恁詆
　　訾道夫曰坡公氣節有餘然過䖏亦自此來曰固是
　　又云老蘇辨姦初閒只是私意如此後來荆公做不
　　著遂中他說然荆公氣習自是一箇要遺形骸離世
　　俗底模樣喫物不知飢飽嘗記一書載公於飲食絶
　　無所嗜惟近者必盡左右疑其為好也明日易以他
　物而置此品於逺則不食矣往往於食未嘗知味也
　至於食釣餌當時以為詐其實自不知了近世呂伯
　恭亦然面垢身汙似所不恤飲食亦不知多寡要之
　即此便是放心辨姦以此等為姦恐不然也老蘇之
　出當時甚敬崇之惟荆公不以為然故其父子皆切
　齒之然老蘇詩云老態盡從愁裏過壯心偏傍醉中
　来如此無所守豈不為他荆公所笑如上韓公書求
　官職如此所為又豈不為他荆公所薄至如坡公著
　述當時使得盡行所學則事亦未可知從其逰者皆
　一時輕薄輩無少行檢就中如秦少㳺則其最也諸
　公見他說得去更不契勘當時若使盡聚朝廷之上
　則天下何由得平更是坡公首為無稽逰從者從而
　和之豈不害事但其用之不久故他許多敗壊之事
　未出兼是後来羣小用事又費力似他故覺得他箇
　好(以下論/蘇氏)
兩蘇既自無致道之才又不曾遇人指示故皆鶻突無
　是處人豈可以一已所見只管鑚去謂此是我自得
　不是聽得人底
胡問東坡兄弟若用時皆無益於天下國家否曰就他
　分限而言亦各有用處論其極則亦不濟得事
蜚卿問荆公與坡公之學曰二公之學皆不正但東坡
　之德行那裏得似荆公東坡初年若得用未必其患
　不甚扵荆公但東坡後来見得荆公狼狽所以都自
　改了初年論甚生財後来見青苖之法行得狼狽便
　不言生財初年論甚用兵如曰用臣之言雖北取契
　丹可也後来見荆公用兵用得狼狽更不復言兵他
　分明有兩截底議論
或問東坡若與明道同朝能從順否曰這也未見得明
　道終是和粹不甚嚴厲東坡稱濓溪只是在他前不
　與同時同事因說當時諸公之争看當時如此不當
　論相容與不相容只看是因甚麽不同各家所争是
　争箇甚麽東坡與荆公固是争新法東坡與伊川是
　争箇甚麽只看這䖏曲直自顯然可見何用别啇量
　只看東坡所記云㡬時得與他打破這敬字看這說
　話只要奮手捋臂放意肆志無所不為便是只看這
　處是非曲直自易見
東坡天資髙明其議論文詞自有人不到處如論語說
　亦然有好䖏但中閒須有些漏綻出来如作歐公文
　集序先說得許多天来底大恁地好了到結末處却
　只如此蓋不止龍頭蛇尾矣當時若使他解虛心屈
　已煆煉得成甚次第来
問東坡與韓公如何曰平正不及韓公東坡說得髙妙
　處只是說佛其他處又皆粗又問歐公如何曰淺久
　之又曰大槩皆以文人自立平時讀書只把做考䆒
　古今治亂興衰底事要做文章都不曽向身上做工
　夫平日只是以吟詩飲酒戲謔度日
草堂劉先生曽見元城云舊嘗與子瞻同在貢院早起
　洗面了遶諸房去胡說亂說被他撓得不成模樣人
　皆不得看卷子及夜乃歸張燭一看數百副在贛上
　相㑹坐時已自瞌睡知其不永矣不知當時許多精
　神那裏去二公皆歸自嶺海(東坡曽/知貢舉)
東坡聰明豈不曉覺得他晩年自知所學底倚靠不得
　及與李昭玘書有云秦黄輩挟有餘之資而騖於無
　涯之智必極其所如将安所歸宿哉念有以反之范
　淳夫持兩端兩邉都不惡他也只是不是
先生因論蘇子由云學聖人不如學道他認道與聖人
　做兩箇物事不知道便是無軀殻底聖人聖人便是
　有軀殻底道學道便是學聖人學聖人便是學道如
　何将做兩箇物事看
因說欒城集曰舊時看他議論亦好近日看他文字煞
　有害處如劉原父髙才傲物子由與他書勸之謙遜
　下人此意甚好其間却云天下以吾辨而以辨承我
　以吾巧而以巧困我不如以拙養巧以訥養辨如此
　則是怕人來困我故卑以下之此大段害事如東坡
　作刑賞忠厚之至論却説懼刑賞不足以勝天下之
　善惡故舉而歸之仁如此則仁只是箇鶻突無理會
　底物事故又謂仁可過義不可過大抵今人讀書不
　子細此兩句却縁疑字上面生許多道理若是無疑
　罪須是罸功須是賞何須更如此或曰此病原起於
　老蘇曰看老蘇六經論則是聖人全是以術欺天下
　也
子由深有物作頴濵遺老傳自言件件做得是如拔用
　楊畏來之邵等事皆不載了門下侍郎甚近宰相范
　忠宣蘇子容軰在其上楊攻去一人當子由做不做
　又自其下用一人楊又攻去一人子由當做又不做
　又自其下拔一人凡數畨如此皆不做楊曰蘇不足
　與矣遂攻之來亦攻之二人前攻人皆受其風㫖也
劉大諌與劉草堂言子瞻却只是如此子由可畏謫居
　全不見人一日蔡京黨中有一人來見子由遂先尋
　得京舊常賀生日一詩與諸小孫先去見人處嬉看
　及請其人相見諸孫曵之滿地子由急自取之曰某
　罪廢莫帯累他元長去京自此甚畏之(以上語類/十三條)
䝉教諭以兩蘇之學不可與王氏同科此乃淺陋辭不
　别白指不分明之過請復陳之於後而來教又以歐
　陽司馬同於蘇氏則某亦未能不以為疑也蓋歐陽
　司馬之學其於聖賢之髙致固非末學所敢議者然
　其所存所守皆不失儒者之舊特恐有所未盡耳至
　於王氏蘇氏則皆以佛老為聖人既不純乎儒者之
　學矣(非惡其如此特於此可驗/其於吾儒之學無所得)而王氏支離穿鑿尤
　無義味至於甚者幾類俳優本不足以惑衆徒以一
　時取合人主假利勢以行之至於己甚故特為諸老
　先生之所誹詆(龜山與胡文定書及荅/蕭子莊書可見其意矣)在今日則勢
　窮禍極故其失人人得見之至若蘇氏之言髙者出
　入有無而曲成義理(如易說性命隂陽書之人心道/心古史之中一性善老子之道)
　(器中/和)下者指陳利害而切近人情(蘇氏此等議論不/可殫舉且據論語)
　(則東坡之論見陽貨子由之/論彼子西皆以利害言之也)其智識才辨謀為氣槩
　又足以震耀而張皇之使聼者欣然而不知倦非王
　氏之比也然語道學則迷大本(如前注中性命諸說/多出私意雜佛老而)
　(言之性命之說尤可笑某嘗辨老子/說中一段今以拜呈可見其梗槩矣)論事實則尚權
　謀(如陽貨子西事乃以此/論聖人可見其底藴矣)衒浮華忘本實貴通逹賤
　名檢此其害天理亂人心妨道術敗風教亦豈盡出
　王氏之下也哉但其身與其徒皆不甚得志於時無
　利勢以輔之故其説雖行而不能甚久凡此患害人
　未盡見故諸老先生得以置而不論使其行於當世
　亦如王氏之盛則其為禍不但王氏而已主名教者
　亦不得恝然而無言也(龜山集中雜說數段為蘇氏/發也當時固已慮此矣程氏)
　(語録中論賢良/䖏亦似有所指)蓋王氏之學雖談空虛而無精彩雖
　急功利而少機變其極也陋如薛昻之徒而已蔡京
　雖名推尊王氏然其淫侈縱恣所以敗亂天下者不
　盡出於金陵也(龜山所論鳬鷖詩乃/其所假以為號耳)若蘇氏則其律
　身已不若荆公之嚴其為術要未忘功利而詭秘過
　之其徒如秦觀李廌之流皆浮誕佻輕士類不齒相
　與扇縱横捭闔之辨以持其說而漠然不知禮義亷
　耻之為何物雖其勢利未能有以動人而世之樂放
　縱惡拘檢者已紛然向之使其得志則凡蔡京之所
　為未必不身為之也世徒據其已然者論之是以蘇
　氏猶得在近世名卿之列而君子樂成人之羙者亦
　不欲逆探未形之禍以加譏貶至於論道學邪正之
　際則其辨有在豪釐之間者雖欲假借而不能私也
　今乃欲專貶王氏而曲貸二蘇道術所以不明異端
　所以益熾實由於此愚恐王氏復生未有以黙其口
　而厭其心也(荅汪/尚書)
蘇學邪正之辨終未能無疑於心蓋某前日所陳乃論
　其學儒不至而流於詖淫邪遁之域竊味來教乃病
　其學佛未精而滯於智慮言語之間此所以多言而
　愈不合也夫其始之闢禪學也豈能明天人之藴推
　性命之原以破其荒誕浮虚之說而反之正哉如大
　悲閣中和院記之屬直掠彼之粗以角其精據彼之
　外以攻其内是乃率子弟以攻父母信枝葉而疑本
　根亦安得不為之詘哉近世攻釋氏者如韓歐孫石
　龜山之正猶以為一杯水救一車薪之火况如蘇氏
　以邪攻邪是束緼灌膏而徃赴之也直以身為燼而
　後已耳來教又以為蘇氏乃習氣之弊雖不知道而
　無邪心非若王氏之穿鑿附會以濟其私邪之學也
　某竊謂學以知道為本知道則學純而心正見於行
　事發於言語亦無徃而不得其正焉如王氏者其始
　學也蓋欲淩跨揚韓掩迹顔孟初亦豈遽有邪心哉
　特以不能知道故其學不純而設心造事遂流入於
　邪又自以為是而大為穿鑿附會以文之此其所以
　重得罪於聖人之門也蘇氏之學雖與王氏若有不
　同者然其不知道而自以為是則均焉學不知道其
　心固無所取則以為正又自以為是而肆言之其不
　為王氏者特天下未被其禍而已其穿鑿附會之巧
　如來教所稱論成佛説老子之屬蓋非王氏所及而
　其心之不正至乃謂湯武簒弑而盛稱荀彧以為聖
　人之徒凡若此類若逞其私邪無復忌憚不在王氏
　之下借曰不然而原情以差其罪則亦不過稍從末
　減之科而已豈可以是為當然而莫之禁乎書曰天
　討有罪五刑五用哉此刑法之本意也若天理不明
　無所凖則而屑屑焉惟原情之為務則無乃狥情廢
　法而縱惡以啟姦乎楊朱學為義者也而偏於為我
　墨翟學為仁者也而流於兼愛本其設心豈有邪哉
　皆以善而為之耳特於本原之際微有豪釐之差是
　以孟子推言其禍以為無父無君而䧟於禽獸辭而
　闢之不少假借孟子亦豈不原其情而過為是刻核
　之論哉誠以其賊天理害人心於幾微之間使人䧟
　溺而不自知非若刑名狙詐之術其禍淺切而易見
　也是以抜本塞源不得不如是之力書曰予畏上帝
　不敢不正又曰予弗順天厥罪惟均孟子之心亦若
　是而已爾以此論之今日之事王氏僅足為申韓儀
　衍而蘇氏學不正而言成理又非楊墨之比愚恐孟
　子復生則其取舍先後必将有在而非如來教之云
　也(荅汪/尚書)
去春賜教語及蘇學以為世人讀之止取文章之妙初
　不於此求道則其失自可置之夫學者之求道固不
　於蘇氏之文矣然既取其文則文之所述有邪有正
　有是有非是亦皆有道焉固求道者之所不可不講
　也講去其非以存其是則道固於此乎在矣而何不
　可之有若曰惟其文之取而不復議其理之是非則
　是道自道文自文也道外有物固不足以為道且文
　而無理又安足以為文乎蓋道無適而不存者也故
　即文以講道則文與道兩得而一以貫之否則亦将
　兩失之矣中無主外無擇其不為浮誇險詖所入而
　亂其知思也者㡬希况彼之所以自任者不但曰文
　章而已既無以考其得失則其肆然而談道徳於天
　下夫亦孰能禦之愚見如此累䝉教告終不能移也
　(荅汪/尚書)
示諭蘇氏於吾道不能為楊墨乃唐景之流耳某竊以
　為此最不察夫理者夫文與道果同耶異耶若道外
　有物則為文者可以肆意妄言而無害於道惟夫道
　外無物則言而一有不合於道者則於道為有害但
　其害有緩急淺深耳屈宋唐景之文某舊亦嘗好之
　矣既而思之其言雖侈然其實不過悲愁放曠二端
　而已日誦此言與之俱化豈不大為心害於是屏絶
　不敢復觀今因左右之言又竊意其一時作於荆楚
　之間亦未必聞於孟子之耳也若使流傳四方學者
　家傳而人誦之如今蘇氏之說則為孟子者亦豈得
　而已哉况今蘇氏之學上談性命下述政理其所言
　者非特屈宋唐景而已學者始則以其文而恱之以
　茍一朝之利及其既久則漸涵入骨髓不復能自解
　免其壊人才敗風俗蓋不少矣伯恭尚欲左右之豈
　其未之思耶其貶而置之唐景之列殆欲陽擠而隂
　予之耳向見正獻公家傳語及蘇氏直以浮薄軰目
　之而舍人丈所著童䝉訓則極論詩文必以蘇黄為
　法嘗竊歎息以為若正獻滎陽可謂能惡人者而獨
　恨於舍人丈之微㫖有所未喻也然則老兄今日之
　論未論其他至於家學亦可謂蔽於近而違於逺矣
　更願思之以求至當之歸不可自悮而復悮人也(荅/呂)
　(伯/恭)
蘇黄門謂之近世名卿則可前書以顔子方之僕不得
　不論也今此所論又以為行事可法本朝人物最盛
　行事可法者甚衆不但蘇公而已大抵學者貴於知
　道蘇公早拾蘇張之緒餘晩醉佛老之糟粕謂之知
　道可乎古史中論黄帝堯舜禹益子路管仲曾子子
　思孟子老聃之屬皆不中理未易槩舉但其辯足以
　文之世之學者窮理不深因為所眩耳僕數年前俱
　嘗惑焉近嵗始覺其謬(荅程/允夫)
來書謂某之言乃論蘇氏之粗者不知如何而論乃得
　蘇氏之精者此在吾弟必更有說然某則以為道一
　而已正則表裏皆正譎則表裏皆譎豈可以析精粗
　為二致此正不知道之過也又謂洗垢索瘢則孟子
　以下皆有可論此非獨不見蘇氏之失又并孟子而
　不知也夫蘇氏之失著矣知道愈明見之愈切雖欲
　為之覆藏而不可得何待洗垢而索之也若孟子則
　如青天白日無垢可洗無瘢可索今欲掩蘇氏之疵
　而援以為比豈不適所以彰之耶黄門比之乃兄似
　稍簡静然謂簡静為有道則與子張之指清忠為仁
　何以異苐深考孔子所荅之意則知簡静之與有道
　蓋有間矣况蘇公雖名簡静而實隂險元祐末年規
　取相位力引小人楊畏使傾范忠宣公而以已代之
　既不效矣則誦其弹文於坐以動范公此豈有道君
　子所為哉此非某之言前軰固已筆之於書矣吾弟
　乃謂其躬行不後二程何其考之不詳而言之之易
　也二程之學始焉未得其要是以出入於佛老及其
　反求而得諸六經也則豈固以佛老為是哉如蘇氏
　之學則方其年少氣豪固嘗妄觝禅學如大悲閣中
　和院等記可見矣及其中嵗流落不偶欝欝失志然
　後匍匐而歸焉始終迷惑進退無據以比程氏正揚
　子先病後瘳先瘳後病之說吾弟比而同之是又欲
　洗垢而索孟子之瘢也又謂程氏於佛老之言皆陽
　抑而隂用之夫竊人之財猶謂之盗况程氏之學以
　誠為宗今乃隂竊異端之說而公排之以蓋其跡不
　亦盗憎主人之意乎必若是言則所謂誠者安在而
　吾弟之所以敬仰之意果何謂也挾天子以令諸侯
　乃權臣䟦扈借資以取重於天下豈真尊主者哉若
　儒者論道而以是為心則亦非真尊六經者此其心
　術之間反覆畔援去道已不啻百千萬里之逺方且
　自為邪說詖行之不暇又何暇攻百氏而望其服於
　已也凡此皆蘇氏心術之蔽故其吐辭立論出於此
　者十而八九吾弟讀之愛其文辭之工而不察其義
　理之悖日徃月來遂與之化如入鮑魚之肆久則不
　聞其臭矣而此道之傳無聲色臭味之可娱非若侈
　麗閎衍之辭縱横捭闔之辨有以眩世俗之耳目而
　蠱其心自非真能洗心滌慮以入其中真積力久卓
　然自見道體之不二不容復有豪髪邪妄雜於其間
　則豈肯遽然舍其平生之所尊敬向慕者而信此一
　夫之口哉故伊川之為明道墓表曰學者於道知所
　向然後見斯人之為功知所至然後見斯名之稱情
　蓋為此也然世衰道微邪偽交熾士溺於見聞之陋
　各自是其所是若非痛加剖析使邪正真偽判然有
　歸則學者將何所適從以知所向况欲望其至之乎
　蘇氏文辭偉麗近世無匹若欲作文自不妨模範但
　其詞意矜豪譎詭亦有非知道君子所欲聞是以平
　日每讀之雖未嘗不喜然既喜未嘗不厭徃徃不能
　終帙而罷非故欲絶之也理勢自然蓋不可暁然則
　彼醉於其說者欲入吾道之門豈不猶吾之讀彼書
　也哉亦無怪其一胡一越而終不合矣蘇程固嘗同
　朝程子之去蘇公嗾孔文仲齕而去之也使其道果
　同如吾弟之所論則雖異世亦且神交豈至若是之
　戾耶文仲為蘇所嗾初不自知晩乃大覺憤悶嘔血
　以至於死見於呂正獻公之遺書尚可考也吾弟未
　之見耳(荅程允夫○以/上文集六條)
問萬世之下王臨川當作如何評品曰陸象山嘗記之
　矣何待他人問莫只是學術錯否曰天資亦有抝强
　䖏曰若學術是底此様天資却更有力也曰然(以下/論王)
　(氏/)
先生論荆公之學所以差者以其見道理不透徹因云
　洞視千古無有見道理不透徹而所説所行不差者
　但無力量做得來半上落下底則其害淺如庸醫不
　識病只胡亂下那沒緊要底藥便不至於殺人若荆
　公輩他硬見從那一邉去則如不識病證而便下大
　黄附子底藥便至於殺人
東坡云荆公之學未嘗不善只是不合要人同己說得
　未是若荆公之學是使人人同己俱入於是何不可
　之有今却說未嘗不善而不合要人同成何說話若
　使彌望皆黍稷都無稂莠亦何不可只為荆公之學
　自有未是䖏耳
神宗嘗問明道云王安石是聖人否明道曰公孫碩膚
　赤舄几几聖人氣象如此王安石一身尚不能治何
　聖人為先生曰此言最說得荆公著
荆公初作江東提刑回來奏事上萬言書其間一節云
　今之小官俸薄不足以養亷必當有以益之然當今
　財用匱乏而復為此論人必以為不可行然天下之
　財未嘗不足特不知生財之道無善理財之人故常
　患其不足神宗甚善其言後來纔作參政第二日便
　専措置理財徧置回易庫以籠天下之利謂周禮泉
　府之職正是如此却不知周公之制只為天下之貨
　有不售則商旅留滯而不能行故以官錢買之使後
　來有欲買者官中却給與之初未嘗以此求利息也
　時舉云凡國之財用取具焉則是國家有大費用皆
　給於此豈得謂之不取利耶朝廷財用但可支常費
　耳設有變故之來定無可以應之曰國家百年承平
　其實規模未立特幸其無事耳若有大變豈能支耶
　神宗一日聞回易庫零細賣甚果子之類因云此非
　朝廷之體荆公乃曰國家創制有司正欲領其繁細
　若回易庫中雖一文之物亦當不憚出納乃有司之
　職非人君所當問若人君問及此則乃為繁碎而失
　體也其説甚髙故神宗信之
介甫初與呂吉甫好時常簡帖徃來其一云勿令上知
　後來不足呂遂繳奏之神宗亦胡亂藏掩了介甫只
　好人奉已故與呂合若東坡們不順已硬要治他如
　何天生得恁地狠(以上語/類六條)
天下有自然不易之公論而言之者或不免於有所避
　就故多失之若諸公熙寧日録之辯是也嘗記頃年
　獲侍坐於故端殿上饒汪公縱言及於日録某因妄
　謂日録固為邪說然諸賢攻之亦未得其要領是以
　言者瀆而聼者疑用力多而見功寡也蓋嘗即其書
　而考之則凡安石之所以惑亂神祖之聰明而變移
　其心術使不得遂其大有為之志而反為一世禍敗
　之原者其隐微深切皆聚此書而其詞鋒筆勢縱横
　捭闔煒燿譎誑又非安石之口不能言非安石之手
　不能書也以為蔡卞撰造之言固無是理况其見諸
　行事深切著明者又已相為表裏亦不待晩年懟筆
　有所增加而後為可罪也然使當時用其垂絶之智
　舉而焚之則後來載筆之士於其帷幄之間深謀宻
　計雖欲畢力捜訪極意形容勢必不能得之如此之
　悉而傳聞異詞虚實相半亦不能使人無溢惡之疑
　且如勿令上知之語世所共傳終以手筆不存故使
　陸佃得為隠諱雖以元祐衆賢之力争辯之苦而不
　能有以正也(此見陸佃供荅/史院取問狀)何幸其徒自為失計出
　此真蹟以暴其惡於天下便當摭其肆情反理之實
　正其迷國悮朝之罪而直以安石為誅首是乃所謂
　自然不易之公論不唯可以訂已徃之謬而又足以
　開後來之惑奈何乃以畏避嫌疑之故反為迂曲回
　互之言指為撰造増加誣偽謗詆之書而欲加刋削
　以滅其迹乎汪公歎息深以愚言為然今觀閒樂陳
　公遺帖了齋陳公表藳追憶前語自愧學之不進所
　知不能有以甚異於徃時又歎汪公之不可復見也
　為之掩卷太息而書其後抑又嘗怪了翁晩嵗之論
　多出此帖之餘然其自訟改過之書曽無一言以及
　此而獨謂龜山楊氏實發其機(語見責沈其所贈兄/孫漸者即幾叟少卿)
　(後改名淵者也㡬叟楊公之壻嘗以楊公之語告翁/曰更留那老子做甚底翁初亦駭其言幾叟復為反)
　(復申言之翁乃悔悟故其語曰余之自訟改過/頼其一言而漸於是時亦以所聞警余之謬云)是則
　論者亦頗疑之而以今考之此書之作實在建中崇
　寧之間(書云吾友遷謫猶居/善地疑居袁州時也)且其言猶以日錄為蔡
　卞之所托而其後了翁合浦尊堯之書亦未直攻安
　石也至於大觀初年而後四明之論始作(進表雖在/政和元年)
　(然公居明州實/大觀初年也)則其推言所自獨歸功於楊氏而不
　及閒樂有不可誣者矣顧其後書雖謂天使安石自
　寫誣悖之心然猶有懟筆增加歸過神考之云則終
　未免於所謂有所回互避就而失之者也又觀閒樂
　此書之指所以罪狀安石者至深切矣然考其事不
　過數條若曰改祖宗之法而行三代之政也廢春秋
　而謂人主有北靣之禮也學本出於刑名度數而不
　足於性命道徳也釋經奥義多出先儒而旁引釋氏
　也是數條者安石信無所逃其罪矣然其所以受病
　之源遺禍之本則閒樂之言有所未及而其所指以
　為說者亦自不能使人無可恨也今亦無論其他而
　姑以安石之素行與日録之首章言之則安石行已
　立朝之大節在當世為如何而其始見神宗也直以
　漢文帝唐太宗之不足法者為言復以諸葛亮魏元
　成之不足為者自任此其志識之卓然又皆秦漢以
　來諸儒所未聞者而豈一時諸賢之所及哉然其為
　人質雖清介而器本偏狭志雖髙逺而學實凡近其
　所論說蓋特見聞億度之近似耳顧乃挟以為髙足
　已自聖不復知以格物致知克己復禮為事而勉求
　其所未至以増益其所不能是以其於天下之事毎
　以躁率任意而失之於前又以很愎徇私而敗之於
　後此其所以為受病之原而閒樂未之言也若其所
　以遺禍之本則自其得君之初而已有以中之使之
　恱其髙駭其竒而意斯人之不可無矣及其任之以
　事而日聼其言則又有以信夫斯人之果不可無也
　於是為之力拒羣言而一聼其所為唯恐其一旦去
　我而無與成吾事也及其訏謨既久漸涵透徹則遂
　心融神會而與之為一以至於能掣其柄而自操之
　則其運動弛張乂已在我而彼之用舍去留不足為
　吾重輕矣於是安石卒去而天下之政始盡出於宸
　衷了翁所謂萬幾獨運扵元豐閒樂所謂屏棄金陵
　十年不召者蓋皆指此然了翁知其獨運而不知其
　所運者乃安石之機閒樂見安石之身若不用而不
　知其心之未嘗不用也是以凡安石之所為卒之得
　以附於陵廟之尊託於謨訓之重而天下之人愈不
　敢議以至於魚爛河决而後已焉此則安石所以遺
　禍之本而閒樂亦未之言也若閒樂之論祖宗法度
　但當謹守而不可變尤為痛切是固然矣然祖宗之
　所以為法蓋亦因事制宜以趨一時之便而其仰循
　前代俯徇流俗者尚多有之未必皆其竭心思法聖
　智以遺子孫而欲其萬世守之者也是以行之既乆
　而不能無弊則變而通之是乃後人之責故慶歴之
　初杜范韓富諸公變之不遂而論者至今以為恨况
　其後此又數十年其弊固當益甚扵前而當時議者
　亦多以為當變如呂正獻公父子家傳及河南程氏
　眉山蘇氏之書蓋皆可考雖閒樂此論若有不同而
　不免亦有仁皇之末適當因革之時之説則是安石
　之變法固不可謂非其時而其設心亦未為失其正
　也但以其躁率任意而不能熟講精思以為百全無
　弊可久之計是以天下之民不以為便而一時元臣
　故老賢士大夫羣起而力争之者乃或未能究其利
　病之實至其所以為說又多出於安石規模之下由
　是安石之心愈益自信以為天下之人真莫已若而
　隂幸其言之不足為已病因遂肆其很愎倒行逆施
　固不復可望其能勝己私以求利病之實而充其平
　日所以自任之本心矣此新法之禍所以卒至於横
　流而不可救閒樂雖能深斥其非而未察其所以為
　非者乃由於此此其為說所以不能使人無所恨者
　一也至謂安石逺取三代渺茫不可稽考之事而力
　行之此又不知三代之政布在方冊雖時有先後而
　道無古今舉而行之正不能無望於後之君子但其
　名實之辨本末之序緩急之宜則有不可以豪釐差
　者茍能於此察焉而無所悖則其遺法雖若渺茫不
　可稽考然神而明之在我而已何不可行之有彼安
　石之所謂周禮乃姑取其附於己意者而借其名髙
　以服衆口耳豈真有意於古者哉若真有意於古則
　格君之本親賢之務養民之政善俗之方凡古之所
　謂當先而宜急者曷為不少留意而獨於財利兵刑
　為汲汲耶大本不正名是實非先後之宜又皆倒置
　以是稽古徒益亂耳豈專𣺌茫不可稽考之罪哉閒
　樂不察乎此而斷然自畫直以三代之法為不可行
　又獨指其渺茫不可稽考者而譏之此又使人不能
　無恨者二也若安石之廢春秋語北靣則亦其志識
　過髙而不能窮理勝私之弊是以厭三傳凡例條目
　之煩惡諸儒臆度附致之巧有太過者而不思其大
　倫大法固有炳如日星而不可誣者也因前聖尊師
　重道之意以推武王太公之事有太過者而所以考
　其禮之文者有未詳也是其闕於審重而輕為論說
　直廢大典固為可罪然謂其因此而亂君臣之名分
　又并與孟子迭為賔主之說而非之則亦峻文深詆
　而矯枉過直矣此又其使人不能無恨者三也若夫
　道徳性命之與刑名度數則其精粗本末雖若有閒
　然其相為表裏如影隨形則又不可得而分别也今
　謂安石之學獨有得於刑名度數而道徳性命則為
　有所不足是不知其於此既有不足則於彼也亦將
　何自而得其正耶夫以佛老之言為妙道而謂禮法
　事變為粗迹此正王氏之深蔽今欲譏之而不免反
　墮其說之中則已誤矣又况其於粗迹之謬可指而
　言者蓋亦不可勝數政恐未可輕以有得許之也今
　姑舉其一二而言之若其實有得於刑名度數也則
　其所以脩於身者豈至於與僧卧地而顧客禠衣如
　錢景諶之所叙乎所以著於篇者豈至於分文析字
　以為學而又不能辨乎六書之法如字說之書乎(了/翁)
　(以為安石之進字說蓋欲布之海内神考雖好其書/玩味不忘而不以布於海内者以教化之本不在是)
　(也此亦非是夫周禮六藝之教所謂書者不過使人/以六書之法分别天下之書文而知此字之聲形為)
　(如何欲其逺近齊同而不亂耳非有真空無相無作/之說也安石既廢其五法而專以會意為言有所不)
　(通則遂旁取後來書傳一時偶然之語以為証至其/甚也則又逺引老佛之言前世中國所未嘗有者而)
　(說合之其穿鑿舛謬顯然之迹如此豈但不知性命/道徳之本而亦豈可謂其有得於刑名度數之末哉)
　(不惟以此自悮又以其說上惑人主使其玩味/於此而不忘其罪為大了翁之言盖亦踈矣)所以
　施於家者豈至於使其妻窮奢極侈斥逐娣姒而詬
　叱官吏如林希魏㤗之所書豈至於使其子囚首跣
　足箕踞於前而干預國政如邵伯温之所記乎所以
　施於政者豈至於乖事理咈民情而於當世禮樂文
　章教化之本或有失其道理者乃不能一有所正至
　其小者如䳺鶉公事按問條法亦皆繆戾煩碎而不
　即於人心乎以此等而推之則如閒樂之所云亦恐
　其未免於過予而其所以不能使人無可恨者四也
　若其釋經之病則亦以自䖏太髙而不能明理勝私
　之故故於聖賢之言既不能虚心静慮以求其立言
　之本意於諸儒之同異又不能反覆詳宻以辨其為
　說之是非但以已意穿鑿附麗極其力之所通而肆
　為支蔓浮虛之説至於天命人心日用事物之所以
　然既已不能反求諸身以驗其實則一切舉而歸之
　於佛老及論先王之政則又騁私意飾姦言以為違
　衆自用剝民興利斥逐忠賢杜塞公論之地唯其意
　有所忽而不以為事者則或茍因舊說而不暇擇其
　是非也閒樂於此乃不責其違本㫖棄舊説惑異教
　文姦言之罪而徒譏其奥義多出鄭孔意若反病其
　不能盡黜先儒之説以自為一家之言者則又不能
　使人無恨者五也夫安石以其學術之誤敗國珍民
　至於如此而起自熙豐訖於宣靖六十年間誦說推
　明桉為國是鄙儒俗生隨風而靡者既無足道有識
　之士則孰有不寒心者頋以姦賊蔽䝉禁網嚴宻是
　以飲氣吞聲莫敢指議獨兩陳公乃能出死力以排
　之其於平居書疏還徃講論切磨唯恐其言之不盡
　斯亦可謂賢矣然其所以為説者不過如此豈其所
　以為學者亦自未得聖賢之門户所以觀理制事者
　猶未免於有蔽而然耶故嘗歴考一時諸賢之論以
　求至當則唯龜山楊氏指其離内外判心迹使道常
　無用於天下而經世之務皆私智之鑿者最為近之
　其論紹述而以為當師其意不當泥其迹者亦能曲
　盡其理之當而無回互之失(見龜山語録因鄒/道鄉之論而發者)雖元
　城劉公所謂只宗神考者有所不逮(劉公語見/韓瓘談録)不但
　兩陳公而已也然及其請罷廟學配食之章則又不
　能如其平日之言以正其罪顧乃屑屑焉偏指鳬鷖
　一義以為實奢汰之原此為獲殺人于貨之盗而議
　其竊鈎之罪對放飯流歠之客而議其齒決之非視
　兩陳公之言乃反有不能及者是以至今又幾百年
　而其是非之原終未明白往者雖不足論而來者之
　監亦學者之所不可不知也故竊并著其說以俟同
　志講而擇焉(讀兩陳諌議/遺墨○文集)
　　呂伯恭(呂子約並/門人附)陳君舉　陳同父
因說南軒東萊或云二先生若是班乎夀昌曰不然先
　生適聞之遂問如何曰南軒非夀昌所敢知東萊亦
　不相識但以文字觀之東萊博學多識則有之矣守
　約恐未也先生然之(以下論/呂伯恭)
或問東萊象山之學曰伯恭失之多子静失之寡
某嘗謂人之讀書寧失之拙不可失之巧寧失之低不
　可失之髙伯恭之弊盡在於巧
伯恭要無不包羅只是撲過都不精詩小序是他看不
　破薛常州周禮制度都不能言邵數亦教季通說過
　一遍又休了
伯恭教人看文字也粗有以論語是非問者伯恭曰公
　不會看文字管他是與非做甚但有益於我者切於
　我者看之足矣且天下須有一箇是與不是是䖏便
　是理不是䖏便是咈理如何不理會得
東萊聡明看文理却不子細向嘗與較程易到噬嗑卦
　和而且治一本治作洽據治字於理為是他硬執要
　做洽字和已有洽意更下洽字不得縁他先讀史多
　(淳録作讀史/來多而雜)所以看粗著眼讀書須是以經為本而
　後讀史
或問繫辭精義曰這文字雖然是裒集得做一處其實
　於本文經㫖多有難通者如伊川説話與横渠說話
　都有一時意見如此故如此說若用本經文一二句
　看得亦自通只要成片看便上不接得前下不帯得
　後
人言何休為公榖忠臣某嘗戱伯恭為毛鄭之佞臣
伯恭大事記辨司馬遷班固異同處最好渠一日記一
　年渠大抵謙退不敢任作書之意故通鑑左傳已載
　者皆不載其載者皆左傳通鑑所無者耳有太纎巧
　䖏如指出公孫宏張湯姦狡䖏皆說得羞愧人伯恭
　少時被人說他不暁事故其論事多指出人之情偽
　云我亦知得此有此意思不好
先生方讀文鑑而學者至坐定語學者曰伯恭文鑑去
　取之文若某平時看不熟者也不敢斷他有數般皆
　某熟讀底今㨂得也無巴鼻如詩好㡳都不在上靣
　却載那衰颯底把作好句法又無好句法把作好意
　思又無好意思把作勸戒又無勸戒林擇之云他平
　生不會作詩曰此等有甚難見處
或問東萊謂變化氣質方可言學曰此意甚善但如鄙
　意則以為學乃能變化氣質耳若不讀書窮理主敬
　存心而徒切切計較於昨非今是之閒恐亦勞而無
　補也
躬自厚而薄責於人則逺怨矣呂丈舊時性極褊急因
　病中讀論語於此有省後遂如此好(以上語類/十二條)
來教謂吾道無對不當與世俗較勝負此說美則美矣
　而非鄙意之所安也夫道固無對者也然其中却著
　不得許多異端邪說直須一一剔撥出後方暁然見
　得箇精明純粹底無對之道若和泥合水便只著箇
　無對包了竊恐此無對中却多藏得病痛也孟子言
　楊墨之道不熄孔子之道不著而大易於君子小人
　之際其較量勝負尤為詳宻豈其未知無對之道耶
　盖無對之中有隂則有陽有善則有惡陽消則隂長
　君子進則小人退循環無窮而初不害其為無對也
　况某前說已自云非欲較兩家已往之勝負乃欲審
　學者今日趨向之邪正此意尤分眀也(荅呂/伯恭)
伯恭天資温厚故其論平恕委曲之意多而某之質失
　之暴悍故凡所論皆有奮發直前之氣竊以天理揆
　之二者恐皆非中道但某之𤼵足以自撓而傷物尤
　為可惡而伯恭似亦不可専以所偏為至當也(荅呂/伯恭)
伯恭想時時相見欲作書不暇告為致意向得渠兩書
　似日前只向博雜䖏用功却於要約䖏不曽子細研
　究病痛頗多不知近日復何如大抵博雜極害事如
　閫範之作指意極佳然讀書只如此亦有何意味耶
　先逹所以深懲玩物喪志之弊者正為是耳范醇夫
　一生作此等工夫想見將聖賢之言都只忙中草草
　看過抄節一番便是事了元不曽子細翫味所以從
　二先生許久見䖏全不精眀是豈不可戒也耶渠又
　為留意科舉文字之久出入蘇氏父子波瀾新巧之
　外更求新巧壊了心路遂一向不以蘇學為非左遮
　右攔陽擠隂助此尤使人不滿意向雖以書極論之
　亦未知果以為然否(與張/敬夫)
伯恭講論甚好但每事要鶻圇說作一塊又生怕人說
　異端俗學之非護蘇氏尤力以為争校是非不如歛
　藏持養頃見子澄有此論已作書力辨之不知竟以
　為如何也(荅范/伯崇)
近年道學外面被俗人攻擊裏面被吾黨做壊婺州自
　伯恭死後百怪都出至於子約别說一般差異底話
　全然不是孔孟規模却做管商見識令人駭歎然亦
　是伯恭自有些拖泥帯水致得如此又令人追恨也
　(與劉/子澄)
伯恭無恙時愛說史學身後為後生輩糊塗說出一般
　惡口小家議論賤王尊霸謀利計功更不可聴子約
　立脚不住亦曰吾兄盖嘗言之云爾中間不免極力
　排之今幸少定然其強不可令者猶未肯竪降幡也
　(與劉子澄○以/上文集六條)
可憐子約一生辛苦讀書只是竟與之說不合今日方
　接得他三月間所寄書猶是論寂然不動依舊主他
　舊說(時子約/已死)他硬說寂然不動是耳無聞目無見心
　無思慮至此方是工夫極至䖏伊川云要有此理除
　是死也幾多分暁某嘗荅之云洪範五事貌曰僵言
　曰啞視曰盲聴曰聾思曰塞方得還有此理否渠至
　死不曉不知人如何如此不通用之云釋氏之坐禪
　入定便是無聞無見無思無慮曰然他是務使神輕
　去其體其理又不同神仙則使形神相守釋氏則使
　形神相離佛家有白骨觀初想其形從一㸃精氣始
　漸漸胞胎孕育生産稚乳長大壯實衰老病死以至
　屍骸胖脹枯僵久之化為白骨既想為白骨則視其
　身常如白骨所以厭棄脫離而無留戀之念也此又
　釋氏工夫之最下者(以下論/子約)
荅子約書云目下放過了合做底親切工夫虚度了難
　得少壯底時日(以上語/類二條)
大抵讀書寛平正大者多失之不精而精宻詳審者又
　有局促姦巧之病雖云人之情偽有不得不察者然
　此意偏勝便覺自家心術亦染得不好了近年此風
　頗盛雖純誠厚徳之君子亦往往墮於其中而不自
　知所以區區常竊憂之而不願子約之為之也子約
　何不試取論語孟子中庸大學等書讀之觀其光眀
　正大簡易眀白之氣象又豈有如此之狡獪切害䖏
　耶世路險窄已無可言吾人之學聖賢者又將流而
　入於功利變詐之習其勢不過一傳再傳天下必有
　受其禍者而吾道益以不振此非細事也子約思之
　如何(荅呂/子約)
前書所諭正容謹節之功比想加力此本是小學事然
　前此不曽做得工夫今若更不補填終成欠闕却為
　大學之病也但後書又不免有輕内重外之意氣象
　殊不能平愚意竊所未安大抵此學以尊徳性求放
　心為本而講於聖賢親切之訓以開眀之此為要切
　之務若通古今考世變則亦隨力所至推廣増益以
　為補助耳不當以彼為重而反輕凝定收歛之實少
　聖賢親切之訓也若如此說則是學問之道不在於
　已而在於書不在於經而在於史為子思孟子則孤
　陋狭劣而不足觀必為司馬遷班固范曄陳夀之徒
　然後可以造於髙眀正大簡易眀白之域也(八字乃/来書本)
　(語/)夫學者既學聖人則當以聖人之教為主今六經
　語孟中庸大學之書具在彼以了悟為髙者既病其
　障礙而以為不可讀此以記覽為重者又病其狭小
　而以為不足觀如是則是聖人所以立言垂訓者徒
　足以悮人而不足以開人孔子不賢於堯舜而逹磨
　遷固賢於仲尼矣無乃悖之甚耶(荅呂/子約)
所諭前論未契今且當以涵養本原勉強實履為事此
　又錯了也此是見識大不分眀須痛下工夫鑚研勘
　覈敎透徹了方是了當自此以後方有下手涵養踐
　履䖏如横渠先生所見只是小小未瑩伊川先生猶
　令其且涵泳義理不只說完養思慮了便休也如今
　乃是大叚差舛却不汲汲向此究竟而去别䖏閒坐
　道我涵養本原勉強實履又聞手寫六經亦是無事
　費日都不是長進底道理要須勇猛捐棄舊習以求
　新功不可一向如此悠悠閒過嵗月也本欲俟徳華
　人回附書今日偶有南豐便至道夫䖏且先附此奉
　報此事不比尋常不可頃刻失其路脉也大抵學問
　只有兩途致知力行而已在人須是先依次第十分
　著力節次見效了向後又看甚䖏欠闕即便於此更
　加工夫乃是正理今却不肯如此見人說著自家見
　䖏未是却不肯服便云且待我涵養本原勉強實履
　此如小兒迷蔵之戱你東邊来我即西邉去閃你西
　邉来我又東邉去避如此出沒何時是了耶區區本
　已不能說得今更說此一番若更不相領畧便且付
　之忘言矣如人上山各自努力到此時節豈更有心
　情管得他人耶(荅呂子約○以/上文集三條)
伯恭門徒氣宇厭厭四分五裂各自為說乆之必至銷
　歇子静則不然精神𦂳峭其說分眀能變化人使人
　旦異而晡不同其流害未艾也(以下論/門人)
南軒伯恭之學皆踈畧南軒踈畧從髙䖏去伯恭踈畧
　從卑䖏去伯恭說道理與作為自是兩件事如云仁
　義道徳與度數刑政介然為兩途不可相通他在時
　不曽見與某說他死後諸門人弟子此等議論方漸
　漸說出来乃云皆原於伯恭也
浙閒學者推尊史記以為先黄老後六經此自是太史
　談之學若遷則皆宗孔氏如於夏紀賛用行夏時事
　於商紀賛用乘商輅事髙祖紀賛則曰朝以十月車
　服黄屋左纛盖譏其不用夏時商輅也遷之意脉恐
　誠如是考得甚好然但以此遂謂遷能學孔子則亦
　徒能得其皮殻而已假使漢髙祖能行夏時乗商輅
　亦只是漢髙祖終不可謂之禹湯此等議論恰與欲
　削鄉黨者相反
近日浙中一項議論盡是白空撰出覺全捉摸不著恰
　如自家不曽有基址却要起甚樓臺就上面添一層
　又添一層只是道新竒好看其實全不濟事又云空
　撰出許多說話如揑眼生花
鄭子上問昨日所說浙中士君子多要回互以避矯激
　之名莫學顔子之渾厚否曰渾厚自是渾厚今浙中
　人只學一般回互底心意不是渾厚渾厚是可做便
　做不計利害之謂今浙中人却是計利害太甚做成
　回互耳其弊至於可以得利者無不為如陳仲弓送
　宦者葬所謂有仲弓之志則可無仲弓之志則不可
　因說東漢事勢士君子欲全身逺害則有不仕而已
　若出仕遇宦官縱横如何畏禍不與他理㑹得若未
　免仕只得辭尊居卑辭富居貧若既要為大官又要
　避禍無此理
叔度與伯恭為同年進士年又長自視其學非伯恭比
　即俯首執子弟禮而師事之畧無難色亦今世之所
　無耳
自叔度以正率其家而子弟無一人敢為非議者(以上/語類)
　(七/條)
陳君舉得書云更望以雅頌之音消鑠羣慝章句訓詁
　付之諸生問他如何是雅頌之音今只有雅頌之辭
　在更沒理㑹又去那裏討雅頌之音便都只是瞞人
　又謂某前番不合與林黄中陸子静諸人辯以為相
　與詰難竟無深益盖刻畫太精頗傷易簡矜持已甚
　反涉吝驕不知更如何方是深益若孟子之闢楊墨
　也只得恁地闢他(以下論/陳君舉)
問陳先生要人就事上理㑹教實之意盖怕下梢用䖏
　不足如司馬公居洛六任只理㑹得箇通鑑到元祐
　出来做事却有未盡䖏所以激後来之禍如今須先
　要較量教盡曰便是如今都要恁地說話如温公所
　做今只論是與不是合當做與不合當做如何說他
　激得後禍這是全把利害去說温公固是有從初講
　究未盡䖏也是些小事今只將紙上語去看便道温
　公做得過當子細看那時節若非温公如何做温公
　是甚氣勢天下人心甚麽樣感動温公直有旋乾轉
　坤之功温公此心可以質天地通幽眀豈容易及後
　來呂微仲范堯夫用調停之說兼用小人更無分别
　所以成後日之禍今人却不歸咎於調停反歸咎於
　元祐之政若真是見得君子小人不可雜䖏如何要
　委曲遮䕶得看温公那時已自失於委曲了如王安
　石罪既已眀白却於其死又加太傅及贈禮皆備想
　當時也道要委曲周旋他如今看来這般却煞不好
　要好便合當顯白其罪使人知得是非邪正所謂眀
　其為賊敵乃可服須是眀顯其不是之狀若更加旌
　賞却惹得後来許多羣小不服
或曰永嘉諸公多喜文中子曰然只是小他自知定學
　做孔子不得了才見箇小家活子便恱而趨之譬如
　泰山之髙他不敢登見箇小土堆子便上去只是小
　(以上語/類三條)
嘗謂人之為學若從平實地上循序加功則其目前雖
　未見日計之益而積累工夫漸見端緒自然不假用
　意装㸃不待用力支撐而聖賢之心義理之實必皆
　有以見其確然而不可易者至於講論之際心即是
　口口即是心豈容别生計較依違遷就以為諧俗自
　便之計耶今人為學既已過髙而傷巧是以其說常
　至於依違遷就而無所分别盖其胸中未能無纎芥
　之疑有以致然非獨以避咎之故而後詭於詞也若
　某之愚自信已篤向来之辯雖至於遭讒取辱然至
　於今日此心耿耿猶恨其言之未盡不足以暢彼此
　之懐合異同之趣而不敢以為悔也(荅陳/君舉)
君舉書殊不可曉似都不曽見得實理只是要得雜博
　又不肯分眀如此說破却欲包羅和㑹衆說不令相
　傷其實都不曉得衆說之是非得失自有合不得䖏
　也葉正則亦是如此可歎可歎(荅劉公度○以/上文集二條)
說同父因謂呂伯恭烏得為無罪恁地横論却不與他
　剖說打教破却和他都自被包裹在裏今来伯恭門
　人却亦有為同父之說者二家打成一片可怪君舉
　只道某不合與說只是他見不破天下事不是是便
　是非直截兩邉去如何恁地含糊鶻突某鄉来與說
　許多豈是要眼前好看青天白日在這裏而今人雖
　不見信後世也須有人看得此說也須回轉得㡬人
　(以下論/陳同父)
同父才髙氣粗故文字不眀瑩要之自是心地不清和
　也
陳同父祭東莱文云在天下無一事之可少而人心有
　萬變之難眀先生曰若如此則雞鳴狗盗皆不可無
　因舉易曰天下之動貞夫一者也天下何思何慮同
　歸而殊塗一致而百慮天下何思何慮又云同父在
　利欲膠漆盆中
鄭厚藝圃折衷當時以為邪說然尚自占取地步但不
　知權其說之行猶使人知君臣之義如陳同父議論
　却乖乃不知正曹丕既篡乃曰舜禹之事吾知之矣
　此乃以已而窺聖人謂舜禹亦只是篡而文之以揖
　遜爾同父亦是於漢唐事迹上尋討箇仁義出来便
　以為此即王者事何異於此
或問同父口說皇王帝霸之略而一身不能自保先生
　曰這只是見不破只說箇是與不是便了若做不是
　恁地依阿茍免以保其身此何足道若做得是便是
　委命殺身也是合當做底事
陳同父學已行到江西浙人信向已多家家談王霸不
　說蕭何張良只說王猛不說孔孟只說文中子可畏
　可畏(以上語/類六條)
比忽聞有意外之禍甚為驚歎方念未有相為致力䖏
　又聞已遂辯白而歸深以為喜人生萬事真無所不
　有也歸来想諸况仍舊然凡百亦宜痛自收歛此事
　合說多時不當至今日遲頓不及事固為可罪然觀
　老兄平時自䖏於法度之外不樂聞儒生禮法之論
　雖朋友之賢如伯恭者亦以法度之外相䖏不敢進
　其逆耳之論每有規諷必宛轉回互巧為之說然後
　敢𤼵平日狂妄深竊疑之以為愛老兄者似不當如
　此方欲俟後㑹從容面罄其說不意罷逐之遽不及
　盡此懐也今茲之故雖不知所由或未必有以召之
　然平日之所積似亦不為無以集衆尤而信讒口者
　矣老兄髙眀剛决非吝於改過者願以愚言思之絀
　去義利雙行王霸並用之說而從事於懲忿窒慾遷
　善改過之事粹然以醇儒之道自律則豈獨免於人
　道之禍而其所以培壅本根澄源正本為異時𤼵揮
　事業之地者益光大而髙眀矣荷相與之厚忘其狂
　率敢盡布其腹心雖不足贖稽緩之罪然或有補於
　将来耳不審髙眀以為如何(與陳/同父)
向来讀書頗務精熟中間亦幸了得數書自謂略能窺
　見古人用心䖏未覺千嵗之為逺然亦無可告語者
　時一思之以自笑耳其間一二有業未就今病已矣
　不能復成書矣不知後世之子雲堯夫復有能成吾
　志者否然亦已置之不能復措意間也只今日用工
　夫養病之餘却且收拾身心從事於古人所謂小學
　者以補前日粗疎脫略之咎盖亦心庶㡬焉而力或
　有所未能也同父聞之當復見笑然韓子所謂歛退
　就新懦趨營悼前猛者區區故人之意尚不能不以
　此有望於髙眀也此外世俗是非毁譽何足挂齒牙
　閒細讀来書似於此未能無小芥蔕也嘗論孟子說
　大人則藐之孟子固未嘗不畏大人但藐其巍巍然
　者耳辦得此心即更掀却卧房亦且露地睡似此方
　是真正大英雄人然此一種英雄却是從戰戰兢兢
　臨深履薄䖏做将出来若是血氣粗豪却一㸃使不
　　著也(荅陳同父○以/上文集二條)
　
　
　
　
　
　
　
　
　
　
　
　
　
　
御纂朱子全書卷五十九
　欽定四庫全書
御纂朱子全書卷六十
　　諸子三
　　　陸氏(釋氏附/)
　陸子夀自撫来信訪先生於鉛山觀音寺子夀每談事
　　必以論語為證如曰聖人教人居處恭執事敬又曰
　　子所雅言詩書執禮皆雅言也弟子入則孝出則弟
　　謹而信汎愛衆而親仁此等皆教人就實處行何嘗
　　髙也先生曰某舊閒持論亦好髙近来漸漸移近下
　　漸漸覺實也如孟子却是將他已到底教人如言存
　　心飬性知性知天有其説矣是他自知得餘人未到他
　　田地如何知得他滋味卒欲行之亦未有入頭處若
　　論語却是聖人教人存心養性知性知天實涵養處
　　便見得便行得也
　陸子夀看先生解中庸莫顯乎微云㡬微細事也因歎
　　羙其說之善曰前後說者連莫見乎隐一滚說了更
　不見切體處今如此分别却是使人有㸃檢處九齡
　自覺力弱尋常非禮念慮固能常常警策不使萌於
　心然志力終不免有怠時此殆所謂㡬微處湏㸃檢
　也先生曰固然
因說陸子静謂江南未有人如他八字著脚
有自象山来者先生問子静多說甚話曰恰如時文相
　似只連片滚將去曰所說者何曰他只說天地之性
　人為貴人為萬物之靈人所以貴與靈者只是這心
　其說雖詳多只恁滚去先生曰信如斯言雖聖賢復
　生與人說也只得恁地自是諸公以時文之心觀之
　故見得他箇是時文也使若時文中說得恁地便是
　聖賢之言也公也湏自反豈可放過
陸子静說只是一心一邊屬人心一邊屬道心那時尚
　說得好在
陸子静之學只管說一箇心本来是好底物事上面著
　不得一箇字只是人被私欲遮了若識得一箇心了
　萬法流出更都無許多事他却是實見得箇道理恁
　地所以不怕天不怕地一向胡叫胡喊
陸子静說克已復禮云不是克去己私利欲之類别自
　有箇克處又却不肯說破某嘗代之下語云不過是
　要言語道斷心行路絶耳因言此是䧟溺人之深坑
　學者切不可不戒
向見陸子静與王順伯論儒釋某嘗竊笑之儒釋之分
　只争虛實而已如老氏亦謂恍兮惚兮其中有物窈
　兮㝠兮其中有精所謂物精亦是虛吾道雖有寂然
　不動然其中粲然者存事事有
問正淳陸氏之說如何曰癸夘相見某於其言不無疑
　信相半曰信是信甚處疑是疑甚處曰信其論學疑
　其訶詆古人曰湏是當面與他随其說上討箇分曉
　若一時不曾分疏得乃欲續後於書問間議論只是
　說得皮外他亦只是皮外荅来越不分曉若是他論
　學處是則其他說話皆是便攻訶古人今人亦無有
　不是處若是他訶詆得古人不是便是他說得學亦
　不是
子静常言顔子悟道後於仲弓又曰易繫决非夫子作
　又曰孟子無奈告子何陳正己錄以示人先生申言
　曰正己也乖
先生問賀孫冄看論語前面見得意思如何曰初看有
　未通處今看得通如孝弟為仁之本一章初看未甚
　透今却看得分曉先生曰如此等說話陸象山都不
　看凡是諸弟子之言便以為不是而不足看其無細
　心看聖賢文字如此凡說未得處便將箇硬說闢倒
　了不消看後生纔入其門便學得許多不好處更無
　禮律
陸氏㑹說其精神亦能感發人一時被他聳動底亦便
　清眀只是虛更無底簟思而不學則殆正謂無底簟便
　危殆也山上有木漸君子以居賢徳善俗有堦梯而
　進不患不到今其徒徃徃進時甚銳然其退亦速纔
　到退時便如墜千仞之淵
從陸子静學如楊敬仲軰持守得亦好若肯去窮理湏
　窮得分眀然他不肯讀書只任一己私見有似箇稊
　稗今若不做培養工夫便是五穀不熟又不如稊稗
　也次日又言陸子静楊敬仲有為己工夫若肯窮理
　當甚有可觀惜其不改也
論子由古史言帝王以無為宗因言佛氏學只是任他
　意所為於事無有是處徳眀云楊敬仲之學是如此
　先生曰佛者言但願空諸所有謹勿實諸所無事必
　欲㤀却故曰但願空諸所有心必欲其空故曰謹勿
　實諸所無楊敬仲學於陸氏更不讀書是要不實諸
　所無已讀之書皆欲忘却是要空諸所有
至之舉似楊敬仲詩云有時父召急趨前不覺不知造
　淵奥此意如何曰如此却二了有箇父召急趨底心
　又有箇造淵奥底心纔二便生出無限病痛葢這箇
　物事知得是恁地便行將去豈可更帖著一箇意思
　在那上某舊見張子韶有箇文字論仁義之實云當
　其事親之時有以見其温然如春之意便是仁當其
　從兄之際有以見其肅然如秋之意便是義某嘗對
　其說古人固有習而不察如今却是略略地習却加
　意去察古人固有由之而不知如今却是略略地由
　却加意去知因笑曰李先生見某說忽然曰公適間
　說得好可冄說一遍看(以上語類/十五條)
子夀兄弟氣象甚好其病却是盡廢講學而専務踐履
　却於踐履之中要人提撕省察悟得本心此為病之
　大者要其操持謹質表裏不二實有以過人者惜乎
　其自信太過規模窄狭不復取人之善将流於異學
　而不自知耳(荅張/敬夫)
来書所謂利欲深痼者已無可言區區所憂却在一種
　輕為髙論妄生内外精粗之别以良心日用分為両
　截謂聖賢之言不必盡信而容貌辭氣之間不必深
　察者此其為說乖戾狠悖将有大為吾道之害者不
　待他時末流之弊矣不審眀者亦嘗以是為憂乎此
　事不比尋常小小文義異同恨相去逺無由面論徒
　增耿耿耳(荅陸/子静)
伯起說去年見陸子静說游夏之徒自是一家學問不
　能盡棄其說以從夫子之教惟有琴張曽晳牧皮乃
　是真有得於夫子者其言怪僻乃至於此更如何與
　商量討是處也可嘆可嘆(荅黄/直卿)
子静近得書其徒曹立之者来訪氣質儘佳亦似知其
　師說之誤持得子静近荅渠書與劉淳叟書却說人
　湏是讀書講論然則自覺其前說之誤矣但不肯翻
　然說破今是昨非之意依舊遮前掩後巧為辭說只
　此氣象却似不佳耳(荅吕/伯恭)
子静舊日規模終在其論為學之病多說如此即只是
　意見如此即只是議論如此即只是定本某因與說
　既是思索即不容無意見既是講學即不容無議論
　統論為學規模亦豈容無定本但随人材質病痛而
　救藥之即不可有定本耳渠却云正為多是邪意見
　閒議論故為學者之病某云如此即是自家呵叱亦
　過分了湏著邪字閒字方始分眀不教人作禪㑹耳
　又教人恐湏先立定本却就上面整頓方始說得無
　定本底道理今如此一概揮斥其不為禪學者㡬希
　矣(荅呂/伯恭)
子静一味是禅却無許多功利術數目下収斂得學者
　身心不為無力然其下梢無所据依恐亦未免害事
　也(荅劉/子澄)
陸學固有似禪處然鄙意近覺婺州朋友専事聞見而
　於自己身心全無工夫所以每勸學者兼取其善要
　得身心稍稍端静方於義理知所决擇非欲其兀然
　無作以冀於一旦豁然大悟也吾道之衰正坐學者
　各守己偏不能兼取衆善所以終有不眀不行之弊
　非是細事(荅陳/膚仲)
所論時學之弊甚善但所謂冷淡生活者亦恐反遲而
　禍大耳孟子所以舍申商而距楊墨者正為此也向
　来正以吾黨孤弱不欲於中自為矛盾故一切容忍
　不能極論近乃深覺其弊全然不曽略見天理彷彿
　一味只將私意東作西捺做出許多詖淫邪遁之說
　又且空腹髙心妄自尊大俯視聖賢蔑棄禮法只此
　一節尤為學者心術之害故不免直截與之說破渠
　軰家計已成决不肯舍然此說既眀庶㡬後来者免
　堕邪見坑中亦是一事耳(荅趙㡬道○以/上文集五條)
孟子不闢老莊而闢楊墨楊墨即老莊也今釋子亦有
　兩般禪學楊朱也苦行布施墨翟也道士則自是假
　今無說可闢然今禪家亦自有非其佛祖之意者試
　看古經如四十二章等經可見楊文公集傳燈錄說
　西天二十八祖知他是否如何舊時佛祖是西域夷
　狄人却㑹做中國様押韵詩今看圎覺云四大分𣪚
　今者妄身當在何處即是竊列子骨骸反其根精神
　入其門我尚何存語宋景文說楞嚴前面呪是他經
　後面說道理處是附㑹圎覺前數疊稍可看後面一
　叚淡如一叚去末後二十五定輪與夫誓語可笑(以/下)
　(論釋/氏)
楞嚴經本只是呪語後来房融添入許多道理說話呪
　語想亦淺近但其徒恐譯出則人易之故不譯所以
　有呪者葢浮屠居深山中有鬼神蛇獸為害故作呪
　以禁之緣他心靈故能知其性情制馭得他呪全是
　想法西域人誦呪如叱喝又為雄毅之状故能禁伏
　鬼神亦如巫者作法相似
宋景文唐書贊說佛多是華人之譎誕者攘莊周列禦
　冦之說佐其髙此說甚好如歐陽公只說箇禮法程
　子又只說自家義理皆不見他正贓却是宋景文捉
　得他正贓佛家先偷列子列子說耳目口鼻心體處
　有六件佛家便有六根又三之為十八戒初間只有
　四十二章經無恁地多到東晉便有談議如今之講
　師做一篇議總說之到後来談議厭了逹磨便入来
　只静坐於中有稍受用處人又都向此今則文字極
　多大概都是後来中國人以莊列說自文夹挿其間
　都沒理㑹了
釋氏書其初只有四十二章經所言甚鄙俚後来日添
　月益皆是中華文士相助撰集如晉宋間自立講師
　孰為釋迦孰為阿難孰為迦葉各相問難筆之於書
　轉相欺誑大抵多是剽竊老子列子意思變換推衍
　以文其說大般若經卷帙甚多自覺支離故節縮為
　心經一卷楞嚴經只是強立一兩箇意義只管叠將
　去數節之後全無意味若圎覺經本初亦能㡬何只
　鄙俚甚處便是其餘增益附㑹者爾佛學其初只說
　空後来說動静支蔓既甚達磨遂脫然不立文字只
　是黙然端坐便心静見理此說一行前面許多皆不
　足道老氏亦難為抗衡了今日釋氏其盛極矣但程
　先生所謂攻之者執理反出其下吾儒執理既自卑
　汚冝乎攻之而不勝也
因說程子耳無聞目無見之説答曰决無此理遂舉釋教
　中有塵既不緣根無所著反流全一六用不行之說
　蘇子由以為此理至深至妙葢他意謂六根既不與
　六塵相緣則収拾六根之用反復歸於本體而使之
　不行顧烏有此理廣因舉程子之說譬如静坐時忽
　有人喚自家只得應他不成不應曰彼說出楞嚴經
　此經是唐房融訓釋故說得如此巧佛書中唯此經
　最巧然佛當初也不如是說如四十二章經最先傳
　来中國底文字然其說却自平實道書中有真誥末
　後有道授篇却是竊四十二章經之意為之非特此
　也至如地獄托生妄誕之說皆是竊他佛教中至鄙
　至陋者為之某甞謂其徒曰自家有箇大寳珠被他
　竊去了却不照管亦都不知却去他牆根壁角竊得
　箇破瓶破罐用此甚好笑西漢時儒者說道理亦只
　是黄老意思如揚雄太元經皆是故其自言有曰老
　子之言道理吾有取焉耳後漢眀帝時佛始入中國
　當時楚王英最好之然都不曉其說直至晉宋間其
　教漸盛然當時文字亦只是將莊老之說来鋪張如
　逺師諸論皆成片盡是老莊意思直至梁㑹通間達
　磨入来然後一切被他掃蕩不立文字直指人心葢
　當時儒者之學既廢絶不講老佛之說又如此淺陋
　被他窺見這箇罅隙了故横說竪說如是張王沒奈
　他何人才聰眀便被他誘引將去甞見畫的諸祖師
　其人物皆雄偉故杲老謂臨濟若不為僧必作一渠
　魁也又嘗在廬山見歸宗像尤為可畏若不為僧必
　作大賊矣
問釋氏之無與老氏之無何以異曰老氏依舊有如所
　謂無欲觀其妙有欲觀其竅是也若釋氏則以天地
　為幻妄以四大為假合則是全無也
老氏欲保全其身底意思多釋氏又全不以其身為事
　自謂别有一物不生不滅歐公嘗言老氏貪生釋氏
　畏死其說亦好氣聚則生氣𣪚則死順之而已釋老
　則皆悖之者也
佛氏之失出於自私之厭老氏之失出於自私之巧厭
　薄世故而盡欲空了一切者佛氏之失也闗機巧便
　盡天下之術數者老氏之失也故世之用兵算數刑
　名多本於老氏之意
佛老之學不待深辨而明只是廢三綱五常這一事已
　是極大罪名其他更不消說
釋氏見得髙底儘髙或問他何故只說空曰說頑空又
　說真空頑空便是空無物真空却是有物與吾儒說
　略同但是他都不管天地四方只是理會一箇心如
　老氏亦只是要存得一箇神氣伊川云只就迹上斷
　便了不知他如此要何用
有言莊老禪佛之害者曰禪學最害道莊老於義理絶
　滅猶未盡佛則人倫已壞至禪則又從頭將許多義
　理掃滅無餘以此言之禪最為害之深者頃之復曰
　要其實則一耳害未有不由淺而深者
某人言天下無二道聖人無兩心儒釋雖不同畢竟只
　是一理某說道惟其天下無二道聖人無兩心所以
　有我底著他底不得有他底著我底不得若使天下
　有二道聖人有兩心則我行得我底他行得他底
曹問何以分别儒釋差處曰只如說天命之謂性釋氏
　便不識了便遽說是空覺吾儒說底是實理看他便
　錯了他云不染一塵不捨一法既不染一塵却如何
　不捨一法到了是說那空處又無歸著且如人心須
　是其中自有父子君臣兄弟夫婦朋友他做得徹到
　底便與父子君臣兄弟夫婦朋友都不相親吾儒做
　得到底便父子有親君臣有義兄弟有序夫婦有别
　朋友有信吾儒只認得一箇誠實底道理誠便是萬
　善骨子
佛也只是理會這箇性吾儒也只理會這箇性只是他
　不認許多帶來底
儒釋言性異處只是釋言空儒言實釋言無儒言有
釋氏虛吾儒實釋氏二吾儒一釋氏以事理為不𦂳要
　而不理會
吾儒心雖虛而理則實若釋氏則一向歸空寂去了
問釋氏以空寂為本曰釋氏說空不是便不是但空裏
　面須有道理始得若只說道我見箇空而不知有箇
　實底道理却做甚用得譬如一淵清水清泠徹底看
　來一如無水相似他便道此淵只是空底不曽將手
　去探是冷是温不知道有水在裏面佛氏之見正如
　此今學者貴於格物致知便要見得到底今人只是
　一般兩㸃見得些子所以不到極處也
吾以心與理為一彼以心與理為二亦非固欲如此乃
　是見處不同彼見得心空而無理此見得心雖空而
　萬理咸備也雖說心與理一不察乎氣禀物欲之私
　是見得不真故有此病大學所以貴格物也
釋氏合下見得一箇道理空虛不實故要得超脫盡去
　物累方是無漏為佛地位其他有惡趣者皆是衆生
　餓鬼只隨順有所修為者猶是菩薩地位未能作佛
　也若吾儒合下見得箇道理便實了故首尾與之不
　合
佛家有流注想水本流將去有些滲漏處便留滯
徐子融有枯槁有性無性之論先生曰性只是理有是
　物斯有是理子融錯處是認心為性正與佛氏相似
　只是佛氏磨擦得這心極精細如一塊物事剥了一
　重皮又剥一重皮至剥到極盡無可剥處所以磨弄
　得這心精光他便認做性殊不知此正聖人之所謂
　心故上蔡云佛氏所謂性正聖人所謂心佛氏所謂
　心正聖人所謂意心只是該得這理佛氏元不曾識
　得這理一節便認知覺運動做性如視聽言貌聖人
　則視有視之理聽有聽之理言有言之理動有動之
　理思有思之理如箕子所謂明聰從恭睿是也佛氏
　則只認那能視能聽能言能思能動底便是性視明
　也得不明也得聽聰也得不聰也得言從也得不從也
　得動恭也得不恭也得思睿也得不睿也得他都不管横來
　竪來他都認做性他最怕人説這理字都要除掉了此正告
　子生之謂性之説也僩問禪家又有以揚眉瞬目知覺運
　動為弄精魂而訶斥之者何也曰便只是弄精魂只
　是他磨擦得來精細有光彩不如此粗糙爾僩問彼
　言一切萬物皆有破壞惟有法身常住不滅所謂法
　身便只是這箇曰然不知你如何占得這物事住天
　地破壞又如何被你占得這物事常不滅問彼大概
　欲以空為體言天地萬物皆歸於空這空便是他體
　曰他也不是欲以空為體他只是說這物事裏面本
　空著一物不得
問釋氏作用是性曰便只是這性他說得也是孟子曰
　形色天性也惟聖人然後可以踐形便是此性如口
　會說話說話的是誰目能視視底是誰耳能聽聽底
　是誰便是這箇其言曰在眼曰見在耳曰聞在鼻齅
　香在口談論在手執捉在足運奔徧現俱該法界収
　攝在一微塵識者知是佛性不識喚作精魂他說得
　也好又舉楞嚴經波斯國王見恒河水一叚云云所
　以禪家說直指人心見性成佛他只要你見得言下
　便悟做處便徹見得無不是此性也說存養心性養
　得來光明寂照無所不徧無所不通唐張拙詩云光
　明寂照徧河沙凡聖含靈共我家(云云/)又曰實際理
　地不受一塵佛事門中不舍一法他箇本自說得是
　所養者也是只是差處便在這裏吾儒所養者是仁
　義禮智他所養者只是視聽言動儒者則全體中自
　有許多道理各自有分别有是非降衷秉彛無不各
　具此理他只見得箇渾淪底物事無分别無是非横
　底也是竪底也是直底也是曲底也是非理而視也
　是此性以理而視也是此性少閒用處都差所以七
　顛八倒無有是處吾儒則只是一箇真底道理他也
　說我這箇是真實底道理如云惟此一事實餘二則
　非真只是他說得一邊只認得那人心無所謂道心
　無所謂仁義禮智惻隠羞惡辭遜是非所争處只在
　此吾儒則自天命之謂性率性之謂道以至至誠盡
　人物之性贊天地之化育識得這道理無所不周無
　所不徧然眼前君臣父子兄弟夫婦上便不能周徧
　了更說甚周徧他說治生産業皆與實相不相違背
　(云云/)如善財童子五十三參以至神鬼神仙士農工
　商技藝都在他性中他說得來極濶只是其實行不
　得只是諱其所短强如此籠罩去他舊時瞿曇說得
　本不如此廣濶後來禪家自覺其陋又翻轉窠臼只
　說直指人心見性成佛
問龜山集中所荅了翁書論華嚴大㫖不知了翁諸人
　何為好之之篤曰只是見不透故覺得那箇好以今
　觀之也是好也是動得人道夫曰只為他大本不立
　故偏了先生黙然良久曰真所謂詖淫邪遁蓋詖者
　是他合下見得偏儒者之道大中至正四面均平釋
　氏只見一邊於那處都蔽塞了這是詖辭知其所蔽
　淫者是只見得一邊又却說得周遮浩瀚所以其書
　動數百卷是皆䧟於偏而不能返這是淫辭知其所
　䧟邪者是他見得偏了於道都不相貫屬這是邪辭
　知其所離遁者是他已離於道而不通於君臣父子
　都已棄絶見去不得却道道之精妙不在乎此這是
　遁辭知其所窮初只是詖詖而後淫淫而後邪邪而
　後離離而後遁要之佛氏偏處只是虛其理理是實
　理他却虛了故於大本不立也因問温公解禪偈却
　恐後人作儒佛一貫會了先生因誦之曰此皆佛之
　至陋者也妙處不在此又問遺書云釋氏於敬以直
　内則有之義以方外則未也道夫於此未安先生笑
　曰前日童蜚卿正論此以為釋氏大本與吾儒同只
　是其末異某與言正是大本不同因檢近思録有云
　佛有一箇覺之理可言敬以直内矣然無義以方外
　其直内者要之其本亦不是這是當時記得全處前
　者記得不完也又曰只無義以方外則連敬以直内
　也不是了又曰程子謂釋氏唯務上達而無下學然
　則其上達處豈有是耶亦此意學佛者嘗云儒佛一
　同某言你只認自家說不同若果是又何必言同只
　這靠傍底意思便是不同便是你底不是我底是了
儒者以理為不生不滅釋氏以神識為不生不滅龜山
　云儒釋之辨其差眇忽以某觀之真似冰炭
舉佛氏語曰千種言萬般解只要教君長不昩此說極
　好問程子曰佛氏之言近理所以為害尤甚所謂近
　理者指此等處否曰然他只是守得這些子光明全
　不識道理所以用處七顛八倒吾儒之學則居敬為
　本而窮理以充之其本原不同處在此
問釋氏入定道家數息曰他只要静則應接事物不差
　孟子便也要存夜氣然而須是理會旦晝之所為曰
　吾儒何不效他恁地曰他開眼便依舊失了只是硬
　把捉不如吾儒非禮勿視聽言動戒謹恐懼乎不睹
　不聞敬以直内義以方外都一切就外面攔截曰釋
　氏只是勿視勿聽無那非禮工夫曰然季通因曰世
　上事便要人做只管似他坐定做其日月便要行天
　地便要運曰他不行不運固不是吾軰是在這裏行
　這裏運只是運行又有差處如今胡喜胡怒豈不是
　差他是過之今人又不及
問昔有禪僧每自喚曰主人翁惺惺著大學或問亦取
　謝氏常惺惺法之語不知是同是異曰謝氏之說地
　步濶於身心事物上皆有工夫若如禪者所見只看
　得箇主人翁便了其動而不中理者都不管矣且如
　父子天性也父被他人無禮子須當去救他却不然
　子若有救之之心便是被愛牽動了心便是昏了主
　人翁處若如此惺惺成甚道理向曽覽四家録有些
　說話極好笑亦可駭說若父母為人所殺無一舉心
　動念方始名為初發心菩薩他所以叫主人翁常惺
　惺著正要如此惺惺字則同所做工夫則異豈可同
　日而語
郭徳元問禪者云知之一字衆妙之門他也知得這知
　字之妙曰所以伊川說佛氏之言近理謂此類也他
　也微見得這意思要籠絡這箇道理只是他用處全
　差所以都間斷相接不著僩問其所謂知正指此心
　之神明作用者否曰然郭又問圭峰云作有義事是
　有悟心作無義事是狂亂心狂亂由情念臨終被業
　牽省悟不由情臨終能轉業又自注云此義非仁義之
　義乃理義之義甚好笑曰他指仁義為恩愛之義故
　如此說他雖說理義何嘗夢見其後果老亦非之云
　理義之義便是仁義之義如何把虛空打做兩截
禪只是一箇呆守法如麻三斤乾屎撅他道理初不在
　這上只是教他麻了心只思量這一路專一積久忽
　有見處便是悟大要只是把定一心不令散亂久後
　光明自發所以不識字底人才悟後便作得偈頌悟
　後所見雖同然亦有深淺某舊來愛問參禪底其說
　只是如此其間有會說者却吹噓得大如杲佛日之
　徒自是氣魄大所以能鼓動一世如張子韶汪聖錫
　軰皆北面之
或問禪家說無頭當底說話是如何曰他說得分明處
　却不是只内中一句黑如漆者便是他要緊處於此
　曉得時便盡曉得他又愛說一般最險絶底話如引
　取人到千仞之崖邊猛推一推下去人於此猛省得
　便了或曰不理會得也是一事不了曰只此亦是格
　物
魯可㡬問釋氏因縁之說曰若看書作善降之百祥作
　不善降之百殃則報應之說誠有之但他說得來不
　是又問隂徳之說如何曰也只是不在其身則在其
　子孫耳
佛家不合將才作縁習縁習是說宿縁
甘吉父問仁者愛之理心之徳時舉因問釋氏說慈即
　是愛也然施之不自親始故愛無差等先生曰釋氏
　說無縁慈記得甚處說融性起無縁之大慈葢佛氏
　之所謂慈並無縁由只是無所不愛若如愛親之愛
　渠便以為有縁故父母棄而不養而遇虎之飢餓則
　捨身以食之此何義理耶
初西域僧來東漢時令鴻臚寺寄居後以為僧居因名
　曰寺寺是官寺非釋者取之(寺之起自此時○以/上語類三十五條)
或問子之言釋氏之術原於莊子承蜩銷鐻之論其有
　稽乎朱子曰何獨此哉凡彼言之精者皆竊取莊列
　之說以為之宋景文公於唐書李蔚等傳既言之矣
　葢佛之所生去中國絶逺其書來者文字音讀皆累
　數譯而後通而其所謂禪者則又出於口耳之傳而
　無文字之可據以故人人得竄其說以附益之而不
　復有所考騐今其所以或可見者獨賴其割裂裝綴
　之迹猶有隠然於文字之間而不可揜者耳葢凡佛
　之書其始來者如四十二章遺教法華金剛光明之
　類其所言者不過清虛縁業之論神通變見之術而
　已及其中間為其學者如恵逺僧肇之流乃始稍竊
　莊列之言以相之然尚未敢正以為出於佛之口也
　及其久而耻於假借則遂顯然簒取其意而文以浮
　屠之言如楞嚴所謂自聞即荘子之意而圓覺所謂
　四大各離今者妄身當在何處即列子所謂精神入
　其門骨骸反其根我尚何存者也凡若此類不可勝
　舉然其說皆萃於書首其元妙無以繼之然後佛之
　本真乃見如結壇誦呪二十五輪之類以至於大力
　金剛吉盤茶鬼之屬則其麄鄙俗惡之状校之首章
　重元極妙之指葢水火之不相入矣至於禪者之言
　則其始也葢亦出於晉宋清談議論之餘習而稍務
　反求静養以黙證之或能頗出神怪以衒流俗而已
　如一葉五花之讖隻履西歸之說雖未必實有是事
　然亦可見當時所尚者止於如此也其後傳之既久
　聰明才智之士或頗出於其間而自覺其陋於是更
　出己意益求前人之所不及者以隂佐之而盡諱其
　怪幻鄙俚之談於是其說一旦超然真若出乎道德
　性命之上而惑之者遂以為果非堯舜周孔之所能
　及矣然其虛夸詭譎之情淫巧儇浮之態展轉相髙
　日以益盛則又反不若其初清閒静黙之說猶為彼
　善於此也以是觀之則凡釋氏之本末真偽可知而
　其所竊豈獨承蜩削鐻之一言而已哉且又有一說
　焉夫佛書本皆胡語譯而通之則或以數字為中國
　之一字或以一字而為中國之數字而今其所謂偈
　呪句齊字偶了無餘欠至於所謂二十八祖傳法之
　所為書則又頗協中國音韻或用唐詩聲律自其徒
　之稍黠如恵洪軰者則已能知其謬而強為說以文
　之顧服衣冠通今古號為士大夫如楊大年蘇子由
　者反不悟而筆之於書也嗚呼以是推之則亦不必
　問其理之是非而其増加詭偽迹状明白益無所逃
　矣宋公之論信而有徵世之惑者於此其亦可以少
　悟也哉(釋氏/論下)
宇宙之間一理而已天得之而為天地得之而為地而
　凡生於天地之間者又各得之以為性其張之為三
　綱其紀之為五常葢皆此理之流行無所適而不在
　若其消息盈虛循環不已則自未始有物之前以至
　人消物盡之後終則復始始復有終又未嘗有頃刻
　之或停也儒者於此既有以得於心之本然矣則其
　内外精粗自不容有纎豪之間而其所以修己治人
　垂世立教者亦不容其有纎豪造作輕重之私焉是
　以因其自然之理而成自然之功則有以參天地贊
　化育而幽明巨細無一物之遺也若夫釋氏則自其
　因地之初而與此理已背馳矣乃欲其所見之不差
　所行之不謬則豈可得哉葢其所以為學之本心正
　為惡此理之充塞無間而使己不得一席無理之地
　以自安厭此理之流行不息而使己不得一息無理
　之時以自肆也是以叛君親棄妻子入山林捐軀命
　以求其所謂空無寂滅之地而逃焉其量亦已隘而
　其勢亦已逆矣然以其立心之堅苦用力之精專亦
　有以大過人者故能卒如所欲而實有見焉但以其
　言行求之則其所見雖自以為至元極妙有不可以
　思慮言語到者而於吾之所謂窮天地亘古今本然
　不可易之實理則反瞢然其一無所覩也雖自以為
　直指人心而實不識心雖自以為見性成佛而實不
　識性是以殄滅彛倫墮於禽獸之域而猶不自知其
　有罪葢其實見之差有以陷之非其心之本然而故
　欲為是以惑世而罔人也至其為說之窮然後乃有
　不舍一法之論則似始有為是遁詞以葢前失之意
　然亦其秉彛之善有終不可得而殄滅者是以翦伐
　之餘而猶有此之僅存又以牽於實見之差是以有
　其意而無其理能言之而卒不能有以踐其言也凡
　釋氏之所以為釋氏者始終本末不過如此葢亦不
　足言矣然以其有空寂之說而不累於物欲也則世
　之所謂賢者好之矣以其有元妙之說而不滯於形
　器也則世之所謂智者恱之矣以其有生死輪廻之
　說而自謂可以不淪於罪苦也則天下之傭奴㸑婢
　黥髠盜賊亦匍匐而歸之矣此其為說所以張皇輝
　赫震耀千古而為吾徒者方且蠢焉鞠躬屛氣為之
　奔走服役之不暇也幸而一有間世之傑乃能不為
　之屈而有聲罪致討之心焉然又不能究其實見之
　差而詆以為幻見空說不能正之以天理全體之大
　而偏引交通生育之一說以為主則既不得其要領
　矣而徒欲以戎狄之醜號加之其於吾徒又未嘗教
　之以内修自治之實而徒驕之以中華列聖之可以
　為重則吾恐其不唯無以坐収摧䧟廓清之功或乃
　往遺之禽而反為吾黨之詬也嗚呼惜哉(續大/記)
誨諭儒釋之異在乎分合之間既聞命矣頃見蘇子由
　張子韶書皆以佛學有得於形而上者而不可以治
　世嘗竊笑之是豈知天命之性而叙秩命討己粲然
　無所不具於其中乎彼其所以分者是亦未嘗真有
　得於斯耳(荅韓/无咎)
聖人之學所以異於老釋之徒者以其精粗隠顯體用
　渾然莫非大中至正之矩而無偏倚過不及之差是
　以君子智雖極乎髙明而見於言行者未嘗不道乎
　中庸非故使之然髙明中庸實無異體故也故曰道
　之不行也智者過之愚者不及也道之不明也賢者
　過之不肖者不及也又曰差之豪釐繆以千里聖人
　丁寧之意亦可見矣(荅江/元適)
來書云賢士大夫因佛學見性然後知夫子果有不傳
　之妙論語之書非口耳可傳授某謂論語固非口耳
　所可傳授然其間自有下工夫處不待學佛而後知
　也學佛而後知則所謂論語者乃佛氏之論語而非
　孔氏之論語矣(荅吳/公濟)
遺書所云釋氏有盡心知性無存心養性亦恐記録者
　有誤要之釋氏只是恍惚之間見得些心性影子都
　不曽子細見得真實心性所以都不見裏面許多道
　理政使有存養之功亦只是存養得他所見底影子
　固不可謂之無所見亦不可謂之不能養但所見所
　養非心性之真耳(荅胡/季隨)
陳經正云我見天地萬物皆我之性不復知我身之為
　我矣伊川先生曰他人食飽公無餒乎正是說破此
　病知言亦云釋氏以虚空沙界為己身而不知其父
　母所生之身亦是說此病也(荅林/擇之)
佛學之與吾儒雖有略相似處然正所謂貌同心異似
　是而非者不可不審明道先生所謂句句同事事合
　然而不同者真是有味非是見得親切如何敢如此
　判斷耶聖門所謂聞道聞只是見聞玩索而自得之
　之謂道只是君臣父子日用常行當然之理非有元
　妙奇特不可測知如釋氏所云豁然大悟通身汗出
　之說也如今更不可别求用力處只是持敬以窮理
　而已參前倚衡今人多錯說了故每流於釋氏之說
　先聖言此只是說言必忠信行必篤敬念念不忘到
　處常若見此兩事不離心目之間耳如言見堯於羮
　見舜於牆豈是以我之心還見我心别為一物而在
　身外耶無思無為是心體本然未感於物時事有此
　本領則感而遂通天下之故矣恐亦非如所論之云
　云也所謂禪學悟入乃是心思路絶天理盡見此尤
　不然心思之正便是天理流行運用無非天理之發
　見豈待心思路絶而後天理乃見耶且所謂天理復
　是何物仁義禮智豈不是天理君臣父子兄弟夫婦
　朋友豈不是天理若使釋氏果見天理則亦何必如
　此悖亂殄滅一切昏迷其本心而不自知耶凡此皆
　近世淪陷邪說之大病不謂明者亦未能免俗而有
　此言也(荅吳/斗南)
所云釋氏見處只是要得六用不行則本性自見只此
　便是差處六用豈不是性若待其不行然後性見則
　是性在六用之外别為一物矣譬如磨鏡垢盡明見
　但謂私欲盡而天理存耳非六用不行之謂也又云
　其接人處不妨顛倒作用而純熟之後却是不須如
　此前書所議不謂如此正謂其行處顛錯耳只如絶
　滅三綱無父子君臣一節還可言接人時權且如此
　將来熟後却不須絶滅否此箇道理無一息間斷這
　裏霎時間壞了便無補填去處也又云雖無三綱五
　常又自有師弟子上下名分此是天理自然他雖欲
　滅之而畢竟滅絶不得然其所存者乃是外面假合
　得來而其真實者却已滅絶故儒者之論毎事須要
　真實是當不似異端便將儱侗底影象來此罩占真
　實地位也此等差互處舉起便是不勝其多寫不能
　窮說不能盡今左右既是於彼留心之久境界熟了
　雖說欲却歸此邊來終是脫離未得某向來亦曽如
　此只是覺得大概不是了且權時一齊放下了只將
　自家文字道理作小兒子初上學時樣讀後來漸見
　得一二分意思便漸見得他一二分錯處迤邐看透
　了後直見得他無一星子是處不用著力排擯自然
　不入心來矣今云取其長處而會歸於正便是放不
　下看不破也今所謂應事接物時時提撕者亦只是
　提撕得那儱侗底影象與自家這下工夫未有干涉
　也(荅陳/衛道)
世衰道微異論蠭起近年以來乃有假佛釋之似以亂
　孔孟之實者其法首以讀書窮理為大禁常欲學者
　注其心於茫昩不可知之地以僥倖一旦恍然獨見
　然後為得葢亦有自謂得之者矣而察其容貌辭氣
　之間修己治人之際乃與聖賢之學有大不相似者
　左右於此無乃亦惑其說而未能忘耶夫讀書不求
　文義玩索都無意見此正近年釋氏所謂看話頭者
　世俗書有所謂大慧語録者其說甚詳試取一觀則
　其來歴見矣若曰儒釋之妙本自一同則凡彼之所
　以賊恩害義傷風壞教聖賢之所大不安者彼既悟
　道之後乃益信其為幻妄而處之愈安則亦不待他
　求而邪正是非已判然於此矣(荅許/生)
來書謂聖門以仁為要而釋氏亦言正覺亦號能仁又
　引程氏之說為證某竊謂程氏之說以釋氏窮幽極
　微之論觀之似未肯以為極至之論但老兄與儒者
　辨不得不借其言為重耳然儒者言仁之體則然至
　語其用則豪釐必察故曰仁之實事親是也又曰孝
　弟也者其為仁之本與此體用所以一源而顯微所
　以無間也釋氏之云正覺能仁者其論則髙矣美矣
　然其本果安在乎(荅李/伯諫)
來書云輪廻因果之說造妖揑怪以誑愚惑衆故達磨
　亦排斥之某竊謂輪廻因果之說乃佛說也今以佛
　為聖人而斥其言至於如此則老兄非特叛孔子又
　謗佛矣豈非知其說之有所窮也而為此遁辭以自
　解免哉抑亦不得已於儒者而姑為是計以緩其攻
　也嗚呼吾未見聖人立說以誑愚惑衆而聖人之徒
　倒戈以伐其師也孰謂本末殊歸首尾衡决如是而
　尚可以為道乎(荅李/伯諫)
來書謂伊川先生所云内外不備者為不然葢無有能
　直内而不能方外者此論甚當據此正是某所疑處
　若使釋氏果能敬以直内則便能義以方外便須有
　父子有君臣三綱五常缺一不可今曰能直内矣而
　其所以方外者果安在乎又豈數者之外别有所謂
　義乎以此而觀伊川之語可謂失之恕矣然其意不
　然特老凡未之察耳所謂有直内者亦謂其有心地
　一段工夫耳但其用工却有不同處故其發有差他
　却全不管著此所以無方外之一節也固是有根株
　則必有枝葉然五穀之根株則生五穀之枝葉華實
　而可食稊稗之根株則生稊稗之枝葉華實而不可
　食此則不同耳參术以根株而愈疾鈎吻以根株而
　殺人其所以殺人者豈在根株之外而致其毒哉(來/書)
　(云不能於根株之/外别致其巧也)故明道先生又云釋氏惟務上達
　而無下學然則其上達處豈有是也元不相連屬但
　有間斷非道也此可以見内外不備之意矣(荅李/伯諫)
來書云儒佛見處既無二理其設教何異也葢儒教本
　人事釋教本死生本人事故緩於見性本死生故急
　於見性某謂既謂之本則此上無復有物矣今既二
　本不知所同者何事而所謂儒本人事緩見性者亦
　殊無理三聖作易首曰乾元亨利貞子思作中庸首
　曰天命之謂性孔子言性與天道而孟子道性善此
　為本於人事乎本於天道乎緩於性乎急於性乎(然/亦)
　(著急字/不得)俗儒正坐不知天理之大故為異說所迷反
　謂聖學知人事而不知死生豈不誤哉聖賢教人盡
　心以知性躬行以盡性終始本末自有次第一皆本
　諸天理緩也緩不得急也急不得直是盡性至命方
　是極則非如見性之說一見之而遂已也上蔡云釋
　氏之論性猶儒者之論心釋氏之論心猶儒者之論
　意此語剖析極精試思之如何(荅李/伯諫)
來書云子貢之明達性與天道猶不與聞某竊謂此正
　癡人前說夢之過也來書又謂釋氏本死生悟者須
　徹底悟去故祖師以來由此得道者多某謂徹底悟
　去之人不知本末内外是一是二二則道有二致一
　則死生人事一以貫之無所不了不知傳燈録中許
　多祖師幾人做得堯舜禹稷幾人做得文武周孔須
　有徵騐處(荅李/伯諫)
來書云特聖人以中道自任不欲學者躐等某謂此正
　是王氏髙明處己中庸處人之說龜山嘗力詆之矣
　須知所謂不欲學者躐等者乃是天理本然非是聖
　人安排教如此譬諸草木區以别矣且如一莖小樹
　不道他無草木之性然其長須有漸是亦性也所謂
　便欲常人立地成佛者正如將小樹來噴一口水便
　要他立地干霄蔽日豈有是理(便欲常人立地成/佛亦是來書中語)設
　使有此幻術亦不可謂之循理此亦見自私自利之
　規模處(荅李/伯諫)
有李伯諫者(名宗/思)舊常學佛自以為有所見論辨累年
　不肯少屈近嘗來訪復理前語某因問之天命之謂
　性公以此句為空無一法耶為萬理畢具耶若空則
　　浮屠勝果實則儒者是此亦不待兩言而决矣渠雖
　　以為實而猶戀著前見則請因前所謂空者而講學
　　以實之某又告之曰此實理也而以為空則前日之
　　見誤矣今欲真窮實理亦何藉於前日已誤之空見
　　而為此二三耶渠遂脫然肯捐舊習而從事於此此
　　人氣質甚美内行修飭守官亦不茍得其囘頭吾道
　　殊有賴也(荅張敬夫○以/上文集十七條)
　
　
　
　
　
　
　
　
御纂朱子全書卷六十
　欽定四庫全書
御纂朱子全書卷六十一
　　歴代一
　　　唐虞三代
　問堯舜在湯武時還做湯武事否曰堯舜且做堯舜看
　　湯武且做湯武看看得其心分眀自見得
　堯舜之禪授湯武之征伐分眀有優劣不同却要都囬
　　䕶教一班少閒便說不行且如孔子謂韶盡羙矣又
　　盡善也武盡羙矣未盡善也分眀是武王不及舜文
　　王三分天下有其二以服事殷武王勝殷殺紂分眀
　　是不及文王泰伯三以天下讓其可謂至徳也矣分
　　眀太王有翦商之志是太王不及泰伯葢天下有萬
　　世不易之常理又有權一時之變者如君君臣臣父
　　父子子此常理也有不得已處即是變也然畢竟還
　　那常理底是今却要以變来壓著那常底說少間只
　　見說不行說不通了若是以常人去比聖賢則說是
　與不是不得若以聖賢比聖賢則自有是與不是處
　湏與他分箇優劣今若隠避囬互不說亦不可又云
　如可與立可與權若能可與立時固是好然有不得
　已䖏只得用權蓋用權是聖人不得已處那裏是聖人
　要如此又問堯舜揖遜雖是盛徳亦是不得已否曰
　然
湯武之征伐只知一意惻怛救民而已不知其他
問武未盡善曰若不見得他性之反之不同處又豈所
　謂聞其樂而知其徳乎舜與武王固不待論今且論
　湯武則其反之至與未至雖非後學所敢議然細讀
　其書恐亦不待聞樂而知之也請問曰以書觀之湯
　畢竟反之工夫極細宻但以仲虺稱湯處觀之如以
　禮制心以義制事等語又自謂有慚徳覺見不是往
　往自此益去加功如武王大故踈其數紂之罪辭氣
　暴厲如湯便都不如此(以上語/類四條)
舜紀所論三事其一許由者是已然當全載史遷本語
　以該卞随務光之流不當但斥一許由而已也然太
　史公又言箕山之上有許由冡則又眀其實有是人
　亦當時之髙士但無堯讓之事耳此其曲折之意蘇
　子亦有所未及也其一瞽象殺舜葢不可知其有無
　今但當知舜之負罪引慝號泣怨慕象憂亦憂象喜
　亦喜與夫小杖則受大杖則走父母欲使之未甞不
　在側欲求殺之則不可得而已耳不必深辨瞽象殺
　舜之有無也其一舜禹避朱均而天下歸之則蘇子
　慮其避之足以致天下之逆至益避啟而天下歸啟
　則蘇子又譏其避之為不度而無耻於是凡孟子史
　遷之所傳者皆以為誕妄而不之信今固未暇質其
　有無然蘇子之所以為說者類皆以世俗不誠之心
　度聖賢則不可以不之辨也聖賢之心淡然無欲豈
　有取天下之意㢤顧辭讓之發則有根於所性而不
　能已者茍非所據則雖巵酒豆肉猶知避之况乎秉
　權據重而天下有歸己之勢則亦安能無所惕然於
　中而不逺引以避之哉避之而彼不吾釋則不獲已
　而受之何病於逆避之而幸其見舍則固得吾本心
　之所欲而又何恥焉惟不避而強取之乃為逆偃然
　當之而彼不吾歸乃可耻耳如蘇子之言則是凡世
　之為辭讓者皆隂欲取之而陽為遜避是以其言反
　於事實至於如此而不自知其非也舜禹之事世固
　不以為疑今不復論至益之事則亦有不能無惑於
　其說者殊不知若太甲賢而伊尹告歸成王冠而周
　公還政宣王有志而共和罷此類多矣當行而行當
　止而止而又何耻焉蘇子葢賢共伯而尚何疑於益哉
　若曰受人之寄則當遂有之而不可歸歸之則為不
　度而無耻則是王莾曹操司馬懿父子之心而楊堅
　夫婦所謂騎虎之勢也乃欲以是而語聖賢之事其
　亦誤矣(古史/餘論)
以伊尹為天民葢以其事言之如耕莘應聘之事即分
　眀見得有此蹤跡也治亦進亂亦進是指五就湯五
　就桀而言乃是就湯之後以湯之心為心非不待可
　行而遽行之謂也傅說是大賢比伊尹湏少貶其見
　可而後行雖同但所以行者或不及耳周孔又髙直
　是正己而物正之事可行而行亦有所不足道矣(答/馮)
　(作/肅)
文王之事紂惟知以臣事君而已都不見其他兹其所
　以為至徳也若謂三分天下紂尚有其一未忍輕去
　臣位以商之先王徳澤未忘厯數未終紂惡未甚聖
　人若之何而取之則是文王之事紂非其夲心葢有
　不得已焉耳若是則安得謂之至徳哉至於武王之
　伐紂觀政於商亦豈有取之之心而紂罔有悛心武
　王灼見天命人心之歸己也不得不順而應之故曰
　予弗順天厥罪惟均以此觀之足見武王之伐紂順
　乎天而應乎人無可疑矣(荅范伯崇○以/上文集三條)
　　春秋
周自東遷之後王室益弱畿内疆土皆為世臣據襲莫
　可誰何而畿外土地亦皆為諸侯争據天子雖欲分
　封而不可得如封鄭桓公都是先用計指射鄶地罔
　而取之亦是無討土地處此後王室子孫豈復有疆
　土分封某甞以為郡縣之事已萌於此矣至秦時是
　事勢窮極去不得了必湏如此做也
楚地最廣今之襄漢皆是儘是強大齊晉若不更伯椘
　必吞周而有天下縁他極强大所以齊威晉文責之
　皆是沒𦂳要底事威公豈不欲將僣王猾夏之事責
　之但恐無収殺故只得如此至如晉文城濮之戰依
　舊委曲還他許多禮數亦如威公之意然此處亦足以見
　先王不忍戕民之意未泯也設使威文所以責之者
　不少假借他定不肯服兵連禍結何時而已到得戰
　國斬首動是數萬無復先王之意矣
管仲内政士鄉十五乃戰士也所以教之孝悌忠信尊
　君親上之義夫子曰以不教民戰是謂棄之故雖覇
　者之道亦必如此
問晉伐原以示信大蒐以示禮此是信禮否曰此是假
　禮信之名以欺人欲舉而用之非誠心也如湯之於
　葛葛云無以供粢盛湯使亳衆往為之耕葛云無以
　供犧牲湯使人遺之牛羊至於不得已而後征之非
　是以此餌之而圗以殺之也又云司馬遷云文王之
　治岐耕者九一仕者世祿皆是降隂徳以分紂之天
　下不知文王之心誠於為民者若此又云漢髙祖取
　天下所謂仁義者豈有誠心哉其意本謂項羽背約
　及到新城遇三老董公遮道之言方假此之名以正
　彼之罪所謂縞素發䘮之舉其意何在似此之謀看
　當時未必不是欲項羽殺之而後罪之也
因論寗武子義剛言春秋時識義理者多曰也是那時
　多世臣君臣之分宻其情自不能相舍非是皆曉義
　理古時君臣都易得相親天下有天下之君臣一國
　有一國之君臣一家有一家之君臣自秦漢以来便
　都遼絶今世如士人猶略知有君臣之分若是田夫
　去京師動數千里他曉得甚麽君臣
子升問伍子胥曰父不受誅子復讐可也謂之亂臣賊
　子亦未可又問還是以其出亡在外而言亦可以為
　通論否曰古人自有這般事如不為舊君服之義可
　見後世天下一家事體又别然亦以其出亡之故若
　曽臣事之亦不可也又問父死非其罪子亦可仕否
　曰不可孫曽如何曰世數漸逺終是漸輕亦有可仕
　之理但不仕者正也可仕者權也
越都㑹稽土地只如今濶狭後并吴了却移都平江亦
　名㑹稽秦後於平江立㑹稽郡吴越國勢人物亦不
　争多越尚著許多氣力今敵何止於吴所以圗之者
　又不及越如何濟事今做時亦湏著喫些艱辛如越
　始得范蠡文種未是難二人皆在越籠絡中此是難
　某在紹興想像越當時事亦自快人越只一小國當
　時亦未甚大叚富貴在越自克如此亦未是難事然
　自越之後後来不曽見更有一人似之信立事之難
　也(以上語/類七條)
　　戰國
義剛論田子方貧賤驕人之說雖能折子擊却非知道
　者之言不成我貧賤便可凌人此豈忘乎貧賤富貴
　者哉陳仲亨不以為然次日請問先生曰他是為子
　擊語意而發但子方却别有箇意思他後面說言不
　用行不合則納履而去此是說我只是貧賤不肯自
　詘說大人則藐之孟子也如此說雖曰聖人無小大
　無敢慢不肯如此說但視那為富貴權勢所移者有
　間矣聖人氣象固不如此若大賢以下則未免如是
陳仲亨問合從便不便曰温公是說合從為六國之便
　觀當時合從時秦也是懼葢天下盡合為一而秦獨
　守關中一片子地也未是長策但他㡬箇心難一如
　何有箇人兜攬得他也是難這箇却湏是如孟子之
　說方得如有不嗜殺人者則天下之人皆引領而望
　之師文王大國五年小國七年必為政於天下孟子
　只是責辦於己設使當時有仁政則如大旱之望雲
　霓民自歸之秦雖强亦無如我何義剛問蘇秦激怒
　張儀如秦人皆說他術髙竊以為正是失策處曰某
　謂未必有此事所謂激怒者只是蘇秦當時做得稱
　意後去欺那張儀而今若說是蘇秦怕秦来敗從所
　以激怒張儀入秦庶秦不来敗從那張儀與你有甚
　人情這只是蘇秦之徒見他做到了這一著後粧㸃
　出此事来謾人
趙武靈王也是有英氣所以做得恁地也緣是他肚裏
　事㑹恁地做得但他不合只倚這些子如後来立後
　一乖也是心不正後感召得這般事来
問樂毅伐齊文中子以為善藏其用東坡則責其不合
　妄效王者事業以取敗二說孰是曰這是他們愛去
　立說後都不去考校子細這只是那田單㑹守後不
　奈他何當時樂毅自是兼秦魏之師又因人怨湣王
　之暴故一旦下齊七十餘城及既殺了湣王則人心
　自是休了他又怕那三國来分他底連忙發遣了他
　以燕之力量也只做得恁地樂毅也只是戰國之士
　又何嘗是王者之師他當時也恣意去鹵掠正如孟
　子所謂毁其宗廟遷其重噐不過如此舉措他當時
　那鼎也去扛得来他豈是不要他底但是田單與他
　皆㑹兩箇相遇智勇相角至相持三年便是樂毅也
　煞費氣力及騎刼用則是大叚無能後被田單使一
　箇小術數子便乗勢殺将去便是國不可以無人如
　齊但有一田單盡死節恁地守便不奈他何
常先難而後易不然則難將至矣如樂毅用事始常懼
　難乃心謹畏不敢忽易故戰則雖大國堅城無有不
　破者及至勝則自驕膽大而恃兵強固去攻二城亦
　攻不下
義剛曰藺相如其始能勇於制秦其終能和以待亷頗
　可謂賢矣但以義剛觀之使相如能以待亷之術待
　秦乃為善謀葢柔乃能制剛弱乃能勝強今乃欲以
　匹夫之勇持區區之趙而闘强秦若秦奮其虎狼之
　威將何以處之今能使秦不加兵者特幸而成事
　耳先生曰子由有一叚說大故取他說他不是戰國
　之士此說也太過其實他只是戰國之士龜山亦有
　一說大概與公說相似說相如不合要與秦争那璧
　要之恁地說也不得和氏璧也是趙國相傳以此為
　寳若當時驟然被人將去則國勢也解不振古人傳
　國皆以寳玉之属為重若子孫不能謹守便是不孝
　當時秦也是强但相如也是料得秦不敢殺他後方
　恁地做戰國時如此等也多黄歇取椘太子也是如
　此當時被他取了秦也不曽做聲只恁休了
春秋時相殺甚者若相罵然長平坑殺四十萬人史過
　言不足信敗則有之若謂之盡坑四十萬人将㡬多
　所在又趙卒都是百戰之士豈有四十萬人肯束手
　受死决不可信又謂秦十五年不敢出兵窺山東之
　類何甞有此等事皆史之溢言(以上語/類七條)
　　秦
問關中形勝周用以興到得後来秦又用以興曰此亦
　在人做當春秋時秦亦為齊晉所軋不得伸到戰國
　時六國又皆以夷狄擯之使不得與中國㑹盟及孝
　公因此發憤致得商鞅而用之遂以强大後来又得
　恵文武昭襄皆是㑹做底故相繼做起来若其間有
　一二君昏庸則依舊做壊了以此見得形勝也湏是
　要人相副因言昭王因范雎傾穰侯之故却盡収得
　許多權柄秦遂益强豈不是㑹
商鞅先以帝王說孝公此只是大拍頭揮他底他知孝
　公必不能用得這說話且說這大話了却放出那本
　色底来
仲亨問開阡陌曰阡陌便是井田陌百也阡千也東西
　曰阡南北曰陌或曰南北曰阡東西曰陌未知孰是
　但却是一箇横一箇直耳如百夫有遂遂上有涂這
　便是陌若是十箇涂恁地直在横頭又作一大溝謂
　之洫洫上有路這便是阡阡陌只是疆界自阡陌之
　外有空地則只恁地閒在那裏所以先王要如此者
　也只是要正其疆界怕人相侵互而今商鞅却開破
　了遇可做田處便墾作田更不要恁地齊整這開字
　非開創之開乃開闢之開蔡澤傳曰破壊井田决裂
　阡陌觀此可見這兩句自是合掌說後人皆不曉唐
　時却說寛鄊為井田狭鄉為阡陌
伯恭言秦變法後後世雖屢更數易終不出秦如何曰此
　意好但使伯恭為相果能盡用三代法度否問後有
　聖賢者出如何曰必湏别有規模不用前人硬本子
黄仁卿問自秦始皇變法之後後世人君皆不能易之
　何也曰秦之法盡是尊君卑臣之事所以後世不肯
　變且如三皇稱皇五帝稱帝三王稱王秦則兼皇帝
　之號只此一事後世如何肯變又問賈生仁義攻守
　之說恐秦如此亦難以仁義守之曰他若延得數十
　年亦可扶持整頓只是犯衆怒多下面逼得来𦂳所
　以不旋踵而亡如三皇五帝三王以来皆以封建治
　天下秦一切掃除不㽞種子秦視六國之君如坑嬰
　児今年捉一人眀年捉兩人絶滅都盡所以犯天下
　衆怒當時但聞秦字不問智愚男女盡要起而亡之
　更阻遏他不住(以上語/類五條)
　　西漢
大亂之後易治戰國嬴秦漢初是也
周太繁宻秦人盡掃了所以賈誼謂秦専用茍簡自恣
　之行太史公董仲舒論漢事皆欲用夏之忠不知漢
　初承秦掃去繁文己是質了
或問髙祖為義帝發䘮是詐後如何却成事曰只縁當
　時人和詐也無如五伯假之亦是諸侯皆不能假故
　也
問養虎自遺患事張良當時若放過恐大事去矣如何
　曰若只計利害即無事可言者當時若放過未取亦
　不出三年耳問機㑹之来間不容髮况沛公素無以
　繫豪傑之心放過即事未可知曰若要做此事先来
　便莫與項羽講觧既已約和即不可為矣大抵張良
　多隂謀如入關之初賂秦将之為賈人者此類甚多
　問伊川却許以有儒者氣象豈以出處之際可觀耶
　曰為韓報仇事亦自是為君父報仇
或問太史公書項籍垓下之敗實被韓信布得陣好是
　以一敗而竟斃曰不特此耳自韓信左取燕齊趙魏
　右取九江英布収大司馬周殷而羽漸困於中而手
　足日翦則不待垓下之敗而其大勢葢已不勝漢矣
伯豐因問善家令言尊太公事曰此等處髙祖自是理
　㑹不得但他見太公擁篲心却不安然如尊太公事
　亦古所未有耳
嘗欲冩出蕭何韓信初見髙祖時一叚鄧禹初見光武
　時一叚武侯初見先主時一叚将這數叚語及王朴
　平邊策編為一卷
唐子西云自漢而下惟有子房孔眀耳而子房尚黄老
　孔眀喜申韓也說得好子房分眀是得老子之術其
　處己謀人皆是孔眀手寫申韓之書以授後主而治
　國以嚴皆此意也問邵子云智哉㽞侯善藏其用如
　何曰只燒絶棧道其意自在韓而不在漢及韓滅無
　所歸乃始歸漢則其事可見矣
問南軒甞對上論韓信諸葛之兵異曰韓都是詭詐無
　状
叔孫通為綿蕝之儀其效至於羣臣震恐無敢喧嘩失
　禮者比之三代燕享羣臣氣象便大不同葢只是秦
　人尊君卑臣之法魯二生之不至亦是見得如此末
　必能傳孔孟之道只是他深知叔孫通之為人不肯
　從他耳
漢之四皓元稹甞有詩譏之意謂楚漢紛争却不出只
　為吕氏以幣招之便出来只定得一箇恵帝結裹小
　了然觀四皓恐不是儒者只是智謀之士
伯豐問四皓是如何人品曰是時人材都沒理㑹學術
　權謀混為一區如安期生蒯通葢公之徒皆合做一
　處四皓想只是箇權謀之士觀其對髙祖言語中如
　願為太子死亦脅之之意又問髙祖欲易太子想亦
　是知恵帝人才不能負荷曰固是然便立如意亦了
　不得葢題目不正諸将大臣不心服到後来吕氏横
　做了八年人心方憤悶不平故大臣誅諸吕之際因
　得以誅少帝史謂大臣隂謀以少帝非恵帝子意亦
　可見少帝畢竟是呂氏黨不容不誅耳
三代以下漢之文帝可謂恭儉之主
文帝學申韓刑名黄老清静亦甚雜但是天資素髙故
　所為多近厚至景帝以刻薄之資又輔以惨刻之學
　故所為不如文帝班固謂漢言文景帝者亦只是養
　民一節略同亦如周云成康康亦無大好處
文帝曉事景帝不曉事
問文帝問陳平錢糓刑獄之數而平不對乃述所謂宰
　相之職或以為錢穀刑獄一得其理則隂陽和萬物
　遂而斯民得其所矣宰相之職莫大於是惜乎平之
　不知此也曰平之所言乃宰相之體此之所論亦是
　一說但欲執此以廢彼則非也要之相得人則百官
　各得其職擇一户部尚書則錢榖何患不治而刑部
　得人則獄事亦清平矣昔魏文侯與田子方飲文侯
　曰鐘聲不比乎左髙田子方笑文侯曰何笑子方曰
　臣聞之君眀樂官不眀樂音今君審於音臣恐其聾
　於官也陳平之意亦猶是爾葢知音而不知人則瞽
　者之職爾知人則音雖不知而所謂樂者固無失也
　本朝韓魏公為相或謂公之徳業無愧古人但文章
　有所不逮公曰某為相歐陽永叔為翰林學士天下
　之文章莫大乎是由今觀之要說他自不識安能知
　歐陽永叔也得但他偶然自知亦奈他何
問周亞夫軍中聞将軍令不聞天子詔不知是否曰此
　軍法又問大凡為将之道首當使軍中尊君親上若
　徒知有将而不知有君則将皆亞夫固無害也設有
　姦將一萌非意則軍中之人豈容不知有君曰若說
　到反時更無說凡天子命將既付以一軍只當守法
　且如朝廷下州縣取一件公事亦湏知州知縣肯放
　方可發去不然豈可輒易也
問不疑誣金事徐節孝以金還人曰初也湏與他至誠
　說是無看如何他人解便休若是硬執只得還他若
　皆不與之解說人才誣便還則是以不善與人而自
　為善其心有病矣
文帝便是善人武帝却有狂底氣象陸子静省試策說
　武帝强似文帝其論雖偏亦有此理文帝資質雖美然
　安於此而已其曰卑之無甚髙論令今可行題目只
　如此先王之道情願不要去做只循循自守武帝病
　痛固多然天資髙志向大足以有為使合下便得箇
　真儒輔佐豈不大有可觀惜乎無真儒輔佐不能勝
　其多欲之私做從那邊去了
文帝雖只此然亦不是胸中無底觀與賈誼夜半前席
　之事則其論說甚多誼葢皆與帝背者帝只是應將
　去誼雖說得如厝火薪下之類如此之急帝觀之亦
　未見如此又云彼自見得當時之治亦且得安静不
　可撓
武帝做事好㨂好名目如欲逞兵立威必曰髙皇帝遺
　我平城之憂若果以此為恥則湏修文徳以来之何
　用窮兵黷武驅中國生民於沙漠之外以嘗鋒鏑之
　慘
問霍光廢昌邑是否曰是使太甲終不眀伊尹如之何
　曰亦有道理
或問霍光不負社稷而終有許后之事馬援以口過戒
　子孫而他日有裹尸之禍先生曰采葑采菲無以下
　體取人之善為己師法不當如此論也
問宣帝雜王伯之說曰湏曉得如何是王如何是伯方
　可論此宣帝也不識王伯只是把寛慈底便喚做王
　嚴酷底便喚做伯眀道王伯劄子說得透自古論王
　伯至此無餘藴矣
韓延夀傳云以期㑹為大事某舊讀漢書合下便喜他
　這一句直卿曰敬事而信也是這意曰然
正淳論二疏不合徒享爵位而去又不合不薦引剛直
　之士代己輔導太子先生曰疏廣父子亦不必苛責
　之雖未盡出處之正然在當時親見元帝懦弱不可
　輔導他只得去亦是避禍而已觀渠自云不去懼貽
　後悔亦自是省事恬退底世間自有此等人他性自
　恬退又見得如此只得去若不去蕭望之便是様子
　望之即剛直之士又問如何不以告宣帝或思所以
　救之曰若是恁地越不能得去便做告與宣帝教宣
　帝待如何
先生因言嘗見一人云匡衡做得相業全然不是只是
　所上疏議論甚好恐是収得好懷挟又云如荅淮陽
　王求史遷書其辭甚好又曰如宣元間詔令及一戒
　諸侯王詔令皆好不知是何人做漢初時却無此議
　論漢初却未曽講貫得恁地又曰匡衡說詩關雎等
　處甚好亦是有所師授講究得到(以上語類/二十八條)
曺參在漢初功臣中人品儘粗踈後来却能避正堂舍
　葢公治齊相漢與民休息亦非常人做得其所見似
　亦儘髙所可惜者未聞聖人之道而止於是耳(荅李/伯諫)
　(文/集)
　　東漢
事無有自做得成者光武要小小自做家活子亦是鄧
　禹先尋得許多人太宗便是房杜為尋得許多人今
　只要自做
古人年三十時都理㑹得了便受用行將去今人都如
　此費力只如鄧禹十三嵗學於京師已識光武為非
　常人後来杖策謁軍門只以數言㝎天下大計
古之名将能立功名者皆是謹重周宻乃能有成如吴
　漢朱然終日欽欽常如對陣湏學這様底方可如劉
　琨恃才傲物驕恣奢侈卒至父母妻子皆為人所屠
　今人率以才自負自待以英雄以至恃氣傲物不能
　謹嚴以此臨事卒至於敗而已要做大功名底人越
　要謹宻未聞粗魯濶略而能有成者
漢儒専以災異讖緯與夫風角鳥占之類為内學如徐
　孺子之徒多能此反以義理之學為外學且如鍾離
　意傳所載修孔子廟事說夫子若㑹射覆者然甚怪
或問黄憲不得似顔子曰畢竟是姿禀好又問若得聖
　人為之依歸想是煞好曰又不知他志向如何顔子
　不是一箇衰善底人看他是多少聰眀便敢問為邦
　孔子便告以四代禮樂
亂世保身之難申屠蟠事可見郭林宗彰而獲免以稱
　人之羙而不稱惡人不惡之陳仲弓分太守謗送宦
　者葬其為皆如此不送其葬亦得為之詭遇
汪萃作詩史以為竇武陳蕃誅宦者不合前収鄭颯而
　未収曹節王甫侯覧若一時便収却四箇便了陽球
　誅宦者不合前収王甫叚熲而未誅曹節朱瑀若一
　時便誅却四箇亦自定矣此説是
說東漢誅宦官事云欽夫所說只是翻騰好看做文字
　則劇其實不曽說著當時事體到得那時節是甚麽
　時節雖倉公扁鵲所不能療如天下有必死之病喫
　熱藥也不得喫凉藥也不得有人下一服熱藥便道
　他用藥錯了天下有必亡之勢這如何慢慢得若許
　多宦者未誅更恁地保養過㡬年更乖
漢時宿衛皆是子弟不似而今用軍卒(以上語/類九條)
所疑甯武子事大概得之但為蘧伯玉南容之愚則易
　而為武子之愚則難所以聖人有不可及之歎也陳
　蕃王允固不得為伯玉南容之愚然蕃事未就而謀
　已泄允功未就而志已驕則又不能為甯武子之愚
　矣此其所以取禍也然為逢蒙則甚易為二公則甚
　難又不可以彼而責此但當問其時義之如何與其
　所處之當否耳(荅廖/子悔)
陳太丘亦是不當權位故可以逶迤亂世而免於小人
　之禍若以其道施之朝廷而無所變通則亦何望其
　能有益於人之國哉(荅曹/立之)
温公論東漢名節覺得有未盡處但知黨錮諸賢趨死
　不避為光武眀章之烈而不知建安以後中州士大
　夫只知有曹氏不知有漢室却是黨錮殺戮之禍有
　以敺之也且以荀氏一門論之則荀淑正言於梁氏
　用事之日而其子爽已濡節於董卓専命之朝及其
　孫彧則遂為唐衡之壻曹操之臣而不知以為非矣
　葢剛大直方之氣折於凶虐之餘而漸圗所以全身
　就事之計故不覺其淪胥而至此耳(荅劉子澄○以/上文集三條)
　　三國
因論三國形勢曰曹操合下便知據河北可以為取天
　下之資既被袁紹先說了他又不成出他下故為大
　言以誑之胡致堂說史臣後来代為文辭以欺後世
　看来只是一時無說了大言耳此著被袁紹先下了
　後来﨑嶇萬状尋得箇獻帝来為挟天子令諸侯之
　舉此亦是第二大著若孫權據江南劉備據蜀皆非
　取天下之勢僅足自保耳
曹操用兵煞有那幸而不敗處却極能料如征烏桓便
　能料得劉表不従其後来
問先主為曹操所敗請救於吴若非孫權用周瑜以敵
　操亦殆矣曰孔眀之請救知其不得不救孫權之救
　備湏著救他不如此便當迎操矣此亦非好相識勢
　使然也及至先主得荆州權遂遣吕䝉擒關羽才到
　利害所在便不相顧
劉備之敗於陸遜雖言不合輕敵亦是自不合連營七
　百餘里先自做了敗形是時孔眀在成都督運餉後
　云法孝直若在不使主上有此行孔眀先不知曽諫
　止與否今皆不可考但孔眀雖正然笨法孝直輕快
　必有術以止之
忠武侯天資髙所為一出於公若其規模并冩申子之
　類則其學只是伯程先生云孔眀有王佐之心然其
　道則未盡其論極當
致道問孔眀出處曰當時只有蜀先主可與有為耳如
　劉表劉璋之徒皆了不得曹操自是賊既不可従孫
　權又是兩閒底人只有先主名分正故只得從之
諸葛亮之事其於荆蜀亦合取當日草廬亦是商量準
　擬在此但此時不當恁地若是恁地取時全不成舉
　措如二人視魏而不伐自合當取兼在是時捨此無
　以為資若能聲其罪用兵而取之却正但當時劉焉
　父子亦得人情恐亦未易取伯豐問聖人處此合如
　何曰亦湏别有箇道理若似如此寧可事不成只為
　後世事欲茍成功欲茍就便有許多事亮大綱却好
　只為如此便有斑駁處
諸葛孔眀天資甚羙氣象宏大但所學不盡純正故亦
　不能盡善取劉璋一事或以為先主之謀未必是孔
　眀之意然在當時多有不可盡曉處如先主東征之
　類不見孔眀一語議論後来壊事却追恨法孝直若
　在則能制主上東行孔眀得君如此猶有不能盡言
　者乎先主不忍取荆州不得已而為劉璋之圗若取
　荆州雖不為當然劉表之後君弱勢孤必為他人所
　取較之取劉璋不若得荆州之為愈也學者皆知曹
　氏為漢賊而不知孫權之為漢賊也若孫權有意興
　復漢室自當與先主協力並謀同正曹氏之罪如何
　先主纔整頓得起時便與壊倒如襲殺關羽之類是
　也權自知與操同是竊據漢土之人若先主事成必
　滅曹氏且復滅吴矣權之姦謀葢不可掩平時所與
　先主交通者姑為自全計耳或曰孔眀與先主俱㽞
　益州獨令關羽在外遂為陸遜所襲當時只先主在
　内孔眀在外如何曰正當經理東向宛洛孔眀如何
　可出此特關羽恃才踈鹵自取其敗據當時處置如
　此若無意外齟齬曹氏不足平兩路進兵何可當也
　此亦漢室不可復興天命不可冄續而已深可惜哉
看史策自有該載不盡處如後人多說武侯不過子午
　谷路往往那時節必有重兵守這處不可過今只見
　子午谷易過而武侯自不過史只載魏延之計以為
　夏侯楙是曹操壻怯而無謀守長安甚不足畏這般
　所在只是該載不盡亮以為此危計不如安從坦道
　又揚聲由斜谷又使人據箕谷此可見未易過
用之問諸葛武侯不死與司馬仲逹相持終如何曰少
　間只管算来算去看那箇錯了便輸輸贏處也不在
　多只是争些子季通云看諸葛亮不解輸曰若諸葛
　亮輸時輸得少司馬懿輸時便狼狽
諸葛亮臨陣對敵意思安閒如不欲戰而苻堅踴躍不
　寐而行師此其敗不待至淝水而决矣
先生說八陣圗法人傑因云尋常人說戰陣事多用變
　詐恐王者之師不如此曰王者勢響大自不湏用變
　詐譬如孟賁與童子相搏自然勝他孟賁不得且如
　諸葛武侯七縱七擒事令孟獲觀其營壘分眀教你
　看見只是不可犯若用變詐已是其力不敵湏假些
　意智勝之又今之戰者只靠前列後面人更着力不
　得前列勝則勝前列敗則敗如八陣之法每軍皆有
　用處天衝地軸龍飛虎翼蛇鳥風雲之類各為一陣
　有専於戰闘者有専於衝突者又有纒繞之者然未
　知如何用之
八陣圗敵國若有一二萬人自家只有兩三千人雖有
　法何所用之蔡云勢不敵則不與鬭先生笑曰只辦
　著走便了蔡云這是箇道理譬如一箇十分雄壯底
　人與一箇四五分底人厠打雄壮底只有力四五分
　底却識相打法對副雄壮底便不費力只指㸃将去
　這見得八陣之法有以寡敵衆之理
問武侯寧静致逺之說曰静便養得根本深固自可致
　逺
孔眀治蜀不曽立史官陳夀檢拾而為蜀志故甚略孔
　眀極是子細者亦恐是當時經理王業之急有不暇
　及此
羊陸相遺問只是敵國相傾之謀欲以氣相勝非是好
　意思如漢文修尉佗祖墓及石勒修祖逖母墓事皆
　相近(以上語類/十六條)
所論昭烈知有權而不知有正愚意則以為先主見幾
　不眀經權俱失當劉琮迎降之際不能取荆州烏在
　其知權耶至於狼狽失據乃不得已而出於盗竊之
　計善用權者正不如此若聲罪致討以義取之乃是
　用權之善葢權不離正正自有權二者初非二物也
　子房用智之過有微近譎處其小者如躡足之類其
　大則扶漢以為韓而終身不以語人也若武侯則名
　義俱正無所隠匿其為漢復讐之志如青天白日人
　人得而知之有補於天下後世非子房比也葢為武
　侯之所為則難而子房投閒乗隙得為即為故其就
　之為易耳頃見李先生亦言孔眀不若子房之從容
　而子房不若武侯之正大也不審尊意以為何如(荅/魏)
　(元/履)
義利之大分武侯知之有非他人所及者亦其天資有
　過人處若其細微之間則不能無未察處豈其學有
　未足故耶觀其讀書之時他人務為精熟而已則獨
　觀大㫖此其大者固非人所及而不務精熟亦豈得
　無欠闕耶若極言之則以孟子顔子亦不免有如此
　處故横渠先生云孟子之於聖人猶是粗者(荅或/人)
示諭孔眀事以為天民之未粹者此論甚當然以為略
　數千户而歸不肯徒還乃常人之態而孔眀於此亦
　未能免俗者則某竊疑之夫孔眀之出祁山三郡響
　應既不能守而歸則魏人復取三郡必齮齕首事者
　墳墓矣㧞衆而歸葢所以全之非賊人諱空手之謂
　也近年南北交兵淮漢之間數有降附而吾力不能
　守敵騎復来則委而去之使忠義遺民為我死者肝
　腦塗地而莫之収省此則孔眀之所不忍也故其言
　曰國家威力未舉使赤子困於豺狼之吻葢傷此耳
　此見古人忠誠仁愛之心招徕懐附之略恐未必如
　眀者之論也(荅何/叔京)
孔眀擇婦正得醜女奉身調度人所不堪彼其正大之
　氣經綸之藴固已得之天資然竊意其志慮之所以
　日益精眀威望之所以日益隆重者則寡欲養心之
　助與為多焉(荅劉/共甫)
所諭孔眀與管樂取其得君以行志此說恐未盡欽夫
　論瞻權兼將相而不能極諫以去黄皓諫而不聽又
　不能奉身而退以冀主之一悟兵敗身死雖能不降
　僅勝於賣國者耳以其猶能如此故書子瞻嗣爵以
　微見善善之長以其智不足稱故不詳其事不足法
　也此論甚精愚所不及不知髙眀以為如何(荅何叔/京○以)
　(上文集/五條)
　　晉
王儀為司馬昭軍師昭殺之雖無辜裒仕晉猶有可說
　而裒不仕乃過於厚者嵇康魏臣而晉殺之紹不當
　仕晉眀矣蕩隂之忠固可取亦不相贖事讐之過自
　不相掩司馬公云使無蕩隂之忠殆不免君子之譏
　不知君子之譏初不可免也
王祥孝感只是誠發於此物感於彼或以為内感或以
　為自誠中来皆不然王祥自是王祥魚自是魚世間
　事雖千頭萬緒其實只一箇道理理一分殊之謂也
　到感通處自然首尾相應或自此發出而感於外或
　自外来而感於我皆一理也
晉元帝無意復中原却托言糧運不繼誅督運令史淳
　于伯而還行刑者以血拭柱血為之逆流天人幽顯
　不隔絲毫
問晉元帝所以不能中興者其病安在曰元帝與王導
　元不曽有中原志収拾吴中人情惟欲晏安江沱耳
　問祖逖摧鋒越河所向震動使其不死當有可觀曰
　當是時王導已不愛其如此使戴若思軰監其軍可
　見如何得事成
問老子之道曹參文帝用之皆有效何故以王謝之力
　量反做不成曰王導謝安又何嘗得老子妙處然謝
　安又勝王導石林說王導只是随波逐流底人謝安
　却較有建立也煞有心於中原王導自渡江来只是
　恁地都無取中原之意此說也是但謝安也被這清
　虛絆了都做不得
謝安之待桓温本無策温之来廢了一君幸而要討九
　錫要理資序未至大甚猶是半和秀才若他便做箇
　二十分賊如朱全忠之類更進一歩安亦無如之何
　苻堅之来亦無措置前軰云非晉人之善乃苻堅之
　不善耳然堅只不合擁衆来謝安必有以料之兼秦
　人國内自亂晉亦必知之故安得以鎮静待之苻堅
　若不以大衆来只以輕兵時擾晉邊便坐見狼狽因
　問正淳曰桓温移晉祚時安能死節否曰必不能却
　湏逃去曰逃將安徃若非死節即北面事賊耳到這
　裏是築底處中間更無空地因說韋孝寛智略如此
　當楊堅簒周時尉遲迴等皆死孝寛乃獻金熨斗始
　甞疑之既不與他為異亦何必如此附結之元来到
　這地位便不與辯亦不免死既不能死便只得失節
　耳
桓温入三秦王猛来見眼中不識人却謂三秦豪傑未
　有至何也三秦豪傑非猛而誰可笑
時可問王猛從苻堅如何曰苻堅事自難看觀其殺苻
　生與東海公陽分眀是特地殺了而史中厯數苻生
　酷惡之罪東海公之死云是太后在甚樓子上見他
　門前車馬甚盛欲害苻堅故令人殺之此皆不近人
　情此皆是史家要出脫苻堅殺兄之罪故装㸃許多
　此史所以難看也
問苻堅立國之勢亦堅牢治平許多年百姓愛戴何故
　一敗塗地更不可救曰他是掃土而来所以一敗更
　救不得又問他若欲滅晉遣一良將提數萬之兵以
　臨之有何不可何必掃境而来曰他是急要做正統
　恐後世以其非正統故急欲亡晉此人性也急躁初
　令王猛滅燕猛曰既委臣陛下不必親臨及猛入燕
　忽然堅至葢其心又恐猛之功大故親来分其功也
　便是他器量小所以後来如此(以上語/類九條)
張子房五世相韓韓亡不愛萬金之産弟死不葬為韓
　報讐雖博浪之謀不遂横陽之命不延然卒藉漢滅
　秦誅項以攄其憤然後棄人間事導引辟穀託意寓
　言將與古之形觧銷化者相期於八紘九垓之外使
　千載之下聞其風者想像歎息不知其心胸面目為
　何如人其志可謂壯哉陶元亮自以晉世宰輔子孫
　恥復屈身後代自劉裕簒奪勢成遂不肯仕雖其功
　名事業不可概見而其髙情逸想播於聲詩者後世
　能言之士皆自以為莫能及也蓋古之君子其於天
　命民彛君臣父子大倫大法之所在惓惓如此是以
　大者既立而後節概之髙語言之妙乃有可得而言
　者如其不然則紀逡唐林之節非不苦王維儲光羲
　之詩非不翛然清逺也然一失身於新莾祿山之朝
　則其平生之所辛勤而僅得以傳世者適足為後人
　嗤笑之資耳(向薌林文集/後序○文集)
　　唐
漢髙祖私意分數少唐太宗一切假仁借義以行其私
漢髙祖取天下却正當為他直截恁地做去無許多委
　曲唐初隋大亂如此髙祖太宗因羣盗之起直截如
　此做去只是誅獨夫為他心中打不過又立恭帝假
　援囬䕶委曲如此亦何必爾所以不及漢之創業也
唐太宗以晉陽宫人侍髙祖是致其父於必死之地便
　無君臣父子夫婦之義漢髙祖亦自粗踈惟光武差
　細宻却曽讀書来
太宗奏建成元吉髙祖云眀當鞫問汝冝早参及次早
　建成入朝兄弟相遇遂相殺尉遲敬徳著甲持刃見
　髙祖髙祖在一處泛舟程可乆謂既許眀早理㑹又
　却去泛舟此處有闕文或為隠諱先生曰此定是添
　入此一叚與前後無情理太宗决不曽奏既奏了髙
　祖見三児要相殺如何尚去泛舟此定是加建成元
　吉之罪處又謂太宗先奏了不是前不說
太宗殺建成元吉比周公誅管蔡如何比得太宗無周
　公之心只是顧身然當時亦不合為官屬所廹兼太
　宗亦自心不稳温公此處亦看不破乃云待其先發
　而應之亦只便是鄭伯克叚於鄢湏是有周公之心
　則可問曰范太史云是髙祖處得不是曰今論太宗
　且責太宗論髙祖又自責髙祖不成只責髙祖太宗
　全無可責又問不知太宗當時要處得是合如何曰
　為太宗孝友從来無了却只要来此一事上使亦如何
　使得先生又曰髙祖不數日軍國事便付與太宗亦
　只是不得已唐世内禪者三如肅宗分眀不是只如
　睿宗之於元宗亦只為其誅韋氏有功了事亦不得
　已耳
又論太宗事云太宗功髙天下所係屬亦自無安頓處
　只髙祖不善處置了又建成乃欲立功葢之如元宗
　誅韋氏有功睿宗欲立宋王成噐宋王成器便理㑹
　得事堅不受
因及王魏事問論後世人不當盡繩以古人禮法畢竟
　髙祖不當立建成曰建成既如此王魏何故不見得
　又何故不知太宗如此便湏莫事建成亦只是望僥
　倖問二人如此機敏何故不見得曰王魏亦只是直
三代而下以義為之只有一箇諸葛孔眀若魏鄭公全
　只是利李宻起有一道士說宻即東都縛煬帝獨夫
　天下必應揚謂宻不足道漢唐之興皆是為利湏是
　有湯武之心始做得太宗亦只是為利亦做不得先
　生曰漢髙祖見始皇出謂丈夫當如此耳項羽謂彼
　可取而代也其利心一也郭汾陽功名愈大而心愈
　小意思好易傳及諸葛次及郭汾陽
問胡氏管見斷武后於髙宗非有婦道合稱髙祖太宗
　之命數其九罪廢為庶人而賜之死竊恐立其子而
　殺其母未為稳否曰這般處便是難理㑹處在唐室
　言之則武后可殺在中宗言之乃其子也宰相大臣
　今日殺其母眀日何以相見問南軒欲别立宗室如
　何曰以後来言之則中宗不了以當時言之中宗亦
　未有可廢之事天下之心皆瞩望中宗髙宗又别無
　子不立中宗又恐失天下之望此最是難處不知孟
　子當此時作如何處今生在數百年之後只據史傳
　所載不見得當時事情亦難如此斷定湏身在當時
　親看那時節及事情如何若人心在中宗只得立中
　宗若人心不在中宗方别立宗室是時承乾亦有子
　在若率然妄舉失人心做不行又事多看道理未湏
　便將此様難處来闌斷了湏要通其他更有好理㑹
　處多且看别處事事通透後此様處亦易
李白見永王璘反便從臾之文人之沒頭腦乃爾後来
　流夜郎是被人捉著罪過了剗地作詩自辯被廹脅
　李白詩中說王說伯當時人必謂其果有智略不知
　其莽蕩立見踈脱
史以陸宣公比賈誼誼才髙似宣公宣公諳練多學更
　純粹大抵漢去戰國近故人才多是不粹
陸宣公奏議極好看這人極㑹議論事理委曲說盡更
　無滲漏雖至小底事被他處置得亦無不盡如後面
　所說二稅之弊極佳人言陸宣公口說不出只是冩
　得出今觀奏議中多云今日早面奉聖㫖云云臣退
　而思之云云疑或然也問陸宣公比諸葛武侯如何
　曰武侯氣象較大恐宣公不及武侯當面便說得如
　說孫權一叚雖辯士不及其細宻處不知比宣公如
　何只是武侯也宻如橋梁道路井竈圊溷無不修繕
　市無醉人更是宻只是武侯宻得来嚴其氣象剛大
　嚴毅
說者謂陽城居諫職與屠沽出沒果然則豈能使其君
　聽其言哉若楊綰用而大臣損音樂減騶御則人豈
　可不有以養素自重耶
退之云凡此蔡功惟斷乃成今湏要知他斷得是與不
　是古今煞有以斷而敗者如唐徳宗非不斷却生出
　事来要之只是任私意帝剛愎不眀理不納人言惟
　憲宗知蔡之不可不討知裴度之不可不任若使他
　理自不眀胸中無所見則何以知裴公之可任若只
　就斷字上看而遺其左右前後殊不濟事
或問維州事温公以徳裕所言為利僧孺所言為義如
　何曰徳裕所言雖以利害言然意却全在為國僧孺
　所言雖義然意却全濟其己私且徳裕既受其降矣
　雖義有未安也湏别做置處乃縳送悉怛謀使之恣
　其殺戮果何為也
牛僧孺何緣去結得箇杜牧之後為渠作墓志今通鑑
　所載維州等有些事好底皆是
問聞之陳先生說唐初好處也是將三省推出在外這
　却従魏晉時自有裏面一項唐初却盡屬之外要成
　一體如唐經禍變後便都有諸王出来克復如肅宗
　事及代宗後来雖是郭子儀也有箇主出来曰三省
　在外怕自隋時已如此只唐時併屬之宰相諸王克
　復代宗事只是郭子儀怕别無諸王唐官看他六典
　將前代許多官一齊盡置得徧官如何不冗今只看
　漢初時官如何到得元成間如何又看東漢初如何
　到東漢末時如何到三國魏晉以後如何只管添只
　管雜
唐六典載唐官制甚詳古禮自秦漢已失北周宇文泰
　及蘇綽有意復古官制頗詳盡如租庸調府兵之類
　皆是蘇綽之制唐遂因之唐之東宫官甚詳某以前
　上封事亦言欲復太子官屬如唐之舊
唐租庸調大抵改新法度是世界一齊更新之初方做
　得如漢衰魏代只是漢舊物事晉代魏亦只用這箇
　以至六朝相代亦是遞相祖述弊法卒亦變更不得
　直到得元魏北齊後周居中原時中原生靈死於兵
　冦㡬盡所以宇文泰蘇綽出来便做得租庸調故隋
　唐因之
因論唐府兵之制曰永嘉諸公以為兵農之分反自唐
　府兵始却是如此葢府兵家出一人以戰以戍并分
　畨入衛則此一人便不復為農矣
唐口分是八分世業是二分有口則有口分有家則有
　世業古人想亦是此様(以上語類/二十條)
顔公剛毅忠烈得之天資與其學之不純而諂道佞佛
　自不相掩有志於道者師其所當師而戒其所可戒
　可也(䟦程沙隨/帖○文集)
　　五代
後唐莊宗善音律好寵伶優其卒也得鷹坊人善友斂
　樂器而焚之所謂君以此始必以此終豈欺我哉
周世宗天資髙於人才中尋得箇王朴来用不數年間
　做了許多事業且如禮樂律厯等事想他見都㑹得
　故能用其說成其事如本朝太祖直是眀達故當時
　創法立度其節拍一一都是葢緣都曉得許多道理
　故也
　周世宗規模雖大然性廹無甚寛大氣象做好事亦做
　　教顯顯地都無些含洪之意亦是數短而然
　晉悼公幼年聰慧似周世宗只是世宗却得太祖接續
　　他做將去雖不是一家人以公天下言之畢竟是得
　　人接續所做許多規模不枉却且如周武帝一時也
　　自做得好只是後嗣便如此弱了後来雖得一箇隋
　　文帝終是甚不濟事(以上語/類四條)
　
　
　
　
　
　
　
　
御纂朱子全書卷六十一
　欽定四庫全書
御纂朱子全書卷六十二
　　歴代二
　　　宋
　或言太祖受命盡除五代弊法用能易亂為治曰不然
　　只是去其甚者其他法令條目多仍其舊大凡做事
　　底人多是先其大綱其他節目可因則因此方是英
　　雄手段如王介甫大綱都不曾理㑹却纎悉於細微
　　之閒所以弊也(以下/事實)
　秀才好立虛論事朝廷纔做一事閧閧地閧過了事又
　　只休且如黄河事合即其處看其勢如何朝夕只在
　　朝廷上閧河東決西決凡作一事皆然太祖當時亦
　　無秀才全無許多閒説只是今日何處看修器械明
　　日何處看習水戰又明日何處敎閲日日著實做故
　　事成
　才卿問秦漢以下無一人知講學明理所以無善治曰
　然因汎論歴代以及本朝太宗真宗之朝可以有為
　而不為太宗每日看太平廣記數卷若能推此心去
　講學那裏得來不過寫字作詩君臣之閒以此度日
　而已真宗東封西祀糜費巨萬計不曾做得一事仁
　宗有意於為治不肯安於小成要做極治之事只是
　資質慈仁却不甚通曉用人驟進驟退終不曾做得
　一事然百姓戴之如父母契丹初陵中國後來却服
　仁宗之德也是慈仁之效緣他至誠惻怛故能動人
　如此
亞夫問濮議曰歐公說不是韓公曾公亮和之溫公王
　珪議是范鎮呂晦范純仁呂大防皆彈歐公但溫公
　又於濮王一邊禮數太薄須於中自有斟酌可也歐
　公之説斷不可且如今有為人後者一日所後之父
　與所生之父相對坐其子來喚所後父為父終不成
　又喚所生父為父這自是道理不可試坐仁宗於此
　亦坐濮王於此使英宗過焉終不成都喚兩人為父
　只緣衆人道是死後為鬼神不可考胡亂呼都不妨
　都不思道理不可如此先時仁宗有詔云朕皇兄濮
　安懿王之子猶朕之子也此甚分明當時只以此為
　據足矣
濮議之爭結殺在王陶擊韓公蔣之竒論歐公伊川代
　彭中丞奏議似亦未為允當其後無收殺只以濮國
　主其祀可見天理自然不由人安排
神宗鋭意為治用人便一向傾信他初用富鄭公甚傾
　信及論兵鄭公曰願陛下二十年不可道著用兵二
　字神宗只要做鄭公只要不做説不合後來傾信王
　介甫終是坐此病只管好用兵用得又不著費了無
　限財榖殺了無限人殘民蠧物之政皆從此起西番
　小小擾邊只是打一陣退便了却去深入侵他疆界
　才奪得鄯州等空城便奏捷朝廷不審便命官發兵
　去守依舊只是空城城外皆是番人及不能得歸朝
　廷又發兵去迎歸多少費力熙河之敗喪兵十萬神
　宗臨朝大慟自得疾而終後來蔡京用事又以為不
　可棄用兵復不利又事幽燕此亦自神宗啟之遂至
　中朝傾覆反思鄭公之言豈不為天下至論
神宗極聰明於天下事無不通曉真不世出之主只是
　頭頭做得不中節拍如王介甫為相亦是不世出之
　資只緣學術不正當遂悞天下使神宗得一真儒而
　用之那裏得來此亦氣數使然天地生此人便有所
　偏了可惜可惜
問荆公得君之故曰神宗聰明絶人與羣臣説話往往
　領略不去才與介甫説便有於吾言無所不説底意
　思所以君臣相得甚懽向見何萬一之少年時所著
　數論其閒有説云本朝自李文靖公王文正公當國
　以來廟論主於安靜凡有建明便以生事歸之馴至
　後來天下弊事極多此説甚好且如仁宗朝是甚次
　第時節國勢却如此緩弱事多不理英宗即位已自
　有性氣要改作但以聖躬多病不久晏駕所以當時
　諡之曰英神宗繼之性氣越緊尤欲更新之便是天
　下事難得恰好却又撞著介甫出来承當所以做壊
　得如此又曰介甫變法固有以召亂後來又却不别
　去整理一向放倒亦無緣治安
神宗其初要結髙麗去共攻契丹髙麗如何去得契丹
　自是大國髙麗朝貢於彼如何敢去犯他
哲宗常使一舊卓子不好宣仁令換之又只如此在問
　之云是爹爹用底宣仁大慟知其有紹述意也又劉
　摯嘗進君子小人之名欲宣仁常常諭哲宗使知之
　宣仁曰常與孫子説然未曾了得宣仁亦是見其如
　此故皆不肯放下哲宗甚銜之紹述雖是其本意亦
　是激於此也
徽廟初上蔡初召上殿問對語不少然上蔡云多不誠
　遂退只求監局之類去
當初約女真同滅契丹既女真先滅了契丹金帛子女
　已為女真席卷而去遂竭府庫問女真換此空城又
　以歲幣二百萬貫而為每歲空額是時帑藏空竭遂
　斂敷民閒共科得六百餘萬貫恣為用事者侵使更
　無稽考又契丹相郭藥師以常勝軍來降朝廷處之
　河北諸路近邊塞上後又有契丹甚人來降亦有一
　軍名義勝軍亦處之河北諸路皆厚廪給是時中國
　已空竭邊上屯戍之兵餼廩久絶飢寒欲死而常勝
　義勝兩軍安坐而享厚祿及後來金入中國常勝義
　勝兩軍先往降之二軍散處中國盡知河北諸路險
　要虚實去處遂為敵鄉導長驅入中原又徽宗先與
　阿骨打盟誓兩邊不得受叛降中國雖得契丹空城
　而無一人又逺屯戍中原之兵以守之飛芻轉餉不
　勝其擾契丹敗亡餘將數數引兵來降朝廷又皆受
　之蓋不受又恐其為盜金人已有怨言又金中有張
　㲄者知平州欲降徽宗親寫詔書以招之中閒路往
　又為金所得而張㲄已來降矣金人益怨又契丹亡
　國之主天祚者在金中徽宗又親寫招之若歸中國
　當以皇兄之禮相待天祚大喜欲歸中國又為金所
　得由是金人大怒云始與我盟誓如此今乃寫詔書
　招納我叛亡遂移檄來責問檄外又有甚檄文極所
　以罵詈之語今實錄中皆不敢載徽宗大恐遂招引
　到張㲄斬其首與金人又作道理分雪天祚之事遂
　啟其輕侮之心每讀其書看得人頭痛更無一版有
　一件事做得應節拍
嘗在李先生家藥方冊子上見箇御筆其冊子是朝廷
　紙做乃是當時議臣中有請變祖宗科舉之法上既
　俞之矣明日耿南仲馮澥輩又論神宗法制當紹述
　不可改故降御筆云昨來因議臣論奏失於不審遂
　行出今得師傅大臣之言深合朕心所有前降指揮
　更不施行當時只緣紹述做得如此了猶且不悟故
　李伯紀煞與欽宗論説但却不合因綱罷而太學生
　及軍民伏闕乞留之自後君臣遂生閒隙疑其軍民
　脅已方圍閉時降空名告身千餘道令其便宜補授
　其官上至節度使綱只書填了數名小使臣餘者悉
　繳回而欽宗已有近日人臣擅作威福漸不可長之
　語如此敎人如何做事廣曰自漢唐來惟有本朝臣
　下最難做事故議論勝而功名少曰議論勝亦自仁
　廟後而蔓衍於熙豐若是太祖時雖有議論亦不過
　説當時欲行之事耳無許多閒言語也
問吳革是時結連義兵欲奪二聖為范瓊誘殺之不知
　當時若從中起能有濟否曰也做不得大勢去矣古
　人云懍乎若朽索之馭六馬豈不是如此只這裏才
　操縱少緩其中便有此禍可不慄慄危懼
前輩當南渡初有言都建康者人云建康非昔之建康
　亦不可都雖勝似坐杭州如在深窟裏然要得出近
　外不若都鄂渚應接得蜀中上一邊事體看來其説
　也是如今杭州一向偏在東南終不濟事記得岳飛
　初勵兵於鄂渚有旨令移鎮江陵飛大會諸將與謀
　徧問諸將皆以為可獨任士安不應飛頗怒之任曰
　大將所以移鎮江陵若是時某安敢不説某為見移
　鎮不是所以不敢言據某看這裏已自成規模已自
　好了此地可以阻險而守若往江陵則失長江之利
　非某之所敢知飛遂與申奏乞止留軍鄂渚
岳飛嘗面奏金人欲立欽宗子來南京欲以變換南人
　耳目乞皇子出閣以定民心時孝宗方十餘歲髙宗
　云卿將兵在外此事非卿所當預是時有參議姓王
　者在候班見飛呈劄子時手震及飛退上謂王曰岳
　飛將兵在外却來干與此等事卿緣路來見他曾與
　甚麽人交王曰但見飛沿路學小書甚密無人得知
　但以此推脱了但此等事甚緊切不知上何故恁地
　説如飛武人能慮及此亦大故是有見識某向來在
　朝與君舉商量欲拈出此等事尋數件相類者一併
　上之將其後裔乞加些官爵以顯之未及而罷
昭慈小不快髙廟問疾因話閒曰有一事久欲說與官
　家髙廟請其故曰宣仁廢立之説皆是章惇之徒撰
　造中閒雖嘗辨白然載在國史者尚未嘗改可令史
　官重議刪修以昭明聖母之德於萬世時趙忠簡當
　國遂薦元祐故家子弟如范如圭數人方始改得正
　然亦頗有偏處才是元祐事便都是熙豐時事便都
　不是後趙罷張魏公繼之又欲修改動(葢魏公亦不/甚主張元祐)
　(事/)令史官某等簽出未及改而又罷
問壽皇為皇子本末曰本一上殿官樓寅亮上言舉英
　宗故事且謂太祖受命而子孫無為帝王者當於太
　祖之下選一人養宮中他日皇子生只添一節度使
　耳繼除臺官趙忠簡遂力賛於外當時宮中亦有齟
　齬故養兩人後來皆是髙宗自主張未禪位前數日
　忽批云宗室某可追贈秀王諡安僖先已安排了若
　不然壽皇如何處置
髙宗大行壽皇三年戴布幞頭著衣衫遵行古禮可謂
　上正千年之失當時宰相不學三日後便服朝服雖
　壽皇謙德不欲以此諭羣臣然臣子自不當如此可
　謂有父子而無君臣
壽皇合下若有一人夾持定十五六年做多少事
壽皇直是有志於天下要用人嘗歎自家不如箇孫仲
　謀能得許多人
某嘗謂士大夫不能盡言於壽皇真為自負葢壽皇儘
　受人言未嘗有怒色但不樂時止與人分疏辨析爾
壽皇晩來極為和易某嘗因奏對言檢旱天語云檢放
　之弊惟在於後時而失實只這四字盡得其要領又
　言經總制錢則曰聞巧為名色以取之民其於天下
　事極為諳悉
歲旱壽皇禁中祈雨有應一日引宰執入見共父奏云
　此固陛下至誠感通然天人之際其近如此若他事
　一有不至則其應亦當如此願陛下深加聖慮則天
　下幸甚共父斯語頗得大臣體
上即位踰月留揆以一二事忤㫖特批逐之人方服其
　英斷先生被召至上饒聞之有憂色曰人心易驕如
　此某今方知可懼黄問曰某人專恣當逐何懼之有
　曰大臣進退亦當存其體貌豈宜如此又問恐是廟
　堂諸公難其去故以此勸上逐之曰亦不可如此何
　不使其徒諭之以物論俟其請去而後許之則善矣
　幼主新立豈可導之以輕逐大臣耶且如陳源之徒
　論其罪惡須是斬之乃善然人主新立復敎以殺人
　某亦不敢如此做也
三后並配自本朝真廟始其初議者皆以歸咎於錢惟
　演後既習見為常亦無復有議之者矣古人雖以子
　貴然庶母無係於先君之禮如左傳書僖公成風晉
　書簡文太后皆以係於其子而别制廟以祀之(以下/法制)
因論今宗室與漢差别漢宗室只是天子之子封王王
　子封侯嫡子世襲支庶以下皆同百姓只是免其繇
　戍如漢光武皆是起於民閒也
趙表之生做文官纔到封王(封安定/郡王)便用換武豈文官
　不可封王而須武官耶又今宗正須以宗室武官為
　之文官也只做得世閒一様愚人便以此等制度為
　百王不可易之法
冊命之禮始於漢武封三王後遂不廢古自有此禮至
　武帝始復之耳郊祀宗廟太子皆有玉冊皇后用金
　冊(記不/審)宰相貴妃皆用竹冊凡宰相宣麻非是宣與
　宰相乃是揚告王庭令百官皆聽問以其人可用與
　否首則稱道之文後乃警戒之詞如今云於戲以下
　數語是也末乃云主者施行所謂施行者行冊拜之
　禮也此禮唐以來皆用之至本朝宰相不敢當冊拜
　之禮遂具辭免三辭然後許只命書麻詞於誥以賜
　之便當冊文不復宣麻於庭便是書以賜宰相乃是
　獨宣誥命於宰相而他人不得與聞失古意矣
本朝於大臣之喪待之甚哀賀孫舉哲宗哀臨溫公事
　曰溫公固是如此至於嘗為執政已告老而死祖宗
　亦必為之親臨罷樂看古禮君於大夫小斂往焉大
　斂往焉於士既殯往焉何其誠愛之至今乃恝然這
　也只是自渡江後君臣之勢方一向懸絶無相親之
　意故如此古之君臣所以事事做得成緣是親愛一
　體因説金人初起時其酋長與部落都無分别同坐
　同飲相為戲舞所以做得事如後來烏珠犯中國虜
　掠得中國士類因有敎之以分等陛立制度者於是
　上下位勢漸隔做事漸難
本朝官制與唐大槩相似其曲折却也不同
唐初每事先經由中書省中書做定將上得㫖再下中
　書中書付門下或有未當則門下繳駁又上中書中
　書又將上得㫖再下中書中書又下門下若事可行
　門下即下尚書省尚書省但主書填奉行而已故中
　書之權獨重本朝亦最重中書葢以造命可否進退
　皆由之也門下雖有繳駁依舊經由中書故中書權
　獨重及神宗倣唐六典三省皆依此制而事多稽滯
　故渡江以來執政事皆歸一獨諸司吏曹(二十/四曹)依舊
　分額各屬三省吏人自分所屬而其上之綱領則不
　分也(舊時三省事各有由不相侵越不相聞知中書/自理會中書事尚書自理會尚書事門下自理)
　(會門/下事)如有除授則宰執同共議定當筆宰執判過由
　中書吏人做上去再下中書中書下門下門下下尚
　書書行給舎繳駁猶州郡行下事須幕職官簽押如
　有不是得以論執中書行下門下皆用門下省官屬
　簽押事有未當則官屬得以執奏
舊制門下省有侍中有門下侍郎中書省有中書令中
　書侍郎改官制神宗除去侍中中書令只置門下中
　書侍郎後併尚書左右丞門下中書侍郎四員為參
　政官或云始者昭文館大學士兼同中書門下平章
　事富鄭公等為之後改為左右僕射則蔡京王黼首
　居是選及改為左右丞相則某人等為之名愈正而
　人愈不逮前亦何預名事曰只是實不正使名既正
　而實亦正豈不尤佳又曰人言王安石以正名之説
　馴致禍亂且正名是孔子之言如何便道王安石説
　得不是使其名果正豈不更佳
給事中初置時葢欲其在内給事上差除有不當用捨
　有不是要在裏面整頓了不欲其宣露於外今則不
　然或有除授小報纔出逺近皆知了給舎方繳駁乃
　是給事外也這般所在都沒理會
唐制某鎮節度使某州刺史觀察使(此藩鎮/所稱)使持節某
　州軍州事(此屬州軍所稱其屬官則云某州軍事判/官某州軍事推官今尚如此若節鎮屬官)
　(則云節度推判官/以自異於屬州)使與州各分曹案使院有觀察判
　官觀察推官州院有知錄糾六曹官為六曹之長凡
　兵事則屬使院民事則屬州院刑獄則屬司理院三
　者分屬不相侵越司法專檢法司户專掌倉庫然司
　理既結獄須推判官簽押方為圓備不然則不敢結
　斷本朝併省州院使院為一如署銜但云知某州軍
　州事軍州事則使院之職也自併省三院而州郡六
　曹之職頗為淆亂司法司理司户三者尚仍舊知錄
　管州院事專主敎民今乃管倉庫獨為不得其職所
　以六曹官惟知錄免二日衙以其職尊故優異之此
　等事史書並不載惟雜説中斑駁見一二舊嘗疑州
　院即是司理院後閲范文正公集有云如使院州院
　宜併省歸一方知不然因曉州院使院之别(使院今/之僉㕔)
　(也/)凡諸幕職官皆謂之當職官如唐書所云有事當
　罰則詔云自當職官以下以次受罰有事當賞則云
　當職官以下以次受賞謂自推判官而下也又曰後
　來蔡京改六曹官名頗得舊職為不淆亂渡江以來
　以其出於京也皆罷之又問長史何官曰六朝時長
　史甚輕次第只是奔走長官之前有君臣之分不得
　坐至唐則甚重葢皇子既遙領正大帥其羣臣出為
　藩鎮者則稱云副大帥某州長史(韓文董晉/官位可見)至唐中
　葉而長史司馬别駕皆為貶官不事事葢節度使既
　得自辟置官屬(如節度觀察/推判官之屬)此既重則彼皆輕矣
初蔡京更定幕職推判官謂之分曹建院以為節度使
　觀察使在唐以治兵治財今則皆是閒稱呼初無職
　事而推判官猶襲節度觀察之名甚無謂又古者以
　軍興故置參軍今參軍等職皆治民事而猶循用參
　軍之號亦無意謂故分曹建院推判等官改為司士
　曹事司儀曹事此類有六參軍之屬改為某院某院
　而盡除去節度參軍之名看來改得自是又如婦人
　封號有夫為秦國公而妻為魏國夫人者亦有封兩
　國者秦檜妻封兩國范伯逹笑之曰一妻而為兩國
　夫人是甚義理故京皆改隨其夫號如夫封建安郡
　則妻封建安郡夫人夫封秦國則妻亦封秦國夫人
　侯伯子男皆然看來隨其夫稱極是如淑人碩人宜
　人孺人之類亦京所定各隨其夫官帶之後人謂淑
　人碩人非婦人所宜稱看來稱碩人亦無妨惟淑人
　則非所宜爾但只有一節未善有夫方封某郡伯而
　妻已先封為某國夫人者此則與京所改者相值齟
　齬不可行葢其封贈格法如此當初合併格法也與
　整頓過則無病矣遂使人得以咎之謂其法自相違
　戾亦是京不仔細乗勢粗改後人以其出於京也遂
　不問是非一切反之
本朝先未有祠祿但有主管某宮某觀公事者皆大官
　帶之真箇是主管本宮本觀御容之屬其他多只是
　監當差遣雖嘗為諫議官亦有為監當者如監船塲
　酒務之屬自王介甫更新法慮天下士大夫議論不
　合欲一切彈擊罷黜又恐駭物論於是創為宮觀祠
　祿以待新法異議之人然亦難得惟監司郡守以上
　眷禮優渥者方得之自郡守以下則盡送部中與監
　當差遣後來漸輕今則又輕皆可以得之矣
今羣臣以罪去者不能全其退處之節凡有辭避必再
　三不允直待章疏劾之遂從罷黜
因説歴代承襲之弊曰本朝鑒五代藩鎮之弊遂盡奪
　藩鎮之權兵也收了財也收了賞罰刑政一切收了
　州郡遂日就困弱靖康之禍敵騎所過莫不潰散因
　及熙寧變法曰亦是當茍且廢弛之餘欲振而起之
　但變之不得其中爾
因言本朝養兵蠧國更無人去源頭理會只管從枝葉
　上去添兵添將太祖初定天下將諸軍分𨽻州郡特
　寄養耳故謂之第幾指揮謂之禁軍明其為禁衛也
　其將校乃衙前今所謂都知兵馬使謂之敎練乃其
　軍之將也若都監乃唐末監軍之遺制鈐轄都部署
　皆國初制也部署即今之總管今州鈐路鈐總管皆
　無職事但大閲時供職一兩日耳潭州有八指揮其
　制皆廢弛而飛虎一軍獨盛人皆謂辛幼安之力以
　某觀之當時何不整理親軍自是可用却别創一軍
　又增其費又今之江上屯駐祖宗時亦無之某之意
　欲使更戌於州郡可以漸汰將兵然這話難説又今
　之兩淮荆襄義勇皆可用但人多不之思耳
兵法以能分合為變不獨一陣之閒有分合天下之兵
　皆然今日之兵分者便不可合合者便不可分本朝
　舊來只郡國禁兵而已但在西北者差精鋭耳渡江
　後又添上御前軍却是張韓輩自起此項兵後來既
　不可得而去只得如此聚屯今以不如祖宗時財賦
　養祖宗時所無之兵安得不窮也
問唐之人主喜用宦者監軍何也曰是他信諸將不過
　故用其素所親信之人後來一向疎外諸將盡用宦
　者本朝太宗令王繼恩平李順有功宰相擬以宣徽
　使賞之太宗怒切責宰相以為太重葢宣徽亞執政
　也遂創宣政使處之朝臣諸將中豈無可任者須得
　用宦者彼既有功則爵賞不得吝矣然猶守得這些
　意思恐起宦者權重之患及熙豐用兵遂皆用宦者
　李憲在西權任如大將馴至後來遂有童貫譚稹之
　禍
總領一司乃趙忠簡所置當時之意甚重葢緣韓岳統
　兵權重方欲置副貳又恐啓他之疑故特置此一司
　以總制財賦為名却專切報發御前兵馬文字葢欲
　隂察之也
運使本是愛民之官今以督辦財賦反成殘民之職提
　刑本是仁民之官今以經總制錢反成不仁之具
經制錢陳亨伯所創葢因方臘反童貫討之亨伯為隨
　軍轉運使朝廷以其權輕又重為經制使患軍用不
　足創為此名以收州縣之財當時大獲其利然立此
　制時明言軍罷而止其後遂因而不改至紹興四年
　韓球又創總制錢大略倣經制為之十一年經界法
　行民間印契多倍有所得朝廷遂以此年立額至次
　年則其數大虧乃令州縣添補解發自後州縣大困
　朝廷亦知之議者乃請就三年中取中制以立額却
　不知中制者乃所添補之歲其額猶為重也因仍至
　今頃年得江西憲時陛對日亦嘗為孝宗言之葢此
　政是憲司職事又曰亨伯創經制錢時其兄弟有名
　某者勸止之不從乃率其子姪哭於家廟以為作俑
　之罪祖先將不祀矣
祖宗立法催科只是九分才破這一分便不催但破得
　一百貫謂之破分便住自曾丞相仲欽為户部時便
　不用這法須要催盡至今所以如此
問學究一科沿革之故曰此科即唐之明經是也進士
　科則試文字學究科但試墨義有才思者多去習進
　士科有記性者則應學究科凡試一大經者兼一小
　經每段舉一句令寫上下文以通不通為去取應者
　多是齊魯河朔間人只務熟讀和注文也記得故當
　時有董五經黄二傳之稱但未必曉文義正如和尚
　轉經相似又有司待之之禮亦不與進士等進士入
　試之日主文則設案焚香垂簾講拜至學究則徹幕
　以防傳義其法極嚴有渴至飲硯水而黔其口者當
　時傳以為笑歐公亦有詩云焚香禮進士徹幕待諸
　生(或云徹幕乃瞑/目字亦非歐詩)其取厭薄如此荆公所以惡而罷
　之但自此科一罷之後人多不肯去讀書
或問勑令格式如何分别曰此四字乃神宗朝定法時
　綱領本朝止有編勑後來乃命羣臣修定元豐中執
　政安燾等上所定勑令上諭燾曰設於此而逆彼之
　至謂之格設於此而使彼效之謂之式禁於未然謂
　之令治其已然謂之勑修書者要當如此若其書完
　具政府總之有司守之斯無事矣神廟天資絶人觀
　此數語直是分别得好格如五服制度某親當某服
　某服當某時各有限極所謂設於此而逆彼之至之
　謂也式如磨勘轉官求恩澤封贈之類只依箇様子
　寫去所謂設於此而使彼效之之謂也令則條令禁
　制其事不得為某事違者有罰之類所謂禁於未然
　者勑則是已結此事依條斷遣之類所謂治其已然
　者格令式在前勑在後則有敎之不改而後誅之底
　意思今但欲尊勑字以勑居前令格式在後則與不
　敎而殺者何異殊非當時本指又問伊川云介甫言
　律是八分書是他見得如此何故曰律是刑統此書
　甚好疑是厯代所有傳襲下來至周世宗命竇儀注
　解過名曰刑統即律也今世却不用律只用勑令大
　槩勑令之法皆重於刑統刑統與古法相近故曰八
　分書
今日作史左右史有起居注宰執有時政記臺官有日
　厯並送史館著作處參改入實錄作史大抵史皆不
　實緊切處不敢上史亦不關報
國初人便已崇禮義尊經術欲復二帝三代已自勝如
　唐人但説未透在直至二程出此理始説得透(以下/人物)
太宗朝一時人多尚文中子葢見朝廷事不振而文中
　子之書頗説治道故也然不得其要范文正公雖有
　欲為之志然也粗不精密失照管處多
談苑説李文靖沒口匏事極好可謂鎮浮然與不興利
　事皆落一偏胡不廣求有道賢徳興起至治也
伯豐問寇萊公澶淵事如何曰當來他却有措處然到
　此只得向前不可退後也
問本朝如王沂公人品甚髙晩年乃求復相何也曰便
　是前輩都不以此事為非所以至范文正方厲㢘耻
　振作士氣曰如寇萊公也因天書欲復相曰固是
問王沂公云恩欲已出怨使誰當似此不可為通法否
　曰他只説不欲牢籠人才説使必出自我門下他亦
　未嘗不薦人才
某嘗説呂夷簡最是箇無能底人今人却説他有相業
　會處置事不知何者為相業何者善處置為相正要
　以進退人才為先使四夷聞知知所聳畏方其為相
　其才徳之大者如范文正諸公既不用下而豪俊跅
　􁀪之士如石曼卿諸人亦不能用其所引援皆是半
　閒不界無狀之人弄得天下之事日入於昏亂及一
　旦不奈元昊何遂盡挨與范文正公若非范文正公
　則西方之事決定弄得郎當無如之何矣今人以他
　為有相業深所未曉
近得周益公書論呂范解仇事曰初范公在朝大臣多
　忌之及為開封府又為百官圖以獻因指其遷進遲
　速次序曰某為超遷某為左遷如是而為公如是而
　為私意頗在呂相呂不樂由是落職出知饒州未幾
　呂亦罷相後呂公再入元昊方犯邊乃以公經略西
　事公亦樂為之用嘗奏記呂公云相公有汾陽之心
　之徳仲淹無臨淮之才之力後歐陽公為范公神道
　碑有懽然相得戮力平賊之語正謂是也公之子堯
　夫乃以為不然遂刊去此語前書今集中亦不載疑
　亦堯夫所刪他如叢談所記説得更乖某謂呂公方
　寸隱微雖未可測然其補過之功使天下實被其賜
　則有不可得而掩者范公平日胸襟豁逹毅然以天
　下國家為己任既為呂公而出豈復更有匿怨之意
　况公嘗自謂平生無怨惡於一人此言尤可驗忠宣
　固是賢者然其規模廣狹與乃翁不能無間意謂前
　日既排申公今日若與之解仇前後似不相應故諱
　言之却不知乃翁心事政不如此歐陽公聞其刊去
　碑中數語甚不樂也問後來正獻亦及識范公否曰
　正獻通判潁州時歐陽公為守范公知青州過潁謁
　之因語正獻曰太博近朱者赤歐陽永叔在此宜頻
　近筆硯異時同薦三人則王荆公司馬溫公及正獻
　公也其知人如此又曰呂公所引如張方平王拱辰
　李淑之徒多非端士終是不樂范公張安道過失更
　多但以東坡父子懐其汲引之恩文字中十分説他
　好今人又好看蘇文所以例皆稱之介甫文字中有
　説他不好處人既不看看又不信
某嘗謂天生人才自足得用豈可厚誣天下以無人自
　是用不到耳且如一箇范文正公自做秀才時便以
　天下為己任無一事不理會過一旦仁宗大用之便
　做出許多事業今則所謂負剛大之氣者且先一筆
　勾斷秤停到第四五等人氣宇厭厭布列臺諌如何
　得事成故某向謂姓名未出而内外已知其非天下
　第一流矣
或問范文正公經理西事看得多是收拾人才曰然如
　滕子京孫元規之徒素無行節范公皆羅致之幕下
　後犯法又極力救解之如劉滬張亢亦然葢此等人
　是有才底做事時須要他用但要會用得他又云范
　公嘗立一軍為龍猛軍皆是招收前後作過黥配底
　人後來甚得其用時人目范公為龍猛指揮使又曰
　方范公起用事時軍政全無統紀從頭與他整頓一
　番其後却只務經理内地養威持重專行淺攻之策
　以為得寸則吾之寸得尺則吾之尺卒以此牽制夏
　人遣使請和
因言仁宗朝講書楊安國之徒一時聚得幾箇樸鈍無
　能之人可笑先生曰此事緣范文正招引一時才俊
　之士聚在館閣如蘇子美梅聖俞之徒此輩雖有才
　望雖皆是君子黨然輕儇戲謔又多分流品一時許
　公為相張安道為御史中丞王拱辰之徒皆深惡之
　求去之未有䇿而蘇子美又杜祁公壻杜是時為相
　蘇為館職兼進奏院毎歲院中賽神例賣故紙錢為
　飲燕之費蘇承例賣故紙因出已錢添助為會請館
　閣中諸名勝而分别流品非其侶者皆不得與會李
　定願與而蘇不肯於是盡招兩軍女妓作樂爛飲作
　為傲歌王勝之(名直/柔)句云欹倒太極遣帝扶周公孔
　子驅為奴這一隊專探伺他敗闕才聞此句拱辰即
　以白上仁宗大怒即令中官捕捉諸公皆已散走逃
　匿而上怒甚捕捉甚峻城中喧然於是韓魏公言於
　上曰陛下即位以來未嘗為此等事一旦遽如此驚
　駭物聽仁宗怒少解而館閣之士罷逐一空故時有
　一網打盡之語杜公亦罷相子美除名為民永不敘
　復子美居湖州有詩曰不及雞竿下坐人言不得比
　罪人引赦免放也雖是拱辰安道輩攻之甚急然亦
　只這幾箇輕薄做得不是縱有時名然所為如此終
　亦何補於天下國家耶仁宗於是懲才士輕薄之弊
　這幾箇承意㫖盡援引鈍樸持重之人以愚仁宗凡
　解經不過釋訓詁而已如楊安國彭乘之徒是也是
　時張安道為御史中丞助呂公以攻范
徳粹以明州士人所寄書納先生因請問其書中所言
　先生曰渠言漢之名節魏晉之曠蕩隋唐之辭章皆
　懲其弊為之不然此只是正理不明相滾將去遂成
　風俗後漢名節至於末年有貴己賤人之弊如皇甫
　規鄉人見之却問卿在鴈門食鴈美乎舉此可見積
　此不已其勢必至於虚浮入老莊相滾到齊梁間又
　不復如此只是作一般艷辭君臣賡歌褻瀆之語不
　以為怪隋之詞章乃起於煬帝進士科至不成科目
　故遂滾纒至唐至本朝然後此理復明正如人有病
　今日一病明日變一病不成要將此病變作彼病某
　問己前皆滾纒成風俗本朝道學之盛豈是滾纒先
　生曰亦有其漸自范文正以來已有好議論如山東
　有孫明復徂徠有石守道湖州有胡安定到後來遂
　有周子程子張子出故程子平生不敢忘此數公依
　舊尊他若如楊劉之徒作四六駢儷之文又非此比
　然數人者皆天資髙知尊王黜霸明義去利但只是
　如此便了於理未見故不得中某問安定學甚盛何
　故無傳曰當時所講止此只些門人受去做官死後
　便已
論安定規模雖少踈然却廣大著實如孫明復春秋雖
　過當然占得氣象好如陳古靈文字尤好嘗過台州
　見一豐碑説孔子之道甚佳此亦是時世漸好故此
　等人出有魯一變氣象其後遂有二先生若當時稍
　加信重把二先生義理繼之則可以一變而乃為王
　氏所壊問當時如此積漸將成而壊於王氏莫亦是
　有氣數曰然
安定太山徂徠廬陵諸公以來皆無今日之術數老蘇
　有九分來許罪
韓魏公富鄭公皆言新法不便韓公更能論列上面不
　從他也委曲作箇道理著行他底如富公更不行自
　用他那法度後來遂被人言雖如此畢竟喚做是不
　得今事有不便但當如韓公論列若不從也須做道
　理減省了行他底大不可行則有去而已如富公直
　截自用己意則不可也
論王荆公遇神宗可謂千載一時惜乎渠學術不是後
　來直壊到恁地問荆公初起便挾術數為後來如此
　曰渠初來只是要做事到後面為人所攻便無去就
　不觀荆公日錄無以知其本末他直是强辯邈視一
　世如文潞公更不敢出一語問溫公所做如何曰渠
　亦只見荆公不是便倒一邊如東坡當初議論亦要
　變法後來皆改了又問神宗元豐之政又却不要荆
　公曰神宗盡得荆公許多伎倆更何用他到元豐間
　事皆自做只是用得一等庸人備左右趨承耳又問
　明道横渠初見時皆許以峻用後來乃如此莫是荆
　公説已行故然曰正如吾友適説徐子宜上殿極䝉
　褒奬然事却不行曰設使横渠明道用於當時神宗
　盡得其學他日還自做否曰不然使二先生得君却
　自君心上為之正要大家商量以此為根本君心既
　正他日雖欲自為亦不可又云富韓公召來只是要
　去語人云入見上坐亦不定豈能做事某云韓公當
　仁廟再用時與韓魏公在政府十餘年皆無所建明
　不復如舊時曰此事看得極好當記取又問使范文
　正公當此定不肯回曰文正却不肯回須更精密似
　前日
新法之行諸公實共謀之雖明道先生不以為不是葢
　那時也是合變時節但後來人情洶洶明道始勸之
　以不可做逆人情底事及王氏排衆議行之甚力而
　諸公始退散道夫問新法之行雖途人皆知其有害
　何故明道不以為非曰自是王氏行得來有害若使
　明道為之必不至恁地狼狽問若專用韓富則事體
　如何曰二公也只守舊專用溫公如何曰他又别是
　一格又問若是二程出來擔負莫須别否曰若如明
　道十事須還他全别方得只看他當時薦章謂其志
　節慷慨(云云/)則明道豈是尋常蹈故塊然自守底人
因語荆公陸子靜云他當時不合於法度上理會語之
　云法度如何不理㑹只是他所理會非三代法度耳
人傑云荆公保甲行於畿甸其始固咈人情元祐諸公
　盡罷之却是壊其已成之法曰固是近張元徳亦有
　此議論寄来因言元祐諸公大略有偏處多如此人
　傑云如棄地與西夏亦未安曰當時如呂微仲自以
　為不然葢呂西人知其利害其他諸公所見恨不得
　納諸其懐其意待西夏倔强時只欲卑巽請和耳
元祐諸賢議論大率凡事有據見定底意思葢矯熙豐
　更張之失而不知其墮於因循既有箇天下兵須用
　練弊須用革事須用整頓如何一切不為得
問明道論元祐事須並用熙豐之黨曰明道只是欲與
　此數人者共變其法且誘他入脚來做問如此却是
　任術曰處事亦有不能免者但明道是至誠為之此
　數人者亦不相疑忌然須是明道方能了此後來元
　祐諸公治得此黨太峻亦不待其服罪溫公論役法
　疎畧悉為章子厚所駁只一向罷逐不問所論是非
　却是太峻急然當時如蔡確輩留得在朝廷豈不害
　事
溫公忠直而於事不甚通曉如争役法七八年間直是
　争此一事他只説不合令民出錢其實不知民自便
　之此是有甚大事却如何捨命争
曹兄問諸先生皆以為司馬公許多年居洛只成就得
　一部通鑑及到入朝却做得許多不好事曰道司馬
　公做得未善即是道司馬公之失却不是當時哲廟
　若有漢昭之明便無許多事又曰不知有聖人出來
　天下事如何處置因舉易云井渫不食行惻也求王
　明受福也
司馬公憂國之心至垂絶猶未忘道鄉亦然竊謂到此
　無可奈何亦只得休矣先生曰全不念著却如釋氏
　之忘若二公者又似太過問夫子曵杖負手逍遥而
　歌却不然曰夫子猶言明王不興天下孰能宗予依
　舊是要做他底
司馬溫公為諌官與韓魏公不合其後作祠堂記極稱
　其為人豈非自見熙豐之事故也韓公真難得廣大
　沈深
熙豐時諸人生財治獄紛起可畏一人嘗以獄事累及
　呂申公申公時為樞密其人帶吏直入樞府令申公
　供文字之類甚無禮後元祐間例治此等人申公遂
　以其嘗治己之故恐人以為私報之讐遂特輕之當
　時人以是美之先生曰只是莫過行遣至當得這般
　罪合與他行遣此處皆是病
范淳夫純粹精神短雖知尊敬程子而於講學處欠缺
　如唐鑑極好讀之亦不無憾
范淳夫論治道處極善到説義理處却有未精(以上語/類七十)
　(七/條)
范公雖不純師程氏而實尊仰取法焉其於東坡則但
　以鄉黨游從之好素相親厚而立朝議論趨向畧同
　至其制行之殊則逈然水火之不相入且觀其辨理
　伊川之奏則其心豈盡以東坡為是哉但不能辨之
　於當時而發之於數年之後此則剛强不足不免乎
　兩徇之私者而其所重在此故卒不能勝其義理之
　公也(荅呂伯恭論淵/源錄○文集)
問黄履邢恕少居太學邢固俊拔黄亦謹厚力學後來
　二人却如此狼狽曰他固會讀書只是自做人不好
　然黄却是箇白直底人只是昏愚無見識又愛官職
　故為邢所誘壊邢則有意於為惡又濟之以才故罪
　過多
劉摰梁燾諸公之死人皆疑之今其家子孫皆諱之然
　當時多遣使恐嚇之又州郡監司承風㫖皆然諸公
　多因此自盡劉元城屢被人嚇令自裁劉不畏曰君
　命死即死自死奚為寫遺祝之類訖曰今死無難矣
　卒無恙劉只有過當處然此須學得他始得
問劉元城不知培植君子之黨才一小事便一向搏擊
　以致君子盡去而小人用矣此其過否曰過不在此
　是他見識有病不知言無以知人也是他不知言且
　如説伊川他只見得祖宗有典故才有不合便道不
　是渠不知輔導少主之理當如此故伊川一向被他
　論列是他見識只如此又如蔡新州事被他當時自
　謂有定策功宣仁亦甚惡之謂須與他痛治恐後來
　皇帝被人惑治他不得元城亦欲因其詩以治之當
　時執政侍從臺諫有不欲治蔡者一切逐去葢以詩
　治人自不正因此以治彼罪又不是詩胡説何足道
　定策謀他又不説了又無緣治得他都不消問了其
　本原只在開導人主心術使人主知不賞私恩不罰
　私怨之理則蔡何足慮元城亦不是私意只是以詩
　治人不當又欲絶其定策姦謀如此治之豈不使人
　主益疑後蔡死其家果訴寃謂蔡有定策功諸人忌
　之遂起大禍後治元祐諸公皆為蔡報怨也
問元城了翁之剛孰為得中曰元城得中了翁後來有
　太過處元城只是居其位便極言無隱罪之即順受
　了翁後來做得都不從容了所以元城嘗論其尊堯
　集所言之過而戒之曰告君行已茍已無憾而今而
　後可以忘言矣
了翁有濟時之才道鄉純粹才不及也使了翁得志必
　有可觀
先生看東都事略文蔚問曰此文字如何曰只是説得
　箇影子適閒偶看陳無已傳他好處都不載問曰他
　好處是甚事曰他最好是不見章子厚不著趙挺之
　綿襖傅欽之聞其貧甚懐銀子見他欲以賙之坐間
　聽他議論遂不敢出銀子如此等事他都不載如黄
　魯直傳魯直亦自有好處亦不曾載得文蔚問魯直
　好在甚處曰他亦孝友
曾子固初與介甫極厚善入館後出倅會稽今集中有
　詩云知者尚復然悠悠誰可語必是曾諫介甫來介
　甫不樂故其當國不曾引用後介甫罷相子固方召
　入又却專一進諛詞歸美神宗更新法度得箇中書
　舎人丁艱而歸不久遂亡不知更活幾年只做如何
　合殺子宣在後一向做出疎脱初子宣有意調停不
　主元祐亦不主元豐遂有建中靖國年號如豐相之
　陳瑩中鄒志完輩皆其所引却又被諸公時攻其短
　子宣不堪有斥之使去國者其弟子開有書與子宣
　云某人者皆時名流今置閒處葢為是也後韓忠彦
　欲擠子宣遂引蔡京入來子宣知之反欲通慇懃於
　京忠彦方遣其子迓京則子宣之子已將父命迎之
　於二十里外矣先時子宣攻京甚力至是遂不復誰
　何凡京有所論奏不曰京之言是則曰京之言善又
　不自知其疎脱載之日錄
問章蔡之姦何如曰京之姦惡又過於惇方惇之再入
　相也京謁之於道袖出一軸以獻惇如學校法安養
　院之類凡可以要結士譽買覓人情者具在惇辭曰
　元長可留他時自為之後京為相率皆建明時論往
　往歸之至詣學自嘗饅頭其中沒見識士人以手加
　額曰太師留意學校如此京之當國費侈無度趙挺
　之繼京為相便做不行挺之固庸人後張天覺亦復
　無所措手足京四次入相後至盲廢始終只用不患
　無財患不能理財之説其原自荆公又以鹽鈔茶引
　成櫃進入上益喜謂近侍曰此太師送到朕添支也
　由是内庭賜予不用金錢雖累巨萬皆不費力鈔法
　之行有朝為富商暮為乞丐者矣
因論賈生治安策中深計者謂之妖言曰宣政間凡危
　亡亂字皆不得用安得無後來之禍又云世間有一
　種却是妖言如葉夢得宇文虚中二人所為極是亂
　道平日持論却甚正每進言必勸人主以正心脩身
　為先其言之辨裁雖前輩有説不及處正如鬼出來
　念大悲咒相似正所謂妖言也又曰此等人多是有
　才會説底若使有好人在上收拾將去豈不做好人
　只緣時節不好義理之心不足以勝其利欲之心遂
　由徑㨗出無所不至
因論靖康執政曰徐處仁曾忤蔡京來舊做方面亦有
　聲後却如此錯繆孫傅略得却又好六甲神兵時節
　不好人材往往如此又曰張孝純守太原被圍甚急
　朝廷遣其子灝總師往救却徘徊不進坐視其父之
　危急而不䘏以至城陷時節不好時首先是無了那
　三綱(桉封氏編年/載此甚詳)或曰京師再被圍時張叔夜首領
　勤王之師以入叔夜為人亦好曰他當時亦不合領
　兵入城只當駐在旁近以為牽制且伸縮自如一入
　城後便有許多掣肘處所以迄無成功至於扈從北
　狩
昔人嘗問尹和靖世難如此孰可以當之者尹曰种師
　道可曰將則可矣孰可以相久之曰亦只令師道做
　也好一日召師道來全不能言遂不用許翰時為諫
　議為徽宗言當今之世豈可令閒而不用上曰种老
　不堪用矣卿可自見种問之如何往見之种亦不言
　許曰上令某問公公無以某為書生某以為今日之
　兵云云(要從其去/而擊之意)种方應謂彼云云(今不可擊俟/其過河擊之)許
　為上備言其意方用之种闗西人其性寡黙與中朝
　士大夫不合一日因對淵聖曰朕已與和矣种於此
　全不能有所論但曰臣以甲兵之事事陛下其他非
　臣所與聞
論李仁甫通鑑長編曰近得周益公書亦疑其間考訂
　未甚精密因寄得數條來某看他書靖康間事最疎
　略如姚平仲劫寨則以為出於李綱之謀种師中赴
　敵而死則以為廹於許翰之令不知二事俱有曲折
　劫寨一事決於姚平仲僥倖之舉綱實不知(桉綱除/知密院)
　(辭免劄子云方脩戰具嚴守備以俟援師乗便廹敵/使進不得攻退無所掠勢窮而遁候其渡河半濟而)
　(擊勝可萬全而平仲引衆出城幾敗乃事然平仲受/節制於宣撫不關白於行管二月八日夜半平仲之)
　(出种師道亦不知之/在㣲臣實無所與)時執政如耿南仲輩方極力沮
　綱幸其有以藉口遂合為一辭謂平仲之出綱為其
　謀師中之死亦非翰之故(桉中興遺史云河北制置/副使种師中軍真定進兵)
　(解太原圍去榆次三十里金人乗間來突師中欲取/銀賞軍而輜重未到故士心離散又嘗約姚占張灝)
　(兩軍同進二人不至師中身被數創裹創力戰又一/時死之朝廷議失律兵將中軍統制官王從道朝服)
　(而斬於/馬行市)脱如所書則翰不度事宜移文督戰固為有
　罪師中身為大將握重兵豈有見樞府一紙書不量
　可否遂忿然赴敵以死此二事葢出於孫覿所紀故
　多失實問覿何如人曰覿初間亦説好話夷考其行
　不為諸公所與遂與王及之王時雍劉觀諸人附阿
　耿南仲以主和議後竄嶺表尤銜諸公見李伯紀輩
　望風惡之洪景盧在史館時沒意思謂靖康諸臣覿
　尚無恙必知其事之詳奏乞下覿具所見聞進呈秉
　筆之際遂因而誣其素所不樂之人如此二事是也
　仁甫不審多采其説遂作正文書之其他紀載有可
　信者反為小字以疏其下殊無統紀遂令觀者信之
　不疑極是害事昔王允之殺蔡邕也謂不可使佞臣
　執筆在幼主旁使吾黨蒙訕議允之用心固自可誅
　然佞臣不可執筆則是不易之論
靖康初張邦昌僣位呂舜徒為其門下侍郎當時有言
　他人不足惜只舜徒可惜者胡文定記其事云舜徒
　雖為邦昌官却能勸邦昌收回偽赦迎太后垂簾皆
　其力也其人云終是難分雪文定記此只到終是難
　分雪處便住更無他語問只如狄梁公在武后時當
　時若無梁公更害事曰梁公只是薦得張東之數人
　他已先死如梁公為周朝相舜徒為邦昌官皆不可
　以訓伊川論平勃謂當以王陵為正是也如舜徒輩
　一生踐履適遭變故不幸有此事今人合下便如此
　却不得
天下不可謂之無人才如靖康建炎間未論士大夫只
　如盜賊中是有多少人宗澤在東京收拾得諸路豪
　傑甚多力請車駕至京圖恢復只緣汪黄一力沮撓
　後既無糧食供應澤又死遂散而為盜非其本心自
　是當時不曾收拾得他致為飢寒所廹以茍旦夕之
　命後來諸將立功名者往往皆是此時招降底人所
　以成湯説萬方有罪在予一人聖人見得意思直是
　如此
宗忠簡公薨其家人方入棺未斂軍兵轝出大㕔三日
　祭弔來哭不絶祭物滿㕔無數其得軍情人心如此
問中興諸相曰張魏公才極短雖大義極分明而全不
　曉事扶得東邊倒了西邊知得這裏忘了那裏趙忠
　簡却曉事有才好賢樂善處置得好而大義不甚分
　明李丞相大義分明極有才做事有終始本末昭然
　可曉只是中間粗不甚謹宻此是他病然他綱領大
　規模宏闊照管得始終本末才極大諸公皆不及只
　可惜太粗耳朱丞相秀水閒居錄自誇其功太過以
　復辟之事皆由他做不公道又問呂頤浩曰這人粗
　胡亂一時閒得他用不足道
問魏公何故亦嘗論列李丞相曰魏公初赴南京亦主
　汪黄後以其人之不足主也意思都轉後居福州李
　公家於彼相得甚歡是時李公亦嘗薦魏公曾惹言
　語又問魏公論李丞相章疏中有脩怨專殺等語似
　指誅宋齊愈而言何故曰宋齊愈舊曾論李公來但
　他那罪過亦非小小刑杖斷遣得了又曰當時議論
　自是一般好笑方召李丞相時顔岐之徒論列謂張
　邦昌金人所厚不宜疎逺李綱金人所惡不宜再用
　幸而髙宗語極好云如朕之立恐亦非金人所樂遂
　得命召不寢曰方南京建國時全無紀綱自李公入
　來整頓一畨方畧成箇朝廷模様如僣竊及嘗受偽
　命之臣方行誅竄死節之臣方行旌䘏然李公亦以
　此去位矣又曰便是天下事難得恰好是時恰恨撞
　著汪黄用事二人事事無能却會專殺如置馬伸於
　死地陳東歐陽徹之死皆二人為之
問中興賢相皆推趙忠簡公何如曰看他做來做去亦
　只是王茂洪規模當時廟論大槩亦主和議使當國
　久未必不出於和但就和上却須有些計較如歲幣
　稱呼疆土之類不至一一聽命如秦檜之様草草地
　和了後來秦沒意智乃以不合沮撓和議為詞貶之
　却十分送箇好題目與他問趙好處如何曰意思好
　又孜孜汲引善類但其行事亦有不强人意處如自
　平江再都建康張徳逺極費調䕶己自定疊了只因
　酈瓊叛去徳逺罷相趙公再入憂虞過計遂決還都
　臨安之策一夜起發自是不復都金陵矣
魏公初以何右丞薦為太常簿趙忠簡為開封推官相
　得甚懽在圍城中朝夕論講濟時之策魏公先逹力
　相汲引遂除司勲員外郎一向超擢反在魏公上嘗
　論天下人材魏公劇談秦檜之可用趙云此人得志
　吾輩安所措足耶魏公云且為國事計姑置吾人利
　害時趙公為左張公為右皆兼樞宻院事忽報烏珠
　大舉深入朝廷震怖時劉光世將重兵屯合肥魏公
　親往視師因奏記曰此決非烏珠必劉豫遣其子姪
　麟猊來寇耳臣往在關西數與烏珠戰熟其用兵利
　害今觀此舉決非其人魏公遂下令督戰光世恐懼
　謀欲退師而南以與趙公平時有鄉曲雅故遂私有
　請於趙折彦質時知樞宻院事復助之請遂徑自樞
　府下文字令光世退師魏公聞之大怒下令曰敢有
　一人渡江即斬以徇光世聞之復駐軍如故此事雖
　謂之曲在趙公可也己而拓皐大㨗敵騎遂退魏公
　既還絶不言前功欲以安趙公與共國事也而二公
　門下士互相排抵魏公之人至有作為詩賦以嘲趙
　公者趙公之迹不安且有論之者遂去魏公獨相乃
　力薦檜之為樞宻使及酈瓊叛於合肥呂安老死之
　魏公之迹亦不安懇辭求去髙宗問誰可代卿者魏
　公復薦趙公遂令魏公擬批召之既出檜之謂必薦
　已就閤子語良久魏公言不及之檜之色漸變未幾
　中使傳宣促進所擬文字魏公遂就坐作劄子封付
　中使檜之色變愈甚魏公遂上馬去及趙公再相會
　之反謂之曰張德逺直恁無㢘恥弄壊得淮上事如
　此猶不知去及主上傳宣來召相公方皇恐上馬去
　趙公以為然後又數數讒間之趙公不能不信也又
　如光世之罷實當於罪酈瓊叛去豈不可舉能者乃
　復以淮西之軍付光世弄得都成私意初趙公極惡
　秦之為人不與通情及趙公為相秦為樞宻使每事
　惟公之命是聽久而趙公安之復深信之又薦之至
　與之並相並相之後復不敢專唯諾而已忽一日髙
　宗怒唐暉趙公為之分解檜察上意惡暉逡廵發一
　語云如唐暉様人才也不難得又一日趙公奏恩平
　郡王乃建王之弟建王乃恩平之兄建州不過一郡
　之地吳乃一大都會恐弟之封不宜壓兄檜察見髙
　宗以慈壽意主於恩平遂奏曰也不較此因此二事
　髙宗深眷之又因力主和議趙公罷遂拜左相他言
　語不多只用兩句那事都了趙公不知魏公之無他
　為檜所排得泉州是時魏公知福州二公相見因説
　及曩日之事趙公方知為檜所中相與太息而已
僩因問當初髙宗若必不肯和乗國勢稍振必成功曰
　也未知如何葢將驕惰不堪用僩問如張韓劉岳之
　徒富貴已極如何責他死了宜其不可用若論數將
　之才則岳飛為勝然飛亦横只是他猶欲向前厮殺
　先生曰便是如此有才者又有些毛病然亦上面人
　不能駕馭他若撞著周世宗趙太祖那裏怕他駕馭
　起皆是名將緣上之舉措無以服其心所謂得罪於
　巨室者也
問岳侯若做事何如張韓曰張韓所不及却是他識道
　理了又問岳侯以上者當時有誰曰次第無人
岳飛恃才不自晦郭子儀晩節保身甚闒冗然當緊要
　處又不然單騎見虜云云飛作副樞便直是要去做
　張韓知其謀便只依違然便不做亦不免其用心如
　此直是忠勇也
岳太尉飛本是韓魏公家佃客每見韓家子弟必拜
劉信叔是時以孤軍在順昌烏珠來伐諸將皆欲走信
　叔曰不可我若走則金人必前拒我襲在後必無遺
　類若幸而得至江則諸將盡扼江上責我以擅棄歸
　之罪亦必盡殺我決無可生之理不若堅守此城與
　金人決勝負庶幾死中可以求生也某嘗説厮殺無
　巧妙只是死中求生兩軍相拄一邊立得脚住不退
　即贏矣須是死中求生方勝也
問胡文定公與秦丞相厚善之故曰秦㑹之嘗為宻教
　翟公巽時知宻州薦試宏詞游定夫過密與之同飯
　於翟竒之後康侯問人才於定夫首以會之為對云
　其人類荀文若(又云無/事不會)京城破金欲立張邦昌執政
　而下無敢有異議惟會之抗疏以為不可康侯亦義
　其所為力言於張徳逺諸公之前後會之自海上歸
　與聞國政康侯屬望尤切嘗有書疏往來講論國政
　康侯有詞掖講筵之召則會之薦也然其雅意堅不
　欲就是必已窺見其微隱有難處者故以老病辭後
　來會之做出大疎脱則康侯已謝世矣定夫之後及
　康侯諸子會之皆擢用之又曰此老當國却留意故
　家子弟往往被他牢籠出去多墜家聲獨胡明仲兄
　弟却有樹立終是不歸附他嘗問和仲先世遺文因
　曰先公議論好但只是行不得和仲曰聞之先人所
　以謂之好議論政以其可以措諸行事何故却行不
　得荅曰公不知便是六經也有説得行不得處此是
　這老子由中之言看來聖賢説話他只將做一件好
　底物事安頓在那裏又曰此老千鬼百怪如不樂這
　人貶竄將去却與他通慇懃不絶一日忽招和仲飯
　意極拳拳比其還家則臺章已下又送白金為贐(按/程)
　(子山諸公在貶所俱有啓/事謝其存問者皆此類也)如欲論去之人章疏多是
　自為以授言者做得甚好傅安道諸公往往認得如
　見彈洪慶善章曰此秦老筆也
秦太師與呂並相呂出甚所在秦一時換了臺諫人物
　呂聞之不平有客告之云其黨魁乃胡文定可逐去
　則秦不足慮呂如其言歸而諷臺諫論之秦争於上
　遂併論秦髙宗欲罷其相令人行詞當時秦所引皆
　是好人而立朝無過人皆不平行詞者遂求御批以
　疏其罪髙宗遂批與之大略云其未相時説作相數
　月可以致治既相皆無所建明後來秦再相數年之
　後却奏過以為當初無過為人所讒遂行下詞臣家
　索御批既得之則以納於髙宗其無禮不臣如此
因話及秦丞相問當時諸公皆入金渠何以全家得還
　曰此甚可疑當和親時王倫自金至欲髙宗屈膝中
　外憤怒秦老出有人牓云秦相公是細作
秦全是倚金脅太上每取㫖時只是説過一日除周葵
　作何官太上曰周葵為彼官未久且令在彼秦不應
　下來即批勅除之政府一人云適間上意未允秦曰
　此等事只是奏過便了遂除之
秦太師專政時張扶(或云/張柄)請乗副車呂愿中作秦
　城王氣詩以獻檜皆受不辭呂知靜江府府有驛名
　秦城忽傳言有王氣呂作詩與僚屬和之成冊以獻
　此見胡邦衡所作紹興間被貶逐人事實序熊子復
　欲作一書紀其事從其子借之或云非邦衡所作又
　曰私科舉或云恐是愚弄天下之人指鹿為馬之意
　汪聖錫云恐不如此只愚騃耳初時人以伊周譽檜
　末後人以舜禹譽檜檜亦受之大抵久執權柄與人
　結怨多才欲放下恐人害己故執守不放其初未必
　有邪心到後來漸漸生出皆是鄙夫患失之謀耳
其後因一僧與魏公生日秦相治之甚峻幾逮及公又
　治趙相之子獄未成夜忽有一燈墜獄中其上書一
　反字明日獄具罪當斬秦檜不悦欲加族誅文字未
　上檜死先生云若族趙相家當時連逮數十人做到
　這裏自休不得其勢須如曹操去
秦太師死髙宗告楊郡王云朕今日始免得這膝褲中
　帶匕首乃知髙宗平日常防秦之為逆但到這田地
　匕首也如何使得
問秦相既死如何又却不更張復和親曰自是髙宗不
　肯當渠死後乃用沈該万俟卨魏道弼(又有/一人)此數人
　皆是當時説和親者中外既知上意未幾又下詔云
　和議出於朕意故相秦檜只是賛成今檜既死聞中
　外頗多異論不可不戒約甚沮人心當初有一二件
　事皆不是如檜家既保全而專治其黨士大夫遭檜
　貶竄者敘復甚緩渠死得甚好若更在甚可畏當時
　己欲殺趙丞相之家既加以反逆則牽聯甚衆見説
　有三十餘家皆當坐中外寒心髙宗亦甚厭惡之但
　無如之何問所以至於如此者何故曰伊川云人主
　致危亡之道非一而逸欲為甚渠當初一面安排作
　太平調度以奉髙宗隂奪其權又挟金勢以為重
胡邦衡尚號為有知識者一日以書與范伯逹云某解
　得易魏公為作序解得春秋鄭億年為作序以為美
　事范荅書云易得魏公序甚好鄭序春秋者不知是
　何人得非劉豫左相乎是此人時且請去之胡舊嘗
　見李彌遜字似之亦一好前輩謂胡曰人生亦不解
　事事可稱只做得一兩節好便好胡後來喪名失節
　亦未必非斯言有以入之也
問陳少南詩如何曰亦間有好處然疎又為之甚輕易
　秦檜居溫州時陳嘗為館客後入經筵因講公羊母
　以子貴之説為非是因論嫡妾之分是時太母還朝
　陳遂忤太上意安置惠州張宋卿於彼從之徽廟梓
　宮歸鄭后梓宮亦歸邢后太上初聘亦隨歸及邊以
　訃聞太母還秦檜欲以吉服迎吳才老時為禮官獨
　以為不可謂須先以凶服迎梓宮歸太上幾年不見
　太母了不争此二三日奉安梓宮了却以吉服迎太
　母歸衆禮官聚都堂皆從秦意吳獨争之秦曰此不
　是公聚訟處即以吳出之先生又云公羊之説非是
　只有一嫡
湯思退事秦檜最久其無狀皆親學得故所為如此之
　乖
史丞相好薦人極不易然却有些籠絡人意思不佳陳
　丞相較渾厚無這般意思又若賢否不辨者
王龜齡學也粗疎只是他天資髙意思誠慤表裏如一
　所至州郡上下皆風動而今難得此等人
王詹事守泉初到任會七邑宰勸酒歴告之以愛民之
　意出一絶云九重天子愛民深令尹宜懐惻怛心今
　日黄堂一杯酒使君端為庶民斟七邑宰皆為之感
　動其為政甚嚴而能以至誠感動人心故吏民無不
　畏愛去之日父老兒童攀轅者不計其數公亦為之
　垂淚至今泉人猶懐之如父母
汪端明少從學於焦先生汪既逹時從杲老問禪憐焦
　之老欲進之以禪因勸焦登徑山見杲杲舉寂然不
　動感而遂通焦曰和尚不可破句讀書不契而歸亦
　竒士也(焦名援字公路南京/人清修苦節之士)
汪聖錫日以親師取友多識前言往行為事故其晩年
　徳成行尊為世名卿
問陳亮可用否曰朝廷賞罰明此等人皆可用如辛幼
　安亦是一帥材但方其縱恣時更無一人敢道他略
　不警策之及至如今一坐坐了又更不問著便如終
　廢此人作帥亦有勝他人處但當明賞罰以用之耳
近世士大夫憂國忘家每言及國事輒感憤慷慨者惟
　於趙子直黄文叔見之耳
或言趙子直多疑先生曰諸公且言人因甚多疑魯可
　幾曰只是見不破爾
趙子直亦可謂忠臣然以宗社之大計言之亦有未是
　處不知何以見先帝
一日獨侍坐先生忽顰蹙云趙丞相謫命似出胡紘問
　胡紘不知曾識他否曰舊亦識之此人頗記得文字
　莆陽之政亦好但見朋友多説其狠愎某曰丞相前
　日之事做得都是否曰也有些不是處問所以不是
　處曰公他日當自見之先生又曰一時正人皆已出
　去今全無一好人在朝某曰鄭溥之當時草趙丞相
　罷相詞固好以某觀之當時不做便乞出尤為竒特
　曰也不必如此但是後来既遷之後便出亦自好他
　却不合不肯出所以可疑若説敎他不做便出亦無
　此典故某曰且如富鄭公繳遂國夫人之封以前亦
　何曾有此自富公既做後遂為例先生微笑而不荅
　某又問丞相秉軸首召先生入經筵命下士子相慶
　以為太平可致忽然一日報罷莫不惶惑竊議者云
　先生請早晩入經筵人主將不能堪便知先生不能
　久在君側曰早晩入經筵非某之請是自來如此然
　某當時便敎久在講筵恐亦無益一日雖是兩畨入
　講筵文字分明一一解注亦只講過而已看来亦只
　是文具
某小年見上一輩未説如何箇箇有氣魄敢擔當做事
　而今人箇箇都恁地衰無氣魄也是氣運使然
王侍郎普之弟某經兵火其乳母抱之走為一將官所
　得乳母自思為王氏乳母而失其子其罪大矣遂潜
　謀歸計將此將官家兵器皆去其刃弓則斷其弦自
　求一好馬抱兒以逃追兵踵至匿於麥中如此者三
　四僅全兒逹王家常見一僧説之僧今亦忘矣欲為
　　之傳未果(以上語類/四十七條)
　諸公稱號合立一條例差等如泰山海陵徂徠濂溪明
　　道伊川横渠康節稱先生(如云㤗山/孫先生)公卿稱諡(如云/王文)
　　(正/公)無諡稱爵(如云王/荆公)無爵稱官(如云范/太史)程張門人及
　　近世前輩亦如之其無官者稱字(如云張/思叔)或兼以號
　　舉(如上蔡龜山衡/麓横浦之類)今人稱郡姓名(如東萊/呂某)凡姦邪則
　　直書姓名(如云章惇○荅/或人○文集)
　
　
　
　
　
　
　
　
御纂朱子全書卷六十二
　欽定四庫全書
御纂朱子全書卷六十三
　　治道一
　　　總論
　治道别無説若使人主恭儉好善有言逆於心必求諸
　　道有言孫於志必求諸非道這如何㑹不治這别無
　　説從古来都有現成様子真是如此
　問或言今日之告君者皆能言脩徳二字不知教人君
　　從何處脩起必有其要曰安得如此説只㸔合下心
　　不是私即轉為天下之大公将一切私意盡屏去所
　　用之人非賢即别搜求正人用之問以一人耳目安
　　能盡知天下之賢曰只消用一箇好人作相自然推
　　排出来有一好臺諫知他不好人自然住不得
　因論世俗不冠帯云今為天下有一日不可緩者有漸
　　正之者一日不可緩者興起之事也漸正之者維持
　　之事也
問先生所謂古禮繁文不可考究欲取今見行禮儀増
　損用之庶其合於人情方為有益如何曰固是曰若
　是則禮中所載冠婚喪祭等儀有可行者否曰如冠
　婚禮豈不可行但喪祭有煩雜耳問若是則非理明
　義精者不足以與此曰固是曰井田封建如何曰亦
　有可行者如有功之臣封之一鄉如漢之鄉亭侯田
　税亦湏要均則經界不可以不行大綱在先正溝洫
　又如孝悌忠信人倫日用間事播為樂章使人歌之
　倣周禮讀法徧示鄉村裏落亦可代今粉壁所書條
　禁
吴伯英與黄直卿議溝洫先生徐曰今則且理㑹當世
　事尚未盡如刑罰則殺人者不死有罪者不刑稅賦
　則有産者無稅有稅者無産何暇議古
今世有二弊法弊時弊法弊但一切更改之却甚易時
　弊則皆在人人皆以私心為之如何變得嘉祐間法
　可謂弊矣王荆公未㡬盡變之又别起得許多弊以
　人難變故也
古人立法只是大綱下之人得自為後世法皆詳密下
　之人只是守法法之所在上之人亦進退下之人不
　得
今日之法君子欲為其事以拘於法而不得騁小人却
　徇其私敢越於法而不之顧
揚因論科舉法雖不可以得人然尚公曰銓法亦公然
　法至於盡公不在人便不是好法要可私而公方始
　好
平易近民為政之本
今人說寛政多是事事不管某謂壊了這寛字
問為政更張之初莫亦湏稍嚴以整齊之否曰此事難
　㫁定説在人如何處置然亦何消要過於嚴今所難
　者是難得曉事底人若曉事底人歴練多事纔至面
　前他都曉得依那事分寸而施以應之人自然畏服
　今人往往過嚴者多半是自家不曉又慮人欺已又
　怕人慢已遂将大拍頭去拍他要他畏服若自見得
　何消過嚴(以上語類/十二條)
為學之道莫先於窮理窮理之要必在於讀書讀書之
　法莫貴於循序而致精而致精之本則又在於居敬
　而持志此不易之理也夫天下之事莫不有理有以
　窮之則自君臣之大以至事物之微莫不知其所以
　然與其所當然而亡纖芥之疑善則從之惡則去之
　而無豪髪之累此為學所以莫先於窮理也至論天
　下之理則要妙精微各有攸當亘古亘今不可移易
　是其粲然之跡必然之效盖莫不具於經訓史冊之
　中欲窮天下之理而不即是而求之則是正牆面而
　立爾此窮理所以必在乎讀書也若夫讀書則其不
　好之者固怠忽間斷而無所成矣其好之者又不免
　乎貪多而務廣往往未啟其端而遽己欲探其終未
　究乎此而忽已志在乎彼是以雖復終日勤勞不得
　休息而意緒悤悤無從容涵泳之樂孔子所謂欲速
　則不逹孟子所謂進鋭者退速正謂此也誠能鑒此
　而有以反之則心潜於一久而不移所讀之書自然
　漸漬浃洽心與理會而善之為勸者深惡之為戒者
　切矣此循序致精所以為讀書之法也若夫致精之
　本則在於心心之為物至虚至靈常為一身之主以
　提萬事之綱一不自覺而馳騖飛揚以狥物欲於軀
　殻之外則一身無主萬事無綱雖其俯仰顧盻之間
　盖已不自覺其身之所在而况能反覆聖言参考事
　物以求義理至當之歸乎孔子所謂君子不重則不
　威學則不固孟子所謂學問之道無他求其放心而
　已矣者正謂此也誠能嚴恭寅畏常存此心使其終
　日儼然不為物欲之所侵亂則以之讀書以之觀理
　将無所往而不通以之應事以之接物将無所處而
　不當矣此居敬持志所以為讀書之本也(甲寅行宫/便殿奏劄)
　(二/)
記誦華藻非所以探淵源而出治道虚無寂滅非所以
　貫本末而立大中是以古者聖帝明王之學必将格
　物致知以極夫事物之變使事物之過乎前者義理
　所存纖微畢照瞭然乎心目之間不容豪髪之隠則
　自然意誠心正而所以應天下之務者若數一二辨
　黒白矣(壬午應/詔封事)
四海之利病繫於斯民之戚休斯民之戚休繫乎守令
　之賢否然而監司者守令之綱也朝廷者監司之本
　也欲斯民之皆得其所本原之地亦在乎朝廷而已
　(壬午應/詔封事)
邪正之驗著於外者莫先於家人而次及於左右然後
　有以逹於朝廷而及於天下焉若宫闈之内端荘齊
　肅后妃有闗雎之徳後宫無盛色之譏貫魚順序而
　無一人敢恃恩私以亂典常納賄賂而行請謁此則
　家之正也退朝之後從容燕息貴戚近臣擕僕奄尹
　陪侍左右各恭其職無一人敢通内外竊威福招權
　市寵以紊朝政此則左右之正也内自禁省外徹朝
　廷二者之間洞然無有豪髪私邪之間然後𤼵號施
　令羣聴不疑進賢退姦衆志咸服紀綱得以振而無
　侵撓之患政事得以脩而無阿私之失此所以朝廷
　百官六軍萬民無敢不出於正而治道畢也心一不
　正則是數者固無從而得其正是數者一有不正而
　曰心正則亦安有是理哉是以古先聖王兢兢業業
　持守此心雖在紛華波動之中幽獨得肆之地而所
　以精之一之克之復之如對神明如臨淵谷未嘗敢
　有湏臾之怠然猶恐其隠微之間或有差失而不自
　知也是以建師保之官以自開明列諫諍之職以自
　規正而凡其飲食酒漿衣服次舍器用財賄與夫宦
　官宫妾之政無一不領於冡宰之官使其左右前後
　一動一靜無不制以有司之法而無纖芥之隙瞬息
　之頃得以隠其豪髪之私盖雖以一人之尊深居九
　重之邃而懔然常若立乎宗廟之中朝廷之上此先
　王之治所以由内及外自微至著精粹純白無少瑕
　翳而其遺風餘烈猶可以為後世法程也(周禮天官/冢宰一篇)
　(乃周公輔導成王垂法後世用意最深切處欲知三/代人主正心誠意之學於此考之可見其實○戊申)
　(封/事)
四海之廣兆民至衆人各有意欲行其私而善為治者
　乃能總攝而整齊之使之各循其理而莫敢不如吾
　志之所欲者則以先有綱紀以持之於上而後有風
　俗以驅之於下也何謂綱紀辨賢否以定上下之分
　核功罪以公賞罰之施也何謂風俗使人皆知善之
　可慕而必為皆知不善之可羞而必去也然綱紀之
　所以振則以宰執秉持而不敢失臺諫補察而無所
　私人主又以其大公至正之心恭己於上而照臨之
　是以賢者必上不肖者必下有功者必賞有罪者必
　刑而萬事之統無所缺也綱紀既振則天下之人自
　将各自矜奮更相勸勉以去惡而從善盖不待黜陟
　刑賞一一加於其身而禮義之風亷恥之俗已丕變
　矣惟至公之道不行於上是以宰執臺諫有不得人
　黜陟刑賞多出私意而天下之俗遂至於靡然不知
　名莭行檢之可貴而惟阿諛軟熟奔競交結之為務
　一有端言正色於其間則羣譏衆排必使無所容於
　斯世而後已此其形勢如将傾之屋輪奐丹雘雖未
　覺其有變於外而材木之心已皆蠧朽腐爛而不可
　復支持矣(已酉擬/上封事)
天下萬事有大根本而每事之中又各有要切處所謂
　大根本者固無出於人主之心術而所謂要切處者
　則必大本既立然後可推而見也如論任賢相杜私
　門則立政之要也擇良吏輕賦役則養民之要也公
　選将帥不由近習則治軍之要也樂聞警戒不喜導
　諛則聽言用人之要也推此數端餘皆可見然未有
　大本不立而可以與此者此古之欲平天下者所以
　汲汲於正心誠意以立其本也若徒言正心而不足
　以識事物之要或精覈事情而特昧夫根本之歸則
　是腐儒迂闊之論俗士功利之談皆不足與論當世
　之務矣(荅張/敬夫)
古聖賢之言治必以仁義為先而不以功利為急夫豈
　故為是迂闊無用之談以欺世眩俗而甘受實禍哉
　盖天下萬事本於一心而仁者此心之存之謂也此
　心既存乃克有制而義者此心之制之謂也誠使是
　説著明於天下則自天子以至於庶人人人得其本
　心以制萬事無一不合宜者夫何難而不濟不知出
　此而曰事求可功求成吾以茍為一切之計而已是
　申商吴李之徒所以亡人之國而自滅其身國雖富
　其民必貧兵雖彊其國必病利雖近其為害也必逺
　顧弗察而已矣(送張仲隆序○/以上文集七條)
　　王伯
嘗謂天理人欲二字不必求之於古今王伯之迹但反
　之於吾心義利邪正之間察之愈密則其見之愈明
　持之愈嚴則其發之愈勇孟子所謂浩然之氣者盖
　斂然於規矩凖繩不敢走作之中而其自任以天下
　之重者雖賁育莫能奪也是豈才能血氣之所為哉
　老兄視漢髙帝唐太宗之所為而察其心果出於義
　耶出於利耶出於邪耶正耶直以其能假仁借義以
　行其私而當時與之爭者才能知術既出其下又不
　知有仁義之可借是以彼善於此而得以成其功耳
　若以其能建立國家傳世久逺便謂其得天理之正
　此正是以成敗論是非但取其獲禽之多而不羞其
　詭遇之不出於正也千五百年之間正坐如此所以
　只是架漏牽補過了時日其間雖或不無小康而堯
　舜三王周公孔子所傳之道未嘗一日得行於天地
　之間也(荅陳/同父)
夫三才之所以為三才者固未嘗有二道也然天地無
　心而人有欲是以天地之運行無窮而在人者有時
　而不相似盖義理之心頃刻不存則人道息人道息
　則天地之用雖未嘗己而其在我者則固即此而不
　行矣不可但見其穹然者常運乎上頺然者常在乎
　下便以為人道無時不立而天地賴之以存之驗也
　夫謂道之存亡在人而不可舍人以為道者正以道
　未嘗亡而人之所以體之者有至有不至耳非謂茍
　有是身則道自存必無是身然後道乃亡也天下固
　不能人人為堯然必堯之道行然後人紀可脩天地
　可立也天下固不能人人皆堯然亦不必人人皆桀
　而後人紀不可脩天地不可立也但主張此道之人
　一念之間不似堯而似桀即此一念之間便是架漏
　度日牽補過時矣盖道未嘗息而人自息之所謂非
　道亡也幽厲不由也正謂此耳惟聖盡倫惟王盡制
　固非常人所及然立心之本當以盡者為法而不當
　以不盡者為凖故曰不以舜之所以事堯事君不敬
　其君者也不以堯之所以治民治民賊其民者也而
　况謂其非盡欺人以為倫非盡罔世以為制是則雖
　以来書之辨固不謂其絶無欺人罔世之心矣欺人
　者人亦欺之罔人者人亦罔之此漢唐之治所以雖
　極其盛而人不心服終不能無愧於三代之盛時也
　今若必欲撤去限隔無古無今則莫若深考堯舜相
　傳之心法湯武反之之工夫以為凖則而求諸身却
　就漢祖唐宗心術微處痛加䋲削取其偶合而察其
　所自来黜其悖戾而究其所從起庶㡬天地之常經
　古今之通義有以得之於我不當坐談既往之迹追
　飾已然之非便指其偶同者以為全體而謂其真不
　異於古之聖賢也(荅陳/同父)
如管仲之功伊吕以下誰能及之但其心乃利欲之心
　迹乃利欲之迹是以聖人雖稱其功而孟子董子皆
　秉法義以裁之不少假借盖聖人之目固大心固平
　然於本根親切之地天理人欲之分則有豪釐必計
　絲髪不差者此在後之賢所以密傳謹守以待後来
　惟恐其一旦舍吾道義之正以狥彼利欲之私也今
　不􁅳此而遽欲大其目平其心以斷千古之是非宜
　其指鐵為金認賊為子而不自知其非也若夫㸃鐵
　成金之譬施之有教無類遷善改過之事則可至於
　古人已往之迹則其為金為鐵固有定形而非後人
　口舌議論所能改易久矣今乃欲追㸃功利之鐵以
　成道義之金不惟費却閒心力無補於既往正恐礙
　却正知見有害於方来也来諭又謂凡所以為此論
　者正欲發儒者之所未備以塞後世英䧺之口而奪
　之氣使知千塗萬轍卒走聖人様子不得以愚觀之
　正恐不湏如此費力但要自家見得道理分明守得
　正當後世到此地者自然若合符節不假言傳其不
　到者又何足與之争耶况此等議論正是推波助瀾
　縱風止燎使彼益輕聖賢而愈無忌惮又何足以關
　其口而奪其氣乎(荅陳同甫○以/上文集三條)
　　封建
封建實是不可行若論三代之世則封建好處便是君
　民之情相親可以久安而無患不似後世郡縣一二
　年輒易雖有賢者善政亦做不成
問後世封建郡縣何者為得曰論治亂畢竟不在此以
　道理觀之封建之意是聖人不以天下為己私分與
　親賢共理但其制則不過大此所以為得賈誼於漢
　言衆建諸侯而少其力其後主父偃竊其説用之於
　武帝
栁子厚封建論則全以封建為非胡明仲軰破其説則
　專以封建為是要之天下制度無全利而無害底道
　理但看利害分數如何封建則根本較固國家可恃
　郡縣則截然易制然来来去去無長久之意不可恃
　以為固也
因論封建曰此亦難行使膏粱之子弟不學而居士民
　上其為害豈有涯哉且以漢諸王觀之其荒縱滛虐
　如此豈可以治民故主父偃勸武帝分王子弟而使
　吏治其國故禍不及民所以後来諸王也都善弱盖
　漸染使然積而至於魏之諸王遂使人監守雖飲食
　亦皆禁制更存活不得及至晉懲其弊諸王各使之
　典大藩總強兵相屠相戮馴致大亂僴云監防太密
　則有魏之傷恩若寛去繩勒又有晉之禍亂恐皆是
　無古人教養之法故爾曰那箇雖教無人奈得他何
　或言今之守令亦善曰却無前代尾大不掉之患只
　是州縣之權太輕卒有變故更支撑不住僴因舉祖
　宗官制沿革中説祖宗時州郡禁兵之額極多又有
　諸般名色錢可以贍養及王介甫作相凡州郡兵財
　皆括歸朝廷而州縣益虚所以後来之變天下瓦解
　由州郡無兵無財故也曰只祖宗時州郡已自輕了
　如仁宗朝京西羣盗横行破州屠縣無如之何淮南
　盗王倫破髙郵郡守晁仲約以郡無兵財遂開門犒
　之使去富鄭公聞之大怒欲誅守臣曰豈有任千里
　之寄不能拒賊而反賂之范文正公爭之曰州郡無
　兵無財俾之将何捍拒今守臣能權宜應變以全一
　城之生靈亦可矣豈可反以為罪耶然則彼時州郡
　已如此虛弱了如何盡責得介甫介甫只是刮刷太
　甚(以上語/類四條)
始皇紀論封建之不可復其説雖詳而大要直謂無故
　國之可因而已嘗試考之商周之初大賚所富已皆
　善人而其土地廣狭隨時合度無尾大外彊之患王
　者世世脩徳以臨之又皆長久安寕而無倉猝傾揺
　之變是以諸侯之封皆得傳世長久而不可動非以
　有故國之助而然也秦至無道決無久存之理正使
　采公卿之議用淳于越之説並建子弟以自藩屏不
　過為陳吴劉項魚肉之資雖有故國之助亦豈能以
　自安也哉至若漢晉之事則或以地廣兵彊而逆節
　萌起或以主昏政亂而骨肉相殘又非以無故國之
　助而亡也蘇子之考之也其已不詳矣至於又謂後
　世之封建者舉無根之人寄之吏民之上君民不親
　一有變故則将漂卷而去亦與秦之郡縣何異若使
　秦能寛刑薄賦與民休息而以郡縣治之雖與三代
　比隆可也夫以君民不親而有漂卷之患為不異於
　郡縣是固以封建為賢於郡縣但後世之封建不能
　如古之封建故其利害無以異於郡縣耳而又必曰
　以郡縣善而治之猶可以比隆於三代至於封建則
　固以為不可豈封建則不可以善治而必為郡縣乃
　可以善治耶若以無根為慮則吾又有以折之夫天
　生蒸民有物有則君臣之義根於情性之自然非人
　之所能為也故謂之君則必知撫其民謂之民則必
　知戴其君如夫婦之相合朋友之相求既已聫而比
　之則其位置名號自足以相感而相持不慮其不親
　也如太公之於齊伯禽之於魯豈其有根而康叔之
　於衛又合其再世之深仇而君之然皆傳世數十衛
　乃後周數十年而始亡豈必有根而後能久耶至於
　項羽初起即戰河北其為魯公未必嘗得一日臨莅
　其民也而其亡也魯人且猶為之城守不下至聞其
　死然後乃降以至彭越之於梁張敖之於趙其為君
　也亦暫耳而欒布貫髙之徒爭為之死以至漢魏之
　後則己為郡縣久矣而牧守有難為之掾屬者猶以
　其死捍之是豈有根而然哉君臣之義固如此也若
　秦之時六國彊大誠不可以為治既幸有以一之矣
　則宜繼續其宗祀而分裂其土壤以封子弟功臣使
　之維持參錯於其間以義言之既得存亡繼絶之羙
　以勢言之就使有如蘇子之所病則夫故國之助根
　本之固者又可於此一舉而兩得之亦何為而不可
　哉但秦至無道封建固不能待其久而相安而為郡
　縣亦不旋踵而敗亡盖其利害得失之算初不繫乎
　此耳蘇子乃以其淺狭之心狃習之見率然而立論
　固未嘗察乎天理民彜本有之常性而於古今之變
　利害之實人所共知而易見者亦復乖戻如此是則
　不惟其窮理之學未造本原抑其暮年精力亦有所
　不逮而然也或曰然則為今之計必封建而後可以
　為治耶而度其勢亦可必行而無弊耶曰不必封建
　而後可為治也但論治體則必如是然後能公天下
　以為心而逹君臣之義於天下使其恩禮足以相及
　情意足以相通且使有國家者各自愛惜其土地人
　民謹守其祖先之業以為遺其子孫之計而凡為宗
　廟社稷之奉什伍閭井之規法制度數之守亦皆得
　以久逺相承而不至如今日之朝成而暮毁也若猶
　病其或自恣而廢法或彊大而難制則雜建於郡縣
　之間又使方伯連帥分而統之察其敬上而恤下與
　其違禮而越法者以行慶讓之典則曷為而有弊耶
　(古史餘論/○文集)
　　論官
昔周公立許多官制都有統攝連屬自秦漢而下皆是
　因一事立一官便無些統攝連屬了
周不置三公之官只是冢宰以下六卿為之周公嘗以
　冢宰為太師顧命乃同召太保奭芮伯彤伯畢公衛
　侯毛公注謂此六卿也稱公則三公矣
古者人主左右携提執賤役若虎賁綴衣之類皆是士
　大夫日相親密所謂侍御僕從罔匪正人以旦夕承
　弼厥辟出入起居罔有不欽發號施令罔有不臧不
　似而今太隔絶人主極尊嚴真如神明人臣極卑屈
　望拜庭下不交一語而退漢世禁中侍衛亦是士大
　夫以孔安國大儒而執唾盂雖儀盆亦是士人執之
漢宣懲霍光之弊事必躬親又有宦者恭顯出来光武
　懲王莽之弊不任三公事歸臺閣尚書御史大夫謁
　者謂之三臺
或問東宫官屬曰唐六典載東宫官制甚詳如一小朝
　廷置詹事以統衆務則猶朝廷之尚書省也置左右
　二春坊以領衆局則猶中書門下省也左右春坊又
　皆設官有各率其屬之意崇文館猶朝廷之館閣贊
　善大夫猶朝廷之諫議大夫其官職一視朝廷而為
　之降殺此等制度猶好今之東宫官屬極茍簡左右
　春坊舊制皆用賢德者為之今遂用武弁之小有才
　者其次惟有講讀數員而已如贊善大夫諸官又但
　為階官非實有職業神宗以唐六典改官制乃有疎
　略處如東宫官屬之不備是也
方今朝廷只消置一相三參政兼六曹(如吏兼禮户/兼工兵兼刑)樞
　密可罷如此則事易逹又如宰相擇長官長官却擇
　其僚今銓曹注擬小官繁劇而又不能擇賢每道只
　令監司差除亦好毎道仍只用一監司人傑因舉陸
　宣公之言以為豈有為臺閣長官則不能擇一二屬
　吏為宰相則可擇千百具寮曰此説極是當時如沈
　既濟亦有此説之意
嘗與劉樞言某做時且精選一箇吏部尚書使得盡搜
　羅天下人才諸部官長得自辟屬官却要過中書吏
　部尚書考察朝官未闕人時亦未得薦俟次第闕人
　却令侍從以下各舉一人二人只舉一二人彼亦不
　敢以大段非才者進今常常薦人一切都淡了又併
　天下監司一路只著一漕一憲茶鹽将兼了
古者王畿千里而已然官屬已各令其長推擇今天下
　之大百官之衆皆總於吏部下至宰執幹辦使臣特
　其家私僕爾亦湏吏部差注所以只是滚滚地鶻突
　差将去何暇論其人之材否今朝廷舉事三省下之
　六部六部下之監寺監寺却申上六部六部又備申
　三省三省又依所申行下只祠祭差官其人不過在
　朝職事官其姓名亦豈難記然省中必下之禮部禮
　部行下太常太常方擬定申部部申省省方從其所
　申差官不知何用如此迂曲只三省事亦然尚書關
　中書取㫖中書送門下審覆門下送尚書施行又如
　既有六部即無用九卿周家只以六卿分職漢人只
　以九卿釐庶務事各歸一本朝建官重三疊四多少
　勞擾此湏大有為後痛更革之若但宰相有志亦不
　能辦必得剛健大有為之君自要做時方可書曰亶
　聰明作元后元后作民父母湏是剛明智勇出人意
　表之君方能立天下之事又如今諸路兵将官有總
　管路分路鈐都監監押正将副将都不曽管一事廂
　軍既無用又養禁軍禁軍又分揀中不揀中兩等然
　亦無用又别養大軍今大軍亦漸如廂禁軍矣此是
　耗蠧多少通其變使民不倦今變而不通民皆倦了
　故鼓舞不動國初緣藩鎮彊故收其兵權置通判官
　今已無前日可防之弊却依舊守此法可謂不知變
　也
自秦置守尉監漢有郡守刺史如今監司專主按察至
　漢末令刺史掌兵遂侵郡守之權兼治民事而刺史
　之權獨重後来或置或否(漢有十二州百三郡郡有/太守州有刺史歴代添置)
　(州名愈多而郡愈少又其後也遂去郡而為州故刺/史兼治軍民而守廢至隋又置郡守後又廢守置刺)
　(史而刺史遂/為太守之職)其嘗説不用許多監司每路只置一人
　復刺史之職正其名曰按察使令舉刺州縣官吏其
　下却置判官數員以佐之如轉運判官刑獄判官農
　田判官之類農田專主婚田轉運專主財賦刑獄專
　主盗賊而刺史總之稍重諸判官之權資序視通判
　而刺史視太守判官有事欲奏聞則刺史為之𤼵奏
　刺史不肯發則許判官自徑申御史臺尚書省以分
　刺史之權盖刺史之權獨專則又不便若其人昏濁
　則害貽一路百姓無出氣處故又湏略重判官之權
　諸判官下却置數員屬官如職幕官之類如此則重
　權歸一太守自治州事而刺史則舉刺一路豈不簡
　徑省事而無煩擾耗蠧之弊乎
朝廷只當擇監司太守自餘職幕縣官容他各辟所知
　方可責成天下湏是放開做使恢恢有餘地乃可
兵制官制田制便考得三代西漢分明然與今日事勢
　名實皆用不得如官制不若且就今日之官罷其冗
　員存其當存者亦自善
某嘗謂宰相是舜禹伊周差遣下此亦湏房杜姚宋之
　徒方能處置得天下事後之當此任者怪他不能當
　天下之事不得是他人品只如此力量有所不足如
　何强得
客有為固始尉言淮甸無備甚先生曰大臣慮四方若
　位居宰相也湏慮周於四方始得如今宰相思量得
　一邊便全然掉却那一邊如人為一家之長一家上
　下也湏常常都計掛在自家心下始得
官無大小凡事只是一箇公若公時做得来也精采便
　若小官人也望風畏服若不公便是宰相做来做去
　也只得箇沒下梢
國子司業學官尚可為天下人材所聚庶㡬有可講學
　成就者然今日為之明日便當改作使士人毋以利
　為心若君無尊徳樂道之誠必不能用
治愈大則愈難為監司不如做郡做郡不如做縣盖這
　裏有仁愛心便隔這一重要做件事他不為做便無
　緣得及民
因論郡縣政治之乖曰民雖衆畢竟只是一箇心甚易
　感也
為守令第一是民事為重其次則便是軍政今人都不
　理會
開落丁口推割産錢是治縣八字法詞牒無情理者不
　必判
謂李思永曰衡陽訟牒如何思永曰無根之訟甚多先
　生曰與他研窮道理分别是非曲直自然訟少若厭
　其多不與分别愈見事多
前軰説話可法某嘗見吴公路云他作縣不敢作旬假
　一日假則積下一日事到底自家用做轉添得繁劇
　則多粗率不子細豈不害事
某與諸公説下梢去仕宦不可不知湏是有旁通歴逐
　日公事開項逐一記了即勾之未了湏理會教了方
　不廢事
先生因汎言交際之道云先人曽有雜錄冊子記李仲
　和之祖(見居/三衢)同包孝肅同讀書一僧舍每出入必經
　由一富人門二公未嘗往見之一日富人俟其過門
　邀之坐二公託以他事不入他日復招飯意厪甚李
　欲往包公正色與語曰彼富人也吾徒異日或守鄉
　郡今妄與之交豈不為他日累乎竟不往後十年二
　公果相繼典鄉郡先生因嗟嘆前軰立己接人之嚴
　盖如此方二公為布衣所志已如此此古人所謂言
　行必稽其所終慮其所敝也或言近有為鄉邑者汎
　接部内士民如布衣交甚至狎溺無所不至後来遇
　事入手處之頗有掣肘處曰為邑之長此等處當有
　限節若脱略繩墨其末流之弊必至於此包李之事
　可為法也
過到温陵回以所聞岳侯對髙廟天下未太平之問云
　文臣不愛錢武臣不惜命天下當太平告之先生之
　前只笑云後来武官也愛錢(以上語類/二十四條)
一諸州教官以經明行脩登第人充罷去試法如不足
　則令侍從兩省臺諫及諸路監司雜舉歳無定員有
　闕則降指揮令舉○一近制新改官人並令作縣其
　舉状内只言犯入己贓甘與同罪即不言若本人改
　官之後任親民差遣日如有疲儒殘酷違法害民即
　與同罪是以舉者狥私妄舉多不擇人及至負敗又
　無譴責今欲乞於舉状中添入此項如有違戾必罰
　無赦○一今改官人雖有引見之法然未嘗親奉玉
　音詢考治行所以人得妄舉而昏繆不材之人或與
　其間欲乞今後引見之日每十人中特宣兩人升殿
　詢其前任職事及民間利害如有庸繆即行退黜仍
　将舉主降官放罷(有職名者/即令落職)則舉者知畏而庸妄之
　徒不敢徼倖求進矣○一改官之人設使所舉皆當
　然其才亦有大小之不同而今之縣道亦有難易之
　别今銓部之法未嘗為官擇人而使人自擇官是以
　才髙者審於擇地多注優閒易辦之縣才短者昧於
　所向多注繁劇難辦之縣使人與官兩失其所所以
　縣多不治而人有遺才也欲乞将天下諸縣分其難
　易又以大小為次委自尚書将合注知縣之人精加
　考究分作四等以可任繁難大縣者為上繁難小縣
　者次之優閒大縣又次之小縣為下其己任繁難者
　後任便與注權通判其任優閒縣者後任湏管再入
　知縣一次不得别注差遣願注縣丞者聴但亦以三
　年為任(改官/議)
當官亷謹是吾軰本分事不待多説然微細處亦湏照
　管不可忽略因循怠惰吕氏童䝉訓下卷數條防閑
　之道甚至皆可佩服自治既不茍更能事上以禮接
　物以誠臨民以寛御吏以法而簿書期會之間亦無
　所不用其敬焉則庶乎其少過矣(荅范/伯宗)
為政以寛為本者謂其大體規模意思當如此耳古人
　察理精密持身整肅無偷惰戯豫之時故其政不待
　作威而自嚴但其意則以愛人為本耳及其施之於
　政事便湏有綱紀文章關防禁約截然而不可犯然
　後吾之所謂寛者得以隨事及人而無頽弊不舉之
　處人之䝉恵於我者亦得以通逹明白實受其賜而
　無間隔欺蔽之患聖人説政以寛為本而今反欲其
　嚴正如古樂以和為主而周子反欲其淡盖今之所
　謂寛者乃縱弛所謂和者乃哇淫非古之所謂寛與
　和者故必以是矯之乃得其平耳如其不然則雖有
　愛人之心而事無統紀緩急先後可否與奪之權皆
　不在己於是姦豪得志而善良之民反不被其澤矣
　此事利害只在目前不必引書傳攷古今然後知也
　但為政必有規矩使姦民猾吏不得行其私然後刑
　罰可省賦斂可薄所謂以寛為本體仁長人孰有大
　於此者乎(荅廖子晦○以/上文集三條)
　　用人
問天地生一世人自足了一世用但患人不能盡用天
　地之才此其不能大治若以今世論之則人才之可
　數者亦可見矣果然足以致大治乎曰不然人只是
　這箇人若有聖賢出来只他氣焰自薰蒸陶冶了無
　限人才這箇自爭八九分少閒無状者惡者自消鑠
　不敢使出各求奮勵所長而化為好人矣而今朝廷
　意思略轉則天下之人便皆變動况有大聖賢者出
　甚麽様氣魄那箇盡薰蒸了小人自是不敢放出無
　状以其自私自利辦事之心而為上之用皆是有用
　之人矣
今日人才之壞皆由於詆排道學治道必本於正心脩
　身實見得恁地然後從這裏做出如今士大夫但説
　據我逐時恁地做也做得事業説道學説正心脩身
　都是閒説話我自不消得用此若是一人义手並脚
　便道是矯激便道是邀名便道是做崖岸湏是如市
　井底人拖泥帯水方始是通儒實才
今日人材湏是得箇有見識又有度量人便容受得今
　日人材将来截長補短使(以上語/類三條)
人主以論相為職宰相以正君為職二者各得其職然
　後體統正而朝廷尊天下之政必出於一而無多門
　之弊茍當論相者求其適已而不求其正已取其可
　愛而不取其可畏則人主失其職矣當正君者不以
　獻可替否為事而以趨和承意為能不以經世宰物
　為心而以容身固寵為術則宰相失其職矣二者交
　失其職是以體統不正綱紀不立而左右近習皆得
　以竊弄威權賣官鬻獄使政體日亂國勢日畢雖有
　非常之禍伏於𠖇𠖇之申而上恬下嬉亦莫知以為
　慮者是可不察其所以然者而反之以去其所已用
　而審其所将用者乎選之以其能正已而可畏則必
　有以得自重之士而吾所以任之不得不重任之既
　重則彼得以盡其獻可替否之志而行其經世宰物
　之心而又公選天下直諒敢言之士使為臺諫給舍
　以參其議論使吾腹心耳目之寄常在於賢士大夫
　而不在於羣小陟罰臧否之柄常在於廊廟而不出
　於私門如此而主威不立國勢不强綱維不舉刑政
　不清民力不裕軍政不脩者臣不信也(已酉擬/上封事)
蓬生麻中不扶而直白沙在泥不染而黒故賈誼之言
　曰習與正人居之不能無正猶生長於齊之地不能
　不齊言也習與不正人居之不能無不正猶生長於
　楚之地不能不楚言也是以古之聖賢欲脩身以治
　人者必逺便嬖以近忠直盖君子小人如氷炭之不
　相容薰猶之不相入小人進則君子必退君子親則
　小人必疎未有可以兼收並蓄而不相害者也能審
　乎此以定取舍則其見聞之益薰陶之助所以謹邪
　僻之防安義理之習者自不能己而其舉措刑賞所
　以施於外者必無偏陂之失一有不審則不惟其妄
　行請託竊弄威權有以害吾之政事而其導諛薰染
　使人不自知覺而與之俱化則其害吾之本心正性
　又有不可勝言者然而此軰其類不同盖有本出下
　流不知禮義而稍通文墨者亦有服儒衣冠叨竊科
　第而實全無行檢者是皆國家之大賊人主之大蜮
　茍非心正身脩有以灼見其情状如臭惡之可惡則
　亦何以逺之而来忠直之士望徳業之成乎(己酉擬/上封事)
前軰有論嘉祐元豐兼収並用異趣之人故當時朋黨
　之禍不至於朝廷者世多以為名言某嘗謂此乃不
　得己之論以為與其偏用小人而盡棄君子不若如
　是之猶為愈耳非以為君子不可專任小人不可盡
　去而此舉真可為萬世法也若使當時盡用韓富之
　徒而并絀王蔡之屬則其所以卒就慶歴之宏規盡
　革熙寕之秕政者豈不盡羙而盡善乎後之覽者得
　其言而不得其心知退守其所為不得巳之論而不
　知進求其盡羙盡善之䇿是以國論日卑而天下之
　勢卒至於委靡而不振至如元祐則其失在於徒知
　異己者之非君子而不知同己者之未必非小人是
　以患生於腹心之間卒以助成仇敵之勢亦非獨章
　蔡之能為己禍也然則元祐之失乃在於分别之未
　精而丞相以為太甚某竊有所未喻也(與留/丞相)
古之君子有志於天下者莫不以致天下之賢為急而
　其所以急於求賢者非欲使之綴緝言語譽道功徳
　以為一時觀聴之羙而已盖将以廣其見聞之所不
　及思慮之所不至且慮夫處已接物之間或有未盡
　善者而将使之有以正之也是以其求之不得不博
　其禮之不得不厚其待之不得不誠必使天下之賢
　識與不識莫不樂自致於吾前以輔吾過然後吾之
　徳業得以無愧乎隠微而寖極乎光大耳然彼賢者
　其明既足以燭事理之微其守既足以遵聖賢之轍
　則其自處必髙而不能同流合汙以求譽自待必厚
　而不能陳詞飾説以自媒自信必篤而不能趨走唯
　諾以茍容也是以王公大人雖有好賢樂善之誠而
　未必得聞其姓名識其面目盡其心志之底藴又况
　初無此意而其所取特在乎文字言語之間乎盖好
　士而取之文字言語之間則道學徳行之士吾不得
　而聞之矣求士而取之投書獻啟之流則自重有恥
　之士吾不得而見之矣待士而雜之妄庸便佞之伍
　則志節慷慨之士寧有長揖而去耳而况乎所謂對
　偶駢儷諛佞無實以求悦乎世俗之文又文字之末
　流非徒有志於髙逺者鄙之而不為若乃文士之有
　識者亦未有肯深留意於其間者也而間者竊聴於
　下風似聞明公專欲以此評天下之士若其果然則
　某竊以為誤矣江右舊多文士而近歳以来行誼志
　節之有聞者亦彬彬焉惟明公留意取其彊明正直
　者以自輔而又表其惇厚亷退者以厲俗毋先文藝
　以後器識則陳太傅不得專羙於前而天下之士亦
　庶乎不失望於明公矣(與陳/丞相)
古之大臣以其一身任天下之重非以其一耳目之聰
　明一手足之勤力為能周天下之事也其所賴以共
　正君心同㫁國論必有待於衆賢之助焉是以君子
　将以其身任此責者必咨詢訪問取之於無事之時
　而參伍較量用之於有事之日盖方其責之必加於
　己而未及也無旦暮倉卒之湏則其觀之得以久無
　利害紛拏之惑則其察之得以精誠心素著則其得
　之多歳引月長則其蓄之富自重者無所嫌而敢進
　則無幽隠之不盡欲進者無所為而不来則無巧偽
　之亂真久且精故有以知其短長之實而不差多且
　富故有以使其更迭為用而不竭幽隠畢逹則讜言
　日聞而吾徳脩取舍不眩則望實日隆而士心附此
　古之君子所以成尊主庇民之功於一時而其遺風
　餘韻猶有稱思於後世者也今之人則不然其於天
　下之士固有漠然不以為意者矣其求之者又或得
　之近而不知其遺於逺足於少而不知其漏於多求
　之備而不知其失於詳也其平居暇日所以自任者
　雖重而所以待天下之士者不過如此是以勤勞惻
　怛雖盡於鰥寡孤獨之情而未及乎本根長乆之計
　恩威功譽雖播於兒童走卒之口而未喻乎賢士大
　夫之心此盖未及乎有為而天下之士先以訑訑之
　聲音顔色待之矣至於臨事倉卒而所蓄之材不足
　以待用乃始欲泛然求己所未知之賢而用之不亦
　難哉或曰然則未當其任而欲先得天下之賢者宜
　奈何曰權力所及則察之舉之禮際所及則親之厚
　之皆不及則稱之譽之又不及則鄉之慕之如是而
　猶以為未足也又於其類而求之不以小惡揜大善
　不以衆短棄一長其如此而已抑吾聞之李文公之
　言曰有人告曰某所有女國色也天下之人必将極
　其力而求之無所爱也有人告曰某所有人國士也
　天下之人則不能一往而先焉此豈非好徳不如好
　色者乎嗚呼欲任天下之重者誠反此而求之則亦
　無患乎士之不至矣(與劉/共父)
人材衰少風俗頽壊之時士有一善即當扶接導誘以
　就其器業此亦吾軰将来切身利害盖士不素養臨
　事倉卒乃求非所以為國逺慮而能無失於委任之
　間也(荅鄭/自明)
朝廷設官求賢故在上者不當以請託而薦人士人當
　有禮義亷恥故在下者不當自衒鬻而求薦平生守
　此愚見故為小官時不敢求薦後来叨冒刺舉亦不
　敢以舉削應副人情官吏亦不敢挟書求薦其在閒
　　居非無親舊在官亦未嘗敢為人作書求薦唯老成
　　淹滯實有才徳之人衆謂當與致力者乃敢以公論
　　告之(荅卓周佐○以/上文集七條)
　
　
　
　
　
　
　
　
　
　
　
　
御纂朱子全書卷六十三
　欽定四庫全書
御纂朱子全書卷六十四
　　治道二
　　　財賦
　今欲行古制欲法三代煞隔霄壌今説為民減放㡬時
　　放得到他元肌膚處且如轉運使毎年發十萬貫若
　　大段輕減減至五萬貫可謂大恩然未減放那五萬
　　貫尚是無名額外錢須一切從民正賦凡所増名色
　　一齊除盡民方始得脫浄這裏方可以議行古制如
　　今民生日困頭只管重更起不得為人君為人臣又
　　不以為急又不相知如何得好這須是上之人一切
　　掃除妄費卧薪嘗膽合天下之智力日夜圖求一起
　　而更新之方始得某在行在不久若在彼稍久須更
　　見得事體可畏處不知名園麗圃其費㡬何日費㡬
　　何下面頭㑹箕斂以供上之求又有上不在天子下
　　不在民只在中閒白乾消没者何限
今上下匱乏勢須先正經界賦入既正總見數目量入
　為出罷去冗費而悉除無名之賦方能救百姓扵湯
　火中若不認百姓是自家百姓便不恤
荀悦云田制湏是大亂之後方可定
楊通老相見論納米事先生曰今日有一件事最不好
　州縣多取扵民監司知之當禁止却要分一分此是
　何義理又論廣西鹽曰其法亦不宻如立定格六斤
　不得過百錢不知去海逺處搬擔所費重此乃許子
　之道但當任其所之随其所嚮則其價自平天下之
　事所以可權衡者正謂輕重不同乃今一定其價安
　得不弊
問差役雇役孰便曰互有得失而今所謂雇役便者即
　謂不擾税人然聚浮浪無根著之人在那裏又多害
　事所謂差役便者即謂稅人自顧藉愛惜然其為之
　者多有破家蕩産之患盖縁既教他作衙前少閒庫
　厨都敎他管便自備這物事以供應官員大有不便
　祖宗時却有坊場河渡以補之謂之優重也
李文問保正可罷否曰這箇如何罷得但處之無擾可
　矣曰此自王荆公始否曰保正自古有但所管人户
　數有限今只論都則人數不等然亦不干人數多寡
　若無擾雖所管千百家亦不為勞苦若重困之雖二
　十家亦不勝矣(以上語/類六條)
漢文帝十三年六月除田租荀氏論曰古者什一而稅
　以為天下之中正也今漢民或百一而税可謂鮮矣
　然豪强富人占田逾侈(此處疑/有闕字)輸其賦太半官收百
　一之税民收太半之賦官家之恵優扵三代豪强之
　暴酷扵亡秦是上恵不通威福分扵豪强也今不正
　其本而務除租稅適足以資富强夫土地者天下之
　大本也春秋之義諸侯不得専封大夫不得専地今
　豪民占田或至數百千頃富過王侯是自専封也買
　賣由已是自専其地也孝武時董仲舒嘗言宜限民
　占田至哀帝時乃限民占田不得過三十頃雖有其
　制卒不得施然三十頃有不平矣且夫井田之制宜
　扵民衆之時地廣民稀勿為可也然欲廢之扵寡立
　之扵衆土地既富列在豪强卒而規之並起怨心則
　生紛亂制度難行由是觀之若髙帝初定天下及光
　武中興之後民人稀少立之易矣就未悉備井田之
　法宜以口數占田為立科限民得耕種不得買賣以
　贍貧弱以防兼并且為制度張本不亦宜乎雖古今
　異制損益随時然綱紀大略其致一也本志曰古者
　建歩立畆六尺為歩歩百為畝畝百為夫夫三為屋
　屋三為井井方一里是為九夫八家共之一夫一婦
　受私田百畆公田十畝是為八百八十畝餘二十畝
　以為廬舍出入相交佇(班志/作守)望相接疾病相救民受
　田上田夫百畝中田夫二百畝下田夫三百畝嵗更
　耕之換易其處(何休曰司空謹别田之髙下善惡分/為三品上田一嵗一墾中田二嵗一)
　(墾下田三嵗一墾肥饒不得獨樂墝/埆不得獨苦而三年一換土易居)其家衆男為餘
　夫亦以口受田如此比士工商家受田五口乃當農
　夫一人有賦有稅賦謂計口發財(六字係班/志顔注)稅謂公
　田什一及工商衡虞之入也賦供車馬兵甲士徒之
　役充實府庫賜予之費稅給郊宗廟百神之祀天子
　奉養百官禄食庶事之費(充實以下/並班志文)民年二十受田
　六十歸田種榖必雜五種以備災害中弗得有樹以
　妨五榖力耕數耘收穫如寇盜之至環廬種桑菜茹
　有畦瓜瓠果蓏殖扵疆畔雞豚狗豕無失其時女脩
　蠶織五十則可以衣帛七十則可以食肉五家為比
　五比為閭四閭為族五族為黨五黨為州五州為鄉
　鄉萬二千五百户比長位下士自此以上稍登一級
　至鄉為大夫矣扵是閭有序而鄉有庠序以明敎庠
　以行禮而視化焉春令民畢出扵野其詩云同我婦
　子饁彼南畝田畯至喜冬則畢入扵邑其詩云同我
　婦子曰為改嵗入此室處春則出民閭胥平旦坐扵
　左塾比長坐扵右塾畢出而後歸夕亦如之入者必
　薪樵輕重相分班白不提挈(何休曰晏出後時者不/得出暮不持樵者不得)
　(入/)冬則民既入婦人同巷夜績女工一月得四十五
　日功必相從者所以省費燭火同工拙而合習俗也
　男女有不得其所者因而相與歌詠以言其情是月
　餘子亦在序室(未征役/為餘子)八嵗入小學學六甲四方五
　行書計之事始知室家長幼之節(始知以下/班志文)十五入
　大學學先王禮樂而知朝廷(二字/班志)君臣之禮其有秀
　異者移扵鄉學鄉學之秀移扵國學學扵小學諸侯
　嵗貢小學之秀者扵天子學扵大學其有秀者命曰
　造士行同而能偶别之以射(扵鄉學以下以何/休説増損脩定)然後
　爵命焉孟春之月羣居將散行人振木鐸以徇扵路
　以採詩獻之太師比其音律以聞扵天子(何休曰男/年六十女)
　(年五十無子者官衣食之使之民間求/詩鄉移扵邑邑移扵國國以聞扵天子)三年耕則餘
　一年之畜故三年有成成此功也故王者三載考績
　九年耕餘三年之食進業曰登故三考黜陟再登曰
　平餘六年食三登曰泰平二十七嵗餘九年食然後
　至徳流洽禮樂成焉故曰如有王者必世而後仁繇
　此道也(九年以下並/以班志脩定)書曰天秩有禮天罰有罪故聖
　人因天秩而制五禮因天罰而制五刑建司馬之官
　設六軍之衆因井田而制軍賦地方一里為井井十
　為通通十為成成方十里成十為衆衆(班志並/作終字)十為
　同同方百里同十為封封十為畿畿方千里地四井
　為邑四邑為丘丘十六井有戎馬一匹牛三頭四丘
　為甸六十四井有戎馬四匹兵車一乗牛十二頭甲
　士三人歩卒七十二人干戈備具是謂司馬之法一
　同百里提封萬井除山川坑塹城池邑居園囿街路
　三千六百井定出賦六千四百井戎馬四百匹兵車
　百乗此卿大夫采地之大者是謂百乗之家一封三
　百一十六里提封十萬井定出賦六萬四千井戎馬
　四千匹兵車千乗此諸侯之大者謂之千乗之國天
　子畿方千里提封百萬井定出賦六十四萬井戎馬
　四萬匹兵車萬乗戎馬車徒干戈素具春振旅以蒐
　夏拔舍以苗秋治兵以獮冬大閲以狩扵農隙以講
　事焉五國為屬屬有長十國為連連有帥三十國有
　卒卒有正二百一十國為州州有牧連帥比年簡車
　卒正三年簡徒羣牧五年大簡輿徒此先王為國立
　武足兵之大略也(連帥以下並依班/志○井田類説)
孟子論王道以制民産為先今井田之制未能遽講而
　財利之柄制扵聚斂掊克之臣朝廷不恤諸道之虚
　實監司不恤州縣之有無而為州縣者又不復知民
　閒之苦樂盖不惟學道不明仕者無愛民之心亦縁
　上下相逼只求事辦雖或有此心而亦不能施也此
　由不量入以為出而反計費以取民是以末流之弊
　不可勝救愚意莫若因制國用之名而遂脩其實明
　降詔㫖哀憫民力之凋悴而思所以膏澤之者令逐
　州逐縣各具民田一畝嵗入㡬何輸稅㡬何非汎科
　率又㡬何(一縣内逐鄉里不/同者亦依實開)州縣一嵗所收金榖總
　計㡬何諸色支費總計㡬何(逐項/開)有餘者歸之何許
　不足者何所取之俟其畢集然後選忠厚通練之士
　數人類㑹考究而大均節之有餘者取不足者與務
　使州縣貧富不至甚相懸則民力之慘舒亦不至大
　相絶矣(陸宣公論兩稅利害敷條事/理極扵詳備似可采用也)是則雖未能遽
　復古人井地之法而扵制民之産之意亦彷彿其萬
　一如此然後先王不忍人之政庶乎其可施也又屯
　田之議久廢不講比来朝廷似稍經意然四方未覩
　其效而任事者日被進擢不知果能無欺誕否今日
　財賦嵗出以千百巨萬計而養兵之費十居八九然
　則屯田實邉最為寛民力之大者但恐疆理不定因
　陋就簡則欺誕者易以為姦而隐覈者難扵得實此
　却須就今日邉郡官田略以古法畫為丘井溝洫之
　制亦不必盡如周禮古制但以孟子所言為準畫為
　一法使通行之邉郡之地已有民田在其閒者以内
　地見耕官田易之使彼此無疆場之争軍民無雜耕
　之擾此則非惟利扵一時又可漸為復古之緒今日
　養民之政恐無出扵兩者(荅張敬夫○以/上文集二條)
　　賑恤
成周之制縣都皆有委積以待凶荒而隋唐所謂社倉
　者亦近古之良法也今皆廢矣獨常平義倉尚有古
　法之遺意然皆蔵扵州縣所恩不過市井惰㳺軰至
　扵深山長谷力穡逺輸之民則雖飢餓瀕死而不能
　及也又其為法太宻使吏之避事畏法者視民之殍
　而不肯𤼵往往全其封鐍遞相付授至或累數十年
　不一訾省一旦甚不獲已然後發之則已化為浮埃
　聚壌而不可食矣夫以國家愛民之深其慮豈不及
　此然而未之有改者豈不以里社不能皆有可任之
　人欲一聴其所為則懼其計私以害公欲謹其出入
　同扵官府則鉤校靡宻上下相遁其害又必有甚扵
　前所云者是以難之而有弗暇耳(建寜府崇安縣/五夫社倉記)
臣所居建寜府崇安縣開耀鄉有社倉一所係昨乾道
　四年鄉民艱食本府給到常平米六百石委臣與本
　鄉土居朝奉郎劉如愚同共賑貸至冬收到元米次
　年夏間本府復令依舊貸與人户冬閒納還臣等申
　府措置毎石量收息米二斗自後逐年依此斂散或
　遇小歉即蠲其息之半大飢即盡蠲之至今十有四
　年量支息米造成倉厫三閒收貯已将元米六百石
　納還本府其見管三千一百石並是累年人户納到
　息米己申本府照㑹將来依前斂散更不收息毎石
　只收耗米三升係臣與本鄉土居官及士人數人同
　共掌管遇斂散時即申府差縣官一員監視出納以
　此之故一鄉四五十里之閒雖遇凶年人不闕食竊
　謂其法可以推廣行之他處而法令無文人情難强
　妄意欲乞聖慈特依義役體例行下諸路州軍暁諭
　人户有願依此置立社倉者州縣量支常平米斛責
　與本鄉出等人户主執斂散毎石收息二斗仍差本
　鄉土居官員士人有行義者與本縣官同共出納收
　到息米十倍本米之數即送元米還官却將息米斂
　散毎石只收耗米三升其有富家情願出米作本者
　亦從其便息米及數亦與撥還如有鄉土風俗不同
　者更許随宜立約申官遵守實為久逺之利其不願
　置立去處官司不得抑勒則亦不至騷擾此皆今日
　之言雖無所濟扵目前之急然實公私儲蓄預備久
　逺之計及今歉嵗施行人必願從者衆(社倉/勅命)
有生之類莫非同體惟君子為無有我之私以害之故
　其愛人利物之心為無窮特窮而在下則禹稷之事
　有非其分之所得為者然茍其家之有餘而推之以
　予鄰里鄉黨則固吾聖人之所許而未有害扵不出
　其位之戒也抑凡世俗之所以病乎此者不過以王
　氏之青苗為説耳以予觀扵前賢之論而以今日之
　事驗之則青苗者其立法之本意固未為不善也但
　其給之也以金而不以榖其處之也以縣而不以鄉
　其職之也以官吏而不以鄉人士君子其行之也以
　聚斂亟疾之意而不以慘怛忠利之心是以王氏能
　以行扵一邑而不能以行扵天下子程子嘗極論之
　而卒不免扵悔其已甚而有激也(婺州金華縣社倉/記○以上文集三)
　(條/)
　　學校貢舉
古人學校教養徳行道藝選舉爵禄宿衞征伐師旅田
　獵皆只是一項事皆一理也
吕與叔欲奏立四科取士曰徳行曰明經曰政事曰文
　學徳行則待州縣舉薦下三科却許人投牒自試明
　經裏面分許多項目如春秋則兼通三傳禮則通三
　禮樂則盡通諸經所説樂處某看来樂處説也未盡
　政事則如試法律等及行移決判事又定為試辟未
　試則以事授之一年看其如何辟則令所屬長官舉
　辟逺器云這也只是法曰固是法也待人而行然這
　却法意詳盡如今科舉直是法先不是了今来欲教
　吏部與二三郎官盡識得天下官之賢否定是了不
　得這事
今科舉之弊極矣鄉舉里選之法是第一義今不能行
　只是就科舉法中與之區處且變著如今經義格子
　使天下士子各通五經大義一舉試春秋一舉試三
　禮一舉試易詩書禁懐挾出題目使寫出注疏與諸
　家之説而㫁以已意䇿論則試以時務如禮樂兵刑
　之屬如此亦不為無益欲革奔競之弊則均諸州觧
　額稍損太學之額太學則罷月書季考之法皆限之
　以省試獨取經明行脩之人如此亦庶㡬矣
科舉是法弊大抵立法只是立箇得人之法若有奉行
　非其人却不干法事若只得人便可今却是法弊雖
　有良有司亦無如之何王嘉叟云朝廷只有兩般法
　一是排連法今銓部是也一是信采法今科舉是也
因説科舉所取文字多是輕浮不明白著實因歎息云
　最可憂者不是説秀才做文字不好這事大闗世變
　東晉之末其文一切含胡是非都没理㑹
坐中有説赴賢良科曰向来作時文應舉雖是角虚無
　實然猶是白直却不甚害事今来所作䇿論更讀不
　得縁世上只有許多時事已前一齊話了自無可得
　説既無可得話又只管要新最切害處是輕徳行毁
　名節崇智術尚變詐讀之使人痛心疾首隆興以来
　不恁地自隆興以後有恢復之説都要来説功名初
　不曾濟得些事今看来反把許多元氣都耗却管子
　孔門所不道而其言猶曰禮義亷恥是謂四維如今
　將禮義亷恥一切掃除了却来説事功
因説子張學干禄曰如今時文取者不問其能應者亦
　不必其能只是盈紙便可得推而上之如除擢皆然
　禮官不識禮樂官不識樂皆是吏人做上去學官只
　是備員考試而已初不是有徳行道藝可為表率仁
　義禮智從頭不識到尾國家元初取人如此為之奈
　何
因論學校曰凡事須有規模且如太學亦當用一好人
　使之自立繩墨遲之十年日與之磨煉方可今日學
　官只是計資考遷用又學識短淺學者亦不尊尚可
　學曰神宗未立三舍前太學亦盛曰吕氏家塾記云
　未立三舍前太學只是一大書㑹當時有孫明復胡
　安定之流人如何不趨慕
有少年試教官先生曰公如何須要去試教官如今最
　没道理是教人懐牒来試討教官某嘗經歴諸州教
　官都是許多小兒子未生髭鬚入學底多是老大底
　人如何服得他某思量須是立箇定制非四十以上
　不得任教官又云須是罷了堂除及注授教官却請
　本州鄉先生為之如福州便教林少穎這般人做士
　子也歸心他教也必不茍(以上語/類九條)
古者聖王設為學校以教其民由家及國大小有序使
　其民無不入乎其中而受學焉而其所以敎之之具
　則皆因其天賦之秉彞而為之品節以開導而勸勉
　之使其明諸心脩諸身行扵父子兄弟夫婦朋友之
　閒而推之以逹乎君臣上下人民事物之際必無不
　盡其分焉者及其學之既成則又興其賢且能者寘
　之列位是以當是之時理義休明風俗淳厚而公卿
　大夫列士之選無不得其人焉此先王學校之官所
　以為政事之本道徳之歸而不可以一日廢焉者也
　至扵後世學校之設雖或不異乎先王之時然其師
　之所以教弟子之所以學則皆忘本逐末懐利去義
　而無復先王之意以故學校之名雖在而其實不舉
　其效至扵風俗日敝人材日衰雖以漢唐之盛隆而
　無以彷彿乎三代之叔季然猶莫有察其所以然者
　顧遂以學校為虛文而無所與扵道徳政理之實扵
　是為士者求道扵老子釋氏之門為吏者責治乎簿
　書期㑹之最盖學校之僅存而不至扵遂廢者亦無
　㡬耳(静江府/學記)
國家建立學校之官遍扵郡國盖所以幸敎天下之士
　使之知所以脩身齊家治國平天下之道而待朝廷
　之用也此其徳意可謂厚矣然學不素明法不素備
　選用乎上者以科目詞藝為足以得人受任乎下者
　以規繩課試為足以盡職盖在上者不知所以為人
　師之徳而在下者不知所以為人師之道是以學校
　之官雖遍天下而逰其間者不過以追時好取世資
　為事至扵所謂脩身齊家治國平天下之道則寂乎
　其未有聞也是豈國家所為立學敎人之本意哉(送/李)
　(伯諌序○以/上文集二條)
　　論兵
人言仁不可主兵義不可主財某謂惟仁可以主兵義
　可以主財
本强則精神折衝不强則招殃致凶
或言古人之兵當如子弟之衞父兄而孫吴之徒必曰
　與士卒同甘苦而後可是子弟必待父兄施恩而後
　報也先生曰廵而拊之三軍之士皆如挾纊此意也
　少不得
問今日之軍政只有君相上下一心揀之又揀如太祖
　時方好曰只有揀練便用太祖時即用如揀而養數
　十年又老了依舊無用
兵甲詭名不可免善兵者亦不扵此理㑹纔有一人可
　用便令其兼數人之料軍中若無此便不足以使人
　故朝廷只是擇將以其全數錢米與之只責其成功
　不来此屑屑計較近来刮刷得都盡朝廷方以為覈
　實得好
今日民困正縁沿江屯兵費重只有屯田可減民力見
　説襄漢閒儘有荒地某云當用甚人耕墾曰兵民兼
　用各自為屯彼地沃衍收榖必多若做得成敵人亦
　不敢窺伺兵民得利既多且耕且戰便是金城湯池
　兵食既足可省漕運民力自蘇然後盡驅州郡所養
　歸明北軍往彼就食則州郡自寛遲之十年其效必
　著湏是擇帥既得其人専一委任許令辟召寮屬同
　心措置勿數更易庶㡬有濟
問後世雖養長征兵然有緩急依舊徴發扵民終是離
　民兵不得兼長征兵終不足靠如杜子美石壕吏詩
　可見曰自秦漢以下至六朝皆未有長征兵都是徴
　發扵民及唐府衞法壊然後方有長征兵因論荆襄
　義勇州縣官吏反擾之當時朝廷免徴科官吏不得
　役使今徴科既不得免民反倍有所費又官吏役使
　如故曰某當初見劉共父説他制得義勇極好且是
　不屬官吏官不得擾之某應之曰無縁有不屬州縣
　之理固疑其末流如此
因論保伍法或曰此誠急務曰固是先王比閭什伍之
　法便是此法都是從這裏做起所謂分數是也兵書
　云御衆有多寡分數是也看是統馭㡬人只是分數
　明所以不亂王介甫鋭意欲行保伍法以去天下坐
　食之兵不曽做得成范仲逹(名如璋太/史之弟)為袁州萬載
　令行得保伍極好自来言保伍法無及之者此人有
　心力行得極整肅雖有姦細更無所容毎有疑似無
　行止人保伍不敢著互相傳送至縣縣驗其無他方
　令傳送出境訖任滿無一寇盜頃張定叟知袁州託
　其訊問則其法已亡偶有一縣吏略記大槩
今州郡無兵無權先王之制内有六鄉六遂都鄙之兵
　外有方伯連帥之兵内外相維緩急相制
言今兵政之弊曰唐制節度(兵/)觀察(財/)處置等使即節
　鎮也使持節某州諸軍事(兵/)某州刺史(民/)即支郡也
　支郡𨽻扵節鎮而節鎮支郡各有衙前左右押衙管
　軍都頭並掌兵事又皆是士人為之其久則根勢深
　固反視節度有客主之勢至有誅逐其上而更代為
　之凡陸梁跋扈之事因兹而有惟是節度得人方能
　率服人心歸命朝廷若論唐初兵力最盛斥地最廣
　乃在扵統兵者簡約而無牽制之患然自唐末大抵
　節鎮之患深如人之病外强中乾其勢必有以通其
　變而後可故太祖皇帝知其病而疏理之扵是削其
　支郡以㫁其臂指之勢(當時至有某州某縣直/𨽻京師而不屬節度者)置通
　判以奪其政命都監監押以奪其兵立倉場庫務之
　官以奪其財向之所患今皆無憂矣其後又有路分
　鈐轄總管等員神宗時又増置三十七將亂離之後
　又有都統統領統制之名大抵今日之患又却在扵
　主兵之員多朝廷雖知其無用姑存其名目費國家
　之財不可勝計又刻剥士卒使士卒困怨扵下若更
　不變而通之則其害未艾也要之此事但可責之郡
　守他分明謂之郡將若使之練習士卒脩治器甲築
　固城壘以為一方之守豈不隐然有備而可畏
今諸道帥臣只曽作一二任監司即以除之有警則又
　欲其親督戰士此最不便萬一為賊所虜為之奈何
　彼固不足恤然失一帥其勢豈不張大前軰謂祖宗
　用帥取以二路一是曽歴邉郡一是帥臣子弟曽諳
　兵事者此最有理或謂戎幕宜用文臣三四員此意
　亦好盖經歴知得此等利害向後皆可為帥然必須
　精選而任不可泛濫也
趙昌父相見因論兵事先生曰兵以用而見其强弱將
　以用而見其能否且如本朝諸公㳺陜西者多知邉
　事此亦是用兵之故今日諸將坐扵屋下何以知其
　能縱有韓白復生亦何由辨之
金人初起時初未立將臨發兵召集庭下問之有能言
　其䇿之善者即授以將使往及成功而歸又集庭下
　問衆人而賞之金㡬多衆人言未得又加之賞罰如
　此分明安得不成事
邵宏取泗州胡昉取海州唐鄧汝三州皆官軍取之王
　師駸駸到南京矣而諸將虜掠婦女之類不可言吴
　玠更要人錢敵騎来走歸矣
方臘起向薌林時為小官言今無䇿只有起劉元城陳
　了翁作相則必不戰而自平
李楫寇廣西出榜約不收民税十年故從畔者如雲稱
　之為李王反謂官兵為賊以此知今日取民太重深
　是不便
伊川嘗説今人都柔了盖自祖宗以来多向寛仁不曽
　用大刑之屬由此人皆柔軟四方無盜賊後来靖康
　時多盜盖金難方急朝廷無暇治之耳且如紹聖之
　後山東河北連年大饑而盜作也皆随即仆滅但見
　長上云若更遲四五年金人不来盜亦難禁止盖是
　饑荒極了
先生喟然歎曰某要見復中原今老矣不及見矣或者
　説葛王在位専行仁政中原之人呼他為小堯舜曰
　他能尊行堯舜之道要做大堯舜也由他(以上語類/十八條)
某生長閩中又嘗試吏泉漳之閒其地宻邇江西頃嵗
　山寇出没之處紹興十八九年閒朝廷屢遣重兵卒
　不得志甚者至扵敗衂狼狽不還及後専委陳太尉
　(敏/)招募土兵而後克之所謂左翼軍者是也盖此軰
　初無行陳部伍憑恃險阻跳踉山谷之閒正得用其
　長技而官軍乃以堂堂之陳當之地形兵勢凡彼之
　所長者皆我之所短是以毎戰而毎不勝也近年茶
　寇形勢正亦如此所以江西官兵屢為所敗而卒以
　摧鋒敢死之兵困之此往事之明驗也竊計今日湖
　廣之寇正亦類此某願太尉養威持重擇形勝之地
　堅壁以待之而廣募土人鄉兵厚其金帛結以恩意
　使之出入山林上下溪谷以與此獠從事則彼之長
　技正與賊同又倚太尉之威聲以順討逆彼假息逰
　䰟之衆亦將何所逃其命哉竊恐太尉不勝忠義奮
　發之心直欲以輕兵鋭進深窮巢穴草薙而禽獮之
　則非計之得也(與皇/甫帥)
聞汀寇甚熾近例帥須親到地頭督戰此甚非䇿然既
　有此指揮恐不得不一出但未可遽深入且到延平
　徐議進退可也此賊已敗官兵殺將吏決不可招只
　有盡力樸討然其所以致此必是官司前後非理侵
　擾有以致之却須詢究其由將元来官吏奏劾重作
　施行以謝其人仍計盜起縣分合起𤼵支遣錢物並
　令一切倚閣以慰人心不令别致響應即支遣不可
　闕者令漕司撥錢應副此兩項是第一義若能行之
　即一面多出印牓簡約其詞令人扵地頭散貼暁諭
　其次即須非時接見賔客僚吏務通下情以資計䇿
　其次須有將有兵乃可責效若只用見今兵官統見
　今兵卒此則決然敗事無疑聞辛幼安只是得所募
　敢死之力是馮湛説亦招得賊中徒黨作鄉𨗳方能
　入山破賊巢穴本路左翼軍向来便是此等人所以
　陳敏用之有功今已無復舊人只與諸州禁軍土軍
　無異却恐歸正官及牢城中有可募者但得有心膽
　事藝者勿問其所從来可也向見帥喚得商榮者在
　彼後来看得如何沙世堅者本亦只是此流欽夫㧞
　之徒隸之中使捕小賊輙有功至李接之亂遂收其
　用耳起𤼵諸州禁軍決是無用然今卒未有人其勢
　不可以不起但亦止可遥為聲勢切不可使入山與
　賊交鋒適所以長賊威而沮官軍之勢亦防賊人乗
　虚衝突旁近州郡或本處有嘯亂應賊之人須稍分
　留令足彈壓必不得已寜可申朝廷撥廣東摧鋒軍
　與左翼相掎角亦是一事今日向前進討勝負之外
　更有衝突響應二事甚可慮(西南慮衝突東北慮/響應○與林擇之)
近聞有㫖招填諸州禁軍寄募沿江戍卒兩事並行似
　難辦集且今日州郡禁軍緩急何足恃頼正當别作
　措置以漸消除而悉收江上諸軍子弟刺填本軍以
　時練習却令分下諸州就糧以省餽運防緩急嵗時
　更代却還本軍則其事勢自然不敢退墮而州兵之
　未消者亦得以激厲増進乃為長久之計今不慮此
　反令州郡汛行招刺若守將不得其人則適足以資
　其賣鬻之姦而空耗衣糧重傷民力又未論也至扵
　寄招之令則棄子弟素習之技而取浮浪無能之人
　尤為非計似聞軍中向来以不堪用嘗奏罷之數年
　之閒州郡得以少息勞費不知今日有何急切而忽
　取此已棄之繆䇿而復行也往在南康日見隆興所
　發之人全船遁去并與部轄掌事者皆不復還移文
　鄰郡捜捕甚急此等之人設使到得軍中亦豈復堪
　倚仗也竊謂此二事者在帥司亦合申請更以書暁
　諸公必不得已且罷寄招而稍遞増禁軍本等及大
　等第斗力必使及格方許收刺仍扵逐年奏帳本名
　之下各注斗力不測㸃名抽喚令赴帥司桉拍則猶
　庶㡬其或可用也此閒子弟投募者衆因限以必及
　次髙强斗力乃收而来者亦不少此亦已試之驗也
　(與趙帥○以/上文集三條)
　　論刑
天下事最大而不可輕者無過扵兵刑臨陳時是胡亂
　錯殺了㡬人所以老子云夫佳兵者不祥之器聖人
　不得已而用之獄訟面前分暁事易看其情偽難通
　或旁無佐證各執兩説繫人性命處須喫緊思量猶
　恐有誤也
今人説輕刑者只見所犯之人為可憫而不知被傷之
　人尤可念也如劫盜殺人者人多為之求生殊不念
　死者之為無辜是知為盜賊計而不為良民地也若
　如酒稅偽㑹子及饑荒竊盜之類猶可以情原其輕
　重大小而處之
今之法家惑扵罪福報應之説多喜出人罪以求福報
　夫使無罪者不得直而有罪者得倖免是乃所以為
　惡爾何福報之有書曰欽哉欽哉惟刑之恤哉所謂
　欽恤者欲其詳審曲直令有罪者不得免而無罪者
　不得濫刑也今之法官惑扵欽恤之説以為當寛人
　之罪而出其死故凡罪之當殺者必多為可出之途
　以俟奏裁則率多減等當斬者配當配者徒當徒者
　杖當杖者笞是乃賣弄條貫舞法而受賕者耳何欽
　恤之有罪之疑者從輕功之疑者從重所謂疑者非
　法令之所能決則罪從輕而功從重惟此一條為然耳
　非謂凡罪皆可以從輕而凡功皆可以從重也今之
　律令亦有此條謂法所不能決者則俟奏裁今乃明
　知其罪之當死亦莫不為可生之塗以上之惟夀皇
　不然其情理重者皆殺之(以上語/類三條)
昔者帝舜以百姓不親五品不遜而使契為司徒之官
　敎以人倫又慮其敎之或不從也則命臯陶作士明
　刑以弼五敎而期扵無刑焉故聖人之治為之教以
　明之為之刑以弼之雖其所施或先或後或緩或急
　而其丁寜深切之意未嘗不在乎此也乃若三代王
　者之制則亦有之曰凡聽五刑之訟必原父子之親
　立君臣之義以權之盖必如此然後輕重之序可得
　而論淺深之量可得而測而所以悉其聰明致其忠
　愛者亦始得其所施而不悖此先王之義刑義殺所
　以雖或傷民之肌膚殘民之軀命然刑一人而天下
　之人聳然不敢肆意扵為惡則是乃所以正直輔翼
　而若其有常之性也後世之論刑者不知出此其䧟
　扵申商之刻薄者既無足論矣至扵鄙儒姑息之論
　異端報應之説俗吏便文自營之計則又一以輕刑
　為事然刑愈輕而愈不足以厚民之俗往往反以長
　其悖逆作亂之心而使獄訟之愈繁則不講乎先王
　之法之過也(戊申延和/奏劄一)
臣聞獄者民命之所係而君子之所盡心也今天下之
　獄死刑當決者皆自縣而逹之州自州而逹之使者
　其有疑者又自州而上之朝廷自朝廷而下之棘寺
　棘寺讞議而後致辟焉其維持防閑可謂周且審矣
　然而憲臺之所詳覆棘寺之所讞議者不過受成扵
　州縣之具獄使其文案粗備情節稍圓則雖顛倒是
　非出入生死盖不得而察也是故欲清庶獄之源者
　莫若遴選州縣治獄之官盖昏繆疾病之人茍且㣲
　禄惟知自營其扵獄事䝉成吏手漫不加省而胥史
　之入官者又或狃扵故習與吏為徒販鬻走弄無所
　不至故州郡小大之獄往往多失其平怨讟咨嗟感
　傷和氣上為聖政之累莫此為甚(延和奏/劄二)
聞之易曰君子明謹用刑而不留獄此聖人觀象立教
　萬世不易之法也今州縣之獄勘結圓備情法相當
　者並皆即随時決遣惟其刑名疑慮情理可閔者法
　當具案聞奏下之刑寺審閱輕重取自聖裁而州縣
　不敢以意決也此深得古人明謹用刑之意矣然奏
　案一上動渉年嵗且如本軍昨扵淳熙四年十一月
　内申樞宻院乞奏劫賊倪敏忠罪案其罪狀明白初
　無可疑而凡經二年有半至今年三月内方準勅斷
　行下其他似此亦且非一竊計他州繁劇去處此類
　尤多若使皆是行劫殺人之賊偶有疑慮使之久幽
　囹圄亦何足恤其聞盖有法重情輕之人本為有足
　憫憐冀得䝉被恩貸而反淹延禁繫不得早遂觧釋
　則恐非聖人所謂不留獄之意也臣愚欲望聖慈特
　詔大臣一員専督理官嚴立程限令將諸州奏案依
　先後資次排日結絶其合貸命從輕之人須當日便
　與行下其情理深重不該減降者即更寛與一限責
　令審覈然後行下庶㡬輕者早得決遣釋放重者不
　至倉卒枉濫是亦𨗳和弭災之一術惟聖明留意(奏/推)
　(廣御筆指揮二事狀/○以上文集三條)
　　諫諍　禎異
程正思言當今守令取民之弊渠能言其弊畢竟無䇿
　就使臺官果用其言而陳扵上前雖戒敕州縣不過
　虚文而已先生云今天下事只礙箇失人情便都做
　不得盖事理只有一箇是非今朝廷之上不敢辨别
　是非如宰相固不欲逆上意上亦不欲忤宰相意今
　聚天下之不敢言是非者在朝廷又擇其不敢言之
　甚者為臺諌習以成風如何做得事(以下論/諌諍)
今日言事官欲論一事一人皆先探上意如何方進文
　字
先生閱報狀見臺中有論列章疏歎曰射人須射馬擒
　賊須擒王如何却倒了(以上語/類三條)
近年一種議論専務宛轉回互欲以潛回主意隂轉事
　機此在古人固有以此而濟事者然皆居亂世事昏
　主不得已而然者竊謂今日主相樂聞忠言非不切
　至特蔽扵隂邪不能決然信用而或者乃欲以彼術
　施之計慮益巧誠意益衰以上聰明亦豈不悟其為
　此此所以屢進而卒不效也不審髙明以為何如(荅/吕)
　(伯/恭)
今日之事第一且是勸得人主收拾身心保惜精神常
　以天下事為念然後可以講磨治道漸次更張如其
　不然便欲破去因循茍且之弊而奮然有為決無此
　理既無此理則莫若且静以俟之時進陳善閉邪之
　説以冀其一悟此外庶事則唯其甚害扵君心政體
　而立致患害者不得不因事捄正若其他閒慢非安
　危存亡所繫者皆可置而不論然又在反之扵身以
　其所欲陳扵上者先責扵我使我之身心安静精神
　専一然後博延天下之賢人智士日夕相與切磋琢
　磨使扵天下之事皆有以洞見其是非得失之正而
　深得其所以區處更革之宜又有以識其先後緩急
　之序皆無豪髪之弊然後并心一力潛伺黙聴俟其
　閒隙有可為者然後徐起而圖之乃庶乎其有益耳
　(與趙/尚書)
奏對得以伸吐所學甚慰士友之望正學以言而不失
　淺深緩急之宜在賢者必已講之熟矣黄子又説頗
　欲多所論白此恐徒取草野倨侮之譏而匆匆晷刻
　之閒勢必不容詳細反復則是無故徧觸衆事之機
　紛冗錯雜而終無感寤之理不若略舉大體切扵上
　心者専指而極言之幸而開納固為莫大之幸萬一
　未即聴從亦足以為之兆異日猶可尋繹其端緒而
　終其説也他則非閒人逺書可以一二指陳者在明
　者熟慮而徐應之毋為匆匆以致後日之悔也(荅劉/子澄)
臣竊惟皇帝陛下臨御以来夙興夜寐畏天恤民誠敬
　寛仁格扵上下宜其天心克享民物阜安而二十年
　之閒水旱盜賊略無寜嵗邇者垂象差忒識者寒心
　饑饉連年民多流殍陛下側席興歎進賢退姦分命
　朝臣振廪出粟凡所以奉承天意慰悦人心者無所
　不至又宜若可以少回災沴召致和平矣而閒者冬
　氣太温雷電震激嗣嵗之計尚有可憂臣誠愚昧有
　不識其所以然者嘗竊推迹前事以深求之意者徳
　之崇者有未至扵天與業之廣者有未及扵地與政
　之大者有未舉而其小者無所繫與刑之逺者或不
　當而其近者或幸免與君子或有未用而小人或有
　未去與大臣或失其職而賤者或竊其柄與直諒之
　言罕聞而諂諛者衆與徳義之風未著而汚賤者騁
　與貨賂或上流而恩澤不下究與責人或已詳而反
　躬有未至與夫必有是數者然後足以召災而致異
　伏願陛下聴斷之餘虚心静慮試以前數條者反之
　扵身驗之扵事而深自省焉則淵然之中無㣲不照
　而凡此得失之端孰有孰無孰存孰改皆無所遁其
　情矣若猶以為未也則願濬發徳音布告中外反躬
　引咎以圖自新内自臣工外及甿庶有能開悟聖心
　指陳闕政者無閒疎賤使咸得以自通然後差擇近
　臣之通明正直者一二人使各引其所知有識敢言
　之士三數人寓直殿門凡四方之言有来上者悉令
　　省閱舉其盡忠不隐者日以聞扵聰聴則夫天人之
　　際譴告所由將有粲然畢陳扵前者然後兼總條貫
　　稱制臨決畫為科品以次施行使一日之閒雲消霧
　　散堯天舜日廓然清明則上帝鬼神收還威怒羣黎
　　百姓無不䝉休矣(論禎異○辛丑延和奏/劄一○以上文集四條)
　
　
　
　
　
　
　
　
　
　
御纂朱子全書卷六十四
　欽定四庫全書
御纂朱子全書卷六十五
　　　論文　論詩　字學　科舉之學(論醫學附/)
　有治世之文有衰世之文有亂世之文六經治世之文
　　也如國語委靡繁絮真衰世之文耳是時語言議論
　　如此宜乎周之不能振起也至扵亂世之文則戰國
　　是也然有英偉氣非衰世國語之文之比也楚漢間
　　文字真是竒偉豈易及也(以下/論文)
　古人文章大率只是平説而意自長後人文章務意多
　　而酸澀如離騷初無竒字只恁説將去自是好後来
　　如魯直恁地著力做却自是不好
　古賦惟熟看屈宋韓柳所作乃有進歩處入本朝来騷
　　學殆絶秦黄晁張之徒不足學也
　司馬遷文雄健意思不帖帖有戰國文氣象賈誼文亦
　　然老蘇文亦雄健似此皆有不帖帖意仲舒文實劉
　　向文又較實亦好無些虚氣象比之仲舒仲舒較滋
　潤發揮大抵武帝以前文雄健武帝以後更實到杜
　欽谷永書又太弱無歸宿了匡衡書多有好處漢明
　經中皆不似此
先生方脩韓文考異而學者至因曰韓退之議論正規
　模闊大然不如柳子厚較精宻如辨鶡冠子及説列
　子在荘子前及非國語之類辨得皆是黄逹才言柳
　文較古曰柳文是較古但却易學學便似他不似韓
　文規模闊
退之要説道理又要則劇有平易處極平易有險竒處
　極險竒且教他在潮州時好止住得一年柳子厚却
　得永州力也
柳學人處便絶似平淮西雅之類甚似詩詩學陶者便
　似陶韓亦不必如此自有好處如平淮西碑好
陳仲蔚問韓文禘議説懿獻二廟之事當否曰説得好
　其中所謂興聖廟者乃是凉武昭王之廟乃唐之始
　祖然唐又封臯陶為帝又尊老子為祖更無理㑹又
　問韓柳二家文體孰正曰柳文亦自髙古但不甚醇
　正又問子厚論封建是否曰子厚説封建非聖人意
　也勢也亦是但説到後面有偏處後人辨之者亦失
　之太過如廖氏所論封建排子厚太過且封建自古
　便有聖人但因自然之理勢而封之乃見聖人之公
　心且如周封康叔之類亦是古有此制因其有功有
　徳有親當封而封之却不是聖人有不得已處若如
　子厚所説乃是聖人欲吞之而不可得乃無可奈何
　而為此不知所謂勢者乃自然之理勢非不得已之
　勢也
才卿問韓文李漢序頭一句甚好曰公道好某看来有
　病陳曰文者貫道之器且如六經是文其中所道皆
　是這道理如何有病曰不然這文皆是從道中流出
　豈有文反能貫道之理文是文道是道文只如喫飯
　時下飯耳若以文貫道却是把本為末以末為本可
　乎其後作文者皆是如此
柳子厚文有所模倣者極精如自觧諸書是倣司馬遷
　與任安書劉原父作文便有所倣
韓文髙歐陽文可學曽文一字挨一字謹嚴然太迫又
　云今人學文者何曽作得一篇枉費了許多氣力大
　意主乎學問以明理則自然𤼵為好文章詩亦然
國初文章皆嚴重老成嘗觀嘉祐以前誥詞等言語有
　甚拙者而其人才皆是當世有名之士盖其文雖拙
　而其辭謹重有欲工而不能之意所以風俗渾厚至
　歐公文字好底便十分好然猶有甚拙底未散得他
　和氣到東坡文字便已馳騁忒巧了及宣政閒則窮
　極華麗都散了和氣所以聖人取先進扵禮樂意思
　自是如此
劉子澄言本朝只有四篇文字好太極圖西銘易傳序
　春秋傳序
李泰伯文實得之經中雖淺然皆自大處起議論首卷
　潛書民言好如古潛夫論之類周禮論好如宰相掌
　人主飲食男女事某意如此今其論皆然文字氣象
　大段好甚使人愛之亦可見其時節方興如此好老
　蘇父子自史中戰國䇿得之故皆自小處起議論歐
　公喜之李不軟貼不為所喜范文正公好處歐不及
先生讀宋景文張廵贊曰其文自成一家景文亦服人
　嘗見其寫六一瀧岡阡表二句云求其生而不得則
　死者與我皆無恨也
因改謝表曰作文自有稳字古之能文者纔用便用著
　這様字如今不免去捜索脩改又言歐公為蔣頴叔
　輩所誣既得辨明謝表中自叙一段只是自胷中流
　出更無些窒礙此文章之妙也又曰歐公文亦多是
　脩改到妙處頃有人買得他醉翁亭記藁初説滁州
　四面有山凡數十字末後改定只曰環滁皆山也五
　字而已
因言文士之失曰今暁得義理底人少閒被物慾激搏
　猶自一强一弱一勝一負如文章之士下梢頭都靠
　不得且如歐陽公初閒做本論其説已自大段拙了
　然猶是一片好文章有頭尾他不過欲封建井田與
　冠婚喪祭蒐田燕饗之禮使民朝夕從事扵此少閒
　無工夫被佛氏引去自然可變其計可謂拙矣然猶
　是正當議論也到得晚年自做六一居士傳宜其所
　得如何却只説有書一千卷集古錄一千卷琴一張
　酒一壺碁一局與一老人為六更不成説話分明是
　自納敗闕如東坡一生讀盡天下書説無限道理到
　得晚年過海做昌化峻靈王廟碑引唐肅宗時一尼
　恍惚升天見上帝以寶玉十三枚賜之云中國有大
　災以此鎮之今此山如此意其必有寶(云云/)更不成
　議論似喪心人説話其他人無知如此説尚不妨你
　平日自視為如何説盡道理却説出這般話是可怪
　否觀扵海者難為水遊扵聖人之門者難為言分明
　是如此了便看他們這般文字不入
道者文之根本文者道之枝葉惟其根本乎道所以發
　之扵文皆道也三代聖賢文章皆從此心寫出文便
　是道今東坡之言曰吾所謂文必與道俱則是文自
　文而道自道待作文時旋去討箇道来入放裏面此
　是他大病處只是他毎常文字華妙包籠將去到此
　不覺漏逗説出他本根病痛所以然處縁他都是因
　作文却漸漸説上道理来不是先理㑹得道理了方
　作文所以大本都差歐公之文則稍近扵道不為空
　言如唐禮樂志云三代而上治出扵一三代而下治
　出扵二此等議論極好盖猶知得只是一本如東坡
　之説則是二本非一本矣
道夫問㸔老蘇文似勝坡公黄門之文又不及東坡曰
　黄門之文衰逺不及也只有黄樓賦一篇爾道夫因
　言歐陽公文平淡曰雖平淡其中却自美麗有好處
　有不可及處却不是闒茸無意思又曰歐文如賔主
　相見平心定氣説好話相似坡公文如説不辦後對
　人閙相似都無恁地安詳蜚卿問范太史文曰他只
　是據見定説將去也無甚做作如唐鑑雖是好文字
　然多照管不及評論總意不盡只是文字本體好然
　無精神所以有照管不到處無氣力到後面多脱了
　道夫因問黄門古史一書曰此書儘有好處道夫曰
　如他論西門豹投巫事以為他本循良之吏馬遷列
　之扵滑稽不當似此議論甚合人情曰然古史中多
　有好處如論莊子三四篇譏議夫子處以為決非莊
　子之書乃是後人截㫁莊子本文攙入此其考據甚
　精宻由今觀之莊子此數篇亦甚鄙俚
或問蘇子由之文比東坡稍近理否曰亦有甚道理但
　其説利害處東坡文字較明白子由文字不甚分暁
　要之學術只一般
歐公文字敷腴温潤曽南豐文字又更峻潔雖議論有
　淺近處然却平正好到得東坡便傷扵巧議論有不
　正當處後来到中原見歐公諸人了文字方稍平老
　蘇尤甚大抵已前文字都平正人亦不㑹大段巧説
　自三蘇文出學者始日趨扵巧如李㤗伯文尚平正
　明白然亦已自有些巧了廣問荆公之文如何曰他
　却似南豐文但比南豐文亦巧荆公曽作許氏世譜
　寫與歐公看歐公一日因曝書見了將看不記是誰
　作意中以為荆公作又曰介甫不觧做得恁地恐是
　曽子固所作廣又問後山文如何曰後山煞有好文
　字如黄樓銘館職䇿皆好又舉數句説人不怨暗君
　怨明君處以為説得好廣又問後山是宗南豐文否
　曰他自説曽見南豐扵襄漢閒後見一文字説南豐
　過荆襄後山攜所作以謁之南豐一見愛之因留款
　語適欲作一文字事多因託後山為之且授以意後
　山文思亦澀窮日之力方成僅數百言明日以呈南
　豐南豐云大畧也好只是冗字多不知可為畧刪動
　否後山因請改竄但見南豐就坐取筆抺數處毎抺
　處連一兩行便以授後山凡削去一二百字後山讀
　之則其意尤完因歎服遂以為法所以後山文字簡
　潔如此
南豐作宜黄筠州二學記好説得古人教學意出
南豐列女傳序説二南處好
兩次舉南豐集中范貫之奏議序末文之備盡曲折處
江西歐陽永叔王介甫曾子固文章如此好至黄魯直
　一向求巧反累正氣
劉原父才思極多湧將出来毎作文多法古絶相似有
　㡬件文字學禮記春秋説學公榖文勝貢父
論胡文定公文字字皆實但奏議毎件引春秋亦有無
　其事而遷就之者大抵朝廷文字且要論事情利害
　是非令分暁今人多先引故事如論青苗只是東坡
　兄弟説得有精神他人皆説從别處去
因説伯恭所批文曰文章流轉變化無窮豈可限以如
　此某因説陸教授謂伯恭有箇文字腔子才作文字
　時便將来入箇腔子做文字氣脈不長先生曰他便
　是眼髙見得破
貫穿百氏及經史乃所以辨驗是非明此義理豈特欲
　使文詞不陋而已義理既明又能力行不倦則其存
　諸中者必也光明四逹何施不可𤼵而為言以宣其
　心志當自發越不凡可愛可傳矣今執筆以習研鑚
　華采之文務悦人者外而已可恥也矣
一日説作文曰不必著意學如此文章但須明理理精
　後文字自典實伊川晚年文字如易傳直是盛得水
　住蘇子瞻雖氣豪善作文終不免疎漏處
蘇子由有一段論人做文章自有合用底字只是下不
　著又如鄭齊叔云做文字自有稳底字只是人思量
　不著横渠云𤼵明道理惟命字難要之做文字下字
　實是難不知聖人説出来底也只是這㡬字如何鋪
　排得恁地安稳
今人作文皆不足為文大抵専務節字更易新好生面
　辭語至説義理處又不肯分暁觀前輩歐蘇諸公作
　文何嘗如此聖人之言坦易明白因言以明道正欲
　使天下後世由此求之使聖人立言要教人難暁聖
　人之經定不作矣若其義理精奧處人所未曉自是
　其所見未到耳學者須翫味深思久之自可見何嘗
　如今人欲説又不敢分曉説不知是甚所見畢竟是
　自家所見不明所以不敢深言且鶻突説在裏
前輩文字有氣骨故其文壮浪歐公東坡亦皆扵經術
　本領上用功今人只是扵枝葉上粉澤爾如舞訝鼓
　然其閒男子婦人僧道雜色無所不有但都是假底
　舊見徐端立言石林嘗云今世安得文章只有箇減
　字換字法爾如言湖州必須去州字只稱湖此減字
　法也不然則稱霅上此換字法也
因論今人作文好用字子如讀漢書之類便去收拾三
　兩箇字洪邁又較過人亦但逐三兩行文字筆勢之
　類好者讀看因論南豐尚觧使一二字歐蘇全不使
　一箇難字而文章如此好
凡人做文字不可太長照管不到寜可説不盡歐蘇文
　皆説不曽盡東坡雖是宏闊瀾翻成大片滚將去他
　裏面自有法今人不見得他裏面藏得法但只管學
　他一滚做將去
因論今日舉業不佳曰今日要做好文者但讀史漢韓
　柳而不能便請斫取老僧頭去
前輩作文者古人有名文字皆摸擬作一篇故後有所
　作時左右逢原
因論詩曰嘗見傅安道説為文字之法有所謂筆力有
　所謂筆路筆力到二十嵗許便定了便後来長進也
　只就上面添得些子筆路則常拈弄時轉開拓不拈
　弄便荒廢此説本出扵李漢老看来作詩亦然
人到五十嵗不是理㑹文章時節前面事多日子少了
　若後生時毎日便偷一兩時閒做這般工夫若晚年
　如何有工夫及此或曰人之晚年知識却㑹長進曰
　也是後生時都定便長進也不㑹多然而能用心扵
　學問底便㑹長進若不學問只縱其客氣底亦如何
　會長進日見昏了有人後生氣盛時説盡萬千道理
　晚年只恁地闒靸底或引程先生曰人不學便老而
　衰曰只這一句説盡了
作文何必苦留意又不可太頽塌只畧教整齊足矣(以/上)
　(語類四/十條)
文字之設要以逹吾之意而已政使極其髙妙而扵理
　無得焉則亦何所益扵吾身而何所用扵斯世鄉来
　前輩盖其天資超異偶自能之未必専以是為務也
　故公家舍人公謂王荆公曰文字不必造語及摹擬
　前人孟韓文雖髙不必似之也況又聖賢道統正傳
　見扵經傳者初無一言之及此乎(答曽/景建)
辱示書及所為文三篇若以是質扵某者某少不喜辭
　長復嬾廢亡以副足下意然嘗聞之學之道非汲汲
　乎辭也必其心有以自得之則其見乎辭者非得已
　也是以古之立言者其辭粹然不期以異扵世俗而
　後之讀之者知其卓然非世俗之士也今足下之辭
　富矣其主意立説髙矣然類多採摭先儒數家之説
　以就之耳足下之所以自得者何如哉夫子所謂徳
　之棄者盖傷此也足下改之甚善示諭推所聞以講
　學閭里閒亦甚善記曰教然後知困知困則知所以
　自强矣(答林/巒)
某少時猶頗及見前軰而聞其餘論觀其立心處己則
　以剛介質直為賢當官立事則以强毅果㫁為貴至
　其為文則又務為明白磊落指切事情而無含胡臠
　卷睢盱側媚之態使讀之者不過一再即暁然知其
　為論某事出某䇿而彼此無疑也近年以来風俗一
　變上自朝廷搢紳下及閭巷韋布相與傳習一種議
　論制行立言専以醖藉襲蔵圓熟軟美為尚使與之
　居者窮年而莫測其中之所懐聴其言者終日而不
　知其意之所鄉回視四五十年之前風聲氣俗盖不
　啻寒暑晝夜之相反是孰使之然哉(跋余巖起集○/以上文集三條)
古詩湏看西晉以前如樂府諸作皆佳杜甫夔州以前
　詩佳夔州以後自出規模不可學蘇黄只是今人詩
　蘇才豪然一滚説盡無餘意黄費安排(以下/論詩)
選中劉琨詩髙東晉詩已不逮前人齊梁益浮薄鮑明
　逺才健其詩乃選之變體李太白専學之如腰鎌刈
　葵藿倚杖牧雞豚分明説出箇倔强不肯甘心之意
　如疾風衝塞起砂礫自飄揚馬尾縮如蝟角弓不可
　張分明説出邉塞之狀語又俊健
淵明詩平淡出扵自然後人學他平淡便相去逺矣某
　後生見人做得詩好鋭意要學遂將淵明詩平側用
　字一一依他做到一月後便觧自做不要他本子方
　得作詩之法
李太白詩不専是豪放亦有雍容和緩底如首篇大雅
　久不作多少和緩陶淵明詩人皆説是平淡據某看
　他自豪放但豪放得来不覺耳其露出本相者是詠
　荆軻一篇平淡底人如何説得這様言語出来
杜詩初年甚精細晚年横逆不可當只意到處便押一
　箇韻如自秦州入蜀諸詩分明如畫乃其少作也李
　太白詩非無法度乃從容扵法度之中盖聖扵詩者
　也古風兩卷多效陳子昻亦有全用其句處太白去
　子昻不逺其尊慕之如此然多為人所亂有一篇分
　為三篇者有三篇合為一篇者
李太白終始學選詩所以好杜子美詩好者亦多是效
　選詩漸放手夔州諸詩則不然也
杜子美晚年詩都不可曉吕居仁嘗言詩字字要響其
　晚年詩都啞了不知是如何以為好否
杜子美暗飛螢自照語只是巧韋蘇州云寒雨暗深更
　流螢度髙閣此景色可想但則是自在説了因言國
　史補稱韋為人髙潔鮮食寡欲所至之處掃地焚香
　閉閤而坐其詩無一字做作直是自在其氣象近道
　意常愛之問比陶如何曰陶却是有力但語健而意
　閒隐者多是帶氣負性之人為之陶欲有為而不能
　者也又好名韋則自在
韋蘇州詩髙扵王維孟浩然諸人以其無聲色臭味也
因舉石曼卿詩極有好處如仁者雖無敵王師固有征
　無私乃時雨不殺是天聲長篇某舊扵某人處見曼
　卿親書此詩大字氣象方嚴遒勁極可寶愛真所謂
　顔筋柳骨今人喜蘇子美字以曼卿字比之子美逺
　不及矣某嘗勸其人刻之不知今安在曼卿詩極雄
　豪而縝宻方嚴極好如籌筆驛詩意中流水逺愁外
　舊山青又樂意相闗禽對語生香不㫁樹交花之句
　極佳可惜不見其全集多扵小説詩話中畧見一二
　爾曼卿胷次極髙非諸公所及其為人豪放而詩詞
　乃方嚴縝宻此便是他好處可惜不曾得用
閉門覓句陳無已對客揮豪秦少游無已平時出行覺
　有詩思便急歸擁被卧而思之呻吟如病者或累日
　而後成真是閉門覓句如秦少游詩甚巧亦謂之對
　客揮豪者想他合下得句便巧張文潛詩只一筆寫
　去重意重字皆不問然好處亦是絶好
有人過昭陵題絶句云桑麻不擾嵗豐登邊將無功吏
　不能四十二年那忍説西風吹淚過昭陵後来人説
　是劉信叔詩也
本朝婦人能文只有李易安與魏夫人李有詩大畧云
　兩漢本繼紹新室如贅疣(云云/)所以嵇中散至死薄
　殷周中散非湯武得國引之以比王莽如此等語豈
　女子所能
古樂府只是詩中閒却添許多汎聲後来人怕失了那
　汎聲逐一聲添箇實字遂成長短句今曲子便是
作詩閒以數句適懐亦不妨但不用多作盖便是䧟溺
　爾當其不應事時平淡自攝豈不勝如思量詩句至
　如真味𤼵溢又却與尋常好吟者不同
近世諸公作詩費工夫要何用元祐時有無限事合理
　㑹諸公却盡日唱和而已今言詩不必作且道恐分
　了為學工夫然到極處當自知作詩果無益
今人所以事事做得不好者縁不識之故只如箇詩舉
　世之人盡命去奔做只是無一箇人做得成詩他是
　不識好底將做不好底不好底將做好底這箇只是
　心裏閙不虛静之故不虛不静故不明不明故不識
　若虛静而明便識好物事雖百工技藝做得精者也
　是他心虚理明所以做得来精心裏閙如何見得(以/上)
　(語類十/七條)
嘗閒考詩之原委因知古今之詩凡有三變盖自書傳
　所記虞夏以来下及魏晉自為一等自晉宋閒顔謝
　以後下及唐初自為一等自沈宋以後定著律詩下
　及今日又為一等然自唐初以前其為詩者固有髙
　下而法猶未變至律詩出而後詩之與法始皆大變
　以至今日益巧益宻而無復古人之風矣故嘗妄欲
　抄取經史諸書所載韻語下及文選漢魏古詞以盡
　乎郭景純陶淵明之所作自為一編而附扵三百篇
　楚辭之後以為詩之根本準則又扵其下二等之中
　擇其近扵古者各為一編以為之羽翼輿衞其不合
　者則悉去之不使其接扵吾之耳目而入扵吾之胷
　次要使方寸之中無一字世俗言語意思則其為詩
　不期扵髙逺而自髙逺矣(答鞏/仲至)
某聞詩者志之所之在心為志發言為詩然則詩者豈
　復有工拙哉亦視其志之所向者髙下何如耳是以
　古之君子徳足以求其志必出扵髙明純一之地其
　扵詩固不學而能之至扵格律之精粗用韻屬對比
　事遣辭之善否今以魏晉以前諸賢之作考之盖未
　有用意扵其閒者而況扵古詩之流乎近世作者乃
　始留情扵此故詩有工拙之論而葩藻之詞勝言志
　之功隐矣(答楊/宋卿)
月髙夜鳴筝聲從綺窻来随風更迢遞縈雲暫徘徊餘
　音若可玩繁弦互相催不見理筝人遥知心所懐寜
　悲舊寵棄豈念心期乖含情鬱不發寄曲宣餘哀一
　彈飛霜零再撫流光頽毎恨聴者希銀甲生浮埃幽
　幽孤鳯吟衆鳥聲難諧盛年嗟不偶況乃容華衰道
　同符片諾志異勞事媒棲棲牆東客亦抱淩雲才○
　此病翁先生少時所聞筝詩也規模意態全是學文
　選樂府諸篇不雜近世俗體故其氣韻髙古而音節
　華暢一時輩流少能及之逮其晚嵗筆力老健出入
　衆作自成一家而已稍變此體矣然余嘗以為天下
　萬事皆有一定之法學之者須循序而漸進如學詩
　則且當以此等為法庶㡬不失古人本分體製向後
　若能成就變化固未易量然變亦大是難事果然變
　而不失其正則縱横妙用何所不可不幸一失其正
　却似反不若守古本舊法以終其身之為稳也李杜
　韓柳初亦皆學選詩者然杜韓變多而柳李變少變
　不可學而不變可學故自其變者而學之不若自其
　不變者而學之乃魯男子學柳下恵之意也嗚呼學
　者其毋惑扵不煩繩削之説而輕為放肆以自欺也
　哉(跋病翁/先生詩)
諸詩亦佳但此等亦是枉費工夫不切自己底事若論
　為學治己治人有多少事至如天文地理禮樂制度
　軍旅刑法皆是著實有用之事業無非自己本分内
　事古人六藝之教所以游其心者正在扵此其與玩
　意扵空言以較工拙扵篇牘之閒者其損益相萬萬
　矣若但以詩言之則淵明所以為髙正在其超然自
　得不費安排處東坡乃欲篇篇句句依韻而和之雖
　其髙才合揍得著似不費力然已失其自然之趣矣
　況今又出其後正使能因難而見竒亦豈所以言詩
　也哉東坡亦自暁此觀其所作黄子思詩序論李杜
　處便自可見但為才氣所使又頗要驚俗眼所以不
　免為此俗下之計耳(答謝成之○以/上文集四條)
或問倉頡作字亦非細人曰此亦非自撰出自是理如
　此如心性等字未有時如何撰得只是有此理自流
　出(以下/字學)
大凡字只聲形二者而已如楊字木是形易是聲其餘
　多有只從聲者
凡字如楊桺字木是文易丣是字如江河字水是文工
　可是字字者滋也謂滋添者是也
因説叶韻先生曰此謂有文有字文是形字是聲文如
　從水從金從木從日從月之類字是皮可工奚之類
　故鄭漁仲云文眼學也字耳學也盖以形聲别也
説文亦有誤觧者亦有觧不行者音是徐鉉作許氏本
　無
玉篇偏旁多誤收者如者考老是也
筆力到則字皆好如胸中别樣即動容周旋中禮
鄒徳父楷書大字今人寫得如此亦是難得只是黄魯
　直書自謂人所莫及自今觀之亦是有好處但自家
　既是寫得如此好何不教他方正須要得恁欹斜則
　甚又他也非不知端楷為是但自要如此寫亦非不
　知做人誠實端慤為是俱自要恁地放縱道夫問何
　謂書窮八法曰只一㸃一畫皆有法度人言永字體
　具八法行夫問張于湖字何故人皆重之曰也是好
　但是不把持愛放縱本朝如蔡忠恵以前皆有典則
　及至米元章黄魯直諸人出来便不肯恁地要之這
　便是世態衰下其為人亦然(以上語/類八條)
打字今浙西呼如謫耿切之聲亦有用去聲處大抵方
　言多有自来亦有暗合古語者如浙人謂不為弗又
　或轉而為否(呼若/甫云)閩人有謂口為苦走為祖者皆合
　古韻此類尚多不能盡舉也(偶讀/謾記)
張敬夫嘗言平生所見王荆公書皆如大忙中寫不知
　公安得有如許忙事此雖戲言然實切中其病今觀
　此卷因省平日得見韓公書蹟雖與親戚卑幼亦皆
　端嚴謹重略與此同未嘗一筆作行草勢盖其胸中
　安静詳宻雍容和豫故無頃刻忙時亦無纖芥忙意
　與荆公之躁擾急迫正相反也書札細事而扵人之
　徳性其相闗有如此者某扵是竊有警焉因識其語
　扵左方(跋韓魏公與歐/陽文忠公帖)
歐陽公作字如其為文外若優㳺中實剛勁惟觀其深
　者得之(跋歐陽文/忠公帖)
東坡筆力雄健不能居人後故其臨帖物色牝牡不復
　可以形似校量而其英風逸韻髙視古人未知其孰
　為後先也成都講堂畫象一帖盖屢見之故是右軍
　得意之筆豈公亦適有㑹扵心與(跋東/坡帖)
米老書如天馬脱銜追風逐電雖不可範以馳驅之節
　要自不妨痛快朱君所蔵此卷尤為犇軼而所寫劉
　無言詩亦多竒語信可寶也(跋米元/章帖)
書學莫盛扵唐然人各以其所長自見而漢魏之楷法
　遂廢入本朝来名勝相傳亦不過以唐人為法至扵
　黄米而欹傾側媚狂怪怒張之勢極矣近嵗朱鴻臚
　喻工部者出乃能超然逺覽追迹元常扵千載之上
　斯已竒矣故嘗集其墨刻以為此卷而尤以樂毅書
　相鶴經為絶倫不知鑒賞之士以為如何也(跋朱喻/二公法)
　(帖○以上/文集六條)
士人先要分别科舉與讀書兩件孰輕孰重若讀書上
　有七分志科舉上有三分猶自可若科舉七分讀書
　三分將来必被他勝却況此志全是科舉所以到老
　全使不著盖不闗為己也聖人教人只是為己(以下/科舉)
　(之/學)
問科舉之業妨功曰程先生有言不恐妨功惟恐奪志
　若一月之閒著十日事舉業亦有二十日脩學若被
　他移了志則更無醫處矣
以科舉為為親而不為為己之學只是無志以舉業為
　妨實學不知曾妨飲食否只是無志也
南安黄謙父命之入郡學習舉業而徑来見先生先生
　曰既是父要公習舉業何不入郡學日則習舉業夜
　則看此書自不相妨如此則兩全硬要咈父之命如
　此則兩敗父子相夷矣何以學為讀書是讀甚底舉
　業亦有何相妨一旬便做五日脩舉業亦有五日得
　暇及此若説踐履涵養舉業儘無相妨只是精神昏
　了不得講究思索義理然也怎奈之何
嘗論科舉云非是科舉累人自是人累科舉若髙見逺
　識之士讀聖賢之書據吾所見而為文以應之得失
　利害置之度外雖日日應舉亦不累也居今之世使
　孔子復生也不免應舉然豈能累孔子耶自有天資
　不累扵物不須多用力以治之者某扵科舉自小便
　見得輕初亦非有所見而輕之也正如人天資有不
　好啖酒者見酒自惡非知酒之為害如何也又人有
　天資不好色者亦非是有見如何自是他天資上看
　見那物事無𦂳要若此者省得工夫去治此一項今
　或未能如此須用力勝治方可
告或人曰看今人心下自成兩樣如何却専向功名利
　禄底心去却全背了這箇心不向道理邉来公今赴
　科舉是㡬年公文字想不為不精以公之専一理㑹
　做時文宜若一舉便中髙科登顯仕都了到今又却
　不得亦可自見得失不可必如此若只管沒溺在裏
　面都出頭不得下梢只管衰塌若將這箇自在一邉
　須要去理㑹道理是要緊待去取功名却未必不得
語或人曰公且道不去讀書専去讀些時文下梢是要
　做甚麽人赴試屢試不得到老只恁地衰颯了沈浮
　鄉曲閒若因時文做得一箇官只是恁地鹵莽都不
　説著要為國為民興利除害盡心奉職心心念念只
　要做得向上去便逐人背後鑚刺求舉覓薦無所不
　至
不赴科舉也是匹似閒事如今人纔説不赴舉便把做
　掀天底大事某看来才著心去理㑹道理少閒扵那
　邉便自没緊要不知是如何看許多富貴榮逹都自
　輕了如郭子儀二十四考中書做許大功名也只是
　如此
譚兄問作時文曰略用體式而櫽括以至理(以上語/類九條)
大抵今之學者之病最是先學作文干禄使心不寜静
　不暇深究義理故扵古今之學義利之閒不復能察
　其界限分别之際而無以知其輕重取舍之所宜所
　以誦數雖博文詞雖工而祗以重為此心之害要須
　反此然後可以議為學之方耳向者盖亦屢嘗相為
　道此然覺賢者意中未甚明了終未免以文字言語
　為工夫聲名利禄為歸趣今以所述事狀觀之亦可
　驗其不誣矣若諸賢者果以愚言為不謬則願且以
　定省應接之餘功收拾思慮完養精神暫置其所已
　學者勿令洶湧鼓發狂閙却扵此處深察前所謂古
　今之學義利之閒粒剖銖分勿令交互則其輕重取
　舍之極自當判然扵胷中不待矯拂而趨操自分聖
　學之門庭始可以漸而推尋矣此是學者立心第一
　義此志先定然後脩己治人之方乃可决擇而脩持
　耳(荅宋/澤之)
科舉事業初無髙論賢者俯就盖有餘力既知有命之
　説則日用之閒内外本末不須作兩截看必先了此
　然後及彼也(荅宋/深之)
示諭以門户之故不免兩用其心扵道全未有得此今
　日士子之通患但窮逹有命非可力求若其有之當
　不待求而自至如其無之求亦奚益惟道義在我人
　皆有之而求無不得今乃以彼而易此其扵利害之
　算可謂舛矣願以此而反思之庶乎其有决也(荅龔/伯著)
科舉文字固不可廢然近年翻弄得鬼怪百出都無誠
　實正當意思一味穿穴旁支曲徑以為新竒最是永
　嘉浮偽纖巧不美尤甚而後生輩多宗師之此是今
　日莫大之弊向来知舉輩盖知惡之而不能識其病
　之所在顧反抉摘一字一句以為瑕疵使人嗤笑今
　欲革之莫若取三十年前渾厚純正明白俊偉之文
　誦以為法此亦正人心作士氣之一事也(荅陳/膚仲)
夫古之人教民以徳行道藝而興其賢者能者其法備
　而意深矣今之為法不然其教之之詳取之之審反
　復澄汰至扵再三而其具不越乎無用之空言而已
　深求其意雖或亦將有頼扵其用然彼知但為無用
　之空言而便足以要吾之爵禄則又何暇復思吾之
　所以取彼者其意為如何哉二君子盖嘗有所受學
　而得其所貴扵己者矣盍亦推明其説以告夫鄉之
　後進使之因是感𤼵以求古人之所以教者而盡心
　乎誠盡其心而有得乎此然後知今日教人之法雖
　不由此而吾之扵此自當有不能己者今日取士之
　意雖或不皆出此而吾之所以副其意者自當無日
　而不在乎此也是則不惟無愧扵今人而亦且無愧
　乎古不惟無愧扵一官而視彼文字聲名之盛者猶
　將有所不屑況乎不義而富且貴者其又何足道哉
　(建昌軍進/士題名記)
某雖少服父兄師友之訓不敢自棄而頑鈍踈拙學不
　加進毎懐愧惕恐卒負其初心方將求鍼砭鐫磨扵
　四方師友冀獲開𤼵以免罪戾此来得從郡侯秘書
　至白鹿書堂羣賢畢集瞻覩盛觀竊自慶幸秘書先
　生教授先生不察其愚令登講席以吐所聞顧惟庸
　虚何敢當此辭避再三不得所請取論語中一章陳
　平日之所感以應嘉命亦幸有以教之子曰君子喻
　扵義小人喻扵利此章以義利判君子小人辭旨暁
　白然讀之者茍不切己觀省亦恐未能有益也某平
　日讀此不無所感竊謂學者扵此當辨其志人之所
　喻由其所習所習由其所志志乎義則所習者必在
　扵義所習在義斯喻扵義矣志乎利則所習者必在
　扵利所習在利斯喻扵利矣故學者之志不可不辨
　也科舉取士久矣名儒鉅公皆由此出今為士者固
　不能免此然場屋之得失顧其技與有司好惡如何
　耳非所以為君子小人之辨也而今世以此相尚使
　汨沒扵此而不能自拔則終日從事者雖曰聖賢之
　書而要其志之所鄉則有與聖賢背而馳者矣推而
　上之則又惟官資崇卑禄廩厚薄是計豈能悉心力
　扵國事民隐以無負扵任使之者哉從事其閒更歴
　之多講習之熟安得不有所喻顧恐不在扵義耳誠
　能深思是身不可使之為小人之歸其扵利欲之習
　怛焉為之痛心疾首専志乎義而日勉焉博學審問
　謹思明辨而篤行之由是而進扵場屋其文必皆道
　其平日之學胷中之藴而不詭扵聖人由是而仕必
　皆共其職勤其事心乎國心乎民而不為身計其得
　不謂之君子乎秘書先生起廢以新斯堂其意篤矣
　凡至斯堂者必不殊志願與諸君勉之以毋負其志
　○淳熙辛丑春二月陸兄子静来自金谿其徒朱克
　家陸麟之周清叟熊鑑路謙亨胥訓實從十日丁亥
　某率寮友諸生與俱至扵白鹿書堂請得一言以警
　學者子静既不鄙而恵許之至其所以發明敷暢則
　又懇到明白而皆有以切中學者隐㣲深痼之病盖
　聴者莫不竦然動心焉某猶懼其久而或忘之也復
　請子静筆之扵簡而受蔵之凡我同志扵此反身而
　深察之則庶乎其可不迷扵入徳之方矣(跋金谿陸/主簿白鹿)
　(洞書堂/講義後)
古人之扵脈其察之固非一道然今世通行唯寸闗尺
　之法為最要且其説具扵難經之首篇則亦非下俚
　俗説也故郭公此書備載其語而并取丁徳用宻排
　三指之法以釋之夫難經則至矣至扵徳用之法則
　予竊意診者之指有肥瘠病者之臂有長短以是相
　求或未得為定論也盖嘗細考經之所以分寸尺者
　皆自闗而前郤以距乎魚際尺澤是則所謂闗者必
　有一定之處亦若魚際尺澤之可以外見而先識也
　然今諸書皆無的然之論唯千金以為寸口之處其
　骨自髙而闗尺皆由是而却取焉則其言之先後位
　之進退若與經文不合獨俗閒所傳脈訣五七言韻
　語者詞最鄙淺非叔和本書明甚乃能直指髙骨為
　闗而分其前後以為寸尺隂陽之位似得難經本指
　然世之髙醫以其贗也遂委棄而羞言之予非精扵
　道者不能有以正也姑附見其説扵此(以下論醫學/○跋郭長陽)
　(醫/書)
予嘗病世之為論者皆以為天下之事宜扵今者不必
　　根扵古諧扵俗者不必本扵經及觀夏君之醫而又
　　有以知其决不然也盖夏君之醫處方用藥竒怪絶
　　出有若不近人情者而其卒多驗及問其所以然者
　　則皆據經考古而未嘗無所自也予扵是竊有感焉
　　因書遺之以信其術扵當世又以風吾黨之不師古
　　而自用者云(送夏醫序○以/上文集八條)
　
　
　
　
　
　
　
　
　
御纂朱子全書卷六十五
　欽定四庫全書
御纂朱子全書卷六十六
　　　賦
　　　　白鹿洞賦
　　　　　白鹿洞賦者洞主晦翁之所作也翁既復作
　　　　　書院洞中又賦其事以示學者其詞曰
　承后皇之嘉恵宅廬阜之南疆閔原田之告病惕農扈
　之非良粤冬孟之既望夙余駕乎山之塘徑北原以東
　騖陟李氏之崇岡(地名李/家山)揆厥號之所繇得頽址於榛
　荒曰昔山人之隠處至今永久而流芳(陳舜俞廬山記/云唐李渤字濬)
　(之與兄渉偕隠白鹿洞後為江州刺史乃即/洞創臺榭環以流水雜植花木為一時之勝)自昇元之
　有土始變塾而為庠儼衣冠與弦誦紛濟濟而洋洋(廬/山)
　(記又云南唐昇元中因洞建學館置田以給諸生學者/大集乃以國子監九經李善道為洞主掌其教授江南)
　(野史亦云當時/謂之白鹿國庠)在叔季而且然矧休明之景運皇穆穆
　以當天一軌文而来混念敦篤於化原乃搜剔乎遺遯
　朌黄卷以置郵廣青衿之疑問樂菁莪之長育㧞雋髦
而登進(謹按國朝㑹要太平興國二年知江州周述乞/以九經賜白鹿洞詔從其請仍驛送之六年以)
(洞主明起為蔡州褒信/主簿旌儒學榮鄉校也)迨繼照於咸平又増修而罔倦
(廬山記又云咸平五年勑/重脩又塑宣聖十哲之象)旋錫冕以華其歸琛亦肯堂
而詒孫(郭祥正書院記云祥符初直史舘孫冕以疾辭/於朝願得白鹿洞以歸老詔從之冕未及歸而)
(卒皇祐五年其子比部郎中琛即學之故址為屋榜/曰書堂俾子弟居而學焉四方之士来者亦給其食)悵
茂草於熙寜尚兹今其奚論(廬山記熙寜中作/已云鞠為茂草矣)夫既啓
余以堂壇友又訂余以冊書(尋訪之初得樵者指告其/處客楊方子直遂賛興作)
(之謀既而劉清之子/澄亦裒集故實来寄)謂此前脩之逸迹復闗我聖之宏
橅亦既震於余衷乃謀度而咨諏尹悉心以綱紀吏竭
蹷而奔趨士釋經而敦事工殫巧而獻圖曽日月之㡬
何屹厦屋之渠渠(事具呂祖謙伯/恭所作書院記)山葱瓏而遶舍水汨
㶁而循除諒昔人之樂此羌異世而同符偉章甫之峩
峩抱遺經而来集豈顓眺聼之為娛實覬宮牆之可入
愧余脩之不敏何子望之能給矧道體之無窮又豈一
言而可緝請姑誦其昔聞庶有開於時習曰明誠其兩
進抑敬義其偕立允莘摯之所懐謹巷顔之攸執彼青
紫之勢榮亦何心乎俛拾亂曰澗水觸石鏘鳴璆兮山
木苯䔿枝相樛兮彼藏以脩息且游兮徳隆業茂聖澤
流兮往者弗及余心憂兮来者有繼我將焉求矣
　　　感春賦
觸世塗之幽險兮攬余轡其安之慨埋輪而縶馬兮指
故山以為期仰皇鍳之昭明兮眷余衷其猶未替抑重
㢲於既申兮徇耕野之初志自余之既還歸兮畢藏英
而𤼵春潛林廬以静處兮闃蓬户其無人披塵編以三
復兮悟往哲之明訓嗒掩卷以㤀言兮納遐情於方寸
朝吾屣履而歌商兮夕又賡之以清琴夫何千載之遙
遙兮乃獨有㑹於余心忽嚶鳴其悦豫兮仰庭柯之葱
蒨悼芳月之既徂兮思美人而不見彼美人之脩嫭兮
超獨處乎明光結丹霞以為綬兮佩明月而為璫悵佳
辰之不可再兮懐徳音之不可忘樂吾之樂兮誠不可
以終極憂子之憂兮孰知吾心之永傷
　　詞
　　　虞帝廟迎送神樂歌詞
　　　　桂林郡虞帝廟迎送神樂歌者新安朱某之
　　　　所作也某既為太守張侯栻紀其新宫之績
　　　　又作此歌以遺桂人使聲於廟庭侑牲璧焉
　　　　其詞曰
皇胡為兮山之幽翳長薄兮仰清流渺冀州兮何有眷
兹土兮淹留皇之仁兮如在子我民兮不窮以愛沛皇
澤兮横流暢威靈兮無外潔尊兮肥俎九歌兮招舞嗟
莫報兮皇之祜皇欲下兮儼相羊烈風雷兮暮雨
　　右迎神三章二章四句一章五句
虞之陽兮灕之滸皇降集兮巫屢舞桂酒湛兮瑤觴皇
之歸兮何許龍駕兮天門羽旄兮繽紛俯故宮兮一嘅
越宇宙兮無鄰無鄰兮奈何七政恊兮羣生嘉信𤣥功
兮不宰猶彷彿兮山阿
　　右送神三章章四句
　　琴操
　　　招隐操
　　　　淮南小山作招隐極道山中窮苦之状以風
　　　　切遁世之士使無遐心其旨深矣其後左太
　　　　沖陸士衡相繼有作雖極清麗顧乃自為隐
　　　　遁之辭遂與本題不合故王康琚作詩以反
　　　　之雖正左陸之誤而所述乃老氏之言又非
　　　　小山本意也十月十六夜許進之挟琴過余
　　　　書堂夜久月明風露凄冷揮絃度曲聲甚悲
　　　　壮既乃更為招隐之操而曰穀城老人嘗欲
　　　　為予依永作辭而未就也予感其言因為推
　　　　本小山遺意戲作一闋又為一闋以反之口
　　　　授進之併請榖城老人及諸名勝相與共賦
　　　　之以備山中異時故事云
南山之幽樣樹之稠枝相樛髙拂千崖素秋下臨深谷
之寒流王孫何處攀援久淹留　聞説山中虎豹晝嘷
聞説山中熊羆夜咆叢薄深林鹿呦呦獮猴與君居山
鬼伴君遊君獨胡為自聊嵗云暮兮將焉求思君不見
我心徒離憂
　　右招隐
南山之中桂樹秋風雲溟濛下有寒棲老翁木食澗飲
迷春冬此間此樂優游渺何窮　我愛陽林春葩晝紅
我愛隂崖寒泉夜淙竹栢含煙悄青葱徐行𤼵清商安
坐撫枯桐不問簞瓢屢空但抱明月甘長終人間雖樂
此心與誰同
　　右反招隐
　　古詩
　　　逺遊篇
舉坐且停酒聼我歌逺遊逺遊何所至咫尺視九州九
州何茫茫環海以為畺上有孤鳯翔下有神駒驤孰能
不憚逺為我遊其方為子奉尊酒擊鋏歌慨慷送子臨
大路寒日為無光悲風来逺壑執手空徊徨問子何所
之行矣戒闗梁世路百險艱出門始憂傷東征憂暘谷
西遊畏羊腸南轅犯癘毒北駕風裂裳願子馳堅車躐
險摧其剛峩峩既不支瑣瑣誰能當朝登南極道暮宿
臨太行睥睨即萬里超忽淩八荒無為蹩躠者終日守
空堂
　　　友人黄子衡欲之上庠以詩留行
若士有竒操久厭山林卑奮衣千里道已與親友辭子
行何悠悠世路方如兹歸来亦何日車馬光陸離幽蘭
生前林擢置白玉墀不以芳意逺結根終不移願子崇
明徳潛躍貴因時悲風静夜聼喬木嵗寒姿何以廽軒
駕千載相與期
　　　古意
兔絲附樸􁂶佳木生髙岡弱蔓失所依佳木徒蒼蒼兩
美不同根髙下永相望相望無窮期相思諒徒為同車
在夢想忽覺淚沾衣不恨嵗月遒但惜芳華姿嚴霜萎
百草坐恐及兹時盛年無再至已矣不復疑
　　　送劉旬甫之池陽省覲六十四丈遂如行在所
　　　上計
雨雪成嵗暮之子逺徂征酌酒起相送慨我别離情池
陽實大藩佐車屈時英子行一請覲上計趨吳京良玉
懐貞操芳蘭含逺馨臨岐一珍重即此萬里程
　　　晨起對雨
晨起候前障白煙眇林端雨意方未已后土何時乾倚
竹聼蕭瑟俯澗聞驚湍景物豈不佳所嗟嵗已闌守道
無物役安時且盤桓翳然陶兹理貧悴非所歎
　　　過黄塘嶺
屈曲危塍轉沈隂山氣昏蟬聲髙樹暗石瀨淺流喧已
過黄塘嶺欲覔桃花源無為此留滯驅馬踰山樊
　　　宿白芒畬
早𤼵招賢里夜宿白芒畬川暝前山雨風驚澗樹花途
陸綿異縣矄黒泊田家逢人聊問路猶恨去程賒
　　　對雨
虛堂一遊矚驟雨滿空至的皪散方塘冥濛結雲氣勢
逐風威亂望窮山景翳煙靄集林端蒼茫欲無際涼氣
襲輕裾炎氛起秋思對此景凄凄還増沖澹意
　　　齋居聞磬
幽林滴露稀華月流空爽獨士守寒棲髙齋絶羣想此
時鄰磬𤼵聲合前山響起對玉書文誰知道機長
　　　即事偶賦
白煙竟日起雨晦蒼山深老菊不復妍丹楓滿髙林抱
病寝齋房窓户結愁隂起望一舒情遐眺豁煩襟人生
亦已勞世路方﨑􁃓且詠招隐作無為名跡侵
　　　同安官舍夜作二首
官署夜方寂幽林生月初閒居秋意逺花香寒露濡故
國異時節欲歸懐簡書聊從西軒卧塵思一蕭踈
窓户納凉氣吏休散朱墨無事一翛然形神罷拘役暫
愒豈非閒無論心與跡
　　　述懐
夙尚本林壑灌園無寸資始懐經濟策復愧軒裳姿效
官刀筆閒朱墨手所持謂言殫蹇劣詎敢論居卑任小
才亦短抱念一無施幸䝉大夫賢加恵寛箠笞撫己實
己優於道豈所期終當反初服髙揖與世辭
　　　臨流石
偃蹇西澗濵枵然似枯木下有幽泉鳴上有蒼苔緑来
往定何人山空此遺躅
　　　懸崖水
秋天林薄踈翠壁呈清曉迢遞瀉寒泉下有深潭悄時
飄桂葉来尋源路殊杳
　　　穿林徑
屈曲上雲端似向崖隂斷行聞山鳥鳴下與泉聲亂去
去不知疲幽林自成玩
　　　十月朔旦懐先隴作
十月氣候變獨懐霜露悽僧廬寄楸檟饋奠失兹時竹
栢翳隂岡華林敞神扉汎掃託羣𨽻瞻䕶煩名緇封塋
諒久安千里一歔欷持身慕前烈銜訓倘在斯
　　　冬至隂雨
愆陽值嵗晏忽復層隂結一雨散霏微千林共騷屑端
居遺簿領逺意懐幽潔曠慮守微痾殊方感新節豈伊
田廬念邱壠心摧折還登東嶺岡瞻佇何由歇
　　　安溪道中泉石竒甚絶類建劒閒山水佳處也
驅車陟連岡振轡出林莽霧露曉方除日照川如掌行
行遵曲岸水石窮幽賞地偏寒篠多澗激淙流響祗役
未㤀倦心神暫蕭爽感兹懐故山何日税征鞅
　　　教思堂作示諸同志
吏局了無事横舍終日閒庭樹秋風至涼氣滿窓閒髙
閣富文史諸生時往還縱談忽㤀倦時觀非云慳詠歸
同與㸃坐㤀庶希顔塵累日以銷何必棲空山
　　　再得古木
青山一何深上下盡雲木中有千嵗姿偃蹇卧寒谷明
堂不徴材大匠肯囬目樵斧莫謾尋從渠媚幽獨
　　　示諸同志
夏木已云暗時禽變新聲林園草被徑端居有餘清端
居亦何為日夕掩柴荆静有絃誦樂而無塵慮并良朋
肯顧予尚有夙心傾深慚未聞道折衷非所寜眷焉撫
流光中夜歎以驚髙山徒仰止逺道何由征
　　　示四弟
十日一洗沐諸生各歸休虛齋息羣響兀坐心悠悠雨
久苔徑荒林深鳥啼幽階前樹萱草與子俱忘憂
　　　六月十五日詣水公菴雨作
雲起欲為雨中川分晦明纔驚横嶺斷已覺踈林鳴空
際旱塵滅虚堂涼思生頽簷滴瀝餘忽作流泉傾況此
髙人居地偏園景清芳馨雜悄蒨俯仰同鮮榮我来偶
兹適中懐澹無營歸路緑泱漭因之想巖耕
　　　秋蘭已悴以其根歸學古
秋至百草晦寂寞寒露滋蘭臯一以悴蕪穢不能治端
居念離索無以遺所思願言託孤根嵗晏以為期
　　　秋夕二首
西齋坐竟日曠然誰與儔感兹風露夕始知天宇秋庭
樹且扶踈時物詎淹留心空累云逺嵗月真悠悠
公門了無事吏散終日閒凉葉何蕭蕭悲吟庭樹間琴
書寫塵慮菽水怡親顔憶在中林日秋来長掩闗
　　　與諸人用東坡韻共賦梅花適得兀履書有懐
　　　其人因復賦此以寄意焉
羅浮山下黄茅村蘇仙仙去餘詩魂梅花自入三疊曲
至今不受蠻烟昏佳名一旦異凡木絶艷千古髙名園
却憐氷質不自暖雖有歩障難為温羞同桃李媚春色
敢與葵藿争朝暾歸来只有脩竹伴寂厯自掩踈籬門
亦知真意還有在未覺浩氣終難言一杯勸汝吾不淺
要汝共保山林罇
　　　頃以多言害道絶不作詩兩日讀大學誠意章
　　　有感至日之朝起書此以自箴葢不得已而有
　　　言云
神心洞𤣥鍳好悪審薫蕕云何反自誑閔黙還包羞今
辰仲冬節寤歎得隐憂心知一寸光昱彼重泉幽朋来
自兹始羣隂邈難留行迷亦已逺及此旋吾輈
　　　夀母生朝
秋風蕭爽天氣涼此日何日升斯堂堂中老人夀而康
紅顔緑鬢雙瞳方家貧児癡但深藏五年不出門庭荒
竈陘十日九不煬豈辦甘脆陳壺觴低頭包羞汗如漿
老人此心久已忘一笑謂汝庸何傷人間榮耀豈可常
惟有道義思無疆勉勵汝節彌堅剛某前再拜謝阿娘
自古作善天降祥但願年年似今日老萊母子俱徜徉
　　　次張彦輔韻
風霜嵗云徂塵事眯雙目故人書鼎来照眼一連玉把
玩不知疲日宴坐空腹卷藏什襲秘寒光夜穿櫝嗟予
骯髒姿十駕不能速邱壑聊自娛簞瓢亦云足君侯湖
海士逸氣謝追逐胡為不予鄙乃肯顧林谷髙軒緩前
期清夢遶雙竹起将杜陵句寫寄玉川屋我窮詩未工
最覺貂難續感君慇懃意吟苦屢更燭羣公繞藻思裂
牋動盈束歴險正摧輈争先俄擊轂低囬欲引避悵望
曷歸宿出吻竟無竒彊顔終自恧北風催嵗年兩鬢失
新緑樊生念學稼曹子悲食粟死灰寜復然寡過良所
欲耿耿自知明何勞詹尹卜
　　　次張彦輔賞梅韻
朔風萬里開雲屏清霜夜墜朝景晴南枝浩蕩正春色
凍蘂的皪含空明花邊偶對青銅鏡槁項不堪氷雪映
擁爐獨坐只悲吟振策出遊舒逺興暗香何處時一飄
行行復值最長條仰頭欲折渺誰贈滿意相思那得邀
極知異縣淹行李心賞未甘輕付卑石雄賦罷不相聞
秀野書来因舉似兩翁句法争新竒畫出踈影沈寒漪
幽探自出塵境外勝槩未許児曹知秪今嚼蘂攀條處
他日重来記前度風臺月觀悄無言玉笛氷灘索同賦
嗟予衰懶倦將迎過眼紛紛無復情尚喜疎英窺水白
更憐落片㸃苔青興来亂挿飛蓬首擬向君家醉君酒
酒酣耳熱莫狂歌布鼔雷門湏縮手
　　　秀野以喜無多屋宇幸不礙雲山為韻賦詩某
　　　伏讀佳作率爾攀和韻劇思慳無復律呂笑覧
　　　之餘賜以斤斧幸甚
髙人山水心結習自無始五畝江上園清隂遍桃李一
堂聊自娛三徑亦可喜試問避俗翁何如尊賢里(温公/獨樂)
(園在尊/賢里)
門前車馬客無非朝大夫問公獨何事中嵗遽此圖長
安二三公髪白形枮臞隐憂念名節亦有此樂無(隐憂/念名)
(節張大參/疏中語)
君侯嗜圖史挿架何其多徙居三十乘流汗㡬槖駝千
載誰晤語端居自絃歌至哉天下樂嵗月如子何
西山一何髙雲氣出寒麓中有無事人鳴泉遶茅屋宴
坐今㡬何無以媚幽獨興至偶成篇呼児為余讀
我居深山中茅舍破不補上見風攪林下有雲承宇聞
公落新宮户牖不可數懶惰心力衰念公亦良苦
夜吟招隐詩月落寒泉井自非千載人誰與共清景散
髪心朗寥凝神味淵永功名恐相期富貴非所幸
仙人空山居道意妙羣物度世君則然脩身吾豈不飛
行仰雲路跌坐探理窟獨夜扣星壇清齋具簪笏
青山背夕陽兹景公所愛虚堂日落時遷坐一觧帶嵐
分疑有處鳥度知無礙湏臾暮色来黙黙無與㑹
端居屏塵慮萬事付一尊客来語世故舉白當浮君超
搖謝衆甫噂沓從諸孫何以自怡悦窓中見秋雲
清溪何迢迢上有千仞山山中學仙侶白石為門闗丹
經苦吟哦至道窮躋攀豈知人閒世風塵縈九寰
　　　次季通韻贈范康侯
朝霜逼凋梅夕露忽圑菊百年風雨過宜笑不宜哭口
川失自防心兵㡬囬觸年来見老大甘此跨下辱永謝
五鼎烹聊寄一瓢足雖慙龍蟠泥肯羡鶯出谷適意超
混茫放情遺結束俯仰天壤間静勝惟我獨蒼蒼有心
栢落落無瑕玉年紀尚無聞頭顱豈湏卜
　　　齋居感興二十首
　　　　余讀陳子昻感遇詩愛其詞㫖幽邃音節豪
　　　　宕非當世詞人所及如丹砂空青金膏水碧
　　　　雖近乏世用而實物外難得自然之竒寳欲
　　　　效其體作十數篇顧以思致平凡筆力萎弱
　　　　竟不能就然亦恨其不精於理而自託僊佛
　　　　之閒以為髙也齋居無事偶書所見得二十
　　　　篇雖不能探索微渺追跡前言然皆切於日
　　　　用之實故言亦近而易知既以自警且以貽
　　　　諸同志云
昆侖大無外旁薄下深廣隂陽無停機寒暑互来往皇
犧古神聖妙契一俯仰不待窺馬圖人文已宣朗渾然
一理貫昭晰非象罔珍重無極翁為我重指掌
吾觀隂陽化升降八紘中前瞻既無始後際那有終至
理諒斯存萬世與今同誰言混沌死幻語驚盲聾
人心妙不測出入乘氣機凝氷亦焦火淵淪復天飛至
人秉元化動静體無違珠藏澤自媚玉韞山含暉神光
燭九垓𤣥思徹萬微塵編今寥落歎息將安歸
静觀靈臺妙萬化此從出云胡自蕪穢反受衆形役厚
味分朶頤妍姿坐傾國崩奔不自悟馳騖靡終畢君看
穆天子萬里窮轍迹不有祈招詩徐方御宸極
涇舟膠楚澤周綱已陵夷況復王風降故宫黍離離𤣥
聖作春秋哀傷實在兹祥麟一以踣反袂空漣洏漂淪
又百年僭侯荷爵珪王章久已䘮何復嗟歎為馬公述
孔業託始有餘悲拳拳信忠厚無乃迷先㡬
東京失其御刑臣弄天綱西園植姦穢五族沈忠良青
青千里草乘時起陸梁當塗轉凶悖炎精遂無光桓桓
左將軍仗鉞西南疆伏龍一奮躍鳯雛亦飛翔祀漢配
彼天出師驚四方天意竟莫囬王圖不偏昌晋史自帝
魏後賢盍更張世無魯連子千載徒悲傷
晋陽啓唐祚王明紹巢封垂統已如此繼體宜昏風麀
聚瀆天倫牝晨司禍凶乾綱一以墜天樞遂崇崇淫毒
穢宸極虐焰燔蒼穹向非狄張徒誰辦取日功云何歐
陽子秉筆迷至公唐經亂周紀凡例孰此容侃侃范太
史受説伊川翁春秋二三䇿萬古開羣䝉
朱光徧炎宇微隂眇重淵寒威閉九野陽徳昭窮泉文
明昧謹獨昏迷有開先㡬微諒難忽善端本綿綿掩身
事齋戒及此防未然閉闗息商旅絶彼柔道牽
微月堕西嶺爛然重星光明河斜未落斗柄低復昻感
此南北極樞軸遙相當太一有常居仰瞻獨煌煌中天
照四國三辰環侍旁人心要如此寂感無邊方
放勲始欽明南面亦恭己大哉精一傳萬世立人紀猗
歟歎日躋穆穆歌敬止戒獒光武烈待旦起周禮恭惟
千載心秋月照寒水魯叟何常師刪述存聖軌
吾聞包犧氏爰初闢乾坤乾行配天徳坤布恊地文仰
觀𤣥渾周一息萬里奔俯察方儀静隤然千古存悟彼
立象意契此入徳門勤行當不息敬守思彌敦
大易圖象隐詩書簡編訛禮樂矧交䘮春秋魚魯多瑤
琴空寳匣絃絶將如何興言理餘韻龍門有遺歌(程子/晚居)
(龍門/之南)
顔生躬四勿曽子日三省中庸首謹獨衣錦思尚絅偉
哉鄒孟氏雄辯極馳騁操存一言要為爾挈裘領丹青
著明法今古垂煥炳何事千載餘無人踐斯境
元亨播羣品利貞固靈根非誠諒無有五性實斯存世
人逞私見鑿智道彌昏豈若林居子幽探萬化原
飄颻學仙侶遺世在雲山盜啟元命秘竊當生死闗金
鼎蟠龍虎三年飬神丹刀圭一入口白日生羽翰我欲
往從之脱屣諒非難但恐逆天道偷生詎能安
西方論緑業卑卑喻羣愚流傳世代久梯接凌空虚顧
眄指心性名言超有無捷徑一以開靡然世争趨號空
不踐實躓彼榛棘途誰哉繼三聖為我焚其書
聖人司教化黌序育羣材因心有明訓善端得深培天
叙既昭陳人文亦褰開云何百代下學絶教飬乖羣居
競葩藻争先冠倫魁淳風反淪䘮擾擾胡為哉
童䝉貴飬正孫弟乃其方雞鳴咸盥櫛問訊謹暄涼奉
水勤播灑擁篲周室堂進趨極䖍恭退息常端荘劬書
劇嗜炙見惡逾探湯庸言戒粗誕時行必安詳聖途雖
云逺𤼵軔且勿忙十五志於學及時起髙翔
哀哉牛山木斤斧日相尋豈無萌蘖在牛羊復来侵恭
惟皇上帝降此仁義心物欲互攻奪孤根孰能任反躬
艮其背肅容正冠襟保飬方自此何年秀穹林
𤣥天幽且黙仲尼欲無言動植各生遂徳容自清温彼
哉夸毗子呫囁徒啾喧但逞言辭好豈知神鍳昏曰余
昧前訓坐此枝葉繁發憤永刋落竒功収一原
　　　卜居
卜居屏山下俯仰三十秋終然村墟近未惬心期幽近
聞西山西深谷開平疇茅茨十數家清川可行舟風俗
頗淳朴曠土非難求誓捐三徑資往遂一壑謀伐木南
山巔結廬北山頭耕田東溪岸濯足西溪流朋来即共
懽客去成孤遊静有山水樂而無身世憂著書俟来哲
補過希前修兹焉畢暮景何必營菟裘
　　　奉陪機仲宗正景仁太史期㑹武夷而文叔茂
　　　實二友適自昭武来集相與汎舟九曲周覧巖
　　　壑之勝而還機仲景仁唱酬迭作謂僕亦不可
　　　以無言也衰病懶廢那復有此勉出數語以塞
　　　嘉貺不足為外人道也
此山名自西京傳丹臺紫府天中天似聞雲鶴時降集
應笑磨螘空囬旋我来適此秋景晏青楓夜赤搖寒烟
九還七返不易得千巖萬壑渠能專同遊幸有二三子
天畀此叚非徒然梁郎季子山澤臞傅伯爰盎瀛洲仙
相逢相得要彊附却恨馬腹勞長鞭黄華未和白雪句
畫舸且共清泠川囬船罷酒三太息百嵗誰復来通泉
(景仁數日/屢誦此句)盈虛有數豈終極為君出此窮愁篇
　　　讀機仲景仁别後詩語因及詩傳綱目復用前
　　　韻
道有黙識無言傳向来誤矣空談天只今斷簡窺蠧蝕
似向追蠡看蟲旋始知古人有妙處未遽秦谷隨飛烟
終然世累苦妨奪下帷𤼵憤那容專一心正爾思鵠至
兩手欲救驚頭然書空且復罷咄咄屢舞豈暇陪仙仙
(兩年罷詩/止酒故云)功名況乃身外事我馬硉兀甘囬鞭觧頤果
值得水井(謂詩/傳)鍳古亦㑹朝宗川(謂綱/目)兩公知我不罪
我便可築室分林泉十年燈下一夜語閒日共賦舂容
篇
　　　自上封登祝融峯絶頂次敬夫韻
衡嶽千仞起祝融一峰髙羣山畏突兀犇走如曹逃我
来雪月中歴覧快所遭捫天滑青壁俯壑崩銀濤所恨
無十犗一掣了六鼇遄歸青蓮宫坐對白玉豪重閣一
徙倚霜風利如刀平生山水心真作貨食饕明朝更清
澈再往豈憚勞中宵撫世故劇如千蝟毛嬉遊亦何益
嵗月今滔滔起望東北雲茫然首空搔
　　　遊宻菴分韻賦詩得還字
我行得佳友勝日尋名山春山既妍秀清溪亦潺湲行
行造禪扉小憇腰脚頑窮探意未巳理策重躋攀入谷
翳䝉密俯澗隨泓灣誰將百尺綃掛此長林閒雄聲殷
地厚洪源瀉天慳偉哉竒特觀償此一日閒所恨境過
清悄愴暮當還顧歩三歎息人生何苦艱
　　　彦集圭父擇之同飲白雲精舍以醉酒飽徳為
　　　韻某分得飽字醉中走筆奉呈
奔趨名利場禍福急相絞夜窓一反側膚垢紛兩爪豈
知親朋集晩食聊一飽心期共悠悠文字各稍稍華燭
既屢更詩腸亦頻攪寒更儘渠深孤諷寜至夘
　　　奉和公濟兄留周賔之句(丙申九日/)
端居感時序駕言誰適從聊攜二三子杖屨此日同悠
哉素心人宴坐空巖中真成三秋别夢想情何窮行行
陟崇岡引脰希髙風忽然兩相值俯仰迷西東鱣堂偶
休閒鷄黍聊從容不辭腰脚勞共上西南峰佩萸笑長
房把菊追陶公遐觀衆山㢠一酌千慮融興罷復来歸
杳靄秋堂空窺樽訖餘瀝倚閣聞疎鐘主人意未闌驪
駒勿忽忽
　　　游百丈山以徙倚弄雲泉分韻賦詩得雲字
執熱倦煩跼駕言起宵分隨川踏曉月度嶺披朝雲攀
縁白石梯拂拭蒼蘚紋噴薄驚快覿琮琤喜先聞竒哉
此精廬眇然隔塵氛諸公肯同来定非俗子羣永日坐
清樾短章策竒勲慨然念疇昔聨裾已荒墳中路忘磬
折寸心謾絲棼惟慮泉石願三生有餘薫兹遊獲重尋
十載心氤氲他年訪舊躅山靈莫移文
　　　游蘆峰分韻得盡字
蘆山一何髙上上不可盡我行獨忘疲泉石有招引湏
臾出䝉密矯首眺無畛已謂極峥嶸仰視猶隐嶙新齋
小休憩餘力更勉黽東峰切霄漢首夏正淒𦂳杖策同
攀躋極目散幽窘萬里俯連環千重瞰孤隼因知平生
懐未與塵慮泯歸塗采薇蕨晚餉雜蔬筍笑謂同来人
此願天所允獨往㑹淹留寒棲甘菌蠢山阿子慕予無
憂勒囬軫
　　　同邱子服游蘆峰以嶺上多白雲分韻賦詩得
　　　白字
登巖出囂塵入谷媚泉石悠然惬幽趣不覺㡬朝夕髙
尋倦冢頂舊賞歎陳迹仰慙仙人杖俯愧謝公屐昨日
吾弟来勇往意無斁今晨蓐食罷千仞一咫尺心期未
究竟眼界已開闢浮野衆麓青縈雲兩川白湏臾互吞
吐變化已今昔曠若塵慮空悲哉人境窄平生有孤念
萬里思矯翮感此復沖然胡為尚形役
　　　將游雲谷約同行者
躋險擇幽棲搴蘿結茅屋疏泉下石濞種樹滿烟谷時
登北原上一騁千里目雲物下逶迤岡巒逺重複暫辭
忽曠嵗再往恨牽俗因悲昨游侶或已在鬼録(前年元/履同游)
暄風悟新陽一雨欣衆緑明𤼵君莫遲幽期我當卜
　　　九月六日早𤼵潭溪夜登雲谷翌日賦此
懐山不能寐中宵命行軒亭午息畏景薄暮登危巒峻
極踰百磴縈紆欲千盤行行遂曛黒月落天風寒羽人
候中塗良朋集林端問我何所廹而嘗兹險艱疲勞既
云極飢渇不能言投装卧中邱幸此一室寛怒號竟永
夕客枕無時安旦起闢幽户竹樹青檀欒驚喜非昔覩
披尋得新觀淹留十日期俯仰有餘歡寄語後来子勿
辭行路難
　　　雲谷次吳公濟韻
昔營此幽棲邈與世相絶誓將百年身来守固窮節心
期苦未遂嵗月一何闊終然匹夫志肯遽甘沒沒兹晨
復登瞰目盡雲一抹激烈永嘯餘朗寥髙韻𤼵夫君内
德備不學王駘兀觀心見參倚出世自英傑朅来肯顧
我同去弄雲月微言得深扣大句亦孤㧞多謝警疎慵
未敢歎瞻忽更問豪釐閒是同端是别
　　　分韻得眠意二字賦醉石簡寂各一篇呈同遊
　　　諸兄
驅車何所適往至秋雲邊企彼澗中石舉觴酹飛泉懐
哉千載人矯首辭世喧淒涼義熙後日醉向此眠仰視
但清𡨕俯聼驚潺湲起坐三太息涕泗如奔川神馳北
闕隂思屬東海壖丹衷竟莫展素節空復全低徊萬古
情惻愴顔公篇為君結茅屋嵗暮當来還(醉石/)
天秋山氣深日落林景翠亦知後騎廹且復一流憇環
瞻峰列屏廽矚泉下濞永懐仙陸子久挹浮邱袂於今
知㡬載故宇日荒廢空餘醮壇石香火誰復繼更憐韋
刺史五字有真意虎竹付歸人悲風起横吹沈吟向絶
迹浩蕩發幽寄来者知為誰念我儻三喟(簡寂/)
　　　遊白鹿洞某得謝字賦呈元範伯起之才三兄
　　　并示諸同遊者
嵗月有環周窮臘忽受謝眷眷山水心幸此朱墨暇招
呼得良友邂逅成夙駕深尋故轍迹喜見新結架永懐
拾遺公藏器此待價横流詩書澤下及楊李覇炎神撫
興運制作流大化石室萬卷藏綸言九天下規模未云
逺荒茀良可詫自非賢邑宰誰復此精舍㑹當求勑賜
畢願老耕稼更與盡心期臨流抗風榭
　　　伏䝉秘閣張丈寵顧下邑并以長篇為貺降歎
　　　之餘牽勉繼韻仰求斤削僭率皇恐
向来滅迹東山東閉門不問烏雌雄門前有路向塵土
兩足未舉心先慵當時亦有車馬客此意欲説嗟誰同
窮居聊復追仲蔚駕論何必湏劉龔平生故人子張子
相思安得長相從每勞書疏問生死坐想星宿羅心胷
幾年持節漢水上木牛流馬旌旗紅君王輟饋思頗牧
外庸且訖来朝宗因能過我紫霄下後乘載得珠簾櫳
蒼顔白髪應笑我曷不飽卧陶窓風開樽鵞池水清激
下馬醮石烟空濛湏臾路轉山更好摩天巨刃排雙峰
少看銀河忽倒掛直欲跳下清泠中南臨匯澤共指㸃
縹緲貝闕浮珠宫公言平日愛登覧到此一洗羣山空
坐閒為我出竒句不用逺寄南飛鴻上言雲泉足竒賞
下歎契闊歡相逢紛吾失脚堕世網乃有此㑹寜天窮
流光過眼驚昨夢舊約囬首羞塵容明朝却上烟艇去
滅沒萬頃追鳬翁
　　　奉同尤延之提舉廬山雜詠十四篇
　　　白鹿洞書院(在郡城東北十/五里事見記文)
昔人讀書地町疃白鹿場世道有升降兹焉更表章矧
今中興年治具一以張絃歌獨不嗣山水無輝光荒榛
適翦除聖謨已汪洋亦有皇華使肯来登此堂問俗良
懇惻懐賢増慨慷雅歌有餘韻絶學何能忘
　　　折桂院黄雲觀(在書院東北五里院後作亭取/李白黄雲萬里動風色之句名)
　　　(之/)
城中東北望五老何蒼蒼下有前朝寺一原頗深藏門
前林澗幽屋後雲木荒閒窓亦明潔著此瑞錦張(僧房/有瑞)
(香/花)更能理枯笻歩上林北岡仰視天宇闊俯瞰江流長
(即黄/雲觀)受書彼何人姓字不足詳竹帛有遺臭桂樹徒芬
芳(李逢吉嘗讀書此院/去而登第以故得名)
　　　楞伽院李氏山房(在折桂西十里李公擇讀書/處有東坡記文詩刻枯樹墨)
　　　(跋/)
躡石循急礀穿林度重岡俛入幽谷邃仰見竒峰蒼李
公英妙年讀書此雲房一去上臺閣致身何慨慷蘇公
記藏書文字有耿光餘事亦騷雅戲墨仍風霜兩公不
歸来嵗月忽已荒何用建遺烈寒泉薦孤芳
　　　棲賢院三峡橋(在楞伽/西五里)
兩岸蒼壁對直下成斗絶一水從中来湧潏知㡬折石
梁據其㑹迎望逺明滅倐至走長蛟捷来翻素雪聲雄
萬霹靂勢倒千嵽嵲足掉不自持魂驚詎堪説老仙有
妙句千古擅竒崛尚想化鶴来乘流弄明月
　　　西澗清浄退菴(在棲賢西三里劉凝之舊隐/作亭取黄太史詩語名之)
淩兢度三峡窈窕復一原絶壁擁蒼翠奔流逝潺湲聞
昔避世人寄此茅三間壮節未云逺髙風杳難攀深尋
得遺墟縛屋臨清灣坐睨寒木杪飛泉閟雲闗兹遊非
昔遊累解身復閒保此清浄退當歌不能諼(觧印後與/友生遊集)
(徘徊/久之)
　　　卧龍菴武侯祠(在西澗/西三里)
空山龍卧處蒼峭神所鑿下有寒潭幽上有明河落我
来愛佳名小築寄幽壑永念千載人丹心豈今昨英姿
儼繪事凛若九原作寒藻薦芳馨飛泉奉明酌公来識
此意顧歩惨不樂抱膝一長吟神交付冥漠
　　　萬杉寺(在卧龍/西十里)
休沐聊命駕駕言何所之行尋慶雲寺想像昭陵時門
前杉徑深屋後杉色竒空山嵗年晚鬱鬱淩寒姿當年
雨露恩千載有餘滋匠石不敢睨孤標儼相持(寺前後/杉萬本)
(皆天聖中植有/旨禁翦伐者)更啟石室藏仰瞻天象垂願以清浄化
永為太平基(寺藏仁祖御飛/白書有清浄字)
　　　開先潄玉亭(在萬杉西二里亭/舊在橋上今廢)
竒哉康山陽雙劒屹對起上有横飛雲下有瀑布水崩
騰復璀璨佳麗更雄偉勢從三梁外影落明湖裏平生
兩仙句詠歎深仰止三年落星灣悵望眼空眯今朝隨
杖屨得此弄清泚更誦玉虹篇塵襟諒昭洗
　　　簡寂觀(在開先西五里/陸修静所居)
髙士昔遺世築室蒼崖隂朝真石壇峻煉藥古井深結
交五桞翁屢賞無絃琴相攜白蓮渚一笑傾夙心晚嵗
更市朝故山鎖雲岑柴車竟不返鸞鶴空遺音(修静晚/為宋明)
(帝召至建康/卒於崇虚舘)我来千載餘舊事不可尋四顧但絶壁苦
竹寒蕭槮(相𫝊竹是修静手植/其萌即所謂甜苦筍)
　　　歸宗寺(在簡寂/西十里)
金輪紫霄上寳界鸞溪邊往昔王内史願香有餘烟(相/傳)
(寺是王右/軍故宅)千年今一歸景物還依然澗水既蕩潏山花
亦清妍不辭原隰勞樂此賔從賢訪古共紆鬱勞農獨
勤拳憐我乖勝踐裂牋寄真詮逃禪公勿遽且畢區中
縁(是日某以事/不得陪杖履)
　　　陶公醉石歸去来舘(在歸宗/西五里)
予生千載後尚友千載前每尋髙士傳獨歎淵明賢及
此逢醉石謂言公所眠況復巖壑古縹緲藏風烟仰看
喬木隂俯聼横飛泉景物自清絶優游可忘年結廬倚
蒼峭舉觴酹潺湲臨風一長歗亂以歸来篇
　　　温湯(在醉石/南二里)
連山西南来中斷還崛起干霄㡬千仞據地三百里飛
峰上靈秀衆壑下清美逮此勢力窮猶能出竒偉誰燃
丹黄燄㸑此玉池水客来争觧帶萬刼付一洗當年謝
康樂絃絶今已矣水碧復流温相思五湖裏(康樂湖中/詩云水碧)
(輟流温豈未/見此水也耶)
　　　康王谷水簾(谷口景徳觀在温湯西十五/里入谷又十五里至簾下)
循山西北騖﨑嶇幾經邱前行荒蹊斷豁見清溪流一
渉臺殿古再渉川原幽縈紆復屢渡乃得寒巖陬飛泉
天上来一落散不収披崖日璀璨噴壑風颼飀追薪㸑
絶品㵸茗澆窮愁敬酹古陸子何年復来遊(陸鴻漸茶/經第此水)
(為天下/第一)
　　　落星寺(在郡城/南湖中)
浩浩長江水東逝無停波及此一回薄湖平烟浪多孤
嶼屹中川層臺起周阿晨望愛明滅夕游驚蕩磨極目
青冥茫回瞻碧嵯峨不復車馬迹唯聞榜人歌我願辭
世紛兹焉老漁蓑㑹有滄浪子鳴絃夜相過
　　　山北紀行十二章章八句
祗役廬山陽矯首廬山隂雲峯不可覿碧澗何由尋昨
朝觧印章結友同窺臨盡彼巖壑勝滿兹仁知心(予以/閏月)
(二十七日罷郡是夕出城宿羅漢二十八日宿白鹿二/十九日登黄雲觀度三峽窺玉淵憇西澗飲西原宿卧)
(龍四月一日過開先宿歸宗二日浴湯泉宿康王谷觀/水簾宿景徳觀三日與清江劉清之子澄永嘉張揚卿)
(清叟潯陽王阮南卿周頤龜父長樂林用中擇之洛陽/趙希漢南紀㑹稽陳祖永慶長武當祁真卿師忠溫陵)
(呉兼善仲達廬陵許子春景陽新安胡萃尹仲建安王/朝春卿長樂余隅占之陳士直彦忠黄榦季直臨淮張)
(彦先致逺㑹稽僧/志南明老俱行)　窺臨事若何請從圓通説逶迤山
門路悄蒨修篁列溪仍侯家名屋是孱王設何救黍離
歌喟焉傷覆轍(圓通寺地名侯溪本侯氏所居李後主/取以為寺無他竒但門徑竹木深茂可)
(觀/耳)　行逢石門雨觧驂寒澗東朝隮錦繡谷俯仰春㝠
濛懸泉忽淙琤雜樹紛青紅屢憇小亭古幽探思無窮
(石門澗正在天池山下有小菴三四是夕宿所謂廣福/菴者来日登山遒錦繡谷再過小橋橋皆有亭下又有)
(亭基二/小亭一)　竦身長林端策足層崖表仰瞻空界闊俯歎
塵寰小天池西嶔崟佛手東窈窕杖屨往復来慿軒瞰
歸鳥(盡錦繡谷登山稍髙無復林木坡陀而上至天池/院在小峯絶頂乃有石池泉水不竭東過佛手巖)
(石室嵌空中有井泉僧縁崖結架以居/下臨錦繡谷又有石榻名逺公講經臺)　斯湏暮雲合
白日無餘暉金波從地湧寳燄穿林飛僧言自雄誇俗
駭無因依安知本地靈發見隨天機(天池院西數歩有/小佛閤下臨絶壑)
(是遊人請燈處僧云燈非禱不見是日不禱而光景明/滅頃刻異状諸生或疑其妄予謂僧言則妄而此光不)
(可誣豈地氣/之盛而然耶)　深㝷兩林閒清波貫華屋蓮社有遺踪
草堂非舊築脩廊餘故刻好醜雜珉玉亦復記經行深
慙後人讀(五日下山至東西林兩寺相去不百歩一溪/清駛横貫其閒皆自方文前廊廡下過他處)
(所無有也白運池在東林法堂前白公草堂基在寺東/久廢近嵗復創樓椽制殊狭陋然亦非其正處矣是日)
(題名屬寺僧刻於/咸通荘田記石)　行軒復東騖祠城當晚遊胡然冠
盖集不盡心期幽夜厭百谷喧旦失千峯稠出門有遺
恨囬首空綢繆(晚至太平興國宫唐九天使者祠也江/州教授翁名卿載酒肴與鄉人游應和)
(歐景文及其諸生/二十餘人皆至)　山水誠乃竒云誰究終始曇逺亦
何人神君豈其鬼東西妄采獲誣諂共恢詭百世踵謬
訛彝倫日頽圯(東林慧逺雜取孔老之言以附佛學嘗/著沙門不敬王者論唐明皇自言親見)
(使者降於殷庭因立此宮而羣臣造為妖妄以/迎合者甚衆本朝仍賜宮額神號置提舉官云)　以兹
遊覧富翻令懐抱傷誰哉可告語舉俗昏且狂乾坤有
真心日月垂休光茫茫宇宙内此柄熟主張　北度石
塘橋西訪濓溪宅喬木無遺株虛堂惟四壁竦瞻德容
睟跪薦寒流碧幸矣有斯人渾淪再開闢　平生勞仰
止今日登此堂願以圖象意質之中几傍先生寂無言
賤子涕泗滂神聼儻不遺恵我思無疆(六日拜濓溪先/生書堂遺象子)
(澄請為諸生説太極圖義先生之曽孫正/卿彦卿𤣥孫濤為設食於光風霽月之亭)　明晨江磯
寺尊酒聊對設孰是十日遊遽成千里别英僚樹嘉政
素友厲孤節努力莫相忘清宵共明月(七日薛洪特志/王仲傑之才攜)
(酒自南康来飲罷與張陳趙南還軍子澄許張歸廬陵/南卿龜父還家擇之之湖南予與王余陳黄東度湖口)
(而/歸)
　　　臘月九日晚𤼵懐安公父教授夀翁知丞載酒
　　　為别而元禮景嵩子木擇之廷老考叔舜民諸
　　　賢相與同舟乘便風頃刻數十里江空月明飲
　　　酒樂甚因以星垂平野闊月湧大江流分韻某
　　　得星字醉中别去乃得數語略紀一時之勝云
掛帆望烟渚整棹别津亭風水已云便我行安得停離
樽枉羣賢濁醪愧先傾(二公厨船未至/先飲舟中餘尊)談笑不知逺但
覺江流清(江水上流接建劍溪/潮所不及水益清駛)獵獵甘蔗洲茫茫白沙
汀斯湏復回首柢有遙山青(甘蔗白沙兩地名相/去十許里頃刻而過)野色
一以暝川光皛孤明中流漾華月極浦涵疎星酒酣客
散歸茫然獨宵征起視天宇闊此身一浮萍難追五湖
遊未願三閭醒且詠招隐作孤舟轉竛竮
　　　行視武夷精舍作
神山九折溪㳂泝此中半水深波浪闊浮緑春渙渙(武/夷)
(溪凡九曲多急流亂石此第五/曲水特深闊平緩緑漪可愛)上有蒼石屏百仞聳雄
觀嶄巖露垠堮突兀倚霄漢(此峰夷上削下㧞地峭立/如方屋㡌按舊圖名大隐)
(屏/)淺麓下縈廽深林久叢灌胡然閟千載逮此開一旦
(峰下小山重椱中有平地數十丈喬木長藤茂林脩竹/交相蔽隐舊無人迹乾道己丑予舟過而樂之及今始)
(能卜築以/醻曩志)我乘新村船輟棹青草岸榛莽喜誅鉏面勢
窮考桉居然一環堵妙處豈輪奐左右矗竒峰躊躇極
佳翫(方經始時予以病不能来至是送别山西始自新/村買舟以来視所縛屋三閒制度殊草草然背負)
(大隐屏面直溪南大山左有魏王上/昇峰右有鍾模三教等石極為雄勝)是時芳節闌紅綠
紛有爛好鳥時一鳴王孫逺相喚(山多/獮猴)暫遊意已惬獨
往身猶絆珍重舍瑟人重来足幽伴(已約初夏與同/志皆徃遊集)
　　　武夷精舍雜詠(并序/)
　　　　武夷之溪東流凡九曲而第五曲為最深蓋
　　　　其山自北而南者至此而盡聳全石為一峰
　　　　㧞地千尺上下平處微戴土生林木極蒼翠
　　　　可翫而四隤稍下則反削而入如方屋㡌者
　　　　舊經所謂大隐屏也屏下兩麓坡陀旁引還
　　　　復相抱抱中地平廣數畝抱外溪水隨山勢
　　　　從西北来四屈折始過其南乃復遶山東北
　　　　流亦四屈折而出溪流兩旁丹崖翠壁林立
　　　　環擁神剜鬼刻不可名状舟行上下者方左
　　　　右顧瞻錯愕之不暇而忽得平岡長阜蒼藤
　　　　茂木桉衍迤靡膠葛䝉翳使人心目曠然以
　　　　舒窈然以深若不可極者即精舍之所在也
　　　　直屏下兩麓相抱之中西南向為屋三閒者
　　　　仁智堂也堂左右兩室左曰隐求以待棲息
　　　　右曰止宿以延賔友左麓之外復前引而右
　　　　抱中又自為一塢因累石以門之而命曰石
　　　　門之塢别為屋其中以俟學者之羣居而取
　　　　學記相觀而善之義命之曰觀善之齋石門
　　　　之西少南又為屋以居道流取道書真誥中
　　　　語命之曰寒棲之館直觀善前山之顛為亭
　　　　回望大隐屏最正且盡取杜子美詩語名以
　　　　晚對其東出山背臨溪水因故基為亭取胡
　　　　公語名以鐵笛説具本詩注中寒棲之外乃
　　　　植楥列樊以斷兩麓之口掩以柴扉而以武
　　　　夷精舍之扁掲焉經始於淳熙癸卯之春其
　　　　夏四月既望堂成而始来居之四方士友来
　　　　者亦甚衆莫不歎其佳勝而恨他屋之未具
　　　　不可以久留也釣磯茶竈皆在大隐屏西磯
　　　　石上平在溪北岸竈在溪中流巨石屹然可
　　　　環坐八九人四面皆深水當中科臼自然如
　　　　竈可㸑以㵸茗凡溪水九曲左右皆石壁無
　　　　側足之徑唯南山之南有蹊焉而精舍乃在
　　　　溪北以故凡出入乎此者非魚艇不濟總之
　　　　為賦小詩十有二篇以紀其實若夫晦明昏
　　　　旦之異候風烟草木之殊態以至於人物之
　　　　相羊猿鳥之吟嘯則有一日之閒恍惚萬變
　　　　而不可窮者同好之士其尚有以發於予所
　　　　欲言而不及者乎哉
　　　精舍
琴書四十年幾作山中客一日茅棟成居然我泉石
　　　仁智堂
我暫仁智心偶自愛山水蒼崖無古今碧澗日千里
　　　隱求齋
晨窓林影開夜枕山泉響隠去復何求無言道心長
　　　止宿寮
故人肯相尋共寄一茅宇山水為留行無勞具鷄黍
　　　石門塢
朝開雲氣擁暮掩薜蘿深自笑晨門者那知孔氏心
　　　觀善齋
負笈何方来今朝此同席日用無餘功相看俱努力
　　　寒栖館
竹間彼何人抱甕靡遺力遙夜更不眠焚香坐看壁
　　　晚對亭
倚笻南山巔卻立有晚對蒼峭矗寒空落日明影翠
　　　鐵笛亭(山前舊有奪秀亭故侍郎胡公明仲嘗/與山之隐者劉君兼遒游渉而賦詩焉)
　　　(劉少豪勇游俠使氣晚更晦迹自放山水之間/善吹鐵笛有穿雲裂石之聲胡公詩有更煩横)
　　　(鐵笛吹與衆仙聼之句亭既廢久一日與客及/道士數人尋其故址適有笛聲𤼵於林外悲状)
　　　(回鬱巖石皆震追感舊事因/復作亭以識其處仍改今名)
何人轟鐵笛噴薄兩崖開千載留餘響猶疑笙鶴来
　　　釣磯
削成蒼石稜倒景寒潭碧永日静垂竿兹心竟誰識
　　　茶竈
仙翁遺石竈宛在水中央飲罷方舟去茶烟裊細香
　　　漁艇
出載長烟重歸装片月輕千巖猿鶴友愁絶棹歌聲
　　　鉛山立春六言二首
雪擁山腰洞口春回楚尾吳頭欲問閩天何處明朝嶺
水南流
行盡風林雪徑依然水館山村却是春風有脚今朝先
到柴門
　　　讀十二辰詩卷掇其餘作此聊奉一笑
夜聞空簞齧飢鼠曉駕羸牛耕廢圃時才虎圏聼豪夸
舊業兎園嗟莽鹵君看蟄龍卧三冬頭角不與蛇争雄
毁車殺馬罷馳逐烹羊沽酒聊從容手種猴桃垂架緑
飬得鵾雞鳴角角客来犬吠催煮茶不用東家買猪肉
　　律詩
　　　贈仰上人
澗谷秋雲曉飄颻無定姿氛氲升逺樹淩亂起寒颸雨
罷成孤鶴天髙逐散絲上人歸别嶺心迹但如斯
　　　喜晴
衝颷動髙柳淥水澹微波日照秋空静雨餘寒草多放
懐遺簿領發興託煙蘿忽念故園日東阡時一過
　　　夢山中故人
風雨瀟瀟已送愁不堪懐抱更離憂故人只在千巖裏
桂樹無端一夜秋把袖追歡勞夢寐舉杯相屬暫綢繆
覺来却是天涯客簷響潺潺瀉未休
　　　次韻傅丈題吕少衛教授藏書閣
西樓誰與共閒居茂樹婆娑清晝餘大隐秪今同一壑
行吟非昔似三閭揣摩心事惟黄卷料理家傳亦素書
更鑿寒泉供潄石世紛不擬問焉如
　　　去嵗䝉學古分恵蘭花清賞既歇復以根叢歸
　　　之故畹而學古預有今嵗之約近聞頗已著花
　　　輒賦小詩以尋前約幸一笑
秋蘭遞初馥芳意滿沖襟想子空齋裏淒涼楚客心夕
風生逺思晨露灑中林頗憶孤根在幽期得重尋
　　　梵天觀雨
持身乏古節寸禄久棲遲蹔寄靈山寺空吟招隐詩讀
書清磬外看雨暮鐘時漸喜涼秋近滄州去有期
　　　登閣
横空敞新閣髙處絶炎氛野迥長風入天秋涼氣分憑
欄生逸想投迹逺人羣終憶茅簷外空山多白雲
　　　和劉抱一
幾年牢落舊村墟此日翛然水竹居病起試尋春逕草
客来聊煮雪畦蔬開樽細説乎生事信手同繙集古書
適意何勞一千卷新詩閒出笑談餘
　　　再和
久矣投装返舊墟不将心事賦閑居荷鋤帯月朝治穢
植杖臨風夕挽蔬三徑猶尋陶令宅萬籖聊借鄴侯書
木𤓰更得瓊琚報吟咏從今樂有餘
　　　送芮國器二首
拄節千山外勤勞飽所經一心無適莫萬口自丹青拂
拭先賢傳光輝處士星活人功更逺試與問林坰
紫陌同年舊青雲得路新論心端有契下榻豈辭頻話
别驚如許相逢渺未因期公念經濟從此工星辰
　　　梅花開盡不及吟賞感歎成詩聊貽同好二首
憶昔身無事尋梅只怕遲沉吟窺老樹取次折横枝絶
艷驚衰髩餘芳入小詩今年何草草政爾負幽期
棐几氷壺在梅梢雪蕊空不堪三弄咽誰與一樽同鼻
觀殘香裏心期昨夢中那知北枝北猶有未開叢
　　　仁術
在昔賢君子存心每欲仁求端從有術及物豈無因惻
隐来何自虚明覺處真擴充從此念福澤遍斯民入井
倉皇際牽牛觳觫辰向来看楚越今日備吾身
　　　聞善決江河
大舜深山日靈襟保太和一言分善利萬里決江河可
欲非由外惟聪不在他勇如争赴壑進豈待盈科學海
功難並防川患益多何人親祖述耳順肯同波
　　　感事書懐十六韻
戎馬何年盛神州遂陸沉翠華棲浙右紫塞僅淮隂志
士憂虞切朝家豫備深一朝頒細札三捷便聞音授鉞
無遺算沈機識聖心東西兵合勢南北怨重尋小却竒
還勝窮凶禍所臨旃裘方舞雪血刃己披襟殘類隨煨
燼遺黎脱斧碪戴商仍夙昔思漢劇謳吟共惜山河固
同嗟嵗月侵泉蓍久憔悴陵栢幸蕭槮正爾資羣策何
妨試盍簮折衝湏舊袞出牧仗南金衆志非難徇天休
詎可諶故人司獻納早晚奉良箴
　　　伏讀二劉公瑞巖留題感事興懐至於隕涕追
　　　次元韻偶成二篇
誰將徤筆寫崖隂想見當年抱膝吟緩帶輕裘成昨夢
遺風餘烈到如今西山爽氣看猶在北闕精誠直自深
故壘近聞新破竹起公無路秪傷心(右懐寳學公作近/聞西兵進取関陜)
(其帥即公/舊部曲也)
投紱歸来卧赤城家山無處不經行寒巖觧榻夢應好
絶壁題詩語太清陳迹一朝成寂寞靈臺千古自虛明
傳来舊業荒蕪盡慙愧秋原宿草生(右懐病翁先生作/翁領崇道祠官故)
(有赤城/之句)
　　　夀母生朝三首
昨夜秋風涼氣歸今朝喜色動簾幃細斟㶑灔新春酒
戲舞斑斕舊綵衣願上龜蓮千嵗夀永令鳬藻一家肥
也知厚徳天應報更説隂功世所稀
暑退秋容欲凛然北堂佳氣倍澄鮮舊痾已向新涼失
夀骨應隨爽籟堅塵外光隂那有盡尊前風月浩無邊
癡児六六今如許慚愧西河不老仙
仙人昔住紫琳房一旦翩然下大荒久悟客塵無自性
故應福禄未渠央徙居邂逅成嘉遯捧檄因循愧漫郎
願借寒潭千丈碧年年此日奉華觴
　　　秀野
為憐蘅芷滿芳洲特地臨江賦逺遊十畝何妨自春色
萬縁從此付東流静看朝市真児戲湏信田園是老謀
出處知公有餘裕未應辛苦謝靈邱
　　　曲池軒
去年種竹長新篁今嵗穿渠過野塘自喜軒窓無俗韻
亦知草木有真香林閒急雨生愁思水面微風度晚涼
却厭端居苦無事凭闌閒理釣絲長
　　　前村　(題下恐當/有梅字)
玉立寒煙寂寞濵仙姿瀟灑净無塵千林搖落今如許
一樹横斜獨可人真與雪霜娯晚景任從桃栁殿殘春
緑隂青子明年事衆口驚嗟鼎未新
　　　次秀野韻五首
史君簾閣對脩筠起看名園雨後春便賦新詩留野客
更傾芳酒酹花神未酬管樂平生志且作羲皇向上人
秪恐功名相廹逐不容老子卧漳濵
滿園紅紫已争新百囀幽禽亦喚人蠟屐未妨泥歩稳
珍叢終恨雨来頻卧看暁色忻初霽起約良遊醉好春
却笑當年金谷燕相隨僕僕望車塵
惆悵春餘㡬日光從今風雨莫顛狂急呼我軰穿花去
未覺詩情與道妨蘿帶不湏吟杜若角弓聊復賦甘棠
淋浪坐客休辭醉飲罷晞身向九陽
知君久矣厭喧卑造物尊前喚小児一釂未應峩側弁
十分聊爾快翻巵治中寂寞凝塵日令尹憂勞退食時
正好相尋𤼵孤笑莫教牢落負心期
當年共翦北山莱脩竹成隂手自栽書卷莫教春色老
柴荆肯為俗人開公能顧我傳新句我欲留公撥舊醅
悵望南園芳樹底明年應放小車来
　　　留秀野留文二首
好雨當春過一犁我公逺憶故園西孤篷稳轉清灘急
十里行穿緑樹齊路熟已欣經霧市身輕未怕躡雲梯
諸孫剩欲留公住細和新詩匄指迷
一去屏山今㡬春歸来三逕但荒榛翦除便覺風煙好
徙倚還驚物色新樓外千林遮去路階前一水戀行塵
勸君更作留連計同社追遊苦未頻
　　　又和秀野二首
愁隂一夜轉和風曉看花枝露彩濃覓句休教長閉户
出門聊得試扶笻物華始信如詩好春色方知似酒醲
多謝隣翁笑相迓為言晴暖更過從
江皐晴日麗芳華翠竹疎疎映白沙路轉忽逢沽酒客
眼明惟見滿園花望中景助詩人趣物外春歸釋子家
向晚却尋芳草逕夕陽流水遶村斜
　　　次秀野詠雪韻
開門驚怪雪交加亂落横飛詎有涯密竹不妨呈勁節
早梅何處覔殘花山隂客子湏乘興洛下先生想卧家
病廢盃觴寒至骨哦詩無復更豪誇
　　　次秀野暑中二首
劇暑悲難度清秋喜却回病隨庚伏盡尊向晚涼開臨
水看雲去鈎簾待月来勝游驚昨夢曽上鬰蕭臺(某新/自雲)
(谷還/家)
絶境人難到唯堪樂此身泉吟青玉峡風度白綸巾獨
往寜無意長閒未有因雲山天賜履吾道豈全貪(雲谷/絶頂)
(四望雲山/環數百里)
　　　栗熟
樹雜椅桐繼國風莫教林下長蒿蓬(種樹法栗下/不得有草木)共期
秋實充腸飽不羡春華轉眼空病起數升傳藥録(本草/云人)
(有脚弱往栗樹下啖/及數升遂能起行)晨興三嚥學仙翁(蘇黄門詩云老/去自添腰脚病)
(仙翁服栗舊傳方客来為説/晨興晚三嚥徐収白玉漿)櫻桃浪得銀絲薦一笑纔
堪𤼵面紅(銀絲見杜詩本草云櫻/桃服之令人羙顔色)
　　　山藥
怪来朽壤耀瓊英小斸頃筐可代耕豢豹於人儘無分
蹲鴟從此不湏生雪鑱但使身長徤石鼎何妨手自烹
欲賦玉延無好語羞論蜂蜜與羊羮(陳蘭齋玉延賦有/蜂蜜羊羮之句)
　　　假山焚香作烟雲掬水為瀑布二首
平地俄驚紫翠堆便應題作小飛来爐熏細度巖姿出
綫溜遙分壁色開獨往但憑南郭几逺遊休翦北山菜
人言造化無私力珍重仙翁挽得回
一簣工夫莫坐談便教庭際湧千巖眼中水石今成趣
物外烟霞舊所耽泉細寒聲生夜壑香銷暝靄變晴嵐
兒童也識幽棲地共指南山更近南
　　　㯽榔
憶昔南遊日初嘗面發紅藥囊知有用茗盌詎能同蠲
疾收殊效修真録異功三彭如不避糜爛七非中(本草/云㯽)
(榔殺三蟲栁子罵尸蟲云擊汝酆都糜爛/縱横七非見眞誥酆都者六天之一也)
　　　仲縝尊兄對策南宫相顧田舍輒賦小詩攀餞
　　　行李
三徑荒涼獨掩門故人車馬過相存長安此去無千里
濁酒何妨盡一尊共説淵源非曩日好披肝膽奉明恩
不辭妄竊仁人號執手臨岐敢贈言
　　　送謝周輔入廣
夫君壯節與竒謀屈首微官世所羞攬轡未妨聊矍鑠
賦詩直為冩離憂蒼茫嶺海三年别珍重親朋㡬日留
滿意分携一杯酒登山臨水不能休
　　　鵞湖寺和陸子夀
德義風流夙所欽别離三載更闗心偶扶藜杖出寒谷
又枉籃與度逺岑舊學商量加邃宻新知培飬轉深沈
却愁説到無言處不信人閒有古今
　　　登定王臺
寂寞番君後光華帝子来千年餘故國萬事只空臺日
月東西見湖山表裏開從知爽鳩樂莫作雍門哀
　　　登祝融峰用擇之韻
今年縁底事浪走太無端直以心期逺非貪眼界寛雲
山於此盡風袂不勝寒孤鳥知人意茫茫去不還
　　　贈上封諸老
夜宿上封寺翛然塵慮清月明殘雪裏泉溜隔窓聲楮
衲今如許綈袍那復情爐紅虛室暖聊得話平生
　　　胡文廣仲與范伯崇自嶽市来同登絶頂舉酒
　　　極談得聞比日講論之樂
我已中峰住君從何處来莫留巖底寺徑上月邊臺濁
酒團欒坐髙談次第開前賢渺安在清酹寄餘哀
　　　十六日下山各賦一篇仍迭和韻
絶頂来還晚寒窓睡逹明連床渺歸思三宿悵餘情雲
合山無路風囬雪有聲嶽祗珍重意只此是將迎
　　　十一月二十六日宿萍鄉西三十餘里黄花渡
　　　口客舍稍明潔有宋亨伯題詩亦頗不俗因録
　　　而和之
鼎足爐邊坐陶然共一樽道心元自勝世味不湏論安
稳三更睡清明一氣存雖無康樂句聊爾慰營魂
　　　道閒厭苦泥淖思亟還家安坐講習用擇之韻
　　　呈二賢友
客路泥塗正所憂可堪雲物更油油向来結友輕千里
此去還家且一邱妙處自應從我得躬行肯使歎吾猶
兩賢定許相提挈厚意何勝雜珮酬
　　　安仁曉行
夙駕安仁道行行得自娛荒山圍野闊逺樹出林孤景
晦長烟合天寒碧草枯歸心懐往路極目向平蕪
　　　十七日早霜晴觀日出霧中喜而成詩
斜月夜窓白肅霜朝氣清長塗披素錦寒霧湧金鉦已
作三冬雨何妨十日晴天公且相念莫遣暮雲生
　　　再用前韻
久隂冬竟暖欲霽氣先清田舍占烟火軍家候鼓鉦風
霜千里肅天地一朝晴明日知何日陽春又𤼵生
　　　次韻擇之章巖
驅馬倦長道投鞭憩此巖来應六鼇戴跡是五丁劖泉
脈流青潤林梢擁碧巉老禪深閉户客子且征衫
　　　次韻别林擇之
暫時相别不湏悲楚調淒涼政爾為㡬曲清溪足相送
一天明月豈曽離上堂嘉慶多為問縁道風光少賦詩
更謝同袍二三子夜来幽夢滿春池
　　　九日登天湖以菊花湏插滿頭歸分韻賦詩得
　　　歸字
去嵗瀟湘重九時滿城寒雨客思歸故山此日還佳節
黄菊清樽更晚暉短髮無多休落㡌長風不斷且吹衣
相看下視人寰小秪合從今老翠微
　　　春雪用韓昌黎韻同彭應之作
既有陽春曲那無白雪謠連天飛不斷著地暖還銷未
掩髙人户難齊衲子腰稍開銀世界漸長玉枝條興盡
愁烟艇行迷認野橋酒腸渾欲凍吟筆為誰搖殘臘成
三白餘寒又一朝香隨梅蘂落輕伴栁花飄神女羞捐
珮鮫人敢獻綃東皇應好事避舍亦相饒
　　　飲清湍亭石上小醉再登晝寒
水邊今日共傳杯多謝殷勤數子来三伏炎蒸那有此
百年懐抱頓能開雲山合匝還生霧雪㵎崩騰怒吼雷
却恨蒼屏遮逺目淩風直欲跨蓬莱
　　　雲谷合記事目效俳體戲作三詩寄季通
雲闗湏早築基趾要堅牢栽竹行教宻穿池岸欲髙乘
春移菡萏帶雪覓蕭槮(謂杉/徑也)更向闗門外疏泉斬亂
蒿
堂成今六載上雨復旁風逐急添茅蓋連忙畢土功(謂/柱)
(下貼/磚)桂林何日秀蘭逕㡬時通并築雙臺子東山接水
筒
莊舍宜先立山楹却漸營泉疏藥圃潤堰起石池清早
印荒田契仍標别户名想應頻檢校秪恐欠方兄
　　　彦集奉檄歸省示及佳篇次韻奉酬呈諸兄友
游子思親久聚糧不堪官裏簿書忙平生况少鷹鸇意
此日尤慙時世粧臘雪未消歡奉檄春風初轉喜還鄉
上堂嘉慶從容問一釂何妨累十觴
　　　彦集兄再適臨汀惠頋蓬蓽賦詩留别眷予良
　　　勤次韻祖行言不盡意
賸喜君才老更成伊優叢裏見孤撑官身未免心徒壯
親膝頻違淚欲横簿領不嫌春筍束㢘聲要比玉壺清
枉車投翰殷勤甚安得仁言與贈行
　　　圭父為彦集置酒白蓮沼上彦集有詩因次其
　　　韻呈坐上諸友
大阮歸来客滿堂更移芳席近囘塘共憐的皪水花浄
并倚離披風蓋涼銀筆看題青玉案佳人悵望碧雲鄉
此情此景真愁絶病著無因為舉觴
　　　次韻題平父兄重建一枝堂
畵㦸朱門枕碧山貂蟬元自出儒冠更餘此日林間樂
逺繼當年膝下歡命駕賔朋千里近放懐琴酒百憂寛
遺編却好傳孫子莫遣因循學宴安
　　　日用自警示平父
圓融無際大無餘即此身心是太虚不向用時勤猛省
却於何處味真腴尋常應對尤湏謹造次施為更莫疎
一日洞然無别體方知不枉費工夫
　　　寄雲谷瑞泉菴主
憶昔誅茅日山房我自名風埃猶俗累烟雨負巖耕多
謝空門侶能同物外情肯来分半壑聊爾度平生少待
清秋日閒尋逺嶽盟不知誰是客一笑絶塵纓
　　　白鹿講㑹次卜丈韻
宮牆蕪沒㡬經年秪有寒烟鎖澗泉結屋幸容追舊觀
題名未許續遺編(請為洞/主不報)青雲白石聊同趣(謂西澗/劉公)霽
月光風更别傳(謂濂溪/夫子)珍重箇中無限樂諸郎莫苦羡
騰騫
　　　送四十叔父
吾家從昔號清門叔父於今道更尊客米艱難空自惜
遺經終始向誰論獨尋雲嶠逢孤姪共愛春江接故園
細説刈葵休放手此来真不為盤飱
　　　和張彦輔初到南康之句
十年不共賦陽春正有胸中萬斛塵失喜清詩還入手
細看佳句轉驚人知公近覺青山好顧我頻嗟白髪新
肯過寒齋共尊酒向来心事請深陳
　　　次張彦輔西原之作
無處堪投跡空山寄一椽懸門窺絶壁繚徑上層巔檻
闊吞江浪窓虛響谷泉丹經閒自讀不為學神仙
　　　次張彦輔卧龍之作
瀑水源何處髙疑雲漢通瀉時垂練直落處古潭空客
寄詩能好龍蟠意自雄知君来峴首為我説隆中
　　　和張彦輔雪後棲賢之作
夜来春雪遍林邱却喜風威曉便収好上籃輿閒縱目
莫將衲被苦䝉頭微官正愧逍遙社勝日猶堪汗漫遊
欲出林闗戀瑤草不妨尊酒更淹留
　　　贈于盛二生
昔日豐城劒寒光射斗牛江山餘秀傑人物尚風流二
妙今安匹孤帆各倦游還家問師友折節慕前修
　　　和戴主簿韻
平生夲自好樓居況接髙人永晝餘共喜江山入尊俎
從教幕府省文書感君肯出新詩句恨我終思舊草廬
擬借韋編訂龍馬免推納甲話蟾蜍(戴嘗有麻衣易説/自以為得之異人)
(云/)
　　　游密菴分韻賦詩得清字
誤落塵中嵗序驚歸来猶幸此身輕便將舊友尋山去
更喜新詩取意成暖翠乍看渾欲滴寒流重聼不勝清
箇中有趣無人會琴罷尊空月四更
　　　遊密菴得空字
欲覓仙洲路湏乘萬里風飲泉雲出岫卧嶺月流空永
夜渾無寐悲歌莫與同起来殘樹影清絶小樓東
　　　次韻寄題萬頃寒光奉呈休齋先生
閒将嵗月老烟汀更遣詩情到杳冥遊子故應悲舊國
壮懐那肯泣新亭一官避世今頭白萬卷収功久汗青
但見潮生與潮落不知沈醉又還醒
　　　伏承侍郎使君垂示所與少傅國公唱酬西湖
　　　佳句謹次髙韻聊𤼵一笑二首
百年地闢有竒功創見猶驚鶴髮翁共喜安車迎國老
更傳佳句走郵童閒来且看潮頭入樂事寜憂酒􁐳空
會見台星與卿月交光齊照廣寒宮
越王城下水融融此樂從今與衆同滿眼芰荷方永日
轉頭禾黍便西風湖光盡處天容闊潮信来時海氣通
酬唱不誇風物好一心憂國願年豐
　　　伏讀致政少傅相公送趙成都佳句兩篇不勝
　　　慰幸已次髙韻并餞其行而再賦此章以見區
　　　區瞻仰之意繕録拜呈伏乞采覧二首
歸来寂寞卧漳濵夢想威容阻再親緑野遙聞花欲語
赤書還喜雁来賔閒中有句人争誦妙處無心物自春
行馬不因吾軰設胸竒猶得話陳陳
一旦髙辭将相權身名從此慶雙全人誇迹已風塵外
誰道心遊日月邊未許前賢專晚節更將餘事𤼵春妍
君王若要詢黄髮便好臨雍促肆筵
　　　三月晦日與諸兄為真率之約徘徊石馬晚集
　　　保福偶成短句奉呈聊𤼵一笑
春服明朝換晴川漲緑隂追隨皆勝侶邂逅即初心社
蹟莓苔古禪扉竹樹深移尊真惜日畢景共披襟儉德
尊賢範哇詞愧雅音清和應更好逸想寄雲岑(是日約/後會為)
(仙洲/之遊)
　　　伏䝉致政少傅相公寵賜寄題武夷精舍詩一
　　　首拜受捧讀不勝仰歎無以自見區區感幸之
　　　誠輒繼髙韻繕寫拜呈冐瀆威尊下情恐悚之
　　　至
望斷鈞天白玉都石田茅屋詎應無況蒙一字榮褒袞
便覺千峰勝畫圖舊弼詩情髙緑野狂奴心事只風雩
蒲輪㡬日符嘉夢恰有流霞酒一壺(舊弼公所居坊名/取荅詔語也某近)
(嘗夢公趣召枉臨止飲留宿翼日登車手取几閒活人/書一帙以行意者公當再施醫國之手以活斯人乎李)
(義山武夷詩有流/霞酒一杯之句)
　　　送建陽陳丞伯厚還鄉
栝蒼雲壑入秋夢閩嶺風霜侵鬢絲嵗晚未収稽古力
徑荒曽擬賦歸辭一官坎壈嗟丞負百嵗歡榮慶母慈
去歩逶迤無愠色此心惟有古人知
　　　擬縣補以蟲鳴秋詩
天籟誰為主乘時各自鳴如分百蟲響来助九秋清未
歇吟風調先催泣露聲乾坤闢氛氣草木斂華英易斷
愁人夢難安懶婦驚唯應廣成子萬感不闗情(古語云/絡緯鳴)
(懶婦驚/見詩疏)
　　　聚星落成致政陳文舉酒屬客出示新詩而仲
　　　卿朝瑞及劉范二兄相與繼作某幸以卜鄰得
　　　陪勝集率爾次韻聊𤼵一笑
適親徳範仰循循遽喜名章肆筆成賸説臺髙今勝昔
極知星聚暗還明當家翰藻争春麗上客詞源徹底清
更共鄰翁閒指㸃千峰環合水無聲
　　　懐潭溪舊居
憶住潭溪四十年好峰無數列窓前雖非水抱山環地
却是冬温夏冷天遶舍扶疎千箇竹傍崖寒冽一泓泉
誰教失計東遷謬憊卧西窓日滿川
　　　孝宗皇帝挽歌詞
　　　　阜陵𤼵引詔許近臣進挽歌辭某㳟惟盛德
　　　　大業不易形容方將攄竭鄙思以效萬一冥
　　　　搜連日纔得四語而忽被閔勞之詔罷遣東
　　　　歸遂不敢成章以進杜門累年毎竊私恨戊
　　　　午之春大病瀕死黙念平生仰孤恩遇無路
　　　　補報感激涕泗不能自己謹因舊篇續成十
　　　　有六韻略敘本末以見孤臣亡状死不忘君
　　　　之意云
精一傳心妙文明撫運昌乾坤歸獨御日月要重光不
值亡秦嵗何由復漢疆遽移丹極仗便上白雲鄉九有
哀同切孤臣淚特滂詎因逢舜日曽得厠周行但憶彤
墀引頻趨黼坐旁袞華叨假寵縞素識通䘮似有鹽梅
契還嗟貝錦傷戴盆驚委照増秩待行香手疏攄丹悃
衡程發皁囊神心應斗轉巽令亟風揚未荅隆儒厚俄
聞脫蹤忙此生知永已沒世恨空長内難開新主遄歸
立右廂因山方慘澹去國又愴惶疾病今如許形骸可
自量報恩寜復日忍死續殘章
　　　引年得請伏䝉致政學士契文特垂慶問寵以
　　　佳篇捧玩之餘感愧亡量輒借髙韻少見謝誠
　　　伏幸笑㩜
一氣無私物自槃放臣偏荷主恩寛方慙妄竊老夫號
詎敢重簪博士冠身退未妨閒飬病年豐何幸且偷安
新篇似許參同社願刺仙舟上釣灘(賈生鵬賦大鈞播/物史記作大專槃)
(物索隐云專讀作鈞/槃猶轉也義與播同)
　　　䝉恩許遂休致陳昭逺丈以詩見賀己和荅之
　　　復賦一首
闌干苜蓿久空槃未覺清羸帶眼寛老去光華姦黨籍
向来羞辱侍臣冠極知此道無終否且喜閒身得暫安
漢祚中天那可料明年太嵗又涒(湯昆/反)灘(建隆庚申距/今己未二百)
(四十年矣嘗記年十嵗時先君慨然顧語某曰太祖受/命至今百八十年矣歎息久之銘佩先訓於今甲子又)
(復一周而衰病零落終無以少塞臣子之責因/和此詩并記其語以示児軰為之䀌然感涕云)
　　　己未九日子服老弟及仲宣諸友載酒見過坐
　　　閒居厚廟令出示佳句歎伏之餘次韻為謝并
　　　呈同社諸名勝
籬菊斑斑半吐黄沜中又報紫萸香(輞川有茱萸/沜字與泮同)装成
令節秋還晚撩得髙情老更狂載酒極知乖勝踐沾衣
却免嘆斜陽(是日本約㑹於周園屬予/有故不果出因集予舍)餘年只恐逢辰
少吟罷君詩引興長
　　　和劉叔通懐游子䝉之韻
扣角聼君悲復悲壮心未已欲何之交游半落邱山外
離别偏傷老大時尚喜淵潛容賈誼不湏日飲教𡊮絲
病餘我更無憀頼勉為同懐一賦詩(余素不能作唐律/和韻尤非所長年)
(来追逐殊覺牽彊子服乃令更為手冩此三詩者不知/欲以何用晨起書罷欲記嵗月方覺是庚申開基節日)
(此亦難逢之/㑹感嘆久之)
　　絶句
　　　夜雨二首
擁衾獨宿聼寒雨聲在荒庭竹樹間萬里故園今夜永
遙知風雪滿前山
故山風雪深寒夜只有梅花獨自香此日無人問消息
不應憔悴損年芳
　　　小盈道中
今朝行役是登臨極目郊原快賞心却笑從前嫌俗事
一春牢落閉門深
　　　兼山閣雨中
兩山相接雨冥冥四牖東西萬木青面似凍梨頭似雪
後生誰與屬遺經
　　　送籍溪胡文赴館供職二首
祖餞衣冠滿道周此行誰與話端由心知不作功名計
秪為蒼生未敢休
執我仇仇詎我知謾將行止騐天機猿悲鶴怨因何事
只恐先生袖手歸
　　　寄籍溪胡丈及劉恭父二首
先生去上芸香閣閣老新峩豸角冠留取幽人卧空谷
一川風月要人看
甕牖前頭翠作屛晚来相對静儀刑浮雲一任閒舒卷
萬古青山只麽青
　　　仰思二首
公徳明光萬世師從容酬酢更何疑當年不合知何事
清夜端居獨仰思
聖賢事業理難同僭作新題欲自攻王事兼施吾豈敢
儻容思勉議成功
　　　示四弟
務學修身要及時競辰湏念隙駒馳清宵白日供遊蕩
愁殺堂前老古錐
　　　觀書有感二首
半畝方塘一鍳開天光雲影共徘徊問渠那得清如許
為有源頭活水来
昨夜江邊春水生䝉衝臣艦一毛輕向来枉費推移力
此日中流自在行
　　　七日𤼵嶽麓道中尋梅不獲至十日遇雪作此
　　　(自此後係/南嶽唱酬)
三日山行風繞林天寒嵗暮客愁深心期已悮梅花笑
急雪無端更滿襟
　　　枯木次擇之韻
百年蟠木老聲牙偃蹇春風不肯花人道心情頑似汝
不湏持向我儂誇
　　　夜宿方廣聞長老守榮化去敬夫感而賦詩因
　　　次其韻
拈椎豎拂事非真用力端湏日日新只麽虚空打筋斗
思君辜負百年身
　　　晚霞
日落西南第㡬峰斷霞千里抺殘紅上方傑閣凭欄處
欲盡餘暉怯晚風
　　　讀林擇之二詩有感(自此後係/東歸亂藁)
筍輿隨望入寒烟毎誦君詩輒黯然今夜定知連榻夢
一時飛堕錫山前
竹輿傲兀聼嘔啞合眼歸心已到家遊子上堂慈母笑
豈知行李尚天涯
　　　馬上贈林擇之
與君歸思渺悠哉馬上看山首共回認取山中竒絶處
他年無事要重来
　　　宿梅溪胡氏客館觀壁間題詩自警二絶
貪生莝豆不知羞靦靣重来躡俊遊莫向清流浣衣袂
恐君衣袂涴清流
十年湖海一身輕歸對黎渦却有情世路無如人欲險
㡬人到此誤平生
　　　擇之所和生字韻語極警切次韻謝之兼呈伯
　　　崇
不是譏訶語太輕題詩只要警流情煩君屬和増危惕
虎尾春氷寄此生
　　　二十七日過毛山舖壁閒題詩者皆言有毛女
　　　洞在山絕頂問之驛吏云狐魅所為耳因作此
　　　詩
人言毛女住青冥散髮吹簫夜夜聲却是郵童觧端的
向儂説是野狐精
　　　臨江買舟
征驂聊駐近江樓南市津頭問買舟共説明朝乘雪水
長歌一日到洪州
　　　過樟木鎮晚晴二首
朝晴遣我看薌林頃刻浮雲萬里隂拂袖淩風三十里
依然寒日照長吟
飛雲極目疑梅嶺落日回頭夢橘洲從此不愁東路永
秪應西望轉悠悠
　　　竹節灘
船下清江竹節灘長烟漠漠水漫漫人家斷岸斜陽好
客子中流薄暮寒
　　　觀上藍賢老所藏張魏公手帖次王嘉叟韻
火風吹散旱天雲膚寸空餘翰墨新拭淚相看渺今古
堂堂那復有斯人
　　　次韻伯崇登滕王閣感舊蓋聞往時延閣公拜
　　　疏於此云
金闕銀臺夢想中樓前拜舞皁囊空十年殄瘁無窮恨
歎息今人少古風
　　　次韻擇之金歩喜見大江有作
江頭四望逺峰稠江水中間自在流並㟁東行三百里
水源窮處即吾州
　　　次韻擇之鉛山道中二首
㡬月髙堂闕問安歸塗不管上天難誦君兩疉思親句
也信從来取友端
行盡江湘萬疊山家山猶在有無閒明朝漸喜登閩嶺
澗水分流響珮環
　　　公濟和詩見閔耽書勉以教外之樂以詩請問
　　　二首
至理無言絶淺深塵塵刹刹不相侵如云教外傳真的
却是瞿曇有兩心
未必瞿曇有兩心莫將此意攪儒林欲知陋巷憂時樂
只向韋編絶處尋
　　　和喜雨二絶
雨師誰遣送餘春珍重天公恵我民且看歡顔垂白叟
莫愁頩頬踏青人
黄昏一雨到天明夢裏豐年有頌聲起望平疇烟草緑
只今投筆事農耕
　　　壬子三月二十七日聞迅雷有感
誰將神斧破頑隂地裂山開鬼失林我願君王法天造
早施雄斷荅羣心
　　　讀李賔老玉澗詩偶成
獨抱瑤琴過玉溪琅然清夜月明時秪今已是無心久
却怕山前荷簣知
　　　淳熙甲辰中春精舍閒居戱作武夷櫂歌十首
　　　呈諸同遊相與一笑
武夷山上有仙靈山下寒流曲曲清欲識箇中竒絶處
櫂歌閒聼兩三聲
一曲溪邊上釣船幔亭峰影蘸晴川虹橋一斷無消息
萬壑千巖鎖翠烟
二曲亭亭玉女峰插花臨水為誰容道人不復荒臺夢
興入前山翠㡬重
三曲君看架壑船不知停櫂㡬何年桑田海水今如許
泡沫風燈敢自憐
四曲東西兩石巖巖花垂露碧􁯔毶金鷄呌罷無人見
月滿空山水滿潭
五曲山髙雲氣深長時烟雨暗平林林閒有客無人識
款乃聲中萬古心
六曲蒼屏遶碧灣茅茨終日掩柴闗客来倚櫂巖花落
猿鳥不驚春意閒
七曲移船上碧灘隐屛仙掌更囬看人言此處無佳景
只有石堂空翠寒
八曲風烟勢欲開鼓樓巖下水瀠洄莫言此處無佳景
自是遊人不上来
九曲將窮眼豁然桑麻雨露見平川漁郎更覔桃源路
除是人閒别有天
　　　劉子澄逺寄羊裘且有懐仁輔義之語戯成兩
　　　絶為謝以發千里一笑
短棹長蓑九曲灘晚来閒弄釣魚竿㡬囬欲過前灣去
却怕斜風特地寒
誰把羊裘與醉披故人心事不相違狂奴今夜知何處
月冷風凄未肯歸
　　　南城呉氏社倉書樓為余寫真如此因題其上
蒼顔已是十年前把鏡回看一悵然履薄臨深諒無㡬
且將餘日付殘編
　　樂府
　　　水調歌頭
富貴有餘樂貧賤不堪憂誰知天路幽險倚伏互相酬
請看東門黄犬更聼華亭清唳千古恨難収何似鴟夷
子散髪弄扁舟　鴟夷子成覇業有餘謀收身千乘卿
相歸把釣魚鈎春晝五湖烟浪秋夜一天雲月此外儘
悠悠永棄人間事吾道付滄洲
　　　又次袁機仲韻
長記與君别丹鳯九重城歸来故里愁思悵望渺難平
今夕不知何夕得共寒潭烟艇一笑俯空明有酒徑湏
醉無事莫闗情　㝷梅去踈竹外一枝横與君吟弄風
月端不負平生何處車塵不到有箇江天如許争肯換
浮名只恐買山隐却要煉丹成
　　　滿江紅劉知郡生朝
秀野詩翁念故山十年乖隔聊命駕朱門舊隐緑槐新
陌好雨初晴仍半暖金缸玉斝開瑤席更流傳麗藻借
江天留春色　過里社將児姪談徃事悲陳迹喜尊前
見在鏡中如昔兩鬢全欺烟樹緑方瞳好映寒潭碧但
一年一度一歸来歡何極
　　　菩薩蠻囘文
晚紅飛盡春寒淺淺寒春盡飛紅晚尊酒緑隂繁繁隂
緑酒尊　老仙詩句好好句詩仙老長恨送年芳芳年
送恨長
　　　又次圭父囘文韻
暮江寒碧縈長路路長縈碧寒江暮花塢夕陽斜斜陽
夕塢花　客愁無勝集集勝無愁客醒似醉多情情多
醉似醒
　　　念奴嬌用傅安道和朱希真梅詞韻
臨風一笑問羣芳誰是真香純白獨立無朋算只有姑
射山頭仙客絶艷誰憐真心自保邈與塵縁隔天然殊
勝不闗風露氷雪　應笑俗李麤桃無言翻引得狂蜂
輕蝶争似黄昏閒弄影清淺一溪霜月畫角吹殘瑤臺
夢斷直下成休歇緑隂青子莫教容易披折
　　　和西江月
睡處林風瑟瑟覺来山月團團身心無累久輕安況有
清涼池館　句稳翻嫌白俗情髙却笑郊寒蘭膏元自
少陵殘好處金章不換
　　　又
堂下水浮新緑門前樹長交枝晚涼快寫一篇詩不説
人閒憂喜　身老心閒益壮形癯道勝還肥軟輪加璧
未應遲莫道前非今是
　　　鷓鴣天江檻詞
暮雨朝雲不自憐放教春漲緑浮天秪今畫閣臨無地
宿昔新詩滿繫船　青鳥外白鷗前㡬生烟火舊因縁
酒闌山月移彫檻歌罷江風拂玳筵
　　　又
已分江湖寄此生長簔短笠任隂晴鳴橈細雨滄洲逺
繫舸斜陽畫閣明　竒絶處未㤀情㡬時還得去尋盟
江妃定許捐雙佩漁父何勞笑獨醒
　　　浣溪沙次秀野酴醿韻
壓架年来雪作堆珍叢也是近移栽肯令容易放春囘
　却恐隂晴無定度從教紅白一時開多情蜂蝶早飛
来
　　　好事近
春色欲来時先散滿天風雪坐使七閩松竹變珠幢玉
節　中原佳氣鬱蔥蔥河山壮宫闕丞相功成千載映
黄流清徹
　　　櫽括杜牧之齊山詩作水調歌頭
江水浸雲影鴻雁欲南飛擕壺結客何處空翠眇烟霏
塵世難逢一笑況有紫萸黄菊堪插滿頭歸風景今朝
是身世昔人非　酬佳節湏酩酊莫相違人生如寄何
事辛苦怨斜暉無盡今来古往多少春花秋月那更有
危機與問牛山客何必獨沾衣
　　　南歌子次張安國韻
落日照樓船稳過澄江一片天珍重使君留客意依然
風月從今别一川　離緒悄危絃永夜清霜透幕氊明
日回頭江樹逺懐賢目斷晴空鴈字連
　　贊
　　　六先生畫像贊
　　　　濂溪先生
道䘮千載聖逺言湮不有先覺孰開我人書不盡言圖
不盡意風月無邊庭草交翠
　　　　明道先生
揚休山立玉色金聲元氣之㑹渾然天成瑞日祥雲和
風甘雨龍徳正中厥施斯普
　　　　伊川先生
規員矩方繩直凖平允矣君子展也大成布帛之文菽
粟之味知徳者希孰識其貴
　　　　康節先生
天挺人豪英邁蓋世駕風鞭霆歴覽無際手探月窟足
躡天根閒中今古醉裏乾坤
　　　　横渠先生
早悦孫呉晚逃佛老勇撤臯比一變至道精思力踐妙
契疾書訂頑之訓示我廣居
　　　　涑水先生
篤學力行清修苦節有徳有言有功有烈深衣大帶張
拱徐趨遺像凛然可肅薄夫
　　　張敬夫畫象贊
擴仁義之端至於可以彌六合謹善利之判至於可以
析秋毫拳拳乎其致主之切汲汲乎其幹父之勞仡仡
乎其任道之勇卓卓乎其立心之髙知之者識其春風
沂水之樂不知者以為湖海一世之豪彼其揚休山立
之姿既與其不可傳者死矣觀於此者尚有以卜其見
伊呂而失蕭曹也耶
　　　呂伯恭畫象贊
以一身而備四氣之和以一心而涵千古之祕推其有
足以尊主而庇民出其餘足以範俗而垂世然而状貌
不逾於中人衣冠不詭於流俗迎之而不見其来隨之
而莫睹其躅矧是丹青孰形心曲惟嘗見之者於此而
復見之焉則不但遺編之可續而已也
　　　書畫象自儆
從容乎禮法之塲沈潛乎仁義之府是予蓋將有意焉
而力莫能與也佩先師之格言承前烈之餘矩惟闇然
而自修或庶㡬乎斯語
　　　聚星亭畫屏贊(并序/)
　　　　按世説陳太邱詣荀朗陵貧儉無僕役乃使
　　　　元方將軍季方持杖從後長文尚小載著車
　　　　中(後漢書曰陳寔字仲弓潁川許人嘗為聞/喜令遷太邱長修德清静百姓以安後以)
　　　　(黨人連及逮捕人多逃避求免寔曰我不就/獄衆無所恃乃請囚焉遇赦得出宦者張讓)
　　　　(權傾天下父死歸葬潁川名士無往弔者而/寔獨弔焉後復誅黨人讓以寔故多所全宥)
　　　　(寔在鄉閭平心率物或有争訟輒求判正曉/譬曲直退無怨者黨禁觧累徴不起年八十)
　　　　(四卒諡曰文範先生又曰荀淑字季和潁川/潁隂人也少有髙行博學而不好章句州里)
　　　　(稱其知人李固李膺皆師宗之舉賢良方正/對策譏刺貴倖梁冀忌之出補朗陵侯相莅)
　　　　(事明理稱為神君棄官而歸閒居飬志又曰/陳紀字元方寔長子也至徳絶俗與寔髙名)
　　　　(並著而弟諶字季方又配之毎宰府辟召羔/鴈成羣世號三君百城皆圖盡紀子羣字長)
　　　　(文為魏/司空)既至荀使叔慈應門慈明行酒餘六
　　　　龍下食文若亦小坐著膝前(荀淑有八子儉/緄靖燾汪爽肅)
　　　　(敷居西豪里縣令苑康曰昔髙陽有才子八/人遂署其里為髙陽里時人號曰八龍靖字)
　　　　(叔慈有至行不仕早卒號曰𤣥行先生爽字/慈明年十二通春秋論語潁川為之語曰荀)
　　　　(氏八龍慈明無雙舉至孝拜郎中對䇿陳便/宜數千言即棄官去後坐黨錮隐遁十餘年)
　　　　(董卓用事徵拜司空爽以卓忍暴終危杜稷/多舉才略之士與王允等密謀討之未及而)
　　　　(以病終後允乃竟誅卓緄子彧字文若少時/父以畏禍為取宦者唐衡女後從曹操操以)
　　　　(為謀主比之子房及操將受九錫/彧諫止之遂為所害彧亦作郁)於時太史
　　　　奏真人東行(續晉陽秋曰陳仲弓從諸子姪/造荀父子於時徳星聚太史奏)
　　　　(五百里/賢人聚)考亭陳氏故有離榭名以聚星蓋取
　　　　續陽秋語中更廢壊近始作新適邇敝廬因
　　　　得相其役事既又為之本原事迹畫著屏上
　　　　并為之贊以視来者云
猗與陳子神嶽鍾英文淵範懿道廣心平危孫汙隆卷
舒自我是曰庶幾無可不可獻身安衆弔豎全邦炯然
方寸秋月寒江願言懐人曰我同志故朗陵君荀季和
氏連峰對起麗澤潛滋僾而不見有黯其思薄言造之
顧無僕役獨呼二児駕予以出青芻黄犢布幰柴車策
紀前衛杖諶後趨所造伊何髙陽之里維時荀君聞至
而喜顧謂汝靖往應於門七龍矯矯布席開尊靖肅而
前翁拜其辱何悟斯晨得見清穆命爽行觴旅饋次陳
獻酬交錯禮度情親載笑載言罔非徳義益邁乃猷以
輔斯世髧髦兩稚亦寘膝前原深本固莫出匪賢維此
慈明特謝儔匹晚際國屯敢憚濡迹贅旒之命恃以少
延邦朋之最孰與為先郁乃附曹羣亦㤀漢嗣守之難
古今共歎崇臺囘極於以占天猶曰兹野徳星萃焉我
寓有亭舊䝉斯號今刺前聞象儀以告髙山景行好德
所同課忠責孝獨槩余衷百爾窺臨鏡考母怠死國承
家永奉明戒
　　箴
　　　敬齋箴
　　　　讀張敬夫主一箴掇其遺意作敬齋箴書齋
　　　　壁以自儆云
正其衣冠尊其瞻視潛心以居對越上帝足容必重手
容必恭擇地而蹈折旋蟻封出門如賔承事如祭戰戰
兢兢罔敢或易守口如瓶防意如城洞洞屬屬罔敢或
輕不東以西不南以北當事而存靡他其適弗貳以二
弗參以三惟精惟一萬變是監從事於斯是曰持敬動
静無違表裏交正湏臾有閒私欲萬端不火而熱不氷
而寒毫釐有差天壤易處三綱既淪九法亦斁於戱小
子念哉敬哉墨卿司戒敢告靈臺
　　銘
　　　四齋銘
　　　　志道
曰趨而挹者孰履而持曰飢而寒者誰食而衣故道也
者不可湏臾離子不志於道獨罔罔其何之
　　　　據德
語道術則無往而不通談性命則疑獨而難窮惟其厚
於外而薄於内故無地以崇之
　　　　依仁
舉之莫能勝行之莫能至雖欲依之安得而依之為仁
由己而由人乎哉雖欲違之安得而違之
　　　　游藝
禮云樂云御射數書俯仰自得心安體舒是之謂游以
游以居嗚呼游乎非有得於内孰能如此其從容而有
餘乎
　　　又四齋銘
　　　　崇德
尊我徳性希聖學兮玩心神明蜕汚濁兮
　　　　廣業
樂節禮樂道中庸兮克勤小物奏膚公兮
　　　　居仁
勝己之私復天理兮宅此廣居純不已兮
　　　　由義
羞惡爾汝勉擴充兮遵彼大路行無窮兮
　　　學古齋銘
　　　　浦城周侯嗣恭葺其先大父徽猷公所作學
　　　　古齋以教齊宗族子弟新安朱某為題其榜
　　　　周侯又来請銘則推其意乃作銘曰
相古先民學以為己今也不然為人而已為己之學先
誠其身君臣之義父子之仁聚辨居行無怠無忽至足
之餘澤及萬物為人之學爛然春華誦數是力纂組是
誇結駟懐金煌煌煒煒世俗之榮君子之鄙維是二者
其端則微眇綿弗察胡越其歸卓哉周侯克承先志日
新此齋以廸来裔此齋何有有圖有書厥裔斯何衣冠
進趨夜思晝行咨詢謀度絶今不為惟古是學先難後
獲匪亟匪徐我其銘之以警厥初
　　　尊徳性齋銘
　　　　内弟程允夫以道問學名齋予謂當以尊徳
　　　　性易之允夫請銘因為作此
維皇上帝降此下民何以予之曰義與仁維義與仁維
帝之則欽斯承斯猶懼弗克孰昏且狂茍賤汙卑滛視傾
聼惰其四肢䙝天之明慢人之紀甘此下流衆惡之委
我其監此祇栗厥心有幽其室有赫其臨執玉奉盈湏
臾顛沛任重道逺其敢或怠
　　　求放心齋銘
　　　　番陽程正思作求放心齋汪子卿祝汝玉既
　　　　為之銘新安朱某掇其遺意復為作此
天地變化其心孔仁成之在我則主於身其主伊何神
明不測𤼵揮萬變立此人極晷刻放之千里其奔非誠
曷有非敬曷存孰放孰求孰亡孰有詘伸在臂反覆惟
手防微謹獨兹守之常切問近思曰惟以相之
　　　書字銘
　　　　明道先生曰某書字甚敬非是要字好只此
　　　　是學
握管濡豪伸紙行墨一在其中㸃㸃畫畫放意則荒取
妍則惑必有事焉神明厥德
　
　
　
　
　
　
　
　
　
　
　
　
　
　
　
御纂朱子全書卷六十六
