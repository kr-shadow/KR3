#+TITLE: 備急千金要方-唐-孫思邈
#+DATE: 2018-05-12 10:17:40
#+SOURCE: github.com/kanripo/KR3e0013 master 1836ff82                
欽定四庫全書　　　　子部五
　千金要方　　　　　　醫家類
　　提要
　　　　(臣/)等謹案千金要方九十三卷唐孫思邈撰
　　　　思邈華原人唐書隠逸傳稱其少時周洛州
　　　　刺史獨孤信稱為聖童及長隠居太白山隋
　　　　文帝輔政以國子博士徵不起則思邈生於
　　　　周朝入隋已長然盧照鄰病犁樹賦序稱癸
　　　　酉嵗於長安見思邈自云開皇辛酉嵗生今
　　　　年九十二則思邈生於隋朝照鄰乃思邈之
　　　　弟子記其師言必不妄惟以隋書考之開皇
　　　　紀號凡二十年止于庚申次年辛酉已改元
　　　　仁夀與史殊不相符又由唐髙宗咸亨四年
　　　　癸酉上推九十二年為開皇二年壬寅實非
　　　　辛酉干支亦不相應然自癸酉上推九十三
　　　　年正得開皇元年辛丑葢照鄰集𫝊寫訛異
　　　　以辛丑為辛酉以九十三為九十二也史又
　　　　稱思邈卒于永淳元年年百餘嵗自是年上
　　　　推至開皇辛丑正一百二年數亦相合則生
　　　　于後周隠居不仕之説為史誤審矣思邈嘗
　　　　謂人命至重貴于千金一方濟之徳踰于此
　　　　故所著方書以千金名凡診治之訣針灸之
　　　　法以至導引飬生之術無不周悉猶慮有遺
　　　　缺更撰翼方輔之攷晁陳諸家著録載千金
　　　　方千金翼方各三十卷錢曽讀書敏求記所
　　　　載卷數亦同又謂宋仁宗命髙保衡林億等
　　　　校正刋行後列禁經二卷合二書計之止六
　　　　十二卷此本増多三十一卷疑後人併為一
　　　　書而離析其巻帙葉夢得避暑録話稱思邈
　　　　作千金前方時已百餘嵗妙盡古今方書之
　　　　要獨傷寒未之盡似未盡通仲景之言故不
　　　　敢深論後三十年(案百餘嵗及後三十年之/説皆因仍舊誤今姑仍原)
　　　(本録/之)作千金翼論傷寒者居半葢始得之其
　　　用志精審不苟如此云云則二書本相因而
　　　作亦相濟為用合之亦未害宏㫖也太平廣
　　　記載思邈曽救昆明池龍得龍宫仙方三十
　　　首散入千金方各卷之中葢小説家附㑹之
　　　談固無足深辨焉乾隆四十八年二月恭校
　　　　上
　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　總　校　官(臣/)陸　費　墀
欽定四庫全書　　　　　子部五
　備急千金要方目録　　　醫家類
　　巻一
　　　醫學諸論
　　巻二
　　　婦人方
　　巻三
　　　婦人方
　　巻四
　　　婦人方
　　巻五
　　　婦人方
　　巻六
　　　婦人方
　　巻七
　　　婦人方
　　巻八
　　　少小嬰孺方
　　巻九
　　　少小嬰孺方
　　巻十
　　　少小嬰孺方
　　巻十一
　　　少小嬰孺方
　　巻十二
　　　少小嬰孺方
　　巻十三
　　　少小嬰孺方
　　巻十四
　　　少小嬰孺方
　　巻十五
　　　七竅病方
　　卷十六
　　　七竅病方
　　卷十七
　　　七竅病方
　　卷十八
　　　七竅病方
　　卷十九
　　　七竅病方
　　卷二十
　　　七竅病方
　　卷二十一
　　　七竅病方
　　卷二十二
　　　風毒脚氣方
　　卷二十三
　　　風毒脚氣方
　　卷二十四
　　　風毒脚氣方
　　卷二十五
　　　諸風方
　　卷二十六
　　　諸風方
　　卷二十七
　　　諸風方
　　卷二十八
　　　諸風方
　　卷二十九
　　　傷寒方
　　卷三十
　　　傷寒方
　　卷三十一
　　　傷寒方
　　卷三十二
　　　傷寒方
　　卷三十三
　　　傷寒方
　　卷三十四
　　　傷寒方
　　卷三十五
　　　傷寒方
　　卷三十六
　　　肝臟方
　　卷三十七
　　　肝臟方
　　卷三十八
　　　膽腑方
　　卷三十九
　　　膽腑方
　　卷四十
　　　心臟方
　　卷四十一
　　　心臟方
　　卷四十二
　　　心臟方
　　卷四十三
　　　小腸腑方
　　卷四十四
　　　小腸腑方
　　卷四十五
　　　小腸腑方
　　卷四十六
　　　脾臟方
　　卷四十七
　　　脾臟方
　　卷四十八
　　　脾臟方
　　卷四十九
　　　脾臟方
　　卷五十
　　　脾臟方
　　卷五十一
　　　脾臟方
　　卷五十二
　　　胃腑方
　　卷五十三
　　　胃腑方
　　巻五十四
　　　肺臟方
　　卷五十五
　　　肺臟方
　　卷五十六
　　　肺臟方
　　卷五十七
　　　大腸腑方
　　卷五十八
　　　大腸腑方
　　卷五十九
　　　腎臟方
　　卷六十
　　　腎臟方
　　卷六十一
　　　膀胱腑方
　　卷六十二
　　　膀胱腑方
　　卷六十三
　　　消渇方
　　卷六十四
　　　消渇方
　　卷六十五
　　　丁腫方
　　卷六十六
　　　丁腫方
　　卷六十七
　　　丁腫方
　　卷六十八
　　　丁腫方
　　卷六十九
　　　痔漏方
　　卷七十
　　　痔漏方
　　卷七十一
　　　痔漏方
　　卷七十二
　　　解毒雜治方
　　卷七十三
　　　解毒雜治方
　　卷七十四
　　　解毒雜治方
　　卷七十五
　　　備急方
　　卷七十六
　　　備急方
　　卷七十七
　　　備急方
　　卷七十八
　　　備急方
　　卷七十九
　　　食治
　　卷八十
　　　食治
　　卷八十一
　　　養性
　　卷八十二
　　　養性
　　卷八十三
　　　養性
　　卷八十四
　　　平脉
　　卷八十五
　　　平脉
　　卷八十六
　　　平脉
　　卷八十七
　　　針灸
　　卷八十八
　　　針灸
　　卷八十九
　　　針灸
　　卷九十
　　　針灸
　　卷九十一
　　　針灸
　　卷九十二
　　　針灸
　　卷九十三
　　　針灸
備急千金要方序
昔神農徧嘗百藥以辨五苦六辛之味逮伊摯而湯液
之劑備黄帝欲創九針以治三隂三陽之疾得岐伯而
砭艾之法精雖大聖人有意于拯民之瘼必待賢明博
通之臣或為之先或為之後然後聖人之所為得行于
永久也醫家之務經是二聖二賢而能事畢矣後之留
意于方術者苟知藥而不知灸未足以盡治療之體知
灸而不知針未足以極表裏之變如能兼是聖賢之藴
者其名醫之良乎有唐真人孫思邈者乃其人也以上
智之材抱康時之志當太宗治平之際思所以佐迺后
庇民之事以謂上醫之道真聖人之政而王官之一守
也而乃祖述農黄之旨發明岐摰之學經掇扁鵲之難
方採倉公之禁仲景黄素元化緑帙葛仙翁之必效胡
居士之經驗張苗之藥對叔和之脉法皇甫謐之三部
陶隱居之百一自餘郭玉范汪僧垣阮炳上極文字之
初下訖有隋之世或經或方無不採摭集諸家之所祕
要去衆說之所未至成書一部總三十卷目録一通臟
腑之論針艾之法脉證之辨食治之冝始婦人而次嬰
孺先脚氣而後中風傷寒癰疽消渇水腫七竅之痾五
石之毒備急之方養性之術總篇二百三十二門合方
論五千三百首莫不十全可驗四種兼包厚德過於千
金遺法傳於百代使二聖二賢之美不墜于地而世之
人得以階近而至逺上識于三皇之奥者孫真人善述
之功也然以俗尚險怪我道純正不述刳腹易心之異
世務徑省我書浩博不可道聽塗說而知是以學寡其
人寖以紛靡賢不繼世簡編斷缺不知者以異端見黜
好之者以闕疑輟功恭惟我朝以好生為德以廣愛為
仁迺詔儒臣正是墜學臣等術謝多通職專典校於是
請内府之祕書探道藏之别録公私衆本搜訪幾遍得
以正其訛謬補其遺佚文之重複者削之事之不倫者
緝之編次類聚朞月功至綱領雖有所立文義猶或疑
阻是用端本以正末如素問九墟靈樞甲乙太素巢源
諸家本草前古脉書金匱玉函肘後備急謝士秦刪繁
方劉涓子鬼遺論之類事關所出無不研核尚有所闕
而又泝流以討源如五鑒經千金翼崔氏纂要延年祕
録正元廣利外臺秘要兵部手集夢得傳信之類凡所
𣲖别無不考理互相質正反覆稽参然後遺文疑義煥
然悉明書雖是舊用之惟新可以濟舍靈禆明聖好生
之治可以傳不朽副主上廣愛之心非徒為太平之文
致實可佐皇極之錫福校讎既成繕冩伊始恭以上進
庻備親覽
太子右賛善大夫臣髙保衡尚書都官員外郎臣孫竒
尚書司封郎中充祕閣校理臣林億尚書工部侍郎兼
侍講臣錢象先等謹上
本序
夫清濁剖判上下攸分三才肇基五行俶落萬物淳朴
無得而稱燧人氏出觀斗極以定方名始有火化伏羲
氏作因之而畫八卦立庖厨滋味既興痾瘵萌起大聖
神農氏愍黎元之多疾遂甞百藥以救療之猶未盡善
黄帝受命創制九針與方士岐伯雷公之倫備論經脉
旁通問難詳䆒義理以為經論故後世可得依而暢焉
春秋之際良醫和緩六國之時則有扁鵲漢有仲景倉
公魏有華佗並皆探賾索隱窮幽洞微用藥不過二三
灸炷不逾七八而疾無不愈者晉宋以來雖復名醫間
出然治十不能愈五六良由今人嗜慾太甚立心不常
媱放縱逸有闕攝養所致耳余緬尋聖人設教欲使家
家自學人人自曉君親有疾不能療之者非忠孝也末
俗小人多行詭詐倚傍聖教而為欺紿遂令朝野士庻
咸耻醫術之名多教子弟誦短文構小䇿以求出身之
道醫治之術闕而弗論吁可怪也嗟乎深乖聖賢之本
意吾幼遭風冷屢造醫門湯藥之資罄盡家産所以青
衿之歲高尚兹典白首之年未嘗釋卷至於切脉診候
採藥合和服餌節度將息避慎一事長於已者不遠千
里伏膺取決至於弱冠頗覺有悟是以親鄰中外有疾
厄者多所濟益在身之患斷絶醫門故知方藥本草不
可不學吾見諸方部帙浩博忽遇倉卒求檢至難比得
方訖疾已不救矣嗚呼痛夭枉之幽厄惜墮學之昏愚
乃博採羣經刪裁繁重務在簡易以為備急千金要方
一部凡三十卷雖不能䆒盡病源但使留意於斯者亦
思過半矣以為人命至重有貴千金一方濟之德踰于
此故以為名也未可傳於士族庶以貽厥私門張仲景
曰當今居世之士曽不留神醫藥精究方術上以療君
親之疾下以救貧賤之厄中以保身長全以養其生而
但競逐榮勢企踵權豪孜孜汲汲惟名利是務崇􁂣其
末而忽棄其本欲華其表而悴其内皮之不存毛將安
傅進不能愛人知物退不能愛躬知已卒遇風邪之氣
嬰非常之疾患及禍至而後震慄身居死地䝉䝉昧昧
戅若逰魂降志屈節欽望巫祝告窮歸天束手受敗齎
百年之夀命將至貴之重器委付庸醫恣其所措咄嗟
暗悔歎身已斃神明消滅變為異物幽潛重泉徒為一
悲痛夫舉世昏迷莫能覺悟自盲若是夫何榮勢之云
哉此之謂也
備急千金要方凡例
千金方舊有例數十條散在諸篇凡用一法皆冝徧知
之雖素熟其書者臨事尚慮有所遺失況倉卒遘疾按
證為治不能無未逹之惑及新加撰次不可無法今撮
集舊凡并新校之意為例一篇次於今序之末庻後之
施用者無凝滯焉
凡和劑之法有斤兩升合尺寸之數合湯藥者不可不
　知按吳有複秤單秤隋有大升小升此制雖復紛紜
　正惟求之太深不知其要耳陶隱居撰本草序録一
　用累黍之法神農舊秤為定孫思邈從而用之孫氏
　生於隋末終于唐永淳中蓋見隋志唐令之法矣則
　今之此書當用三兩為一兩三升為一升之制世之
　妄者乃謂古今之人大小有異所以古人服藥劑多
　無稽之言莫此為甚今之用藥定以三兩為今一兩
　三升為今一升方中雖時復有用尺寸處舊例已有
　準折斤兩法今則不復重述也
凡古方治疾全用湯法百千之中未有一用散者今世
　醫工湯散未辨宜其多說異端承疑傳謬按湯法㕮
　咀(為各切/如麻豆)散法治篩(為治擇/𢷬篩)卒病賊邪須湯以蕩滌
　長病痼疾須散以漸漬此古人用湯液煮散之意也
　後世醫工惟務力省一切為散遂忘湯法傳用既久
　不知其非一旦用湯妄生疑訝殊不知前世湯藥劑
　雖大而日飲不過三數服而且方用專一今人治病
　劑料雖簿而數藥競進毎藥數服以古較今豈不今
　反多乎又昔人長將藥者多作煑散法蓋取其積日
　之功故毎用一方寸匕為一服多不過三方寸匕然
　而須以帛裹煑時微微振動是古人之意豈須欲多
　服藥哉又服丸之法大率如梧子者二十丸多不過
　三十四十丸及服散者少則刀圭錢五匕多則方寸
　而已豈服湯特多煑散丸散則少乎是知世人既不
　知斤兩升合之制又不知湯液煑散之法今從舊例
　率定以藥二十古兩水一小斗煑取今一升五合去
　滓垽分三服自餘利湯欲少水而多取數補湯欲多
　水而少取數各依方下别法
凡古經方用藥所有熬煉節度皆脚注之今方則不然
　撮合諸家之法而為合和一篇更不于方下各注各
　注則徒煩而不備集出則詳審而不煩凡合和者於
　第一卷檢之常用烏頭止言炮製此物大毒難循舊
　制當依治歴節防已湯云凡用烏頭皆去皮熬令黒
　乃堪用不然至毒人特冝慎之又桂本畏火所不可
　近若婦人姙娠又慮動胎當依惡阻篇茯苓丸方云
　姙娠忌桂故熬後用之又方中用大黄者當依治癰
　疽地黄丸方云薄切五升米下蒸熟曝乾用之
凡諸方用藥多出神農本經但古今不同詳略或異施
　於逹者不假縷陳與衆共之事須詮詔古文從簡則
　茱萸渾於山吳門冬隱於天麥椒不判于秦蜀荆罔
　分于牡蔓今則檢從本草各以一二而詳之又近世
　用藥相承其謬若不辨正為損滋多求真珠者罕知
　朱砂之為末多以水銀朱充用擇通草者鮮知木通
　之别號皆以通脫木為名以杜蘅而當細辛用黄耆
　而得苜蓿白蒺藜蒺藜之偽以刺者為良青木香木
　香之佳以土者為惡桂心蓋取其枝中之肉狗脊何
　尚乎金色之毛山梔子梔子本為一物訶梨勒訶子
　元無二條檳榔大腹古昔用之無别枳實枳殻後世
　曲生異端蚱蟬以聲而命名用啞者則顯知其謬胡
　麻以國而為號以烏者正得其真天南星虎掌名異
　而實同茵蔯蒿茵蔯名同而實異斯實藥家之消息
　為醫者可不留心又如白术一物古書惟只言术近
　代醫家咸以术為蒼术今則加以白字庶乎臨用無
　惑矣
凡諸方中用藥間復有不出本草舊經者咸名醫垂記
　或累世傳良或博聞有驗或自用得力故孫氏不得
　而棄之傳之方來豈小補哉
凡古名賢治病多用生命以濟災急雖曰賤畜貴人至
　於愛命人畜一也損彼益已物情同患況於人乎夫
　殺生求生去生更逺今之此方所以不用生命物為
　藥也其䖟蟲水蛭軰市有先死者可市而用之不在
　此例又云用雞子者皆取先破者用之完者無力
凡古今病名率多不同緩急尋檢常致疑阻若不判别
　何以示衆且如世人呼隂毒傷寒最為劇病嘗深摭
　其由然口稱隂毒之名意指少隂之證病實隂陽之
　候命一疾而涉三病以此為治豈不逺而殊不知隂
　毒少隂隂陽自是三候為治全别古有方證其說甚
　明今而混淆害人最急又如腸風藏毒欬逆慢驚遍
　稽方論無此名稱深窮其狀腸風乃腸痔下血藏毒
　乃痢之蠱毒欬逆者噦逆之名慢驚者隂癎之病若
　不知古知今何以為人司命加以古之經方言多雅
　奥以利為滯下以蹷為脚氣以淋為癃以實為祕以
　天行為傷寒以白虎為歴節以膈氣為膏肓以喘𠻳
　為欬逆以彊直為痙以不語為癔以緩縱為痱以怔
　忪為悸以痰為飲以黄為癉諸如此論可不討論而
　況病有數候相類二病同名者哉宜其視傷寒中風
　熱病温疫通曰傷寒膚脹鼓脹腸覃石􁳑率為水氣
　療中風專用乎痰藥指滯下或以為勞疾伏梁不辨
　乎風根中風不分乎時疾此今天下醫者之公患也
　是以别白而言之
凡方後舊有禁忌法或有或無或詳或略全無類例今
　則集諸藥反惡畏忌及諸雜忌為一篇凡服餌者於
　第一卷檢之
凡下丸散不云酒水飲者本方如此而别說用酒水飲
　則是可通用三物服也
凡諸方論咸出前古諸家及唐代名醫加減為用而各
　有效今則遍尋諸家有増損不同者各顯注于方下
　庶後人用之左右逢其原也
凡諸卷有一篇治數病者今則各以類次仍於卷首目
　下注云某病附焉
凡諸方與篇題各不相符者卒急之際難于尋檢今則
　改其詮次庶幾歴然易曉
凡諸方有一方數篇重出主治不殊者則去之各有治
　療者則云方見某卷某篇
凡諸篇類例之體則論居首脉次之大方在前單方次
　之針灸法處末焉緩急檢尋繁而不雜也
婦人卷中有虚損一篇補益一篇事涉相類詳而察之
　亦自有條諸凡大方皆在補益諸湯與煎盡屬虚損
　又頭面篇中備載風眩之治小腸腑卷重出風眩一
　門求之類例不當復出蓋前篇雜疏諸家之法廣記
　而備言之後篇特記徐嗣伯十方欲後人知所適從耳
凡婦人之病比之男子十倍難治所以别立方也若是
　四時節氣為病虚實冷熱為患者故與丈夫同也其
　雜病與丈夫同者散在諸卷
凡小兒之病與大人不殊惟用藥有多少為異其驚癎
　客忤解顱不行等八九篇合為一卷自餘下利等方
　並散在諸篇中可披而得也
凡針灸孔穴已具明堂篇中其逐篇諸穴多有不與明
　堂同者及明堂中所無者亦廣記當時所傳得效者
　耳故不必盡同舊經也
凡諸卷中用字文多假借如乾字作干屎字作矢銳字
　作兊其類非一今則各仍舊文更不普加改定亦從
　古之意也
凡諸方論今各檢見所從來及所流𣲖比欲各加題别
　竊為非醫家之急今但按文校定其諸書之名則隱
　而不出以成一家之美焉
欽定四庫全書
　備急千金要方卷一　　　唐　孫思邈　撰
　　　　　　　　　　　　宋　林億等　校正
　　論大醫習業第一
凡欲為大醫必須諳素問甲乙黄帝鍼經明堂流注十
二經脉三部九候五臟六腑表裏孔穴本草藥對張仲
景王叔和阮河南范東陽張苖靳邵等諸部經方又須
妙解隂陽禄命諸家相法及灼龜五兆周易六壬並須
精熟如此乃得為大醫若不爾者如無目夜遊動至顛
殞次須熟讀此方尋思妙理留意鑚研始可與言於醫
道者矣又須涉獵羣書何者若不讀五經不知有仁義
之道不讀三史不知有古今之事不讀諸子覩事則不
能黙而識之不讀内經則不知有慈悲喜捨之徳不讀
莊老不能任真體運則吉凶拘忌觸塗而生至於五行
休王七耀天文並須探賾若能具而學之則於醫道無
所滯礙而盡善盡美者矣
　　論大醫精誠第二
張湛曰夫經方之難精由來尚矣今病有内同而外異
亦有内異而外同故五臟六腑之盈虚血脉榮衛之通
塞固非耳目之所察必先診候以審之而寸口關尺有
浮沉弦緊之亂俞穴流注有高下淺深之差肌膚筋骨
有厚薄剛柔之異唯用心精㣲者始可與言于兹矣今
以至精至㣲之事求之于至麤至淺之思豈不殆哉若
盈而益之虚而損之通而徹之塞而壅之寒而冷之熱
而温之是重加其疾而望其生吾見其死矣故醫方卜
筮藝能之難精者也既非神授何以得其幽微世有愚
者讀方三年便謂天下無病可治及治病三年乃知天
下無方可用故學者必須博極醫源精勤不倦不得道
聽塗說而言醫道已了深自誤哉凡大醫治病必當安
神定志無欲無求先發大慈惻隱之心誓願普救含靈
之苦若有疾厄來求救者不得問其貴賤貧富長㓜妍
媸怨親善友華夷愚智普同一等皆如至親之想亦不
得曕前顧後自慮吉凶護惜身命見彼苦惱若已有之
深心悽愴勿避嶮巇晝夜寒暑饑渇疲勞一心赴救無
作工夫形迹之心如此可為蒼生大醫反此則是含靈
巨賊自古名賢治病多用生命以濟危急雖曰賤畜貴
人至于愛命人畜一也損彼益已物情同患况於人乎
夫殺生求生去生更逺吾今此方所以不用生命為藥
者良由此也其蝱蟲水蛭之屬市有先死者則市而用
之不在此例只如雞卯一物以其混沌未分必有大段
要急之處不得已隱忍而用之能不用者斯為大哲亦
所不及也其有患瘡痍下痢臭穢不可瞻視人所惡見
者但發慚愧悽憐憂恤之意不得起一念蔕芥之心是
吾之志也夫大醫之體欲得澄神内視望之儼然寛裕
汪汪不皎不昧省病診疾至意深心詳察形候纎毫勿
失處判針藥無得參差雖曰病冝速救要須臨事不惑
唯當審諦覃思不得於性命之上率爾自逞俊快邀射
名譽甚不仁矣又到病家縱綺羅滿目勿左右顧盼絲
竹湊耳無得似有所娱珍羞迭薦食如無味醽醁兼陳
看有若無所以爾者夫一人向隅滿堂不樂而況病人
苦楚不離斯須而醫者安然懽娱傲然自得兹乃人神
之所共耻至人之所不為斯蓋醫之本意也夫為醫之
法不得多語調笑談謔諠譁道說是非議論人物衒燿
聲名訾毁諸醫自矜已德偶然治瘥一病則昻頭戴面
而有自許之貌謂天下無雙此醫人之膏肓也老君曰
人行陽德人自報之人行隂德鬼神報之人行陽惡人
自報之人行隂惡鬼神害之尋此二途隂陽報施豈誣
也哉所以醫人不得恃已所長專心經略財物但作救
苦之心於㝠運道中自感多福者耳又不得以彼富貴
處以珍貴之藥令彼難求自衒功能諒非忠恕之道志
存救濟故亦曲碎論之學者不可恥言之鄙俚也
　　論治病略例第三
夫天布五行以植萬類人禀五常以為五臟經絡腑輸
隂陽㑹通𤣥冥幽微變化難極易曰非天下之至賾其
孰能與于此觀今之醫不念思求經旨以演其所知各
承家伎始終循舊省病問疾務在口給相對斯須便處
湯藥按寸不及尺握手不及足人迎趺陽三部不參動
數發息不滿五十短期未知決診九候曽無髣髴明堂
闕庭盡不見察所謂窺管而已夫欲視死别生固亦難
矣此皆醫之深戒病者可不謹以察之而自防慮也古
來醫人皆相嫉害扁鵲為秦太醫令李􁀙所害即其事
也一醫處方不得使别醫和合脫或私加毒藥令人増
疾漸以致困如此者非一特須慎之寕可不服其藥以
任天真不得使愚醫相嫉賊人性命甚可哀傷夫百病
之本有中風傷寒寒熱温瘧中惡霍亂大腹水腫腸澼
下痢大小便不通賁豚上氣欬逆嘔吐黄疸消渇留飲
癖食堅積癥􁳑驚邪癲癎鬼疰喉痺齒痛耳聾目盲金
瘡踒折癰腫惡瘡痔瘻瘤癭男子五勞七傷虚乏羸瘦
女子帶下崩中血閉隂蝕蟲蛇蠱毒所傷此皆大略宗
兆其間變動枝葉各依端緒以取之又有冷熱勞損傷
飽房勞驚悸恐懼憂恚怵惕又有産乳落胎墮下瘀血
又有貪餌五石以求房中之樂此皆病之根源為患生
諸枝葉也不可不知其本末但尚醫說男女長幼之病
有半與病源相附㑹者便可服藥也男子者衆陽所歸
常居于燥陽氣逰動强力施泄便成勞損損傷之病亦
以衆矣若比之女人則十倍易治凡女子十四已上則
有月事月事來日得風冷濕熱四時之病相協者皆自
說之不爾與治誤相觸動更増困也處方者亦應問之
凡用藥皆隨土地所冝江南嶺表其地暑濕其人肌膚
薄脆腠理開疎用藥輕省闗中河北土地剛燥其人皮
膚堅硬腠理閉塞用藥重複世有少盛之人不避風濕
觸犯禁忌暴竭精液雖得㣲疾皆不可輕以利藥下之
一利大重竭其精液困滯着牀動經年月也凡長宿病
宜服利湯不須盡劑候利之足則止病源未除者於後
更合耳稍有氣力堪盡劑則不論也病源須服利湯取
除者服利湯後宜將丸散時時助之
凡病服利湯得瘥者此後慎不中服補湯也若得補湯
病勢還復成也更重瀉之則其人重受弊也若初瘥氣
力未甚平復者但消息之須服藥者當以平藥和之夫
常患之人不妨行走氣力未衰欲將補益冷熱隨冝丸
散者可先服利湯瀉除胷腹中壅積痰實然後可服補
藥也夫極虚勞應服補湯者不過三劑即止若治風病
應服治風湯者皆非三五劑可止也自有滯風洞虚即
服十數劑乃至百餘日可瘥也故曰實即瀉之虚則補
之
夫二儀之内隂陽之中唯人最貴人者禀受天地中和
之氣法律禮樂莫不由人人始生先成其精精成而腦
髓生頭圓法天足方象地眼目應日月五臟法五星六
腑法六律以心為中極大腸長一丈二尺以應十二時
小腸長二丈四尺以應二十四氣身有三百六十五絡
以應一歲人有九竅以應九州天有寒暑人有虚實天
有刑德人有愛憎天有隂陽人有男女月有大小人有
長短所以服食五榖不能將節冷熱醎苦更相掁觸共
為攻撃變成疾病凡醫診候固是不易又問而知之别
病深淺名曰巧醫仲景曰凡欲和湯合藥針灸之法宜
應精思必通十二經脉辨三百六十孔穴榮衛氣行知
病所在宜治之法不可不通古者上醫相色色脉與形
不得相失黒乗赤者死赤乗青者生中醫聽聲聲合五
音火聞水聲煩悶千驚木聞金聲恐畏相刑脾者土也
生育萬物迴助四傍善者不見死則歸之太過則四肢
不舉不及則九竅不通六識閉塞猶如醉人四季運轉終
而復始下醫診脉知病源由流轉移動四時逆順相害
相生審之臟腑之㣲此乃為妙也
　　論診候第四
夫欲理病先察其源候其病機五臟未虚六腑未竭血
脉未亂精神未散服藥必活若病已成可得半愈病勢
已過命將難全
夫診候之法常以平且隂氣未動陽氣未散飲食未進
經脉未盛絡脉調均氣血未亂精取其脉知其逆順非
其時不用也深察三部九候而明告之古之善為醫者
上醫醫國中醫醫人下醫醫病又曰上醫聽聲中醫察
色下醫診脉又曰上醫醫未病之病中醫醫將病之病
下醫醫已病之病若不加心用意於事混淆即病者難
以救矣何謂三部寸關尺也上部為天肺也中部為人
脾也下部為地腎也何謂九候部各有三合為九候上
部天兩額動脉主頭角之氣也上部地兩頰動脉主口
齒之氣也上部人耳前動脉主耳目之氣也中部天手
太隂肺之氣也中部地手陽明胷中之氣也中部人手
少隂心之氣也下部天足厥隂肝之氣也下部地足少
隂腎之氣也下部人足太隂脾之氣也合為九候夫形
盛脉細少氣不足以息者死形瘦脉大胷中多氣者死
形氣相得者生參伍不調者病三部九候皆相失者死
愚醫不通三部九候及四時之經或用湯藥倒錯針灸
失度順方治病更増他疾遂致滅亡哀哉烝民枉死者
半可謂世無良醫為其觧釋經説地水火風和合成人
凡人火氣不調舉身蒸熱風氣不調全身彊直諸毛孔
閉塞水氣不調身體浮腫氣滿喘粗土氣不調四肢不
舉言無音聲火去則身冷風止則氣絶水竭則無血土
散則身裂然愚醫不思脉道反治其病使藏中五行共
相尅切如火熾燃重加其油不可不慎凡四氣合德四
神安和一氣不調百病一生四神動作四百四病同時
俱發又云一百一病不治自愈一百一病須治而愈一
百一病雖治難愈一百一病真死不治
張仲景曰欲療諸病當先以湯蕩滌五臟六腑開通諸
脉治道隂陽破散邪氣潤澤枯朽悦人皮膚益人氣血
水能浄萬物故用湯也若四肢病乆風冷發動次當用
散散能逐邪風氣濕痺表裏移走居無常處者散當平
之次當用丸丸藥者能逐風冷破積聚消諸堅癖進飲
食調和榮衛能參合而行之者可謂上工故曰醫者意
也又曰不須汗而彊汗之者出其津液枯竭而死須汗
而不與之汗者使諸毛孔閉塞令人悶絶而死又不須
下而彊下之者令人開腸洞泄不禁而死須下而不與
下之者使人心内懊憹脹滿煩亂浮腫而死又不須灸
而彊與灸者令人火邪入腹干錯五臓重加其煩而死
須灸而不與灸之者令人冷結重凝久而彌固氣上衝
心無地消散病篤而死
黄帝問曰淫邪泮衍奈何岐伯對曰正邪從外襲内而
未有定舍及淫於藏不得定處與榮衛俱行而與魂魄
飛揚使人卧不得安而喜夢也凡氣淫於腑則有餘於
外不足於内氣淫於臟則有餘於内不足于外問曰有
餘不足有形乎對曰隂盛則夢涉大水而恐懼陽盛則
夢蹈大火而燔灼隂陽俱盛則夢相殺毁傷上盛則夢
飛揚下盛則夢墮墜甚飽則夢與(巢源云/夢行)甚饑則夢取
(巢源云/夢卧)肝氣盛則夢怒肺氣甚則夢恐懼哭泣心氣盛
則夢喜笑及恐畏脾氣盛則夢歌樂體重手足不舉腎
氣盛則夢腰脊兩解而不屬凡此十一盛者至而瀉之
立已厥氣客于心則夢見丘山煙火客于肺則夢飛揚
見金鐵之器竒物客于肝則夢見山林樹木客于脾則
夢見邱陵大澤壊屋風雨客于腎則夢見臨淵没居水
中客於膀胱則夢見逰行客于胃則夢見飲食客于大
腸則夢見田野客于小腸則夢見聚邑街衢客于膽則
夢見闘訟自刳客于隂器則夢交接闘内客于項則夢
見斬首客于跨則夢見行走而不能前進及池渠穽窊
中居客于股則夢見禮節拜跪客於胞䐈則夢見溲溺
便利凡此十五不足者至而補之立已善診候者亦可
深思此意乃盡善盡美矣
史記曰病有六不治驕恣不論于理一不治也輕身重
財二不治也衣食不能適三不治也隂陽并藏氣不定
四不治也形羸不能服藥五不治也信巫不信醫六不
治也生候尚存形色未改病未入腠裏針藥及時能將
節調理委以良醫病無不愈
　　論處方第五
夫療寒以熱藥療熱以寒藥飲食不消以吐下藥鬼疰
蠱毒以蠱毒藥癰腫瘡瘤以瘡瘤藥風濕以風濕藥風
勞氣冷各隨其所冝雷公云藥有三品病有三階藥有
甘苦輕重不同病有新久寒温亦異重熱膩滑鹹酢藥
石飲食等於風雨為治餘病非對輕冷粗澀甘苦藥草
飲食等于熱病為治餘病非對輕熱辛苦淡藥飲食等
於冷病為治餘病非對其大綱略顯其源流自餘覩狀
可知臨事制宜當識斯要
藥對曰夫衆病積聚皆起于虚虚生百病積者五臟之
所積聚者六腑之所聚如斯等疾多從舊方不假増損
虚而勞者其弊萬端宜應隨病増減古之善為醫者皆
自採藥審其體性所主取其時節早晩早則藥勢未成
晩則盛勢已歇今之為醫不自採藥且不委節氣早晩
只共採取用以為藥又不知冷熱消息分兩多少徒有
療病之心永無必愈之效此實浮惑聊復審其冷熱記
其増損之主耳虚勞而苦頭痛復熱加枸杞萎𬎼虚而
吐加人參虚而不安亦加人參虚而多夢紛紜加龍骨
虚而多熱加地黄牡礪地膚子甘草虚而冷加當歸芎
藭乾薑虚而損加鍾乳棘刺肉蓯蓉巴㦸天虚而大熱
加黄芩天門冬虚而多忘加茯神逺志虚而驚悸不安
加龍齒紫石英沙參小草冷則用紫石英小草若客熱
即用沙參龍齒不冷不熱無用之虚而口乾加麥門冬
知母虚而吸吸加胡麻覆盆子柏子仁虚而多氣兼㣲
欬加五味子大棗虚而身彊腰中不利加磁石杜仲虚
而多冷加桂心吳茱萸附子烏頭虚而小便赤加黄芩
虚而客熱加地骨皮白术黄耆虚而冷用隴西黄耆虚
而痰復有氣加生薑半夏枳實虚而小腸利加桑螵蛸
龍骨雞肶胵虚而小腸不利加茯苓澤瀉虚而痢白加
厚朴諸藥無有一一歴而用之但據體性冷熱的相主
對聊叙増損之一隅入處方者宜準此
　　論用藥第六
上藥一百二十種為君主養命以應天無毒多服久服
不傷人欲輕身益氣不老延年者本上經
中藥一百二十種為臣主養性以應人有毒無毒斟酌
其冝欲遏病補虚羸者本中經
下藥一百二十五種為佐使主以應地多毒不可久服
欲除寒熱邪氣破積聚愈疾者本下經
三品合三百六十五種法三百六十五度毎一度應一
日以成一歲倍其數合七百三十名也
凡藥有君臣佐使以相宣攝合和者宜用一君二臣三
佐五使又可一君三臣九佐使也又有隂陽配合子母
兄弟根莖花實草石骨肉有單行者有相須者有相使
者有相畏者有相惡者有相反者有相殺者凡此七情
合和之時用意審視當用相須相使者良勿用相惡相
反者若有毒冝制可用相畏相殺者不爾勿合用也又
有酸鹹甘苦辛五味又有寒熱温凉四氣及有毒無毒
隂乾曝乾採造時月生熟土地所出真偽陳新並各有
法其相使相畏七情列之如左處方之日宜深而䆒之
　　玉石上部
玉泉(畏欵/冬花)玉屑(惡鹿/角)丹沙(惡磁石/畏鹹水)曽青(畏莵/絲子)石膽(水英/為使)
(畏牡桂菌桂芫/花辛夷白薇)雲母(澤瀉為使畏駝魚/及流水惡徐長卿)朴硝(畏麥/句薑)鍾乳
(蛇牀子莵絲子為使惡牡丹/𤣥石牡䝉畏紫石英蘘草)消石(火為使惡苦參/苦菜畏女菀)硭硝
(石韋為使/惡麥句薑)礬石(甘草為使/惡牡礪)滑石(石韋為使/惡曽青)白石英(惡馬/目毒)
(公/)紫石英(長石為使畏扁青附子/不欲鮀甲黄連麥句薑)赤石脂(惡大黄/畏芫花)黄石
脂(曽青為使惡細辛/畏蜚蠊扁青附子)白石脂(鷰糞為使惡/松枝畏黄芩)太一餘糧(杜/仲)
(為使畏鐵落/菖蒲及貝母)
　　玉石中部
水銀(畏磁/石)殷孽(惡防已/畏木)孔公孽(木蘭為使/惡細辛)凝水石(畏地/榆解)
(巴豆/毒)陽起石(桑螵蛸為使畏莵絲子惡/澤瀉菌桂雷丸蛇蛻皮)石膏(雞子為使/惡莾草毒)
(公/)磁石(柴胡為使畏黄石/脂惡牡丹莾草)𤣥石(惡松脂柏/子仁菌桂)理石(滑石為/使畏麻)
(黄/)
　　玉石下部
青琅玕(得水銀良畏/雞骨殺錫毒)礜石(得火良棘針為使惡虎/掌毒公鶩屎細辛畏水)特生
礜石(得火良/畏水)方解石(惡巴/豆)代赭(畏天/雄)大鹽(漏蘆/為使)
　　草藥上部
六芝(薯蕷為使得髮良惡/恒山畏扁青菌陳)天門冬(垣衣地黄為/使畏曽青)麥門冬
(地黄車前為使惡欵/冬苦瓠畏苦參青蘘)术(防風地/榆為使)女萎萎蕤(畏鹵/鹹)乾地黄
(得麥門冬清酒良/惡貝母畏蕪荑)菖蒲(秦芃秦皮為使/惡地膽麻黄)澤瀉(畏海蛤/文蛤)薯
蕷(紫芝為使/惡甘遂)逺志(得茯苓冬葵子龍骨良殺天雄/附子毒畏真珠蜚蠊藜蘆薺蛤)菊花
(木狗杞根桑/根白皮為使)人參(茯苓為使惡/□疏反藜蘆)甘草(术乾漆苦參為/使惡逺志反甘)
(遂大㦸芫/花海藻)石斛(陸英為使惡凝水石/巴豆畏白殭蠶雷丸)牛膝(惡熒火龜甲/陸英畏白前)
獨活(蠡實/為使)柴胡(半夏為使惡皂/莢畏女菀藜蘆)細辛(曽青棗根為使惡/狼毒山茱萸黄耆)
(畏滑石消/石反藜蘆)菴䕡子(荆子薏苡仁為/使惡細辛乾薑)菥蓂子(得荆子細辛/良惡乾薑苦)
(參/)龍膽(貫衆為使惡/防葵地黄)莵絲子(得酒良薯蕷松/脂為使惡雚菌)巴㦸天(覆/盆)
(子為使惡朝/生雷丸丹參)蒺藜子(烏頭/為使)防風(惡乾薑藜蘆白歛/芫花殺附子毒)沙參
(惡防已/反藜蘆)絡石(杜仲牡丹為使惡/鐵落畏菖蒲貝母)丹參(畏鹹水/反藜蘆)天名精(垣/衣)
(為/使)決明子(蓍實為使/惡大麻子)黄連(黄芩龍骨理石為使惡菊花/芫花𤣥參白鮮皮畏欵冬勝)
(烏頭解/巴豆毒)芎藭(白芷/為使)續斷(地黄為使/惡雷九)黄耆(惡龜/甲)杜若(得辛/夷細)
(辛良反柴/胡前胡)蛇牀子(惡牡丹及/巴豆貝母)茜根(畏鼠/姑)飛亷(得烏頭良/惡麻黄)
薇銜(得秦/皮良)五味子(蓯蓉為使惡/萎蕤勝烏頭)
　　草藥中部
當歸(惡䕡茹畏菖/蒲海藻牡蒙)秦芁(菖蒲/為使)黄芩(山茱萸龍骨為使惡/蔥實畏丹砂及牡丹)
(藜/蘆)藁本(惡䕡/茹)麻黄(厚朴為使惡/辛夷石韋)乾薑(秦椒為使惡黄連/黄芩天鼠糞殺半)
(夏莨/菪毒)葛根(解野葛巴/豆百藥毒)前胡(半夏為使惡/皂莢畏藜蘆)芍藥(雷丸為使/惡石斛芒)
(消畏消石鼈甲/小薊反藜蘆)貝母(厚朴白薇為使惡桃花畏/秦芁礜石莾草反烏頭)𤣥參(惡黄/耆乾)
(薑大棗山茱/萸反藜蘆)石韋(滑石杏仁為/使得菖蒲良)栝蔞(枸把為使惡乾薑/牛膝乾漆反烏頭)
狗脊(萆薢為使/惡敗醬)苦參(𤣥參為使惡貝母漏/蘆及莵絲子反藜蘆)瞿麥(蘘草牡/丹為使)
(惡桑/螵蛸)白芷(當歸為使/惡旋復花)石龍芮(大㦸為使畏蛇/蛻皮吳茱萸)白鮮皮(惡/桑)
(螵蛸桔梗/茯苓草解)萆解(薏苡為使畏葵根大/黄及柴胡牡蠣前胡)紫參(畏辛/夷)仙靈脾
(薯蕷/為使)紫菀(欵冬為使惡天雄瞿麥/及雷丸逺志畏茵蔯)防已(殷孽為使惡細/辛畏萆薢殺雄)
(黄/毒)牡丹(畏莵/絲子)白薇(畏黄耆大黄大㦸乾薑/及乾漆大棗山茱萸)欵冬花(杏仁/為使)
(得紫菀良惡皂莢消石𤣥參畏貝/母辛夷麻黄黄芩黄連黄耆青箱)女菀(畏鹵/鹹)澤蘭(防已/為使)
地榆(得髮良惡/麥門冬)海藻(反甘/草)
　　草藥下部
大黄(黄芩/為使)桔梗(節皮為使畏白/芨龍膽龍眼)葶藶(榆皮為使得酒良/惡殭蠶石龍芮)
甘遂(𤓰蒂為使惡/逺志反甘草)芫花(決明為使/反甘草)澤漆(小豆為使/惡薯蕷)大㦸
(反甘/草)鉤吻(半夏為使/惡黄芩)藜蘆(黄連為使反細辛/芍藥五參惡大黄)天雄(逺志/為使)
(惡腐/婢)烏頭烏喙(莾草為使反半夏栝蔞/貝母白歛白芨惡藜蘆)貫衆(雚菌/為使)虎掌
(蜀漆為使/畏莾草)附子(地膽為使惡蜈蚣畏防風/甘草黄耆人參烏韭大豆)蜀漆(栝蔞為/使惡貫)
(衆/)恒山(畏玉/札)半夏(射干為使惡皂莢畏雄黄及/生薑乾薑秦皮龜甲反烏頭)狼牙(蕪/荑)
(為使惡秦/芁地榆)白歛(代赭為使/反烏頭)白芨(紫石英為使惡理/石李核仁杏核仁)雚菌
(得酒良/畏雞子)䕡茹(甘草為使/惡麥門冬)藎草(畏鼠/婦)夏枯草(土𤓰/為使)狼毒(大/豆)
(為使惡/麥句薑)鬼臼(畏垣/衣)
　　木藥上部
茯苓茯神(馬蕳為使惡白歛畏牡蒙/及地榆雄黄秦芁龜甲)栢子仁(牡蠣桂心/𤓰子為使)
(惡菊花羊蹄/諸石麫麴)杜仲(惡蛇蛻/𤣥參)乾漆(半夏為使/畏雞子)蔓荆子(惡烏/頭石)
(膏/)牡荆實(防風為使/惡石膏)五加皮(遠志為使畏/蛇蛻𤣥參)黄蘗(惡乾/漆)辛
夷(芎藭為使惡五石脂畏菖/蒲及蒲黄黄連石膏黄環)酸棗仁(惡防/已)槐子(天雄景/天為使)
　　木藥中部
厚朴(乾薑為使惡澤瀉/及寒水石消石)山茱萸(蓼實為使惡桔/梗防風防己)吳茱萸
(蓼實為使惡丹參消/石白堊畏紫石英)秦皮(大㦸為使/惡吳茱萸)占斯(解狼/毒毒)梔子(解/躑)
(躅/毒)秦椒(惡栝蔞防/葵畏雌黄)桑根白皮(續斷桂心/麻子為使)
　　木藥下部
黄環(鳶尾為使惡/茯苓防已)石南(五加皮/為使)巴豆(芫花為使惡蘘草/畏大黄及黄連藜)
(蘆殺斑/猫毒)蜀椒(杏仁為使/畏欵冬)□疏(漏蘆/為使)欒華(決明/為使)雷丸(荔實/厚朴)
(為使惡/葛根)皂莢(栢子為使惡麥門冬/畏空青人參苦參)
　　獸上部
龍骨(得人參牛黄/良畏石膏)龍角(畏乾漆蜀/椒理石)牛黄(人參為使惡龍/骨地黄及龍膽)
(蜚蠊畏/牛膝)白膠(得火良/畏大黄)阿膠(得火良/畏大黄)
　　獸中部
犀角(松脂為使惡/雚菌雷丸)羖羊角(莵絲子/為使)鹿茸(麻勃/為使)鹿角(杜仲/為使)
　　獸下部
麋脂(畏大黄/惡甘草)
　　蟲魚上部
蜜蠟(惡芫花/齊蛤)蜂子(畏黄芩芍/藥牡蠣)牡蠣(貝母為使甘草牛膝/逺志蛇牀良惡麻黄)
(吳茱萸/辛夷)桑螵蛸(畏旋/復花)海蛤(蜀漆為使畏狗/膽甘遂芫花)龜甲(惡沙參/蜚蠊)
　　蟲魚中部
伏翼(萈實雲/實為使)蝟皮(得酒良殺桔/梗麥門冬)蜥蜴(惡硫黄斑/猫蕪荑)露蜂房
(惡乾薑丹參黄/芩芍藥牡蠣)􁖉蟲(畏皂莢/菖蒲)蠐螬(蜚蠊為使/惡附子)鮀魚甲(蜀/漆)
(為使畏狗膽/甘遂芫花)鼈甲(惡礬/石)烏賊魚骨(惡白歛/白芨)蟹(殺莨菪/毒漆毒)天
鼠糞(惡白歛/白薇)
　　蟲魚下部
蛇蛻(畏磁石/及酒)蜣蜋(畏羊角/石膏)斑猫(馬刀為使畏巴豆/丹參空青惡膚青)地膽
(惡甘/草)馬刀(得水/良)
　　菓上部
大棗(殺烏/頭毒)
　　菓下部
杏仁(得火良惡黄耆黄芩葛/根解錫胡粉毒畏苯草)
　　菜上部
冬葵子(黄芩/為使)
　　菜中部
蔥實(解藜/蘆毒)
　　米上部
麻蕡麻子(畏牡蠣白/薇惡茯苓)
　　米中部
大豆及黄卷(惡五參龍膽得前胡烏喙/杏仁牡蠣良殺烏頭毒)大麥(食蜜/為使)醬(殺/藥)
(毒火/毒)
　右一百九十七種有相制使其餘皆無故不備錄
或曰古人用藥至少分兩亦輕瘥病極多觀君處方非
不煩重分兩亦多而瘥病不及古人者何也答曰古者
日月長逺藥在土中自養經乆氣味真實百姓少欲禀
氣中和感病輕微易為醫療今時日月短促藥力輕虚
人多巧詐感病厚重難以為醫病輕用藥須少痾重用
藥即多此則醫之一隅何足怪也又古之醫者自解採
取隂乾曝乾皆悉如法用藥必依土地所以治十得九
今之醫者但知診脉處方不委採藥時節至于出處土
地新陳虚實一皆不悉所以治十不得五六者寔由于
此夫處方者常須加意重複用藥藥乃有力若學古人
徒自悮耳方來學者須詳而熟之
凡紫石英白石英朱砂雄黄硫黄等皆須光明映徹色
理鮮淨者為佳不然令人身體乾燥發熱口乾而死
凡草石藥皆須土地堅實氣味濃烈不爾治病不愈
凡狼毒枳實橘皮半夏麻黄吳茱萸皆欲得陳久者良
其餘惟須精新也
　　論合和第七
問曰凡和合湯藥治諸草石蟲獸用水升數消殺之法
則云何答曰凡草有根莖枝葉皮骨花實諸蟲有毛翅
皮甲頭足尾骨之屬有須燒鍊炮炙生熟有定一如後
法順方者福逆之者殃或須皮去肉或去皮須肉或須
根莖或須花實依方鍊治極令淨潔然後升合秤兩勿
令參差藥有相生相殺氣力有强有弱君臣相理佐使
相持若不廣通諸經則不知有好有惡或醫自以意加
減不依方分使諸草石强弱相欺入人腹中不能治病
更加闘争草石相反使人迷亂力甚刀劒若調和得所
雖未能治病猶得安利五臟於病無所増劇例曰諸經
方用藥所以熬鍊節度皆脚注之今方則不然於此篇
具條之更不煩方下别注也
凡藥治擇熬炮訖然後秤之以充用不得生秤
凡用石藥及玉皆碎如米粒綿裹内湯酒中
凡鍾乳等諸石以玉槌水研三日三夜漂鍊務令極細
凡銀屑以水銀和成泥
凡礜石赤泥團之入火半日乃熟可用仍不得過之不
鍊生入藥使人破心肝
凡朴硝礬石燒令汁盡乃入丸散硭硝朴硝皆絞湯訖
内汁中更上火兩三沸烊盡乃服
凡湯中用丹砂雄黄者熟末如粉臨取内湯中攪令調
和服之
凡湯中用完物皆擘破乾棗梔子之類是也用細核物
亦打碎山茱萸五味子蕤核決明子之類是也細花子
物正爾完用之旋復花菊花地膚子葵子之類是也米
麥豆軰亦完用之
凡橘皮吳茱萸椒等入湯不㕮咀
凡諸果實仁皆去尖及雙仁者湯揉撻去皮仍切之用
梔子者去皮用蒲黄者湯成下
凡麥門冬生薑入湯皆切三𢷬三絞取汁湯成去滓下
之煑五六沸依如升數不可共藥煑之一法薄切用
凡麥門冬皆微潤抽去心
凡麻黄去節先别煑兩三沸掠去沫更益水如本數乃
内餘藥不爾令人煩寸斬之小草瞿麥五分斬之細辛
白前三分斬之膏中細剉也
凡牛膝石斛等入湯酒拍碎用之石斛入丸散者先以
碪槌極打令碎乃入臼不爾𢷬不熟入酒亦然
凡桂厚朴杜仲秦皮木蘭軰皆削去上虚軟甲錯取裏
有味者秤之茯苓猪苓削除黒皮牡丹巴㦸天遠志野
葛等皆槌破去心紫菀洗去土曝乾乃秤之薤白蔥白
除青令盡莾草石南茵芋澤蘭剔取葉及嫩莖去大枝
鬼臼黄連皆除根毛石韋辛夷拭去毛辛夷又去心蜀
椒去閉口者及目用大棗烏梅皆去核用鬼箭削取羽
皮
凡茯苓芍藥補藥須白者瀉藥惟赤者
凡莵絲子煖湯淘汰去沙土乾漉煖酒漬經一宿漉出
曝微白𢷬之不盡者更以酒漬經三五日乃出更曬㣲
乾𢷬之須臾悉盡極易碎
凡用甘草厚朴枳實石南茵芋藜蘆皂莢之類皆炙之
而枳實去穰藜蘆去頭皂莢去皮子
凡用椒實微熬令汗出則有勢力
凡湯丸散用天雄附子烏頭烏喙側子皆煻灰炮令㣲
拆削去黒皮乃秤之惟薑附湯及膏酒中生用亦削去
皮乃秤之直理破作七八片
凡半夏熱湯洗去上滑一云十洗四破乃秤之以入湯
若膏酒丸散皆煻灰炮之
凡巴豆去皮心膜熬令紫色桃仁杏仁葶藶胡麻諸有
脂膏藥皆熬黄黒别𢷬令如膏指㩢視冺冺爾乃以向
成散稍稍下臼中合研𢷬令消散乃復都以輕絹簁之
須盡又内臼中依法𢷬數百杵也湯膏中雖有生用者
並𢷬破
凡用麥蘖麴末大豆黄卷澤蘭蕪荑皆微炒乾漆炒令
煙斷用烏梅入丸㪚者熬之用熟艾者先炒細擘合諸
藥𢷬令細散不可篩者内散中和之
凡用諸毛羽齒牙蹄甲龜鼈鯪鯉等甲皮肉骨角筋鹿
茸等皆炙之蛇蛻皮㣲炙
凡諸斑猫等諸蟲皆去翅足㣲熬用桑螵蛸中破炙之
牡蠣熬令黄色殭蠶蜂房㣲炒之
凡湯中用麝香犀角鹿角羚羊角牛黄須末如粉臨服
内湯中攪令調和服之
凡丸散用膠先炙使通體沸起燥乃可𢷬有不沸處更
炙之斷下湯直爾用之勿炙諸湯中用阿膠皆絞湯畢
内汁中更上火兩三沸令烊
凡用蜜先火煎掠去沫令色㣲黄則丸經久不壊掠之
多少隨蜜精粗遂至大稠於丸彌佳
凡丸中用蠟烊投少蜜中攪調以和藥
凡湯中用飴糖皆湯成下諸湯用酒者皆臨熟下之
凡藥有宜丸者宜散者宜湯者宜酒漬者宜膏煎者亦
有一物兼宜者亦有不入湯酒者並隨藥性不得違之
其不宜湯酒者列之如左
　　朱砂(熟入/酒)　雌黄　　　雲母　　　陽起石(入/酒)
　　礬石(入/酒)　　硫黄(入/酒)　　鍾乳(入/酒)　　孔公孽(入/酒)
　　礜石(入/酒)　　銀屑　　　白堊　　　銅鏡鼻
　　胡粉　　　鈆丹　　　鹵鹹(入/酒)　　石灰(入/酒)
　　藜灰
　右石類一十七種
　　野葛　　　狼毒　　　毒公　　　鬼臼
　　莾草　　　蒴藋(入/酒)　　巴豆　　　躑躅(入/酒)
　　皂莢(入/酒)　　雚菌　　　藜蘆　　　䕡茹
　　貫衆(入/酒)　　蕪荑　　　雷丸　　　狼牙
　　鳶尾　　　蒺䔧(入/酒)　　女菀　　　葈耳
　　紫葳(入/酒)　　薇銜(入/酒)　　白芨　　　牡蒙
　　飛亷　　　蛇銜　　　占斯　　　辛夷
　　石南(入/酒)　　楝實　　　虎杖(入酒/單漬)　虎掌
　　蓄根　　　羊桃(入/酒)　　麻勃　　　苦瓠
　　𤓰蔕　　　陟釐　　　狼䟦子(入/酒)　雲實
　　槐子(入/酒)　　地膚子　　蛇牀子(入/酒)　青葙子
　　茺蔚子　　王不留行　菥蓂子　　莵絲子(入/酒)
　右草木之類四十八種
　　蜂子　　　蜜蠟　　　白馬莖　　狗隂
　　雀卵　　　雞子　　　雄鵲　　　伏翼
　　鼠婦　　　樗雞　　　螢火　　　蠮螉(蠮舊/作􁐦)
　　殭蠶　　　蜈蚣　　　蜥蜴　　　斑猫
　　芫青　　　亭長　　　蛇膽　　　蝱蟲
　　蜚蠊　　　螻蛄　　　馬刀　　　赭魁
　　蝦蟇　　　蝟皮　　　生鼠　　　生龜(入/酒)
　　蝸牛　　　諸鳥獸(入/酒)　蟲魚膏骨髓膽血屎溺
　右蟲獸之類二十九種
古秤惟有銖兩而無分名今則以十黍為一銖六銖為
一分四分為一兩十六兩為一斤此則神農之稱也吴
人以二兩為一兩隋人以三兩為一兩今依四分為一
兩稱為定方家凡云等分者皆是丸散隨病輕重所須
多少無定銖兩三種五種皆悉分兩同等耳凡丸散云
若干分兩者是品諸藥宜多宜少之分兩非必止於若
干之分兩也假令日服三方寸匕須瘥止是三五兩藥
耳凡散藥有三刀圭者十分方寸匕之一準如梧桐子
大也方寸匕者作匕正方一寸抄散取不落為度錢匕
者以大錢上全抄之若云半錢匕者則是一錢抄取一
邊爾並用五銖錢也錢五匕者今五銖錢邊五字者以
抄之亦令不落為度一撮者四刀圭也十撮為一勺兩
勺為一合以藥升分之者謂藥有虚實輕重不得用斤
兩則以升平之藥升方作上徑一寸下徑六分深八分
内散藥勿按抑之正爾㣲動令平調耳今人分藥不復
用此
凡丸藥有云如細麻大者即胡麻也不必扁扁但令較
略大小相稱爾如黍粟者亦然以十六黍為一大豆也
如麻子者即今大麻子凖三細麻也如胡豆者今青斑
豆也以二大麻子準之如小豆者今赤小豆也粒有大
小以三大麻子準之如大豆者以二小豆準之如梧桐
子者以二大豆準之一方寸匕散以蜜和得如梧桐子
十丸為定如彈丸及雞子黄者以十梧桐子準之
凡方云巴豆若干枚者粒有大小當先去心皮乃秤之
以一分準十六枚附子烏頭若干枚者去皮畢以半兩
準一枚枳實若干枚者去穰畢以一分準二枚橘皮一
分準三枚棗有大小以三枚準一兩云乾薑一累者以
半兩為正本草云一兩為正
凡方云半夏一升者洗畢秤五兩為正椒一升三兩為
正吴茱萸一升五兩為正莵絲子一升九兩為正菴䕡
子一升四兩為正蛇牀子一升三兩半為正地膚子一
升四兩為正此其不同也云某子一升者其子各有虚
實輕重不可通以秤準皆取平升為正
凡方云桂一尺者削去皮畢重半兩為正甘草一尺者
重二兩為正云某草一束者重三兩為正一把者重二
兩為正
凡云蜜一斤者有七合猪膏一斤者一升二合
凡湯酒膏藥舊方皆云㕮咀者謂秤畢𢷬之如大豆又
使吹去細沬此於事殊不允當藥有易碎難碎多末少
末秤兩則不復均平今皆細切之較略令如㕮咀者乃
得無末而片粒調和也凡云末之者謂𢷬篩如法也
凡丸散先細切曝燥乃𢷬之有各𢷬者有合𢷬者並隨
方所言其潤濕藥如天門冬乾地黄軰皆先切曝乾獨
𢷬令偏碎更出細擘曝乾若值隂雨可㣲火烘之既燥
小停冷乃𢷬之凡濕藥燥皆大耗當先増分兩須得屑
乃秤之為正其湯酒中不須如此
凡篩丸藥用重宻絹令細於蜜丸即易熟若篩散草藥
用輕疎絹於酒中服即不泥其石藥亦用細絹篩令如
丸藥者
凡篩丸散藥畢皆更合于臼中以杵𢷬之數百過視其
色理和同為佳
凡煑湯當取井花水極令淨潔升斗分量勿使多少煑
之調和候火用心一如錬法
凡煑湯用㣲火令小沸其水數依方多少大略二十兩
藥用水一斗煑取四升以此為率皆絞去滓而後酌量
也然則利湯欲生少水而多取汁者為病須快利所以
少水而多取汁補湯欲熟多水而少取汁者為病須補
益是以多水而少取汁好詳視之不得令水多少湯熟
用新布兩人以尺木絞之澄去垽濁分再服三服者第
二第三服以紙覆令宻勿令洩氣欲服以銅器於熱湯
上煖之勿令器中有水氣
凡漬藥酒皆須切細生絹袋盛之乃入酒密封隨寒暑
日數視其濃烈便可漉出不必待至酒盡也滓可曝燥
㣲𢷬更漬飲之亦可散服
凡建中腎瀝諸補湯滓合兩劑加水煑竭飲之亦敵一
劑新藥貧人當依此用皆應先曝令燥也
凡合膏先以苦酒漬令淹浹不用多汁宻覆勿洩云晬
時者周時也從今旦至明旦亦有止一宿煮膏當三上
三下以洩其熱勢令藥味得出上之使匝匝沸乃下之
取沸静良久乃止寜欲小生其中有薤白者以兩頭㣲
熬黄為候有白芷附子者亦令小黄色為度猪肪皆勿
令經水臘月者彌佳絞膏亦以新布絞之若是可服之
膏膏滓亦堪酒煑飲之可摩之膏膏滓則宜以傅病上
此蓋欲兼盡其藥力故也
凡膏中有雄黄朱砂軰皆别𢷬細研如麫須絞膏畢乃
投中以物疾攪至於凝彊勿使沉聚在下勿調也有水
銀者于凝膏中研令消散胡粉亦爾
凡𢷬藥法燒香洒掃淨潔不得雜語喧呼當使童子𢷬
之務令細熟杵數可至千萬杵過多為佳
凡合腎氣薯蕷及諸大補五石大麝香丸金牙散大酒
煎膏等合時煎時並不令婦人小兒産母喪者痼疾六
根不具足人及雞犬六畜等見之大忌切宜慎之其續
命湯麻黄等諸小湯不在禁忌之限比來田野下里家
因市得藥隨便市上雇人𢷬合非止諸不如法至于石
斛莵絲子等難𢷬之藥費人功力賃作𢷬者隱主悉盜
棄之又為塵埃穢氣入藥中羅篩粗惡隨風飄揚衆口
嘗之衆鼻齅之藥之精氣一切都盡與朽木不殊又復
服餌不能盡如法服盡之後反加虚損遂謗醫者處方
不效夫如此者非醫之咎自緣發意甚誤宜熟思之
　　論服餌第八
若用毒藥治病先起如黍粟病去即止不去倍之不去
十之取去為度病在胸膈已上者先食而後服藥病在
心腹已下者先服藥而後食病在四肢血脉者宜空腹
而在旦病在骨髓者宜飽滿而在夜
凡服丸散不云酒水飲者本方如此是可通用也
凡服利湯欲得侵早凡服湯欲得稍熱服之即易消下
不吐若冷則吐嘔不下若太熱則破人咽喉務在用意
湯必須澄清若濁令人心悶不解中間相去如歩行十
里久再服若太促數前湯未消後湯來衝必當吐逆仍
問病者腹中藥消散乃可進服
凡服湯法大約皆分為三服取三升然後乗病人穀氣
彊進一服最須多次一服漸少後一服最須少如此即
甚安稳所以病人於後氣力漸㣲故湯須漸少凡服補
湯欲得服三升半晝三夜一中間間食則湯氣溉灌百
脉易得藥力凡服湯不得太緩太急也又須左右仰覆
卧各一食頃即湯勢徧行腹中又於室中行皆可一百
歩許一日勿出外即大益
凡服湯三日常忌酒緣湯忌酒故也凡服治風湯第一
服厚覆取汗若得汗即須薄覆勿令大汗中間亦須間
食不爾令人無力更益虚羸
凡丸藥皆如梧桐子大補者十丸為始從一服漸加不
過四十丸過亦損人云一日三度服欲得引日多時不
闕藥氣漸漬熏蒸五臟積久為佳不必頓服早盡為善
徒棄名藥獲益甚少凡人四十已下有病可服瀉藥不
甚須服補藥必若有所損不在此限四十已上則不可
服瀉藥須服補藥五十已上四時勿闕補藥如此乃可
延年得飬生之術耳其方備在第二十七卷中素問曰
實即瀉之虚即補之不虚不實以經調之此其大略也
凡有臟腑積聚無問少長須瀉則瀉凡有虚損無問少
長須補即補以意量度而用之
凡服痔漏疳􁥥等藥皆慎猪雞魚油等味至老
凡服瀉藥不過以利為度慎勿過多令人下利無度大
損人也
凡諸惡瘡瘥後皆百日慎口味不爾而瘡即發也
凡服酒藥欲得使酒氣相接無得斷絶絶則不得藥力
多少皆以知為度不可令至醉及吐則大損人也
凡服藥皆斷生冷酢滑猪犬雞魚油麫蒜及菓實等其
大補丸散切忌陳臭宿滯之物有空青忌食生血物天
門冬忌鯉魚白术忌桃李及雀肉葫荽大蒜青魚酢等
物地黄忌蕪荑甘草忌菘菜海藻細辛忌生菜莵絲子
忌兔肉牛膝忌牛肉黄連桔梗忌猪肉牡丹忌葫荽藜
蘆忌狸肉半夏菖蒲忌飴糖及羊肉恒山桂心忌生蔥
生菜商陸忌犬肉茯苓忌醋物栢子仁忌濕麫巴豆忌
蘆笋羮及猪肉鼈甲忌莧菜
凡服藥忌見死尸及産婦穢汚觸之兼及忿怒憂勞
凡餌湯藥其粥食肉菜皆須大熟熟即易消與藥相宜
若生則難消復損藥力仍須少食菜及硬物於藥為佳
亦少進鹽醋乃善亦不得苦心用力及房室喜怒是以
治病用藥力惟在食治將息得力大半於藥有益所以
病者務在將息節慎節慎之至可以長生豈惟愈病而
已
凡服瀉湯及諸丸散酒等至食時須食者皆先與一口
冷醋飲須臾乃進食為佳
凡人忽遇風發身心頓惡或不能言有如此者當服大
小續命湯及西州續命排風越婢等湯于無風處宻室
之中日夜四五服勿計劑數多少亦勿慮虚常使頭面
手足腹背汗出不絶為佳服湯之時湯消即食粥粥消
即服湯亦少與羊肉臛將補若風大重者相續五日五
夜服湯不絶即經二日停湯以羮臛自補將息四體若
小瘥即當停藥漸漸將息如其不瘥當服湯攻之以瘥
為度
凡患風服湯非得大汗其風不去所以諸風方中皆有
麻黄至如西州續命即用八兩越婢六兩大小續命或
用一兩三兩四兩故知非汗不瘥所以治風非密室不
得輙服湯藥徒自誤耳惟更加増未見損減矣
凡人五十已上大虚者服三石更生慎勿用五石也四
時常以平旦服一二升煖飲終身勿絶及一時勿食蒜
油魚猪牛馬雞鵞鴨等肉即無病矣
　　論藥藏第九
存不忘亡安不忘危大聖之至教求民之瘼恤民之隱
賢人之用心所以神農鳩集百藥黄帝纂錄針經皆備
預之常道也且人痾瘵多起倉卒不與人期一朝嬰已
豈遑知救想諸好事者可貯藥藏用以備不虞所謂起
心雖微所救惟廣見諸世禄之家有善養馬者尚貯馬
藥數十斤不見養身者有蓄人藥一錙銖以此類之極
可愧矣貴畜而賤身誠可羞矣傷人乎不問馬此言安
用哉至如人或有公私使命行邁邊隅地既不毛藥物
焉出忽逢瘴癘素不資貯無以救療遂拱手待斃以致
夭殁者斯為自致豈是枉横何者既不能深心以自衛
一朝至此何歎惜之晩哉故置藥藏法以防危殆云爾
　　石藥灰土藥水藥根藥莖藥葉藥花藥皮藥子藥
　　五穀五果五菜諸獸齒牙骨角蹄甲皮毛尿屎等
　　藥酥髓乳酪醍醐石蜜沙糖飴糖酒醋膠麴蘖䜴
　　等藥
　右件藥依時收採以貯藏之蟲豸之藥不收採也
　　秤斗升合鐵臼木臼絹羅紗羅馬尾羅刀砧玉槌
　　瓷鉢大小銅銚鐺釡銅鐵匙等
　右合藥所須極當預備
凡藥皆不欲數數曬曝多見風日氣力即薄歇宜熟知
之諸藥未即用者候天大晴時于烈日中曝令大乾以
新瓦器貯之泥頭密封須用開取即急封之勿令中風
濕之氣雖經年亦如新也其丸散以瓷器貯蜜蠟封之
勿令洩氣則三十年不壊諸杏仁及子等藥瓦器貯之
則鼠不能得之也凡貯藥法皆須去地三四尺則土濕
之氣不中也
　
　
　
　
　
　備急千金要方巻一
欽定四庫全書
　備急千金要方卷二　　　唐　孫思邈　撰
　　　　　　　　　　　　宋　林億等　校正
　婦人方
　　求子第一(論女方男灸法/轉  為  法)
論曰夫婦人之别有方者以其胎妊生産崩傷之異故
也是以婦人之病比之男子十倍難療經言婦人者衆
隂所集常與濕居十四已上隂氣浮溢百想經心内傷
五藏外損姿顔月水去留前後交互瘀血停凝中道斷
絶其中傷墮不可具論生熟二臟虚實交錯惡血内漏
氣脉損竭或飲食無度損傷非一或瘡痍未愈便合隂
陽或便利於懸厠之上風從下入便成十二痼疾所以
婦人别立方也若是四時節氣為病虚實冷熱為患者
故與丈夫同也惟懐胎妊而挾病者避其毒藥耳其雜
病與丈夫同則散在諸卷中可得而知也然而女人嗜
慾多於丈夫感病倍於男子加以慈戀愛憎嫉妬憂恚
染著堅牢情不自抑所以為疾根深療之難瘥故養生
之家特須教子女學習此三卷婦人方令其精曉即于
倉卒之秋何憂畏也夫四德者女子立身之樞機産育
者婦人性命之長務若不通明于此則何以免于夭枉
者哉故傅母之徒亦不可不學常宜繕寫一本懐挾隨
身以防不虞也
論曰人之情性皆願賢已而疾不及人至於學問則隨
情逐物墮於事業詎肯專一推求至理莫不虚棄光隂
没齒無益夫婚姻養育者人倫之本王化之基聖人設
教備論厥旨後生莫能精曉臨事之日惛爾若愚是則
徒願賢已而疾不及人之謬也所實不逹賢已之趣而
妄狥虚聲以終無用今具述求子之法以貽後嗣同志
之士或可覽焉
論曰夫欲求子者當先知夫妻本命五行相生及與德
合并本命不在子休廢死墓中者則求子必得若其本
命五行相尅及與刑殺衝破并在子休廢死墓中者則
求子了不可得慎無措意縱或得者於後終亦累人若
其相生并遇福德者仍須依法如方避諸禁忌則所誕
兒子盡善盡美難以具陳(禁忌法受胎時日推王相/貴宿日法在二十七卷中)
論曰凡人無子當為夫妻俱有五勞七傷虚羸百病所
致故有絶嗣之患夫治之之法男服七子散女服紫石
門冬圓及坐藥盪胞湯無不有子也
七子散治丈夫風虚目暗精氣衰少無子補不足方
　　五味子　　鍾乳粉　　牡荆子　　莵絲子
　　車前子　　菥蓂子　　石斛　　　乾地黄
　　薯蕷　　　杜仲　　　鹿茸　　　遠志(各八/銖)
　　附子　　　蛇床子　　芎藭(各六/銖)　山茱萸
　　天雄　　　人參　　　茯苓　　　黄耆
　　牛膝(各五/銖)　桂心(十/銖)　　蓯蓉(十一/銖)　巴㦸天(十二/銖)
　右二十四味治下篩酒服方寸匕日二不知増至二
　匕以知為度禁如藥法不能酒者蜜和圓服亦得一
　方加覆盆子八銖求子法一依後房中篇
朴硝盪胞湯治婦人立身已來全不産及斷緒久不産
三十年者方
　　朴硝　　　牡丹　　　當歸　　　大黄
　　桃仁(生用各/三銖)細辛　　　厚朴　　　桔梗
　　人參　　　赤芍藥　　茯苓　　　桂心
　　甘草　　　牛膝　　　橘皮(各二/銖)　附子(六/銖)
　　䖟蟲　　　水蛭(各十/枚)
　右十八味㕮咀以清酒五升水五升合煮取三升分
　四服日三夜一毎服相去三時更服如常覆被取少
　汗汗不出冬日著火籠之必下積血及冷赤膿如赤
　小豆汁本為婦人子宫内有此惡物使然或天隂臍
　下痛或月水不調為有冷血不受胎若斟酌下盡氣
　力弱大困不堪更服亦可二三服即止如大悶不堪
　可食酢飯冷漿一口即止然恐去惡物不盡不大得
　藥力若能忍服盡大好一日後仍著導藥(千金翼方/不用桔梗)
　(甘/草)
治全不産及斷緒服前朴硝湯後著坐導藥方
　　皂莢　　　山茱萸(千金翼/作苦瓠)　　　　當歸(各一/兩)
　　細辛　　　五味子　　乾薑(各二/兩)　大黄
　　礬石　　　戎鹽　　　蜀椒(各半/兩)
　右十味為末以絹袋盛大如指長三寸盛藥令滿内
　婦人隂中坐卧任意勿行走急小便時去之更安新
　者一日一度必下青黄冷汁汁盡即止可幸御即有
　子若未見病出亦可至十日安之一本别有葶藶砒
　霜各半兩此藥為服朴消湯恐去冷惡物出不盡以
　導藥下之值天隂冷不疼不須著導藥亦有著鹽為
　導藥者然不如此藥其服朴消湯後即安導藥經一
　日外服紫石門冬丸
紫石門冬圓治全不産及斷緒方
　　紫石英　　天門冬(各三/兩)當歸　　　芎藭
　　紫葳　　　卷栢　　　桂心　　　烏頭
　　乾地黄　　牡䝉(千金翼作牡荆/外臺作牡蒙)　　禹餘糧
　　石斛　　　辛夷(各二/兩)　人參　　　桑寄生
　　續斷　　　細辛　　　厚朴　　　乾薑
　　食茱萸　　牡丹　　　牛膝(各三/十銖)　栢子仁(一/兩)
　　薯蕷　　　烏賊骨　　甘草(各一/兩半)
　右二十六味為末蜜和丸如梧桐子大酒服十丸日
　三漸増至三十丸以腹中熱為度不禁房室夫行不
　在不可服禁如藥法比來服者不至盡劑即有娠
白薇圓主令婦人有子方
　　白薇　　　細辛　　　防風　　　人參
　　秦椒　　　白歛(一云/白芷)　桂心　　　牛膝
　　秦芁　　　蕪荑　　　沙參　　　芍藥
　　五味子　　白殭𧖟　　牡丹　　　蠐螬(各一/兩)
　　乾漆　　　栢子仁　　乾薑　　　卷栢
　　附子　　　芎藭(各三/十銖)　桃仁　　　紫石英(各一/兩半)
　　鍾乳　　　乾地黄　　白石英(各三/兩)鼠婦(半/兩)
　　水蛭　　　䖟蟲(各十/五枚)　吳茱萸(十八/銖)
　　麻布叩􁀙頭(一尺/燒)
　右三十二味為末蜜和丸如梧桐子大酒服十五丸
　日再稍加至三十丸當有所去小覺有異即停服
又方治久無子或斷緒上熱下冷百病皆治之方
　　白薇　　　乾地黄　　乾薑　　　車前子
　　蜀椒(各十/八銖)　紫石英　　藁本　　　石膏
　　菴䕡子　　卷栢(各三/十銖)　澤蘭　　赤石脂
　　白龍骨　　逺志　　　麥門冬　　茯苓
　　太乙餘糧(各二/兩)　　　　當歸　　　芎藭
　　蛇牀子(各一/兩)白芷　　　覆盆子　　桃仁
　　人參(各一/兩半)　桂心　　　蒲黄(各二/兩半)　細辛(三/兩)
　　橘皮(半/兩)
　右二十八味為末蜜和丸如梧子大酒服十五丸日
　再漸増以知為度亦可至五十丸慎猪雞生冷酢滑
　魚蒜驢馬牛肉等覺有娠即停三月正擇食時可食
　牛肝及心至四月五月不須但不可故殺令子短夀
　遇得者大良
金城大守白薇圓治月水不利閉塞絶産十八年服此
藥二十八日有子方
　　白薇　　　細辛(各三/十銖)　人參
　　杜蘅(古今録驗/用牡蠣)　　　　牡蒙　　　厚朴
　　半夏　　　白殭𧖟　　當歸　　　紫菀(各十/八銖)
　　牛膝　　　沙參　　　乾薑　　　秦芁(各半/兩)
　　蜀椒　　　附子　　　防風(各一/兩半)
　右十七味為末蜜和丸如梧子大先食服三丸不知
　稍増至四五丸此藥不可長服覺有娠即止用之大
　驗(崔氏有桔梗/丹參十八銖)
論曰古者求子多用慶雲散承澤圓今代人絶不用此
雖未試驗其法可重故述之
慶雲散治丈夫陽氣不足不能施化施化無成方
　　覆盆子　　五味子(各一/升)莵絲子(二/升)　天雄(一/兩)
　　石斛　　　白术(各三/兩)　桑寄生(四/兩)　天門冬(九/兩)
　　紫石英(二/兩)
　右九味治下篩酒服方寸匕先食服日三素不耐冷
　者去寄生加細辛四兩陽氣不少而無子者去石斛
　加㯽榔十五枚
承澤圓治婦人下焦三十六疾不孕絶産方
　　梅核仁　　辛夷(各一/升)　葛上亭長(七/枚)溲疏(三/兩)
　　藁本(一/兩)　　澤蘭子(五/合)
　右六味為末蜜和丸如大豆先食服二丸日三不知
　稍増若腹中無堅癖積聚者去亭長加通草一兩惡
　甘草和藥先以苦酒搜散乃納少蜜和為丸
大黄圓治帶下百病無子服藥十日下血二十日下長
蟲及青黄汁三十日病除五十日肥白方
　　大黄(破如米豆/熬令黒)　　　　柴胡　　　朴硝
　　乾薑(各一/升)　芎藭　　　蜀椒(二/兩)　　茯苓(如雞子/大一枚)
　右七味為末蜜和丸如梧桐子大先食服七丸米飲
　下加至十丸以知為度五日㣲下
吉祥圓治女人積年不孕方
　　天麻　　　柳絮　　　牡丹　　　茯苓
　　乾地黄　　桂心(各一/兩)　五味子　　桃花
　　白术　　　芎藭(各二/兩)　覆盆子(一/斗)　桃仁(一百/枚)
　　莵絲子　　楮實子(各一/升)
　右十四味為末蜜和丸如豆大毎服空心飲苦酒下
　五丸日中一服晩一服
消石大黄圓治十二瘕癖及婦人帶下絶産無子并服
寒食藥而腹中有癖者當先服大丸下之乃服寒食藥
大丸不下水榖但下病耳不至令人虚極方見第十一
卷中
秦椒圓治婦人絶産生來未産盪滌腑臟使玉門受子
精
　　秦椒　　　天雄(各十/八銖)　𤣥參　　　人參
　　白斂　　　鼠婦　　　白芷　　　黄耆
　　桔梗　　　露蜂房　　白殭蠶　　桃仁
　　蠐螬　　　白薇　　　細辛　　　蕪荑(各一/兩)
　　牡蒙　　　沙參　　　防風　　　甘草
　　牡丹皮　　牛膝　　　卷栢　　　五味子
　　芍藥　　　桂心　　　大黄　　　石斛
　　白术(各三/十銖)　栢子仁　　茯苓　　　當歸
　　乾薑(各一/兩半)　澤蘭　　　乾地黄　　芎藭(各一兩/十八銖)
　　乾漆　　　白石英　　紫石英　　附子(各二/兩)
　　鍾乳(二兩/半)　水蛭(七十/枚)　䖟蟲(一百/枚)
　　麻布叩複頭(七尺/燒)
　右四十四味為末蜜丸如梧子大酒服十丸日再稍
　加至二十丸若有所去如豆汁鼻涕此是病出覺有
　異即停
灸法
婦人絶子灸然谷五十壯在内踝前直下一寸婦人絶
嗣不生胞門閉塞灸關元三十壯報之
婦人妊子不成若墮落腹痛漏見赤灸胞門五十壯在
關元左邊二寸是也右邊二寸名子户
婦人絶嗣不生灸氣門穴在關元傍三寸各百壯
婦人子藏閉塞不受精疼灸胞門五十壯
婦人絶嗣不生漏赤白灸泉門十壯三報穴在横骨當
隂上際
論曰隂陽調和二氣相感陽施隂化是以有娠而三隂
所㑹則多生女但妊娠二月名曰始膏精氣成于胞裏
至于三月名曰始胎血脉不流象形而變未有定儀見
物而化是時男女未分故未滿三月者可服藥方術轉
之令生男也
丹參圓治婦人始覺有娠養胎并轉女為男方
　　丹參　　　續斷　　　芍藥　　　白膠
　　白术　　　栢子仁　　甘草(各二/兩)　人參
　　芎藭　　　乾薑(各三/卜銖)　吳茱萸　　橘皮
　　當歸(各一兩/十八銖)白芷　　　冠纓(燒灰各/一兩)乾地黄(一兩/半)
　　蕪荑(十八/銖)　犬卵(一具/乾)　東門上雄雞頭(一/枚)
　右十九味為末蜜和丸如梧子大酒服十丸日再稍
　加至二十丸
又方取原蠶屎(一作/矢)一枚井花水服之日三
又方取弓弩弦一枚綘囊盛帶婦人左臂一法以繋腰
　下滿百日去之
又方取雄黄一兩綘囊盛帶之要女者帶雌黄
又方以斧一柄於産婦卧牀下置之仍繋刅向下勿令
　人知如不信者待雞抱卵時依此置於窠下一窠兒
　子盡為雄也
　　妊娠惡阻第二(論方/法)
論曰何以知婦人妊娠脉平而虚者乳子法也經云隂
搏陽别謂之有子此是血氣調和陽施隂化也診其手
少隂脉動甚者妊子也少隂心脉也心主血脉又腎名
胞門子户尺中腎脉也尺中之脉按之不絶法妊娠也
三部脉沉浮正等按之無絶者有娠也
妊娠初時寸㣲小呼吸五至三月而尺數也妊娠四月
欲知男女者左疾為男右疾為女左右俱疾為産二子
又法左手沉實為男右手浮大為女左右手俱沉實猥
生二男俱浮大猥生二女尺脉若左偏大為男右偏大
為女左右俱大産二子大者如實狀又法左手尺中浮
大者男右手尺中沉細者女若來而斷絶者月水不利
又法左右尺俱浮為産二男不然女作男生俱沉為産
二女不爾男作女生又法得太隂脉為男得太陽脉為
女太隂脉沉太陽脉浮又遣妊娠人面南行還復呼之
左迴首者是男右逥首者是女又看上圊時夫從後急
呼之左逥首是男右逥首是女又婦人妊娠其夫左乳
房有核是男右乳房有核是女
妊娠欲知將産者懐妊離經其脉浮設腹痛引腰脊為
今出也但離經者不病也又法欲生其脉離經夜半覺
痛日中則生也
論曰凡婦人虚羸血氣不足腎氣又弱或當風飲冷太
過心下有淡水者欲有胎而喜病阻所謂欲有胎者其
人月水尙來顔色肌膚如常但苦沉重憒悶不欲食飲
又不知其患所在脉理順時平和則是欲有妊也如此
經二月日後便覺不通則結胎也阻病者患心中憒憒
頭重眼眩四肢沉重懈惰不欲執作惡聞食氣欲噉鹹
酸果實多卧少起世謂惡食其至三四月日已上皆大
劇吐逆不能自勝舉也此由經血既閉水漬于藏藏氣
不宣通故心煩憒悶氣逆而嘔吐也血脉不通經絡否
澁則四肢沉重挾風則頭目眩也覺如此候者便冝服
半夏茯苓湯數劑後將茯苓丸淡水消除便欲食也既
得食力體强氣盛力足養胎母便健矣古今治阻病方
有十數首不問虚實冷熱長少殆死者活于此方
半夏茯苓湯治妊娠阻病心中憒悶空煩吐逆惡聞食
氣頭眩體重四肢百節疼煩沉重多卧少起惡寒汗出
疲極黄瘦方
　　半夏　　　生薑(各三/十銖)　乾地黄　　茯苓(各十/八銖)
　　橘皮　　　旋復花　　細辛　　　人參
　　芍藥　　　芎藭　　　桔梗　　　甘草(各十/二銖)
　右十二味㕮咀以水一斗煮取三升分三服若病阻
　積月日不得治及服藥冷熱失候病變客熱煩渇口
　生瘡者去橘皮細辛加前胡知母各十二銖若變冷
　下痢者去乾地黄入桂心十二銖若食少胃中虚生
　熱大便閉塞小便赤少者宜加大黄十八銖去地黄
　加黄芩六銖餘依方服一劑得下後消息看氣力冷
　熱増損方調定更服一劑湯便急服茯苓丸令能食
　便强健也忌生冷醋滑油膩菘菜海藻
茯苓圓治妊娠阻病患心中煩悶頭眩重憎聞飲食氣
便嘔逆吐悶顛倒四肢垂弱不自勝持服之即效要先
服半夏茯苓湯兩劑後可服此方
　　茯苓　　　人參　　　桂心(熬/)　　乾薑
　　半夏　　　橘皮(各一/兩)　白术　　　葛根
　　甘草　　　枳實(各二/兩)
　右十味為末蜜和為丸如梧子飲服二十丸漸加至
　三十丸日三(肘後不用乾薑半夏橘皮白术葛/根只五味又云妊娠忌桂故熬)
治妊娠惡阻嘔吐不下食方
　　青竹茹　　橘皮(各十/八銖)　茯苓　　　生薑(各一/兩)
　　半夏(三十/銖)
　右五味㕮咀以水六升煑取二升半分三服不瘥頻
　作
橘皮湯治妊娠嘔吐不下食方
　　橘皮　　　竹茹　　　人參　　　白术(各十/八銖)
　　生薑(一/兩)　　厚朴(十二/銖)
　右六味㕮咀以水七升煑取二升半分三服不瘥重
　作
　　養胎第三(論月方胎禁忌/逐  養)
論曰舊說凡受胎三月逐物變化禀質未定故妊娠三
月欲得觀犀象猛獸珠玉寳物欲得見賢人君子盛德
大師觀禮樂鍾鼓爼豆軍旅陳設焚燒名香口誦詩書
古今箴誡居處簡靜割不正不食席不正不坐彈琴瑟
調心神和情性節嗜慾庶事清淨生子皆良長夀忠孝
仁義聰慧無疾斯蓋文王胎教者也
論曰兒在胎日月未滿隂陽未備腑臟骨節皆未成足
故自初迄于將産飲食居處皆有禁忌
　妊娠食羊肝令子多厄食山羊肉令子多病
　妊娠食驢馬肉令子延月食騾肉産難
　妊娠食兎肉犬肉令子無音聲并缺脣
　妊娠食雞子及乾鯉魚令子多瘡
　妊娠食雞肉糯米令子多寸白蟲
　妊娠食椹并鴨子令子倒出心寒
　妊娠食雀肉并豆醬令子滿面多䵟􁤹黒子
　妊娠食雀肉飲酒令子心淫情亂不畏羞恥
　妊娠食鼈令子短項
　妊娠食永漿絶胎
　妊娠勿向非常地大小便必半産殺人
　　徐之才逐月養胎方
　妊娠一月名始肧飲食精熟酸美受御宜食大麥毋
　食腥辛是謂才正
　妊娠一月足厥隂脉養不可針灸其經足厥隂内屬
　於肝肝主筋及血一月之時血行否澀不為力事寢
　必安靜無令恐畏
　妊娠一月隂陽新合為胎寒多為痛熱多卒驚舉重
　腰痛腹滿胞急卒有所下當預安之宜服
烏雌雞湯方
　　烏雌雞一隻(治如/食法)　　　茯苓　　　阿膠(各二/兩)
　　吳茱萸(一/升)　麥門冬(五/合)　人參　　　芍藥
　　白术(各三/兩)　甘草　　　生薑(各一/兩)
　右十味㕮咀以水一斗二升煑雞取汁六升去雞下
　藥煎取三升内酒三升并膠烊盡取三升放温毎服
　一升日三
補胎湯若曽傷一月胎者當預服此方
　　細辛(一/兩)　　防風(二/兩)　　乾地黄　　白术(各三/兩)
　　生薑(四/兩)　　吳茱萸　　大麥(各五/合)　烏梅(一/升)
　右八味㕮咀以水七升煮取二升半分三服先食服
　寒多者倍細辛茱萸熱多渇者去之加栝蔞根二兩
　若有所思去大麥加栢子仁三合一方有人參一兩
　妊娠二月名始膏無食辛臊居必靜處男子勿勞百
　節皆痛是為胎始結
　妊娠二月足少陽脉養不可針灸其經足少陽内屬
　于膽主精二月之時兒精成于胞裹當慎護驚動也
　妊娠二月始隂陽踞經有寒多壊不成有熱即萎悴
　中風寒有所動揺心滿臍下懸急腰背强痛卒有所
　下乍寒乍熱宜服
艾葉湯方
　　艾葉　　　丹參　　　當歸　　　麻黄(各二/兩)
　　人參　　　阿膠(各三/兩)　甘草(四/分)　　生薑(六/兩)
　　大棗(十二/枚)
　右九味㕮咀以酒三升水一斗煮減半去滓内膠煎
　取三升分三服一方用烏雌雞一隻宿肥者治如食
　法割頭取血内三升酒中相和次以水一斗二升先
　煮取汁去雞内藥煎取三升内血酒并膠煎取三升
　分温三服
黄連湯若曽傷二月胎者當預服此方
　　黄連　　　人參(各一/兩)　吴茱萸(五/合)　生薑(三/兩)
　　生地黄(五兩一方/用阿膠)
　右五味㕮咀以酢漿七升煮取三升分四服日三夜
　一十日一修合若頗覺不安加烏梅一升加烏梅者
　不用漿直取水耳一方用當歸半兩
　妊娠三月名始胎當此之時未有定儀見物而化欲
　生男者操弓矢欲生女者弄珠璣欲子美好數視璧
　玉欲子賢良端坐清虚是謂外象而内感者也
　妊娠三月手心主脉養不可針灸其經手心主内屬
　于心無悲哀思慮驚動
　妊娠三月為定形有寒大便青有熱小便難不赤即
　黄卒驚恐憂愁嗔怒喜頓仆動于經脉腹滿繞臍苦
　痛或腰背卒有所下
雄雞湯方
　　雄雞一隻(治如/食法)　　　　黄芩　　　白术
　　生薑(各一/兩)　麥門冬(五/合)　芍藥(四/兩)　　大棗(十二/枚擘)
　　甘草　　　人參　　　茯苓　　　阿膠(各二/兩)
　右十一味㕮咀以水一斗三升煮雞減半出雞内藥
　煮取半内清酒三升并膠煎取三升分三服一日令
　盡當温卧一方用當歸芎藭各二兩不用黄芩生薑
茯神湯若曽傷三月胎者當預服此方
　　茯神　　　丹參　　　龍骨(各一/兩)　阿膠
　　當歸　　　甘草　　　人參(各二/兩)　大棗(二十/一枚)
　　赤小豆(二十/一枚)
　右九味㕮咀以酢漿一斗煮取三升分四服先食服
　七日後服一劑腰痛者加桑寄生二兩(深師有薤白/二兩麻子一)
　(升/)
　妊娠四月始受水精以成血脉食宜稻粳羮宜魚雁
　是謂盛血氣以通耳目而行經絡
　妊娠四月手少陽脉養不可針灸其經手少陽内輸
　三焦四月之時兒六腑順成當靜形體和心志節飲
　食
　妊娠四月有寒心下愠愠欲嘔胷膈滿不欲食有熱
　小便難數數如淋狀臍下苦急卒風寒頸項强痛寒
　熱或驚動身軀腰背腹痛徃來有時胎上迫胷心煩
　不得安卒有所下
菊花湯方
　　菊花(雞子大/一枚)麥門冬(一/升)　大棗(十二/枚)　人參(一兩/半)
　　甘草　　　當歸(各二/兩)　麻黄　　　阿膠(各三/兩)
　　半夏(四/兩)　　生薑(五/兩)
　右十味㕮咀以水八升煮減半内清酒三升并阿膠
　煎取三升分三服温卧當汗以粉粉之護風寒四五
　日一方用烏雌雞一隻煮水煎藥
調中湯若曽傷四月胎者當預服此方
　　白芍藥　　生薑(各四/兩)　厚朴　　　枳實
　　生李根白皮　　　　　白术　　　柴胡(各三/兩)
　　續斷　　　芎藭　　　甘草(各一/兩)　當歸(一兩/半)
　　烏梅(一/升)
　右十二味㕮咀以水一斗煮取三升分四服日三夜
　一八日後復服一劑
　妊娠五月始受火精以成其氣卧必晏起沐浴浣衣
　深其居處厚其衣服朝吸天光以避寒殃其食稻麥
　其羮牛羊和以茱萸調以五味是謂養氣以定五臟
　妊娠五月足太隂脉養不可針灸其經足太隂内輸
　于脾五月之時兒四肢皆成無大饑無甚飽無食乾
　燥無自炙熱無太勞倦
　妊娠五月有熱苦頭眩心亂嘔吐有寒苦腹滿痛小
　便數卒有恐怖四肢疼痛寒熱胎動無常處腹痛悶
　頓欲仆卒有所下
阿膠湯主之之方
　　阿膠(四/兩)　　人參(一/兩)　　生薑(六/兩)　　當歸
　　芍藥　　　甘草　　　黄芩(各二/兩)　旋復花(二/合)
　　吳茱萸(七/合)　麥門冬(一/升)
　右十味㕮咀以水九升煑藥減半内清酒三升并膠
　微火煎取三升半分四服日三夜一先食服便愈不
　瘥再服一方用烏雌雞一隻割取咽血内酒中以水
　煑雞以煎藥減半内酒并膠煎取三升半分四服
安中湯曽傷五月胎者當預服此方
　　黄芩(一/兩)　　當歸　　　芎藭　　　乾地黄
　　人參(各二/兩)　甘草　　　芍藥(各三/兩)　生薑(六/兩)
　　麥門冬(一/升)　五味子　　大麻仁(各五/合)大棗(二十/五枚)
　右十二味㕮咀以水七升清酒五升煮取三升半分
　四服日三夜一七日復服一劑
　妊娠六月始受金精以成其筋身欲微勞無得静處
　出逰于野數觀走犬及視走馬食宜鷙鳥猛獸之肉
　是謂變腠理紉筋以養其力以堅背膂
　妊娠六月足陽明脉養不可針灸其經足陽明内屬
　于胃主其口目六月之時兒口目皆成調五味食甘
　美無太飽
　妊娠六月卒有所動不安寒熱徃來腹内脹滿身體
　腫驚怖忽有所下腹痛如欲産手足煩疼宜服
麥門冬湯方
　　麥門冬(一/介)　人參　　　甘草　　　黄芩(各二/兩)
　　乾地黄(三/兩)　阿膠(四/兩)　　生薑(六/兩)　　大棗(十五/枚)
　右八味以水七升煮減半内清酒二升并膠煎取三
　升分三服中間進糜粥一方用烏雌雞一隻煑水以
　煎藥
柴胡湯若曽傷六月胎者當預服此方
　　柴胡(四/兩)　　蓯蓉(一/兩)　　白术　　　芍藥(一作/紫葳)
　　甘草　　　麥門冬　　芎藭(各二/兩)　生薑(六/兩)
　　乾地黄(五/兩)　大棗(三十/枚)
　右十味㕮咀以水一斗煮取三升分四服日三夜一
　中間進糜粥勿食生冷及堅硬之物七日更服一劑
　妊娠七月始受木精以成其骨勞身摇肢無使定止
　動作屈伸以運血氣居處必燥飲食避寒常食稻粳
　以密腠理是謂養骨而堅齒
　妊娠七月手太隂脉養不可針灸其經手太隂内屬
　于肺主皮毛七月之時兒皮毛已成無大言無號哭
　無薄衣無洗浴無寒飲
　妊娠七月忽驚恐揺動腹痛卒有所下手足厥冷脉
　若傷寒煩熱腹滿短氣常苦頸項及腰背强
蔥白湯主之之方
　　蔥白(長三四寸/十四莖)　　　　半夏　　　麥門冬(各一/升)
　　旋復花(二/合)　黄芩(一/兩)　　人參(一兩/半)　甘草
　　當歸　　　黄耆(各三/兩)　阿膠(四/兩)　　生薑(八/兩)
　右十一味㕮咀以水八升煮減半内清酒三升及膠
　煎取四升毎服一升日三夜一温卧當汗出若不出
　者加麻黄一兩煮服如前法若秋後勿强漬汗一方
　以黄雌雞一隻割咽取血内酒中煮雞取汁以煎藥
杏仁湯若曽傷七月胎者當預服此方
　　杏仁　　　甘草(各二/兩)　紫菀(一/兩)　　鍾乳
　　乾薑(各三/兩)　麥門冬　　吳茱萸(一/升)　粳米(五/合)
　　五味子(三/合)
　右九味㕮咀以水八升煮取三升半分四服日三夜
　一中間進食七日服一劑一方用白雞一隻煮汁煎
　藥
　妊娠八月始受土精以成膚革和心静息無使氣極
　是謂密腠理而光澤顔色
　妊娠八月手陽明脉養不可針灸其經手陽明内屬
　于大腸主九竅八月之時兒九竅皆成無食燥物無
　輙失食無忍大起
　妊娠八月中風寒有所犯觸身體盡痛乍寒乍熱胎
　動不安常苦頭眩痛繞臍下寒時時小便白如米汁
　或青或黄或使寒慄腰背苦冷而痛目􁞃􁞃
芍藥湯主之之方
　　芍藥(四/兩)　　生薑(四/兩)　　厚朴(二/兩)　　甘草
　　當歸　　　白术　　　人參(各三/兩)　薤白(切一/升)
　右八味㕮咀以水五升清酒四升合煮取三升分三
　服日再夜一一方用烏雌雞煮汁以煎藥
葵子湯若曽傷八月胎者當預服此方
　　葵子(二/升)　　甘草　　　厚朴(各二/兩)　白术
　　柴胡(各三/兩)　芍藥(四/兩)　　生薑(六/兩)　　大棗(二十/枚)
　右八味㕮咀以水九升煮取三升分三服日三凡十
　日一劑一方用烏雌雞一隻煮水以煎藥
　妊娠九月始受石精以成皮毛六腑百節莫不畢備
　飲醴食甘緩帶自持而待之是謂養毛髮致才力
　妊娠九月足少隂脉養不可針灸其經足少隂内屬
　于腎腎主續縷九月之時兒脉續縷皆成無處濕冷
　無著灸衣
　妊娠九月若卒得下痢腹滿懸急胎上衝心腰背痛
　不可轉側短氣
半夏湯方
　　半夏　　　麥門冬　　吳茱萸　　當歸
　　阿膠(各三/兩)　乾薑(一/兩)　　大棗(十二/枚)
　右七味㕮咀以水九升煮取三升去滓内白蜜八合
　㣲火上温服四服痢即止一方用烏雌雞一隻煮汁
　煎藥
猪腎湯若曽傷九月胎者當預服此方
　　猪腎(一/具)　　茯苓　　　桑寄生　　乾薑
　　乾地黄　　芎藭(各三/兩)　白术(四/兩)　　附子(中者/一枚)
　　大豆(三/合)　　麥門冬(一/升)
　右十味㕮咀以水一斗煮腎令熟去腎内諸藥煎取
　三升半分四服日三夜一凡十日更一劑
　妊娠十月五臟俱備六腑齊通納天地氣于丹田故
　使關節人神皆備但俟時而生
　妊娠一月始胎二月始膏三月始胞四月形體成五
　月能動六月筋骨立七月毛髮生八月臟腑具九月
　穀氣入胃十月諸神備日滿即産矣宜服滑胎藥八
　月即服
丹參膏養胎臨月服令滑而易産方
　　丹參(半/斤)　　芎藭　　　當歸(各二/兩)
　　蜀椒(五合有熱者以/大麻仁五合代)
　右四味㕮咀以清酒溲濕停一宿以成煎猪膏四升
　㣲火煎膏色赤如血膏成新布絞去滓毎日取如棗
　許内酒中服之不可逆服至臨月乃可服舊用常驗
甘草散令易生母無疾病未生一月日預服過三十日
行歩動作如故兒生墮地皆不自覺方
　　甘草(一/兩)　　黄芩(一用/茯苓)　乾薑　　　吴茱萸
　　大豆黄卷　麻子仁　　桂心
　　大麥糵(各三兩一/方用粳米)
　右八味治下篩酒服方寸匕日三煖水服亦得
千金圓主養胎治産難顛倒胞不出服一丸傷毁不下
産餘病汗不出煩滿不止氣逆滿以酒服一丸(一名保/生丸)
　　甘草　　　貝母　　　秦椒　　　大豆黄卷
　　乾薑　　　桂心　　　黄芩　　　粳米(一作/糯米)
　　石斛　　　石膏(各六/銖)　當歸(十二/銖)　麻子(三/合)
　右十二味為末蜜和丸如彈子大毎服一丸日三用
　棗湯下一方用蒲黄一兩
蒸大黄圓治妊娠養胎令易産方
　　大黄(三十/銖蒸)　枳實　　　芎藭　　　白术
　　杏仁(各十/八銖)　芍藥　　　乾薑　　　厚朴(各十/二銖)
　　吳茱萸(一/兩)
　右九味為末蜜丸如梧桐子大空腹酒下二丸日三
　不知稍加之
滑胎令易産方
　　阿膠(八/兩)　　滑石(三/兩)　　車前子(一/升)
　右三味治下篩飲服方寸匕日再至生月乃服藥利
　九竅不可先服
　
　
　
　
　
　
　
　
　
　
　
　
　
　
　備急千金要方卷二
欽定四庫全書
　備急千金要方卷三　　　唐　孫思邈　撰
　　　　　　　　　　　　宋　林億等　校正
　婦人方
　　妊娠諸病第四(方法/灸)
第一胎動及數墮胎
治妊娠二三月上至八九月胎動不安腹痛已有所見
方
　　艾葉　　　阿膠　　　芎藭(肘後/不用)　當歸(各三/兩)
　　甘草(二/兩)
　右五味以水八升煮取三升去滓内膠令消分三服
　日三
治妊娠胎動去血腰腹痛方
　　阿膠(二/兩)　　芎藭　　　當歸　　　青竹茹(各五/兩)
　右四味以水一斗半煮銀二斤取六升去銀内藥煎
　取二升半内膠令烊分三服不瘥重作一方用甘草
　二兩
蔥白湯治妊娠胎動不安腹痛方
　　蔥白(切一/升)　阿膠(二/兩)　　當歸　　　續斷
　　芎藭(各三/兩)
　右五味㕮咀以水一斗先煮銀六七兩取七升去銀
　内藥煎取二升半下膠令烊分三服不瘥重作
治妊娠胎動晝夜呌呼口噤脣搴及下重痢不息方
　艾葉㕮咀以好酒五升煮取四升去滓更煎取一升
　服口閉者格口灌之藥下即瘥亦治妊娠腰痛及妊
　娠熱病并妊娠卒下血
旋復花湯治妊娠六七月胎不安常服之方
　　旋復花(一/兩)　半夏　　　芍藥　　　生薑(各二/兩)
　　枳實　　　厚朴　　　白术　　　黄芩
　　茯苓(各三/兩)
　右九味㕮咀以水一斗煮取二升半分五服日三夜
　二先食服
治妊娠數墮胎方
　取赤小豆為末酒服方寸匕日二亦治妊娠數月月
　水尚來者
又方妊娠三月灸膝下一寸七壯
第二漏胞方
治妊娠下血如故名曰漏胞胞乾便死方
　生地黄半斤㕮咀以清酒三升煮三沸絞去滓服之
　無時能多服佳(姚大夫加黄雌雞一頭治如/食法崔氏取雞血和藥中服)
治妊娠血下不止名曰漏胞血盡子死方
　乾地黄𢷬末以三指撮許酒服不過三服瘥
又方生地黄汁一升清酒四合煮三四沸頓服不止頻
　服
又方
　　乾薑(二/兩)　　乾地黄(四/兩)
　右二味治下篩以酒服方寸匕日再三服
第三子煩方
竹瀝湯治妊娠常苦煩悶此是子煩
　　竹瀝(一/升)　　麥門冬　　防風　　　黄芩(各三/兩)
　　茯苓(四/兩)
　右五味以水四升合竹瀝煮取二升分三服不瘥再
又方時時服竹瀝隨多少取瘥止
第四心腹腰痛及脹滿方
治妊娠心痛方
　青竹皮一升以酒二升煮三兩沸頓服
又方破生雞子一枚酒和服之
又方
　　白蜜(三/兩)　　羊脂(八/兩)　　青竹茹(一/升)
　右三味合煎食頓服如棗核大三枚日三
又方蜜一升和井底泥泥心下
又方燒棗二七枚為末尿服之立愈
治妊娠腹中痛方
　生地黄三斤𢷬絞取汁用清酒一升合煎減半頓服
又方燒車缸脂内酒中服亦治妊娠欬𠻳并産難三日
不出
又方取蜜一升頓服良
治妊娠腹中滿痛义心不得飲食方
　　黄芩(三/兩)　　芍藥(四/兩)　　白术(六/兩)
　右三味㕮咀以水六升煮取三升分三服半日令藥
　盡㣲下水令易生月飲一劑為善也
治妊娠忽苦心腹痛方
　燒鹽令赤熱三指撮許酒服之立産
治妊娠傷胎結血心腹痛方
　取小兒尿二升頓服之立瘥大良
治妊娠中惡心腹痛方
　新生雞子二枚破著杯中以糯米粉和如粥頓服亦
　治妊娠卒胎動不安或但腰痛或胎轉搶心或下血
　不止
又方水三升洗夫靴剔汁温服
治妊娠中蠱心腹痛方
　燒敗皷皮酒服方寸匕須臾自呼蠱主姓名
治妊娠腰痛方
　大豆二升以酒三升煮取二升頓服之亦治常人卒
　腰痛者
又方麻子三升以水五升煮取汁三升分五服亦治心
痛
又方
　　䜴(二/兩)　　　榆白皮(三/兩)
　右二味熟𢷬蜜丸如梧桐子大服二七丸亦治心痛
又方燒牛屎焦末水服方寸匕日三服
又方地黄汁八合酒五合合煎分温服
治妊娠脹滿方
　取秤鎚燒之淬酒中服良亦治妊娠卒下血
第五傷寒方
治妊娠傷寒頭痛壯熱肢節煩疼方
　　石膏(八/兩)　　大青　　　黄芩(各三/兩)　葱白(切一/升)
　　前胡　　　知母　　　梔子仁(各四/兩)
　右七味㕮咀以水七升煮取二升半去滓分五服相
　去如人行七八里久再服
治妊娠頭痛壯熱心煩嘔吐不下食方
　　知母(四/兩)　　粳米(五/合)　　生蘆根(一/升)　青竹茹(三/兩)
　右四味以水五升煮取二升半稍稍飲之盡更作瘥
　止
治妊娠傷寒服湯後頭痛壯熱不歇宜用此湯拭其身
　　麻黄(半/斤)　　竹葉(切一/升)　石膏(三升/為末)
　右三味以水五升煮取一升去滓冷用拭身體又以
　故布㩉頭額胷心燥則易之患瘧者加恒山五兩
治妊娠傷寒方
　　蔥白(十/莖)　　生薑(二兩/切)
　右二味以水三升煮取一升半頓服取汗
治妊娠中風寒熱腹中絞痛不可鍼灸方
　鯽魚一頭燒作灰𢷬末酒服方寸匕取汗
治妊娠遭時疾令子不落方
　取竈中黄土水和塗臍乾復塗之一方酒和塗方五
　寸又泔清和塗之並佳
又方犬尿泥塗腹勿令乾
治妊娠熱病方
　　蔥白(五/兩)　　豆䜴(一/升)
　右二味以水六升煮取二升分二服取汗
又方蔥白一把以水三升煮令熟服之取汗食蔥令盡
亦主安胎若胎已死者須臾即出
又方車轄脂酒服大良
又方井底泥泥心下三寸立愈
又方青羊屎塗腹上
又方水服伏龍肝一雞子大
治大熱煩悶者方
　葛根汁二升分三服如人行五里久進一服
又方燒大棗七枚為末酒和服
又方槐實燒灰取方寸匕酒和服
第六瘧病方
治妊娠患瘧湯方
　　恒山(二/兩)　　甘草(一/兩)　　黄芩(三/兩)　　烏梅(十四/枚)
　　石膏(八/兩)
　右五味㕮咀以酒水各一升半合漬藥一宿煮三四
　沸去滓初服六合次服四合後服二合凡三服
又方
　　恒山　　　竹葉(各三/兩)　石膏(八/兩)
　　粳米(一百粒崔氏外臺作糯/米集驗救急作秫米)
　右四味㕮咀以水六升煮取二升半去滓分三服第
　一服取未發前一食頃服之第二服取臨欲發服之
　餘一服用以塗頭額及胷前五心藥滓置頭邊當一
　日勿近水及進飲食過發後乃進粥食
第七下血方
治妊娠忽暴下血數升胎燥不動方
　　榆白皮(三/兩)　當歸　　　生薑(各二/兩)　乾地黄(四/兩)
　　葵子(一升肘/後不用)
　右五味以水五升煮取二升半分三服不瘥更作服
　之
馬通湯治妊娠卒驚奔走或從高墮下暴出血數升方
　　馬通汁(一/升)　乾地黄　　阿膠(各四/兩)　當歸
　　艾葉(各三/兩)
　右五味㕮咀以水五升煮取二升半去滓内馬通汁
　及膠令烊分三服不瘥重作
膠艾湯
治妊娠二三月上至七八月其人頓仆失踞胎動不下
傷損腰腹痛欲死若有所見及胎奔上搶心短氣方
　　艾葉(三/兩)　　阿膠　　　芎藭　　　芍藥
　　甘草　　　當歸(各二/兩)　乾地黄(四/兩)
　右七味㕮咀以水五升好酒三升合煮取三升去滓
　内膠更上火令盡消分三服日三不瘥更作
治妊娠卒下血方
　葵子一升以水五升煮取二升分三服瘥止
又方生地黄切一升以酒五升煮取三升分三服亦治
　落身後血
又方取葵根莖燒作灰以酒服方寸匕日三
蟹爪湯治妊娠僵仆失據胎動轉上搶心甚者血從口
出逆不得息或注上下血一斗五升胎不出子死則寒
熨人腹中急如産狀虚乏少氣困頓欲死煩悶反覆服
藥母得即安下血亦止其當産者立生方
　　蟹爪(一/升)　　甘草　　　桂心(各二/尺)　阿膠(二/兩)
　右四味㕮咀以東流水一斗煮取三升去滓内膠烊
　盡能為一服佳不能者食頃再服若口急不能飲者
　格口灌之藥下便活也與母俱生若胎已死獨母活
　也若不僵仆平安妊娠無有所見下血服此湯即止
　或云桂不安胎亦未必爾
治妊娠胎墮下血不止方
　丹參十二兩㕮咀以清酒五升煮取三升分三服温
　日三
又方地黄汁和代赭為末服方寸匕
又方桑蠍蟲屎燒灰酒服方寸匕
香䜴湯治半産下血不盡苦來去煩滿欲死方
　香䜴一升半以水三升煮三沸漉去滓内成末鹿角
　一方寸匕頓服之須臾血自下鹿角燒亦得
第八小便病方(灸法/)
治妊娠小便不利方
　　葵子(一/升)　　榆白皮(一把/切)
　右二味以水五升煮五沸毎服一升日三
又方
　　葵子　　　茯苓(各一/兩)
　右二味為末以水服方寸匕日三小便利則止(仲景云/妊娠有)
　(水氣身重小便不利/洒淅悪寒起即頭眩)
治妊娠患子淋方
　葵子一升以水三升煮取二升分再服
又方葵根一把以水三升煮取二升分再服
治妊娠小便不通利方
　蕪菁子七合為末水和服方寸匕日三
治妊娠尿血方
　黍穰燒灰酒服方寸匕日三
治婦人無故尿血方
　龍骨五兩治下篩酒服方寸匕空腹服日三久者二
　十服愈
又方
　　爪甲　　　亂髮
　右二味並燒末等分酒服方寸匕日三飲服亦得
又方
　　桂心　　　鹿角屑　　大豆黄卷(各一/兩)
　右三味治下篩酒服方寸匕日三
又方取夫爪甲燒作灰酒服之
又方取故船上竹茹曝乾𢷬末酒服方寸匕日三亦主
遺尿
治婦人遺尿不知出時方
　　白薇　　　芍藥(各一/兩)
　右二味治下篩酒服方寸匕日三
又方
　　礬石　　　牡蠣(各二/兩)
　右二味治下篩酒服方寸匕亦治丈夫
又方胡鷰窠中草燒末酒服半錢匕亦治丈夫
又方燒遺尿人薦草灰服之瘥
又方灸横骨當隂門七壯
第九下痢方(灸法/)
治妊娠下痢方
　　人參(三/兩)　　黄芩(三/兩)　　櫸皮(四/兩)　　粳米(三/合)
　　酸石榴皮(三/兩)
　右五味㕮咀以水七升煮取二升半分三服
又方白楊皮一斤㕮咀以水一大升煮取二小升分三
服
又方燒中衣帶三寸為末服之
又方羊脂如碁子大十枚温酒一升投中頓服之日三
治妊娠患膿血赤滯魚腦白滯臍腹絞痛不可忍者方
　　薤白(切一/升)　酸石榴皮　黄蘗(各三兩産/寳作黄連)
　　阿膠(二/兩)　　地榆(四/兩)
　右五味㕮咀以水七升煮取二升半分三服不瘥更
　作
治妊娠注下不止方
　　阿膠　　　艾葉　　　酸石榴皮(各二/兩)
　右三味以水七升煮取二升去滓内膠令烊分三服
治妊娠及産已寒熱下痢方
　　黄連(一/升)　　黄蘗(一/斤)　　梔子(三十/枚)
　右三味㕮咀以水五升漬一宿煮三沸服一升一日
　一夜令盡嘔者加橘皮一兩生薑二兩亦治丈夫常
　痢
治婦人欲痢輒先心痛腹脹滿日夜五六十行方
　　石榴皮　　麴(各八/兩)　　黄蘗(一作/麥蘗)　烏梅
　　黄連　　　艾(各一/兩)　　防己(二/兩)　　阿膠
　　乾薑(各三/兩)　附子(五/兩)
　右十味為末蜜和丸如梧子大飲服二十丸日三漸
　加至三十四十丸
治婦人水洩痢方
　灸氣海百壯三報
第十水腫方
治妊娠體腫有水氣心腹急滿湯方
　　茯苓　　　白术(各四兩崔/氏無术)　　　　黄芩
　　杏仁(各三/兩)　旋復花(二/兩)
　右五味㕮咀以水六升煮取二升半分作三服
鯉魚湯治妊娠腹大胎間有水氣方
　　鯉魚一頭(二/斤)白术　　　生薑(各五/兩)　芍藥
　　當歸(各三/兩)　茯苓(四/兩)
　右六味㕮咀以水一斗二升先煮魚熟澄清取八升
　内藥煎取三升分五服
治妊娠毒腫方
　蕪菁根淨洗去皮𢷬酢和如薄泥勿令有汁猛火煮
　二三沸適性薄腫以帛急裹之日再易寒時温覆非
　根時用子若腫在咽中取汁含咽之
又方燒􁀙牛屎酢和傅之乾則易亦可服方寸匕日三
治妊娠手脚皆腫攣急方
　　赤小豆(五/升)　商陸根(一/切)
　右二味以水三斗煮取一斗稍稍飲之盡更作一方
　加澤㯃一斤
　　産難第五(論法方/鍼)
論曰産婦雖是穢惡然將痛之時及未産已産並不得
令死喪汚穢家人來視之則生難若已産者則傷兒也
婦人産乳忌反支月若值此月當在牛皮上若灰上勿
令水血汚物著物則殺人及浣濯衣水皆以器盛過此
忌月乃止
凡生産不依産圖脫有犯觸於後母子皆死若不至死
即母子俱病庶事皆不稱心若能依圖無所犯觸母即
無病子亦易養
凡欲産時特忌多人瞻視惟得三二人在傍待總産訖
乃可告語諸人也若人衆看視無不難産
凡産婦第一不得怱怱忙怕傍人極須稳審皆不得預
緩預急及憂悒憂悒則難産若腹痛眼中火生此兒逥
轉未即生也兒出訖一切人及母皆忌問是男是女兒
始落地與新汲井水五咽忌與暖湯物勿令母看視穢
汚
凡産婦慎食熱藥熱麫食常識此飲食當如人肌温温
也
凡欲臨産時必先脫尋常所著衣以籠竈頭及竈口令
至宻即易産也
凡産難及子死腹中并逆生與胞胎不出諸篇方可通
檢用之
治産難或半生或胎不下或子死腹中或著脊及坐草
數日不産血氣上搶心母面無顔色氣欲絶者方
　　醇酒(二/升)　　白蜜(一/升)　　成煎猪膏(一/升)
　右三味合煎取二升分再服不能再服可隨所能服
　之治産後惡血不除上搶心痛煩急者以地黄汁代
　醇酒
治難産方
　　槐枝(切二/升)　榆白皮(切/)　大麻仁(各一/升)瞿麥
　　通草(各三/兩)　牛膝(五兩/)
　右六味㕮咀以水一斗二升煮取三升半分五服
又方吞皂莢子二枚
又方取厠前已用草二七枚燒作屑水調而服之
又方令夫唾婦口中二七過立出
又方鍼兩肩井入一寸寫之須臾即分娩
治産難三日不出方
　取鼠頭燒作屑井花水服方寸匕日三
又方車軸脂吞大豆許兩丸
又方燒藥杵令赤内酒中飲之
又方燒大刀鐶以酒一杯沃之頓服即出救死不分娩
者
治産難累日氣力乏盡不得生此是宿有病者方
　　阿膠(二/兩)　　赤小豆(二/升)
　右二味以水九升煮豆令熟去滓内膠令烊毎服五
　合不覺更服不過三服即出
又方
　　槐子(十四/枚)　蒲黄(一/合)
　右二味合内酒中温服須臾不生再服之水服亦得
又方
　　生薑汁　　生地黄汁(各半/升)
　右二味合煎熟頓服之
治産難及日月未足而欲産者方
　知母一兩為末蜜丸加兎屎大毎服一丸痛不止更
　一丸
羚羊角散治産後心悶是血氣上衝心所致
　羚羊角一枚燒作灰下篩以東流水服方寸匕若未
　瘥須臾再服取悶瘥乃止
又方羖羊角燒作灰以温酒服方寸匕不瘥須臾再進
(備急方以/治産難)
治産乳運絶方
　半夏一兩𢷬篩丸如大豆内鼻孔中即愈(此是扁/鵲法)
又方神麯末水服方寸匕亦治産難
又方赤小豆𢷬為㪚取東流水服方寸匕不瘥更服
又方含釅醋噀面即愈凡悶即噀之
又方取釅醋和産血如棗許大服之
治心悶方
　産後心悶眼不得開即當頂上取髪如兩指大强以
　人牽之眼即開
　　子死腹中第六(論/方)
論曰凡婦人産難死生之候母面赤舌青者兒死母活
母脣口青口兩邊沫出者母子俱死母面青舌赤口中
沫出者母死子活
治動胎及産難子死腹中并妊娠兩兒一死一生服之
令死者出生者安神驗方
　　蠏爪(一/升)　　甘草(二/尺)　　阿膠(三/兩)
　右三味以東流水一斗先煮蠏爪甘草得三升去滓
　次内膠令烊頓服之不能分再服若人困抝口内藥藥
　入即活煎藥作東向竈用葦薪煮之
真珠湯治胎死腹中方
　　熟真珠(一/兩)　榆白皮(切/升)
　右二味以苦酒三升煮取一升頓服之死胎立出
治子死腹中不出方
　以牛尿塗母腹上立出
又方取竈下黄土三指撮以酒服之立出土當著兒頭
上亦治逆生及横生不出手足先見者
又方服水銀三兩立出
又方取夫尿二升煮令沸飲之
又方酢二升抝口開灌之
又方吞槐子二七枚亦治逆生
又方三家雞卵各一枚三家鹽各一撮三家水各一升
合煮令産婦東向飲之立出
又方瞿麥一斤以水八升煮取二升一服一升不出再
服
治胎死腹中乾燥著背方
　　葵子(一/升)　　阿膠(五/兩)
　右二味以水五升煮取二升頓服之末出再煮服
治妊娠未足月而胎卒死不出其母欲死方
　以苦酒濃煮大豆毎服一升死胎立出不能頓服分
　再服一方用醇酒煮大豆亦治積聚成瘕
治妊娠胎死腹中若子生胞衣不出腹中引腰背痛方
　　甘草(一/尺)　　筒桂(四/寸)　　雞子(一/枚)　　蒲黄(二/合)
　　香䜴(二/升)
　右五味以水六升煮取一升頓服之胎胞穢惡盡去
　大良
治妊娠得病須去胎方
　以雞子一枚鹽三指撮和服立下(此與阮河南/療難産相同)
又方麥糵一升為末和蜜一升服之立下
又方七月七日神麴三升酢一升煮兩沸宿不食平旦
頓服之即下
又方大麥麴五升酒一斗煮三沸去滓分五服令盡當
宿勿食其子如糜令母肥盛無疾苦千金不傳
　　逆生第七(論/方)
論曰凡産難或兒横生側生或手足先出可以鍼錐刺
兒手足入一二分許兒得痛驚轉即縮自當迴順也
治逆生方
　以鹽塗兒足底又可急爪搔之并以鹽摩産婦腹上
　即愈
又方以鹽和粉塗兒足下即順(子母秘録云/以鹽和明粉)
又方取梁上塵如彈丸許二枚治末三指撮温酒服之
治逆生及横生不出手足先見者方
　燒蛇蛻皮為末服一刀圭(亦云三/指撮)面向東酒服即順
又方取蟬殻二枚治為末三指撮許温酒服之(崔氏外/臺子母)
(秘録作彈丸二/枚為末酒服)
又方取夫隂毛二七莖燒以猪膏和丸如大豆吞之兒
手即持丸出神驗
又方取蛇蛻皮燒灰猪膏和丸東向服
又方以手中指取釡底墨交畫兒足下即便順生
又方取父名書兒足下即順生
治横生及足先出者方
　取梁上塵竈突墨酒服之
又方取車釭中脂書兒足下及掌中
治縱横生不可出者方
　莵絲子末酒若米汁服方寸匕即生車前子亦好服
　如上法
又方以水苦酒服竈突墨塵
治産時子但趨穀道者方
　熬鹽熨之自止
　　胞胎不出第八(方/)
牛膝湯治産兒胞衣不出令胞爛方
　　牛膝　　　瞿麥(各一/兩)　當歸　　　通草(各一/兩半)
　　滑石(二兩一方用/桂心二兩)　　　葵子(半/升)
　右六味㕮咀以水九升煮取三升分三服
治産難胞衣不出横倒者及兒死腹中母氣欲絶方
　　半夏(二/兩)　　白斂(二/兩)
　右二味治下篩服方寸匕小難一服横生二服倒生
　三服兒死四服亦可加代赭瞿麥各二兩為佳
治胎死腹中若母病欲下之方
　取榆白皮細切煮汁三升服之即下難生者亦佳
又方生地黄汁一升苦酒三合令暖服之不能頓服分
再服亦得
又方
　　牛膝(三/兩)　　葵子(一/升)
　右二味以水七升煮取三升分三服
又方
　　澤蘭葉(三/兩)　滑石(五/合)　　生麻油(二/合)
　右三味以水一升半煮澤蘭取七合去滓内滑石麻
　油頓服之
治胞衣不出方
　取小麥合小豆煮令濃飲其汁立出亦治横逆生者
又方取𤓰瓣二七枚服之立出良
又方取水煮弓弩弦飲五合即出亦可燒灰酒和服
又方取宅中所埋柱掘出取坎底當柱下土大如雞子
酒和服之良
又方墨三寸為末酒服
又方取蒲黄如棗許以井花水服
又方苦酒服真珠一兩
又方雞子一枚苦酒一合和飲之
又方生男吞小豆七枚生女者十四枚即出
治逆生胎不出方
　竈上墨以酒煮一兩沸取汁服
治産後胞不時出方
　井底土如雞子中黄以井花水和服立出
又方取井中黄土丸如梧桐子吞之立出又治兒不出
治子死腹中若衣不出欲上搶心方
　急取蟻蛭土三升熬令熱囊盛熨心下令胎不得上
　搶心良
又方末竈突中墨三指撮許以水苦酒調服立出當著
兒頭生
又方取夫内衣葢井上立出
又方取炊篩當户前燒服之
　　下乳第九(方/)
鍾乳湯治婦人乳無汁方
　　石鍾乳　　消石(一方用/滑石)白石脂(各六/兩)通草(十二/銖)
　　桔梗(半兩/切)
　右五味㕮咀以水五升煮三沸三上三下去滓内消
　石令烊分服
又方
　　石鍾乳　　通草(各等/分)
　右二味為末粥飲服方寸匕日三後可兼養兩兒(通/草)
　(横心者是勿取羊/桃根色黄無益)一方二味酒五升漬一宿明旦煮
　沸去滓服一升日三夏冷服冬温服
又方
　　石鍾乳(四/兩)　甘草(二兩一/不用)漏蘆(三/兩)　　通草
　　栝蔞根(五/兩)
　右五味㕮咀以水一斗煮取三升分三服(一云用栝/蔞實一枚)
又方
　　石鍾乳　　通草(各一/兩)　漏蘆(半/兩)　　桂心
　　甘草　　　栝蔞根(各六/銖)
　右六味治下篩酒服方寸匕日三最驗
又方
　　石鍾乳　　漏蘆(各二/兩)
　右二味治下篩飲服方寸匕即下
漏蘆湯治同前
　　漏蘆　　　通草(各二/兩)　石鍾乳(一/兩)　黍米(一/升)
　右四味㕮咀米宿漬揩撻取汁三升煮藥三沸去滓
　作飲飲之日三
漏蘆㪚治同前
　　漏蘆(半/兩)　　石鍾乳　　栝蔞根(各一/兩)蠐螬(三/合)
　右四味治下篩先食糖水服方寸匕日三
單行石膏湯治同前
　石膏四兩研以水二升煮三沸稍稍服一日令盡
麥門冬散治同前
　　麥門冬　　通草　　　理石　　　石鍾乳
　右四味各等分治下篩先食酒服方寸匕日三
又方
　　麥門冬　　通草　　　理石　　　石鍾乳
　　土𤓰根　　大棗　　　蠐螬
　右七味等分治下篩食畢用酒服方寸匕日三
又方母猪蹄一具粗切以水二斗熟煮得五六升汁飲
之不出更作
又方
　　猪蹄(二枚熟/灸搥碎)通草(八兩/細切)
　右二味以清酒一斗浸之稍稍飲盡不出更作(外臺/猪蹄)
　(不灸以水一斗煮取四/升入酒四升更煮飲之)
又方栝蔞根切一升酒四升煮三沸去滓分三服
又方
　　栝蔞根　　漏蘆(各三/兩)　石鍾乳(四/兩)　白頭翁(一/兩)
　　滑石　　　通草(各二/兩)
　右六味治下篩以酒服方寸匕日三
又方取栝蔞子尚青色大者一枚熟𢷬以白酒一斗煮
取四升去滓温服一升日三黄色小者用二枚亦好
又方土𤓰根治下篩服半錢匕日三乃乳如流水
單行鬼箭湯治同前
　鬼箭五兩以水六升煮取四升每服八合日三亦可
　燒作灰水服方寸匕日三
甘草散治同前
　　甘草(一/兩)　　通草(三十/銖)　石鍾乳(二十/銖)雲母(二兩/半)
　　屋上散草(二把燒/為灰)
　右五味治下篩食後温漏蘆湯服方寸匕日三乳下
　止
又方燒死鼠作屑酒服方寸匕日三立下勿令知
又方燒鯉魚頭為末酒服三指撮
鯽魚湯下乳汁方
　　鯽魚(長七/寸)　猪肪(半/斤)　　漏蘆　　石鍾乳(各八/兩)
　右四味切猪肪魚不須洗治清酒一斗二升合煮魚
　熟藥成絞去滓適寒温分五服其間相去須臾一飲
　令藥力相及為佳乳即下
　
　
　
　
　
　
　
　
　
　
　備急千金要方卷三
欽定四庫全書
　備急千金要方卷四　　　唐　孫思邈　撰
　　　　　　　　　　　　宋　林億等　校正
　婦人方
　　虚損第十(論汗方/盜  附)
論曰凡婦人非止臨産須憂至於産後大須將慎危篤
之至其在于斯勿以産時無他乃縱心恣意無所不犯
犯時微若秋毫感病廣於嵩岱何則産後之病難治于
餘病也婦人産訖五臟虚羸惟得將補不可轉㵼若其
有病不須駃藥若行駃藥轉更増虚就中更虚向生路
逺所以婦人産後百日以來極須慇懃憂畏勿縱心犯
觸及即便行房若有所犯必身反强直猶如角弓反張
名曰蓐風則是其犯候也若似角弓命同轉燭凡百女
人宜好思之苟或在微不慎戲笑作病一朝困卧控告
無所縱多出財寳遍處求醫醫者未必解此縱得醫來
大命已去何處追尋學者于此一方大須精熟不得同
於常方耳特忌上厠便利冝室中盆上佳
凡産後滿百日乃可合㑹不爾至死虚羸百病滋長慎
之
凡婦人皆患風氣臍下虚冷莫不由此早行房故也
凡産後七日内惡血末盡不可服湯候臍下塊散乃進
羊肉湯有痛甚切者不在此例後三兩日消息可服澤
蘭丸比至月滿丸盡為佳不爾虚損不可平復也全極
消瘦不可救者服五石澤蘭丸凡在蓐必須服澤蘭丸
補之服法必七日外不得早服也
凡婦人因暑月産乳取凉太多得風冷腹中積聚百病
竟起迄至于老百方治不能瘥桃仁煎主之出蓐後服
之婦人縱令無病毎至秋冬須服一兩劑以至年内常
將服之佳
四順理中圓已産訖可服此方
　　甘草(一/兩)　　人參　　　白术　　　乾薑(各一/兩)
　右四味為末蜜和丸如梧子服十丸稍增至二十丸
　新生藏虚此所以養臟氣也
桃仁煎治婦人産後百疾諸氣補益恱澤方
　桃仁一千二百枚𢷬令細熟以上好酒一斗五升研
　濾三四遍如作麥粥法以極細為佳内長項瓷瓶中
　密塞以麵封之内湯中煑一伏時不停火亦勿令火
　猛使瓶口常出在湯上無令沉没熟訖出温酒服一
　合日再雖丈夫亦可服之
石斛地黄煎治婦人虚羸短氣胸逆滿悶風氣方
　　石斛　　　甘草　　　紫菀(各四/兩)　桃仁(半/升)
　　桂心(二/兩)　　大黄(八/兩)　　麥門冬(二/升)　茯苓(一/升)
　　生地黄汁　淳酒(各八/升)　一方用人參三兩
　右十味為末於銅器中炭火上熬内鹿角膠一斤耗
　得一斗次内飴三斤白蜜三升和調更於銅器中釡
　上煎微耗以生竹攪無令著耗令相得藥成先食酒
　服如彈子一丸日三不知稍加至二丸
地黄羊脂煎治婦人産後欲令肥白飲食平調方
　　生地黄汁(一/斗)生薑汁(五/升)　白蜜(各五/升)　羊脂(二/斤)
　右四味先煎地黄令得五升次内羊脂令煎減半内
　薑汁復煎令減合蜜著銅器中煎如飴取雞子大一
　枚投熱酒中服日三
地黄酒治産後百病未産前一月當預釀之産訖蓐中
服之方
　　地黄汁(一/升)　好麴　　　好米(各二/升)
　右三味先以地黄汁漬麴令發準家法醖之至熟封
　七日取清服之常使酒氣相接勿令斷絶慎蒜生冷
　酢滑猪雞魚一切婦人皆須忌之但夏三月熱不可
　合春秋冬並得合服地黄并滓内米中炊合用之一
　石十石一準此一升為率先服羊肉當歸湯三劑乃
　服之佳
羊肉湯治産後虚羸喘乏自汗出腹中絞痛之方
　　肥羊肉(三斤/去脂)當歸(姚氏用/蔥白)桂心　　　甘草(各二/兩)
　　芎藭(三兩子母祕/録作䜴一升)　　　芍藥(子母祕録/作蔥白)
　　生薑(各四/兩)　乾地黄(五/兩)
　右八味㕮咀以水一斗半先煑肉取七升去肉内餘
　藥煑取三升去滓分三服不瘥重作(千金翼有蔥白/一斤子母祕録)
　(若胸中㣲熱加黄芩麥門冬各一兩頭痛加石膏一/兩中風加防風一兩大便不利加大黄一兩小便難)
　(加葵子一兩上氣欬/逆加五味子一兩)
猪腎湯治産後虚羸喘乏乍寒乍熱病如瘧狀名蓐勞
方
　　猪腎(一具去脂四破/若無用羊腎代)　　香䜴(綿/裹)　　白粳米
　　蔥白(各一/兩)
　右四味以水三斗煑取五升去滓任情服之不瘥更
　作(廣濟方有人參當/歸各二兩為六味)
羊肉黄耆湯治産後虚乏補益方
　　羊肉(三/斤)　　黄耆(三/兩)　　大棗(三十/枚)　茯苓
　　甘草　　　當歸　　　桂心　　　麥門冬
　　乾地黄　　芍藥(各二/兩)
　右十味㕮咀以水二斗煑羊肉取一斗去肉内諸藥
　煎取三升去滓分三服日三
鹿肉湯治産後虚羸勞損補乏方
　　鹿肉(四/斤)　　乾地黄　　甘草　　芎藭
　　黄耆　　　芍藥　　　麥門冬　　茯苓(各三/兩)
　　人參　　　當歸　　　生薑(各二/兩)　半夏(一/升)
　　大棗(二十/枚)
　右十三味㕮咀以水二斗五升煑肉取一斗三升去
　肉内藥煎取五升去滓分四服日三夜一
麞骨湯治産後虚乏五勞七傷虚損不足臟腑冷熱不
調方
　　麞骨(一/具)　　逺志　　　黄耆　　芍藥
　　乾薑　　　防風　　　茯苓(一作/茯神)　厚朴(各三/兩)
　　當歸　　　橘皮　　　甘草　　　獨活
　　芎藭(各二/兩)　桂心　　　生薑(各四/兩)
　右十五味㕮咀以水三斗煑麞骨取二斗去骨内藥
　煎取五升去滓分五服
當歸芍藥湯治産後虚損逆害飲食方
　　當歸(一兩/半)　芍藥　　　人參　　　桂心
　　生薑　　　乾地黄　　甘草(各一/兩)　大棗(二十/枚)
　右八味㕮咀以水七升煑取三升去滓分三服日三
杏仁湯治産後虚氣方
　　杏仁　　　橘皮　　　白前　　　人參(各三/兩)
　　蘇葉　　　半夏(各一/升)　桂心(四/兩)　　生薑(十/兩)
　　麥門冬(二/兩)
　右九味㕮咀以水一斗二升煑取三升半去滓分五
　服
治婦人産後上氣賁豚氣積勞臟氣不足胸中煩躁關
　　虚煩第十一(方/)
薤白湯治産後胷中煩熱逆氣方
　　薤白　　　半夏　　　甘草　　　人參
　　知母(各二/兩)　石膏(四/兩)　　栝蔞根(三/兩)　麥門冬(半/升)
　右八味㕮咀以水一斗三升煑取四升去滓分五服
　日三夜二熱甚即加石膏知母各一兩
竹根湯治産後虚煩方
　甘竹根細切一斗五升以水二斗煑取七升去滓内
　小麥二升大棗二十枚復煑麥熟三四沸内甘草一
　兩麥門冬一升湯成去滓服五合不瘥更服取瘥短
　氣亦服之
人參當歸湯治産後煩悶不安方
　　人參　　　當歸　　　麥門冬　　乾地黄
　　桂心(各一/兩)　大棗(二十/枚)　粳米(一/升)　　芍藥(四/兩)
　　淡竹葉(三/升)
　右九味㕮咀以水一斗二升先煑竹葉及米取八升
　去滓内藥煑取三升去滓分三服若煩悶不安者當
　取䜴一升以水三斗煑取一升盡服之甚良
甘竹茹湯治産後内虚煩熱短氣方
　　甘竹茹(一/升)　人參　　　茯苓　　　甘草(各一/兩)
　　黄芩(三/兩)
　右五味㕮咀以水六升煑取二升去滓分三服日三
知母湯治産後乍寒乍熱通身温壯胸心煩悶方
　　知母(三/兩)　　芍藥　　　黄芩(各二/兩)　桂心
　　甘草(各一/兩)
　右五味㕮咀以水五升煑取二升半分三服一方不
　用桂心加生地黄
竹葉湯治産後心中煩悶不解方
　　生淡竹葉　麥門冬(各一/升)甘草(二/兩)　　生薑
　　茯苓(各三/兩)　大棗(十四/枚)　小麥(三/合)
　右七味㕮咀以水一斗先煮竹葉小麥取八升内諸
　藥煑取三升去滓分三服若心中虚悸者加人參二
　兩其人食少無穀氣者加粳米五合氣逆者加半夏
　二兩
淡竹茹湯治産後虚煩頭痛短氣欲絶心中悶亂不解
方
　　生淡竹茹(一/升)麥門冬　　小麥(各五/合)　甘草(一/兩)
　　生薑(三兩産寳/用乾葛)　　　　大棗(十四枚産寳/用石膏三兩)
　右六味㕮咀以水一斗煑竹茹小麥取八升去滓乃
　内諸藥煮取二升去滓分二服羸人分作三服若有
　人參入一兩若無人參内茯苓一兩半亦佳人參茯
　苓皆治心煩悶及心虚驚悸安定精神有則為良無
　自依方服一劑不瘥更作若氣逆者加半夏二兩
赤小豆散治産後煩悶不能食虚滿方
　赤小豆三七枚燒作末以冷水和頓服之良
蒲黄散治産後煩悶方
　蒲黄以東流水和方寸匕服極良
蜀漆湯治産後虚熱徃來心胷煩滿骨節疼痛及頭痛
壯熱晡時輒甚又如微瘧方
　　蜀漆葉　　桂心　　　甘草　　　黄芩(各一/兩)
　　黄耆(五/兩)　　知母　　　芍藥(各二/兩)　生地黄(一/斤)
　右八味㕮咀以水一斗煑取三升分三服治寒熱不
　傷人
芍藥湯治産後虚熱頭痛方
　　白芍藥　　乾地黄　　牡蠣(各五/兩)　桂心(三/兩)
　右四味㕮咀以水一斗煑取二升半去滓分三服日
　三此湯不傷損人無毒亦治腹中拘急痛若通身發
　熱加黄芩二兩
　　中風第十二(論/方)
論曰凡産後角弓反張及諸風病不得用毒藥惟宜單
行一兩味亦不得大發汗特忌轉瀉吐利必死無疑大
豆紫湯産後大善
大豆紫湯治産後百病及中風痱痙或背强口噤或但
煩熱苦渇或頭身皆重或身癢劇者嘔逆直視此皆因
虚風冷濕及勞傷所為驗方
　　大豆(五/升)　　清酒(一/斗)
　右二味以鐵鐺猛火熬豆令極熱焦煙出以酒沃之
　去滓服一升日夜數服服盡更合小汗則愈一以去
　風二則消血結如姙娠傷折胎死在腹中三日服此
　酒即瘥
獨活紫湯治産後百日中風痙口噤不開并治血氣痛
勞傷補腎方
　　獨活(一/斤)　　大豆(五/升)　　舊酒(一斗/三升)
　右三味先以酒漬獨活再宿若急須微火煑之令減
　三升去滓别熬大豆極焦使煙出以獨活酒沃之去
　豆服一升日三夜二
小獨活湯治如前狀方
　　獨活(八/兩)　　葛根　　　生薑(各六/兩)　甘草(二/兩)
　右四味㕮咀以水九升煑取三升去滓分四服微汗
　佳
甘草湯治在蓐中風背强不得轉動名曰風痙方
　　甘草　　　乾地黄　　麥門冬　　麻黄(各二/兩)
　　栝蔞根　　芎藭　　　黄芩(各三/兩)　杏仁(五十/枚)
　　葛根(半/斤)
　右九味㕮咀以水一斗五升酒五斤合煮葛根取八
　升去滓内諸藥煑取三升去滓分再服一劑不瘥更
　合良(千金翼崔氏/有前胡三兩)
獨活湯治産後中風口噤不能言方
　　獨活　　　生薑(各五/兩)　防風　　　秦艽
　　桂心　　　白术　　　甘草　　　當歸
　　附子(各二/兩)　葛根(三/兩)　　防己(一/兩)
　右十一味㕮咀以水一斗二升煮取三升去滓分三
　服
雞糞酒治産後中風及百病并男子中一切風神效方
　　雞糞(一升熬/令黄)烏豆(一升熬令/聲絶勿焦)
　右二味以清酒三升半先淋雞糞次淋豆取汁一服
　一升温服取汗病重者凡四五日服之無不愈
竹葉湯治産後中風發熱面正赤喘氣頭痛之方
　　淡竹葉(一/握)　葛根(三/兩)　　防風(二/兩)　　桔梗
　　甘草　　　人參　　　桂心(各一/兩)　大附子(一/枚)
　　生薑(五/兩)　　大棗(十五/枚)
　右十味㕮咀以水一斗煑取二升半去滓分三服日
　三温覆使汗出若頸項强者用大附子若嘔者加半
　夏四兩
防風湯治産後中風背急短氣方(千金翼作/裏急短氣)
　　防風　　　獨活　　　葛根(各五/兩)　當歸
　　芍藥　　　人參　　　甘草　　　乾薑(各二/兩)
　右八味㕮咀以水九斗煑取三升去滓分三服日三
鹿肉湯治産後風虚頭痛壯熱言語邪僻方
　　鹿肉(三/斤)　　芍藥　　　獨活　　　秦芁
　　黄芩　　　黄耆(各三/兩)　半夏(一/升)　　乾地黄
　　桂心　　　芎藭(各二/兩)　生薑(六/兩)　　甘草
　　阿膠(各一/兩)　茯苓(千金翼/作茯神)人參(各四/兩)
　右十五味㕮咀以水二斗煮肉得一斗二升去肉内
　藥煎取三升去滓内膠令烊分四服日三夜一
獨活酒治産後中風方
　　獨活(一/斤)　　桂心(三/兩)　　秦芁(五/兩)
　右三味㕮咀以酒一斗半漬三日飲五合稍加至一
　升不能多飲隨性服
大豆湯治産後卒中風發病倒悶不知人及姙娠挾風
兼治在蓐諸疾方
　　大豆(五升炒/令㣲焦)葛根　　　獨活(各八/兩)　防己(六/兩)
　右四味㕮咀以酒一斗二升煑豆取八升去滓内藥
　煮取四升去滓分六服而日四夜二
五石湯治産後卒中風發疾口噤倒悶吐沫瘈瘲眩冒
不知人及濕痺緩弱身體痙姙娠百病方
　　紫后英(三/兩)　鍾乳　　　赤石脂　　石膏
　　白石英　　牡蠣　　　人參　　　黄芩
　　白术　　　甘草　　　栝蔞根　　芎藭
　　桂心　　　防己　　　當歸　　　乾薑(各二/兩)
　　獨活(三/兩)　　葛根(四/兩)
　右十八味末五石㕮咀諸藥以水一斗四升煮取三
　升半分五服日三夜二一方有滑石寒水石各二兩
　棗二十枚
四石湯治産後卒中風發疾口噤瘈瘲悶滿不知人并
緩急諸風毒痺身體痙强及挾胎中風婦人百病方
　　紫石英　　白石英　　石膏　　赤石脂(各三/兩)
　　獨活　　　生薑(各六/兩)　葛根(四/兩)　　桂心
　　芎藭　　　甘草　　　芍藥　　　黄芩(各二/兩)
　右十二味㕮咀以水一斗二升煮取三升半去滓分
　五服
小柴胡湯治婦人在蓐得風蓋四肢苦煩熱皆自發露
所為若頭不痛但煩熱與三物黄芩湯頭痛與小柴胡
湯方
　　柴胡(半/斤)　　黄芩　　　人參　　　甘草(各三/兩)
　　生薑(二/兩)　　大棗(十二/枚)　半夏(半/升)
　右七味㕮咀以水一斗二升煮取六升去滓毎服一
　升日三服
三物黄芩湯方
　　黄芩　　　苦參(各二/兩)　乾地黄(四/兩)
　右㕮咀以水八升煑取二升去滓適寒温服一升日
　二多吐下蟲
甘草湯治産後腹中傷絶寒熱恍惚狂言見鬼此病中
風内絶藏氣虚所為方
　　甘草　　　芍藥(各五/兩)　羊肉(三/斤)
　　通草(三兩産寳/用當歸)
　右四味㕮咀以水一斗六升煑肉取一斗去肉内藥
　煮取六升去滓分五服日三夜二
羊肉湯治産後中風久絶不産月水不利乍赤乍白及
男子虚勞冷盛方
　　羊肉(三/斤)　　成籜大蒜(去皮/切)　　　　香䜴(各三/升)
　右三味以水一斗三升煮取五升去滓内酥一升更
　煮取三升分温三服
葛根湯治産後中風口噤痙痺氣息迫急眩冒困頓并
産後諸疾方
　　葛根　　　生薑(各六/兩)　獨活(四/兩)　　當歸(三/兩)
　　甘草　　　桂心　　　茯苓　　　石膏
　　人參　　　白术　　　芎藭　　　防風(各二/兩)
　右十二味㕮咀以水一斗二升煮取三升去滓分三
　服日三
防風酒治産後中風方
　　防風　　　獨活(各一/斤)　女萎　　　桂心(各一/兩)
　　茵芋(一/兩)　　石斛(五/兩)
　右六味㕮咀以酒二斗漬三宿初服一合稍加至三
　四合日三
木防己膏治産後中風方
　　木防己(半/斤)　茵芋(五/兩)
　右二味㕮咀以苦酒九升漬一宿猪膏四升煎三上
　三下膏成炙手摩千遍瘥
治産後中柔風舉體疼痛自汗出者及餘百疾方
　　獨活(八/兩)　　當歸(四/兩)
　右二味㕮咀以酒八升煮取四升去滓分四服日三
　夜一取㣲汗(葛氏單用獨活小品加當歸若/上氣者加桂心二兩不瘥更作)
浴湯治産後中風流腫方
　　鹽(五升熬/令赤)　雞毛(一把燒/作灰)
　右二味以水一石煑鹽作湯内雞毛灰著湯中適冷
　暖以浴大良又浴婦人隂冷腫痛凡風腫面欲裂破
　者以紫湯一服瘥神效(紫湯是炒/黑豆作者)
治産後中風頭面手臂通滿方
　大豆三升以水六升煮取一升半去豆澄清更煎取
　一升内白术八兩附子三兩獨活三兩生薑八兩添
　水一斗煎取五升内好酒五升合煎取五升去滓分
　五服日三夜一間粥頻服三劑
茯神湯治産後忽苦心中衝悸或志意不定恍恍惚惚
言語錯謬心虚所致方
　　茯神(四/兩)　　人參　　　茯苓(各三/兩)　芍藥
　　甘草　　　當歸　　　桂心(各二/兩)　生薑(八/兩)
　　大棗(三十/枚)
　右九味㕮咀以水一斗煮取三升去滓分三服日三
　夜一良
逺志湯治産後忽苦心中衝悸不定志意不安言語錯
誤惚惚憒憒情不自覺方
　　逺志　　　麥門冬　　人參　　　甘草
　　當歸　　　桂心(各二/兩)　芍藥(一/兩)　　茯苓(五/兩)
　　生薑(六/兩)　　大棗(二十/枚)
　右十味㕮咀以水一斗煮取三升去滓分三服日三
　羸者分四服産後得此正是心虚所致無當歸用芎
　藭若其人心胷逆氣加半夏三兩
茯苓湯治産後暴苦心悸不定言語錯謬恍恍惚惚心
中憒憒此皆心虚所致方
　　茯苓(五/兩)　　甘草　　　芍藥　　　桂心
　　當歸(各三/兩)　生薑(六/兩)　　麥門冬(一/斤)　大棗(三十/枚)
　右八味㕮咀以水一斗煮取三升去滓分三服日三
　無當歸可用芎藭若苦心志不定加人參二兩亦可
　内逺志二兩若苦煩悶短氣加生竹葉一升先以水
　一斗三升煮竹葉取一斗内藥若有微風加獨活三
　兩麻黄二兩桂心二兩用水一斗五升若頸項苦急
　背膊强者加獨活葛根各三兩麻黄桂心各二兩生
　薑八兩用水一斗半
安心湯治産後心衝悸不定恍恍惚惚不自知覺言語
錯誤虚煩短氣志意不定此是心虚所致方
　　逺志　　　甘草(各二/兩)　人參　　　茯神
　　當歸　　　芍藥(各三/兩)　麥門冬(一/升)　大棗(三十/枚)
　右八味㕮咀以水一斗煮取三升去滓分三服日三
　若苦虚煩短氣者加淡竹葉二升水一斗二升煑竹
　葉取一斗内藥若胸中少氣者亦甘草為三兩善
甘草圓治産後心虚不足虚悸心神不安吸吸乏氣或
若恍恍惚惚不自知覺者方
　　甘草　　　逺志　　　菖蒲(各三/兩)　人參
　　麥門冬　　乾薑　　　茯苓(各二/兩)　澤㵼
　　桂心(各一/兩)　大棗(五十/枚)
　右十味為末蜜丸如大豆酒服二十丸日四五服夜
　再服不知稍加若無澤㵼以白术代之若胸中冷増
　乾薑
人參圓治産後大虚心悸志意不安不自覺恍惚恐畏
夜不得眠虚煩少氣方
　　人參　　　甘草　　　茯苓(各三/兩)　麥門冬
　　菖蒲　　　澤㵼　　　薯蕷　　　乾薑(各二/兩)
　　桂心(一/兩)　　大棗(五十/枚)
　右十味為末以蜜棗膏和丸如梧子未食酒服二十
　丸日三夜一不知稍増若有逺志内二兩為善若風
　氣内當歸獨活三兩亦治男子虚損心悸
大逺志圓治産後心虚不足心下驚悸志意不安恍恍
惚惚腹中拘急痛夜卧不安胸中吸吸少氣内補傷損
益氣安定心神亦治虚損方
　　逺志　　　甘草　　　乾地黄　　桂心
　　茯苓　　　麥門冬　　人參　　　當歸
　　白术　　　澤㵼　　　獨活　　　菖蒲(各三/兩)
　　薯蕷　　　阿膠(各二/兩)　乾薑(四/兩)
　右十五味為末蜜和如大豆未食温酒服二十丸日
　三不知稍増至五十丸若大虚身體冷少津液加鍾
　乳三兩為善
　　心腹痛第十三(方/)
蜀椒湯治産後心痛此大寒冷所為方
　　蜀椒(二/合)　　芍藥　　　當歸　　　半夏
　　甘草　　　桂心　　　人參　　　茯苓(各二/兩)
　　蜜(一/升)　　　生薑汁(五/合)
　右十味㕮咀以水九升煮椒令沸然後内諸藥煮取
　二升半去滓内薑汁及蜜煎取三升一服五合漸加
　至六合禁勿冷食
大巖蜜湯治産後心痛方
　　乾地黄　　當歸　　　獨活　　　甘草
　　芍藥　　　桂心　　　細辛　　　小草(各二/兩)
　　吴茱萸(一/升)　乾薑(三/兩)
　右十味㕮咀以水九升煮取三升内蜜五合重煮分
　三服日三(胡洽不用獨活桂心/小草千金翼不用蜜)
乾地黄湯治産後兩脅滿痛兼除百病方
　　乾地黄　　芍藥(各三/兩)　當歸　　　蒲黄(各二/兩)
　　生薑(五/兩)　　桂心(六/兩)　　甘草(一/兩)　　大棗(二十/枚)
　右八味㕮咀以水一斗煮取二升半去滓分服日三
芍藥湯治産後苦腹少痛方
　　芍藥(六/兩)　　桂心　　　生薑(各三/兩)　甘草(二/兩)
　　膠飴(八/兩)　　大棗(十二/枚)
　右六味㕮咀以水七升煮取四升去滓内膠飴令烊
　分三服日三
當歸湯治婦人寒疝虚勞不足若産後腹中絞痛方
　　當歸　　　芍藥(各二兩子母/祕録作甘草)　　　生薑(五/兩)
　　羊肉(一/斤)
　右四味㕮咀以水八升煮羊肉熟取汁煎藥得三升
　適寒温服七合日三(金匱要畧胡洽不用/芍藥名小羊肉湯)
桃仁芍藥湯治産後腹中疾痛方
　　桃仁(半/升)　　芍藥　　　芎藭　　當歸
　　乾漆　　　桂心　　　甘草(各二/兩)
　右七味㕮咀以水八升煮取三升分三服
羊肉湯治産後及傷寒大虚上氣腹痛兼微風方
　　肥羊肉(二斤無羊肉/用麞鹿肉代)　　茯苓　　　黄耆
　　乾薑(各三/兩)　甘草　　　獨活　　　桂心
　　人參(各二/兩)　麥門冬(七/合)　生地黄(五/兩)　大棗(十二/枚)
　右十一味㕮咀以水二斗煑肉取一斗去肉内藥煮
　取二升半分四服日三夜一(千金翼/無乾薑)
羊肉當歸湯治産後腹中心下切痛不能食徃來寒熱
若中風乏氣力方
　　羊肉(三/斤)　　當歸　　　黄芩(肘後用/黄耆)芎藭
　　防風(肘後用/人參)甘草(各二/兩)　芍藥(三/兩)　　生薑(四/兩)
　右八味㕮咀以水一斗二升先煮肉熟減半内餘藥
　取三升去滓分三服日三(胡洽以黄耆代黄芩白术/代芍藥名大羊肉湯子母)
　(祕録以桂心代防風/加大棗十七枚良)
羊肉杜仲湯治産後腰痛欬喘方
　　羊肉(四/斤)　　杜仲　　　紫菀　　　當歸
　　桂心　　　白术(各三/兩)　五味子　　細辛
　　欵冬花　　人參　　　厚朴　　　芎藭
　　附子　　　萆薢　　　甘草　　　黄耆(各二/兩)
　　生薑(八/兩)　　大棗(三十/枚)
　右十八味㕮咀以水二斗半煑肉取汁一斗五升去
　肉内藥煎取三升半去滓分五服日三夜二
羊肉生地黄湯治産後三日腹痛補中益藏强氣力消
血方
　　羊肉(三/斤)　　生地黄(切二/升)桂心　　　當歸
　　甘草　　　芎藭　　　人參(各二/兩)　芍藥(三/兩)
　右八味㕮咀以水二斗煮肉取一斗去肉内藥煎取
　三升分四服日三夜一
内補當歸建中湯治産後虚羸不足腹中􁁜痛不止吸
吸少氣或苦小腹拘急痛引腰背不能飲食産後一月
日得服四五劑為善令人力壯方
　　當歸(四/兩)　　芍藥(五/兩)　　甘草(二/兩)　　生薑(六/兩)
　　桂心(三/兩)　　大棗(十八/枚)
　右六味㕮咀以水一斗煑取三升去滓分三服一日
　令盡若大虚内飴糖六兩作湯成内之于火上飴消
　若無生薑則以乾薑三兩代之若其人去血過多崩
　傷内竭不止加地黄六兩阿膠二兩合八種作湯或
　去滓内阿膠若無當歸以芎藭代之
内補芎藭湯治婦人産後虚羸及崩傷過多虚竭腹中
絞痛方
　　芎藭　　乾地黄(各四/兩)芍藥(五/兩)　　桂心(二/兩)
　　甘草　　乾薑(各三/兩)　大棗(四十/枚)
　右七味㕮咀以水一斗二升煮取三升去滓分三服
　日三不瘥復作至三劑若有寒苦微下加附子三兩
　治婦人虚羸少氣傷絶腹中拘急痛崩傷虚竭面目
　無色及唾吐血甚良
大補中當歸湯治産後虚損不足腹中拘急或溺血少
腹苦痛或從高墮下犯内及金瘡血多内傷男子亦宜
服之方
　　當歸　　　續斷　　　桂心　　　芎藭
　　乾薑　　　麥門冬(各三/兩)芍藥(四/兩)　　吳茱萸(一/升)
　　乾地黄(六兩/)甘草　　　白芷(各二/兩)　大棗(四十/枚)
　右十二味㕮咀以酒一斗漬藥一宿明旦以水一斗
　合煮取五升去滓分五服日三夜二有黄耆入二兩
　益佳
桂心酒治産後疹痛及卒心腹痛方
　桂心三兩以酒三升煑取二升去滓分三服日三
生牛膝酒治産後腹中苦痛方
　生牛膝根五兩以酒五升煮取二升分二服若用亁
　牛膝根以酒漬之一宿然後可煑
治産後腹中如弦常堅痛無聊頼方
　當歸末二方寸匕内蜜一升煎之適寒温頓服
吴茱萸湯治婦人先有寒冷胸滿痛或心腹刺痛或嘔
吐食少或腫或寒或下痢氣息綿惙欲絶産後益劇皆
主之方
　　吳茱萸(二/兩)　防風　　　桔梗　　乾薑
　　甘草　　　細辛　　　當歸(各十/二銖)　乾地黄(十八/銖)
　右八味㕮咀以水四升煑取一升半去滓分再服
蒲黄湯治産後餘疾胸中少氣腹痛頭疼餘血未盡除
腹中脹滿欲死方
　　蒲黄　　　生地黄　　生薑(各五/兩)　芎藭
　　桂心(各一/兩)　硭硝(二/兩)　　桃仁(二十/枚)　大棗(十五/枚)
　右八味㕮咀以水九升煑取二升半去滓内芒硝分
　三服日三良驗
敗醬湯治産後疹痛引腰腹中如錐刀所刺之方
　　敗醬(三/兩)　　桂心　　　芎藭(各一/兩半)　當歸(一/兩)
　右四味㕮咀以清酒二升水四升微火煑取二升去
　滓適寒温服七合日三食前服之(千金翼只用/敗醬一味)
芎藭湯治産後腹痛方
　　芎藭　　　甘草(各二/兩)　蒲黄　　　女萎(各一/兩半)
　　芍藥　　　大黄(各三/十銖)　當歸(十八/兩)　桂心
　　桃仁　　　黄耆(千金翼/作黄芩)前胡(各一/兩)　生地黄(一/升)
　右十二味㕮咀以水一斗酒二升合煮取三升去滓
　分四服日三夜一
獨活湯治産後腹痛引腰背拘急痛方
　　獨活　　　當歸　　　桂心　　　芍藥
　　生薑(各三/兩)　甘草(二/兩)　　大棗(二十/枚)
　右七味㕮咀以水八升煑取三升去滓分三服服後
　相去如人行十里久再進
芍藥黄耆湯治産後心腹痛方
　　芍藥(四/兩)　　黄耆　　　白芷　　　桂心
　　生薑　　　人參　　　芎藭　　　當歸
　　乾地黄　　甘草(各二/兩)　茯苓(三/兩)　　大棗(十/枚)
　右十二味㕮咀以酒水各五升合煑取三升去滓先
　食服一升日三(千金翼無人參當歸芎/藭地黄茯苓為七味)
治産後腹脹痛不可忍者方
　煑黍粘根為飲一服即愈
治婦人心痛方
　布裹鹽如彈丸燒作灰酒服愈
又方燒秤錘投酒中服亦佳
又方炒大豆投酒中服佳
　
　
　
　
　備急千金要方卷四
欽定四庫全書
　備急千金要方卷五　　　唐　孫思邈　撰
　　　　　　　　　　　　宋　林億等　校正
　婦人方
　　惡露第十四(方/)
乾地黄湯治産後惡露不盡除諸疾補不足之方
　　乾地黄(三/兩)　芎藭　　　桂心　　　黄耆
　　當歸(各二/兩)　人參　　　防風　　　茯苓
　　細辛　　　芍藥　　　甘草(各一/兩)
　右十一味㕮咀以水一斗煑取三升去滓分三服日
　再夜一
桃仁湯治産後徃來寒熱惡露不盡方
　　桃仁(五/兩)　　吴茱萸(二/升)　黄耆　　　當歸
　　芍藥(各三/兩)　生薑　　　醍醐(百錬/酥)　柴胡(各八/兩)
　右八味㕮咀以酒一斗水二升合煑取三升去滓適
　寒温先食服一升日三
澤蘭湯治産後惡露不盡腹痛不除小腹急痛痛引腰
背少氣力方
　　澤蘭　　　當歸　　　生地黄(各二/兩)甘草(一兩/半)
　　生薑(三/兩)　　芍藥(一/兩)　　大棗(十/枚)
　右七味㕮咀以水九升煑取三升去滓分三服日三
　墮身欲死服亦瘥
甘草湯治産乳餘血不盡逆搶心胸手足逆冷脤乾腹
脹短氣方
　　甘草　　　芍藥　　　桂心　　　阿膠(各三/兩)
　　大黄(四/兩)
　右五味㕮咀以東流水一斗煑取三升去滓内阿膠
　令烊分三服一服入腹中面即有顔色一日一夜盡
　此三升即下腹中惡血一二升立瘥當養之如新産
　者
大黄湯治産後惡露不盡方
　　大黄　　　當歸　　　甘草　　　生薑
　　牡丹　　　芍藥(各三/兩)　吴茱萸(一/升)
　右七味㕮咀以水一斗煮取四升去滓分四服一日
　令盡加人參二兩名人參大黄湯
柴胡湯治産後徃來寒熱惡露不盡方
　　柴胡　　　生薑(各八/兩)　桃仁(五十/枚)　當歸
　　黄耆　　　芍藥(各三/兩)　吴茱萸(二/升)
　右七味㕮咀以水一斗三升煮取三升去滓先食服
　一升日三(千金翼以清/酒一斗煮)
蒲黄湯治産後餘疾有積盡不去腹大短氣不得飲食
上衝胷脅時時煩憒逆滿手足悁疼胃中結熱方
　　蒲黄(半/兩)　　大黄　　　芒硝　　　甘草
　　黄芩(各一/兩)　大棗(三十/枚)
　右六味㕮咀以水五升煮取一升清朝服至日中下
　若不止進冷粥半盞即止若不下與少熱飲自下人
　羸者半之(千金翼名大黄/湯而不用芒硝)
銅鏡鼻湯治産後餘疾惡露不除積聚作病血氣結搏
心腹疼痛方
　　銅鏡鼻(十八銖/燒末)　　　　大黄(二兩/半)　芍藥
　　乾地黄　　芎藭　　　乾漆　　　芒硝(各二/兩)
　　亂髪(雞子/火燒)　大棗(三十/枚)
　右九味㕮咀以水七升煮取二升二合去滓内髪灰
　鏡鼻末分三服
小銅鏡鼻湯治如前狀方
　　銅鏡鼻(十銖/燒末)大黄　　　甘草　　　黄芩
　　芒硝　　　乾地黄(各二/兩)桃仁(五十/枚)
　右七味㕮咀以酒六升煮取三升去滓内鏡鼻末分
　三服亦治遁尸心腹及三十六尸疾
梔子湯治産後兒生處空流血不盡小腹絞痛方
　梔子三十枚以水一斗煮取六升内當歸芍藥各二
　兩蜜五合生薑五兩羊脂一兩於梔子汁中煎取二
　升分三服日三
生地黄湯治産後三日至七日腹中餘血未盡絞痛强
滿氣息不通方
　　生地黄(五/兩)　生薑(三/兩)　　大黄　　　芍藥
　　茯苓　　　細辛　　　桂心　　　當歸
　　甘草　　　黄芩(各一/兩半)　大棗(二十/枚)
　右十一味㕮咀以水八升煮取二升半去滓分三服
　日三
大黄乾漆湯治新産後有血腹中切痛方
　　大黄　　　乾漆　　　乾地黄　　桂心
　　乾薑(各二/兩)
　右五味㕮咀以水三升清酒五升煮取三升去滓温
　服一升血當下若不瘥明旦服一升滿三服病無不
　瘥
麻子酒治産後血不去方
　麻子五升𢷬以酒一斗漬一宿明旦去滓温服一升
　先食服不瘥夜服一升不吐下忌房事一月將養如
　初産法
升麻湯治産後惡物不盡或經一月半歲一歲方
　升麻三兩以清酒五升煮取二升去滓分再服當吐
　下惡物勿怪良
治産後惡血不盡腹中絞刺痛不可忍方
　　大黄　　　黄芩　　　桃仁(各三/兩)　桂心
　　甘草　　　當歸(各二/兩)　芍藥(四/兩)　　生地黄(六/兩)
　右八味㕮咀以水九升煮取二升半去滓食前分三
　服
治産後漏血不止方
　　露蜂房　　敗船茹
　右二味等分作灰取酪若漿服方寸匕日三
又方
　　大黄(三/兩)　　芒硝(一/兩)　　桃仁　　　水蛭
　　蝱蟲(各三/十枚)　甘草　　　當歸(各二/兩)　􁖉蟲(四十/枚)
　右八味㕮咀以水三升酒一升合煮取三升去滓分
　三服當下血
又方
　　桂心　　　蠐螬(各二/兩)　栝蔞根　　牡丹(各三/兩)
　　䜴(一/升)
　右五味㕮咀以水八升煮取三升去滓分三服
治産後血不可止者方
　乾菖蒲三兩以清酒五升漬煮取三升分再服即止
治産後惡血不除四體並惡方
　續骨木二十兩破如算子大以水一斗煮取三升分
　三服相去如人行十里久間食粥或小便數或惡血
　下即瘥此木得三遍煮
治産後下血不盡煩悶腹痛方
　　羚羊角(燒成灰刮/取三兩)　　　芍藥(二兩熬/令黄)
　　枳實(一兩細切/熬令黄)
　右三味治下篩煮水作湯服方寸匕日再夜一稍加
　至二匕
又方鹿角燒成灰𢷬篩煮䜴汁服方寸匕日三夜再稍
加至二匕不能用䜴清煮水作湯服之
又方𢷬生藕取汁飲二升甚驗
又方生地黄汁一升酒三合和温頓服之
又方赤小豆𢷬散取東流水和服方寸匕不瘥更服
治産後血􁳑痛方
　古鐵一斤秤鎚斧頭鐵杵亦得炭火燒令赤内酒五
　升中稍稍服之神妙
治婦人血􁳑心腹積聚乳餘疾絶生小腹堅滿貫臍中
熱腰背痛小便不利大便難不下食有伏蟲臚脹癰疽
腫久寒留熱胃管有邪氣方
　　半夏(一兩/六銖)　石膏　　　蔾蘆　　　牡蒙
　　蓯蓉(各十/八銖)　桂心　　　乾薑(各一/兩)　烏喙(半/兩)
　　巴豆(六十枚/研如膏)
　右九味為末蜜丸如小豆服二丸日三及治男子疝
　病
治婦人血瘕痛方
　　乾薑　　　烏賊魚骨(各一/兩)
　右二味治下篩酒服方寸匕日三
又方末桂心温酒服方寸匕日三
　　下痢第十五(方/)
膠蠟湯治産後三日内下諸雜五色痢方
　　阿膠　　　黄蘗(各一/兩)　蠟(如棊子/三箇)　當歸(一兩/半)
　　黄連(二/兩)　　陳廪米(一/升)
　右六味㕮咀以水八升煮米蟹目沸去米内藥煮取
　二升去滓内膠蠟令烊分四服一日令盡
桂蜜湯治産後餘寒下痢便膿血赤白日數十行腹痛
時時下血方
　　桂心　　　甘草(各二/兩)　乾薑(二/兩)　　附子(一/兩)
　　蜜(一/升)　　　當歸(三/兩)　　赤石脂(十/兩)
　右七味㕮咀以水六升煮取三升去滓内蜜煎一兩
　沸分三服日三
治産後下赤白腹中絞痛湯方
　　芍藥　　　乾地黄(各五/兩)甘草　　　阿膠
　　艾葉　　　當歸(各二/兩)
　右六味㕮咀以水七升煮取二升半去滓内膠令烊
　分三服
治産後赤白下久不斷身面悉腫方
　　大豆(㣲/熬)　　小麥　　　蒲黄(各一/升)　吴茱萸(半/升)
　右四味以水九升煮取三升去滓分三服此方神驗
　亦可以水五升酒一斗煎取四升分四服
治産後痢赤白心腹刺痛方
　　薤白(一/兩)　　當歸(二/兩)　　酸石榴皮(三/兩)地榆根(四/兩)
　　粳米(五/合)
　右五味㕮咀以水六升煮取二升半去滓分三服(必/効)
　(方加厚朴一兩阿膠人/參甘草黄連各一兩半)
當歸湯治産後下痢赤白腹痛方
　　當歸　　　龍骨(各三/兩)　乾薑　　　白术(各二/兩)
　　芎藭(二兩/半)　甘草　　　白艾(熟/者)　　附子(各一/兩)
　右八味㕮咀以水六升煮取二升去滓分三服一日
　令盡
白頭翁湯治産後下痢兼虚極方
　　白頭翁　　阿膠　　　秦皮　　　黄連
　　甘草(各二/兩)　黄蘗(三/兩)
　右六味㕮咀以水七升煮取二升半去滓内膠令烊
　分三服日三
鼈甲湯治産後早起中風冷泄痢及帯下方
　　鼈甲(如手/大)　當歸　　　黄連　　　乾薑(各二/兩)
　　黄蘖(長一尺/廣三寸)
　右五味㕮咀以水七升煮取三升去滓分三服日三
　(千金翼加白/頭翁一兩)
龍骨圓治産後虚冷下血及穀下晝夜無數兼治産後
惡露不斷方
　　龍骨(四/兩)　　乾薑　　　甘草　　　桂心(各二/兩)
　右四味為末蜜和暖酒服二十丸如梧子日三一方
　用人參地黄各二兩
阿膠圓治産後虚冷洞下心腹絞痛兼泄㵼不止方
　　阿膠(四/兩)　　人參　　　甘草　　　龍骨
　　桂心　　　乾地黄　　白术　　　黄連
　　當歸　　　附子(各二/兩)
　右十味為末蜜丸如梧子温酒服二十丸日三
澤蘭湯治産後餘疾寒下凍膿裏急胸脇滿痛欬𠻳嘔
血寒熱小便赤黄大便不利方
　　澤蘭　　　石膏(各二十/四銖)當歸　　　甘草
　　厚朴(各十/八銖)　逺志(三十/銖)　藁本　　　芎藭(各十/五銖)
　　乾薑　　　人參　　　桔梗　　　乾地黄(各十/二銖)
　　白术　　　蜀椒　　　白芷　　　栢子仁
　　防風　　　山茱萸　　細辛(各九/銖)　桑白皮
　　麻子仁(各半/升)
　右二十一味㕮咀以水一斗五升先内桑白皮煮取
　七升半去之内諸藥煮取三升五合去滓分三服
乾地黄湯治産後下痢方
　　乾地黄(二/兩)　白頭翁　　黄連(各一/兩)　蜜蠟(一方/寸)
　　阿膠(如手掌/大一枚)
　右五味㕮咀以水五升煮取二升半去滓内膠蠟令
　烊分三服日三(千金翼用/乾薑一兩)
生地黄湯治産後忽著寒熱下痢方
　　生地黄(五/兩)　甘草　　　黄連　　　桂心(各一/兩)
　　大棗(二十/枚)　赤石脂(二/兩)　淡竹葉(二升一/作竹皮)
　右七味㕮咀以水一斗煑竹葉取七升去滓内藥煮
　取二升半分三服日三
藍青圓治産後下痢方
　　藍青(熬/)　　附子　　　鬼臼　　　蜀椒(各一/兩半)
　　厚朴　　　阿膠　　　甘草(各二/兩)　艾葉
　　龍骨　　　黄連　　　當歸(各三/兩)　黄蘗
　　茯苓　　　人參(各一/兩)
　右十四味為末蜜和丸如梧子每服二十丸空腹飲
　下一方用赤石脂四兩
赤石脂圓治産後虚冷下痢方
　　赤石脂(三/兩)　當歸　　　白术　　　黄連
　　乾薑　　　秦皮　　　甘草(各二/兩)　蜀椒
　　附子(各一/兩)
　右九味為末蜜和丸如梧子酒服二十丸日三(千金翼作散空/腹飲服方寸匕)
赤散治産後下痢方
　　赤石脂　　代赭(各三/兩)　桂心(一/兩)
　右三味治下篩酒服方寸匕日三十日愈
黒散治産後下痢方
　　麻黄　　　貫衆　　　桂心(各一/兩)　甘草
　　乾漆(各三/兩)　細辛(二/兩)
　右六味治下篩酒服五撮日再五日愈麥粥下尤佳
黄散治産後下痢方
　　黄連(二/兩)　　黄芩　　　䗪蟲　　　乾地黄(各一/兩)
　右四味治下篩酒服方寸匕日三十日愈
龍骨散治産後痢方
　　五色龍骨　代赭　　　赤石脂
　　黄蘗根皮(蜜灸/令焦)　　　　艾(各一/兩半)　　黄連(二/兩)
　右六味治下篩飲服方寸匕日三
　　淋渇第十六
栝蔞湯治産後小便數兼渇方
　　栝蔞根　　麥門冬　　甘草　　　黄連(各二/兩)
　　人參　　　生薑(各三/兩)　大棗(十五/枚)　桑螵蛸(二十/枚)
　右八味㕮咀以水七升煑取二升半分三服
又方治産後渇不止方
　　栝蔞根(四/兩)　人參　　　麥門冬(各三/兩)甘草(崔氏/不用)
　　乾地黄(各二/兩)大棗(二十/枚)　土𤓰根(五兩崔氏/用蘆根)
　右七味㕮咀以水一斗二升煮取六升分六服
雞肶胵湯治産後小便數方
　　雞肶胵(二三/具)雞腸(三具/洗)　乾地黄　　當歸
　　甘草(各二/兩)　麻黄(四/兩)　　厚朴　　　人參(各三/兩)
　　生薑(五/兩)　　大棗(二十/枚)
　右十味㕮咀以水一斗煮肶胵及腸大棗取七升去
　滓内諸藥煎取三升半分三服
治婦人結氣成淋小便引痛上至小腹或時溺血或如豆汁
或如膠飴每發欲死食不生肌面目萎黄師所不能治方
　　具齒(四枚燒/作末)葵子(一/升)　　石膏(五兩/碎)　滑石(二兩/末)
　右四味以水七升煮二物取二升去滓内二末及猪
　脂一合更煎三沸分三服日三不瘥再合服
石韋湯治産後卒淋氣淋血淋石淋方
　　石韋　　　黄芩　　　通草　　　甘草(各二/兩)
　　榆皮(五/兩)　　大棗(三十/枚)　葵子(二/升)　　白术(産寳用/芍藥)
　　生薑(各三/兩)
　右九味㕮咀以水八升煮取一升半分三服(集驗無/甘草生)
　(薑崔氏同産/寳不用薑棗)
葵根湯治産後淋澀方
　　葵根(二/兩)　　車前子　　亂髪(燒/灰)　　大黄
　　桂心　　　滑石(各一/兩)　通草(三/兩)　　生薑(六/兩)
　　冬𤓰練(七合/作汁)
　右九味㕮咀以水七升煮取二升半分三服(千金翼不/用冬𤓰練)
茅根湯治産後淋方
　　白茅根(一/斤)　瞿麥　　　茯苓(各四/兩)　地脉
　　人參(各二/兩)　生薑(三/兩)　　桃膠　　　甘草(各一/兩)
　　鯉魚齒(一百/枚)
　右九味㕮咀以水一斗煑取二升半分三服
滑石散治産後淋方
　　滑石(五/兩)　　通草　　　車前子　　葵子(各四/兩)
　右四味治下篩酢漿水服方寸匕稍加至二匕
竹葉湯治産後虚渇少氣力方
　　竹葉(三/升)　　生薑　　　半夏(各三/兩)　大棗(十四/枚)
　　小麥(五/合)　　甘草　　　茯苓　　　人參(各一/兩)
　　麥門冬(五/兩)
　右九味㕮咀以水九升煮竹葉小麥取七升去滓内
　諸藥更煎取二升半一服五合日三夜一
　　雜治第十七(方法/灸)
治婦人勞氣食氣胃滿吐逆其病頭重結痛小便赤黄大下氣方
　　烏頭　　　　黄芩　　　　巴豆(各半/兩)　　半夏(三/兩)
　　大黄(八/兩)　　　戎鹽(一兩/半)　　䗪蟲　　　　桂心
　　苦參(各十/八銖)　　人參　　　　消石(各一/兩)
　右十一味為末以蜜青牛膽拌和𢷬三萬杵丸如梧
　子宿不食酒服五丸安卧須臾當下下黄者小腹積
　也青者疝也白者内風也如水者留飲也青如粥汁
　膈上邪氣也血如腐肉者傷也赤如血者乳餘疾也
　如蟲刺者蠱也既下必渇渇飲粥饑食酥糜三日後
　當温食食必肥濃三十日平復亦名破積烏頭丸主
　心腹積聚氣悶脹疝瘕内傷瘀血産乳餘疾及諸不足
竹茹湯治婦人汗血吐血尿血下血方
　　竹茹(二/升)　　人參　　　芍藥　　　桔梗
　　芎藭　　　當歸　　　甘草　　　桂心(各一/兩)
　　乾地黄(四/兩)
　右九味㕮咀以水一斗煑取三升分三服
治婦人自少患風頭疼眼眩方
　　石南(一方用/石韋)細辛　　　天雄　　　茵芋(各二/兩)
　　薯蕷　　　防風　　　貫衆　　　獨活
　　蘼蕪(各四/兩)　乾薑　　　山茱萸(各三/兩)
　右十一味㕮咀以酒三斗漬五日初飲二合日三服
　後稍稍加之
治婦人經服硫黄丸忽患頭痛項冷冷歇又心胸煩熱
眉骨眼眥癢痛有時生瘡喉中乾燥四體痛癢方
　　栝蔞根　　麥門冬　　龍膽(各三/兩)　大黄(二/兩)
　　杏仁(二/升)　　土𤓰根(八/兩)
　右六味為末蜜丸如梧子大飲服十枚日三後漸加
　之
治婦人患癖按時如有三五箇而作水聲殊不得寢食
常心悶方
　牽牛子三升治下篩飲服方寸匕日一服三十服後
　可服好硫黄一兩
治婦人忽與鬼交通方
　　松脂(二/兩)　　雄黄(一兩/末)
　右二味先烊松脂乃内雄黄末以虎爪攪令相得藥
　成取如雞子中黄夜卧以煮燻籠中燒令病人取自
　昇其上以被自覆惟出頭勿令過熱及令氣得泄也
厚朴湯治婦人下焦勞冷膀胱腎氣損弱白汁小便俱
出
　厚朴如手大長四寸以酒五升煮兩沸去滓取桂一
　尺為末内汁中調和一宿勿食旦頓服之
温經湯治婦人小腹痛方
　　茯苓(六/兩)　　土𤓰根　　芍藥(各三/兩)　薏苡仁(半/斤)
　右四味㕮咀以酒三升漬一宿旦加水七升煎取二
　升分再服
半夏厚朴湯治婦人胸滿心下堅咽中帖帖如有炙肉
臠吐之不出咽之不下方
　　半夏(一/升)　　厚朴(三/兩)　　茯苓(四/兩)　　生薑(五/兩)
　　蘇葉(二/兩)
　右五味㕮咀以水七升煮取四升分四服日三夜一
　不瘥頓服一方無蘇葉生薑
治婦人氣方
　平旦服烏牛尿日一止
昆布圓治婦人胸中伏氣方
　　昆布　　　海藻　　　芍藥　　　桂心
　　白石英　　欵冬花　　桑白皮　　人參(各二/兩)
　　栢子仁　　茯苓　　　鍾乳(各二/兩半)　紫菀
　　甘草(各一/兩)　乾薑(一兩/六銖)　吳茱萸　　五味子
　　細辛(各一/兩半)　杏仁(百/枚)　　橘皮　　　蘇子(各五/合)
　右二十味為末蜜和丸如梧子酒服二十丸日再加
　至四十丸
治婦人無故憂恚胸中迫塞氣不下方
　　芍藥　　　滑石　　　黄連　　　石膏
　　山茱萸　　前胡(各一兩/六銖)大黄　　　麥門冬
　　細辛　　　生薑(各一/兩)　半夏(十八/銖)　桂心(半/兩)
　右十二味為末蜜丸如梧子酒服二十丸加至三十
　丸日三服
治婦人斷産方
　蠶子故紙方一尺燒為末酒服之終身不産
又方油煎水銀一日勿息空肚服棗一枚永斷不損人
治勞損産後無子隂中冷溢出子門閉積年不瘥身體
寒冷方
　　防風(一兩/半)　桔梗(三十/銖)　人參(一/兩)　　菖蒲
　　半夏　　　丹參　　　厚朴　　　乾薑
　　紫菀　　　杜蘅(各十/八銖)　秦芁　　　白歛
　　牛膝　　　沙參(各半/兩)
　右十四味為末白蜜和丸如小豆食後服十五丸日
　三服不知増至二十丸有娠止夫不在勿服之服藥
　後七日方合隂陽
五加酒治産後癖瘦玉門冷方
　　五加皮　　枸杞子(各二/升)蛇牀子(一/升)　杜仲(各一/升)
　　乳牀(半/斤)　　乾地黄　　丹參(各二/兩)　乾薑(三/兩)
　　天門冬(四/兩)
　右九味㕮咀以絹袋子盛酒三斗漬三宿一服五合
　日再稍加至十合佳
治子門閉血聚腹中生肉癥藏寒所致方
　　乾漆(半/斤)　　生地黄汁(三/升)生牛膝汁(一/斤)
　右三味先𢷬漆為散内汁中攪微火煎為丸如梧子
　大酒服三丸日再若覺腹中痛食後服之
治産後勞玉門開而不閉方
　　硫黄(四/兩)　　吴茱萸(一兩/半)菟絲子(一兩/六銖)蛇牀子(一/兩)
　右四味為散以水一升煎二方寸匕洗玉門日再洗
治産後隂道開而不閉方
　石灰一斗熬令燒草以水二斗投之適寒温入汁中
　坐漬之須臾復易坐如常法此方已効千金不傳
黄芩散治婦人隂脫方
　　黄芩　　　蝟皮　　　當歸(各半/兩)　芍藥(一/兩)
　　牡蠣　　　竹皮(各二/兩半)　狐莖(一具千金/翼用松皮)
　右七味治下篩飲服方寸匕日三禁舉重房勞冷食
硫黄散治同前
　　硫黄　　　烏澤魚骨(各半/兩)　　　　五味子(三/銖)
　右三味治下篩以粉其上良日再三粉之
當歸散治同前
　　當歸　　　黄芩(各二/兩)　蝟皮(半/兩)　　牡蠣(二兩/半)
　　芍藥(一兩/六銖)
　右五味治下篩酒服方寸匕日三服禁舉重良
治産後隂下脫方
　蛇床子一升布裹炙熨之亦治産後隂中痛
又方燒人屎為末酒服方寸匕日三
又方燒敝箒頭為灰酒服方寸匕
又方鼈頭五枚燒末以井花水服方寸匕日三
又方
　　皂莢(半/兩)　　半夏　　　大黄　　　細辛(各十/八銖)
　　蛇床子(三/銖)
　右五味治下篩用薄絹囊盛大如指内隂中日二易
　即瘥
又方
　　吴茱萸　　蜀椒(各一/升)　戎鹽(如雞/子大)
　右三味皆熬令變色為末以綿裹如半雞子大内隂
　中日一易二十日瘥
治婦人隂下脫若脫肛方
　羊脂煎訖適冷暖取塗上以鐵精傅脂上多少令調
　以火灸布令暖熨肛上漸推内之然後末磁石酒服
　方寸匕日三
治隂下挺出方
　　蜀椒(廣濟方/不用)烏頭　　　白芨(各半/兩)
　右三味治末以方寸匕綿裹内隂中入三寸腹中熱
　易之日一度明旦乃復著七日愈
當歸湯治産後臟中風冷隂腫痛方
　　當歸　　　獨活　　　白芷　　　地榆(各三/兩)
　　敗醬(千金翼/不用)礬石(各二/兩)
　右六味以水一斗半煮取五升適冷暖稍稍洗隂日
　三
又方熟𢷬桃仁傅之良日三度
灸法月水不利賁豚上下并無子灸四滿三十壯穴在
丹田兩邊相去各湯升半丹田在臍下二寸是也
婦人胞落頽灸臍中三百壯　又灸身交五十壯三報
在臍下横文中　又灸背脊當臍五十壯　又灸五泉
五十壯三報　又灸龍門二十壯三報在玉泉下女人
隂内外之際此穴卑今廢不針灸
婦人胞下垂注隂下脫灸俠玉泉三寸隨年壯三報
婦人隂冷腫痛灸歸來三十壯三報俠玉泉五寸是其
穴
婦人欲斷産灸右踝上一寸二壯即斷
　
　
　
　
　
　
　
　
　
　
　
　
　
　備急千金要方卷五
欽定四庫全書
　備急千金要方卷六　　　唐　孫思邈　撰
　　　　　　　　　　　　宋　林億等　校正
　婦人方
　　補益第十八(論/方)
論曰凡婦人欲求美色肥白罕比年至七十與少不殊
者勿服紫石英令人色黒當服鍾乳澤蘭丸也
栢子仁圓治婦人五勞七傷羸冷瘦削面無顔色飲食
減少貌失光澤及産後斷緒無子能久服令人肥白補
益方
　　栢子仁　　黄耆　　　乾薑　　紫石英(各二/兩)
　　蜀椒(一兩/半)　杜仲　　　當歸　　　甘草
　　芎藭(各四十/二銖)厚朴　　　桂心　　　桔梗
　　赤石脂　　蓯蓉　　　五味子　　白术
　　細辛　　　獨活　　　人參　　　石斛
　　白芷　　　芍藥(各一/兩)　澤蘭(二兩/六銖)　藁本
　　蕪荑(各十/八銖)　乾地黄　　烏頭(一方作/牛膝)防風(各三/十銖)
　　鍾乳　　　白石英(各二/兩)
　右三十味為末蜜和酒服二十丸如梧子不知加至
　三十丸(千金翼無烏頭有龍骨防葵茯苓秦芁各/半兩為三十三味并治産後半身枯悴)
大五石澤蘭圓治婦人風虚寒中腹内雷鳴緩急風頭
痛寒熱月經不調繞臍惻惻痛或心腹痞堅逆飲食手
足冷多夢身體痺痛榮衛不和虚弱不能動及産後虚
損並冝服方
　　鍾乳　　　禹餘粮　　紫石英　　甘草
　　黄耆(各二/兩半)　石膏　　　白石英　　蜀椒
　　乾薑(各二/兩)　澤蘭(二兩/六銖)　當歸　　　桂心
　　芎藭　　　厚朴　　　栢子仁　　乾地黄
　　細辛　　　茯苓　　　五味子　　龍骨(各一/兩半)
　　石斛　　　遠志　　　人參　　　續斷
　　白术　　　防風　　　烏頭(各三/十銖)　山茱萸
　　紫菀(各一/兩)　白芷　　　藁本　　　蕪荑(各十/八銖)
　右三十二味為末蜜和丸如梧子大酒服二十丸加
　至三十丸(千金翼有陽/起石二兩)
小五石澤蘭圓治婦人勞冷虚損飲食減少面無光色
腹中冷痛經候不調吸吸少氣無力補益温中方
　　鍾乳　　　紫石英　　礬石(各一/兩半)　白石英
　　赤石脂　　當歸　　　甘草(各四十/二銖)石膏
　　陽起石　　乾薑(各二/兩)　澤蘭(二兩/六銖)　蓯蓉
　　龍骨　　　桂心(各二/兩半)　白术　　　芍藥
　　厚朴　　　人參　　　蜀椒　　　山茱萸(各三/十銖)
　　栢子仁　　藁本(各一/兩)　蕪荑(十八/銖)
　右二十三味為末蜜和丸如梧子大酒服二十丸加
　至三十丸日三
増損澤蘭圓治産後百病理血氣補虚勞方
　　澤蘭　　　甘草　　　當歸　　　芎藭(各四十/二銖)
　　附子　　　乾薑　　　白术　　　白芷
　　桂心　　　細辛(各一/兩)　防風　　　人參
　　牛膝(各三/十銖)　栢子仁　　乾地黄　　石斛(各三十/六銖)
　　厚朴　　　藁本　　　蕪荑(各半/兩)　麥門冬(二/兩)
　右二十味為末蜜和丸如梧子空腹酒下十五丸至
　二十丸
大補益當歸圓治産後虚羸不足胸中少氣腹中拘急
疼痛或引腰背痛或所下過多血不止虚竭乏氣晝夜
不得眠及崩中面目脫色唇乾口燥亦治男子傷絶或
從高墮下内有所傷藏虚吐血及金瘡傷犯皮肉方
　　當歸　　　芎藭　　　續斷　　　乾薑
　　阿膠　　　甘草(各四/兩)　白术　　　吳茱萸
　　附子　　　白芷(各三/兩)　桂心　　　芍藥
　　乾地黄(十/兩)
　右十三味為末蜜和丸如梧子大酒服二十丸日三
　夜一不知加至五十丸若有真蒲黄加一升絶妙
白芷圓治産後所下過多及崩中傷損虚竭少氣面目
脫色腹中痛方
　　白芷(五/兩)　　乾地黄(四/兩)　續斷　　　乾薑
　　當歸　　　阿膠(各三/兩)　附子(一/兩)
　右七味為末蜜和丸如梧子大酒服二十丸日四五
　服無當歸芎藭代入蒲黄一兩妙無續斷犬薊根代
紫石英栢子仁圓治女子遇冬天時行温風至春夏病
熱頭痛熱毒風虚百脉沉重下赤白不思飲食而頭眩
心悸酸􁀙恍惚不能起居方
　　紫石英　　栢子仁(各三/兩)烏頭　　　桂心
　　當歸　　　山茱萸　　澤瀉　　　芎藭
　　石斛　　　逺志　　　寄生　　　蓯蓉
　　乾薑　　　甘草(各二/兩)　蜀椒　　　杜衡(一作/杜仲)
　　辛夷(各一/兩)　細辛(一兩/半)
　右十八味為末蜜和丸如梧子酒服二十丸漸加至
　三十丸日三服一方用牡蠣一兩
鍾乳澤蘭圓治婦人久虚羸瘦四肢百體煩疼臍下結
冷不能食面目瘀黒憂恚不樂百病方
　　鍾乳(二/兩)　　澤蘭(三兩/六銖)　防風(四十/二銖)　人參
　　栢子仁　　麥門冬　　乾地黄　　石膏
　　石斛(各一/兩半)　芎藭　　　甘草　　　白芷
　　牛膝　　　山茱萸　　薯蕷　　　當歸
　　藁本(各三/十銖)　細辛　　　桂心(各一/兩)　蕪荑(半/兩)
　　艾葉(十八/銖)
　右二十一味為末蜜和丸如梧子酒服二十丸加至
　四十丸日二服
大澤蘭圓治婦人虚損及中風餘病疝瘕隂中冷痛或
頭風入腦寒痺筋攣緩急血閉無子面上㳺風去來目
淚出多涕唾忽忽如醉或胃中冷逆胸中嘔不止及泄
痢淋瀝或五臟六腑寒熱不調心下痞急邪氣欬逆或
漏下赤白隂中腫痛胸脇支滿或身體皮膚中澀如麻
豆苦癢痰癖結氣或四肢拘攣風行周身骨節疼痛目
眩無所見或上氣惡寒洒淅如瘧或喉痺鼻齆風癎癲
疾或月水不通魂魄不定飲食無味并産後内衂無所
不治服之令人有子方
　　澤蘭(二兩/六銖)　藁本　　　當歸　　　甘草(各一兩/十八銖)
　　紫石英(三/兩)　芎藭　　　乾地黄　　栢子仁
　　五味子(各一/兩半)桂心　　　石斛　　　白术(一兩/六銖)
　　白芷　　　蓯蓉　　　厚朴　　　防風
　　薯蕷　　　茯苓　　　乾薑　　　禹餘粮
　　細辛　　　卷栢(各一/兩)　蜀椒　　　人參
　　杜仲　　　牛膝　　　蛇牀子　　續斷
　　艾葉　　　蕪荑(各十/八銖)　赤石脂　　石膏(各二/兩)
　　一有枳實(十八/銖)　　　　麥門冬(一兩/半)
　右三十二味為末蜜和為丸如梧子大酒服二十丸
　至四十丸久赤白痢去乾地黄石膏麥門冬栢子仁
　加大麥蘖陳麴龍骨阿膠黄連(各一兩半有鍾/乳加三兩良)
小澤蘭圓治産後虚羸勞冷身體尫瘦方
　　澤蘭(二兩/六銖)　當歸　　　甘草(各一兩/十八銖)芎藭
　　栢子仁　　防風　　　茯苓(各一/兩)　白芷
　　蜀椒　　　藁本　　　細辛　　　白术
　　桂心　　　蕪荑　　　人參　　　食茱萸
　　厚朴(各十/八銖)　石膏(二兩/)
　右十八味為末蜜和丸如梧子大酒服二十丸日三
　服稍加至四十丸無疾者依此方春秋二時常服一
　劑甚良有病虚羸黄瘦者服如前一方無茯苓石膏
　有芍藥乾薑(胡洽十五味無栢子仁人參食茱萸除/細辛桂心生用外盡熬令變色為末蜜)
　(丸如彈子大内暖酒中服之千金/翼無茯苓食茱萸冇乾薑一兩)
紫石英天門冬圓主風冷在子宫有子常墮落或始為
婦便患心痛仍成心疾月水都未曽來服之肥充令人
有子方
　　紫石英　　天門冬　　禹餘粮(各三/兩)蕪荑
　　烏頭　　　蓯蓉　　　桂心　　　甘草
　　五味子　　栢子仁　　石斛　　　人參
　　澤瀉(一作/澤蘭)　遠志　　　杜仲(各二/兩)　蜀椒
　　卷栢　　　寄生　　　石南　　　雲母
　　當歸(一作/辛夷)　烏賊骨(各一/兩)
　右二十二味為末蜜和為丸梧子大酒服二十丸日
　二服加至四十丸
三石澤蘭圓治風虚不足通血脉補寒冷方亦名石斛
澤蘭丸
　　鍾乳　　　白石英(各四/兩)紫石英　　防風
　　藁本　　　茯神(各一兩/六銖)澤蘭(二兩/六銖)　黄耆
　　石斛　　　石膏(各二/兩)　甘草　　　當歸
　　芎藭(各一兩/十八銖)白术　　　桂心　　　人參
　　乾薑　　　獨活　　　乾地黄(各一/兩半)白芷
　　桔梗　　　細辛　　　栢子仁　　五味子
　　蜀椒　　　黄芩　　　蓯蓉　　　芍藥
　　秦芁　　　防葵(各一/兩)　厚朴　　　蕪荑(各十/八銖)
　右三十二味為末蜜和丸如梧子大酒服二十丸加
　至三十丸日二三服
大平胃澤蘭圓治男子女人五勞七傷諸不足定志意
除煩滿手足虚冷羸瘦及月水徃來不調不能動等方
　　澤蘭　　　細辛　　　黄耆　　　鍾乳(各三/兩)
　　栢子仁　　乾地黄(各二/兩半)大黄　　　前胡
　　遠志　　　紫石英(各二/兩)芎藭　　　白术
　　蜀椒(各一/兩半)　白芷　　　丹參　　　梔子(一本用/枳實)
　　芍藥　　　桔梗　　　秦芁　　　沙參
　　桂心　　　厚朴　　　石斛　　　苦參
　　人參　　　麥門冬　　乾薑(各一/兩)　附子(六/兩)
　　吳茱萸　　麥蘖(各五/合)　陳麴(一/升)　　棗(五十枚/作膏)
　右三十二味為末蜜和丸如梧子大酒服二十丸加
　至三十丸令人肥健(一本無乾薑/冇當歸三兩)
澤蘭散治産後風虚方
　　澤蘭(九/分)　　禹餘粮　　防風(各十/分)　石膏
　　白芷　　　乾地黄　　赤石脂　　肉蓯蓉
　　鹿茸　　　芎藭(各八/分)　藁本　　　蜀椒
　　白术　　　栢子仁(各五/分)桂心　　　甘草
　　當歸　　　乾薑(各七/分)　蕪荑　　　細辛
　　厚朴(各四/分)　人參(三/分)
　右二十二味治下篩酒服方寸匕日三
　　月水不通第十九(方/)
桃仁湯治婦人月水不通方
　　桃仁　　　朴硝　　　牡丹皮　　射干
　　土𤓰根　　黄芩(各三/兩)　芍藥　　　大黄
　　柴胡(各四/兩)　牛膝　　　桂心(各二/兩)　水蛭
　　蝱蟲(各七/十枚)
　右十三味㕮咀以水九升煮取二升半去滓分三服
乾薑圓治婦人寒熱羸瘦酸消怠惰胸中支滿肩背脊
重痛腹裏堅滿積聚或痛不可忍引腰小腹痛四肢煩
疼手足厥逆寒至肘膝或煩滿手足虚熱意欲投水中
百節盡痛心下常苦懸痛時寒時熱惡心涎唾喜出每
愛鹹酸甜苦之物身體或如雞皮月經不通大小便苦
難食不生肌方
　　乾薑　　　芎藭　　　茯苓　　　消石
　　杏仁　　　水蛭　　　蝱蟲　　　桃仁
　　蠐螬　　　䗪蟲(各一/兩)　柴胡　　　芍藥
　　人參　　　大黄　　　蜀椒　　　當歸(各二/兩)
　右十六味為末蜜和丸如梧子空心飲下三丸不知
　加至十丸(千金翼以療婦人/瘕結脅肋下疾)
乾漆湯治月水不通小腹堅痛不得近方
　　乾漆　　　萎蕤　　　芍藥　　　細辛
　　甘草　　　附子(各一/兩)　當歸　　　桂心
　　芒硝　　　黄芩(各二/兩)　大黄(三/兩)　　吳茱萸(一/升)
　右十二味㕮咀以清酒一斗浸一宿煮取三升去滓
　内消烊盡分為三服相去如一炊頃
芒硝湯治月經不通方
　　芒硝　　　丹砂(末/)　　當歸　　　芍藥
　　土𤓰根　　水蛭(各二/兩)　大黄(三/兩)　　桃仁(一/升)
　右八味㕮咀以水九升煮取三升去滓内丹砂芒硝
　分為三服
治月經不通心腹痛絞欲死通血止痛方
　　當歸　　　大黄　　　芍藥(各三/兩)　吴茱萸
　　乾地黄　　乾薑　　　芎藭　　　蝱蟲
　　水蛭(各二/兩)　細辛　　　甘草　　　桂心(各一/兩)
　　梔子(十四/枚)　桃仁(一/升)
　右十四味㕮咀以水一斗五升煮取五升分為五服
　一本有牛膝麻子仁各三兩
桃仁湯治月經不通方
　　桃仁(一/升)　　當歸　　　土𤓰根　　大黄
　　水蛭　　　蝱蟲　　　芒硝(各二/兩)　牛膝
　　麻子仁　　桂心(各三/兩)
　右十味㕮咀以水九升煮取三升半去滓内消令烊
　分為三服(肘後無當歸麻子仁用牡丹射干黄芩芍/藥柴胡各三兩為十三味千金翼無蝱蟲)
前胡牡丹湯治婦人盛實有熱在腹月經瘀閉不通及
勞熱熱病後或因月經來得熱不通方
　　前胡　　　牡丹　　　𤣥參　　　桃仁
　　黄芩　　　射干　　　旋復花　　栝蔞根
　　甘草(各二/兩)　芍藥　　　茯苓　　　大黄
　　枳實(各三/兩)
　右十三味㕮咀以水一斗煮取三升分為三服
乾地黄當歸圓治月水不通或一月再來或隔月不至
或多或少或淋瀝不斷或來而腰腹刺痛不可忍四體
嘘吸不欲食心腹堅痛有青黄黒色水下或如清水不
欲行動舉體沉重惟思眠卧欲食酸物虚乏黄瘦方
　　乾地黄(三/兩)　當歸　　　甘草(各一/兩半)　牛膝
　　芍藥　　　乾薑　　　澤蘭　　　人參
　　牡丹(各一兩/六銖)丹參　　　蜀椒　　　白芷
　　黄芩　　　桑耳　　　桂心(各一/兩)　䗪蟲(四十/枚)
　　芎藭(一兩十/八銖)桃仁(二/兩)　　水蛭　　　蝱蟲(各七/十枚)
　　蒲黄(二/合)
　右二十一味為末蜜和丸如梧子大毎日空心酒下
　十五丸漸加至三十丸以知為度(一本/無)
牡丹圓治婦人女子諸病後月經閉絶不通及從小來
不通并新産後瘀血不消服諸湯利血後餘疢未平冝
服之取平復方
　　牡丹(三/兩)　　芍藥　　　𤣥參　　　桃仁
　　當歸　　　桂心(各二/兩)　蝱蟲　　　水蛭(各五/十枚)
　　蠐螬(二/枚)　　瞿麥　　　芎藭　　　海藻(各一/兩)
　右十二味為末蜜和丸如梧子大酒下十五丸加至
　二十丸血盛者作散服方寸匕腹中當轉如沸血自
　化成水去如小便赤少除桂心用地膚子一兩
黄芩牡丹湯治女人從小至大月經未嘗來顔色萎黄
氣力衰少飲食無味方
　　黄芩　　　牡丹　　　桃仁　　　瞿麥
　　芎藭(各二/兩)　芍藥　　　枳實　　　射干
　　海藻　　　大黄(各三/兩)　蝱蟲(七十/枚)　水蛭(五十/枚)
　　蠐螬(十/枚)
　右十三味㕮咀以水一斗煮取三升分三服服兩劑
　後灸乳下一寸黒員際各五十壯
治月經不通方
　取葶藶一升為末蜜丸如彈子大綿裹内隂中入三
　寸每丸一宿易之有汁出止
乾漆圓治月經不通百病不瘥方
　　乾漆　　　土𤓰根　　射干　　　芍藥(各一/兩半)
　　牡丹　　　牛膝　　　黄芩　　　桂心
　　吳茱萸　　大黄　　　柴胡(各一兩/六銖)桃仁
　　鼈甲(各二/兩)　䗪蟲　　　蠐螬(各四/十枚)　水蛭
　　蝱蟲(各七/十枚)　大麻仁(四/合)　亂髮(雞子大/二枚)菴䕡子(二/合)
　右二十味為末以蜜和為丸每日酒下十五丸梧子
　大漸加至三十丸日三仍用後浸酒服前丸藥
浸酒方
　　大麻子(三/升)　菴䕡子(三/升)　桃仁(一/升)　　竈屋炲煤(四/兩)
　　土𤓰根　　射干(各六/兩)　牛膝(八/兩)　　桂心(四/兩)
　右八味㕮咀以清酒三斗絹袋盛藥浸五宿以一盞
　下前丸藥甚良或單服之亦好
當歸圓治女人臍下癥結刺痛如蟲所嚙及如錐刀所
刺或赤白帯下十二疾腰背疼痛月水或在月前或在
月後方
　　當歸　　　葶藶　　　附子　　　吴茱萸
　　大黄(各二/兩)　黄芩　　　桂心　　　乾薑
　　牡丹　　　芎藭(各一/兩半)　細辛　　　秦椒
　　柴胡　　　厚朴(各一兩/六銖)牡䝉(一方/無)　甘草(各一/兩)
　　蝱蟲　　　水蛭(各五/十枚)
　右十八味為末蜜和丸如梧子大空心酒下十五丸
　日再有胎勿服之
鼈甲圓治女人小腹中積聚大如七八寸盤面上下周
流痛不可忍手足苦冷欬噫腥臭兩脇熱如火灸玉門
冷如風吹經水不通或在月前或在月後服之三十日
便瘥有孕此是河内太守魏夫人方
　　鼈甲　　　桂心(各一/兩半)　蜂房(半/兩)　　𤣥參
　　蜀椒　　　細辛　　　人參　　　苦參
　　丹參　　　沙參　　　吳茱萸(各十/八銖)䗪蟲
　　水蛭　　　乾薑　　　牡丹　　　附子
　　皂莢　　　當歸　　　芍藥　　　甘草
　　防葵(各一/兩)　蠐螬(二十/枚)　蝱蟲　　　大黄(各一兩/六銖)
　右二十四味為末蜜和丸如梧子大酒下七丸日三
　稍加之以知為度
又方治婦人因産後虚冷堅結積在腹内月經徃來不
時苦腹脹滿繞臍下痛引腰背手足煩或冷熱心悶不
欲食方
　　鼈甲(一兩/半)　乾薑　　　赤石脂　　丹參
　　禹餘粮　　當歸　　　白芷(一方/用术)
　　乾地黄(各一兩/六銖)　　　　代赭　　　甘草
　　鹿茸　　　烏賊骨　　殭蠶(各十/八銖)　桂心
　　細辛　　　蜀椒　　　附子(各一/兩)
　右十七味蜜和丸如梧子大空心酒下五丸加至十
　丸
禹餘粮圓治婦人産後積冷堅癖方
　　禹餘粮　　烏賊骨　　吳茱萸　　桂心
　　蜀椒(各二/兩半)　當歸　　　白术　　　細辛
　　乾地黄　　人參　　　芍藥　　　芎藭
　　前胡(各一兩/六銖)乾薑(三/兩)　　礬石(六/銖)　　白薇
　　紫菀　　　黄芩(各十/八銖)　䗪蟲(一/兩)
　右十九味為末蜜和丸如梧子空心酒若飲下二十
　丸日二不知則加之
牡蒙圓治婦人産後十二癥病帯下無子皆是冷風寒
氣或産後未滿百日胞胳惡血未盡便利於懸圊上及
久坐濕寒入胞裏結在小腹牢痛為之積聚小如雞子
大者如拳按之跳手隱隱然或如蟲嚙或如針刺氣時
搶心兩脇支滿不能食飲食不消化上下通流或守胃
管痛連玉門背膊嘔逆短氣汗出小腹苦寒胞中創欬
引隂痛小便自出子門不正令人無子腰胯疼痛四肢
沉重淫躍一身盡腫乍來乍去大便不利小便淋瀝或
月經不通或下如腐肉青黄赤白黒等如豆汁夢想不
祥方(亦名紫/蓋丸)
　　牡蒙　　　厚朴　　　消石　　　前胡
　　乾薑　　　䗪蟲　　　牡丹　　　蜀椒
　　黄芩　　　桔梗　　　茯苓　　　細辛
　　葶藶　　　人參　　　芎藭　　　吳茱萸
　　桂心(各十/八銖)　大黄(二兩/半)　附子(一兩/六銖)　當歸(半/兩)
　右二十味為末蜜和更𢷬萬杵丸如梧子大空心酒
　服三丸日三不知則加之至五六丸下青白黄赤物
　如魚子者病根出矣
治月經不通結成癥瘕如石腹大骨立宜此破血下癥
方
　　大黄　　　消石(各六/兩)　巴豆　　　蜀椒(各一/兩)
　　代赭　　　柴胡(熬變/色)　水蛭　　　丹參(熬令/紫色)
　　土𤓰根(各三/兩)乾漆　　　芎藭　　　乾薑
　　蝱蟲　　　茯苓(各二/兩)
　右十四味為末巴豆别研蜜和丸如梧子空心酒服
　二丸未知加五丸日再服(千金翼無柴胡水/蛭丹參土𤓰根)
大蝱蟲圓治月經不通五七年或腫滿氣逆腹脹􁳑痛
冝服此數有神驗方
　　蝱蟲(四百/枚)　蠐螬(一/升)　　乾地黄　　牡丹
　　乾漆　　　芍藥　　　牛膝　　　土𤓰根
　　桂心(各四/兩)　吴茱萸　　桃仁　　　黄芩
　　牡䝉(各三/兩)　茯苓　　　海藻(各五/兩)　水蛭(三百/枚)
　　芒硝(一/兩)　　人參(一兩/半)　葶藶(五/合)
　右十九味為末蜜和丸如梧子大每日空心酒下七
　丸不知加之日三服(千金翼無/芒硝人參)
桂心酒治月經不通結成癥􁳑方
　　桂心　　　牡丹　　　芍藥　　　牛膝
　　乾漆　　　土𤓰根　　牡䝉(各四/兩)　吴茱萸(一/升)
　　大黄(三/兩)　　黄芩　　　乾薑(各二/兩)　蝱蟲(二百/枚)
　　䗪蟲　　　蠐螬　　　水蛭(各七/十枚)　亂髮灰
　　細辛(各一/兩)　殭蠶(五十/枚)　大麻仁　　竈突墨(三/升)
　　乾地黄(六/兩)　虎杖根　　鼈甲(各五/兩)　菴䕡子(二/升)
　右二十四味㕮咀以酒四斗分兩甕浸之七日併一
　甕盛攪令調還分作兩甕初服二合日二加至三四
　合
虎杖煎治腹内積聚虚脹雷鳴四肢沉重月經不通亦
治丈夫病方
　取髙地虎杖根細剉二斛以水二石五斗煮取一大
　斗半去滓澄濾令浄取好醇酒五升和煎令如餳毎
　服一合消息為度不知則加之
又方治月經閉不通結瘕腹大如甕短氣欲死方
　　虎杖根(百斤去頭去/土曝乾切)　　土𤓰根　　牛膝(各取汁/二斗)
　右三味㕮咀以水一斛浸虎杖根一宿明旦煎取二
　斗内土𤓰牛膝汁攪令調匀煎令如餳毎以酒服一
　合日再夜一宿血當下若病去但服
桃仁煎治帯下經閉不通方
　　桃仁　　　蝱蟲(各一/升)　朴硝(五/兩)　　大黄(六/兩)
　右四味為末别治桃仁以醇苦酒四升内銅鐺中炭
　火煎取二升下大黄桃仁蝱蟲等攪勿住手當欲可
　丸下朴硝更攪勿住手良久出之可丸乃止取一丸
　如雞子黄投酒中預一宿勿食服之至晡時下如大
　豆汁或如雞肝凝血蝦蟇子或如膏此是病下也
治月經不通臍下堅結大如杯升發熱徃來下痢羸瘦
此為氣􁳑一作血􁳑若生肉癥不可為也療之之方
　　生地黄(三十斤/取汁)　　　　乾漆(一斤/為末)
　右二味以漆末内地黄汁中微火煎令可丸每服酒
　下如梧子大三丸不知加之常以食後服
治月經不通甚極閉塞方
　　牛膝(一/斤)　　麻子(三升/蒸)　土𤓰根(三/兩)　桃仁(二/升)
　右四味㕮咀以好酒一斗五升浸五宿一服五合漸
　加至一升日三能多益佳
治産後風冷留血不去停結月水閉塞方
　　桃仁　　　麻子仁(各二/升)菴䕡子(一/升)
　右三味㕮咀以好酒三斗浸五宿毎服五合日三稍
　加至一升
五京圓治婦人腹中積聚九痛七害及腰中冷引小腹
害食得冷便下方
　　乾薑　　　蜀椒(各三/兩)　附子(一/兩)　　吴茱萸(一/升)
　　當歸　　　狼毒　　　黄芩　　　牡蠣(各二/兩)
　右八味為末蜜和丸如梧子初服三丸日二加至十
　丸此出京氏五君故名五京久患冷困當服之
雞鳴紫圓治婦人癥􁳑積聚方
　　皂莢(一/分)　　蔾蘆　　　甘草　　　礬石
　　烏喙　　　杏仁　　　乾薑　　　桂心
　　巴豆(各二/分)　前胡　　　人參(各四/分)　代赭(五/分)
　　阿膠(六/分)　　大黄(八/分)
　右十四味為末蜜丸如梧子雞鳴時服一丸日益一
　丸至五丸止仍從一起下白者風也赤者癥􁳑也青
　微黄者心腹病
遼東都尉所上圓治臍下堅癖無所不治方
　　恒山　　　大黄　　　巴豆(各一/分)　天雄(二/枚)
　　苦參　　　白薇　　　乾薑　　　人參
　　細辛　　　狼牙　　　龍膽　　　沙參
　　𤣥參　　　丹參(各三/分)　芍藥　　　附子
　　牛膝　　　茯苓(各五/分)　牡蒙(四/分)
　　雚蘆(六分一方云/二兩三分)
　右二十味為末蜜丸宿勿食服五丸日三大羸瘦月
　水不調當二十五日服之下長蟲或下種種病出二
　十五日服中所苦悉愈肌膚盛五十日萬病除斷緒
　有子
牡蠣圓治經閉不通不欲飲食方
　　牡蠣(四/兩)　　大黄(一/斤)　　柴胡(五/兩)　乾薑(三/兩)
　　芎藭　　　茯苓(各二/兩半)　蜀椒(十/兩)　　葶藶子
　　芒硝　　　杏仁(各五/合)　水蛭　　　蝱蟲(各半/兩)
　　桃仁(七十/枚)
　右十三味為末蜜丸如梧子大飲服七丸日三
當歸圓治腰腹痛月水不通利方
　　當歸　　　芎藭(各四/兩)　蝱蟲　　　烏頭
　　丹參　　　乾漆(各/兩)　　人參　　　牡蠣
　　土𤓰根　　水蛭(各二/兩)　桃仁(五十/枚)
　右十一味為末以白蜜丸如梧子大酒下三丸日三
　服
消石湯治血􁳑月水留瘀血大不通下病散堅血方
　　消石　　　附子　　　蝱蟲(各三/兩)　大黄
　　細辛　　　乾薑　　　黄芩(各一/兩)　芍藥
　　土𤓰根　　丹參　　　代赭　　　蠐螬(各二/兩)
　　大棗(十/枚)　　桃仁(二/升)　　牛膝(一/斤)　　朴硝(四/兩)
　右十六味㕮咀以酒五升水九升漬藥一宿明旦煎
　取四升去滓下朴硝消石烊盡分四服相去如炊頃
　去病後食黄鴨羮勿見風
　
　
　
　
　
　
　
　
　
　
　
　
　
　備急千金要方卷六
欽定四庫全書
　備急千金要方卷七　　　唐　孫思邈　撰
　　　　　　　　　　　　宋　林億等　校正
　婦人方
　　赤白帯下崩中漏下第二十(論法方/灸)
論曰諸方説三十六疾者十二癥九痛七害五傷三痼
不通是也何謂十二癥是所下之初一曰狀如膏二曰
如黒血三曰如紫汁四曰如赤肉五曰如膿痂六曰如
豆汁七曰如葵羮八曰如凝血九曰如清血血似水十
曰如米泔十一曰如月浣乍前乍却十二曰經度不應
期也何謂九痛一曰隂中痛傷二曰隂中淋瀝痛三曰
小便即痛四曰寒冷痛五曰經來即腹中痛六曰氣滿
痛七曰汁出隂中如有蟲嚙痛八曰脇下分痛九曰腰
胯痛何謂七害一曰窮孔痛不利二曰中寒熱痛三曰
小腹急堅痛四曰藏不仁五曰子門不端引背痛六曰
月浣乍多乍少七曰害吐何謂五傷一曰兩脇支滿痛
二曰心痛引脇三曰氣結不通四曰邪思洩利五曰前
後痼寒何謂三痼一曰羸瘦不生肌膚二曰絶産乳三
曰經水閉塞病有異同具治之方
白堊圓治女人三十六疾方(又方/見後)
　　白堊　　　龍骨　　　芍藥(各十/八銖)　黄連
　　當歸　　　茯苓　　　黄芩　　　瞿麥
　　白歛　　　石韋　　　甘草　　　牡蠣
　　細辛　　　附子　　　禹餘糧　　白石脂
　　人參　　　烏賊骨　　藁本　　　甘皮
　　大黄(已上各/半兩)
　右二十一味為末蜜和丸如梧子大空腹飲服十丸
　日再不知加之二十日知一月百病除若十二癥倍
　牡蠣禹餘糧烏賊骨白石脂龍骨若九痛倍黄連白
　斂甘草當歸若七害倍細辛藁本甘皮加椒茱萸各
　一兩若五傷倍大黄石韋瞿麥若三痼倍人參加赤
　石脂礬石巴㦸天各半兩合藥時隨病増減之
治女人腹中十二疾一曰經水不時二曰經來如清水
三曰經水不通四曰不周時五曰生不乳六曰絶無子
七曰隂陽減少八曰腹苦痛如刺九曰隂中寒十曰子
門相引痛十一曰經來凍如葵汁狀十二曰腰急痛凡
此十二病得之時因與夫卧起月經不去或卧濕冷地
及以冷水洗浴當時取快而後生百病或瘡痍未瘥便
合隂陽及起早作勞衣單席薄寒從下入方
　　赤石脂　　半夏(各一兩/六銖)蜀椒　　　乾薑
　　吳茱萸　　當歸　　　桂心　　　丹參
　　白斂　　　防風(各一/兩)　雚蘆(半/兩)
　右十一味為末蜜和丸如梧子大毎日空心酒服十
　丸日三不知稍加以知為度
白石脂圓治婦人三十六疾胞中痛漏下赤白方
　　白石脂　　烏賊骨　　禹餘糧　　牡蠣(各十/八銖)
　　赤石脂　　乾地黄　　乾薑　　　龍骨
　　桂心　　　石韋　　　白斂　　　細辛
　　芍藥　　　黄連　　　附子　　　當歸
　　黄芩　　　蜀椒　　　鍾乳　　　白芷
　　芎藭　　　甘草(各半/兩)
　右二十二味為末蜜和丸如梧子大每日空心酒下
　十五丸日再一方有黄蘗半兩
小牛角䚡散治帶下五賁一曰熱病下血二曰寒熱下
血三曰經脉未斷為房事則血漏四曰經來舉重傷任
脉下血五曰産後臟開經利五賁之病外實内虚方
　　牛角䚡(一枚燒/令赤)　　　　鹿茸　　　禹餘糧
　　當歸　　　乾薑　　　續斷(各二/兩)　阿膠(三/兩)
　　烏賊骨　　龍骨(各一/兩)　赤小豆(二/升)
　右十味治下篩空腹以酒服方寸匕日三(千金翼無/鹿茸烏賊)
　(骨/)
龍骨散治淳下十二病絶産一曰白帶二曰赤帶三曰
經水不利四曰隂胎五曰子藏堅六曰藏癖七曰隂陽
患痛八曰内强九曰腹寒十曰藏閉十一曰五藏酸痛
十二曰夢與鬼交冝服之(淳下一本/作腹下)
　　龍骨(三/兩)　　黄蘗　　　半夏　　竈中黄土
　　桂心　　　乾薑(各二/兩)　石韋　　滑石(各一/兩)
　　烏賊骨　　代赭(各四/兩)　白殭蠶(五/枚)
　右十一味治下篩酒服方寸匕日三白多者加烏賊
　骨殭蠶各二兩赤多者加代赭五兩小腹冷加黄蘗
　二兩子藏堅加乾薑桂心各二兩已上各隨病増之
　服藥三月有子即住藥藥太過多生兩子當審方取
　好藥寡婦童女不可妄服
治女人帶下諸病方
　　大黄(蒸三斗/米下)附子　　　茯苓　　　牡蒙
　　牡丹　　　桔梗　　　葶藶(各三/兩)　厚朴
　　芎藭　　　人參　　　當歸　　　蝱蟲
　　蜀椒　　　吳茱萸　　柴胡　　　乾薑
　　桂心(各半/兩)　細辛(二兩/半)
　右十八味為末蜜和丸如梧子大每日空心酒服二
　丸不知加之以腹中温温為度(一本有麻子三兩澤/蘭半兩而無蜀椒葶)
　(藶/)
治帶下百病無子服藥十四日下血二十日下長蟲及
青黄汁出三十日病除五十日肥白方
　　大黄(破如豆粒/熬令黒色)　　　　柴胡　　　朴硝(各一/斤)
　　芎藭(五/兩)　　乾薑　　　蜀椒(各一/升)　茯苓(如雞子/大一枚)
　右七味為末蜜丸如梧子大先食米飲服七丸不知
　加至十丸以知為度
治帶下方
　　枸把根(一/斤)　生地黄(五/斤)
　右二味㕮咀以酒一斗煮取五升分為三服水煮亦
　得
治婦人及女子赤白帶下方
　　禹餘糧　　當歸　　芎藭(各一/兩半)　　赤石脂
　　白石脂　　阿膠　　龍骨　　　　石韋(一兩/六銖)
　　烏賊骨　　黄蘗　　白斂　　　　黄芩(一用/黄連)
　　續斷　　　桑耳　　　牡蠣(各一/兩)
　右十五味為末蜜丸如梧子大空心飲下十五丸日
　再加至三十丸為度
白馬蹄圓治女人下焦寒冷成帶下赤白浣方
　　白馬蹄　　鼈甲　　　鯉魚甲　　龜甲
　　蜀椒(各一/兩)　磁石　　　甘草　　　杜仲
　　萆薢　　　當歸　　　續斷　　　芎藭
　　禹餘糧　　桑耳　　　附子(各二/兩)
　右十五味為末蜜丸梧子大以酒服十丸加至三十
　丸日三服(一本無/龜甲)
白馬䭷散治帶下方(下白者取白馬䭷下赤/者取赤馬䭷隨色取之)
　　白馬䭷(二/兩)　龜甲(四/兩)　　鼈甲(十八/銖)　牡蠣(一兩十/八銖)
　右四味治下篩空心酒下方寸匕日三服加至一匕
　半
治五色帶下方
　服大豆紫湯日三服(方見/别卷)
又方燒馬左蹄為末以酒服方寸匕日三服
又方燒狗頭和毛皮骨為末以酒服方寸匕
又方煮甑帶汁服一杯良
又方燒馬蹄底䕶乾為末以酒服之方寸匕日三
雲母芎藭散衞公治五崩身瘦欬逆煩滿少氣心下痛
面生瘡腰痛不可俯仰隂中腫如有瘡狀毛中癢時痛
與子藏相通小便不利常拘急頭眩頸項急痛手足熱
氣逆衝急心煩不得卧腹中急痛食不下吞醋噫苦上
下腸鳴漏下赤白青黄黒汁大臭如膠汚衣狀皆是内
傷所致中寒即下白熱即下赤多飲即下黒多食即下
黄多藥即下青或喜或怒心中常恐或憂勞便發動大
惡風寒方
　　雲母　　　芎藭　　　代赭
　　東門邊木(燒各/一兩)　　　　白殭蠶　　烏賊骨
　　白堊　　　蝟皮(各六/銖)　鼈甲(一作/龜甲)　桂心
　　伏龍肝　　生鯉魚頭(各十/八銖)
　右十二味治下篩酒服方寸匕日三夜一(一方有龍/骨乾葛)
慎火草散治崩中漏下赤白青黒腐臭不可近令人面
黒無顔色皮骨相連月經失度徃來無常小腹弦急或
苦絞痛上至心兩脇腫脹食不生肌膚令人偏枯氣息
乏少腰背痛連脇不能久立每嗜卧困懶(又方/見後)
　　慎火草　　白石脂　　禹餘糧　　鼈甲
　　乾薑　　　細辛　　　當歸　　　芎藭
　　石斛　　　芍藥　　　牡礪(各二/兩)　黄連
　　薔薇根皮　乾地黄(各四/兩)熟艾　　　桂心(各一/兩)
　右十六味治下篩空腹酒服方寸匕日三稍加至二
　匕若寒多者加附子椒熱多者加知母黄芩各一兩
　白多者加乾薑白石脂赤多者加桂心代赭各二兩
禹餘糧圓治崩中赤白不絶困篤方
　　禹餘糧(五/兩)　白馬蹄(十/兩)　龍骨(三/兩)　　鹿茸(二/兩)
　　烏賊魚骨(一/兩)
　右五味為末蜜丸梧子大以酒服二十丸日再以知
　為度
増損禹餘糧圓治女人勞損因成崩中狀如月經來去
多不可禁止積日不斷五臟空虚失色黄瘦崩竭暫止
少日復發不耐動搖小勞輙劇治法且宜與湯未宜與
此丸也發時服湯減退即與此丸若是疾久可以長與
此方
　　禹餘糧　　龍骨　　　人參　　　桂心
　　紫石英　　烏頭　　　寄生　　　杜仲
　　五味子　　逺志(各二/兩)　澤㵼　　　當歸
　　石斛　　　蓯蓉　　　乾薑(各三/兩)　蜀椒
　　牡蠣　　　甘草(各一/兩)
　右十八味為末蜜丸梧子大空心酒下十丸漸加至
　二十丸日三服
治女人白崩及痔病方
　　槐耳　　　白斂　　　艾葉　　　蒲黄
　　白芷(各二/兩)　黄耆　　　人參　　　續斷
　　當歸　　　禹餘糧　　橘皮　　　茯苓
　　乾地黄　　蝟皮(各三/兩)　牛角䚡(四/兩)
　　豬後懸蹄(二十/箇)　　　　白馬蹄(四兩酒浸/一宿熬)
　右十七味為末蜜丸每日空心酒下二十丸日二加
　之
治婦人忽暴崩中去血不斷或如鵞鴨肝者方
　　小薊根(六/兩)　當歸　　　阿膠　　　續斷
　　青竹茹　　芎藭(各三/兩)　生地黄(八/兩)　釡月下土(絹/裹)
　　地榆(各四/兩)　馬通(一升赤帯用赤/馬白帶用白馬)
　右十味㕮咀以水八升和馬通汁煮取三升分三服
　不止頻服三四劑未全止續服後丸方
　　續斷　　　甘草　　　地榆　　　鹿茸
　　小薊根　　丹參(各三/十銖)　乾地黄(二兩/半)芎藭
　　赤石脂　　阿膠　　　當歸(各一/兩半)　龜甲
　　秦牛角䚡(各三兩剉/熬令黒)　　栢子仁(一兩集驗/作栢葉)
　右十四味為末蜜丸梧子大空心以酒服十丸日再
　後稍加至三十丸
治女人崩中去赤白方
　　白馬蹄(五/兩)　蒲黄　　　鹿茸　　　禹餘糧
　　白馬鬐毛　小薊根　　白芷　　　續斷(各四/兩)
　　人參　　　乾地黄　　栢子仁　　烏賊骨
　　黄耆　　　茯苓　　　當歸(各三/兩)　艾葉
　　蓯蓉　　　伏龍肝(各二/兩)
　右十八味為末蜜丸如梧子大空心飲服二十丸日
　再加至四十丸
當歸湯治崩中去血虚羸方
　　當歸　　　芎藭　　　黄芩　　　芍藥
　　甘草(各二/兩)　生竹茹(二/升)
　右六味㕮咀以水一斗煮竹茹取六升去滓内諸藥
　煎取三升半分二服忌勞動嗔怒禁百日房事
治崩中晝夜十數行衆醫所不能瘥者方
　芎藭八兩㕮咀以酒五升煮取三升分三服不飲酒
　者水煮亦得
治崩中下血出血一斛服之即斷或月經來過多及過
期不來者服之亦佳方
　　吳茱萸　　當歸(各三/兩)　芎藭　　　人參
　　芍藥　　　牡丹　　　桂心　　　阿膠
　　生薑　　　甘草(各二/兩)　半夏(八/兩)　　麥門冬(一/升)
　右十二味㕮咀以水一斗煮取三升分為三服
治暴崩中去血不止方
　　牡蠣　　　兎骨(各二兩/半灸)
　右二味治下篩酒服方寸匕日三
治女人白崩方
　　芎藭　　　桂心　　　阿膠　　　赤石脂
　　小薊根(各二/兩)乾地黄(四/兩)　伏龍肝(如雞子/大七枚)
　右七味㕮咀以酒六升水四升合煮取三升去滓内
　膠令烊盡分三服日三(千金翼止六/味無伏龍肝)
伏龍肝湯治崩中去赤白或如豆汁方
　　伏龍肝(如彈丸/七枚)　　　　生薑(五/兩)
　　生地黄(四升一/方五兩)　　　　甘草　　　艾葉
　　赤石脂　　桂心(各二/兩)
　右七味㕮咀以水一斗煮取三升分四服日三夜一
大牛角中仁散治積冷崩中去血不止腰背痛四肢沉
重虚極方
　　牛角仁(一枚/燒)續斷　　　乾地黄　　桑耳
　　白术　　　赤石脂　　礬石　　　乾薑
　　附子　　　龍骨　　　當歸(各三/兩)　人參(一/兩)
　　蒲黄　　　防風　　　禹餘糧(各二/兩)
　右十五味治下篩以温酒未食服方寸匕日三不知
　稍加
治崩中去血積時不止起死方
　　肥羊肉(三/斤)　乾薑　　　當歸(各三/兩)　生地黄(二/升)
　右四味㕮咀以水二斗煮羊肉取一斗三升下地黄
　汁及諸藥煮取三升分四服即斷尤冝羸瘦人服之
生地黄湯治崩中漏下日去數升方
　　生地黄(一/斤)　細辛(三/兩)
　右二味㕮咀以水一斗煮取六升服七合久服佳
治崩中漏下赤白不止氣虚竭方
　　龜甲　　　牡蠣(各三/兩)
　右二味治下篩酒服方寸匕日三
又方燒亂髮酒和服方寸匕日三
又方桑耳(二兩/半)　鹿茸(十八/銖)
　右二味以醋五升漬灸燥漬盡為度治下篩服方寸
　匕日三
又方燒鹿角為末酒服方寸匕日三
又方燒桃核為末酒服方寸匕日三
又方地榆　　　知母
　右二味各指大長一尺者㕮咀以醋三升東向竈中
　治極濃去滓服之
又方桑木中蜴屎燒灰酒服方寸匕
治崩中下血羸瘦少氣調中補虚止血方
　　澤蘭　　　蜀椒(二兩/六銖)　藁本　　　栢子仁
　　山茱萸　　厚朴(各十/八銖)　乾地黄　　牡蠣(各一/兩半)
　　代赭　　　桂心　　　防風　　　細辛
　　乾薑(各一/兩)　甘草　　　當歸　　　芎藭(各一兩/十八銖)
　　蕪荑(半/兩)
　右十七味治下篩空心温酒服方寸匕日三神良一
　方加白芷龍骨各十八銖人參一兩十八銖為二十
　味
治崩中方
　　白茅根(三/斤)　小薊根(五/斤)
　右二味㕮咀以水五斗煎取四斗稍稍服之(外臺用/酒煎)
丹參酒治崩中去血及産餘疾方
　　丹參　　　艾葉　　　地黄　　　忍冬
　　地榆(各五/斤)
　右五味剉先洗臼熟舂以水漬三宿出滓煮取汁以
　黍米一斛炊飯釀酒酒熟窄之初服四合後稍稍添
　之
牡丹皮湯治崩中血盛併服三劑即瘥方
　　牡丹皮　　乾地黄　　斛脉(各三/兩)　禹餘糧
　　艾葉　　　龍骨　　　栢葉　　　厚朴
　　白芷　　　伏龍肝　　青竹茹　　芎藭
　　地榆(各二/兩)　阿膠(一/兩)　　芍藥(四/兩)
　右十五味㕮咀以水一斗五升煮取五升分五服相
　去如人行十里久再服
治崩中單方
　燒牛角末以酒服方寸匕日三服亦治帶下
又方桑耳燒令黒為末酒服方寸匕日二服亦治帶下
又方生薊根一斤半𢷬取汁温服亦可酒煮服之
又方羊􁜖一具以酢煮去血服之即止忌猪魚鮓滑物
犯之便死亦治帶下
治白崩方
　灸小腹横文當臍孔直下百壯又灸内踝上三寸左
　右各百壯
論曰治漏血不止或新傷胎及産後餘血不消作堅使
胞門不閉淋瀝去血經踰日月不止者未可以諸斷血
湯冝且與牡丹丸散等待血堅消便停也堅血消者所
去淋瀝便自止亦漸變消少也此後有餘傷毁不復處
此乃可作諸主治耳婦人産乳去血多傷胎去血多崩
中去血多金瘡去血多㧞牙齒去血多未止心中懸虚
心悶眩冒頭重目暗耳聾滿舉頭便悶欲倒宜且煑當
歸芎藭各三兩以水四升煮取二升去滓分二服即定
展轉續次合諸湯治之
白堊圓治女人三十六疾胞中病漏下不絶方(又方/見前)
　　邯鄲白堊　禹餘糧　　白芷　　白石脂
　　乾薑　　　龍骨　　　桂心　　瞿麥
　　大黄　　　石韋　　　白斂　　細辛
　　芍藥　　　甘草　　　黄連　　附子
　　當歸　　　茯苓　　　鍾乳　　　蜀椒
　　黄芩(各半/兩)　牡蠣　　　烏賊骨(各十/八銖)
　右二十三味為末蜜丸梧子大空心酒服五丸日再
　服不知加至十丸
治女人漏下或瘥或劇常漏不止身體羸瘦飲食減少
或赤或白或黄使人無子者方
　　牡蠣　　　伏龍肝　　赤石脂　　白龍骨
　　桂心　　　烏賊骨　　禹餘糧(各等/分)
　右七味治下篩空心酒服方寸匕日二白多者加牡
　蠣龍骨烏賊骨赤多者加赤石脂禹餘糧黄多者加
　伏龍肝桂心隨病加之(張文仲同亦療崩中肘/後無白龍骨以粥飲服)
治婦人漏下不止散方
　　鹿茸　　　阿膠(各三/兩)　烏賊骨　　當歸(各二/兩)
　　蒲黄(一/兩)
　右五味治下篩空心酒服方寸匕日三夜再服
治女人産後漏下及痔病下血方
　　礬石(一/兩)　　附子(一/枚)
　右二味為末蜜丸如梧子大空心酒下二丸日三稍
　加至五丸數日瘥能百日服之永斷
芎藭湯治帶下漏血不止方
　　芎藭　　　乾地黄　　黄耆　　芍藥
　　吳茱萸　　甘草(各二/兩)　當歸　　乾薑(各三/兩)
　右八味㕮咀以水一斗煑取三升分三服若月經後
　因有赤白不止者除地黄吴茱萸加杜仲人參各二
　兩
治漏下去血不止方
　取水蛭治下篩酒服一錢許日二惡血消即愈
治漏下神方
　取槐子燒末酒服方寸匕日三立瘥
治漏下去黒方
　　乾漆　　　麻黄　　　細辛　　　桂心(各一/兩)
　　甘草(半/兩)
　右五味治下篩以指撮著米飲中服之
治漏下去赤方
　　白术(二/兩)　　白薇(半/兩)　　黄蘗(二兩/半)
　右三味治下篩空心酒服方寸匕日三
治漏下去黄方
　　黄連　　　大黄　　　桂心(各半/兩)　黄芩
　　䗪蟲　　　乾地黄(各六/銖)
　右六味治下篩空心酒服方寸匕日三
治漏下去青方
　　大黄　　　黄芩　　　白薇(各半/兩)　桂心
　　牡蠣(各六/銖)
　右五味治下篩空心酒服方寸匕日三
治漏下去白方
　　鹿茸(一/兩)　　白歛(十八/銖)　狗脊(半/兩)
　右三味治下篩空心米飲服方寸匕日三
治女子漏下積年不斷困篤方
　取鵲重巢柴燒灰作末服方寸匕日三服三十日愈
　甚良重巢者去年在巢中産今年又在上作重巢産
　者是也
馬通湯治漏下血積月不止方
　　赤馬通汁(一升取新馬屎絞取/汁乾者水浸絞取汁)　　　生艾葉
　　阿膠(各三/兩)　當歸　　　乾薑(各二/兩)　好墨(半/圓)
　右六味㕮咀以水八升酒二升煮取三升去滓内馬
　通汁及膠微火煎取二升分再服相去如人行十里
　久
馬蹄屑湯治白漏不絶方
　　白馬蹄　　赤石脂(各五/兩)禹餘糧　　烏賊骨
　　龍骨　　　牡蠣(各四/兩)　附子　　　乾地黄
　　當歸(各三/兩)　甘草(二/兩)　　白殭蠶(一/兩)
　右十一味㕮咀以水二斗煮取九升分六服日三
馬蹄圓治白漏不絶方
　　白馬蹄　　禹餘糧(各四/兩)龍骨(三/兩)　　烏賊骨
　　白殭蠶　　赤石脂(各二/兩)
　右六味為末蜜丸梧子大酒服十丸不知加至三十
　丸
慎火草散治漏下方(又方/見前)
　　慎火草(十兩/熬黄)當歸　　　鹿茸　　　阿膠(各四/兩)
　　龍骨(半/兩)
　右五味治下篩先食酒服方寸匕日三
蒲黄散治漏下不止方
　　蒲黄(半/升)　　鹿茸　　　當歸(各二/兩)
　右三味治下篩酒服五分匕日三不知稍加至方寸
　匕
灸法
女人胞漏下血不可禁止灸關元兩傍相去三寸
女人隂中痛引心下及小腹絞痛腹中五寒灸關儀百
壯穴在膝外邊上一寸宛宛中是
女人漏下赤白及血灸足太隂五十壯穴在内踝上三
寸足太隂經内踝上三寸名三隂交
女人漏下赤白月經不調灸交儀三十壯穴在内踝上
五寸
女人漏下赤白灸營池四穴三十壯穴在内踝前後兩
邊池中脉上一名隂陽是
女人漏下赤白四肢酸削灸漏隂三十壯穴在内踝下
五分微動脚脉上
女人漏下赤白泄注灸隂陽隨年壯三報穴在足拇趾
下屈裏表頭白肉際是
　　月經不調第二十一(方法/灸)
白堊圓治婦人月經一月再來或隔月不來或多或少
淋瀝不斷或來而腰腹痛嘘吸不能食心腹痛或青黄
黒色或如水舉體沉重方
　　白堊　　　白石脂　　牡蠣　　　禹餘糧
　　龍骨　　　細辛　　　烏賊骨(各一/兩半)當歸
　　芍藥　　　黄連　　　茯苓　　　乾薑
　　桂心　　　人參　　　瞿麥　　　石韋
　　白芷　　　白斂　　　附子　　　甘草(各一/兩)
　　蜀椒(半/兩)
　右二十一味為末蜜丸如梧子大空心酒下二十丸
　日三至月候來時日四五服為佳
桃仁湯治産後及墮身月水不調或淋瀝不斷斷後復
來狀如瀉水四體嘘吸不能食腹中堅痛不可行動月
水或前或後或經月不來舉體沉重惟欲眠卧多思酸
物方
　　桃仁(五十/枚)　澤蘭　　　甘草　　　芎藭
　　人參(各二/兩)　牛膝　　　桂心　　　牡丹皮
　　當歸(各三/兩)　芍藥　　　生薑　　　半夏(各四/兩)
　　地黄(八/兩)　　蒲黄(七/合)
　右十四味㕮咀以水二斗煮取六升半分六服
杏仁湯治月經不調或一月再來或兩月三月一來或
月前或月後閉塞不通方
　　杏仁(二/兩)　　桃仁(一/兩)　　大黄(三/兩)　　水蛭
　　蝱蟲(各三/十枚)
　右五味㕮咀以水六升煮取二升分三服一服當有
　物隨大小便有所下下多者止之少者勿止盡三服
大黄朴硝湯治經年月水不利胞中有風冷所致宜下
之方
　　大黄　　　牛膝(各五/兩)　朴硝　　　牡丹
　　甘草　　　紫菀(各三兩/作紫葳)代赭(一/兩)　　桃仁
　　蝱蟲　　　水蛭　　　乾薑　　　細辛
　　芒硝(各二/兩)　麻仁(五/合)
　右十四味㕮咀以水一斗五升煮取五升去滓内消
　令烊分五服五更為首相去一炊頃自下後將息忌
　見風
茱萸蝱蟲湯治久寒月經不利或多或少方
　　吳茱萸(三/升)　蝱蟲　　　水蛭　　　䗪蟲
　　牡丹(各一/兩)　生薑(一/斤)　　小麥　　　半夏(各一/升)
　　大棗(二十/枚)　桃仁(五十/枚)　人參　　　牛膝(各三/兩)
　　桂心(六/兩)　　甘草(一兩/半)　芍藥(二/兩)
　右十五味㕮咀以酒一斗水二升煮取一斗去滓適
　寒温一服一升日三不能飲酒人以水代之湯欲成
　乃内諸蟲不耐藥者飲七合
抵虎湯治月經不利腹中滿時自減并男子膀胱滿急
方
　　虎掌(千金翼/作虎杖)大黄(各二/兩)　桃仁(三十/枚)　水蛭(二十/枚)
　右四味以水三升煮取一升盡服之當下惡血為度
七熬圓治月經不利手足煩熱腹滿黙黙不欲寤心煩
方
　　大黄(一兩/半)　前胡(一作/柴胡)　芒硝(熬各/五兩)　葶藶
　　蜀椒(並熬各/六銖)生薑　　　芎藭(各十/八銖)　茯苓(十五/銖)
　　杏仁(九銖/熬)　桃仁(二十/枚熬)　水蛭(半合/熬)　蝱蟲(熬/)
　右十二味為末蜜丸梧子大空腹飲服七丸日三不
　知加一倍(千金翼無芎藭又一方有䗪/蟲牡丹各二兩為十四味)
桃仁散治月經來繞臍痛上衝心胸徃來寒熱如瘧疰
狀方
　　桃仁(五十/枚)　䗪蟲(二十/枚)　桂心(五/寸)　　茯苓(一/兩)
　　薏苡仁　　牛膝　　　代赭(各二/兩)　大黄(八/兩)
　右八味治下篩宿勿食温酒服一錢匕日三
治月經徃來腹腫腰腹痛方
　　䗪蟲(四/枚)　　蜀椒　　　乾薑(各六/銖)　大黄
　　女青　　　桂心　　　芎藭(各半/兩)
　右七味治下篩取一刀圭先食酒服之日三十日微
　下善養之
治月經不調或月頭或月後或如豆汁腰痛如折兩脚
疼胞中風寒下之之方
　　大黄　　　朴硝(各四/兩)　牡丹(三/兩)　　桃仁(一/升)
　　人參　　　陽起石　　茯苓　　　甘草
　　水蛭　　　蝱蟲(各二/兩)
　右十味㕮咀以水九升煮取三升去滓内朴硝令烊
　盡分三服相去如一飯頃
陽起石湯治月水不調或前或後或多或少乍赤乍白
方
　　陽起石　　甘草　　　續斷　　乾薑
　　人參　　　桂心(各二/兩)　附子(一/兩)　　赤石脂(三/兩)
　　伏龍肝(五/兩)　生地黄(一/升)
　右十味以水一斗煮取三升二合分四服日三夜一
治婦人憂恚心下支滿膈中伏熱月經不利血氣上搶
心欲嘔不可多食懈怠不能動方
　　大黄　　　芍藥　　　蝱蟲(各二/兩)　土𤓰根
　　蜀椒　　　黄芩　　　白术　　　乾薑
　　地骨皮(一作/炭皮)芎藭(各一/兩)　桂心　　　乾漆(各一/兩半)
　右十二味為末蜜丸如梧子每服十丸日三不知加
　之
牛膝圓治産後月水徃來乍多乍少仍復不通時時疼
痛小腹裏急下引腰身重方
　　牛膝　　　芍藥　　　人參　　　大黄(各三/兩)
　　牡丹皮　　甘草　　　當歸　　　芎藭(各二/兩)
　　桂心(一/兩)　　䗪蟲　　　蠐螬　　　蜚蠊(各十/四枚)
　　蝱蟲　　　水蛭(各七/十枚)
　右十四味為末蜜丸如梧子酒服五丸日三不知稍
　増
又方鹿角末服之良
又方生地黄汁三升煑取二升服之
又方飲人乳汁三合善
又方燒月經衣井花水服之
又方燒白狗糞焦作末酒服方寸匕日三
又方取白馬尿服一升良
治月經不斷方
　船茹一斤浄洗河水四升半煮取二升分二服
又方服地黄酒良
又方服大豆酒佳
又方燒箕舌灰酒服之
又方灸内踝下白肉際青脉上隨年壯
　
　
　
　
　
　
　
　
　
　
　
　
　
　備急千金要方卷七
欽定四庫全書
　備急千金要方卷八　　　唐　孫思邈　撰
　　　　　　　　　　　　宋　林億等　校正
　少小嬰孺方
　　序例第一(方/)
論曰夫生民之道莫不以養小為大若無于小卒不成
大故易稱積小以成大詩有厥初生民傳云聲子生隱
公此之一義即是從微至著自少及長人情共見不待
經史故今斯方先婦人小兒而後丈夫耆老者則是崇
本之義也然小兒氣勢微弱醫士欲留心救療立功差
難今之學者多不存意良由嬰兒在於襁褓之内乳氣
腥臊醫者操行英雄詎肯瞻視靜言思之可為太息者
矣小品方云凡人年六歲已上為小十六歲已上為少
(巢源外臺作十/八已上為少)三十已上為壯(巢源外臺作二/十已上為壯)五十已
上為老其六歲已下經所不載所以乳下嬰兒有病難
治者皆為無所承據也中古有巫妨(巢源作/巫方)者立小兒
顱𩕄經以占夭夀判疾病死生世相傳授始有小兒方
焉逮于晉宋江左推諸蘇家傳習有驗流于人間齊有
徐王者亦有小兒方三卷故今之學者頗得傳授然徐
氏位望隆重何暇留心于少小詳其方意不甚深細少
有可採未為至祕今博撰諸家及自經用有效者以為
此篇凡百居家皆宜逹兹養小之術則無横夭之禍也
又曰小兒病與大人不殊惟用藥有多少為異其驚癎
客忤解顱不行等八九篇合為此卷下痢等餘方並散
在諸篇可披而得之
凡生後六十日瞳子成能咳笑應和人百日任脉成能
自反覆(一作百/五十日)百八十日尻骨成能獨坐二百一十日
掌骨成能匍匐三百日臏骨成能獨立三百六十日膝
骨成能行此其定法若不能依期者必有不平之處
凡兒生三十二日一變六十四日再變變且蒸九十六
日三變一百二十八日四變變且蒸一百六十日五變
一百九十二日六變變且蒸二百二十四日七變二百
五十六日八變變且蒸二百八十八日九變三百二十
日十變變且蒸積三百二十日小蒸畢後六十四日大
蒸蒸後六十四日復大蒸蒸後一百二十八日復大蒸
凡小兒自生三十二日一變再變為一蒸凡十變而五
小蒸又三大蒸積五百七十六日大小蒸都畢乃成人
小兒所以變蒸者是榮其血脉改其五臟故一變竟輒
覺情態有異其變蒸之候變者上氣蒸者體熱變蒸有
輕重其輕者體熱而微驚耳冷尻冷上脣頭白泡起如
魚目珠子微汗出其重者體壯熱而脉亂或汗或不汗
不欲食食輙吐哯目白精微赤黒精微白又云目白者
重赤黒者微變蒸畢自精明矣此其證也單變小微兼
蒸小劇凡蒸平者五日而衰逺者十日而衰先期五日
後之五日為十日之中熱乃除耳兒生三十二日一變
二十九日先期而熱便治之如法至三十六七日蒸乃
畢耳恐不解了故重說之且變蒸之時不欲驚動勿令
傍多人兒變蒸或早或晩不如法者多又初變之時或
熱甚者違日數不歇審計變蒸之日當其時有熱微驚
慎不可治及灸刺但和視之若良久熱不可已少與紫
丸微下熱歇便止若於變蒸之中加以時行温病或非
變蒸時而得時行者其診皆相似惟耳及尻通熱口上
無白泡耳當先服黒散以發其汗汗出温粉粉之熱當
歇便就瘥若猶不都除乃與紫丸下之兒變蒸時若有
寒加之即寒熱交争腹腰夭糺啼不止者熨之則愈也
(熨法出下篇灸/粉絮熨者是)變蒸與温壯傷寒相似若非變蒸身熱
耳熱尻亦熱此乃為他病可作餘治審是變蒸不得為
餘治也
又一法凡兒生三十二日始變變者身熱也至六十四
日再變變且蒸其狀卧端正也至九十六日三變定者
候丹孔出而泄至一百二十八日四變變且蒸以能咳
笑也至一百六十日五變以成機關也至一百九十二
日六變變且蒸五機成也至二百二十四日七變以能
匍匐也至二百五十六日八變變且蒸以知欲學語也
至二百八十八日九變以亭亭然也凡小兒生至二百
八十八日九變四蒸也當其變之日慎不可妄治之則
加其疾變且蒸者是兒送迎月也蒸者甚熱而脉亂汗
出是也近者五日歇逺者八九日歇也當是蒸上不可
灸刺妄治之也
紫圓治小兒變蒸發熱不解并挾傷寒温壯汗後熱不
歇及腹中有痰癖哺乳不進乳則吐哯食癎先寒後熱
方
　　赤石脂　　代赭(各一/兩)　巴豆(三十/枚)　杏仁(五十/枚)
　右四味為末巴豆杏仁别研為膏相和更𢷬二千杵
　當自相得若硬入少蜜同𢷬之密器中收三十日兒
　服如麻子一丸與少乳汁令下食頃後與少乳勿令
　多至日中當小下熱除若未全除明旦更與一丸百
　日兒服如小豆一丸以此凖量増減夏月多熱喜令
　發疹二三十日輙一服佳紫圓無所不療雖下不虚
　人
黒散治小兒變蒸中挾時行温病或非變蒸時而得時
行者方
　　麻黄　　杏仁(各半/兩)　大黄(六/銖)
　右三味先𢷬麻黄大黄為散别研杏仁如脂乃細細
　内散又𢷬令調和内宻器中一月兒服小豆大一枚
　以乳汁和服抱令得汗出温粉粉之勿使見風百日
　兒服如棗核以兒大小量之
擇乳母法
凡乳母者其血氣為乳汁也五情善惡悉是血氣所生
也其乳兒者皆宜慎于喜怒夫乳母形色所宜其候甚
多不可求備但取不胡臭癭瘻氣嗽瘑疥癡癃白秃癧
瘍瀋脣耳聾齆鼻瘨癎無此等疾者便可飲兒也師見
其故灸瘢便知其先疾之源也
　
　
　備急千金要方卷八
欽定四庫全書
　備急千金要方卷九　　　唐　孫思邈　撰
　　　　　　　　　　　　宋　林億等　校正
　少小嬰孺方
　　初生出腹第二(論/)
論曰小兒初生先以綿裹指拭兒口中及舌上青泥惡
血此為之玉衡(一作/衘)若不急拭啼聲一發即入腹成百
病矣兒生落地不作聲者取暖水一器灌之須臾當啼
兒生不作聲者此由難産少氣故也可取兒臍帶向身
却捋之令氣入腹仍呵之至百度啼聲自發亦可以蔥
白徐徐鞭之即啼兒已生即當舉之舉之遲晩則令中
寒腹内雷鳴乃先浴之然後斷臍不得以刀子割之須
令人隔單衣物咬斷兼以暖氣呵七遍然後纒結所留
臍帶令至兒足趺上短則中寒令兒腹中不調常下痢
若先斷臍然後浴者則臍中水臍中水則發腹痛其臍
斷訖連臍帶中多有蟲宜急剔撥去之不爾入兒腹成
疾斷兒臍者當令長六寸長則傷肌短則傷藏不以時
斷若挼汁不盡則令暖氣漸微自生寒令男臍風生兒
宜用其父故衣裹之生女宜以其母故衣皆勿用新帛
為善不可令衣過厚令兒傷皮膚害血脉發雜瘡而黄
兒衣綿帛特忌厚熱慎之慎之凡小兒始生肌膚未成
不可暖衣暖衣則令筋骨緩弱宜時見風日若都不見
風則令肌膚脆輭便易中傷皆當以故絮衣之勿用新
綿也凡天和暖無風之時令母將兒於日中嬉戲數見
風日則血凝氣剛肌肉牢宻堪耐風寒不致疾病若常
藏在幃帳之中重衣温暖譬猶隂地之草木不見風日
輭脆不堪風寒也凡裹臍法椎治白練令柔輭方四寸
新綿厚半寸與帛等合之調其緩急急則令兒吐哯兒
生二十日乃解視臍若十許日兒怒啼似衣中有刺者
此或臍燥還刺其腹當解之易衣更裹裹臍時閉户下
帳然火令帳中温暖換衣亦然仍以温粉粉之此謂冬
時寒也若臍不愈燒絳帛末粉之若過一月臍有汁不
愈燒蝦蟆灰粉之日三四度若臍中水及中冷則令兒
腹絞痛夭糺啼呼面目青黒此是中水之過當灸粉絮
以熨之不時治護臍至腫者當隨輕重重者便灸之乃
可至八九十壯輕者臍不大腫但出汁時時啼呼者𢷬
當歸末和胡粉傅之炙絮日熨之至百日愈以啼呼止
為候若兒糞青者冷也與臍中水同兒洗浴斷臍竟䙀
抱畢未可與朱蜜宜與甘草湯以甘草如手中指一節
許打碎以水二合煑取一合以綿纒沾取與兒吮之連
吮汁計得一蜆殻入腹止兒當快吐吐去心胸中惡汁
也如得吐餘藥更不須與若不得吐可消息計如飢渇
須臾更與之若前所服及更與並不得吐者但稍稍與
之令盡此一合止如得吐出惡汁令兒心神智慧無病
也飲一合盡都不吐者是兒不含惡血耳勿復與甘草
湯乃可與朱蜜以鎮心神安魂魄也兒新生三日中與
朱蜜者不冝多多則令兒脾胃冷腹脹喜隂癎氣急變
禁痙而死新生與朱蜜法以飛鍊朱砂如大豆許以赤
蜜一蜆殻和之以綿纒筯頭沾取與兒吮之得三沾止
一日令盡此一豆許可三日與之則用三豆許也勿過
此則傷兒也與朱蜜竟可與牛黄如朱蜜多少也牛黄
益肝膽除熱定精神止驚辟惡氣除小兒百病也新生
三日後應開腸胃助榖神可研米作厚飲如乳酪厚薄
以豆大與兒咽之頻咽三豆許止日三與之滿七日可
與哺也兒生十日始哺如棗核二十日倍之五十日如
彈丸百日如棗若乳汁少不得從此法當用意小増之
若三十日而哺者令兒無疾兒哺早者兒不勝穀氣令
生病頭面身體喜生瘡愈而復發令兒尫弱難養三十
日後雖哺勿多若不嗜食勿强與之不消復生疾病哺
乳不進者腹中皆有痰癖也當以四物紫丸微下之節
哺乳數目便自愈小兒微寒熱亦當爾利之要當下之
然後乃瘥凡乳兒不欲太飽飽則嘔吐毎候兒吐者乳
太飽也以空乳乳之即消日四乳兒若臍未愈乳兒太
飽令風中臍也夏不去熱乳令兒嘔逆冬不去寒乳令
兒欬痢母新房以乳兒令兒羸瘦交脛不能行母有熱
以乳兒令變黄不能食母怒以乳兒令喜驚發氣疝又
令上氣癲狂母新吐下以乳兒令虚羸母醉以乳兒令
身熱腹滿凡新生小兒一月内常飲猪乳大佳凡乳母
乳兒當先極挼散其熱氣勿令汁奔出令兒噎輒奪其
乳令得息息已復乳之如是十返五返視兒饑飽節度
知一日中幾乳而足以為常又常捉去宿乳兒若卧乳
母當以臂枕之令乳與兒頭平乃乳之令兒不噎母欲
寐則奪其乳恐填口鼻又不知饑飽也浴兒法凡浴小
兒湯極須令冷熱調和冷熱失所令兒驚亦致五藏疾
也凡兒冬不可久浴浴久則傷寒夏不可久浴浴久則
傷熱數浴背冷則發癎若不浴又令兒毛落新生浴兒
者以猪膽一枚取汁投湯中以浴兒終身不患瘡疥勿
以雜水浴之兒生三日宜用桃根湯浴桃根李根梅根
各二兩枝亦得㕮咀之以水三斗煮二十沸去滓浴兒
良去不祥令兒終身無瘡疥治小兒驚辟惡氣以金虎
湯浴金一斤虎頭骨一枚以水三斗煮為湯浴但須浴
即煮用之凡小兒初出腹有鵞口者其舌上有白屑如
米劇者鼻中亦有之此由兒在胞胎中受榖氣盛故也
或妊娠時嗜糯米使之然治之之法以髮纒筯頭沾井
花水撩拭之三日如此便脫去如不脫可煮栗荴汁令
濃以綿纒筯頭拭之若春夏無栗荴可煮栗木皮如用
井花水法小兒初出腹有連舌舌下有膜如石榴子中
隔連其舌下後喜令兒言語不發不轉也可以爪摘斷
之微有血出無害若血出不止可燒髮作灰末傅之血
便止也小兒出腹六七日後其血氣收斂成肉則口舌
喉頰裏清淨也若喉裏舌上有物如蘆籜盛水狀者若
懸癰有脹起者可以綿纒長針留刅處如粟米許大以
針刺決之令氣泄去青黄赤血汁也一刺之止消息一
日未消者來日又刺之不過三刺自消盡餘小小未消
三刺亦止自然得消也有著舌下如此者名重舌有著
頰裏及上腭如此者名重腭有著齒齗上者名重齗皆
刺去血汁也
小兒生輒死治之法
　當候視兒口中懸癰前上腭有胞者以指摘取頭決
　令潰去血勿令血入咽入咽殺兒急急愼之
小兒初出腹骨肉未斂肌肉猶是血也血凝乃堅成肌
肉耳其血沮敗不成肌肉則使面目繞鼻口左右悉黄
而啼閉目聚口撮面口中乾燥四肢不能伸縮者皆是
血脉不斂也恐不育若有如此者皆冝與龍膽湯也(方/出)
(下驚/癎篇)
相兒命短長法
　兒初生呌聲連延相屬者夀聲絶而復揚急者不夀
　啼聲散不成人　　　　啼聲深不成人
　臍中無血者好　　　　臍小者不夀
　通身軟弱如無骨者不夀
　鮮白長大者夀　　　　自開目者不成人
　目視不正數動者大非佳
　汗血者多厄不夀　　　汗不流不成人
　小便凝如脂膏不成人　頭四破不成人
　常摇手足者不成人
　早坐早行早齒早語皆惡性非佳人
　頭毛不周匝者不成人　髮稀少者强不聽人(一作/不聰)
　額上有旋毛者早貴妨父母
　兒生枕骨不成者能言而死
　尻骨不成者能倨而死　掌骨不成者能匍匐而死
　踵骨不成者能行而死　臏骨不成者能立而死
　身不收者死　　　　　魚口者死
　股間無生肉者死　　　頥下破者死
　隂不起者死　　　　　隂囊下白者死赤者死
　卵縫通逹黒者夀
論曰兒三歲已上十歲已下視其性氣髙下即可知其
夭夀大畧兒小時識悟通敏過人者多夭大則項橐顔
回之流是也小兒骨法成就威儀迴轉遲舒稍費人精
神雕琢者夀其預知人意迴旋敏速者亦夭即楊修孔
融之徒是也由此觀之夭夀大畧可知也亦猶梅花早
發不覩歲寒甘菊晩成終于年事是知晩成者夀之兆
也
　
　
　
　
　
　
　
　
　
　
　
　備急千金要方卷九
欽定四庫全書
　備急千金要方卷十　　　唐　孫思邈　撰
　　　　　　　　　　　　宋　林億等　校正
　少小嬰孺方
　　驚癎第三(論/方)　(候癎法/灸法)
論曰少小所以有癎病及痙病者皆由臟氣不平故也
新生即癎者是其五臟不收斂血氣不聚五脉不流骨
法不成也多不全育其一月四十日已上至期歲而癎
者亦由乳養失理血氣不和風邪所中也病先身熱掣
瘲驚啼呌喚而後發癎脉浮者為陽癎病在六腑外在
肌膚猶易治也病先身冷不驚掣不啼呼而病發時脉
沉者為隂癎病在五臟内在骨髓極難治也病發身軟
時醒者謂之癎也身强直反張如弓不時醒者謂之痙
也諸反張大人脊不容側手小兒容三指者不可復治
也凡脉浮之與沉以判其病在隂陽表裏耳其浮沉復
有大小滑澁虚實遲駛諸證各依脉形為治神農本草
經說小兒驚癎有一百二十種其證候微異於常便是
癎候也初出腹血脉不斂五臟未成稍將養失宜即為
病也時不成人其經變蒸之後有病餘證並寛惟中風
最暴卒也小兒四肢不好驚掣氣息小異欲作癎及變
蒸日滿不解者並宜與龍膽湯凡小兒之癎有三種有
風癎有驚癎有食癎然風癎驚癎時時有之十兒之中
未有一二是風驚者凡是先寒後熱發者皆是食癎也
驚病皆按圖灸之風癎當與猪心湯食癎當下乃愈紫
丸佳凡小兒所以得風癎者緣衣暖汗出風因入也風
癎者初得之時先屈指如數乃發作者此風癎也驚癎
者起于驚怖大啼乃發作者此驚癎也驚癎微者急持
之勿復更驚之或自止也其先不哺乳吐而變熱後發
癎者此食癎早下則瘥四味紫丸逐癖飲最良去病速
而不虚人赤丸(本無赤丸方諸醫方並無按此服四味/紫丸不得下者當以赤丸赤丸差駃病)
(重者當用之今次後癖結脹滿篇中第一方八味名紫/䨇丸者用朱砂色當赤用巴豆又用甘遂比紫丸當駃)
(疑此即/赤丸也)差駃病重者當用之凡小兒不能乳哺當與紫
丸下之小兒始生生氣尚盛但有微惡則須下之必無
所損及其愈病則致深益若不時下則成大疾疾成則
難治矣凡下四味紫丸最善雖下不損人足以去疾若
四味紫丸不得下者當以赤丸下之赤丸不下當倍之
若已下而有餘熱不盡當按方作龍膽湯稍稍服之并
摩赤膏(方見本/篇末)風癎亦當下之然當以猪心湯下之驚
癎但按圖灸之及摩生膏(方見本/篇末)不可大下也何者驚
癎心氣不定(一作/足)下之内虚益令甚爾驚癎甚者特為
難治故養小兒常慎驚勿令聞大聲抱持之間當安徐
勿令驚怖又天雷時當塞兒耳并作餘細聲以亂之也
凡養小兒皆微驚以長其血脉但不欲大驚大驚乃灸
驚脉若五六十日灸者驚復更甚生百日後灸驚脉乃
善兒有熱不欲哺乳卧不安又數驚此癎之初也服紫
丸便愈不愈復與之兒眠時小驚者一月輙一以紫丸
下之減其盛氣令兒不病癎也兒立夏後有病治之慎
勿妄灸不欲吐下但以除熱湯浴之除熱散粉之(除熱/湯散)
(見下篇傷/寒條中)除熱赤膏摩之又以膏塗臍中令兒在凉處
勿禁水漿常以新水飲之小兒衣甚薄則腹中乳食不
消不消則大便皆醋臭此欲為癖之漸也便將紫丸以
微消之服法先從少起常令大便稀勿大下也稀後便
漸減之不醋臭乃止藥也凡小兒冬月下無所畏夏月
下難瘥然有病者不可不下下後腹中當小脹滿故當
節哺乳數日不可妄下又乳哺小兒當令多少有常劑
兒漸大當稍稍増之若減少者此腹中已有小不調也
便微服藥勿復哺之但當與乳甚者十許日微者五六
日止哺自當如常若都不肯食哺而但欲乳者此是有
癖為疾重要當下之不可不下不下則致寒熱或吐而
發癎或更致下痢此皆病重不早下之所為也此即難
治矣但先治其輕時兒不耗損而病可速愈凡小兒屎
黄而臭者此腹中有伏熱宜微將服龍膽湯若白而醋
臭者此挾宿寒不消也當服紫丸微者少與藥令内消
甚者少増藥令小下皆復節乳哺數日令胃氣平和若
不節乳哺則病易復復下之則傷其胃氣令腹脹滿再
三下之尚可過則傷矣凡小兒有癖其脉大必發癎此
為食癎下之便愈當審候掌中與三指脉不可令起而
不時下致於發癎則難療矣若早下之此脉終不起也
脉在掌中尚可早療若至指則病増矣凡小兒腹中有
疾生則身寒熱寒熱則血脉動動則心不定心不定則
易驚驚則癎發速也
候癎法
夫癎小兒之惡病也或有不及求醫而致困者也然氣
發于内必先有候常宜審察其精神而採其候也
　手白肉魚際脉黒者是癎候魚際脉赤者熱
　脉青大者寒脉青細者為平也
　鼻口乾燥大小便不利是癎候
　眼不明上視喜陽是癎候
　耳後完骨上有青絡盛卧不静是癎候青脉刺之令
　血出也
　小兒髮逆上啼笑面暗色不變是癎候
　鼻口青時小驚是癎候
　目閉青時小驚是癎候
　身熱頭常汗出是癎候
　身熱吐哯而喘是癎候
　身熱目時直視是癎候
　喜欠目上視是癎候
　身熱目視不精是癎候
　目瞳子卒大黒于常是癎候
　卧惕惕而驚手足振摇是癎候
　卧夢笑手足動摇是癎候
　意氣下而妄怒是癎候
　咽乳不利是癎候
　身熱小便難是癎候
　吐痢不止厥痛時起是癎候
　弄舌摇頭是癎候
已上諸候二十餘條皆癎之初也見其候便爪其陽脉
所應灸爪之皆重手令兒驟啼及足絶脉亦依方與湯
直視瞳子動腹滿轉鳴下血身熱口噤不得乳反張脊
强汗出發熱為卧不悟手足掣瘲喜驚凡八條癎之極
者也如有此非復湯爪所能救便當時灸之
論曰若病家始發便來詣師師可診候所解為法作次
序治之以其節度首尾取瘥也病家已經雜治無次序
不能制病病則變異其本候後師便不知其前證虚實
直依其後證作治亦不得瘥也要應精問察之為前師
所配依取其前蹤跡以為治乃無逆耳前師處湯本應
數劑乃瘥而病家服一兩劑未效便謂不驗已後更問
他師師不尋前人為治寒温次序而更為治而不次前
師治則弊也或前已下之後須平和療以接之而得瘥
也或前人未下之或不去者或前治寒温失度後人應
調治之是為治敗病皆須邀射之然後免耳不依次第
及不審察必及重弊也
龍膽湯治嬰兒出腹血脉盛實寒熱温壯四肢驚掣發
熱大吐哯者若已能進哺中食實不消壯熱及變蒸不
解中客人鬼氣并諸驚癎方悉主之十歲已下小兒皆
服之小兒龍膽湯第一此是新出腹嬰兒方若日月長大
者以次依此爲例若必知客忤及有魃氣者可加人參
當歸各如龍膽多少也一百日兒加三銖二百日兒加
六銖一歲兒加半兩餘藥皆准耳
　　龍膽　　　鈎藤皮　　柴胡　　　黄芩
　　桔梗　　　芍藥　　　茯苓(一作/茯神)　甘草(各六/銖)
　　蜣蜋(二/枚)　　大黄(一/兩)
　右十味㕮咀以水一升煮取五合為劑也服之如後
　節度藥有虚實虚藥如足數合水也兒生一日至七
　日分一合為三服兒生八日至十五日分一合半為
　三服兒生十六日至二十日分二合為三服兒生二
　十日至三十日分三合為三服兒生三十日至四十
　日盡以五合為三服皆得下即止勿再服也
大黄湯治少小風癎積聚腹痛夭矯二十五癎方
　　大黄　　　人參　　　細辛　　　乾薑
　　當歸　　　甘皮(各三/銖)
　右六味㕮咀以水一升煮取四合服如棗許日三
白羊鮮湯治小兒風癎胷中有疾
　　白羊鮮(三/銖)　蚱蟬(二/枚)　　大黄(四/銖)　　甘草
　　鈎藤皮　　細辛(各二/銖)　牛黄(如大豆/四枚)蛇蛻皮(一/寸)
　右八味㕮咀以水二升半煮取一升二合分五服日
　三若服已盡而癎不斷者可更加大黄鈎藤各一銖
　以水漬藥半日然後煮之
増損續命湯治小兒卒中風惡毒及久風四肢角弓反
張不隨并軃􁁜僻不能行步方
　　麻黄　　　甘草　　　桂心(各一/兩)　芎藭
　　葛根　　　升麻　　　當歸　　　獨活(各十/八銖)
　　人參　　　黄芩　　　石膏(各半/兩)　杏仁(二十/枚)
　右十二味㕮咀以水六升煑麻黄去上沬乃納諸藥
　煮取一升二合三歲兒分為四服一日令盡少取汗
　得汗以粉粉之
石膏湯治小兒中風惡痱不能語口眼了戻四肢不隨
方
　　石膏(一/合)　　麻黄(八/銖)　　甘草　　　射干
　　桂心　　　芍藥　　　當歸(各四/銖)　細辛(二/銖)
　右八味㕮咀以水三升半先煮麻黄三沸去上沬内
　餘藥煮取一升三歲兒分為四服日三
治少小中風狀如欲絶湯方
　　大黄　　　牡蠣　　　龍骨　　　栝蔞根
　　甘草　　　桂心(各二/十銖)　赤石脂　　寒水石(各六/銖)
　右八味㕮咀以水一升内藥重半兩煮再沸絞去滓
　半歲兒服如雞子大一枚大兒盡服入口中即愈汗
　出粉之藥無毒可毎日二服有熱加大黄不汗加麻黄
　無寒水石朴消代之
二物石膏湯治少小中風手足拘急方
　　石膏(如雞子大/一塊碎)　　　　真珠(一/兩)
　右以水二升煮石膏五六沸内真珠煑取一升稍稍
　分服
桂枝湯治少小中風脉浮發熱自汗出項强鼻鳴乾嘔
方
　　桂心　　　生薑　　　甘草　　　芍藥(各一/兩)
　　大棗(四/枚)
　右五味㕮咀三物以水三升煮取一升分三服(此方/與傷)
　(寒篇中/方相重)
二物驢毛散治少小新生中風方
　　驢毛一把(取背前交脊上會中抆/取如手母指大一把)　　麝香(二豆/大)
　右以乳汁和銅器中微火煎令焦熱出為末小兒不
　能飲以乳汁和之葦筒貯瀉著咽中然後飲乳令入
　腹
茵芋圓治少小有風癎疾至長不除或遇天隂節變便
發動食飲堅强亦發百脉攣縮行步不正言語不便者
服之永不發方
　　茵芋葉　　鉛丹　　　秦芁　　　鈎藤皮
　　石膏　　　杜蘅　　　防葵(各一/兩)　菖蒲
　　黄芩(各一/兩半)　松蘿(半/兩)　　蜣蜋(十/枚)　　甘草(三/兩)
　右十二味為末蜜丸如小豆大三歲已下服五丸三
　歲已上服七丸五歲已上服十丸十歲已上可至十
　五丸
鎮心圓治小兒驚癎百病鎮心氣方
　　銀屑(十二/銖)　水銀(二十/銖)　牛黄(六/銖)　　大黄(六/分)
　　茯苓(三/分)　　茯神　　　遠志　　　防已
　　白斂　　　雄黄　　　人參　　　芍藥(各二/分)
　　紫石英　　真珠　　　防葵　　　鐵精(各四/分)
　右十六味先以水銀和銀屑如泥别治諸藥和丸二
　歲兒如麻子二丸隨兒大小増之一方無牛黄一味
丹參赤膏治少小心腹熱除熱方
　　丹參　　　雷丸　　　芒硝　　　戎鹽
　　大黄(各一/兩)
　右五味㕮咀以苦酒半升浸四種一宿以成錬猪肪
　一斤煎三上三下去滓乃内芒硝膏成以摩心下冬
　夏可用一方但用丹參雷丸亦佳
五物甘草生摩膏治少小新生肌膚幼弱喜為風邪所
中身體壯熱或中大風手足驚掣方
　　甘草　　　防風(各一/兩)　白术　　　桔梗(各二/十銖)
　　雷丸(二兩/半)
　右㕮咀以不中水猪肪一斤煎為膏以煎藥微火上
　煎消息視稠濁膏成去滓取如彈丸大一枚灸手以
　摩兒百過寒者更熱熱者更寒小兒雖無病早起常
　以膏摩𩕄上及手足心甚辟寒風
灸法
論曰小兒新生無疾慎不可逆針灸之如逆針灸則忍
痛動其五脉因喜成癎河洛關中土地多寒兒喜病痙
其生兒三日多逆灸以防之人灸頰以防噤有噤者舌
下脉急牙車筋急其土地寒皆決舌下去血灸頰以防
噤也吳蜀地温無此疾也古方既傳之今人不詳南北
之殊便按方而用之是以多害於小兒也所以田舎小
兒任其自然皆得無有夭横也小兒驚啼眠中四肢掣
動變蒸未解慎不可針灸爪之動其百脉仍因驚成癎
也惟隂癎噤痙可針灸爪之凡灸癎當先下兒使虚乃
承虚炙之未下有實而灸者氣逼前後不通殺人癎發平
旦者在足少陽晨朝發者在足厥隂日中發者在足太
陽黄昏發者在足太隂人定發者在足陽明夜半發者
在足少隂
　右癎發時病所在視其發早晩灸其所也
夫癎有五藏之癎六畜之癎或在四肢或在腹内當審
其候隨病所在灸之雖少必瘥若失其要則爲害也
肝癎之為病面青目反視手足摇灸足少陽厥隂各三
壯
心癎之為病面赤心下有熱短氣息微數灸心下第二
肋端宛宛中此為巨闕也又灸手心主及少隂各三壯
脾癎之為病面黄腹大喜痢灸胃管三壯俠胃管傍灸
二壯足陽明太隂各二壯
肺癎之為病而目白口沬出灸肺輪三壯又灸手陽明
太隂各二壯
腎癎之為病面黒正直視不摇如尸狀灸心下二寸二
分三壯又灸肘中動脉各二壯又灸足太陽少隂各二
壯
膈癎之為病目反四肢不舉灸風府又灸頂上鼻人中
下脣承漿皆隨年壯
腸癎之為病不動摇灸兩承山又灸足心兩手勞宫又
灸兩耳後完骨各隨年壯又灸臍中五十壯
　右五藏癎證候
馬癎之為病張口摇頭馬鳴欲反折灸項風府臍中三
壯病在腹中燒馬蹄末服之良
牛癎之為病目正直視腹脹灸鳩尾骨及大推各三壯
燒牛蹄末服之良
羊癎之為病喜揚目吐舌灸大椎上三壯
猪癎之為病喜吐沫灸脊骨兩傍各一寸七壯
犬癎之為病手屈拳攣灸兩手心一壯灸足太陽一壯
灸肋户一壯
雞癎之為病摇頭反折喜驚自摇灸足諸陽各三壯
　右六畜癎證候
小兒暴癎灸兩乳頭女兒灸乳下二分
治小兒暴癎者身軀正直如死人及腹中雷鳴灸太倉
及臍中上下兩傍各一寸凡六處又灸當腹度取背以
䋲繞頸下至臍中竭轉繩向背順脊下行盡繩頭灸兩
傍各一寸五壯
若面白啼聲色不變灸足陽明太隂
若目反上視眸子動當灸顖中取之法横度口盡兩吻
際又横度鼻下亦盡兩邊折去鼻度半都合口為度從
額上髮際上行度之灸度頭一處正在𩕄上末合骨中
隨手動者是此最要處也次灸當額上入髮二分許直
望鼻為正次灸其兩邊當目瞳子直上入髮際二分許
次灸頂上迴毛中次灸客主人宂在眉後際動脉是次
灸兩耳門當耳開口則骨解開動張䧟是也次灸兩耳
上捲耳取之當捲耳上頭是也一法大人當耳上横三
指小兒各自取其指也次灸兩耳後完骨上青脉亦可
以針刺令血出次灸玉枕項後高骨是也次灸兩風池
在項後兩轅動肋外髮際䧟中是也次灸風府當項中
央髮際亦可與風池三處高下相等次灸頭兩角兩角
當逥毛兩邊起骨是也
右頭部凡十九處兒生十日可灸三壯三十日可灸五
壯五十日可灸七壯病重者具灸之輕者惟灸顖中風
池玉枕也艾使熟炷令平正著肉火勢乃至病所也艾
若生炷不平正不著肉徒灸多炷故無益也
若腹滿短氣轉鳴灸肺募在兩乳上第二肋間宛宛中
懸繩取之當瞳子是次灸膻中次灸胷堂次灸臍中次
灸薜息薜息在兩乳下第一肋間宛宛中是也次灸巨
闕大人去鳩尾下一寸小兒去臍作六分分之去鳩尾
下一寸是也并灸兩邊次灸胃管次灸金門金門在榖
道前囊之後當中央是也從隂囊下度之大孔前中分
之
右腹部十二處胷堂巨闕胃管十日兒可灸三壯一月
已上可五壯隂下縫中可三壯或云隨年壯
　　强反張灸大椎并灸諸藏輸及督脊上當中從大
　　椎窮骨中屈更從大椎度之灸度下頭是督脊也
右背部十二處十日兒可灸三壯一月已上可灸五壯
若手足掣瘲驚者灸尺澤次灸陽明次灸少商次灸勞
宫次灸心主次灸合谷次灸三關次灸少陽
右手部十六處其要者陽明少商心主尺澤合谷少陽
也壯數如上
又灸伏兔次灸三里次灸腓腸次灸鹿溪次灸陽明次
灸少陽次灸然谷
右足部十四處皆要可灸壯數如上
手足陽明謂人四指凡小兒驚癎皆灸之若風病大動
手足掣瘲者盡灸手足十指端又灸本節後
　
　
　
　
　
　
　
　
　
　
　
　
　備急千金要方卷十
欽定四庫全書
　備急千金要方卷十一　　唐　孫思邈　撰
　　　　　　　　　　　　宋　林億等　校正
　少小嬰孺方
　　客忤第四(論法/灸)　(方法/呪)
論曰少小所以有客忤病者是外人來氣息忤之一名
中人是為客忤也雖是家人或别房異户雖是乳母及
父母或從外還衣服經履鬼神麤惡暴氣或牛馬之氣
皆為忤也埶作喘息乳氣未定者皆為客忤其乳母遇
醉及房勞喘後乳兒最劇能殺兒也不可不慎凡諸乗
馬行得馬汗氣臭未盥洗易衣裝便向兒邊令兒中馬
客忤兒卒見馬來及聞馬鳴驚及馬上衣物馬氣皆令
小兒中馬客忤慎護之特重一歲兒也凡小兒衣布帛
綿中不得有頭髮履中亦爾白衣青帶青衣白帶皆令
中忤凡非常人及諸物從外來亦能驚小兒致病欲防
之法諸有從外來人及有異物入户當將兒避之勿令
見也若不避者燒牛屎令常有煙氣置戸前則善
小兒中客為病者無時不有此病也而秋初一切小兒
皆病者豈是一切小兒悉中客邪夫小兒所以春冬少
病秋夏多病者秋夏小兒陽氣在外血脉嫩弱秋初夏
末晨夕時有暴冷小兒嫩弱其外則易傷暴冷折其陽
陽結則壯熱胃冷則下痢是故夏末秋初小兒多壯熱
而下痢也未必皆是中客及魃也若治少小法夏末秋
初常冝候天氣温凉也有暴寒卒冷者其少小則多患
壯熱而下痢也慎不可先下之皆先殺毒後下之耳𤣥
中記云天下有女鳥名曰姑獲(肘後子母祕/録作烏獲)一名天帝
女一名隱飛鳥一名夜行遊女又曰釣星鬼喜以隂雨
夜過飛鳴徘徊人村里喚得來者是也鳥淳雌無雄不
産隂氣毒化生喜落毛羽於人中庭置兒衣中便令兒
作癎病必死即化為其兒也是以小兒生至十歲衣被
不可露也七八月尤忌
凡中客忤之為病類皆吐下青黄白色水榖解離腹痛
大糺面色變易其候似癎但眼不上挿耳其脉急數者
是也宜與龍胆湯下之加人參當歸各如龍膽秤分等
多少也小兒中客急視其口中懸癰左右當有青黒腫
脉核如麻豆大或赤或白或青如此便冝用針速刺潰
去之亦可爪摘決之并以綿纒釵頭拭去血也少小中
客之為病吐下青黄赤白汁腹中痛及反倒偃側喘似
癎狀但目不上挿少睡耳面變五色其脉弦急若失時
不治少乆則難治矣欲療之方用䜴數合水拌令濕𢷬
熟丸如雞子大以摩兒顖及手足心各五六遍畢以丸
摩兒心及臍上下行轉摩之食頃破視其中當有細毛
即擲丸道中痛即止
治少小中客忤强項欲死方
　取衣中白魚十枚為末以傅母乳頭上令兒飲之入
　咽立愈一方二枚著兒母手掩兒臍中兒吐下愈亦
　以摩兒項及脊强處
治少小客忤二物黄土塗頭方
　竈中黄土蚯蚓屎等分𢷬合水和如雞子黄大塗兒
　頭上及五心良一方云雞子青和如泥
又方
　吞麝香如大豆許立愈
治少小犯客忤發作有時者方
　以母月衣覆兒上大良
治小兒卒中忤方
　剪取驢前膞胛上旋毛大如彈子以乳汁煎之令毛
　消藥成著乳頭飲之下喉即愈
又方燒母衣帶三寸并髮合乳汁服之
又方取牛鼻津服之
又方取牛口沬傅乳頭飲之
一物猪蹄散治小兒寒熱及赤氣中人方
　猪後脚懸蹄燒末𢷬篩以飲乳汁一撮立效
治少小卒中客忤不知人者方
　取熱馬屎一丸絞取汁飲兒下咽便愈亦治中客忤
　而􁀙啼面青腹强者
二物燒髮散治少小見人來卒不佳腹中作聲者方
　用向來者人顖上髮十莖斷兒衣帶少許合燒灰細
　末和乳飲兒即愈
治小兒卒客忤方
　銅鏡鼻燒令赤著少許酒中大兒飲之小兒不能飲
　者含與之即愈
一物馬通浴湯治少小中忤方
　馬通三升燒令煙絶以酒一斗煮三沸去滓浴兒即
　愈
一物猪通浴湯治小兒中人忤􁀙啼面青腹强者方
　猳猪通二升以熱湯灌之適寒温浴兒
治小兒中馬客忤而吐不止者方
　灸手心主間使大都隱白三隂交各三壯可用粉丸
　如䜴法並用唾唾而呪之呪法如左
呪客忤法
　呪曰摩家公摩家母摩家子兒苦客忤從我始扁鵲
　雖良不如善唾良呪訖棄丸道中
又法取一刀横著竈上解兒衣發其心腹訖取刀持向
　兒呪之唾輙以刀擬向心腹啡啡曰(音非出/唾貌)煌煌日
　出東方背隂向陽葛公葛公不知何公子來不視去
　不顧過與生人忤梁上塵天之神戶下土鬼所經大
　刀鐶犀對竈君二七唾客愈兒驚唾啡啡如此二七
　啡啡毎唾以刀擬之呪當三遍乃畢用䜴丸如上法
　五六遍訖取此丸破視其中有毛棄丸道中客忤即
　愈矣
小兒魃方
論曰凡小兒所以有魃病者是婦人懐娠有惡神導其
腹中胎妬嫉他小兒令病也魃者小鬼也妊娠婦人不
必悉招魃魅人時有此耳魃之為疾喜微微下痢寒熱
或有去來毫毛鬢髮􁁊鬡不恱是其證也宜服龍膽湯
凡婦人先有小兒未能行而母更有娠使兒飲此乳亦
作魃也令兒黄瘦骨立髮落壯熱是其證也
治魃方
　灸伏翼熟嚼哺之
又方燒伏翼末飲服之
又方以水二升煮萹蓄冬𤓰各四兩取浴之
白鮮皮湯治少小客魃挾實方
　　白鮮皮　　大黄　　　甘草(各一/兩)　芍藥
　　茯苓　　　細辛　　　桂心(各十/八銖)
　右七味㕮咀以水二升煮取九合分三服
小兒夜啼
龍角圓治小兒五驚夜啼方(崔氏名/五驚丸)
　　龍角(六/銖)　　牡蠣(一作/牡丹)　川大黄(各九/銖)黄芩(半/兩)
　　蚱蟬(二/枚)　　牛黄(如小豆/五枚)
　右六味末宻丸如麻子蓐裏兒服二丸隨兒大小増
　減
芎藭散治小兒夜啼至明即安寐方
　　芎藭　　　白术　　　防已(各半/兩)
　右三味治下篩以乳和與兒服之量多少又以兒母
　手掩臍中亦以摩兒頭及脊驗二十日兒未能服散
　者以乳汁和服如麻子一丸兒大能服散者以意斟
　酌與之
一物前胡圓治少小夜啼方
　前胡隨多少𢷬末以蜜和丸如大豆服一丸日三稍
　加至五六丸以瘥為度
又方以妊娠時食飲偏有所思者物以此哺兒則愈
又方
　　伏龍肝　　交道中土(各一/把)
　右二味治下篩水和少許飲之
又方取馬骨燒灰傅乳上飲兒啼即止
治小兒夜啼不已醫所不治者方
　取狼屎中骨燒灰為末水服如黍米粒大二枚即定
治小兒驚啼方
　取雞屎白熬末以乳服之佳
又方酒服亂髮灰
又方車轄脂如小豆許内口中及臍中
又方臘月縳猪繩燒灰服之
又方燒蝟皮三寸灰著乳頭飲之
千金湯治小兒暴驚啼絶死或有人從外來邪氣所逐
令兒得疾衆醫不治方
　　蜀椒　　　左顧牡蠣(各六/銖碎)
　右二味以酢漿水一升煮取五合毎服一合
　　傷寒第五(論法方/灸)
論曰夫小兒未能冒涉霜雪乃不病傷寒也大人解脫
之久傷於寒冷則不論耳然天行非節之氣其亦得之
有時行疾疫之年小兒出腹便患斑者也治其時行節
度故如大人法但用藥分劑少異藥小冷耳
麥門冬湯治小兒未滿百日傷寒鼻衂身熱嘔逆方
　　麥門冬(十八/銖)石膏　　　寒水石　　甘草(各半/兩)
　　桂心(八/銖)
　右五味㕮咀以水二升半煮取一升毎服一合日三
芍藥四物解肌湯治少小傷寒方
　　芍藥　　　黄芩　　　升麻　　　葛根(各半/兩)
　右四味以水三升煮取九合去滓分服朞歲已上分三
　服
麻黄湯治少小傷寒發熱欬嗽頭面熱者方
　　麻黄　　　生薑　　　黄芩(各一/兩)　甘草
　　桂心　　　石膏　　　芍藥(各半/兩)　杏仁(十/枚)
　右八味㕮咀以水四升煮取一升半分二服兒若小
　以意減之
治小兒傷寒方
　　葛根汁　　淡竹瀝(各六/合)
　右二味相和二三歲兒分三服百日兒斟酌服之不
　宜生煮服佳
治小兒時氣方
　桃葉三兩𢷬以水五升煮十沸取汁日五六遍淋之
　若復發燒雄鼠屎二枚燒水調服之
五味子湯治小兒傷寒病久不除瘥後復劇瘦瘠骨立
方
　　五味子(十/銖)　大黄　　　黄連　　　黄芩
　　麥門冬　　前胡(各六/銖)　芒硝(五/銖)　　石膏(一/兩)
　　甘草　　　當歸(各十/二銖)
　右十味㕮咀以水三升煮取一升半服二合得下便
　止計大小増減之
莽草浴湯治小兒傷寒方
　　莽草(半/斤)　　牡蠣(四/兩)　　雷丸(三十/枚)　大黄(一/兩)
　　蛇牀子(一/升)
　右五味以水三斗煮取斗半適寒温以浴兒避眼及
　隂
又方治小兒卒寒熱不佳不能服藥方
　　莽草　　　丹參　　　桂心(各三/兩)　菖蒲(半/斤)
　　雷丸(一/升)　　蛇牀子(二/兩)
　右六味以水二斗煮三五沸適寒温以浴兒避眼及
　隂
雷丸浴湯治小兒忽寒熱方
　　雷丸(二十/枚)　大黄(四/兩)　　黄芩(一/兩)　　苦參
　　石膏(各三/兩)　丹參(二/兩)
　右六味㕮咀以水二斗煮取一斗半浴兒避眼及隂
　浴訖以粉粉之勿厚衣一宿復浴
李葉浴湯治少小身熱方
　李葉無多少㕮咀以水煮去滓將浴兒良
栁枝浴湯治小兒生一月至五月乍寒乍熱方
　細切栁枝煮取汁洗兒若渴絞冬爪汁服之
青木香浴湯治小兒壯熱羸瘠方
　　青木香(四/兩)　麻子仁　　竹葉(各一/升)　虎骨(五/兩)
　　白芷(三/兩)
　右五味㕮咀以水二斗煮取一斗稍稍浴兒
十二物寒水石散治少小身體壯熱不能服藥方
　　寒水石　　芒硝　　　滑石　　　石膏
　　赤石脂　　青木香　　大黄　　　甘草
　　黄芩　　　防風　　　芎藭　　　麻黄根
　右各等分合治下篩以粉一升藥屑三合相和復以
　篩篩之以粉兒身日三
李根湯治小兒暴有熱得之二三日者方
　　李根　　　桂心　　　芒硝(各十/八銖)　麥門冬
　　甘草(各一/兩)
　右五味㕮咀以水三升煮取一升分五服
升麻湯治小兒傷寒變熱毒病身熱面赤口燥心腹堅
急大小便不利或口瘡者或因壯熱便四肢攣掣驚仍
成癎疾時發時醒醒後身熱如火者悉主之方
　　升麻　　　白薇　　　麻黄　　　萎蕤
　　柴胡　　　甘草(各半/兩)　黄芩(一/兩)　　朴消
　　大黄　　　釣藤(各六/銖)
　右十味㕮咀以水三升先煮麻黄去上沫内諸藥煮
　取一升兒生三十日至六十日一服二合六十日至
　百日一服二合半百日至二百日一服三合
大黄湯治小兒肉中久挾宿熱瘠瘠熱進退休作無時
方
　　大黄　　　甘草　　　芒硝(各半/兩)　桂心(八/銖)
　　石膏(一/兩)　　大棗(五枚/)
　右六味㕮咀以水三升煮取一升毎服二合
蜀㯃湯治小兒潮熱方
　　蜀㯃　　　甘草　　　知母　　　龍骨
　　牡蠣(各半/兩)
　右五味㕮咀以水四升煮取一升去滓一歲兒少少
　温服半合日再
治小兒腹大短氣熱有進退食不安榖為不化方
　　大黄　　　黄芩　　　甘草　　　麥門冬
　　芒硝(各半/兩)　石膏(一/兩)　　桂心(八/銖)
　右七味㕮咀以水三升煮取一升半分三服期歲已
　下小兒作五服
竹葉湯治小兒夏月患腹中伏熱温壯來徃或患下痢
色或白或黄三焦不利方
　　竹葉(切/)　　小麥(各五/合)　柴胡　　　麥門冬
　　人參　　　甘草(各半/兩)　茯苓(十八/銖)　黄芩(一兩/六銖)
　右八味㕮咀以水四升煮竹葉小麥取三升去竹葉
　小麥下諸藥煮取一升半分三服若小兒夏月忽壯
　熱燒人手洞下黄溏氣力惙然脉極洪數用此方加
　大黄二兩再服得下即瘥
又方治五六歲兒温壯腹中急滿息不利或有微腫亦
治極羸不下飲食堅痞手足逆冷方
　　竹葉(切一/升)　小麥(半/升)　　甘草　　　黄芩
　　栝蔞根　　澤瀉　　　茯苓　　　知母
　　白术　　　大黄(各一/兩)　桂心(二/銖)　　生薑(一兩/半)
　　人參　　　麥門冬　　半夏(各二/兩)　當歸(十八/銖)
　右十六味㕮咀以水七升煮竹葉小麥取四升去滓
　内藥煎取一升六合分四服
治小兒連壯熱實滯不去寒熱徃來微驚悸方
　　大黄(一/兩)　　黄芩　　　栝蔞根　　甘草(各十/八銖)
　　滑石(二/兩)　　桂心　　　牡蠣　　　人參
　　龍骨　　　凝水石　　白石脂　　消石(各半/兩)
　右十二味㕮咀以水四升煮取一升半毎服三合一
　日一夜令盡雖吐亦與之(一本加紫/石英半兩)
調中湯治小兒春秋月晨夕中暴冷冷氣折其四肢熱
不得泄則壯熱冷氣入胃變下痢或欲赤白滯起數去
小腹脹痛極壯熱氣脉洪大或急數者服之熱便歇下
亦瘥也但壯熱不吐下者亦主之之方
　　葛根　　　黄芩　　　茯苓　　　桔梗
　　芍藥　　　白术　　　藁本　　　大黄
　　甘草(各六/銖)
　右九味㕮咀以水二升煮取五合服如後法兒生一
　日至七日取一合分三服生八日至十五日取一合
　半分三服生十六日至二十日取二合分三服生二
　十日至三十日取三合分三服生三十日至四十日
　取五合分三服恐喫五合未得更以意斟酌百日至
　三百日兒一如前篇龍膽湯加之
生地黄湯治小兒寒熱進退啼呼腹痛方
　　生地黄　　桂心(各二/兩)
　右二味以水三升煮取一升朞歲已下服二合以上
　三合一方七味有芍藥寒水石黄芩當歸甘草各半
　兩
治小兒傷寒發黄方
　𢷬土𤓰根汁三合服之
又方𢷬韭根汁澄清取如大豆許滴兒鼻中即出黄水
瘥
又方𢷬青麥汁服之
又方
　　小豆(三七/枚)　𤓰蔕(十四/枚)　糯米(四十/粒)
　右三味為末吹入鼻中
二物通汗散治少小有熱不汗方
　　粉(半/斤)　　　雷丸(四/兩)
　右𢷬為細末和下篩以粉兒身
二物茯苓粉散治少小頭汗方
　　茯苓　　　牡蠣(各四/兩)
　右治下篩以粉八兩合𢷬為散有熱輒取粉汗即自
　止
三物黄連粉散治少小盜汗方
　　黄連　　　牡蠣　　　貝母(各十/八銖)
　右以粉一升合𢷬下篩取粉兒身佳
犀角飲子此由心臟熱之所感宜服此方
　　犀角(十八/銖)　茯神(一/兩)　　麥門冬(一兩/半)甘草(半/兩)
　　白术(六/銖)
　右五味㕮咀以水九合煎取四合分服加龍齒一兩
　佳
恒山湯治小兒温瘧方
　　恒山(切一/兩)　小麥(二/合)　　淡竹葉(切一/升)
　右三味以水一升半煮取五合一日至七日兒一合
　為三服八日至十五日兒一合半為三服十六日至
　二十日兒二合為三服四十日至六十日兒六合為
　三服六十日至百日兒一服二合半百日至二百日
　兒一服三合
又方鹿角末臨發時先服一錢匕
又方燒鼈甲灰以酒服一錢七至發時服三匕并以火
灸身
又方燒雞䏶胵中黄皮為末和乳與服男雄女雌
又方灸兩乳下一指三壯
　
　
　備急千金要方卷十一
欽定四庫全書
　備急千金要方卷十二　　唐　孫思邈　撰
　　　　　　　　　　　　宋　林億等　校正
　少小嬰孺方
　　欬𠻳第六(方/)
小兒出胎二百許日頭身患小小瘡治護小瘥復發五
月中忽小小欬嗽㣲温和治之因變癎一日二十過發
四肢縮動背脊􁀙䠷眼反須臾氣絶良久復蘇已與常
治癎湯得快吐下經日不間爾後單與竹瀝汁稍進一
日一夕中合進一升許發時小踈明日與此竹瀝湯得吐
下發便大折其間猶稍稍與竹瀝汁
竹瀝湯方
　　竹瀝(五/合)　　黄芩(三十/銖)　木防已　　羚羊角
　　白术(各六銖一/作白鮮)　　　　大黄(二/兩)　　茵芋(三/銖)
　　麻黄　　　白薇　　　桑寄生　　萆薢
　　甘草(各半/兩)
　右十二味㕮咀以水二升半煮取藥減半内竹瀝煎
　取一升分服二合相去一食久進一服(一方無/萆薢)
紫菀湯治小兒中冷及傷寒暴嗽或上氣咽喉鳴氣逆
或鼻塞清水出方
　　紫菀　　　杏仁　　　黄芩　　　當歸
　　甘草　　　橘皮　　　青木香　　麻黄
　　桂心(各六/銖)　大黄(一/兩)
　右十味㕮咀以水三升煮取九合去滓六十日至百
　日兒一服二合半一百日至二百日兒一服三合
五味子湯治小兒風冷入肺上氣氣逆面青喘迫欬嗽
晝夜不息食則吐不下方
　　五味子　　當歸(各半/兩)　麻黄　　　乾薑
　　桂心　　　人參　　　紫菀　　　甘草(各六/兩)
　　細辛　　　欵冬花(各二/銖)大黄(一兩/半)　白术
　右十二味㕮咀以水二升半煮取九合去滓兒六十
　日至百日一服二合半一百日至二百日一服三合其
　大黄别浸一宿下(一方無欵冬花大/黄有大棗三枚)
治小兒大人欬逆短氣胸中吸吸呵出涕唾嗽出臭膿
方
　燒淡竹瀝煮二十沸小兒一服一合日五服大人一
　升亦日五服不妨食息乳哺
治小兒寒熱欬逆膈中有癖乳若吐不欲食方
　　乾地黄(四/兩)　麥門冬　　五味子　　蜜(各半/升)
　　大黄　　　消石(各一/兩)
　右六味㕮咀以水三升煮取一升去滓内消石蜜煮
　令沸服二合日三胸中當有宿乳汁一升許出大者
　服五合
射干湯治小兒欬逆喘息如水雞聲方
　　射干　　　麻黄　　　紫菀　　　甘草
　　生薑(各一/兩)　半夏(五/枚)　　桂心(五/寸)　　大棗(二十/枚)
　右八味㕮咀以水七升煮取一升五合去滓内蜜五
　合煎一沸分温服二合日三
又方
　　半夏(四/兩)　　紫菀　　　桂心　　　生薑
　　細辛　　　阿膠　　　甘草(各二/兩)　欵冬花(二/合)
　　蜜(一/合)
　右九味㕮咀以水一斗煮半夏取六升去滓内諸藥
　煮取二升五合五嵗兒服一升二歲服六合量大小
　多少加減之服之立効
杏仁圓治大人小兒欬逆上氣方
　杏仁三升熟𢷬如膏蜜一升為三分以一分内杏仁
　𢷬令强更内一分𢷬之如膏又内一分𢷬熟止先食
　已含咽之多少自在日三每服不得過半方寸匕則
　利
又方
　　半夏(二斤去皮河水/洗六七度完用)　白礬(一斤/為末)　丁香
　　甘草　　草豆蔲　　川升麻　　縮砂(各四兩/粗𢷬)
　右七味以好酒一斗與半夏拌和匀同浸春冬三七
　日夏秋七日宻封口日足取出用冷水急洗風吹乾
　毎服一粒嚼破用薑湯下或乾喫候六十日乾方得
　服(疑非孫/思邈方)
八味生薑煎治少小嗽方
　　生薑(七/兩)　　乾薑(四/兩)　　桂心(二/兩)　　甘草
　　欵冬花(各三/兩)紫菀(各三/兩)　杏仁　　　蜜(各一/升)
　右合諸藥為末微火上煎取如飴餔量其大小多少
　與兒含咽之百日小兒如棗核許日四五服甚有驗
四物欵冬圓治小兒嗽晝瘥夜甚初不得息不能復啼
方
　　欵冬花　　紫菀(各一/兩半)　桂心(半/兩)　　伏龍肝(六/銖)
　右為末蜜和如泥取如棗核大傅乳頭令兒飲之日
　三傅之漸漸令兒飲之
菖蒲圓治小兒暴冷嗽及積風冷嗽兼氣逆鳴方
　　菖蒲　　　烏頭　　　杏仁　　　礬石
　　細辛　　　皂莢(各六/銖)　欵冬花　　乾薑
　　桂心　　　紫菀(各十/八銖)　蜀椒(五/銖)　　吳茱萸(六/合)
　右十二味為末蜜丸如梧子三歲兒飲服五丸加至
　十丸日三兒小以意減之兒大以意加之暴嗽數服
　便瘥
桂枝湯治少小十日已上至五十日卒得謦欬吐乳嘔
逆暴𠻳晝夜不得息方
　　桂枝(半/兩)　　甘草(二兩/半)　紫菀(十八/銖)　(闕/)
　　麥門冬(一兩十/八銖)
　右四味㕮咀以水二升煮取半升以綿著湯中捉綿
　滴兒口中晝夜四五過與之節乳哺
麻黄湯治少小卒肩息上氣不得安此惡風入肺方
　　麻黄(四/兩)　　甘草(一/兩)　　桂心(五/寸)　　五味子(半/升)
　　半夏　　　生薑(各二/兩)
　右六味㕮咀以水五升煮取二升百日兒服一合大
　小節度服之便愈
　　癖結脹滿第七(方亂灸法/霍  附)
雙紫圓治小兒身熱頭痛食飲不消腹中脹滿或小腹
絞痛大小便不利或重下數起小兒無異疾惟飲食過
度不知自止哺乳失節或驚悸寒熱惟此丸治之不瘥
更可重服小兒欲下是其蒸候哺食減少氣息不快夜
啼不眠是腹内不調悉宜用此丸不用他藥數用神驗
千金不傳方(臣億等詳序例中凡云服紫丸者即前變/蒸篇中四味者是也云服紫丸不下者服)
(赤丸赤丸差駃病重者當用之方中並無赤丸/而此用朱砂又力緊於紫丸疑此即赤丸也)
　　巴豆　　　蕤核仁(各十/八銖)麥門冬(十/銖)　甘草(五/銖)
　　甘遂　　　朱砂(各二/銖)　牡蠣　　　蠟(各八/銖)
　右八味以湯熟洗巴豆研新布絞去油别𢷬甘草甘
　遂牡蠣麥門冬下篩訖研蕤核仁令極熟乃内散更
　𢷬二千杵藥燥不能相丸更入少蜜足之半歲兒服
　如荏子一雙一歲二歲兒服如半麻子一雙三四歲
　者服如麻子二丸五六歲者服如大麻子二丸七歲
　八歲服如小豆二丸九歲十歲微大於小豆二丸常
　以雞鳴時服至日出時不下者熱粥飲數合即下丸
　皆雙出也下甚者飲以冷粥即止
治小兒胎中宿熱乳母飲食粗惡辛苦乳汁不起兒乳
哺不為肌膚心腹痞滿萎黄瘦瘠四肢痿躄繚戾服之
可令充恱方
　　芍藥　　　柴胡(各二/兩)　大黄　　　人參(各一/兩)
　　乾薑(如熱以/枳實代)甘草(各半/兩)　鼈甲　　　茯苓(各一/兩半)
　右八味為末蜜丸如大豆服一丸一歲已上乳服三
　丸七歲兒服十丸日二
牛黄圓治小兒宿乳不消腹痛驚啼方
　　牛黄(三/銖)　　附子(二/枚)　　真珠　　　巴豆
　　杏仁(各一/兩)
　右五味𢷬附子真珠為末下篩别𢷬巴豆杏仁令如
　泥内藥及牛黄𢷬一千二百杵藥成若乾入少蜜足
　之百日兒服如粟米一丸三歲兒服如麻子一丸五
　六歲兒服如胡豆一丸日二先乳哺了服之膈上下
　悉當微轉藥完出者病愈散出者更服以藥完出為
　度
芒硝紫圓治小兒宿食癖氣痰飲徃來寒熱不欲食消
瘦方
　　芒硝　　　大黄(各四/兩)　半夏　　　甘遂(各二/兩)
　　代赭(一/兩)　　巴豆(二百/枚)　杏仁(一百二/十枚)
　右七味為末别𢷬巴豆杏仁治如膏旋内藥末𢷬三
　千杵令相和合强者内少蜜百日兒服如胡豆一丸
　過百日至一歲服二丸随兒大小以意節度當候兒
　大便中藥出為愈若不出更服如初
治八歲已上兒熱結痰實不能食自下方
　　芍藥　　　梔子　　　知母　　　大黄(各二/兩)
　　柴胡(二兩/六銖)　升麻　　　黄連　　　黄芩(各二/兩半)
　　竹葉(切一/升半)　桔梗(一兩/半)　細辛(十五/銖)
　右十一味㕮咀以水六升煮取一升八合去滓分四
　服十歲兒為三服一本有枳實杏仁各一兩半而無
　桔梗黄連
治十五已下兒熱結多痰食飲減自下方
　　大黄　　　柴胡　　　黄芩(各三/兩)　枳實(一兩十/八銖)
　　升麻　　　芍藥　　　知母　　　梔子(各二/兩半)
　　生薑(十八/銖)　杏仁(三/兩)　　竹葉(切一/升半)
　右十一味㕮咀以水六升半煮取二升十歲至十五
　者分三服
牛黄雙圓治小兒結實乳食不消心腹痛方
　　牛黄　　　太山甘遂(各半/兩)　　　　真珠(六/銖)
　　杏仁　　　芍藥　　　黄芩(各一/兩)　巴豆(十八/銖)
　右七味為末蜜丸一歲兒飲服如麻子二丸但隨兒
　大小加減之
牛黄鼈甲圓治少小癖實壯熱食不消化中惡忤氣方
　　牛黄　　　厚朴　　　茯苓　　　桂心
　　芍藥　　　乾薑(各半/兩)　鼈甲　　　麥麴
　　柴胡　　　大黄　　　枳實　　　芎藭(各一/兩)
　右十二味為末蜜丸如小豆大日三服以意量之
芫花圓治小兒心下痞痰癖結聚腹大脹滿身體壯熱
不欲哺乳方
　　芫花　　　黄芩(各一/兩)　大黄　　　雄黄(各二/兩半)
　右四味為末蜜和更𢷬一千杵三歲兒至一歲已下
　服如粟米一丸欲服丸内兒喉中令母與乳若長服
　消病者當以意消息與服之與乳哺相避
真珠圓治小兒痰實結聚宿癖羸露不能飲食方
　　真珠(半/兩)　　麥門冬(一/兩)　蕤仁(二百/枚)　巴豆(四十/枚)
　右四味為末蜜丸朞歲兒服二丸如小豆大二百日
　兒服如麻子二丸漸増以知為度當下病赤黄白黒
　葵汁下勿絶藥病盡下自止久服使小兒肥白已試
　驗
鼈甲圓治少小腹中結堅脅下有疹手足煩熱方
　　鼈甲　　　芍藥　　　大黄(各三/十銖)　茯苓
　　柴胡　　　乾薑(各二十/四銖)桂心(六/銖)　　䗪蟲
　　蠐螬(各二/十枚)
　右九味為末蜜和服如梧子七丸漸漸加之以知為
　度
鼈頭圓治小兒痞氣脅下腹中有積聚堅痛方
　　鼈頭(一/枚)　　甘皮(半/兩)　　蝱蟲　　　䗪蟲
　　桃仁(各十/八銖)
　右五味為末蜜丸服如小豆二丸日三大便不利加
　大黄十八銖以知為度
治小兒羸瘦惙惙宜常服不妨乳方
　甘草五兩為末蜜丸一歲兒服如小豆十丸日三服
　盡即更合
桂心橘皮湯治小兒五六日不食氣逆方
　　桂心　　　人參(各半/兩)　橘皮(三/兩)　　黍米(五/合)
　　成擇薤(五/兩)
　右五味㕮咀以水七升先煮藥煎取二升次下薤米
　米熟藥成稍稍服之
地黄圓治少小胃氣不調不嗜食生肌肉方
　　乾地黄　　大黄(各一兩/六銖)茯苓(十八/銖)　當歸
　　柴胡　　　杏仁(各半/兩)
　右六味為末以蜜丸如麻子大服五丸日三
馬通粟圓治少小脅下有氣内痛喘逆氣息難徃來寒
熱羸瘦不食方
　　馬通中粟(十八/銖)　　　　杏仁　　　紫菀
　　細辛(各半/兩)　五味子　　石膏　　　秦芁
　　半夏　　　茯苓(各六/銖)
　右九味為末蜜丸服如小豆十丸日三不知加至二
　十丸
治小兒下痢腹大且堅方
　以故衣帶多垢者切一升水三升煮取一升分三服
又方
　腹上摩衣中白魚亦治隂腫
治少小腹脹滿方
　燒父母指甲灰乳頭上飲之
又方
　韭根汁和猪脂煎細細服之
又方
　車轂中脂和輪下土如彈丸吞之立愈
又方
　米粉鹽等分炒變色腹上摩之
治小兒癖
　灸兩乳下一寸各三壯
當歸圓治小兒胎寒􁀙啼腹中痛舌上黒青涎下方(一/名)
(黒/丸)
　　當歸　　　狼毒(各九/銖)　吳茱萸(一作/杏仁)蜀椒(各半/兩)
　　細辛　　　乾薑　　　附子(各十/八銖)　巴豆(十/枚)
　　豉(七/合)
　右九味𢷬七種下篩秤藥末令足研巴豆如膏稍稍
　内末𢷬令相得蜜和桑杯盛蒸五升米飯下出𢷬一
　千杵一月兒服如黍米一丸日一夜二不知稍加以
　知為度亦治水癖
馬齒礬圓治小兒胎寒􁀙啼驚癎腹脹不嗜食大便青
黄并大人虚冷内冷或有實不可吐下方
　馬齒礬一斤燒半日以棗膏和大人服如梧子二丸
　日三小兒以意減之以腹内温為度有實實去神妙
治小兒忽患腹痛夭矯汗出名曰胎寒方
　煮梨葉濃汁七合可三四度飲之
半夏圓治小兒暴腹滿欲死方
　半夏隨多少微火炮之𢷬末酒和服如粟米粒大五
　丸日三立愈
治小兒霍亂吐痢方
　　人參(一/兩)　　厚朴　　　甘草(各半/兩)　白术(十八/銖)
　右四味㕮咀以水一升二合煮取半升六十日兒服
　一合百日兒分三服朞歲分二服中間隔乳服之乳
　母忌生冷油膩等一方加乾薑一分或加生薑三分
藿香湯治毒氣吐下腹脹逆害乳哺方
　　藿香(一/兩)　　生薑(三/兩)　　青竹筎　　甘草(各半/兩)
　右四味㕮咀以水二升煮取八合毎服一合日三有
　熱加升麻半兩
治孩子霍亂已用立驗方
　　人參　　　蘆籜(各半/兩)　藊豆藤(二/兩)　倉米(一/撮)
　右四味㕮咀以水二升煮取八合分温服
又方
　　人參(一/兩)　　木𤓰(一/枚)　　倉米(一/撮)
　右三味㕮咀以水煮分服以意量之立効
治小兒霍亂方
　研尿滓乳上服之
又方
　牛涎灌口中一合
治少小吐痢方
　　亂髮(半兩/燒灰)　鹿角(六/銖)
　右二味為末米汁服一刀圭日三服
又方
　熱牛屎含之一作牛膝
又方
　燒特猪屎水解取汁少小服之
　
　
　
　
　
　
　
　
　
　
　
　備急千金要方卷十二
欽定四庫全書
　備急千金要方卷十三　　唐　孫思邈　撰
　　　　　　　　　　　　宋　林億等　校正
　少小嬰孺方
　　癰疽瘰癧第八(論法方/灸)
漏蘆湯治小兒熱毒癰疽赤白諸丹毒瘡癤方
　　漏蘆　　　連翹(肘後用/白薇)白歛　　　芒硝(肘後用/芍藥)
　　甘草(各六/銖)　大黄(一/兩)　　升麻　　　枳實
　　麻黄　　　黄芩(各九/銖)
　右十味㕮咀以水一升半煎取五合兒生一日至七
　日取一合分三服八日至十五日取一合半分三服
　十六日至二十日取二合分三服二十日至三十日
　取三合分三服三十日至四十日取五合分三服(肘/後)
　(治大人各用二兩大黄三兩以水一斗煮取三升分/三服其丹毒須針鑱去血經心録無連翹有知母芍)
　(藥犀角/各等分)
五香連翹湯治小兒風熱毒腫腫色白或有惡核瘰癧
附骨癰疽節解不舉白丹走竟身中白軫瘙不已方
　　青木香　　薰陸香　　雞舌香　　沉香
　　麻黄　　　黄芩(各六/銖)　大黄(二/兩)　　麝香(三/銖)
　　連翹　　　海藻　　　射干　　　升麻
　　枳實(各半/兩)　竹瀝(三/合)
　右十四味㕮咀以水四升煮藥減半内竹瀝煮取一
　升二合兒生百日至二百日一服三合二百日至朞
　歲一服五合一方不用麻黄
連翹圓治小兒無故寒熱强徤如故而身體頸項結核
瘰癧及心腹脇背裏有堅核不痛名為結風氣腫方
　　連翹　　　桑白皮　　白頭翁　　牡丹
　　防風　　　黄蘗　　　桂心　　　香豉
　　獨活　　　秦芁(各一/兩)　海藻(半/兩)
　右十一味為末蜜丸如小豆三歲兒飲服五丸加至
　十丸五歲已上者以意加之
治丹毒大赤腫身壯熱百病不折方
　　寒水石(十六/銖)石膏(十三/銖)　藍青(十二銖/用乾者)犀角
　　柴胡　　　杏仁(各八/銖)　知母(十/銖)　　甘草(五/銖)
　　羚羊角(六/銖)　芍藥　　　黄芩(各七/銖)　梔子(十一/銖)
　　竹瀝(一/升)　　生葛汁(四合/澄清)蜜(二/兩)
　右十五味㕮咀以水五升并竹瀝煮取三升三合去
　滓内杏仁脂葛汁蜜微火煎取二升一二歲兒服二
　合大者量加之
麻黄湯治小兒丹腫及風毒風疹方
　　麻黄(一兩/半)　獨活　　　射干　　　甘草
　　桂心　　　青木香　　石膏　　　黄芩(各一/兩)
　右八味㕮咀以水四升煮取一升三歲兒分為四服
　日再
又方治小兒惡毒丹及風疹方
　　麻黄　　　升麻　　　葛根(各一/兩)　射干
　　雞舌香　　甘草(各半/兩)　石膏(半/合)
　右七味㕮咀以水三升煮取一升三歲兒分三服日
　三
搨湯治小兒數十種丹方
　　大黄　　　甘草　　　當歸　　　芎藭
　　白芷　　　獨活　　　黄芩　　　芍藥
　　升麻　　　沉香　　　青木香　　木蘭皮(各一/兩)
　　芒硝(三/兩)
　右十三味㕮咀以水一斗二升煮取四升去滓内芒
　硝以綿揾湯中適寒温搨之乾則易之取瘥止
治小兒溺竈丹初從兩股及臍間起走入隂頭皆赤方
　桑根皮切一斗以水二斗煮取一斗以洗浴之
治小兒丹毒方
　𢷬慎火草絞取汁塗之良其丹毒方具在别卷
治小兒赤遊腫若徧身入心腹即能殺人方
　𢷬伏龍肝為末以雞子白和傅乾易之
又方白豆末水和傅之勿令乾
治小兒半身皆紅赤漸漸長引者方
　　牛膝　　　甘草
　右二味㕮咀合得五升以水八升煮三沸去滓和㐲
　龍肝末傅之
治小兒身赤腫起者方
　熬米粉令黒以唾和傅之
又方
　　伏龍肝　　亂髮灰
　右二味為末以膏和傅之
治小兒卒腹皮青黒方
　以酒和胡粉傅上若不急治須臾便死又灸臍上下
　左右去臍半寸并鳩尾骨下一寸凡五處各三壯
五香枳實湯治小兒著風熱㾦㿔堅如麻豆粒瘡癢搔
之皮剝汁出或徧身頭面年年常發者方
　　青木香(九/銖)　麝香(六/銖)　　雞舌香　　薫陸香
　　沉香　　　防風　　　秦芃　　　漏蘆(各半/兩)
　　升麻　　　黄芩　　　白歛　　　麻黄(各一/兩)
　　枳實(一兩/半)　大黄(一兩十/八銖)
　右十四味㕮咀以水五升煮取一升八合兒五六歲
　者一服四五合七八歲者一服六合十歲至十四五
　者加大黄半兩足水為一斗煮取二升半分三服
治小兒火灼瘡一身盡有如麻豆或有膿汁乍痛乍癢
方
　　甘草　　　芍藥　　　白斂　　　黄芩
　　黄連　　　黄蘗　　　苦參(各半/兩)
　右七味為末以蜜和傅之日二夜一亦可作湯洗之
治小兒瘡初起熛漿似火瘡名曰熛瘡亦名爛瘡方
　桃仁熟𢷬以面脂和傅之亦治徧身赤腫起
又方馬骨燒灰傅之
水銀膏治小兒熱瘡方
　　水銀　　　胡粉　　　松脂(各三/兩)
　右三味以豬脂四升煎松脂水氣盡下二物攪令匀
　不見水銀以傅之
治小兒上下徧身生瘡方
　　芍藥　　　黄連　　　黄芩(各三/兩)　苦參(八/兩)
　　大黄(二/兩)　　蛇床子(一/升)　黄蘗(五/兩)　　㧞葜(一/斤)
　右八味㕮咀以水二斗煮取一斗以浸浴兒
苦參湯浴小兒身上下百瘡不瘥方
　　苦參(八/兩)　　地榆　　　黄連　　　王不留行
　　獨活　　　艾葉(各五/兩)　竹葉(二/升)
　右七味㕮咀以水三斗煮取一斗以浴兒瘡上浴訖
　傅黄連散
治三日小兒頭面瘡起身體大熱方
　　升麻　　　柴胡　　　石膏(各六/銖)　甘草
　　當歸(各十/二銖)　大黄　　　黄芩(各十/八銖)
　右七味㕮咀以水四升煮取二升分服日三夜一量
　兒大小用之
治小兒身體頭面悉生瘡方
　榆白皮隨多少曝令燥下篩醋和塗綿以傅瘡上蟲
　自出亦可以猪脂和塗之
枳實圓治小兒病風瘙癢痛如疥搔之汁出徧身㾦㿔
如麻豆粒年年喜發面目虚肥手足乾枯毛髮細黄及
肌膚不光澤鼻氣不利此則少時熱盛極體當風風相
薄所得也不早治之成大風疾方
　　枳實(一/兩)　　菊花　　　蛇床子　　防風
　　蒺藜子　　白薇　　　浮萍(各一/兩)　天雄
　　麻黄　　　漏蘆(各半/兩)
　右十味為末蜜和如大豆許五歲兒飲服十丸加至
　二十丸日二五歲已上者隨意加之兒大者可為散服
治小兒風瘙□疹方
　　蒴藋　　　防風　　　羊桃　　　石南
　　秦椒　　　升麻　　　苦參　　　茵芋
　　芫花(一云/茺蔚)　蒺藜　　　蛇床子　　枳實
　　礬石(各一/兩)
　右十三味㕮咀以漿水三斗煮取一斗去滓内礬令
　小沸浴之
又方牛膝末酒服方寸匕漏瘡多年不瘥𢷬末傅之亦
主骨疽癲疾瘰癧絶妙
澤蘭湯主丹及□疹入腹殺人方
　　澤蘭　　　芎藭　　　附子　　　茵芋
　　藁本　　　莽草　　　細辛(各十/二銖)
　右七味㕮咀以水三升煮取一升半分四服先與此
　湯然後作餘治
治小兒手足及身腫方
　巴豆五十枚去心皮以水三升煮取一升以綿内湯
　中拭病上隨手消并治□疹
又方以小便温暖漬之良
論曰小兒頭生小瘡浸淫疽癢黄膏出不生痂連年不
瘥者亦名妬頭瘡以赤龍皮湯及天麻湯洗之内服漏
蘆湯不宜傅飛烏膏散及黄連胡粉水銀膏散方具在
别卷
藜蘆膏治小兒一切頭瘡久即疽癢不生痂方
　　藜蘆　　　黄連　　　雄黄　　　黄芩
　　松脂(各二/兩)　猪脂(半/斤)　　礬石(五/兩)
　右七味為末煎令調和先以赤龍皮天麻湯洗訖傅
　之(赤龍皮槲/木皮是也)
治小兒頭瘡經年不瘥方
　　松脂　　　苦參　　　黄連(各一/兩半)　大黄
　　胡粉(各一/兩)　黄芩　　　水銀(各一兩/六銖)礬石(半/兩)
　　蛇床子(十八/銖)
　右九味為末以臘月猪脂和研水銀不見傅之
又方取屋塵末和油瓶下滓以皂莢湯洗傅之
又方取大蟲脂傅之亦治白秃
又方髮中生瘡頂白者皆以熊白傅之
治小兒頭瘡方
　　胡粉(一/兩)　　黄連(二/兩)
　右二味為末洗瘡去痂拭乾傅之即瘥更發如前傅
　之
又方
　　胡粉　　　連翹(各一/兩)　水銀(半/兩)
　右三味以水煎連翹内胡粉水銀和調傅之
又方
　　白松脂　　胡粉(各二/兩)　水銀(一/兩)　　猪脂(四/兩)
　右四味合煎去滓内水銀粉調傅之大人患同
苦參湯治小兒頭瘡方
　　苦參　　　黄芩　　　黄連　　　黄蘗
　　甘草　　　大黄　　　芎藭(各一/兩)　蒺藜子(三/合)
　右八味㕮咀以水六升煮取三升漬布搨瘡上日數
　過
治小兒頭上惡毒腫痤癤諸瘡方
　男子屎尖燒灰和臘月猪脂先以酢泔清淨洗拭乾
　傅之
治小兒秃頭瘡方
　取雄雞屎陳醬汁苦酒和以洗瘡了傅之
又方芫花臘月猪脂和如泥洗去痂傅之日一度(千金/翼治)
(白/秃)
治小兒頭秃瘡方
　葶藶子細末先洗傅之
又方不中水蕪菁葉燒作灰和猪脂傅之
治小兒頭秃瘡無髮苦癢方
　　野葛(末/)　　猪脂　　　羊脂(各一/兩)
　右三味合煎令消待冷以傅之不過三上
治少小頭不生髮一物楸葉方
　楸葉𢷬取汁傅頭上立生
治小兒頭不生髮方
　燒鯽魚灰末以醬汁和傅之
治小兒瘻瘡方
　冡中石灰傅之厚著之良
又方燒桑根灰傅之并燒烏羊角作灰相和傅之
治小兒疽瘻方
　　丹砂　　　大黄(各三/十銖)　雄黄　　　䕡茹(漆頭/者)
　　雌黄(各二十/四銖)礬石(馬齒/者)　莽草(各十/八銖)　黄連(三十/六銖)
　右八味㕮咀以猪脂一升三合微火煎三上三下膏
　成去滓下諸色末攪凝傅之
治小兒惡瘡方
　熬䜴令黄為末傅瘡上不過三傅愈
治小兒疽極月初即生常有黄水出方
　酢和油煎令如粥及熱傅之二日一易欲重傅則以
　皂莢湯洗瘡乃傅之
治小兒月蝕瘡隨月生死方
　以胡粉和酥傅之五日瘥
治月蝕九竅皆有瘡者方
　燒蚯蚓屎末和猪膏傅之
又方水和粉傅之
治小兒浸淫瘡方
　　竈中黄土　髮灰
　右二味各等分為末以猪脂和傅之
治小兒黄爛瘡方
　　四交道中土　　　　　竈下土
　右二味各等分為末以傅亦治夜啼
又方燒艾灰傅之
又方燒牛屎傅之亦可滅瘢
治小兒疥方
　燒竹葉為灰雞子白和傅之日三亦治疥瘡
又方燒亂髮灰和臘月猪脂傅之
又方以臭酥和胡粉傅之
治小兒頭面瘡疥方
　麻子五升為末以水和絞取汁與蜜和傅之若有白
　犬膽傅之大佳
治小兒濕癬方
　枸杞根𢷬作末和臘月猪膏傅之
又方桃青皮𢷬末和醋傅之日二
又方煎馬尿以洗
又方揩破以牛鼻上津傅之
又方燒狗屎灰和猪脂塗之
治小兒身上生赤疵方
　取馬尿洗日四五度
治小兒身上有赤黒疵方
　針父脚中取血貼疵上即消
又方取狗熱屎傅之皮自卷落
治小兒疣目方
　以針及小刀子決目四面令血出取患瘡人瘡中汁
　黄膿傅之莫近水三日即膿潰根動自脫落
　
　
　
　備急千金要方卷十三
欽定四庫全書
　備急千金要方卷十四　　唐　孫思邈　撰
　　　　　　　　　　　　宋　林億等　校正
　少小嬰孺方
　　小兒雜病第九(方法/灸)
治小兒臍中生瘡方
　桑汁傅乳上使兒飲之
又方飲羖羊乳及血
治小兒風臍遂作惡瘡歴年不瘥方
　取東壁上土傅之大佳若汁不止燒蒼耳子粉之
又方乾蠐螬蟲末粉之不過三四度瘥
治小兒臍不合方
　取車轄脂燒灰日一傅之
又方燒蜂房灰為末傅之
治小兒臍中生瘡方
　燒甑帶灰和膏傅之
治小兒臍赤腫方
　　杏仁(半/兩)　　猪頰車髓(十八/銖)
　右二味先研杏仁如脂和髓傅臍中腫上
白石脂散治小兒臍汁不止兼赤腫方
　以白石脂細研熬令微暖以粉臍瘡日三四度
治小兒鵝口不能飲乳方
　鵝屎汁瀝兒口中
又方黍米汁塗之
又方取小兒父母亂髮淨洗纒桃枝沾取井花水東向
向日以髮拭口中得口中白乳以置水中七過瀝洗三
朝作之
治小兒心熱口為生瘡重舌鵝口方
　柘根剉五升無根弓材亦佳以水五升煮取二升去
　滓更煎取五合細細傅之數次良
治口瘡白漫漫方
　先以父淨髮拭口次取桑汁塗之
治重舌舌强不能收唾方
　鹿角末如大豆許安舌下日三四度亦治小兒不能
　乳
又方取蛇蛻燒末以雞毛蘸醇醋㸃藥掠舌下愈
治小兒重舌方
　取田中蜂房燒灰酒和塗喉下愈
又方衣魚塗舌上
又方竈月下黄土末苦酒和塗舌上
又方二家屠肉切令如指大摩舌上兒立能啼
又方赤小豆末醋和塗舌上
又方燒簸箕灰傅舌下
又方黄蘗以竹瀝漬取細細㸃舌上良
治重舌方
　灸行間隨年壯穴在足大趾岐中
　又灸兩足外踝上三壯
治小兒舌上瘡方
　蜂房燒灰屋間塵各等分和匀傅之
又方桑白汁塗乳與兒飲之
又方羊蹄骨中生髓和胡粉傅之
治舌腫强滿方
　滿口含糖醋良
又方飲羖羊乳即瘥
治小兒口瘡不得吮乳方
　　大青(十八/銖)　黄連(十二/銖)
　右二味㕮咀以水三升煮取一升二合一服一合日
　再夜一
又方
　　蜜二升　　甘草(如指大/三寸)臘月猪脂(一/斤)
　右三味合煎相得含如棗大稍稍咽之日三
又方礬石如雞子大置醋中塗兒足下二七遍愈
治小兒燕口兩吻生瘡方
　燒髮灰和猪脂傅之
治小兒口下黄肌瘡方
　取羖羊髭燒作灰和臘月猪脂傅之角亦可用
治口傍惡瘡方
　　亂髮灰　　胡絮灰　　黄連　　　乾薑
　右四味等分為散以粉瘡上不過三遍
治口噤赤者心噤白者肺噤方
　雞屎白棗大綿褁以水一合煮二沸分再服
治小兒口噤方
　　鹿角粉　　大豆末
　右二味等分和乳塗乳上飲兒
又方
　　驢乳　　　猪乳(各二/升)
　右二味合煎得一升五合服如杏仁許三四服瘥
雀屎圓治小兒卒中風口噤不下一物方
　雀屎如麻子丸之飲下即愈大良雞屎白亦佳
治小兒口中涎出方
　以白羊屎内口中
又方以東行牛口中沫塗口中及頥上又桑白汁塗之
瘥
治小兒卒毒腫著喉頸肚熱妨乳方
　　升麻　　　射干　　　大黄(各一/兩)
　右三味㕮咀以水一升五合煮取八合一歲兒分三
　服以滓薄腫上冷更暖以薄大兒以意加之
升麻湯治小兒喉痛若毒氣盛便咽塞并治大人咽喉
不利方
　　升麻　　　生薑　　　射干(各二/兩)　橘皮(一/兩)
　右四味㕮咀以水六升煮取二升去滓分三服
治小兒喉痺腫方
　魚膽二七枚以和竈底土塗之瘥
治小兒喉痺方
　　桂心　　　杏仁(各半/兩)
　右二味為末以綿裹如棗大含咽汁
治小兒解顱方
　熬蛇蛻皮為末和猪頰車中髓傅頂上日三四度
又方猪牙頰車髓傅顖上瘥
治小兒腦長解顱不合羸瘦色黄至四五歲不能行半
夏熨方
　　半夏　　　生薑　　　芎藭(各一/升)　細辛(三/兩)
　　桂心(一/尺)　　烏頭(十/枚)
　右六味㕮咀以醇苦酒五升漬之晬時煮三沸絞去
　滓以綿一片浸藥中適寒温以熨顖上冷更温之復
　熨如前朝暮各三四熨乃止二十日可愈
治小兒解顱用生蟹足傅方
　　生蟹足　　白斂(各半/兩)
　右二味𢷬末以乳汁和傅顱上立愈
治小兒解顱細辛傅方
　　細辛　　　桂心(各半/兩)　乾薑(十八/銖)
　右三味為末以乳汁和傅顱上乾復傅之兒面赤即
　愈
治小兒顖開不合方
　　防風(一兩/半)　栢子仁　　白芨(各一/兩)
　右三味為末以乳和傅顖上日一十日知二十日愈
又方取猪牙車骨煎取髓傅顖上愈
小兒顖䧟方
　灸臍上下各半寸及鳩尾骨端又足太隂各一壯
治小兒狐疝傷損生㿗方
　　桂心(十八/銖)　白术(一兩十/八銖)地膚子(二兩/半)
　右三味為末以蜜和丸白酒服如小豆七丸日三(亦/治)
　(大/人)
又方
　　芍藥　　　茯苓(各十/八銖)　防葵(一作/防風)　大黄(各半/兩)
　　半夏　　　桂心　　　蜀椒(各六/銖)
　右七味為末蜜和服如大豆一丸日五服可加至三
　丸
五等圓治小兒隂偏大又卵核堅㿗方
　　黄蘗　　　香䜴　　　牡丹　　　防風
　　桂心(各二/兩)
　右五味為末蜜丸如大豆兒三歲飲服五丸加至十
　丸兒小以意酌量著乳頭上服之
治小兒卵腫方
　取雞翅六莖燒灰服之隨卵左右取翮(古今録驗云/治隂大如斗)
治小兒氣㿗方
　　土𤓰根　　芍藥　　　當歸(各一/兩)
　右三味㕮咀以水二升煎取一升服五合日二
又方三月上除日取白頭翁根𢷬碎隨偏處傅之一宿
作瘡二十日愈
治氣㿗方
　灸足厥隂大敦左灸右右灸左各一壯
治小兒隂瘡方
　以人屎灰傅之又狗屎灰傅之又狗骨灰傅之又馬
　骨末傅之
治小兒岐股間連隂囊生瘡汁出先癢後痛十日五日
自瘥或一月或半月復發連年不瘥者方
　灸瘡搔去痂帛拭令乾以蜜傅更溲麫作燒餅熟即
　以餳塗餅上熨之冷即止再度瘥
治小兒隂腫方
　狐莖炙𢷬末酒服之
又方灸大敦七壯
又方斫桑木白汁塗之
又方𢷬蕪菁薄上
又方𢷬垣衣傅之又以衣中白魚傅之
又方猪屎五升水煮沸布裹安腫上
治小兒隂瘡方
　取狼牙濃煮汁洗之
又方黄連胡粉等分以香脂油和傅之
治小兒核腫壯熱有實方
　　青木香　　甘草　　　石膏　　　甘遂(各十/八銖)
　　麝香(三/銖)　　大黄　　　前胡(各一/兩)　黄芩(半/兩)
　右八味㕮咀以水七升煮取一升九合毎服三合日
　四夜二
鼈頭圓治小兒積冷久不瘥後餘脫肛不瘥腹中冷肛
中疼痛不得入者方
　　死鼈頭(二枚灸/令焦)　　　　磁石(四/兩)　　桂心(三/兩)
　　小蝟皮(一枚炙/令焦)
　右四味為末蜜丸如大豆兒三歲至五歲服五丸至
　十丸日三兒年大以意加之
小兒脫肛方
　灸頂上旋毛中三壯即入又灸尾翠骨三壯又灸臍
　中隨年壯
治小兒疳濕瘡方
　鐵衣著下部中即瘥
又方灸第十五椎俠脊兩傍七壯未瘥加七壯
治小兒疳瘡方
　以猪脂和胡粉傅之五六度
又方嚼麻子傅之日六七度
又方羊膽二枚和醬汁於下部灌之猪脂亦佳
治濕瘡方
　濃煮地榆汁洗浴毎日二度
治小兒久痢膿濕􁥥方
　艾葉五升以水一斗煮取一升半分為三服
除熱結腸圓斷小兒熱下黄赤汁沫及魚腦雜血肛中
瘡爛坐􁥥生蟲方
　　黄連　　　蘗皮　　　苦參　　　鬼臼
　　獨活　　　橘皮　　　芍藥　　　阿膠(各半/兩)
　右八味為末以藍汁及蜜丸如小豆日服五丸至十
　丸(冬無藍汁可用藍/子一合春蜜和丸)
治小兒蚘蟲方
　削楝木上蒼皮以水煮取汁飲之量大小多少為此
　有小毒
治小兒羸瘦有蚘蟲方
　雚蘆二兩以水一升米二合煮取米熟去滓與服
又方萹蓄三兩水一升煮取四合分服之𢷬汁服亦佳
又方
　　桃白皮(三/兩)　東引吳茱萸根白皮(四/兩)
　右二味㕮咀以酒一升二合漬之一宿漸與服取瘥
又方取猪膏服之(一云治/蟯蟲)
又方𢷬槐子内下部中瘥為度(一云治/蟯蟲)
又方楝實一枚内孔中(一云治/蟯蟲)
治寸白蟲方
　東行石榴皮一把水一升煮取三合分服
又方桃葉𢷬絞取汁服之
治小兒三蟲方
　　雷丸　　　芎藭
　右二味各等分為末服一錢七日三
治大便竟出血方
　鼈頭一枚炙令黄黒為末以飲下五分匕多少量兒
　大小日三服
又方燒車釭一枚令赤内一升水中分二服
又方燒甑帶末傅乳頭上令兒飲之
治小兒尿血方
　燒鵲巢灰井花水服之亦治夜尿牀
又方尿血灸第七椎兩傍各五寸隨年壯
治小兒遺尿方
　　瞿麥　　　石韋　　　龍膽　　　皂莢
　　桂心(各半/兩)　雞腸草　　人參(各一/兩)　車前子(一兩/六銖)
　右八味為末蜜丸毎食後服如小豆大五丸日三加
　至六七丸
又方小豆葉𢷬汁服
又方燒雞腸為末漿水服方寸匕日三一云面北斗服
又方灸臍下一寸半隨年壯　又灸大敦三壯亦治尿
血
地膚子湯治小兒熱毒入膀胱中忽患小便不通欲小
便則澁痛不出出少如血須臾復出方
　　地膚子　　瞿麥　　　知母　　　黄芩
　　枳實　　　升麻　　　葵子　　　猪苓(各六/銖)
　　通草　　　海藻　　　橘皮(各三/銖)　大黄(十八/銖)
　右十二味㕮咀以水三升煮取一升一日至七日兒
　服一合為三服八日至十五日兒一合半為三服十
　六日至二十日兒二合為三服四十日兒以此為準
　五十日已上七歲已下以意加藥益水
治小兒淋方
　車前子一升水二升煮取一升分服
又方煮冬葵子汁服之
又方取蜂房亂髮燒灰以水服一錢匕日再
治小兒小便不通方
　　車前草(切一/升)小麥(一/升)
　右二味以水二升煮取一升二合去滓煮粥服日三
　四
又方冬葵子一升以水二升煮取一升分服入滑石末
六銖
治小兒㿗方
　蜥蜴一枚燒末酒服之
治小兒吐血方
　燒蛇蛻皮末以乳服之并治重舌
又方取油三分酒一分和之分再服
治小兒鼻塞生息肉方
　　通草　　　細辛(各一/兩)
　右二味𢷬末取藥如豆著綿纒頭内鼻中日二
治小兒鼻塞不通濁涕出方
　　杏仁(半/兩)　　蜀椒　　　附子　　　細辛(各六/銖)
　右四味㕮咀以醋五合漬藥一宿明日以猪脂五合
　煎令附子色黄膏成去滓了更以塗絮導鼻孔中日
　再兼摩頂
治小兒聤耳方
　末石硫黄以粉耳中日一夜一
治小兒耳瘡方
　燒馬骨灰傅之
又方燒雞屎白筒中吹入
治小兒齒落久不生方
　以牛屎中大豆二七枚小開豆頭以注齒根處數度
　即生
又方取雄鼠屎二七枚以一屎拭一齒根處盡此上二
十一日即生雄鼠屎頭尖
治小兒四五歲不語方
　末赤小豆酒和傅舌下
又方灸足兩踝各三壯
治小兒數歲不能行方
　取葬家未開户盜食來以哺之日三便起行
治小兒不能乳方
　雀屎四枚為末著乳頭飲兒兒大十枚
蒲黄湯治小兒落床墮地如有瘀血腹中隂隂寒熱不
肯乳哺但啼哭呌喚方
　　蒲黄　　　麥門冬　　大黄　　　黄芩(各十/銖)
　　甘草(八/銖)　　芒硝(七/銖)　　黄連(十二/銖)
　右七味㕮咀以水二升煮取一升去滓内芒硝分三
　服消息視兒羸瘦半之大小便血即愈忌冷食
治小兒食不知饑飽方
　鼠屎二七枚燒為末服之
治小兒食土方
　取肉一斤䋲繫曳地行數里勿洗火炙與食
治小兒噦方
　　生薑汁　　牛乳(各五/合)
　右二味煎取五合分為二服
又方取牛乳一升煎取五合分五服
治小兒疰方
　竈中灰鹽等分相和熬熨之
治小兒悞吞鍼方
　取磁石如棗核大或吞或含其針立出
治小兒悞吞鐵物等方
　艾蒿一把剉以水五升煮取一升服之即下
治小兒蠷螋咬遶腹匝即死方
　𢷬蒺藜葉傅之無葉子亦可
又方取鷰窠中土猪脂和傅之乾即易之
　
　
　
　
　
　
　備急千金要方卷十四
欽定四庫全書
　備急千金要方卷十五　　唐　孫思邈　撰
　　　　　　　　　　　　宋　林億等　校正
　七竅病方
　　目病第一(論法證灸方/呪      法)
論曰凡人年四十五已後漸覺眼暗至六十已後還漸
目明治之法五十已前可服瀉肝湯五十已後不可瀉
肝目中有疾可傅石膽散藥等無病不可輙傅散但補
肝而已自有肝中有風熱令人眼昏暗者當灸肝輸及
服除風湯圓散數十劑當愈
　　生食五辛　接熱飲食　熱餐麫食　飲酒不已
　　房室無節　極目逺視　數看日月　夜視星火
　　夜讀細書　月下看書　抄冩多年　雕鏤細作
　　博奕不休　久處煙火　泣淚過多
　　刺頭出血過多
　右十六件並是喪明之本養性之士宜熟慎焉又有
　馳騁田獵冐渉風霜迎風追獸日夜不息者亦是傷
　目之媒也恣一時之浮意為百年之痼疾可不慎歟
　凡人少時不自將慎年至四十即漸眼昏若能依此
　慎護可得白首無他所以人年四十已去常須瞑目
　勿顧他視非有要事不冝輙開此一術護慎之極也
　其讀書博奕等過度患目者名曰肝勞若欲治之非
　三年閉目不視不可得瘥徒自瀉肝及作諸治終是
　無効人有風疹必多眼昏先攻其風其暗自瘥
足太陽陽明手少陽脉動發目病黄帝問曰余嘗上清
冷之臺中陛而顧匍匐而前余私異之竊内怪之或獨
㝠視安心定氣久而不解被髮長跪俛而視復久之又
不已卒然自止何氣使然岐伯對曰五臟六腑之精氣
皆上注于目而為之睛睛之果者為眼骨之精為瞳子
筋之精為黒眼血之精為其絡果氣之精為白眼肌肉
之精為約束果契筋骨血氣之精而與脉并為系系上
屬于腦後出於項中故邪中于項因逢身之虚其入深
則隨眼系以入于腦入于腦則轉轉則引目系急急則
目眩以轉矣邪中其睛則其睛所中者不相比則睛散
睛散則岐故見兩物目者五臟六腑之精也營衛魂魄
之所營也神氣之所生也故神勞則魂魄散志意亂是
故瞳子黒眼法于隂白眼赤脉法于陽故隂陽合揣(靈/樞)
(作俱/轉)而精明矣目者心之使也心者神之舎也故神分
精亂而不專(靈樞/作轉)卒然見非常之處精神魂魄散不相
得故曰惑帝曰余疑何其然也余毎之東菀未嘗不惑
去之則復余惟獨為東菀勞神乎何其異也岐伯曰不
然夫心有所喜神有所惡卒然相感則精亂視誤故神
惑神移乃復是故間者為迷甚者為惑
目眥外決于面者為兊眥在内近鼻者上為外眥下為
内眥目赤色者病在心白色者病在肺青色者病在肝
黄色者病在脾黒色者病在腎黄色不可名者病在胸
中
診目痛赤脉從上下者太陽病從下上者陽明病從外
走内者少陽病
夫鼻洞鼻洞者濁下不止傅為􁋄瞢瞑目故得之氣厥
足陽明有俠鼻入于面者名曰懸顱屬口對入係目本
視有過者取之損有餘益不足反者益甚足太陽有通
項入於腦者正屬目本名曰眼系頭目固痛取之在項
中兩筋間入腦乃别隂蹻隂陽相交陽入隂出陽交于
兊眥陽氣盛則暝目隂氣絶則眠瞑
神麴圓主明目百歲可讀注書方
　　神麴(四/兩)　　磁石(二/兩)　　光明砂(一/兩)
　右三味為末鍊蜜為丸如梧子飲服三丸日三不禁
　常服益眼力衆方不及學者冝知此方神驗不可言
　當祕之
𤓰子散補肝治眼漠漠不明亦名十子散方
　　冬𤓰子　　青葙子　　茺蔚子　　枸杞子
　　牡荆子　　蒺藜子　　菟絲子　　蕪菁子
　　決明子　　地膚子　　栢子仁(各二/合)牡桂
　　蘡薁根(各二/兩)蕤仁(一合一/云二合)車前子(一/兩)　細辛(半兩一/云兩半)
　右十六味治下篩食後以酒服方寸匕日二神驗
補肝圓治眼暗方
　　青葙子　　桂心　　　葶藶子　　杏仁
　　細辛　　　茺蔚子　　枸杞子　　五味子(各一/兩)
　　茯苓　　　黄芩　　　防風　　　地膚子
　　澤瀉　　　決明子　　麥門冬　　蕤仁(各一兩/六銖)
　　車前子　　莬絲子(各二/合)乾地黄(三/兩)　兔肝(一/具)
　右二十味為末蜜丸飲下二十丸如梧子日再加至
　三十丸
又方治眼暗􁞃􁞃不明寒則淚出肝痺所損之方
　　兎肝(二/具)　　栢子仁　　乾地黄　　茯苓
　　細辛　　　㽔仁　　　枸杞子(各一兩/六銖)
　　防風　　　芎藭　　　薯蕷(各一/兩)　車前子(一/合)
　　五味子(十八/銖)甘草(半/兩)　　菟絲子(一/合)
　右十四味為末蜜丸酒服如梧子二十丸日再服加
　至四十丸
補肝散治目失明漠漠方
　　決明子(半/升)　蓼子(一合熬/令香)青羊肝(一具去上膜薄/切之以新瓦瓶)
　　(子未用者淨拭内肝於中炭/火上灸之令極乾汁盡末之)
　右三味合治下篩以粥飲食後服方寸匕日二稍加
　至三匕不過兩劑能一歲服之可夜讀細書
又方治三十年失明方
　　鍾乳粉　　雲母粉(各鍊/成者)細辛　　　茯苓
　　逺志　　　五味子(等/分)
　右六味治下篩以酒服五分匕日三加至一錢匕
補肝蕪菁子散常服明目方
　蕪菁子三升淨淘以清酒三升煮令熟曝乾治下篩
　以井花水和服方寸匕稍加至三匕無所忌可少少
　作服之令人充肥明目洞視水煮酒服亦可(千金翼/用水煮)
　(三易/水)
又方胡麻一斗蒸三十遍治下篩毎日酒服一升
又方服小黒豆毎日空心吞二七粒
又方三月三日採蔓菁花隂乾治下篩空心井花水服
方寸匕久服長生明目可以夜讀細書
補肝散治男子五勞七傷明目方
　　地膚子(一斗隂/乾為末)　　　　生地黄(十斤𢷬/取汁)
　右二味以地黄汁和散曝乾更為末以酒服方寸匕
　日二
又方白𤓰子七升絹袋盛攪沸沸湯中三遍曝乾以酢
五升浸一宿曝乾治下篩酒服方寸匕日三服之百日
可夜寫細書
梔子仁煎治肝實熱目眥痛如刺方
　　梔子仁　　決明子　　蕤仁(各一/兩)　車前葉
　　秦皮(各一兩/六銖)石膏(一兩碎/如小豆)苦竹葉(二/合)　細辛(半/兩)
　　赤蜜(三/合)
　右九味㕮咀以井花水三升煮取七合去滓下蜜更
　煎取四合以綿濾之乾器貯宻封勿使草芥落中以
　藥汁細細仰卧以傅目中
瀉肝湯治眼赤漠漠不見物息肉生方
　　柴胡　　　芍藥　　　大黄(各四/兩)　決明子
　　澤㵼　　　黄芩　　　杏仁(各三/兩)　升麻
　　枳實　　　梔子仁　　竹葉(各二/兩)
　右十一味㕮咀水九升煮取二升七合分三服熱多
　體壯加大黄一兩羸老去大黄加梔子仁五兩
又方治眼風赤暗方
　　前胡　　　芍藥(各四/兩)　生地黄(十/兩)　芒硝
　　黄芩　　　茯苓　　　白芷　　　枳實(各三/兩)
　　人參　　　白术　　　梔子仁　　澤瀉(各二/兩)
　　甘草　　　細辛(各一/兩)　竹葉(五/升)
　右十五味㕮咀以水一斗二升先煎竹葉取九升去
　滓下諸藥煮取三升半分三服
洗肝乾藍煎治肝熱不止衝眼眼眥赤赤脉息肉痛閉
不開熱勢彭彭不歇及目睛黄方
　　乾藍　　　車前葉　　苦竹葉(各三/升)細辛
　　秦皮　　　㽔仁　　　梔子仁　　芍藥(各三/兩)
　　決明子(四/兩)　升麻(二/兩)
　右十味㕮咀以水二斗先煮乾藍車前竹葉取一斗
　去滓澄清取八升内藥煮取三升分三服須利加芒
　硝二兩
大棗煎治目熱眥赤生赤脉侵睛息肉急痛閉不開如
芥在眼磣痛方
　　大棗(七枚去/皮核)黄連(二兩碎/綿裹)淡竹葉(切五/合)
　右三味以水二升煮竹葉取一升澄清取八合内棗
　肉黄連煎取四合去滓令淨細細以傅目眥中
治目中息肉方
　　臚脂　　　石鹽(末/)
　右二味和合令調注目兩眥頭日三夜一瘥
又方五加不聞水聲者根去土取皮𢷬末一升和上酒
二升浸七日外一日兩時服之禁醋二七日徧身生瘡
若不出未得藥力以生熟湯浴之取毒瘡出瘥
洗眼湯治熱上出攻目生瞕瞖目熱痛汁出之方
　　秦皮　　　黄蘗　　　決明子　　黄連
　　黄芩　　　㽔仁(各十/八銖)　梔子(七/枚)　　大棗(五/枚)
　右八味㕮咀以水二升浸煮取六合澄清仰卧洗日
　一
治目生瞖方
　貝子十枚燒灰治下篩取如胡豆著瞖上日二正仰
　卧令人傅之炊久乃拭之息肉者加真珠如貝子等
　分
治目赤及瞖方
　　烏賊骨　　鉛丹(大小/等分)
　右二味合研細和白蜜如泥蒸之半食久冷著眼四
　眥
又方白羊髓傅之良
又方熟羊眼睛曝乾治下篩傅目兩角
又方新生孩子胞衣曝乾燒末傅目眥中
又方古錢(一/枚)　　鹽(方寸/匕)
　右二味合治下篩傅目眥中
治目風淚出浮瞖多膿爛眥方
　　乾薑　　　決明子　　礬石　　　㽔仁
　　細辛　　　黄連　　　戎鹽(各六/銖)　銅青(三/銖)
　右八味㕮咀以少許水浸一宿明旦以好白蜜八合
　和之著銅器中綿蓋器上著甑中以三斗麥屑蒸之
　飯熟藥成絞去滓以新死大雄鯉魚膽二枚和内藥
　中又以大錢七枚常著藥底兼常著銅器中竹簮綿
　裹頭以注目眥頭晝夜三四不避寒暑數著藥乾又
　以魚膽和好覆藥器頭勿令氣歇善
治熱瞖漫睛方
　以羊筋漱口熟嚼夜卧開目内之即閉目睡去膜明
　日即瘥(千金翼以治/眯目不明)
治風瞖方
　取死猪鼻燒灰治下篩日一向日水服方寸匕
治目熱生膚赤白膜方
　取雄雀屎細直者人乳和熟研以傅之當漸消爛
又方以蛔蟲燒為末傅之良
治人馬白膜漫睛方
　以雞翎截之近黒睛及當白睛嗍之膜自聚鈎針鈎
　挽之割去即見物以綿當眼上著血斷三日瘥
蕩風散治目白膚風淚下方(刪繁方名/真珠散)
　　光明朱砂(半/兩)具齒(五枚炭上/熟燒為末)　　　衣中白魚(七/枚)
　　乾薑(三/銖)
一方用生薑自然汁澄粉代乾薑
　右四味於新磁鉢内研之厚帛三下為散仰卧令人
　取小指爪挑少許傅目中取瘥為度(千金翼名真珠/散主目瞖覆瞳)
　(睛不/見物)
治目中生息肉膚瞖稍長欲滿目閉瞳子及生珠管方
　　具齒(七枚燒/為末)真珠(等/分)
　右二味合治如粉以注瞖肉止日三度甚良亦治目
　中眯不出
治目生珠管方
　　滑石(一作/冷石)　手爪甲(燒/)　龍骨　　　具齒
　　丹砂(各等/分)
　右五味治下篩以新筆㸃取當珠管上日三度良
治毒病後目赤痛有瞖方
　以青布掩目上以冷水漬青布數易之
治熱病後生瞖方
　豉二七枚燒為末内管中以吹目中
治熱病後眼暗失明方
　以羊膽傅之旦暮各一
治風眼爛眥方
　　竹葉　　　黄連(各一/兩)　栢白皮(一兩/半)
　右三味㕮咀以水二升煮取五合稍用滴目兩眥日
　三四度
治胎赤眼方
　取槐木枝如馬鞭大長二尺齊頭油麻一匙置銅鉢
　中旦使童子以水研之至暝止夜卧時洗目傅眥日
　三良
治目爛赤方
　取三指撮鹽置古文錢上重重火燒赤投少醋中足
　淹錢以綿沾汁注目眥中
乳汁煎治目中風冷淚出眥赤癢方
　　黄連(十八/銖)　㽔仁(半/兩)　　乾薑(一/兩)
　右三味㕮咀以人乳汁一升浸藥一宿明旦以微火
　煎取三合綿絞去滓取如黍米許内目眥頭日三(張/文)
　(仲方三/味等分)
治目中風腫痛除熱揉眼方
　礬石三兩燒令汁盡以棗膏和如彈丸揉眼上下食
　頃日三止
洗眼湯治目赤痛方
　　甘竹葉(七/枚)　烏梅　　　古錢(各三/枚)
　右三味以水二升漬藥半日東向竈煮三沸三上三
　下得二合臨欲眠注目眥
治目卒腫方
　以酢漿水作鹽湯洗之日四五度
治目卒癢痛方
　削乾薑令圓滑内眥中有汁拭却復内薑味盡易之
治五臟客熱上衝眼内外受風冷目痛不明方
　　地膚子　　𤓰仁子　　青葙子　　蒺藜子
　　茺蔚子　　藍子　　　菟絲子
　　㽔仁(千金翼作車/前子各二合)　　　栢子仁(合/半)　決明子(五/合)
　　細辛(一兩/六銖)　桂心(一兩十/八銖)大黄(二/兩)　　螢火(六/銖)
　　黄連(一兩/半)
　右十五味為末蜜丸如梧子毎服三十丸食後服日
　三(千金翼無/柏子仁)
治目赤痛方
　　雄黄(一/銖)　　細辛　　　黄連　　　乾薑(各二/銖)
　右四味合治如粉以綿裹釵股唾濡頭注藥末内大
　􁐭頭急閉目目中淚出須臾止勿將手近勿將帛裛
　勿洗之
又方雄黄　　　乾薑　　　黄連　　　礬石(各六/銖)
　右四味合治並如前方一方加細辛六銖
治眼赤暗方
　　古青錢(三/枚)　青鹽(一兩/六銖)　杏仁(杏未熟時取/仁𢷬汁一合)
　右三味合内垍器中封頭勿泄氣百日後出著目四
　眥頭日二三避風冷
治眼暗赤冷涙方
　　㽔仁　　　波斯鹽
　右二味等分治下篩以驢生脂和毎夜傅目四角以
　一粟大宻室中將息一月日瘥忌五辛失明者三十
　日傅之
治目痛及淚出不止方
　削附子作蠶屎大内目中卧良
治目不明淚出方
　以烏雞膽臨卧傅之
治雀盲方
　　地膚子(五/兩)　決明子(一/斤)
　右二味為末以米飲汁和丸食後服二十丸至三十
　丸日二盡即更合瘥止
治雀目術
　令雀盲人至黄昏時看雀宿處打令驚起雀飛乃呪
　曰紫公紫公我還汝盲汝還我明如此日日瞑三過
　作之眼即明曽試有驗(肘後云删繁/載支太醫法)
真珠散治肝氣虚寒眼青􁞃􁞃不見物方
　　真珠(一兩/研)　白蜜(二/合)　　鯉魚膽　　鯉魚腦(各一/枚)
　右四味和合㣲火煎兩沸綿裹内目中當汁出藥歇
　更為之
治目􁞃􁞃無所見方
　青羊肝一具細切以水一斗内銅器中煮以麴餅覆
　上上鑚兩孔如人眼正以目向就熏目不過再熏即
　瘥(千金翼若眼暮無/所見不用麴餅)
治眼暗方
　以銅器盛大酢三四升煎七八日覆器濕地取銅青
　一合以三月杏白仁一升取汁和銅青傅之不過三
　四度大良
又方
　　古錢(七/枚)　　銅青　　　乾薑　　　石鹽
　　胡粉　　　菥蓂子(各中/棗大)烏頭(棗核/大)　黄連(三/銖)
　　細辛(五/銖)　　㽔仁(一百三/十枚)酢(二/合)　　　清酒(五/合)
　　楸葉(一把/取汁)
　右十三味治下篩合煎取三分去一盛瓷器中若燥
　取人乳和傅目慎風冷
又方毎朝含黄蘗一爪甲許使津置掌中拭目訖以水
洗之至百日眼明此法乃可終身行之永除眼疾神良
又方
　　柴胡(六/銖)　　決明子(十八/銖)
　右二味治下篩人乳汁和傅目可夜書見五色
治眼暗方
　七月七日生苦瓠中白絞取汁一合以酢一升浸古
　文錢七枚微火煎減半以米許大内眥中
治眼漠漠無所見方
　　㽔仁　　　秦皮　　　黄連(各十/八銖)　螢火(七/枚)
　　決明子(一/合)
　右五味㕮咀以水八合微火煎取三合冷以綿注洗
　目日三度
蕪菁子常服主輕身益氣明目方
　蕪青子一升以水四升煮令汁盡出曝乾復以水四
　升煮如前法三煮三曝治下篩飲服方寸匕(千金翼/云百日)
　(身熱瘡出/不久自瘥)
治明目令髮不落方
　十月上已日收槐子内新淨甕中以盆宻封口三七
　日發封洗去皮取子從月一日復一枚二日二枚日
　别加計十日服五十五枚一月日服一百六十五枚
　一年服一千九百八十枚小月减六十枚此藥主補
　腦早服之髪不白好顔色長生益夀先病冷人勿服
　之(肘後云/扁鵲方)
又方牛膽中漬槐子隂乾百日食後吞一枚十日身輕
三十日白髮再黒至百日通神
治目中眯不出方
　以蠶砂一粒吞下即出
治稻麥芒等入目中方
　取生蠐螬以新布覆目上將蠐螬從布上摩之芒出
　著布良
治沙石草木入目中不出方
　以雞肝注之
又方以書中白魚和乳汁注目中
治目中眯法
　旦起對門户跪拜云門戸狹小不足宿客方便瘥
治目為物所傷觸青黒方
　煮羊肉令熱熨勿令過熱猪肝亦得
治目痛不得睡方
　暮炙新青布熨并蒸大豆袋盛枕之夜常令熱
目中赤痛從内眥始取之隂蹻
目中痛不能視上星主之先取譩譆後取天牖風池
青盲逺視不明承光主之
目瞑逺視􁞃􁞃目窓主之
目􁞃􁞃赤痛天柱主之
目眩無所見偏頭痛引目外眥而急頷猒以主之
目逺視不明惡風淚出憎寒頭痛目眩瞢内眥赤痛逺
視􁞃􁞃無見眥癢痛淫膚白瞖精明主之
青盲無所見逺視􁞃􁞃目中淫膚白膜覆瞳子巨窌主
之
目不明淚出目眩瞢瞳子癢逺視􁞃􁞃昏夜無見目瞤
動與項口參相引喎僻口不能言刺承泣
目痛僻戾不明四白主之
目赤目黄權窌主之
睊目水溝主之
目痛不明齗交主之
目瞑身汗出承漿主之
青盲􁀙目惡風寒上關主之
青盲商陽主之
􁀙目􁞃􁞃偏歴主之
眼痛下亷主之
目中白瞖前谷主之
目痛泣出甚者如脫前谷主之
白膜覆珠子無所見觧谿主之
灸法餘宂見前
􁀙目􁞃􁞃少氣灸五里右取左左取右
眼暗灸大椎下數節第十當脊中安灸二百壯惟多為
佳至驗
肝勞邪氣眼赤灸當容百壯兩邊各爾宂在眼小眥近
後當耳前三陽三隂之㑹處以兩手按之有上下横脉
則是與耳門相對是也眼急痛不可逺視灸當瞳子上
入髮際一寸隨年壯宂名當陽
風瞖患右目灸右手中指本節頭骨上五壯如小麥大
左手亦如之
風癢赤痛灸人中近鼻柱二壯仰卧灸之
目卒生瞖灸大指節横文三壯在左灸右在右灸左良
　
　
　
　
　
　備急千金要方卷十五
欽定四庫全書
　備急千金要方卷十六　　唐　孫思邈　撰
　　　　　　　　　　　　宋　林億等　校正
　七竅病方
　　鼻病第二(論法方/灸)
治鼻塞腦冷清涕出方
　　通草　　辛夷(各半/兩)　細辛　　　甘遂(一作/甘草)
　　桂心　　芎藭　　　附子(各一/兩)
　右七味為末蜜丸綿裹内鼻中宻封塞勿令氣洩丸
　如大麻子稍加微覺小痛𢷬薑為丸即愈用白狗膽
　汁和之更佳
治鼻塞常有清涕出方
　　細辛　　　蜀椒　　　乾薑　　　芎藭
　　吳茱萸　　附子(各十/八銖)　桂心(一/兩)　　皂莢屑(半/兩)
　　猪膏(一/升)
　右九味㕮咀以綿裹苦酒漬一宿取猪膏煎以附子
　色黄為度去滓綿裹内鼻孔中并摩鼻上
治涕出不止方
　灸鼻兩孔與柱齊七壯
香膏治鼻塞窒方
　　白芷　　　芎藭　　　通草(各十/八銖)　當歸
　　細辛　　　莽草(小品并千金/翼以作薫草)　　　辛夷(各十/三銖)
　右七味㕮咀以苦酒漬一宿以不中水猪肪一升煎
　三上三下以白芷色黄膏成去滓綿沾如棗核大内
　鼻中日三(小品加桂/心十八銖)
香膏治鼻不利方
　　當歸　　　薫草(古今録驗/用木香)　　　　通草
　　細辛　　　㽔仁(各十/八銖)　芎藭　　　白芷(各半/兩)
　　羊髓(四兩猪/脂亦得)
　右八味㕮咀以微火合煎三上三下白芷色黄膏成
　去滓取如小豆大内鼻中日二先患熱後鼻中生赤
　爛瘡者以黄芩梔子代當歸細辛
治鼻窒氣息不通方
　小薊一把㕮咀以水三升煮取一升分二服
又方𤓰蔕末少許吹鼻中亦可綿裹塞鼻中
又方
　　槐葉(五/升)　　蔥白(切一/升)　䜴(一/合)
　右三味以水五升煮取三升分温三服
治鼻塞多年不聞香臭清水出不止方
　取當道車輾過蒺藜一把𢷬以水三升煎取熟先仰
　卧使人滿口含取一合汁灌鼻中使入不過再度上
　嚏必出一兩箇息肉似赤蛹一方有黄連等分同煎
治鼻齆方
　　通草　　　細辛　　　附子
　右三味各等分為末以蜜和綿裹少許内鼻中
又方
　　甘遂　　　通草　　　細辛　　　附子(各等/分)
　右四味為末以白雄犬膽和為丸如棗核大綿裹内
　鼻中辛熱涕出四五升瘥亦治息肉
又方炙皂莢為末如小豆大以竹管吹鼻中
又方乾薑末蜜和塞鼻中吹亦佳
又方鐵鏁磨石取末以猪脂和綿裹内之經日肉出瘥
又方以馬新屎汁仰頭含滿口灌鼻中
又方伏面臨牀前以新汲冷水淋玉枕上後以𤓰蔕末
綿裹塞之
治齆鼻有息肉不聞香臭方
　　𤓰丁　　　細辛
　右二味各等分為末以綿裹如豆大許塞鼻中須臾
　即通
通草散治鼻中息肉不通利方
　　通草(半/兩)　　礬石　　　真珠(各一/兩)
　右三味為末撚綿如棗核取藥如小豆著綿頭内鼻
　中日三易之一方有桂心細辛各一兩同前𢷬末和
　使之
治鼽鼻鼻中息肉不得息方
　　礬石　　　藜蘆(各六/銖)　𤓰蔕(二七/枚)　附子(十二/銖)
　右四味各𢷬篩合和以小竹管吹藥如小豆許于鼻
　孔中以綿絮塞鼻中日再以愈為度(古今録驗加/葶藶半兩)
治鼻中息肉方
　炙蝟皮為末綿裹塞之三日
又方細篩釡底墨水服之三五日
治鼻中息肉不聞香臭方
　燒礬石末以面脂和綿裹著鼻中數日息肉隨藥消
　落
又方末𤓰丁如小豆許吹入鼻中必消如此三四度良
又方
　　細辛　　　釡底墨
　右二味為末水和服方寸匕
又方綿裹𤓰蔕末塞鼻中
羊肺散治鼻中息肉梁起方
　　羊肺(一具/乾之)　白术(四/兩)　　蓯蓉　　　通草
　　乾薑　　　芎藭(各二/兩)
　右六味為末食後以米飲服五分匕加至方寸匕
又方
　　通草(十二/銖)　真珠(六/銖)　　礬石　　　細辛(各一/兩)
　右四味為末撚綿如棗核沾散如小豆并綿内鼻中
　日再三
治鼻中息肉方
　灸上星二百壯穴在直鼻入髮際一寸
治鼻中生瘡方
　燒祀竈飯末以傅鼻中
又方燒故馬絆末傅鼻中
又方偷孝子㡌以拭之
又方烏牛耳垢傅之
又方以牛鼻津傅之
又方𢷬杏仁乳傅之亦燒核壓取油傅之
又方燒牛狗骨灰以臘月猪脂和傅之
治疳蟲蝕鼻生瘡方
　燒銅筯頭以酢淬之數過取酢傅之又以人屎灰塗
　之瘥
治鼻痛方
　常以油塗鼻内外酥亦得
治卒食物從鼻中縮入腦中介介痛不出方
　牛脂若羊脂如指頭大内鼻中以鼻吸取脂須臾脂
　消則物逐脂俱出也
論曰鼻頭微白者亡血設令徴赤非時者死病人色白
者皆亡血也凡時行衂不宜斷之如一二升已上恐多
者可斷即以龍骨末吹之九竅出血者皆用吹之
治大便出血及口鼻皆血出血上心胸氣急此是勞熱
所致方
　　生地黄(八/兩)　蒲黄(一/升)　　地骨皮(五/兩)　黄芩
　　芍藥　　　生竹筎(各三/兩)
　右六味㕮咀以水八升煮取二升七合分温三服
凡吐血衂血溺血皆藏氣虚隔氣傷或起驚悸治之之
方
　　生竹皮(一/升)　芍藥　　　黄芩(各二/兩)　芎藭
　　當歸　　　桂心　　　甘草(各一/兩)
　右七味㕮咀以水一斗煮竹皮減三升下藥煎取二
　升分三服
治衂血方
　　生地黄(六/兩)　芎藭(一/兩)　　細辛(六/銖)
　　伏龍肝(二枚如/雞子大)　　　　桂心　　　白芷
　　乾薑　　　芍藥　　　甘草　　　吳茱萸(各三/兩)
　右十味㕮咀以水三升酒七升煮取三升分三服
生地黄湯治鼻衂方
　　生地黄(八/兩)　黄芩(一/兩)　　阿膠　　　甘草(各二/兩)
　　栢葉(一/把)
　右五味㕮咀以水七升煮取三升去滓内膠煎取二
　升半分三服
又方
　　生地黄(三斤/切)阿膠(二/兩)　　蒲黄(六/合)
　右三味以水五升煮取三升分三服
又方地黄汁五合煮取四合空腹服之忌酒灸肉且服
粳米飲
又方飲小薊汁良
又方以冷水淨漱口含水以蘆管吹二孔中
又方取亂髮五兩燒作灰以管吹鼻中棗核大不止益
吹之以血斷止并水服方寸匕日三甚者夜二巳困不
識人者服亦佳
又方取人屎尖燒灰水服并吹少許鼻中止
又方五月五日取人屎燒作灰冷水服五分匕佳
又方以膠帖鼻頭上至頂及髮際三寸止
又方新馬屎汁灌鼻中及飲之良
又方以濕布薄胸上善
又方淳酢和土塗隂囊上乾易之
又方韭根蔥根取汁懸頭著一棗大内鼻中少時更著
兩三度瘥蔥白𢷬汁亦得
治鼻中出血不止方
　　地黄(乾/者)　　梔子　　　甘草(各等/分)
　右三味治下篩酒服方寸匕日三如鼻疼者加豉一
　合鼻有風熱者以蔥涕和服如梧子五丸
又方𢷬楮葉汁飲三升大良
灸方張弓令弦向上病兒仰卧枕弦放四體如常卧法
衂時癢癢便灸足大指節横理三毛中十壯劇者百壯
衂不止灸之并治隂卵腫
又灸風府一宂四壯不止又灸
又灸涌泉二宂各百壯
　
　
　備急千金要方卷十六
欽定四庫全書
　備急千金要方卷十七　　唐　孫思邈　撰
　　　　　　　　　　　　宋　林億等　校正
　七竅病方
　　口病第三(論法方/灸)
論曰凡患口瘡及齒禁油麫酒醬酸酢鹹膩乾棗瘥後
仍須慎之若不久慎尋手再發發即難瘥薔薇根角蒿
為口瘡之神藥人不知之也
治口中面上息肉轉大方
　以刀決潰去膿血即愈
治口中瘡久不瘥入胸中並生瘡三年已上不瘥者方
　濃煎薔薇根汁含之又稍稍咽之日三夜一冬用根
　夏用莖葉
又方角蒿灰傅之一宿知二宿瘥有汁吐之不得咽也
治口瘡不歇方
　　牛膝　　　生蘘荷根(各三/兩)　　　　黄蘗(一/兩)
　右三味㕮咀以綿裹酒三升漬一宿微火煎一兩沸
　細細含之
升麻煎治膀胱熱不已口舌生瘡咽腫方
　　升麻　　　𤣥參　　　薔薇根白皮
　　射干(各四/兩)　大青　　　黄蘗(各三/兩)　蜜(七/合)
　右七味㕮咀以水七升煮取一升五合去滓下蜜更
　煎兩沸細細含咽之
治口數生瘡連年不瘥方
　　薔薇根　　黄芩　　　當歸　　　桔梗
　　黄耆　　　白歛　　　大黄　　　鼠李根皮
　　芍藥　　　續斷　　　黄蘗　　　葛根(各一/兩)
　右十二味為末以酒服方寸匕日二亦可漿水服之
治胃中客熱脣口乾燥生瘡方
　　茯苓　　　黄芩　　　甘草　　　大黄
　　薔薇根(各十/三銖)枳實　　　杏仁　　　黄連(各一/兩)
　　桂心(半/兩)　　栝蔞根(十八/銖)
　右十味為末食前漿水服方寸匕日二
治口熱生瘡方
　　升麻(三十/銖)　黄連(十八銖又古今/録驗作黄蘗)
　右二味為末綿裹含咽汁亦可去之
治口瘡方
　　黄蘗(二/兩)　　升麻(三/兩)　　生地黄(五/兩)　薔薇根皮(四/兩)
　右四味㕮咀以水七升煮取三升去滓含之瘥止含
　極吐却更含
治口中瘡爛痛不得食方
　　甘草(一/寸)　　黄連(六/銖)　　杏仁(二十/枚)
　右三味為末合和綿裹杏仁大含之勿咽日三夜一
薔薇圓治口中瘡身體有熱氣痱瘰方
　　薔薇根　　黄芩　　　鼠李根　　當歸
　　葛根　　　白斂　　　黄蘗　　　石龍芮(翼作/黄連)
　　芍藥　　　續斷　　　黄耆(各一/兩)　栝蔞根(二/兩)
　右十二味為末蜜和丸如梧子服十丸日三(千金翼/有黄連)
　(一/兩)
治口吻瘡方
　以楸白皮及濕帖之三四度瘥
又方取經年葵根欲腐者彌佳燒作灰及熱傅之良
又方以新炊飯了甑及熱以脣口向甑脣上熨之二七
下三兩上瘥止
又方
　　梔子　　　甘草(各十/八銖)　細辛(三十/銖)　桂心(十二/銖)
　　芎藭(一/兩)
　右五味為末蜜丸食後服七丸日再服瘥
又方
　　芎藭　　　白芷　　　橘皮　　　桂心
　　棗肉(各一/兩半)
　右五味為末蜜和為丸食後服十五丸又含之以瘥
　為度此方甚驗
治口肥瘡方
　熬竈上飯令焦末傅之
治鷰吻瘡方
　白楊枯枝鐵上燒取􁥄及熱傅之
又方以木履尾内煻灰中令熱取拄兩吻各二七遍
治口傍惡瘡方
　　亂髮灰　　故絮灰　　黄連末　　乾薑末
　右四味等分合和為散以粉瘡上不過三遍即愈
治口中瘡咽喉塞不利口燥膏方
　　猪膏　　　白蜜(各一/斤)　黄連(一/兩)
　右三味合煎去滓攪令相得含如半棗大日四五夜
　二
治熱病口爛咽喉生瘡水漿不得入膏方
　　當歸　　　射干　　　升麻(各一/兩)　附子(半/兩)
　　白蜜(四/兩)
　右五味㕮咀以猪脂四兩先煎令成膏下著地勿令
　大熱内諸藥微火煎令附子色黄藥成絞去滓内蜜
　復上火一兩沸令相得置器中令凝取如杏仁大含
　之日四五遍輙咽之
治失欠頰車蹉開張不合方
　一人以手指牽其頥以漸推之則復入矣推當疾出
　其指恐誤嚙傷人指也
治失欠頰車蹉方
　消蠟和水傅之善
又方灸背第五椎一日二七壯滿三日未瘥灸氣衝二
百壯胸前喉下甲骨中是亦名氣堂
又方又灸足内踝上三寸宛宛中或三寸五分百壯三
報此三隂交穴也
治卒口噤不開方
　以附子𢷬末内管中强開口吹口中
甘草圓治口中熱乾方
　　甘草　　　人參　　　半夏　　　生薑
　　烏梅肉(各一/兩半)棗膏(二兩/半)
　右六味為末蜜丸如彈子大旋含咽日三
治口乾方
　羊脂若猪脂雞子大擘之内半升酢中漬一宿絞取
　汁含之
治口乾除熱下氣方
　　石膏(五合/碎)　蜜(二/升)
　右二味以水三升煮石膏取二升内蜜煮取二升去
　滓含如棗核大咽汁盡更含之
治虚勞口乾方
　　麥門冬(二兩/末)大棗(三十/枚肉)
　右二味以蜜一升和令熟五升米下蒸之任性服
又方羊脂如雞子大醇酒半升棗七枚擘合漬七日取
棗食之立愈
又方
　　酸棗(一/升)　　酸石榴子　烏梅(各五/合)　栝蔞實
　　葛根　　　甘草(各三/兩)　麥門冬(四/兩)　覆盆子(三/合)
　右八味為末以蜜丸含如棗大以潤為度
五香圓治口及身臭令香止煩散氣方
　　豆蔲　　　丁香　　　藿香　　　零陵香
　　青木香　　白芷　　　桂心(各一/兩)　香附子(二/兩)
　　甘松香　　當歸(各半/兩)　㯽榔(二/枚)
　右十一味為末蜜和丸常含一丸如大豆許咽汁日
　三夜一亦可常含咽之五日口香十日遍體香二七
　日衣被香三七日下風人聞香四七日洗手水落地
　香五七日把他手亦香慎五辛下氣去臭
含香圓治口氣臭穢宜常服之方
　　丁香(半/兩)　　甘草(三/兩)　　芎藭(一/兩)　　細辛
　　桂心(各一/兩半)
　右五味為末蜜和丸如彈子大臨卧時服二丸
又方常以月旦日未出時從東壁取步七步囘頭向垣
立含水噀壁七遍口即美香
又方桂心　　　甘草　　　細辛　　　橘皮
　右四味等分治下篩以酒服一錢匕瘥止
又方
　　棗肉(八/兩)　　芎藭　　　白芷　　　橘皮
　　桂心(各四/兩)
　右五味為末次内棗肉乾則加蜜和丸如大豆許且
　服十丸食前食後常含之或吞之七日大香
治口中臭方
　　桂心(古今録/用細辛)甘草(各等/分)
　右二味為末臨卧以指撮許酒服二十丸即香
又方細辛豆蔲含之甚良
又方蜀椒　　　桂心(各等/分)
　右二味為末酒服三指撮許
主口香去臭方
　　甘草(三十/銖)　白芷(十八/銖)　芎藭(二十/四銖)
　右三味治下篩以酒服方寸匕日三服三十日口香
又方大棗　　　𤓰子仁　　松根白皮
　右三味治下篩以酒服方寸匕日二服一百日衣被
　香
又方
　　𤓰子仁　　芎藭　　　藁本　　　當歸
　　杜蘅(各六/銖)　細辛(半/兩)　　防風(二/兩)
　右七味治下篩食後飲服方寸匕日三服五日口香
　十日身香二十日肉香三十日衣被香五十日逺聞
　香一方加白芷十八銖
又方橘皮(二十/銖)　桂心(十八/銖)　木蘭皮(一/兩)　大棗(二十/枚)
　右四味治下篩酒服方寸匕日三久服身香亦可以
　棗肉丸之服二十丸如梧子大稍加至三十丸一方
　有芎藭十八銖
又方濃煮細辛汁含之久乃吐之
又方井花水三升漱口吐厠中良
又方香薷一把水一斗煎取三升稍稍含之
又方甜𤓰子作末蜜和丸如棗核大毎日空心洗漱訖
含一丸亦傅齒
又方熬大豆令焦及熱酢沃取汁含之
治七孔臭氣皆令香方
　　沈香(五/兩)　　藁本(三/兩)　　白𤓰瓣(半/升)　丁香(五/合)
　　甘草　　　當歸　　　芎藭　　　麝香(各二/兩)
　右八味為末蜜丸如小豆大食後服五丸日三久服
　令舉身皆香
治身體臭令香方
治身體臭令香方
　　甘子皮　　白芷(各一/兩半)　𤓰子仁(三/兩)　藁本
　　當歸　　　細辛　　　桂心(各一/兩)
　右七味治下篩酒服方寸匕日三服五日口香三七
　日身香
又方甘草　　　松根皮　　大棗　　　甜𤓰子(各等/分)
　右四味治下篩食後服方寸匕日三七日知百日大
　香
薫衣香方
　　零陵香　　丁香　　　青桂皮　　青木香
　　雞骨煎香　鬱金香　　楓香(各三/兩)　薫陸香
　　蘇合香　　甘松香　　甲香(各二/兩)　沈水香(五/兩)
　　雀頭香　　白檀香　　安息香　　艾納香
　　藿香(各一/兩)　麝香(半/兩)
　右十八味為末蜜二升半煮肥棗四十枚令爛熟以
　手痛搦令爛如粥以生布絞去滓用和香乾濕如捺
　麨𢷬五百杵成丸蜜封七日乃用之以微火燒之以
　盆水内籠下以殺火氣不爾必有焦氣也
又方
　　沈香　　　煎香(各五/兩)　雀頭香　　丁子香
　　藿香(各一/兩)
　右五味治下篩内麝香末半兩粗羅臨薫衣時蜜和
　用
又方
　　薫陸香　　沈香　　　檀香　　　兠婁婆香
　　煎香　　　甘松香　　零陵香　　藿香(各一/兩)
　　丁香(十八/銖)　棗肉(八/兩)　　苜蓿香(二/兩)
　右十一味粗下篩合棗肉再𢷬量加蜜和用之善
濕香方
　　沈香(二斤七/兩九銖)甘松香　　檀香　　　雀頭香(一作/藿香)
　　雞骨煎香　甲香　　　零陵香　　丁香(各三兩/九銖)
　　麝香(二兩/九銖)　薫陸香(三兩/六銖)
　右十味為末臨用時以蜜和若預和味歇不中
又方
　　沈香(三/兩)　　零陵香　　煎香　　　麝香(各一/兩半)
　　丁子香　　藿香(各半/兩)　甲香　　　檀香(各三/銖)
　　薫陸香　　甘松香(六/銖)
　右十味粗下篩蜜和用薫衣時缾盛埋之久窨佳
百和香通道俗用者方
　　沈水香(五/兩)　丁子香　　雞骨香　　兠婁婆香
　　甲香(各三/兩)　薫陸香　　白檀香　　熟㨗香
　　炭末(各二/兩)　零陵香　　青桂皮　　青木香
　　甘松香　　白漸香(柴/也)　藿香(各一/兩)　雀頭香
　　蘓合香　　安息香　　麝香　　　燕香(各半/兩)
　右二十味為末酒灑令輭再宿酒氣歇以白蜜和内
　甆器中蠟紙封勿令氣洩冬月開取用大佳
裛衣香方
　　丁子香(一/兩)　苜蓿香(二/兩)　甘松香　　茅香(各三/兩)
　　藿香　　　零陵香(各四/兩)
　右六味各𢷬加澤蘭葉四兩粗下篩用之極美
又方
　　零陵香(二/兩)　藿香　　　甘松香　　苜蓿香
　　煎香　　　白檀香　　沈水香(各一/兩)
　右七味合𢷬加麝香半兩粗下篩用如前法良
又方
　　藿香(四/兩)　　丁香(七/枚)　　甘松香　　麝香
　　沈香　　　煎香
　右六味粗下篩和為乾香取裛衣大佳
　
　
　
　
　
　
　
　
　
　
　
　
　
　備急千金要方卷十七
欽定四庫全書
　備急千金要方卷十八　　唐　孫思邈　撰
　　　　　　　　　　　　宋　林億等　校正
　七竅病方
　　舌病第四(方/)
升麻煎舌主心藏熱即應舌生瘡裂破引脣掲赤服之
洩熱方
　　蜀升麻　　射干(各三/兩)　栢葉(切一/升)　大青(二/兩)
　　苦竹葉(切/)　地黄汁(各五/兩)生𤣥參汁(三/合)赤蜜(八/合)
　　生蘆根　　薔薇根白皮(各五/兩)
　右十味㕮咀以水四升煮取一升去滓下𤣥參汁令
　兩沸次下地黄汁兩沸次下蜜煎取一升七合綿惹
　取汁安舌上含細細咽之
治舌上瘡不得食舌本强頸兩邊痛此是心虚熱所致
之方
　　柴胡　　　升麻　　　芍藥　　　梔子仁
　　通草(各二/兩)　黄芩　　　大青　　　杏仁(各一/兩半)
　　生薑　　　石膏(各四/兩)
　右十味㕮咀以水一斗九升煮取三升半分四服日
　三夜一滓可重煎服之
治舌卒腫滿口溢出如吹猪胞氣息不得通須臾不治
殺人方
　急以指刮破舌兩邊去汁即愈亦可以鈹刀決兩邊
　破之以瘡膏傅之
又方刺舌下兩邊大脉血出勿使刺著舌下中央脉血
出不止殺人如上治不愈或血出數升則燒鐵箆令赤
熨瘡數過以絶血也
又方半夏十二枚洗熟以酢一升煮取八合稍稍含潄
之吐出加生薑一兩佳
治舌腫起如猪胞方
　釡下墨末以酢厚傅舌上下脫去更傅須臾即消若
　先決出血汁竟傅之彌佳凡此患人皆不識或錯治
　益困殺人甚急但看其舌下自有噤蟲形狀或如螻
　蛄或如卧蠶子細看之有頭尾其頭少白燒鐵釘烙
　頭上使熟即自消
治舌腫强滿口方
　滿口含糖酢少許時熱通即止
治舌腫滿口不得語方
　　鹽(一/升)　　　䗪蟲(三十/枚)
　右二味以水三升煮三沸含之稍稍咽之日三
治舌强不得語方
　　礬石　　　桂心
　右二味等分為末安舌下立瘥
舌上黒有數孔大如箸出血如湧泉此心藏病治之之
方
　　戎鹽　　　黄芩(一作/葵子)　黄蘗　　　大黄(各五/兩)
　　人參　　　桂心　　　甘草(各二/兩)
　右七味末蜜丸梧子大以飲服十丸日三亦燒鐵箆
　烙之
治舌上出血如泉方
　燒鐵箆熱爍孔中良
　　脣病第五(甲煎法/灸法)　(方/)
脾脣熱焦方
潤脾膏治脾熱脣焦枯無潤方
　　生天門冬(切/)生地黄汁(一/升)生麥門冬　萎㽔(各四/兩)
　　猪膏(三/升)　　細辛　　　甘草　　　芎藭
　　白术(各二/兩)　黄耆　　　升麻(各三/兩)
　右十一味㕮咀諸藥苦酒淹一宿綿裹藥臨煎下生
　地黄汁與猪膏共煎取膏鳴水氣盡去滓取細細含
　之
甲煎脣脂治脣裂口臭方
　先以麻𢷬泥泥兩口好甆缾容一斗已上各厚半寸
　曝令乾
　　甘松香(五/兩)　艾納香　　苜蓿香　　茅香(各一/兩)
　　藿香(三/兩)　　零陵香(四/兩)
　右六味先以酒一升水五升相和作湯洗香令淨切
　碎又以酒水各一升浸一宿明旦取一斗五升烏麻
　油六味内其中微火煎三上三下去滓内上件一口
　缾中令少許不滿然後取
　　上色沈香(三/斤)雀頭香　　蘇合香(各三/兩)白膠香
　　白檀香(各五/兩)丁香　　　麝香　　　甲香(各一/兩)
　右八味先酒水相和作湯洗香令淨各各别𢷬碎不
　用絶細以蜜二升酒一升和香内上件甆缾中令實
　滿以綿裹缾口又以竹箆交横約之勿令香出先掘
　地埋上件油缾令口與地平以香缾合覆油缾上令
　兩口相當以麻𢷬泥泥兩缾口際令牢宻可厚半寸
　許用糠壅缾上厚五寸燒之火欲盡即加糠三日三
　夜勿令火絶計糠十二石訖停三日令冷出之别錬
　蠟八斤煮數沸内紫草十二兩煎數十沸取一莖紫
　草向爪甲上研看紫草骨白出之又以綿濾過與前
　煎相和令調乃内朱砂粉六兩攪令相得少冷未凝
　之間傾置竹筒中筒上用紙裹麻纒之待凝冷解開
　任意用之計此可得五十挺
甲煎口脂治脣白無血色及口臭方
燒香澤法
　　沈香　　　甲香　　　丁香　　　麝香
　　檀香　　　蘇合香　　薫陸香　　零陵香
　　白膠香　　藿香　　　甘松香　　澤蘭
　右十二味各六兩胡麻油五升先煎油令熟乃下白
　膠香藿香甘松澤蘭少時下火綿濾内甆缾中餘八
　種香𢷬作末以蜜和勿過濕内著一小甆缾中令滿
　以綿幕口竹十字絡之以小缾覆大缾上兩口相合
　宻泥泥之乃掘地埋油缾令口與地平乃聚乾牛糞
　燒之(一方用糠/火燒之)七日七夜不須急滿十二日火尤佳
　待冷出之即成其缾並須熟泥匀厚一寸曝乾乃可
　用
鍊蠟合甲煎法
　　蠟　　　　紫草(各二/兩)
　右先錬蠟令消乃内紫草煮少時候看以紫草向指
　甲上研之紫草心白即出之下蠟勿令凝即傾弱一
　合甲煎於蠟中均攪之訖灌筒中勿觸動候冷凝乃
　取之便成好口脂也傅口面日三
治緊脣方
　纒白布作大燈炷如指安斧刃上燃炷令刃汗出拭
　取傅脣上日二三度或故青布亦佳并治瀋脣
又方自死螻蛄灰傅之
又方炙松脂帖上取瘥
又方取蛇皮拭淨燒為灰傅之
又方以火炙蠟帖脣取瘥
又方水服蠐螬灰良
又方青布灰以酒服之脂和塗亦可
又方灸虎口男左女右
又方灸承漿三壯
治瀋脣方
　以乾蠐螬燒末和猪脂臨卧傅之
又方燒鼈甲及頭令煙盡為末傅之日三度
治脣生瘡方
　以頭垢傅之日三度
又方以胡粉傅之
治脣邊生瘡連年不瘥方
　以八月藍葉十斤絞取汁洗不過三日即瘥
治脣舌忽生瘡方
　燒雞屎白為末以布裹著病上含之
治脣先核方
　猪屎平量一升投水絞取汁温服之
治脣黒腫痛癢不可忍方
　取大錢四文於石上以臘月猪脂磨取汁塗之
又方以竹弓彈出惡血取瘥
又方燒亂髪及蜂房六畜毛作灰猪脂和傅之亦治瀋
脣
治冬月脣乾拆血出方
　𢷬桃仁以猪脂和傅之
治逺行脣口面皺裂方
　熟煎猪脂將行夜常取傅面没行萬里野宿不損
　
　
　
　
　
　
　
　
　
　備急千金要方卷十八
欽定四庫全書
　備急千金要方卷十九　　唐　孫思邈　撰
　　　　　　　　　　　　宋　林億等　校正
　七竅病方
　　齒病第六(論法方/灸)
論曰凡齒齗宣露多是疳􁥥及月蝕以角蒿灰夜傅齗
間使滿勿食油不過二三夜瘥食油及乾棗即發所以
患齒者忌油乾棗及桂心毎旦以一捻鹽内口中以温
水含揩齒及叩齒百遍為之不絶不過五日口齒即牢
宻凡人齒齗不能食果菜者皆由齒根露也為此鹽湯
揩齒叩齒法無不愈也神良凡人好患齒病多由月蝕
夜食飲之所致也識者深宜慎之所以日月蝕未平時
特忌飲食小兒亦然
治齲齒及蟲痛方
　　白附子　　知母　　　細辛(各六/銖)　芎藭
　　高良薑(各十/二銖)
　右五味為末以綿裹少許著齒上有汁吐出一日兩
　度含之亦治口氣
又方切白馬懸蹄如米許以綿裹著痛處孔中不過三
度善
治䘌齒蟲齒積年不瘥從少至老方
　雀麥草一名杜姥草似牛毛草以苦瓠葉四十枚淨
　洗露一宿平旦取草屈長二寸廣一寸厚五分以瓠
　葉裹縛之作五六十裹子取三年釅醋浸之至日中
　取兩裹内火中炮令極熱内口中齒外邊熨之冷則
　易之取銅器以水内中解裹于水中洗之得蟲長三
　分老者黄赤色少者白色多者得三四十枚少者得
　一二十枚
治蟲齒方
　莨菪子三合如無蔥子韭子並得以青錢七文燒令
　赤取小口甖子令可口含得者將錢内甖子中取一
　撮許莨菪子安錢上令炮烢聲仍與半合許水淋令
　氣上從甖出將口含甖口令氣莫出用熏齒冷復更
　作取三合藥盡為劑非止蟲齒得瘥或風齒齲齒齒
　中病悉主之口中多津即吐之
又方白楊葉切一升水三升煮取一升含之
又方大醋一升煮枸杞根白皮一升取半升含之蟲立
出
又方取桃仁少許以釵頭穿向燈上燒之煙出經少時
吹滅即内入口安蟲齒上咬之不過五六度一方作胡
桃仁
治疳蟲蝕齒根方
　地龍置石上著一撮鹽須臾化為水以麫展取却待
　凝厚取以内病上又以皂莢去皮塗上蟲即出
又方純麻子燭燼研以井花水塗之
又方黒羖羊脂莨菪子各等分先燒鐵鋤斧□令赤内
其中煙出以布單覆頭令煙氣入口熏之
治齒齗腫痛及蟲痛方
　　黄芩　　　甘草　　　桂心　　　當歸
　　細辛　　　蛇床子(各一/兩)
　右六味㕮咀以醋漿水七升煮取三升去滓含之日
　三夜二
治齒有孔不得食面腫方
　　莽草(七/葉)　　猪椒附根皮(長四寸/者七枚)
　右二味㕮咀以漿水三升煮取一升滿口含倦即吐
　却日二三度
治齒根腫方
　　松葉(一把/切)　鹽(一/合)
　右二味以酒三升煮取一升含之
治齒根動欲脫落方
　生地黄綿裹著齒上咋之又㕮咀以汁漬齒根日四
　五度著之并咽汁十日内大佳
治齒根動且痛方
　　生地黄　　獨活(各三/兩)
　右二味㕮咀以水一升漬一宿取含之
治齒齗間津液血出不止方
　生竹筎二兩醋煮含之
又方細辛(二/兩)　　甘草(一/兩)
　右二味㕮咀以醋二升煎取一升日夜旋含之
又方礬石一兩燒水三升煮取一升先拭血乃含之已
後不用朽人牙根齒落不用之可也
治齒間血出方
　以苦竹葉濃煮與鹽少許寒温得所含之泠即吐
又方温童子小便半升取三合含之其血即止也
治齒出血不止方
　刮生竹皮二兩苦酒浸之令其人解衣坐使人含噀
　其背上三過仍取竹茹濃煮汁勿與鹽適寒温含漱
　之竟日為度
治酒醉牙齒涌血出方
　　當歸(二/兩)　　礬石(六/銖)　　桂心　　　細辛
　　甘草(各一/兩)
　右五味㕮咀以漿水五升煮取三升含之日五六夜
　三
又方燒釘令赤注血孔中止
治頭面風口齒疼痛不可忍方
　　蜀椒(二/合)　　莽草(十/葉)　　雀李根　　獨活(各二/兩)
　　細辛　　　芎藭　　　防風(各一/兩)
　右七味㕮咀以酒二升半煮取五沸去滓含之冷吐
　更含之勿咽汁(張文仲有/白术二兩)
又方雞屎白燒灰以綿裹置齒痛上咬咋之
又方煮枸杞汁含之
又方雞屎白以醋煮漬稍稍含之
又方生地黄(一/節)　蒜(一/瓣)
　右二味熟𢷬綿裹著痛上咬之勿咽汁出吐之日日
　為之瘥止
又方含驢尿須臾即止
治風齒疼痛方
　灸外踝上高骨前交脉三壯又以線量手中指至掌
　後横文折為四分量横文後當臂中灸二壯愈灸之
　當隨左右
含漱湯治齒痛方
　　獨活　　當歸(各三/兩)　　黄芩　　　細辛
　　芎藭　　蓽茇(各二/兩)　　丁香(一/兩)
　右七味㕮咀以水五升煮取二升半去滓含漱須臾
　悶出吐更含之(古今録驗同/有甘草二兩)
又方含白馬尿隨左右含之不過三五口
漱湯治齒痛方
　腐棘刺二百枚以水二升煮取一升旋旋含之日四
　五度以瘥止
又方芎藭　　　細辛　　　防風　　　礬石
　　附子　　　藜蘆　　　莽草
　右七味各等分作末綿裹如彈丸大酒浸安所患處
　含之勿咽日三刺皮極佳
又方蚯蚓糞水和作稠泥團以火燒令極赤如粉以臘
月猪膏和傅齒齗上日三兩度永瘥
又方取自死蚯蚓乾者𢷬末著痛處即止
治齒齗痛不可食生果方
　　生地黄　　桂心
　右二味合嚼令味相得咽之
又方馬齒一把嚼之即瘥
治牙癰塞口噤不開方
　　附子(大者/一枚)　黄連(十八/銖)　礬石(一/兩)
　右三味為末内管中强開口吹之入喉間細細吹之
　
　
　
　
　備急千金要方卷十九
欽定四庫全書
　備急千金要方卷二十　　唐　孫思邈　撰
　　　　　　　　　　　　宋　林億等　校正
　七竅病方
　　喉病第七(證灸方/針  法)
小續命湯加杏仁一兩治卒喉痺不得語(方見第/八卷中)
烏翣膏喉嚨者脾胃之侯若臟熱喉則腫塞神氣不通
服之方
　　生烏翣(十/兩)　升麻(三/兩)　　羚羊角　　通草
　　芍藥(各二/兩)　薔薇根(切一/升)生地黄(切五/合)猪脂(二/斤)
　　艾葉(六銖生/者又佳)
　右九味㕮咀綿裹苦酒一升淹浸一宿内猪脂中㣲
　火煎取苦酒盡膏不鳴為度去滓薄綿裹膏似大杏
　仁内喉中細細吞之
治喉腫痛風毒衝心胸方
　　豉(一升/半)　　犀角　　　射干　　　杏仁
　　甘草(各二/兩)　芍藥(三/兩)　　梔子(七/枚)　　升麻(四/兩)
　　羚羊角(一兩/半)
　右九味㕮咀以水九升煮取三升去滓内䜴煮一沸
　分三服
治喉腫胸脇支滿方
　灸尺澤百壯
治風毒咽水不得下及瘰􁣲腫方
　　升麻　　　芍藥(各六/兩)　射干　　　杏仁
　　楓香　　　葛根　　　麻黄(各三/兩)　甘草(二/兩)
　右八味㕮咀以水八升煮取二升半分三服
又方以水服莨菪子末兩錢匕神良
治喉痺方
　荆瀝稍稍咽之效
又方燒牛角末酒服之良
又方臘月猪尾燒末水服之善
又方含雞屎白
又方熬杏仁令黒含或末服之
又方巴豆去皮針線穿咽入牽出
又方馬藺子半升水二升煮取一升半服之
又方煮桃皮汁三升服之
又方燒荆汁服之又水三升煮荆一握取一升分三服
又方刺手小指爪文中出三大豆許血逐左右刺皆須
慎酒麫毒物
治喉痺及毒氣方
　桔梗二兩水三升煮取一升頓服之
又方生薑二斤𢷬取汁蜜五合微火煎相和服一合日
五
又方附子一枚破作大片蜜塗灸令黄含咽汁甘盡更
塗灸如前法
又方剥大蒜塞耳鼻日二易
治喉痺卒不得語方
　濃煮桂汁服一升亦可末桂著舌下漸咽之良
又方煮大豆汁含之無豆用䜴亦佳
又方以酒五合和人乳汁半升分二服
又方燒炊箄作灰三指撮水服之
又方芥子末水和傅之乾則易
又方商陸苦酒熬令濃熱傅之
又方末桂心如棗核大綿裹著舌下須臾破
治喉卒腫不下食方
　以韭一把𢷬熬傅之冷則易
又方含上好醋口舌有瘡亦佳
治懸癰乗熱暴腫長方
　乾薑半夏等分末以少許著舌上
又方鹽末以筯頭張口拄之日五
治懸癰咽中生息肉舌腫方
　日出時向日張口使婦人用左裙𥚑拄其頭上七下
　瘥
又方羊蹄草煮汁口含之
又方鹽䜴和塗之良
又方取四五歲小兒尿合鹽含之
凡喉痺深腫連頓吐氣數者名馬喉痺治之之方
　馬銜一具水二升煮取一升分三服
又方氊中蒼耳三七枚燒末水服之
又方馬鞭草根一握勿中風截去兩頭𢷬取汁服之良
又方燒榖奴灰酒服之立破
母薑酒咽門者肝膽之候若臟熱咽門則塞而氣閉若
腑寒咽門則破而聲嘶此證宜服之乃效
　　母薑汁(二/升)　酥　　　　牛髓　　　油(各一/升)
　　桂心　　　秦椒(各一/兩)　防風(一兩/半)　芎藭
　　獨活(各一兩/六銖)
　右九味為末内薑汁中煎取相淹濡下髓酥油等令
　調微火三上三下煎平旦温清酒一升下二合膏即
　細細吞之日三夜一
又方丹參　　　升麻　　　雄黄　　　杏仁
　　鬼臼　　　甘草　　　射干(各一/兩)　麝香(半/兩)
　右八味為末以蜜丸如梧子飲下一丸加至五丸日
　三酒服亦佳咽痛失聲不利用之良
治咽傷語聲不徹方
　　酒　　　　酥(各一/升)　　乾薑(二兩/半末)　通草
　　桂心　　　石菖蒲(各二/兩)
　右六味合和服一匕日三
又方酒　　　　酥(各一/升)　　乾薑末(十/兩)
　右三味以酒二合酥一匕薑末二匕相和服日三食
　後服亦治肺痛
治啞塞欬𠻳方
　　桂心(六/銖)　　杏仁(十八/銖)
　右二味為末蜜丸如杏仁大含之細細咽汁日夜勿
　絶
治咽痛逆氣不能食方
　麻子一升熬令黒以酒一升淋取汁空心一服一升
　漸至二升多汗好覆勿觸風冷此方兼理産婦及丈
　夫中風如角弓反張口噤不開大驗與紫湯氣力同
治卒咽痛方
　懸木枸燒末水服方寸匕日三
又方燒炊箄一枚漿水服方寸匕
治卒風咽腫面腫方
　杏仁末和雞子黄更𢷬傅上乾復易之七八度若腫
　汁出煮醋和伏龍肝傅乾更易之
治尸咽方
　燒履鼻繩為灰暖水服之
又方燒麻子脂服之良
治咽喉不利下氣方
　　射干　　　杏仁　　　人參　　　附子
　　桂心(各一/兩)
　右五味末蜜丸如指大含一丸稍稍咽之令藥味相
　接
治咽喉中痛癢吐之不出咽之不入似得蠱毒方
　含生薑五十日瘥
又方以青布裹麻黄燒以竹筒盛煙熏咽中
　　耳病第八(方/)
治腎熱背急攣痛耳膿血出或生肉塞之不聞人聲方
　　磁石　　　白术　　　牡蠣(各五/兩)　甘草(一/兩)
　　蔥白　　　生地黄汁(各一/升)　　　　芍藥(四/兩)
　　大棗(十五/枚)　生麥門冬(六/兩)
　右九味㕮咀以水九升煮取三升分三服
治腎熱面黒目白腎氣内傷耳鳴吼閙短氣四肢疼痛
腰背相引小便黄赤方
　　白术(五/兩)　　生薑(六/兩)　　𤣥參(四/兩)　　澤瀉(二/兩)
　　淡竹葉(切二/升)芍藥　　　茯苓(各三/兩)
　　羊腎一具(治如/食法)　　　　生地黄(切一/升)
　右九味㕮咀以水二升煮羊腎竹葉取一斗去滓澄
　之下藥煮取三升分三服不已日三更服一劑
治腎熱耳膿血出溜日夜不止方
　　鯉魚腦(一/枚)　鯉魚腸一具(洗細/切)　　　鯉魚鮓(三/斤)
　　烏麻子(熬令香/一升)
　右四味先𢷬麻子碎次下餘藥𢷬為一家内器中㣲
　火熬暖布裹薄耳得兩食頃開之有白蟲出更作藥
　若兩耳並膿出用此為一劑以薄兩耳若止一耳分
　藥為兩劑不過三薄便瘥慎風冷
治腎虚寒腰脊苦痛隂陽微弱耳鳴焦枯方
　　生地黄汁(二/升)羊腎一具(灸/)白术　　　麥麴(各一/斤)
　　甘草　　　乾薑　　　地骨皮(各八/兩)桂心
　　杜仲　　　黄耆(各四/兩)　當歸　　　五味子(各三/兩)
　　白蜜　　　生天門冬汁(各三/升)
　右十四味為末内盆中取前三物汁和研微火上暖
　盆取熱更研日曝乾常研令離盆酒服方寸匕日再
治耳聾鳴汁出皆由腎寒或一二十年不瘥之方
　　柘根(三十/斤)　菖蒲(切五斗各用水一石/取五斗去滓澄清)
　　故鐵(三十斤燒赤水五斗/浸三宿去鐵澄清)
　右三味合一石五斗用米二石并麴二斗釀如常法
　酒熟一月封頭開清用磁石噏鐵者三斤𢷬為末内
　酒中浸三宿飲之日夜飲常取小醉而眠取聞人語
　乃止藥
又方服天門冬酒百日瘥方見别卷
又方礬石少許以生菖蒲根汁和㸃入耳中
治勞聾氣聾風聾虚聾毒聾久聾耳鳴方
　　山茱萸　　乾薑　　　巴㦸天　　芍藥
　　澤瀉　　　桂心　　　莵絲子　　黄耆
　　乾地黄　　逺志　　　蛇床子　　石斛
　　當歸　　　細辛　　　蓯蓉　　　牡丹
　　人參　　　甘草　　　附子　　　茯苓(各二/兩)
　　菖蒲(一/兩)　　羊腎(二/枚)　　防風(一兩/半)
　右二十三味為末蜜丸如梧子食後服十五丸日三
　加至三四十丸止皆緣腎虚耳故作補腎方又作薄
　利丸竅藥即瘥
治耳聾方
　　巴豆　　　杏仁(各七/枚)　印成鹽(兩/顆)
　　生地黄(極粗者長/一寸半)　　　頭髮(如雞子/大燒灰)
　右五味治下篩以綿薄裹内耳中一日一夜若小損
　即去之直以物塞耳耳中黄水及膿出漸漸有效不
　得更著不著一宿後更内一日一夜還去之依前
又方萆麻仁(五/合)　杏仁　　　菖蒲　　　磁石
　　桃仁　　　石鹽　　　通草(各三/分)　巴豆(一/分)
　　附子(二/分)　　薫陸香　　松脂(各十/分)　蠟(八/分)
　右十二味先𢷬草石令細别研諸仁如脂内松脂蠟
　合𢷬數千杵令可丸乃止以如棗核大綿裹塞耳一
　日四五度出之轉捻不過之四日易之
又方磁石(四/兩)　　天門冬　　地骨皮　　生薑(各三/兩)
　　山茱萸　　土𤓰根　　牡荆子　　茯苓
　　菖蒲　　　芎藭　　　枳實　　　白芷
　　橘皮　　　甘草(各二/兩)　竹瀝(二/升)
　右十五味㕮咀以水八升煮減半内瀝煮取二升五
　合分三服五日一劑三者乃著散内耳中如後方
又方磁石(四/兩)　　石菖蒲　　白斂　　　牡丹
　　山茱萸　　牛膝　　　土𤓰根(各二/兩)
　右七味治下篩綿裹塞耳日一易之仍服大三五七
　散佳方見别卷
又方蠟　　　　松脂　　　薫陸香　　萆麻
　　石鹽　　　亂髪灰
　右六味等分為末作丸綿裹塞耳時易之瘥止
又方巴豆(十四/枚)　成鍊松脂(半/兩)
　右二味合治丸如黍米大綿裹以簮頭著耳中日一
　易藥如硬微火灸之以汁出乃愈大效
又方防風　　　菖蒲　　　細辛　　　附子
　　芎藭(各六/銖)　雄鯉魚腦(二/枚)
　右六味㕮咀以魚腦合煎三上三下以膏香為成濾
　去滓冷以一棗核灌耳中以綿塞之(古今録驗用療/風聾久耳中鳴)
　(者以當歸代防風/以白芷代芎藭用)
又方竹筒盛鯉魚腦炊飯處蒸之冷烊注于耳中
又方菖蒲附子各等分為末以麻油和以綿裹内耳中
(廣濟方以撩耳卒痛欲死/者崔氏以苦酒和塞耳)
又方燒鐵令赤投酒中飲之仍以磁石塞耳中日一易
夜去之旦别著
又方萆麻一百顆(去/皮)　　　　大棗十五枚(去皮/核)
　右二味熟𢷬丸如杏仁大内耳中二十日即瘥
又方芥子𢷬碎以男兒乳和綿裹内之
又方取柴胡苖汁灌耳中再度瘥
又方作一坑可容二升許著炭火其中坑似窖形以塼
覆口上塼上作一孔子容小指塼孔上著地黄一升以
木盆覆之以泥泥盆下勿洩盆底上鑚一小孔可容筯
其孔上著三重布以耳孔當盆上薫久若悶去黄水髪
裹鹽塞之不過二三度神效
又方𢷬䜴作餅填耳内以地黄長五六分削一頭令尖
内耳中與䜴餅底齊餅上著揪葉蓋之剜一孔如筯頭
透餅于上灸三壯
又方作泥餅子厚薄如餛飩皮覆耳上四邊勿令洩氣
當耳孔上以草刺泥餅穿作一小孔于上以艾灸之百
壯候耳中痛不可忍即止側耳瀉却黄水出盡即瘥當
灸時若泥乾數易之
又方酒三升碎牡荆子二升浸七日去滓任性服盡雖
三十年久聾亦瘥
又方截箭簳二寸内耳中以麫擁四畔勿令洩氣灸筒
上七壯
又方硫黄雄黄各等分為末綿裹内耳中數日聞人語
聲
又方以綿裹蛇膏塞耳神良
又方淳酢微火煎附子一宿削令可入耳以綿裹塞耳
良
又方礬石　　　甘草　　　菖蒲　　　當歸
　　細辛　　　防風　　　芎藭　　　白芷
　　烏賊骨　　附子　　　皂莢(各半/兩)　巴豆(十四/枚)
　右十二味薄切三升酢漬一宿以不中水雞膏九合
　煎三上三下以巴豆黄膏成去滓内雄黄末攪調取
　棗核大瀝耳中綿塞之日三易
又方桂心(十八/銖)　野葛(六/銖)　　成煎雞肪(五/兩)
　右三味㕮咀於銅器中微火煎三沸去滓宻貯勿泄
　以葦筒盛如棗核大火灸令少熱欹卧傾耳灌之如
　此十日盯矃自出大如指長一寸久聾不過三十日
　以髪裹膏深塞莫使泄氣五日乃出之(千金翼云治/二十年耳聾)
治耳聾乾盯矃不可出方
　𢷬自死白項蚯蚓安蔥葉中用麫封頭蒸令熟並化
　為水以汁滴入耳中滿即止不過數度即挑易出瘥
　後髪裹鹽塞之(肘後以療蜒/蚰入耳立效)
又方取酢三年者灌之最良次用綿塞半日許必有物
出
赤膏治耳聾齒痛方
　　桂心　　　大黄　　　白术　　　細辛
　　芎藭(各一/兩)　乾薑(二/兩)　　丹參(五/兩)　　蜀椒(一/升)
　　巴豆(十/枚)　　大附子(二/枚)
　右十味㕮咀以苦酒二升浸一宿内成煎猪肪三斤
　火上煎三上三下藥成去滓可服可摩耳聾者綿裹
　内耳中齒冷痛則著齒間諸痛皆摩若中有病以酒
　和服如棗許大咽喉痛取棗核大吞之
治卒耳聾方
　　細辛　　　菖蒲(各六/銖)　杏仁　　　麴末(各十/銖)
　右四味和𢷬為丸乾即著少猪脂取如棗核大綿裹
　内耳中日一易小瘥二日一易夜去旦塞之
治三十年久聾方
　故鐵三十斤以水七斗浸三宿取汁入麴釀米七斗
　如常造酒法候熟取磁石一斤研末浸酒中三日乃
　可飲取醉以綿裹磁石内耳中好覆頭卧酒醒去磁
　石即瘥
治耳聾有膿散方
　　附子(一/兩)　　禹餘粮(六/銖)　伏龍肝　　龍骨
　　釡底墨　　烏賊骨(各半/兩)
　右六味為末取如皂筴子大綿裹内耳中日一易取
　瘥不瘥者有蟲加麝香一豆大
治耳聾有膿不瘥有蟲方
　　酢(三/合)　　　鯉魚腸(一具/切)
　右二味和𢷬帛裹内耳中兩食頃當悶痛有白蟲著
　藥去之更入新者蟲盡乃止其藥去蟲還可用
又方先以紙纏去耳中汁次以礬石末粉耳中㳄以石
鹽末粉其上食久乃起不過再度永瘥
又方𢷬桂和鯉魚腦内耳中不過三四度瘥
治耳鳴聾方
　　當歸　　　細辛　　　芎藭　　　防風
　　附子　　　白芷(各六/銖)
　右六味為末以鯉魚腦八兩合煎三上三下膏成去
　滓取棗核大灌耳中且以綿塞耳孔
治耳鳴水入方
　　附子　　　礬石(各六/銖)　甘草(二十/銖)　通草
　　細辛　　　桂心(各十/八銖)　菖蒲(一/兩)　　獨活(一兩/半)
　右八味為末以白鵝脂半合稍稍和取如棗核大綿
　裹内耳中日三旋旋和用(一本用蔥/涕半合)
治耳鳴如流水聲不治久成聾者方
　掘生烏頭乘濕削如棗核大内耳中日一易不過三
　日愈亦療癢及卒風聾病
治聤耳出膿汁方
　　礬石　　　黄連　　　烏賊骨　　赤石脂
　右四味各等分為末以綿裹如棗核大内耳中日三
　(小品不用赤石脂姚氏加/龍骨一兩千金翼同姚氏)
治聤耳痛膿血出方
　取釡月下灰薄耳中日三次易換每換以箆子去之
　再著取瘥止
治䁎耳方
　取桃仁熟𢷬以舊緋絹裹内耳中日三易以瘥為度
治底耳方
　取黄礬燒綿裹内耳中不過三二日愈或以葦管吹
　耳中(肘後以療耳/卒腫出膿)
治百蟲入耳方
　末蜀椒一撮以酢半升調灌耳中行二十步即出
又方火熨桃葉捲之取塞耳立出
又方取車轄脂傅耳孔蟲自出(肘後以療/聤耳膿血)
又方以葱涕灌耳中蟲即出亦治耳聾
治蜈蚣入耳方
　灸猪肉令香掩耳即出
治蚰蜒入耳方
　炒胡麻𢷬碎以葛袋盛傾耳枕之即出
又方以牛酪灌之滿耳即出出當半消若入腹中空腹
食好酪一二升即化為黄水而出不盡更服用之神效
(千金翼/作牛乳)
治耳中有物不可出方
　以弓弦從一頭令散傅好膠拄耳中物上停之令相
　著徐徐引出
　
　
　
　
　
　
　
　
　
　備急千金要方卷二十
欽定四庫全書
　備急千金要方卷二十一　唐　孫思邈　撰
　　　　　　　　　　　　宋　林億等　校正
　七竅病方
　　面藥第九(方/)
五香散治䵟皰黶􁤹黒運赤氣令人白光潤方
　　黄耆　　　白茯苓　　萎㽔　　　杜若
　　大豆黄卷　商陸(各二/兩)　白芷　　　當歸
　　白附子　　冬𤓰仁　　杜蘅　　　白殭蠶
　　辛夷仁　　香附子　　丁子香　　蜀水花
　　旋覆花　　防風　　　木蘭　　　芎藭
　　藁本　　　皁莢　　　白膠　　　杏仁
　　天門冬　　土𤓰根　　白术　　　梅肉
　　酸漿　　　水萍(各三/兩)　畢豆(四/兩)　　豬􁜖(二具/曝乾)
　右三十二味治下篩取洗面二七日白一年與衆别
洗手面令白淨恱澤澡豆方
　　白豆麫(一/升)　麫(三升溲豬􁜖為/餅曝乾𢷬篩)　　　冬𤓰仁(四/合)
　　豬􁜖(兩具大/者細切)白茯苓　　白芷　　　白鮮皮
　　栝蔞子　　白术　　　白附子　　白斂
　　莵絲子　　土𤓰根　　羌活　　　萎㽔
　　桃仁　　　杏仁　　　商陸　　　芎藭(各一/兩)
　右十九味合𢷬篩入麫豬􁜖拌勻更𢷬每日常用以
　漿水洗甚良
又方
　　畢豆麫(一/升)　栝蔞實(三兩一/方不用)　　　　豬􁜖(五貝/細切)
　　土𤓰根　　白茯苓　　萎㽔(各五/兩)　皂莢(三/挺)
　右七味𢷬篩將豬􁜖拌和更𢷬令勻每旦洗手面百
　日白淨
又方
　　白芷　　　白斂　　　白术　　　桃仁
　　冬𤓰仁　　杏仁　　　萎㽔(各等/分)　皂莢(倍其/數)
　右八味為末絹篩洗手面時即用
又方
　　畢豆麫(三升大豆/黄麫亦得)　　　白芷　　　青木香
　　甘松香　　零陵香　　藿香(各二/兩)
　　冬葵子(一本又用/冬𤓰子)　　　栝蔞仁(四/兩)
　右八味𢷬篩用如常法
令人面白淨恱澤方
　　白斂　　　白术　　　白附子　　白芷(各二/兩)
　　豬􁜖(三具水漬/去赤汁研)　　　　藁本(三/兩)
　右六味為末先以蕪菁子半升又酒水各半升相和
　煎數沸研如泥合諸藥内酒水中以甆器貯封三日
　每夜取傅面旦以漿水洗之
令人面潔白恱澤顔色紅潤方
　　豬􁜖(五/具)　　蕪菁子(二/兩)　栝蔞子(五/兩)　桃仁(三/兩)
　右四味以酒和熟𢷬傅之慎風日
又方採三株桃花隂乾為末空心飲服方寸匕日三并
細腰身
又方酒漬桃花服之好顔色治百病三月三日收
澡豆治手乾燥少潤膩方
　　大豆黄(五/升)　赤小豆(去/皮)　零陵香子　苜蓿(各一/升)
　　冬𤓰仁　　茅香(各六/合)　丁香(五/合)　　麝香(一/兩)
　　豬􁜖(五具/細切)
　右九味細𢷬羅與豬􁜖相合和曝乾再𢷬篩取洗手
　面
又方
　　大豆末(二升/絹篩)豬􁜖(五具/乾之)　蒴藋灰(一/兩)　甘松香
　　零陵香(二/兩)　白茯苓　　藁本　　　白芷(各四/兩)
　　白商陸(五/兩)
　右九味為末調和訖與豬􁜖相和更𢷬令勻欲用稍
　稍取以洗手面八九月合冷處貯之三月已後勿用
　神良
面脂主恱澤人面耐老方
　　冬𤓰仁　　白芷　　　商陸　　　芎藭(各三/兩)
　　當歸　　　藁本　　　靡蕪　　　土𤓰根(去/皮)
　　桃仁(各一/兩)　萎㽔　　　細辛　　　防風(各一/兩半)
　　木蘭皮　　辛夷　　　甘松香　　麝香
　　白殭蠶　　白附子　　梔子花　　零陵香(半/兩)
　　豬􁜖(三具切水漬六日欲用/時以酒挼取汁漬藥)
　右二十一味薄切綿裹以豬􁜖汁漬一宿平旦以煎
　豬脂六升微火三上三下白芷色黄膏成去滓入麝
　收于甆器中取塗面
又方治面上皴黒凡是面上疾皆主之方
　　丁香　　　零陵香　　梔子花　　桃仁
　　白斂　　　茯苓　　　土𤓰根　　莵絲子
　　防風　　　沉香　　　辛夷　　　當歸
　　麝香　　　藁本　　　商陸　　　芎藭(各三/兩)
　　萎㽔(一作/白芨)　藿香(一本/無)　白芷　　　甘松香
　　白殭蠶　　木蘭皮(各二/兩半)蜀水花　　青木香(二/兩)
　　冬𤓰仁(四/兩)　羊腎脂　　鵝脂(各一/兩半)　羊髓(一/升)
　　生豬脂(三/升)
　右二十九味㕮咀先以美酒五升挼豬􁜖六具取汁
　漬藥一宿于豬脂中微火極煎三上三下白芷色黄
　以綿一大兩生布中絞去滓入麝香末以白术箆攪
　至凝乃止任性用之良
面膏去風寒令人面光恱却老去皺方
　　青木香　　白附子　　白蠟　　　白芷
　　芎藭　　　零陵香　　香附子(各二/兩)茯苓
　　甘松香(各一/兩)羊髓(一升/半鍊)
　右十味㕮咀以酒水各半升浸藥經宿次日煎三上
　三下候酒水盡膏成去滓取傅面如壯若有䵟􁤹皆
　落
玉屑面膏治面無光澤皮肉皴黒久用令人潔白光潤
方
　　玉屑(細/研)　　土𤓰根　　白附子　　商陸
　　芎藭　　　萎㽔　　　冬𤓰仁　　桃仁
　　白芷　　　木蘭　　　辛夷(各一/兩)莵絲子
　　青木香　　藁本　　　當歸　　黄耆
　　白殭蠶　　藿香　　　細辛(各十/八銖)麝香
　　防風(各半/兩)　鷹屎白　　蜀水花(一/合)豬􁜖(三具/細切)
　　白犬脂　　鵝脂　　　熊脂　　豬肪脂(各一/升)
　右二十八味先以水浸豬鵝犬熊脂數易水浸冷血
　脉盡乃可用㕮咀諸樂清酒一斗漬一宿明旦生擘
　豬鵝等脂安藥中取銅鐺于炭火上微煎至暮時乃
　熟以綿濾置甆器中仍以練繫白芷片看色黄即膏
　成其豬􁜖取浸藥酒挼取汁安鐺中其玉屑蜀水花
　鷹屎白麝香為末膏成安藥中攪令勻旋取傅面
玉屑面脂方
　　玉屑　　　白附子　　白茯苓　　青木香
　　萎㽔　　　白木　　　白殭蠶　　蜜陀僧
　　甘松香　　烏頭　　　商陸　　　石膏
　　黄耆　　　胡粉　　　芍藥　　　槀本
　　防風　　　芒硝　　　白檀(各一/兩)　當歸
　　土𤓰根　　桃仁　　　芎藭(各二/兩)　辛夷
　　桃花　　　白頭弱　　零陵香　　細辛
　　知母(各半/兩)　豬脂(一/升)　　羊腎脂　　白犬脂
　　鵝脂(各一/合)
　右三十三味切以酒水各一升合漬一宿出之用銅
　器微火煎令水氣盡候白芷色黄去滓停一宿旦以
　栁枝攪白乃用之
又方令黒者皆白老者皆少方
　　玊屑　　　寒水石　　木蘭皮　　旋覆花
　　珊瑚　　　丁香　　　土𤓰根　　蜀水花
　　白茯苓　　芎藭　　　莵絲子　　辛夷仁
　　冬𤓰仁　　白頭翁　　當歸　　　藁本
　　白殭蠶　　青木香　　蕪菁子　　梔子花
　　細辛　　　萎㽔　　　商陸　　　白芷
　　防風　　　黄耆　　　桃仁　　　藿香
　　前胡　　　桂心　　　半夏　　　白斂
　　杏仁　　　蘼蕪　　　芒硝　　　杜蘅
　　麝香　　　秦椒　　　礜石　　　秦皮
　　杜若　　　升麻　　　蜀椒　　　黄芩
　　白薇(各六/銖)　栝蔞仁(一/兩)　熊脂　　　鵝脂
　　羊髓　　　牛髓　　　白狗脂(五/合)　鷹屎白(一/合)
　　清酒　　　豬肪脂(各一/升)
　右五十四味㕮咀酒漬一宿内脂等合煎三上三下
　酒氣盡膏成絞去滓下麝香末攪至凝色變乃止甆
　器宻貯勿洩氣
錬脂法
　凡合面脂先須知錬脂法以十二月買極肥大豬脂
　水漬七八日日一易水煎取清脂没水中鍊鵝熊脂
　皆如此法
治外膏主面䵟􁤹方
　　白芷　　　白蠟(各二/兩)　白附子　　辛夷
　　防風　　　烏頭　　　零陵香　　藿香
　　萎㽔(各半/兩)　藁本(一/兩)　　商陸　　　麝香(各六/銖)
　　麻油(二/合)　　羊脂(五/合)　　牛脂　　　鵝脂(各一/升)
　右十六味薄切醋漬浹洽經一宿旦合煎候白芷色
　黄膏成以皂莢湯洗面傅之日三甚良
又方雞子(三/枚)　　胡粉(細/研)　　丁香(各一/兩)
　右三味先以醋一升漬七日後取雞子白調香粉令
　勻以漿水洗面傅之
又方白礬　　　石硫黄　　白附子(各六/銖)
　右三味為末以酢一盞漬三日夜淨洗面傅之莫見
　風日慎三七日可白如雪
白面方
　　牡蠣(三/兩)　　土𤓰根(一/兩)
　右二味為末白蜜和取塗面即白如玉旦以温漿水
　洗之宜慎風日
豬蹄湯洗手面令光潤方
　　豬蹄(一/具)　　桑白皮　　芎藭　　　萎㽔
　　白芷　　　白茯苓(各三/兩)商陸(一作/當歸)　白术(各二/兩)
　右八味㕮咀以水三斗煎豬蹄及藥取一斗去滓毎
　温一盞洗手面大佳
豬蹄漿急面皮去老皺主光澤方
　大豬蹄一具淨治如食法以水二升清漿水一升不
　渝釡中煮成膠用洗手面又以此藥和澡豆夜塗面
　旦用漿水洗面皮即急
鹿角散令百歲老人面如少年時主光澤潔白方
　　鹿角(長一/握)　牛乳(三/升)　　芎藭　　　細辛
　　天門冬　　白芷　　　白术　　　白斂
　　白附子　　酥(各三/兩)　　杏仁(五七/枚)
　右十一味㕮咀先以水漬鹿角一百日出之與諸藥
　内牛乳中緩火煎令汁盡出角以白練袋盛餘藥勿
　收至夜取牛乳石上磨鹿角取塗面旦以漿洗之無
　乳小便研亦得
治面黒不淨洗手面澡豆方
　　白豆屑(二/升)　白附子　　甘松香　　丁子香
　　白芷　　　白殭蠶　　鷹屎白　　白檀香
　　白术　　　木香(一用/藁本)　芎藭　　　白鮮皮(各三/兩)
　　大棗　　　杏仁(各三/十枚)　麝香(二/兩)　　白梅肉(三七/枚)
　　麫(三/升)　　　冬𤓰仁(五/合)　豬􁜖(三/具)　　雞子白(七/枚)
　　土𤓰根(一兩又一本/用甜𤓰子)
　右二十一味先以豬􁜖和麫曝乾然後合諸藥𢷬末
　又以白豆屑二升為散毎旦用盥洗十日色白如雪
　三十日如凝脂神驗(千金翼無白殭𧖟芎藭白/附子大棗有桂心三兩)
鉛丹散治面黒令人面白如雪方
　　鉛丹(三十/銖)　真女菀(六十/銖)
　右二味治下篩酒服一刀圭日三男十日女二十日
　知知則止黒色皆從大便出面白如雪
白楊皮散治面與手足黒令光澤潔白方
　　白楊皮(十八銖一/方用桔皮)　　　桃花(一/兩)
　　白𤓰子仁(三十/銖)
　右三味治下篩温酒服方寸匕日三欲白加𤓰子欲
　赤加桃花三十日面白五十日手足俱白
治面黒生䵟皰方
　　白斂(十二/銖)　生礜石(救急/方無)白石脂(六/銖)　杏仁(三/銖)
　右四味研和雞子白夜卧塗面上旦用井花水洗之
治面䵟皰令人恱白方
　　栝蔞子(六/合)　白石脂(五/合)　雀屎(二合/去黒)　麝香
　右四味𢷬篩别研麝香雀屎白石脂和合取生莵絲
　苖汁和之如薄泥先用澡豆洗去面上垢膩次以藥
　塗䵟上日夜三四度平旦温漿水洗之
治䵟􁤹烏靨令面潔白方
　　馬珂(二/兩)　　白附子　　鷹屎白　　珊瑚(各一/兩)
　右四味研成粉和勻用人乳調毎夜取傅面明旦温
　漿水洗之
去面上靨子黒痣方
　夜以温漿水洗面以生布揩靨子令赤痛水研白旃
　檀取濃汁塗靨子上旦覆以暖漿水洗之次以鷹屎
　白傅其上
洗面去䵟􁤹主恱白方
　　豬􁜖(兩具/去脂)　豆麫(四/升)　　冬𤓰仁(半/升)　皂莢(五/挺)
　　細辛　　　白术(各一/兩)　防風　　　白斂
　　白芷(各二/兩)　商陸(三/兩)
　右十味和土𤓰根一兩𢷬絹羅取大猪蹄一具煮令
　爛作汁和散為餅曝乾再𢷬為末羅取盥洗不過一
　年恱白
桃仁澡豆主恱澤去䵟􁤹方
　　桃仁　　　蕪菁子(一/兩)　畢豆麫(二/升)　白术(六/合)
　　土𤓰根(七/合)
　右五味合和𢷬篩以酢漿水洗手面
桃花圓治面黒䵟令人潔白光恱方
　　桃花(二/升)　　桂心　　　鳥喙　　　甘草(各一/兩)
　右四味為末白蜜丸如大豆許毎服十丸日二服十
　日易形一方有白附子甜𤓰子杏仁各二兩為七味
治面䵟􁤹内外兼治方
　成鍊松脂為末温酒服三合日三服盡三升無不瘥
治面䵟方
　李子仁為末和雞子白傅一宿即落
又方甘草(二兩/末)　白羊乳(二/升)　羊􁜖(二具水浸/去汁小切)
　右三味相和一宿先以酢漿洗面生布拭　夜傅藥
　兩遍明旦以豬蹄湯洗却毎夜洗之
又方白附子為末酒和傅之即落
又方桂心　　　蜜　　　　石鹽(各等/分)
　右三味為末相和
又方以上朱砂研細如粉和白蜜塗之旦以酢漿洗却
大驗
又方白附子　　香附子　　白檀　　　馬珂
　　紫檀(各一/兩)
　右五味為末白蜜和如杏仁大隂乾臨用以水研塗
　面旦以温水洗却忌風油七日面色如蓮花
又方水和丹砂末服方寸匕男七日女二七日色白如
雪
治人面䵟􁤹黒膚色粗陋皮厚狀醜方
　羖羊脛骨為末以雞子白和傅之旦以白淨粱米泔
　洗之三日白如雪
又方白蜜和茯苓粉傅之七日愈
又方杏仁酒浸皮脱𢷬碎絹袋盛夜取拭面
又方酒浸雞子三枚宻封四七日成傅面白如雪
又方杏仁(為/末)　　雞子白
　右二味相和夜塗面明旦以米泔洗之
治面多䵟􁤹皮因粗澁令人不老皆主之方
　　朱砂　　　雄黄(各三/兩)　水銀霜(半/兩)　黄鷹糞(一/升)
　　上胡粉(二/兩)
　右五味並細研如粉以面脂和淨洗面夜塗之以手
　細摩令熱明旦不廢作壯然須五日一洗面一塗不
　過三遍所有惡物一切皆除數倍少嫩慎風日不傳
　神祕
治面䵟􁤹令恱澤光白潤好及手皴方
　　猪蹄(兩具治/如食法)白粱米(一升洗/令浄)
　右二味以水五斗合煮猪蹄爛取清汁三斗用煮後
　藥
　　白茯苓　　商陸(各五/兩)　萎㽔(三/兩)　　白芷
　　藁本(各二/兩)
　右五味㕮咀用前藥汁三斗并研杏仁一升合煮取
　一斗五升去滓甆瓶盛貯内甘松零陵香末各一兩
　入膏中攪令勻綿羃之毎夜取塗手面
治面黒䵟􁤹皮皺皴散方
　　白附子　　蜜陀僧　　牡蠣　　　茯苓
　　芎藭(各二/兩)
　右五味為末和以羖羊乳夜塗面以手摩之旦用漿
　水洗不過五六度一重皮脫䵟瘥矣
治面䵟􁤹方
　　沉香　　　牛黄　　　薫陸香　　雌黄
　　鷹屎　　　丁香　　　玉屑(各十/二銖)　水銀(六/銖)
　右八味為細末蜜和以傅之
白𤓰子圓治面䵟􁤹令色白方
　　白𤓰子(二/兩)　逺志　　　藁本　　　杜蘅
　　雲母粉　　車前子　　白芷　　　當歸(各一/兩)
　　細辛　　　栢子仁　　栝蔞仁　　橘皮
　　白石脂　　鉛丹(各半/兩)　天門冬(三/兩)
　右十五味為末蜜和丸如梧子大空腹服二十丸日
　三
治粉滓䵟􁤹方
　　白斂(十二/銖)　白石脂(六/銖)
　右二味𢷬篩以雞子白和夜卧塗面旦用井花水洗
　白
去粉滓䵟􁤹皴皰及茸毛令面恱澤光潤如十四五時
方
　　黄耆　　　白术　　　白歛　　　萎㽔
　　土𤓰根　　商陸　　　蜀水花　　鷹屎白(一/兩)
　　防風(一兩/半)　白芷　　　細辛　　　青木香
　　白附子　　芎藭　　　杏仁(各二/兩)
　右十五味為末以雞子白和作挺隂乾石上研取漿
　水塗面夜用旦以水洗之細絹羅如粉佳
治面粉滓方
　熬礬石以清酒和傅之不過三上
又方𢷬生莵絲苖汁塗不過三上
治年少氣盛面生疱瘡方
　　胡粉(半/兩)　　水銀(一兩一方/有真珠)
　右二味以臘月豬脂和熟研令水銀消向暝以傅面
　旦起布拭之慎勿水洗至暝又取傅面不過三上瘥
白膏治面􁷚疱疥癰惡瘡方
　　附子(十五/枚)　蜀椒(一/升)　　野葛(一尺/五寸)
　右三味㕮咀以酢漬一宿猪膏一斤煎令附子色黄
　去滓塗之日三上
治面􁷚皰方
　鸕鷀屎一升為末以臘月猪脂和令勻夜傅之
治面􁷚方
　木蘭皮一斤以三年酢漬令没百日曝乾為末温酒
　服方寸匕日三
治面皰方
　　淳酒(二/升)　　牛膽　　　羖羊膽(各一/具)
　右三味合煮三五沸傅之
又方薺苨　　　肉桂(各二/兩)
　右二味為末以酢漿服方寸匕日一服亦治䵟􁤹及
　滅瘢去黒痣
又方冬葵子　　栢子仁　　冬𤓰子　　茯苓(各等/分)
　右四味為末酒服方寸匕食後服日三治面皰甚者
又方生地黄(三/斤)　枸杞根(一十/斤)
　右二味先𢷬枸杞次𢷬地黄曝乾合篩空腹酒服方
　寸匕日三久服顔如童子此祕方也
梔子圓治酒􁷚鼻皰方
　　梔子仁　　䜴(各三/升)　　大黄(六/兩)　　木蘭皮(半/兩)
　　芎藭　　　甘草(各四/兩)
　右六味為末蜜和丸如梧桐子初服十丸日三稍加
　至十五丸
治鼻皰方
　　蒺藜子　　梔子仁　　䜴(各一/升)
　　木蘭皮(半斤一/本無)
　右四味為末以酢漿水和如泥夜傅之日未出時暖
　水洗却亦主滅瘢痕
治面上風毒方
　　玉屑　　　蜜陀僧　　珊瑚(各二/兩)　白附子(三/兩)
　右四味為末以酥和夜傅旦洗之亦滅除瘢㾗
治面有熱毒惡瘡方
　　胡粉(熬/)　　黄蘗(炙/)　　黄連(各等/分)
　右三味為末取傅上瘥止若瘡乾以面脂調塗之日
　三
治滅瘢㾗方
　猪脂三斤飼烏雞一隻三日令盡後取白屎内白芷
　當歸各一兩煎白芷色黄去滓内鷹屎白半兩攪令
　調傅之日三
又方禹餘糧半夏等分為末以雞子黄和先以新布拭
瘢處令赤後用藥傅之勿見風日二十日瘥十年者亦
滅
又方以人精和鷹屎白傅之日二白蜜亦得無問新舊
必除
又方白附子　　杜若　　　細辛(各半/兩)　辛夷(一/兩)
　　鷹屎白(一/合)
　右五味為末治取傅之亦滅瘢㾗
治瘢㾗凸出方
　　鷹屎白(一/兩)　衣白魚(二七/枚)
　右二味為末蜜和以傅日三五度良
又方鷹屎白(二/兩)　白殭蠶(一兩/半)
　右二味為末以白蜜和傅上日三慎五辛生菜
又方春夏以大麥麨秋冬以小麥麨好細絹下篩以酥
和封上
又方臘月猪脂四升煎大鼠一枚令消盡以生布揩拭
瘢處令赤塗之不過四五上
又方以熱瓦熨之
又方以凍凌熨之
治身及面上印文方
　針刺字上破以醋調赤土薄之乾又易以黒滅即止
又方以未滿月小兒屎傅上一月即没
　
　備急千金要方卷二十一
欽定四庫全書
　備急千金要方卷二十二　唐　孫思邈　撰
　　　　　　　　　　　　宋　林億等　校正
　風毒脚氣方
　　論風毒狀第一(十六章/)
論曰考諸經方往往有脚弱之論而古人少有此疾自
永嘉南渡衣纓士人多有遭者嶺表江東有支法存仰
道人等並留意經方偏善斯術晉朝仕望多獲全濟莫
不由此二公又宋齊之間有釋門深師師道人述法存
等諸家舊方為三十卷其脚弱一方近百餘首魏周之
代蓋無此病所以姚公集驗殊不慇懃徐王撰録未以
為意特以三方鼎峙風教未一霜露不均寒暑不等是
以關西河北不識此疾自聖唐開闢六合無外南極之
地襟帶是重爪牙之寄作鎮於彼不習水土往者皆遭
近來中國士大夫雖不渉江表亦有居然而患之者良
由今代天下風氣混同物類齊等所致之耳然此病發
初得先從脚起因即脛腫時人號為脚氣深師云脚弱
者即其義也深師述支法存所用永平山敷施連范祖
耀黄素等諸脚弱方凡八十餘條皆是精要然學者尋
覽頗覺繁重正是方集耳卒欲救急莫測指南今取其
所經用灼然有效者以備倉卒餘者不復具述
論何以得之於脚
問曰風毒中人隨處皆得作病何偏著於脚也答曰夫
人有五臟心肺二臟經絡所起在手十指肝腎與脾三
臟經絡所起在足十趾夫風毒之氣皆起於地地之寒
暑風濕皆作蒸氣足常履之所以風毒之中人也必先
中脚乆而不瘥遍及四肢腹背頭項也微時不覺痼滯
乃知經云次傅間傳是也
論得已便令人覺不
凡脚氣病皆由感風毒所致得此病多不令人即覺㑹
因他病一度乃始發動或奄然大悶經三兩日不起方
乃覺之諸小庸醫皆不識此疾謾作餘病治之莫不盡
斃故此病多不令人識也始起甚微食飲嬉戲氣力如
故惟卒起脚屈弱不能動有此為異耳黄帝云緩風濕
痺是也
論風毒相貌
夫有脚未覺異而頭項臂膊已有所苦有諸處皆悉未
知而心腹五内已有所困又風毒之中人也或見食嘔
吐憎聞食臭或有腹痛下痢或大小便秘澁不通或胸
中衝悸不欲見光明或精神惽憒或喜迷妄語言錯亂
或壯熱頭痛或身體酷冷疼煩或覺轉筋或腫不腫或
䏶腿頑痺或時緩縱不隨或復百節攣急或小腹不仁
此皆脚氣狀貌也亦云風毒脚氣之候也其候難知當
須細意察之不爾必失其機要一朝病成難可以理婦
人亦爾又有婦人産後春夏取凉多中此毒深宜慎之
其熱悶掣瘲驚悸心煩嘔吐氣上皆其候也又但覺臍
下冷痞愊愊然不快兼小便淋瀝不同生平即是脚氣
之候頑弱名緩風疼痛為濕痺
論得之所由
凡四時之中皆不得久立久坐濕冷之地亦不得因酒
醉汗出脱衣靴韈當風取涼皆成脚氣若暑月久坐久
立濕地者則熱濕之氣蒸入經絡病發必熱四肢酸疼
煩悶若寒月久坐久立濕冷地者則冷濕之氣上入經
絡病發則四體酷冷轉筋若當風取涼得之者病發則
皮肉頑痺諸處瞤動漸漸向頭凡常之日忽然暴熱人
皆不能忍得者當於此時必不得頓取於寒以快意也
卒有暴寒復不得受之皆生病也世有勤功力學之士
一心注意于事乆坐行立于濕地不時動轉冷風來擊
入於經絡不覺成病故風毒中人或先中手足十指因
汗毛孔開腠理䟽通風如急箭或先中足心或先足趺
或先中膝已下腨脛表裏者若欲使人不成病者初覺
即灸所覺處二三十壯因此即愈不復發也黄帝云當
風取涼醉己入房能成此疾
論冷熱不同
問曰何故得者有冷有熱答曰足有三隂三陽寒中三
陽所患必冷暑中三隂所患必熱故有表裏冷熱冷熱
不同熱者治以冷藥冷者療以熱藥以意消息之脾受
陽毒即熱頑腎受隂濕即寒痺
論因脚氣續生諸病
雖患脚氣不妨乳石動發皆須服壓石藥療之夫因患
脚氣續生諸病者則以諸藥對之或小便不利則以猪
苓茯苓及諸利小便藥治之大便極堅者則以五柔麻
仁丸等治之遍體腫滿成水病者則取治水方中諸治
水之藥治之餘皆倣此更無拘忌
論須療緩急
凡小覺病候有異即須大怖畏決意急治之傷緩氣上
入腹或腫或不腫胷脇逆滿氣上肩息急者死不旋踵
寛者數日必死不可不急也但看心下急氣喘不停或
自汗數出或乍寒乍熱其脉促短而數嘔吐不止者皆
死
論虚實可服藥不可服藥
凡脚氣之疾皆由氣實而死終無一人以服藥致虚而
殂故脚氣之人皆不得大補亦不可大瀉終不得畏虚
故預止湯不服也如此者皆死不治也
論看病問疾人
世間大有病人親朋故舊交遊來問疾其人曽不經一
事未讀一方自騁了了詐作明能談説異端或言是虚
或道是實或云是風或云是蠱或道是水或云是痰紛
紜謬說種種不同破壊病人心意不知孰是遷延未定
時不待人歘然致禍各自散走是故大須好人及好名醫
識病深淺探賾方書博覽古今是事明解者看病不爾
大誤人事竊悲其如此者衆故一一顯析具述病之由
狀令來世病者讀之以自防備也但有一狀相應則須
依方急治勿取外人言議自貽憂悔但詳方意人死不
難莫信他言以自悞也余嘗為人撰門冬煎此方治脚
氣大有驗病者須用之
論脉候法
凡脚氣雖復診候多塗而三部之脉要須不違四時者
為吉其逆四時者勿治餘如脉經所說此中不復具載
其人本黒瘦者易治肥大肉厚赤白者難愈黒人耐風
濕赤白不耐風瘦人肉硬肥人肉軟肉軟則受疾至深
難愈也
論腫不腫
凡人久患脚氣不自知别於後因有他病發動治之得
瘥後直患嘔吐而復脚弱余為診之乃告為脚氣病者
曰某平生不患脚腫何因名為脚氣不肯服湯餘醫以
為石發狐疑之間不過一旬而死故脚氣不得一向以
腫為候亦有腫者有不腫者其以小腹頑痺不仁者脚
多不腫小腹頑後不過三五日即令人嘔吐者名脚氣
入心如此者死在旦夕凡患脚氣到心難治以其腎水
剋心火故也
論須慎不慎
凡脚氣之病極須慎房室羊肉牛肉魚蒜蕺菜菘菜蔓
菁瓠子酒麫酥油乳麋猪雞鵝鴨有方用鯉魚頭此等
並切禁不得犯之并忌大怒惟得食粳粱粟米醬䜴葱
韭薤椒薑橘皮又不得食諸生果子酸酢之食犯者皆
不可瘥又大冝生牛乳生栗子
論差能治者幾日可瘥
凡脚氣病枉死者衆畧而言之有三種一覺之傷晩二
驕狠恣傲三狐疑不决此三種正當枉死之色故世間
誠無良醫雖有良醫而病人有性靈堪受入者更復尠
少故雖有騏驥而不遇伯樂雖有尼父而人莫之師其
為枉横亦猶此也今有病者有受入性依法使余治之
不過十日可得永瘥矣若無受入性者亦不須為治縱
令治之恐無瘥日也非但脚氣諸病皆然良藥善觸目
可致不可使人必服法為信者施不為疑者説
論灸法
凡脚氣初得脚弱使速灸之并服竹瀝湯灸訖可服八
風散無不瘥者惟急速治之若人但灸而不能服散服
散而不灸如此者半瘥半死雖得瘥者或至一二年復
更發動覺得便依此法速灸之及服散者治十十愈此
病輕者登時雖不即惡治之不當根源不除久久期於
殺人不可不精以為意
　　初灸風市　次灸伏兎　次灸犢鼻　次灸膝兩眼
　　次灸三里　次灸上廉　次灸下亷　次灸絶骨
凡灸八處第一風市宂可令病人起正身平立垂兩臂
直下舒十指掩著兩髀便㸃當手中央指頭髀大筋上
是灸之百壯多亦任人輕者不可減百壯重者乃至一
處五六百壯勿令頓灸三報之佳第二伏兎宂令病人
累夫端坐以病人手夫掩横膝上夫下傍與曲膝頭齊
上傍側夫際當中央是灸百壯亦可五十壯第三犢鼻
宂在膝頭葢骨上際外骨邊平處以手按之得節解則
是一云在膝頭下近外三骨箕踵中動脚以手按之得
窟解是灸之五十壯可至百壯第四膝眼宂在膝頭骨
下兩傍䧟者宛宛中是第五三里宂在膝頭骨節下一
夫附脛骨外是一云在膝頭骨節下三寸人長短大小
當以病人手夫度取灸之百壯第六上亷宂在三里下
一夫亦附脛骨外是灸之百壯第七下亷宂在上亷下
一夫一云附脛骨外是灸之百壯第八絶骨宂在脚外
踝上一夫亦云四寸是凡此諸宂灸不必一頓灸盡壯
數可日日報灸之三日之中灸令盡壯數為佳凡病一
脚則灸一脚病兩脚則灸兩脚凡脚弱病皆多兩脚又
一方云如覺脚惡便灸三里及絶骨各一處兩脚惡者
合四處灸之多少隨病輕重大要雖輕不可減百壯不
瘥速以次灸之多多益佳一說灸絶骨最要人有患此
脚弱不即治及入腹腹腫大上氣于是乃須大法灸隨
諸輸及諸管闗節腹背盡灸之并服八風散徃徃得瘥
者諸管輸節解法並在别卷中覺病入腹若病人不堪
痛不能盡作大灸但灸胸心腹諸穴及兩脚諸穴亦有
得好瘥者凡量一夫之法覆手并舒四指對度四指上
中節上横過為一夫夫有兩種有三指為一夫者此脚
弱灸以四指為一夫也亦依支法存舊法梁丘犢鼻三
里上亷下亷解谿太衝陽陵泉絶骨崑崙隂陵泉三隂
交足太隂伏溜然谷涌泉承山束骨等凡一十八宂舊
法多灸百㑹風府五臟六腑輸募頃來灸者悉覺引氣
向上所以不取其法氣不止者可用之其要病已成恐
不救者悉須灸之其足十趾去指竒一分兩足凡八宂
曹氏名曰八衝極下氣有效其足十趾端名曰氣端日
灸三壯並大神要其八衝可日灸七壯氣下即止病者
非深相委悉慎勿為人灸之慎之慎之凡灸八衝須小
作艾炷
論服湯藥色目
風毒之氣入人體中脉有三品内外證候相似但脉有
異耳若脉浮大而緩宜服續命湯兩劑應瘥若風盛宜
作越婢湯加白术四兩若脉浮大緊轉駃宜作竹瀝湯
若病人脉微而弱宜服風引湯此人脉多是因虚而得
之若大虚短氣力乏可以間作補湯隨病冷熱而用之
若未愈更服竹瀝湯若病人脉浮大而緊駃此是三品
之中最惡脉也或沉細而駃者此脉正與浮大而緊者
同是惡脉浮大者病在外沉細者病在内治亦不異當
消息以意耳其形尚可而手脚未容至弱數日之中氣
上即便命終如此之脉往往有人得之無一存者急服
竹瀝湯日服一劑切要湯勢常令相及勿令半日之中
空無湯也此湯竹汁多服之若不極熱輙停在胸心更
為人患每服當使極熱若服竹瀝湯得下者必佳也若
已服三劑竹瀝湯病及脉勢未折而苦脹滿可以大鼈
甲湯下之湯勢盡而不得下可以圓藥助湯令下下後
更服竹瀝湯趣令脉勢折氣息料理便停服三十二物
八風散佳凡初得病便摩野葛膏日再頑痺脚弱都愈
乃止若服竹瀝湯脉勢折如未病時氣力轉勝脚故未
能行體力充足然後漸微行步病重者瘥後半年始能
扶人行耳既覺脉及體内瘥但當勤服八風散勿以脚
未能行輕加餘治餘治未必全得益更生諸惡失此諸
治也猥人邊亦勿行野葛膏有人聞竹瀝湯云恐傷腰
脚者即勿與治宜知此法此皆人無受入性不可與醫
故也不為疑者說此之謂也竹瀝湯有三首輕者服前
方重者以次第服後方此風毒乃相注易病人宜將空
缺服小金牙散以少許塗鼻孔耳門病困人及新亡人
喜易人强健人宜將服之亦以塗耳鼻乃可臨近亡人
及視疾者絳囊帶一方寸匕男左女右臂上此散毒服
宜從少為始金牙散方見别卷病人惟宜飲赤小豆飲
冬服側子金牙酒續命湯治風毒病初得似時行毒病
而脉浮緩終不變駃此不治或數日而死或十日而死
或得便不識人或發黄或發斑或目赤或下部穿爛者
此最急得之即先服續命湯一劑須服葛根湯麻黄湯
下之若故不折更與續命湯兩三劑必瘥此病大急常
令湯勢相接不可使半日闕湯即便殺人續命湯方見
别卷
　
　
　
　
　
　
　
　
　
　
　
　
　
　
　
　備急千金要方卷二十二
欽定四庫全書
　備急千金要方卷二十三　唐　孫思邈　撰
　　　　　　　　　　　　宋　林億等　校正
　風毒脚氣方
　　湯液第二(方/)　(裹脚方附/)
第一竹瀝湯治兩脚痺弱或轉筋皮肉不仁腹脹起如
腫按之不䧟心中惡不欲食或患冷方
　　竹瀝(五/升)　　甘草　　　秦芁　　　葛根
　　黄芩　　　麻黄　　　防已　　　細辛
　　桂心　　　乾薑(各一/兩)　防風　　　升麻(各一/兩半)
　　茯苓(三/兩)　　附子(二/枚)　　杏仁(五十/枚)
　右十五味㕮咀以水七升合竹瀝煮取三升分三服
　取汗(千金翼方無茯苓/杏仁有白术一兩)
第二大竹瀝湯治卒中風口噤不能言四肢緩縱偏痺
攣急風經五臟恍惚恚怒無常手足不隨方
　　竹瀝(一斗/四升)　獨活　　　芍藥　　　防風
　　茵芋　　　甘草　　　白术　　　葛根
　　細辛　　　黄芩　　　芎藭(各二/兩)　桂心
　　防已　　　人參　　　石膏　　　麻黄(各一/兩)
　　生薑　　　茯苓(各三/兩)　烏頭(一/枚)
　右十九味㕮咀以竹瀝煮取四升分六服先未汗者
　取汗一狀相當即服
第三竹瀝湯治風毒入人五内短氣心下煩熱手足煩
疼四肢不舉皮肉不仁口噤不能語方
　　竹瀝(一斗/九升)　防風　　　茯苓　　　秦芃(各三/兩)
　　當歸　　　黄芩(千金翼/作芍藥)人參　　　芎藭(千金翼/作防已)
　　細辛　　　桂心　　　甘草　　　升麻(千金翼/作通草)
　　麻黄　　　白术(各二/兩)　附子(二/枚)　　蜀椒(一/兩)
　　葛根(五/兩)　　生薑(八/兩)
　右十八味㕮咀以竹瀝煮取四升分五服初得病即
　須摩膏日再痺定止(千金翼無麻/黄蜀椒生薑)
麻黄湯治惡風毒氣脚弱無力頑痺四肢不仁失音不
能言毒氣衝心有人病者但一病相當即服此第一服
次服第二第三第四方
　　麻黄(一/兩)　　大棗(二十/枚)　茯苓(三/兩)　　杏仁(三十/枚)
　　防風　　　白术　　　當歸　　　升麻
　　芎藭　　　芍藥　　　黄芩　　　桂心
　　麥門冬　　甘草(各二/兩)
　右十四味㕮咀以水九升清酒二升合煮取二升半
　分四服日三夜一覆令小汗粉之莫令見風
第二服獨活湯方
　　獨活(四/兩)　　乾地黄(三/兩)　生薑(五/兩)　　葛根
　　桂心　　　甘草　　　芍藥　　　麻黄(各二/兩)
　右八味㕮咀以水八升清酒二升合煎取二升半分
　四服日三夜一脚弱特忌食瓠子蕺菜犯之一世治
　不愈
第三服兼補厚朴湯并治諸氣咳嗽逆氣嘔吐方
　　厚朴　　　芎藭　　　桂心　　　乾地黄
　　芍藥　　　當歸　　　人參(各二/兩)　黄耆
　　甘草(各三/兩)　吳茱萸(二/升)　半夏(七/兩)　　生薑(一/斤)
　右十二味㕮咀以水二斗煮猪蹄一具取汁一斗二
　升去上肥内清酒三升合煮取三升分四服相去如
　人行二十里乆
第四服風引獨活湯兼補方
　　獨活(四/兩)　　茯苓　　　甘草(各三/兩)　升麻(一兩/半)
　　人參　　　桂心　　　防風　　　芍藥
　　當歸　　　黄耆　　　乾薑　　　附子(各二/兩)
　　大豆(二/升)
　右十三味㕮咀以水九升清酒三升合煮取三升半
　分四服相去如人行二十里久更進服
防風湯治脚痺并治毒氣上衝心胷嘔逆宿癖積氣疝
氣一病相當即服之方
　　防風　　　麻黄　　　芎藭　　　人參
　　芍藥　　　當歸　　　茯苓　　　半夏
　　甘草　　　橘皮(各一/兩)　鼈甲　　　生薑
　　桂心(各二/兩)　杏仁(一兩/半)　赤小豆(一/升)　貝子
　　烏梅(各五/兩)　大棗(二十/枚)　吳茱萸(五/合)　犀角
　　羚羊角(各半/兩)薤白(十四/枚)
　右二十二味㕮咀以水一斗煮取三升分三服一日
　令盡一方用水一斗二升間食糜一方半夏三兩隨
　時用
獨活湯治脚痺方
　　獨活(四/兩)　　當歸　　　防風　　　茯苓
　　芍藥　　　黄耆　　　葛根　　　人參
　　甘草(各二/兩)　大豆(二/升)　　附子(一/枚)　　乾薑(三/兩)
　右十二味㕮咀以水一斗清酒二升合煮取三升分
　三服
越婢湯治風痺脚弱方
　　麻黄(六/兩)　　石膏(半/升)　　白术(四/兩)　　大附子(一/枚)
　　生薑(三/兩)　　甘草(二/兩)　　大棗(十五/枚)
　右七味㕮咀以水七升先煮麻黄再沸掠去沫入諸
　藥煮取三升分三服覆取汗(胡洽方只五味若惡風/者加附子一枚多淡水)
　(者加白/术四兩)
治脚弱神驗方
　　防已　　　蜀椒　　　細辛　　　桂心
　　麻黄　　　石膏　　　獨活　　　防風
　　黄芩　　　茵芋　　　葛根　　　芎藭
　　芍藥　　　甘草(各一/兩)　生薑　　　茯苓(各三/兩)
　　烏頭(二/枚)
　右十七味㕮咀以竹瀝一斗煮取四升分六服令一
　日一夜服盡其間可常作赤小豆飲有人脚弱先服
　常用竹瀝湯四劑未覺増損作此方後覺得力又云
　脉沉細駃風在内者作此湯也
風引湯治兩脚疼痺腫或不仁拘急不得行方
　　麻黄　　　石膏　　　獨活　　　茯苓(各二/兩)
　　吳茱萸　　附子　　　秦芃　　　細辛
　　桂心　　　人參　　　防風　　　芎藭
　　防已　　　甘草(各一/兩)　乾薑(一兩/半)　白术(三/兩)
　　杏仁(六十/枚)
　右十七味㕮咀以水一斗六升煮取三升分三服取
　汗
大鼈甲湯治脚弱風毒攣痺氣上及傷寒惡風温毒山
水瘴氣熱毒四肢痺弱方
　　鼈甲(二/兩)　　防風　　　麻黄　　　白术
　　石膏　　　知母　　　升麻　　　茯苓
　　橘皮　　　芎藭　　　杏仁　　　人參
　　半夏　　　當歸　　　芍藥　　　萎㽔
　　甘草　　　麥門冬(各一/兩)羚羊角(六/銖)　大黄(一兩/半)
　　犀角　　　青木香　　雄黄(各半/兩)　大棗(十/枚)
　　貝齒　　　烏頭(七/枚)　　生薑(三/兩)　　薤白(十四/枚)
　　麝香(三/銖)　　小赤豆(三/合)　吳茱萸(五/合)
　右三十一味㕮咀以水二斗煮取四升分六服相去
　十里久得下止一方用大黄半兩畏下可止用六銖
　一方用羚羊角半兩毒盛可用十八銖(胡洽有山茱/萸半升為三)
　(十二味千金翼無知母升麻/橘皮芎藭人參當歸萎㽔)
小鼈甲湯治身體虚脹如微腫胷心痞滿有氣壯熱小
腹厚重兩脚弱方
　　鼈甲　　　黄芩　　　升麻　　　麻黄
　　羚羊角　　桂心　　　杏仁(各三/兩)　前胡(四/兩)
　　烏梅(二十/枚)　薤白(三十/枚)
　右十味㕮咀以水一斗煮取二升七合分三服此常
　用若體强壯欲須利者加大黄二兩
風緩湯治脚弱舉體痺不仁熱毒氣入臟胷中滿塞不
通食即嘔吐方
　　半夏(一/升)　　大棗　　　烏梅(二十/枚)　桂心
　　鼈甲　　　升麻　　　橘皮　　　枳實
　　甘草　　　吳茱萸　　大黄(各一/兩)　生薑
　　石膏(各六/兩)　貝齒(七/枚)　　獨活　　　麻黄
　　犀角(各三兩一方/用羚羊角)
　右十七味㕮咀以水一斗四升煮取四升分五服日
　三夜二不瘥至三劑必瘥
治脚氣初發從足起至膝脛骨腫疼者方
　取蜱麻葉切𢷬蒸薄裹之日二三易即消蜱麻子似
　牛蜱蟲故名蜱麻也若冬月無蜱麻取蒴藋根𢷬碎
　和酒糟三分根一分合蒸熱及熱封裹腫上如前法
　日二即消亦治不仁頑痺(此方非湯不當見此然以/前後三方俱出蘇長史更)
　(不分/出)
若腫已入䏶至小腹脹小便瀝少者方
　取烏特牛尿一升二服日二取消乃止(千金翼云羸/瘦人二分尿)
　(一分牛乳合煮/乳浮結乃服之)
若腫已消仍有此候者急服此湯方(蘇長史/方神驗)
　　麻黄　　　射干　　　人參　　　茯苓
　　防已　　　前胡　　　枳實(各二/兩)　半夏
　　犀角　　　羚羊角　　青木香　　橘皮
　　杏仁　　　升麻(各一/兩)　生薑(五/兩)　　獨活(三/兩)
　　吳茱萸(一/升)
　右十七味㕮咀以水一斗二升煮取四升分五服相
　去二十里乆中間進少粥以助胃氣此湯兩日服一
　劑取病氣退乃止以意消息之若熱盛喘煩者加石
　膏六兩生麥門冬一升去吳茱萸若心下堅加鼈甲
　一兩
夫脚氣之疼先起嶺南稍來江東得之無漸或微覺疼
痺或兩脛腫滿或行起澀弱或上入腹不仁或時冷熱
小便秘澀喘息氣衝喉氣急欲死食嘔不下氣上逆者
皆其候也若覺此證先與
犀角旋復花湯方
　　犀角　　　旋復花(各二/兩)橘皮　　　茯苓
　　生薑(各三/兩)　大棗(七/枚)　　香䜴(一/升)　　紫蘇莖葉(一/握)
　右八味㕮咀以水八升煮取二升七合分三服相去
　十里久服之以氣下小便利為度(崔氏云小犀角湯/如其不下服後大)
　(犀角/湯)
大犀角湯療脚氣毒衝心變成水身體遍腫悶絶欲死
方
　　犀角　　　旋復花　　白术　　　桂心
　　防已　　　黄芩　　　生薑　　　橘皮
　　茯苓(各二/兩)　香䜴(一/升)　　桑白皮　　前胡(各四/兩)
　　大棗(十/枚)　　紫蘇莖葉(一/握)
　右十四味㕮咀以水九升煮取二升七合分三服相
　去十里久取下氣為度若得氣下小便利脚腫即消
　能食若服湯竟不下氣急不定仍服後犀角麻黄湯
　(崔氏又以白前代白术無防/已黄芩桑白皮名旋復花湯)
犀角麻黄湯方
　　犀角　　　麻黄　　　防風　　　獨活(崔氏用/茯苓)
　　防已　　　芎藭　　　白术　　　當歸
　　黄芩　　　羚羊角(崔氏用附/子各二兩)　　　石膏(四/兩)
　　生薑　　　甘草　　　杏仁(崔氏用/細辛)桂心(各三/兩)
　右十五味㕮咀以水二斗煮麻黄去沫取汁八升下
　藥煎取三升分三服相去十里久服訖覆取汗若不瘥
　五日後更一劑取汗同前
茱萸湯治脚氣入腹困悶欲死腹脹方(蘇長/史方)
　　吳茱萸(六/升)　木𤓰(兩顆/切)
　右二味以水一斗三升煮取三升分三服相去如人
　行十里久進一服或吐或汗或利或大熱悶即瘥(此/起)
　(死囬/生方)
小風引湯治中風腰脚疼痛弱者方(胡洽名大/風引湯)
　　獨活　　　茯苓　　　人參(各三/兩)　防風
　　當歸　　　甘草　　　乾薑(胡洽作/桂心)
　　石斛(各二兩胡/洽作黄耆)　　　　附子(一/枚)　　大豆(二/升)
　右十味㕮咀以水九升酒三升煮取三升分四服服
　畢相去如人行十里久(胡洽云南方治脚弱與此别/用升麻一兩半夏芍藥各二)
　(兩合十三味本只有十味減當歸石斛名小風引湯/刪繁一方無石斛以療肉極寒肌肉變古痿名曰惡)
　(風腰痛/脚弱)
四物附子湯治風濕相薄骨節煩痛四肢拘急不可屈
伸近之則痛自汗出而短氣小便不利惡風不欲去衣
或頭面手足時時浮腫方
　　附子(二/枚)　　桂心(四/兩)　　白术(三/兩)　　甘草(二/兩)
　右四味㕮咀以水六升煮取三升分三服微汗愈大
　汗煩者一服五合體腫者加防已四兩悸氣小便不
　利加茯苓三兩既有附子今加生薑三兩
治脚弱風毒實及嶺南瘴氣而腫乍寒乍熱似瘧狀脚
腫氣上心悶咳嗽癱緩頑痺方
　　麻仁　　　升麻　　　麻黄　　　射干
　　菖蒲　　　芒硝　　　甘草　　　大黄(各半/兩)
　　䜴(三/合)
　右九味㕮咀以水六升煮取二升半内芒硝又煎三
　沸分三服微利一二行解毒熱有腫滓薄之凡覺氣
　滿輙服一劑佳
道人深師増損腎瀝湯治風虚勞損挾毒脚弱疼痺或
不隨下焦虚冷胷中微有客熱心虚驚悸不得眠食少
失氣味日夜數過心煩迫不得卧小便不利又時復下
湘東王至江州王在嶺南病悉如此極困篤余作此湯
令服即得力病似此者服無不瘥隨宜増損之方
　　黄耆　　　甘草　　　芍藥　　　麥門冬
　　人參　　　肉蓯蓉　　乾地黄　　赤石脂
　　茯神　　　地骨白皮　當歸　　　逺志
　　磁石　　　枳實　　　防風　　　龍骨(各一/兩)
　　桂心　　　芎藭(各二/兩)　生薑(四/兩)　　五味子(三/合)
　　半夏(一/升)　　大棗(三十/枚)　白羊腎(一/具)
　右二十三味㕮咀以水二斗煮羊腎取汁一斗二升
　内諸藥煮取四升分為五服不利下者除龍骨赤石
　脂小便澁以赤茯苓代茯神加白术三兩多熱加黄
　苓一兩遺溺加桑螵蛸二十枚(胡洽方無黄耆蓯蓉/赤石脂地骨皮磁石)
　(枳實防風龍骨半夏/冇黄芩為十五味)
石膏湯治脚氣風毒熱氣上衝頭面面赤矜急鼻塞去
來無時令人昏憒心胷恍惚或若驚悸身體戰掉手足
緩縱或酸痺頭目眩重眼反鼻辛熱氣出口中或患味
甜諸惡不可名狀者方
　　石膏　　　龍膽　　　升麻　　　芍藥
　　貝齒　　　甘草　　　鼈甲　　　黄芩
　　羚羊角(各一/兩)橘皮　　　當歸(各二/兩)
　右十一味㕮咀以水八升煮取三升分為三服
半夏湯治脚氣上入腹腹急上衝胷氣急欲絶方
　　半夏(一/升)　　桂心(八/兩)　　乾薑(五/兩)　　甘草
　　人參　　　細辛　　　附子(各二/兩)　蜀椒(二/合)
　右八味㕮咀以水一斗煮取三升分三服初稍稍進
　恐氣衝上格塞不得下小小服通人氣耳
烏頭湯治風冷脚痺疼痛攣弱不可屈伸方
　　烏頭　　　細辛　　　蜀椒(各一/兩)　甘草
　　秦芃　　　附子　　　桂心　　　芍藥(各二/兩)
　　乾薑　　　茯苓　　　防風　　　當歸(各三/兩)
　　獨活(四/兩)　　大棗(二十/枚)
　右十四味㕮咀以水一斗二升煮取四升分五服若
　熱毒多服益佳
迮毒湯治脚弱風熱上入心腹煩悶欲絶方
　　半夏　　　生薑(各四/兩)　黄耆　　　甘草
　　當歸　　　人參　　　厚朴　　　獨活
　　橘皮(各一/兩)　枳實　　　麻黄　　　乾地黄
　　芍藥(各二/兩)　桂心(三/兩)　　貝子(七/枚)　　大棗(二十/枚)
　右十六味㕮咀以水一斗二升煮取三升六合分四
　服日三夜一
風緩湯治脚弱體痺不仁毒氣上入藏胷中滿塞不通
食輙吐失味方
　　獨活　　　甘草　　　石膏(各三/兩)　羚羊角
　　犀角(各半/兩)　麻黄　　　防風　　　當歸
　　升麻　　　橘皮　　　吳茱萸　　桂心
　　半夏　　　鼈甲(各二/兩)　枳實(一/兩)　　生薑(六/兩)
　　大棗(二十/枚)　貝齒(七/枚)　　烏頭(二兩一作/烏梅七枚)
　右十九味㕮咀以水一斗四升煮取四升一服一升
　若有少虚熱者加乾地黄二兩
紫蘇子湯治脚弱上氣昔宋湘東王在南州患脚氣困
篤服此湯大得力方
　　紫蘇子　　半夏(各一/升)　前胡　　　厚朴
　　甘草　　　當歸(各一/兩)　橘皮(三/兩)　　大棗(二十/枚)
　　生薑(一/斤)　　桂心(四/兩)
　右十味㕮咀以水一斗三升煮取三升半分為五服
　日三夜二
附子湯治濕痺緩風身體疼痛如欲折肉如錐刺刀割
方
　　附子(三/枚)　　芍藥　　　桂心　　　甘草
　　茯苓　　　人參(各三/兩)　白术(四/兩)
　右七味㕮咀以水八升煮取三升分三服
防風湯治肢體虚風微痙發熱肢節不隨恍惚狂言來
去無時不自覺悟南方支法存所用多得力温和不損
人為勝於續命越婢風引等湯羅廣州一門南州士人
常用亦治脚弱甚良方
　　防風　　　麻黄　　　秦芃　　　獨活
　　生薑　　　半夏(各二/兩)　當歸　　　逺志
　　甘草　　　防已　　　人參　　　黄芩
　　升麻　　　芍藥(各一/兩)　石膏(半/兩)　　麝香(六/銖)
　　一方用白术(一/兩)
　右十六味㕮咀以水一斗三升煮取四升一服一升
　初服厚覆取微汗亦當兩三行下其間相去如人行
　十里久更服有熱加大黄二兩先有冷心痛疾者倍
　用當歸加桂心三兩不用大黄
甘草湯治脚弱舉身洪腫胃反食穀吐逆胷中氣結不
安而寒熱下痢不止小便難服此湯即益亦服女麴散
利小便腫消服大散摩膏有驗方
　　甘草　　　人參(各一/兩)　半夏(一/升)　　桂心
　　蜀椒(各三/兩)　小麥(八/合)　　大棗(二十/枚)　生薑(八/兩)
　　吳茱萸(二/升)
　右九味㕮咀以水一斗三升煮小麥取一斗去小麥
　内諸藥煮取三升分為六服(女麴散/見别卷)
恒山甘草湯若寒熱日再三發可服此方
　　恒山(三/兩)　　甘草(一兩/半)
　右二味㕮咀以水四升煮取一升半分三服相去五
　里久一服
丹參牛膝煮散治脚痺弱氣滿身微腫方
　　丹參　　　牛膝　　　桑白皮　　杏仁
　　升麻　　　猪苓　　　茯苓(各四/兩)　犀角
　　黄芩　　　橘皮　　　防已　　　白前
　　澤瀉　　　桂心　　　秦芃(各三/兩)　李根白皮
　　生薑(各二/兩)　大麻仁(一/升)
　右十八味𢷬麤篩以水一升半内散方寸匕煮取七
　合輕絹濾去滓頓服日再夏月熱不得服圓散此煮
　散頃年常用大驗
治腰胳不隨兩脚攣腫方
　蜀椒四升以水四斗煮取二斗半甕盛下著火暖之
　懸板為橋去湯二寸許以脚蹋板拄脚坐以綿絮密
　塞勿令泄氣若疲即出入被以粉摩之一食久更入
　甕常令甕下火不絶勿使湯冷如此消息不過七日
　得伸展并腫亦消
　
　
　
　
　
　
　
　
　備急千金要方卷二十三
欽定四庫全書
　備急千金要方卷二十四　唐　孫思邈　撰
　　　　　　　　　　　　宋　林億等　校正
　風毒脚氣方
　　諸散第三(方/)
例曰大法春秋宜服散
八風散治風虚面青黒土色不見日月光脚氣痺弱凖
紅面青黒主腎不見日月光主肝宜補腎治肝方
　　菊花(三/兩)　　石斛　　　天雄(各一/兩半)　人參
　　附子　　　甘草(各一兩/六銖)鍾乳　　　薯蕷
　　續斷　　　黄耆　　　澤瀉　　　麥門冬
　　逺志　　　細辛　　　龍膽　　　秦艽
　　石韋　　　菟絲子　　牛膝　　　菖蒲
　　杜仲　　　茯苓　　　乾地黄　　栢子仁
　　蛇牀子　　防風　　　白术　　　乾薑
　　萆薢　　　山茱萸(各一/兩)五味子　　烏頭(各半/兩)
　　蓯蓉(二/兩)
　右三十三味治下篩酒服方寸匕日三不效加至二
　匕
大八風散治諸緩風濕痺脚弱方
　　巴㦸天　　黄耆　　　桂心　　　細辛
　　天雄　　　萆薢　　　蓯蓉　　　牡荆子
　　薯蕷　　　菊花　　　萎㽔　　　山茱萸
　　秦艽　　　黄芩　　　石斛　　　白术
　　礜石(一作/礬石)　厚朴　　　龍膽　　　人參
　　蜀椒(各半/兩)　附子　　　五味子(各十/八銖)菖蒲
　　茯苓　　　牛膝(千金翼/作乾薑)烏喙　　　逺志(各一/兩)
　　桔梗(三十/銖)　芎藭　　　白歛　　　芍藥(各六/銖)
　右三十二味治下篩酒服半寸匕日三未驗稍増令
　微覺(胡洽無/桔梗)
内補石斛秦芃散治風虚脚弱手足拘攣疼痺不能行
脚趺腫上膝小腹堅如䋲約氣息常如憂恚不能食飲
者皆由五勞七傷腎氣不足受風濕故也此方悉主之
　　石斛　　　附子　　　天雄　　　桂心
　　獨活　　　天門冬(各一/兩)秦芃　　　烏頭
　　人參　　　乾薑　　　當歸　　　防風
　　杜仲(各三/十銖)　山茱萸　　莽草　　　桔梗
　　細辛　　　麻黄　　　前胡　　　五味子(各十/八銖)
　　蜀椒　　　白芷　　　白术(各半/兩)
　右二十三味治下篩酒服方寸匕日再服不知稍増
　至二匕虚人三建皆炮實人亦可生用風氣者本因
　腎虚既得病後毒氣外滿則灸洩其氣内滿則藥馳
　之當其救急理必如此至于風消退四體虚弱餘毒
　未除不可便止宜服此散推陳致新極為良妙此既
　人情可觧無可疑焉
秦芃散治風無久新卒得不知人四肢不仁一身盡痛
偏枯不隨不能屈伸洒洒寒熱頭目眩倒或口面喎僻
方
　　秦艽　　　乾薑　　　桔梗　　　附子(各一/兩)
　　天雄　　　當歸　　　天門冬　　人參
　　白术　　　蜀椒(各十/銖)　烏頭　　　細辛(各十/八銖)
　　甘草　　　白芷　　　山茱萸　　麻黄
　　前胡　　　防風　　　五味(各半/兩)
　右十九味治下篩酒服方寸匕日三若老人少服之
　(胡洽無天門冬前胡有莽草桂心/防已萆薢白歛黄耆為二十三味)
單服松脂治一切風及大風脚弱風痺方薫陸法亦同
　松脂三十斤以㯶皮袋盛繫頭鐺底布竹木置袋於
　上以石三五顆壓之下水于鐺中令滿煮之膏浮出
　得盡以後量更二十沸接置于冷水中易袋洗鍋更
　煮如此九遍藥成𢷬篩為散以麤羅下之用酒服一
　方寸匕日二初和藥以冷酒藥入腹後飲熱酒行藥
　以知為度如覺熱即減不減令人大小便秘澀若澀
　宜食蔥羮仍自不通宜服生地黄汁微取泄利除忌
　大麻子以外無所禁若欲斷米加茯苓與松脂等分
　蜜和為圓但食淡麫餺飥日兩度食一食一小椀勿
　多食也作餺飥法硬和麫熟挼煮五十沸漉出冷水
　淘更置湯中煮十餘沸然後漉出食之服松脂三十
　日後即覺有驗兩脚似有水流下是效如恐秘澀和
　一斤松脂茯苓與棗栗許大酥即不澀服經一百日
　後脚氣當愈仙經曰服松脂一年増夀一年服二年
　増夀二年及服之十年則増夀十年
淮南八公石斛萬病散治風濕疼腰脚不隨方
　　防風　　　茯苓　　　菊花　　　細辛
　　蜀椒　　　乾薑　　　雲母　　　蓯蓉
　　人參　　　乾地黄　　附子　　　石斛
　　杜仲　　　逺志　　　菟絲子　　天雄
　　萆薢　　　桂心　　　牛膝　　　蛇牀子
　　白术　　　薯蕷　　　巴㦸　　　菖蒲
　　續斷　　　山茱萸(各一/兩)五味子(半/兩)
　右二十七味治下篩酒服方寸匕日再
茱萸散治冷風脚跛偏枯半身不隨晝夜呻吟醫所不
治
　　吳茱萸　　乾薑　　　白斂　　　牡荆(千金翼/作牡桂)
　　附子　　　天雄　　　狗脊　　　乾漆
　　薯蕷　　　秦艽　　　防風(各半/兩)
　右十一味治下篩先食服方寸匕日三藥入肌膚中
　淫淫然三日知一月瘥
　　酒醴第四(例/方)
例曰凡合酒皆薄切藥以絹袋盛藥内酒中密封頭春
夏四五日秋冬七八日皆以味足為度去滓服酒盡後
其滓𢷬酒服方寸匕日三大法冬宜服酒至立春宜停
石斛酒治風虚氣滿脚疼痺攣弱不能行方
　　石斛　　　丹參　　　五加皮(各五/兩)側子
　　秦芃　　　杜仲　　　山茱萸　　牛膝(各四/兩)
　　桂心　　　乾薑　　　羌活　　　芎藭
　　橘皮　　　黄耆　　　白前　　　蜀椒
　　茵芋　　　當歸(各三/兩)　薏苡仁(一/升)　防風(二/兩)
　　鍾乳(八兩𢷬碎别絹袋/盛繫大藥袋内)
　右二十一味㕮咀以清酒四斗漬三日初服三合日
　再稍稍加以知為度
烏麻酒方
　烏麻五升微熬𢷬碎以酒一斗漬一宿隨所能飲之
　盡更作甚良
鍾乳酒治風虚勞損脚疼冷痺羸瘦攣弱不能行方
　　鍾乳(八/兩)　　丹參(六兩/)　石斛　　　杜仲
　　天門冬(各五/兩)牛膝　　　防風　　　黄耆
　　芎藭　　　當歸(各四/兩)　附子　　　桂心
　　秦芃　　　乾薑(各三/兩)　山茱萸　　薏苡仁(各一/升)
　右十六味㕮咀以清酒三斗漬之三日初服三合日
　再後稍加之以知為度
枸杞菖蒲酒治緩急風四肢不隨行步不正口急及四
體不得屈伸方
　　菖蒲(五/斤)　　枸杞根(一伯/斤)
　右二味細剉以水四石煮取一石六斗去滓釀二斛
　米酒熟稍稍飲之
虎骨酒治骨髓疼痛風經五臟方
　虎骨一具炭火灸令黄色槌刮取碎𢷬研得數日清
　酒六升浸五宿隨性多少稍飲之易云虎嘯風生龍
　吟雲起此亦有情與無情相感治風之效故亦無疑
蓼酒治胃管冷不能飲食耳目不聰明四肢有氣冬卧
脚冷服此酒十日後目既精明體又充壯方
　八月三日取蓼曝燥把之如五升大六十把水六石
　煮取一石去滓以釀酒如常法隨多少飲之已用訖
　效甚速
小黄耆酒大治風虚痰癖四肢偏枯兩脚弱手不能上
頭或小腹縮痛脇下攣急心下有伏水脇下有積飲夜喜
夢悲愁不樂恍惚善忘此由風虚五臟受邪所致或久
坐腰痛耳聾卒起眼眩頭重或舉體流腫疼痺飲食惡
冷濇濇惡寒胷中痰滿心下寒疝藥皆主之及婦人産
後餘疾風虚積冷不除者方
　　黄耆　　　附子　　　蜀椒　　　防風
　　牛膝　　　細辛　　　桂心　　　獨活
　　白术　　　芎藭　　　甘草(各三/兩)　秦芃
　　烏頭(集驗用薯/蕷三兩)　　　　大黄　　　葛根
　　乾薑　　　山茱萸(各二/兩)當歸(二兩/半)
　右十八味㕮咀少壯人無所熬練虚老人微熬之以
　絹袋中盛清酒二斗漬之春夏五日秋冬七日可先
　食服一合不知可至四五合日三服此藥攻痺甚佳
　亦不令人吐悶小熱宜冷飲食大虚加蓯蓉二兩下
　利加女萎三兩多忘加石斛菖蒲紫石各二兩心下
　多水者加茯苓人參各二兩薯蕷三兩酒盡可更以
　酒二斗重漬滓服之不爾可曝滓𢷬下酒服方寸匕
　不知稍増之服一劑得力令人耐寒冷補虚治諸風
　冷神良
黄耆酒治風虚脚疼痿弱氣悶不自收攝兼補方
　　黄耆　　　烏頭　　　附子　　　乾薑
　　秦芃　　　蜀椒　　　芎藭　　　獨活
　　白术　　　牛膝　　　蓯蓉　　　細辛
　　甘草(各三/兩)　葛根　　　當歸　　　菖蒲(各二/兩半)
　　山茱萸　　桂心　　　鍾乳　　　栢子仁
　　天雄　　　石斛　　　防風(各二/兩)　大黄
　　石南(各一/兩)
　右二十五味㕮咀無所熬練清酒三斗漬之先食服
　一合不知可至五合日三以攻痺為佳大虚加蓯蓉
　下利加女萎多忘加菖蒲各三兩(胡洽有澤㵼三兩/茯苓二兩人參茵)
　(芋半夏栝蔞芍藥各一兩無秦艽芎藭牛膝蓯蓉甘/草葛根當歸菖蒲鍾乳大黄為二十二味名大黄耆)
　(湯/)
茵芋酒治大風頭眩重目瞀無所見或仆地氣絶半日
乃蘇口喎噤不開半身偏死拘急痺痛不能動摇歴節
腫痛骨中酸疼手不得上頭足不得屈伸不能躡履行
欲傾跛皮中動淫淫如有蟲啄軫癢搔之生瘡甚者狂
走有此諸病藥皆主之方
　　茵蕷　　　烏頭　　　石南　　　防風
　　蜀椒　　　女萎　　　附子　　　細辛
　　獨活　　　卷栢　　　桂心　　　天雄
　　秦艽　　　防已(各一/兩)　躑躅(二/兩)
　右十五味㕮咀少壯人無所熬練虚老人薄熬之清
　酒二斗漬之冬七日夏三日春秋五日初服一合不
　知加至二合寜從少起日再以微痺為度(胡洽無蜀/椒獨活卷)
　(栢為十/二味)
大金牙酒治瘴癘毒氣中人風冷濕痺口喎面戾半身
不遂手足拘攣厯節腫痛甚者小腹不仁名曰脚氣無
所不治方
　　金牙(一/斤)　　側子　　　附子　　　天雄
　　人參　　　蓯蓉　　　茯苓　　　當歸
　　防風　　　黄耆　　　薯蕷　　　細辛
　　桂心　　　萆薢　　　萎㽔　　　白芷
　　桔梗　　　黄芩　　　逺志　　　牡荆子
　　芎藭　　　地骨皮　　五加皮　　杜仲
　　厚朴　　　枳實　　　白术　　　牛膝
　　丹參(各三/兩)　獨活(半/斤)　　茵芋　　　石南
　　狗脊(各二/兩)　磁石(十/兩)　　薏苡仁　　麥門冬(各一/升)
　　生石斛(八/兩)　蒴藋(四/兩)　　生地黄(切二/升)
　右三十九味㕮咀以酒八斗漬七日温服一合日四
　五夜一石藥細研别絹袋盛共藥同漬藥力和善主
　治極多凡是風虚四體小覺有風痾者皆須將服之
　無所不治也服者一依方修合不得輙信人大言浪
　有加減
鍾乳酒治虚損通順血脉極補下氣方
　　鍾乳　　　石斛　　　蓯蓉(各五/兩)　附子
　　甘菊(各二/兩)
　右五味㕮咀以清酒三斗漬服二合日再稍増至一
　升
秦芁酒治四肢風手臂不收髀脚疼弱或有拘急攣縮
屈指偏枯痿躄痟小不仁頑痺者悉主之方
　　秦芃　　　天門冬　　五加皮　　牛膝
　　附子　　　桂心(各三/兩)　巴㦸天　　杜仲
　　石南　　　細辛(各二/兩)　獨活(一/兩)　　薏苡仁(一/兩)
　右十二味㕮咀以酒二斗漬之得氣味可服三合漸
　加至五六合日三夜一
术膏酒治脚弱風虚五勞七傷萬病皆主之方
　　生白术淨洗一石五斗(𢷬取汁三/斗煎取半)
　　濕荆二十五束束别三尺圍各長二尺五寸徑頭
　　二寸(燒取瀝三/斗煎取半)
　　青竹三十束束别三尺圍各長二尺五寸徑一寸
　　(燒取瀝三/斗煎取半)
　　生地黄根五大斗麤大者(𢷬取汁三/斗煎取半)
　　生五加根(三十六斤淨洗訖剉于大釡内以水四/石煎之去滓澄清取汁七斗以銅器中)
　　(盛大釡内水上煎之取汁三斗/五升其煎諸藥法一準五加例)
　右件白术等五種藥總計得汁九斗五升好糯米一
　石五斗上小麥麴八斤曝乾為末以藥汁六斗浸麴
　五日待麴起第一投淨淘米七斗令得三十遍下米
　置浄席上以生布拭之勿令不淨然後炊之下饙以
　餘藥汁浸饙調强弱更蒸之待饙上痂生然後下于
　席上調强弱冷熱如常釀酒法醖之甕中密蓋頭三
　日後第二投更淘米四斗一如前法投之三日後即
　加藥如左
　　桂心　　　甘草　　　白芷　　　細辛
　　防風　　　當歸　　　麻黄　　　芎藭(各六/兩)
　　附子(五/兩)　　牛膝(九/兩)　　乾薑　　　五加皮(各一/斤)
　右十二味㕮咀訖第三投以米四斗淨淘如前法還
　以餘汁澆饙重蒸待上痂生下置席上調冷熱如常
　釀法和上件藥投之三日外然後嘗甘苦得中訖密
　封頭二七日乃壓取清酒一服四合日再服細細加
　以知為度温酒不得過熱慎生冷酢滑猪鯉魚蒜牛
　肉等
松葉酒主脚弱十二風痺不能行服更生散數劑及衆
治不得力服此一劑便能逺行不過兩劑方
　松葉六十斤㕮咀以水四石煮取四斗九升以釀五
　斗米如常法别煮松葉汁以漬米并饙飯泥釀封頭
　七日發澄飲之取醉得此力者甚衆神妙
治脚氣方
　好豉三斗蒸一石米下曝乾如是三上以酒五斗漬
　七日去滓飲惟醉為佳酒盡更以二斗半漬之飲之
　如初
側子酒治風濕痺不仁脚弱不能行方
　　側子　　　牛膝　　　丹參　　　山茱萸
　　蒴藋根　　杜仲　　　石斛(各四/兩)　防風
　　乾薑　　　蜀椒　　　細辛　　　獨活
　　秦芃　　　桂心　　　芎藭　　　當歸
　　白木　　　茵芋(各三/兩)　五加皮(五/兩)　薏苡仁(一/升)
　右二十味㕮咀絹袋盛清酒四斗漬六宿初服三合
　稍加以知為度患目昏頭眩者彌精
　　膏第五(例/方)
例曰凡作膏常以破除日無令喪孝汚穢産婦下賤人
雞犬禽獸見之病在外火灸摩之在内温酒服如棗核
許
神明白膏治百病中風惡氣及頭面諸病青盲風目爛
眥管瞖耳聾鼻塞齲齒齒根挺痛及癰痔瘡癬疥等方
　　吳茱萸　　蜀椒　　芎藭　　　　白术
　　前胡(崔氏作/白前)白芷(各一/升)附子(三十/枚)　　桂心
　　當歸　　　細辛(各二/兩)
　右十味㕮咀淳苦酒於銅器中淹浸諸藥一宿以成
　煎猪膏十斤炭火上煎三沸三上三下白芷色黄為
　候病在腹内温酒服如彈丸一枚日三目痛取如黍
　米内兩眥中以目向風無風可以扇扇之諸瘡痔齲
　齒耳鼻百病主之皆以膏傅病在皮膚灸手摩病上
　日三(肘後九味/無桂心)
衛侯青膏治百病久風頭眩鼻塞清涕淚出霍亂吐逆
傷寒咽痛脊背頭項强偏枯拘攣或緩或急或心腹久
寒積聚疼痛欬逆上氣往來寒熱鼠漏瘰癧厯節疼腫
關節盡痛男子七傷臚脹腹滿羸瘦不能飲食婦人生
産餘疾諸病瘑疥惡瘡癰腫隂蝕黄疸發背馬鞍牛領
瘡腫方
　　當歸　　　栝蔞根　　乾地黄　　甘草
　　蜀椒(各六/兩)　半夏(七/合)　　桂心　　　芎藭
　　細辛　　　附子(各四/兩)　黄芩　　　桔梗
　　天雄　　　藜蘆　　　皂莢(各一/兩半)　厚朴
　　烏頭　　　莽草　　　乾薑　　　人參
　　黄連　　　寄生　　　續斷　　　戎鹽(各三/兩)
　　黄野葛(二/分)　生竹茹(六/升)　巴豆(二十/枚)　石南
　　杏仁(各一/兩)　猪脂(三斗/)　苦酒(一斗/六升)
　右三十一味㕮咀諸藥以苦酒漬一宿以猪脂微火
　上煎之三下三上膏成病在内以酒服如半棗在外
　摩之日三
神明青膏治鼻中干灌之并摩服方
　　蜀椒(五/合)　　皂莢　　　黄芩　　　石南
　　黄連　　　雄黄　　　桂心　　　藜蘆(各三/銖)
　　白术　　　芎藭　　　大黄　　　澤瀉(各七/銖)
　　烏頭　　　莽草　　　續斷　　　人參(各五/銖)
　　半夏　　　當歸(各十/二銖)　乾地黄(十一/銖)萎㽔
　　細辛(各十/銖)　附子　　　桔梗(各二/銖)　乾薑(六/銖)
　　戎鹽(杏子大/一枚)
　右二十五味㕮咀以苦酒一斗漬之羊髓一斤為東
　南三隅竈内諸藥炊以葦薪作三聚新好土藥沸即
　下置土聚上三沸三下訖藥成以新布絞去滓病在
　外火灸摩之在内温酒服如棗核日三後稍益以知
　為度
太傅白膏治百病傷寒咽喉不利頭項强痛腰脊兩脚
疼有風痺濕腫難屈伸不能行步若風頭眩鼻塞有附
息肉生瘡身體隠軫風搔鼠漏瘰癧諸疽惡瘡馬鞍牛
領腫瘡及久寒結堅在心腹痛胷痺煩滿不得眠飲食
欬逆上氣往來寒熱婦人産後餘疾耳目鼻口諸疾悉
主之亦曰太一神效膏方
　　蜀椒(一/升)　　升麻(切一/升)　附子(三/兩)　　巴豆
　　芎藭(各三/十銖)　杏仁(五/合)　　狸骨　　　細辛(各一/兩半)
　　白芷(半/兩)　　甘草(二/兩)　　白术(六/兩)
　　一方用當歸三兩
　右十二味㕮咀苦酒淹漬一宿以猪脂四斤微火煎
　之先削附子一枚以繩繫著膏中候色黄膏成去滓
　傷寒心腹積聚諸風腫疾頸項腰脊强偏枯不仁皆
　摩之日一癰腫惡瘡鼠瘻瘰癧炙手摩之耳聾取如
　大豆灌之目痛淚出縹白瞖如珠當瞳子視無所見
　取如粒米傅白上令其人自以手掩之須臾即愈便
　以水洗視如平復且勿當風三十日後乃可行鼻中
　痛取如大豆内鼻中并以摩之齲齒痛以綿裹如大
　豆著痛齒上咋之中風面目鼻口喎僻以摩之若晨
　夜行辟霜霧眉睫落數數以鐵漿洗用膏摩之
曲魚膏治風濕疼痺四肢嚲弱偏跛不仁并癰腫惡瘡
方
　　大黄　　　黄芩　　　莽草　　　巴豆
　　野葛　　　牡丹　　　躑躅　　　芫花
　　蜀椒　　　皂莢　　　藜蘆　　　附子(各一/兩)
　右十二味㕮咀以苦酒漬藥一宿以成煎猪膏三斤
　微火煎三沸一下别内白芷一片三上三下白芷色
　黄藥成去滓微火灸手摩病上日三
野葛膏治惡風毒腫疼痺不仁瘰癧惡瘡癰疽腫脛脚
弱偏枯百病方
　　野葛　　　犀角　　　蛇銜　　　莽草(外臺作/茵芋)
　　烏頭　　　桔梗　　　升麻　　　防風
　　蜀椒　　　乾薑　　　鼈甲　　　雄黄
　　巴豆(各一/兩)　丹參(三/兩)　　躑躅花(一/升)
　右十五味㕮咀以苦酒四升漬之一宿以成煎猪膏
　五斤微火煎三上三下藥色小黄去滓以摩病上此
　方不可施之猥人慎之(胡洽無丹參躑躅有細辛又/蘇恭以白芷防已吳茱萸附)
　(子當歸代巴豆雄/黄蛇銜防風鼈甲)
蒼梧道士陳元膏治一切風濕骨肉疼痺方
　　當歸　　　細辛　　　芎藭(各一/兩)　桂心(五/寸)
　　天雄(三十/枚)　生地黄(三/斤)　白芷(一兩/半)　丹砂(二/兩)
　　乾薑(十/累)　　烏頭(三/兩)　　松脂(八/兩)　　猪肪(十/斤)
　右十二味㕮咀以地黄汁漬藥一宿煎猪肪去滓内
　藥煎十五沸去滓内丹砂末熟攪用火灸手摩病上
　日千遍瘥(胡洽有人參防風各三兩附子三十枚雄/黄二兩為十五味肘後千金翼有附子二)
　(十二銖雄黄二兩半大酢三升/為十五味崔氏與千金翼同)
裴公八毒膏治卒中風毒腹中絞刺痛飛尸入臟及魘
寐不寤尸厥奄忽不知人宿食不消温酒服如棗核大
得下止若毒氣甚咽喉閉塞不能嚥者折齒内葱葉口
中以膏灌葱葉中令下病腫者向火摩腫上若歲中多
温欲省病及行霧露中酒服之内鼻中亦得方
　　蜀椒　　　當歸　　　雄黄　　　丹砂(各二/兩)
　　烏頭　　　巴豆(各一/升)　薤白(一/斤)　　莽草(四/兩)
　右八味㕮咀苦酒三升漬一宿用猪脂五斤東向竈
　葦薪火煎之五上五下候薤白黄色絞去滓研雄黄
　丹砂如粉内之攪至凝乃正膏成盛不津器中諸蜈
　蚣蛇蜂等毒者以膏置瘡上病在外悉傅之摩之以破
　除日合一方用礜石一兩蜈蚣二枚是名八毒膏(肘/後)
　(不用巴豆莽/草名五毒膏)
　
　
　
　
　備急千金要方卷二十四
欽定四庫全書
　備急千金要方卷二十五　唐　孫思邈　撰
　　　　　　　　　　　　宋　林億等　校正
　治諸風方
　　論雜風狀第一
岐伯曰中風大法有四一曰偏枯二曰風痱三曰風懿
四曰風痺夫諸急卒病多是風初得輕微人所不悟宜
速與續命湯依輸穴灸之夫風者百病之長岐伯所言
四者說其最重也
偏枯者半身不隨肌肉偏不用而痛言不變智不亂病
在分腠之間温卧取汗益其不足損其有餘乃可復也
(甲乙經云温卧/取汗則巨取之)
風痱者身無痛四肢不收智亂不甚言微可知則可治
甚即不能言不可治
風懿者奄忽不知人咽中塞窒窒然(巢源作噫/噫然有聲)舌彊不
能言病在臟腑先入隂後入陽治之先補于隂後瀉于
陽發其汗身轉輭者生汗不出身直者七日死(巢源作/眼下及)
(鼻人中左右白者可治一/黒一赤吐沫者不可治)
風痺濕痺周痺筋痺脉痺肌痺皮痺骨痺胞痺各有證
候形如風狀得脉别也脉微澀其證身體不仁
凡風多從背五臟輸入諸臟受病肺病最急肺主氣息
又冒諸臟故也肺中風者其人偃卧而胷滿短氣冒悶
汗出者肺風之證也視目下鼻上兩邊下行至口色白
者尚可治急灸肺輸百壯服續命湯小兒減之若色黄
者此為肺已傷化為血矣不可復治其人當妄言掇空指
地或自拈衣尋縫如此數日死若為急風邪所中便迷
漠恍惚狂言妄語或少氣惙惙不能復言若不求師即
治宿昔而死即覺便灸肺輸及膈輸肝輸數十壯急服
續命湯可救也若涎唾出不收者既灸當並與湯也諸
陽受風亦恍惚妄語與肺病相似然著緩可經久而死
肝中風者其人但踞坐不得低頭繞兩目連額上色㣲
有青者肝風之證也若脣色青面黄尚可治急灸肝輸
百壯服續命湯若大青黒面一黄一白者此為肝已傷
不可復治數日而死
心中風者其人但得偃卧不得傾側悶亂冒絶汗出者
心風之證也若脣正赤尚可治急灸心輸百壯服續命
湯若脣或青或白或黄或黒者此為心已壊為水面目
亭亭時悚動者不可復治五六日死(一云旬/日死)
脾中風者其人但踞坐而腹滿身通黄吐鹹汁出者尚
可治急灸脾輸百壯服續命湯若目下青手足青者不
可復治
腎中風者其人踞坐而腰痛視脇左右未有黄色如餅
粢大者尚可治急灸腎輸百壯服續命湯若齒黄赤鬢
髪直面土色者不可復治
大腸中風者卧而腸鳴不止灸大腸輸百壯可服續命
湯賊風邪氣所中則傷於陽陽外先受之客于皮膚傳
入于孫脉孫脉滿則入傳于絡脉絡脉滿則輸于大經
中成病歸於六腑則為熱不時卧止為啼哭其脉堅大
為實實者外堅充滿不可按之按之則痛也經絡諸脉
傍支去者皆為孫脉也
凡風之傷人或為寒中或為熱中或為厲風或為偏枯
或為賊風故以春甲乙傷於風者為肝風以夏丙丁傷
於風者為心風以四季戊已傷于風者為脾風以秋庚
辛傷于風者為肺風以冬壬癸傷于風者為腎風風中
五臟六腑之輸亦為臟腑之風各入其門户所中則為
偏風風氣循風府而上則為腦風風入頭則為目風眼
寒飲酒中風則為酒風入房汗出中風則為内風新沐
中風則為首風乆風入房中風則為腸風外在腠理則
為泄風故曰風者百病之長也至其變化乃為他病無
常方焉是知風者善行而數變在人肌膚中内不得泄
外不得散因人動静乃變其性有風遇寒則食不下遇
熱則肌肉消而寒熱有風遇陽盛則不得汗遇隂盛則
汗自出肥人有風肌肉厚則難泄喜為熱中目黄瘦人
有風肌肉薄則常外汗身中寒目淚出有風遇于虚腠
理開則外出凄凄然如寒狀覺身中有水淋狀時如竹
管吹處此是其證也有風遇于實腠理閉則内伏令人
熱悶是其證也
新食竟取風為胃風其狀惡風頸多汗膈下塞不通食
飲不下脹滿形瘦腹大失衣則憤滿食寒即洞泄新熱
食竟入水自漬及浴者令人大腹為水病
因醉取風為漏風其狀惡風多汗少氣口乾喜渇近衣
則身如火燒臨食則汗流如雨骨節懈惰不欲自勞
新沐浴竟取風為首風其狀惡風而汗多頭痛
新房室竟取風為内風其狀惡風汗流沾衣勞風之為
病法在肺下使人彊上而目脫唾出如涕惡風而振寒
候之三日及五日中不精明者是也七八日微有青黄
膿涕如彈丸大從口鼻出為善若不出則傷肺
風邪客于肌膚虚癢成風胗瘙瘡風邪入深寒熱相搏
則肉枯邪客半身入深真氣去則偏枯邪客關機中即
攣筋中亦然邪淫于臟夢臟大形小淫於腑夢臟小形
大邪隨目系入腦則目轉眩邪中精則散視見兩物風
邪入臟寒氣客於中不能發則瘖瘂喉痺舌緩不時服
藥針灸風逐脉流入臟使人卒瘖緩縱噤痙致死風入
陽經則狂入隂經則癲陽邪入隂病則靜隂邪入陽病
則怒
若因熱食汗浴通腠理得開其風自出則覺肉中如針
刺步行運力欲汗亦如此也
凡覺肌肉中如刺皆由腠理閉邪氣閉在肌中因欲出
也宜解肌湯則善
夫目瞤動口脣動偏喎皆風入脉故須急服小續命湯
將八風散摩神明白膏丹參膏依經針灸之
諸痺由風寒濕二氣併客于分肉之間迫切而為沫得
寒則聚聚則排分肉肉裂則痛痛則神歸之神歸之則
熱熱則痛解痛解則厥厥則他痺發發則如是此内不
在臟而外未發于皮膚居分肉之間真氣不能周故為
痺也其風最多者不仁則腫為行痺走無常處其寒多
者則為痛痺其濕多者則為著痺冷汗濡但隨血脉上
下不能左右去者則為周痺也痺在肌中更發更止左
以應左右以應右者為偏痺也
夫痺其陽氣少而隂氣多者故令身寒從中出其陽氣
多而隂氣少者則痺且熱也
諸痺風勝者則易愈在皮間亦易愈在筋骨則難痊也
久痺入深令榮衛澀經絡時踈則不知痛
風痺病不可已者足如履水時如入湯腹中股脛淫濼
煩心頭痛傷脾腎時嘔眩時自汗出傷心目眩傷肝悲
恐短氣不樂傷肺不出三年死(一云三/日死)
太陽中風重感於寒濕則變痙也痙者口噤不開背彊
而直如發癎之狀摇頭馬鳴腰反折須臾十發氣息如
絶汗出如雨時有脫易得之者新産婦人及金瘡血脉
虚竭小兒臍風大人涼濕得痙風者皆死温病熱盛入
腎小兒癎熱盛皆痙痙瘖厥癲皆相似故久厥成癲宜
審察之其重者患耳中筞筞痛皆風入腎經中也不治
流入腎則喜卒然體痙直如死皆宜服小續命湯兩三
劑也若耳痛腫生汁作癰癤者乃無害也惟風宜防耳
針耳前動脉及風府神良
　　諸風第二(方法/灸)
小續命湯治卒中風欲死身體緩急口目不正舌强不
能語奄奄悤悤神情悶亂諸風服之皆驗不令人虚方
　　麻黄　　　防已(崔氏外/臺不用)人參　　　黄芩
　　桂心　　　甘草　　　芍藥　　　芎藭
　　杏仁(各一/兩)　防風(一兩/半)　附子(一/枚)　　生薑(五/兩)
　右十二味㕮咀以水一斗二升先煮麻黄三沸去沫
　内諸藥煮取三升分三服甚良不瘥更合三四劑必
　佳取汗隨人風輕重虚實也有人脚弱服此方至六
　七劑得瘥有風疹家天隂節變輙合服之可以防瘖
　一本云恍惚者加茯神逺志如骨節煩疼本有熱者
　去附子倍芍藥(小品千金翼同深師古今録驗有白/术不用杏仁救急無芎藭杏仁止十)
　(味延年/無防風)
小續命湯治中風冐昧不知痛處拘急不得轉側四肢
緩急遺失便利此與大續命湯同偏宜産後失血并老
小人
　　麻黄　　　桂心　　　甘草(各二/兩)　生薑(五/兩)
　　人參　　　芎藭　　　白术(前方有/杏仁)附子
　　防已　　　芍藥　　　黄芩(各一/兩)　防風(一兩/半)
　右十二味㕮咀以水一斗二升煮取三升分三服(古/今)
　(録驗無桂心名續命/湯胡洽千金翼同)
又方治風􁎑年嵗或歌或哭或大笑言語無所不及方
　　麻黄(三/兩)　　人參　　　桂心　　　白术(各二/兩)
　　芍藥　　　甘草　　　防已　　　黄芩
　　芎藭　　　當歸(各一/兩)
　右十味㕮咀以水一斗二升煮取三升分三服日三
　覆取汗
大續命湯治肝厲風卒然瘖瘂依古法用大小續命二
湯通治五臟偏枯賊風方
　　麻黄(八/兩)　　石膏(四/兩)　　桂心　　　乾薑
　　芎藭(各二/兩)　當歸　　　黄芩(各一/兩)　杏仁(三十/枚)
　　荆􁐍(一/升)
　右九味㕮咀以水一斗先煮麻黄兩沸掠去沫下諸
　藥煮取四升去滓又下荆􁐍煮數沸分四服能言未
　瘥後服小續命湯舊無荆􁐍今増之效如神(千金翼/有甘草)
又方治大風經臟奄忽不能言四肢垂曵皮肉痛癢不
自知
　　獨活　　　麻黄(各三/兩)　芎藭　　　防風
　　當歸　　　葛根　　　生薑　　　桂心
　　茯苓　　　附子　　　細辛　　　甘草(各一/兩)
　右十二味㕮咀以水一斗二升煮取四升分五服老
　小半之若初得病便自大汗者減麻黄不汗者依方
　上氣者加吳茱萸二兩厚朴一兩乾嘔者倍加附子
　一兩啘者加橘皮二兩若胸中吸吸少氣者加大棗
　十二枚心下驚悸者加茯苓一兩若熱者可除生薑
　加葛根初得風未須加減便且作三劑停四五日已
　後更候視病虚實平論之行湯行針依穴灸之
又方治與前大續命湯同宜産婦及老小等方
　　麻黄　　　芎藭(各三/兩)　乾薑　　　石膏
　　人參　　　當歸　　　桂心　　　甘草(各二/兩)
　　杏仁(四十/枚)
　右九味㕮咀以水一斗煮取三升分三服(外臺名續/命湯范注)
　(同云是張仲景/方本欠兩味)
西州續命湯治中風痱(一作/入臟)身體不知自收口不能言
冒昧不識人拘急背痛不得轉側方
　　麻黄(六/兩)　　石膏(四/兩)　　桂心(二/兩)　　甘草
　　芎藭　　　乾薑　　　黄芩　　　當歸(各一/兩)
　　杏仁(三十/枚)
　右九味㕮咀以水一斗二升煮麻黄再沸掠去上沫
　後下諸藥煮取四升初服一升猶能自覺者勿熟眠
　卧可厚覆小小汗出已漸減衣勿復大覆可熟眠矣
　前服不汗者後復一升汗後稍稍五合一服安穏乃
　服勿頓服也汗出則愈勿復服飲食如常無禁忌勿
　見風并治上氣欬逆若面目大腫但得卧服之大善
　凡服此湯不下者人口嘘其背湯則下過矣病人先
　患冷汗者不可服此湯若虚羸人但當稍與五合為
　佳間有輙行此湯與産婦及羸人喜有死者皆為頓
　服二升傷多且湯濁不清故也但得清澄而稍稍服
　微取汗者皆無害也(胡洽方古今録/名大續命湯)
大續命散治八風十二痺偏枯不仁手足拘急疼痛不
得伸屈頭眩不能自舉起止顛倒或卧苦驚如墮地狀
盜汗臨事不起婦人帶下無子風入五臟甚者恐怖見
鬼來收攝或與鬼神交通悲愁哭泣忽忽欲走方
　　麻黄　　　烏頭　　　防風　　　桂心
　　甘草　　　蜀椒　　　杏仁　　　石膏
　　人參　　　芍藥　　　當歸　　　䕡茹(翼作/芎藭)
　　黄芩　　　茯苓　　　乾薑(各一/兩)
　右十五味治下篩以酒服方寸匕日再後加以知為
　度
續命煮散治風無輕重皆主之方
　　麻黄　　　芎藭　　　獨活　　　防已
　　甘草　　　杏仁(各三/兩)　桂心　　　附子
　　茯苓　　　升麻　　　細辛　　　人參
　　防風(各二/兩)　石膏(五/兩)　　白术(四/兩)
　右十五味粗篩下以五方寸匕内小絹袋子中以水
　四升和生薑三兩煮取二升半分三服日日勿絶慎
　風冷大良吾嘗中風言語謇澀四肢痑曵處此方日
　服四服十日十夜服之不絶得愈
排風湯治男子婦人風虚濕冷邪氣入臟狂言妄語精
神錯亂其肝風發則面青心悶亂吐逆嘔沫脇滿頭眩
重耳不聞人聲偏枯筋急曲拳而卧其心風發則面赤
翕然而熱悲傷瞋怒張目呼喚其脾風發則面黄身體
不仁不能行歩飲食失味夢寐倒錯與亡人相隨其肺
風發則面白欬逆唾膿血上氣奄然而極其腎風發則
面黒手足不遂腰痛難以俛仰痺冷骨疼諸有此候令
人心驚志意不定恍惚多忘服此安心定志聰耳明目
通臟腑諸風悉主之
　　白鮮皮　　白术　　　芍藥　　　桂心
　　芎藭　　　當歸　　　杏仁　　　防風
　　甘草(各一/兩)　獨活　　　麻黄　　　茯苓(各三/兩)
　　生薑(四/兩)
　右十三味㕮咀以水一斗煮取三升毎服一升覆取
　微汗可服三劑
大八風湯治毒風頑痺嚲曵手脚不遂身體偏枯或毒
弱不仁或風入五臟恍恍惚惚多語喜忘有時恐怖或
肢節疼痛頭眩煩悶或腰脊彊直不得俛仰腹滿不食
欬嗽或始遇病時卒倒悶絶即不能語便失瘖半身不
遂不仁沉重皆由體虚恃少不避風冷所致治之之方
　　當歸(二兩/半)　五味子　　升麻(各一/兩半)　烏頭
　　黄芩　　　芍藥　　　逺志　　　獨活
　　防風　　　芎藭　　　麻黄　　　秦艽
　　石斛　　　人參　　　茯苓　　　石膏
　　黄芪　　　紫菀(各一/兩)　杏仁(四十/枚)　甘草
　　桂心　　　乾薑(各二/兩)　大豆(一升千金/翼云二合)
　右二十三味㕮咀以水一斗三升酒二升合煮取四
　升彊人分四服羸人分六服
八風散治八風十二痺猥退半身不遂厯節疼痛肌肉
枯焦皮膚瞤動或筋緩急痛不在一處卒起目眩失心
恍惚妄言倒錯身上㾦瘰面上起疱或黄汁出更相染
漬或燥或濕顔色乍赤乍白或青或黒角弓反張乍寒
乍熱方
　　麻黄　　　白术(各一/斤)　羌活(二/斤)　　黄芩(一斤/五兩)
　　大黄(半/斤)　　栝蔞根　　甘草　　　欒荆
　　天雄　　　白芷　　　防風　　　芍藥
　　天門冬　　石膏(各十/兩)　山茱萸　　食茱萸
　　躑躅(各五/升)　茵芋(十四/兩)　附子(三十/枚)　細辛
　　乾薑　　　桂心(各五/兩)　雄黄　　　硃砂
　　丹參(各六/兩)
　右二十五味治下篩酒服方寸匕初毎日一服三十
　日後日再五十日知百日瘥一年平復長服不已佳
　先食服
小八風散治迷惑如醉狂言妄語驚悸恐怖恍惚見鬼
喜怒悲憂煩滿顛倒邑邑短氣不得語語則失忘或心
痛徹背不嗜飲食惡風不得去帷帳時復疼熱惡聞人
聲不知痛癢身悉振摇汗出猥退頭重浮腫爪不知痛
頸項强直口面喎戾四肢不隨不仁偏枯攣掣不得屈
伸悉主之方
　　天雄　　　當歸　　　人參(各五/分)　附子
　　天門冬　　防風　　　蜀椒　　　獨活(各四/分)
　　烏頭　　　秦芃　　　細辛　　　白术
　　乾薑(各三/分)　麻黄　　　山茱萸　　五味子
　　桔梗　　　白芷　　　柴胡　　　莽草(各二/分)
　右二十味治下篩合相得酒服半方寸匕漸至一匕
　日三服以身中覺如針刺狀則藥行也
烏頭湯治八風五尸惡氣遊走胷心流出四肢來徃不
住短氣欲死方
　　烏頭　　　芍藥　　　乾薑　　　桂心
　　細辛　　　乾地黄　　當歸　　　吳茱萸
　　甘草(各二/兩)
　右九味㕮咀以水七升煮取二升半分三服
葈耳散治諸風方
　當以五月五日午時乾地刈取葈耳葉洗曝燥𢷬下
　篩酒若漿服一方寸匕日三作散若吐逆可蜜和為
　丸服十丸準前計一方寸匕數也風輕易治者日再
　服若身體有風者皆作粟肌出或如麻豆粒此為風
　毒出也可以鈹針刺潰去之皆黄汁出盡乃止五月五
　日多取隂乾之著大甕中稍取用之此草辟惡若欲
　看病省疾者便服之令人無所畏若時氣不和舉家
　服之若病胃脹滿心悶發熱即服之并殺三蟲腸痔
　能進食一周年服之佳七月七九月九皆可採用
治心風虚熱發即恍惚煩悶半身不仁攣急方
　　荆􁐍　　　竹􁐍(各五/升)　枸杞根白皮
　　生麥門冬(各一/升)　　　　香豉(三/合)　　人參
　　茯苓　　　梔子仁　　黄芩　　　芎藭
　　桂心　　　細辛　　　杏仁　　　防風
　　白鮮皮(各二/兩)生薑　　　石膏　　　甘草(各三/兩)
　右十八味㕮咀以水二斗和竹􁐍荆􁐍煮取三升分
　四服相去如人行六七里凡五劑間三日服一劑(一/用)
　(防已/三兩)
治虚熱恍惚驚邪恐懼方
　　荆􁐍(三/升)　　竹􁐍(二/升)　　香豉(三/合)　　牛黄(十八/銖)
　　生麥門冬　人參(各三/兩)　升麻　　　鐵精
　　天門冬　　龍齒　　　茯苓　　　梔子(各二/兩)
　右十二味㕮咀以水二斗煮取三升去滓下牛黄鐵
　精更煎五六沸取二升七合分五服温服相去十里
　久
地黄煎治熱風心煩悶及脾胃間熱不下食冷所致
　　生地黄汁　枸杞根汁(二/升)生薑汁　　酥(各三/升)
　　荆瀝　　　竹瀝(各五/升)　天門冬　　人參(各八/兩)
　　茯苓(六/兩)　　大黄　　　梔子仁(各四/兩)
　右十一味𢷬篩五物為散先煎地黄等汁成煎次内
　散藥攪調每服一匕日再漸加至三匕覺利減之
又方黄芩　　　乾藍　　　芍藥　　　鼠尾草(各三/兩)
　　梔子仁　　生葛(各六/兩)　羚羊角(五/兩)　䜴(一升/綿裹)
　右八味㕮咀以水七升煮取二升五合分三服
治積熱風方
　　地骨皮　　萎㽔　　　丹參　　　黄芪
　　麥門冬　　澤瀉(各三/兩)　清蜜　　　薑汁(各一/合)
　　生地黄汁(一/升)
　右九味以水六升煮取二升去滓内地黄汁更緩火煮
　減一升内蜜及薑汁又煮一沸藥成温服三合日再
大防風湯治中風發熱無汗肢節煩腹急痛大小便不
利方
　　防風　　　當歸　　　麻黄　　　白术
　　甘草(各十/八銖)　黄芩(三十/銖)　乾地黄　　山茱萸
　　茯苓　　　附子(各一/兩)
　右十味㕮咀以水九升煮取二升半一服七合大小
　便不利内大黄人參各十八銖大棗三十枚生薑三
　兩煮取三升分三服(深師加天/門冬一兩)
大㦸洗湯治中風發熱方
　　大㦸　　　苦參(各等/分)
　右二味為末以藥半升白酢漿一斗煮三沸適寒温
　洗從上下寒乃止立瘥小兒三指撮許漿水四升煮
　洗之
金牙酒療積年八風五疰舉身嚲曵不得轉側行歩跛
躃不能收攝又暴口噤失音言語不正四肢背脊筋急
腫痛流走不常勞冷積聚少氣乍寒乍熱三焦不調脾
胃不磨飲澼結實逆害飲食酢咽嘔吐食不生肌醫所
不能治者方
　　金牙(碎如米粒用/小絹袋盛)　　　乾地黄
　　地膚子(無子用莖蘇/恭用蛇床子)　　蒴藋根　　附子
　　防風　　　細辛　　　莽草(各四/兩)
　　羌活(一斤胡洽/用獨活)　　　　蜀椒(四/合)
　右十味㕮咀盛以絹袋用酒四斗於瓷罃中漬宻閉
　頭勿令洩氣春夏三四宿秋冬六七宿酒成去滓日
　服一合此酒無毒及可小醉常令酒氣相接不盡一
　劑病無不愈又令人肥健酒盡自可加諸藥各三兩
　惟蜀椒五兩用酒如前勿加金牙也冷加乾薑四兩
　服此酒勝灸刺起三十諸風嚲曵神驗(肘後備急用/升麻乾薑各)
　(四兩人參二兩石斛牛膝各五兩不用蒴藋根為十/四味蘇恭不用地黄為十三味一方用蒺藜四兩黄)
　(茋三兩胡洽用續斷四兩為十一/味千金翼用茵芋四兩無莽草)
常山太守馬灌酒除風氣通血脉益精華定六腑聰明
耳目恱澤顔色頭白更黒齒落更生服藥二十日力勢
倍六十日志氣充盈八十日能夜書百日致神明房中
强壮如三十時力能引弩年八十人服之亦當有子病
在腰膝藥悉主之方
　　天雄(二兩/生用)　商陸根　　躑躅　　　蜀椒(各一/兩)
　　烏頭(一枚/大者)　附子(五/枚)　　桂心　　　白斂
　　茵芋　　　乾薑(各三/兩)
　右十味㕮咀以絹袋盛酒三斗漬春夏五日秋冬七
　日去滓初服半合稍加至兩三合𢷬滓為散酒服方
　寸匕日三以知為度夏日恐酒酸以油單覆之下井
　中近水令不酸也(千金翼無商陸/桂心為八味)
蠻夷酒治久風枯攣三十年著床及諸惡風眉毛墮落
方
　　乾地黄　　獨活　　　丹參　　　礜石(各一/兩)
　　麥門冬　　附子　　　甘遂(各二/兩)　赤石脂(二兩/半)
　　乾薑　　　蕪荑　　　芫花　　　栢子仁(各一/㕣)
　　蘇子(一/升)　　蓯蓉　　　茯神(翼作/茯苓)　金牙
　　薯蕷　　　白术　　　杜仲　　　石南
　　牡荆子　　山茱萸　　欵冬(各十/八銖)　白芷
　　烏喙　　　烏頭　　　人參　　　狼毒
　　蜀椒　　　防風　　　細辛　　　礬石
　　寒水石　　牛膝　　　麻黄　　　芎藭
　　當歸　　　柴胡　　　芍藥　　　牡蠣
　　桔梗　　　狗脊(翼作/枸杞)　天雄(各半/兩)　石斛
　　桂心(各六/銖)
　右四十五味㕮咀以酒二斗漬夏三日春秋六日冬
　九日一服半合密室中合藥勿令女人六畜見之三
　日清齋乃合(千金翼無芎藭云加/大棗四十枚更佳)
又方治八風十二痺偏枯不隨宿食久寒虚冷五勞七
傷及婦人産後餘疾月水不調皆主之方
　　礜石　　　桂心　　　白术　　　狼毒
　　半夏　　　石南　　　白石脂　　龍膽
　　續斷　　　芫花　　　白石英　　代赭
　　䕡茹　　　石韋　　　𤣥參　　　天雄
　　防風　　　山茱萸　　桔梗　　　藜蘆
　　卷栢　　　細辛　　　寒水石　　烏頭
　　躑躅　　　蜀椒　　　白芷　　　秦芃
　　菖蒲(各一/兩)　礬石　　　附子　　　逺志(各二/兩)
　　石膏(二兩/半)　蜈蚣(一/枚)
　右三十四味㕮咀以酒二斗漬四日毎服一合日再
　十日後去滓曝乾𢷬篩為散酒服方寸匕日再以知
　為度(胡洽四十二味無桂心細辛烏頭躑躅蜀椒而/有芒硝恒山黄芩黄連大黄麻黄地黄前胡甘)
　(草菟絲子芍藥紫菀各一兩杏仁一十枚同𢷬篩絹/袋盛用水三斗麴三斤黍米三斗作飯依釀酒法以)
　(藥袋置釀中春秋七日冬十日夏三日酒成服半雞/子殻日三服曝藥為末酒服方寸匕以身體暖為度)
魯王酒治風眩心亂耳聾目暗淚出鼻不聞香臭口爛
生瘡風齒瘰癧喉下生瘡煩熱厥逆上氣胸脇肩膊痛
手不能上頭不能帶衣腰脊不能俯仰脚酸不仁難以
久立八風十二痺五緩六急半身不遂四肢偏枯筋攣
不可屈伸賊風咽喉閉塞哽哽不利或如錐刀所刺行
人皮膚中無有常處久久不治入人五臟或在心下或
在膏肓遊走四肢偏有冷處如風所吹久寒積聚風濕
五勞七傷虚損百病悉主之方
　　茵芋　　　烏頭　　　躑躅(各三/十銖)　天雄
　　防已　　　石斛(二十/四銖)　細辛　　　牛膝
　　甘草　　　栢子仁　　通草　　　桂心
　　秦艽　　　茵蔯　　　山茱萸　　黄芩(胡洽作/黄耆)
　　附子　　　瞿麥　　　乾地黄
　　王不留行(胡洽作天門冬/千金翼作王蓀)杜仲　　　澤㵼
　　石南　　　防風　　　逺志(各十/八銖)
　右二十五味㕮咀以酒四斗漬十日毎服一合加至
　四五合以知為度(千金翼名此為魯公酒有乾薑胡/洽無防已以絹囊盛藥用水二斗)
　(法麴二斤同漬三四宿出藥囊炊二斗黍米内汁釀/之酒熟飲如雞子大日二服稍稍飲之以知為度)
又方治風偏枯半死行勞得風若鬼所擊四肢不遂不
能行步不自帯衣攣躄五緩六急婦人帯下産乳中風
五勞七傷
　　乾薑　　　躑躅　　　桂心　　　甘草
　　芎藭　　　續斷　　　細辛　　　附子
　　秦芃　　　天雄　　　石膏　　　紫菀(各五/兩)
　　葛根　　　通草　　　防風　　　栢子仁
　　巴㦸天　　石斛　　　石南　　　山茱萸
　　石龍芮(四/兩)　天門冬　　牛膝(各八/兩)　烏頭(二十/枚)
　　蜀椒(半/升)
　右二十五味㕮咀以水五升漬三宿法麴一斤合漬
　秫米二斗合釀三宿去滓炊糯米一斗醖三宿藥成先
　食服半合日再待米極消盡乃去滓曝乾末服
獨活酒治八風十二痺方
　　獨活　　　石南(各四/兩)　防風(三/兩)　　附子
　　烏頭　　　天雄　　　茵芋(各二/兩)
　右七味㕮咀以酒二斗漬七日毎服半合日三以知
　為度
灸法
扁鵲云治卒中惡風心悶煩毒欲死急灸足大趾下横
文隨年壯立愈
若筋急不能行者内踝筋急灸内踝上四十壯外踝筋
急灸外踝上三十壯立愈
若眼戴精上挿灸目兩眥後二十壯
若不能語灸第三椎上百壯
若不識人灸季肋頭七壯
若眼反口噤腹中切痛灸隂囊下第一横理十四壯灸
卒死亦良
治久風卒風緩急諸風卒發動不自覺知或心腹脹滿
或半身不隨或口噤不言涎唾自出目閉耳聾或身冷
直或煩悶恍惚喜怒無常或脣青口白戴眼角弓反張
始覺發動即灸神庭一處七壯穴在當鼻直上髪際是
○次灸曲差二處各七壯穴在神庭兩傍各一寸半是
○次灸上關二處各七壯一名客主人穴在耳前起骨
上亷䧟者中是○次灸下關二處各七壯穴在耳前下
亷動脉䧟者中是○次灸頰車二穴各七壯穴在曲頰
䧟者中是○次灸亷泉一處七壯穴在當頥直下骨後
䧟者中是○次灸凶㑹一處七壯穴在神庭上二寸是
○次灸百㑹一處七壯穴在當頂上正中央是○次灸
本神二處各七壯穴在耳正直上入髪際二分是(又作/四分)
○次灸天柱二處各七壯穴在項後兩大筋外入髮際
陷者中是○次灸陶道一處七壯穴在大椎節下間是
○次灸風門二處各七壯穴在第二椎下兩傍各一寸
半是○次灸心輸二處各七壯穴在第五椎下兩傍各
一寸半是○次灸肝輸二處各七壯穴在第九椎下兩
傍各一寸半是○次灸腎輸二處各七壯穴在第十四
椎下兩傍各一寸半是○次灸膀胱翰二處各七壯穴
在第十九椎下兩傍各一寸半是○次灸曲池二處各
七壯穴在兩肘外曲頭䧟者中屈肘取之是○次灸肩
髃二處各七壯穴在兩肩頭正中兩骨間䧟者中是○
次灸支溝二處各七壯穴在手腕後臂外三寸兩骨間
是○次灸合谷二處各七壯穴在手大指虎口兩骨間
䧟者中是○次灸間使二處各七壯穴在掌後三寸兩
筋間是○次灸陽陵泉二處各七壯穴在膝下外尖骨
前䧟者中是○次灸陽輔二處各七壯穴在外踝上絶
骨端䧟者中是○次灸崑崙二處各七壯穴在外踝後
跟骨上䧟者中是
治風灸上星及百㑹各二百壯前頂二百四十壯腦户
及風府各三百壯(一云治大風灸/百㑹七百壯)
治百種風灸腦後項大椎平處兩廂量二寸三分須取
病人指寸量兩廂各灸百壯得瘥
治風耳鳴從耳後量八分半裏許有孔灸一切風得瘥
狂者亦瘥兩耳門前後各灸一百壯
治卒病惡風欲死不能語及肉痺不知人灸第五推名
曰臟輸百五十壯多至三百壯便愈
心輸穴在第五節一云第七節對心横三間寸主心風
腹脹滿食不消化吐血酸削四肢羸露不欲飲食鼻衂
目眴􁞃􁞃不明肩頭脇下痛小腹急灸二三百壯
大腸輸在十六椎兩邊相去一寸半主風腹中雷鳴腸
澼泄利食不消化小腹絞痛腰脊疼彊或大小便難不
能飲食灸百壯三日一報
掖門在掖下攅毛中一寸名太陽隂一名掖間灸五十
壯主風
絶骨在外踝上三寸灸百壯治風身重心煩足脛疼
　
　
　
　
　
　
　備急千金要方卷二十五
欽定四庫全書
　備急千金要方卷二十六　唐　孫思邈　撰
　　　　　　　　　　　　宋　林億等　校正
　治諸風方
　　賊風第三(論法方/灸)
桂枝酒治肝虚寒卒然瘖啞不聲踞坐不得面目青黒
四肢緩弱遺失便利厲風所損方
　　桂枝　　　芎藭　　　獨活　　　牛膝
　　薯蕷　　　甘草(各三/兩)　附子(二/兩)　　防風
　　茯苓　　　天雄　　　茵芋　　　杜仲
　　蒴藋根　　白术(各四/兩)　乾薑(五/兩)　　躑躅
　　猪椒葉根皮(各一/升)　　　大棗(四十/枚)
　右十八味㕮咀以酒四斗漬七日毎服四合日二加
　至五六合
肝風占候其口不能言
　當灸鼻下人中次灸大椎次灸肝輸第九椎下是五
　十壯餘處隨年壯眼暗灸之得明二三百壯良
大定心湯治心氣虚悸恍惚方(見别/卷中)
乾薑附子湯治心虚寒風半身不遂骨節離解緩弱不
收便利無度口面喎邪方
　　乾薑　　　附子(各八/兩)　桂心　　　麻黄(各四/兩)
　　芎藭(三/兩)
　右五味㕮咀以水九升煮取三升分三服三日後服
　一劑
側子酒治心寒或笑或呻口欹方(見别/卷中)
芎藭湯治卒中風四肢不仁善笑不息方
　　芎藭(一兩/半)　黄芩　　　石膏(一用/黄連)　當歸
　　秦艽　　　麻黄　　　桂心　　　乾薑
　　甘草(各一/兩)　杏仁(二十/一枚)
　右十味㕮咀以水九升煮取三升分三服
荆瀝湯治心虚寒隂氣傷寒損心驚掣悸語聲寛急混
濁口喎冒昧好自笑厲風傷心方
　　荆瀝(三/升)　　母薑(取汁/一升)　麻黄　　　白术
　　芎藭(各四/兩)　防風　　　桂心　　　升麻
　　茯苓　　　逺志　　　人參　　　羗活
　　當歸(各三/兩)　防已　　　甘草(各二/兩)
　右十五味㕮咀以水一斗五升煎麻黄兩沸去沫次
　下諸藥煮取三升去滓下荆瀝薑汁煎取四升分四
　服日三夜一
白术酒補心志定氣治心虚寒氣性反常心手不随語
聲冒昧其疾源厲風損心具如前方所說無藭
　　白术(切/)　　地骨皮　　荆實(各五/斗)　菊花(三/斗)
　右四味以水三石煮取一石五斗去滓澄清取汁釀
　米二石用麴如常法酒熟隨能飲之常取半醉勿令
　至吐
治心風寒方
　灸心輸各五十壯第五節兩邊各一寸半是
依源麻黄湯治脾虚寒厲風所傷舉體消瘦語音沉澀
如破鼓聲舌强不轉而好咽唾口噤唇黒四肢不舉身
重如山便利無度方(見别/卷中)
半夏湯温中下氣治脾寒語聲憂懼舌本捲縮嗔喜無
度惛悶恍惚脹滿方
　　半夏　　　大麻仁(熬研/為脂)生薑(各一/升)　芍藥
　　茯苓　　　五味子　　桂心　　　橘皮(各三/兩)
　　白术(四/兩)　　附子(五/兩)　　甘草(二/兩)　　大棗(三十/枚)
　右十二味㕮咀以水一斗二升煮取三升去滓下大
　麻仁脂更上火一沸分三服
當歸圓補脾安胃調氣止痛治脾虚寒身重不舉語音
沉鼓厲風傷痛便利無度方
　　當歸　　　酸棗仁　　乾薑(各八/兩)　芎藭
　　乾地黄　　天雄(各六/兩)　地骨皮　　黄耆(各七/兩)
　　大棗(二十/枚)　呉茱萸(五/合)　甘草　　　秦椒葉
　　厚朴　　　秦芃(各四/兩)　桂心　　　防風
　　附子　　　白术(各五/兩)
　右十八味為末蜜丸如梧子酒服三十丸加至四十
　丸日再服
脾風占候聲不出或上下手
　當灸手十指頭次灸人中次灸大椎次灸兩耳門前
　脉去耳門上下行一寸是次灸兩大指節上下各七壯
治脾風方(脾風者總/呼為八風)
　灸脾輸夾脊兩邊各五十壯凡人脾輸無定所隨四
　季月應病即灸臟輸是脾穴此法甚妙
依源麻黄續命湯治肺虚寒厲風所中嘘吸戰掉聲嘶
塞而散下氣息短憊四肢痺弱面色青葩遺失便利冷
汗出
　　麻黄(六/兩)　　大棗(五十/枚)　杏仁　　　白术
　　石膏(各四/兩)　桂心　　　人參　　　乾薑
　　茯苓(各三/兩)　當歸　　　芎藭　　　甘草(各二/兩)
　右十二味㕮咀以水一斗二升煮麻黄去沫次下諸
　藥煎取三升去滓分三服舊方無白术茯苓今方無
　黄芩轉以依經逐病増損
八風防風散治肺寒虚傷語音嘶下拖氣用力戰掉緩
弱羸瘠厲風入肺方
　　防風　　　獨活　　　芎藭　　　秦椒
　　乾薑　　　黄耆　　　附子(四十/二銖)　天雄
　　麻黄　　　五味子　　山茱萸　　石膏(各三十/六銖)
　　秦芃　　　桂心　　　薯蕷　　　細辛
　　當歸　　　防已　　　人參　　　杜仲(各三/十銖)
　　甘草(十二/銖)　貫衆(二/枚)　　甘菊　　　紫菀(二/十)
　右二十四味治下篩毎服方寸匕酒調進至兩匕日
　再
温中生薑湯治肺虚寒羸瘦緩弱戰掉嘘吸胷滿肺痿
方
　　生薑(二/斤)　　桂心　　　橘皮(四/兩)　　甘草
　　麻黄(三/兩)
　右五味㕮咀以水一斗煮取二升半分三服先煎麻
　黄兩沸去沫然後入諸藥合煮
治肺寒方
　灸肺輸百壯
腎瀝湯治腎寒虚為厲風所傷語音謇吃不轉偏枯胻
脚偏跛蹇緩弱不能動口喎言音混濁便利仰人耳偏
聾塞腰背相引隨病用藥依源増損方
　　羊腎(一/具)　　黄耆　　　芎藭　　　桂心
　　當歸　　　人參　　　防風　　　甘草
　　五味子(各三/兩)𤣥參　　　茯苓　　　芍藥(各四/兩)
　　磁石(五/兩)　　地骨皮(二升/切)生薑(八/兩)
　右十五味㕮咀以水一斗五升煮羊腎取七升下諸
　藥取三升去滓分三服可服三劑
茵芋酒治耳聾口欹等病(方見/别卷)
乾地黄圓治腎虚呻吟喜恚怒反常心性陽氣弱腰背
彊急髓冷方
　　乾地黄　　山茱萸　　天門冬　　桂心
　　續斷(各一/兩半)　栢子仁　　杜仲　　　牛膝
　　蓯蓉(各四十/二銖)茯苓　　　天雄　　　鍾乳(各二/兩)
　　松脂　　　逺志　　　乾薑(各三/十銖)　菖蒲
　　薯蕷　　　甘草(各一/兩)
　右十八味末蜜丸梧子大酒服三十丸日二加至四
　十丸
治腎寒方
　灸腎輸百壯
大巖蜜湯治賊風腹中絞痛并飛尸遁注發作無時發
即搶心脹滿脇下如錐刀刺并主少隂傷寒方
　　梔子(十五/枚)　甘草　　　乾地黄　　細辛
　　羊脂(青羊角/亦得)茯苓　　　吳茱萸　　芍藥(小品用/芎藭)
　　乾薑　　　當歸　　　桂心(各一/兩)
　右十一味㕮咀以水八升煮取三升去滓内脂令烊
　分三服温服相去如人行十里須若痛甚者加羊脂
　三兩當歸芍藥人參各一兩心腹脹滿堅急者加大
　黄三兩(胡洽不用梔子羊脂/茯苓桂心名巖蜜湯)
小巖蜜湯治惡風角弓反張飛尸入腹絞痛悶絶徃來
有時筋急少隂傷寒口噤不利方
　　大黄(二/兩)　　雄黄　　　青羊脂(各一/兩)當歸
　　乾薑　　　桂心　　　乾地黄　　芍藥
　　甘草　　　細辛(各四/兩)　吳茱萸(三/兩)
　右十一味㕮咀以水二斗煮取六升分六服重者加
　藥用水三斗煮取九升分十服
排風湯治諸毒風邪氣所中口噤悶絶不識人及身體
疼煩面目手足暴腫者方
　　犀角　　貝子　　　升麻　　　羚羊角(各一/兩)
　右四味治下篩為粗散以水二升半内四方寸匕煮
　取一升去滓服五合殺藥者以意増之若腫和雞子
　傅上日三度老小可斟酌加減神良亦可多合備用
烏頭湯治寒疝腹中絞痛賊風入腹攻五臟拘急不得
轉側呌呼發作有時使人隂縮手足厥逆方
　　烏頭(十五枚要/畧用五枚)　　　　大棗(十/枚)　　甘草(二/兩)
　　芍藥(四/兩)　　桂心(六/兩)　　老薑(一/斤)
　右六味㕮咀以水七升煮五味取三升去滓别𢷬烏
　頭去皮四破蜜二升微火煎令減五六合内湯中煮
　兩小沸去滓服一合日三間食彊者三合以如醉狀
　為知不知増之
治賊風所中腹内攣急方
　　麻黄(四/兩)　　甘草(一/尺)　　石膏　　鬼箭羽(各雞/子大)
　右四味㕮咀以東流水二升煮取一升頓服之
論曰夫歴節風著人久不治者令人骨節蹉跌變成癲
病不可不知古令以來無問貴賤徃徃苦之此是風之
毒害者也治之雖有湯藥而並不及松膏松節酒若覊
旅家貧不可急辦者宜服諸湯猶勝不治但於痛處灸
三七壯佳
防風湯治身體四肢節解如墮脫腫按之皮陷頭眩短
氣温温悶亂欲吐者方
　　防風　　　白术　　　知母　　　桂心(各四/兩)
　　芎藭　　　芍藥　　　杏仁　　　甘草(各三/兩)
　　半夏　　　生薑(各五/兩)
　右十味㕮咀以水一斗煮取三升分四服日三夜一
　(古今録驗方無半夏杏仁/芎藭用附子二枚為八味)
羌活湯治中風身體疼痛四肢緩弱不遂及産後中風
方
　　羌活　　　桂心　　　芍藥　　　葛根
　　麻黄　　　乾地黄(各三/兩)甘草(二/兩)　　生薑(五/兩)
　右八味㕮咀以清酒三升水五升煮取三升温服五
　合日三服
防已湯治風歴節四肢疼痛如槌鍜不可忍者方
　　防已　　　茯苓　　　白术　　　桂心
　　生薑(各四/兩)　甘草(三/兩)　　人參(三/兩)　　烏頭(七/枚)
　右八味㕮咀以苦酒一升水一斗煮取三升半一服
　八合日三夜一當覺焦熱痺忽忽然慎勿怪也若不
　覺復合服以覺乃止凡用烏頭皆去皮熬令黒乃堪
　用不然至毒人宜慎之(千金翼不/用苦酒)
治濕風體痛欲折肉如錐刀所刺方
　　附子　　　乾薑　　　芍藥　　　茯苓
　　人參　　　甘草　　　桂心(各二/兩)　白术(四/兩)
　右八味㕮咀以水八升煮取二升日三服(一方去桂/心用乾地)
　(黄二/兩)
大棗湯治歴節疼痛方
　　大棗(十五/枚)　附子(一/枚)　　甘草(一/尺)　　黄耆(四/兩)
　　生薑(二/兩)　　麻黄(五/兩)
　右六味㕮咀以水七升煮取三升毎服一升日三服
犀角湯治熱毒流入四肢歴節腫痛方
　　犀角(二/兩)　　羚羊角(一/兩)　前胡　　　黄芩
　　梔子仁　　射干(各三/兩)　大黄　　　升麻(各四/兩)
　　豉(一/升)
　右九味㕮咀以水九升煮取三升去滓分三服
治歴節諸風百節酸痛不可忍方
　松脂三十斤鍊五十遍酒煮十遍不能五十遍二十
　遍亦可鍊酥三升温和松脂三升熟攪令極調匀且
　空腹酒服方寸匕日三數數食麫粥為佳慎血腥生
　冷物酢果子百日已後瘥
松節酒治歴節風四肢疼痛猶如解落方
　　松節(三十/斤)　猪椒葉(三十斤細剉各用/水四石煮取一石)
　右二味澄清合漬乾麴五斤候發以糯米四石五斗
　釀之依家醖法四酘勿令傷冷熱第一酘時下後諸
　藥
　　栢子仁　　天雄　　　萆薢　　　芎藭(各五/兩)
　　秦芃(六/兩)　　人參　　　茵芋(各四/兩)　防風(十/兩)
　　磁石(十一/兩末)　獨活(十二/兩)
　右十味㕮咀内飯中炊如常酘法酘足訖封頭四七
　日壓取清適性服之勿至醉吐
石膏湯逐風毒方
　　石膏(雞子大/三枚)雞子(二/枚)　　甘草(一/尺)　　麻黄(三/兩)
　　杏仁(四十/枚)
　右五味㕮咀以水三升破雞子内水中烊令相得内
　藥煮取一升服之覆取汗汗不出燒石熨取汗出為
　佳
治歴節風方
　松膏一升酒三升浸七日毎服一合日再數劑愈
又方松葉三十斤酒二石五斗漬三七日服一合日五
六度
　
　
　
　
　
　
　備急千金要方卷二十六
欽定四庫全書
　備急千金要方卷二十七　唐　孫思邈　撰
　　　　　　　　　　　　宋　林億等　校正
　治諸風方
　　偏風第四(方灸法/針)
防風湯治偏風甄權處療安平公方
　　防風　　　芎藭　　　白芷　　　牛膝
　　狗脊　　　萆薢　　　白术(各一/兩)　羌活
　　葛根　　　附子(外臺作/人參)杏仁(各二/兩)　薏苡仁
　　石膏　　　桂心(各三/兩)　麻黄(四/兩)　　生薑(五/兩)
　右十六味㕮咀以水一斗二升煮取三升分三服一
　劑覺好更進一劑即一度針九劑九針即瘥灸亦得
　　針風池一穴　　　　　肩髃一穴
　　曲池一穴　　　　　　支溝一穴
　　五樞一穴　　　　　　陽陵泉一穴
　　巨虚下亷一穴
　凡針七穴即瘥
仁夀宫備身患脚奉勑
　　針鐶銚一穴　　　　　陽陵泉一穴
　　巨虚下亷一穴　　　　陽輔一穴
　凡針四穴即能起行
大理趙卿患風腰脚不隨不能跪起
　　針上窌一穴　　　　　鐶銚一穴
　　陽陵泉一穴　　　　　巨虚下亷一穴
　凡針四穴即能跪起
庫狄欽患偏風不得挽弓
　針肩髃一穴即得挽弓甄權所行
治猥退風半身不遂失音不語者方
　杏仁去雙仁及皮尖三斗洗入臼𢷬二斗令碎研如
　寒食粥法取汁八升煎取四升口嘗看香滑即熟未
　及此則為不熟惟熟為妙停極冷然後内好麴一斗
　六升煎取八升第一遍酘饙也次一炊復取杏仁三
　升研取一斗二升汁煎取六升第二酘也次一炊準
　第二酘取杏仁汁多少為第三酘也若疑米不足别
　更取二升杏仁研取八升汁煎取四升更斟酌炊米
　酘之若猶不足更研杏仁二升取八升汁煎取四升
　更酘之以熟為限一石米杏仁三斗所以節次研杏
　仁者恐并煎汁酢故也若冬日任意并煎準計三斗
　杏仁取汁一石六斗煎取八斗四升漬麴以分之酘
　饙酒熟封四七日開澄取清然後壓糟糟可乾末和
　酒服之大驗祕方
又方萆麻子脂一升酒一斗銅鉢盛著酒中一日煮之
令熟服之
又方灸百㑹次灸本神次灸承漿次灸風府次灸肩髃
次灸心輸次灸手五冊次灸手髓孔次灸手少陽次灸
足五冊次灸足髓孔次灸足陽明各五百壯
治大風半身不遂方
　蠶沙兩石熟蒸分作直袋三枚各受七斗熱盛一袋
　著患處如冷即取餘袋一依前法數數易換百不禁
　瘥止須羊肚釀粳米蔥白薑椒豉等爛煮熱喫日食
　一具十日止此方千金不傳
又方蒸鼠壤土袋盛熨之瘥即止
葛根湯治四肢緩弱身體疼痛不遂婦人産後中柔風
及氣滿方
　　葛根　　　芍藥　　　桂心　　　乾地黄
　　羌活(各三/兩)　麻黄　　　甘草(各二/兩)　生薑(六/兩)
　右八味以清酒三升水五升煮取三升温服五合日
　三
麻子湯治大風周身四肢攣急風行在皮膚身勞彊服
之不虚人又治精神䝉昧者方
　　秋麻子(三升净擇/水漬一宿)　　　防風　　　桂心
　　生薑　　　石膏(碎綿/裹)　橘皮(各二/兩)　麻黄(三/兩)
　　竹葉　　　葱白(各一/握)　香豉(一/合)
　右十味㕮咀先以水二斗半煮麻子令極熟漉去滓
　取九升别煮麻黄兩沸掠去沫内諸藥汁中煮取三
　升去滓分三服空腹服當微汗汗出以粉塗身極重者
　不過三兩劑輕者一兩劑瘥有人患大風賊風刺風
　加獨活三兩比之小續命湯準當六七劑
仲景三黄湯治中風手足拘攣百節疼痛煩熱心亂惡
寒經日不欲飲食方
　　麻黄(三十/銖)　黄芩(十八/銖)　黄耆　　　細辛(各十/二銖)
　　獨活(一/兩)
　右五味㕮咀以水五升煮取二升分二服一服小汗
　兩服大汗心中熱加大黄半兩脹滿加枳實六銖氣
　逆加人參十八銖心悸加牡蠣十八銖渇加栝蔞十
　八銖先有寒加八角附子一枚此方祕不傳
白歛薏苡湯治風拘攣不可屈伸方
　　白歛　　　薏苡仁　　芍藥　　　桂心
　　酸棗仁　　牛膝　　　乾薑　　　甘草(各一/升)
　　附子(三/枚)
　右九味㕮咀以淳酒二斗漬一宿微火煎三沸毎服
　一升日三扶杖起行不耐酒服五合(千金翼有/車前子)
獨活寄生湯夫腰背痛者皆由腎氣虚弱卧冷濕地當
風得之不時速治喜流入脚膝為偏枯冷痺緩弱疼重
或腰痛攣脚重痺冝急服此方
　　獨活(三/兩)　　寄生(古今録驗/用續斷)　　　　杜仲
　　牛膝　　　細辛　　　秦芃　　　茯苓
　　桂心　　　防風　　　芎藭　　　乾地黄
　　人參　　　甘草　　　當歸　　　芍藥(各二/兩)
　右十五味㕮咀以水一斗煮取三升分三服温身勿
　冷喜虚下利者除乾地黄服湯取蒴藋葉火燎厚安
　席上及熱眠上冷復燎之冬月取根春取莖熬卧之
　佳其餘薄熨不及蒴藋葉為愈也諸處風濕亦用此
　法新産竟或患腹痛不得轉動及腰脚攣痛不得屈
　伸痺弱者宜服此湯除風消血(肘後有附子一枚大/者無寄生人參甘草)
　(當/歸)
菊花酒治男女風虚寒冷腰背痛食少羸瘦無顔色嘘
吸少氣去風冷補不足方
　　菊花　　　杜仲(各一/斤)　防風　　　附子
　　黄耆　　　乾薑　　　桂心　　　當歸
　　石斛(各四/兩)　紫石英　　蓯蓉(各五/兩)　萆薢
　　獨活　　　鍾乳(各八/兩)　茯苓(三/兩)
　右十五味㕮咀以酒七斗漬五日一服二合稍稍加
　至五合日三(千金翼不/用乾薑)
杜仲酒治腰脚疼痛不遂風虚方
　　杜仲(八/兩)　　石南(二/兩)　　羌活(四/兩)　　大附子(五/枚)
　右四味㕮咀以酒一斗漬三宿毎服二合日再偏宜
　冷病婦人服之
　　風痱第五(論法方/灸)
論曰夫風痱者卒不能語口噤手足不遂而彊直者是
也治之以伏龍肝五升為末冷水八升和攪取汁飲之
能盡為善(肘後此方治心煩恍惚/腹中痛滿絶而復蘇)自此已下九方皆主
此風用之次第宜細尋之
論曰凡欲醫此病當知先後次第不得謾投湯藥以失
機宜非但殺人因兹遂為痼疾已既得之當進三味竹
瀝飲少似有勝于常更進湯也竹瀝飲子患熱風者必
先用于此制其熱毒
竹瀝湯治四肢不收心神恍惚不知人不能言方
　　竹瀝(二/升)　　生葛汁(一/升)　生薑汁(三/合)
　右三味相和温暖分三服平旦日晡夜各一服服訖
　覺四體有異似好次進後湯方
　　竹瀝(一/升)　　生葛汁(五/合)　芎藭　　　防已
　　附子　　　人參　　　芍藥　　　黄芩
　　甘草　　　桂心(各一/兩)　生薑(四/兩)　　羚羊角(三/兩)
　　石膏(六/兩)　　杏仁(四十/枚)　麻黄　　　防風(各一/兩半)
　右十六味㕮咀以水七升煮減半内瀝煮取二升五
　合分三服取汗間五日更服一劑頻與三劑漸覺少
　損乃進後方
　　竹瀝(三/升)　　防風　　　升麻　　　羚羊角
　　防已　　　桂心　　　芎藭(各二/兩)　麻黄(三/兩)
　右八味㕮咀以水四升合竹瀝煮取二升半分三服
　兩日服一劑常用加獨活三兩最佳此方神良頻進
　三劑若手足冷者加生薑五兩白术二兩若未除更
　進後方
　　竹瀝(一/升)　　甘草(一本作/根二兩)人參　　　芎藭
　　獨活　　　升麻(各一/兩)　防風　　　麻黄
　　芍藥(各一/兩半)　生薑　　　石膏　　　羚羊角
　　防已　　　桂心　　　黄芩
　　附子(一本作杏/仁四十枚)　　　　白术(各二/兩)
　右十七味㕮咀以水八升煮減半内瀝煮取二升半
　分三服相去如人行十里乆更服若有氣者加橘皮
　牛膝五加皮各一兩
凡風痱服前湯得瘥訖可常服煮散除餘風方
　　防風　　　防已　　　獨活　　　秦芃
　　黄耆　　　芍藥　　　人參　　　白术
　　茯神　　　芎藭　　　遠志　　　升麻
　　石斛　　　牛膝　　　羚羊角　　丹參
　　甘草　　　厚朴　　　天門冬　　五加皮
　　地骨皮　　黄芩(翼作/薯蕷)　桂心(各一兩一/云各四兩)
　　乾地黄　　橘皮　　　生薑　　　麻黄(各三/兩)
　　㯽榔(翼作/甘草)　藁本(翼作/附子)　杜仲(翼作麥/門冬)
　　烏犀角(各二兩翼/作山茱萸)　　　薏苡仁(一/升)　石膏(六兩一/云三兩)
　右三十三味𢷬篩為粗散和攪令匀毎服以水三升
　藥三兩煮取一升綿濾去滓頓服之取汗日一服若
　覺心中熱煩以竹瀝代水煮之
荆瀝湯凡患風人多熱常宜服此方
　　荆瀝　　　竹瀝　　　生薑汁(各五/合)
　右三味相和温暖為一服毎日旦服煮散午後進此
　平復好瘥乃止
獨活煮散治諸風痱方
　　獨活(八/兩)　　芎藭　　　芍藥　　　茯苓
　　防風　　　防已　　　葛根(各六/兩)　羚羊角
　　當歸　　　人參　　　桂心　　　麥門冬
　　石膏(各四/兩)　磁石(十/兩)　　甘草(三/兩)　　白术(五/兩)
　右十六味各切剉分為二十四分毎分入生薑生地
　黄切一升杏仁二七枚以水二升煮取七合或日晩
　或夜中或日一服或間服無所忌
五補圓凡風服湯藥多患虚熱翕翕然宜除熱方
　　防風　　　人參　　　蓯蓉　　　乾地黄
　　羚羊角　　麥門冬　　天門冬(各一/兩半)芍藥
　　獨活　　　乾薑　　　白术　　　丹參
　　食茱萸(一云山/茱萸)　　　　甘草　　　茯神
　　升麻　　　黄耆　　　甘菊花　　地骨皮
　　石斛　　　牛膝　　　五加皮　　薯蕷(各三/十銖)
　　秦芃　　　芎藭　　　桂心　　　防已
　　生薑屑　　黄芩(各一/兩)　附子(十八/銖)　石膏(三/兩)
　　寒水石(二/兩)
　右三十二味為末白蜜和丸如梧子大生薑蜜湯服
　二十丸日三稍加至三十丸忌油麫蒜生冷酢滑及
　猪羊雞魚等肉
論曰古人立方皆準病根冷熱制之今人臨急造次搜
尋即用故多不驗所以欲用方者先定其冷熱乃可檢
方用無不效湯藥既爾丸散亦然凡此風之發也必由
熱盛故有竹瀝葛汁等諸冷藥焉後之學者不能仔細
識其方意故有兹論具而述之其人無宻室者不可與
療以强人居室不宻尚中風邪况服藥之人乎
治風痱不能語手足不遂方
　度病者手小指内岐間至指端為度以置臍上直望
　心下以丹注度上端畢又作兩度續所注上合其下
　開其上取其本度横置其開上令三合其狀如到作
　厶字形男度左手女度右手嫌不分了故上丹注三
　處同時起火灸之各一百壯愈
　
　
　
　
　
　
　
　
　
　
　
　
　
　
　
　備急千金要方卷二十七
欽定四庫全書
　備急千金要方卷二十八　唐　孫思邈　撰
　　　　　　　　　　　　宋　林億等　校正
　治諸風方
　　風懿第六(論灸方/針  法)
獨活湯治風懿不能言四肢不收手足嚲曵方
　　獨活(四/兩)　　桂心　　　芍藥　　　栝蔞根
　　生葛(各三/兩)　生薑(六/兩)　　甘草(三/兩)
　右七味㕮咀以水五升煮取三升分三服日三
論曰脾脉絡胃俠咽連舌本散舌下心之别脉係舌本
今心脾二臟受風邪故舌彊不得語也
治中風口噤不能言方
　　防已　　　桂心　　　麻黄(各二/兩)　葛根(三/兩)
　　甘草　　　防風　　　芍藥(各一/兩)　生薑(四/兩)
　右八味㕮咀以水六升煮取二升半分三服瘖瘂不
　語皆治之
石南湯治六十四種風注走入皮膚中如蟲行腰脊彊
直五緩六急手足拘攣隠胗搔之則作瘡風尸身癢卒
風面目腫起手不出頭口噤不能言方
　　石南　　　乾薑　　　黄芩　　　細辛
　　人參(各一/兩)　桂心　　　麻黄　　　當歸
　　芎藭(各一/兩半)　甘草(二/兩)　　乾地黄(十八/銖)食茱萸(三十/銖)
　右十二味㕮咀以水六升酒三升煮取三升分三服
　大汗勿怪
治中風口噤不知人者方
　　芥子(一/升)　　酢(三/升)
　右二味煮取一升薄頭以布裹之日一度(肘後以治/卒不得語)
又方䜴(五/升)　　　吳茱萸(一/升)
　右二味以水七升煮取三升漸飲之(肘後以治/不能語)
又方白术四兩以酒三升煮取一升頓服
又方服荆瀝一升
又方服淡竹瀝一升
針灸法
卒中風口噤不得開灸機關(千金翼/名頰車)二宂宂在耳下八
分小近前灸五壯即得語又灸隨年壯僻者逐僻左右
灸之中風失瘖不能言語緩縱不隨先灸天窻五十壯
息火仍移灸百會五十壯畢還灸天窻五十壯者始發
先灸百會則風氣不得洩内攻五臟喜閉伏仍失音也
所以先灸天窻次百㑹佳一灸五十壯悉洩火勢復灸
之視病輕重重者一處三百壯大效凡中風服藥益劇
者但是風宂悉皆灸之三壯無不愈也神良决定勿疑
惑也不至心者勿浪盡灸
論曰風寒之氣客于中滯而不能發故瘖不能言及喉
痺失聲皆風邪所為也入臟皆能殺人故附之于治風
方之末凡尸厥而死脉動如故此陽脉下墜隂脉上爭
氣閉故也針百㑹入三分補之灸熨斗熨兩脇下又竈
突墨彈丸大漿水和服之又針足中趾頭去甲如韭葉
又刺足大趾甲下内側去甲三分
桂湯治卒失音方
　濃煮桂汁服一升覆取汗亦可末桂著舌下漸漸嚥
　汁
又方濃煮大豆汁含亦佳無豆用䜴
治卒不得語方
　酒五合和人乳汁中半分為二服
論曰夫眼瞤動口脣偏喎皆風入脉急與大續命湯附
子散摩神明膏丹參膏依宂灸之喉痺舌緩亦然風入
臟使人瘖瘂卒死口眼相引牙車急舌不轉喎僻者與
伏龍肝散和雞冠血及鼈血塗乾復塗之并灸吻邊横
文赤白際逐左右隨年壯報之至三報三日不瘥更報
之
附子散治中風手臂不仁口面喎僻方
　　附子　　　桂心(各五/兩)　細辛　　　防風
　　人參　　　乾薑(各六/兩)
　右六味治下篩酒服方寸匕日三稍増之
甘草湯治偏風積年不瘥手脚枯細面口喎僻精神不
定言語倒錯方
　　甘草　　　桂心　　　芎藭　　　麻黄
　　當歸　　　芍藥　　　人參(各二/兩)　附子
　　側子(各二/枚)　獨活　　　防已(各三/兩)　生薑
　　石膏　　　茯神(各四/兩)　白术　　　黄芩
　　細辛(各一/兩)　秦芃　　　防風(各一/兩半)　菊花(一/升)
　　淡竹瀝(四/升)
　右二十一味㕮咀以水一斗先煮麻黄去沫取七升
　内竹瀝及藥煮取三升分四服服三服訖間一盃粥
　後更進一服待藥勢自汗慎生冷醋蒜麫乳酪魚等
治中風面目相引口偏著耳牙車急舌不得轉方
　　獨活(三/兩)　　生地黄汁　竹瀝(各一/升)
　右三味合煎取一升頓服之即愈
又方牡蠣　　　礬石　　　附子　　　竈下黄土
　右四味各等分為末取三年雄雞冠血和藥傅其上
　持鏡候纔欲復故便急洗去之不速去便過不復還
　也(千金翼云偏右/塗左偏左塗右)
又方竹瀝(三/升)　　防風　　　防已　　　升麻
　　桂心　　　芎藭(各二/兩)　麻黄(四/兩)　　羚羊角(三/兩)
　右八味㕮咀以水四升合竹瀝煮取一升半分三服
　日服一劑常用效
又方青松葉一斤𢷬令汁出清酒一斗漬二宿近火一
宿初服半升漸至一升頭面汗出即止
又方酒煮桂取汁以故布搨病上正則止左喎搨右右
喎榻左此秘方不傳余常用大效
治口耳僻方
　　防風　　　附子　　　葛根(各二/兩)　栢實
　　麻黄(各三/兩)　獨活　　　生薑(各四/兩)　杏仁(三十/枚)
　右八味㕮咀以水一斗酒二升煮取三升分四服
治卒中風口喎不正方
　取空青末如豆大一枚含之即愈
又方炒大豆三升令焦以酒三升淋取汁頓服(肘後以/治口噤)
(不/開)
又方大皂莢一兩去皮子下篩以三年大酢和左喎塗
右右喎塗左乾更塗之
又方以葦筒長五寸以一頭刺耳孔中四畔以麫宻塞
之勿令泄氣一頭内大豆一顆并艾燒令然灸七壯即
瘥患右灸左患左灸右千金不傳耳病亦可灸之
又方灸手交脉三壯左灸右右灸左其炷如鼠屎形横
安之兩頭下火
枳茹酒主諸藥不能瘥者方
　枳實上青刮取末欲至心止得茹五升微火炒去濕
　氣以酒一斗漬微火暖令得藥味隨性飲之主口僻
　眼急大驗治緩風急風並佳(肘後以治身直不得屈/伸反覆者枳樹皮亦得)
　　角弓反張第七(方/)
治卒半身不遂手足拘急不得屈伸身體冷或智或癡
或身强直不語或生或死狂言不可名狀角弓反張或
欲得食或不用食或大小便不利皆療之方(古今録驗/名八風續)
(命/湯)
　　人參　　　桂心　　　當歸　　　獨活
　　黄芩　　　乾薑　　　甘草(各十/八銖)　石膏(一兩/半)
　　杏仁(四十/枚)
　右九味㕮咀以井花水九升煮取三升分三服日二
　覆取汗不汗更合加麻黄五兩合服
倉公當歸湯治賊風口噤角弓反張痙者方
　　當歸　　　防風(各十/八銖)　獨活(一兩/半)　附子(一/枚)
　　細辛(半/兩)　　麻黄(三十/銖)
　右六味㕮咀以酒五升水三升煮取三升服一升口
　不開者格口内湯一服當蘇二服小汗三服大汗
又方酒一斗膠二斤煮令烊得六升毎服一升稍服得
愈
又方单服荆瀝良
秦艽散治半身不遂言語錯亂乍喜乍悲角弓反張皮
膚風癢方
　　秦芃　　　獨活(胡洽用/烏頭)黄耆　　　人參
　　甘菊花(各二兩胡/洽用蜀椒)　　　茵芋(十八銖胡/洽用􁊼草)
　　防風　　　石斛(胡洽用/萆薢)山茱萸　　桂心(各一/兩半)
　　附子　　　芎藭(胡洽用/桔梗)細辛　　　當歸
　　五味子　　甘草　　　白术　　　乾薑
　　麻黄　　　白鮮皮(胡洽用白斂/各三十銖)　　天雄
　　逺志(各一兩胡/洽用防已)
　右二十二味治下篩酒服方寸匕日再漸漸加至二
　匕又云治風無新久并補
吳秦艽散治風注入肢體百脉身腫角弓反張手足酸
疼皮膚習習身體盡痛眉毛墮落耳聾驚悸心滿短氣
魂志不定隂下濕癢大便有血小便赤黄五勞七傷萬
病皆治
　　秦芃　　　蜀椒　　　人參　　　茯苓
　　牡蠣　　　細辛　　　栝蔞根　　麻黄(各十/八銖)
　　乾薑　　　附子　　　白术　　　桔梗
　　桂心　　　獨活　　　當歸(各一/兩)　黄芩
　　柴胡　　　牛膝　　　天雄　　　石南
　　杜仲　　　莽草　　　烏頭(各半/兩)　甘草
　　芎藭　　　防風(各一/兩半)
　右二十六味治下篩盛以韋袋食前温酒一升服方
　寸匕日三服急行七百歩更飲酒一升忌如常法
　　風痺第八(論/方)
論曰血痺病從何而得之師曰夫尊榮人骨弱肌膚盛
因疲勞汗出卧不時動摇加被微風遂得之形如風狀
(巢源云其狀如/被微風所吹)但以脉自微澀澀在寸口關上緊宜針
引陽氣令脉和緊去則愈
治風濕脉浮身重汗出惡風方
　　甘草(二/兩)　　黄耆(五/兩)　　漢防已(四/兩)　生薑
　　白术(各三/兩)　大棗(十二/枚)
　右六味㕮咀以水六升煮取三升分三服服了坐被
　中欲解如蟲行皮中卧取汗
鐵精湯治三隂三陽厥逆寒食胸脇支滿病不能言氣
滿胸中急肩息四肢時寒熱不隨喘悸煩亂吸吸少氣
言輙飛颺虚損方
　　黄鐵(三十斤以流水八/斗揚之三千遍)　人參(三/兩)
　　炭(五十斤燒鐵令赤投冷水復燒/七遍如此澄清取汁二斗煮藥)　　半夏
　　麥門冬(各一/升)白薇　　　黄芩　　　甘草
　　芍藥(各四/兩)　石膏(五/兩)　　生薑(二/兩)　　大棗(二十/枚)
　右十味㕮咀内前汁中煮取六升服一升日三服兩
　日令盡
黄耆湯治血痺隂陽俱微寸口關上微尺中小緊外證
身體不仁如風狀方
　　蜀黄耆　　人參(要畧/無)　芍藥　　　桂心(各二/兩)
　　生薑(六/兩)　　大棗(十二/枚)
　右六味㕮咀以水六升煮取二升服七合日三服令
　盡
治遊風行走無定腫或如盤大或如甌或著腹背或著
臂或著脚悉主之方
　　海藻　　　茯苓　　　防風　　　獨活
　　附子　　　白术(各三/兩)　大黄(五/兩)　　當歸(一本作/商陸)
　　鬼箭(各二/兩)
　右九味㕮咀以酒二斗漬五日初服二合漸加以知
　為度
白斂散治風痺腫筋急展轉易常處方
　　白斂(半/兩)　　附子(六/銖)
　右二味治下篩酒服半刀圭日三不知増至一刀圭
　身中熱行為候十日便覺
治風痺遊走無定處名曰血痺大易方
　　萆薢　　　薯蕷　　　牛膝　　　澤瀉(各二/兩)
　　地膚子　　白术(各半/兩)　乾漆　　　蠐螬
　　狗脊　　　車前子　　天雄(各十/銖)　茵芋(六/銖)
　　山茱萸(三十/銖)乾地黄(二兩/半)
　右十四味為末蜜和丸如梧子大酒下十丸日三後
　稍加
治諸風痺方
　　防風　　　甘草　　　黄芩　　　桂心
　　當歸　　　茯苓(各一/兩)　秦芃　　　葛根(各二/兩)
　　生薑(五/兩)　　大棗(三十/枚)　杏仁(五十/枚)
　右十一味㕮咀以酒水各四升煮取三升分三服取
　汗
附子酒治大風冷痰癖脹滿諸痺方
　大附子一枚重二兩者(亦云/二枚)酒五升漬春五日毎服
　一合日再以瘥為度
麻子酒治虚勞百病傷寒風濕及婦人𢃄下月水徃來
不調手足疼痺著牀服之令人肥健方
　　麻子(一/石)　　法麴(一/斗)
　右二味先𢷬麻子成末以水二石著釡中蒸麻子極
　熟炊一石米傾出滓隨汁多少如家醖法候熟取清
　酒隨性飲之
　
　
　
　
　
　
　
　
　
　
　
　
　
　
　備急千金要方卷二十八
欽定四庫全書
　備急千金要方卷二十九　唐　孫思邈　撰
　　　　　　　　　　　　宋　林億等　校正
　傷寒方
　　傷寒例第一
論曰易稱天地變化各正性命然則變化之迹無方性
命之功難測故有炎凉寒燠風雨晦㝠水旱妖災蟲蝗
怪異四時八節種種施化不同七十二候日月運行各
别終其晷度方得成年是謂嵗功畢矣天地尚且如然
在人安可無事故人生天地之間命有遭際時有否泰
吉凶悔各苦樂安危喜怒愛憎存亡憂畏關心之慮日
有千條謀身之道時生萬計乃度一日是故天無一嵗
不寒暑人無一日不憂喜故有天行瘟疫病者即天地
變化之一氣也斯蓋造化必然之理不得無之故聖人
雖有補天立極之徳而不能廢之雖不能廢之而能以
道御之其次有賢人善于攝生能知撙節與時推移亦
得保全天地有斯瘴癘還以天地所生之物以防備之
命曰知方則病無所侵矣然此病也俗人謂之横病多
不解治皆曰日滿自差以此致枉者天下大半凡始覺
不佳即須救療迄至于病愈湯食競進折其毒勢自然而
差必不可令病氣自在恣意攻人拱手待斃斯為誤矣今
博採羣經以為上下兩卷廣設備擬好養者可得詳焉
小品曰古今相傳稱傷寒為難治之疾時行瘟疫是毒
病之氣而論治者不判傷寒與時行瘟疫為異氣耳云
傷寒是雅士之辭天行瘟疫是田舍間號耳不說病之
異同也考之衆經其實殊異矣所宜不同方說宜别是
以略說其要經言春氣温和夏氣暑熱秋氣清涼冬氣
凛冽此四時正氣之序也冬時嚴寒萬類深藏君子固
密則不傷于寒或觸冒之者乃為傷寒耳其傷于四時
之氣皆能為病而以傷寒為毒者以其最為殺厲之氣
也中而即病名曰傷寒不即病者其寒毒藏于肌骨中
至春變為温病至夏變為暑病暑病熱極重于温也是
以辛苦之人春夏多温病熱病者皆由冬時觸冒寒冷
之所致非時行之氣也凡時行者是春時應暖而反大
寒夏時應熱而反大冷秋時應凉而反大熱冬時應寒
而反大温此非其時而有其氣是以一歲之中病無長
少多相似者此則時行之氣也傷寒之病逐日深淺以
施方治今世人得傷寒或始不早治或治不去病或日
數久淹困乃告師師苟依方次第而療則不中病皆冝
臨時消息制方乃有效耳
華佗曰夫傷寒始得一日在皮當摩膏火灸之即愈若
不解者二日在膚可依法針服解肌散發汗汗出即愈
即不解至三日在肌復一發汗即愈若不解者止勿復
發汗也至四日在胸宜服藜蘆圓微吐之則愈若病困
藜蘆圓不能吐者服小豆𤓰蔕散吐之則愈也視病尚
未醒醒者復一法針之五日在腹六日入胃入胃乃可
下也若熱毒在外未入于胃而先下之者其熱乗虚入
胃即爛胃也然熱入胃須要下去之不可留于胃中也
胃若實熱為病三死一生皆不愈胃虚熱入爛胃也其
熱微者赤斑出此候五死一生劇者黒斑出者此候十
死一生但論人有强弱病有難易得效相倍也得病無
熱但狂言煩躁不安精彩言語不與人相主當者勿以
火迫之但以猪苓散一方寸匕服之當逼與新汲水一
升若二升强飲之令以指刺喉中吐之病隨手愈若不
能吐者勿强與水水停則結心下也當更以餘藥吐之
皆令相主不爾更致危矣若此病軰不時以猪苓散吐
解之者其死殆速耳亦可先以去毒物及法針之尤佳
夫飲膈實者此皆難治此則三死一生也病者過日不
以時下則熱不得泄亦胃爛斑出春夏無大吐下秋冬
無大發汗發汗法冬及始春大寒時宜服神丹圓亦可
摩膏火炙若春末及夏月始秋此熱月不冝火炙及重
覆宜服六物青散若崔文行度瘴散赤散雪煎亦善若
無圓散及煎者但單煮柴胡數兩傷寒時行亦可服以
發汗至再三發汗不解當與湯實者轉下之其脉朝夕
駃者為澼實者朝平夕駃者非澼也轉下湯為可早與
但當少與勿令大下耳少與當數其間也諸虚煩熱者
與傷寒相似然不惡寒身不疼痛故知非傷寒也不可
發汗頭不痛脉不緊數故知非裏實不可下也如此内
外皆不可攻而强攻之必遂損竭多死難全也此虚煩
但當與竹葉湯若嘔者與橘皮湯一劑不愈為可重與
也此法數用甚有效驗傷寒後虚煩亦宜服此湯
王叔和曰夫陽盛隂虚(外臺作表/和裏病)汗之則死下之則愈
陽虚隂盛(外臺則裏/和表病)下之則死汗之則愈夫如是則神
丹安可以誤發甘遂何可以妄攻虚盛之治(外臺作表/裏之病)
相背千里吉凶之機應若影響然則桂枝下咽陽盛則
斃(外臺作表/和則斃)承氣入胃隂盛以亡(外臺作裏/平以亡)若此隂陽
虚實之交錯其候至微發汗吐下之相反其禍至速而
醫術淺狹不知不識病者殞没自謂其分至令寃魂塞
於㝠路夭死盈于曠野仁愛鑒此寜不傷楚夫傷寒病
者起自風寒入于腠理與精氣分爭榮衛否隔周行不
通病一日至二日氣在孔竅皮膚之間故病者頭痛惡
寒腰背强重此邪氣在表發汗則愈三日以上氣浮在
上部填塞胸心故頭痛胷中滿當吐之則愈五日以上
氣沉結在臟故腹脹身重骨節煩疼當下之則愈明當
消息病之狀候不可亂投湯藥虚其胃氣也經言脉微
不可吐虚細不可下又夏月亦不可下也此醫之大禁
也脉有沉浮轉能變化或人得病數日方以告醫雖云
初覺視病已積日在身其疹瘵結成非復發汗解肌所
除當胗其脉隨時形勢救解求免也不可苟以次第為
固失其機要乃致禍矣此傷寒次第病三日以内發汗
者謂當風解衣夜卧失覆寒温所中并時有疾疫邪風
之氣相染易為邪惡所中也至于人自飲食生冷過多
腹臟不消轉動稍難頭痛身温其脉實大者便可吐下
之不可發汗也
陳廪丘云或問得病連服湯藥發汗汗不出如之何答
曰醫經云連發汗汗不出者死病也吾思之可蒸之如
蒸中風法熱温之氣於外迎之不得不汗出也後以問
張苖苖云曽有人作事疲極汗出卧單簟中冷得病但苦
寒倦諸醫與圓散湯四日之内凡八過發汗汗不出苖
令燒地布桃葉蒸之即得大汗於被中就粉傅身使極
燥乃起便愈後數以此發汗汗皆出也人性自有難汗
者非惟病使其然也蒸之則無不汗出也諸病發熱惡
寒脉浮洪者便宜發汗温粉粉之勿令遇風當發汗而
其人適失血及下大利則不可大汗也數少與桂枝湯
使體潤漐漐汗出連日當自解也
論曰凡人有少苦似不如平常即須早道若隱忍不治
冀望自差須臾之間以成痼疾小兒女子益以滋甚若
時氣不和當自戒謹若小有不和即須治療尋其邪由
及在腠理以時早治鮮不愈者患人忍之數日乃説邪
氣入臟則難可制止雖和緩亦無能為也癰疽丁腫喉
痺客忤尤其為急此自養生之要也凡作湯藥不可避
晨夜時日吉凶覺痛須臾即宜便治不等早晚則易愈
矣服藥當如方法若縱意違師不須治之也凡傷寒多
從風寒得之始表中風寒入裏則不消矣未有温覆而
當不消也凡得時氣病五六日而渇欲飲水飲不能多
不當與也所以爾者腹中熱尚少不能消之便更為人
作病矣若至七八日大渇欲飲水者猶當依證而與之
與之勿令極意也言能飲一斗者與五升若飲而腹滿
小便澁若喘若噦不可與之勿然大汗出者欲自愈也
人得病能飲水欲愈也
凡温病可針刺五十九穴又身之穴三百六十有五其
三十六穴灸之有害七十九穴刺之為災
論曰夫尋方學之要以救速為貴是以飬生之家須預
合成熟藥以補倉卒之急今具之于左
　　辟温第二(方􁥥病證/濕)
屠蘇酒辟疫氣令人不染温病及傷寒歲旦之方
　　大黄(十五/銖)　自术(十八/銖)　桔梗　　　蜀椒(各十/五銖)
　　桂心(十八/銖)　烏頭(六/兩)　　菝葜(十二/銖)
　右七味㕮咀綘袋盛以十二月晦日中懸沉井中令
　至泥正月朔旦平曉出藥置酒中煎數沸於東向戸
　中飲之屠蘇之飲先從小起多少自在一人飲一家
　無疫一家飲一里無疫飲藥酒得三朝還滓置井中
　能仍歲飲可世無病當家内外有井皆悉著藥辟温
　氣也又一方有防風一兩
大匕流金散辟温氣方
　　雄黄(三/兩)　　雌黄(二/兩)　　礬石(一兩/半)　鬼箭羽(一兩/半)
　　羚羊角(燒二/兩)
　右五味治下篩三角絳袋盛一兩帯心前并掛門戸
　上若逢大疫之年以月旦青布裹一刀圭中庭燒之
　温病人亦燒薫之
雄黄散辟温氣方
　　雄黄(五/兩)　　朱砂(一作/赤木)　菖蒲　　　鬼臼(各二/兩)
　右四味治下篩以塗五心額上鼻人中及耳門
預備一物栢枝散天氣不和疾病流行方
　取南向社中栢東南枝曝令乾𢷬末酒服方寸匕神
　良
粉身散辟温病常用方
　　芎藭　　　白芷　　　藁本(各等/分)
　右三味治下篩内米粉中以粉身
殺鬼燒藥方辟温氣
　　雄黄　　　丹砂　　　雌黄(各一/斤)
　　羚羊角(羖羊角/亦得)　　　　蕪荑　　虎骨
　　鬼臼　　　鬼箭羽　　野丈人　　石長生
　　猳猪屎　　馬懸蹄(各三/兩)青羊脂　　菖蒲
　　白术(各八/兩)　蜜蠟(八/斤)
　右十六味末之以蜜蠟和為丸如彈許大朝暮及夜
　中戸前微火燒之
虎頭殺鬼圓辟温方
　　虎頭(五/兩)　　朱砂　　　雄黄　　　雌黄(各一/兩半)
　　鬼臼　　　皂莢　　　蕪荑(各一/兩)
　右七味末之以蜜蠟和為丸如彈子大絳袋盛繫臂
　男左女右懸屋四角晦望夜半中庭燒一圓
辟温殺鬼圓熏百鬼惡氣方
　　雄黄　　　雌黄(各二/兩)　羖羊角　　虎骨(各七/兩)
　　龍骨　　　龜甲　　　鯪鯉甲　　蝟皮(各三/兩)
　　樗雞(十五/枚)　空青(一/兩)　　芎藭　　　真珠(各五/兩)
　　東門上雞頭(一/兩)
　右十三味末之烊蠟二十兩并手圓如梧子正旦門
　户前燒一圓𢃄一圓男左女右辟百惡獨宿弔喪問
　病各吞一圓小豆大天隂大霧日燒一圓於戸牖前
　佳
雄黄圓漢建炎二年太歲在酉疫氣流行死者極衆即
有書生丁季迴從蜀青城山來東過南陽從西市門入
見患疫癘者頗多遂于囊中出藥人各惠之一圓靈藥
霑唇疾無不瘥市中疫鬼數百餘見書生施藥悉皆驚
怖而走乃有鬼王見書生謂有道法兼自施藥感衆鬼
等奔走若是遂詣書生欲求受其道法書生曰吾無道
法乃囊中之藥呈于鬼王鬼王覩藥驚惶扣頭乞命而
走此方藥帶之入山能辟虎狼蛇蟲入水能除水怪蛟
蜃
　　雄黄　　　雌黄　　　曽青　　　鬼臼
　　真珠　　　丹砂　　　虎頭骨　　桔梗
　　白术　　　女青　　　芎藭　　　白芷
　　鬼督郵　　蕪荑　　　鬼箭羽　　藜蘆
　　菖蒲　　　皂莢(各一/兩)
　右十八味末之蜜丸如彈子大絹袋盛男左女右帯
　之卒中惡病及時疫吞如梧子一丸燒一丸彈子戸
　内
赤散辟温疫氣傷寒熱病方
　　藜蘆　　躑躅花(各一/兩)牡丹皮　　皂莢(各一兩/六銖)
　　附子　　桂心　　　真珠(各六/兩)　細辛
　　乾薑(各十/八銖)
　右九味末之内真珠合治之分一方寸匕置絳囊中
　帶之男左女右着臂自隨覺有病之時便以粟米大
　内著鼻中又酒服一錢匕覆取汗日三服當取一過
　汗耳
又方正月旦取東行桑根如指長七寸以丹塗之懸門
戸上又令人帶之
斷温病不相染著方
　汲水瓶一長七寸盜著病人卧席下良
又方以繩度所住户中壁屈繩即斷之
治温病不相染方
　以桃樹蠧屎末之水服方寸匕
又方术豉等分酒漬服之妙
又方正旦吞麻子赤小豆各二七粒又以二七粒投井
中
又方新布袋盛赤豆一升内井中三日出舉家服二七
枚
又方松葉末之酒服方寸匕日三服
又方常以七月七日合家吞赤小豆向日吞二七枚
又方常以七月七日男吞大豆七枚女吞小豆二七枚
又方神仙教人立春後有庚子日温蕪菁葅汁合家大
小並服不限多少
斷温疫轉相染著乃至滅門延及外人無收視者方
　　赤小豆　　鬼箭羽　　鬼臼　　　雄黄(各二/兩)
　右四味末之以蜜和服如小豆一丸可與病人同床
　𫝊衣
治温令不相染方
　新布袋盛大豆一升内井中一宿出服七枚
治温疫方
　藥子二枚末水服之
又方白蜜和上色朱砂粉一兩以太歲日平旦大小勿
食向東方立吞服三七丸如麻子大勿令齒近之并吞
赤小豆七枚投井泉中終身勿忘此法
又方凡時行疫癘常以月望日細剉東引桃枝煮湯浴
之
治瘴氣方
　　蒜(五子并/皮碎之)　䜴心(一/升)
　右二味以三歲男兒尿二升煮五六沸去滓服之良
又方青竹茹二升以水四升煮取三升分作三服
治患霧氣者心内煩悶少氣頭痛項急起則眼眩欲倒
身微熱戰掉不安時復増寒心中欲吐吐時無物方
　新猪屎二升半内好酒一升攪令散以生布絞取汁
　更以綿濾頓服之取盡即地鋪暖卧覆盖鋪前著火
　常汗出若得汗當細細去上衣勿使心寒寒即不差
　看汗自乾乃起慎風冷亦治瘧及風勞蟲毒
治肝腑臟温病隂陽毒頸背雙筋牽先寒後熱腰强急
縮目中生花方
　　桂心(一/兩)　　白术　　　芒硝　　　大青
　　梔子(各三/兩)　柴胡(五/兩)　　石膏　　　生薑(各八/兩)
　　生地黄　　香䜴(各一/升)
　右十味㕮咀水九升煮取三升分三服
治肝腑臟温病隂陽毒先寒後熱頸筋攣牽面目赤黄
身中直强方
　　𤣥參(一/兩)　　細辛(二/兩)　　梔子　　　黄芩
　　升麻　　　芒硝(各三/兩)　石膏(八/兩)　　竹葉(切五/升)
　　車前草(曝切/二升)
　右九味㕮咀以水一斗半煮竹葉車前取七升去滓
　下諸藥煎至三升芒硝分三服
治心腑臟温病隂陽毒戰掉不安驚動方
　　大青　　　黄芩　　　梔子　　　知母
　　芒硝(各三/兩)　麻黄(四/兩)　　𤣥參(六/兩)　　石膏
　　生葛根(各八/兩)生地黄(切一/升)
　右十味㕮咀以水九升煮取三升去滓下芒硝分三
　服
治脾腑臟温病隂陽毒頭重頸直皮肉痺結核隱起方
　　大青　　　羚羊角　　升麻　　　射干
　　芒硝(各三/兩)　梔子(四/兩)　　寒水石(五/兩)　𤣥參(八/兩)
　右八味㕮咀以水七升煮取三升分三服
治肺腑臟温病隂陽毒咳嗽連續聲不絶嘔逆方
　　麻黄　　　梔子　　　紫菀　　　大青
　　𤣥參　　　葛根(各三/兩)　桂心　　　甘草(各二/兩)
　　杏仁　　　前胡(各四/兩)　石膏(八/兩)
　右十一味㕮咀以水九升煮取三升分作三服
治腎腑臟温病身面如刺腰中欲折熱毒内傷方
　　茵蔯蒿　　梔子　　　芒硝(各三/兩)　苦參
　　生葛(各四/兩)　生地黄　　石膏(各八/兩)　蔥白
　　䜴(各一/升)
　右九味㕮咀以水九升煮取二升半下芒硝分三服
萎㽔湯治温風之病脉隂陽俱浮汗出體重其息必喘
其形狀不仁嘿嘿但欲眠下之者則小便難發其汗者
必讝語加燒針者則耳聾難言但吐下之則遺失便利
如此疾者宜服之方
　　萎㽔　　　白薇　　　麻黄　　　獨活
　　杏仁　　　芎藭　　　甘草　　青木香(各二/兩)
　　石膏(三/兩)
　右九味㕮咀以水八升煮取三升去滓分三服取汗
　若一寒一熱加朴硝一分及大黄三兩下之如無木
　香可用麝香一分(小品方云萎㽔湯治冬温冬春月/中風傷寒則發熱頭腦痛咽喉乾)
　(舌强骨肉疼心胸痞/滿腰背强亦治風温)
夫􁥥病與百合狐惑濕風温病鬼魅皆相類宜精察節
氣其新故二氣相搏喜成此疾
　
　
　
　
　
　備急千金要方卷二十九
欽定四庫全書
　備急千金要方卷三十　　唐　孫思邈　撰
　　　　　　　　　　　　宋　林億等　校正
　傷寒方
　　傷寒膏第三(方/)
青膏治傷寒頭痛項强四肢煩疼方
　　當歸　　　芎藭　　　蜀椒　　　白芷
　　吳茱萸　　附子　　　烏頭　　　甘草(各三/兩)
　右八味㕮咀以醇苦酒漬之再宿以猪脂四斤煎令
　藥色黄絞去滓以温酒服棗核大三枚日三服取汗
　不知稍増可服可摩如初得傷寒一日苦頭痛背强
　宜摩之佳
黄膏治傷寒赤色頭痛項强賊風走風方
　　大黄　　　附子　　　細辛　　　乾薑
　　蜀椒　　　桂心(各半/兩)　巴豆(五十/枚)
　右七味㕮咀以醇苦酒漬一宿以臘月猪脂一斤煎
　之調適其火三上三下藥成傷寒赤色發熱酒服梧
　子大一枚又以火摩身數百過兼治賊風絶良風走
　肌膚逰風所在摩之神效千金不傳此趙泉方也
白膏治傷寒頭痛向火摩身體酒服如杏核一枚温覆
取汗摩身當千過藥力乃行并治惡瘡小兒頭瘡牛領
馬鞍皆治之先以鹽湯洗瘡以布拭之傅膏癰腫火炙
摩千過日再自消者方
　　天雄　　烏頭　　　莽草　　　羊躑躅(各三/兩)
　右四味㕮咀以苦酒三升漬一夕作東向露竈又作
　十二聚濕土各一升許大取成煎猪脂三斤著銅器
　中加竈上炊以葦薪令釋内所漬藥炊令沸下著土
　聚上沸定復上如是十二過令土盡徧藥成去滓傷
　寒咽喉痛含如棗核一枚日三摩時令勿近目
　　發汗散第四(方/)
度瘴發汗青散治傷寒赤色惡寒發熱頭痛項强體疼
方
　　麻黄(三兩/半)　桔梗　　　細辛　　　吳茱萸
　　防風　　　白术(各一/兩)　烏頭　　　乾薑
　　蜀椒　　　桂心(各一兩/六銖)
　右十味治下篩温酒服方寸匕温覆取汗汗出止若
　不得汗汗少不解復服如法若得汗足如故頭痛發
　熱此為内實當服駃䜴圓若藋氏圓如得便頭重者
　可以二大豆許内鼻孔中覺燥涕出一日可三四度
　必愈兼辟時行病
五苓散主時行熱病但狂言煩躁不安精彩言語不與
人相主當者方
　　猪苓　　　白术　　　茯苓(各十/八銖)　桂心(十二/銖)
　　澤瀉(三十/銖)
　右五味治下篩水服方寸匕日三多飲水汗出即愈
崔文行解散治時氣不和傷寒發熱者方
　　桔梗　　　細辛(各四/兩)　白术(八/兩)　　烏頭(一/斤)
　右四味治下篩若中傷寒服錢五匕覆取汗解若不
　覺復小増之以知為度若時氣不和旦服錢五匕辟
　惡氣欲省病服一服皆酒服
六物青散治傷寒赤色惡寒方
　　附子　　　白术(各一兩/六銖)防風　　　細辛(各一兩/十八銖)
　　桔梗　　　烏頭(各三兩/十八銖)
　右六味治下篩以温酒服五匕不知稍増之服後食
　頃不汗出者進温粥一杯以發之温覆汗漐漐可也
　勿令流離勿出手足也汗出止若汗大出不止者温
　粉粉之微者不須粉不得汗者當更服之得汗而不
　解者當服神丹丸(方出下篇/發汗丸門)
青散治春傷寒頭痛發熱方
　　苦參　　　厚朴　　　石膏(各三/十銖)　大黄
　　細辛(各二/兩)　麻黄(五/兩)　　烏頭(五/枚)
　右七味治下篩覺傷寒頭痛發熱以白湯半升和藥
　方寸匕投湯中熟訖去滓盡服覆取汗汗出温粉粉
　之良久一服不除宜重服之或當微下利者有大黄
　故也
詔書發汗白薇散治傷寒三日不解者方
　　白薇(十二/銖)　杏仁　　　貝母(各十/八銖)　麻黄(一兩/八銖)
　右四味治下篩酒服方寸匕自覆汗出即愈
華佗赤散治傷寒頭痛身熱腰背强引頸及風口噤瘧
不絶婦人産後中風寒經氣腹大方
　　丹砂(十二/銖)　蜀椒　　　蜀漆　　　乾薑
　　細辛　　　黄芩　　　防已　　　桂心
　　茯苓　　　人參　　　沙參　　　桔梗
　　女萎　　　烏頭(各十/八銖)　雄黄(二十/四銖)　吳茱萸(三十/銖)
　　麻黄　　　代赭(各二/兩半)
　右十八味治下篩酒服方寸匕日三耐藥者二匕覆
　令汗出欲治瘧先發一時所服藥二匕半以意消息
　之細辛薑桂丹砂雄黄不熬餘皆熬之
赤散治傷寒頭痛項强身熱腰脊痛徃來有時方
　　乾薑　　　防風　　　沙參　　　細辛
　　白术　　　人參　　　蜀椒　　　茯苓
　　麻黄　　　黄芩　　　代赭　　　桔梗
　　吳茱萸(各一/兩)附子(二/兩)
　右十四味治下篩先食酒服一錢匕日三
烏頭赤散治天行疫氣病方
　　烏頭(一兩/半)　皂莢(半/兩)　　雄黄　　　細辛
　　桔梗　　　大黄(各一/兩)
　右六味治下篩清酒若井花水服一刀圭日二不知
　稍増以知為度除時氣疫病若牛馬六畜中水行疫
　亦可與方寸匕人始得病一日時服一刀圭取兩大
　豆許吹著兩鼻孔中
水解散治時行頭痛壯熱一二日方
　　桂心　　　甘草　　　大黄(各二/兩)　麻黄(四/兩)
　右四味治下篩患者以生熟湯浴訖以暖水服方寸
　匕日三覆取汗或利便差丁强人服二方寸匕(延年/祕録)
　(有黄芩芍藥各二兩古今録驗無甘草有芍/藥治天行熱病生疱瘡疼痛及解肌出汗)
治時病表裏大熱欲死方
　　大黄　　　寒水石　　芒硝　　　石膏
　　升麻　　　麻黄　　　葛根　　　紫葛
　右八味等分治下篩水服方寸匕日二
　　發汗湯第五(例/方)　(桂枝證/)
例曰大法春夏宜發汗凡發汗欲令手足皆周至漐漐
然一時間許益佳但不可令如水流離霡霂耳若病不
解當更重發汗汗出多則亡陽陽虚不可重發汗也凡
服湯藥發汗中病便止不必盡劑也凡云可發汗而無
湯者圓散亦可用要以汗出為解然不及湯隨證良驗
凡病無故自汗出復發其汗愈衛復和故也
夫脉浮者病在外可發汗宜桂枝湯
夫陽脉浮大而數者亦可發汗為宜桂枝湯
夫病常自汗出者此為榮氣和榮氣和而外不解此為
衛氣不和也榮行脉中衛行脉外復發其汗衛和則愈
宜桂枝湯
夫病人臟無他病時時發熱自汗出而不愈者此衛氣
不和故也先其時發汗則愈宜桂枝湯
太陽病發熱汗出者此為榮弱衛强故令汗出欲捄邪
風宜桂枝湯
太陽病頭痛發熱汗出惡風寒宜桂枝湯
太陽病下之微喘者表未解也宜桂枝加厚朴杏仁湯
太陽病外證未解者不可下宜桂枝湯
太陽病先發其汗不解而下之其脉浮者不愈浮為在
外而反下之故令不愈今脉浮故在外當須解其表則
愈宜桂枝湯
太陽病下之氣上衝者可與桂枝湯不上衝不可與
凡桂枝本為解肌若脉浮緊發熱無汗者勿與之當知
此勿誤也
凡酒客勿與桂枝湯若服必嘔
凡服桂枝湯吐者後必吐膿血也
桂枝湯治中風其脉陽浮而隂弱陽浮者熱自發隂弱
者汗自出濇濇惡風淅淅惡寒噏噏發熱鼻鳴乾嘔方
　　桂枝　　　芍藥　　　生薑(各三/兩)　甘草(二/兩)
　　大棗(十二/枚)
　右五味㕮咀三物切薑擘棗以水七升煮棗令爛去
　滓乃内諸藥水少者益之煮令微沸得三升去滓服
　一升日三小兒以意減之初服少多便得汗出者小
　濶其間不得汗者小促其間令藥勢相及汗出自護
　如法特須避風病若重宜夜服若服一劑不解病證
　不變者當復服之至有不肯汗出服兩三劑乃愈服此
　藥食頃飲熱粥以助藥力
麻黄湯治傷寒頭及腰痛身體骨節疼發熱惡寒不汗
而喘方
　　麻黄(三/兩)　　桂心　　　甘草(各二/兩)
　　杏仁(七十枚喘不/甚用五十枚)
　右四味㕮咀以水九升煮麻黄減二升去沫内諸藥
　煮取二升半絞去滓服八合覆令汗
大青龍湯治中風傷寒脉浮緊發熱惡寒身體疼痛汗
不出煩躁方
　　麻黄(六/兩)　　桂心　　　甘草(各二/兩)　石膏(如雞子/一枚碎)
　　生薑(三/兩)　　杏仁(四十/枚)　大棗(十二/枚)
　右七味㕮咀以水九升煮麻黄去沫乃内諸藥煮取
　三升分服一升厚覆當大汗出温粉粉之即止不可
　再服服之則筋惕肉瞤此為逆也不汗乃再服
陽毒升麻湯治傷寒一二日便成隂毒或服藥吐下之
後變成陽毒身重腰背痛煩悶不安狂言或走或見鬼
或吐血下痢其脉浮大數面赤斑斑如錦文咽喉痛唾
膿血五日可治至七日不可治宜服方
　　升麻　　　甘草(各半/兩)　當歸　　　蜀椒
　　雄黄　　　桂心(各六/銖)
　右六味㕮咀以水五升煮取二升半分三服如人行
　五里進一服温覆手足毒出則汗汗出則解不解重
　作服之得吐亦佳(仲景無桂心有鼈甲手大一片肘/後與千金同古今録驗有梔子六)
　　(銖鱉甲如/手一片)
隂毒甘草湯治傷寒初病一二日便結成隂毒或服藥
六七日已止至十日變成隂毒身重背强腹中絞痛咽
喉不利毒氣攻心心下堅强短氣不得息嘔逆唇青面
黒四肢厥冷其脉沉細緊數仲景云此隂毒之候身如
被打五六日可治至七日不可治也方
　　甘草　　　升麻(各半/兩)　當歸　　　蜀椒(各六/銖)
　　鼈甲(一/兩)
　右五味㕮咀以水五升煮取二升半分三服如人行
　五里頃更進一服温覆發汗毒當從汗出汗出則愈
　若不汗則不除重作服(仲景方/去蜀椒)
隂旦湯治傷寒肢節疼痛内寒外熱虚煩方
　　芍藥　　　甘草(各二/兩)　乾薑　　　黄芩(各三/兩)
　　桂心(四/兩)　　大棗(十五/枚)
　右六味㕮咀以水一斗煮取五升去滓温服一升日
　三夜再服令小汗
陽旦湯治傷寒中風脉浮發熱徃來汗出惡風頭項强
鼻鳴乾嘔桂枝湯主之隨病加減如左方
　以泉水一斗煮取四升分服一升日三自汗者去桂
　枝加附子一枚渇者去桂加栝蔞三兩利者去芍藥
　桂加乾薑三累附子一枚炮心下悸者去芍藥加茯
　苓四兩虚勞裏急正陽旦主之煎得二升内膠飴半
　斤為再服若脉浮緊發熱者不可與之
六物解肌湯治傷寒發熱身體疼痛方
　　葛根(四/兩)　　茯苓(三/兩)　　麻黄　　　牡蠣
　　生薑(各二/兩)　甘草(一/兩)
　右六味㕮咀以水八升煮取二升分三服再服後得
　汗汗通即止(古今録驗無/生薑甘草)
解肌湯治傷寒温病方
　　葛根(四/兩)　　麻黄(三/兩)　　黄芩　　　芍藥
　　甘草(各二/兩)　大棗(十二/枚)
　右六味㕮咀以水一斗煮取三升飲一升日三服三
　四日不解脉浮者宜重服發汗脉沉實者宜以駃䜴
　丸下之(延年祕録有/桂心一兩)
治傷寒時氣温疫疼痛壯熱脉盛始得一二日者方
　丹砂一兩末之以水一斗煮取一升頓服之覆取汗
治疫氣傷寒三日已前不解者方
　　好䜴(一升/綿裹)　蔥白(切一/升)　小男兒尿(三/升)
　右三味先熬䜴蔥令相得則投小便煮取二升分再
　服徐徐服之覆令汗神驗
解肌升麻湯治時氣三四日不解方
　　升麻　　　芍藥　　　石膏　　　麻黄
　　甘草(各一/兩)　杏仁(三十/枚)　貝齒(三枚一作貝/母十八銖)
　右七味㕮咀以水三升煮取一升盡服温覆發汗便
　愈
葛根龍膽湯治傷寒三四日不差身體煩毒而熱方
　　葛根(八/兩)　　龍膽　　　大青(各半/兩)　升麻
　　石膏　　　萎㽔(各一/兩)　甘草　　　桂心
　　芍藥　　　黄芩　　　麻黄(各二/兩)　生薑(三/兩)
　右十二味㕮咀以水一斗煮葛根取八升内餘藥煮
　取三升分四服日三夜一
治傷寒四五日頭痛壯熱四肢煩疼不得飲食方
　　梔子仁　　黄連　　　黄蘗　　　大黄(各半/兩)
　　好䜴(一/升)　　蔥白(七/莖)
　右六味㕮咀以水八升煮上四物六七沸内後蔥白
　䜴煮得三升頓服一升日三服湯訖温覆令汗出粉
　之得汗便止後服勿復取汗不得汗者復服重發此
　藥無忌特宜老小神良
七物黄連湯治夏月傷寒四肢煩疼發熱其人喜煩嘔
逆支滿劇如禍祟寒熱相搏故令喜煩方
　　黄連　　　茯苓　　　黄芩(各十/八銖)　芍藥
　　葛根(各一/兩)　甘草(一兩/六銖)　小麥(三/合)
　右各㕮咀以水七升煮取三升冷分三服不能一升
　者可稍稍服之湯勢安乃卧藥主毒氣服湯之後胸
　中熱及咽喉痛皆差其明日復煮一劑如法服之此
　湯無毒但除熱下氣安病人小兒服者取三分之一
　以水四升煮得二升稍稍服
三匕湯治傷寒中風得之三日至七八日不解胸脇痛
四肢逆乾嘔水漿不下腹中宿食不消重下血一日數
十行方
　　茯苓(如雞/子大)　黄芩　　　人參(各三/兩)　栝蔞根(四/兩)
　　芒硝　　　乾地黄(各一/升)大黄　　麻黄
　　寒水石(各半/斤)
　右九味𢷬篩令相得以散三方寸匕水一升煮令三
　沸絞去滓服之日三温覆汗出即愈病劇與六七匕
五香麻黄湯治傷寒忽發腫或著四肢或在胸背虚腫
浮如吹狀亦著頭面唇口頸項劇者偏著脚脛外如軸
大而不痛不赤著四肢者乃欲不遂悉主之
　　麝香(半/兩)　　薫陸香　　雞舌香(各一/兩)沉香
　　青木香　　麻黄　　　防風　　　獨活
　　秦芃　　　萎㽔　　　甘草(各二/兩)　白薇
　　枳實(各二/兩)
　右十三味㕮咀以水九升煮取三升分三服覆取汗
　後外摩防已膏
治傷寒三日外與前藥不差脉勢仍數者陽氣猶在經
絡未入臟腑方
　　桂枝　　　黄芩　　　甘草(各二/兩)　升麻
　　葛根　　　生薑(各三/兩)　芍藥(六/兩)　　石膏(八/兩)
　　梔子(二七/枚)
　右九味㕮咀以水九升煮取二升七合分三服相去
　十里久若前兩服訖即得汗後服即停不得汗更進
　一服得汗即止不得汗者明日去梔子加麻黄二兩
　足水二升再依方服
雪煎治傷寒方
　　麻黄(十/斤)　　大黄(一斤十二/兩金色者)　　　　杏仁(三斗/四升)
　右三味㕮咀以雪水五斛四斗漬麻黄于東向竈釡
　中三宿内大黄攪令調炊以桑薪煮得二斛汁去滓
　復内釡中𢷬杏仁内汁中復炊之可餘六七斗汁絞
　去滓置銅器中又以雪水三斗合煎之攪令調得二
　斗四升藥成可丸冷凝丸如彈丸有病者以三沸白
　湯五合研一丸入湯中適寒温之立汗出若不愈者
　復服一丸宻盛藥勿令泄氣
　
　
　
　
　
　
　
　
　
　備急千金要方卷三十
欽定四庫全書
　備急千金要方卷三十一　唐　孫思邈　撰
　　　　　　　　　　　　宋　林億等　校正
　傷寒方
　　發汗圓第六(方/)
神丹圓治傷寒赤濇惡寒發熱體疼者方
　　附子　　　烏頭(各四/兩)　人參　　　茯苓
　　半夏(各五/兩)　朱砂(一/兩)
　右六味末之蜜圓以真丹為色先食服如大豆二圓
　生薑湯下日三須臾進熱粥二升許重覆汗出止若
　不得汗汗少不解復服如前法若得汗足應解而不
　解者當服桂枝湯此藥多毒熱者令飲水寒者温飲
　解之治瘧先發服二圓(要畧用細辛不用人參别有/射干棗大一枚名赤圓主寒)
　(氣厥/逆)
麥奴圓治傷寒五六日以上不解熱在胸中口噤不能
言惟欲飲水為壊傷寒醫所不能治為成死人精魂已
竭心下纔温以杖發其口開灌藥咽中藥得下則愈麥
奴圓一曰黒奴圓二曰水解圓
　　釡底墨　　竈突墨　　梁上墨　　麥奴
　　黄芩　　　大黄　　　芒硝(各一/兩)　麻黄(二/兩)
　右八味末之蜜圓如彈子大以新汲水五合研一圓
　破漬置水中當藥消盡服之病者渇欲飲水極意不
　問升數欲止復强飲能多飲為善不欲飲水當强飲
　之服藥須臾當寒寒竟汗出便解若服藥日移五尺
　許不汗復服如前法不過再三服佳小麥黒勃名麥
　奴
　　宜吐第七(例/方)　(證/)
例曰大法春宜吐凡服吐藥中病便止不必盡劑也
病如桂枝證頭不痛項不强而脉寸口浮胸中鞭滿氣
上衝喉咽不得息者此以内有久痰宜吐之
病胷上諸寒胷中鬰鬰而痛不能食欲得使人按之按
之反有涎出不利口十餘行而其人脉遲寸脉微滑者
此宜吐之吐之利即止少隂病飲食入口即吐心中愠
愠然欲吐復不能吐者宜吐之宿食在上管宜吐之
病手足逆冷脉乍結者客氣在胸中心下滿而煩飢不
能食者以病在胸中宜吐之
𤓰蔕散病如桂枝證頭不痛項不强寸脉微浮胷中痞
堅氣上撞咽喉不得息者此為胷有寒也宜吐之
　　𤓰蔕　　　赤小豆(各一/兩)
　右二味治下篩取一錢匕香䜴一合熟湯七合煮作
　稀粥去滓取汁和散温頓服之不吐者少少加得快
　吐乃止(張文仲以白/湯三合和服)
水導散治時氣病煩熱如火狂言妄語欲以(闕/)
按目録宜吐第七水導散後尚有藜蘆圓今俱缺其次
則宜下第八有例有證有大承氣湯今亦缺而甘遂以
下六味正大承氣湯藥品也中間脫落一二葉須覔善
本補之
　　甘遂(半/兩)　　白芷(二/兩)　　大黄(四/兩)　　厚朴(八/兩)
　　枳實(五/枚)　　芒硝(三/合)
　右六味㕮咀以水一斗先煮厚朴枳實取五升去滓
　内大黄煎取二升去滓下芒硝更煎一兩沸分再服
　得快利止
抵党圓下血方
　　水蛭　　　䖟蟲(各二/十枚)　桃仁(二十/二枚)　大黄(三/兩)
　右四味為末蜜和合分為四丸以水一升煮一丸取
　七合頓服之晬時當下血不下更服
抵党湯治同前
　　水蛭　　　䖟蟲(各三/十枚)　桃仁(二十/三枚)　大黄(三/兩)
　右四味㕮咀以水五升煮取三升去滓服一升不下
　更服
承氣湯方
　　枳實(互/枚)　　芒硝(半/升)　　大黄(四/兩)　　甘草(二/兩)
　右四味㕮咀以水五升煮取二升去滓適寒温分三服
　如人行五里進一服取下利為度若不得利盡服之
生地黄湯治傷寒有熱虚羸少氣心下滿胃中有宿食
大便不利方
　　生地黄(三/斤)　大黄(四/兩)　　甘草(一/兩)　　芒硝(二/合)
　　大棗(二十/枚)
　右五味合𢷬令相得蒸五升米下熟絞取汁分再服
大柴胡萎㽔知母湯治傷寒七八日不解黙黙心煩腹
中有乾屎讝語方
　　柴胡(半/斤)　　萎㽔　　　知母　　　大黄
　　甘草(各二/兩)　人參　　　黄芩　　　芍藥(各三/兩)
　　生薑(五/兩)　　半夏(半/升)
　右十味㕮咀以水一斗煮取三升去滓服一升日三
　即下為效(集驗用枳實四/枚不用芍藥)
治傷寒頭痛壯熱百節疼痛方
　　柴胡　　　梔子仁　　芍藥　　　知母(各四/兩)
　　升麻　　　黄芩　　　大青　　　杏仁(各三/兩)
　　石膏(八/兩)　　香䜴(一/升)
　右十味㕮咀以水九升煮取二升七合分温三服若
　熱盛加大黄四兩
駃䜴圓治傷寒留飲宿食不消方
　　豆䜴(一/升)　　巴豆(去油三百枚/今用二百枚)　　　杏仁(六十/枚)
　　黄芩　　　黄連　　　大黄　　　麻黄(各四/兩)
　　芒硝　　　甘遂(各三/兩)
　右九味為末以蜜和丸如大豆服二丸不得下者増
　之(崔氏云此/黄素方)
　　發汗吐下後第九(脉證/灸法)　(方/)
傷寒已解半日許復心煩熱其脉浮數者可更發汗宜
桂枝湯
凡發汗後飲水者必喘宜慎也
竹葉湯治發汗後表裏虚煩不可攻者但當與此方
　　竹葉(二/把)　　半夏(半/升)　　麥門冬(一/升)　人參
　　甘草(各二/兩)　生薑(四/兩)　　石膏(一/斤)
　右七味㕮咀以水一斗煮取六升去滓内粳米半升
　米熟去之分服一升日三(張文仲不/用生薑)
桂枝麻黄湯服桂枝湯大汗後脉洪大者與桂枝湯若
形如瘧一日再發汗出便解者属桂枝二麻黄一湯方
　　桂枝(一兩十/七銖)麻黄(十六/銖)　芍藥　　生薑(各一兩/六銖)
　　甘草(一兩/二銖)　杏仁(十六/枚)　大棗(五/枚)
　右七味㕮咀以水五升煮麻黄再沸去沫内諸藥煮
　取二升適寒温分再服取微汗而已
小青龍湯治傷寒表未解心下有水氣乾嘔發熱而眩
或渇或利或噎或小便不利小腹滿或喘者方
　　桂心　　　麻黄　　　甘草　　　乾薑
　　芍藥　　　細辛(各三/兩)　五味子　　半夏(各半/升)
　右八味㕮咀以水一斗煮麻黄減二升去上沫内諸
　藥煮取三升分三服相去十里頃復服之若渇者去
　半夏加栝蔞根三兩若微利去麻黄加芫花如一雞
　子大熬令赤色若噎加附子一枚若小便不利小腹
　滿者去麻黄加茯苓四兩若喘去麻黄加杏仁半升
　數用神效
四物甘草湯治傷寒發汗出而喘無大熱與此方
　　甘草(二/兩)　　麻黄(四/兩)　　石膏(半/斤)　　杏仁(五十/枚)
　右四味㕮咀以水七升先煮麻黄令減二升内諸藥
　煎取三升分三服
梔子湯治發汗若下後煩熱胷中窒氣逆搶心者方
　　梔子(十四/枚)　香䜴(四合/綿裹)
　右二味以水四升先煮梔子取二升半次内䜴煮取
　一升半分二服温進一服得快吐止後服
厚朴湯治發汗後腹脹滿方
　　厚朴(半/兩)　　人參(一/兩)　　甘草(二/兩)　　生薑(八/兩)
　　半夏(一/升)
　右五味㕮咀以水一斗煮取三升分三服
𤣥武湯治太陽病發汗汗出不解其人仍發熱心下悸
頭眩身瞤動振振欲擗地方
　　茯苓　　　芍藥　　　生薑(各三/兩)　白术(二/兩)
　　附子(一/枚)
　右五味㕮咀以水八升煮取三升温服七合
葛根黄連湯治太陽病反下之利遂不止脉促者表未
解喘而汗出者方
　　葛根(半/斤)　　黄連　　　黄芩(各三/兩)　甘草(二/兩)
　右四味㕮咀以水八升先煮葛根減二升次内諸藥
　煮取二升去滓分再服
茯苓湯治傷寒發汗吐下後心下逆滿氣上衝胸起即
頭眩其脉沈緊發汗則動經身為振振摇者方
　　茯苓(四/兩)　　白术　　　桂心(各三/兩)　甘草(二/兩)
　右四味㕮咀以水六升煮取三升去滓分三服
凡寸口脉浮關上自沈為結胸(巢治作/沈細)
凡傷寒病發于陽而反下之熱入因作結胸
太䧟胸圓治結胸病頃亦彊如柔痙狀下之即和方
　　大黄(八/兩)　　芒硝　　　杏仁　　　葶藶(各五/合)
　右四味𢷬篩大黄葶藶餘二味别研如脂和散取如
　彈丸大一枚甘遂末一錢匕白蜜二合水一升煮取
　八合温頓服之病乃自下如不下更服取下為效
傷寒六七日結胸熱實其脉沈緊心下痛按之正堅宜
大陷胷湯
太陽病重發汗而復下之不大便五六日舌上乾而渇
日晡有小潮熱心胷大煩從心下至小腹堅滿痛不可
近宜大陷胷湯方
　　甘遂(末一/錢匕)　大黄(切六/闕)　芒硝(一/升)
　右三味以水六升先煮大黄取二升去滓次内芒硝
　一沸次内甘遂分再服一服得快利止後服
甘草㵼心湯傷寒中風醫反下之其人下痢日數十行
穀不化腹中雷鳴心下痞堅結滿乾嘔心煩不能得安
既見心下痞謂病不盡復下之其痞益甚此非結熱但
以胃中虚客氣上逆使之然也宜治之方
　　甘草(四/兩)　　黄芩　　　乾薑(各三/兩)　黄連(一/兩)
　　半夏(半/升)　　大棗(十二/枚)
　右六味㕮咀以水一斗煮取六升去滓分服一升日
　三(加人參三/兩乃是也)
生薑瀉心湯治傷寒發汗後胃中不和心下痞堅乾噫
食臭脇下有水氣腹中雷鳴下痢者方
　　生薑(四/兩)　　甘草　　　人參　　　黄芩(各/兩)
　　乾薑　　　黄連(各一/兩)　半夏(半/斤)　　大棗(十二/枚)
　右八味㕮咀以水一斗煮取六升去滓分服一升日
　三
白虎湯治傷寒吐下後七八日不解結熱在裏表裏俱
熱時時惡風大渇舌上乾燥而煩欲飲水數升者方
　　石膏(一/升)　　知母(六/兩)　　甘草(二/兩)　　粳米(六/合)
　右四味㕮咀以水一斗煮米熟去滓分服一升日三
　諸亡血及虚家不可與白虎湯若立夏後至立秋前
　得用之立秋後不可服春三月尚凛冷亦不可與之
　與之則嘔利腹痛
傷寒無大熱而口乾渇心煩背微惡寒宜服白虎湯
傷寒脉浮發熱無汗其表不解不可與白虎湯渇欲飲
水無表證宜白虎湯
若渇欲飲水口燥舌乾者亦宜白虎湯
青葙子圓治傷寒後結熱在内煩渇者方
　　青葙子(五/兩)　黄芩　　　栝蔞根　　苦參(各一/兩)
　　黄蘗(二/兩)　　龍膽　　　梔子仁　　黄連(各三/兩)
　右八味為末蜜丸如梧桐子大先食後服七丸日三
　不知稍加(本云餳/和為丸)
大青湯治傷寒熱病十日已上發汗不解及吐下後諸
藥不除及下利不止斑出皆治之方
　　大青(四/兩)　　甘草　　　阿膠(各二/兩)　豆豉(一/升)
　右四味㕮咀以水八升煮取三升去滓煮三沸去䜴
　内阿膠令烊頓服一升日三服欲盡復作常使有餘
　渇者當飲但除熱止吐下無毒(深師治勞復肘後有/赤石脂三兩胡洽集)
　(驗/同)
治傷寒後不了了朝夕有熱如瘧狀方
　　知母(二/兩)　　麻黄　　　甘草　　芍藥
　　黄芩　　　桂心(各一/兩)
　右六味㕮咀以水七升煮取二升半服五合日三温
　覆令微汗若心煩不得眠其人欲飲水當稍稍飲之
　令胃中和則愈
江南諸師祕仲景要方不傳
灸法初得病或先頭痛身寒熱或濇濇欲守火或腰背
强直面目如飲酒狀此傷寒初得一二日但烈火灸心
下三處第一處去心下一寸名巨闕第二處去心下二
寸名上管第三處去心下三寸名胃管各灸五十壯然
或人形大小不同恐寸數有異可繩度隨其長短寸數
最佳取繩從心頭骨名鳩尾頭度取臍孔中屈繩取半
當繩頭名胃管又中屈半繩更分為二分從胃管向上
度一分即是上管又上度取一分即是巨闕大人可灸
五十壯小兒可三壯亦隨其年灸之大小以意斟量也
若病者三四日以上宜先灸胸上二十壯以繩度鼻正
上盡髮際中屈繩斷去半便從髪際入髪中灸繩頭名
曰天聰又灸兩顳顬又灸兩風池又灸肝輸百壯餘處
各二十壯又灸太衝三十壯神驗
　
　
　
　
　
　
　
　
　
　
　
　備急千金要方卷三十一
欽定四庫全書
　備急千金要方卷三十二　唐　孫思邈　撰
　　　　　　　　　　　　宋　林億等　校正
　傷寒方
　　傷寒雜病第十(論法方/灸)
論曰凡除熱解毒無過苦酢等物故多用苦參青葙艾
梔子葶藶苦酒烏梅之屬是其要也夫熱盛非苦酢物
不解也熱在身中既不時治治之又不用苦酢等藥此
如救火不以水也必不可得脫免也
又曰今諸療多用辛甘薑桂人參之屬此皆貴價難得
常有比行求之轉以失時而苦參青葙葶藶艾之屬所
在盡有除熱解毒最良勝于向貴價藥也前後數參並
用之得病内熱者不必按藥次也便以青葙苦參艾苦
酒療之但稍與促其間無不解也
扁鵲曰病在腠理湯熨之所及病在血脉針石之所及
病在骨髓無可奈何而凡醫治病或言且待使病成乃
頓去之此為妄矣當預約束家中及所部曲具語解此
意使有病者知之為要
治温氣病欲死方
　苦參一兩以酒二升煮取一升盡飲之當吐則除諸
　毒病服之覆取汗皆愈(張文仲及肘後云治熱/毒氣死破棺千金湯)
苦參湯治熱病五六日已上方
　　苦參(三/兩)　　黄芩(二/兩)　　生地黄(八/兩)
　右三味㕮咀以水八升煎取二升適寒温服一升日
　再
凝雪湯治時行毒病七八日熱積聚胸中煩亂欲死起
死人搨湯方
　芫花一升以水三升煮取一升半漬故布薄胷上不
　過三薄熱即除當温暖四肢護厥逆也
栝蔞湯治傷寒中風五六日已上但胷中煩乾嘔方
　　栝蔞實(一/枚)　黄芩　　　甘草(各三/兩)　生薑(四/兩)
　　大棗(十二/枚)　柴胡(半/斤)
　右六味㕮咀以水一斗二升煮取五升絞去滓適寒
　温服一升日三
蘆根飲子治傷寒後嘔噦反胃及乾嘔不下食方
　　生蘆根(切/)　青竹茹(各一/升)　粳米(三/合)　生薑(三/兩)
　右四味以水七升先煮千里鞋底二隻取五升澄清
　下藥煮取二升半隨便飲不瘥重作取瘥
治傷寒後嘔噦方
　　通草(三/兩)　　生蘆根(切一/升)橘皮(一/兩)　　粳米(三/合)
　右四味㕮咀以水五升煮取二升隨便稍飲不瘥更
　作取瘥止
治傷寒後虚羸少氣嘔吐方
　　石膏　　　麥門冬　　半夏(各一/升)　竹葉(二/把)
　　人參(二/兩)
　右五味㕮咀以水一斗煮取六升去滓内粳米一升
　米熟湯成飲一升日三服一方加生薑五兩(此方正/是仲景)
　(竹葉湯方前卷汗後門中已/有此方仍少甘草分兩不别)
治熱毒攻手足赤腫焮熱疼腫痛欲脫方
　煮馬屎若羊屎汁漬之日三度
又方濃煮虎杖根適寒温以漬手足令至踝上一尺止
又方稻穰灰汁漬之
又方取好酒煮苦參以漬之
又方猪膏和羊屎塗之亦佳
又方取常思草絞取汁以漬之一名蒼耳
漏蘆連翹湯治時行熱毒變作赤色癰疽丹疹毒熱赤
腫赤痛生障瞖方
　　漏蘆　　　連翹　　　黄芩　　　麻黄
　　白术　　　升麻　　　甘草(各一/兩)　枳實
　　大黄(各三/兩)
　右九味㕮咀以水九升煮取三升分三服相去如人
　行五里久更服熱盛者可加芒硝二兩
猪膽湯治傷寒五六日斑出方
　　猪膽　　　苦酒(各三/合)　雞子(一/枚)
　右三味合煎三沸强者盡服之羸者須煎六七沸分
　為二服汗出即愈
治人及六畜時氣熱病豌豆瘡方
　濃煮黍穰汁洗之一莖是穄穰即不瘥瘡若黒者𢷬
　蒜封之
又方煮芸薹洗之
治熱病後豌豆瘡方
　黄連三兩以水二升煮取八合頓服之
又方真波斯青黛大如棗水服之瘥
又方青木香二兩以水三升煮取一升頓服之愈
又方若赤黒發如疥大(一作/疾火)者煎羊脂摩傅之
又方小豆屑雞子白和而傅之
又方以婦人月水帛拭之
又方小兒著取月水汁和水浴之
又方灸兩手腕硯子骨尖上三壯男左女右
木香湯治瘡煩疼者方
　　青木香(二/兩)　薫陸香　　礬石　　　丁香(各一/兩)
　　麝香(半/兩)
　右五味㕮咀以水四升煮取一升半再服熱毒盛者
　加犀角一兩無犀角以升麻代之病輕者去礬石神
　驗
又方芒硝和猪膽塗上勿動痂落無㾗仍卧黄土末上
良此病小便澀有血者内壊瘡皆黒靨不出膿者死不
治也
治内發瘡盛方
　　酢(四/合)　　　大猪膽(一/具)
　右二味合煎三沸服一合日五服之良
治豌豆瘡初發覺欲作者方
　煮大黄五兩服之愈
治時行病發瘡方
　取好蜜徧身摩瘡上亦可以蜜煎升麻摩之并數數
　食之
治傷寒鼻衂肺間有餘熱故也熱因血自上不止用此
方
　　牡蠣(二兩/半)　石膏(一兩/六銖)
　右二味治下篩酒服方寸匕日三四亦可蜜丸如梧
　子大用治大病瘥後小勞便鼻衂者
治傷寒熱病喉中痛閉塞不通方
　　生烏扇(一斤/切)猪脂(一/斤)
　右二味合煎藥成去滓取如半雞子大薄綿裹之内
　喉中稍稍咽之取瘥
又方
　　升麻　　　芍藥　　　羚羊角(各三/兩)通草(四/兩)
　　射干(二/兩)　　生蘆根(切一/升)
　右六味㕮咀以水七升煮取二升半分作二服
治熱病口中苦下氣除熱喉中鳴煎方
　　石膏(半/升)　　蜜(一/斤)
　右二味以水三升先煮石膏取二升次内蜜復煎取
　如餳含如棗核許盡復含之大良
治傷寒熱病後口乾喜唾咽痛方
　　大棗(二十/枚)　烏梅(十/枚)
　右二味合𢷬蜜和含如杏核大咽其汁甚驗矣
禹餘粮湯傷寒服湯藥而下利不止心下痞堅服㵼心
湯竟復以他藥下之利不止醫以理中與之而利益甚
理中治中焦此利在下焦治之方
　　禹餘粮　　赤石脂(各一/斤碎)
　右二味以水六升煮取二升分三服若不止當利小
　便
治傷寒後下利膿血方
　　阿膠(一/兩)　　黄蘗(二/兩)　　黄連(四/兩)　　梔子(十四/枚)
　右四味㕮咀以水六升煮取二升去滓内阿膠更煎
　令消分為三服(甲乙方無黄/蘗冇黄芩)
治赤白下膿小兒得之三日皆死此有􁥥蟲在下部方
　　麝香　　　礬石　　　巴豆　　　附子
　　真珠　　　雄黄(各等/分)
　右六味治合取桑條如箭簳長三寸以綿纒頭二寸
　唾濡綿展取藥著綿上内榖道中半日復易之日再
　神效
麻黄升麻湯治傷寒六七日其人大下後脉沈遲手足
厥逆下部脉不至咽喉不利唾膿血泄痢不止為難治
者方
　　麻黄　　　知母　　　萎㽔(亦作/菖蒲)　黄芩(各三/兩)
　　升麻　　　芍藥　　　當歸　　乾薑
　　石膏　　　茯苓　　　白术　　桂心
　　甘草　　　麥門冬(各二/兩)
　右十四味㕮咀以水一斗先煮麻黄減二升去上沫
　次内諸藥煮取三升分服一升微取汗愈
治温毒及傷寒内虚外熱攻胃下黄赤汁及爛肉汁赤
滯下伏氣腹痛諸熱毒方
　　梔子(二七/枚)　䜴(一/升)　　　薤白(一/握)
　右三味以水四升先煮梔子薤白令熟次内䜴煮取
　二升半分三服頻服取瘥
治病後虚腫方
　　䜴(五/升)　　　醇酒(一/斗)
　右二味煮三沸及熱頓服不耐酒者隨性覆取汗
治汗不止方
　地黄三斤切以水一斗煮取三升分作三服
又方白术葉作飲飲之
又方白术方寸匕以飲服之
治卒得汗不止方
　以温酒服牛羊脂愈
又方服屎亦止
治盜汗及汗無時方
　以韭根四十九枚水二升煮一升頓服之為度
又方䜴一升以酒二升漬三日服不瘥更合服不過三
劑即止
又方死人席縁燒灰煮汁洗身瘥
止汗方
　　杜仲　　　牡蠣(各等/分)
　右二味治下篩臨夜卧以水服五錢匕
又方
　　牡蠣　　　雷丸　　　麻黄根(各三/兩)乾薑
　　甘草(各一/兩)　米粉(二/升)
　右六味治下篩隨汗處粉之
牡蠣散治卧即盜汗風虚頭痛方
　　牡蠣　　　白术　　　防風(各三/兩)
　右三味治下篩酒服方寸匕日二止汗無出此方一
　切泄汗服之三日皆愈
　
　
　
　備急千金要方卷三十二
欽定四庫全書
　備急千金要方卷三十三　唐　孫思邈　撰
　　　　　　　　　　　　宋　林億等　校正
　傷寒方
　　勞復第十一(論/方)　(食忌/)
論曰凡熱病新瘥及大病之後食猪肉及羊血肥魚油
膩等必當大下利醫所不能治也必至于死若食餅餌
粢黍飴哺鱠炙棗栗諸菓物脯脩及堅食難消之物胃
氣尚虚弱不能消化必更結熱適以藥下之則胃氣虚
冷大利難禁不下之必死下之復危皆難救也熱病及
大病之後多坐此死不可不慎也
病新瘥後但得食糜粥寜少食令飢慎勿飽不得他有
所食雖思之勿與之也引日轉久可漸食羊肉白糜若
羮汁雉兔鹿肉不可食猪狗肉也新瘥後當静卧慎勿
早起梳頭洗面非但體勞亦不可多言語用心使意勞
煩凡此皆令人勞復故督郵顧子獻得病已瘥未健詣
華敷視脉曰雖瘥尚虚未得復陽氣不足慎勿勞事餘
勞尚可女勞則死當吐舌數寸其婦聞其夫瘥從百餘
里來省之經宿交接中間三日發熱口噤臨死舌出數
寸而死病新瘥未滿百日氣力未平復而以房室者略
無不死有士蓋正者疾愈後六十日已能行射獵以房
室即吐涎而死及熱病房室名為隂陽易之病皆難治
多死近者有一士大夫小得傷寒瘥已十餘日能乗馬
行來自謂平復以房室即小腹急痛手足拘攣而死時
病瘥後未滿五日食一切肉麵者病更發大困
時病瘥後新起飲酒及韭菜病更發
時病新瘥食生魚酢下痢必不止
時病新瘥食生菜令顔色終身不平復
時病新汗解飲冷水者損心胞令人虚補乃不復
時病新瘥食生棗及羊肉者必膈上作熱蒸
時病新瘥食犬羊等肉者必作骨中蒸熱
時病新瘥食魚肉與𤓰生菜令人身熱(一本/作腫)
時病新瘥食蒜鱠者病發必致大困
黄龍湯治傷寒瘥後更頭痛壯熱煩悶方(仲景名小/柴胡湯方)
　　柴胡(半/斤)　　半夏(半/升)　　黄芩(三/兩)　　人參
　　甘草(各二/兩)　生薑(四/兩)　　大棗(十二/枚)
　右七味㕮咀以水一斗煮取五升去滓服五合日三
　不嘔而渇者去半夏加栝蔞根四兩
補大病後不足虚勞方(萬病虚/勞同用)
　取七歲已下五歲已上黄牛新生者乳一升以水四
　升煎取一升如人體温稍稍飲之不得過多十日服
　不絶為佳
治傷寒温病後勞復或食或飲或動作方
　　梔子仁(三七/枚)石膏(五/兩)　　香䜴(一/升)
　　鼠屎(尖頭大者/二十枚)
　右四味㕮咀以水七升煮取三升分三服
治病後勞復或因洗手足或梳頭或食等勞復之方
　取洗手足汁飲一合取頭中垢如棗核大吞一枚
枳實梔子湯治大病已後勞復者方
　　枳實(三/枚)　　梔子(十四/枚)　䜴(一升/綿裹)
　右三味㕮咀以酢漿七升先煎減三升次内枳實梔
　子煮取二升次内䜴煮五六沸去滓分再服覆取汗
　如有宿食者内大黄如博棊子五六枚
治病新瘥遇美飲食食過多勞復者方
　取所食餘燒為末飲調服二錢匕日以三服
治新瘥早起及食多勞復者方
　　䜴(五/合)　　　鼠屎(二十一枚/尖頭者)
　右二味以水二升煮取一升盡服之温卧令小汗愈
　(崔氏加梔子七枚尤良肘後有麻子仁内一/升加水一升亦可内枳實三枚蔥白一虎口)
治重病新瘥早起勞及飲食多致發欲死方
　燒鼈甲末飲服方寸匕
治食大飽不消勞復脉實者方
　　䜴(一/升)　　　鼠屎(二十/枚)　梔子(七/枚)　　大黄(三/兩)
　右四味㕮咀以水六升煮取二升分三服㣲取汗應
　小鴨溏者止不溏者復作
治勞復垂死方
　暖湯三合洗四五歲女子隂取汁内口中服即愈小
　男兒亦得
麥門冬湯治勞復氣欲絶起死人方
　　麥門冬(一/兩)　甘草(二/兩)　　京棗(二十/枚)　竹葉(切一/升)
　右四味㕮咀以水七升煮粳米一升令熟去米内諸
　藥煎取三升分三服不能服者綿滴湯内口中用之
　有效
治食勞方
　麫二升煮取汁服之
又方杏仁五十枚以酢二升煎取一升服之取汗
又方燒人屎灰水服方寸匕為度
欲令病人不復方
　燒頭垢如梧桐子大吞服之
治傷寒瘥後一年心下停水不能食者方
　　生地黄(五/斤)　白术(一/斤)　　好麵(二/斤)
　右三味合𢷬令相得曝乾下篩酒服方寸匕日三加
　至二匕
論曰婦人温病雖瘥未嘗平復血脉未和尚有熱毒而
與之交接得病者名為隂陽之病其人身體重熱上衝
胷頭重不能舉眼中生眵䁾(一作/瞙來)四肢(一云/膝脛)拘急小腹
絞痛手足拳皆即死其亦有不即死者病苦小腹裏急
熱上衝胷頭重不欲舉百節解離經脉緩弱血氣虚骨
髓竭便嘘嘘吸吸氣力轉少著床不能動摇起止仰人
或引歲月方死醫者張苖說有婢得病瘥後數日有六
人犯之皆死
治婦人得病易丈夫丈夫得病亦易婦人方
　取女人中裩近隱處燒服方寸匕三日小便即利隂
　頭微腫此為愈矣女人病可取男裩一如此法
治交接勞復隂卵腫縮腹中絞痛便欲死方
　取所交接婦人衣裳以覆男子立愈
令病人不復方
　取女人手足爪二十枚女人中衣帯一尺燒以酒若
　米飲汁服之
治男子新病起近房内復者方
　取女人月經赤帛燒服方寸匕亦治隂卵腫縮入腹
　絞痛欲死
治病後髮亂不可理通頭法
　生麻油二升將頭髮解開安銅沙羅中用油淹漬之
　細將釵子領髮斯須並自通矣
　　百合第十二(論/方)
論曰百合病者謂無經絡百脉一宗悉致病也皆因傷
寒虚勞大病已後不平復變成斯病其狀惡寒而嘔者
病在上焦也二十三日當愈其狀腹滿微喘大便堅三
四日一大便時復小溏者病在中焦也六十三日當愈
其狀小便淋瀝難者病在下焦也三十三日當愈各隨
其證以治之百合之為病令人意欲食復不能食或有
美時或有不用聞飲食臭時如有寒其實無寒如有熱
其實無熱常黙黙欲卧復不得眠至朝口苦小便赤澀
欲行復不能行諸藥不能治治之即劇吐利如有神靈
所為也百合病身形如和其脉微數其候毎溺時即頭
覺痛者六十日乃愈百合病候之溺時頭不覺痛淅淅
然寒者四十日愈百合病候之溺時覺快然但覺頭眩
者二十日愈百合病證其人或未病而豫見其候者或
已病四五日而出或病一月二十日後見其候者治之
常誤也依證治之
論曰百合病見在于隂而攻其陽則隂不得解也復發
其汗為逆也見在於陽而攻其隂則陽不能解也復下
之其病不愈(要畧云見于隂者以陽法救之見于陽者/以隂法解之見陽攻隂復發其汗此為逆)
(其病難治見隂攻陽乃復/下之此亦為逆其病難治)
百合知母湯治百合病已經發汗之後更發者之方
　　百合(七枚/擘)　知母(三/兩)
　右二味以泉水先洗漬百合一宿當沫岀水中明旦
　去水取百合更以泉水二升煮取一升汁置之復取
　知母切以泉水二升煮取一升汁合和百合汁中復
　煮取一升半再服不瘥更依法合服
百合滑石代赭湯治百合病已經下之後更發者方
　　百合(七枚/擘)　滑石(三/兩)　　代赭(一/兩)
　右三味先以泉水漬百合一宿明旦去水更以泉水
　二升煮百合取一升去滓又以水二升煮餘二味取
　一升内百合汁如前法復煎取一升半分再服
百合雞子湯治百合病已經吐之後更發者方
　以百合七枚擘浸一宿去汁以泉水二升煮取一升
　取雞子黄一枚内汁中攪令調分再服
百合地黄湯治百合病始不經發汗吐下其病如初者
方
　以百合七枚擘浸一宿去汁以泉水二升煮取一升
　内生地黄汁一升復煎取一升半分再服大便當去
　惡沬為候也
治百合病經月不解變成渇者方
　百合根一升以水一斗漬一宿以汁先洗病人身洗
　身後食白湯餅勿與鹽䜴也渇不瘥可用栝蔞根并
　牡蠣等分為散飲服方寸匕日三
治百合病變而發熱者方
　　百合根(一兩/乾)滑石(三/兩)
　右二味治下篩飲服方寸匕日三當微利利者止勿
　復服熱即除一本云治百合病小便赤澀臍下堅急
治百合病變腹中滿痛者方
　但取百合根隨多少熬令黄色𢷬篩為散飲服方寸
　匕日三滿消痛止
　
　
　
　
　備急千金要方巻三十三
欽定四庫全書
　備急千金要方巻三十四　唐　孫思邈　撰
　　　　　　　　　　　　宋　林億等　校正
　傷寒方
　　傷寒不發汗變成狐惑病第十三(論/方)
論曰狐惑之病其氣如傷寒黙黙欲眠目不得閉起卧
不安其毒在喉咽為惑病在隂肛者為狐病狐惑之病
並惡飲食不欲食聞食臭其面目翕赤翕白翕黒毒食
於上者則聲喝也(喝一/作嗄)毒食下部者則乾咽也此由温
毒氣所為食于上者㵼心湯主之食於下者苦參湯淹
洗之食于肛外者熏之并用雄黄三片稍置瓦缾中炭
火燒向肛熏之并服湯也
治狐惑湯
　　黄連(四/兩)　　薫草(四/兩)
　右二味㕮咀白酢漿一斗漬一宿煮取二升分為三
　服
赤小豆當歸散其人脉數無熱微煩黙黙但欲卧汗出
初得之三四日眼赤如鳩眼得之七八日其四眥黄黒
能食者膿已成也治之之方
　以赤小豆三升漬之令生芽足乃復乾之加當歸三
　兩為末漿水服方寸匕日三即愈
㵼心湯其病形不可攻不可灸因火為邪血散脉中傷
脉尚可傷臟則劇井輸益腫黄汁出經合外爛肉腐為
癰膿此為火疽醫所傷也夫脉數者不可灸因火為邪
即為煩因虚逐實血走脉中火氣雖微内攻有力焦骨
傷筋血難復也應在瀉心瀉心湯兼治下痢不止腹中
愊堅而嘔吐腸鳴者方(仲景名半夏瀉心/要略名甘草瀉心)
　　半夏(半/升)　　黄芩　　　人參　　　乾薑
　　甘草(各三/兩)　黄連(一/兩)　　大棗(十二/枚)
　右七味㕮咀以水一斗煮取六升分服一升日三
　　傷寒發黄第十四(論灸證/針  圖)　(方/)
論曰黄有五種有黄汗黄疸榖疸酒疸女勞疸黄汗者
身體四肢微腫胸滿不渇汗出如黄蘗汁良由大汗出
卒入水中所致黄疸者一身面目悉黄如橘柚暴得熱
以冷水洗之熱因留胃中食生黄𤓰熏上所致若成黒
疸者多死榖疸者食畢頭眩心忪怫鬰不安面發黄由
失饑大食胃氣衝熏所致酒疸者心中懊痛足脛滿小
便黄面發赤斑黄黒由大醉當風入水所致女勞疸者身
目皆黄發熱惡寒小腹滿急小便難由大勞大熱而交
接竟入水所致但依後方治之
黄汗之為病身體洪腫發熱汗出不渇狀如風水汗染
衣色正黄如蘗汁其脉自沈從何得之此病以汗出入
水中浴水從汗孔入因而得之
黄耆芍藥桂酒湯治黄汗方
　　黄耆(五/兩)　　芍藥(三/兩)　　桂心(三/兩)
　右三味㕮咀以苦酒一升水七升合煎取三升飲一
　升當心煩也至六七日稍稍自除心煩者苦酒阻故
　也
黄疸之病疸而渇者其病難治疸而不渇其病可治發
於隂部其人必嘔發于陽部其人振寒而㣲熱
桂枝黄耆湯治諸病黄疸宜利其小便假令脉浮當以
汗解方
　　桂枝　　　芍藥　　　生薑(各三/兩)　甘草(二/兩)
　　黄耆(五/兩)　　大棗(十二/枚)
　右六味㕮咀以水八升微火煎取三升去滓温服一
　升發微汗須臾不汗者飲稀熱粥以助湯若不汗更
　服湯
麻黄醇酒湯治傷寒熱出表發黄疸方
　麻黄三兩以醇酒五升煮取一升半盡服之温覆汗
　出即愈冬月寒時用清酒春月宜用水
治黄疸方
　　𤓰蔕　　　秫米　　　赤小豆(各二/七枚)
　右三味治下篩病重者取如大豆二枚内著鼻孔中
　痛縮鼻須臾當出黄汗或從口中出汁升餘則愈病
　輕者如一豆不瘥間日復用又下里間以筒使人極
　吹鼻中無不死大慎之(刪繁療天行毒熱通貫臟腑/沈㐲骨髓之間或為黄疸黒)
　(疸赤疸白疸榖疸馬黄/等病喘息須臾不絶也)
大黃圓治同前
　　大黄　　　葶藶子(各二/兩)
　右二味為末蜜和丸如梧子大未食服十丸日三病
　瘥止
又方大黄(二/兩)　　黄連(三/兩)　　黄蘗　　　黄芩(各一/兩)
　　麴衣(五/合)
　右五味為末蜜和丸如梧子大先食服三丸日三不
　知加至五丸
茵蔯湯治黄疸身體面目盡黄方
　　茵蔯　　　黄連(各三/兩)　黄芩(二/兩)　　大黄
　　甘草　　　人參(各一/兩)　梔子(二十/七枚)
　右七味㕮咀以水一斗煮取三升分三服日三亦治
　酒疸酒癖
三黄散治同前
　　大黄　　　黄連　　　黄芩(各四/兩)
　右三味治下篩先食服方寸匕日三亦可為丸
五苓散治黄疸利小便方
　　豬苓　　　茯苓　　　澤瀉　　　白术
　　桂心(各三/十銖)
　右五味𢷬篩為散渇時水服方寸匕極飲水即利小
　便及汗出愈(此方與第九巻方相重/以分兩不同故重出)
秦椒散治黄疸飲少溺多方
　　秦椒(六/銖)　　𤓰蔕(半/兩)
　右二味治下篩水服方寸匕日三
小半夏湯治黄疸小便色不異欲自利腹滿而喘者不
可除熱熱除必噦方
　　半夏　　　生薑(各半/斤)
　右二味㕮咀以水七升煮取一升五合分再服有人
　常積氣結而死其心上暖以此湯少許汁入口遂活
治黄疸方
　取生小麥苖𢷬絞取汁飲六七合晝夜三四飲三四
　日便愈無小麥穬麥亦得用之
治黄疸變成黒疸醫所不能治者方
　土𤓰根𢷬汁一小升頓服日一平旦服至食時病從
　小便出先須量病人力不得多服力衰則起不得
治發黄身面目悉黄如金色小便如濃煮蘗汁衆醫不
能療者方
　　茵蔯　　　梔子(各四/兩)　黄芩　　　大黄
　　柴胡　　　升麻(各三/兩)　龍膽(二/兩)
　右七味㕮咀以水八升煮取二升七合分三服若身
　體羸去大黄加梔子五六兩生地黄一升(延年録無/茵蔯有梔)
　(子四兩栝蔞三兩芒硝二/兩近效方加枳實二兩)夫黄發已久變作桃皮色
　心下有堅嘔逆不下飲食小便極赤色少四肢逆冷
　脉深沉極微細遲者不宜服此方得下必變啘也宜
　與大茵蔯湯除大黄與生地黄五兩服湯盡消息看
　脉小浮出形小見不甚沈微便可治也脉浮見者黄
　當明不復作桃皮色心下自寛也(大茵蔯湯方次出/後十一味者是)
苦參散治人無漸忽然振寒發黄皮膚黄麴塵出小便
赤少大便時閉氣力無異食飲不妨已服諸湯散餘熱
不除久黄者宜吐下方
　　苦參　　　黄連　　　𤓰蔕　　　黄蘗
　　大黄(各一/兩)　葶藶(二/兩)
　右六味治下篩飲服方寸匕當大吐吐者日一服不
　吐日再亦得下服五日知可消息不覺退更服之小
　折便消息之
治發黄方
　　茵蔯　　　黄蘗　　　梔子　　　大黄(各三/兩)
　　黄連(二/兩)
　石五味㕮咀以水九升煮取三升分三服先服湯後
　服丸方
　　大黄(五/兩)　　茵蔯　　　梔子(各三/兩)　黄芩
　　黄蘗　　　黄連(各二/兩)
　右六味為末以蜜丸如梧子大白飲服二十丸令微
　利
麻黄連翹赤小豆湯治傷寒瘀熱在裏身體必發黄方
　　麻黄　　　連翹　　　甘草(各二/兩)　生薑(三/兩)
　　大棗(十二/枚)　杏仁(三十/枚)　赤小豆(一/升)
　　生梓白皮(切二/升)
　右八味㕮咀以勞水一斗先煮麻黄去沬次内諸藥
　煎取三升分三服
茵蔯湯治傷寒七八日内實瘀熱結身黄如橘小便不
利腹微脹滿宜下之方
　　茵蔯(六/兩)　　大黄(三/兩)　　梔子(四十/枚)
　右三味㕮咀以水一斗二升先煮茵蔯取五升去滓
　次内梔子大黄煎取三升分服一升日三小便當利
　如皂莢沫狀色正赤當腹減黄悉隨小便去也(范注/用療)
　(榖疸小品方/用石膏一斤)
大黄黄蘗湯治發黄腹滿小便不利而赤自汗出此為
表和裏實當下之方
　　大黄(三/兩)　　黄蘗　　　芒硝(各四/兩)　梔子(十五/枚)
　右四味㕮咀以水六升煮取二升去滓内芒硝復煎
　取一升先食頓飲之
茵蔯圓治時行病急黄并瘴癘疫氣及㾬瘧之方
　　茵蔯　　　梔子　　　芒硝　　　杏仁(各三/兩)
　　巴豆(一/兩)　　恒山　　　鼈甲(各二/兩)　䜴(五/兩)
　　大黄(五/兩)
　右九味為末以餳為丸如梧子大飲服三丸以吐利
　為佳不知加一丸初覺體氣有異急服之即瘥神效
治急黄熱氣骨蒸兩目赤脉方
　　芒硝(一/兩)　　大黄(一兩/半末)　生地黄汁(八/合)
　右三味合和一服五合日二以利為度不須二服
治風疸小便或黄或白洒洒寒熱好卧不欲動方
　　三月生艾(一束𢷬取銅器中/煎如漆宻封之)　　　　大黄
　　黄連　　　凝水石　　栝蔞根　　苦參
　　葶藶(各六/銖)
　右七味六味為末以艾煎和丸如梧子大先食服五
　丸日二可至二十丸有熱加苦參渇加栝蔞小便澀
　加葶藶小便多加凝水石小便白加黄連大便難加
　大黄
濕疸之為病始得之一身盡疼發熱面色黒黄七八日
後壯熱熱在裏有血當下去之如㹠肝狀其小腹滿者
急下之亦治一身盡黄目黄腹滿小便不利方
　　礬石　　　滑石(各五/兩)
　右二味治下篩以大麥粥汁服方寸匕日三先食服
　之便利如血者已當汗出瘥
寸口脉浮而緩浮則為風緩則為痺痺非中風四肢苦
煩脾色必黄瘀熱以行跗陽脉緊而數數則為熱熱則
消榖緊則為寒食則滿也尺脉浮為傷腎跗陽脉緊為
傷脾風寒相薄食榖即眩榖氣不消胃中苦濁濁氣下
流小便不通隂被其寒熱流膀胱身故盡黄名曰榖疸
治勞疸榖疸丸方
　　苦參(三/兩)　　龍膽(一/兩)
　右二味為末牛膽和為丸如梧子大先食以麥粥飲
　服五丸日三不知稍加之(刪繁方加梔子仁三/七枚以猪膽和為丸)
夫酒疸其脉浮者先吐之沈弦者先下之夫人病酒疸
者或無熱靖言了了腹滿欲吐嘔者宜吐之方前苦參
散七味者是酒疸必小便不利其候當心中熱足下熱
是其證也夫酒疸下之久久為黒疸目青面黒心中如
啖蒜虀狀大便正黒皮膚爪之不仁其脉浮弱雖黒微
黄故云
枳實大黄湯治傷寒飲酒食少飲多痰結發黄酒疸心
中懊憹而不甚熱或乾嘔方
　　枳實(五/枚)　　大黄(三/兩)　　豆䜴(半/升)　　梔子(七/枚)
　右四味㕮咀以水六升煮取二升分三服心中熱疼
　懊憹皆主之
凝水石散治肉疸飲少小便多如白泔色此病得之從
酒方
　　凝水石　　白石脂　　栝蔞根　　桂心(各三/十銖)
　　菟絲子　　知母(各十/八銖)
　右六味治下篩麥粥飲服五分匕日三服五日知十
　日瘥
茯苓圓治心下縱横堅而小便赤是酒疸者方
　　茯苓　　　茵蔯　　　乾薑(各一/兩)　白术(熬/)
　　枳實(各三/十銖)　半夏　　　杏仁(各十/八銖)　甘遂(六/銖)
　　蜀椒　　　當歸(各十/二銖)
　右十味為末蜜和丸如梧子大空腹服三丸日三稍
　稍加以小便利為度(千金翼加黄連一兩大黄十八/銖名茵蔯丸治黒疸身體闇黒)
　(小便/澀)
半夏湯治酒癖䕃胷心脹滿骨肉沉重逆害飲食乃至
小便赤黄此根本虚勞風冷飲食衝心由脾胃内痰所
致方
　　半夏(一/升)　　生薑　　　黄芩　　　茵蔯
　　當歸(各一/兩)　前胡　　　枳實　　　甘草
　　大㦸(各二/兩)　茯苓　　　白术(各三/兩)
　右十一味㕮咀以水一斗煮取三升分作三服
牛膽圓治酒疸身黄麴塵出方
　　牛膽(一/枚)　　芫花(一/升)　　蕘花(半/升)　　𤓰蔕(三/兩)
　　大黄(八/兩)
　右五味四味㕮咀以清酒一斗漬一宿煮減半去滓
　内牛膽微火煎令可丸如大豆服一丸日移六七尺
　不知復服一丸至八丸膈上吐膈下下或不吐而自
　愈
大茵蔯湯治内實熱盛發黄黄如金色脉浮大滑實緊
數者大發黄多是酒客勞熱食少胃中熱或温毒内熱
者故黄如金色方
　　茵蔯　　　黄蘗(各一/兩半)　大黄　　　白术(各三/兩)
　　黄芩　　　甘草　　　茯苓　　　栝蔞根
　　前胡　　　枳實(各二/兩)　梔子(二十/枚)
　右十一味㕮咀以水九升煮取三升分三服得快下
　消息三四日更治之
茵蔯圓治氣淋臚脹腹大身體面目悉黄及酒疸短氣
不得息方
　　茵蔯　　　天門冬　　梔子(各四/兩)　大黄
　　桂心(各三/兩)　通草　　　石膏(各二/兩)　半夏(半/升)
　右八味蒸大黄通草天門冬半夏梔子曝令乾合𢷬
　篩蜜丸如大豆服三丸日三忌生魚以豆羮服不得
　用酒一方去石膏内滑石二兩不知加至十丸
黄家至日晡所發熱而反惡寒此為女勞得之當膀胱
急小腹滿體盡黄額上黒足下熱因作黒疸其腹臚脹
而滿如欲作水狀大便必黒時溏泄此女勞疸非水也
腹滿者難治
硝石礬石散治女勞疸方
　　硝石　　　礬石(各半/兩)
　右二味治下篩大麥粥汁服方寸匕日三重衣覆取
　汗病隨大小便出小便正黄大便正黒
黄疸之為病日晡所發熱惡寒小腹急身體黄額黒大
便溏黒足下熱此為女勞腹滿者難治治之方
　　滑石　　　石膏(各等/分)
　右二味治下篩以大麥粥汁服方寸匕日三小便極
　利則瘥
針灸黄疸法
　　正面圖第一(寅門/脣裏)　　(上齗/顳顬)　　(上腭中/俠人)　(舌下漿/俠承)
　　　(巨闕/隂縫)　　(上管/)
寅門穴從鼻頭直入髮際度取通繩分為三斷繩取一
分入髮際當繩頭針是穴治馬黄黄疸等病
上齗裏穴正當人中及脣針三鋥治馬黄黄疸等病
上腭穴入口裏邊在上縫赤白脉是針三鋥治馬黄黄
疸四時等病
舌下穴俠舌兩邊針治黄疸等病
脣裏穴正當承漿裏邊逼齒齗針三鋥治馬黄黄疸寒
暑温疫等病
顳顬穴在眉眼尾中間上下有來去絡脉是針灸之治
四時寒暑所苦疸氣温病等
俠人中穴火針治馬黄黄疸疫通身並黄語音已不轉
者
俠承漿穴去承漿兩邊各一寸治馬黄急疫等病
巨闕穴在心下一寸灸七壯治馬黄黄疸急疫等病
上管穴在心下二寸灸七壯治馬黄黄疸等病
男隂縫穴拔隂反向上灸治馬黄黄疸等病若女人玉
門是穴男女針灸無在
　　覆面圖第二(風府/肝輸)　　(熱府/脾輸)　　(肺輸/腎輸)　　(心輸跟/脚後)
風府穴在項後入髮際一寸去上骨一寸針之治頭中
百病馬黄黄疸等病
熱府穴在第二節下兩傍相去各一寸五分針灸無在
治馬黄黄疸等病
肺輸穴從大椎數第三椎兩傍相去各一寸五分灸主
黄疸通治百毒病
心輸穴從肺輸數第二椎兩傍相去各一寸五分
肝輸穴從心輸數第四椎兩傍相去各一寸五分
脾輸穴從肝輸數第二椎兩傍相去各一寸五分
腎輸穴從脾輸數第三椎兩傍相去各一寸五分
脚後跟穴在白肉後際針灸隨便治馬黄黄疸寒暑諸
毒等病
　　側面圖第三(耳中子頭頰裏/䑀石)　　(手太陽/錢孔)　(太衝/)
耳中穴在耳門孔上横梁是針灸之治馬黄黄疸寒暑
疫毒等病
頰裏穴從口吻邊入徃對頰裏去口一寸針主治馬黄
黄疸寒暑温疫等病頰兩邊同法
手太陽穴手小指端灸隨年壯治黄疸
䑀石子頭穴還取病人手自捉臂從腕中太澤(澤當/作淵)文
向上一夫接白肉際灸七壯治馬黄黄疸等病
錢孔穴度乳至臍中屈肋頭骨是灸百壯治黄疸
太衝穴針灸隨便治馬黄黄疸温疫毒等病
　
　
　
　
　
　
　
　
　
　
　
　
　
　備急千金要方巻三十四
欽定四庫全書
　備急千金要方巻三十五　唐　孫思邈　撰
　　　　　　　　　　　　宋　林億等　校正
　傷寒方
　　温瘧第十五(論瘧方/禳  法)　(灸刺法/符)
論曰夫瘧者皆生於風夏傷於暑秋為㾬瘧也問曰瘧
先寒而後熱者何也對曰夫寒者隂氣也風者陽氣也
先傷于寒而後傷于風故先寒而後熱也病以時作名
曰寒瘧問曰先熱而後寒者何也對曰先傷于風而後
傷于寒故先熱而後寒也亦以時作名曰温瘧其但熱
而不寒者隂氣先絶陽氣獨發則少氣煩悶手足熱而
欲嘔名曰癉瘧問曰夫病温瘧與寒瘧而皆安舍舎于
何藏對曰温瘧者得之冬中于風寒氣藏于骨髓之中
至春則陽氣大發邪氣不能自出因遇大暑腦髓鑠肌
肉消腠理發泄因有所用力邪氣與汗皆出此病邪氣
先藏于腎其氣先從内出之于外也如是則隂虚而陽
盛盛則病矣衰則氣復反入入則陽虚虚則寒矣故先
熱而後寒名曰温瘧問曰癉瘧何如對曰癉瘧者肺素
有熱氣盛于身厥逆上衝中氣實而不外泄因有所用
力腠理開風寒舎于皮膚之内分肉之間發則陽氣盛
陽氣盛而不衰則病矣其氣不及于隂故但熱而不寒
氣内藏于心而外舎于分肉之間令人消鑠脫肉故名
曰癉瘧夫瘧之旦發也隂陽之旦移也必從四肢始也
陽已傷隂從之故氣未并先其時一食頃用細布索緊
束其手足十指令邪氣不得入隂氣不得出過時乃解
夫瘧脉自弦也弦數者多熱弦遲者多寒弦小緊者可
下之弦遲者可温之若脉緊數者可發汗針灸之脉浮
大者吐之瘥脉弦數者風發也以飲食消息止之
瘧歲歲發至三歲或連月發不解者以脇下有痞也治
之不得攻其痞但得虚其津液先其時發其汗服湯已
先小寒者引衣自覆汗出小便利即愈瘧者病人形瘦
皮上必粟起也病瘧一日發當以十五日愈設不瘥當
月盡解也令不愈當云何師曰此病結為癥瘕名曰瘧
母急當治之鼈甲煎圓主之方
　　成死鼈(十二斤治如食法/要略作鼈用三兩)半夏　　人參
　　大㦸(各六/銖)　瞿麥　　　阿膠　　紫葳(一作/紫菀)
　　牡丹皮　　石葦　　　乾薑　　大黄
　　厚朴　　　桂心　　　海藻(要略作/赤消)葶藶
　　蜣蜋(各十/二銖)　蜂窠　　　桃仁　　芍藥(各一/兩)
　　柴胡(一兩/半)　烏羽(燒一作/烏扇)黄芩(各十/八銖)　䗪蟲
　　䖟蟲(各三十銖要/畧作鼠婦)
　右二十四味為末取鍜竈下灰一斗清酒一斛五斗
　以酒漬灰取酒著鼈盡爛泯泯如漆絞去滓下諸藥
　煎為丸如捂子大未食服七丸日三(仲景方無/大㦸海藻)
柴胡栝蔞根湯治瘧而發渇者方
　　柴胡　　　黄耆　　　人參　　甘草
　　生薑(各三/兩)　大棗(二十/枚)　栝蔞根(四/兩)
　右七味㕮咀以水一斗二升煮取六升去滓煎取三
　升温服一升日三
牡蠣湯牡瘧者多寒治之方(牡瘧一/作壯瘧)
　　牡蠣　　　麻黄(各四/兩)　甘草(二/兩)
　　蜀㯃(三兩無以/恒山代之)
　右四味先洗蜀㯃三過去腥㕮咀以水八升煮蜀㯃
　麻黄得六升去沫乃内餘藥煮取二升飲一升即吐
　出復飲之
蜀椒散多寒者牡瘧也治之方
　　蜀椒　　　雲母　　　龍骨(各等/分)
　右三味治下篩先未發一炊頃以酢漿服半錢臨發
　服一錢温瘧者加蜀㯃半分雲母取火燒之三日三
　夜(要畧不用雲/母用雲貴)
有癉瘧者隂氣孤絶陽氣獨發而脉㣲其候必少氣煩
滿手足熱欲嘔但熱而不寒邪氣内藏于心外舎于分
肉之間令人消鑠脫肉也
有温瘧者其脉平無寒時病六七日但見熱也其候骨
節疼煩時嘔朝發暮解暮發朝解名温瘧
白虎加桂湯治之方
　　石膏(一/斤)　　知母(六/兩)　　甘草(二/兩)　　粳米(六/合)
　右四味㕮咀以水一斗二升煮米爛去滓加桂心三
　兩煎取三升分三服覆令汗先寒發熱汗出者愈
麻黄湯治瘧須發汗方
　　麻黄　　　栝蔞根　　大黄(各四/兩)　甘草(一/兩)
　右四味㕮咀以水七升煮取二升半分三服未發前
　食頃一服臨發一服服後皆厚覆取汗
治瘧或間日發者或夜發者方
　　恒山　　　竹葉(各三/兩)　秫米(一百/粒)　石膏(八/兩)
　右四味㕮咀以水八升銅器中漬藥露置星月下高
　淨處横刀其上明日取藥于病人房中以銅器緩火
　煎取三升分三服清旦一服未發前一食頃一服臨
　發一服三服訖静室中卧莫共人語當一日勿洗手
　面及漱口勿進食取過時不發乃澡洗進食并用藥
　汁塗五心胷前頭面藥滓置頭邊曽用神驗(救急方/用烏梅)
　(二七/枚)
又方先作羊肉臛麵餅飽食之并進少酒隨所能令其
欣欣有酒氣入宻室裏然炭火厚覆取大汗即瘥
又方燒黒牛尾頭毛作灰酒服方寸匕日三
恒山圓治㾬瘧說不可具方
　　恒山　　　知母　　　甘草　　　大黄(各十/八銖)
　　麻黄(一/兩)
　右五味為末蜜和丸如梧子大未食服五丸日二不
　知漸増以瘥為度(肘後無/大黄)
又方治瘧經數年不瘥者兩劑瘥一月已來一劑瘥方
　恒山三兩為末以雞子白和併手丸如梧子大置銅
　椀中于湯中煮令熟殺腥氣則止以竹葉飲服二十
　丸欲吐但吐至發令得三服時早可斷食而晩不可
　斷食可竹葉汁煮􁋍少食之
梔子湯治同前
　　梔子(十四/枚)　秫米(十四/粒)　恒山(三/兩)
　　車前葉(二七枚/炙乾)
　右四味㕮咀以水九升煮取三升分三服未發一服
　發時一服發後一服以吐利四五行為瘥不止冷飯
　止之
治老瘧久不斷者方
　　恒山(三/兩)　　烏賊骨　　升麻　　　鼈甲
　　附子(各一/兩)
　右五味㕮咀絹袋盛以酒六升漬之小令近火轉之
　一宿成一服一合比發可數服或吐下
治瘧無問新久者方
　　小便(一升/半)　蜜(三/匕)
　右二味煮三沸頓服毎發日平旦時服自至發勿食
　重者漸退不過三服瘥
又方
　　鼠尾子　　車前子(各一/虎口)
　右二味㕮咀以水五升煮取二升未發前服盡
又方馬鞭草汁五合酒三合分三服
又方𢷬茛菪根燒為灰和水服一合量人大小强弱用
之
又方𤓰蔕二七枚𢷬水漬一宿服之
又方常以七月上寅日採麻花為末酒服方寸匕
又方故鞋底去兩頭燒作灰井花水服之
又方服翹摇汁
又方桃花末服方寸匕
治瘧方
　　鼈甲(方寸/灸)　烏賊骨(方二/寸)附子(炮/)　　甘草(各一/兩)
　　恒山(二/兩)
　右五味㕮咀以酒二升半漬之露一宿明日塗五心
　手足過發時瘧斷若不斷可飲一合許瘥
蜀漆圓治勞瘧并治積勞寒熱發有時似瘧者方
　　蜀漆　　　麥門冬　　知母　　　白薇
　　地骨皮　　升麻(各三/十銖)　甘草　　　鼈甲
　　烏梅肉　　萎㽔(各一/兩)　恒山(一兩/半)　石膏(二/兩)
　　豉(一/合)
　右十三味為末蜜和丸如梧子大飲服十丸日再服
　之稍稍加至二三十丸此神驗無不瘥也加光明砂
　一兩
烏梅圓治寒熱勞瘧乆不瘥形體羸瘦痰結胷堂食飲
減少或因行逺久經勞役患之積年不瘥服之神效方
　　烏梅肉　　豆䜴(各一/合)　升麻　　　地骨皮
　　柴胡　　　鼈甲　　　恒山　　　前胡(各一/兩)
　　肉蓯蓉　　𤣥參　　　百合　　　蜀㯃
　　桂心　　　人參　　　知母(各半/兩)　桃仁(八十/一枚)
　右十六味為末蜜凡空心煎細茶下三十丸日二服
　老少孩童量力通用無所忌
治勞瘧積時不斷衆治無效者方
　生長大牛膝一握切以水六升煮取一升分再服第
　一服取未發前食頃第二服取臨發時
大五補湯治時行後變成瘴瘧方
　　桂心(三十/銖)　逺志　　　桔梗　　　芎藭(各二/兩)
　　茯苓　　　乾地黄　　芍藥　　　人參
　　白术　　　當歸　　　黄耆　　　甘草(各三/兩)
　　竹葉(五/兩)　　大棗(二十/枚)　生枸杞根　生薑(各一/斤)
　　半夏　　　麥門冬(各一/升)
　右十八味㕮咀以水三斗煮竹葉枸杞取二斗次内
　諸藥煎取六升分六服一日一夜令盡
鯪鯉湯治乍寒乍熱乍有乍無山瘴瘧方
　　鯪鯉甲(十四/枚)鼈甲　　　烏賊骨(各一/兩)恒山(三/兩)
　　附子(一/枚)
　右五味㕮咀以酒三升漬一夕發前稍稍啜飲勿絶
　吐之兼以塗身斷食過時乃食飲
烏梅圓治肝邪熱為瘧令人顔色蒼蒼氣息喘悶戰掉
狀如死者或久熱勞微動如瘧積年不瘥方
　　烏梅肉　　蜀㯃　　　鼈甲　　　萎㽔
　　知母　　　苦參(各一/兩)　恒山(一兩/半)　石膏(二/兩)
　　甘草　　　細辛(各十/八銖)　香䜴(一/合)
　右十一味為末蜜丸如梧子大酒服十丸日再飲服
　亦得
治心熱為瘧不止或止後熱不歇乍來乍去令人煩心
甚欲飲清水反寒多不甚熱者方
　　甘草(一/兩)　　蜀㯃(三/兩)　　恒山　　　鼈甲(各四/兩)
　　石膏(五/兩)　　香䜴(一/合)　　梔子　　　烏梅(各三/十枚)
　　淡竹葉(切二/升)
　右九味㕮咀以水九升煮取三升分三服
恒山圓治脾熱為瘧或渇或不渇熱氣内傷不泄令人
病寒腹中痛腸中鳴汗出方
　　恒山(三/兩)　　甘草(半/兩)　　知母　　　鼈甲(各一/兩)
　右四味為末蜜丸如梧子大未發前酒服十丸臨發
　時一服正發時一服
恒山湯治肺熱痰聚胷中來去不定轉而為瘧其狀令
人心寒寒甚則發熱熱間則善驚如有所見者方
　　恒山(三/兩)　　甘草(半/兩)　　秫米(三百二/十粒)
　右三味㕮咀以水七升煮取三升分三服至發時令
　三服盡
又方治腎熱發為瘧令人淒淒然腰脊痛宛轉大便難
目眴眴然身掉不定手足寒方
　　恒山(三/兩)　　烏梅(三七/枚)　竹葉(切一/升)　香䜴(八/合)
　　蔥白(一/握)
　右五味㕮咀以水九升煮取三升分三服至發令盡
藜蘆圓五臟並有瘧候六腑則無獨胃腑有之胃腑瘧
者令人旦病也善饑而不能食食而支滿腹大治之方
　　藜蘆　　　恒山　　　皁莢　　　牛膝(各一/兩)
　　巴豆(三十/枚)
　右五味先熬藜蘆皁莢色黄合𢷬為末蜜丸如小豆
　大旦服一丸正發時一丸一日勿飽食(肘後無恒/山及牛膝)
刺灸法
肝瘧刺足厥隂見血　心瘧刺手少隂
脾瘧刺足太隂　　　肺瘧刺手太隂陽明
腎瘧刺足少隂太陽　胃瘧刺足太隂陽明横脉出血
凡灸瘧者必先問其病之所發者先灸之從頭項發者
于未發前預灸大椎尖頭漸灸過時止從腰脊發者灸
腎輸百壯從手臂發者灸三間
瘧灸上星及大椎至發時令滿百壯灸艾炷如黍米粒
俗人不解取穴務大炷也
覺小異即灸百㑹七壯若後更發又七壯極難愈者不
過三灸以足踏地以線圍足一匝中折從犬椎向百㑹
灸線頭三七壯炷如小豆狀　又灸風池二穴三壯
凡一切瘧無問逺近正仰卧以線量兩乳間中屈從乳
向下灸度頭隨年壯男左女右
五臟一切諸瘧灸尺澤七壯穴在肘中約上動脉是也
諸瘧血脉不見者刺十指間出血血去必已先視身之
赤如小豆者盡取之
瘧刺足少隂血出愈
㾬瘧上星主之穴在鼻中央直髪際一寸陷容豆是也
灸七壯先取譩譆後取天牖風池瘧日西而發者臨泣
主之穴在目眥上入髮際五分陷者灸七壯
瘧實則腰背痛虚則􁋄衂飛揚主之穴在外踝上七寸
灸七壯
瘧多汗腰痛不能俛仰目如脫項如㧞崑崙主之穴在
足外踝後跟骨上陷中灸三壯
禳瘧法未發前把大雄雞一頭著懐中時時驚動令雞
作大聲立瘥
治瘧符(凡用/二符)
瘧小兒父字石拔母字石鎚某甲著患人姓名患瘧人
竊讀之曰一切天地山水城隍日月五星皆敬竈君今
有一瘧鬼小兒罵竈君作黒面奴若當不信看文書急
急如律令
　此符必須真書前後各留白紙一行擬著竈君額上
　瓦石壓之不得壓字上勿令人近符若得專遣一人
　看符大好亦勿令灰土傅符上致使字不分明出見
　著符次第如後若明日日出後發須令人夜掃竈君
　前及額上令淨至發日旦令患人整衣帽立竈前讀
　符使人自讀必須分明讀符勿錯一字毎一遍若别
　人讀一遍患人跪一拜又以手捉患人一度若患人
　自讀自捉衣振云人姓某甲如此是凡三遍讀三拜
　了以淨瓦石壓兩角字句上著竈額上勿令壓字上
　若瘧日西發具如上法三遍讀符至午時更三遍讀
　如上法如夜發日暮更三遍讀並如上法其竈作食
　亦得勿使動此符若有兩竈大竈上著符若有露地
　竈屋裏竈上著止有露竈依法著之仍須手捉符其
　符法如後若有客患㑹須客經停過三度發三度委
　曲著符如上法符亦云客姓名患瘧乞拘録瘧鬼小
　兒如左凡治久患者一著符一漸瘥亦可五度著符
　如始可全瘥又須手把符如左
王良符張季伯書之急急如律令
　此王良符依法長捲兩手握念佛端坐如須行動檢
　校挿著胸前字頭向上
　右二符各依法一時用不得闕一符萬一不瘥但得
　一發輕後發日更讀即瘥一一仔細依法若字參差
　即不瘥
　　診谿毒證第十六
江東江南諸谿源間有蟲名短狐谿毒亦名射工其蟲
無目而利耳能聽在山源谿水中聞人聲便以口中毒
射人故謂射工也其蟲小毒輕者及相逐者射著人影
者皆不即作瘡先病寒熱身不喜冷體彊筋急頭痛目
疼張口欠欬𠻳呼吸悶亂朝旦少蘇醒晡夕輙復寒熱
或似傷寒發熱散動亦如中尸便不能語病後如此自
非其土地人不常數行山水中不知其證便謂是傷寒
發熱散動作治乖僻毒盛發瘡復疑是瘭疽乃至吐下
去血復恐疑蟲毒是以致禍耳今說其狀類以明其證
與傷寒别也方見别卷中
　
　
　
　
　
　
　
　
　
　
　
　
　
　備急千金要方巻三十五
欽定四庫全書
　備急千金要方卷三十六　唐　孫思邈　撰
　　　　　　　　　　　　宋　林億等　校正
　肝臟方
　　肝臟脉論第一
論曰夫人禀天地而生故内有五臟六腑精氣骨髓筋
脉外有四肢九竅皮毛爪齒咽喉脣舌肛門胞囊以此
緫而成軀故將息得理則百脉安和役用非宜即為五
勞七傷六極之患有方可救雖病無他無法可憑奄然
永徃所以此之中帙巻卷備述五臟六腑等血脉根源
循環流注與九竅應㑹處所并論五臓六腑等輕重大
小長短闊狹受盛多少仍列對治方法丸散酒煎湯膏
摩熨及灸針孔穴並窮於此矣其能留心於醫術者可
考而行之其冷熱虚實風氣準藥性而用之則内外百
痾無所逃矣凡五臓在天為五星在地為五嶽約時為
五行在人為五臟五臟者精神魂魄意也論隂陽察虚
實知病源用補㵼應禀三百六十骨節終㑹通十二經
焉
論曰肝主魂為郎官隨神徃來謂之魂魂者肝之藏也
目者肝之官肝氣通於目目和則能辨五色矣左目甲
右目乙循環紫宫榮華於爪外主筋内主血肝重四斤
四兩左三葉右四葉凡七葉有六童子三玉女守之神
名藍藍主藏魂號為魂藏隨節應㑹故云肝藏血血舍
魂在氣為語在液為淚肝氣虚則恐實則怒肝氣虚則
夢見園花生草得其時夢伏樹下不敢起肝氣盛則夢
怒厥氣客於肝則夢山林樹木
凡人寝臥血歸於肝肝受血而能視足受血而能歩掌
受血而能握指受血而能攝
凡肝臟象木與膽合為腑其經足厥隂與少陽為表裏
其脉弦相於冬王於春春時萬物始生其氣來濡而弱
寛而虚故脉為弦濡即不可發汗弱則不可下寛者開
開者通通者利故名曰寛而虚
春脉如弦春脉肝也東方木也萬物之所以始生也故
其氣來濡弱輕虚而滑端直以長故曰弦反此者病何
如而反其氣來實而弦此謂太過病在外其氣來不實
而㣲此謂不及病在内太過則令人善忘(忘一/作怒)忽忽眩
冒而癲疾不及則令人胷痛引背兩脇胠滿
肝脉來濡弱招招如揭竿末稍曰平(巢源作綽綽如按/琴瑟之絃如揭長)
(竿/平)
春以胃氣為本肝脉來盈實而滑如循長竿曰肝病肝
脉來急而益勁如新張弓弦曰肝死
真肝脉至内外急如循刀刀責責然(巢源作/頥頥然)如按琴瑟
絃(巢源作如/新張弓弦)色青白不澤毛折乃死
春胃㣲弦曰平弦多胃少曰肝病但弦無胃曰死胃而
有毛曰秋病毛甚曰金病
肝藏血血舍魂悲哀動中則傷魂魂傷則狂妄其精不
守(一作狂妄不精/不敢正當人)令人隂縮而攣筋兩脇肋骨舉(一作/不舉)
毛悴色夭死于秋
足厥隂氣絶則筋縮引卵與舌厥隂者肝脉也肝者筋
之合也筋者聚於隂器而脉絡於舌本故脉弗營則筋
縮急筋縮急則引卵與舌故脣青舌巻卵縮則筋先死
庚篤辛死金勝木也
肝死蔵浮之弱按之中如索不來或曲如蛇行者死
春肝木王其脉弦細而長曰平反得沈濡而滑者是腎
之乗肝母之歸子為虚邪雖病易治反得浮大而洪者
是心之乗肝子之乗母為實邪雖病自愈反得㣲澀而
短(千金翼云㣲/浮而短澀)者是肺之乗肝金之尅木為賊邪大逆
十死不治反得大而緩者是脾之乗肝土之陵木為㣲
邪雖病即瘥心乗肝必吐利肺乗肝即為癰腫
左手關上隂絶者無肝脉也苦癃遺溺難言脇下有邪
氣善吐刺足少陽治陽
左手關上隂實者肝實也苦肉中痛動善轉筋吐刺足
厥隂治隂
肝脉來濯濯如倚竿如琴瑟絃再至曰平三至曰離經
病四至脱精五至死六至命盡足厥隂脉也
肝脉急甚為惡言(一作/妄言)㣲急為肥氣在脇下如覆柸緩
甚為嘔㣲緩為水瘕痺大甚為内癰善嘔衂㣲大為肝
痺縮欬引小腹小甚為多飲㣲小為消癉滑甚為頽疝
㣲滑為遺溺濇甚為淡飲㣲濇為瘈瘲筋攣
肝脉摶堅而長色不青當病墜若摶因血在脇下令人
喘逆其濡而散色澤者當病溢飲溢飲者渴暴多飲而
溢入肌膚腸胃之外也(素問溢入/作易入)
青脉之至也長而左右彈有積氣在心下支胠名曰肝
痺得之寒濕與疝同法腰痛足冷頭痛
扁鵲云肝有病則目奪精虚則寒寒則隂氣壮壮則夢
山樹等實則熱熱則陽氣壮壮則夢怒
肝在聲為呼在變動為握在志為怒怒傷肝精氣并於
肝則憂肝虚則恐實則怒怒而不已亦生憂矣
色主春病變於色者取之榮
病先發於肝者頭目眩脇痛支滿一日之脾閉塞不通
身病體重二日之胃而腹脹三日之腎小腹腰脊痛脛
痠十日不已死冬日入夏早食
病在肝平旦慧下晡甚夜半静
假令肝病西行若食雞肉得之當以秋時發病以庚辛
日也家有血腥死女子見之以明要為災不者若感金
銀物得之
凡肝病之状必兩脇下痛引小腹令人善怒虚則目􁞃
􁞃無所見耳無所聞善恐如人将捕之若欲治之當取
其經足厥隂與少陽氣逆則頭目痛耳聾不聰頰腫取
血者
肝脉沈之而急浮之亦然若脇痛有氣支滿引小腹痛
時小便難苦目眩頭痛腰脊痛足為寒時癃女人月事
不來時無時有得之少年有所墮墜
肝病其色青手足拘急脇下苦滿或時眩冒其脉弦長
此為可治宜服防風竹瀝湯秦芁散春當刺大敦夏刺
行間冬刺曲泉皆補之季夏刺太衝秋刺中㕁皆㵼之
又當灸其門百壮背第九椎五十壮
邪在肝則兩脇中痛寒中惡血在内胻善瘈節時腫取
之行間以引脇下補三里以温胃中取血脉以散惡血
取耳間青脉以去其瘈凡有所墮墜惡血留内若有所
大怒氣上而不能下積于左脇下則傷肝
肝中風者頭目瞤兩脇痛行常傴令人嗜甘如阻婦状
肝中寒者其人洗洗惡寒翕翕發熱面翕然赤漐漐有
汗胷中煩熱
肝中寒者其人兩臂不舉舌本(又作/大舌)燥善太息胷中痛
不得轉側時盜汗欬食已吐其汁肝主胷中喘怒罵其
脉沈胷中又窒欲令人推按之有熱鼻窒
肝傷其人脱肉又臥口欲得張時時手足青目瞑瞳人
痛此爲肝臓傷所致也
肝水者其人腹大不能自轉側而脇下腹中痛時時津
液㣲生小便續通
肝脹者脇下滿而痛引小腹不寧
肝著其病人常欲蹈其胷上先未苦時但欲飲熱
診得肝積脉弦而細兩脇下痛邪氣走心下足脛寒脇
痛引小腹男子積疝女子瘕淋身無膏澤善轉筋爪甲
枯焦青黒春瘥而秋劇色青也
肝之積名曰肥氣在左脇下如覆杯有頭足如龜鼈状
乆乆不愈發欬逆㾬而連歳月不已以季夏戊巳日得
之何也肺病傳肝肝當傳脾脾適以季夏王王者不受
邪肝復欲還肺肺不肯受因留結為積故知肥氣以季
夏得之
肝病胷滿脇脹善恚怒呌呼身體有熱而復惡寒四肢
不舉面白身體滑其脉當弦長而急今反短濇其色當
青而反白者此是金之尅木為大逆十死不治
襄公問扁鵲曰吾欲不診脉察其音觀其色知其病生
死可得聞乎答曰乃聖道之大要師所不傳黄帝貴之
過於金玉入門見病觀其色聞其呼吸則知徃來出入
吉㓙之相角音人者主肝聲也肝聲呼其音琴其志怒
其經足厥隂厥逆少陽則榮衛不通隂陽交錯隂氣外
傷陽氣内擊擊則寒寒則虚虚則卒然喑啞不聲此為
厲風入肝續命湯主之(方見别/卷中)但踞坐不得低頭面目
青黒四肢緩弱遺失利便甚則不可治賖則旬月之内
桂枝湯主之(方見别/卷中)又呼而哭哭而反吟此為金尅木
隂撃陽隂氣起而陽氣伏伏則實實則熱熱則喘喘則
逆逆則悶悶則恐畏目視不明語聲切急謬說有人此
為邪熱傷肝甚則不可治若脣色雖青向眼不應可治
地黄煎主之(方見下肝/虚實篇中)
肝病為瘧者令人色蒼蒼然太息其状若死者烏梅丸
主之(方見别/卷中)若其人本來少於悲恚忽爾嗔怒出言反
常乍寛乍急言未竟以手向眼如有所畏若不即病禍
必至矣此肝病聲之候也若其人虚則為寒風所傷若
實則為熱氣所損陽則㵼之隂則補之青為肝肝合筋
青如翠羽者吉肝主目目是肝之餘其人木形相比於
上角蒼色小頭長面大肩平背直身小手足有材好勞
心少力多憂勞於事耐春夏不耐秋冬秋冬感而生病
足厥隂他他然脇廣合堅脆傾正則肝應之正青色小
理者則肝小小則蔵安無脇下之病粗理者則肝大大
則虚虚則寒逼胃迫咽善膈中旦脇下痛廣脇反骹者
則肝髙髙則實實則肝熱上支賁加脇下急為息賁合
脇危(一作/兎)骹者則肝下下則逼胃脇下空空則易受邪
脇骨堅者則肝堅則臓安難傷脇骨弱者則肝脆脆則
善病消癉易傷脇腹好相者則肝端正端正則和利難
傷脇骨偏舉者則肝偏傾偏傾則脇下偏痛凡人分部
䧟起者必有病生膽少陽為肝之部而蔵氣通於内外
部亦隨而應之沈濁為内浮清為外若色從外走内者
病從外生部處起若色從内出外者病從内生部處䧟
内病前治隂後治陽外病前治陽後治隂陽主外隂主
内凡人死生休否則蔵神前變形于外人肝前病目則
為之無色若肝前死目則為之脫精若天中等分墓色
應之必死不治看應增損斟酌賖促賖則不出四百日
内促則不延旬月之間肝病少愈而卒死何以知之曰
青白色如拇指大黶㸃見顔頰上此必卒死肝絶八日
死何以知之面青目赤但欲伏眠目視而不見人汗出
如水不止一日二日死面黒目青者不死青如草滋死
吉㓙之色在於分部順順而見青白入目必病不出其
年若年上不應三年之中禍必應也
春木肝脉色青主足少陽脉也春取絡脉分肉春者木
始治肝氣始生肝氣急其風疾經脉常深其氣少不能
深入故取絡脉分肉之間其脉根本並在竅隂之間應
在窻籠之前窻籠者耳前上下脉以手按之動者是也
其筋起於小指次指之上結外踝上循胻外亷結於膝
外亷其支者别起於外輔骨上走髀前者結伏兎之上
後者結於尻其直者上䏚乗季脇上走腋前亷俠於膺
乳結於缺盆直者上出掖貫缺盆出太陽之前循耳後
上額角交巔上下走頷上結於鼽其支者結於目外眥
為外維
其脉起於目兊眥上抵頭角下耳後循頸行手少陽之
前至肩上却交出手少陽之後入缺盆其支者從耳後
入耳中出走耳前至兊眥後其支者别兊眥下大迎合
手少陽於䪼下加頰車下頸合缺盆以下胷中貫膈絡
肝屬膽循脇裏出氣街繞毛際横入髀厭中其直者從
缺盆下腋循胷過季脇下合髀厭中以下循髀陽出膝
外亷下外輔骨之前直下抵絶骨之端下出外踝之前
循足跗上出小指次指之端其支者别跗上入大指之
間循大指岐内出其端還貫入爪甲出三毛合足厥隂
為表裏厥隂之本在行間上五寸應在背輸同㑹于手
太隂
其足少陽之别名曰光明去踝半寸是也别走厥隂下
絡足跌主肝生病病實則膽熱熱則厥厥則陽病陽脉
反逆大於寸口一倍病則胷中有熱心脇頭頷痛缺盆
腋下腫虚則膽寒寒則痿躄則隂病隂脉反小於寸口
病則胷中有寒少氣口苦身體無膏澤外至胻絶骨外
踝前及諸節皆痛若隂陽俱静與其俱動如引䋲俱頓
者病也(此盡是足少陽膽經筋脉支别/為病今取足厥隂肝經附于後)
足厥隂之脉起於大指聚毛之際上循足趺上亷去内
踝一寸上踝八寸交出太隂之後上膕内亷循股隂入
毛中環隂器抵小腹俠胃屬肝絡膽上貫膈布脇肋循
喉嚨之後上入頏顙連目系上出額與督脉㑹于巔(一/本)
(云其支者從小腹與太隂少陽/結於腰髁下第三第四骨空中)其支者從目系下頰裏
環脣内其支者復從肝别貫膈上注肺中是動則病腰
痛不可以俛仰丈夫頽疝婦人小腹腫甚則嗌乾面塵
脱色是主肝所生病者胷滿嘔逆洞泄狐疝遺溺閉癃
盛者則寸口大一倍於人迎虚者則寸口反小於人迎
也
足厥隂之别名曰蠡溝去内踝上五寸别走少陽其别
者循經上睪結於莖其病氣逆則睪腫卒疝實則挺長
熱虚則暴癢取之所别足厥隂之筋起於大指之上上
結於内踝之前上循胻上結内輔之上下循隂股結於
隂器結絡諸筋
春三月者主肝膽青筋牽病也其源從少隂而渉足少
陽少陽之氣始發少隂之氣始衰隂陽怫鬰於腠理皮
毛之病俱生表裏之痾因起從少陽發動反少隂氣則
臓腑受癘而生其病相反若腑虚則為隂邪所傷腰背
强急脚縮不伸胻中欲折目中生花若臓實則為陽毒
所損濇濇前寒而後熱頸外雙筋牽不得屈伸頸直背
强眼赤黄若欲轉動合身囘側故曰青筋牽病(方見傷/寒卷)
灸法
扁鵲曰灸肝肺二輸主治丹毒牽病當依源處治調其
陽理其隂臓腑之疾不生矣
　　肝虚實第二(脉法方/灸)
肝實熱
左手關上脉隂實者足厥隂經也病苦心下堅滿常兩
脇痛息忿忿如怒状名曰肝實熱也
竹瀝泄熱湯治肝實熱陽氣伏邪熱喘逆悶恐目視物
無明狂悸非意而言者方
　　竹瀝(十/升)　　麻黄　　　大青　　梔子仁
　　升麻　　　茯苓　　　𤣥參　　　知母(各三/分)
　　生葛　　　石膏(各八/分)　生薑　　芍藥(各四/分)
　右十二味㕮咀以水九升煮取二升半去滓下竹瀝
　煮兩三沸分三服須利下芒硝三分去芍藥加生地
　黄五分(刪繁方無石膏生薑芍/藥生葛用人參三分)
前胡湯治肝實熱目痛胷滿氣急塞㵼肝方
　　前胡　　　芒硝　　　秦皮　　　梔子仁
　　决明子　　黄芩　　　升麻　　　蕤仁
　　細辛(各三/兩)　苦竹葉　　車前葉(各切/一升)
　右十一味㕮咀以水九升煮取三升去滓下芒硝分
　三服又一方有柴胡三兩共十二味
防風散治肝實熱夢怒虚驚方
　　防風　　　茯苓　　　萎蕤　　　白术
　　橘皮　　　丹參(各一兩/三分)細辛(二/兩)　　甘草
　　射干(各一/兩)　升麻　　　黄芩(各一/兩半)　大棗(三七/枚)
　　酸棗仁(三/分)
　右十三味治下篩為粗散以兩方寸匕帛褁以井花
　水二升煮時時動上褁子煎取一升分服日二
逺志散治肝邪熱出言反常乍寛乍急方
　　逺志　　　射干　　　杏仁　　　大青(各一/兩半)
　　茯神　　　麥門冬　　葛根　　　甘草(各一/兩)
　　芍藥(一兩/三分)　桂心(三/分)　　知母　　　升麻(各五/分)
　　石膏(二/兩)
　右十三味治下篩為粗散以水二升五合煮竹葉一
　升取汁内藥一匕半煎取八合為一服日一以綿褁
　散煮之
地黄煎治邪熱傷肝好生悲怒所作不定自驚恐方
　　生地黄　　淡竹葉　　生薑　　車前草
　　乾藍(各切/一升)　赤蜜(一/升)　　丹參　　𤣥參(各四/兩)
　　茯苓(二/兩)　　石膏(五/兩)
　右十味㕮咀以水九升煮取三升去滓停冷下蜜更
　煎三兩沸分三服
肝膽俱實
左手關上脉隂陽俱實者足厥隂與少陽經俱實也病
苦胃脹嘔逆食不消名曰肝膽俱實也
肝虚寒
左手關上脉隂虚者足厥隂經也病苦脇下堅寒熱腹
滿不欲飲食腹脹悒悒不樂婦人月經不利腰腹痛名
曰肝虚寒也
補肝湯治肝氣不足兩脇下滿筋急不得大息四肢厥
冷發搶心腹痛目不明了及婦人心痛乳癰膝熱消渴
爪甲枯口面青者方
　　山茱茰(翼作/烏頭)甘草　　　桂心(各三/兩)　桃仁(翼作/蕤仁)
　　栢子仁　　細辛　　　茯苓　　　防風(各二/兩)
　　大棗(二十/四枚)
　右九味㕮咀以水九升煮取五升去滓分三服
補肝散治左脇偏痛乆宿食不消并目􁞃􁞃昏風淚出
見物不審而逆風寒偏甚消食破氣止淚方
　　山茱茰　　桂心　　　薯蕷　　　天雄
　　茯苓　　　人參(各五/分)　芎藭　　　白术
　　獨活　　　五加皮　　大黄(各七/分)　橘皮(三/分)
　　防風　　　乾薑　　　丹參　　　厚朴
　　細辛　　　桔梗(各一/兩半)　甘草　　　甘菊花(一/兩)
　　貫衆(半/兩)　　陳麥麴　　大麥蘖(各一/升)
　右二十三味治下篩酒服方寸匕日二若食不消食
　後服若止痛食前服之
松膏酒補肝治肝虚寒或髙風眼淚等雜病方
　以松脂十斤細剉以水淹浸一周日煮之細細接取
　上膏水竭更添之脂盡更水煮如前煙盡去火停冷
　脂當沈下取一斤釀米一石水七斗好麴末二斗如
　家常釀酒法仍冷下飯封一百日脂米麴並消酒香
　滿室細細飲之此酒須一倍加麴
枸杞酒治同前
　𢷬碎枸把子一斗先内絹袋中酒二斗漬訖宻封泥
　甕勿洩曝乾天隂勿出三七日滿旦温酒任性飲之
　忌酢
防風煎治肝虚寒目􁞃􁞃視物不明諦視生花補方
　　防風　　　細辛　　　芎藭　　　獨活
　　白鮮皮　　甘草(各三/兩)　橘皮(二/兩)　　大棗(三七/枚)
　　蜜(五/合)　　　甘竹葉(切一/升)
　右十味㕮咀以水一斗二升先煮九味取四升去滓
　下蜜更煎兩沸分四服日三夜一若五六月以燥器
　貯冷水藏之
檳榔湯治肝虚寒脇下痛脹滿氣急目昏濁視物不明
方
　　檳榔(二十/四枚)　附子(七/枚)　　母薑(七/兩)　　茯苓
　　橘皮　　　桂心(各三/兩)　桔梗　　　白术(各四/兩)
　　吳茱茰(五/兩)
　右九味㕮咀以水九升煮取三升去滓温服每服一
　升若氣喘者加芎藭三兩半夏四兩甘草二兩
治肝虚目不明方
　灸肝輸二百壮小兒酌量可灸一二七壮
肝膽俱虚
左手關上脉隂陽俱虚者足厥隂與少陽經俱虚也病
苦恍惚尸厥不知人妄見少氣不能言時時自驚名曰
肝膽俱虚也
　　肝勞第三(論/方)
論曰肝勞病者補心氣以益之心王則感於肝矣人逆
春氣則足少陽不生而肝氣内變順之則生逆之則死
順之則治逆之則亂反順為逆是謂關格病則生矣
豬膏酒治肝勞虚寒關格勞澀閉塞不通毛悴色夭方
　　豬膏　　薑汁(各二/升)
　右二味以㣲火煎取三升下酒五合和煎分為三服
虎骨酒治肝虚寒勞損口苦關節骨疼痛筋攣縮煩悶
方
　　虎骨(一升灸焦/碎如雀頭)　　　　丹參(八/兩)　　乾地黄(七/兩)
　　地骨皮　　乾薑　　　芎藭(各四/兩)　猪椒根
　　五加皮　　白术　　　枳實(各五/兩)
　右十味㕮咀絹袋盛以酒四斗浸四日初服六七合
　漸加至一升日再
　
　
　
　
　
　
　
　
　
　備急千金要方卷三十六
欽定四庫全書
　備急千金要方卷三十七　唐　孫思邈　撰
　　　　　　　　　　　　宋　林億等　校正
　肝臟方
　　筋極第四(論法方/灸)
論曰夫六極者天氣通於肺地氣通於嗌風氣應於肝
雷氣動於心穀氣感於脾(素問榖/作谷也)雨氣潤於腎六經爲
川腸胃爲海九竅爲水注之氣所以竅應於五臟五臟
邪傷則六腑生極故曰五臟六極也
論曰凡筋極者主肝也肝應筋筋與肝合肝有病從筋
生又曰以春遇病爲筋痺筋痺不已復感於邪内舍於
肝則陽氣入於内隂氣出於外若隂氣外出出則虚虚
則筋虚筋虚則善悲色青蒼白見於目下若傷寒則筋
不能動十指爪皆痛數好轉筋其源以春甲乙日得之
傷風風在筋爲肝虚風也若陽氣内發發則實實則筋
實筋實則善怒嗌乾傷熱則欬欬則脇下痛不能轉側
又脚下滿痛故曰肝實風也然則因其輕而掦之因其
重而减之因其裒而彰之審其隂陽以别柔剛陽病治
隂隂病治陽善治病者病在皮毛肌膚筋脉而治之次
治六腑若在五臟則半死矣扁鵲云筋絶不治九日死
何以知之手足爪甲青黒呼罵口不息筋應足厥隂足
厥隂氣絶則筋縮引卵與舌筋先死矣
橘皮通氣湯治筋實極則欬欬則两脇下縮痛痛甚則
不可轉動方
　　橘皮(四/兩)　　白术　　　石膏(各五/兩)　細辛
　　當歸　　　桂心　　　茯苓(各三/兩)　香豉(一/升)
　右八味㕮咀以水九升煮取三升去滓分三服
丹參散治筋實極則兩脚下滿滿而痛不得逺行脚心
如割筋斷折痛不可忍者方
　　丹參(三/兩)　　芎藭　　　杜仲　　　續斷
　　地骨皮(二/兩)　乾地黄　　當歸　　　通草
　　升麻　　　麥門冬　　禹餘糧　　桂心(一兩/六銖)
　　麻黄(各一兩/十八銖)牛膝(二兩/六銖)　甘草　　　生薑(切炒取/焦乾)
　　牡蠣(各二/兩半)
　右十七味治下篩爲粗散以絹袋子盛二方寸匕以
　井花水二升煮數動袋子煮取一升頓服日二
地黄煎治筋實極手足爪甲或青或黄或黒烏黯四肢
筋急煩滿方
　　生地黄汁(三/升)生葛汁　　生𤣥參汁(各一/升)
　　大黄　　　升麻(各二/兩)　麻黄　　　梔子仁
　　犀角(各三/兩)　石膏(五/兩)　芍藥(四/兩)
　右十味㕮咀以水七升先煮七物取二升去滓次下
　地黄汁煎一兩沸次下葛汁煎取三升分三服日再
五加酒治筋虚極筋痺好悲思顔色蒼白四肢嘘吸脚
手拘攣伸動縮急腹中轉痛方
　　五加皮(一/斤)　薏苡仁(半/升)　枳刺(二/升)　　大麻仁(三/升)
　　猪椒根皮　丹參(八/兩)　　乾薑　　　芎藭(五/兩)
　　桂心　　　當歸　　　甘草(三/兩)　　天雄
　　秦椒　　　白鮮　　　通草(各四/兩)
　右十五味㕮咀以絹袋盛清酒四斗漬春夏四日秋
　冬六七日初服六七合稍稍加以知爲度
人參酒治筋虚極則筋不能轉十指爪皆痛數轉筋或
交接過度或病未平復交接傷氣内筋絶舌捲脣青引
卵縮胻脉疼急腹中絞痛或便欲絶不能飲食方
　　人參　　　防風　　　茯苓　　　細辛
　　秦椒　　　黄耆　　　當歸　　　牛膝
　　桔梗(各一/兩半)　乾地黄　　丹參　　　薯蕷
　　鍾乳　　　礬石(各二/兩)　山茱茰　　芎藭(各二/兩)
　　白术　　　麻黄(各二/兩半)　大棗(三十/枚)　五加皮(一/升)
　　生薑(切炒/乾)　烏麻(碎各/二升)
　右二十二味㕮咀鍾乳别以小袋子盛清酒二斗半
　浸五宿温服三合日再不知隨意増進一本無烏麻
　用杜仲一兩半
治交接損卵縮筋攣方
　燒婦人月經衣灰服方寸匕
治筋絶方
　熬蟹腦足髓内瘡中筋即續
灸法
勞冷氣逆腰髖冷痺脚屈伸難灸陽蹻一百壯在外踝
下容爪
腰背不便轉筋急痺筋攣灸第二十一椎隨年壯
轉筋十指筋攣急不得屈伸灸脚外踝骨上七壯
失精筋攣隂縮入腹相引痛灸中封五十壯在内踝前
筋裏宛宛中
又云灸下滿各五十壯老人加之小兒隨年壯法
又云此二穴喉腫厥逆五臟所苦鼓脹悉以主之
轉筋脛骨痛不可忍灸屈膝下廉横筋上三壯
腹脹轉筋灸臍上一寸二七壯
　　堅癥積聚第五(論法方/灸)
論曰病有積有聚何以别之答曰積者隂氣也聚者陽
氣也故隂沈而伏陽浮而動氣之所積名曰積氣之所
聚名曰聚故積者五臟之所生聚者六腑之所成故積
者隂氣也其始發有常處其痛(一作/病也)不離其部上下有
所終始左右有所窮已聚者陽氣也其始發無根本上
下無所留止其痛無常處謂之聚也故以是别知積聚
也
經絡受病入於腸胃五臟積聚發伏梁息賁肥氣否氣
奔豚積聚之始生至其已成奈何曰積之始生得寒乃
生厥止乃成積人之善病腸中積者何以候之曰皮薄
而不澤肉不堅而淖澤如此則腸胃傷惡惡則邪氣留
止積聚乃作腸胃之積寒温不次邪氣稍止至其畜積
留止大聚乃起病有身體腰髀股胻皆腫環臍而痛是
謂何病曰病名伏梁此風根也不可動動之爲水溺濇
之病小腹盛左右上下皆有根者伏梁也褁膿血居腸
胃之外不可治治之每切按之致死此下則因隂必下
膿血上則廹胃管生(王氷云/當作出)膈俠胃管内癰此久病也
難療居臍上爲逆慎勿動亟奪其氣溢於大腸而著於
肓肓之原在臍下故環臍而痛
三台圓治五臟寒熱積聚臚脹腸鳴而噫食不生肌膚
甚者嘔逆若傷寒寒瘧已愈令不復發食後服五丸飲
多者十丸常服令人大小便調和長肌肉方
　　大黄(熬/)　　前胡(各二/兩)　硝石　　　葶藶
　　杏仁(各一/升)　厚朴　　　附子　　　細辛
　　半夏(各一/兩)　茯苓(半/兩)
　右十味爲末蜜和𢷬五千杵丸如梧子大服五丸稍
　加至十丸以知爲度
五石烏頭圓治男子女人百病虚弱勞冷宿寒久癖及
癥瘕積聚或嘔逆不下食幷風濕諸病無不治之方
　　鍾乳(錬/)　　硫黄　　　礬石　　　紫石英
　　赤石脂　　枳實　　　甘草　　　白术
　　紫菀　　　山茱茰　　防風　　　白薇
　　桔梗　　　天雄　　　皂莢　　　細辛
　　蓯蓉　　　人參　　　附子
　　藜蘆(各一兩/六銖)麥門冬　　乾薑　　　蜀椒
　　吳茱茰　　桂心(各二/兩半)　烏頭(三/兩)　　厚朴
　　逺志　　　茯苓(各一/兩半)　當歸(二/兩)　　棗膏(五/合)
　　乾地黄(一兩十/八銖)
　右三十二味為末蜜和𢷬五千杵丸如梧子大酒服
　十丸日三稍加之
烏頭圓治男子女人寒冷腹内積聚邪氣徃來厥逆搶
心心痛痺悶吐下不止婦人産後羸瘦方
　　烏頭(十五/枚)　吳茱茰　　蜀椒　　　乾薑
　　桂心(各二/兩半)　乾地黄(一兩/半)前胡　　　細辛
　　人參　　　芎藭　　　白术(各一兩/六銖)皂莢
　　紫菀　　　白薇　　　芍藥(各十/八銖)
　右十五味為末蜜丸如梧子大酒下十丸日三稍加
　之以知為度
治心腹疝瘕脇下及小腹滿堅痛有積寒氣入腹使人
腹中冷發甚則上搶心氣滿飲食喜嘔方
　　大黄　　　茯苓(各一/兩半)　桂心　　　黄芩
　　吳茱茰　　細辛　　　人參　　　蜀椒
　　乾薑(各一兩/六銖)男髪灰(半/兩)　牡丹　　　甘草
　　芎藭　　　蓯蓉　　　䗪蟲(各十/八銖)　芍藥
　　防葵　　　䖟蟲　　　厚朴　　　半夏(各一/兩)
　右二十味爲末蜜丸如梧子大服五丸日再漸加之
恒山圓治脇下邪氣積聚徃來寒熱如温瘧方
　　恒山　　　蜀漆　　　白薇　　桂心
　　鮀甲　　　白术　　　附子　　鼈甲
　　䗪蟲　　　貝齒(各一/兩半)　蜚蝱(六/銖)
　右十一味爲末蜜丸如梧子大以米泔清服五丸日
　三
又方蒸鼠壤土熨之冷即易腹中切痛炒鹽半升令焦
内湯中飲之大吐瘥若手足痛者燒青布内小口器中
熏痛處
神明度命圓治乆患腹内積聚大小便不通氣上搶心
腹中脹滿逆害飲食方
　　大黄　　　芍藥(各二/兩)
　右二味爲末蜜丸如梧子大服四丸日三不知可加
　至六七丸以知爲度
治萬病積聚方
　七八月收蒺藜子不限多少以水煮過熟取滓曝令
　乾𢷬篩蜜丸如梧子大酒服七丸以知爲度其汁煎
　如飴服之
陷胷湯治胷中心下結積飲食不消方
　　栝蔞實　　大黄　　　黄連(各二/兩)　甘草(一/兩)
　右四味㕮咀以水五升煮取二升五合分三服
太乙神明陷冰圓治諸疾破積聚心下支滿寒熱鬼注
長病欬逆唾噫辟除衆惡殺鬼逐邪氣惡胷中結氣咽
中閉塞有進有退繞臍惻惻隨上下按之跳手心中愠
愠如有蟲狀毒注相染滅門
　　雄黄(油煮/一日)　丹砂　　　礬石　　　當歸
　　大黄(各二/兩)　巴豆(一/兩)　　犀角　　　鬼臼
　　射罔　　　藜蘆(各一/兩)　眞珠　　　附子(各一/兩半)
　　麝香　　　牛黄　　　人參(各半/兩)　蜈蚣
　　蜥蜴(各一/枚)　芫青(五/枚)　　烏頭(八/枚)　　杏仁(四十/枚)
　　斑猫(七/枚)　　樗雞　　　地膽(各三/七枚)　桂心(三/兩)
　右二十四味爲末蜜和𢷬三萬杵丸如小豆大先食
　飲服二丸日二不知稍加仍以藥二丸安門戸上令
　衆惡不敢近家及視病人夜行獨宿服二丸令衆惡
　不敢近傷寒服之無不即瘥(此方與尸/疰篇方重)
蜥蜴圓治癥堅水腫蜚尸百注遁注尸注骨血相注惡
氣鬼忤蟲毒邪氣徃來夢寤存亡留飲結積虎狼所嚙
猘犬所作鴆毒入人五臟服藥以消殺其毒食不消婦
人邪鬼忤亦能遣之方
　　蜥蜴　　　蜈蚣(各二/枚)　地膽(五十/枚)　䗪蟲
　　䖟蟲　　　杏仁(各三/十枚)　蜣蜋(十四/枚)　朴硝
　　巴豆(各一兩/十八銖)欵冬花　　犀角　　　桃奴
　　澤漆　　　桑赤雞　　鬼督郵(各十/八銖)芍藥
　　虎骨(各一/兩半)　甘草　　　乾薑(各一/兩)　甘遂(一両/六銖)
　右二十味爲末别治巴豆杏仁如膏内藥末研調下
　蜜𢷬二萬杵丸如麻子先食飲服三丸日一不知加
　之不敢吐下者一丸有人風冷注癖堅二十年者得
　瘥(此方與尸/疰篇方重)
大五明狼毒圓治堅癖痞在人胷脇或在心腹方
　　狼毒　　　乾地黄(各四/兩)附子　　　大黄
　　蓯蓉　　　人參　　　當歸　　　細辛
　　蜀椒　　　五味子　　䕡茹(熬令煙盡/息各一兩)
　　半夏(二/兩)　　乾薑　　　桂心(各一/兩半)　芫花
　　莾草　　　厚朴　　　防已
　　旋覆花(各半/兩)杏仁(三十/枚)　巴豆(二十/四枚)
　右二十一味爲末蜜和丸如梧子大服二丸日二夜
　一以知為度
小狼毒圓治同前
　　狼毒(三/兩)　　附子　　　旋覆花　　半夏
　　䕡茹　　　白附子(各二/兩)
　右六味爲末蜜和𢷬五千杵丸如梧子大飲服三丸
　加至十丸日三(肘後方無半夏白附/子䕡茹只有三味)
狼毒圓治堅癖方
　　狼毒(五/兩)　　半夏　　　杏仁(各三/兩)　桂心(四/兩)
　　附子　　　蜀椒　　　細辛(各二/兩)
　右七味爲末别𢷬杏仁蜜和丸如大豆飲服二丸
甘遂湯治暴堅久痞腹有堅方
　　甘遂　　　黄芩　　　芒硝　　　桂心
　　細辛(各一/兩)　大黄(三/兩)
　右六味㕮咀以水八升煮取二升半分三服
治卒暴癥腹中有物堅如石痛如斫刺晝夜啼呼不治
百日必死
　牛膝二斤㕮咀曝令乾以酒一斗浸之宻塞器口煎
　取半服半升一服便吐去宿食神效
治卒暴癥方
　𢷬碎商陸根蒸之以新布籍腹以藥鋪著其上以衣
　物覆其上冷易之數日用之旦夕勿息
又方蒜(十斤取五月五/日户上者去皮)　　　桂心(一尺/二寸)
　　竈中黄土(如雞子/大一枚)
　右三味合𢷬以淳苦酒和塗布上以掩病處不過三
　日消凡蒜亦佳(肘後方/不用桂)
野葛膏治卒暴癥方
　　野葛(一/尺)　　當歸　　　附子　　　雄黄(油煮/一日)
　　細辛(各一/兩)　蜀椒(半/兩)　　烏頭(二/兩)　　巴豆(一百/枚)
　右八味㕮咀以大醋浸一宿猪膏二斤煎附子色黄
　去滓内雄黄粉攪至凝𫝊布上以掩癥處復以油重
　布上復著十重紙以熨斗盛火著其上常令熱日三
　夜二須膏乾為度
消石大圓治十二癥瘕及婦人帶下絶産無子并欲服
寒食散而腹中有癥瘕實者當先服大丸下之後與寒
食散大丸不下水榖但下病耳不令人困方
　　消石(六兩朴/硝亦得)大黄(八/兩)　　人參　　　甘草(各二/兩)
　右四味爲末以三年苦酒三升置銅器中以竹筯拄
　器中一升作一刻凡三升作三刻以置火上先内大
　黄常攪不息手使微沸盡一刻乃内餘藥又盡一刻
　餘一刻極㣲火使可丸如雞子中黄凡合藥當先齋
　戒一宿勿令小兒女人奴婢等見之欲下病者用二
　丸若不能服大丸者可分作小丸然亦不可過四丸
　也丸欲令大不欲令細能不分爲善若人羸者可少
　與强者可二十日五服和調半日乃下若婦人服之
　下者或如雞肝或如米汁正赤黒或一升或三升下
　後慎風冷作一杯粥食之然後作羮臛自養如産婦
　法六月則有子禁生魚猪肉辛菜若寒食散者自如
　藥法不與此同日一服
土爪圓治諸藏寒氣積聚煩滿熱飲食中蠱毒或食生
物及水中蟲卵生入腹而成蟲蛇若爲魚鼈留飲宿食
婦人産瘕帶下百病隂陽不通利大小便不節絶傷墮
落寒熱交結脣口焦黒身體消瘦嗜卧少食多魘産乳
胞中餘疾股裏熱少腹中急結痛引隂中方
　　土𤓰根　　桔梗(各半/升末)　杏仁(一/升)
　　大黄(一斤蒸二斗/末下曝乾)
　右四味為末蜜丸如梧子大空腹飲服三丸日三不
　知加之以知為度
治凡所食不消方
　取其餘類燒所末酒服方寸匕便吐去宿食即瘥有
　食桃不消作病者以時無桃就樹間得槁桃燒服之
　登時吐病出甚良
治卒食不消欲成癥積方
　煎艾汁如飴取半升作一服便刺吐去宿食神良(古/今)
　(録騐方白艾五尺圍一束/薏苡根一大把二味同煎)
治食魚肉等成癥結在腹内并諸毒氣方
　狗屎五升燒末綿褁以酒一斗浸再宿濾取清分十
　服日三三日令盡隨所食癥結即出
治雜食瘀實不消心腹堅痛方
　以水三升煮白鹽一升令消分三服刺吐去所食并
　治暴癥
治癥堅心下有物大如杯不得食食則腹滿心腹絞痛
　方
　　葶藶子　　大黄(各二/兩)　澤漆(四/兩)
　右三味别研葶藶為膏其二味𢷬五百杵入蜜更𢷬
　千杵和丸如梧子大服五丸不知加之日三
治小腹堅大如盤胷中滿脹食不消化婦人瘦瘠方
　以暖水服髪灰一方寸匕日再并灸肋端
又方飲服上好麴末方寸匕日三又灸三焦輸隨年(壮/瘥)
治伏梁氣方
　白馬尿銅器中盛取每旦服一升
治癥瘕方
　槲樹白皮煎令可丸服之取知病動若下减之
椒熨方治患癥結病及𤓰病似𤓰形日月形或在臍左
右或在臍上下或若鼈在左右肋下或當心如合子大
法先針其足以椒熨之
　取一新盆子受一斗者底鑚一百二十孔孔上著椒
　三合上著一重紙紙上著冷灰一升冷灰上著熱灰
　半升上著剛炭火一斤經一食頃盆底熱徹當病上
　初安氊一重即安火盆火盆大熱以漸更加一重若
　火更熱不可忍加至三重暫歇進一口冷飲還上火
　消二分許即停止經三日勿著及至七日決得頓瘥
　然後食美食自補若小不瘥作露宿丸服之(方見/别卷)
治腹中積癥方
　葶藶子一升熬以酒五升浸七日每服三合日三
治蛇癥方
　白馬尾切長五分以酒服方寸匕大者自出更服二
　分者一方寸匕中者亦出更服三分者一方寸匕小
　者復出不可頓作一服殺人(馬尾一本/作馬毛)
大黄湯治蛇癥方
　　大黄　　茯苓(各半兩一/本作黄芩)　　　　　烏賊骨(二/枚)
　　皂莢(六枚如/猪牙者)甘草(如指大/者一尺)芒硝(如雞子/大一枚)
　右六味㕮咀以水六升煮三五沸去滓内消適寒温
　盡服之十日一劑作如上法宿勿食平旦空腹服病
　根當下也
治鼈癥腹堅硬腫起大如盆眠臥不得方(食中得病為/鼈癥在心下)
(堅/强)
　取藍一斤𢷬水三升絞取汁每服一升日二
又方蒴藋根白皮一握研取汁以水和頓服之
又方白馬尿一升雞子三枚取白合煎取二合空腹頓
服不移時當吐病出
又方雞屎一升炒令黄取五合以酒一升浸取半𢷬為
末以所浸酒服方寸匕日二服三日中作一劑
治蛟龍病(開皇六年三月八日有人食芹得之其人病/發似癲癎面色青黄因食寒食餳過多便吐)
(出狀似蛟龍/有頭而有尾)
　服寒食餳三斗大騐
山野人有嚙蝨在腹生長為蝨癥病治之方
　　故敗箆子　故敗梳(各一/枚)
　右二件各破為兩分各取一分燒為末又取一分以
　水五升煮取一升服上件燒末頓服即出
常欲食米若不得米則胸中清水出為米癥治之方
　　雞屎(一/升)　　白米(五/合)
　右二味合炒令米焦𢷬末以水二升頓服取盡須㬰
　吐出病如研米若無米當出痰自此永憎米不復食
　之矣
人有思肉不已食訖復思者為肉癥治之方
　空腹飲白馬尿三升吐有肉出不出必死
食中有髪不覺因食而入久即胷間如有蟲狀上下去
來惟欲飲油一日之中乃至三二升不欲飲食者為髪
癥方
　以油一升以香澤煎之大□勞貯之安病人頭邊令
　口鼻臨油上勿令得飲𫝊鼻而令有香氣當呌喚取
　飲不得與之必當疲極大睡其髪癥當從口出令一
　人專守視之并備石灰一裹見癥出以灰粉手捉癥
　抽出及盡即是髪也初從腹中出形如不流水中濃
　菜隨髪長短形亦如之
又方酒三升煮猪脂二升三沸服一升日二白馬尿服
之亦佳無白馬尿白牛尿亦得
灸法
癥瘕灸内踝後宛宛中隨年壯又灸氣海百壯
久冷及婦人癥瘕腸鳴泄利繞臍絞痛灸天樞百壯三
報穴在俠臍兩邊各二寸勿針
積聚堅滿灸脾募百壯穴在章門季肋端
心下堅積聚冷脹灸上管百壯三報穴在巨闕下一寸
積聚堅大如盤冷脹灸胃管二百壯三報穴在巨闕下
二寸
　
　
　
　
　
　
　
　
　
　
　
　
　
　
　
　備急千金要方卷三十七
欽定四庫全書
　備急千金要方巻三十八　唐　孫思邈　撰
　　　　　　　　　　　　宋　林億等　校正
　膽腑方
　　膽腑脉論第一
論曰膽腑者主肝也肝合氣於膽膽者中清之腑也(難/經)
(云膽者清浄之腑甲/乙云中清之腑也)號將軍決曹吏重三兩三銖長三
寸三分在肝短葉間下貯水精汁二合(難經作/三合)能怒能
喜能剛能柔目下果大其膽乃横凡膽腦髓骨脉女子
胞此六者地氣之所生也皆藏於隂而象於地故藏而
不瀉名曰竒恒之腑若胃大腸小腸三焦膀胱此五者
天氣之所生也其氣象天故㵼而不藏此受五臟濁氣
名曰傳化之腑此不能久留輸㵼者也所謂五臟者藏
精氣(甲乙/作神)而不㵼故滿而不能實六腑者傳化物而不
藏故實而不能滿所以然者水榖入口則胃實而腸虚
食下則腸實而胃虚故曰實而不滿滿而不實也
左手關上陽絶者無膽脉也若膝疼口中苦眯目善畏
如見鬼多驚少力刺足厥隂治隂在足大趾間或刺三
毛中
左手關上陽實者膽實也若腹中不安身軀習習也刺
足少陽治陽在足上第二趾本節後一寸是也
膽病者善太息口苦嘔宿汁心澹澹恐如人將捕之咽
中介介然數唾候在足少陽之本末亦見其脉之䧟下
者灸之其寒熱刺陽陵泉若善嘔有苦長太息心中澹
澹善悲恐如人將捕之邪在膽逆在胃膽液則口苦胃
氣逆則嘔苦汁故曰嘔膽刺三里以下胃氣逆刺足少
陽血絡以閉膽却調其虚實以去其邪也
膽脹者脇下痛脹口苦太息
肝前受病移於膽肝欬不已則嘔膽汁
厥隂客於膽則夢闘訟(甲乙云夢/闘訟自刳)
肝應筋爪厚色黄者膽厚爪薄色紅者膽薄爪堅色青
者膽急爪耎色赤者膽緩爪直色白無約者膽直爪惡
色黒多敗者膽結
扁鵲云足厥隂與少陽為表裏表清裏濁其病若實極
則傷熱熱則驚動精神而不守臥起不定若虚則傷寒
寒則恐畏頭眩不能獨臥發於𤣥水其根在膽先從頭
靣起腫至足(方見治/水篇中)
膽有病則眉為之傾病人眉系傾者七日内必死
足少陽之脉是動則病口苦善太息心脇痛不能反側
甚則靣㣲塵體無膏澤足外反熱是為陽厥是主骨所
生病者頭痛角頷痛目兊眥痛缺盆中腫痛腋下腫馬
刀挾癭汗出振寒瘧胷中脇肋髀膝外至胻絶骨外踝
前及諸節皆痛小指次指不用盛者則人迎大一倍於
寸口虚者則人迎反小於寸口也(其經脉經筋支别/已見肝臟部中)
　　膽虚實第二(脉法方/灸)
膽實熱
左手關上脉陽實者足少陽經也病苦腹中氣滿飲食
不下咽乾頭痛洒洒惡寒脇痛名曰膽實熱也
半夏湯治膽腑實熱精神不守㵼熱方
　　半夏　　　宿薑(各三/兩)　黄芩(一/兩)　　生地黄(五/兩)
　　逺志　　　茯苓(各二/兩)　秫米(一/斗)　　酸棗仁(五/合)
　右八味㕮咀以千里長流水五斗煮秫米令蟹目沸
　掦一千餘徧澄清取九升煮藥取三升半分三服(集/騐)
　(方治虚煩悶不得眠無地黄逺志有麥/門冬桂心各三兩甘草人參各二兩)
治胸中膽病方
　灸濁浴隨年壯穴在俠膽輸傍行相去五寸
膽虚寒
左手關上脉陽虚者足少陽經也病苦眩厥痿足指不
能摇躄不能起僵仆目黄失精􁞃􁞃名曰膽虚寒也
温膽湯治大病後虚煩不得眠此膽寒故也宜服此方
　　半夏　　　竹茹　　　枳實(各二/兩)　橘皮(三/兩)
　　生薑(四/兩)　　甘草(三/兩)
　右六味㕮咀以水八升煮取二升分三服
治膽虚方
　灸三隂交各二十壯穴在内踝上一夫
千里流水湯治虚煩不得眠方
　　麥門冬　　半夏(各三/兩)　茯苓(四/兩)　　酸棗仁(二/升)
　　甘草　　　桂心　　　黄芩　　　逺志
　　萆薢　　　人參　　　生薑(各二/兩)　秫米(一/斗)
　右十二味㕮咀以千里流水一斛煮米令蟹目沸掦
　萬遍澄清取一斗煮藥取二升半分三服
酸棗湯治虚勞煩擾奔氣在胷中不得眠方
　　酸棗仁(五/升)　人參　　　桂心　　　生薑(各二/兩)
　　石膏(四/兩)　　茯苓　　　知母(各三/兩)　甘草(一兩/半)
　右八味㕮咀以水一斗先煮酸棗仁取七升去滓下
　藥煮取三升分三服日三
治虚勞煩悶不得眠方
　　大棗(二七/枚)　蔥白(七/莖)
　右二味以水三升煮取一升去滓頓服
梔子湯治大下後虚勞不得眠劇者顛倒懊憹欲死方
(仲景云發汗吐下後虚煩不得眠若劇/者必反覆顛倒心中懊憹梔子湯主之)
　　大梔子(十四/枚)䜴(七/合)
　右二味以水四升先煮梔子取二升半内豉更煮三
　沸去滓毎服一升安者勿更服若上氣嘔逆加橘皮
　二兩亦可加生薑二兩
治煩悶不得眠方
　　枸杞(白/皮)　　生地黄(五/兩)　麥門冬　　甘草
　　前胡(各三/兩)　茯苓　　　知母(各四/兩)　人參(二/兩)
　　粟米　　　䜴(各五/合)
　右十味㕮咀以水八升煮取三升七合分四服
治虚勞不得眠方
　　酸棗　　　榆葉(各等/分)
　右二味為末蜜丸如梧子毎服十五丸日再為度
又方乾薑四兩為末湯和頓服覆取汗病愈
　　咽門論第三
論曰夫咽門者應五臟六腑徃還神氣隂陽通塞之道
也喉嚨胞囊舌者並津液調五味之氣本也不可不研
乎咽門者肝膽之候也其重十兩廣二寸五分至胃管
長一尺六寸主通五臟六腑津液神氣應十二時若臟
熱則咽門閉而氣塞若腑寒則咽門破而聲嘶母薑酒
主之(方見/别卷)熱則通之寒則補之若寒熱調和病不生矣
　　髓虚實第四(論/方)
論曰髓虚者腦痛不安髓實者勇悍凡髓虚實之應主
於肝膽若其腑臟有病從髓生熱則應臟寒則應腑
羗活補髓圓治髓虚腦痛不安膽腑中寒方
　　羗活　　　芎藭　　　當歸(各三/兩)　桂心(二/兩)
　　人參(四/兩)　　棗肉(研如/脂)　羊髓　　　酥(各一/升)
　　牛髓　　　大麻仁(各二升熬/研如脂)
　右十味先𢷬五種乾藥為末下棗膏麻仁又𢷬相濡
　為一家下二髓并酥内銅鉢中重湯煎取好為丸如
　梧子酒服三十丸日二服稍加至四十丸
柴胡發泄湯治髓實勇悍驚熱主熱方
　　柴胡　　　升麻　　　黄芩　　　細辛
　　枳實　　　梔子仁　　芒硝(三/兩)　　淡竹葉
　　生地黄(一/升)　澤㵼(四/兩)
　右十味㕮咀以水九升煮取三升去滓下硝分三服
　　風虚雜補酒煎第五(方/)
巴㦸天酒治虚羸陽道不舉五勞七傷百病能食下氣
方
　　巴㦸天　　牛膝(各三/斤)　枸杞根(白/皮)　麥門冬
　　地黄　　　防風(各二/斤)
　右六味並生用卒無生者用乾者亦得㕮咀以酒一
　石四斗浸七日去滓温服常令酒氣相續勿至醉吐
　慎生冷猪魚油蒜春七日秋冬二七日夏勿服先患
　冷者加乾薑桂心各一斤好忘加逺志一斤大虚勞
　加五味子蓯蓉各一斤隂下濕加五加根皮一斤有
　石斛加一斤佳毎加一斤藥則加酒七升此酒毎年
　入九月中旬即合入十月上旬即服設服餘藥以此
　酒下之大妙滓曝乾𢷬為末以此酒服方寸匕日三
　益生常加甘草十兩佳虚勞加黄耆一斤
又方
　　巴㦸天　　生牛膝(各三/斤)
　右二味㕮咀以酒五斗淹浸服如前法
五加酒治虚勞不足方
　　五加皮　　枸杞根(白皮各/一斗)
　右二味㕮咀以水一石五斗煮取汁七斗分取四斗
　浸麴一斗餘三斗用拌飯下米多少如常釀法熟壓
　取服之多少任性禁如藥法倍日將息
天門冬大煎治男子五勞七傷八風十二痺傷中六極
一氣極則多寒痺腹痛喘息驚恐頭痛二肺極則寒痺
腰痛心下堅有積聚小便不利手足不仁三脉極則顔
色苦青逆意喜恍惚失氣狀似悲泣之後苦舌强咽喉
乾寒熱惡風不可動不嗜食苦眩喜怒妄言四筋極則
拘攣小腹堅脹心痛膝寒冷四肢骨節皆痛疼五骨極
則肢節厥逆黄疸消渴癰疽妄發重病浮腫如水病狀
六肉極則發疰如得擊不復言甚者至死復生衆醫所
不能治此皆六極七傷所致非獨房室之為也憂恚積
思喜怒悲懽復隨風濕結氣欬時嘔吐食已變大小便
不利時泄利重下溺血上氣吐下乍寒乍熱臥不安席
小便赤黄時時惡夢夢與死人共飲食入冡神室魂飛
魄散筋極則傷肝傷肝則腰背相引難可俯仰氣極則
傷肺傷肺則小便有血目不明髓極則隂痿不起住而
不交骨極則傷腎傷腎則短氣不可久立隂痛惡寒甚
者卵縮隂下生瘡濕痒手搔不欲住汁出此皆為腎病
甚者多遭風毒四肢頑痺手足浮腫名曰脚弱一名脚
氣醫所不治此悉主之方
　　天門冬　　生地黄(各切三斗半/𢷬壓盡取汁)　　白蜜(三升/錬)
　　酥(三升/鍊)　　枸杞根(切三斗浄洗以水二石五/斗煮取一斗三升澄清)
　　麞骨(一具𢷬碎以水一/石煮取五斗澄清)
　右六味並大斗銅器中微火先煎門冬地黄汁减半
　乃合煎取大斗二斗下後件散藥煎取一斗内銅器
　重釜煎令隠掌可丸如梧子大平旦空腹酒服二十
　丸日二加至五十丸慎生冷醋滑猪雞魚蒜油麫等
　須擇四時王相日修合其合和一如第一卷合和篇
　説散藥如左
　　茯苓　　　桂心　　　白术　　　萎蕤
　　五加皮　　菖蒲　　　逺志　　　澤㵼
　　薯蕷　　　栢子仁　　人參　　　石斛
　　牛膝　　　杜仲　　　覆盆子　　細辛
　　獨活　　　枳實　　　芎藭　　　大豆黄卷
　　黄耆　　　蓯蓉　　　續斷　　　狗脊
　　胡麻仁　　萆薢　　　白芷　　　橘皮
　　茯神　　　巴㦸天　　石南(各二/兩)　阿膠(十/兩)
　　甘草(六/兩)　　蜀椒　　　薏苡仁(一/升)　蔓荆子(三/兩)
　　大棗(一百枚/煮作膏)鹿角膠(五/兩)
　右三十八味治下篩内煎中有牛髓鹿髓各加三升
　大佳小便澁去栢子仁加秦芁二兩乾地黄六兩隂
　痿失精去萎蕤加五味子二兩頭風去栢子仁加菊
　花防風各二兩小便利隂氣弱去細辛防風加山茱
　茰二兩腹中冷去防風加乾薑二兩無他疾依方修
　合凡此煎九月下旬採藥立冬日合服至五月上旬
　止若十二月臘日合者經夏至七月下旬止若停留
　經夏不壞當於舍北隂處入地深六尺填沙置藥中
　上加沙覆之則經夏不損也女人先患熱者得服患
　冷者勿服
填骨萬金煎治内勞少氣寒疝裏急腹中喘逆腰脊痛
方
　　生地黄(三十斤/取汁)　　　　肉蓯蓉　　甘草
　　阿膠(各一/斤)　麥門冬　　乾地黄(二/斤)　乾薑
　　茯苓　　　桑根白皮　桂心(各八/兩)　人參
　　桔梗　　　五味子　　附子(各五/兩)　石斛(一斤/五兩)
　　牛髓(三/斤)　　白蜜(十/斤)　　清酒(四/斗)　　麻子仁(三/升)
　　大棗(一百五/十枚)當歸(十四/兩)　乾漆(二十/兩)　蜀椒(四/兩)
　右二十三味先以清酒二斗六升内桑根白皮麻子
　仁棗膠為刻識之又加酒一斗四升煮取至刻絞去
　滓内蜜髓地黄汁湯上銅器煎内諸藥末半日許令
　可丸止大甕盛飲吞如彈丸一枚日三若夏月暑熱
　煮煎轉味可以蜜地黄汁和諸藥成末為丸如梧子
　服十五丸不知稍加至三十丸
治男子風虚勞損兼時氣方
　　甘草(一/斤)　　石斛　　　防風　　　蓯蓉
　　山茱茰　　茯苓　　　人參　　　薯蕷(各四/兩)
　　桂心　　　牛膝　　　五味子　　菟絲子
　　巴㦸天　　芎藭(各三兩/並為末)生地骨皮(切/碎)
　　生地黄汁(各一/升)　　　　丹參(二/兩)　　生薑汁
　　胡麻(以水二斗煮取四/升去滓各二升)　牛髓　　　白蜜
　　生麥門冬汁(各三/升)
　右二十二味先煮地黄地骨皮胡麻汁減半内牛髓
　蜜薑門冬各等汁微火煎餘八升下諸藥散和令調
　内銅鉢中湯上煎令可丸如梧子大酒服三十丸日
　二加至五十丸
小鹿骨煎(一云/麞骨)治一切虚羸皆服之方
　　鹿骨(一具/碎)　枸杞根(切二/升)
　右二味各以水一斗别器各煎汁五升去滓澄清乃
　合一器共煎取五升日二服盡好將慎皆用大斗
地黄小煎治五勞七傷羸瘦乾削方
　　乾地黄(末一/升)胡麻油(半/升)　蜜(二/升)　　　猪脂(一/斤)
　右四味銅器中煎令可丸如梧子大飲服三丸日三
　稍加十丸久久常服大有所益瘦黒者肥充
陸抗膏治虚冷枯瘦身無精光虚損諸不足方
　　牛髓　　　羊脂(二/升)　　酥(經心録/用猪脂)　生薑汁
　　白蜜(各三/升)
　右五味先煎酥令熟次内薑汁次内蜜次内羊脂牛
　髓後微火煎三上三下令薑汁水氣盡即膏成攪令
　凝止温酒服隨人能否不限多少令人肥徤發熱也
　(經心録云治百病勞損風濕/補益神效男女通可服之良)
枸杞煎補虚羸久服輕身不老神騐方
　九月十日取生濕枸杞子一升清酒六升煮五六沸
　出取熟研濾取汁令其子極浄曝令乾𢷬末和前汁
　㣲火煎令可丸酒服二方寸匕日二加至三匕亦可
　丸服三十丸
夏姬杏仁煎方
　杏仁三升内湯中去皮尖兩仁熟𢷬盆中水研取七
　八升汁以鐡釜置煻火上取羊脂四斤就釜内磨消
　内杏仁汁温之四五日色如金狀餌如彈子日三服
　百日肥白易容人不能識也
又方杏仁熬黄去皮尖𢷬服如梧子日三治枯瘦令人
潤澤無所禁欬逆上氣喉中百病心下煩不得咽者得
茯苓欵冬紫菀併力大良其藥生熱熟冷喉中如有息
肉者亦服之桃仁煎方
　　桃仁(為/末)　　蜜(各一/斤)　　酥(半/斤)　　　胡麻(一升/末)
　　牛乳(五/升)　　地黄(十斤/取汁)
　右六味合煎如餳旋服之
治五勞七傷方
　　白羊頭蹄(一具浄治更以草火燒令黄/赤以浄綿急塞鼻及腦孔)
　　胡椒　　　蓽撥　　乾薑(各一/兩)　蔥白(一/升)
　　豉(二/升)
　右七味先以水煮頭及蹄半熟即内藥煮令極爛去
　藥冷暖任性食之日一具七日凡七具忌生冷酢滑
　五辛陳臭等物
治虛勞補方
　　羊肚(一具/切)　白术(一/升)
　右二味以水二斗煮取六升毎服二升日三為度
又方
　　豉(一升蒸/三遍)　薤白(一斤/切)
　右二味以水七斗煮取三升分三服小取汗
膏煎治虚羸瘦方
　不中水猪肪煎取一升内蔥白一握煎令黄出内盆
　中平旦空腹服訖暖覆臥至晡時食白粥粥不得稀
　過三日服補藥方如左
　　羊肝(一/具)　　羊脊膂肉(一/條)麴末(半/斤)　　枸杞根(十/斤)
　右四味以水三斗煮枸杞取一斗去滓細切肝等内
　汁中煮著蔥豉鹽如羮法合煎看如稠糖即好食之
　七日禁如藥法
補虚方
　　猪肚(一/具)　　人參(五/兩)　　蜀椒(一/兩)　　乾薑(二兩/半)
　　蔥白(七/兩)　　白粱米(半斤千金/翼用粳米)
　右六味㕮咀諸藥令相得和米内肚中縫合勿令泄
　氣取四斗半水緩火爛煮空腹食之大佳兼下少飯
　　吐血第六(論法方/灸)
論曰禀邱云吐血有三種有内衂有肺疽有傷胃内衂
者出血如鼻衂但不從鼻孔出是近從心肺間津液出
還流入胃中或如豆羮汁或如切􁀙血凝停胃中因即
滿悶便吐或去數斗至一石者是也得之於勞倦飲食
過常所為也肺疽者或飲酒之後毒滿悶吐之時血從
吐後出或一合半升一升是也傷胃者因飲食大飽之
後胃中冷則不能消化不能消化便煩悶强嘔吐使所
食之物與氣共上衝䠞因傷裂胃口吐血色鮮正赤腹
絞痛白汗出其脉𦂳而數者為難治也問曰病胷脇攴
滿妨於食病至則先聞腥臊臭出清液先唾血四肢清
目眩時時前後血病名為何何以得之對曰病名血枯
此得之年少時有所大奪血若醉入房中氣竭而肝傷
故使月事衰少不來也治以鰞賊骨䕡茹二味并合丸
以雀卵大如小豆以五丸為後飯飲以鮑魚汁利腸中
及傷肝也凡吐血後體中但自㤿㤿然心中不悶者輙
自愈假令煩躁心中悶亂紛紛嘔吐顛倒不安醫工又
與黄土湯阿膠散並加悶亂卒至不濟如此悶者當急
吐之方
　　爪蔕(二/分)　　杜蘅　　　人參(各一/分)
　右三味治下篩服一錢匕或無水漿但得下即可羸
　人小減之吐去青黄或吐血一二升無苦
黄土湯治吐血方
　　伏龍肝(雞子大/三枚)　　　　桂心　　　乾薑
　　當歸　　　芍藥　　　白芷　　　甘草
　　阿膠　　　芎藭(各一/兩)　生地黄(八/兩)　細辛(半/兩)
　　吳茱茰(二/升)
　右十二味㕮咀以酒七升水三升合煮取三升半去
　滓内膠煮取三升分三服亦治衂血
又方治卒吐血及衂血方
　　伏龍肝(半/斤)　甘草　　　乾薑(仲景作/地黄)白术
　　阿膠　　　黄芩(各三/兩)
　右六味㕮咀以水一斗煮取三升去滓下膠分三服
　(仲景有附子/三兩為七味)
生地黄湯治憂恚嘔血煩滿少氣胷中痛方
　　生地黄(一/斤)　大棗(五十/枚)　阿膠　　　甘草(各三/兩)
　右四味㕮咀以水一斗煮取四升分四服日三夜一
堅中湯治虚勞内傷寒熱嘔逆吐血方
　　糖(三/斤)　　　芍藥　　　半夏　　　生薑
　　甘草(各三/兩)　桂心(二/兩)　　大棗(五十/枚)
　右七味㕮咀以水二斗煮取七升分七服日五夜二
　(千金翼無甘草/桂心有生地黄)
治噫止唾血方
　　石膏(四/兩)　　厚朴(三/兩)　　麻黄　　　生薑
　　五味子　　半夏　　　杏仁(各二/兩)　小麥(一/升)
　右八味㕮咀以水一斗煮麻黄去沫澄取七升内藥
　煮取二升半分再服
治吐血胷中塞痛方
　　芍藥　　　乾薑　　　茯苓　　　桂心
　　當歸　　　大黄　　　芒硝(各三/兩)　阿膠
　　甘草　　　人參(各二/兩)　麻黄(一/兩)　　乾地黄(四/兩)
　　蝱蟲　　　水蛭(各八/十枚)　大棗(二十/枚)　桃仁(一百/枚)
　右十六味㕮咀以水一斗七升煮取四升分五服日
　三夜二
治吐血内崩上氣面色如土方
　　乾薑　　　阿膠　　　栢葉(各二/兩)　艾(一/把)
　右四味㕮咀以水五升煮取一升内馬通汁一升煮
　取一升頓服(仲景名栢葉湯不用阿膠/小品不用栢葉與肘後同)
治吐血酒客温疫中熱毒乾嘔心煩方
　　蒲黄　　　犀角　　　栝蔞根　　甘草(各二/兩)
　　葛根　　　桑寄生(各二/兩)
　右六味㕮咀以水七升煮取三升分三服
澤蘭湯治傷中裏急胷脇攣痛欲嘔血時寒時熱小便
赤黄此皆傷於房勞故也
　　澤蘭　　　糖(各一/斤)　　桂心　　　桑根(白/皮)
　　人參(各二/兩)　逺志(二/兩)　　生薑(五/兩)　　麻仁(一/升)
　右八味㕮咀以醇酒一斗五升煮取七升去滓内糖
　食前服一升日三夜一勿勞動
治忽吐血一兩口或是心衂或是内崩方
　　蠐螬(五/枚)　　牛膝　　　牡丹　　　王不留行
　　麥門冬(二/兩)　萆薢　　　芍藥　　　乾地黄(四/兩)
　　續㫁　　　阿膠(各三/兩)
　右十味㕮咀以生地黄汁五升赤馬通汁三升煮取
　三升分三服不瘥更合數劑取瘥止
又方熟艾三雞子許水五升煮取二升頓服
又方燒亂髪灰水服方寸匕日三服(集騐云治舌上忽/出血如簪孔者亦)
(治小便/出血者)
治虚勞吐血方
　生地黄肥者五升𢷬以酒一升煮沸三上三下去滓
　頓服
又方凡吐血服桂心末方寸匕日夜可二十服(肘後云/亦療下)
(血/良)
又方生地黄五斤絞取汁微火煎三沸投白蜜一升又
煎取三升毎服半升日三主胷痛百病久服佳
又方栢葉一斤以水六升煮取三升分三服
又方
　　生地黄汁(半/升)川大黄末(一方/寸匕)
　右二味先温地黄汁一沸次内大黄攪和空腹頓服
　日三瘥
犀角地黄湯治傷寒及温病應發汗而不汗之内畜血
者及鼻衂吐血不盡内餘瘀血大便黒面黄消瘀血方
　　犀角(一/兩)　　生地黄(八/兩)　芍藥(三/兩)　　牡丹皮(二/兩)
　右四味㕮咀以水九升煮取三升分三服喜妄如狂
　者加大黄二兩黄芩三兩其人脉大來遲腹不滿自
　言滿者為無熱但依方不須有所増加
治五臟熱結吐血衂血方
　　伏龍肝(雞子/一枚)生竹茹(一/升)　芍藥　　　當歸
　　黄芩　　　芎藭　　　甘草(各二/兩)　生地黄(一/斤)
　右八味㕮咀以水一斗三升先煮竹茹減三升下藥
　取三升分三服(千金翼/有桂心)
當歸湯治衂血吐血方
　　當歸　　　乾薑　　　芍藥　　　阿膠(各二/兩)
　　黄芩(三/兩)
　右五味㕮咀以水六升煮取二升分三服
治上焦熱膈傷吐血衂血或下血連日不止欲死並主
之
　　艾葉　　　竹茹(各一/升)　阿膠(如手/掌大)　乾薑(二/兩)
　右四味㕮咀以水三升煮取一升去滓内馬通汁半
　升煮取一升頓服一方不用竹茹加乾薑作七兩
又方取新馬屎與少水和絞取汁
治虚勞崩中吐血下血上氣短氣欲絶面黒如漆方
　　黄耆　　　芍藥　　　芎藭　　　甘草(各四/兩)
　　生薑(一/斤)
　右五味㕮咀以酒五升浸一宿明旦更以水五升煮
　取四升分四服日三夜一下隂中毒如湯沃雪凡夏
　月不得宿浸藥酒客勞熱發痔下血其榖道熱者去
　生薑用生地黄代之凡進三兩劑
竹茹湯治吐血汗血大小便下血方
　　竹茹(二/升)　　甘草　　　芎藭　　　黄芩
　　當歸(各六/分)　芍藥　　　白术　　　人參
　　桂心(各一/兩)
　右九味㕮咀以水一斗煮取三升分四服日三夜一
治九孔出血方
　𢷬荆葉汁酒服二合(一夲作/荆芥)
治吐血蟲毒痔血女子腰腹痛大便後出清血者方
　取東向蘘荷根𢷬絞取汁二升頓服立瘥
赤小豆散諸下血先見血後見便此爲遠血宜服黄土
湯(方見前七味/仲景方是)先見便後見血此近血宜服赤小豆散
方
　　赤小豆(三升熬/令折)　　　　當歸(三/兩)
　右二味治下篩毎服方寸匕日三
乾地黄圓治血虚勞胷腹煩滿疼痛瘀血徃來臟虚不
受榖氣逆不得食補中理血方
　　乾地黄(三/兩)　當歸　　　乾薑　　　麥門冬
　　甘草　　　黄芩(各二/兩)　厚朴　　　乾漆
　　枳實　　　防風　　　大黄　　　細辛
　　白术(各一/兩)　茯苓(五/兩)　　前胡(六/分)　　人參(五/分)
　　蝱蟲　　　䗪蟲(各五/十枚)
　右十八味為末蜜丸如梧子大先食服十丸日三稍
　加
麥門冬湯治凡下血虚極方
　　麥門冬　　白术(各四/兩)　甘草(一/兩)　　牡蠣
　　芍藥　　　阿膠(各三/兩)　大棗(二十/枚)
　右七味㕮咀以水八升煮取二升分再服
胷中瘀血榰滿脇膈痛不能久立膝痿寒三里主之
嘔血肩脇痛口乾心痛與背相引不可欬欬引腎痛不
容主之(一作/容)
心膈下嘔血上管主之　唾血振寒嗌乾大淵主之
嘔血太陵及㕁門主之　嘔血上氣神門主之　内傷
唾血不足外無膏澤刺地五㑹
灸法
治虚勞吐血灸胃管三百壯亦主勞嘔逆吐血少食多
飽多唾百病(多唾一/作多睡)
吐血唾血灸胷堂百壯不可針
吐血酸削灸肝輸百壯
吐血腹痛雷鳴灸天樞百壯
吐血唾血上氣欬逆灸肺輸隨年壯
吐血嘔逆灸手心主五十壯(千金翼云/太陵是)
凡口鼻岀血不止名腦衂灸上星五十壯入髪際一寸
是
大便下血灸第二十椎隨年壯
　
　備急千金要方卷三十八
欽定四庫全書
　備急千金要方卷三十九　唐　孫思邈　撰
　　　　　　　　　　　　宋　林億等　校正
　膽腑方
　　萬病丸散第七(論/方)
論曰聖人之道以慈濟物愽求衆藥以戒不虞倉卒之
際應手皆得故有萬病方焉余以此方散在羣典乃令
學者難用討尋遂鳩撮要妙以為斯品庻使造次可得
好事君子安不忘危無事之暇可預和合以備痾瘵也
芫花散治一切風冷痰飲癥癖㾬瘧萬醫所不治者皆
治之(一名登仙酒/一名三建散)
　　芫花　　　桔梗　　　紫菀　　　大㦸
　　王不留行　烏頭　　　附子　　　天雄
　　白术　　　五加皮　　蕘花　　　狼毒
　　莽草　　　欒荆　　　栝蔞根　　躑躅
　　麻黄　　　白芷　　　荆芥　　　茵芋(各十/分)
　　車前子　　石斛　　　人參　　　石南
　　石長生(各七/分)蛇床子　　萆薢　　　牛膝
　　狗脊　　　菟絲子　　蓯蓉　　　秦芃(各闕/分)
　　藜蘆　　　薯蕷　　　薏苡仁　　巴㦸天
　　細辛　　　當歸　　　芎藭　　　乾地黄
　　食茱茰　　杜仲　　　厚朴　　　黄耆
　　山茱茰　　乾薑　　　芍藥　　　桂心
　　黄芩　　　吳茱茰　　防已　　　逺志
　　蜀椒　　　獨活　　　五味子　　牡丹
　　橘皮　　　通草　　　柴胡　　　栢子仁
　　藁本　　　菖蒲　　　茯苓　　　續斷(各二/分)
　右六十四味(千金翼有麻花半夏赤車使者髙/良薑紫葳無白术食茱茰等七味)並不
　治不擇不灸不熬但振去塵土𢷬以粗羅下之即與
　服凡是猪雞五辛生冷酢滑任意食之無所忌惟諸
　豆皆殺藥不得食
　　藥散(三/兩)　　細麴末(二/升)　糯米(三/升)　　真酒(五/升)
　先以三大斗水煮米作粥須極熟冬月揚去火氣春
　月稍凉夏月揚絶火氣令極冷秋稍温次下麴末搦
　使和柔相得重下藥末搦使突突然好熟乃下真酒
　重搦使散盛不津器中以淨杖攪散經宿即飲直以
　布蓋不須宻封凡服藥平旦空心服之以知爲度㣲
　覺發動流入四肢頭面習習然爲定勿更加之如法
　服之常常内消非理加增必大吐利服散者細下篩
　服一方寸匕和水酒漿飲無在稍增以知爲度服丸
　者細下篩蜜丸如梧子每服七丸但此藥或丸或散
　皆可惟不得作湯若欲得補不令吐㵼但取内消大
　益勝於五石兼逐諸病功
十二種□痺幷風入頭眼暗漠漠及上氣欬嗽喉中如
水雞聲不得眠臥飲食不作肌膚五臟滯氣積聚不消
壅閉不通心腹脹滿及連胷背鼓氣堅結流入四肢或
復叉心膈氣滿時定時發十年二十年不瘥五種下痢
疳蟲寸白諸蟲上下冷熱久積痰飲令人多睡消瘦無
力䕃入骨髓便成滯患身體氣腫飲食嘔逆腰脚酸疼
四肢沈重行立不能乆婦人因産冷入子臟臟中不浄
或閉塞不通胞中瘀血冷滯出流不盡時時疹痛為患
或因此斷産并小兒赤白下痢及胡臭耳聾鼻塞等病
此藥以三丸為一劑服藥不過三劑萬病悉除説無窮
盡故稱萬病丸以其用牛黄為主故一名牛黄丸以耆
婆良醫故名耆婆丸方
　　牛黄　　　麝香　　　犀角(各一/分)　桑白皮
　　茯苓　　　乾薑　　　桂心　　　當歸
　　芎藭　　　芍藥　　　甘遂　　　黄芩
　　蜀椒　　　細辛　　　桔梗　　　巴豆
　　前胡　　　紫菀　　　蒲黄　　　葶藶
　　防風(各闕/分)　蜈蚣(三/節)　　石蜥蝪　　人參(一/寸)
　　朱砂　　　雄黄　　　黄連　　　大㦸
　　禹餘糧　　芫花　　　芫青(七/枚)
　右三十一味(崔氏無黄芩桑白皮桔/梗防風為二十七味)並令精細牛黄
　麝香犀角朱砂雄黄禹餘糧巴豆别研餘者合𢷬重
　絹下篩以白蜜和更𢷬三千杵宻封下破除日平旦
　空腹酒服三丸如梧子大取㣲下三升惡水為良若
　卒暴病不拘平旦早晩皆可服但以吐利為度若不
　吐利更加一丸或至三丸五丸須吐利為度不得限
　以丸數病强藥五服即定一服一盞治一切冷病積
　冷䕃瘦者四兩和酒一斗强者六兩和酒一斗半痰
　飲疝瘕上同宿食嘔吐四兩和酒一斗癥瘕腸鳴噫
　八兩和酒二斗久疰及久勞上同㿗痔塊堅冷嗽上
　氣二十兩和酒五斗奔㹠冷氣六兩和酒一斗半噎
　及冷痢上同卒中惡注忤心腹脹氣急欲死者三服
　定一服一盞大吐出鮮血瘴氣上同蠱毒五服定一
　服一盞温瘧㾬瘧並上同可三服一盞永瘥治婦人
　諸風諸病等並依前件帶下十二兩和酒三斗崩中
　六兩和酒一斗半月閉不通及冷病不産並上同斷
　緒不産八兩和酒二斗月水前後不調乍多乍少亦
　令人絶産四兩和酒一斗産後風冷不産六兩和酒
　二斗若重者八兩和酒二斗甚者十六兩和酒三斗
　大重者子宫下垂十六兩和酒四斗
論曰逺覽前古莫覩此方有髙人李孝隆者自云隋初
受之於定州山僧惠通道人此後用之大有效驗袐而
不傳但得其藥其方不可得而聞始吾得之於静智道
人將三紀於兹矣時俗名醫未之許也然比行之極有
神驗其用藥殊不倫次將服節度大不近人情至於救
急其驗特異方知神物效靈不拘常制至理關感智不
能知亦猶龍吟雲起虎嘯風生此其不知所以然而然
雖聖人莫之辯也故述之篇末以貽後嗣好學君子詳
之非止救物兼深抑亦庻㡬於博見矣
太乙神精丹治客忤霍亂腹痛脹滿尸疰惡風癲狂鬼
語蠱毒妖魅温瘧但是一切惡毒無所不治方
　　丹砂　　　曾青　　　雌黄　　　雄黄
　　磁石(各四/兩)　金牙(二兩/半)
　右六味各𢷬絹下篩惟丹砂雌黄雄黄三味以醶醋
　浸之曾青用好酒於銅器中漬紙宻封訖日中曝百
　日經夏急五日亦得無日以火暖之然後各研令如
　細粉以醶酢拌使乾濕得所内土釜中以六一泥固
　濟勿令泄氣乾後安鐡環施脚髙一尺五寸置釜上
　以漸放火無問軟硬炭等皆得初放火取熟兩秤炭
　各長四寸置釡上待三分二分盡即益如此三度盡
　用熟火然後用益生炭其過三上熟火已外皆須加
　火漸多及至一伏時其火已欲近釡即便滿就釡下
　益炭經兩度即罷火盡極冷然後出之其藥精飛化
　凝著釡上五色者上三色者次一色者下雖無五色
　但色光明皎潔如雪最佳若飛上不盡更令與火如
　前以雄雞翼掃取或多或少不定研和棗膏丸如黍
　粒(一本云丹砂曾青雄黄雌黄各二斤丹砂以大酢/甆器中漬曾青美酒漬紙宻封閉日曝一百日雄)
　(黄雌黄各油煎九日九夜去油膩訖更𢷬數千杵皆/勿研之别以大酢拌令浥浥然内藥土釡中以雄黄)
　(在下次下雌黄次曾青次丹砂以甘土泥塗勿令餘/毫毛許乾以剛炭火燒之九日九夜去釡五寸九日)
　(九夜至釡底九日九夜侵釡腹三寸三九二十七日/冷之一日一夜以刀子於釡際利著一匝開之取丹)
　(丹成訖細研如粉以棗膏和一切丹不得用蜜皆用/棗膏學者宜知此術舊不用磁石金牙今加而用之)
　治偏風大風惡疾癲癎癧癤鬼打等最良服法平旦
　空腹一丸如黍米為度其瘧病積久百方不瘥又加
　心腹脹滿上氣身面脚等並腫垂死者服一丸吐即
　瘥亦有不吐瘥者若不吐復不瘥者更服一丸半仍
　不瘥者後日增半丸漸服無有不瘥氣亦定當吐出
　青黄白物其因瘧兩脇下有癖塊者亦當消除若心
　腹不脹滿者可與一丸日日加之以知為度不必專
　須吐亦可一丸即瘥勿併與服亦可三日一服皆須
　以意斟酌量得其宜或腹内有水便即下者勿恠若
　患瘧日近精神健亦可斟酌病人藥性併與兩丸作
　一丸頓服之皆至午後食勿使冷勿使熱䜴漿粥任
　意食之若病瘧盗汗虚弱者日服一丸至三日吐即
　止若患瘧不汗氣復不流脚冷者服一丸至三日若
　不汗氣復脚即暖有潤汗不至三日吐即止若患瘧
　無顔色者服藥後三日即有顔色亦有須吐瘥者亦
　有服少許而瘥者亦有殺藥强人服三四丸始覺藥
　行者凡人禀性不同不可一槩與之但作黍米大服
　之為始漸加以知為度藥力驗壯勿併多服特慎油
　麵魚肉蒜當清浄服之若有患久不瘥在牀羸瘦并
　腹脹滿及腫或下痢者多死但與藥救之十人中或
　瘥三四人也又一説癥瘕積聚服一刀圭以飲漿水
　送下治諸卒死中惡客忤霍亂腹滿體帶五尸疰惡
　風疰忤大病相易死亡滅門狂癲鬼語已死氣絶心
　上㣲暖者扶起其頭以物校開口不可開琢去兩齒
　以漿飲送藥藥下即活諸乆病者日服一刀圭覆令
　汗汗出即愈不愈者不過再服亦有不汗而瘥復有
　不汗不愈者服如上法加半刀圭以瘥為度常以絳
　囊帶丸刀圭散男左女右小兒繫頭上辟瘴毒惡時
　氣射公小兒患可苦酒和之塗方寸紙上著兒心腹
　上令藥在上治之亦有已死者冬二日夏一日與此
　藥服得藥下便活若不得入腹不活若加金牙磁石
　者服至五服内必令人吐逆下利過此即自定其藥
　如小豆大為始從此漸小不得更大大風惡癩可二
　十服偏風癧癤諸惡風癲病等亦可二十服自餘諸
　惡病者皆止一二服量人輕重强弱不得多與若欲
　解殺藥但爛煮食肥猪肉服此藥後小應頭痛身熱
　一二日來大不能得食味後自漸得氣味五日後更
　能食若貪食過多者宜節之若服藥下悶亂可煮木
　防已湯服之即定凡言刀圭者以六粟為一刀圭一
　説云三小豆為一刀圭
作土釡法
　其法取兩箇瓦盆各受二大斗許以甘土塗其内令
　極乾又一法作一瓦釡作一熱鐵釡各受九升瓦在
　上鐵在下其狀大小隨藥多少不必依此説(一本云/𢷬好甘)
　(土絹篩水和作泥硬軟如坯瓦泥泥一升内細紙封/𢷬可受十斤亦可隨藥多少作之隂乾三十日置日)
　(中曝亦三十日日夕翻轉向日乾訖以糠五碩内釡/糠中四向土攔擁之令糠徧釡周囘上下各厚七寸)
　(以火從下放五日五夜勿令人近之待冷一日一夜/乃取掃拭令浄以黄丹醋和如稀粥掃其中令厚一)
　(分乃内藥凡合九丹八石招魂太清神仙諸大丹皆/用此釡作之萬成終不落節其古釡六一泥及鐵釡)
　(皆除去之勿更用也此釡一具前後數十囘用不動/久久轉此法師甚袐之余欲令當來天下學士得解)
　(之所以委曲/具述之也)
作六一泥法
　　赤石脂　　牡蠣　　　滑石　　　礜石
　　黄礬　　　鹵土　　　蚯蚓屎(各二/兩)
　右取醶酢以足為度若無鹵土以鹽代之先作甘土
　泥以泥各别褁前黄礬等五種作團褁之勿令泄氣
　以火燒周三日最好一日亦得出火破團取藥各𢷬
　碎絹篩然後與蚯蚓屎鹵土等分以酢和之如稠粥
　即得好酢可用二分酢一分水和用取前瓦盆以此
　泥塗之曾青如蚯蚓屎如黄連佳世少此者好崑崙
　碌亦得瘥病丹砂亦尠粟砂亦得舊不用磁石金牙
　今加之(用治萬種惡風神良凡有患連年積歳不可/治者宜須合此一篇皆以王相日天晴明齋)
　(戒沭浴如/法合之)
述曰古之仙者以此救俗特為至袐余以大業年中數
以合和而苦雄黄曾青難得後於蜀中遇雄黄大賤又
於飛烏𤣥武大獲曾青蜀人不識今須識者隨其大小
但作蚯蚓屎者即是如此千金可求遂於蜀縣魏家合
成一釡以之治病神驗不可論宿癥風氣百日服者皆
得痊愈故序而述焉
凡雄黄皆以油煎九日九夜乃可入丹不爾有毒慎勿
生用丹必熱毒不堪服宜慎之
倉公散治卒鬼擊鬼痱鬼刺心腹痛如刺下血便死不
知人及臥魘囓脚踵不覺者諸惡毒氣病方(此是漢文/帝時太倉)
(令淳于意/方故名)
　　特生礜石　皂莢　　　雄黄　　　藜蘆(各等/分)
　右四味治下篩取如大豆許内管中吹入病人鼻得
　嚏則氣通便活若未嚏復更吹之以得嚏為度此藥
　起死囘生
小金牙散治南方瘴癘疫氣脚弱風邪鬼疰方
　　金牙(五/分)　　雄黄　　　萆薢　　　黄芩
　　蜀椒　　　由跋　　　桂心　　　莽草
　　天雄　　　朱砂　　　麝香　　　烏頭(各二/分)
　　牛黄(一/分)　　蜈蚣(一枚六/寸者)細辛　　　萎㽔
　　犀角　　　乾薑(各三/分)　黄連(四/分)
　右十九味治下篩合牛黄麝香𢷬三千杵温酒服錢
　五匕日三夜二以知為度絳囊盛帶男左女右一方
　寸匕省病問孝不避夜行塗人中晨昏霧露亦塗之
大金牙散治一切蠱毒百疰不祥醫所不治方
　　金牙　　　鸛骨　　　石膏(各八/分)　斑猫(七/分)
　　活草子　　胡燕矢　　白术　　　雷丸
　　龍牙(各六/分)　銅鏡鼻　　梔子仁　　乾漆
　　龜甲　　　鼈甲　　　鬼督郵　　桃白皮
　　大黄(各四/分)　桂心　　　芍藥　　　徐長卿
　　羚羊角　　射干　　　升麻　　　鳶尾
　　馬目毒公　蜂房　　　細辛　　　乾薑
　　芒硝　　　由跋　　　犀角　　　甘草
　　狼毒　　　蜣蜋　　　龍膽　　　狼牙
　　雄黄　　　真珠(各三/分)　芫花　　　莽草
　　射罔　　　烏梅(各一/分)　蛇蛻皮(一/尺)　鐵精
　　赤小豆(一/合)　地膽　　　樗雞　　　芫青(各七/枚)
　　桃奴　　　巴豆(各二/七枚)
　右五十味治下篩服一刀圭稍加至二刀圭帶之辟
　百邪治九十九種疰(一本有麝/香無白术)
　
　
　
　
　
　
　
　備急千金要方卷三十九
欽定四庫全書
　備急千金要方巻四十　　唐　孫思邈　撰
　　　　　　　　　　　　宋　林億等　校正
　心臟方
　　心臟脉論第一
論曰心主神神者五臟專精之本也為帝王監領四方
夏王七十二日位在南方離宫火也有生之來謂之精
兩精相搏謂之神所以任物謂之心神者心之藏也舌
者心之官故心氣通於舌舌和則能審五味矣心在竅
為耳夫心者火也腎者水也水火相濟心氣通於舌舌
非竅也其通于竅者寄見於耳左耳丙右耳丁循環炎
宫上出脣口知味榮華於耳外主血内主五音心重十
二兩中有三毛七孔盛精汁三合神名呴呴主藏神號
五神居隨節應㑹故云心藏脉脉舍神在氣為吞在液
為汗心氣虚則悲不已實則笑不休心氣虚則夢救火
陽物得其時則夢燔灼心氣盛則夢喜笑及恐畏厥氣
客於心則夢邱山煙火凡心臟象火與小腸合為腑其
經手少隂與太陽為表裏其脉洪相于春王于夏夏時
萬物洪盛垂枝布葉皆下垂如曲故名鉤心脉洪大而
長洪則衛氣實實則氣無從出大則榮氣萌萌洪相薄
可以發汗故名曰長長洪相得即引水漿溉灌經絡津
液皮膚大陽洪大皆是母軀幸得戊巳用牢根株陽氣
上出汗見于頭五内乾枯胞中空虚醫反下之此為重
虚脉浮有表無裏陽無所使不但危身并中其母
夏脉如鉤夏脉心也南方火也萬物之所以盛長也故
其氣來盛去衰故曰鉤反此者病何如而反其氣來盛
去亦盛此謂太過病在外其來不盛去反盛此謂不及
病在内太過則令人身熱而膚痛為浸淫不及則令人
煩心上見欬唾下為氣泄
心脉來累累如連珠如循琅玕曰平夏以胃氣為本心
脉來喘喘連屬其中微曲曰心病心脉來前曲後居如
操帶鉤曰心死
真心脉至堅而搏如循薏苡子累累然色赤黒不澤毛
折乃死
夏胃微鉤曰平鉤多胃少曰心病但鉤無胃曰死胃而
有石曰冬病石甚曰今病
心藏脉脉舍神怵惕思慮則傷神神傷則恐懼自失破
䐃脫肉毛悴色夭死于冬
手少隂氣絶則脉不通少隂者心脉也心者脉之合也
脉不通則血不流血不流則髮不澤面黒如㯃葉者血
先死壬篤癸死水勝火也
心死藏浮之實如豆麻擊手按之益躁疾者死夏心火
王其脉浮大而散(一作/弦)日平反得弦細而長者是肝之
乗心母之歸子為虚邪雖病易治反得大而緩者是脾
之乗心子之乗母為實邪雖病自愈反得沉濡而滑者
是腎之乗心水之尅火為賊邪大逆十死不治反得微
澀而短者是肺之乗心金之陵火為微邪雖病即瘥腎
乗心必癃
左手關前寸口隂絶者無心脉也若心下熱痛掌中熱
時時善嘔口中傷爛刺手少陽治陽左手關前寸口隂
實者心實也若心下有水氣憂恚發之刺手心主治隂
心脉來累累如貫珠滑利再至曰平三至曰離經病四
至脫精五至死六至命盡手少隂脉也
心脉急甚為瘈瘲微急為心痛引背食不下緩甚為狂
笑微緩為伏梁在心下上下行有時唾血大甚為喉介
微大為心痺引背善淚出小甚為善噦微小為消癉滑
甚為善渇㣲滑為心疝引臍小腹鳴濇甚為瘖微濇為
血溢維厥耳鳴癲疾
心脉摶堅而長當病舌巻不能言其濡而散者當病痟
渇自己(渇一/作環)
赤脉之至也喘而堅詮曰有積氣在中時害於食名心
痺得之外疾思慮而心虚故邪從之扁鵲曰心有病則
口生瘡腐爛
心在聲為笑在變動為憂在志為喜喜傷心精氣并於
心則喜心虚則悲悲則憂實則笑笑則喜
時主夏病者時間時甚知其源取其輸觀其應審其害
病先發于心者心痛一日之肺喘欬三日之肝脇痛支
滿五日之脾閉塞不通身痛體重三日不已死冬夜半
夏日中
病在心日中慧夜半甚平旦静
假令心病北行若食豚魚得之不者當以冬時發得病
以壬癸日方
凡心病之狀胷内痛脇支滿兩脇下痛膺背肩甲間痛
兩臂内痛虚則胷腹大脇下與腰背相引而痛取其經
手少隂太陽舌下血者其變病刺郄中血者
心脉沉之小而緊浮之不喘苦心下聚氣而痛食不下
喜咽唾時手足熱煩滿時忘不樂喜太息得之憂思
心病其色赤心痛短氣手掌煩熱或啼笑罵詈悲思愁
慮面赤身熱其脉實大而數此為可治宜服(闕宜服/者藥)春
當刺中衝夏刺勞宫季夏刺太陵皆補之秋刺間使冬
刺曲澤皆瀉之(皆是手心中/心胞胳經)又當灸巨闕五十壯背第
五椎百壯邪在心則病心痛善悲時眩仆視有餘不足
而調其輸
愁憂思慮則傷心心傷則苦驚喜忘善怒
心中風者翕翕發熱不能起心中飢則飲食食則嘔
心中寒者其人病心如噉蒜虀狀劇者心痛徹背背痛
徹心如蠱注其脉浮者自吐乃愈也
心傷其人勞倦頭面赤而下重心中痛徹背自煩發熱
當臍跳手其脉弦此為心臓傷所致也
邪哭使魂魄不安者血氣少也血氣少者屬于心心氣
虚者其人即畏合目欲眠夢逺行而精神離散魂魄妄
行隂氣衰者即為癲陽氣衰者即為狂五臟者魂魄之
宅舍精神之所依託也魂魄飛揚者其五臟空虚也即
邪神居之神靈所使鬼而下之脉短而微其藏不足則
魂魄不安魂屬于肝魄屬于肺肺主津液即為涕泣出
肺氣衰者即泣出肝氣衰者魂則不安肝主善怒其聲
呼
心水者其人身體腫(一作/重)而少氣不得卧煩而躁其隂
大腫真心痛手足清至節心痛甚者旦發夕死夕發旦
死
心腹痛懊憹發作腫聚徃來上下行痛有休作心腹中
熱善渇涎出者是蚘咬也以手聚而堅持之無令得移
以大針刺之久持之蟲不動乃出針腸中有蟲蚘咬皆
不可取以小針
心脹者煩心短氣卧不安
凡心脉急名曰心疝小腹當有形其以心為壯藏小腸
為之使故小腹當有形
診得心積沉而芤時上下無常處病胷滿悸腹中熱面
赤咽乾心煩掌中熱甚則唾血身瘈瘲主血厥夏差冬
劇色赤也
心之積名曰伏梁起於臍上上至心大如臂久久不愈
病煩心心痛以秋庚辛日得之何也腎病傳心心當傳
肺肺適以秋王王者不受邪心復欲還腎腎不肯受因
留結為積故知伏梁以秋得之
心病煩悶少氣大熱熱上傷心嘔欬吐逆狂語汗出如
珠身體厥冷其脉當浮今反沉濡而滑其色當赤而反
黒者此是水之尅火為大逆十死不治
徴音人者主心聲也心聲笑其音竽其志喜其經手少
隂厥逆太陽則榮衛不通隂陽反錯陽氣外擊隂氣内
傷傷則寒寒則虚虚則驚掣心悸定心湯主之(方見/别巻)語
聲前寛後急後聲不續前混後濁口喎冒昧好自笑此
為厲風入心荆瀝湯主之(方見/别巻)心虚風寒半身不遂骨
節離解緩弱不收便利無度口面喎邪薑附湯主之(方/見)
(别/巻)此病不盈旬日宜急治之又笑而呻呻而反憂此為
水剋大隂擊陽隂起而陽伏伏則實實則傷熱熱則狂
悶亂冒昧言多謬誤不可採聽此心已傷若其人口脣
正赤可療青黄白黒不可療也
心病為瘧者令人心煩甚欲得清水反寒多不甚熱(方/見)
(别/巻)若其人本來心性和雅而忽弊急反於常白术酒主
之(方見/别巻)或言未竟便住以手剔脚爪此人必死禍雖未
及名曰行尸此心病聲之候也虚則補之實則㵼之不可
治者明以察之
赤為心心合脉赤如雞冠者吉心主舌舌是心之餘其
人火形相比於上徴赤色廣䀕兊面小頭好肩背髀腹
小手足形安地疾行摇肩背肉滿有氣輕財少信多慮
見事明了好顧急心不夀暴死耐春夏不耐秋冬秋冬
感而生病主手少隂竅竅然􁕲骭長短傾正則心應之
正赤色小理者則心小小則邪弗能傷易傷以憂粗理
者則心大大則虚虚則寒寒則憂不能傷易傷於邪無
􁕲骭者則心高高則實實則熱熱則滿于肺中悶而善
忘難開以言􁕲骭小短舉者則心下下則藏外易傷于
寒易恐以言􁕲骭長者則心堅堅則藏安守固􁕲骭弱
以薄者則心脆脆則善病消癉熱中􁕲骭直下不舉者
則心端正端正則和利難傷􁕲骭向一方者則心偏傾
偏傾則操持不一無守司也(下云若􁕲骭小短薄弱而/下則心下下則虚虚則傷)
(寒病憂恚内損心暴痛而好唾清涎口臭蟲齒痛侵脣/齒若􁕲骭高起則心高高則實實則熱熱則滿于心悶)
(而善忘恐悸喉燥口痛牙癰舌傷小兒則/便祕口重舌鵝口聲嘶方見頭面篇中)凡人部分陷
起者必有病生小腸太陽為心之部其處陷起即病生
矣藏含内外沉濁屬内浮清居外若外病内入小腹滿
起内病裏出所部陷沒外入内前治陽後補隂内出外
前補隂後㵼陽陽則實熱隂則虚寒在陽主外在隂主
内凡人死生休咎則藏神前變形于外人心前病則口
為之開張若心前死則枯黒語聲不轉若天中等分墓
色應之即死不治看應増損斟酌賖促賖則不出四百
日内促則不腠旬月之間心病少愈而卒死何以知之
曰赤黒色黯㸃顔即若見顔度年上必卒死心絶一日
死何以知之兩目回回直視肩息立死凡面赤目白憂
恚思慮心氣内索面色反好急求棺槨不過十日死又
面黄目赤不死赤如衃血死吉凶之色若在于分部朏
朏而見赤黒入口此必死不出其年名曰行尸若年上
無應三年之中病必死矣
夏大心脉色赤主手太陽也夏取盛經分腠夏者火始
治心氣始長脉瘦氣弱陽氣留溢熱熏分腠内至于經
故取盛經分腠絶膚而病去者邪居淺也所謂盛經者
陽脉也其脉本在外踝之後應在命門之上三寸命門
者在心上一寸也脉根在少澤少澤在手小指端
其筋起於小指之上結於腕上循臂内亷結肘内兊骨
之後彈之應小指之上入結腋下其支者後走腋後亷
上繞肩甲循頸出足太陽之筋前結于耳後完骨其支
者入耳中直出耳上下結于頷上屬目外眥
其脉起于小指之端循手外側上腕出踝中直上循臂
骨下亷出肘内側兩骨之間上循臑外後亷出肩解繞
肩甲交肩上入缺盆向腋絡心循咽下膈抵胃屬小腸
其支者從缺盆循頸上頰至目兊眥却入耳中其支者
别頰上頻抵鼻至目内眥斜絡于顴合手少隂為表裏
少隂本在兊骨之端應在背後同㑹于手太隂
其手太陽之别名曰支正上腕五寸内注少隂其别者
上走肘絡肩髃主心生病病實則小腸熱熱則節弛弛
則陽病陽脉大反逆于寸口再倍病則嗌痛頷腫耳聾
目黄卧不能言悶則急坐虚則小腸寒寒則生肬肬則
隂病隂脉反小于寸口過於一倍病則短氣百節痛筋
急頸痛不能轉顧(此盡是手太陽小腸經筋脉支别為/病今取心主胞胳少隂心經附于後)
手心主之别名曰内關去腕五寸(甲乙作/二寸)出于兩筋間
循經以上繫於心包絡心系氣實則心痛虚則為煩心
取之兩筋間
手心主之脉起于胷中出屬心包下膈歴絡三焦其支
者循胷出脇下腋三寸上抵腋下循臑内行太隂少隂
之間入肘中下臂行兩筋之間入掌中循中指出其端
其支者别掌中循小指次指出其端也動則病手心熱
肘臂攣急腋腫甚則胸脇支滿心中澹澹大動面赤目
黄善笑不休是主脉所生病者煩心心痛掌中熱為此
諸病盛則瀉之虚則補之熱則疾之寒則留之陷下則
灸之不盛不虚以經取之盛者則寸口大一倍于人迎
虚者則寸口反小于人迎
手少隂之别名曰通理在腕後一寸别而上行循經入
咽中系舌本屬目系其實則大膈虚則不能言取之掌
後一寸别走太陽
手少隂之脉起于心中出屬心系上膈絡小腸其支者
從心系上俠咽系目系(系曰系一作/循胸而出脇)其直者復從心系
却上肺出腋下下循臑内後亷行太隂心主之後下肘
内亷循臂内後亷抵掌後兊骨之端入掌後内亷循小
指之内出其端是動則病嗌乾心痛渇而欲飲是為臂
厥是主心所生病者目黄脇滿痛臑臂内後亷痛厥掌
中熱痛為此諸病盛則瀉之虚則補之盛者則寸口大
再倍于人迎虚者則寸口反小於人迎
手少隂之脉獨無輸何也曰少隂者心脉也心者五臟
六腑之大主也為帝王精神之所舎其藏堅固邪不能
容容之則傷心心傷則神去神去則身死矣故諸邪在
於心者皆在心之包胳包胳者心主之脉也故少隂無
輸也少隂無輸心不病乎曰其外經腑病臟不病故獨
取其經于掌後兊骨之端也
夏三月主心小腸赤脉㩌病也其源從少隂太陽之氣
相搏而停則榮衛不通皮肉痛起太陽動發少隂淫邪
之氣因而作則臟腑隨時受夏疫病也其病相若腑虚
則為隂邪氣所傷身戰脉掉捉所不禁臟實則為陽毒
所侵肉熱口開舌破咽塞聲嘶故曰赤脉㩌病(方見傷/寒卷中)
扁鵲云灸腎肝心三輸主治丹(一作/痺)毒病當依源為治
表治隂陽調和臟腑疾不生矣
　　心虚實第二(脉法方/灸)
心實熱
左手寸口人迎以前脉隂實者手少隂經也病苦閉大
便不利腹滿四肢重身熱名曰心實熱也
石膏湯治心熱實或欲吐吐而不出煩悶喘急頭痛方
　　石膏(一/斤)　　淡竹葉　　香䜴(各一/升)　小麥(三/升)
　　地骨皮(五/兩)　茯苓(三/兩)　　梔子仁(三七/枚)
　右七味㕮咀先以水一斗五升煮小麥竹葉取八升
　澄清次下諸藥煮取二升去滓分三服(外臺名/㵼肺湯)
㵼心湯治老小下利水榖不消腸中雷鳴心下痞滿乾
嘔不安方
　　人參　　　黄芩　　　甘草(各一/兩)　乾薑(一兩/半)
　　黄連(二/兩)　　半夏(三/兩)　　大棗(十二/枚)
　右七味㕮咀以水八升煮取二升半分三服并治霍
　亂若寒加附子一枚渇加栝蔞根二兩嘔加橘皮一
　兩痛加當歸一兩客熱以生薑代乾薑
心小腸俱實
左手寸口人迎以前脉隂陽俱實者手少隂與巨陽經
俱實也病苦頭痛身熱大便難心腹煩滿不得卧以胃
氣不轉水榖實也名曰心小腸俱實
竹瀝湯治心實熱驚夢喜笑恐畏悸懼不安方
　　淡竹瀝　　生地黄汁(各一/升)　　　　石膏(八/兩)
　　芍藥　　　白术　　　人參　　　梔子仁(各二/兩)
　　赤石脂　　紫菀　　　知母　　　茯神(各二/兩)
　右十一味㕮咀以水九升煮十味取二升七合去滓
　下竹瀝更煎取三升若須利入芒硝二兩去芍藥分
　三服
茯神散治心實熱口乾煩渇眠卧不安方
　　茯神　　　麥門冬(各三十/六銖)　　　　通草
　　升麻(各三/十銖)　紫菀　　　桂心(各十/八銖)　知母(一/兩)
　　赤石脂(四十/二銖)大棗(二十/枚)　淡竹茹(雞子大/一枚)
　右十味治下篩為粗散以帛裹方寸匕井花水二升
　半煮取九合時動裹子為一服日再
瀉心湯治心氣不足吐血衂血方
　　大黄(二兩/)　黄連　　　黄芩(各一/兩)
　右三味㕮咀以水三升煮取一升頓服亦治霍亂
安心散治心熱滿煩悶驚恐方
　　白芍藥　　逺志　　　宿薑(二/兩)　　茯苓
　　赤石脂　　麥門冬　　知母　　　紫菀
　　石膏(各四十/二銖)人參(二十/四銖)　桂心　　　麻黄
　　黄芩(各三/十銖)　萎蕤(三十/六銖)　甘草(十二/銖)
　右十五味治下篩為粗散先以水五升淡竹葉一升
　煮取三升去滓煮散一方寸匕半以絹裹煮時動之
　煎取八合為一服日再
治不能食胷中滿膈上逆氣悶熱方
　灸心輸二七壯小兒減之
心虚寒
左手寸口人迎以前脉隂虚者手少隂經也病苦悸恐
不樂心腹痛難以言心如寒恍惚名曰心虚寒也
茯苓補心湯治心氣不足善悲愁恚怒衂血面黄煩悶
五心熱或獨語不覺咽喉痛舌本强冷涎出(一作/汗出)善忘
恐徙不定婦人崩中面色赤方
　　茯苓(四/兩)　　桂心　　　甘草(各二/兩)　紫石英
　　人參(各一/兩)　大棗(二十/枚)　麥門冬(三/兩)　赤小豆(二十/四枚)
　右八味㕮咀以水七升煮取二升分三服
半夏補心湯治心虚寒心中脹滿悲憂或夢山丘平澤
者方
　　半夏(六/兩)　　宿薑(五/兩)　　茯苓　　　桂心
　　枳實　　　橘皮(各三/兩)　白术(四/兩)　　防風
　　逺志(各二/兩)
　右九味㕮咀以水一斗煮取三升分三服
牛髓圓通治百病虚瘠羸乏等方
　　牛髓　　　羊髓　　　棗膏　　　白蜜
　　酥(各一/升)　　麥門冬　　芎藭　　　桂心
　　當歸　　　茯苓(一云/茯神)　甘草　　　羌活(各三/十銖)
　　乾地黄　　乾薑(三十/六銖)　五味子　　人參
　　防風(各一/兩)　細辛(十八/銖)　白术(四十/二銖)
　右十九味切𢷬十四味再篩别研棗膏和散次與諸
　髓蜜和攪令相得内銅鉢中於釡沸湯中煎之取堪
　為丸如梧子大酒服三十丸稍加至四十丸日再服
心小腸俱虚
左手寸口人迎以前脉隂陽俱虚者手少隂與巨陽經
俱也病苦洞泄若寒少氣四肢厥腸澼名曰心小腸俱
虚
大補心湯治虚損不足心氣弱悸或時妄語四肢損變
氣力顔色不榮方
　　黄芩　　　附子(各一/兩)　甘草　　　茯苓
　　麥門冬　　乾地黄　　桂心　　　阿膠(各三/兩)
　　半夏　　　逺志　　　石膏(各四/兩)　生薑(六/兩)
　　粘糖(一/斤)　　大棗(二十/枚)
　右十四味取十三味㕮咀以水一斗五升煮取五升
　湯成下糖分四服
補心圓治臟虚善恐怖如魘狀及女人産後餘疾月經
不調方
　　當歸　　　防風　　　芎藭　　　附子
　　芍藥　　　甘草　　　蜀椒　　　乾薑
　　細辛　　　桂心　　　半夏　　　厚朴
　　大黄　　　猪苓(各一/兩)　茯苓(一方用/茯神)逺志(各二/兩)
　右十六味為末蜜丸如梧子酒服五丸日三不知加
　至十丸冷極加熱藥
　　心勞第三(論/方)
論曰心勞病者補脾氣以益之脾王則感於心矣人逆
夏氣則手太陽不長而心氣内洞順之則生逆之則死
順之則治逆之則亂反順為逆是謂關格病則生矣
大黄洩熱湯治心勞熱口為生瘡大便苦難閉澀不通
心滿痛小腸熱方
　　大黄　　　澤㵼　　　黄芩　　　芒硝
　　梔子仁(三/兩)　桂心　　　通草(二兩/)　石膏(八/兩)
　　甘草(一/兩)　　大棗(二十/枚)
　右十味㕮咀用水九升先以水一升别漬大黄一宿
　餘八升水煮諸藥取二升五合去滓下大黄煮兩沸
　去滓下芒硝令烊分三服
　
　
　
　
　
　
　
　
　
　
　
　
　
　
　
　備急千金要方巻四十
欽定四庫全書
　備急千金要方卷四十一　唐　孫思邈　撰
　　　　　　　　　　　　宋　林億等　校正
　心臟方
　　脉極第四(論法方/灸)
論曰凡脉極者主心也心應脉脉與心合心有病從脉
起又曰以夏遇病為脉痺脉痺不已復感於邪内舎於
心則飲食不為肌膚欬脫血色白不澤其脉空虚口脣
見赤色凡脉氣衰血焦髪墮以夏丙丁日得之於傷風
損脉為心風心風之狀多汗惡風若脉氣實則熱熱則
傷心使人好怒口為色赤甚則言語不快血脫色乾燥
不澤飲食不為肌膚若脉氣虚則寒寒則欬欬則心痛
喉中介介如哽甚則咽腫喉痺故曰心風虚實候也若
陽經脉病治隂胳隂胳脉病治陽經定其血氣各守其
鄉脉實宜瀉氣虚宜補善治病者定其虚實治之取瘥
病在皮毛肌膚筋脉則全治之若至六腑五臟則半死
矣
扁鵲云脉絶不治三日死何以知之脉氣空虚則顔焦
髮落脉應手少隂手少隂氣絶則脉不通血先死矣
生地黄煎治脉熱極則血氣脫色白乾燥不澤飲食不
為肌膚消熱止極强胃氣方
　　生地黄汁　生麥門冬　赤蜜(各一/升)　蓴心(一升一/作䜴)
　　逺志(二/升)　　甘草(二/兩)　　人參　　　茯苓
　　乾地黄　　芍藥　　　白术(各三/兩)　石膏(六/兩)
　　生萎蕤(四/兩)
　右十三味十一味㕮咀以水一斗二升煮取二升七
　合去滓下地黄汁及蜜更煎三升五合分四服
灸法
胷中痛引腰背心下嘔逆面無滋潤灸上門隨年壯穴
在俠巨闕兩邉相去各半寸(一云/一寸)顔色焦枯勞氣失精
肩臂痛不得上頭灸肩髃百壯穴在肩外頭近後以手
按之有解宛宛中
　　脉虚實第五(論灸方/針  法)
論曰凡脉虚者好驚跳不定脉實者洪滿凡脉虚實之
應主於心小腸若其腑臟有病從熱生則應臟寒則應
腑也
防風圓補虚調中治脉虚驚跳不定乍來乍去主小腸
腑寒方
　　防風　　　桂心　　　通草　　　茯神
　　逺志　　　麥門冬　　甘草　　　人參
　　白石英(各三/兩)
　右九味為末白蜜和丸如梧子大酒服三十丸日再
　加至四十丸
升麻湯治脉實洪滿主心熱病方
　　升麻　　　子芩　　　澤瀉　　　梔子仁
　　淡竹葉　　芒硝(各三/兩)　生地黄(切一/升)
　右七味㕮咀以水九升煮取三升去滓下芒硝分三
　服
麻黄湯調心洩熱治心脉厥大寸口小腸熱齒齲嗌痛
方
　　麻黄　　　生薑(各四/兩)　細辛　　　子芩
　　茯苓　　　芍藥(各三/兩)　白术(二/兩)　　桂心(一/兩)
　　生地黄(切一/升)
　右九味㕮咀以水九升煮取三升去滓分三服須利
　加芒硝三兩甚善
針灸法
脉不出針不容穴在幽門兩傍各一寸五分是也
心悶痛上氣牽引小腸灸巨闕二七壯
　　心腹痛第六(論法方蒸熨法/灸)
論曰寒氣卒客於五臟六腑則發卒心痛胷痺感於寒
㣲者為欬甚者為痛為泄厥心痛與背相引善瘈如物
從後觸其心身傴僂者腎心痛也厥心痛腹脹滿心痛
甚者胃心痛也厥心痛如以針錐刺其心心痛甚脾心
痛也厥心痛色蒼蒼如死灰狀終日不得太息者肝心
痛也厥心痛卧若徒居心間痛動作痛益甚色不變者肺
心痛也真心痛手足青至節心痛甚旦發夕死夕發旦
死蚘心痛心腹中痛發作腫聚徃來上下行痛有休止
腹中熱善涎出是蚘咬也以手按而堅持之勿令得移
以大針刺之復乆持之蟲不動乃出心下針不可刺中
有成聚不可取於輸腸中有蟲蚘咬皆不可取以小針
治寒熱氣卒客於五臟六腑中則發心痛方
　　大黄　　　芍藥　　　柴胡(各四/兩)　升麻
　　黄芩　　　桔梗　　　朱砂(各三/兩)　　鬼箭羽
　　鬼臼　　　桂心　　　朴硝(各二/兩)
　右十一味㕮咀以水九升煮取二升七合分三服先
　分朱砂作三分每服内一分攪
　止宜服後方
　　赤芍藥(六/兩)　桔梗　　　杏仁(各五/兩)
　右三味㕮咀以水六升煮取三升分三服
九痛圓治九種心痛并療冷衝上氣落馬墮車血疾等
方(一蟲心痛二注心痛三風心痛四悸心痛五食心痛/六飲心痛七冷心痛八熱心痛九去來心痛此之謂)
(九/痛)
　　附子　　　乾薑(各二/兩)　吴茱萸　　人參
　　巴豆(各一/兩)　生狼毒(四/兩)
　右六味為末蜜和丸如梧子大空腹服一丸卒中惡
　腹脹痛口不能言者二丸日一服連年積冷流注心
　胸者亦服之好好將息神騐
治九種心痛方
　取當太嵗上新生槐枝一握去兩頭㕮咀以水三升
　煮取一升頓服
桂心三物湯治心中痞諸逆懸痛方
　　桂心　　　生薑(各二/兩)　膠飴(半/斤)
　右三味取二味㕮咀以水六升煮取三升去滓内飴
　分三服(仲景用枳實五枚不用膠飴肘後/用枳實五枚白术二兩為五味)
烏頭圓治心痛徹背背痛徹心方
　　烏頭(六/銖)　　附子(半/兩)　　蜀椒(半/兩)　　乾薑
　　赤石脂(各一/兩)
　右五味為末蜜丸如麻子大先食服三丸日三不知
　稍増之(范汪不用附子服如梧子三/丸崔氏用桂心半兩為六味)
治心痛方
　桃白皮煑汁空腹以意服之(崔氏用療/疰心痛)
治暴心痛或如中惡口中涎出不可禁止回回欲吐方
　　苦參(十/斤)
　右一味㕮咀以水一石煮取二斗去滓下苦酒二斗
　更煎取五升大且黄末熬和汁中煎令可丸併手丸
　之如梧子大毎服以酒一升進三四十丸日一當倒
　腹吐不吐下利更酒漬苦參二斤浸久彌佳非止暴
　痛如骭骨䯒等痛凡是腹中之疾悉主之又治宿冷
　血結隂癖頻用有效大良
治卒中惡心痛方
　　苦參(三/兩)
　右一味㕮咀以好酢一升半煮取八合强者頓服老
　小分二服
又方桂心(一/兩)
　右一味㕮咀以水四升煮取一升半分作三服
治蟲心痛方
　鶴蝨為末蜜和丸如梧子大服四十丸蜜湯下日一
　服可加至五十丸慎酒肉
又方鶴蝨一兩為末以温酢一盞和空腹服之蟲當吐
出之
又方服漆一合方見飬性服餌篇中凡蟲心痛皆用漆
主之
五辛湯治心腹冷痛方
　　細辛　　　蜀椒　　　桂心　　　乾薑
　　吳茱萸　　芍藥　　　防風　　　苦參
　　甘草　　　乾地黄　　當歸(各一/兩)　梔子
　　烏梅　　　大棗(各二/七枚)
　右十四味㕮咀以水九升煮取三升分四服
犀角圓治心腹久痛積年不定不過一時間還發甚則
數日不能食又便出乾血窮天下方不能瘥甄立言處
此方數日即愈
　　犀角　　　麝香　　　雄黄　　　桔梗
　　莽草　　　鬼臼　　　桂心　　　芫花(各兩/半)
　　甘遂(一兩/半)　光明砂　　附子(各六/銖)　貝齒(五/枚)
　　巴豆(二十/枚)　赤足蜈蚣(二/枚)
　右十四味為末蜜丸如梧子飲服一丸日二漸加至
　三丸以微利為度(古今集驗/無雄黄)
高良薑湯治卒心腹絞痛如刺兩脇支滿煩悶不可忍
方
　　高良薑(五/兩)　厚朴(二/兩)　　當歸　　　桂心(各三/兩)
　右四味㕮咀以水八升煮取一升八合分三服日二
　若一服痛止便停不須更服强者為二服劣者分三
　服
當歸湯治心腹絞痛諸虚冷氣滿痛方
　　當歸　　　芍藥　　　厚朴　　　半夏(各二/兩)
　　桂心　　　甘草　　　黄耆　　　人參(各三/兩)
　　乾薑(四/兩)　　蜀椒(一/兩)
　右十味㕮咀以水一斗煮取三升二合分四服羸劣
　人分六服(小品方云大冷/加附子一枚良)
又方治虚冷腹痛不下飲食食復不消膨脹者方
　　當歸　　　茯苓(各五/分)　黄耆　　　紫菀(各四/分)
　　高良薑　　乾薑(各六/分)　鹿茸　　　桂心
　　昆布　　　肉蓯蓉　　橘皮(各三/分)　甘草(二/兩)
　　烏頭(一/兩)　　大棗(四十/枚)　桃仁(一百/枚)　地骨皮
　　法麴　　　大麥蘖(各一/升)
　右十八味㕮咀以水一斗五升煮取四升二合分為
　五服下利加赤石脂龍骨各三分渇加麥門冬一升
又方治寒冷腹中痛方(小品名吴/茱萸湯)
　　當歸(二/兩)　　桂心　　　甘草　　　人參(各一/兩)
　　生薑(五/兩)　　半夏　　　小麥(各一/升)　吴茱萸(二/升)
　右八味㕮咀以水一斗五升煮取三升分三服日三
　亦治産後虚冷
又方治冷氣脇下徃來衝胸膈痛引脇背悶者方
　　當歸　　　桂心　　　人參　　　甘草
　　吴茱萸　　芍藥　　　大黄(各二/兩)　茯苓
　　枳實(各一/兩)　乾薑(三/兩)
　右十味㕮咀以水八升煮取二升半分三服日三治
　尸疰亦佳(外臺仲景方/無茯苓枳實)
又方治久寒疾胸腹中痛時下利方
　　當歸(三/兩)　　甘草　　　橘皮(各二/兩)　附子(一/兩)
　　乾薑(四/兩)
　右五味㕮咀以水八升煮取二升分三服日三
又方治久寒宿疾胸腹中痛短氣時滯下利方
　　當歸　　　桂心(各三/兩)　乾薑(四/兩)　　附子(一/兩)
　右四味㕮咀以水八升煮取二升分三服日三(范汪/無附)
　(子用甘草二兩云虚冷激痛/甚者加黄耆芍藥各二兩)
温中當歸湯治心腹中痛發作腫聚徃來上下痛有休
止多熱喜涎出是蚘蟲咬也服二三劑後若不效有異
宜改方増損之
　　當歸　　　人參　　　乾薑　　　茯苓
　　厚朴　　　木香　　　桂心　　　桔梗
　　芍藥　　　甘草(各二/兩)
　右十味㕮咀以水八升煮取三升分温五服日三不
　耐木香者以犀角一兩代之
羊肉當歸湯治腹冷絞痛方
　　羊肉(半/斤)　　當歸(四/分)　　乾薑　　　橘皮
　　黄耆　　　芍藥　　　芎藭　　　桂心
　　獨活　　　防風(各三/分)　吴茱萸　　人參
　　甘草　　　乾地黄　　茯苓(各一/分)　生薑(六/分)
　　大棗(三十/枚)
　右十七味㕮咀以水一斗半先煮肉取一斗二升出
　肉次内諸藥煮取三升分三服日三覆取温煖
温脾湯治腹痛臍下絞結繞臍不止方
　　甘草　　　附子　　　人參　　　芒硝(各二/兩)
　　當歸　　　乾薑(各三/兩)　大黄(五/兩)
　右七味㕮咀以水七升煮取三升分服日三
生薑湯治胷腹中卒痛方
　　生薑(一斤/取汁)　食蜜(八/兩)　　醍醐(四/兩)
　右三味㣲火上耗令相得適寒温服三合日三
熨蒸法凡心腹冷痛者
　熬鹽一斗熨熬蠶沙燒磚石蒸熨取其裏温煖止蒸
　土亦大佳
針灸法
凡邪在心則病心痛善悲時眩仆視有餘不足而調其
輸
腎心痛先取京骨崑崙發針不已取然谷
胃心痛取大都太白
脾心痛取然谷太谿
肝心痛取行間太衝
肺心痛取魚際太淵
心痛引腰脊欲嘔刺足少隂
心痛引背不得息刺足少隂不已取手少隂
心痛腹脹濇濇然大便不利取足太隂
心痛小腹滿上下無常處溲便難刺足厥隂
心痛短氣不足以息刺手太隂
心痛不可按煩心巨闕主之
心痛有三蟲多涎不得反側上管主之
心痛身寒難以俯仰心疝衝冐死不知人中管主之
心痛如針錐刺然谷及太谿主之
心腹中卒痛石門主之
心疝暴痛取足太隂
心懊憹微痛煩逆灸心輸百壯
心痛如錐刀刺氣結灸膈輸七壯
心痛冷氣上灸龍頷百壯在鳩尾頭上行一寸半不可
刺之
心痛惡氣上脇急痛灸通谷五十壯在乳下二寸
心痛暴絞急絶欲死灸神府百壯在鳩尾正心有忌
心痛暴惡風灸巨闕百壯
心痛堅煩氣結灸太倉百壯
心痛灸臂腕横文三七壯又灸兩虎口白肉際七壯
　　胷痺第七(論法方/灸)
論曰胷痺之病令人心中堅滿痞急痛肌中苦痺絞急
如刺不得俯仰其胸前皮皆痛手不得犯胸中愊愊而
滿短氣欬唾引痛咽塞不利習習如癢喉中乾燥時欲
嘔吐煩悶白汗出或徹引背痛不治之數日殺人
論曰夫脉當取太過與不及陽微隂弦即胸痺而痛所
以然者責甚極虚故也今陽虚知在上焦所以胸痺心
痛者以其人脉隂弦故也平人無寒熱短氣不足以息
者實也
枳實薤白桂枝湯治胸痺心中痞氣結在胸胸滿脇下
逆搶心方
　　枳實(四/枚)　　薤白(一/斤)　　桂枝(一/兩)　　厚朴(三/兩)
　　栝蔞實(一/枚)
　右五味㕮咀以水七升煮取二升半分再服(仲景方/厚朴用)
　(四兩薤白半斤水五/升煮取二升半服之)
栝蔞湯治胸痺病喘息欬唾胸背痛短氣寸脉沈而遲
關上小緊數方
　　栝蔞實(一/枚)　半夏(半/升)　　薤白(一/斤)　　枳實(二/兩)
　　生薑(四/兩)
　右五味㕮咀以白胾漿一斗煮取四升服一升日三
　(仲景肘後不用/生薑枳實半夏)
治胷痺候胷中愊愊如滿噎塞習習如癢喉中澀燥唾
沫宜此方
　　橘皮(一/斤)　　生薑(半/斤)　　枳實(五/枚)
　右三味㕮咀以水五升煮取二升去滓分再服
治中湯胷痺方
茯苓湯治胸中氣塞短氣方
　　茯苓(三/兩)　　甘草(一/兩)　　杏仁(三十/枚)
　右三味㕮咀以水一斗三升煮取六升去滓為六服
　日三未瘥再合服
通氣湯治胷滿短氣噎塞方
　　半夏(八/兩)　　生薑(六/兩)　橘皮(三/兩)　　吴茱萸(四十/枚)
　右四味㕮咀以水八升煮取三升分三服(一方用桂/二兩無橘)
　(皮/)
細辛散治胷痺逹背短氣方
　　細辛　　　甘草(各二/兩)　枳實　　　生薑
　　栝蔞實　　乾地黄　　白术(各三/兩)　桂心
　　茯苓(各五/兩)
　右九味治下篩酒服方寸匕日三
蜀椒散治胷痺逹背方
　　蜀椒　　　食茱萸(各一/兩)桂心　　　桔梗(各三/兩)
　　烏頭(半/兩)　　䜴(六/銖)
　右六味治下篩食後酒服方寸匕日三
前胡湯治胷中逆氣心痛徹背少氣不食方
　　前胡　　　甘草　　　半夏　　　芍藥(各二/兩)
　　黄芩　　　當歸　　　人參　　　桂心(各一/兩)
　　生薑(三/兩)　　大棗(三十/枚)　竹葉(一/升)
　右十一味㕮咀以水九升煑取三升分為四服
又方
　　前胡　　　人參　　　生薑　　　半夏
　　麥門冬　　甘草　　　芍藥　　　茯苓
　　餳(各三/兩)　　桂心　　　黄芩　　　當歸(各一/兩)
　　大棗(三十/枚)
　右十三味㕮咀以水一斗四升煮取三升去滓分三
　服
熨背散治胸背疼痛而悶方
　　烏頭　　　細辛　　　附子　　　羌活
　　蜀椒　　　桂心(各五/兩)　芎藭(一兩/六銖)
　右七味治下篩帛褁微火炙令煖以熨背上取瘥乃
　止慎生冷如常法
下氣湯治胸腹背閉滿上氣喘息方
　　杏仁(四七/枚)　大腹㯽榔(二七/枚)
　右二味㕮咀以童子小便三升煎取一升半分再服
　曽患氣發輒合服之
㯽榔湯主破胸背惡氣音聲塞閉方
　　㯽榔(極大者四枚/小者八枚)
　右一味二品㕮咀以小兒尿二升半煮減一升去滓
　分三服頻與五劑永定
灸法
胸痺引背時寒間使主之
胸痺心痛天井主之
胸痺心痛不得息痛無常處臨泣主之
胸痺心痛灸亶中百壯穴在鳩尾上一寸忌針
胸脇滿心痛灸期門随年壯穴在第二肋端乳直下一
寸半
　
　
　
　
　
　
　
　
　
　
　
　
　
　
　備急千金要方巻四十一
欽定四庫全書
　備急千金要方巻四十二　唐　孫思邈　撰
　　　　　　　　　　　　宋　林億等　校正
　心臟方
　　頭面風第八(方/)　(拔白髪/)
芎藭酒治腦風頭重頸頭强眼􁞃􁞃淚出善欠目欲眠
睡憎風劇者耳鳴滿眉眼疼悶吐逆眩倒不自禁諸風
乗虚經五臟六腑皆為癲狂諸邪病悉主之方
　　芎藭　　　辛夷　　　天雄　　　人參
　　天門冬　　栢子仁　　磁石　　　石膏
　　茵芋　　　山茱萸　　白頭翁　　桂心
　　秦芁(各三/兩)　松蘿　　　羚羊角　　細辛
　　薯蕷　　　菖蒲　　　甘草(各二/兩)
　　雲母(一兩燒令/赤末為粉)　　　　防風(四/兩)
　右二十一味㕮咀以酒二斗漬七日初服二合漸加
　至五合日三有女人少時患風眩發則倒地為婦積
　年無兒服此酒并將紫石門冬丸服之眩瘥生兒平
　復(紫石門冬丸方/出婦人方中)
治頭眩屋轉眼不得開方(翼名人/參湯)
　　人參　　　當歸　　　防風　　　黄耆
　　麥門冬　　芍藥(各二/兩)　獨活　　　白术
　　桂心(各三/兩)
　右九味㕮咀以水一斗煮取三升分三服
防風湯治風眩嘔逆水漿不下食輒嘔起即眩倒發有
時手足厥冷方
　　防風　　　防已　　　附子　　　乾薑
　　甘草(各一/兩)　蜀椒　　　桂心(各二/兩)
　右七味㕮咀以水四升煮取二升分三服日三(古今/録驗)
　(用白术/一兩)
又方治頭風眩欲倒眼旋屋轉腦痛方
　　防風　　　枳實　　　杏仁　　　芎藭(各三/兩)
　　茯神　　　麻黄　　　前胡　　　生薑
　　半夏(各四/兩)　細辛(二/兩)　　竹瀝(三/升)
　右十一味㕮咀以水六升合竹瀝煎取二升七合分
　三服頻服三兩劑佳
茵芋湯治風虚眩眼暗方
　　茵芋(一/分)　　人參　　　甘草　　　蓯蓉
　　黄耆　　　茯苓　　　秦艽　　　厚朴
　　烏喙(各二/兩)　防風(六/兩)　　山茱萸　　松實(各三/兩)
　右十二味㕮咀以水一斗煮取二升半分五服强者
　一日夜盡羸劣分五服二日盡
鴟頭酒治風頭眩轉面上逰風方
　　飛鴟頭(五/枚)　茯神(一方/無)　防風　　　芎藭
　　薯蕷(各四/兩)　葛根　　　桂心　　　細辛
　　人參　　　天雄　　　乾薑　　　枳實
　　貫衆　　　蜀椒(各三/兩)　獨活(二/兩)　　山茱萸(一/升)
　　麥門冬(一作天/門冬)　　　　石南(一作石膏/各五兩)
　右十八味㕮咀絹嚢盛清酒四斗漬六宿初服二合
　日再服稍加以知為度
大三五七散治頭風眩口喎目斜耳聾方
　　天雄　　　細辛(各三/兩)　山茱萸　　乾薑(各五/兩)
　　薯蕷　　　防風(各七/兩)
　右六味治下篩清酒服五分匕日再不知稍加(千金/翼云)
　(亦治面/骨痛疼)
小三五七散治頭風目眩耳聾方
　　天雄(三/兩)　　薯蕷(七/兩)　　山茱萸(五/兩)
　右三味治下篩以清酒服五分匕日再不知稍増以
　知為度
茯神湯治風眩倒屋轉吐逆惡聞人聲方
　　茯神　　　獨活(各四/兩)　黄耆　　　逺志
　　防風(各五/兩)　生薑(三/兩)　　甘草　　　人參
　　當歸　　　牡蠣　　　白术　　　蓯蓉
　　附子(各二/兩)
　右十三味㕮咀以勞水一斗二升煮取三升服五合
　一日夜盡
防風散治頭面風在眉間得熱如蟲行或頭眩目中淚
出方
　　防風(五/兩)　　桂心　　　天雄　　　細辛
　　朱砂　　　乾薑　　　人參　　　烏頭
　　附子(各二/兩)　莽草　　　茯苓　　　當歸(各一/兩)
　右十二味治下篩酒服方寸匕日三
又方治風頭眩惡風吐冷水心悶方
　　防風(二/兩)　　澤㵼(一作/澤蘭)　天雄(翼作/人參)　細辛
　　附子　　　薯蕷　　　茯苓(各一/兩)　白术(二兩/半)
　　桂心(一兩/半)　乾薑(半/兩)
　右十味治下篩酒服方寸匕常令酒氣相接則脱巾
　㡌解髮梳頭百過復投一升酒便洗手足須臾自熱
　解髮以粉粉之快然便熟眠愈亦可洗頭面汁出(翼/云)
　(如服寒/食散法)
治風眩翻倒無定方
　　獨活(六/兩)　　石膏　　　蒴藋(各四/兩)
　　枳實(三兩一方/用松實)
　右四味㕮咀以清酒八升煮取四升頓服之以藥滓
　熨頭覆眠取汗覺冷又内鐺中炒令熱熨之
治患頭眩暈經乆得瘥後四體漸羸食無味好食黄土
方
　　麴(二/斤)　　　白术(三/斤)
　右二味為末酒和併手丸如梧桐子曝乾飲服三十
　丸日三斷食土為效
治頭中五十種病方
　　巴㦸　　　菊花　　　芎藭　　　乾薑
　　栝蔞根　　防風　　　石南　　　白术
　　烏頭　　　山茱萸　　附子　　　細辛
　　薯蕷　　　蜀椒　　　乾地黄　　人參
　　桔梗　　　秦芃　　　澤㵼　　　甘草
　　天雄　　　羌活(各等/分)
　右二十二味治下篩以酒服方寸匕日三
摩頭散治同前
　　䕡茹　　　半夏　　　蜀椒(各六/分)　烏頭(八/分)
　　桂心(七/分)　　莽草(四/分)　　附子　　　細辛(各一/兩)
　右八味治下篩以大酢和摩頭記日數三日頭膚痛
　四五日後一著藥如前十日以酢漿洗頭復摩藥即
　愈若生息肉并喉咽中息肉大如棗欲塞以藥摩之
　即愈耳鼻齒有疾並用之良
入頂散治頭面脹滿腦瘈偏枯發作有時狀似刀刺失
聲隂隂然疼面目變青方
　　山茱萸　　芎藭　　　防風　　　獨活(各一/兩半)
　　細辛　　　莽草　　　白术　　　薯蕷
　　牛膝　　　石南　　　甘草(各一/兩)　烏頭
　　通草　　　菖蒲　　　附子　　　麻黄
　　天雄　　　蜀椒　　　桔梗(各一兩/六銖)
　右十九味治下篩酒服方寸匕日三
杏仁膏治上氣頭面風頭痛胸中氣滿賁肫氣上下徃
來心下煩熱産婦金瘡百病方
　　杏仁(一升去皮尖雙/仁者不在用)
　右一味𢷬研以水一斗濾取汁令盡以銅噐煻火上
　從旦煮至日入當熟如脂膏下之空腹酒服一方寸
　匕日三不飲酒者以飲服之愼猪魚蒜酢
大豆酒治頭風方
　　大豆(三升炒/令無聲)
　右一味先以一斗二升瓶盛清酒九升乗豆熱即傾
　著酒中宻泥頭七日温服之
治中風頭痛發熱耳頰急方
　　麻黄　　　葛根　　　石膏　　　桂心(各三/兩)
　　附子　　　芍藥　　　甘草　　　秦芃
　　防風(各二/兩)　生薑(五/兩)
　右十味㕮咀以水一斗煮取三升分三服覆取汗
薯蕷散治頭目有風牽引目睛疼痛偏視不明方
　　薯蕷(三/兩)　　細辛(一兩/半)　秦芁　　　天雄(各二/兩)
　　獨活　　　桂心　　　山茱萸(各二/兩半)
　右七味治下篩酒服方寸匕日三
治頭中痛身熱風熱方
　　竹瀝(三/升)　　升麻　　　生薑　　杏仁(各三/兩)
　　芍藥　　　柴胡(各闕/兩)　石膏　　生葛根(各八/兩)
　右八味㕮咀以水六升合竹瀝煮取二升七合分三
　服
菊花散治頭面逰風方
　　菊花(一/兩)　　細辛　　　附子　　　桂心
　　乾薑　　　巴㦸　　　人參　　　石南
　　天雄　　　茯苓　　　秦芁　　　防已(各二/兩)
　　防風　　　白术　　　山茱萸　　薯蕷(各三/兩)
　　蜀椒(五/合)
　右十七味治下篩酒服方寸匕日三
治頭面上風方
　　松脂　　　石鹽　　　杏仁　　　蜜蠟(各一/兩)
　　薫陸香(二/兩)　􁩍麻仁(三/兩)
　右六味熟𢷬作餅淨剃百㑹上髮貼膏膏上安紙三
　日一易若癢刺藥上不久風定
頭風散方
　　附子(一枚中/形者)鹽(如附/子大)
　右二味治下篩沐頭竟以方寸匕摩頂上日三
治頭風方
　服荆瀝不限多少取瘥止
又方𢷬蒴藋根一升酒二升漬服汗出止
又方蔓荆子一升為末絹袋盛以酒一斗浸七宿温服
三合日三
又方臘月烏雞屎一升炒令黄為末絹袋盛以酒三升
浸温服任性常令醺酣
又方七月七日麻勃三斗麻子一石末相和蒸之沸湯
一石五斗三遍淋之煮取一石漬神麴二十斤令發釀
黍米兩石五斗熟封三七日服清一升百日身中澀皮
八風胸膈五臟骨髓伏風百病悉去
治卒中惡風頭痛方
　𢷬生烏頭以大酢和塗故布上薄痛處須臾痛止日
　夜五六薄逐痛處薄之𢷬烏頭須去皮
又方鹽一升為末以麻油二升煎一宿令消盡塗頭石
鹽尤良
又方芥子為末酢和𫝊頭一周時
沐頭湯治肺勞熱不問冬夏老少頭生白屑搔癢不堪
然肺為五臓之蓋其勞損傷肺氣衝頭頂致使頭癢多
生白屑搔之隨手起人多患此皆從肺來世呼為頭風
也方
　　大麻子　　秦椒(各三/升)　皂莢屑(五合肘/後無)
　右三味熟研内泔中一宿漬去滓木匕攪百遍取勞
　乃用沐頭髮際更别作皂莢湯濯之然後𫝊膏
又方
　　菊花　　　獨活　　　茵芋　　　防風
　　細辛　　　蜀椒　　　皂莢　　　杜蘅
　　莽草　　　桂心
　右十味各等分可作湯沐及熨之
又方
　　猪椒根(三/兩)　麻黄根　　防風(各二/兩)　細辛
　　茵芋(各一/兩)
　右五味㕮咀以水三斗煮取一斗去滓温以沐頭
又方葶藶子煮湯以沐不過三四度愈
又方蜀椒二升以水煮取汁沐髪良
又方以桑灰汁沐頭去白屑神良
治頭項强不得顧視方
　蒸好大豆一斗令變色内囊中枕之
又方常以九月九日取菊花作枕袋枕卧良
又方八月後取荆芥鋪床又作枕枕頭立春日去之
又方穿地作小坑燒令赤以水沃之令小冷内生桃葉
滿其上布席就卧令項當藥上以衣著項兩邊令氣蒸
病上汗出良久愈若病大者作地坑亦大
犀角湯治風毒熱頭面腫方
　　犀角　　　生薑(各二/兩)　苦參　　　栝蔞根
　　防風(各一/兩)　石膏(六/兩)　　黄芩　　　青木香
　　升麻(各三/兩)　防已(一兩/半)　竹葉(二/握)
　右十一味㕮咀以水七升煮取二升分三服相去十
　里久内消不利
防風散治頭面徧身風腫方
　　防風(二/兩)　　白芷(一/兩)　　白术(三/兩)
　右三味治下篩酒服方寸匕日三
治卒中風頭面腫方
　𢷬杏仁如膏以雞子黄合𢷬令相得傅帛上厚裹之
　自乾不過八九傅瘥
令白髪還黒方
　烏麻九蒸九曝為末以棗膏丸之久服之
又方
　　旋復花(一/升)　秦椒(一/升)　　桂心(一/尺)　　隴西白芷(一/升)
　右四味治下篩以井花水服方寸匕日三服三十日
　白髪還黒禁房室
石灰酒治頭髪落不止方
　石灰三升細篩水拌令濕極熟蒸之炒令至焦以木
　札投中火即著為候停冷取三升絹袋貯之以酒三
　斗漬三宿初服半合日三四夜二稍加至一合神驗
沐頭湯治脉極虚寒鬚髮墮落令髮潤澤方
　桑根白皮切三升以水五升淹漬煮五六沸去滓洗
　沐髪數數為之自不復落
又方
　　麻子(三升/碎)　白桐葉(切一/把)
　右二味以米泔汁二斗煮五六沸去滓以洗沐則髮
　不落而長甚有驗
治鬢髮墮落令生長方
　　生栢葉(切一/升)猪膏(三/升)　　附子(四/枚)
　右三味為末以膏和為三十丸用布裹一丸内泔汁
　中煎沐髪長不落其藥宻收貯勿令洩氣
又方
　　麻葉　　　桑葉
　右二味以泔煮去滓沐髪七遍長六尺
又方羊糞灰淋汁洗之日三一洗不過十洗大生
又方
　　附子　　　蔓荆子　　栢子仁(各三/分)
　右三味以烏雞膏和𢷬三千杵貯新瓷噐中封百日
　出以馬鬐膏和以傅頭訖巾裹之勿令見風日三傅
　即生(肘後不用栢子/仁以酒漬澤沐)
摩膏治頭中二十種病頭眩髪秃落面中風者方
　　蜀椒　　　莽草(各二/兩)　桂心　　　䕡茹
　　附子　　　細辛(各一/兩半)　半夏　　　乾薑(各一/兩)
　右八味㕮咀以生猪肪二十兩合𢷬令肪消盡藥成
　先沐頭令淨然後以藥摩顖上日一即愈如非十二
　月合則用生烏麻油和塗頭皮沐頭令淨乃用之一
　頓生髪如昔(必效方無蜀椒/莽草半夏乾薑)
生髮膏治頭中風癢白屑方
　　蔓荆子　　附子　　　細辛　　　續斷
　　零陵香　　皂莢　　　澤蘭　　　防風
　　杏仁　　　藿香　　　白芷(各二/兩)　松葉
　　石南(各三/兩)　莽草(一/兩)　　馬鬐膏　　猪脂
　　松膏(各二/升)　熊脂(三/升)
　右十八味㕮咀以清酒醋三升漬藥一宿明旦以馬
　鬐膏等微火煎三上三下以白芷色黄膏成用以澤
　髪
又方
　　烏喙(三/兩)　　莽草　　　石南　　　細辛
　　續斷　　　皂莢　　　澤蘭　　　白术
　　辛夷　　　防風　　　白芷(各二/兩)　竹葉
　　松葉　　　栢葉(各半/升)　猪脂(四/升)
　右十五味㕮咀以清酢三升漬一宿明旦微火以脂
　煎三上三下白芷色黄膏成去滓濾取於沐髮後塗
　之一方用生油三大升(千金翼無石南用杏仁不用/白芷灰汁洗頭去白屑神良)
又方
　　甘松香　　丁香　　　白芷　　　澤蘭
　　桑白皮　　桑寄生　　大麻　　　苜蓿
　　杏仁　　　牡荆子　　辛夷仁　　芎藭
　　防風　　　莽草(各一/兩)　零陵香　　吴藿香
　　細辛　　　蜀椒(各二/兩)　竹葉　　　松葉
　　栢葉(各半/升)　胡麻油　　臘猪膏(各一/升)烏雞肪
　　雁肪(各一/合)
　右二十五味㕮咀以酢漬一宿内油膏中微火煎三
　上三下白芷色黄膏成去滓塗頭上日二夜一髪生
又方治髪鬢秃落方
　　莽草(一/兩)　　防風　　　升麻　　　白芷
　　薺苨(各二/兩)　蜣蜋(四/枚)　　驢鬐膏　　豹膏(一作/狗膏)
　　馬鬐膏　　熊膏(一作雄/雞膏)猪膏(各半/升)
　右十一味其六味㕮咀與諸膏合煎諸藥沸則下停
　冷復上火三五沸止絞去滓傅頭當澤用之
又方治眉落髮落生髪方
　　白芷　　　附子　　　防風　　　芎藭
　　莽草　　　辛夷　　　細辛　　　黄芩
　　當歸　　　蜀椒(各一/兩)　大黄(一兩/半)　蔓荆子(一/升)
　　馬鬐膏(五/合)　猪膏(三/升)
　　九月二十五日(一作十/五日)　十月十日
　　十一月十日　　　　　十二月十日
　右並以日正午㧞之當日不飲酒食肉五辛經一拔
　黒者更不變
又方取除日自拔白以鼈脂塗之又猪狗膽塗之又狗
乳亦塗之
又方用白蜜傅髪孔即不復生也
治染鬚髮方
　　胡粉(三/兩)　　石灰(六兩絹篩/熬令黄)
　右二味如粉以榆皮作湯和之如粉先以皂莢湯洗
　髮令極淨不得令有膩氣好曝乾夜卧以藥塗髪上
　令勻訖取桑葉相綴著頭巾上徧以裹髪一夜至旦
　取醋漿熱煖三遍淨洗髮又以醋泔熱煖洗髪又取
　生胡麻苖𢷬取汁三升和水煮一二沸淨濾以濯髮
　訖又用油湯濯之百日黒如漆
又方以鹽湯洗沐後以生麻油和蒲葦灰傅之(一作治/白秃)
又方黒椹水漬之塗髪令黒
又方生麻油漬烏梅常用傅頭乃良
治髪黄方
　臘月猪脂和羊屎灰蒲灰等分封頭三日一為之
又方大豆五升酢漿水二斗煮取五升沐之
治鬢髮黄赤方
　燒梧桐灰用乳汁和塗傅鬢髮并皮肉鬢髮即黒
治風頭毛髮落不生方
　鐵上生衣研以臘月猪脂和塗之日三亦治眉毛落
生眉毛方
　　鐵生衣　　墻上青衣
　右二味等分為末以水和塗之即生
又方七月烏麻花隂乾為末以生烏麻油漬之二日一
塗
治眉毛鬢髮火燒瘡瘕毛不生方
　蒲灰以正月狗腦和傅即生
治髪落不生令長方
　麻子一升熬黒壓取油以傅頭長髮妙
又方用雁肪𫝊之
又方多取烏麻花瓷噐盛宻蓋深埋之百日出用塗髮
令髪易長而黒
治禿頭方
　蕪青子為末以酢和傅之日三
又方東行棗根長三尺以中央安甑中心蒸之以噐盛
兩頭汁用塗頭髪即生(肘後作/桑根良)
又方麻子三升熬焦為末以猪脂和塗之髮生為度
拔白髮良日
　　正月四日　　　二月八日　　三月十二日
　　四月十六日　　五月二十日　六月二十四日
　　七月二十八日　八月十九日
　剪爪甲搔令毛孔少血出以蜜塗之即生黒毛
治秃無髮者方
　黒熟椹二升内甖中日中曝三七日化為水洗瘡上
　三七日髪生神效
松瀝煎治頭瘡及白秃方
　　松瀝(七/合)　　丹砂　　　雄黄　　　水銀(研各/二兩)
　　黄連(三/兩)　　礬石(一兩一/云峭粉)
　右六味治下篩内瀝中攪研令調以塗之先以泔清
　洗髮及瘡令無痂然後傅藥二日一傅三傅後當更
　作膿膿訖更洗凡經三度膿出訖以甘草湯洗去藥
　毒前後洗十數度即瘥
治白秃髪落生白痂終年不瘥方
　　五味子　　蛇床子　　逺志(各三/分)　兎絲子(五/分)
　　蓯蓉　　　松脂(各二/分)　雄黄　　　白蜜(各一/分)
　　雞屎白(半/分)　雌黄(一/分)
　右十味治下篩以猪膏一升二合先内雄黄次内雌
　黄次内雞白屎次内蜜及松脂又次内諸藥煎之膏
　成先以桑灰洗頭燥傅之
王不留行湯治白禿及頭白久瘡去蟲止痛之方
　　王不留行　東引茱萸根皮
　　桃東南枝(各五/兩)　　　　蛇牀子　　牡荆子
　　苦竹葉　　蒺䔧子(各三/升)大麻仁(一/升)
　右八味㕮咀以水二斗半煮取一斗洗瘡日再并療
　癰疽妬乳月蝕瘡爛
松脂膏治白秃及癰疽百瘡方
　　松脂(六/兩)　　礬石　　　杜蘅(一作/牡荆)　雄黄
　　附子　　　大黄　　　石南　　　秦芁
　　真珠　　　苦參　　　水銀　　　木蘭(各一/兩)
　右十二味㕮咀以酢漬一宿猪膏一斤半煎之以附
　子色黄去滓乃内礬石雄黄水銀更著火三沸安濕
　地待凝以傅上日三
治白秃方
　羊肉濕脯炙令香及熱速撘上不過三四度癢勿搔
　之牛肉亦得
又方新破猪肚去糞及熱速搭上癢慎勿搔當縛兩手
日中卧半日去之
又方皂莢湯淨洗乾拭然後以陳久油滓塗之日三
又方煮桃皮汁飲之并洗
又方麴豆䜴兩種治下篩醋和薄上(麴一/作麫)
又方大黒豆炒令焦為末和臘月猪脂熱暖時以匙抄
封上徧即裹著勿見風
又方桃花為末和猪脂封上(必效方以桑椹/末同和𫝊之良)
治赤禿方
　桑灰汁洗頭令淨𢷬桑椹封之日中曝頭睡
又方馬蹄灰為末以臘月猪脂和傅之
又方燒牛角灰和猪脂傅之
又方𢷬黒椹取三升服日三
令髪不生方
　蜯灰鼈脂相和新拔毛即塗毛孔上永不生也
治鬼䑛頭方
　燒猫兒屎以臘月猪脂和傅上
又方猫兒毛燒灰以膏和傅之
又方塼末和蒜𢷬傅日一度
増損當歸湯治心腹藴藴然痛方
　　當歸　　　升麻(各三/兩)　芍藥　　　黄芩
　　朴硝　　　桔梗　　　柴胡(各四/兩)
　右七味㕮咀以水八升煮取二升半分三服
　
　
　
　
　
　
　
　
　
　
　
　
　
　
　
　備急千金要方巻四十二
欽定四庫全書
　備急千金要方卷四十三　唐　孫思邈　撰
　　　　　　　　　　　　宋　林億等　校正
　小腸腑方
　　小腸腑脉論第一
論曰小腸腑者主心也舌是其候也心合於小腸小腸
者受盛之腑也號監倉吏重二斤十四兩長二丈四尺
廣二寸四分(難經甲乙云長三丈二尺大/二寸半徑八分分之少半也)後附脊左囬
疊積其注於囬腸者外傅臍上囬運環反十六曲常留
水榖二斗四升其一斗二升是水一斗二升是榖應主
二十四氣也(難經云十六曲盛榖二斗四升水六升三/合合之大半甲乙云受三斗三合合之大)
(半/)脣厚人中長以候小腸小腸病者小腹痛腰脊控睪
而痛時窘之復耳前熱若寒甚獨肩上熱及手小指次
指之間熱若脉滑者(脉經作陷/甲乙亦同)此其候也
小腹控睪引腰脊上衝心邪在小腸者連睪系屬於脊
貫肝肺絡心系氣盛則厥逆上衝腸胃動肝肺散於肓
結於臍故取之肓原以散之刺太隂以與之取厥隂以
下之取巨虚下廉以去之按其所過之經以調之
左手關前寸口陽絶者無小腸脉也苦臍痺小腹中有
疝瘕王月即冷上搶心刺手心主治隂心主在掌後横
文中入一分
左手關前寸口陽實者小腸實也苦心下急熱痺小腸
内熱小便赤黄刺手太陽治陽手太陽在手小指外側
本節陷中
小腸有寒其心下重便膿血有熱必痔
小腸有宿食常暮發熱明日復止
小腸脹者小腹䐜脹引腹痛
心前受病移於小腸心欬不已則氣與欬俱出
厥氣客於小腸夢聚邑街衢
心應皮皮厚者脉厚脉厚者小腸厚皮薄者脉薄脉薄
者小腸薄皮緩者脉緩脉緩者小腸大而長皮薄而脉
沖小者小腸小而短諸陽經脉皆多紆屈者小腸結
扁鵲云手少隂與太陽為表裏所以表清裏濁清實濁
虚故食下腸實而胃虚故腑實而不滿實則傷熱熱則
口張口為之生瘡虚則傷寒寒則便泄膿血或發裹水
其根在小腸先從腹起方見治水篇中
小腸絶不治六日死何以知之髪直如乾麻不得屈伸
白汗不止
手太陽之脉是動則嗌痛頷腫不可以顧肩似拔臑似
折是主液所生病者耳聾目黄頰頷腫頸肩臑肘臂外
後亷痛(經脉支别已/見心臟部中)
　　小腸虚實第二(脉法方/灸)
小腸實熱
左手寸口人迎以前脉陽實者手太陽經也病苦身熱
來去汗不出心中煩滿身重口中生瘡名曰小腸實熱
也
柴胡澤㵼湯治小腸熱脹口瘡方
　　柴胡　　　澤㵼　　　橘皮(一用/桔梗)　黄芩
　　旋復花　　枳實　　　升麻　　　芒硝(各三/兩)
　　生地黄(切一/升)
　右九味㕮咀以水一斗煑取三升去滓下芒硝分三
　服
大黄圓治小腸熱結滿不通方
　　大黄　　　芍藥　　　葶藶(各二/兩)　大㦸
　　朴硝(各三/兩)　杏仁(五十/枚)　巴豆(七/枚)
　右七味為末蜜和丸如梧子大飲服大人七凡小兒
　二三丸日二熱去日一服
灸法
小腸熱滿灸隂都隨年壯穴俠中管兩邊相去一寸是
也
小腸泄痢膿血灸魂舍一百壯小兒減之穴在俠臍兩
邊相去各一寸(翼云相/去一寸)又灸小腸輸七壯
小腸虚寒
左手寸口人迎以前脉陽虚者手太陽經也病苦顱際
偏頭痛耳頰痛名曰小腸虚寒也
治小腸虚寒痛下赤白腸滑腸中懊憹補之方
　　乾薑(三/兩)　　當歸　　　黄蘗　　　地榆(各四/兩)
　　黄連　　　阿膠(各二/兩)　石榴皮(三/枚)
　右七味㕮咀以水七升煮取二升五合去滓下膠煮
　取膠烊盡分三服
　　舌論第三
論曰凡舌者心主小腸之候也舌重十兩長七寸廣二
寸半善用機衡能調五味也凡有所啖若多食鹹則舌
脉凝而變色多食苦則舌皮槁而外毛焦枯多食辛則
舌筋急而爪枯乾多食酸則舌肉肥而脣掲多食甘則
舌根痛而外髮落又曰心欲苦肺欲辛肝欲酸脾欲甘
腎欲鹹此五味内合五臟之氣也若臟熱則舌生瘡引
脣掲赤若腑寒則舌本縮口噤脣青寒宜補之熱宜瀉
之不寒不熱依臟腑調之舌縮口噤脣青升麻煎主之
方見别巻
　　風眩第四(叙禁論/灸  法)　(方/)
　前巻既有頭面風方風眩不當分出思邈蓋以此是
　徐嗣伯方不可以餘方相雜故此特立風眩方條專
　出徐氏方焉
徐嗣伯曰余少承家業頗習經方名醫要治備聞之矣
自謂風眩多途諸家未能必驗至於此術鄙意偏所䆒
也少來用之百無遺䇿今年將衰暮恐奄忽不追故顯
明證論以貽於後云爾
夫風眩之病起於心氣不定胷上蓄實故有高風面熱
之所為也痰熱相感而動風風心相亂則悶瞀故謂之
風眩大人曰癲小兒則為癎其實則一此方療治萬無
不愈但恐證候不審或至差違大都忌食十二屬肉而
賁豚為患發多氣急氣急則死不可救故此一湯是輕
重之宜勿因此便謂非患所治風眩湯散丸煎凡有十
方凡人初發宜急與續命湯也困急時但度灸穴便火
針針之無不瘥者初得針竟便灸最良灸法次列於後
余業之以來三十餘年所救活者數十百人無不瘥矣
後人能曉此方幸勿參以餘術焉
續命湯治風眩發則煩悶無知口沫出四體角弓目反
上口噤不得言方
　　竹瀝(一升/二合)　生地黄汁(一/升)龍齒(四/兩)　　生薑
　　防風　　　麻黄(各四/兩)　防已(三/兩)　　附子(三/分)
　　石膏(七/兩)　　桂心(二/兩)
　右十味㕮咀以水一斗煮取三升分三服有氣加附
　子作一兩紫蘇子五合橘皮半兩已服續命湯口開
　四肢尚未好定而心中尚不除者紫石湯主之方見
　後紫石煮散是也
賁豚湯治氣奔急欲絶方
　　吳茱萸(一/升)　石膏　　　人參　　　半夏
　　芎藭(各三/分)　桂心　　　芍藥　　　生薑(各四/分)
　　生葛根　　茯苓(各十/分)　當歸(四/兩)　　李根皮(一/斤)
　右十二味㕮咀以水七升清酒八升煮取三升分三
　服
防已地黄湯治言語狂錯眼目霍霍或言見鬼精神昏
亂方
　　防已　　　甘草(各二/兩)　桂心　　　防風(各三/兩)
　　生地黄(五斤别切勿合藥/漬疾小輕用二斤)
　右五味㕮咀以水一升漬一宿絞汁著一面取滓著
　竹簀上以地黄著藥滓上於五斗米下蒸之以銅噐
　盛取汁飯熟以向前藥汁合絞取之分再服
薯蕷湯治心中驚悸而四肢緩頭面熱心胸痰滿頭目
眩冐如欲摇動方
　　薯蕷　　　麥門冬　　人參(各四/兩)　生地黄
　　前胡　　　芍藥(各八/分)　枳實　　　逺志
　　生薑(各三/分)　茯苓　　　茯神(各六/分)　半夏(五/分)
　　甘草　　　黄芩　　　竹葉(各二/分)　秫米(三/合)
　右十六味㕮咀取江水高舉手揚三百九十下量取
　三斗煮米減一斗内半夏復減九升去滓下藥煮取
　四升分四服無江水處以千里東流水代之校手令
　上頭也秦中無江水涇渭水可用諸葛灌劒由尚取
　之
防風湯服前湯後四體尚不凉冷頭目眩轉者服之此
湯大勝宜長將服但藥中小小消息隨冷煖耳仍不除
瘥者依此方
　　防風　　　石膏　　　人參　　　赤石脂
　　白石脂　　生薑　　　龍骨　　　寒水石
　　茯苓(各三/分)　桂心(二/分)　　紫石(一/分)
　右十一味㕮咀以水八升煮取三升分三服凡用井
　花水者取清淨也今用江水無泥又無砂穢源泉逺
　渉順勢歸海不逆上流用以治頭必歸於下故也
薯蕷煎方
　　薯蕷(二十/分)　甘草(十四/分)　澤瀉　　　人參
　　黄芩(各四/分)　當歸　　　白歛　　　桂心
　　防風(各三/分)　麥門冬(三/分)　山茱萸　　桔梗
　　芍藥　　　紫菀　　　大豆黄卷　乾地黄
　　白术　　　芎藭　　　乾薑
　　蜀椒(各二分已上二/十味並用𢷬篩)
　　生地黄(十八斤搗絞取/汁煎令餘半)　麞鹿雜髓　鹿角膠(各八/兩)
　　大棗(八十/枚)　麻子仁(研/)　蜜(各三/升)
　　桑根皮(五升忌岡上自出土者大毒大忌近/籬屋垣墻下溝瀆邊者皆不中用也)
　右二十七味以清酒二斗四升煮桑白皮麻子棗得
　一斗去滓次下地黄汁膠髓蜜煎減半内前諸末併
　煎令可丸如雞子黄大飲服一枚日三稍加至三丸
薯蕷圓治頭目眩冐心中煩鬰驚悸狂癲方
　　薯蕷(二十/八分)　甘草(三十/分)　鹿角膠　　大豆黄卷
　　桂心(各七/分)　乾地黄　　神麴　　　當歸
　　人參(各十/分)　麥門冬　　防風　　　黄芩
　　芍藥　　　白术(各六/分)　柴胡　　　桔梗
　　茯苓　　　杏仁　　　芎藭(各五/分)　白歛
　　乾薑(各三/分)　大棗(一百枚/取膏)
　右二十二味為末合白蜜棗膏丸如彈丸先食服一
　丸日三
天雄散治頭目眩暈屋轉旋倒方
　　天雄　　　防風　　　芎藭　　　人參
　　獨活　　　桂心　　　葛根(各三/分)　莽草(四/分)
　　白术　　　逺志　　　薯蕷　　　茯神
　　山茱萸(各六/分)
　右十三味治下篩先食以菊花酒服方寸匕日二漸
　加至三匕以知為度(菊花酒法九月九日取鄧州甘/菊花曝乾作末以米饙中蒸作)
　(酒/)
人參圓治心中時恍惚不定方
　　上黨人參　鬼臼　　　鐵精　　　牛黄
　　丹砂　　　雄黄　　　大黄　　　菖蒲
　　防風(各一/兩)　蜥蜴　　　赤足蜈蚣
　右十一味為末蜜丸如梧子大用前菊花酒服七丸
　日三夜一稍加之合藥勿用青紙忌見婦人青衣人
　䘮孝不具足人及濁穢六畜雞犬鼠等
灸法
其法以繩横度口至兩邊既得口度之寸數便以其繩
一頭更度鼻盡其兩邊兩孔間得鼻度之寸數中屈之
取半合於口之全度中屈之先覓頭上迴髮當逥髮灸
之以度度四邊左右前後當繩端而灸前以面為正並
依年壯多少一年凡三灸皆須瘡瘥又灸壯數如前若
連灸火氣引上其數處逥髪者則灸其近當鼻也若逥
髮近額者亦宜灸若指面為瘢則闕其面處然病重者
亦不得計此也
食禁
　　虎兎龍蛇牛馬猪羊雞犬猴鼠
　右十二相屬肉物皆不得食及以為藥牛黄龍骨齒
　用不可廢
　
　備急千金要方巻四十三
欽定四庫全書
　備急千金要方巻四十四　唐　孫思邈　撰
　　　　　　　　　　　　宋　林億等　校正
　小腸腑方
　　風癲第五(論灸方/針  法)
論曰黄帝問曰人生而病癲疾者安所得之岐伯對曰
此得之在腹中時其母數有所大驚也氣上而不下精
氣并居故令子發為癲疾病在諸陽脉且寒且熱諸分
且寒且熱名曰狂㓨之虚脉視分盡熱病已而止病癲
初發嵗一發不治月一發不治四五日一發名曰癲疾
刺諸分其脉尤寒者以針補之病已止癲疾始生先不
樂頭重直視舉目赤其作極已而煩心候之於顔取手
太陽陽明太隂血變而已癲疾始發而反强因而脊痛
候之足太陽陽明太隂手太陽血變而已癲疾始作而
引口啼呼(甲乙作/喘悸)者候之手陽明太陽右强者攻其左
左强者攻其右血變而止治癲疾者常與之居察其所
當取之處病至視之有過者即寫之置其血於瓠壺之
中至其發時血獨動矣不動灸窮骨二十壯窮骨者尾
骶也
骨癲疾者頷齒諸輸分肉皆滿而骨倨强直汗出煩悶
嘔多涎沫氣下泄不療
筋癲疾者身拳攣急脉大刺項大經之本杼嘔多涎沫
氣下泄不療
脉癲疾者暴仆四肢之脉皆脹而從滿脉盡刺之出血
不滿俠項灸太陽又灸帯脉於腰相去三寸諸分肉本
輸嘔多涎沫氣下泄不療
治癲者病發而狂面皮厚敦敦者死不療
凡癲發則卧地吐涎沫無知若强掠起如狂及遺糞者
難療
癲疾脉摶大滑久自已脉沉小急實死不療小牢急亦
不可治脉虚可療實則死矣厥成為癲疾五臟不平六
腑閉塞之所生也厥成為癲故附厥於此條也隂衰發
熱厥陽衰發寒厥
論曰黄帝問曰厥之寒熱者何也岐伯對曰陽氣衰於
下則為寒厥隂氣衰於下則為熱厥問曰熱厥必起於
足下者何也對曰陽氣起於足三趾之表集於足下而
聚於足心故陽勝則足下熱也問曰寒厥必起於五趾
而上於膝者何也對曰隂氣起於五趾之裏集於膝而
聚於膝上故隂氣勝則從五趾至膝上寒其寒也不從
外皆從内也厥或令人腹滿或令人暴不知人或至半
日逺至一日乃知人者何也隂氣盛於上則下虚下虚
則腹滿腹滿則下氣重上而邪氣逆逆則陽氣亂亂則
不知人巨陽之厥腫首頭重足不能行發為眗仆陽明
之厥癲疾欲走呼腹滿不得卧面赤而熱妄見而妄言
少陽之厥暴聾頰腫而熱脇痛脾不可運太隂之厥腹
滿䐜脹後不利不欲食食則嘔不得卧少隂之厥舌乾
溺赤腹滿心痛厥隂之厥小腹腫痛腹脹涇溲不利好
卧屈膝隂縮腫胻内(一作/外)熱盛則瀉之虚則補之不盛
不虚以經取之上寒下熱先刺其項太陽乆留之已則
火熨項與肩甲令熱下冷乃止所謂推而上之者也上
熱下寒視其虚脉而陷下於經絡者取之氣下而止所謂
引而下之者也刺熱厥者留針反為寒刺寒厥者留針
反為熱刺熱厥者二隂一陽刺寒厥者二陽一隂所謂
二隂者二刺隂也所謂二陽者二刺陽也
論曰温病熱入腎中亦為痙小兒病癎熱盛亦為痙凡
風瘖暴尸厥及鬼魘不寤皆相似宜精察之故經言乆
厥則成癲是以知似也
論曰癲病有五一曰陽癲發時如死人遺溺有頃乃解
二曰隂癲坐初生小時臍瘡未愈數洗浴因此得之三
曰風癲發時眼目相引牽縱反急强羊鳴食頃方解由
執作汗出當風因以房室過度醉飲飽滿行事令心氣
逼迫短氣脉悸得之四曰濕癲眉頭痛身重坐熱沐髮
濕結腦汗未止得之五曰馬癲發時反目口噤手足相
引身皆熱坐小時膏氣腦熱不和得之
治五癲方
　　銅青　　　雄黄　　　空青　　　東門上雞頭
　　水銀(各一/兩)　茯苓　　　猪苓　　　人參
　　白芷　　　白蘝　　　白薇　　　石長生(各二/兩)
　　卷栢　　　烏扇(各半/兩)　硫黄(一兩/半)
　右十五味為末以青牛膽和著銅噐中於甑中五斗
　大豆上蒸之藥成丸如麻子先食服三十丸日再夜
　一
虎睛圓治濕癲掣瘲口眼張大口出白沫或作聲或死
不知人方(千金翼名大鎮心丸/主諸癎所不療者)
　　虎睛(一具酒浸一/宿而炙之)　　　鬼箭羽　　露蜂房(二/分)
　　獨活　　　逺志　　　細辛　　　貫衆
　　麝香　　　白歛(一作/白薇)　升麻　　　白蘚皮(三/兩)
　　牛黄　　　防風　　　秦芁　　　防葵
　　龍齒　　　黄芩　　　雄黄　　　山茱萸
　　乾地黄(一方/乾薑)防已　　　茯苓　　　鐵精
　　鬼臼　　　人參　　　大黄　　　銀屑(各四/分)
　　茯神　　　石膏　　　天雄(各五/分)　寒水石(六/分)
　　蛇蛻皮(一/尺)
　右三十二味為末蜜和丸如梧子大酒服十五丸日
　再稍加至二十五丸神方
凡癲發之候其狀多端口邊白沫動無常者治之方
　　秦艽　　　人參　　　防葵(一作/防風)　茯神(一作/牡丹)
　　甘草(各二/兩)　鈆丹(一/兩)　　貫衆(一/枚)
　右七味㕮咀以水九升煮取三升半分三服
雄雌圓治風癲失性顛倒欲死五癲驚癎方
　　雄黄　　　雌黄　　　真珠(各一/兩)　鈆(二兩熬/令成屑)
　　丹砂(二/分)　　水銀(八/分)
　右六味為末以蜜𢷬三萬杵丸如胡豆大先食服二
　丸日二稍加以知為度(古今録驗云療五癲牛癲則/牛鳴馬癲則馬鳴狗癲則狗)
　(嘷羊癲則羊鳴雞癲則雞鳴病五癲狂病者腑臟相/引盈氣起寒厥不識人氣争言方吐沫乆而得蘇者)
續命風引湯治中風癲眩不知人狂言舌腫出方
　　麻黄　　　芎藭　　　石膏　　　人參
　　防風(各三/兩)　桂心　　　甘草　　　獨活(各二/兩)
　　防已　　　附子　　　當歸(各一/兩)　杏仁(三十/枚)
　　陳薑(五兩一本/無陳字)
　右十三味㕮咀以酒三升水一斗合煎取四升分四
　服日三夜一
紫石散治大人風引小兒驚癎瘈瘲日數十發醫所不
療者方
　　紫石英　　滑石　　　白石脂　　凝水石
　　赤石脂　　石膏(各六/兩)　甘草　　　桂心
　　牡蠣(各五/兩)　大黄　　　龍骨　　　乾薑(各四/兩)
　右十二味治下篩為粗散盛以韋囊懸於高凉處欲
　用取三指撮以新汲井水三升煮取一升二合大人
　頓服未百日兒服一合未能者綿沾著口中熱多者
　日四五服以意消息(深師方只龍骨乾薑牡/蠣滑石白石脂五味)
治百二十種風癲癎驚狂發即吐沫不識人者四月五
月宜服之方
　　紫石英　　芍藥　　　龍骨(一本用/黄芩)青石脂
　　白鮮皮　　麻黄　　　當歸　　　甘草
　　栝蔞根　　桂心　　　人參(各二/兩)　牡蠣(三/兩)
　　大黄(五/兩)
　右十三味治下篩為粗散分作七裹毎以大棗十枚
　水三升煮取二升半去滓下一裹大棗十中煎取一
　升去滓頓服相去七日一服服訖即瘥
治癲癎厥時發作方
　　防葵　　　代赭　　　人參　　　鉛丹
　　白殭蠶　　生猪齒　　鈎藤　　　茯神
　　雷丸　　　虎骨　　　逺志　　　桂心
　　防風(各六/分)　卷栢　　　莨宕子　　光明砂
　　升麻　　　附子　　　牡丹　　　龍齒(各一/分)
　　牛黄(二/分)　　白歛(四/分)　　蚱蟬(十四/枚)　蛇蛻皮
　　白馬眼睛(各一/具)
　右二十五味治下篩酒服方寸匕日二亦可為丸良
　驗
芎藭湯治風癲引脇牽痛發作則吐耳如蟬鳴方
　　芎藭　　　藁本　　　䕡茹(各五/兩)
　右三味㕮咀内酒一斗煮取三升頓服之羸者分再
　服取大汗
治風癲方(經心録名/鴟頭丸)
　　葶藶子　　鈆丹　　　虎掌　　　烏頭
　　栝蔞根(各三/分)甘遂　　　天雄　　　蜀椒
　　大㦸(各二/分)　白术(一/分)　　鐵精　　　䕡茹(各一/兩)
　　鴟頭(枚/)
　右十三味為末蜜丸如梧子湯酒下二丸日三服
又方
　　地黄(三十/斤)　天門冬(十/斤)
　右二味𢷬取汁作煎服之瘥
又方莨菪子三升𢷬篩酒一斗漬半日絞去滓湯中煎
令可丸先食服如小豆二丸加至如梧子二丸以知為
度額上手中從文理中赤起是知也無此候更服病日發
者三日愈間日發者十日愈五日發者二十日愈半嵗
發者一月愈
治癲癎痸瘲方
　　鈆丹(一/斤)　　飛鴟頭(二/枚)
　右二味為末蜜丸先食服三丸日三劇者夜一稍加
　之
天門冬酒通治五臟六腑大風洞泄虚弱五勞七傷癥
結滯氣冷熱諸風癲癎惡疾耳聾頭風四肢拘攣猥退
歴節萬病乆服延年輕身齒落更生髮白更黒方
　天門冬與百部相似天門冬味甘兩頭方百部細長
　而味苦令人利𢷬絞取汁二斗清麴二升麴發以糯
　米二斗凖家醖法造酒春夏極冷下飯秋冬温如人
　肌酘之酒熟取清服一盞常令酒氣相接勿至醉吐
　慎生冷酢滑雞猪魚蒜特慎鯉魚亦忌油膩此是一
　斗汁法餘一石二石亦凖此以為大率服藥十日覺
　身體癮疹大癢二十日更大癢三十日乃漸止此皆
　是風氣出去故也四十日即覺身心朗然大快似有
　所得五十日更覺大快當風坐卧覺風不着人身中
　諸風悉盡用米法先淨淘米曝炕令乾臨欲用時更
　别取天門冬汁漬米乾漉炊之餘汁拌飯甚宜宻封
　取天門冬汁法淨洗天門冬去心皮乾漉去水切去
　壓取汁三四遍令滓乾如草乃止此酒初熟味酸仍
　作臭泔腥氣但依式服之乆停則香美餘酒皆不及
　也封四七日佳凡八月九月即少少合至十月多合
　擬到來年五月三十日以來相續服之春三月亦得
　合入四月不得合服酒時若得散服得力更倍速散
　方如左
散方天門冬去心皮曝乾𢷬作末以上件酒服方寸匕
日三加至三匕久服長生凡酒亦得服
灸法
大人癲小兒驚癎灸背第二椎及下窮骨兩處以繩度
中折繩端一處是脊骨上也凡三處畢復斷繩作三折
令各等而參合如厶字以一角注中央灸下二角俠脊
兩邊便灸之凡五處也故畫圖注以丹注所灸五處各
百壯削竹皮為度勝繩也
卒癲灸隂莖上宛宛中三壯得小便通即瘥(千金翼云/當尿孔上)
(是/穴)　又灸隂莖頭三壯　又灸足大趾上聚毛中七壯
　又灸囊下縫二七壯　又灸兩乳頭三壯　又灸督脉三
十壯三報穴在直鼻中上入髪際　又灸天窻百㑹各
漸灸三百壯炷惟小作　又灸耳上髪際各五十壯
論曰黄帝問曰有病怒狂者此病安生岐伯對曰生於
陽曰陽何以使人狂曰陽氣因暴折如難决故善怒病
名曰陽厥問曰何以知之對曰陽明常動太陽少陽不
動不動而動大疾此其候也曰治之奈何曰衰其食即
已夫食入于隂長氣於陽故奪之食即已使之服以生
鐵落為後飯夫生鐵落者下氣疾
論曰凡發狂則欲走或自高賢稱神聖皆須備諸火灸
乃得永瘥耳若或悲泣呻吟者此為邪非狂自依邪方
治之邪入于陽則為狂邪入于隂則為血痺邪入于陽
傳即為癲痙邪入于隂傳則為痛瘖陽入于隂病靜隂
入于陽病怒
鼉甲湯治邪氣夢寐寤時涕泣不欲聞人聲體中酸削
乍寒乍熱腰脊强痛腹中拘急不欲飲食或因疾病之
後勞動疲極或觸犯忌諱衆諸不節婦人産生之後月
經不利時下青赤白肌體不生肉虚羸度小便不利或
頭身發熱旋復觧散或一度交接彌日因極皆主之方
　　鼉甲(七/枚)　　甘草　　　白薇(一作/白芷)　貝母
　　黄芩(各二/兩)　麻黄　　　芍藥　　　白术(各二/兩半)
　　防風(三/兩)　　凝水石　　桂心　　　茯苓
　　知母(各四/兩)　石膏(六/兩)
　右十四味㕮咀以水二斗煮取四升温服一升日三夜一
九物牛黄圓治男子沾鬼魅欲死所見驚怖欲走時有
休止皆邪氣所為不能自絶方
　　牛黄(土精一/云火精)荆實(人/精)　　曽青(蒼龍/精)　玉屑(白虎/精)
　　空青(天/精)　　雄黄(地/精)　　𤣥參(𤣥武/精)　龍骨(水/精)
　　赤石脂(朱雀/精)
　右九味名曰九精上通九天下通九地各一兩治下
　篩蜜和丸如小豆先食服一丸日三稍加以知為度
　(千金翼云凡邪病當/服五邪湯九精丸瘥)
十黄散治五臟六腑血氣少亡魂失魄五臟覺不安忽
忽喜悲心中善恐怖如有鬼物此皆發于大驚及當風
從高墮下落水所致悉主之方
　　雄黄　　　人參(各五/分)　黄芩　　　大黄
　　黄蘗　　　黄耆　　　細辛　　　桂心(各三/分)
　　黄連　　　黄昏　　　蒲黄　　　麻黄(各一/分)
　　黄環　　　澤瀉　　　山茱萸(各二/分)
　右十五味治下篩未食温酒服方寸匕日三不知加
　至二匕羸劣者更加人參五分合十分一方有生黄
　二分(崔氏有蜀椒五/分乾薑四分)
别離散治男女風邪男夢見女女夢見男悲愁憂恚怒
喜無常或半年數月一發動方
　　桂心　　　茵芋　　　天雄　　　菖蒲
　　細辛　　　茜根　　　附子　　　乾薑(各一/兩)
　　白术　　　桑上寄生(各三/兩)
　右十味治下篩酒服方寸匕日三凡修合勿令婦人
　雞犬及病者家人知見令邪氣不去禁之為驗
四物鳶頭散治鬼魅方
　　東海鳶頭(即由/跋根)　　　　黄牙石(一名/金牙)莨菪子
　　防葵(各一/分)
　右四味治下篩酒服方寸匕欲令病人見鬼加防葵
　一分欲令知鬼主者復増一分立有驗防葵莨菪並
　令人迷惑恍惚如狂不可多服
五邪湯治邪氣啼泣或歌或哭方
　　禹餘糧　　防風　　　桂心　　　芍藥
　　逺志　　　獨活　　　甘草　　白术
　　人參　　　石膏　　　牡蠣　　秦芃(各二/兩)
　　防已　　　菖蒲　　　茯神　　雄黄(深師作/黄丹)
　　蛇蛻皮(各一/兩)
　右十七味㕮咀以水二斗煮取四升分四服亦可如
　煮散法服之
茯神湯治五邪氣入人體中見鬼妄語有所見聞心悸
跳動恍惚不定方
　　茯神　　　人參　　　菖蒲　　　茯　(各三/兩)
　　赤小豆(四十/枚)
　右五味㕮咀以水一斗煮取二升半分三服
人參湯治風邪鬼氣徃來發作有時或無時節方
　　人參　　　防風　　　烏頭　　　乾薑
　　澤瀉　　　栝蔞根(翼作/桔梗)狗脊　　　逺志
　　附子　　　黄芩　　　獨活(各五/分)　秦芁
　　牡蠣　　　五味子　　山茱萸　　前胡
　　細辛　　　石膏　　　芎藭　　　蜀椒
　　牛膝　　　甘草　　　石南　　　桑根白皮
　　桂心　　　麻黄　　　竹皮　　　白术
　　橘皮(各十/八銖)　鬼箭(千金翼/作澤蘭)茯苓(各十/二銖)　大棗(十六/枚)
　右三十二味㕮咀以水六升酒六升合煮取四升分
　五服日三夜二
虎睛湯治狂邪發無常被髪大呌喚欲殺人不避水火方
　　虎睛　　　露蜂房　　鴟頭(各一/具)　楓上寄生(五/分)
　　石長生(十/分)　茯苓　　　桂心　　　防風(各三/兩)
　　獨活　　　甘草　　　人參　　　天雄(各一/兩)
　右十二味㕮咀以水一斗二升煮取三升分四服日
　三夜一
又方
　　防葵　　　人參　　　貫衆(各五/兩)　防風
　　桂心(各三/兩)
　右五味㕮咀以水一斗煮取三升分四服稍服亦可
又方苦參五升蜜和丸如酸棗大單服十丸
治卒發狂方
　令患人著地仰卧以冷水終日淋其面良
治百邪鬼魅方
　服頭垢小豆大
治魅方
　以水服鹿角末方寸匕日三
治狐狸諸色精魅作種種惡怪令人恐怖狂癲風邪方
　　雄黄(六/斤)　　油(一斗/二升)
　右二味破雄黄如碁子大鐺中以盆合頭作竈微火
　煎九日九夜不得少時火絶亦不得火冷須火熱微
　微不絶神驗
治風邪方
　商陸根三十斤去皮細切以水八斗東向竈煎減半
　去滓更煎令可丸如梧子大服一丸合時勿令人見
　莨菪方及大豆紫湯皆可服汗出佳(莨菪方出此篇/前紫湯見别巻)
又方燒蝦蟇末水服方寸匕日三
又方燒人屎灰酒服慎生冷酢滑猪雞魚蒜等
又方以水服伏龍肝方寸匕日三
治諸横邪癲狂針灸圖訣
論曰凡諸百邪之病源起多塗其有種種形相示表癲
邪之端而見其病或有黙黙而不聲或復多言而謾說
或歌或哭或吟或笑或眠坐溝渠噉食糞穢或祼形露
體或晝夜遊走或嗔罵無度或是蜚蠱精靈手亂目急
如斯種類癲狂之人今針灸與方藥並主治之
凡占風之家亦以風為鬼斷
扁鵲曰百邪所病者針有十三穴也凡針之體先從鬼
宫起次針鬼信便至鬼壘又至鬼心未必須併針止五
六穴即可知矣若是邪蠱之精便自言說論其由來住
驗有實立得精靈未必須盡其命求去與之男從左
起針女從右起針若數處不言便偏穴針也依訣而行
針灸等處並備主之仍須依掌訣捻目治之萬不失一
黄帝掌訣别是術家秘要縛鬼禁劫五嶽四瀆山精鬼
魅並悉禁之有目在人兩手中十指節間第一針人中
名鬼宫從左邊下針右邊出第二針手大指爪甲下名
鬼信入肉三分第三針足大指爪甲下名鬼壘入肉二
分第四針掌後横文名鬼心入半寸(即大淵/穴也)第五針外
踝下白肉際足太陽名鬼路火針七鋥鋥三下(即申脉/穴也)
第六針大椎上入髪際一寸名鬼枕火針七鋥鋥三下
第七針耳前髪際宛宛中耳重下五分名鬼牀火針七
鋥鋥三下第八針承漿名鬼市從左出右第九針手横
文上三寸兩筋間名鬼路(即勞宫/穴也)第十針直鼻上入髪
際一寸名鬼堂火針七鋥鋥三下(即上星/穴也)第十一針隂
下縫灸三壯女人即玉門頭名鬼藏第十二針尺澤横
文外頭接白肉際名鬼臣火針七鋥鋥三下(此即曲/池穴也)第
十三針舌頭一寸當舌中下縫刺貫出舌上名鬼封仍
以一板横口吻安針頭令舌不得動已前若是手足皆
相對針兩穴若是孤穴即单針之
邪鬼妄語灸懸命十四壯穴在口脣裏中央絃絃者是
也(一名/鬼禄)又用剛刀決斷絃絃者乃佳
邪病卧瞑瞑不自知風府主之(一名/鬼穴)
邪病大喚罵詈走灸十指端去爪一分(一名/鬼城)
邪病大喚罵走逺三里主之(一名/鬼邪)
邪病鬼癲四肢重顖上主之(一名/鬼門)
邪病四肢重痛諸雜候尺澤主之(尺中動脉/一名鬼受)
邪病語不止及諸雜候人中主之(一名鬼/客㕔)凡人中惡先
押鼻下是也
倉公法狂癎不識人癲病眩亂灸百㑹九壯　狂走掣
瘲灸玉枕上三寸一法頂後一寸灸百壯　狂走癲疾
灸頂後二寸十二壯　狂邪鬼語灸天窻九壯　狂走
灸大幽百壯　狂言恍惚灸天樞百壯　狂走癲癎灸
季肋端三十壯　狂癎哭泣灸手逆注三十壯穴在左
右手腕後六寸　狂走驚癎灸河口五十壯穴在腕後
陷中動脉是(此與陽/明同也)　狂癲風癎吐舌灸胃管百壯不
針　狂邪發無常被髪大喚欲殺人不避水火及狂言
妄語灸間使三十壯穴在腕後五寸臂上兩骨間(亦灸/驚恐)
(歌/哭)　狂走喜怒悲泣灸臣覺(一作/巨攪)隨年壯穴在背上甲
内側反手所不及者骨芒穴上捻之痛者是也　狂邪
鬼語灸伏兎百壯(前作天/窻九窻)　悲泣鬼語灸天府五十壯
　悲泣邪語鬼忙歌哭灸慈門五十壯　狂邪驚癎病
灸承命三十壯穴在内踝後上行三寸動脉上(亦灸驚/狂走也)
　狂癲風驚厥逆心煩灸巨陽五十壯　狂癲鬼語灸
足太陽四十壯　狂走驚恍惚灸足陽明三十壯　狂
癲癎易疾灸足少陽隨年壯　狂走癲厥如死人灸足
大趾三毛中九壯(翼云灸/大敦)　狂走易罵灸八㑹随年壯
穴在陽明下五分　狂癲驚走風恍惚嗔喜罵笑歌哭
鬼語悉灸腦戸風池手陽明太陽太隂足陽明陽蹻少
陽太隂隂蹻足跟皆隨年壯　驚怖心忪少力灸大横
五十壯　狂風罵詈撾斫人名為熱陽風灸口兩吻邊
燕口處赤白際各一壯　又灸隂囊縫三十壯令人立以
筆正注當下已卧核卵上灸之勿令近前中卵核恐害
陽氣也　狂走刺人或欲自死罵詈不息稱神鬼語灸
口吻頭赤白際一壯　又灸兩肘内屈中五壯　又灸背
胛中間三壯報灸之倉公法神效　鬼魅灸入髮一寸
百壯　又灸間使手心各五十壯　狐魅合手大指縛
指灸合間三七壯當狐鳴即瘥　卒狂言鬼語以甑帯
急合縛兩手大指便灸左右脇下對屈肋頭兩處火俱
起各七壯須臾鬼自道姓名乞去徐徐問之乃解其手
　卒中邪魅恍惚振噤灸鼻下人中及兩手足大指爪
甲本令艾丸半在爪上半在肉上各七壯不止十四壯
炷如雀屎大　風邪灸間使隨年壯　又灸承漿七壯
又灸心輸七壯　又灸三里七壯　卒狂鬼語針其足
大拇趾爪甲下入少許即止
　
　
　備急千金要方巻四十四
欽定四庫全書
　備急千金要方卷四十五　唐　孫思邈　撰
　　　　　　　　　　　　宋　林億等　校正
　小腸腑方
　　風虚驚悸第六(方/)
逺志湯補心治心氣虚驚悸喜忘不進食方
　　逺志　　　乾薑　　　白术　　　桂心
　　黄耆　　　紫石(各三/兩)　防風　　　當歸
　　人參　　　茯苓　　　甘草　　　芎藭
　　茯神　　　羌活(各二/兩)　麥門冬　　半夏(各四/兩)
　　大棗(十二/枚)　五味子(二/合)
　右十八味㕮咀以水一斗三升煮取三升半分五服
　日三夜二
又方治中風心氣不足驚悸言語謬誤恍惚憒憒心煩
悶耳鳴方
　　逺志　　　黄耆　　　茯苓　　　甘草
　　芍藥　　　當歸　　　桂心(一方/無)　麥門冬
　　人參(各二/兩)　獨活(四/兩)　　生薑(五/兩)　　附子(一/兩)
　右十二味㕮咀以水一斗二升煮取四升每服八合
　人羸服五合日三夜一
茯神湯治風經五臟大虚驚悸安神定志方
　　茯神　　　防風(各三/兩)　人參　　　逺志
　　甘草　　　龍骨　　　桂心　　　獨活(各二/兩)
　　白术(一/兩)　　細辛　　　乾薑(各六/兩)　酸棗(一/升)
　右十二味㕮咀以水九升煮取三升分三服
又方治風虚滿頸項强心氣不定不能食方
　　茯神(四/兩)　　麥門冬(四/兩)　人參　　　羌活
　　逺志　　　當歸　　　甘草　　　紫石
　　五味子(二/兩)　半夏　　　防風　　　黄耆(各三/兩)
　　生薑(五/兩)　　酸棗(三/升)
　右十四味㕮咀以水一斗三升煮酸棗取一斗去棗
　内餘藥煎取三升半一服七合日三夜二
補心湯治心氣不足其病苦驚悸汗出心中煩悶短氣
喜怒悲憂悉不自知常苦咽喉痛口脣黒嘔吐血舌本
强不通水漿方
　　紫石英　　茯苓　　　人參　　　逺志
　　當歸　　　茯神(深師/作桂)　甘草　　　紫菀(各三/兩)
　　麥門冬(一/升)　赤小豆(三/合)　大棗(三十/枚)
　右十一味㕮咀以水一斗二升煮取三升分三服
又方治心氣不足多汗心煩喜獨語多夢不自覺咽喉
痛時吐血舌本强水漿不通方
　　紫石英(研/)　茯苓　　　人參　　　桂心(各二/兩)
　　麥門冬(三/兩)　紫菀　　　甘草(各一/兩)　大棗(七/枚)
　　赤小豆(二十/四枚)
　右九味㕮咀以水八升煮取二升半分三服春夏服
　佳
又方治奄奄忽忽朝瘥暮劇驚悸心中憧憧胸滿不下
食隂陽氣衰脾胃不磨不欲聞人聲定志下氣方
　　人參　　　茯苓　　　逺志　　　甘草
　　枳實　　　當歸　　　龍齒　　　桔梗(各三/兩)
　　半夏　　　桂心(各五/兩)　黄耆(四/兩)　　生薑(六/兩)
　　茯神(二/兩)　　大棗(二十/枚)
　右十四味㕮咀以水一斗二升先煮粳米五合令熟
　去滓次内藥煮取四升一服八合日三夜二
又方治心氣不足心痛驚恐方
　　逺志　　　蒲黄(一方用/菖蒲)人參　　　茯苓(各四/兩)
　右四味㕮咀以水一斗煮取三升半分三服
又方治心氣不足腹背相引痛不能俛仰方(或作傷/心湯)
　　茯神　　　黄芩　　　逺志　　　乾地黄(各三/兩)
　　麥門冬　　石膏(各四/兩)　半夏　　　附子
　　桂心　　　生薑(各二/兩)　甘草　　　阿膠
　　糖(各一/兩)　　大棗(三十/枚)
　右十四味㕮咀以水一斗煮取三升去滓内
　糖及膠更煎取二升二合分三服(此方與前巻心虚/實篇大補心湯相)
　(重分/兩别)
小定心湯治虚羸心氣驚弱多魘方
　　茯苓(四/兩)　　桂心(三/兩)　　甘草　　　芍藥
　　乾薑　　　逺志　　　人參(各二/兩)　大棗(十五/枚)
　右八味㕮咀以水八升煮取三升分四服日三夜一
大定心湯治心氣虚悸恍惚多忘或夢寤驚魘志少不
足
　　人參　　　茯苓　　　茯神　　　逺志
　　赤石脂　　龍骨　　　乾薑　　　當歸
　　甘草　　　白术　　　芍藥　　　桂心
　　紫菀　　　防風(各二/兩)　大棗(二十/枚)
　右十五味㕮咀以水一斗二升煮取三升半分五服
　日三夜一
治驚勞失志方
　　甘草　　　桂心(各二/兩)　龍骨　　　防風
　　麥門冬　　牡蠣　　　逺志(各一/兩)　茯神(五/兩)
　　大棗(二十/枚)
　右九味㕮咀以水八升煮取二升分二服相去如人
　行五里久再進
荆瀝湯治心虚驚悸不定羸瘦病方
　　荆瀝(二/升)　　茯神　　　白鮮皮(各三/兩)人參(二/兩)
　　白銀(十兩以水一/斗煑取三升)
　右五味三味㕮咀以荆瀝銀汁中煮取一升四合
　分三服相去如人行十里久進一服
又方荆瀝二升緩水煎取一升六合分温每服四合日
三夜一
鎮心湯治風虚勞冷心氣不足喜忘恐怖神志不定方
　　防風　　　當歸　　　大黄
　　麥門冬(各五分此味/又亦云五兩)　　澤瀉　　　大豆巻
　　白歛(各四分此味/一云三兩)　　　菖蒲　　　人參
　　桔梗　　　桂心　　　逺志　　　薯蕷
　　石膏(各三/分)　紫菀　　　乾薑
　　茯苓(各二分一/云各三分)　　　　白术　　　甘草(各十/分)
　　粳米(五/合)　　大棗(五/兩)　　附子　　　茯神(各二/兩)
　　秦芁(六/分)
　右二十四味㕮咀以水一斗二升先煮粳米令熟去
　滓内藥煮取四升分服八合日三夜一(千金翼不用/粳米蜜丸梧)
　(子大酒服十丸/加至二十丸)
大鎮心散治心虚驚悸夢寤恐畏方
　　紫石英　　茯苓　　　防風　　　人參
　　甘草　　　澤㵼(各八/分)　黄耆　　　秦芃
　　白术　　　薯蕷　　　白歛(各六/分)　麥門冬
　　當歸(各五/分)　桔梗　　　大豆巻　　栢子仁
　　桂心　　　逺志　　　大黄　　　石膏(各四/分)
　　蜀椒　　　芍藥　　　乾薑　　　細辛(各三/分)
　右二十四味治下篩酒服二方寸匕日三一方無紫
　石茯苓澤瀉乾薑有大棗四分蜜丸如梧子酒下十
　五丸
又方治風虚心氣驚弱恍惚失常忽嗔恚悲志意不樂方
　　紫石英　　白石英　　乾地黄(一本/無)朱砂
　　龍齒　　　人參　　　細辛　　　天雄
　　附子　　　逺志　　　乾薑　　　茯苓
　　白术　　　桂心　　　防風(各二/兩)
　右十五味治下篩酒服兩方寸匕日三
小鎮心散治心氣不足虚悸恐畏悲思恍惚心神不定
惕惕然驚者方
　　人參　　　逺志　　　白术　　　附子
　　乾地黄　　赤小豆　　桂心　　　黄耆
　　細辛　　　乾薑　　　龍齒　　　防風
　　菖蒲(各二/兩)　茯苓(四/兩)
　右十四味治下篩酒服二方寸匕日三
鎮心圓治男子婦人虚損夢寤驚悸或失精神婦人赤
白注漏或月水不利風邪鬼注寒熱徃來腹中積聚憂
恚結氣諸病方
　　紫石英　　茯苓　　　菖蒲　　　蓯蓉
　　逺志　　　麥門冬　　大黄　　　當歸
　　細辛　　　巻栢　　　大豆巻　　乾薑(各五/分)
　　防風　　　人參　　　澤瀉　　　秦芃
　　丹參(各六/分)　石膏　　　芍藥　　　栢子仁(各三/分)
　　烏頭　　　桂心　　　桔梗　　　甘草
　　薯蕷(各十/分)　白歛　　　鐵精　　　銀屑
　　前胡　　　牛黄(各二/分)　乾地黄(十二/分)白术
　　半夏(各八/分)　䗪蟲(十二/枚)　大棗(五十/枚)
　右三十五味為末蜜棗和𢷬五千杵丸如梧子大酒
　服五丸日三加至二十丸一本無大豆巻大棗
大鎮心圓所治與前方大同凡是心病悉皆主之方
　　乾地黄(六/分)　牛黄(五分一/用牛膝)羌活　　　桂心
　　麥門冬　　秦芁　　　芎藭　　　人參
　　逺志　　　紫石英　　丹砂　　　阿膠
　　甘草　　　大黄　　　銀屑　　　白歛
　　當歸　　　乾薑　　　防風(各八/分)　杏仁
　　蜀椒(各三/分)　澤瀉　　　黄耆　　　茯苓
　　大豆巻　　薯蕷　　　茯神　　　前胡
　　鐵精　　　栢子仁(各五/分)大棗(四十/枚)　桑螵蛸(十一/枚)
　右三十二味為末白蜜棗和丸酒服七丸日三加至
　二十丸
小鎮心圓治心氣少弱驚虚振悸胸中逆氣魘夢參錯
謬忘恍惚方
　　紫石英　　朱砂　　　茯神　　　銀屑
　　雄黄　　　菖蒲　　　人參　　　桔梗
　　乾薑　　　逺志　　　甘草　　　當歸
　　桂心(各二/分)　防風　　　細辛　　　鐵精
　　防已(各一/兩)
　右十七味為末蜜丸如大豆狀飲服十丸日三加至
　二十丸一方用茯苓二分為十八味
定志小圓治心氣不定五臟不足甚者憂愁悲傷不樂
忽忽喜忘朝差暮劇暮差朝發狂眩者方
　　菖蒲　　　逺志(各二/兩)　茯苓　　　人參(各三/兩)
　右四味為末蜜丸如梧子大飲服七丸日三加茯神
　為茯神丸散服之亦佳
紫石酒治久風虚冷心氣不足或時候怖方
　　紫石英(一/斤)　鍾乳　　　防風　　　逺志
　　桂心(各四/兩)　麻黄　　　茯苓　　　白术
　　甘草(各三/兩)
　右九味㕮咀以酒三斗春月漬五日每服四合日三
　亦可至醉常令有酒氣
　　好忘第七(方/)
枕中方
　　龜甲　　　龍骨　　　逺志　　　菖蒲
　右四味等分治下篩酒服方寸匕日三常服令人大
　聰(千金方云/食後水服)
治多忘令人不忘方
　　菖蒲(二/分)　　茯苓　　　茯神　　　人參(各五/分)
　　逺志(七/分)
　右五味治下篩酒服方寸匕日三夜一五日後知神良
又方
　　蓯蓉　　　續斷(各一/分)　逺志　　　菖蒲
　　茯苓(各三/分)
　右五味治下篩酒服方寸匕日三至老不忘
開心散治好忘方
　　逺志　　　人參(各一/分)　菖蒲(一/兩)　　茯苓(二/兩)
　右四味治下篩飲服方寸匕日三
菖蒲益智圓治喜忘恍惚破積聚止痛安神定志聰明
耳目方
　　菖蒲　　　逺志　　　人參　　　桔梗
　　牛膝(各五/分)　附子(五/分)　　茯苓(七/分)　　桂心(三/分)
　右八味為末蜜丸如梧子一服七丸加至二十丸日
　二夜一禁如藥法
養命開心益智方
　　乾地黄　　人參　　　茯苓(各二/兩)　蓯蓉
　　莵絲子　　逺志(各三/兩)　蛇牀子(二/分)
　右七味治下篩服方寸匕日二忌兎肉餘無忌
八味散方
　　天門冬(六/分)　桂心　　　茯苓(各一/兩)　乾地黄(四/分)
　　五味子　　菖蒲　　　逺志　　　石葦(各三/分)
　右八味治下篩後食或酒或水服方寸匕三十日力倍
　六十日氣力强志意足
治徤忘方
　　天門冬　　逺志　　　茯苓　　　乾地黄
　右四味各等分為末蜜丸如梧子大酒服二十丸日
　三加至三十丸常服勿絶
治好忘久服聰明益智方
　　龍骨　　　虎骨　　　逺志(各等/分)
　右三味治下篩食後服方寸匕日二
又方七月七日取菖蒲酒服三方寸匕飲不至醉
又方常以甲子日取石上菖蒲一寸九節者隂乾百日
治合下篩服方寸匕日三耳目聰明不忘(出衢州石/橋寺南山)
又方七月七日麻勃一升人參二兩為末蒸令氣徧臨
夜卧服一刀圭盡知四方之事
又方戊子日取東邊桃枝二七枚縛著卧牀中枕之不
忘
又方常以五月五日取東向桃枝日未出時作三寸木
人著衣帯中令人不忘
又方丁酉日自徃市買逺志裹著衣中角頭還末服之
不復忘
治人心昏塞多忘喜誤方
　七月七日取蜘蛛網著衣領中勿令人知不忘
　
　
　備急千金要方巻四十五
欽定四庫全書
　備急千金要方巻四十六　唐　孫思邈　撰
　　　　　　　　　　　　宋　林億等　校正
　脾臓方
　　脾臓脉論第一
論曰脾主意脾臓者意之舍意者存憶之志也為諫議
大夫並四臓之所受心有所憶謂之意意之所存謂之
志因志而存變謂之思因思而逺慕謂之慮因慮而處
物謂之智意者脾之臓也口脣者脾之官脾氣通於口
口和則能别五榖味矣故云口為戊舌脣為已循環中
官上出頥頰次候於脣下廻脾中榮華於舌外主肉内
主味脾重二斤三兩扁廣三寸長五寸有散膏半斤主
裹血温五臓神名俾俾主臓營(一作/意)秩禄號為意臓隨
節應會故曰脾臓營營含意在氣為噫在液為涎脾氣
虚則四肢不用五臓不安實則腹脹涇溲不利脾氣虚
則夢食飲不足得其時則夢築垣蓋屋脾氣盛則夢歌
樂體重手足不舉厥氣客於脾則夢邱陵大澤壊屋風
雨凡脾臓象土與胃合為腑其經足太隂與陽明為表
裏其脉緩相於夏王於季夏脾者土也敦而福敦者厚
也萬物衆色不同故名曰得福者廣萬物懸根住莖其
葉在巔蜎蜚蠕動蚑蠷喘息皆䝉土㤙徳則為緩㤙則
為遲故令太隂緩而遲尺寸不同酸鹹苦辛大妙而生
五行其時而以各行皆不群行盡可常服土寒則温土
熱則凉土有一子名之曰金懐挾抱之不離其身金乃
畏火恐熱來薰遂棄其母逃於水中水為金子而臓火
神閉門塞户内外不通此謂冬時土失其子其氣衰㣲
水為洋溢浸漬其地走擊皮膚面目浮腫歸於四肢愚
醫見水直徃下之虚脾空胃水遂居之肺為喘浮肝反
畏肺故下沈沒下有荆棘恐傷其身避在一邉以為水
流心衰則伏肝㣲則沈故令脉伏而沈上醫逺(一作/來)占
因轉孔穴利其溲便遂通水道甘液下流停其隂陽喘
息則㣲汗出正流肝著其根心氣因起陽行四肢肺氣
亭亭喘息則安腎為安聲其味為鹹倚坐毋敗汚臭如
腥土得其子即成為山金得其母名曰邱矣
四時之序逆順之變異也然脾脉獨何主脾脉者土也
孤蔵以灌四旁者也其善者不可得見惡者可見惡者
何如其來如水之流者此謂太過病在外如鳥之喙者
此謂不及病在中太過則令人四肢沈重不舉不及則
令人九竅壅塞不通名曰重强
脾脉來而和柔相離如雞踐地曰平長夏以胃為本脾
脉來實而盈數如雞舉足曰脾病脾脉來堅鋭如雞之
喙(雞作/烏)如鳥之距如屋之漏如水之流曰脾死
真脾脉至弱而乍疎乍散(一作/數)色黄青不澤毛折乃死
長夏胃㣲濡弱曰平弱多胃少曰脾病但代無胃曰死
濡弱有石曰冬病石甚曰今病
脾臓營營舍意愁憂不解則傷意意傷則悶亂四肢不
舉毛悴色夭死于春
足太隂氣絶則脉不營其口脣口脣者肌肉之本也脉
弗營則肌肉濡肌肉濡則人中滿人中滿則脣反脣反
者肉先死甲篤乙死木勝土也
脾死臓浮之入緩(一作/堅)按之中如覆杯絜絜状如摇者
死六月季夏建未也坤未之間土之位脾王之時其脉
大阿阿而緩曰平反得浮大而洪者是心之乗脾母之
歸子爲虚邪雖病易治反得㣲濇而短者是肺之乗脾
子之乗母為實邪雖病自愈反得弦而長者是肝之乗
脾木之尅土為賊邪大逆十死不治反得沈濡而滑者
是腎之乗脾水之陵土爲㣲邪雖病即瘥
右手關上隂絶者無脾脉也若少氣下利腹滿身重四
肢不欲動善歐刺足陽明治陽
右手關上隂實者脾實也若腸中伏伏如堅状大便難
刺足太隂治隂
脾脉長長而弱來疎去穊(一作/數)再至曰平三至曰離經
病四至脫精五至死六至命盡足太隂脉也
脾脉急甚爲瘈瘲㣲急為膈中滿食飲入而還出後沃
沫緩甚為痿厥㣲緩為風痿四肢不用心慧然若無疾
大甚為擊仆㣲大為脾疝氣裹大膿血在腸胃之外小
甚為寒熱㣲小為消癉滑甚為㿗癃㣲滑為蟲毒蚘腸
鳴熱濇甚為腸㿗㣲濇為内潰多下膿血
脾脉摶堅而長其色黄當病少氣其耎而散色不澤者
當病足骭腫若水状
黄脉之至也大而虚有積氣在腹中有厥氣名曰厥疝
女子同法得之疾使四肢汗出當風
扁鵲曰脾有病則色痿黄實則舌本强直虚則多癖善
吞注利其實若陽氣壮則夢飲食之類
脾在聲為歌在變動為噫在志為思思傷脾精氣并於
脾則饑音在長夏病變於音者取之經恐懼而不解則
傷精精傷則骨痠痿厥精時自下則病精是故五臓主
藏精者也不可傷傷則守失而隂虚虚則無氣無氣則
死
病先發於脾閉塞不通身痛體重一日之胃而腹脹二
日之腎少腹腰脊痛脛痠三日之膀胱背膂筋痛小便
閉十日不已死冬人定夏晏食
病在脾日昳慧平旦甚日中持下晡静(素問作日出甚/王氷云日中持)
(者繆/也)假令脾病東行若食雉兎肉及諸木果實得之不
者當以春時發得病以甲乙日也
凡脾病之状必身重善饑足痿不収(素問作善肌肉痿/足不収甲乙作苦)
(饑饑肉痿/足不収)行善瘈脚下痛虚則腹滿腸鳴飱泄食不化
取其經足太隂陽明少隂血者
脾脉沈之而濡浮之而虚苦腹脹煩滿胃中有熱不嗜
食食而不化大便難四肢苦痺時不仁得之房内月使
不來來而頻併
脾病其色黄飲食不消腹苦脹滿體重節痛大便不利
其脉㣲緩而長此為可治宜服平胃丸㵼脾丸茱茰丸
附子湯春當刺隐白冬刺隂陵泉皆㵼之夏刺大都季
夏刺公孫秋刺啇邱皆補之又當灸章門五十壮背第
十一椎百壮
邪在脾胃肌肉痛陽氣有餘隂氣不足則熱中善飢陽
氣不足隂氣有餘則寒中腸鳴腹痛隂陽俱有餘若俱
不足則有寒有熱皆調其三里
有所擊仆若醉飽入房汗出當風則傷脾脾傷則中氣
隂陽離别陽不從隂故以三分候死生
脾中風者翕翕發熱形如醉人腹中煩重皮肉瞤瞤而
短氣也脾中寒
脾水者其人腹大四肢苦重津液不生但苦少氣小便
難脾脹者善噦四肢急(一作/實)體重不能衣(一作/収)
趺陽脉浮而澀浮則胃氣强澀則小便數浮澀相摶大
便則堅其脾為約脾約者其人大便堅小便利而反不
渴
脾氣弱病利下白腸垢大便堅不能更衣汗出不止名
曰脾氣弱或五液注下青黄赤白黒
寸口脉弦而滑弦則為痛滑則為實痛即為急實即為
踊痛踊相摶即胸脇搶急
趺陽脉浮而澀浮即胃氣㣲澀即脾氣衰微衰相摶即
呼吸不得此為脾家失度
寸口脉雙𦂳即為入其氣不出無表有裏心下痞堅
趺陽脉微而濇微即無胃氣澀即傷脾寒在於膈而反
下之寒積不消胃微脾傷榖氣不行食已自噫寒在胷
膈上虚下實榖氣不通為閉塞之病
寸口脉緩而遲緩則為陽其氣長遲則為隂榮氣促(一/云)
(不/足)榮衛俱和剛柔相得三焦相承其氣必强
趺陽脉滑而𦂳滑即胃氣實𦂳即脾氣傷得食而不消
者此脾不治也能食而腹不滿此為胃氣有餘腹滿而
不能食心下如飢此為胃氣不行心氣虚也得食而滿
者此為脾家不治病人鼻下平者胃病也微赤者病發
癰微黒者有熱青者有寒白者不治脣黒者胃先病微
燥而渴者可治不渴者不可治臍反出者此為脾先落
(一云/先終)
凡人病脉已解而反暮微煩者人見病者差安而强與
榖脾胃氣尚弱不能消榖故令微煩損榖則愈
診得脾積脉浮大而長飢則減飽則見䐜起與榖争減
心下累累如桃李起見於外腹滿嘔泄腸鳴四肢重足
脛腫厥不能臥是主肌肉損色黄也
脾之積名曰痞氣在胃管覆大如盤久久不愈病四肢
不收黄癉食飲不為肌膚以冬壬癸日得之肝病傳脾
脾當傳腎腎適以冬王王者不受邪脾復欲還肝肝不
肯受因留結為積故知痞氣以冬得之
脾病其色黄體青失溲直視脣反張爪甲青飲食吐逆
體重節痛四肢不舉其脉當浮大而緩今反弦急其色
當黄而反青者此是木之尅土為大逆十死不治
宫音人者主脾聲也脾聲歌其音皷其志愁其經足太
隂厥逆陽明則榮衛不通隂陽翻作陽氣内擊隂氣外
傷傷則寒寒則虚虚則舉體消瘦語音沈澀如破皷之
聲舌强不轉而好咽唾口噤脣黒四肢不舉身重如山
便利無度甚者不可治依源麻黄湯主之(方在别/巻中)又言
聲憂懼舌本巻縮此是木尅土陽擊隂隂氣伏陽氣起
起則實實則熱熱則悶亂體重不能轉側語聲拖聲氣
深不轉而心急此為邪熱傷脾甚則不可治若脣雖痿
黄語言若轉可治
脾病為瘧者令人寒腹中痛熱則腸中鳴鳴已汗出恒
山丸主之(方在别/巻中)若其人本來少於瞋怒而忽反常瞋
喜無度正言而鼻笑不答於人此脾病聲之候也不盈
旬月禍必至矣隂陽之疾經絡之源䆒㝷其病取其所
理然後行治萬無遺一也
黄為脾脾合肉黄如䱇腹者吉脾主口脣脣是脾之餘
其人土形相比於上宫黄色大頭圓面美肩背大腹好
股胻小手足多肉上下相稱行安地舉足心平好利人
不喜權勢喜附人耐秋冬不耐春夏春夏感而生病主
足太隂敦敦然脾應月月有虧盈脾小大隨人脣大小
上脣厚下脣薄無腭齗脣缺破此人脾不正揭聳脣者
則脾髙髙則實實則熱熱則季脇痛滿脣垂而大不堅
者則脾下下則虚虚則危危則寒寒則身重不能行歩
脣堅者則脾堅堅則臓安安則不病脣上下好者則脾
端正端正則脾胃和利人無病脣偏舉者則脾偏痛好
脹凡人分部中陷起者必有病生胃陽明為脾之部而
蔵氣通於内外部亦隨而應之沈濁為内浮清為外若
表病外入所部則起起則前㵼陽後補隂若裏病内出
所部則陷陷則前治隂後治陽陽則實熱隂則虚寒寒
主外熱主内凡人死生休否則蔵神前變形于外人脾
前病脣則焦枯無潤若脾前死脣則乾青白漸縮急齒
噤不開若天中等分墓色應之必死不治看色厚薄決
判賖促賖則不盈四百日内促則旬朔之間脾病少愈
而卒死何以知之曰青黒如拇指黶㸃見顔頰上此必
卒死脾絶十二日死何以知之口冷足腫腹熱臚脹泄
利不覺其出時(一日五/日死)面青目黄者五日死病人著牀
心痛氣短脾竭内傷百日復愈欲起徬徨因坐於地其
亡倚牀能治此者可謂神良又面黄目赤不死黄如枳
實死吉㐫之色在於分部霏霏而見黒黄入脣必病不
出其年(其穴在鼻上當兩/眼是其分部位也)若年上不應三年之内禍必
應也
季夏土脾脉色黄主足太隂脉也其脉本在中封前上
四寸之中應在背輸與舌本中封在内踝前一寸大筋
裏宛宛中脉夲從中封上四寸是也其脉根于隐白隐
白在足大指端内側是也
其筋起於足大指之端内側上結於内踝其直者上結
於膝内輔骨上循隂股結於髀聚於隂器上腹結於臍
循腹裏結於脇散於胷中其内者著于脊
其脉起於足大指之端循指内側白肉際過核骨後上
内踝前亷上腨内循胻骨後交出厥隂之前上循膝股
内前亷入腹屬脾絡胃上膈俠咽連舌本散舌下其支
者復從胃别上膈注心中合足陽明為表裏陽明之本
在厲兊足趺上大指間上三寸骨解中也同會于手太
隂
其足太隂之别名曰公孫去本節後一寸别走陽明其
别者入絡腸胃主脾生病實則胃熱熱則腹中切痛痛
則陽病陽脉反大於寸口三倍病則舌强筋轉卵縮牽
隂股引髀痛腹脹身重食飲不下煩心心下急注脾脾
病虚則胃寒寒則腹中鼓脹脹則隂病隂脉反小於寸
口一倍病則泄水不能臥而煩强立股膝内痛苦筋折
紐之紐之者脉時綴綴動也發動甚者死不治
四季之月各餘十八日此為四季之餘日主脾胃黄肉
隨病也(一作内/陽病)其源從太隂陽明相格節氣相移三焦
寒濕不調四時關格而起則臓腑傷痾隨時受癘陽氣
外泄隂氣内伏其病相反若腑虚則隂邪所加頭重頸
直皮肉强痺若臓實則陽疫所傷藴而結核起於喉頸
之側布毒熱於皮膚分肉之中上散入髪際下貫顳顬
隐隐而熱不相斷離故曰黄肉隨病也
扁鵲曰灸肝脾二輸主治丹毒四時隨病當依源補㵼
虚實之痾皮肉隨熱則須鎌破薄貼方呪促治疾無逃
矣
　
　
　
　
　
　
　
　
　
　
　
　
　
　
　備急千金要方巻四十六
欽定四庫全書
　備急千金要方巻四十七　唐　孫思邈　撰
　　　　　　　　　　　　宋　林億等　校正
　脾臓方
　　脾虚實第二(論/方)　(脉法/灸)
脾實熱
右手關上脉隂實者足太隂經也病苦足寒脛熱腹脹
滿煩擾不得臥名曰脾實熱也
㵼熱湯治舌本强直或夢歌樂而體重不能行方
　　前胡　　　茯苓　　　龍膽　　　細辛
　　芒硝(各三/兩)　杏仁(四/兩)　　𤣥參　　　大青(各二/兩)
　　苦竹葉(切一/升)
　右九味㕮咀以水九升煮取三升分三服食後服
治脾熱面黄目赤季脇痛滿方
　　半夏　　　母薑(各八/兩)　枳實　　　梔子
　　茯苓　　　芒硝(各三/兩)　細辛(五/兩)　　白术
　　杏仁(各四/兩)　生地黄　　淡竹葉(各切/一升)
　右十一味㕮咀以水九升煮取三升去滓下芒硝分
　三服
治脾横方
　若赤黒發如𤓰大煎羊脂摩之
又方末赤小豆和雞子白傅之
四肢寒熱腰疼不得俛仰身黄腹滿食嘔舌根直灸第
十一椎上及左右各一寸五分三處各七壮
脾胃俱實
右手關上脉隂陽俱實者足太隂與陽明經俱實也病
苦脾脹腹堅搶脇下痛胃氣不轉大便難時反泄利腹
中痛上衝肺肝動五臓立喘鳴多驚身熱汗不出喉痺
精少名曰脾胃俱實也
㵼熱方
　　大黄　　　麻黄　　黄芩(各四/兩)　杏仁
　　赤茯苓　　甘草　　橘皮　　　芒硝
　　澤㵼(各三/兩)
　右九味㕮咀以水九升煮取三升絞去滓内大黄煮
　兩沸去滓下芒硝分三服
大黄㵼熱湯治脾脉厥逆大腹中熱切痛舌强腹脹身
重食不下心注脾急痛方
　　大黄(細切水一升/半别漬一宿)　　　甘草(各三/兩)　澤㵼
　　茯苓　　　黄芩　　　細辛　　　芒硝(各二/兩)
　　橘皮(二/兩)
　右八味㕮咀以水七升煮取三升三合去滓下大黄
　更煎兩沸去滓下芒硝分三服
治脾熱脇痛熱滿不歇目赤不止口脣乾裂方
　　石膏(一斤/碎)　生地黄(汁/)　赤蜜(各一/升)
　　淡竹葉(切五/升)
　右四味先以水一斗二升煮竹葉取七升去滓澄清
　煮石膏取一升五合去滓下地黄汁兩沸次下蜜煎
　取三升細細服之
治脾熱偏一邊痛胷滿脇偏脹方
　　茯苓　　　橘皮　　　澤㵼(各三/兩)　芍藥
　　白术(各四/兩)　人參　　　桂心(各二/兩)　石膏(八/兩)
　　半夏(六/兩)　　生薑(切一/升)　桑根白皮(一/升)
　右十一味㕮咀以水一斗二升煮取三升去滓分三
　服若須利下加芒硝二兩佳
脾虚冷
右手關上脉隂虚者足太隂經也病苦泄注腹滿氣逆
霍亂嘔吐黄癉心煩不得臥腸鳴名曰脾虚冷也
治虚脹脇痛肩急有時發作悉補之方
　　五加根皮　丹參　　　橘皮(各一/斤)　地骨皮
　　乾薑　　　白术(各八/兩)　猪椒根皮(二/斤)乾地黄
　　芎藭　　　附子(各五/兩)　桂心　　　桔梗(各四/兩)
　　大棗(五十/枚)　甘草(三/兩)
　右十四味㕮咀以酒四斗漬五七日服七八合加至
　　一升日再服
檳榔散治脾寒飲食不消勞倦氣脹噫滿憂恚不樂方
　　檳榔(八枚皮/子並用)人參　　　茯苓　　　陳麴
　　厚朴　　　麥蘖　　　吳茱茰　　白术(各二/兩)
　右八味治下篩食後酒服二方寸匕日再一方用橘
　皮一兩半
温脾圓治乆病虚羸脾氣弱食不消喜噫方
　　黄蘗　　　大麥蘖　　吳茱茰　　桂心
　　乾薑　　　細辛　　　附子　　　當歸
　　大黄　　　麴　　　　黄連(各一/兩)
　右十一味為末蜜丸如梧子毎服十五丸空腹酒服
　日三
麻豆散主脾氣弱不下食餌此以當食方
　　大豆黄(二/升)　大麻子(三升熬/令香)
　右二味治下篩飲和服一合日四五任情多少
脾胃俱虚
右手關上脉隂陽俱虚者足太隂與陽明經俱虚也病
苦胃中如空状少氣不足以息四逆寒泄注不已名曰
脾胃俱虚也
治腹脹善噫食則欲嘔泄澼溏下口乾四肢重好怒不
欲聞人聲忘誤喉痺補之方
　　黄連(一/兩)　　禹餘糧(二/兩)　白术　　　乾薑(各三/兩)
　　大麻子(五/兩)　桑白皮(八/兩)　大棗(二十/枚)
　右七味㕮咀以水一斗二升煮取三升分四服
治脾胃俱虚苦飢寒痛方
　　人參　　　當歸　　　桂心　　　茯苓
　　桔梗　　　芎藭(各三/兩)　厚朴　　　甘草
　　橘皮　　　吳茱茰(各二/兩)白术(五/兩)　　麥蘖(一/升)
　右十二味㕮咀以水一斗二升煮取三升分三服
白术散治脾胃俱虚冷方
　　白术　　　厚朴　　　人參　　　吳茱茰
　　茯苓　　　麥蘖　　　麴　　　　芎藭(各三/兩)
　右八味篩酒服方寸匕食後服日三一方加大腹橘
　皮
平胃圓凡身重不得食食無味心下虚滿時時欲下喜
臥者皆針胃管太倉服建中湯及服此方(建中湯方/見別巻)
　　杏仁(五十/枚)　丹參(三/兩)　　苦參　　　葶藶
　　𤣥參(各二/兩)　芎藭　　　桂心(各一/兩)
　右七味為末蜜丸如梧子酒服五丸日三以知為度
又方治丈夫小兒食實不消胃氣不調或温壮熱結大
小便不利者有病冷者服露宿丸熱藥後當進此丸調
胃方
　　大黄(二/兩)　　小草　　　甘草　　　芍藥
　　芎藭　　　葶藶(各一/兩)　杏仁(五十/枚)
　右七味為末蜜丸飲服如梧子五丸日三一歳小兒
　二丸漸加之(千金翼有菖蒲當歸乾薑茯苓/麥門冬細辛為十三味無杏仁)
論曰凡病宿食在上管當吐之脉數而滑者實也有宿
食不消下之愈胃中有澼食冷物即痛不能食有熱物
即欲食大腹有宿食寒慄發熱如瘧状宿食在小腹者
當暮發熱明旦復止寸脉𦂳即頭痛風寒或腹中宿食
不化寸口脉𦂳者如轉索左右無常脾胃中有宿食不
消寸口脉浮而大按之反澀尺中微而澀故知宿食
大麴蘖丸主消榖斷下温和又寒冷者長服不患霍亂
方
　　大麥蘖　　麴(各一/升)　　附子　　　乾薑
　　當歸　　　人參(各三/兩)　赤石脂(一/兩)　桔梗
　　女萎(各二/兩)　吳茱茰　　皂莢(各五/兩)　蜀椒(二兩/半)
　　烏梅(五十/枚)
　右十三味為末蜜酢中半漬梅一宿蒸三斗米下去
　核𢷬如泥和藥蜜和𢷬三千杵服十丸日三下甚者
　加龍骨阿膠艾各三兩
消食斷下圓寒冷者常服之方
　　麴　　　　大麥蘖(各一/升)吳茱茰(四/兩)
　右三味為末蜜和服十五丸如梧子大日三
乾薑散治不能食心意㝠然忘食方
　　乾薑　　　法麴　　　蜀椒　　　豉
　　大麥蘖(各一/升)
　右五味合治下篩日後服三方寸匕日三以能食為
　度
消食圓治數年不能食方
　　小麥蘖　　麴(各一/升)　　乾薑　　　烏梅(各四/兩)
　右四味為末蜜和服十五丸日再加至四十丸寒在
　胷中及反胃飜心者皆瘥
麴蘖散主消榖能食除腸中水氣臚脹方
　　法麴　　　麥蘖　　　杏仁(各五/兩)
　右三味治下篩食後酒服一合日三
　　脾勞第三論　(方/)
論曰凡脾勞病者補肺氣以益之肺旺則感於脾是以
聖人春夏養陽氣秋冬養隂氣以順其根本矣肝心為
陽脾肺腎為隂逆其根則伐其本隂陽四時者萬物之
終始也
半夏湯治脾勞實四肢不用五臓乖反脹滿肩息氣急
不安承氣泄實熱方
　　半夏　　　宿薑(各八/兩)　茯苓　　　白术
　　杏仁(各三/兩)　大棗(二十/枚)　竹葉(切一/升)　橘皮
　　芍藥(各四/兩)
　右九味㕮咀以水一斗煮取三升分四服
消食膏酒治脾虚寒勞損氣脹噫滿食不下通噫方
　　猪膏(三/升)　　宿薑(汁五/升)　吳茱茰(一/升)　白术(一/斤)
　右四味𢷬茱茰白术等二味細細下篩為散内薑汁
　膏中煎取六升温清酒一升進方寸匕日再
　　肉極第四(論/方)
論曰凡肉極者主脾也脾應肉肉與脾合若脾病則肉
變色又曰至隂遇病為肌痺肌痺不已復感於邪内舍
於脾體癢淫淫如鼠走其人身上津液脱腠理開汗大
泄鼻端色黄是其相也凡風氣蔵於皮膚肉色則敗以
季夏戊巳日傷於風為脾風脾風之状多汗隂動傷寒
寒則虚虚則體重怠惰四肢不欲舉不嗜飲食食則欬
欬則右脇下痛隂隂引肩背不可以動轉名曰厲風裏
虚外實若陽動傷熱熱則實實則人身上如鼠走脣口
壊皮膚色變身體津液脱腠理開汗大泄名曰惡風而
須決其綱紀知其終始隂陽動静肉之虚實實則㵼之
虚則補之能治其病者風始入肉皮毛肌膚筋脉之間
即須決之若入六腑五臓則半死矣
扁鵲曰肉絶不治五日死何以知之皮膚不通外不得
泄凡肉應足太隂太隂氣絶則脉不營其肌肉脣反者
氣盡則肉先死使良妙藥終不治也
治肉熱極肌痺淫淫如鼠走身上津液脱腠理開汗大
泄為痺風風氣蔵於皮膚肉色敗鼻見黄色麻黄止汗
通肉
解風痺湯方
　　麻黄　　　防已(一作/防風)　枳實　　　細辛
　　白术(各三/兩)　生薑　　　附子(各四/兩)　甘草
　　桂心(各二/兩)　石膏(八/兩)
　右十味㕮咀以水九升煮麻黄去沫下諸藥煮取三
　升分三服
續命湯治肉極虚熱肌痺淫淫如鼠走身上津液開泄
或痺不仁四肢急痛方
　　麻黄　　　生薑(各三/兩)　當歸　　　石膏(各二/兩)
　　芎藭　　　桂心　　　甘草　　　黄芩
　　防風　　　芍藥(各一/兩)　杏仁(四十/枚)
　右十一味㕮咀以水九升先煮麻黄除沫下諸藥煮
　取三升去滓分四服日再
越婢湯治肉極熱則身體津液脱腠理開汗大泄厲風
氣下焦脚弱(方見/别巻)
石南散治肉熱極則體上如鼠走或如風痺脣口壊皮
膚色變主諸風大病方
　　石南(三十/銖)　薯蕷　　　芍藥(一本作/甘草)天雄
　　桃花(一作/桃仁)　甘菊花(各一/兩)黄耆(十八/銖)
　　山茱茰(一兩十/八銖)　　　　真珠(十八/銖)　石膏(二/兩)
　　升麻　　　萎蕤(各一/兩半)
　右十二味治下篩酒下方寸匕日再食後服
大黄耆酒治肉極虚寒為痺風隂動傷寒體重怠惰四
肢不欲舉關節疼痛不嗜飲食虚極所致方
　　黄耆　　　桂心　　　巴㦸天　　石斛
　　澤㵼　　　茯苓　　　栢子仁　　乾薑
　　蜀椒(各三/兩)　防風　　　獨活　　　人參(各二/兩)
　　天雄　　　芍藥　　　附子　　　烏頭
　　茵芋　　　栝蔞根　　山茱茰　　半夏
　　細辛　　　白术　　　黄芩(各一/兩)
　右二十三味㕮咀絹袋貯以清酒三斗漬之秋冬七
　日春夏三日初服三合漸漸加微痺為度日再
治肉極虚寒卒中風口噤不能言四肢緩縱偏攣急痛
注五臓恍惚喜怒無常手脚不隨方
　　獨活　　　茵芋　　　黄芩(各三/兩)　甘草
　　防風　　　芍藥　　　芎藭　　麻黄
　　葛根(各二/兩)　人參(一/兩)　　烏頭(三/枚)
　右十一味㕮咀以水一斗竹瀝四升合煮取四升分
　四服日三夜一
　
　
　
　
　
　
　
　
　
　
　
　備急千金要方卷四十七
欽定四庫全書
　備急千金要方巻四十八　唐　孫思邈　撰
　　　　　　　　　　　　宋　林億等　校正
　脾臓方
　　肉虚實第五(論/方)
論曰夫肉虚者坐不安席身危變動肉實者坐安不動
喘氣肉虛實之應主於脾若其腑臓有病從肉生熱則
應臓寒則應腑
五加酒治肉虚坐不安席好動主脾病寒氣所傷方
　　五加皮　　枸杞皮(各二/升)乾地黄　　丹參(各八/兩)
　　石膏(一方作/石床)杜仲(各一/斤)　乾薑(四/兩)　　附子(三/兩)
　右八味㕮咀以清酒二斗漬三宿一服七合日再
半夏湯治肉實坐安席不能動作喘氣主脾病熱氣所
加關格除喘方
　　半夏　　　宿薑(各八/兩)　杏仁(五/兩)　　細辛
　　橘皮(各四/兩)　麻黄(一/兩)　　石膏(七/兩)　　射干(二/兩)
　右八味㕮咀以水九升煮取三升分三服須利下加
　芒硝三兩
　　閉澀第六(論法方/灸)
論曰有人因時疾瘥後得閉塞不通遂致天命大不可
輕之所以備述雖非死病凡人不明藥餌者拱手待斃
深可痛哉單複諸方以虞倉卒耳凡大便不通皆用滑
膩之物及冷水並通也凡候面黄者即知大便難
麻子仁圓趺陽脉浮而澀浮則胃氣强澀則小便數浮
澀相摶大便則堅其脾為約脾約者其人大便堅小便
利而不渴也
　　麻子仁(二/升)　枳實　　　芍藥(各八/兩)　杏仁(一/升)
　　大黄　　　厚朴(各一/斤)
　右六味為末蜜丸如梧子飲服五丸日三漸加至十
　丸(肘後外臺/無杏仁)
治關格大便不通方
　　芒硝　　　烏梅　　　桑白皮(各五/兩)芍藥
　　杏仁(各四/兩)　麻仁(三/兩)　　大黄(八/兩)
　右七味㕮咀以水七升煮取三升分三服一本無烏
　梅加枳實乾地黄各二兩
治大便閉塞不通神方
　猪羊膽無在以筒灌三合許令深入即出矣出不盡
　須臾更灌一方加冬葵子汁和之亦妙又椒豉湯五
　升和猪膏三合灌之佳臨時易可得即用之又煎蜜
　成煎如人指大深内榖道佳又無灰濃酒半升鹽三
　錢七錬成如上法
三黄湯治下焦熱結不得大便方
　　大黄(三/兩)　　黄芩(二/兩)　　梔子(二十/枚)　甘草(一/兩)
　右四味㕮咀以水五升煮取一升八合分三服若大
　閉加芒硝二兩
五柔圓治閉澀及虚損不足飲食不生肌膚三焦不調
和榮衛利腑臓補三焦方
　　大黄(一升蒸三/斗米下)　　　　前胡(二/兩)　　半夏
　　蓯蓉　　　芍藥　　　茯苓　　　當歸
　　葶藶　　　細辛(各一/兩)
　右九味為末蜜和合𢷬萬杵為丸梧子大食後服十
　五丸後稍增之日再(崔氏云令人喜飯消榖益氣有/憂者加松實半兩菴䕡半兩服)
　(之緩中不如意便服/之又有黄芩一兩)
大五柔圓主臓氣不調大便難通和榮衛利九竅消榖
益氣方
　　大黄　　　芍藥　　　枳實　　　蓯蓉
　　葶藶　　　甘草　　　黄芩　　　牛膝(各二/兩)
　　桃仁(一百/枚)　杏仁(四十/枚)
　右十味為末蜜和丸如梧子一服三丸日三加至二
　十丸酒下
濡臓湯主大便不通六七日腹中有燥屎寒熱煩廹短
氣汗出脹滿方
　　生葛根　　猪膏(各二/升)　大黄(一/兩)
　右三味㕮咀以水七升煮取五升去滓内膏煎取三
　升澄清强人頓服羸人再服亦治大小便不通
治大便不通方
　　大㦸(一/斤)　　大豆(五/升)　　商陸　　　牛膝(各三/斤)
　右四味㕮咀以水五升煮取二升以大豆五升煎令
　汁盡至豆乾初服三枚以通為度
又方蜜和胡鷰屎内大孔中即通
又方水四升蜜一升合煮熟冷灌下部中一食頃即通
又方鹽半合蜜三合合煎如餳出之著冷水中丸如檳
榔形如指許大深内下部中立通
治大便難方
　單用豉清醤清羊酪土𤓰根汁灌之立通
又方以醤清漬烏梅灌下部中
又方桑根白皮　榆根白皮(各一/把)
　右二味㕮咀以水三升煮取一升半分三服
又方桃皮三升水五升煮取一升頓服
又方水一升煮羊蹄根一把取半升頓服
又方常煮麻子取汁飲
又方常服蜜煎五合
又方猪脂和陳葵子末為丸如梧子毎服十丸通即止
又方水服桃花方寸匕無桃花白皮亦得
又方常服車前子及葉並良
又方𢷬葵根汁生服
又方好膠(三/寸)　　蔥白(一/把)
　右二味以水四升煮取一升半頓服之即下
又方葵子　　　牛酥(各一升猪/脂用亦得)
　右二味以水四升煮葵子取一升内酥煮一沸待冷
　分作二服
又方葵子汁和乳汁等分服之立出
又方醤清(三/升)　　麻油(二/升)　　蔥白(三/寸)
　右三味合煮令黒去滓待冷頓服之一方不用醤清
芒硝圓治脹滿不通方
　　芒硝　　　芍藥(各一/兩半)　杏仁　　　大黄(各二/兩)
　　黄芩(一兩/六銖)
　右五味為末蜜丸如梧子飲服十五丸加至二十丸
　取通利為度日三
又方
　　通草　　　朴硝(各四/兩)　郁李仁　　黄芩
　　瞿麥(各三/兩)　車前子(五合一方六/兩一方二升)
　右六味㕮咀以水八升煮取二升半分三服一方用
　絹袋盛煮頓服二升
又方獨頭蒜燒熟去皮綿褁内下部中氣立通又削薑
一鹽導之及乾薑鹽杏仁𢷬丸導之並佳
治脹滿閉不下方
　　吳茱茰(一/升)　乾薑　　　大黄　　　當歸
　　桂心　　　芍藥　　　甘草　　　芎藭(各二/兩)
　　人參　　　細辛(各一/兩)　桃白皮(一/把)　真珠(半/兩)
　　雄黄(十八/銖)
　右十三味㕮咀以水一斗煮取三升去滓内雄黄真
　珠末酒一升微火煮三沸服一升得下即止
走馬湯主一切卒中惡心痛腹脹大便不通(方見心/腹痛篇)
巴豆圓主寒癖宿食久飲飽不消大閉不通
　巴豆仁一升清酒五升煮三日三夕碎大熟合酒微
　火煎令可丸如胡豆欲取吐下者服二丸
練中圓主宿食不消大便難方(肘後名/承氣丸)
　　大黄(八/兩)　　葶藶　　　杏仁　　　芒硝(各四/兩)
　右四味為末蜜丸如梧子大食後服七丸日三後稍
　加
灸法
大便難灸第七椎兩傍各一寸七壮　又灸承筋二穴
各三壮在腨中央陷内
大便不通灸俠玉泉相去各二寸名曰腸遺隨年壮(一/云)
(二寸/半)　又灸大敦四壮在足大指聚毛中
大便閉塞氣結心堅滿灸石門百壮
後閉不通灸足大都隨年壮
治老人小兒大便失禁灸兩脚大指去甲一寸三壮
又灸大指竒間各三壮
治大小便不通方
　　葵子(末一/升)　青竹葉(一/把)
　右二味以水二升煮五沸頓服
又方葵子(一/升)　　榆皮(切一/升)
　右二味以水五升煮取二升分三服
又方葵子一升以水三升煮取一升去滓内猪脂一升
空心分二服
又方甑帶煮取汁和蒲黄方寸匕日三服
又方猪脂一斤以水二升煮三沸飲汗立通
治大小便不利方
　　葵子(二/升)　　消石(二/兩)
　右二味以水五升煮取二升分二服
治小兒大小便不通方
　𢷬白花胡葵子末煮汁服之
又方末雞屎白服一錢七
灸法
大小便不利欲作腹痛灸榮衛四穴百壮穴在背脊四
面各一寸
腹熱閉時大小便難腰痛連胷灸團岡百壮穴在小腸
輸下二寸横三間甘灸之
大小便不通灸臍下一寸三壮　又灸横文百壮
大小便不利灸八窌(音/遼)百壮穴在腰目下三寸俠脊相
去四寸兩邊各四穴計八穴故名八窌
小兒大小便不通灸口兩吻各一壮
小便不利大便數注灸屈骨端五十壮
小便不利大便注泄灸天樞百壮穴在俠臍相去三寸
魄魄之舍不可針大法在臍傍一寸合臍相去可三寸
也
　
　備急千金要方卷四十八
欽定四庫全書
　備急千金要方卷四十九　唐　孫思邈　撰
　　　　　　　　　　　　宋　林億等　校正
　脾臓方
　　熱痢第七(論/方)　(脉證/炙法)
論曰余立身以來三遭熱痢一經冷痢皆日夜百餘行
乃至移床就厠其困篤如此但率意自治者㝷手皆愈
乃知此疾天下易治但中性之徒率情驕倨良藥苦口
不能克巳早餌朝遇暮過望其自瘥疾勢日増胃氣漸
弱心力俱微食飲與藥皆不能進既不時愈便稱痢病
難治斯皆自誤也學者須深達斯旨然此病隨宜服一
物皆使得瘥惟須力意苦已服食以瘥為限則無不愈
也又大須慎口味重者後百日次者一月日所以常哀
驕恣者不能自慎興言於此以為至慨矣古今痢方千
萬首不可具載此中但撮其效者七八而已雖然𢎞之
在人也何則陟釐丸烏梅丸松皮散等暴痢服之何有
不瘥其温脾湯建脾丸(方出下/冷痢篇)久下得之焉能不愈大
凡痢有四種謂冷熱疳蠱冷則白熱則赤疳則赤白相
雜無復節度多睡眼澀蠱則純痢瘀血熱則多益黄連
去其乾薑冷則加以熱藥疳則以藥吹灌下部蠱毒則
以蠱法治之藥既主對相當痢者復自勉勵服餌焉有
不愈者也
凡服止痢藥初服皆劇愚人不解即止其藥不服此特
不可但使藥與病源的相主對雖劇但服不過再三服
漸漸自知惟非其主對者夲勿服也
凡痢病通忌生冷酢滑猪雞魚油乳酪酥乾脯醤粉鹹
所食諸食皆須大熟爛為佳亦不得傷飽此将息之大
經也若将息失所聖人不救也
下利脉滑而數有宿食當下之
下利脉遲而滑者實也利為未止急下之
下利脉反滑當有所去下乃愈
下利不欲食者有宿食當下之
下利而腹痛滿為寒實當下之
下利腹中堅者當下之
下利而讝語者腹内有燥屎宜下之
下利三部皆平(一作/浮)按其心下堅者急下之
下利已瘥至其年月日時復發者此為下不盡更下之
愈風寒下者不可下下之後心下堅痛脉遲(一作/浮)此為
寒但當温之脉沈𦂳下之亦然脉大浮弦下之當已下
利脉浮大此為虚以强下之故也設脉浮革者因爾腸
鳴當温之
下利脉遲𦂳為痛未欲止當温之得冷者滿而便腸垢
下利身軀疼痛急救裏諸温之屬可與理中四逆附子
湯熱藥軰
下利大孔痛者當温暖之
下利腹脹滿身體疼痛者先温其裏乃攻其表
下利清榖不可攻其表汗出必脹滿
下利氣者當利其小便
下利脉反浮數尺中自濇其人必清膿血
下利脉數而渴者令自愈設不瘥必清膿血有熱故也
下利脉沈弦者下重其脉大者為未止脉微弱數者為
欲自止雖發熱不死
下利脉沈而遲其人面少赤身有微熱
下利清榖必鬱冐汗出而解病人必微厥所以然者面
戴陽下虚故也
下利有微熱而渴脉弱者令自愈
下利脉素有微熱汗出令自愈設脉𦂳為未解
下利脉反弦發熱身汗者自愈
下利脉大浮弦下當已
下利舌黄燥而不渴胷中實下不止者死
下利後脉絶手足厥冷晬時脉還手足温者生不還不
温者死
下利手足厥冷無脉者灸之不温若脉不還反微喘者
死少隂負趺陽者為順
凡六腑氣絶於外者手足寒上氣脚縮五臓氣絶於内
者下不自禁下甚者手足不仁也細㝷取之萬不失一
下病體略例如此耳
素問曰春傷於風夏為膿血凡下多滯下也夏傷於風
秋必洞泄秋多下水也患是冷也夫積冷積熱及水榖
實而下者以大黄湯下之强人勿過兩劑皆消息五六
日更進一劑其補澀湯不效者三兩日可進一劑
陟釐圓治百病下痢及傷寒身熱頭痛目赤四肢煩疼
不解恊熱下痢或醫已吐下之腹内虚煩欲得冷飲飲
不能消腹中急痛温食則吐乍熱乍冷状如温瘧或小
便不利氣滿嘔逆下痢不止方
　　水中陟釐(五/兩)紫石英(三/兩)　厚朴(一/兩)
　　漢中木防己(六/兩)　　　　隴西當歸(四/兩)黄連(二/兩)
　　三歳醇苦酒(五/升)　　　　上好豉(三/升)
　右八味皆取真新者以苦酒二升漬防己極令潤出
　之留苦酒置以利刀切防己厚令一分使厚薄悉等
　以板瓦覆著炭火上以厚紙藉瓦上布成切防己著
　紙上訖從頭依次反周而復始令色槁燥復漬向餘
　苦酒中更出著瓦上熬之如此盡苦酒止勿令火猛
　徐徐熬令極燥各𢷬下篩畢都合𢷬千杵以餘三升
　苦酒漬豉一宿明旦以瓦盆盛之以一盆覆之蒸五
　升土下須土氣通流熟出之於盆中研豉以新布絞
　取濃汁如棗膏法以和藥𢷬三千杵頓為丸皆如水
　中雞頭子大分著數囊中懸令隂乾取燥及更盛著
　亟以蠟蜜封其際勿令見風塵此藥以三丸為一劑
　平旦以井花水服一劑晝服一劑暮服一劑皆以水
　服之初服寧少食當餔食水飱欲服藥若食飲消腹
　中調和者日可一服若已瘥者二三日可一服消息
　以意若病重藥力未行者但益服之日可四五劑或
　時下不止者當復更增令腹中有藥力飲食消是其
　效也新服藥未安調當水飱助藥力心中了然然後
　可作羮臛但當冷食之耳若有時不喜冷食者正是
　藥力盡耳復益服藥至一宿許則復欲進冷也若欲
　不復藥者但稍温食藥力自盡矣服藥不必强多飲
　水也自隨體調耳久下虚服之如法禁熱食生魚猪
　肉蒜生菜酒緣酒發藥力令病者煩熱也又禁辛物
　及諸肥膩難消物皆勿食也若有風病加防風一兩
　人虚羸可加石斛一兩若宿有下利腸胃損弱者可
　加太一餘糧二兩半取石中黄軟香者若婦人産後
　疾加石硫黄二兩小便黄赤不利加蒲黄一兩依方
　消息之無不得效也(胡洽云舊有五石赤石脂白石/英鍾乳礬石并禹餘糧各四兩)
　(常以二/月合之)
下痢熱諸治不瘥方
　　烏梅(一/升)　　黄連(一斤金/色者)
　右二味為末蜜和服如梧子二十丸日三夜二神妙
治積久二三十年常下痢神方
　赤松皮去上蒼皮切一斗為散麫粥和一升服之日
　三服瘥不過服一斗永瘥三十年痢服之百日瘥
苦參橘皮圓治熱毒痢方
　　苦參　　　橘皮　　　獨活　　　阿膠
　　藍青　　　黄連　　　鬼􁀋(一作鬼/箭羽)黄蘗
　　甘草
　右九味等分為末以蜜烊膠和併手丸之如梧子候
　乾飲服十丸日三後稍加卒下注痢者大良
治諸熱毒下黄汁赤如爛血滯如魚腦腹痛壮熱方
　　黄蘗　　　黄芩　　　升麻
　　石榴皮(各六/分)艾葉(三/分)　　白頭翁　　寄生
　　當歸　　　牡蠣　　　犀角　　　甘草(各一/兩)
　　黄連(二/兩)
　右十二味㕮咀以水六升煮取三升分三服
龍骨圓治下血痢腹痛方
　　龍骨　　　龍膽　　　羚羊角　　當歸
　　附子　　　乾薑　　　黄連(各三/十銖)　赤石脂
　　礬石(各一/兩半)　犀角　　　甘草　　　熟艾(各十/八銖)
　右十二味為末蜜和丸如小豆先食服十五丸日三
　加至二十丸
又方
　　牛角䚡　　當歸　　　龍骨　　　乾薑
　　熟艾(各三/兩)　附子　　　黄蘗　　　赤石脂
　　芎藭　　　阿膠　　　厚朴　　　甘草
　　橘皮　　　石榴皮　　芍藥(各二/兩)　大棗(二十/枚)
　　黄連(五/合)　　升麻(一兩/半)　蜀椒(一/兩)
　右十九味㕮咀以水一斗三升煮取四升去滓内牛
　角䚡末阿膠消以綿絞去滓分七服日四夜三(千金/翼無)
　(橘/皮)
治血痢方
　　蒲黄(三/合)　　乾地黄　　桑耳　　　甘草
　　芒硝　　　茯苓　　　人參　　　栢葉
　　阿膠　　　艾葉　　　生薑(各二/兩)　禹餘糧
　　黄連(各一/兩)　赤石脂(五/分)
　右十四味㕮咀以水一斗煮取四升分五服温神效
治下雜血方
　　乾藍　　　犀角　　　地榆(各二/兩)　蜜(二/合)
　右四味㕮咀以水五升煮取一升半去滓下蜜煎取
　五合分三服此治熱毒蠱妙
治熱毒下黒血五内絞切痛日夜百行氣絶欲死方
　　黄連(一/升)　　龍骨　　　白术(各二/兩)　阿膠
　　乾薑　　　當歸　　　赤石脂(各三/兩)附子(一/兩)
　右八味㕮咀以水一斗煮取五升分五服余以貞觀
　三年七月十二日忽得此熱毒痢至十五日命将欲
　絶處此方藥入口即定
治下血日夜七八十行方
　　黄連　　　黄蘗(各半/兩)
　右二味㕮咀淳酢三升煮取一升半分再服
白頭翁湯治赤滯下血連月不瘥方
　　白頭翁　　厚朴　　　阿膠　　　黄連
　　秦皮　　　附子　　　黄蘗　　　茯苓
　　芍藥(各二/兩)　乾薑　　　當歸　　　赤石脂
　　甘草　　　龍骨(各三/兩)　大棗(三十/枚)　粳米(一/升)
　右十六味㕮咀以水一斗二升先煮米令熟出米内
　藥煮取三升分四服
治下赤連年方
　　地榆　　　鼠尾草(各一/升)
　右二味㕮咀以水二升煮取一升分二服如不止取
　屋塵水漬去滓一升分二服(古今録騐方云服/屋塵汁一小盃)
又方
　　秦皮(如無用槲/皮代之)　　　鼠尾草　　　薔薇根
　右三味等分㕮咀以水淹煎去滓銅器重釡煎成丸
　如梧子大服五六丸日三稍增瘥止亦可濃汁服半
　升
治大熱毒純血痢不可瘥者方
　黄連六兩㕮咀以水七升煮取二升半夜露著星月
　下旦起空腹頓服之臥将息即止不瘥加黄芩二兩
　更作服之仍不瘥者以疳痢法治之
治熱痢水榖方
　　黄連　　　阿膠(各二/兩)　黄蘗(一/兩)　　烏梅(四十/枚)
　　梔子(三十/枚)
　右五味㕮咀以水五升煮取二升半分三服亦治䘌
　神良
治下痢絞痛腸滑不可瘥方
　　黄連(六/兩)　　阿膠　　　鼠尾草　　當歸
　　乾薑(各三/兩)
　右五味㕮咀若大冷白多以清酒一斗煮取三升分
　三服若熱及不痛者去乾薑當歸以水煮之
茯苓湯治困下空竭欲死滯下膿血日數十行羸篤垂
死老少並宜服方
　　茯苓　　　黄蘗　　　黄連　　　龍骨
　　人參　　　乾薑　　　黄芩　　　桂心
　　芍藥　　　當歸　　　梔子仁　　甘草(各半/兩)
　　赤石脂(一/兩)　大棗(十二/枚)
　右十四味㕮咀以水五升煮取二升分再服不瘥滿
　三劑此方主風虚冷痢最佳
治冷熱不調或水或膿或五色血者方
　酢石榴五枚合殻子𢷬絞取二升汁服五合瘥止
温脾湯治下久赤白連年不止及霍亂脾胃冷實不消
方
　　大黄(四/兩)　　人參　　　甘草　　　乾薑(各二/兩)
　　附子(一枚/大者)
　右五味㕮咀以水八升煮取二升半分三服臨熟下
　大黄與後温脾湯小異須大轉㵼者當用此方神效
黄連湯治赤白痢方
　　黄連　　　黄蘗　　　乾薑　　　石榴皮
　　阿膠(各三/兩)　當歸(二/兩)　　甘草(一/兩)
　右七味㕮咀以水七升煮取三升分三服
女萎圓治熱病時氣下赤白痢遂成䘌方(亦名雲/實丸)
　　女萎　　　藜蘆(各三/分)　烏頭　　　桂心(各四/分)
　　黄連　　　雲實(各二/分)　代赭(一/分)
　右七味為末蜜丸如梧子大服二丸大下痢宿勿食
　清旦以冷水服之勿飲食至日中過後乃飲食若得
　藥力明旦更服如前亦可長服虚羸晝夜百行膿血
　亦瘥
聖湯治下赤白痢大孔蟲生悉皆瘥方
　　鼠尾草(二/兩)　豉(一/升)　　　梔子仁　　生薑(各六/兩)
　　桃皮(一/握)
　右五味㕮咀以水七升煮取二升半分三服一夲單
　用桃皮以酒煮服之
治赤白滯下方
　　清酒(五/合)　　成煎猪膏(三/合)
　右二味緩火煎十沸適寒温頓服之取瘥止
又方酒四升煮錢四十文取二升分三服
又方亂髪雞子大燒末水服不過三服
灸法
泄痢食不消不作肌膚灸脾輸隨年壮
泄注五痢便膿血重下腹痛灸小腸輸百壮
泄痢久下失氣勞冷灸下腰百壮三報穴在八魁正中
央脊骨上灸數多尤佳三宗骨是忌針
泄痢不禁小腹絞痛灸丹田百壮三報穴在臍下二寸
針入五分
泄痢不嗜食雖食不消灸長谷五十壮三報穴在俠臍
相去五寸一名循際
泄痢赤白漏灸足太隂五十壮三報
久泄痢百治不瘥灸足陽明下一寸髙骨上䧟中去大
指歧三寸隨年壮
又屈竹量正當兩胯脊上㸃訖下量一寸㸃兩傍各一
寸復下量一寸當脊上合三處一灸三十壮灸百壮以
上下切痢皆斷亦治濕􁥥冷脊上當胯㸃處不灸
又灸臍中稍稍二三百壮
又灸關元三百壮十日灸并治冷痢腹痛在臍下三寸
赤白下灸窮骨以灸數多為佳
　
　
　
　
　
　
　
　
　
　
　
　
　備急千金要方卷四十九
欽定四庫全書
　備急千金要方巻五十　　唐　孫思邈　撰
　　　　　　　　　　　　宋　林億等　校正
　脾臓方
　　冷痢第八(論方/)
論曰舊治痢於貴勝用建脾丸多效今治積久冷痢先
以温脾湯下訖後以建脾丸補之未有不效者貧家難
以克辦亦無可将息也
温脾湯治積久冷熱赤白痢者方
　　大黄　　　桂心(各三/兩)　附子　　　乾薑
　　人參(各二/兩)
　右五味㕮咀以水七升煮取二升半分三服(與前温/脾湯小)
　(異/)
建脾圓治虚勞羸瘦身體重脾胃冷飲食不消雷鳴腹
脹泄痢不止方
　　鍾乳粉(三/兩)　赤石脂　　好麴　　　大麥蘖
　　當歸　　　黄連　　　人參　　　細辛
　　龍骨　　　乾薑　　　茯苓　　　石斛
　　桂心(各二/兩)　附子(一/兩)　　蜀椒(六/兩)
　右十五味為末白蜜丸如梧子酒服十丸日三加至
　三十丸弱者飲服此方通治男女(集驗無細/辛龍骨)
增損建脾圓治丈夫虚勞五臓六腑傷敗受冷初作滯
下久則變五色赤黒如爛腸極臭穢者方
　　鍾乳粉　　赤石脂(三/兩)　礜石(一用/礬石)　乾薑
　　蓯蓉　　　桂心　　　石斛　　　五味子
　　澤㵼　　　逺志　　　寄生　　　栢子
　　人參　　　白頭翁　　天雄　　　當歸
　　石榴皮　　牡蠣　　　龍骨　　　甘草(各二/兩)
　右二十味為末蜜丸酒服二十丸日三加至四十丸
　此二方止痢神驗
駐車圓治大冷洞痢腸滑下赤白如魚腦日夜無節度
腹痛不可堪忍者方
　　黄連(六/兩)　　乾薑(一/兩)　　當歸　　　阿膠(各三/兩)
　右四味為末以大酢八合烊膠和之併手丸如大豆
　許候乾大人飲服三十丸小兒百日以還三丸朞年
　者五丸餘以意加減日三服
大桃花湯治冷白滯痢腹痛方
　　赤石脂　　乾薑　　　當歸　　　龍骨
　　牡蠣(各三/兩)　附子(二/兩)　　白术(一/升)　　甘草
　　芍藥(各一/兩)　人參(一兩/半)
　右十味㕮咀以水一斗二升煮术取九升内諸藥煮
　取三升分三服膿者加厚朴二兩嘔者加橘皮三兩
又方
　　龍骨(六/兩)　　厚朴　　　當歸　　　赤石脂(五/兩)
　右四味㕮咀以水七升煮取二升半分三服熱加白
　頭翁二兩半牡蠣三兩
桃花圓治下冷臍下攪痛方
　　乾薑　　　赤石脂(各十/兩)
　右二味蜜丸如豌豆服十丸日三服加至二十丸
倉米湯治小腹冷氣積聚結成冷痢日夜三四十行方
　　倉粳米(半斤净/淘乾漉)　　　　薤白(一握去/青切細)羊脂(一升/熬)
　　香䜴(三升以水一斗/煎取五升澄清)
　右四味先以羊脂煎薤白令黄并米内豉汁中煎取
　四升旦空腹温服一升如行十里久更進一升得快
　利止若利不止更服如前利後進粳米豉粥若復作
　更服一劑永瘥
附子湯治暴下積日不住及久痢方
　　附子(一/枚)　　石榴皮(一/具)　阿膠(二/兩)　　龍骨
　　甘草　　　芍藥　　　乾薑　　　黄連(各一/兩)
　　黄芩(半/兩)　　粳米(三/合)
　右十味㕮咀以水八升煮取三升分三服
治卒下痢湯方
　　黄連(五/兩)　　生薑(一/斤)
　右二味㕮咀以水五升煮取一升頓服未止更合服
　必效
治久冷痢下純白者由積臥冷處經久病發遂令脾胃
俱冷日夜五六十行大小腹痛不可忍凡白痢屬冷赤
痢屬熱方
　好麴末五升微熬令香温清醇酒令熱和麴末一升
　空腹頓服之日三服若至食時𢷬蒜一升令至熟下
　薑椒末調和如常食之法惟須稠勿加鹽以水和麴
　二升作􁀙餅極爛煮之乾漉熱内蒜虀臼中相和一
　頓食之少與餘食至飢時仍凖前食麴末酒比至瘥
　來少食餘食以此法治不過兩日無有不瘥
治乆冷或痢不痢間但腰腹患苦冷方
　上等新蜀椒三升用醋宿漬之以麴三升和椒一升
　緊拌煮作粥空腹頓服之加蔥豉鹽任性調和不瘥
　更作以瘥為限不過三升椒即愈此方不但治冷大
　治諸虚損冷極有所益久當自知耳
馬藺子圓治積冷痢下白膿方
　　馬藺子(一斤/熟熬)附子(二/兩)　　乾薑　　　甘草(各二/兩半)
　　神麴　　　麥蘖　　　阿膠(各五/兩)　黄連(三/兩)
　　蜀椒(五/合)
　右九味為末蜜丸如梧子服二十丸日二以知為度
　或作散酒調服方寸匕亦佳
厚朴湯治三十年久痢不止方
　　厚朴　　　乾薑　　　阿膠(各二/兩)　黄連(五/兩)
　　艾葉　　　石榴皮(各三/兩)
　右六味㕮咀以水七升煮取二升分再服
四續圓治三十年注痢骨立痿黄腸滑不瘥方(一名蠟/煎丸)
　　雲實(五合/熬香)　龍骨(三/兩)　　附子　　　女萎(各二/兩)
　　白术(二兩/半)
　右五味為末以蠟煎烊用丸藥如梧子大服五丸日
　三不過五六服瘥
椒艾圓治三十年下痢所食之物皆不消化或青或黄
四肢沈重起即眩倒骨肉消盡兩足逆冷腹中熱苦筋
轉起止須扶隂冷無子方
　　蜀椒(三百/粒)　烏梅(二百/枚)　熟艾(一/升)　　乾薑(三/兩)
　　赤石脂(二/兩)
　右五味椒薑艾下篩梅著一斗米下蒸令飯熟去核
　内薑椒末合𢷬三千杵蜜和丸如梧子服十丸日三
　服不瘥加至二十丸加黄連一升
下痢圓治數十年痢下氣消榖令人能食夏月長将服
之不霍亂方
　　大麥蘖　　法麴(各一/升)　烏梅(二升/半)　附子
　　乾薑　　　黄連　　　黄蘗　　　桂心(各三/兩)
　　蜀椒(半/兩)　　吳茱茰(四/兩)
　右十味為末蜜和丸如梧子食後服十丸日三加至
　二十丸三食三服亦可至四十丸
麴蘖圓治數十年下痢不止消榖下氣補虚羸方
　　大麥蘖　　好麴(各一/升)　附子　　　當歸
　　桂心(各二/兩)　吳茱茰(四/兩)　蜀椒(一/兩)　　黄連
　　烏梅肉　　乾薑(各四/兩)
　右十味為末蜜丸如梧子食後服二十丸日三
烏梅圓治久痢諸藥不瘥數十年者消榖下氣補虚方
　　烏梅肉　　黄連　　　乾薑
　　吳茱茰(各四/兩)桂心(二/兩)　　當歸(三/兩)　　蜀椒(一兩/半)
　右七味為末蜜丸如梧子食後服十丸日三
又方治冷痢久下方
　　烏梅(三百/枚)　乾薑　　　黄連(各十/兩)　當歸
　　蜀椒(各四/兩)　細辛　　　附子　　　桂心
　　人參　　　黄蘗(各六兩一/方用麥蘖)
　右十味為末以苦酒漬烏梅一宿去核蒸五升米下
　别𢷬如泥盤中攪令相得蜜和𢷬二千杵丸如梧子
　食前服十丸日三服稍增至二十丸
七味散治痢下久不瘥神驗方
　　黄連(八/分)　　龍骨　　　赤石脂　　厚朴
　　烏梅肉(各二/分)甘草(一/分)　　阿膠(三/分)
　右治下篩漿水服二方寸匕日二小兒一錢匕
猪肝圓治下痢腸滑飲食及服藥俱完出者方
　　猪肝(一斤/熬乾)　黄連　　　烏梅肉　　阿膠(各二/兩)
　　胡粉(七碁/子)
　右五味為末蜜丸如梧子酒服二十丸日三亦可散
　服方寸匕
羊脂煎大治諸久痢不瘥方
　　羊脂(一碁/子)　白蠟(兩碁/子)　黄連(末一/升)　酢(七合煎/取稠)
　　蜜(七合煎/取五合)　烏梅肉(二/兩)　亂髪(灰汁洗去垢/膩燒末一升)
　右七味合内銅器中湯上煎之攪可丸飲服如梧子
　大三十丸日三碁子大小如方寸匕
又方
　　羊脂　　　阿膠　　　蠟(各二/兩)　　黍米(二/升)
　右四味合煮作粥一服令盡即瘥
治大下後腹中空竭胷中虚滿不下食方
　　芍藥　　　甘草　　　半夏(各一/兩)　厚朴
　　當歸　　　桂心(各三/兩)　生薑(五/兩)
　右七味㕮咀以水八升煮取三升分三服服三劑最
　佳
治下痢心胷滿不快腹中雷鳴或嘔吐方
　　黄連(五/兩)　　橘皮　　　甘草(各二/兩)　龍骨
　　生薑　　　半夏(各三/兩)　人參(一/兩)　　大棗(十五/枚)
　右八味㕮咀以水一斗先煮一大沸乃内藥煮取三
　升分四服并妊娠良
斷痢湯治心胷下伏水方
　　半夏(一/升)　　生薑(五/兩)　　茯苓　　　甘草
　　龍骨(各二/兩)　附子(一/兩)　　人參　　　黄連(各三/兩)
　　大棗(十二/枚)
　右九味㕮咀以水八升煮取三升分三服
香蘓湯治下後煩氣暴上方
　　生蘓(一把冬用/蘓子三兩)　　　　香䜴(五/升)
　右二味以水五升煮取二升頓服之
㵼心湯治卒下大痢熱脣乾口燥嘔逆引飲方
　　人參　　　甘草　　　黄芩　　　栝蔞根
　　橘皮(各一/兩)　黄連(二/兩)　　半夏(三/兩)　　乾薑(一兩/半)
　右八味㕮咀以水六升煮取二升分三服(胡洽云治/老小利水)
　(榖不化腹中雷鳴心下痞滿乾嘔不安無橘皮栝蔞/若寒加附子一枚渴加括蔞一兩嘔加橘皮一兩痛)
　(加當歸一兩仲景/用大棗十二枚)
治夏月暴冷忽壮熱泄痢引飲熱湯下斷變通身浮腫
成冷下結脉沈細小數方
　　澤㵼(一兩/半)　吳茱茰　　茯苓　　　白术
　　當歸　　　桔梗　　　犀角　　　青木香
　　海藻　　　芍藥　　　大黄(各二/兩)
　右十一味㕮咀以水九升煮取三升分三服下後消
　息五六日許可與女麴散
女麴散治痢後虚腫水腫者服此藥小便利得止腫亦
消
　　女麴(一/升)　　乾薑　　　細辛　　　椒目
　　附子　　桂心(各一/兩)
　右六味治下篩酒服方寸匕不知加至二三匕日三
　產後虚滿者大良
治卒暴冷下下部疼悶方
　燒甎令熱大酢沃之三重布覆坐上即瘥
　
　
　
　
　
　
　
　
　
　
　備急千金要方卷五十
欽定四庫全書
　備急千金要方卷五十一　唐　孫思邈　撰
　　　　　　　　　　　　宋　林億等　校正
　脾臓方
　　疳濕痢第九(論/方)
論曰凡疳濕之病皆由暑月多食肥濃油膩取冷眠睡
之所得也禮云君子盛暑之月薄滋味無食肥濃煮餅
此時以不利人也養生者宜深戒之不爾多患疳濕痢
耳
凡所患處或著口齗咽喉下部疳與月蝕並不痛令人
不覺其治用五月五日蝦蟇角蒿救月木寒食泔淀但
得一事單用之燒作灰和蠟月猪脂傅之逐手便瘥極
須慎口味耳
凡疳在慎鹽醤酢酥油棗等一切皆忌惟白飯豉苜蓿
苦苣蕪菁不在禁限
凡吹藥入下部沒中指許深即止
治疳濕下黒醫不能治垂死者方
　　髑髏灰　　熏黄　　　朱砂　　　青黛
　　石鹽　　　丁香　　　麝香　　　礬石
　　梔子　　　莨菪子　　鐡衣　　　乾薑
　　故靴底灰　乾蝦蟇(五月/五日)細辛　　　土𤓰根
　　芥子　　　蜀椒　　　葶藶　　　菖蒲(各等/分)
　右二十味治下篩以竹筒吹杏仁大著大孔中所有
　患疳瘡上悉傅之其丁香麝香别研𢷬著藥中合之
　一方有寒食泔淀救月木楸葉為二十三味若病大
　者用灌方如左
　　麝香　　　丁香　　　甘草　　　犀角(各三/分)
　右四味治下篩合和以鹽三合蜀椒三合䜴二合以
　水二升煮取一升去滓内四味散合和分作二分灌
　大孔旦一灌酉一灌之凡久下一月不瘥成疳候大
　孔必寛者是以此主之
八物茜根湯凡下血者是蠱也以此主之(方見蠱/篇中)
治疳濕久下痢赤白百療不瘥者方
　　兎頭骨　　蛇頭　　　菥蓂子　　故緋(並/灰)
　　葶藶子　　狸骨(一作/狐骨)　蜣蜋
　　百草(五月五/日収者)倒掛草　　青黛　　晩蠶蛾
　　青礬　　　丁香　　　牀中桄木　蠍蟲屎
　　麝香　　　苦參　　　黄蘗　　　乾薑
　　角蒿　　　朱砂　　　印成鹽　　救月木
　　桂心　　　鐵衣　　　芒硝　　　蝦蟇
　　黄礬　　　荏子(各等/分)
　右二十九味治下篩以筒子内下部吹著日一二度
　妙
治疳濕不能食身重心熱脚冷百節疼痛方
　　黄芩　　　芍藥　　　苦參　　　甘草
　　當歸　　　蜀椒　　　甘松(一作/泔淀)　青黛
　　熏黄　　　豉(各二/兩)　　東引桃根　蔥白(各一/握)
　　鹽(一/合)　　　麝香(半/分)　　猪膽(二/枚)
　右十五味㕮咀以水一斗八升煮取四升分為二分
　一度灌一分湯如人體然後著麝香猪膽一枚即灌
　灌了作蔥豉粥食之後日更将一分如前灌之七日
　忌生冷毒物等但是油膩醤乳醋三十日忌之大佳
治疳蝕人諸處但是赤血痢久不瘥立著即瘥袐方
　　乾蝦蟇(五月五日収者/一枚作灰末)　人屎灰(一作/髪灰)
　　金銀土堝(各五/兩)　　　　麝香(一/分)　　銀末(小豆/許)
　右五味治下篩傅瘡上即瘥三七日忌如前痢者吹
　下部
治疳痢不止方
　　苦參　　　甘草　　　熏黄(各二/兩)　豉(一升/半)
　　蔥白(五/莖)　　蜀椒(三十/粒)
　右六味以苦參等三物各𢷬下篩以水五升煮蔥白
　豉椒取三升以三指撮苦參末等各一撮内汁中冷
　暖如人體先飲少許䜴汁食一口飯乃側臥徐徐灌
　之訖多時臥不出為佳大急乃出之於浄地當有疳
　濕蟲如白馬尾状頭黒是其效也其重者肛大難瘥
　當取桃枝綿裏頭用前件汁適寒温烙之須近脊一
　上三十度烙之乃瘥神驗
又方崔氏云晉代之地多三疳蝕人五臓通見脊骨下
膿血手足煩疼四肢無力夜臥煩燥不安而失血色肩
髀疼面及手足有浮氣或下血乃死治之之方
　　雄黄　　　青葙(各二/兩)　苦參(三/兩)　　礬石
　　雌黄　　　鐡衣　　　䔧蘆(各一/兩)　麝香(二分/别研)
　右八味治下篩以竹管内大孔中酸棗許吹内下部
　中日一不過三度小兒以大豆許此方極救死
又方
　　大麻子　　胡麻(各一/升半)
　右二物並熬令黄以三升瓦瓶泥表上厚一寸待泥
　乾内大麻等令滿以四五枚葦管挿口中宻泥之掘
　地作竈倒立竈口底著瓦器承之宻填竈孔中地平
　聚炭瓶四面著墼壘之日沒放火燒至明旦開取適
　寒温灌疳濕者下部中一合㝷覺咽中有藥氣者為
　佳亦不得過多多則傷人隔日一灌重者再三灌之
　從旦灌至日夕極覺體中乏力勿怪也非但治疳濕
　凡百異同瘡疥癬並洗塗之
論曰凡日月蝕時忌食飲腹中生䘌蟲及房室生子不
具足必患月蝕瘡亦不得與兒乳日月生後乃不忌令
人口臭齒齗宣露常有血出舌上生瘡者皆由犯此所
致耳日月蝕時須救不救出行逢暴雨其救月杖須収
取治䘌之神藥預備患此者施之救療
　　硫黄　　　䕡茹　　　斑猫(各等/分)
　右三味治下篩傅瘡上乾者以猪脂和傅之日三夜
　一
又方
　　地榆根　　薔薇根　　吳茱茰根
　右三味各三兩治下篩以鹽湯洗瘡傅之日三
　　小兒痢第十(方/)
温中湯治小兒夏月積冷洗浴過度及乳母亦将冷洗
浴以冷乳飲兒兒壮熱忽值暴雨涼加之兒下如水胃
虚弱則面青肉冷眼陷乾嘔者宜先與此調其胃氣下
即止方
　　乾薑　　　厚朴(各一/分)　當歸　　　桂心
　　甘草(各三/分)　人參　　　茯苓　　　白术
　　桔梗(各二/分)
　右九味㕮咀以水二升煮取九合六十日至百日兒
　一服二合半餘皆隨兒大小
温中大黄湯治小兒暴冷水榖下或乳冷下青結不消
或冷實吐下乾嘔煩悶及冷滯赤白下者良若已服諸
利湯去實胃中虚冷下如水乾嘔眼陷煩擾不宜利者
可除大黄若中乳乳母洗浴水氣未消飲兒遂為霍亂
者但用大黄小兒諸霍亂宜利者便用大黄不須利宜
温和者除之方
　　大黄(六/分)　　桂心　　　厚朴　　　甘草
　　乾薑(各一/分)　人參　　　茯苓　　　白术
　　當歸(各二/分)　桔梗(三/分)
　右十味以水二升半煮取八合凡兒三十日至六十
　日一服二合七十日至一百日一服二合半二百日
　已來一服三合
黄蘗湯治小兒夏月傷暴寒寒折大熱熱入胃下赤白
滯如魚腦壮熱頭痛身熱手足煩此太陽之氣外傷寒
使熱氣便入胃服此方良若誤以利藥下之或以温脾
湯下之則熱劇以利藥下之便數去赤汁如爛肉者或
下之不瘥宜以澀熱藥斷之下既不止倍增壮熱者服
之即效或是温病熱盛復遇暴寒折之熱入腹中下血
如魚腦者服之良方
　　黄蘗　　　黄連　　　升麻
　　白頭翁(一作/白歛)當歸　　　牡蠣　　　石榴皮
　　黄芩　　　寄生　　　甘草(各二/分)　犀角
　　艾葉(各一/分)
　右十二味㕮咀以水三升煮取一升二合百日兒至
　二百日一服三合二百餘日至朞歳一服三合半
治中結腸圓斷冷滯下赤白青色如魚腦脱肛出積日
腹痛經時不斷者方
　　赤石脂(五/分)　吳茱茰(三/分)　乾薑　　　附子
　　當歸　　　厚朴　　　白术　　　木蘭皮
　　白頭翁　　黄連　　　石榴皮　　黄蘗(各二/分)
　右十二味為末蜜丸如大豆二嵗兒服五丸三嵗已
　上服十丸十嵗已上二十丸暴下者服少許便瘥積
　下者盡一劑更合
梔子圓治少小熱痢不止方
　　梔子(七/枚)　　大棗(四枚/炙黒)　黄蘗(三/分)　　黄連(五/分)
　　礬石(四/分)
　右五味為末蜜丸如小豆大服五丸日三夜二服不
　知稍加至十丸
䔧蘆圓治少小泄清痢方
　　䔧蘆(二/分)　　黄連(三/分)　　附子(一/分)
　右三味為末蜜丸如麻子大以粥飲服二丸立驗
四物粱米湯治少小泄注方
　　粱米　　　稻米　　　黍米(各三/升)　蠟(如彈/丸大)
　右四味以水五升東向竈煮粱米三沸去滓復以汁
　煮稻米三沸去滓復以汁煮黍米三沸去滓以蠟内
　汁中和之蠟消取以飲之數試有驗
龍骨湯治少小壮熱渴引飲下痢方
　　龍骨　　　甘草　　　大黄　　　赤石脂
　　栝蔞根　　石膏　　　寒水石　　桂心(各二/兩)
　右八味治下篩以酒水各五合煮取二合二沸去滓
　量兒大小服之
大黄湯治少小下痢若熱不食傷飽不乳方
　　大黄　　　甘草　　　麥門冬(各一/兩)
　右三味㕮咀以水二升煮取一升二三歳兒分三四
　服
生金牛黄湯治小兒積下不止因發癎方
　　生金(三銖一方用六銖無生金用熟金/亦得法應作屑今方盡成器者)牛黄(三/銖)
　　麻黄(二/分)　　黄連　　　乾薑　　　人參
　　甘草(各一/分)　細辛(半/分)
　右八味㕮咀以水一升六合煮取八合去滓臨服研
　牛黄以煮湯中嫌兒熱者用生薑代乾薑今世乏生
　金但用成器金亦善二三兩皆得用之
澤㯃茱茰湯治小兒夏月暴寒寒入胃則暴下如水四
肢被寒所折則壮熱經日不除經月許日變通身虚滿
腹痛其脉㣲細服此湯一劑得數漸漸安神方
　　澤㯃　　　青木香　　海藻(各二/分)　吳茱茰
　　茯苓　　　白术　　　桔梗　　　芍藥
　　當歸(各三/分)　大黄(一/分)
　右十味㕮咀以水四升煮取一升半二百日至一嵗
　兒一服二合半一歳已上至二嵗一服四合
枳實散治少小久痢淋瀝水榖不調形羸不堪大湯藥
者宜此方
　枳實二兩治下篩三嵗已上飲服方寸匕若兒小以
　意斟酌日三服
治少小洞注下痢方
　蒺䔧子二升𢷬汁温服以瘥為度
又方取木𤓰汁飲之
又方酸石榴燒灰末服半錢匕日三
又方炒倉米末飲服
又方狗頭骨燒灰水和服之
又方
　　羊骨灰　　鹿骨灰
　右二味並水和服之隨得一事即用之
又方炒豉令焦水淋汁服之神驗冷則酒淋服
又方五月五日百草末吹下部
治小兒赤白滯下方
　　薤白(一/把)　　豉(一/升)
　右二味以水三升煮取二升分三服
又方
　　栢葉　　　麻子末(各一/升)
　右二味以水五升煮取三沸百日兒每服三合
又方𢷬石榴汁服之
又方牛角䚡灰水和服三方寸匕佳
又方燒蜂房灰水和服之
又方
　　亂髪灰　　鹿角灰
　右二味等分三歳兒以水和服三錢匕日三
治小兒赤白痢方
　　白蘘荷根汁　　　　　生地黄汁(各五/合)
　右二味微火上煎一沸服之
單方治同前服生黄汁一合
又方五月五日蝦蟇灰飲服半錢匕
治小兒熱痢方
　煮木𤓰葉飲之
治小兒冷痢方
　蓼菜𢷬汁量大小與之一方作芥菜
又方𢷬蒜敷兩足下
治小兒暴痢方
　小鯽魚一頭燒末服之亦治大人
又方燒鯉魚骨末服之一方作龍骨
又方赤小豆末酒和塗足下日三度油和亦得
治小兒蠱毒痢方
　藍青汁一升二合分為四服
治小兒渴痢方
　𢷬冬𤓰汁飲之
　
　
　
　備急千金要方卷五十一
欽定四庫全書
　備急千金要方卷五十二　唐　孫思邈　撰
　　　　　　　　　　　　宋　林億等　校正
　胃腑方
　　胃腑脉論第一
論曰胃腑者主脾也口脣者是其候也脾合氣於胃胃
者水榖之腑也號倉庫守内嗇吏重二斤十四兩迂曲
屈伸長一尺六寸大一尺五寸徑五寸受水榖三斗五
升其中當留榖二斗水一斗五升廣胲大頸張胸五榖
乃容而滿上焦泄氣出其精㣲慓悍滑疾下焦下漑泄
諸小腸此腸胃所受水榖之數也平人則不然胃滿則
腸虚腸滿則胃虚更滿更虚氣得上下五臓安定血脉
和利精神乃居故神者水榖精氣也五臓不足調於胃
故腸胃之中當留榖二斗四升水一斗一升故人一日
再至後(甲乙/作圊)後二升半一日中五升七日五七三斗五
升而留水榖盡故平人不飲不食七日而死者水榖精
氣津液皆盡故七日而死矣
右手關上陽絶者無胃脉也若吞酸頭痛胃中有冷刺
足太隂治隂在足大指本節後一寸
右手關上陽實者胃實也若腸中伏伏(一作/愊愊)不思食得
食不能消刺足陽明治陽在足上動脉脉浮而芤浮則
為陽芤則為隂浮芤相摶胃氣生熟其陽則絶
趺陽脉浮大者此胃家微虚煩圊必日再行動作頭痛
重熱氣朝者屬胃
胃脉摶堅而長其色赤當病折髀其耎而散者當病食
痺髀痛病先發於胃脹滿五日之腎少腹腰脊痛脛痠
三日之膀胱背膂筋痛小便閉五日上之心脾心痛閉
塞不通身痛體重(靈樞云/上之心)三日不已死冬夜半後夏日
昳胃病者腹䐜脹胃管當心而痛上支兩脇膈咽不通
飲食不下下取三里
飲食不下膈塞不通邪在胃管在上管則抑而刺之在
下管則散而去之
胃脹者腹滿胃管痛鼻焦臭妨於食大便難
胃瘧令人旦病也善饑而不能食食而支滿腹大刺足
陽明太隂横脉出血
胃中有癖食冷物者痛不能食食熱則能食脾前受病
移於胃脾欬不已嘔吐長蟲
厥氣客於胃則夢飲食
診得胃脉病形何如肉胃脉實則脹虚則洩脾應肉㬷
肉㬷堅大者胃厚肉㬷磨者胃薄肉㬷小而磨者胃不
堅肉㬷不稱其身者胃下胃下者脘約肉㬷不堅者胃
緩肉㬷無小果累標緊者胃急肉㬷多小果累者胃結
胃結者胃上脘約不利
扁鵲云足太隂與陽明為表裏脾胃若病實則傷熱熱
則引水漿常渴虚則傷寒寒則苦饑常痛發於風水其
根在胃先從四肢起腹滿大通身腫方在治水篇中
胃絶不治五日死何以知之舌腫溺血大便赤泄
足陽明之脉起於鼻交頞中旁約太陽之脉下循鼻外
入上齒中還出俠口環脣下交承漿却循頥後下亷出
大迎循頰車上耳前過客主人循髮際至額顱其支者
從大迎前下人迎循喉嚨入缺盆下膈屬胃絡脾其直
者從缺盆下乳内亷下俠臍入氣街中其支者起胃下
口循腹裏下至氣街中而合以下髀關抵伏兎下膝入
臏中下循胻外亷下足跗入中指内間其支者下膝三
寸而别以下入中指外間其支者跗上入大指間出其
端也動則病悽悽振寒善伸數欠顔黒病至䛩人與火
聞木音則惕然而驚心動欲獨閉戸牖而處甚則欲上
髙而歌棄衣而走賁嚮腹脹是為骭厥是主血所生病
者狂瘧温淫汗出􁋄衂口喎脣緊頸腫喉痺大腹水腫
膝臏腫痛循膺乳街股伏兎骭外亷足跗上皆痛中指
不用氣盛則身以前皆熱其有餘於胃則消榖善饑溺
色黄氣不足則身以前皆寒慄胃中寒則脹滿盛者則
人迎大三倍於寸口虚者則人迎反小於寸口
　　胃虚實第二(脉法方/灸)
胃實熱
右手關上脉陽實者足陽明經也病苦頭痛(脉經作腹/中堅痛而)
(熱/也)汗不出如温瘧脣口乾善噦乳癰缺盆腋下腫痛名
曰胃實熱也
㵼胃熱湯方
　　梔子仁　　射干　　　升麻　　　茯苓(各三/兩)
　　芍藥(四/兩)　　白术(五/兩)　　生地黄汁　赤蜜(各一/升)
　右八味㕮咀以水七升煮取一升半去滓下地黄汁
　煮兩沸次下蜜煮取三升分三服老小以意加減
胃中熱病
　灸三里三十壮穴在膝下三寸
胃虚冷
右手關上脉陽虚者足陽明經也病苦脛寒不得臥惡
風寒灑灑目急腹痛虚鳴(外臺作/耳虚鳴)時寒時熱脣口乾面
目浮腫名曰胃虚冷也
補胃湯治少氣口苦身體無澤方
　　栢子仁　　防風　　　細辛　　　桂心
　　橘皮(各二/兩)　芎藭　　　吳茱茰　　人參(各三/兩)
　　甘草(一/兩)
　右九味㕮咀以水一斗煮取三升分為三服
人參散補胃虚寒身枯絶諸骨節皆痛方
　　人參　　　甘草　　　細辛(各六/分)　麥門冬
　　桂心　　　當歸(各七/分)　乾薑(二/兩)　　逺志(一/兩)
　　吳茱茰(二/分)　蜀椒(三/分)
　右十味治下篩食後温酒服方寸匕
　　喉嚨論第三
論曰喉嚨者脾胃之候也重十二兩長一尺二寸廣二
寸其層圍十二重應十二時主通利水榖之道徃來神
氣若臓熱喉則腫塞氣不通烏翣膏止之(方在第/六卷中)若腑
寒喉則耿耿如物常欲窒癢痺涎唾熱則開之寒則通
之不熱不寒依臓調之(方在第/六卷中)
　　反胃第四(脉法方/灸)
寸緊尺澀其人胸滿不能食而吐吐止者為下之故不
能食設言未止者此為胃反故尺為之微澀
趺陽脉浮而澀浮即為虚澀即傷脾脾傷即不磨朝食
暮吐暮食朝吐宿榖不化名胃反趺陽脉緊而澀其病
難治
治胃虚反食下喉便吐方
　　人參　　　澤㵼　　　甘草　　　桂心(各二/兩)
　　橘皮　　　乾薑(各三/兩)　茯苓(四/兩)　　大黄(六/兩)
　　青竹茹(五/兩)
　右九味㕮咀以水八升煮取三升一服七合日三夜
　一已利者去大黄
治反胃而渴方
　　茯苓　　　澤㵼　　　半夏(各四/兩)　桂心
　　甘草(各三/兩)
　右五味㕮咀以水五升煮取二升分三服一方入生
　薑四兩
治胃反吐逆不消食吐不止方
　　人參　　　澤㵼　　　桂心(各二/兩)　茯苓(四/兩)
　　橘皮　　　甘草　　　黄耆(各三/兩)　大黄(一兩/半)
　　生薑(八/兩)　　半夏(一/升)　　麥門冬(三/升)
　右十一味㕮咀以水一斗二升煮取三升二合一服
　八合日三夜一羸人六合已利去大黄
治胃反朝食暮吐食訖腹中刺痛此由久冷方
　　橘皮(三/兩)　　甘草　　　厚朴　　　茯苓
　　桂心　　　細辛　　　杏仁　　　竹皮(各二/兩)
　　檳榔(十/枚)　　前胡(八/兩)　　生薑(五/兩)　　人參(一/兩)
　右十二味㕮咀以水一斗三升煮取三升分三服一
　方有甘皮二兩
又方
　　橘皮(三/兩)　　白术　　　人參(各二/兩)
　　蜀椒(一百二/十粒)桂心(一/兩)　　薤白(一/握)
　右六味㕮咀以水二升漬一宿内羊肚中縫合以三
　升水煮水盡出之決破去滓分三服
治反胃大驗方
　　前胡　　　生薑(各四/兩)　阿膠(一/兩)　　大麻仁(五/合)
　　橘皮(三/兩)　　桂心(三/寸)　　甘草(五/寸)　　大棗(十/枚)
　　吳茱茰(四/合)
　右九味㕮咀以水三升酒二升煮取一升七合分二
　服
華佗治胃反胃反為病朝食暮吐心下堅如杯升徃來
寒熱吐逆不下食此為關上寒澼所作将成肺痿治之
之方
　　真珠　　　雄黄　　　丹砂(各三/兩)　朴硝(五/兩)
　　乾薑(十/累)
　右五味為末蜜丸如梧子先食服三丸若小煩者飲
　水即解然無所忌神良無比一方用桂心一兩
治胃反食即吐方
　𢷬粟米作麫水和作丸楮子大七枚爛煮内醋中細
　細吞之得下便已麫亦得用之
大半夏湯治胃反不受食食已即嘔吐方
　　半夏(三/升)　　白蜜　　　白术(各一/升)　人參(二/兩)
　　生薑(三/兩)
　右五味㕮咀以水五升和蜜揚之二三百下煮取一
　升半分三服
治胃反食即吐出上氣方
　　蘆根　　　茆根(各二兩/細切)
　右二味以水四升煮取二升頓服之得下良
又方飲白馬尿即止
又方燒先死雞肶胵灰酒服男雄女雌
又方淘小芥子曝乾為末酒服方寸匕日三
又方灸兩乳下各一寸以瘥為度又灸臍上一寸二十
壮又灸内踝下三指稍邪向前有穴三壮(外臺秘要三/指作一指也)
治酢咽方
　　麴末(一/斤)　　地黄(三/斤)
　右二味合𢷬日乾以酒服三方寸匕日三
治噫酢咽方
　　吳茱茰(半/斤)　生薑(三/兩)　　人參(二/兩)　　大棗(十二/枚)
　右四味㕮咀以水六升煮取二升先食服一升日再
治中散食後吐酸水方
　　乾薑　　　食茱茰(各二/兩)
　右二味治下篩酒服方寸匕日二胃冷服之立驗
　　嘔吐噦逆第五(脉/方)　(論法/灸)
夫吐家脉來形状如新臥起陽緊隂數其人食已即吐
陽浮而數亦為吐寸口脉緊而芤緊即為寒芤即為虚
寒虚相摶脉為隂結而遲其人即噎關上數其人則吐
趺陽脉微而澀微即下利澀即吐逆榖不得入趺陽脉
浮者胃氣虚寒氣在上憂氣在下二氣並争但出不入
其人即嘔而不得食恐怖如死寛緩即瘥嘔而脉弱小
便復利身有微熱見厥難治
論曰凡服湯嘔逆不入腹者先以甘草三兩水三升煮
取二升服之得吐但服之不吐益佳消息定然後服餘
湯即流利便不吐也凡嘔者多食生薑此是嘔家聖藥
半夏湯治逆氣心中煩悶氣滿嘔吐氣上方(一名小/茯苓湯)
　　半夏(一/升)　　生薑(一/斤)　　茯苓　　　桂心(各五/兩)
　右四味㕮咀以水八升煮取二升半分三服若少氣
　加甘草二兩
前胡湯治寒熱嘔逆少氣心下堅聚彭亨滿不得食寒
熱痟渴補不足方
　　前胡　　　生薑(各三/兩)　甘草　　　朴硝(湯/下)
　　大黄(别浸各/二兩)芍藥　　　茯苓　　　麥門冬
　　當歸　　　半夏　　　滑石　　　石膏
　　栝蔞根　　黄芩　　　附子　　　人參(各一/兩)
　右十六味㕮咀以水一斗二升煮取六升分四服
治嘔吐四肢痺冷上氣腹熱三焦不調方
　　前胡　　　芎藭　　　甘草　　　當歸
　　石膏　　　人參　　　桂心　　　橘皮(各二/兩)
　　芍藥(三/兩)　　半夏(四/兩)　　生薑(五/兩)　　大棗(三十/枚)
　右十二味㕮咀以水一斗二升下黄芩三兩合煮取
　三升分三服一方不用黄芩
小麥湯治嘔吐不止方
　　小麥(一/升)　　人參　　　厚朴(各四/兩)　甘草(一/兩)
　　生薑汁(三/合)　茯苓(三/兩)　　青竹茹(二兩/半)
　右七味㕮咀以水八升煮取三升去滓分三服
豬苓散治嘔而膈上寒方
　　豬苓　　　茯苓　　　白术(各三/兩)
　右三味治下篩以飲服方寸匕日三渴者多飲水
犀角人參飲子治嘔逆胃氣虚邪風熱不下食方
　　犀角　　　人參(各二/兩)　薤白(五/兩)　　粟米(一/合)
　右四味㕮咀以水四升半煮取一升七合下米煮令
　米熟分四服相去七里久進一服
治春夏時行傷寒寒傷於胃胃冷變啘方
　　橘皮　　　桂心　　　葛根(各二/兩)　白茅根(一/升)
　右四味㕮咀以水六升煮取三升分三服數進服盡
　更合有熱去桂
小半夏加茯苓湯治諸嘔噦心下堅痞膈間有水痰眩
悸者(方見第十/八卷中)
治嘔噦方
　　人參(一/兩)　　胡麻仁(八/合)　橘皮(一/分)　　枇杷葉(八/兩)
　右四味㕮咀以水一斗煮枇杷葉取五升下藥煮取
　三升内麻仁稍飲之
又方蘆根切三升以水一斗煮取四升分作四服
治氣厥嘔噦不得息方
　　豉(一/升)　　　半夏(八/兩)　　生薑(二/兩)　　人參
　　前胡　　　桂心　　　甘草(各一/兩)
　右七味㕮咀以水九升煮取三升分三服
又方
　　大棗(十五/枚)　附子(一/枚)　　橘皮(二/兩)　　豉(一/升)
　　生薑　　　甘草(各一/兩)
　右六味㕮咀以水九升煎取二升分三服日三
治卒嘔噦厥逆方
　飲新汲冷水三升佳
橘皮湯治乾嘔噦若手足厥冷者方
　　橘皮(四/兩)　　生薑(半/斤)
　右二味㕮咀以水七升煮取三升分三服不止更合
　服之
治傷寒後噦乾嘔不下食方
　　生蘆根(切一/升)青竹茹(一/升)　粳米(三/合)　　生薑(二/兩)
　右四味㕮咀以水五升煮取二升分三服不止服三
　劑
又方
　　通草　　　橘皮(各二/兩)　生蘆根(切一/升)粳米(三/合)
　右四味㕮咀以水四升煮取一升半分三服
治乾嘔吐逆涎沫出者方
　　半夏　　　乾薑(各等/分)
　右二味㕮咀以漿水一升半煮取七合頓服之日三
治病人乾嘔方
　取羊乳汁飲一杯
治乾嘔方
　酒浸馬屎一宿取汁服之
又方灸心主尺澤亦佳
又方灸乳下一寸三十壮
又方乾嘔不止粥食湯藥皆吐不停灸手間使三十壮
若四厥脉沉絶不至者灸之便通此起死人法
治噦方
　煮豉三升飲汁佳
又方空腹飲薑汁一升
又方濃煎蘆根汁飲之
又方灸承漿七壮炷如麥大
又方灸臍下四指七壮
治惡心方
　苦瓠穰并子一升碎以酒水三升煮取一升頓服須
　臾吐并下如蝦䗫衣三升
又方服小便一百日佳
又方麻子一升熬令香熟𢷬取酒三升熟研濾取一升
飲盡日二服盡一石瘥一切病自能飲食不能酒任性
多少
治食已吐其食方
　　大黄(四/兩)　　甘草(二/兩)
　右二味㕮咀以水三升煮取一升半分再服
治食飲輙吐方
　頓服生熟湯三升即止
灸法(餘散/見前)
吐逆嘔不得食灸心輸百壮
吐嘔逆不得下食今日食明日吐者灸膈輸百壮
吐變不得下食灸胸堂百壮
吐逆不得食灸巨闕五十壮
吐逆食不住灸胃管百壮三報
吐逆飲食却出灸脾募百壮三報(章門/穴也)
吐嘔宿汁吞酸灸神光(一名/膽募)百壮三報(甲乙經云日月/膽募也在期門)
(下五/分)
吐逆霍亂吐血灸手心主五十壮
噫噦膈中氣閉塞灸腋下聚毛下附脇宛宛中五十壮
噦噫嘔逆灸石關百壮
　
　
　
　
　
　
　
　
　備急千金要方卷五十二
欽定四庫全書
　備急千金要方卷五十三　唐　孫思邈撰
　　　　　　　　　　　　宋　林億等　校正
　胃腑方
　　噎塞第六(論/方)
五噎圓治胸中乆寒嘔逆逆氣食飲不下結氣不消方
(古今録驗云五噎者氣噎憂噎勞噎食噎思噎氣噎者/心悸上下不通噫噦不徹胸脇苦痛憂噎者天隂苦厥)
(逆心下悸動手足逆冷勞噎者苦氣膈脇下支滿䐜中/填塞令手足逆冷不能自温食噎者食無多少惟胸中)
(苦塞常痛不得喘息思噎者心悸動喜忘目視/􁞃􁞃此皆憂恚嗔怒寒氣上入胸脇所致也)
　　乾薑　　　蜀椒　　　食茱茰　桂心
　　人參(各五/分)　細辛　　　白术　　茯苓
　　附子(各四/分)　橘皮(六/分)
　右十味為末蜜和丸如梧子大以酒服三丸日三不
　止稍加至十丸
又方治五種之氣皆令人噎方
　　人參　　　半夏　　　桂心　　　防風(一作/防葵)
　　小草　　　附子　　　細辛　　　甘草(各二/兩)
　　紫菀　　　乾薑　　　食茱茰　　芍藥
　　烏頭(各六/分)　枳實(一/兩)
　右十四味為末蜜丸如梧子大以酒服五丸日三不
　止加至十五丸烏頭與半夏相反但去一味合之
竹皮湯治噎聲不出方
　　竹皮(一用/竹葉)　細辛(各二/兩)　甘草　　　生薑
　　通草　　　人參　　　茯苓　　　麻黄
　　五味子　　桂心(各一/兩)
　右十味㕮咀以水一斗煮竹皮减二升去竹皮下藥
　煮取三升分三服
乾薑湯治飲食輙噎方(集驗名/半夏湯)
　　乾薑　　　石膏(各四/兩)　栝蔞根(集驗/桔梗)人參
　　桂心(各二/兩)　半夏　　　小麥(各一/升)　吳茱茰(二/升)
　　甘草(一/兩)　　赤小豆(三十/粒)
　右十味㕮咀以酒五升水一斗煮棗二十枚去滓合
　煮取三升分三服
通氣湯治胸滿氣噎方
　　半夏(八/兩)　　生薑(六/兩)　　桂心(三/兩)　　大棗(三十/枚)
　右四味㕮咀以水八升煮取三升分五服日三夜二
羚羊角湯治氣噎不通不得食方
　　羚羊角　　通草　　　橘皮(各二/兩)　厚朴
　　吳茱茰　　乾薑(各三/兩)　烏頭(五/枚)
　右七味㕮咀以水九升煮取三升分三服日三
又方
　　杏仁　　　桂心(各三/兩)
　右二味為末蜜丸如棗大稍稍咽之臨食先含彌佳
治卒噎方
　滿口著蜜食之即下
又方捻取飯盆邊零飯一粒食之即下
又方刮舂杵頭細糠含之即下神驗
治諸噎方
　常食乾粳米飯即不噎
又方末火炭蜜丸如彈子大含少少咽即下
又方老牛涎棗核大水中飲之終身不復噎
論曰凡療病者皆以其類至如治哽之法豈宜以鸕鷀
主骨哽狸虎治魚哽耶至於竹篾薤白嚼筋綿蜜等事
乃可通為諸哽用耳
治諸哽方
　取鹿筋漬之令濡合而索之大如彈丸以線繫之持
　筋端吞之入喉推至哽處徐徐引之哽著筋出
又方作竹篾刮令滑淨綿裏内咽中令至哽處可進退
引之哽即隨出
又方用綿二兩以蜜煎使熱的的爾從外薄哽所在處
灼瓠以熨綿上若故未出復煮一叚綿以代前用者并
以皂莢屑少少吹鼻中使得嚏哽出(肘後方云治哽/百日不出者)
又方煮薤白令半熟小嚼之以線繫薤中央捉線吞薤
下喉至哽處牽引哽即出矣
治哽咽方
　以虎骨末若狸骨服方寸匕
又方瞿麥末服方寸匕
治魚骨哽方
　鸕鷀屎服方寸匕
又方口稱鸕鷀鸕鷀則下
又方服橘皮湯
又方服沙糖水
又方燒魚網灰服方寸匕(必效方云取魚/網覆頭立下)
治骨鯁在喉衆治不出方
　取􁏩糖丸如雞子黄大吞之不去更吞漸大作丸可
　至十丸止
又方燒虎狼屎服之
又方吞猪膏如雞子不瘥更吞瘥止
治食中吞髪咽不去繞喉方
　取亂髪燒灰酒服一錢匕
治吞錢方
　艾蒿五兩以水五升煮取一升頓服之即下
又方服蜜二升即出
又方末火炭酒服方寸匕水服亦得
治吞金銀鐶及釵方
　白糖二斤一頓漸漸食之多食益佳
又方吞水銀一兩再服之
悞吞環及指彄方
　燒鴈毛二七枚末服之鵝羽亦得
悞吞釵方
　曝韮令萎蒸熟勿切食一束即出或生麥葉筋縷如
　韮法皆可用但力意多食自消
悞吞銅鐵而哽者方
　燒銅弩牙令赤内酒中飲之立愈
悞吞針釘及箭鏃等方
　但多食脂肥肉令飽自裹出
治悞吞針方
　取懸針磁石末飲服方寸匕即下(古今録驗云今吞/針在喉中而服磁)
　(石末入腹若舍磁石口/中或吸針而出耳也)
　　脹滿第七(論法方/灸)
論曰病者腹滿按之不痛者為虚按之痛者為實也夫
腹中滿不減減不驚人此當下之舌黄未下者下之黄
自去腹滿時減復如故此為寒當得温藥腹滿口中苦
乾燥腹間有水是飲跗陽脉微弦法當腹滿不滿者必
下部閉塞大便難兩胠下疼痛此虚寒氣從下向上當
以温藥服之取瘥腹滿轉痛來趣小腹為欲自下利也
(一云腹中痛若轉氣/下趣小腹為欲自利)
温胃湯治胃氣不平時脹欬不能食方
　　附子　　　當歸　　　厚朴　　　人參
　　橘皮　　　芍藥　　　甘草(各一/兩)　乾薑(五/分)
　　蜀椒(三/合)
　右九味㕮咀以水九升煮取三升分三服
大半夏湯治胃中虚冷腹滿塞下氣方
　　半夏(一/升)　　大棗(二十/枚)　甘草　　　附子
　　當歸　　　人參　　　厚朴　　　茯苓
　　枳實(各二/兩)　桂心(五/兩)　　生薑(八/兩)　　蜀椒(二百/粒)
　右十二味㕮咀以水一斗煮取三升分三服
附子粳米湯治腹中塞氣脹滿腸鳴切痛胸脇逆滿嘔
吐方
　　附子(一/枚)　　半夏　　　粳米(各半/升)　甘草(一/兩)
　　大棗(十/枚)
　右五味㕮咀以水八升煮米熟去滓毎服一升日三
　服(集驗加乾/薑二兩)
厚朴七物湯治腹滿氣脹方(仲景云治腹滿發熱數十/日脉浮數飲食如故者)
　　厚朴(半/斤)　　甘草　　　大黄(各三/兩)　大棗(十/枚)
　　枳實(五/枚)　　桂心(二/兩)　　生薑(五/兩)
　右㕮咀以水一斗煮取五升去滓内大黄煮取四升
　服八合日三嘔逆者加半夏五合利者去大黄寒多
　者加生薑至半斤
厚朴三物湯治腹滿發熱數十日脉浮而數飲食如故
方
　　厚朴(半/斤)　　大黄(四/兩)　　陳枳實(大者/五枚)
　右㕮咀以水一斗二升煮取五升内大黄煎取三升
　去滓服一升腹中轉動者勿服不動者更服(一方加/芒硝二)
　(兩/)
吳茱茰湯治久寒胸脇逆滿不能食方
　　吳茱茰　　半夏　　　小麥(各一/升)　甘草
　　人參　　　桂心(各一/兩)　大棗(二十/枚)　生薑(八/兩)
　右八味㕮咀以酒五升水三升煮取三分分三服
大桂湯治虚羸胸膈滿方
　　桂心　　　生薑(各一/斤)　半夏(一/升)　　黄耆(四/兩)
　右四味㕮咀以水一斗半煮取五升分五服日三夜
　二
治男子卒勞内傷汗出中風腹脹大饑食不下心痛小
便赤黄時白大便不利方
　　大黄　　　葶藶　　　寒水石　　苦參
　　黄連　　　栝蔞根(各等/分)
　右六味為末蜜丸以豉汁和飲服如梧子大二丸日
　三加至十丸
灸法
臚脹脇腹滿灸膈輸百壮三報
胸滿心腹積聚痞痛灸肝輸百壮三報
脹滿水腫灸脾輸隨年壮三報
腹中氣脹引脊痛食飲多身羸瘦名曰食晦先取脾輸
後取季脇
臓腑積聚脹滿羸瘦不能飲食灸三焦輸隨年壮
脹滿雷鳴灸大腸輸百壮三報
脹滿氣聚寒冷灸胃管百壮三報穴在鳩尾下三寸
腹脹滿繞臍結痛堅不能食灸中守百壮穴在臍上一
寸一名水分
脹滿瘕聚滯下疼冷灸氣海十壮穴在臍下一寸忌不
可針
脹滿氣如水腫状小腹堅如石灸膀胱募百壮穴在中
極臍下四寸
脹滿腎冷瘕聚洩利灸太樞百壮穴在臍傍相對横去
臍兩傍各二寸
　　痼冷積熱第八(論法方/灸)
論曰凡人中寒者喜欠其人清涕出發熱色和者善嚏
凡覘病者未脉望之口燥清涕出善嚏欠此人中寒其
人下利以裏虚故也欲嚏不能此人腹中痛凡寒脉沉
弦脉雙弦者寒也弦脉状如張弓弦按之不移脉數弦
者當下其寒脉雙弦而遲者心下堅脉大而緊者陽中
有隂可下之右手寸口脉弦者即脇下拘急而痛其人
濇濇惡寒師曰遲者為寒澀為無血寸口脉㣲尺中緊
而澀緊即為寒微即為虚澀即為血不足故知發汗而
復下之大露宿丸主寒冷百病方見第十七卷中
匈奴露宿圓治寒冷積聚方
　　礜石　　　桂心　　　附子　　　乾薑(各二/兩)
　右四味為末蜜丸如梧子大每服十丸日三後稍加
　之
露宿圓治遇冷氣心下結緊嘔逆寒食不消并主傷寒
晨夜觸寒冷惡氣方
　　附子　　　烏頭　　　桂心　　　礜石(各四/兩)
　右四味為末蜜丸如胡豆大以酒服三丸日三加至
　十丸藥耐寒冷忌熱食近火宜冷食飲
治痼冷風眩寒中手足冷胃口寒臍下冷百病五勞七
傷第一令人能食二强盛三益氣四有子神驗方
　　大豆(三升/半)　生地黄(十五斤/取汁)
　　烏頭(一百五/十枚)
　右三味以除日㕮咀烏頭以酒一斗半和地黄汁浸
　烏頭至破日絞去滓内豆藥汁中至除日出曝之有
　汁更浸曝之至汁盡藥成初服從二豆起可至二十
　豆酒服之有病空腹服無病食後服四時合並得二
　月三月為上時藥令人能食益氣强盛有子髪白反
　黒齒落重生先病熱人不可服
治心腹痼冷百治不瘥方
　　麴末(三/升)　　白术(五/兩)　　乾薑　　　桂心(各三/兩)
　　蜀椒　　　吳茱茰(各二/両)
　右六味治下篩以米飲服方寸匕日二不過五劑諸
　冷頓愈無忌空腹服之
治積年冷病方
　　蜀椒(二/兩)　　香豉(一/升)
　右二味𢷬椒為末和豉更𢷬三千杵丸如彈丸大食
　前酒服日再
治諸冷極醫所不治方
　馬藺子九升浄治去土空腹服一合日三飲及酒下
　之服訖須臾以食壓之取瘥乃止
赤圓治寒氣厥逆方
　　茯苓　　　桂心(各四/兩)　細辛(一/兩)　　烏頭
　　附子(各二/兩)　射罔(如大棗/一兩)
　右六味為末内真珠為色蜜丸如麻子空腹酒服一
　丸日再夜一不止加至二丸以止為度(一方用半夏/四兩不用桂)
半夏湯治胸滿有氣心腹中冷方
　　半夏(一/升)　　桂心(四/兩)　　生薑(八/兩)
　右三味㕮咀以水七升煮取二升一服七合日三服
生薑湯温中下氣方
　　生薑(一/斤)　　甘草(三/兩)　　桂心(四/兩)
　右三味㕮咀以水六升煮取一升半一服五合日三
　服
甘草湯治虚羸惙惙氣欲絶方
　　甘草　　　五味子　　生薑(各二/兩)　吳茱茰(一/升)
　　人參(一/兩)
　右五味㕮咀以水四升煮茱茰令小沸去滓内藥煮
　取一升六合分二服服數劑佳
茱茰消石湯治乆寒不欲飲食數十年澼飲方
　　吳茱茰(八/合)　消石(一/升)　　生薑(一/斤)
　右三味以水一斗水解令得二斗煮藥取四升服二
　升病即下去勿更服也初下如泔後如汚泥若如沫
　滓吐者更可服之養如乳婦法
大建中湯治心脇中大寒大痛嘔不能飲食飲食下咽
自知偏從一面下流有聲決決然若腹中寒氣上衝皮
起出見有頭足上下而痛其頭不可觸近方
　　蜀椒(二/合)　　乾薑(四/兩)　　人參(二/兩)　　􁏩糖(一/升)
　右四味㕮咀以水四升煮取二升去滓内糖微火煮
　令得一升半分三服服湯如炊三升米乆可飲粥二
　升許更服當一日食糜温覆之
大黄附子湯治脇下偏痛發熱其脉緊弦此寒也當以
温藥下之之方
　　大黄(三/兩)　　附子(三/枚)　　細辛(二/兩)
　右三味㕮咀以水五升煮取二升分再服
論曰寸口脉弦而緊弦即衛氣不行衛氣不行即惡寒
緊則不欲飲食弦緊相摶即為寒疝跗陽脉浮而遲浮
即為風虚遲即為寒疝凡瘦人繞臍痛必有風冷榖氣
不行而反下之其氣必衝不衝者心下則痞
大烏頭湯主寒疝繞臍苦痛發即白汗出手足厥寒其
脉沉弦者方(仲景名二/物烏頭煎)
　烏頭十五枚熬黒不切以水三升煮取一升去滓内
　白蜜二斤煎令水氣盡得二升强人服七合羸人五
　合一服未效明日更服每日止一服不可再也
烏頭桂枝湯治大寒疝腹中痛逆冷手足不仁若一身
盡痛灸刺諸藥不能治方
　　秋乾烏頭(實中者五/枚除去角)　　白蜜(一/斤)
　右二味以蜜煎烏頭減半去滓以桂枝湯五合解之
　令得一升許初服二合不止更進三合復不止加至
　五合其止者如醉状得吐者為中病也桂枝湯方見
　傷寒巻中(外臺方云以水二升半煮桂取一升以桂/汁和蜜煎合煎之一升許服又云范注方)
　(云以桂枝湯和/前烏頭煎服)
論曰凡人患大熱皆須候脉若大大熱者不得一凖方
用藥皆凖病用藥大熱不可那者當兩倍三倍大大熱
者乃至十倍用之乃可制之爾有人苦熱不已皆由服
石所致種種服餌不能制止惟朴消煎可以定之武徳
中有貴髙人師市奴謂之金石凌非也此方直用二消
寒水石石膏可也即不勞金有金者貴髙人所加也
朴硝煎方
　　朴硝(一/升)　　芒硝(八/兩)　　寒水石(四/両)　石膏
　　金(各二/兩)
　右五味先内二硝於八升湯中攪令消以紙宻封一
　宿澄取清内銅器中别𢷬寒水石石膏碎如豆粒以
　絹袋盛之内汁中以微火煎候其上有漠起以筋投
　中著筋如淩雪凝白急下㵼著盆中待凝取出烈日
　曝乾積熱困悶不已者以方寸匕白蜜一合和冷水
　五合攪和令消頓服之日三熱定即止
五石湯治胃間熱熱病後不除煩悶口中乾渴方
　　寒水石　　消石　　　赤石脂　　龍骨
　　栝蔞根　　牡蠣　　　甘草　　　黄芩(各五/分)
　　知母　　　桂心　　　石膏(各三/分)　大黄(二/分)
　右十二味㕮咀以水七升煮取三升分四服日三夜
　一(諸本只/有四石)
竹葉湯治五心熱手足煩疼口乾唇燥胸中熱方
　　竹葉　　　小麥(各一/升)　知母　　　石膏(各二/兩)
　　茯苓　　　黄芩　　　麥門冬(各二/兩)人參(一兩/半)
　　生薑(五/兩)　　栝蔞根　　甘草　　　半夏(各一/兩)
　右十二味㕮咀以水一斗二升煮竹葉小麥取八升
　去滓内藥煮取三升分三服老小分五服
半夏湯治胸中客熱心中煩滿氣上大小便難方
　　半夏(一/升)　　生薑(八/兩)　　前胡(四/兩)　　茯苓
　　白术(各五/兩)　甘草(一/兩)　　黄芩　　　人參(各二/兩)
　　杏仁　　　枳實(各三/兩)
　右十味㕮咀以水九升煮取三升分三服胸中大熱
　者沉冷服之大小便澀加大黄二兩(一方用梔子仁/二兩為十一味)
承氣湯治氣結胸中熱在胃管飲食嘔逆渴方
　　前胡　　　枳實　　　桂心　　　大黄
　　寒水石　　知母　　　甘草(各一/兩)　消石
　　栝蔞根　　石膏(各二/兩)
　右十味㕮咀以水一斗煮取三升分三服
治熱氣手足心煩熱如火方
　　竹葉(二/升)　　枳實(三/兩)　　青葙子　　白前(各一/兩)
　　吳茱茰　　黄芩(各二/分)　栝蔞根
　　麥門冬(各二/兩)生薑(六/兩)　　前胡(一作/芍藥)　半夏(各五/兩)
　右十一味㕮咀以水八升煮取二升分三服
地黄煎治熱方
　　地黄汁(四升/三合)茯神　　　知母　　　萎蕤(各四/兩)
　　栝蔞根(五/兩)　竹瀝(三合一/用竹葉)生薑汁　　生地骨皮
　　生麥門冬汁　　　　　白蜜(各二/升)　石膏(八/兩)
　右十一味㕮咀以水一斗二升先煮諸藥取汁三升
　去滓下竹瀝地黄麥門冬汁微火煎四五沸下蜜薑
　汁㣲火煎取六升初服四合日三夜一加至六七合
　四月五月作散服之
治積熱方
　　枳實　　　黄芩　　　大黄　　　黄連
　　芒硝(各二/兩)
　右五味為末蜜丸如梧子大空心酒服三十丸加至
　四十丸日一服
治膈上熱方
　　苦參(十/兩)　　𤣥參(五/兩)　　麥門冬(三/兩)　車前子(二/兩)
　右四味為末蜜丸如梧子大一服十五丸日二服
細圓治客熱結塞不流利方
　　大黄　　　葶藶(各三/兩)　香豉(三/合)　　杏仁
　　巴豆(各五/分)
　右五味為末蜜丸如梧子大每日飲服二丸以利為
　度
治骨蒸熱羸瘦煩悶短氣喘息鼻張日西即發方
　　龍膽　　　黄連　　　栝蔞根(四/分)　芒硝(二/分)
　　梔子(十/枚)　　苦參　　　大黄　　　黄芩
　　芍藥　　　青葙子(各二/兩)
　右十味為末蜜丸如梧子大飲服二丸日二以止為
　度一方無苦參已下止五味(張文仲為散/飲服方寸匕)
治骨蒸方
　天靈蓋如梳大炙令黄碎以水五升煮取二升分三
　服起死人神方
又方水服芒硝一方寸匕日二服神良
又方取人屎灰以酒服方寸匕日二服
治五臓熱及身體熱脉弦急者方
　灸第十四椎與臍相當五十壮老少增損之若虚寒
　至百壮横三閒寸灸之
　備急千金要方卷五十三
欽定四庫全書
　備急千金要方卷五十四　唐　孫思邈　撰
　　　　　　　　　　　　宋　林億等　校正
　肺臓方
　　肺臓脉論第一
論曰肺主魄魄蔵者任物之精也爲上将軍使在上行
所以肺為五臓之華蓋並精岀入謂之魄魄者肺之蔵
也鼻者肺之官肺氣通於鼻鼻和則能知香臭矣循環
紫宫上出於頰候於鼻下廻肺中榮華於髪外主氣内
主胸與乳相當左乳庚右乳辛肺重三斤三兩六葉兩
耳凡八葉有十四童子七女子守之神名鴻鴻主蔵魄
號為魄蔵隨節應㑹故云肺蔵氣氣舍魄在氣為欬在
液為涕肺氣虚則鼻息利少氣實則喘喝胸憑仰息肺
氣虚則夢見白物見人斬血藉藉得其時則夢見兵戰
氣盛則夢恐懼哭泣厥氣客於肺則夢飛揚見金鐵之
器及竒物
凡肺蔵象金與大腸合為腑其經手太隂與陽明為表
裏其脉浮相於季夏王於秋秋時萬物之所終宿葉落
柯萋萋枝條杌然獨在其脉為㣲浮衛氣遲榮氣數數
則在上遲則在下故名曰毛陽當陷而不陷隂當昇而
不昇為邪所中(二氣感激故/為風寒所中)陽中邪則捲隂中邪則緊
捲則惡寒緊則為慄寒慄相摶故名曰瘧弱則發熱浮
乃來出旦中旦發暮中暮發藏有遠近脉有遲疾周有
度數行有漏刻遲在上傷毛采數在下傷下焦中焦有
惡則見有善則匿陽氣下陷隂氣則温陽反在下隂反
在巔故名曰長而且留秋脉如浮秋脉肺也西方金也
萬物之所以収成也故其氣來輕虚而浮來急去散故
曰浮反此者病何如而反其氣來毛而中央堅兩傍虚
此謂太過病在外其氣來毛而㣲此謂不及病在中太
過則令人氣逆而背痛愠愠然不及則令人喘呼吸少
氣而欬上氣見血下聞病音
肺脉來厭厭聶聶如落榆莢曰肺平秋以胃氣為本肺
脉來不上不下如循雞羽曰肺病(巢源無/不字)
肺脉來如物之浮如風吹毛曰肺死
真肺脉至大而虚如以毛羽中人膚色白赤不澤毛折
乃死
秋胃微毛曰平毛多胃少曰肺病但毛無胃曰死毛而
有弦曰春病弦甚曰今病
肺蔵氣氣舍魄喜樂無極則傷魄魄傷則狂狂者意不
存人皮革焦毛悴色夭死于夏
手太隂氣絶則皮毛焦太隂者行氣温皮毛者也氣弗
營則皮毛焦皮毛焦則津液去津液去則皮節傷皮節
傷者則爪(一作/皮)枯毛折毛折者則氣先死丙篤丁死火
勝金也
肺死蔵浮之虚按之弱如蔥葉下無根者死秋金肺王
其脉微澀而短曰平反得大而緩者是脾之乗肺母之
歸子為虚邪雖病昜治反得沉濡而滑者是腎之乗肺
子之乗母為實邪雖病自愈反得浮大而洪者是心之
乗肺火之尅金為賊邪大逆十死不治反得弦細而長
者是肝之乗肺木之陵金為微邪雖病即瘥肝乗肺必
作虚
右手關前寸口隂絶者無肺脉也若短氣欬逆喉中塞
噫逆刺手陽明治陽
右手關前寸口隂實者肺實也若少氣胸中滿膨膨與
肩相引刺手太隂治隂
肺脉來泛泛輕如微風吹鳥背上毛再至曰平三至曰
惟經病四至脱精五至死六至命盡手太隂脉也
肺脉急甚為癲疾微急為肺寒熱怠惰欬唾血引腰背
胸若鼻息肉不通緩甚為多汗微緩為痿漏風(一作/偏風)頭
已下汗出不可止大甚為脛腫微大為肺痺引胸背起
腰内小甚為飱泄微小為消癉滑甚為息賁上氣微滑
為上下出血濇甚為嘔血微濇為鼠瘻在頸肢腋之間
下不勝其上其能喜酸
肺脉摶堅而長當病唾血其濡而散者當病漏(一作/灌)汗
至今不復發散
白脉之至也喘而浮上虚下實驚有積氣在胸中喘而
虚名曰肺痺寒熱得之醉而使内也
黄帝問曰經脉十二而手太隂之脉獨動不休何也手
太隂本在寸口中
岐伯對曰足陽明胃脉也胃者五臓六腑之海(胃脉在/足趺上)
(大趾間上行三/寸骨解中是也)其精氣上清注於肺肺氣從太隂而行
之其行之也以息徃來故人一呼脉再動一吸脉亦再
動呼吸不已脉動不止
黄帝問曰氣口何以獨為五臟主岐伯曰胃者水榖之
海六腑胃居其大五味入於口藏於胃以養五臟氣氣
口者太隂是也臓腑之氣味皆出於胃變見於氣口氣
口屬腑蔵主即呼寸口者也
扁鵲曰肺有病則鼻口張實熱則喘逆胸憑仰息其陽
氣壮則夢恐懼等虚寒則欬息下利少氣其隂氣壮則
夢渉水等肺在聲為哭在變動為欬在志為憂憂傷肺
精氣并於肺則悲也
味主秋結滿而血者病在胸及以飲食不節得病者取
之合故命曰味主合
病先發於肺喘欬三日之肝脇痛支滿一日之脾閉塞
不通身痛體重五日之胃腹脹十日不已死冬日入夏
日出病在肺下晡慧日中甚夜半静
假令肺病南行若食馬肉及麞肉得之不者當以夏時
發得病以丙丁日也宜赤藥
凡肺病之状必喘欬逆氣肩息背痛汗出尻隂股膝攣
髀腨胻足皆痛虚則少氣不能報息耳聾嗌乾取其經
手太隂足太陽之外厥隂内少隂血者
肺脉沉之而數浮之而喘苦洗洗寒熱腹滿腸中熱小
便赤肩背痛從腰已上汗出得之房内汗出當風
肺病其色白身體但寒無熱時時欬其脉微遲為可治
宜服五味子大補肺湯㵼肺散春當刺少商夏刺魚際
皆㵼之季夏刺大淵秋刺經渠冬刺尺澤皆補之又當
灸膻中百壮背第三椎二十五壮
邪在肺則皮膚痛發寒壮上氣氣喘汗出欬動肩背取
之膺中外輸背第三椎之傍以手痛按之快然乃刺之
取之缺盆中以越之
形寒寒飲則傷肺以其兩寒相感中外皆傷故氣逆而
上行肺傷其人勞倦則欬唾血其肺細緊浮數皆吐血
此為躁擾嗔怒得之肺傷氣擁所致也
肺中風者口燥而喘身運而重冐而腫脹
肺中寒者其人吐濁涕
肺水者其人身體腫而小便難時時而大便鴨溏
肺脹者虚而滿喘欬目如脱状其脉浮大
趺陽脉浮緩少陽脉微緊微為血虚緊為微寒此為䑕
乳診得肺積脉浮而毛按之辟易脇下時時痛逆背相
引痛少氣善忘目瞑結癰皮膚寒秋愈夏劇主皮中時
痛如蝨緣之状甚者如針刺之状時癢色白也
肺之積名曰息賁在右脇下覆大如杯久久不愈病灑
灑寒熱氣逆喘欬發肺癰以春甲乙日得之何也心病
傳肺肺當傳肝肝適以春王王者不受邪肺復欲還心
心不肯受因留結為積故知息賁以春得之
肺病身當有熱欬嗽短氣唾出膿血其脉當短濇今反
浮大其色當白而反赤者此是火之尅金為大逆十死
不治商音人者主肺聲也肺聲哭其音磬其志樂其經
手太隂厥逆陽明則榮衛不通隂陽反祚陽氣内擊隂
氣外傷傷則寒寒則虚虚則厲風所中嘘吸戰掉語聲
嘶塞而散下氣息短憊四肢僻弱面色青葩遺失便利
甚則不可治依源麻黄續命湯主之方見第八卷中
又言音喘急短氣好唾此為火尅金陽擊隂隂氣沉陽
氣昇昇則實實則熱熱則狂狂則閉眼悸言非常所説
口赤而張飲無時度此熱傷肺肺化為血不治若面赤
而鼻不欹可治也
肺病為瘧者令人心寒寒甚則熱熱間善驚如有所見
者恒山湯主之(方見第/十卷中)若其人本來語聲雄烈忽爾不
亮拖氣用力方得出言而反於常人呼共語直視不應
雖曰未病勢當不久此則肺病聲之候也察觀疾病表
裏相應依源審治乃不失也
白為肺肺合皮白如豕膏者吉肺主鼻鼻是肺之餘其
人金形相比於上商白色小頭方面小肩背小腹小手
足發動身輕精亷急心静悍性喜為吏耐秋冬不耐春
夏春夏感而生病主手太隂亷亷然肩膺厚薄正竦則
肺應之正白色小理者則肺小小則少飲不病喘喝粗
理者則肺大大則虚虚則寒喘鳴多飲善病胸喉痺逆
氣巨肩反膺陷喉者則肺髙高則實實則熱上氣肩息
欬逆合腋張脇者則肺下下則逼賁迫肝善脇下痛鼻
塞或壅而涕生息肉好肩背厚者則肺堅堅則不病欬
上氣肩背薄者則肺脆脆則易傷於熱喘息鼻衂肩膺
好者則肺端正端正則和利難傷膺偏欹者則肺偏傾
偏傾則病胸偏痛鼻亦偏疾凡人分部陷起者必有病
生大腸陽明為肺之部而藏氣通於内外部亦隨而應
之沉濁為内浮清為外若外病内入則所部起内病裏
出則所部陷外入前治陽後治隂内出前治隂後治陽
實㵼虚補陽主外隂主内凡人死生休否則蔵神前變
形于外人肺前病鼻則為之孔開焦枯若肺前死鼻則
為之梁折孔閉青黒色若天中等分墓色應之必死不
治看色深淺斟酌賖促逺不出一年促不延時月肺疾
少愈而卒死何以知之曰赤色黒如拇指黶㸃見顔頰
上此必卒死肺絶三日死何以知之口張但氣出而不
還面白目青是謂亂經飲酒當風風入肺經膽氣妄泄
目則為青雖有天救不可復生面黄目白如枯骨死吉
凶之色在於分部順順而見赤白入鼻必病不出其年
若年間不應三年之中禍必應也
秋金肺脉色白主手太隂脉也秋取經輸秋者金始治
肺将収殺金将勝火陽氣在合隂氣初勝濕氣及體隂
氣未盛未能深入故取輸以㵼隂邪取合以虚陽邪陽
氣始衰故取於合其脉本在寸口之中掌後兩筋間二
寸中應在腋下動脉其脉根於太倉太倉在臍上三寸
一分是也
其筋起於手大指之上循指上行結於魚後行寸口外
側上循臂結肘中上臑内亷入腋下上出缺盆結肩髃
前上結缺盆下結胸裏散貫賁下抵季脇
其脉起於中焦下絡大腸還循胃口上膈屬肺從肺系
横出腋下下循臑内行少隂心主之前下肘中後循臂
内上骨下亷入寸口上魚循魚際岀大指之端其支者
從腕後直次指内亷出其端合手陽明為表裏陽明之
本在肘骨中同㑹于手太隂
太隂之别名列缺起於腋下分間並太隂之經直入掌
中散入於魚際别走手陽明主肺生病病實則大腸熱
熱則手兊掌起起則陽病陽脉反逆大於寸口三倍病
則欬上氣喘渴煩心胸滿臑臂内前亷痛掌中熱氣盛
有餘則肩背痛風汗出中風虚則大腸寒寒則欠欬小
便遺數數則隂病隂脉反小於寸口一倍病則肩背寒
痛少氣不足以息季脇空痛尿色變卒遺失無度
秋三月者主肺大腸白氣狸病也其源從太陽擊手太
隂太隂受淫邪之氣則經絡壅滯毛皮緊腎發泄邪生
則臓腑傷温隨秋受癘其病相反若腑虚則為隂邪所
傷乍寒乍熱損肺傷氣暴嗽嘔逆若臓實則為陽毒所
損體熱生斑氣喘引飲故曰白氣狸病也
扁鵲云灸心肺二輸主治丹毒白狸病當依源為療調
其陽理其隂則臓腑之病不生矣
　　肺虚實第二(脉法方/灸)
肺實熱
右手寸口氣口以前脉隂實者手太隂經也病苦肺脹
汗出若露上氣喘逆咽中塞如欲嘔状名曰肺實熱也
治肺實熱胸憑仰息泄氣除熱方
　　石膏(八/兩)　　白前　　　杏仁(各三/兩)　橘皮
　　白术(各五/兩)　赤蜜(七/合)　　枸杞根皮(切二/升)
　右七味㕮咀以水七升煮取二升去滓下蜜煮三沸
　分三服
治肺熱言音喘息短氣好唾膿血方
　　生地黄(切二/升)石膏(八/兩)　　麻黄(五/兩)　　杏仁(四/兩)
　　升麻　　　羚羊角　　芒硝(各三/兩)　赤蜜(一/升)
　　淡竹茹(雞子大/一枚)
　右九味㕮咀以水七升煮取二升去滓下蜜煮兩沸
　分三服
治肺熱悶不止胸中喘急驚悸客熱來去欲死不堪服
藥泄胸中喘氣方
　　桃皮　　　芫花(各一/升)
　右二味㕮咀以水四斗煮取一斗五升去滓以故布
　手巾内汁中薄胸温四肢不盈數日即歇
橘皮湯治肺熱氣上欬息奔喘方
　　橘皮　　　麻黄(各三/兩)　柴胡
　　乾紫蘓(刪繁作乾/藍各二兩)　　　宿薑　　　杏仁(各四/兩)
　　石膏(八/兩)
　右七味㕮咀以水九升煮麻黄兩沸去沫下諸藥煮
　取三升去滓分三服不瘥與兩劑
治肺熱喘息鼻衂血方
　　羚羊角　　𤣥參　　　射干　　　雞蘓
　　芍藥　　　升麻　　　柏皮(各三/兩)　淡竹茹(雞子/一枚)
　　生地黄(切一/升)梔子仁(四/兩)
　右十味㕮咀以水九升煮取三升分三服須利者下
　芒硝三兩更煮三沸
治肺熱飲酒當風風入肺膽氣妄泄目青氣喘方
　　麻黄(四/兩)　　甘草　　　五味子(各三/兩)杏仁(五十/枚)
　　母薑(五/兩)　　淡竹葉(切一/升)
　右六味㕮咀以水七升先煮麻黄去沫下諸藥煮取
　三升去滓分三服
㵼肺散治酒客勞倦或出當風喜怒氣舍於肺面目黄
腫起即頭眩欬逆上氣時忽忽欲絶心下弦急不能飲
食或吐膿血胸痛引背支滿欲嘔方
　　五味子　　百部(各二/兩半)　茯苓　　　附子
　　蓯蓉　　　當歸　　　石斛　　　逺志
　　續斷(各一/兩)　細辛　　　甘草(各七/分)　防風
　　蜀椒　　　紫菀　　　桂心　　　欵冬花
　　乾薑(各一/兩半)　桃仁(六十/枚)　杏仁(三十/枚)
　右十九味治下篩以酒服方寸匕日三後稍加至二
　匕
灸法
肺脹氣搶脇下熱痛灸隂都隨年壮穴在俠胃管兩邊
相去一寸胃管在心下三寸
肺脹脇滿嘔吐上氣等病灸大椎并兩乳上第三肋間
各止七壮
肺與大腸俱實
右手寸口氣口以前脉隂陽俱實者手太隂與陽明經
俱實也病苦頭痛目眩驚狂喉痺痛手臂捲脣吻不収
名曰肺與大腸俱實也
治肺與大腸俱實令人氣憑滿煮散方
　　茯苓　　　麻黄(各六/分)　黄耆　　　大青
　　桂心(各三/分)　細辛　　　杏仁(各五/分)　石膏(二/兩)
　　丹參(半/兩)　　五味子　　甘草　　　貝母
　　橘皮　　　芎藭(各一/兩)　枳實(三/枚)
　右十五味治下篩為粗散帛裹一方寸匕半井花水
　一升五合煮取七合為一服日再
肺虚冷
右手寸口氣口以前脉隂虚者手太隂經也病苦少氣
不足以息嗌乾不津液名曰肺虚冷也
治肺虚冷聲嘶傷語言用力戰掉緩弱虚瘠風入肺方
　　防風　　　獨活　　　芎藭　　　秦椒
　　乾薑　　　黄耆(各四十/二銖)天雄　　　麻黄
　　五味子　　山茱茰　　甘草(各三十/六銖)秦芁
　　桂心　　　薯蕷　　　杜仲　　　人參
　　細辛　　　防己(各三/十銖)　甘菊花
　　紫菀(各二十/四銖)貫衆(二/枚)　　附子(七/分)
　右二十二味治下篩以酒服方寸匕日二(一方有石/膏六分當)
　(歸五/分)
酥蜜膏酒治肺虚寒癘風所傷語氣嘶塞聲息喘憊欬
唾止氣嗽通聲方
　　酥　　　　崖蜜　　　飴糖　　　生薑汁
　　生百部汁　棗肉　　　杏仁(各一/升研)　甘皮(五具/末)
　右八味合和微火煎常攪二上三下約一炊久取薑
　汁等各減半止温酒一升服方寸匕細細咽之日二
　夜一
又方
　　豬􁜖(三/具)　　大棗(百/枚)
　右二味以酒五升漬之秋冬七日春夏五日出布絞
　去滓七日服盡二七日忌鹽羊􁜖亦得治欬嗽胸脇
　支滿多喘上氣尤良(肘後方治久欬上氣/二十年諸治不痊者)
治肺寒損傷氣嗽及涕唾鼻塞方
　　棗肉(二升研/作脂)杏仁(一升熬/研為脂)酥　　　　生薑汁
　　白糖　　　白蜜　　　生百部汁(各一/升)
　右七味合和微火煎常攪約一炊久下之細細温清
　酒服二合日二
補肺湯治肺氣不足逆滿上氣咽中悶塞短氣寒從背
起口中如含霜雪言語失聲甚者吐血方
　　五味子(三/兩)　乾薑　　　桂心
　　欵冬花(各二/兩)
　　麥門冬(一/升)　大棗(一百/枚)　粳米(二/合)
　　桑根白皮(一/斤)
　右八味㕮咀以水一斗先煮桑白皮五沸下藥煮取
　三升分三服
又方
　　黄耆(五/兩)　　甘草　　　鍾乳　　　人參(各二/兩)
　　乾地黄　　桂心　　　茯苓　　　白石英
　　桑白皮　　厚朴　　　乾薑　　　紫菀
　　橘皮　　　當歸　　　五味子　　逺志
　　麥門冬(各三/兩)大棗(二十/枚)
　右十八味㕮咀以水一斗四升煮取四升分五服日
　三夜二
又方治肺氣不足欬逆上氣牽䋲而坐吐沫唾血不能
飲食方
　　蘓子(一/升)　　桑白皮(五/兩)　半夏(六/兩)　　紫菀
　　人參　　　甘草　　　五味子　　杏仁(各二/兩)
　　欵冬花　　射干(各一/兩)　麻黄　　　乾薑
　　桂心(各三/兩)　細辛(一兩/半)
　右十四味㕮咀以水一斗二升煮取三升半分五服
　日三夜二
又方治肺氣不足欬逆短氣寒從背起口中如含霜雪
語無音聲而渴舌本乾燥方
　　五味子　　蘓子(各一/升)　白石英　　鍾乳(各三/兩)
　　欵冬花　　竹葉　　　橘皮　　　桂心
　　桑白皮　　茯苓　　　紫菀(各二/兩)　粳米(二/合)
　　麥門冬(四/兩)　生薑(五/兩)　　杏仁(五十/枚)　大棗(十/枚)
　右十六味㕮咀以水一斗三升先煮桑白皮粳米大
　棗米熟去滓内諸藥煮取五升分六服日三
又方治肺氣不足心腹支滿欬嗽喘逆上氣唾膿血胸
背痛手足煩熱愓然自驚皮毛起或哭或歌或怒乾嘔
心煩耳中聞風雨聲面色白方
　　欵冬花　　桂心(各二/兩)　桑白皮(一/斤)　生薑
　　五味子　　鍾乳(各三/兩)　粳米(五/合)　　大棗(十/枚)
　　麥門冬(四/兩)
　右九味㕮咀以水一斗二升先煮粳米棗令熟去之
　内藥煎取二升分三服温服之一方用白石英二兩
　(廣濟用紫菀人參/各二兩名紫菀湯)
麻子湯治肺氣不足欬唾膿血氣短不得臥方
　　麻子(一/升)　　桑白皮　　餳(各一/斤)　　桂心
　　人參(各二/兩)　阿膠　　　紫菀(各一/兩)　生薑(三/兩)
　　乾地黄(四/兩)
　右九味㕮咀以酒一斗五升水一斗五升合煮取四
　升分五服
餳煎治肺氣不足咽喉苦乾方
　作餳任多少取乾棗一升去核熟𢷬水五升和使相
　得絞去滓澄去上清取濁者内飴中攪火上煎勿令
　堅令連連服如雞子大漸漸吞之日三夜二
治肺風氣痿絶四肢滿脹喘逆胸滿方
　灸肺輸各二壮肺輸對乳引䋲度之在第三椎下兩
　傍相去各一寸五分
肺與大腸俱虚
右手寸口氣口以前脉隂陽俱虚者手太隂與陽明經
俱虚也病苦耳鳴嘈嘈時妄見光明情中不樂或如恐
怖名曰肺與大腸俱虚也
小建中湯治肺與大腸俱不足虚寒乏氣小腹拘急腰
痛羸瘠百病方
　　大棗(十二/枚)　生薑　　　桂心(各三/兩)　甘草(二/兩)
　　芍藥(六/兩)
　右五味㕮咀以水八升煮取三升去滓内糖八兩煮
　三沸分三服(肘後用黄耆人參各/二兩名黄耆建中湯)
　　肺勞第三(論法方/灸)
論曰凡肺勞病者補腎氣以益之腎王則感於肺矣人
逆秋氣則手太隂不収肺氣焦滿順之則生逆之則死
順之則治逆之則亂反順為逆是謂關格病則生矣
麻黄引氣湯治肺勞氣喘鼻張面目苦腫方
　　麻黄　　　杏仁　　　生薑　　　半夏(各五/分)
　　紫蘓(四/分)　　白前　　　細辛　　　桂心(各三/分)
　　橘皮(二/分)　　石膏(八/兩)　　竹葉(切一/升)
　右十一味㕮咀以水一斗煮取三升去滓分三服
半夏湯治肺勞虚寒心腹冷氣逆遊氣胸脇氣滿從胸
達背痛憂氣徃來嘔逆飲食即吐虚乏不足方
　　半夏(一/升)　　生薑(一/斤)　　桂心(四/兩)　　甘草
　　厚朴(各二/兩)　人參　　　橘皮
　　麥門冬(各三/兩)
　右八味㕮咀以水一斗煮取四升分四服腹痛加當
　歸二兩
厚朴湯治肺勞風虚冷痰澼水氣晝夜不得臥頭不得
近枕上氣胸滿喘息氣絶此痰水盛溢方
　　厚朴　　　麻黄　　　桂心　　　黄芩
　　石膏　　　大㦸　　　橘皮(各二/兩)　枳實
　　甘草　　　秦芁　　　杏仁　　　茯苓(各三/兩)
　　細辛(一/兩)　　半夏(一/升)　　生薑(一/兩)　　大棗(十五/枚)
　右十六味㕮咀以水一斗三升煮取四升分五服
治喉痺氣逆欬嗽口中涎唾方
　灸肺輸七壮亦可隨年壮至百壮
　
　
　備急千金要方卷五十四
欽定四庫全書
　備急千金要方卷五十五　唐　孫思邈　撰
　　　　　　　　　　　　宋　林億等　校正
　肺臓方
　　氣極第四(論法方/灸)
論曰凡氣極者主肺也肺應氣氣與肺合又曰以秋遇
病為皮痺皮痺不已復感於邪内舍於肺則寒濕之氣
客於六腑也若肺有病則先發氣氣上衝胸常欲自恚
以秋庚辛日傷風邪之氣為肺風肺風之状多汗若隂
傷則寒寒則虚虚則氣逆欬欬則短氣暮則甚隂氣至
温氣生故甚隂畏陽氣晝日則瘥若陽傷則熱熱則實
實則氣喘息上胸臆甚則唾血然陽病治隂隂是其裏
隂病治陽陽是其表是以隂陽表裏衰王之源故知以
陽調隂以隂調陽陽氣實則決隂氣虚則引善治病者
初入皮毛肌膚筋脉則治之若至六腑五臓半死矣
扁鵲曰氣絶不治喘(一作/奔)而冷汗出二日死氣應手太
隂太隂氣絶則皮毛焦氣先死矣
鍾乳散治氣極虚寒隂畏陽氣晝瘥暮甚氣短息寒亦
治百病令人力强能飲食去風冷方
　　鍾乳(别/研)　　乾薑　　　桔梗　　　茯苓
　　細辛　　　桂心　　　附子
　　人參(各一兩/六銖)白术(一/兩)　　防風　　　栝蔞根
　　牡蠣(各二/兩半)
　右十二味治下篩酒服方寸匕日三漸加至二匕五
　十以上可數服得力乃止(千金翼云有冷加椒/有熱加黄芩各三兩)
黄耆湯治氣極虚寒皮毛焦津液不通虚勞百病氣力
損乏方
　　黄耆(四/兩)　　人參　　　白术　　　桂心(各二/兩)
　　生薑(八/兩)　　大棗(十/枚)　　附子(三十銖一/方不用)
　右七味㕮咀以水八升煮取三升去滓分四服
大露宿圓治氣極虚寒皮痺不已内舍於肺寒氣入客
於六腑腹脹虚滿寒冷積聚百病方
　　礜石(肘後作/礬石)乾薑　　　桂心　　　皂莢
　　桔梗　　　附子(各三/兩)
　右六味為末蜜丸梧子大酒服十丸日三漸加之慎
　熱及近火等
硫黄圓治氣極虚寒澼飲胸中痰滿心腹痛氣急不下
飲食方
　　硫黄　　　礜石　　　乾薑　　　附子
　　烏頭　　　桂心　　　細辛　　　白术
　　桔梗　　　茯苓(各二/兩)
　右十味為末蜜丸如梧子酒服十丸日三漸加之以
　止為度(肘後無白术桔梗茯苓用吳茱茰蜀椒人參/皂莢當歸十二種為丸用治人大冷夏月温)
　(飲食不/觧衣者)
大前胡湯治氣極傷熱喘息衝胸常欲自恚心腹滿痛
内外有熱煩嘔不安方
　　前胡(八/兩)　　半夏　　　麻黄　　　芍藥(各四/兩)
　　生薑(五/兩)　　黄芩(三/兩)　　枳實(四/枚)　　大棗(十二/枚)
　右八味㕮咀以水九升煮取三升去滓分三服温
竹葉湯治氣極傷熱氣喘甚則唾血氣短乏不欲食口
燥咽乾方
　　竹葉(二/升)　　麥門冬　　小麥
　　生地黄(各一/升)生薑　　　石膏(各六/兩)　麻黄(三/兩)
　　甘草(一/兩)　　大棗(十/枚)
　右九味㕮咀以水一斗煮取三升去滓分三服
灸法
嘔吐上氣灸尺澤不三則七壮尺澤者在腕後肘中横
文腹中雷鳴相逐食不化逆氣灸上管下一寸名太倉
七壮
　　積氣第五(論法方/灸)
論曰七氣者寒氣熱氣怒氣恚氣喜氣憂氣愁氣凡七
種氣積聚堅大如杯若柈在心下腹中疾痛不能飲食
時來時去每發欲死如有禍祟此皆七氣所生寒氣即
嘔逆惡心熱氣即説物不竟而迫怒氣即上氣不可忍
熱痛上搶心短氣欲死不得息恚氣即積聚在心下不
得飲食喜氣即不可疾行不能乆立憂氣即不可劇作
暮臥不安愁氣即喜忘不識人語置物四方還取不得
去處若聞急即四肢胕腫手足筋攣捉不能舉如得病
此是七氣所生男子卒得飲食不時所致婦人即産後
中風諸疾也
七氣圓方
　　烏頭　　　大黄(各七/分)　紫菀　　　半夏
　　前胡　　　細辛　　　丹參　　　茯苓
　　芎藭　　　桃仁(胡洽作/杏仁)菖蒲(一作/芍藥)　石膏
　　吳茱茰　　桂心　　　桔梗(各三/分)　人參
　　甘草　　　防葵(各一/兩)　乾薑　　　蜀椒(各半/兩)
　右二十味為末蜜丸如梧子大酒服三丸日三加至
　十丸一方去半夏加甘遂三分(胡洽無丹/參甘草)
七氣圓主七氣七氣者寒氣熱氣怒氣恚氣喜氣憂氣
愁氣此之為病皆生積聚堅牢如杯心腹絞痛不能飲
食時去時來發則欲死凡寒氣状吐逆心滿熱氣状恍
惚眩冒失精怒氣状不可當熱痛上盪心短氣欲絶不
得息恚氣状積聚心滿不得食飲喜氣状不可疾行久
立憂氣状不可苦作臥不安席愁氣状平故如怒喜忘
四肢胕腫不得舉止亦治産後中風餘疾方
　　大黄(二兩/半)　人參　　　半夏　　　吳茱茰
　　柴胡　　　乾薑　　　細辛　　　桔梗
　　菖蒲(各二/分)　茯苓　　　芎藭　　　甘草
　　蜀椒(一用/桂心)　石膏　　　桃仁(各三/分)
　右十五味為末蜜丸如梧子大毎服酒下三丸日三
　服漸加至十丸(千金翼十味無茯苓/芎藭甘草石膏桃仁)
七氣湯治寒氣熱氣憂氣勞氣愁氣或飲食為膈氣或
勞氣内傷五臓不調氣衰少力方
　　乾薑　　　黄芩　　　厚朴(深師作/桂心)半夏
　　甘草　　　乾地黄　　芍藥
　　栝蔞根(各二兩深/師作橘皮)　　　蜀椒(三兩深/師桔梗)枳實(五/枚)
　　人參(一/兩)　　吳茱茰(五/合)
　右十二味㕮咀以水一斗煮取三升分三服日三
又方治虚冷上氣勞氣等方
　　半夏(一/升)　　人參　　　生薑　　　桂心
　　甘草(各一/兩)
　右五味㕮咀以水一斗煮取三升分三服日三
五膈圓治憂膈氣膈食膈飲膈勞膈五病同三服以憂
恚思慮飲食得之若冷食及生菜便發其病若心滿不
得氣息引背痛如刺之状食即心下堅大如粉絮大痛
欲吐吐即瘥飲食不得下甚者及手足冷上氣欬逆喘
息短氣方
　　麥門冬　　甘草(各五/兩)　蜀椒　　　遠志
　　桂心　　　細辛(各三/兩)　附子(一兩/半)　人參(四/兩)
　　乾薑(二/兩)
　右九味為末蜜和丸微使淖先食含如彈丸一枚細
　細咽之喉中胸中當熱藥力稍盡復含一丸日三夜
　二服藥七日愈(延年方云若不能含者可分一大丸/作七小圓盡服之夏月含益麥門冬)
　(甘草人參胡洽云亦可梧子大十丸酒服之經心録/以吳茱茰代桂心酒服如梧子五丸空腹服之治寒)
　(冷則心痛咽中有物吐之/不出咽之不入食飲少者)
治結氣冷癥積在脇下及脚氣上入小腹腹中脹滿百
病方
　大蒜去心皮三升𢷬令極熟以水三升和令調絞取
　汁更𢷬餘滓令熟更以水三升和令調絞取汁更𢷬
　餘滓令熟更以水三升和令調絞取汁合得九升所
　得滓可桃顆大棄却以微火煎取三升下牛乳三升
　合煎取三升旦起空腹一頓温服令盡至申時食三
　日服一劑三十日服十劑止
大蒜煎治疝瘕積聚冷癖痰飲心腹脹滿上氣欬嗽刺
風風癲偏風半身不隨腰疼膝冷氣息否塞百病方
　　蒜(六斤四兩去皮切水/四斗煮取一斗去滓)　酥(一升内/蒜汁中)　牛乳(二/升)
　　蓽苃　　　胡椒　　　乾薑(各三/兩)　石蜜
　　阿魏　　　戎鹽(各二/兩)　石菖蒲　　木香(各一/兩)
　　乾蒲桃(四/兩)
　右十二味為末合内蒜汁中以銅器微火煎取一斗
　空腹酒下一兩五日已上稍加至三兩二十日覺四
　體安和更加至六兩此治一切冷氣甚良
桔梗破氣圓治氣上下否塞不能息方
　　桔梗　　　橘皮　　　乾薑　　　厚朴
　　枳實　　　細辛　　　葶藶(各三/分)　吳茱茰
　　白术(各六/分)　胡椒　　　蜀椒　　　烏頭(各七/分)
　　蓽苃(十/分)　　人參　　　桂心　　　附子
　　茯苓　　　前胡　　　防葵　　　芎藭(各五/分)
　　甘草　　　大黄　　　檳榔　　　當歸(各八/分)
　右二十四味為末蜜丸如梧子大每服酒下十丸日
　三有熱者空腹服之
檳榔湯治氣實若積聚不得食息方
　　檳榔(三七/枚)　附子(一/枚)　　半夏(一/升)　　細辛(一/兩)
　　生薑(八/兩)　　大黄　　　紫菀　　　柴胡(各三/兩)
　　橘皮　　　甘草　　　紫蘓(冬用/子)　茯苓(各二/兩)
　右十二味㕮咀以水一斗煮取三升分三服相去如
　人行十里乆若有癥結堅實如石加鼈甲二兩防葵
　二兩氣上加桑白皮切二升枳實厚朴各二兩消息
　氣力强弱進二劑後隔十日更服前桔梗破氣圓
治積年患氣發作有時心腹絞痛忽然氣絶腹中堅實
醫所不治復謂是蠱方
　　檳榔(大者四/七枚)附子(一/枚)　　半夏(一/升)　　柴胡(三/兩)
　　生薑(八/兩)　　橘皮　　　甘草　　　桂心
　　當歸　　　枳實(各二/兩)
　右十味㕮咀以水一斗煮取三升分三服五日一劑
　服三劑永除根本
半夏湯治逆氣心腹滿氣上胸脇痛寒冷心腹痛嘔逆
及吐不下食憂氣結聚方
　　半夏(一/升)　　生薑　　　桂心(各五/兩)　橘皮(四/兩)
　右四味㕮咀以水七升煮取三升分四服日三夜一
　人强者作三服亦治霍亂後吐逆腹痛
又方治逆氣心中煩滿氣悶不理氣上方見第十六巻
嘔吐篇四味者是
貝母湯治上氣咽喉窒塞短氣不得臥腰背痛胸滿不
得食面色萎黄方
　　貝母(一/兩)　　生薑(五/兩)　　桂心　　　麻黄
　　石膏　　　甘草(各二/兩)　杏仁(三十/枚)　半夏(五/合)
　右八味㕮咀以水一斗煮取三升分為三服日三
麻黄湯治上氣脉浮欬逆喉中水雞聲喘息不通呼吸
欲死方
　　麻黄(八/兩)　　甘草(四/兩)　　大棗(三十/枚)
　　射干(如愽棊/子二枚)
　右四味㕮咀以井花水一斗煮麻黄三沸去沫内藥
　煮取四升分四服日三夜一
奔氣湯治大氣上奔胸膈中諸病發時廹滿短氣不得
臥劇者便悁欲死腹中冷濕氣腸鳴相逐成結氣方
　　生薑(一/斤)　　半夏　　　吳茱茰(各一/升)桂心(五/兩)
　　人參　　　甘草(各三/兩)
　右六味㕮咀以水一斗煮取三升分四服
枳實湯下氣治胸中滿悶方
　　枳實(三/枚)　　附子(二/枚)　　大棗(十四/枚)　半夏(五/兩)
　　人參　　　甘草　　　白术　　　乾薑
　　厚朴(各二/兩)
　右九味㕮咀以水七升煮取二升半毎服八合日三
下氣治氣滿腹脹方
　　半夏(一/升)　　生薑(一/斤)　　人參(一兩/半)　橘皮(三/兩)
　右四味㕮咀以水七升煮取三升去滓分三服日三
　一方無人參止三味
治氣兩脇滿急風冷方
　　杏仁　　　茯苓　　　防葵(各八/分)　吳茱茰
　　橘皮　　　桂心　　　防風　　　澤㵼(各五/分)
　　白术　　　射干　　　芍藥　　　蘓子
　　桔梗　　　枳實(各六/分)
　右十四味為末蜜丸梧子大酒服十丸日二加至三
　十丸
治氣滿閉塞不能食喘息方
　訶梨勒十枚為末蜜丸如梧子食後服三丸不忌得
　利即止
治上氣欬逆方
　　蘓子(一/升)　　五味子(五/合)　麻黄　　　細辛
　　紫菀　　　人參　　　黄芩　　　甘草(各二/兩)
　　桂心　　　當歸(各一/兩)　生薑(五/兩)　　半夏(三/兩)
　右十二味㕮咀以水一斗煮取三升分作三服
治氣上不得臥神袐方
　　橘皮　　　生薑　　　紫蘓　　　人參
　　五味子(各五兩一/方作桔梗)
　右五味㕮咀以水七升煮取三升分三服
治熱發氣上衝不得息欲死不得臥方
　　桂心(半/兩)　　白石英　　麥門冬　　枳實
　　白鮮皮　　貝母　　　茯神　　　㯽榔仁
　　天門冬(各二/兩半)車前子(二/兩)　人參　　　前胡
　　橘皮　　　白薇　　　杏仁(各一/兩半)　郁李仁(三/兩)
　　桃仁(五/分)
　右十七味為末蜜和丸如梧子大以竹葉飲服十丸
　日二加至三十丸
竹葉飲法
　　竹葉　　　紫蘓子(各一/升)紫菀　　　白前(各二/兩)
　　百部　　　甘草　　　生薑(各三/兩)
　右七味㕮咀以水八升煮取三升温下前丸藥盡更
　合
人參湯安食下氣理胸脇并治客熱方
　　人參　　　麥門冬　　乾薑　　　當歸
　　茯苓　　　甘草　　　五味子　　黄耆
　　芍藥　　　枳實(各二/兩)　桂心(三/兩)　　半夏(一/升)
　　大棗(十五/枚)
　右十三味㕮咀以水九升煮取三升去滓毎服九合
　從旦至晡令盡皆熱服慎勿冷
海藻橘皮圓下氣治風虚支滿膀胱虚冷氣上衝肺息
奔令咽喉氣悶徃來方
　　海藻　　　橘皮　　　白前(各三/分)　杏仁
　　茯苓　　　芍藥　　　桂心(各五/分)　蘓子(五/合)
　　棗肉　　　桑根白皮　昆布(各二/兩)　吳茱茰
　　人參　　　白术　　　葶藶(各一/兩)
　右十五味為末蜜丸如梧子大飲服十丸日二加至
　十五丸以利小便為度
治氣上方
　　碙砂　　　細辛　　　牛膝(各等/分)
　右三味末氣發酒服方寸匕後三日忌酒餘禁如藥
　法
治上氣方
　　上酥(一/升)　　獨頭蒜(五/顆)
　右二味先以酥煎蒜蒜黄出之用生薑汁一合共煎
　令熟空腹温服一方寸匕
治上氣嘔吐方
　芥子二升為末蜜丸寅時以井花水服如梧子七丸
　日二亦可作散空腹服之及有酒浸服并治臍下絞
　痛
治勞氣方
　小芥子三升𢷬末絹袋盛酒三斗浸之宻封七日去
　滓温服半升漸至一升半得方更合忌如藥法
治上氣三十年不瘥方
　　大棗　　　杏仁(各一/百粒)　豉(一百二/十粒)　蜀椒(二百/粒)
　右四味先𢷬杏仁豉令熟後内棗椒更𢷬為丸如棗
　核大含稍稍咽之日三夜一
治積年上氣不瘥垂死者方
　　莨菪子(熬令/色變)熟羊肝(薄切/曝乾)
　右二味各𢷬等分以七月七日神酢拌令相著夜不
　食空腹服二方寸匕須拾針兩食間以冷漿白粥二
　匕止之隔日一服永瘥四十日内得煮飯汁作蕪菁
　羮食之已外一切禁斷
下氣方
　　生薑(五/兩)　　小麥(一/升)
　右二味以水七升煮取一升頓服
又方大棗(二七/枚)　紫蘓莖葉(切一/升)
　右二味以酒三升煮取一升半分再服水煮亦得一
　方加橘皮半兩(肘後方無/棗用橘皮)
治氣方
　桃皮二斤去黄者㕮咀以水五升煮取三升每服一
　升瘥止
又方酒服驢脂二合日二瘥止
又方黄牛乳二升煎取一升和生乳一升空腹服之日
二
又方驢乳初服三合三日後日别五合後至七合七日
後至一升忌葵菜猪魚油等
又方尿空腹服百日即止治一切病
又方烏牛尿空腹服日再至三升止
補氣虚逆方
　　大棗(三/升)　　甘皮(去脉/十具)　乾薑(二/兩)　　乾地黄(八/兩)
　右四味治下篩酒四升漬棗三宿漉出棗取酒為炊
　汁将棗内甑中微火蒸令棗膏入釡中酒裏煎酒令
　餘二升許候甑中棗只留皮核在乃止火貯器中将
　前散及熱下攪令調大畧與糖相似以酒服二合日
　再此方非止補氣亦通治一切短氣并形體羸瘦甚
　良
大補氣方
　　乾地黄(五/兩)　甘草　　　秦椒(各一/兩)　乾薑
　　昆布　　　地骨皮(各四/兩)白术　　　桂心
　　人參　　　厚朴　　　海藻(各三/兩)
　　羊腎(一具去/膏四枚)羊肚(一具治如食/法去膏膋)
　右十三味治下篩内羊肚中合腎縫塞肚口蒸極熟
　為度及熱水臼合𢷬取肚腎與藥為一家曝乾更𢷬
　為散酒服方寸匕日二
白石英散明目利小便治氣及補五勞七傷無所不治
方
　　煉成白石英十兩(白石英無多少以鎚子碪上細/磽向明選去黶翳色暗黒黄赤)
　　(者惟取白净者為佳𢷬絹下之甆器中研令極細/熟以生絹袋於銅器中水飛之如作粉法如此三)
　　(度研訖澄之漸漸去水水盡至石英曝得乾看中/有粗惡不浄者去之取中央好者在下有粗惡者)
　　(亦去之更研堪用者使熟白絹袋子盛著甆椀中/以甆椀盖之於三斗米下蒸之飯熟訖出取懸之)
　　(使乾更於甆器/中研之為成)　　　　石斛　　　蓯蓉(各六/分)
　　澤㵼　　　茯苓　　　橘皮(各一/兩)　莵絲子(三/兩)
　右七味治下篩總於甆器中研令相得重篩酒服方
　寸匕日二不得過之猪魚鵝鴨蒜冷酢滑
補傷散治肺傷善泄欬善驚恐不能動筋不可遠行膝
不可久立汗出鼻乾少氣喜悲心下急痛痛引胸中臥
不安席忽忽喜夢寒熱小便赤黄目不逺視唾血方
　　天門冬(一/升)　防風　　　澤㵼　　　人參
　　阿膠(各一/兩半)　栝蔞根　　前胡　　　芍藥
　　石膏　　　乾薑　　　大豆卷(各二/兩)紫菀
　　白歛(各一/兩)　桂心　　　白术(各四/兩)　乾地黄
　　甘草　　　薯蕷　　　當歸(各二/兩半)
　右十九味治下篩食上酒服方寸匕日三
白石英圓補養肺氣方
　　白石英(一作白/石脂)　　　　陽起石　　磁石
　　莵絲子　　蓯蓉　　　乾地黄(各二/兩半)石斛
　　栝蔞根　　白术　　　五味子(各二/兩)防風
　　巴㦸天(各五/分)桂心　　　人參(各一/兩)　蛇床子(半/兩)
　右十五味為末蜜丸如梧子酒下十五丸加至三十
　丸日二服
理氣圓治氣不足方
　　杏仁　　　桂心(各一/兩)　乾薑
　　益智子(各二/兩)
　右四味為末蜜丸如梧子未食服三丸以止為度
治冷氣氣短方
　蜀椒五兩絹袋盛酒一斗浸二七日服之任意多少
治讀誦勞極疲乏困頓方
　　酥　　　　油　　　　糖　　　　酒
　　白蜜(各二/升)
　右五味合於銅器中微火煎二十沸下之為凖七日
　七夜服令盡宜慎生冷
又方人參　　　甘草　　　茯苓　　　當歸(各二/兩)
　　地骨皮　　芎藭　　　芍藥　　　乾地黄
　　黄耆(各三/兩)　大棗(二十/枚)
　右十味㕮咀以水一斗煮取三升分三服一方用桂
　心三兩
治卒短氣方
　𢷬韭汁服一升立瘥(肘後方治卒上/氣鳴息便欲絶)
治乏氣方
　　生薑　　　枸杞葉(各二/兩)
　右二味㕮咀以水三升煮取一升頓服
治少年房多短氣方
　　豉(七/合)　　　梔子(二七/枚)
　右二味以水二升煮豉取一升半去䜴内梔子煮取
　八合服半升不瘥更服
灸法
凡上氣冷發腹中雷鳴轉呌嘔逆不食灸太衝不限壮
數從痛至不痛從不痛至痛止
上氣厥逆灸胸堂百壮穴在兩乳間
胸膈中氣灸闕輸隨年壮(扁鵲云第四椎下兩/傍各一寸半名闕輸)
心腹諸病堅滿煩痛憂思結氣寒冷霍亂心痛吐下食
不消腸鳴泄利灸太倉百壮(太倉穴一名胃募在心/下四寸乃胃管下一寸)
結氣囊裏針藥所不及灸肓募隨年壮肓募二穴從乳
頭即度至臍中屈去半從乳下行度頭是穴
下氣灸肺輸百壮又灸太衝五十壮
凡臍下絞痛流入隂中發作無時此冷氣灸關元百壮
穴在臍下三寸
短氣不得語灸天井百壮穴在肘後兩筋間　又灸大
椎隨年壮　又灸肺輸百壮　又灸肝輸百壮　又灸
尺澤百壮　又灸小指第四指間交脉上七壮　又灸
手十指頭合十壮　少年房多短氣灸鳩尾頭五十壮
　又鹽灸臍孔中二七壮
乏氣灸第五椎下隨年壮
論曰凡卒厥逆上氣氣攻兩脇心下痛滿奄奄欲絶此
為奔㹠氣即急作湯以浸兩手足數數易之
奔㹠灸氣海百壮穴在臍下一寸半　又灸關元百壮
穴在臍下三寸　奔㹠灸期門百壮穴直兩乳下第二
脇端傍一寸五分
奔㹠腹腫灸章門百壮章門一名長平二穴在大横外
直臍季脇端　奔㹠搶心不得息灸中極五十壮中極
一名玉泉在臍下四寸
奔㹠上下腹中與腰相引痛灸中府百壮穴在乳上三
肋間　奔㹠上下灸四滿二七壮穴俠丹田兩傍相去
三寸即心下八寸臍下横文是也
　
　
　
　
　
　
　
　
　
　
　
　備急千金要方卷五十五
欽定四庫全書
　備急千金要方卷五十六　唐　孫思邈　撰
　　　　　　　　　　　　宋　林億等　校正
　肺臓方
　　肺痿第六(論/方)
論曰寸口脉數其人病欬口中反有濁唾涎沫出何也
師曰此為肺痿之病何從得之師曰病熱在上焦因欬
為肺痿或從汗岀或從嘔吐或從痟渴小便利數或從
便難數被駃藥下重亡津液故得肺痿又寸口脉不出
而反發太陽脉早索隂脉不澀三焦踟蹰入而不出隂
脉不澀身體反冷其内反煩多唾脣燥小便反難此為
肺痿傷於津液便如爛爪下如豚腦但坐發汗故也其
病欲欬不得欬欬出乾沫久久小便不利其脉平弱肺
痿吐涎沫而不欬者其人不渴必遺溺小便數所以然
者上虚不能制下故也此為肺中冷必眩師曰肺痿欲
唾咽燥欲飲者自愈自張口者短氣也
甘草乾薑湯温臓治肺痿多涎唾小便數肺中冷必眩
不渴不欬(若渴者屬/痟渴法)上虚下不能制溲服此湯巳小温
覆之方
　　甘草(四/兩)　　乾薑(二兩集驗肘後/有大棗十二枚)
　右二味㕮咀以水三升煮取一升半去滓分二服
甘草湯治肺痿涎唾多出血心中温温液液方(千金翼/名温液)
(湯/)
　甘草二兩㕮咀以水三升煮取一升半去滓分三服
生薑甘草湯治肺痿欬唾涎沫不止咽燥而渴方
　　生薑(五/兩)　　甘草(四/兩)　　人參(三/兩)　　大棗(十二/枚)
　右四味㕮咀以水七升煮取三升去滓分三服
桂枝皂莢湯治肺痿吐涎沫不止方(去芍藥/加皂莢)
　　桂枝　　　生薑(各三/兩)　甘草(二/兩)　　皂莢(一/兩)
　　大棗(十五/枚)
　右五味㕮咀以水七升煮取三升去滓分三服
麻黄湯治肺脹欬而上氣咽燥而喘脉浮者心下有水
方
　　麻黄　　　芍藥　　　生薑(仲景用/乾薑)細辛
　　桂心(各三/兩)　半夏　　　五味子(各半/升)石膏(四/兩)
　右八味㕮咀以水一斗煮取三升分三服(仲景名此/為小青龍)
　(加石膏湯用甘/草三兩為九味)
　　肺癰第七(論/方)
論曰病欬唾膿血其脉數實者屬肺癰虚者屬肺痿欬
而口中自有津液舌上胎滑此為浮寒非肺痿若口中
辟辟燥欬即胸中隐隐痛脉反滑數此為肺癰也問曰
病者欬逆師脉之何以知為肺癰當有膿血吐之則死
後竟吐膿死其脉何類何以别之師曰寸口脉微而數
微則為風數則為熱微則汗出數則惡寒風中於衛呼
氣不入熱過於榮吸而不出風傷皮毛熱傷血脉風舍
於肺其人則欬口乾喘滿咽燥不渴多唾濁沫時時振
寒熱之所過血為凝滯蓄結癰膿吐如米粥始萌可救
膿已成則難治寸口脉數趺陽脉緊寒熱相摶故振寒
而欬趺陽脉浮緩胃氣如經此為肺癰師曰振寒發熱
寸口脉滑而數其人飲食起居如故此為癰腫病醫反
不知而以傷寒治之不應愈也何以知有膿膿之所在
何以别知其處師曰假令膿在胸中者為肺癰其脉數
欬唾有膿血設膿未成其脉自緊數緊去但數膿為已
成也
桔梗湯治欬胸中滿而振寒脉數咽乾而不渴時時出
濁唾腥臭久久吐膿如粳米粥是為肺癰者方
　　桔梗(三兩集驗用二兩/古今録驗用一兩)　甘草(二/兩)
　右二味㕮咀以水三升煮取一升去滓分二服必吐
　膿血也(一方有欵冬/花一兩半)
㵼肺湯治肺癰喘不得臥方
　　葶藶(三兩/為末)　大棗(二十/枚)
　右二味先以水三升煮棗取二升去棗内藥一棗大
　煎取七合頓服令盡三日服一劑可至三四劑治肺
　癰胸脇脹一身面目浮腫鼻塞清涕出不聞香臭欬
　逆上氣喘鳴迫塞未進此方宜先服小青龍湯却服
　前藥其青龍湯方在十八卷
黄昏湯治欬有微熱煩滿胸心甲錯是為肺癰者方
　黄昏手掌大一片是合昏皮也㕮咀以水三升煮取
　一升分二服
又方
　　薏苡仁　　𤓰瓣(半/升)　　桃仁(五十/枚)
　　葦莖(切二升水二斗/煮取五升去滓)
　右四味㕮咀内葦汁中煮取二升服一升當有所見
　吐膿血
　　飛尸鬼疰第八(論法方/灸)
論曰凡諸心腹痛服衆方熱藥入腹寂然不動但益氣
息急者此尸疰病也宜先服甘草汁一升消息少時服
瞿麥湯盡一劑得下便覺稍寛并暴癥堅結宿食及女
人血堅痛發作無定者神良
五疰湯治卒中賊風遁尸鬼邪心腹刺痛大脹急方
　　大黄　　　甘草(各三/兩)　當歸　　　芍藥(各二/兩)
　　烏頭(十/枚)　　生薑　　　蜜(各一/斤)　　桂心(四/兩)
　右八味㕮咀别漬大黄以水九升煮取三升烏頭别
　内蜜中煎令得一升拌湯中去滓分服三合如人行
　三十里久更進一服日三不止加至四合
蜈蚣湯治惡疰邪氣徃來心痛徹背或走入皮膚移動
不定苦熱四肢煩疼羸乏短氣方
　　蜈蚣(一/枚)　　牛黄(一/分)　　大黄(二/兩)　　丹砂
　　人參(各三/分)　細辛　　　鬼臼　　　當歸
　　桂心　　　乾薑(各一/兩)　黄芩　　　麝香(各半/兩)
　　附子(四/枚)
　右十三味㕮咀以水一斗煮取三升去滓下牛黄麝
　香分三服
治卒中惡賊風寒冷入腹便絞痛或飛尸遁尸發作無
時搶心胸滿脇痛如刀刺口噤者方
　　甘草　　　乾薑　　　茯苓　　　乾地黄
　　羊脂　　　當歸　　　細辛(各一/兩)　芍藥
　　吳茱茰　　桂心(各二/兩)　梔子仁(十五/枚)
　右十一味㕮咀以水八升煮取三升去滓内脂烊盡
　分三服欲利者加大黄三兩
治卒中惡風角弓反張或飛尸遁尸心腹絞痛者方
　　乾地黄　　茯苓　　　芎藭　　　當歸
　　甘草(各一/兩)　吳茱茰　　桂心　　　乾薑
　　芍藥(各二/兩)　梔子仁(十四/枚)
　右十味㕮咀以水八升煮取三升分三服痛甚者加
　羊脂三兩當歸人參芍藥各一兩心腹堅急加大黄
　三兩
桃皮湯治中惡氣心腹痛胸脇脹滿短氣方
　　桃白皮(一握東/引者)　　　　真珠　　　附子(各一/兩)
　　梔子仁(十四/枚)當歸(三/兩)　　吳茱茰　　豉(各五/合)
　　桂心(二/兩)
　右八味㕮咀以水五升煮取二升去滓内真珠末分
　作二服一方無當歸以下四味
桃奴湯治中惡諸尸蠱疰心腹卒絞痛方
　　桃奴　　　當歸　　　人參　　　乾薑(各二/兩)
　　芎藭　　　甘草(各三/兩)　丹砂　　　麝香
　　茯苓　　　犀角　　　鬼箭羽　　桂心(各一/兩)
　右十二味㕮咀以水九升煮取二升半去滓分二服
　未食服大便不通腹滿者加大黄三兩芒硝二兩(胡/洽)
　(有䧺黄一兩/無丹砂芎藭)
治卒中風寒冷温氣入腹虚脹急滿搶心胸脇义痛氣
息不通脉弦緊汗不出及得傷寒方
　　吳茱茰　　當歸　　　麻黄　　　獨活
　　甘草　　　桔梗　　　茯苓(各二/兩)　桂心
　　青木香　　石膏　　　大黄　　　犀角(各三/兩)
　右十二味㕮咀以水九升煮取三升分三服日三
治風冷氣入腹忽絞痛緊急如吹大小便閉小腹有氣
結如斗大脹滿起其脉弦老者沉遲方
　　瞿麥　　　當歸　　　猪苓　　　鬼箭羽
　　桔梗　　　防己　　　海藻　　　吳茱茰
　　芎藭(各二/兩)　桂心　　　大黄(各三/兩)
　　一用犀角二兩
　右十一味㕮咀以水九升煮取三升分三服
治諸雜疰相連續死亦治三十年衆疰方
　桃根白皮一斤㕮咀以水二斗煮取一斗去滓分八
　九服須令二日服盡(崔氏用桃根白皮治疰/在心腹痛不可忍者)
又方𢷬桃仁二七枚研酒服
又方小芥子末雞子白和傅
尸疰鬼疰者即五尸之中尸疰又挾諸鬼邪為害者也
其變動乃有三十六種至九十九種大畧令人寒熱淋
瀝沉沉黙黙不的知其所苦而無處不惡累年積月漸
就頓滯以至於死死後復疰易傍人乃至滅門覺如此
候者宜急療之之方
　獺肝一具隂乾治下篩水服一方寸匕日三如一具
　不瘥更作
小附著散治飛尸賊風發時急痛不在一處針則移發
一日半日乃瘥須臾復發者方
　　細辛　　　甘草(一作/莾草)　天雄(各一/分)　桂心(三/分)
　　附子　　　烏頭　　　乾薑(各一/兩)　雄黄
　　真珠(各半/兩)
　右九味治下篩酒服方寸匕不知稍增以知為度(胡/洽)
　(有蜀椒四分不/用桂心附子)
大附著散治五尸疰忤與前状同者方
　　黄芩　　　由䟦　　　椒目　　　細辛
　　雄黄　　　乾薑　　　黄連(各一/兩)　金牙
　　犀角　　　麝香　　　牛黄(各一/分)　天雄
　　桂心(各半/兩)　真珠(三/分)　　蜈蚣(一/枚)
　右十五味治下篩酒服一錢七日三以知為度
大金牙散治一切疰病(方見别/卷中)
金牙散治鬼疰風邪鬼語尸疰或在腰脊胸脇流無常
處不喜見人志意不定面脱色目赤鼻張唇乾甲黄者
方
　　金牙　　　雄黄　　　鐵精　　　野葛
　　露蜂房　　芎藭　　　大黄　　　甘草
　　曾青　　　蛇蜕皮　　真珠　　　丹砂
　　䕡茹　　　乾漆(各一/分)　石長生　　狸骨(一作/鸛骨)
　　桔梗　　　鬼臼　　　鬼箭羽　　鬼督郵
　　椒目　　　烏頭　　　狼毒　　　蕪荑
　　藜蘆　　　雷丸　　　鼈甲
　　滑石(各二分/作消石)毒公　　　胡燕屎　　牛黄(各三/分)
　　人參　　　狼牙　　　寒水石　　桂心(各四/分)
　　石膏(五/分)　　蜈蚣　　　蜥蝪　　　附子(各一/枚)
　　蜣蜋　　　亭長(各七/枚)　元青　　　徐長卿
　　斑猫(各十/四枚)　貝母(二/枚)
　右四十五味治下篩先食以酒服一刀圭日再不知
　漸加之蟲隨大小便出(崔氏名蜀/金牙散)
白术散治風入臓腑悶絶常自躁痛或風疰入身冷疰
鬼疰飛尸惡氣腫起或左或右或前或後或内或外針
灸流移無有常處驚悸腹脹氣滿心頭痛或恍惚悲懼
不能飲食或進或退隂下濕癢或大便有血小便赤黄
房中勞極方
　　白术(十四/枚)　附子　　　秦芁　　　人參
　　牡蠣　　　蜀椒　　　細辛　　　黄芩
　　芎藭　　　牛膝(各三/分)　乾薑　　　桂心
　　防風(各五/分)　茯苓　　　桔梗　　　當歸
　　獨活　　　柴胡(各四/分)　烏頭　　　甘草
　　麻黄　　　石南　　　莾草　　　栝蔞根
　　天雄　　　杜仲(各二/分)
　右二十六味治下篩平旦酒服五分匕訖如人行七
　里久勢欲解更飲酒五合為佳
太乙備急散治卒中惡客忤五尸入腹鬼刺鬼痱及中
蠱疰吐血下血及心腹卒痛腹滿傷寒熱毒病六七日
方
　　雄黄　　　桂心　　　芫花(各二/兩)　丹砂
　　蜀椒(各一/兩)　藜蘆　　　巴豆(各一/分)　野葛(三/分)
　　附子(五/分)
　右九味巴豆别治如脂餘合治下篩以巴豆合和更
　𢷬合和調置銅器中宻貯之勿泄有急疾水服錢五
　匕可加至半錢匕老小半之病在頭當鼻衂在膈上
　吐在膈下利在四肢當汗出此之所為如湯沃雪手
　下皆愈方宜祕之非賢不傳
龍牙散治百疰邪鬼飛尸萬病方
　　龍牙　　　茯苓(各二/兩半)　雄黄　　　棗膏
　　芍藥(各五/分)　乾地黄　　石斛
　　胡燕屎(各三/分)鬼箭羽　　烏頭　　　羗活
　　露蜂房　　曽青　　　真珠　　　桂心
　　杏仁　　　防風　　　桃奴　　　鬼臼
　　鸛骨(各一/兩)　人參　　　大黄(各一/兩半)　白术(二/兩)
　　蘓子(四/合)　　銅鏡鼻　　甘草　　　橘皮
　　芎藭　　　鬼督郵　　逺志　　　鼈甲(各半/兩)
　　狸隂(二/具)　　蜈蚣(一/枚)
　右三十三味治下篩酒服一刀圭以知為度當有蟲
　從大便出
治鬼疰蠱疰毒氣變化無常者方
　　犀角　　　麝香　　　丹砂　　　雄黄
　　蜈蚣　　　鮫魚皮　　丁香　　　鹿角
　　龍骨　　　蘘荷根　　蜀椒　　　乾薑(各一/分)
　　貝子(一/枚)
　右十三味治下篩酒服方寸匕加至二匕日三
備急散治卒中惡風氣忤迷絶不知人(方見别卷三/味備急丸是)
治暴心痛面無顔色欲死者方
　以布褁鹽如彈丸大燒令赤置酒中消服之利即愈
治蠱疰方
　燒猫兒屎灰水服之(用雄/猫兒)
黒奴散治卒得惡疰腹脹方
　　釡下墨(一/合)　鹽(二/合)
　右二味合治以水一升半煮取八合一服令盡須臾
　吐下即瘥
治哭疰方
　梳齒間刮取垢水服之
又方
　　亂髪(一/兩)　　臘月豬脂(一/合)
　右二味取豬脂煎髪令消烊服之蟲死矣
又方熬大豆帛裹熨之
治一切病食疰方(凡食上得病/名為食疰)
　取釡下土雞子大為末酢泔清一升和服之行五十
　歩吐即瘥
又方還取本食種數多少相似各少許和合布裹燒灰
如杏仁大水服之
鸛骨圓治遁尸飛尸積聚胷痛連背走無常處或在臓
或腫在腹或奄奄然而痛者方
　　鸛骨(三/寸)　　丹砂(一作/丹參)　牡蠣(一作/牡丹)　雄黄
　　莾草(各四/分)　藜蘆　　　桂心　　　野葛(各二/分)
　　斑猫　　　芫青(各十/四枚)　巴豆(四十/枚)　蜈蚣(一/枚)
　右十二味為末蜜丸如小豆毎服二丸日三以知為
　度
蜥蝪圓治癥堅水腫飛尸遁尸寒尸喪尸尸疰骨血相
注惡氣鬼忤蛄毒邪氣徃來夢寤存亡流飲結積虎狼
所齧痸犬所咋鴆毒入人五臓服藥以殺其毒毒即消
婦人邪氣鬼忤亦能遣之之方(方與積/聚篇重)
　　蜥蝪　　　蜈蚣(各二/枚)　蝱蟲　　　杏仁(各三/十枚)
　　地膽(五十/枚)　䗪蟲(四十/枚)　朴硝　　　巴豆(各七/分)
　　澤漆　　　鬼督郵　　桑赤雞　　桃奴
　　犀角(各二/分)　乾薑(四/分)　　虎骨(六/分)　　甘草(一/兩)
　　芍藥　　　甘遂(各五/分)　欵冬花(三/分)　蜣蜋(十四/枚)
　右二十味别治巴豆杏仁如膏内諸藥末研調下蜜
　𢷬二萬杵丸如麻子大食前服三丸日一不下加之
　不取吐下者一丸旦服有人風冷疰癖堅二十年得
　愈
桔梗圓治毒疰鬼疰食疰冷疰痰飲宿食不消酒癖諸
病
　　桔梗　　　藜蘆　　　皂莢　　　巴豆
　　附子(各二/兩)
　右五味為末蜜和𢷬萬杵丸如梧子宿不食平旦飲
　服二丸仰臥服勿眠至食時膈上吐膈下下去惡物
　如科斗蝦蟇子或長一二尺下後當大虚口乾可作
　雞羮飲五合太極飲食粥一升三四日病未盡更服
　忌如藥法
十疰圓治十種疰氣疰勞疰鬼疰冷疰生人疰死人疰
尸疰食疰水疰土疰等方
　　雄黄　　　巴豆(各二/兩)　人參　　　甘草
　　麥門冬　　細辛(一作/藁木)　桔梗　　　附子
　　皂莢　　　蜀椒(各一/兩)
　右十味末蜜丸如梧子大空腹服五丸日再稍加以
　知為度
太乙神明陷氷圓治諸病破積聚心下支滿寒熱鬼疰
長病欬逆唾噫辟除衆惡鬼逐邪氣鬼擊客忤中惡胸
中結氣咽中閉塞有進有退繞臍絞痛惻惻隨上下按
之挑手心中愠愠如有蟲状毒疰相染甚至滅門者方
　　雄黄　　　桂心　　　丹砂　　　礬石(一作/礜石)
　　藜蘆　　　大黄(各二/兩)　元青(五/枚)　　真珠
　　附子(各一/兩半)　麝香　　　人參　　　犀角
　　鬼􁀋　　　射罔　　　牛黄(各一/兩)　蜈蚣
　　蜥蝪(各一/枚)　烏頭(八/枚)　　杏仁(三十/枚)　斑猫
　　樗雞　　　地膽(各七/枚)　當歸(三/兩)　　巴豆(一/分)
　右二十四味為末蜜和𢷬三萬杵丸如小豆先食服
　二丸日再不止稍増以藥二丸著門上令衆邪不近
　傷寒服之無不愈若至病家及視病人夜行獨宿服
　二丸衆邪不能近也(胡洽無元青桂心真珠麝香人/參犀角烏頭射㒺蜥蝪樗雞牛)
　(黄當歸只十二/味與積聚篇重)
江南度世圓治萬病癥結積聚伏尸長病寒熱疰氣流
行皮中乆病著牀肌肉消盡四肢煩熱嘔逆不食傷寒
時氣惡疰汗出口噤不開心痛方
　　蜀椒(三/兩)　　人參　　　細辛　　　甘草(各二/兩)
　　茯苓　　　真珠　　　大黄　　　乾薑
　　丹砂　　　野葛　　　桂心　　　雄黄
　　麝香　　　鬼􁀋(各一/兩)　烏頭　　　牛黄(各二/分)
　　附子　　　紫菀(各六/分)　巴豆(六十/枚)　蜈蚣(二/枚)
　右二十味為末蜜丸如小豆飲服二丸加至四丸日
　二加獺肝一具尤良
大度世圓治萬病與前状同者方
　　牛黄　　　大黄　　　雄黄　　　細辛
　　附子　　　真珠　　　甘草　　　人參
　　射罔　　　丹砂　　　鬼臼　　　莾草(各一/兩)
　　蜀椒　　　麝香　　　鬼箭羽　　茯苓
　　桂心　　　紫菀(各二/兩)　乾薑(三/兩)　　野葛(一/尺)
　　蜥蝪　　　蜈蚣(各一/枚)　地膽(五十/枚)　元青(二十/枚)
　　樗雞(三十/枚)　巴豆仁(八十/枚)
　右二十六味為末蜜丸如小豆飲服二丸日二先食
　服之
治疰病相染易及霍亂中惡小兒客忤長病方
　　獺肝(一/具)　　蜈蚣(一/枚)　　麝香(一/分)　　雄黄
　　莾草　　　丹砂　　　鬼􁀋　　　犀角
　　巴豆　　　大黄　　　牛黄(各一/兩)
　右十一味末蜜丸如麻子空腹服二丸至三丸以止
　為度
雷氏千金圓治行諸氣宿食不消飲食中惡心腹痛如
刺及瘧方
　　消石(三/分)　　大黄(五/分)　　桂心　　　乾薑(各二/兩)
　　巴豆仁(六十/枚)
　右五味為末𢷬三千杵蜜丸如大豆服二丸神驗無
　比已死者拆齒灌之
治卒得尸疰毒痛徃來方
　　杏仁　　　亂髪灰(各等/分)
　右二味研如脂丸如梧子每服酒下三丸日三(姚氏/猪膏)
　(和/丸)
治遁尸尸疰心腹刺痛不可忍者方
　　桂心　　　乾薑(各一/兩)　巴豆仁(二/兩)
　右三味治下篩以上酢和如泥傅病上乾即易之
治遁尸尸疰心腹及身有痛處不得近者方
　取艾小挼令碎著痛上厚一寸餘熱湯和灰令强熱
　置艾上冷即易不過二三度瘥
治遁尸飛尸又治暴風毒腫流入四肢頭面方
　白芥子一升蒸熟𢷬以黄丹二兩攪和分作兩分用
　疎布袋盛更蒸使熱以薄痛上當更迭蒸袋常使熱
　薄之如此三五度即定
治人皮膚中痛名曰癥疰方
　醋和燕窠土傅之
治走疰方
　燒車釭令熱暫入水以濕布裹熨病上
治三十年氣疰方
　　豉心(半/升)　　生椒(一/合)
　右二味以水二升煮取半升適寒温用竹筒縮取汁
　令病者側臥手擘大孔射灌之少時當出惡物此法
　垂死悉治得瘥百千不可具説
灸法
凡五尸者飛尸遁尸風尸沉尸尸疰也今皆取一方兼
治之其状腹痛脹急不得氣息上衝心胸傍攻兩脇或
纍塊踊起或攣引腰背治之之法灸乳後三寸男左女
右可二七壮不止者多其壮數取愈止　又灸兩手大
拇指頭各七壮　又灸心下三寸十壮　又灸乳下一
寸隨病左右多其壮數　又以細䋲量患人兩乳頭内
即裁斷中屈之又從乳頭向外量使當肋鏬於䋲頭灸
三壮或七壮男左女右卒疰忤攻心胷灸第七椎隨年
壮　又灸心下一寸三壮　又灸手肘文隨年壮一切
病食疰灸手小指頭隨年壮男左女右五毒疰不能飲
食百病灸心下三寸胃管十壮
水疰(口中/涌水)經云肺來乗腎食後吐水灸肺輸　又灸三
隂交　又灸期門穴在乳下二肋間㵼肺補腎也各隨
年壮一切疰無新乆先仰臥灸兩乳邊邪下三寸第三
肋間隨年壮可至三百壮又治諸氣神良一名疰市
　
　
　
　
　
　
　備急千金要方卷五十六
欽定四庫全書
　備急千金要方卷五十七　唐　孫思邈　撰
　　　　　　　　　　　　宋　林億等　校正
　大腸腑方
　　大腸腑脉論第一
論曰大腸腑者主肺也鼻柱中央是其候也肺合氣於
大腸大腸者為行道傳寫之腑也號監倉椽重二斤十
二兩長一丈二尺廣六寸當臍右囘疊積還反十二曲
貯水榖一斗二升主十二時定血脉和利精神(千金明/堂外臺)
(同難經云長二丈一尺大四寸徑一寸/之少半十六曲盛榖一斗水七升半)鼻遂以長以候
大腸
右手關前寸口陽絶者無大腸脉也若少氣心下有水
氣立秋節即欬刺手太隂治隂在魚際間
右手關前寸口陽實者大腸實也若腸中切痛如針刀
所刺無休息時刺手陽明治陽在手腕中瀉之
大腸病者腸中切痛而鳴濯濯冬日重感于寒則泄當
臍而痛不能久立與胃同候取巨虚上亷
腸中雷鳴氣上衝胷脇不能久立邪在大腸刺肓之原
巨虚上亷二里
大腸脹者腸鳴而痛寒則泄食不化
大腸有寒鶩溏有熱便腸垢
大腸有宿食寒慄發熱有時如瘧状
肺前受病移於大腸肺欬不已欬則遺失便利厥氣客
於大腸則夢田野
肺應皮皮厚者大腸厚皮薄者大腸薄皮緩腹裹大者
大腸緩而長皮急者大腸急而短皮滑者大腸直皮肉
不相離者大腸結
扁鵲云手太隂與陽明為表裏大腸若病實則傷熱熱
則脹滿不通口為生瘡食下入腸腸實而胃虚食下胃
胃實而腸虚所以實而不滿乍實乍虚乍來乍去虚則
傷寒寒則腸中雷鳴泄青白之利而發於氣水根在大
腸(方見治/水篇中)
大腸絶不治何以知之泄利無度利絶則死
手陽明之脉起於大指次指之端外側循指上亷出合
谷兩骨之間上入兩筋之中循臂上亷上入肘外亷循
臑外前亷上肩出髃骨之前亷上出柱骨之㑹上下入
缺盆絡肺下膈屬大腸其肢者從缺盆直而上頸貫頰
入下齒縫中還出俠口交人中左之右右之左上俠鼻
孔是動則病齒痛䪼腫是主津所生病者目黄口乾􁋄
衂喉痺肩前臑痛大指次指痛不用氣盛有餘則當脉
所過者熱腫虚則寒慄不復盛者則人迎大三倍於寸
口虚者則人迎反小於寸口也
　　大腸虚實第二(脉法方/灸)
大腸實熱
右手寸口氣口以前脉陽實者手陽明經也病苦腸滿
善喘欬面赤身熱喉咽中如核状名曰大腸實熱也
生薑泄腸湯治大腸實熱腹脹不通口為生瘡者方
　　生薑　　　橘皮　　　青竹茹　　黄芩
　　梔子仁　　白术(各三/兩)　桂心(一/兩)　　茯苓
　　芒硝(各二/兩)　生地黄(十/兩)　大棗(十四/枚)
　右十一味以水七升煮取三升去滓下芒硝分二服
治腸中臚脹不消方
　灸大腸輸四十九壮
大腸有熱腸鳴腹滿俠臍痛食不化喘不能久立巨虚
上亷主之
大腸虚冷
右手寸口氣口以前脉陽虚者手陽明經也病苦胷中
喘腸鳴虚渴脣乾目急善驚泄白名曰大腸虚冷也
黄連補湯治大腸虚冷痢下青白腸中雷鳴相逐方
　　黄連(四/兩)　　茯苓　　　芎藭(各三/兩)
　　酸石榴皮(五/片)伏龍肝(雞子大/一枚)　　　　地榆(五/兩)
　右六味以水七升煮取二升半去滓下伏龍肝末分
　三服
治腸中雷鳴相逐痢下方
　灸承滿五十壮穴在俠巨闕相去五寸巨闕在心下
　一寸灸之者俠巨闕兩邊各二寸半
治腸中常鳴時上衝心方
　灸臍中
食飲不下腹中雷鳴大便不節小便赤黄陽綱主之
腹脹腸鳴氣上衝胷不能乆立腹中痛濯濯冬日重感
於寒則泄當臍而痛腸胃間遊氣切痛食不化不嗜食
身腫俠臍急天樞主之腸鳴而痛温留主之
　　肛門論第三
論曰肛門者主大行道肺大腸候也號為通事令史重
十二兩長一尺二寸廣二寸三分應十二時若臓傷熱
則肛門閉塞大行不通或腫縮入生瘡若腑傷寒則肛
門開大行洞寫肛門凸出良久乃入熱則通之寒則補
之虚實和平依經調理方見别卷中
　　皮虚實第四(論/方)
論曰夫五臓六腑者内應骨髓外合皮毛膚肉若病從
外生則皮毛膚肉關格强急若病從内發則骨髓㾓疼
然隂陽表裏外皮内髓其病源不可不詳之也皮虚者
寒皮實者熱凡皮虚實之應主于肺大腸其病發於皮
毛熱則應臓寒則應腑
蒴藋蒸湯治皮虚主大腸病寒氣關格方
　　蒴藋根葉(切三/升)　　　　菖蒲葉(切二/升)
　　桃葉皮枝(剉三/升)　　　　細糠(一/斗)　　秫米(五/升)
　右五味以水一石五斗煮取米熟為度大盆器貯之
　於盆上作小竹牀子罩盆人身坐牀中四靣周廻将
　蓆薦障風身上以衣被盖覆若氣急時開孔對中泄
　氣取通身接汗可得兩食久許如此三日蒸還温藥
　足汁用之若盆裏不過熱盆下安炭火非但治寒但
　是皮膚一切勞冷悉皆治之
梔子煎治皮實主肺病熱氣方
　　梔子仁　　枳實　　　大青　　　杏仁
　　柴胡　　　芒硝(各二/兩)　生地黄
　　淡竹葉(切各/一升)生𤣥參(五/兩)　石膏(八/兩)
　右十味以水九升煮取三升去滓下芒硝分為三服
　　欬嗽第五(論/方)　(證法/灸)
論曰經云五臓六腑皆令欬肺居外而近上合於皮毛
皮毛喜受邪故肺獨易為欬也邪客於肺則寒熱上氣
喘汗出欬動肩背喉鳴甚則唾血肺欬經久不已傳入
大腸其状欬則遺糞腎欬者其状引腰背痛甚則欬涎
腎欬經久不已傳入膀胱其状欬則遺尿肝欬者其状
左脇痛甚者不得轉側肝欬經久不已傳入膽其状欬
則清苦汁出心欬者其状引心痛喉中介介如梗甚者
喉痺咽腫心欬經久不已傳入小腸其状欬則失氣脾
欬者其状左脇痛隂隂引肩背甚者不得動動則欬劇
經久不已傳入胃其状欬而嘔嘔甚則長蟲出久欬不
已三焦受之三焦欬之状欬而腸滿不能飲食此皆衆
於胃關於肺使人多涕唾而面浮腫氣逆也右順時有
風寒冷人觸冐觧脱傷皮毛間入腑臓為欬上氣如此
也有非時忽然暴寒傷皮膚中與肺合則欬嗽上氣或
胷脇义痛欬唾有血者是其熱得非時之寒暴薄之不
得漸散伏結深喜肺癰也因欬服温藥欬尤劇及壮熱
吐膿血汗出惡寒是也天有非時寒者急看四時方也
問曰欬病有十何謂也師曰有風欬有寒欬有肢欬有
肝欬有心欬有脾欬有肺欬有腎欬有膽欬有厥隂欬
問曰十欬之證以何為異師曰欲語因欬言不得竟謂
之風欬飲冷食寒因之而欬謂之寒欬心下堅滿欬則
肢痛其脉反遲謂之肢欬欬則引脇下痛謂之肝欬欬
而唾血引手少隂謂之心欬欬而涎出續續不止引小
腹謂之脾欬欬引頸項而唾涎沫謂之肺欬欬則耳無
所聞引腰并臍中謂之腎欬欬而引頭痛口苦謂之膽
欬欬而引舌本謂之厥隂欬風欬者不下之寒欬肢欬
肝欬刺足太衝心欬刺手神門脾欬刺足太白肺欬刺
手太泉腎欬刺足太谿膽欬刺足陽陵泉厥隂欬刺手
太陵
夫久欬為㽷欬而時發熱脉在九􁁊(一作/卒弦)者非虚也此
為胷中寒實所致也當吐之
夫欬家其脉弦欲行吐藥當相人强弱而無熱乃可吐
耳欬家其人脉弦為有水可與十棗湯下之(方見/下)不能
臥出者隂不受邪故也留飲欬者其人欬不得臥引項
上痛欬者如小兒掣縱状夫酒客欬者必致吐血此坐
久極飲過度所致也其脉沉者不可發汗久欬數歳其
脉弱者可治實大數者死其脉虚者必善冐其人本有
支飲在胷中故也治屬飲家上氣汗出而欬屬飲家欬
而小便利若失溺不可發汗汗出即厥逆冷
夫病吐血喘欬上氣其脉數有熱不得臥者死寒家欬
而上氣其脉數者死謂其人形損故也脉大而散散者
為氣實而血虚名曰有表無裏上氣面胕腫肩息其脉
浮大不治加痢尤甚上氣躁而喘者屬肺脹欲作風水
發汗愈
小青龍湯治欬逆倚息不得臥方
　　麻黄　　　芍藥　　　細辛　　　桂心
　　乾薑　　　甘草(各三/兩)　五味子　　半夏(各半/升)
　右八味㕮咀以水一斗先煮麻黄减二升去上沫乃
　内諸藥煮取三升去滓分三服弱者服半升若渴去
　半夏加栝蔞根三兩若微痢去麻黄加蕘花如雞子
　大若食飲噎者去麻黄加附子一枚若小便不利小
　腹滿者去麻黄加茯苓四兩若喘者去麻黄加杏仁
　半升
青龍湯下已多唾口燥寸脉沉尺脉微手足厥逆氣從
小腹上衝胷咽手足痺其面翕熱如醉状因復下流隂
股小便難時復冐者與茯苓桂心甘草五味子湯治其
氣衝方
　　茯苓(四/兩)　　桂心　　　甘草(各二/兩)　五味子(半/升)
　右四味㕮咀以水八升煮取三升去滓分三服温服
衝氣即低而反更欬胷滿者用茯苓甘草五味子去桂
心加乾薑細辛以治其欬滿方
　　茯苓(四/兩)　　甘草　　　乾薑　　　細辛(各三/兩)
　　五味子(半/升)
　右五味㕮咀以水八升煮取三升去滓温服半升日
　三
欬滿即止而更復渴衝氣復發者以細辛乾薑為熱藥
也服之當遂渴而渴反止者為支飲也支飲法當冒冒
者必嘔嘔者復内半夏以去其水方
　　半夏　　　五味子(各半/升)茯苓(四/兩)　　細辛
　　乾薑　　　甘草(各二/兩)
　右六味㕮咀以水八升煮取三升去滓温服半升日
　三
水去嘔止其人形腫者應内麻黄以其人遂痺故不内
麻黄内杏仁方
　　杏仁　　　五味子　　半夏(各半/升)　茯苓(四/兩)
　　細辛　　　乾薑　　　甘草(各三/兩)
　右七味㕮咀以水一斗煮取三升去滓温服半升日
　三若逆而内麻黄者其人必厥所以然者以其人血
　虚麻黄發其陽故也
若面熱如醉此為胃熱上衝熏其面加大黄利之方
　　大黄　　　乾薑　　　細辛　　　甘草(各三/兩)
　　茯苓(四/兩)　　五味子　　半夏　　　杏仁(各半/升)
　右八味㕮咀以水一斗煮取三升去滓温服半升日
　三
欬而上氣肺脹其脉浮心下有水氣脇下痛引缺盆設
若有實者必躁其人常倚伏小青龍加石膏湯主之之
方
　　石膏　　　乾薑　　　桂心　　　細辛(各二/兩)
　　芍藥　　　甘草(各三/兩)　麻黄(四/兩)　　半夏(半/升)
　　五味子(一/升)
　右九味㕮咀以水一斗先煮麻黄减二升下藥煮取
　二升半强者服一升羸者減之小兒四合(仲景用治/肺脹欬而)
　(上氣煩躁而喘脉浮/者心下有水外臺同)
澤㯃湯治上氣其脉沉者方
　　澤㯃(三斤細切以東流水五斗/煮取一斗五升去滓澄清)　　　半夏(半/升)
　　生薑　　　紫菀(一作/紫參)　白前(各五/兩)　黄芩
　　甘草　　　桂心　　　人參(各三/兩)
　右九味内澤㯃汁中煮取五升毎服五合日三夜一
麥門冬湯下氣止逆治大逆上氣咽喉不利方
　　麥門冬汁(三/升)半夏(一/升)　　粳米(三/合)　　人參
　　甘草(各二/兩)　大棗(二十/枚)
　右六味以水一斗二升煮取六升去滓每服半升日
　三夜一
射干麻黄湯治欬而上氣喉中如水雞聲者方
　　射干　　　細辛　　　欵冬花　　紫菀(各三/兩)
　　麻黄　　　生薑(各四/兩)　大棗(七/枚)　　半夏
　　五味子(各半/升)
　右九味㕮咀以東流水一斗二升先煮麻黄去上沫
　内藥煮取三升去滓分三服日三
厚朴麻黄湯治欬而大逆上氣胷滿喉中不利如水雞
聲其脉浮者方
　　厚朴(五/兩)　　麻黄(四/兩)　　石膏　　　細辛
　　乾薑(各二/兩)　小麥(一/升)　　杏仁　　　半夏
　　五味子(各半/升)
　右九味㕮咀以水一斗二升煮小麥熟去麥内藥煮
　取三升去滓分三服日三
麻黄石膏湯治上氣胸滿者方
　　麻黄(四/兩)　　石膏(一枚雞/子大)厚朴(五/兩)　　小麥(一/升)
　　杏仁(半/升)
　右五味以水一斗先煮小麥熟去之下藥煮取三升
　去滓分三服(深師用治久逆上氣喉中如水雞鳴名/小杸柸湯欬者加五味子半夏各半升)
　(乾薑/三累)
皂莢圓治欬逆上氣時時唾濁但坐不得臥方
　皂莢八兩為末蜜丸如梧子大以棗膏和湯服三丸
　日三夜一(必效方以/酥炙皂莢)
十棗湯夫有支飲家欬煩胷中痛者不卒死至一百日
一歳可與此方
　　大棗(十/枚)　　大㦸　　　甘遂　　　芫花(各等/分)
　右大㦸甘遂芫花𢷬為末以水一升五合煮棗取八
　合去滓内藥末强者一錢匕羸者半錢頓服之平旦
　服而不下者平旦更加藥半錢下後自然補養
欬而引脇下痛者亦十棗湯主之(方見/前)
温脾湯治食飽而欬者方
　　甘草(四/兩)　　大棗(二十/枚)
　右二味㕮咀以水五升煮取二升分三服温服之若
　咽中痛而聲鳴者加乾薑一兩
百部根湯治嗽不得臥兩眼突出方
　　百部根　　生薑(各一/斤)　細辛　　　甘草(各三/兩)
　　貝母　　　五味子　　白术(各二/兩)　桂心(四/兩)
　　麻黄(六/兩)
　右九味㕮咀以水一斗二升煮取三升去滓分三服
　(古今録驗用杏仁/四兩紫菀三兩)
海藻湯治欬而下利胷中痞而短氣心中時悸四肢不
欲動手足煩不欲食肩背痛時惡寒方
　　海藻(四/兩)　　五味子　　半夏(各半/升)　生薑(一/兩)
　　細辛(二/兩)　　茯苓(六/兩)　　杏仁(五十/枚)
　右七味㕮咀以水一斗煮取三升去滓分三服日三
　一方無五味子生薑
白前湯治水欬逆上氣身體浮腫短氣脹滿晝夜倚壁
不得臥咽中作水雞鳴方
　　白前　　　紫菀　　　半夏　　　大㦸(各二/兩)
　右四味㕮咀以水一斗浸一宿明旦煮取三升分三
　服
治九種氣嗽欲死百病方
　　乾薑　　　半夏　　　細辛　　　紫菀
　　吳茱茰　　蕘花(一作/芫花)　茯苓　　　甘草
　　甘遂　　　防葵　　　人參　　　烏頭
　　大黄　　　杏仁(各一/分)　葶藶(二/分)　　巴豆
　　厚朴　　　白薇(各三/分)　五味子　　逺志
　　前胡　　　菖蒲　　　枳實　　　蜀椒
　　皂莢　　　當歸　　　大㦸　　　桂心(各半/分)
　右二十八味為末蜜丸如梧子大先食服二丸日三
　服以知為度不知増之
麻黄散治上氣嗽方
　　麻黄(半/斤)　　杏仁(百/枚)　　甘草(三/兩)　　桂心(一/兩)
　右四味治下篩别研杏仁如脂内藥末和合臨氣上
　時服一方寸匕食久氣未下更服一方寸匕可至三
　匕氣發便服即止一方去桂心甘草
太醫令王叔和所撰御服蜀椒圓治上氣欬嗽甚良方
　　蜀椒(五/分)　　烏頭　　　杏仁　　　菖蒲
　　礜石(一云/礬石)　皂莢(各一/分)　細辛　　　款冬花
　　紫菀　　　乾薑(各三/分)　吳茱茰　　麻黄(各四/分)
　右十二味為末蜜丸如梧子大暮臥吞二丸治二十
　年久嗽不過二十丸
通氣圓治久上氣欬嗽咽中腥臭虚氣攪心痛眼疼耳
中嘈嘈風邪毒疰時氣食不生肌胷中膈塞嘔逆多唾
惡心心下堅滿飲多食少惡疰淋痛病方
　　飴糖(三/升)　　蜀椒(二/升)　　杏仁(一/升)　　蜈蚣(五/節)
　　大附子(五/枚)　乾薑　　　人參(各四/分)　桂心(六/分)
　　烏頭(七/分)　　天門冬(十/分)
　右十味為末别治杏仁如脂稍稍内藥末𢷬千杵烊
　糖乃内藥末中令調和含如半棗一枚日六七夜三
　四服以胸中温如度若夢與鬼交通及飲食者全用
　蜈蚣食不消加杏仁五合小腹急腰痛加天門冬杜
　仲有風加烏頭三枚附子一枚立夏後勿加也有留
　飲加葶藶一兩
治欬嗽上氣方
　　蜀椒　　　桂心　　　海蛤(各四/分)　昆布
　　海藻　　　乾薑　　　細辛(各六/分)　麥門冬(十/分)
　右八味為末蜜丸梧子大飲服十丸加至二十丸日
　三服有人風虚中冷胷中滿上氣喉中如吹管聲吸
　吸氣上欲欬服此方得瘥
治欬嗽胷脇支滿多唾上氣方
　　礜石(一作/礬石)　烏頭(一方/不用)　菖蒲(各一/分)　細辛
　　黄環(各二/分)　欵冬花　　紫菀　　　杏仁(各三/分)
　　吳茱茰(四/分)　乾薑(五/分)　　蜀椒(五/合)
　右十一味為末蜜丸梧子大每服一丸著牙上咽汁
　日五六服劇者常含不止
又方薑汁(一升/半)　砂糖(五/合)
　右二味煎薑汁減半内糖更煎服之
又方白糖(五/分)　　皂莢(末一方/寸匕)
　右二味先㣲暖糖令消内皂莢末合和相得丸如小
　豆先食服二丸
又方酒一升半浸肥皂莢兩挺經宿煮取半升分三服
七日忌如藥法若吐多以酢飯三四口止之
又方巴豆炮去皮勿傷破肉白飲吞下初日二枚二日
三枚
又方服芥子七丸以油酒下之
射干煎治欬嗽上氣方
　　生射干　　欵冬花(各二/兩)紫菀　　　細辛
　　桑白皮　　附子　　　甘草(各二/分)　白蜜
　　竹瀝　　　生薑汁(各一升一云/乾薑五兩)　　飴糖(五/兩)
　右十一味以射干先内白蜜并竹瀝中煎五六沸去
　之㕮咀六物以水一升合浸一宿煎七上七下去滓
　乃合飴薑一汁煎如餔服如酸棗一丸日三劇者夜二
　不止加之以止為度
杏仁煎治冷嗽上氣鼻中不利方
　　杏仁(五/合)　　五味子　　欵冬花(各三/合)紫菀
　　乾薑(各二/兩)　桂心(三/兩)　　甘草(四/兩)　　麻黄(一/升)
　右八味以水一斗煮麻黄取四升治諸藥為末又内
　膠飴半斤白蜜一斤合内汁中攪令相得煎如飴先
　食服如半棗許日三服不知加之以知為度
又方治忽暴嗽失聲語不出方
　　杏仁　　　薑汁　　　砂糖　　　蜜(各一/升)
　　五味子　　紫菀(各三/兩)　通草　　　貝母(各四/兩)
　　桑根白皮(五/兩)
　右九味㕮咀以水九升煮取三升去滓内杏仁脂薑
　汁蜜糖和攪㣲火煎取四升初服三合日再夜一後
　稍加
通聲膏方
　　五味子　　欵冬花　　通草(各三/兩)　人參
　　細辛　　　青竹皮　　桂心　　　菖蒲(各二/兩)
　　杏仁　　　薑汁(各一/升)　白蜜(二/升)　　棗膏(三/升)
　　酥(五/升)
　右十三味㕮咀以水五升㣲火煎三上三下去滓内
　薑汁棗膏酥蜜煎令調和酒服棗大一丸
杏仁飲子治暴熱嗽方
　　杏仁(四十/枚)　紫蘓子(一/升)　橘皮(一/兩)　　柴胡(四/兩)
　右四味㕮咀以水一斗煮取三升分三服常作飲服
蘓子煎治上氣欬嗽方
　　蘓子　　　生薑汁　　地黄汁　　白蜜
　　杏仁(各二/升)
　右五味𢷬蘓子以地黄汁薑汁澆之以絹絞取汁更
　𢷬以汁澆又絞令味盡去滓熬杏仁令黄黒治如脂
　又以向汁澆之絹絞徃來六七度令味盡去滓内蜜
　合和置銅器中於湯上煎之令如飴每服方寸匕日
　三夜一崔氏無地黄汁
又方乾薑末(三/兩)　膠飴(一/斤)
　右二味和令調蒸五升米下冷以棗大含稍稍咽之
　日五夜二
芫花煎治新久嗽方
　　芫花　　　乾薑(各二/兩)　白蜜(二/升)
　右三味為末内蜜中令相和㣲火煎令如糜毎服如
　棗核大一枚日三夜一以知為度欲利者多服(深師/以治)
　(冷飲嗽又治三十年久嗽者以水五升煮芫/花取三升去滓内薑加蜜合煎如糜服之)
欵冬煎治同前
　　欵冬花　　乾薑末　　紫菀(各三/兩)　五味子(二/兩)
　　芫花(一兩熬/令赤)
　右五味㕮咀先以水一斗煮三味取三升半去滓内
　芫花乾薑末加蜜三升合投湯中令調於銅器中㣲
　火煎令如糖每服半棗許日三
治三十年欬嗽或飲或欬寒氣嗽雖不同悉主之之方
　　細辛　　　欵冬花　　防風　　　紫菀(各三/兩)
　　藜蘆(二/兩)　　蜀椒(五/合)
　右六味㕮咀取藜蘆先著銅器中次紫菀次細辛次
　欵冬花次椒以大棗百枚間著諸藥間以水一斗二
　升㣲火煮令汁盡出棗曝令燥雞鳴時服半棗不知
　明旦服一枚以胷中温温為度若强人欲嗽吐者方
　小増服之便吐膿囊裹結吐後勿冷飲食欬愈止藥
　藥勢静乃食不爾令人吐不已
治三十年久嗽方
　百部根二十斤𢷬取汁煎如飴服一方寸匕日三服
　(外臺和飴一斤煎成煎以温粥飲調下深/師方以白蜜二升更煎五六沸服三合)
又方紫菀(二/兩)　　欵冬花(三/兩)
　右二味治下篩先食飲服一方寸匕日三服七日瘥
又方白蜜(一/斤)　　生薑(二斤/取汁)
　右二味先秤銅銚知斤兩訖内蜜復秤知數次内薑
　汁以㣲火煎令薑汁盡惟有蜜斤兩在止旦服如棗
　大含一丸日三服禁一切雜食
治久嗽不瘥方
　　兔屎(四十/九枚)　碙砂(二/分)　　胡桐律(一/分)
　右三味為末蜜和丸如梧子大毎服三丸以粥飲下
　日三吐冷物盡即瘥
治積年欬嗽喉中呀聲一發不得坐臥方
　　紫菀　　　貝母　　　半夏　　　桑根白皮
　　五味子　　射干　　　百部(各五/分)　欵冬花
　　皂莢　　　乾薑　　　橘皮　　　鬼督郵
　　細辛(各四/分)　白石英　　杏仁(各八/分)　蜈蚣(二/枚)
　右十六味為末蜜和丸如梧子大飲服十丸日再稍
　加至二十丸(崔氏無半夏射干乾薑橘皮鬼督郵細/辛白石英用麻黄二兩芫根白皮一兩)
　(半以煮棗/湯送下)
欵冬圓治三十年上氣欬嗽唾膿血喘息不得臥方
　　欵冬花　　乾薑　　　蜀椒　　　吳茱茰
　　桂心　　　菖蒲(各五/分)　人參　　　細辛
　　蕘花　　　紫菀　　　甘草　　　桔梗
　　防風　　　芫花　　　茯苓　　　皂莢(各三/分)
　右十六味為末蜜丸如梧子大酒服三丸日三服
又方
　　欵冬花　　紫菀　　　細辛　　　石斛
　　防風　　　芎藭　　　人參　　　當歸
　　藁本　　　甘草　　　蜀椒　　　白术
　　半夏　　　天雄　　　菖蒲　　　鍾乳
　　桂心　　　麻黄(各三/兩)　獨活(二/兩)　　烏頭
　　芫花　　　附子(各一/兩)　桃仁(二十/枚)　大棗(二十/五枚)
　右二十四味為末蜜丸如梧子大酒服二十丸日二
　服不止加之酒漬服亦得
又方
　　欵冬花　　乾薑　　　桂心　　　紫菀(各三/分)
　　細辛(二/分)　　杏仁　　　皂莢　　　礜石(一作/礬石)
　　菖蒲　　　烏頭(各一/分)　蜀椒(五/合)　　吳茱茰(六/合)
　右十二味為末蜜丸如梧子大酒服五丸日三夜一
　二十年嗽不過五十日愈患欬嗽喉鳴上氣服一劑
　永瘥
治肺傷欬唾膿血腸澀背氣不能食惡風目暗􁞃􁞃足
脛寒冷方
　　白膠　　　生薑(各五/兩)　桂心　　　人參
　　紫菀(各二/兩)　大棗(二十/枚)　乾地黄(切半/升)
　　桑白皮(切二/升)芎藭　　　大麻仁　　飴糖(各一/升)
　　大麥(三/升)
　右十二味㕮咀以水一斗五升煮麥取一斗去麥下
　藥煮取三升分五服
五味子湯治唾中有膿血牽胷脇痛方
　　五味子　　桔梗　　　紫菀　　　甘草
　　續斷(各二/兩)　竹茹(三/兩)　　赤小豆(一/升)　桑根白皮
　　地黄(各五/兩)
　右九味㕮咀以水九升煮取二升七合分為三服
竹皮湯治欬逆下血不息方
　　生竹皮(三/兩)　紫菀(二/兩)　　飴糖(一/斤)
　　生地黄(切一/升)
　右四味㕮咀以水六升煮取三升去滓分三服
百部圓治諸嗽不得氣息唾膿血方
　　百部根(三/兩)　升麻(半/兩)　　桂心　　　五味子
　　甘草　　　紫菀　　　乾薑(各一/兩)
　右七味為末蜜和丸如梧子大每服三丸日三以止
　為度
治上氣欬嗽喘息喉中有物唾血方
　　生薑汁　　杏仁(各二/升)　糖　　　　蜜(各一/升)
　　猪膏(二/合)
　右五味先以猪膏煎杏仁色黄出之以紙拭令浄𢷬
　如膏合薑汁糖蜜等合煎令可丸毎服如杏核一枚
　日夜六七服漸漸增加
治一切肺病欬嗽膿血及唾血不止方
　好酥三十斤三遍錬停取凝當出醍醐服一合日三
　服瘥止一切藥皆不出此神方
又方三錬酥如雞子黄適寒温灌鼻中日再夜一
鍾乳七星散治寒冷欬嗽上氣胸滿唾膿血方(又名/吸散)
　　鍾乳　　　礬石　　　欵冬花　　桂心(各等/分)
　右四味治下篩作如大豆七聚七星形以小筒吸取
　　酒送下先食服日三不止加之數試大驗又云臨并
　吸服之
又方鍾乳　　　細辛　　　欵冬花　　天雄
　　紫菀　　　石膏(各等/分)
　右六味治下篩取如大豆匕聚如前法吸之日二只
　得食粥七日嗽愈乃止若大豆聚不知小益之勿太
　多
七星散治三十年欬嗽方
　　欵冬花　　紫菀　　　桑根白皮　代赭
　　細辛　　　伏龍肝(各一/兩)
　右六味治下篩作七星聚聚如藊豆者以竹筒口當
　藥上一一吸咽之令藥入腹中先食日三丸服四日
　日復作七星聚以一臠肉灸令熟以展轉藥聚上令
　藥悉徧肉上仰臥咀嚼之細細咽汁令藥力歆歆割
　割然毒氣入咽中藥力盡總咽却取瘥止未瘥復作
　如初羊牛鹿肉皆可猪肉不可用
治嗽熏法
　以熟艾薄薄布紙上紙廣四寸後以硫黄末薄布艾
　上務令調均以荻一枚如紙長捲之作十枚先以火
　燒纒下去荻煙從孔出口吸煙咽之取吐止明旦復
　熏之如前日一二止自然可瘥得食白粥餘皆忌恐
　是熏黄如硫黄見火必焰矣
又方熏黄一兩研令細以蠟紙并上熏黄令與蠟相入
調匀捲之如前法熏之亦如上法日一二止以吐為度
七日将息後以羊肉羮補之
又方爛青布廣四寸布上布艾艾上布青礬末礬上布
少熏黄末又布少鹽又布少豉末急捲之燒令著内燥
罐中以紙䝉頭更作一小孔口吸取煙細細咽之以吐
為度若心胷悶時畧歇煙盡止日一二度用三捲不盡
瘥三七日慎油膩
論曰凡上氣多有服吐藥得瘥亦有針灸得除者宜深
體悟之
灸法
嗽灸兩乳下黒白際各百壮即瘥　又以蒲當乳頭周
匝圍身令前後正平當脊骨解中灸十壮　又以䋲横
量口中折䋲從脊灸䋲兩頭邊各八十壮三報三日畢
兩邊者是口合度　灸從大椎數下行第五節下第六
節上穴在中間(此即神/道穴)隨年壮并主上氣　灸手屈臂
中有横文外骨捻頭得痛處十四壮良
上氣欬嗽短氣氣滿食不下灸肺募五十壮　上氣欬
逆短氣風勞百病灸肩井二百壮　上氣短氣欬逆胷
背痛灸風門熱府百壮　上氣欬逆胷滿短氣牽背痛
灸巨闕期門各五十壮　上氣欬逆短氣胷滿多唾唾
惡冷痰灸肺輸五十壮　上氣胷滿短氣欬逆灸雲門
五十壮　上氣欬逆胷痺背痛灸胷堂百壮不針　上
氣欬逆灸亶中五十壮　上氣氣閉欬逆咽冷聲破喉
猜猜灸天瞿五十壮(一名/天突)
逆氣虚勞寒損憂恚筋骨攣痛心中欬逆泄注腹滿喉
痺頸項强腸痔逆氣痔血隂急鼻衂骨痛大小便澀鼻
中乾煩滿狂走易氣凡二十二病皆灸絶骨五十壮穴
在内踝上三寸宛宛中
　
　
　
　
　
　
　
　
　
　
　
　
　
　備急千金要方卷五十七
欽定四庫全書
　備急千金要方卷五十八　唐　孫思邈　撰
　　　　　　　　　　　　宋　林億等　校正
　大腸腑方
　　痰飲第六(論法方/灸)
論曰夫飲有四何謂師曰有痰飲有懸飲有溢飲有支
飲問曰四飲之證何以為異師曰其人素盛今瘦水走
腸間瀝瀝有聲謂之痰飲飲後水流在脇下欬唾引痛
謂之懸飲飲水過多水行歸於四肢當汗出而汗不出
身體疼重謂之溢飲其人欬逆倚息短氣不得臥其人
如腫謂之支飲
凡心下有水者築築而悸短氣而恐其人眩而癲先寒
即為虚先熱即為實故水在於心其人心下堅築築短
氣惡水而不欲飲水在於肺其人吐涎沫欲飲水水在
於脾其人少氣身體盡重水在於肝脇下支滿嚏而痛
水在於腎心下悸
夫病人卒飲水多必暴喘滿凡食少飲多水停心下甚
者則悸㣲者短氣脉雙弦者寒也皆大下後喜虚耳脉
偏弦者飲也肺飲不弦但喜喘短氣支飲亦喘而不能
眠加短氣其脉平也留飲形不發作無熱脉㣲煩滿不
能食脉沉滑者留飲病病有留飲者脇下痛引缺盆嗽
轉甚其人欬而不得臥引項上痛欬者如小兒掣瘲状
夫胷中有留飲其人短氣而渴四肢歴節痛其脉沉者
有留飲也心下有留飲其人背寒冷大如手病人肩息
上引此皆有溢飲在胷中久者缺盆滿馬刀腫有劇時
此為氣飲所致也膈上之病滿喘欬吐發則寒熱背痛
惡寒目泣自出其人振振身瞤劇必有伏飲病人一臂
不隨時復轉移在一臂其脉沉細此非風也必有飲在
上焦其脉虚者為㣲勞榮衛氣不周故也冬自瘥(一本/作久)
(久自/瘥)
病痰飲者當用温藥和之
小半夏湯病心腹虚冷遊痰氣上胷脇滿不下食嘔逆
者方
　　半夏(一/升)　　生薑(一/斤)　　橘皮(四/兩)
　右三味㕮咀以水一斗煮取三升分三服若心中急
　及心痛内桂心四兩若腹滿痛内當歸三兩羸弱及
　老人尤宜服之用人參二兩(仲景無橘/皮人參)
又方半夏(一/升)　　生薑(一/斤)　　桂心(三/兩)　　甘草(一/兩)
　右四味㕮咀以水七升煮取二升半分三服
甘草湯治心下痰飲胷脇支滿目眩方
　　甘草(二/兩)　　桂心　　　白术(各三/兩)　茯苓(四/兩)
　右四味㕮咀以水六升宿漬煮取三升去滓服一升
　日三小便當利
十棗湯治病懸飲者若下後不可與也凡上氣汗出而
欬者此為飲也(方見欬/嗽篇中)
小青龍湯病溢飲者當發其汗(方見欬/嗽篇中)范汪用大青龍
湯木防己湯膈間有支飲其人喘滿心下痞堅面色黧
黒其脉沉緊得之數十日醫吐下之不愈者用此方
　　木防己(三/兩)　桂心(二/兩)　　人參(四/兩)
　　石膏(雞子大/十二枚)
　右四味㕮咀以水六升煮取二升分二服虚者即愈
　實者三日復發發則復與若不愈去石膏加茯苓四
　兩芒硝三合以水六升煮取二升去滓下硝令烊分
　二服㣲下利即愈一方不加茯苓
厚朴大黄湯夫酒客欬者必致吐血此坐久飲過度所
致也其脉虚者必冐其胷中本有支飲支飲胷滿主之
之方
　　厚朴(一/尺)　　大黄(六/兩)　　枳實(四/兩)
　右三味㕮咀以水五升煮取二升分為二服温服之
葶藶大棗瀉肺湯治支飲不得息方(見肺癰/篇中)
小半夏加茯苓湯嘔家不渴渴者為欲解本渴今反不
渴心下有支飲故也小半夏湯主之又有先渴却嘔者
此為水停心下小半夏加茯苓湯主之治卒嘔吐心下
痞膈間有水目眩悸方
　　半夏(一/升)　　茯苓(三/兩)　　生薑(半/斤)
　右三味㕮咀以水七升煮取一升五合去滓分再服
　温服之(胡洽不用茯苓/用桂心四兩)
五苓散假令瘦人臍下有悸者吐涎沫而癲眩水也此
方主之(方見前第/九卷中)
椒目圓腹滿口乾燥此腸間有水氣此方主之
　　椒目　　　木防己　　大黄(各闕/兩)　葶藶(二/兩)
　右四味為末蜜丸如梧子大先食飲服(闕/)丸日三後
　稍增口中有津液止渴者加芒硝半兩
甘遂半夏湯病者脉伏其人欲自利利者反快雖利心
下續堅滿此為留飲欲去故此方主之
　　甘遂(大者/三枚)　半夏(十二枚水一/升煮取半升)　　　芍藥(三/枚)
　　甘草(一枚如指大水/一升煮取半升)
　右四味以蜜半升内二藥汁合得一升半煎取八合
　頓服之
大茯苓湯主胷中結痰飲澼結臍下弦滿嘔逆不得食
亦主風水方
　　茯苓　　　白术(各三/兩)　當歸　　　橘皮
　　附子(各二/兩)　生薑　　　半夏　　　桂心(各四/兩)
　　細辛(四兩一/作人參)
　右九味㕮咀以水一斗煮取三升去滓分三服服三
　劑良
茯苓湯治胷膈痰滿方
　　茯苓(四/兩)　　半夏(一/升)　　生薑(一/斤)　　桂心(八/兩)
　右四味㕮咀以水八升煮取二升半分四服冷極者
　加大附子四兩若氣滿者加檳榔三七枚(此方與前/卷嘔吐篇)
　(方相重分兩/加减法不同)
大半夏湯治痰冷澼飲胷膈中不理方
　　半夏(一/升)　　白术(三/兩)　　生薑(八/兩)　　茯苓
　　人參　　　桂心　　　甘草　　　附子(各二/兩)
　右八味㕮咀以水八升煮取三升分三服
半夏湯治痰飲澼氣吞酸方
　　半夏　　　吳茱茰(各三/兩)生薑(六/兩)　　附子(一/枚)
　右四味以水五升煮取二升半分三服老小各半日
　三
乾棗湯治腫及支滿澼飲方
　　大棗(十/枚)　　大㦸　　　大黄　　　黄芩
　　甘草　　　甘遂(各一/兩)　芫花　　　蕘花(各半/兩)
　右八味㕮咀以水五升煮取一升六合分四服空心
　服以快下為度
當歸湯治留飲宿食不消腹中積聚轉下方
　　當歸　　　人參　　　桂心　　　黄芩
　　甘草　　　芍藥　　　芒硝(各二/兩)　大黄(四/兩)
　　生薑　　　澤瀉(各三/兩)
　右十味㕮咀以水一斗煮取三升分三服
治痰飲飲食不消乾嘔方
　　人參　　　旋復花　　橘皮　　　細辛(各一/兩)
　　澤瀉　　　白术　　　杏仁　　　枳實(各二/兩)
　　茯苓　　　柴胡　　　生薑　　　半夏
　　芍藥(各三/兩)
　右十三味㕮咀以水九升煮取二升七合分三服日
　三
治胷中痰飲腸中水鳴食不消嘔吐水方
　　㯽榔(十二/枚)　生薑　　　杏仁　　　白术(各四/兩)
　　半夏(八/兩)　　茯苓(五/兩)　　橘皮(三/兩)
　右七味㕮咀以水一斗煮取三升去滓分三服
吳茱茰湯治胷中積冷心嘈煩滿汪汪不下飲食心胷
應背痛方
　　吳茱茰(三/兩)　半夏(四/兩)　　桂心　　　人參(各二/兩)
　　甘草(一/兩)　　生薑(五/兩)　　大棗(二十/枚)
　右七味㕮咀以水九升煮取三升去滓分三服日三
治胷膈心腹中痰水冷氣心下汪洋嘈煩或水鳴多唾
口中清水自出脇肋急脹痛不欲食此皆胃氣弱受冷
故也其脉喜沉弦細遲悉主之方
　　半夏　　　生薑(各五/兩)　芍藥(三/兩)　　茯苓(四/兩)
　　旋復花　　細辛　　　橘皮　　　桂心
　　人參　　　甘草　　　桔梗(各二/兩)
　右十一味㕮咀以水一斗煮取三升分三服病先有
　時喜水下者用白术三兩去旋復花若欲得利者加
　大黄二兩須㣲調者用乾地黄
治冷熱久澼實不能飲食心下虚滿如水状方
　　前胡　　　生薑　　　茯苓　　　半夏(各四/兩)
　　甘草　　　枳實　　　白术(各三/兩)　桂心(二/兩)
　右八味㕮咀以水八升煮取三升分三服
前胡湯治胷中乆寒澼實膈塞胷痛氣不通利三焦冷
熱不調飲食減少無味或寒熱身重臥不欲起方
　　前胡　　　人參　　　當歸　　　甘草
　　半夏(各三/兩)　大黄　　　防風　　　麥門冬
　　吳茱茰　　黄芩(各一/兩)　生薑(四/兩)　　杏仁(四十/枚)
　右十二味㕮咀以水一斗煮取三升去滓分三服(深/師)
　(方云若脇下滿加大棗/十二枚此利水亦生)
旋復花湯治胷膈痰結唾如膠不下食者方
　　旋復花　　細辛　　　前胡　　　甘草
　　茯苓(各二/兩)　生薑(八/兩)　　桂心(四/兩)　　半夏(一/升)
　　烏頭(五/枚)
　右九味㕮咀以水九升煮取三升去滓分三服
薑椒湯治胷中積聚痰飲飲食减少胃氣不足欬逆嘔
吐方
　　薑汁(七/合)　　蜀椒(三/合)　　桂心　　　附子
　　甘草(各一/兩)　橘皮　　　桔梗　　　茯苓(各二/兩)
　　半夏(三/兩)
　右九味㕮咀以水九升煮取二升半去滓内薑汁煮
　取二升分三服服三劑佳若欲服大散諸五石丸必
　先服此湯及進黄耆丸佳一方不用甘草
薑附湯治痰冷澼氣胷滿短氣嘔沫頭痛飲食不消化
方
　　生薑(八/兩)　　附子(四兩生/用四破)
　右二味㕮咀以水八升煮取二升分四服亦主卒風
撩膈散治心上結痰飲實寒冷心悶方
　　爪丁(二十/八枚)　赤小豆(二七/枚)人參　　　甘草(各一/分)
　右四味治下篩酒服方寸匕日二亦治諸黄
斷膈湯治胷中痰澼方
　　恒山(三/兩)　　甘草　　　松蘿(各一/兩)　𤓰蔕(二十/一枚)
　右四味㕮咀以水酒各一升半煮取一升半分三服
　後服漸減之得快吐後須服半夏湯(半夏湯方/見前篇)
松蘿湯治胷中痰積熱皆除方
　　松蘿(二/兩)　　烏梅　　　梔子(各十/四枚)　甘草(一/兩)
　　恒山(三/兩)
　右五味㕮咀以酒三升浸一宿平旦以水三升煮取
　一升半去滓頓服之亦可分二服一服得快吐即止
杜蘅湯主吐百病方
　　杜蘅　　　松蘿(各三/兩)　𤓰丁(三七/枚)
　右三味㕮咀以酒一升二合漬二宿去滓分二服若
　一服即吐者止未吐者更服相去如行十里久令藥
　力盡服一升稀糜即定老小用之亦佳
蜜煎主寒熱方
　　蜜(五/合)　　　恒山　　　甘草(各二/兩)
　右三味取二味㕮咀以水一斗煮取二升去滓内蜜
　五合温服七合吐即止不吐更服七合勿與冷水(一/方)
　(用甘草/半兩)
又方蜜(二/合)　　　醋(八/合)
　右二味調和平旦頓服須臾猥猥然欲吐擿之若意
　中不盡明旦更服無不大嘔安穏
治卒頭痛如破非中冷又非中風其痛是胷膈中痰厥
氣上衝所致名為厥頭痛吐之即瘥方
　單煮茗作飲二三升許適冷暖飲二升須臾擿即吐
　吐畢又飲如此數過劇者須吐膽乃止不損人而渴
　則瘥
蔥白湯治冷熱膈腋發時頭痛悶亂欲吐不得者方
　　蔥白(二七/莖)　桃葉(一把一作/枇杷葉)　　　　真珠
　　恒山　　　烏頭　　　甘草(各半/兩)
　右六味㕮咀以水酒各四升和煮取三升去滓内珠
　每服一升吐即止
大五飲圓主五種飲一曰留飲停水在心下二曰澼飲
水澼在兩脇下三曰痰飲水在胃中四曰溢飲水溢在
膈上五臓間五曰流飲水在腸間動摇有聲夫五飲者
由飲酒後及傷寒飲冷水過多所致方
　　蓯蓉　　　遠志　　　苦參　　　藜蘆
　　烏賊骨　　白术　　　甘遂　　　大黄
　　石膏　　　栝蔞根　　桔梗　　　半夏
　　紫菀　　　前胡　　　五味子　　芒硝
　　桂心　　　芫花　　　當歸　　　人參
　　貝母　　　茯苓　　　芍藥　　　大㦸
　　葶藶　　　黄芩(各一/兩)　甘草　　　恒山
　　薯蕷　　　厚朴　　　細辛　　　附子(各二/分)
　　巴豆(三十/枚)
　右三十三味為末蜜和丸如梧子大飲服三丸日三
　稍稍加之以知為度
旋復花圓治停痰澼飲結在兩脇腹脹滿羸瘦不能食
食不消化喜唾乾嘔大小便或澀或利腹中動摇作水
聲腹内熱口乾好飲水漿卒起頭眩欲倒脇下痛方
　　旋復花　　桂心　　　枳實　　　人參(各五/兩)
　　甘遂(三/分)　　吳茱茰　　細辛　　　大黄
　　黄芩　　　葶藶　　　厚朴　　　芫花
　　橘皮(各四/分)　乾薑　　　芍藥　　　白术(各六/分)
　　茯苓　　　狼毒　　　烏頭　　　礜石(各八/分)
　右二十味為末蜜丸如梧子大酒服五丸日二後加
　以知為度(延年方無白术狼毒烏頭礜石細辛黄芩/厚朴吳茱茰芫花橘皮甘遂有皂莢附子)
　(各二分蜀椒防葵杏仁/各三兩乾地黄四分)
中軍候黒圓治澼飲停結滿悶目暗方(黒又/作里)
　　芫花(三/兩)　　巴豆(八/分)　　杏仁(五/分)　　桂心
　　桔梗(各四/分)
　右五味為末蜜丸如胡豆毎日服三丸稍增得快下
　止
順流紫圓治心腹積聚兩脇脹滿留飲痰澼大小便不
利小腹切痛膈上塞方
　　石膏(五/分)　　代赭　　　烏賊骨　　半夏(各三/分)
　　桂心(四/分)　　巴豆(七/枚)
　右六味為末蜜丸如胡豆平旦服一丸加至二丸(胡/洽)
　(有藜蘆蓯蓉當歸各三分范注方無石膏半夏/有當歸一分茯苓三分蓯蓉二分藜蘆五分)
治停痰澼飲結在兩脇腹滿羸瘦不能飲食食不消喜
唾乾嘔大小便或澀或利方
　　旋復花　　大黄　　　附子　　　茯苓
　　椒目　　　桂心　　　芫花　　　狼毒
　　乾薑　　　芍藥　　　枳實　　　細辛(各八/分)
　右十二味為末蜜丸如梧子飲下三丸日三服後漸
　增
治風氣膈上痰飲方
　不開口苦瓠湯煮三五沸以物裹熨心膈上
治結積留飲澼囊胷滿飲食不消方
　灸通谷五十壮
　　九蟲第七(論/方)
論曰人腹中有尸蟲此物與人俱生而為人大害尸蟲
之形状似大馬尾或如薄筋依脾而居乃有頭尾皆長
三寸又有九蟲一曰伏蟲長四分二曰蚘蟲長一尺三
曰白蟲長一寸四曰肉蟲状如爛杏五曰肺蟲状如蠶
六曰胃蟲状如蝦蟇七曰弱蟲状如𤓰瓣八曰赤蟲状
如生肉九曰蟯蟲至細㣲形如菜蟲状伏蟲則羣蟲之
主也蚘蟲貫心則殺人白蟲相生子孫轉多其母轉大
長至四五丈亦能殺人肉蟲令人煩滿肺蟲令人欬嗽
胃蟲令人嘔吐胃逆喜噦弱蟲又名膈蟲令人多唾赤
蟲令人腸鳴蟯蟲居胴腸之間多則為痔劇則為癩因
人瘡痍即生諸癰疽癬瘻瘑疥齲蟲無所不為人亦不
必盡有有亦不必盡多或偏有或偏無類婦人常多其
蟲凶惡人之極患也常以白筵草沐浴佳根葉皆可用
既是香草且是尸蟲所畏也
論曰凡欲服補藥及治諸病皆須去諸蟲并痰飲宿澼
醒醒除盡方可服補藥不爾必不得藥力
治肝勞生長蟲在肝為病恐畏不安眼中方
　　蠟　　　　吳茱茰東行根皮(各三/兩)　乾漆(四/兩)
　　雞子(五枚/去黄)　粳米粉(半/斤)
　右五味𢷬茱茰皮為末和藥銅器中煎可丸如小豆
　大宿勿食平旦飲服一百丸小兒五十丸蟲當爛出
　(集驗方無茱茰/根名雞子丸)
治心勞熱傷心有長蟲名曰蟲長一尺貫心為病方
　　雷丸　　　橘皮　　　桃仁(一作/桃皮)　石蠶(各五/分)
　　狼牙(六/分)　　貫衆(二/枚)　　殭蠶(三七/枚)
　　吳茱茰根皮(七/分)　　　　蕪荑　　　青葙
　　乾漆(各四/分)　亂髪(如雞子/大燒)
　右十二味為末蜜丸如梧子空腹苦酒下七丸加至
　二七丸日二服一方無石蠶
治脾勞熱有白蟲在脾中為病令人好嘔下蟲方
　　大麻子(八/升)　東引吳茱茰根(大者/一尺)　　橘皮(二/兩)
　右三味㕮咀以水煎臨時量服凡合禁聲勿語道作
　藥蟲當聞便不下切忌之
治肺勞熱生蟲在肺為病方
　　狼牙(三/兩)　　東行桑根白皮(切一/升)
　　東行吳茱茰根白皮(五/合)
　右三味㕮咀以酒七升煮取一升平旦頓服之
治腎勞熱四肢腫急蟯蟲状如菜蟲在腎中為病方
　　蕪荑　　　胡粉　　　槐皮(各一/兩)　乾漆(二/兩)
　　貫衆(三/枚)　　杏仁(四十/枚)　吳茱茰(五十/枚)
　右七味治下篩平旦井花水服方寸匕加至一匕半
　瘥止
治蟯蟲方
　以好鹽末二兩苦酒半升合銅器中煮數沸宿不食
　空心頓服之
又方真珠(二/兩)　　亂髪(如雞子/大燒末)
　右二味治下篩以苦酒調旦起頓服之(肘後方用/治三蟲)
蘼蕪圓治少小有蚘蟲結在腹中數發腹痛㣲下白汁
吐悶寒熱飲食不生肌皮肉痿黄四肢不相勝舉方
　　蘼蕪　　　貫衆　　　雷丸　　　山茱茰
　　天門冬　　狼牙(各八/分)　雚蘆
　　甘菊花(各四/分)
　右八味為末蜜丸如大豆三嵗飲服五丸五嵗以上
　以意加之漸至十丸加雚蘆六分名雚蘆丸治老小
　及婦人等萬病腹内冷熱不通急滿痛胷膈堅滿手
　足煩熱上氣不得飲食身體氣腫腰脚不遂腹内状
　如水雞鳴婦人月經不調無所不治
治蚘蟲方
　雚蘆末以飲臛和服方寸匕不覺加之(備急以/治蟯蟲)
治熱患有蚘蟲懊憹方
　　雚蘆(十/分)　　乾漆　　　萹竹(各二/分)
　右三味治下篩米飲和合服之日三
治蚘蟲在胃中漸漸羸人方
　　醇酒　　　好漆(外臺作/好鹽)白蜜(各一/升)
　右三味内銅器中㣲火煎令可丸如桃核一枚温酒
　中宿勿食旦服之蟲必下未下更服(外臺治/蟯蟲)
又方取棟實淳苦酒中浸再宿用綿裹内榖道中入三
寸一日易之(集驗方用/治長蟲)
治蚘蟲攻心腹痛方
　剉薏苡根二斤以水七升煮取三升先食服之蟲即
　死出
又方鶴蝨苦酒空腹服方寸匕佳
又方七月七日採蒺藜子隂乾燒灰先食服方寸匕日
三即瘥
治寸白蟲方
　　吳茱茰細根(一把/熟𢷬)　　　大麻子(三升熬/𢷬末)
　右二味以水三升和搦取汁平旦頓服至巳時與好
　食令飽須臾蟲出不瘥明旦更合服之不瘥三日服
　(肘後治三蟲以/酒漬取汁服)
又方蕪荑(六/分)　　狼牙(四/分)　　白歛(二/分)
　右三味治下篩以苦酒二合和一宿次早空腹服之
又方胡麻(一/升)　　胡粉(一/兩)
　右二味為末明旦空腹以猪肉臛汁噉盡即瘥
又方榧子四十九枚去皮以月上旬平旦空腹服七枚
七日服盡蟲消成水永瘥
又方取吳茱茰北隂根乾去土切一升以酒一升浸一
宿平旦分二服凡茱茰皆用細根東引北隂者良若如
指以上大不在用
又方用石榴根如茱茰法亦可水煮
又方研大麻取汁五升分五服(亦治小/兒蚘蟲)
又方以好油麻二升煎令熟内蔥白三寸蔥白黒便熟
冷頓服之
又方熬餳令十分燥作末以藥方寸匕内羊肉臛中服
之
又方桑根白皮切三升以水七升煮取二升宿勿食平
旦空腹頓服(肘後云卒大行中見是腹/中已多蟲故也宜速理之)
又方㯽榔二七枚治下篩以水二升半先煮其皮取一
升半去滓内末頻服暖臥蟲出或不盡更合服取瘥止
宿勿食旦服之
論曰凡得傷寒及天行熱病腹中有熱又人食少腸胃
空虚三蟲行作求食蝕人五臓及下部若齒齗無色舌
上盡白甚者脣裏有瘡四肢沉重忽忽喜眠當數看其
上脣内有瘡唾血脣内如粟瘡者心内懊憹痛悶此蟲
在上蝕其五臓下脣内生瘡者其人喜眠此蟲在下蝕
其下部人不能知可服此蝕蟲藥不爾䘌蟲殺人又曰
凡患濕䘌者多是熱病後或乆下不止或有客熱結在
腹中或易水土温涼氣著多生此病亦有乾䘌不甚泄
痢而下部瘡癢不問乾濕久則殺人凡濕得冷而苦痢
單煮黄連及艾葉苦參之屬皆可用之若病人齒齗無
色舌上白者或喜眠煩憒不知痛癢處或下痢急治下
部不曉此者但攻其上不以下部為意下部生蟲蟲蝕
其肛肛爛見五臓便死燒艾於竹筒熏之
治傷寒䘌病方
　取生雞子小頭叩出白入漆一合熟和攪令極調當
　沫出更内著殻中仰吞之食頃或半日乃吐下蟲劇
　者再服蟲盡熱除病愈
治濕䘌方
　　黄連　　　生薑(各十/兩)　艾葉(八/兩)　　苦參(四/兩)
　右四味㕮咀以水一斗煮取三升分三服久者服三
　劑
懊憹散治濕䘌瘡爛殺蟲除䘌方
　　篇竹(半/兩)　　雚蘆　　　雷丸　　　青葙
　　女青　　　桃仁(各三/兩)
　右六味治下篩粥飲服方寸匕日三加至二匕亦酒
　服
青葙散治熱病有䘌下部生瘡方
　　青葙子(一/兩)　橘皮　　　篇竹(各二/兩)　雚蘆(四/兩)
　　甘草(一/分)　　狼牙(三/分)
　右六味治下篩米飲和毎服一合日三不止稍加之
　(小品無/甘草)
薑蜜湯治濕䘌方
　　生薑汁(五/合)　白蜜(三/合)　　黄連(三/兩)
　右三味以水二升别煮黄連取一升去滓内薑蜜更
　煎取一升二合五嵗兒平旦空腹服四合日二
治䘌蟲蝕下部癢榖道中生瘡方
　　阿膠　　　當歸　　　青葙子(各二/兩)艾葉(一/把)
　右四味㕮咀以水八升煮取二升半去滓分三服
杏仁湯治䘌方
　　杏仁(五十/枚)　苦酒(二/升)　　鹽(一/合)
　右三味和煮取五合頓服之小兒以意量服
桃皮湯治蟯蟲蛔蟲及痔䘌蟲食下部生瘡方
　　桃皮　　　艾葉(各一/兩)　槐子(三/兩)　　大棗(三十/枚)
　右四味㕮咀以水三升煮取半升頓服之良
猪膽苦酒湯治熱病有䘌上下攻移殺人方
　猪膽一具苦酒半升和之火煎令沸三上三下藥成
　放温空腹飲三滿口蟲死便愈
治温病下部有瘡蟲蝕人五臓方
　　雄黄　　　皂莢(各一/分)　麝香　　　朱砂(各二/分)
　右四味為末蜜和𢷬萬杵初得病酒服如梧子大一
　丸日二若下部有瘡取如梧子大末内下部日二
治下部生瘡方
　濃煮桃皮煎如糖取内下部口中有瘡含之
治濕䘌方
　取生薑刮去皮斷理切之極熟研取汁一升半又以
　水一升半合和相得平旦空腹服仍削生薑二枚如
　繭大以楸葉苦桃葉數重裹訖於爐死火中燒令極
　熱内下部中食頃若濕盛者三旦作頻服無有不瘥
又方
　　青黛(二/兩)　　黄連　　　黄蘗　　　丁香(各一/兩)
　　麝香(二/分)
　右五味治下篩以小棗大内下部中日一度重者棗
　大和車脂二三合灌下部中日二服
雄黄兊散治時氣病䘌下部生瘡方
　　雄黄(半/兩)　　桃仁(一/兩)　　青葙子　　黄連
　　苦參(各三/兩)
　右五味為末綿裹如棗核大内下部亦可棗汁服方
　寸匕日三
治病䘌蟲方
　燒馬蹄灰作末以猪脂和傳綿䋲上内下部中日四
　五度
治大孔蟲癢方
　蒸大棗取膏以水銀和捻長三寸綿裹訖宿内大孔
　中明旦蟲皆出水銀損腸宜慎之
治蟲蝕下部方
　　胡粉　　　雄黄
　右二味各等分為末著榖道中亦治小兒
治傷寒熱病多睡變成濕䘌四肢煩疼不得食方
　羊桃十斤切𢷬令熟暖湯三斗淹浸之日正午時入
　中坐一炊久不過三度瘥
治熱病蛄毒令人喜寐不知痛處面赤如醉下利膿血
當數視其人下部大小之孔稷稷然(一云捜/捜然)赤則䘌瘡
者也劇因殺人見人肝肺服藥不瘥可熏之之方
　以泥作小甖令受一升竹筒一枚如指大者一頭横
　穿入甖腹中一頭内人榖道中淺入可取熟艾如雞
　子大著甖中然之於甖口吹煙令入人腹艾盡乃止
　大人可益艾小兒减之羸者不得多多亦害人日再
　熏不過三作蟲則死下斷亦可末燒雄黄如此熏之
　
　
　
　
　
　
　
　
　
　
　
　
　
　
　備急千金要方卷五十八
欽定四庫全書
　備急千金要方卷五十九　唐　孫思邈　撰
　　　　　　　　　　　　宋　林億等　校正
　腎臓方
　　腎臓脉論第一
論曰腎主精腎者生來精靈之本也為後宫内官則為
女主所以天之在我者徳也地之在我者氣也徳流氣
薄而生者也故生來謂之精精者腎之蔵耳者腎之官
也腎氣通於耳耳和則能聞五音矣腎在竅為耳然則
腎氣上通於耳下通於隂也左腎壬右腎癸循環𤣥宫
上出耳門候聞四逺下廻玉海俠脊左右與臍相當經
於上焦榮於中焦衛於下焦外主骨内主膀胱腎重一
斤一兩有兩枚神名㵱㵱主蔵精號為精蔵隨節應㑹
故云腎蔵精精舍志在氣為欠在液為唾腎氣虚則厥
逆實則脹滿四肢正黒虚則使人夢見舟船溺人得其
時夢伏水中若有畏怖腎氣盛則夢腰脊兩解不相屬
厥氣客於腎則夢臨淵沒居水中
凡腎蔵象水與膀胱合為腑其經足少隂與太陽為表
裏其脉沉相於秋王於冬冬時萬物之所蔵百蟲伏蟄
陽氣下陷隂氣上昇陽氣中出隂氣冽而為霜遂不上
昇化為霜雪猛獸伏蟄蜾蟲匿蔵其脉為沉沉為隂在
裏不可發汗發之者如蜾蟲出見其霜雪隂氣在表陽
氣在蔵慎不可下下之者傷脾脾土弱即水氣妄行如
魚出水蛾入湯重客在裏慎不可熏熏之逆客其息則
喘無持客熱令口爛瘡隂脉且解血散不通正陽遂厥
隂不徃從客熱狂入内為結胷脾氣遂弱清溲痢通
冬脉如營冬脉者腎也北方水也萬物之所以合蔵也
故其氣來沉以摶故曰營反此者病何如而反其氣來
如彈石者此謂太過病在外其去如數者此謂不及病
在中太過則令人解俠脊脉痛而少氣不欲言不及則
令人心懸如病饑䏚中清脊中痛小腹滿小便變赤黄
腎脉來喘喘累累如勾按之而堅曰平冬以胃氣為夲
腎脉來如引葛按之益堅曰腎病腎脉來發如奪索辟
辟如彈石曰腎死
真腎脉至摶而絶如以指彈石辟辟然色黄黒不澤毛
折乃死
冬胃㣲石曰平石多胃少曰腎病但石無胃曰死石而
有勾曰夏病勾甚曰金病凡人以水榖為本故人絶水
榖則死脉無胃氣亦死所謂無胃氣者但得真蔵脉不
得胃氣也所謂脉不得胃氣者肝不弦腎不石也
腎蔵精精舍志盛怒不止則傷志志傷則善忘前言腰
脊痛不可以俛仰屈伸毛悴色夭死於季夏
足少隂氣絶則骨枯少隂者冬脉也伏行而濡滑骨髓
者也故骨不濡則肉不能著骨也骨肉不相親即肉濡
而却肉濡而却故齒長而垢髪無澤髪無澤者骨先死
戊篤已死土勝水也
腎死蔵浮之堅按之亂如轉丸益下入尺中者死
冬腎水王其脉沉濡而滑曰平反得㣲澀而短者是肺
之乗腎母之歸子為虚邪雖病易治反得弦細而長者
是肝之乗腎子之乗母為實邪雖病自愈反得大而緩
者是脾之乗腎土之尅水為賊邪大逆十死不治反得
浮大而洪者是心之乗腎火之陵水為㣲邪雖病即瘥
左手關後尺中隂絶者無腎脉也若足下熱兩髀裏急
精氣竭少勞倦所致刺足太陽治陽
左手關後尺中隂實者腎實也若恍惚健忘目視􁞃􁞃
耳聾悵悵善鳴刺足少隂治隂
右手關後尺中隂絶者無腎脉也若足逆冷上搶胷痛
夢入水見鬼善魘寐黒色物來掩人上刺足太陽治陽
右手關後尺中隂實者腎實也若骨疼腰脊痛内寒熱
刺足少隂治隂
腎脉沉細而𦂳再至曰平三至曰離經病四至脱精五
至死六至命盡足少隂脉也
腎脉急甚為骨痿癲疾㣲急為奔豚沉厥足不収不得
前後緩甚為折脊㣲緩為洞下洞下者食不化入咽還
出大甚為隂痿㣲大為石水起臍下以至小腹腫垂垂
然上至胃管死不治小甚為洞泄㣲小為消癉滑甚為
癃㿗㣲滑為骨痿坐不能起目無所見視見黒花濇甚
為大癰㣲濇為不月水沉痔
腎脉摶堅而長其色黄而赤當病折腰其耎而散者當
病少血黒脉之至也上堅而大有積氣在小腹與隂名
曰腎痺得之沭浴清水而臥
扁鵲曰腎有病則耳聾腎在竅為耳然則腎氣上通於
耳五臓不和則九竅不通隂陽俱盛不得相營故曰關
格關格者不得盡期而死也
腎在聲為呻在變動為慄在志為恐恐傷腎精氣并於
腎則恐
蔵主冬病在蔵者取之井
病先發於腎小腹腰脊痛脛痠一日之膀胱背膂筋痛
小便閉二日上之心心痛三日之小腸脹四日不已死
冬大晨夏晏晡
病在腎夜半慧日乗四季甚下晡静
假令腎病中央若食牛肉及諸土中物得之不者當以
長夏時發得病以戊巳日也
凡腎病之状必腹大脛腫痛喘欬身重寝汗出憎風寒
即胷中痛大腹小腹痛清厥意不樂取其經足少隂太
陽血者腎脉沉之而大堅浮之而大緊若手足骨腫厥
而隂不興腰脊痛小腹腫心下有水氣時脹閉時泄得
之浴水中身未乾而合房内及勞倦發之
腎病其色黒其氣虚弱吸吸少氣兩耳苦聾腰痛時時
失精飲食减少膝以下清其脉沉滑而遲此為可治宜
服内補散建中湯腎氣丸地黄煎春當刺涌泉秋刺伏
留冬刺隂谷皆補之夏刺然谷季夏刺太谿皆瀉之又
當灸京門五十壮背第十四椎百壮
邪在腎則骨痛隂痺隂痺者按之而不得腹脹腰痛大
便難肩背頸項强痛時眩取之涌泉崑崙視有血者盡
取之有所用力舉重若入房過度汗出如浴水則傷腎
腎中風　腎中寒
腎水者其人腹大臍腫腰痛不得溺隂下濕如牛鼻頭
汗其足逆寒大便反堅(一云面/反瘦)
腎脹者腹滿引背央央然腰髀(一作/痺)痛
腎著之病其人身體重腰中冷如氷状(一作如水洗状/一作如坐水中)
(形如/水状)反不渴小便自利食飲如故是其證也病屬下焦
從身勞汗出衣裏冷濕故久久得之
腎著之為病從腰以下冷腰重如帶五千錢診得腎積
脉沉而急若脊與腰相引痛饑則見飽則減小腹裏急
口乾咽腫傷爛目􁞃􁞃骨中寒主髓厥善忘色黒腎之
積名曰奔豚發於小腹上至心下如豚奔走之状上下
無時久久不愈病喘逆骨痿少氣以夏丙丁日得之何
也脾病傳腎腎當傳心心適以夏王王者不受邪腎復
欲還脾脾不肯受因流結為積故知奔豚以夏得之腎
病手足逆冷面赤目黄小便不禁骨節煩疼小腹結痛
氣衝於心其脉當沉細而滑今反浮大其色當黒而反
黄此是土之尅水為大逆十死不治
羽音人者主腎聲也腎聲呻其音瑟其志恐其經足少
隂厥逆太陽則榮衛不通隂陽飜祚陽氣内伏隂氣外
昇昇則寒寒則虚虚則厲風所傷語言謇吃不轉偏枯
脚偏跛蹇若在左則左腎傷在右則右腎傷其偏枯風
體從鼻而分半邊至脚緩弱不遂口亦欹語聲混濁便
利仰人耳偏聾塞腰背相引甚則不可治腎瀝湯主之
(方見别/卷中)又呻而好恚恚而善忘恍惚有所思此為土尅
水陽擊隂隂氣伏而陽氣起起則熱熱則實實則怒怒
則忘耳聴無聞四肢滿急小便赤黄語音口動而不出
笑而看人此為邪熱傷腎甚則不可治若面黒黄耳不
應亦可治
腎病為瘧者令人悽悽然腰脊痛宛轉大便難目眴眴
然身掉不定手足寒恒山湯主之(方見别/巻中)若其人本來
不吃忽然謇吃而好嗔恚反於常性此腎已傷雖未發
覺已是其候見人未言而前開口笑還閉口不聲舉手
柵腹(一作/把眼)此腎病聲之候也虚實表裏浮沉清濁宜以
察之逐以治之黒為腎腎合骨黒如烏羽者吉腎主耳
耳是腎之餘其人水形相比於上羽黒色大頭曲面廣
頥小肩大腹小手足發行摇身下尻長背延延也不敬
畏善欺紿人戮死耐秋冬不耐春夏春夏感而生病主
足少隂汙汙然耳大小髙下厚薄偏圓則腎應之正黒
色小理者則腎小小即安難傷粗理者則腎大大則虚
虚則腎寒耳聾或鳴汗出腰痛不得俛仰易傷以邪耳
髙者則腎髙髙則實實則腎熱背急綴痛耳膿血岀或
生肉塞耳耳後陷者則腎下下則腰尻痛不可以俛仰
為狐疝耳堅者則腎堅堅則腎不受病不病腰痛耳薄
者則腎脆脆則傷熱熱則耳吼閙善病消癉耳好前居
牙車者則腎端正端正則和利難傷耳偏髙者則腎偏
欹偏欹則善腰尻偏痛凡人分部骨陷者必死不免俠
膀胱并太陽為腎之部骨當其處陷也而蔵氣通於内
外部亦隨而應之沉濁為内浮清為外若色從外走内
者病從外生部處起若色從内出外者病從内生部處
陷内病前治隂後治陽外病前治陽後治隂陽主外隂
主内凡人生死休否則蔵神前變形於外人腎前病耳
則為之焦枯若腎前死耳則為之􁙅黒焦癖若天中等
分墓色應之必死不治看應增損斟酌賖促賖不出四
百日内促則旬日之間腎病少愈而卒死何以知之曰
黄黒色黶㸃如拇指應耳此必卒死腎絶四日死何以
知之齒為暴黒面為正黒目中黄腰中欲折自汗出如
流面黒目青(一作/白)腎氣内傷病因留積八日當亡是死
變也面黄目黒不死黒如炲死吉凶之色天中等分左
右發色不正此是隂陽官位相法若不遭官事而應死
也其人面目帶黄黒連耳左右年四十以上百日死若
偏在一邊最凶必死兩邊有年上無三年之内禍必至
矣
冬水腎脉色黒主足少隂脉也少隂何以主腎曰腎者
主隂隂水也皆生於腎此脉名曰太衝凡五十七穴冬
取其井滎冬者水始治腎方閉陽氣衰少隂氣堅盛太
陽氣伏沉陽脉乃去故取井以下隂氣逆取滎以通(素/問)
(作/實)陽氣其脉本在内踝下二寸應舌下兩脉其脉根于
涌泉(涌泉在脚心下/大拇指筋是)
其筋起於小指之下入足心並太隂之筋而邪走内踝
之下結於踵與太陽之筋合而上結於内輔下並太隂
之筋而上循隂股結於隂器循脊内俠膂上至項結於
枕骨與太陽之筋合
其脉起於小指之下斜趣足心出然骨之下循内踝之
後别入跟中以上腨内出膕中内亷上股内後亷貫脊
屬腎絡膀胱其直者從腎上貫肝鬲入肺中循喉嚨俠
舌本其支者從肺出絡心注胸中合足太陽為表裏太
陽本在跟以上五寸中同會于手太隂
其足少隂之别名曰太鍾當踝後繞跟别走太陽其别
者並經上走於心包下貫腰脊主腎生病病實則膀胱
熱熱則閉癃癃則陽病陽脉反逆大於寸口再倍其病
則口熱舌乾咽腫上氣嗌乾及痛煩心心痛黄癉腸澼
脊股内後廉痛痿厥嗜臥足下熱而痛灸則强食而生
災緩帶被髪大杖重履而歩虚則膀胱寒寒則腰痛痛
則隂脉反小於寸口其病則饑而不欲食面黒如炭色
欬唾則有血喉鳴而喘坐而欲起目􁞃􁞃無所見心懸
若病饑状氣不足則善恐心惕惕若人将捕之是為骨
厥
冬三月者主腎膀胱黒骨温病也其源從太陽少隂相
摶藴積三焦上下壅塞隂毒内行臓腑受客邪之氣則
病生矣其病相反若腑虚則為隂毒所傷裏熱外寒意
欲守火而引飲或腰中痛欲折若臓實則為陽温所損
胷脇切痛類如刀刺不得動轉熱彭彭若服冷藥過差
而便洞瀉故曰黒骨温病也
扁鵲曰灸肝脾腎三輸主治丹金毒黒温之病當依源
為理調臓理腑清濁之病不生也
　　腎虚實第二(脉法方/灸)
腎實熱
左手尺中神門以後脉隂實者足少隂經也病苦舌燥
咽腫心煩嗌乾胷脇時痛喘欬汗出小腹脹滿腰背强
急體重骨熱小便赤黄好怒好忘足下熱痛四肢黒耳
聾名曰腎實熱也(脉經云腎實熱者病苦膀胱/脹閉小腹與腰脊相引痛也)
右手尺中神門以後脉隂實者足少隂經也病苦痺身
熱心痛脊脇相引痛足逆熱煩名曰腎實熱也
瀉腎湯治腎實熱小便脹滿四肢正黒耳聾夢腰脊離
解及伏水等氣急方
　　芒硝　　　茯苓　　　黄芩(各三/兩)　生地黄汁
　　菖蒲(各五/兩)　磁石(八兩碎/如雀頭)大黄(切一升用水/宻器中宿漬)
　　𤣥參　　　細辛(各四/兩)　甘草(二/兩)
　右十味㕮咀以水九升煮七味取二升半去滓下大
　黄内藥汁中更煮減二三合去大黄内地黄汁微煎
　　一兩沸下芒硝分為三服
治腎熱好怒好忘耳聼無聞四肢滿急腰背轉動彊直
方
　　柴胡　　　茯神(外臺作/茯苓)黄芩　　　澤瀉
　　升麻　　　杏仁　　　大青　　　芒硝(各三/兩)
　　淡竹葉　　地黄(各切/一升)　磁石(四/兩)　　羚羊角(一/兩)
　右十二味㕮咀以水一斗煮取三升去滓下芒硝分
　三服
治腎熱小便黄赤不出出如梔子汁或如黄蘗汁每欲
小便莖頭即痛方
　　榆白皮(切/)　冬葵子(各一/升)車前子(切二/升)滑石(八兩/碎)
　　子芩　　　通草　　　瞿麥(各三/兩)　石韋(四/兩)
　右八味㕮咀以水二斗先煮車前草取一斗去滓澄
　清取九升下諸藥煮取三升五合去滓分四服
腎膀胱俱實
左手尺中神門以後脉隂陽俱實者足少隂與太陽經
俱實也病苦脊强反折戴眼氣上搶心脊痛不能自反
側名曰腎與膀胱俱實也
右手尺中神門以後脉隂陽俱實者足少隂與太陽經
俱實也病苦癲疾頭重與目相引痛厥欲走反眼大風
多汗名曰腎膀胱俱實也
腎虚寒
左手尺中神門以後脉隂虚者足少隂經也病苦心中
悶下重足腫不可以按地名曰腎虚寒也
右手尺中神門以後脉隂虚者足少隂經也病苦足脛
小弱惡寒脉代絶時不至足寒上重下輕行不可按地
小腹脹滿上搶胷痛引脇下名曰腎虚寒也
治腎氣虚寒隂痿腰脊痛身重緩弱言音混濁陽氣頓
絶方
　　蓯蓉　　　白术　　　巴㦸天　　麥門冬
　　茯苓　　　甘草　　　牛膝　　　五味子
　　杜仲(各八/兩)　車前子　　乾薑(各五/兩)
　　生乾地黄(五/斤)
　右十二味治下篩食後酒服方寸匕日三
治腎風虚寒方
　灸腎輸百壮對臍兩邊向後俠脊相去各一寸五分
腎膀胱俱虚
左手尺中神門以後脉隂陽俱虚者足少隂與太陽經
俱虚也病苦小便利心痛背寒時時小腹滿名曰腎膀
胱俱虚也
右手尺中神門以後脉隂陽俱虚者足少隂與太陽經
俱虚也病苦心痛若下重不自收纂反出時時苦洞泄
寒中泄腎心俱痛名曰腎膀胱俱虚也
　　腎勞第三(論/方)
論曰凡腎勞病者補肝氣以益之肝王則感於腎矣人
逆冬氣則足少隂不蔵腎氣沉濁順之則生逆之則死
順之則治逆之則亂反順為逆是謂關格病則生矣
梔子湯治腎勞實熱小腹脹滿小便黄赤末有餘瀝數
而少莖中痛隂囊生瘡方
　　梔子仁　　芍藥　　　通草　　　石韋(各三/兩)
　　石膏(五/兩)　　滑石(八/兩)　　子芩(四/兩)　　生(闕/)
　　榆白皮　　淡竹葉(切各/一升)
　右十味㕮咀以水一斗煮取三升去滓分三服
麻黄根粉治腎勞熱隂囊生瘡方
　　麻黄根　　石硫黄(各三/兩)米粉(五/合)
　右三味治下篩安絮如常用粉法搭瘡上粉濕更搭
　之
治腎勞熱妄怒腰脊不可俛仰屈伸煮散方
　　丹參　　　牛膝　　　葛根　　　杜仲
　　乾地黄　　甘草　　　猪苓(各二/兩半)　茯苓
　　逺志　　　子芩(各一兩/十八銖)五加皮　　石膏(各三/兩)
　　羚羊角　　生薑　　　橘皮(各二/兩)
　　淡竹葉(鴨子/大)
　右十六味治下篩為粗散以水三升煮兩方寸匕帛
　裹之時用動取八合為一服日二服
治虚勞隂陽失度傷筋損脉嘘吸短氣漏溢泄下小便
赤黄隂下濕癢腰脊如折顔色隨落方(隨一/作墮)
　　萆薢　　　棗肉　　　生地黄　　桂心
　　杜仲　　　麥門冬(各一/斤)
　右六味㕮咀以酒一斗五升漬三宿出曝乾復漬如
　此候酒盡取乾治下篩食後酒服方寸匕日三
治腎勞虚冷乾枯憂恚内傷乆坐濕地則損腎方
　　秦芁　　　牛膝　　　芎藭　　　防風
　　桂心　　　獨活　　　茯苓(各四/兩)
　　乾(闕一作乾/闕)麥門冬　　地骨皮(各三闕/兩)
　　(闕/)　(各五/兩)　石斛(六/兩)　　(闕/)　　　　五加皮(十/兩)
　　薏苡仁(一/兩)　大麻子(二/升)
　右十七味㕮咀以酒四斗漬七日每服七合日二服
　　精極第四(論法方/灸)
論曰凡精極者通治五臓六腑之病候也若五臓六腑
衰則形體皆極眼視而無明齒焦而髪落身體重則腎
水生耳聾行歩不正凡陽邪害五臓隂邪損六腑陽實
則從隂引陽隂虚則從陽引隂若陽病者主髙髙則實
實則熱眼視不明齒焦髪脱腹中滿滿則歴節痛痛則
宜瀉於内若隂病者主下下則虚虚則寒身體重則腎
水生耳聾行歩不正邪氣入内行於五臓則欬欬則多
涕唾面腫氣逆邪氣逆於六腑淫虚厥於五臓故曰精
極也所以形不足温之以氣精不足補之以味善治精
者先治肌膚筋脉次治六腑若邪至五臓已半死矣
扁鵲曰五隂氣俱絶不可治絶則目系轉轉則目精奪
為志先死逺至一日半日非醫所及矣宜須精研以表
治裏以左治右以右治左以我治彼疾皆瘥矣
竹葉黄芩湯治精極實熱眼視無明齒焦髪落形衰體
痛通身虚熱方
　　竹葉(切二/升)　黄芩　　　茯苓(各三/兩)　甘草
　　麥門冬　　大黄(各二/兩)　生薑(六/兩)　　芍藥(四/兩)
　　生地黄(切一/升)
　右九味㕮咀以水九升煮取三升去滓分三服
治精極五臓六腑俱損傷虚熱遍身煩疼骨中㾓痛煩
悶方
　　生地黄汁(二/升)麥門冬汁　赤蜜(各一/升)　竹瀝(一/合)
　　石膏(八/兩)　　人參　　　芎藭　　　桂心
　　甘草　　　黄芩　　　麻黄(各三/兩)　當歸(四/兩)
　右十二味㕮咀以水七升先煮八味取二升去滓下
　地黄等汁煮取四升分四服日三夜一
治五勞六極虚羸心驚尫弱多魘忘湯方
　　茯苓(四/兩)　　甘草　　　芍藥　　　桂心
　　乾薑(各三/兩)　大棗(五/枚)　　逺志　　　人參(各二/兩)
　右八味㕮咀以水八升煮取三升分三服
治虚勞少精方
　鹿角為末白蜜和丸如梧子大毎服七丸日三服十
　日大效
又方漿水煮蒺藜子令熟取汁洗隂二十日大效
棘刺圓治虚勞諸氣不足夢泄失精方
　　棘刺　　　乾薑　　　莵絲子(各二/兩)天門冬
　　烏頭　　　小草　　　防葵　　　薯蕷
　　萆薢　　　細辛　　　石龍芮　　枸杞子
　　巴㦸天　　萎蕤　　　石斛　　　厚朴
　　牛膝　　　桂心(各一/兩)
　右十八味為末蜜丸如梧子大酒服五丸日二服(深/師)
　(方以蜜雜雞子白各半和丸若患風痿痺氣體不便/熱煩滿少氣痟渴加萎蕤天門冬莵絲子身黄汗小)
　(便赤黄不利加石龍芮枸杞子關節腰背痛加萆薢/牛膝寒中氣脹時泄數唾吐嘔加厚朴乾薑桂心隂)
　(囊下濕精少小便餘瀝加石斛以意增之古今録驗/以乾地黄代乾薑以麥門冬代天門冬以杜仲代薯)
　(蕷以栢子仁代枸杞子以蓯蓉代萎/蕤用治男子百病小便過多失精)
治夢中泄精尿後餘瀝及尿精方
　　人參　　　麥門冬　　赤石脂　　逺志
　　續斷　　　鹿茸(各一/兩半)　栢子仁　　丹參
　　韮子(各一兩/六銖)茯苓　　　龍齒　　　磁石
　　蓯蓉(各二/兩)　乾地黄(三/兩)
　右十四味為末蜜丸如梧子大酒服二十丸日再稍
　加至三十丸
治虚損小便白濁夢洩方
　　莵絲子　　車前子　　韭子(各一/升)　礬石
　　當歸(各二/兩)　附子　　　芎藭(各三/兩)　桂心(一/兩)
　右八味為末蜜丸如梧子大酒服五丸日三
又方
　　大棗(五十/枚)　韭子(五/合)　　黄耆　　　人參
　　甘草　　　乾薑　　　當歸　　　龍骨
　　半夏　　　芍藥(各二/兩)
　右十味為末蜜丸如梧子大酒服五丸日三服
韭子圓治房室過度精洩自出不禁腰背不得屈伸食
不生肌兩脚苦弱方
　　韭子(一/升)　　甘草　　　桂心　　　紫石英
　　禹餘糧　　逺志　　　山茱茰　　當歸
　　天雄　　　紫菀　　　薯蕷　　　細辛
　　茯苓　　　殭蠶　　　菖蒲　　　人參
　　杜仲　　　白术　　　乾薑　　　芎藭
　　附子　　　石斛　　　天門冬(各一/兩半)蓯蓉
　　黄耆　　　莵絲子　　乾地黄
　　蛇床子(各二/兩)大棗(五十/枚)　牛髓　　　乾漆(各四/兩)
　右三十一味為末牛髓合白蜜棗膏合𢷬三千杵空
　腹服如梧子大十五丸日再可加至二十丸
韭子散治小便失精及夢洩精方
　　韭子　　　麥門冬(各一/升)莵絲子
　　車前子(各二/合)芎藭(二/兩)　　白龍骨(三/兩)
　右六味治下篩酒服方寸匕日三不止稍増甚者夜
　一服(肘後用澤/瀉一兩半)
棗仁湯治大虚勞夢洩精莖核㣲弱血氣枯竭或醉飽
傷於房室驚惕忪悸小腹裏急方
　　棗核仁(二/合)　澤瀉　　　人參　　　芍藥
　　桂心(各一/兩)　黄耆　　　甘草　　　茯苓
　　白龍骨　　牡蠣(各二/兩)　生薑(二/斤)　　半夏(一/斤)
　右十二味㕮咀以水九升煮取四升一服七合日三
　若不能食小腹急加桂心六兩
治夢洩失精方
　韭子一升治下篩酒服方寸匕日再服立效
治虚勞尿精方
　　韭子(一/升)　　稻米(二/升)
　右以水一斗七升煮如粥取汁六升為三服精溢同
　此
又方
　　石榴皮(外臺作/柘白皮)　　　　桑白皮(切各/五合)
　右二味以酒五升煮取三升分三服
又方乾膠三兩為末以酒二升和分三服温服瘥止一
方用鹿角膠
又方新韭子二升十月霜後採者用好酒八合漬一宿
明旦日色好童子向南𢷬一萬杵平旦温酒五合服方
寸匕日再
禁精湯治失精羸瘦痠削少氣目視不明惡聞人聲方
　　韭子(二/升)　　粳米(一/升)
　右二味於銅器中合熬米黄黒及熱以好酒一斗投
　之絞取汁七升每服一升日三盡二劑
羊骨湯治失精多睡目􁞃􁞃方
　　羊骨(一/具)　　飴糖(半/斤)　　生地黄　　白术(各三/斤)
　　大棗(二十/枚)　桑白皮　　厚朴　　　阿膠(各一/兩)
　　麥門冬　　人參　　　芍藥　　　生薑
　　甘草(各三/兩)　茯苓(四/兩)　　桂心(八/兩)
　右十五味㕮咀以水五斗煮羊骨去骨取汁三斗煮
　藥取八升湯成下膠飴令烊平旦服一升後旦服一
　升
灸法
虚勞尿精灸第七椎兩傍各三十壮　又灸第十椎兩
傍各三十壮　又灸第十九椎兩傍各二十壮　又灸
陽陵泉隂陵泉各隨年壮
夢洩精灸三隂交二七壮夢斷神良(内踝上大脉/並四指是)
丈夫夢失精及男子小便濁難灸腎輸百壮
男子隂中疼痛溺血精出灸裂缺三十壮
失精五臓虚竭灸屈骨端五十壮隂上横骨中央宛曲
如却月中央是也此名横骨
男子虚勞失精隂上縮莖中痛灸大赫三十壮穴在屈
骨端三寸
男子虚勞失精隂縮灸中封五十壮
男子腰脊冷疼溺多白濁灸脾募百壮
男子失精膝脛疼痛冷灸曲泉百壮穴在膝内屈文頭
　　骨極第五(論法方/灸)
論曰骨極者主腎也腎應骨骨與腎合又曰以冬遇病
為骨痺骨痺不巳復感於邪内舍於腎耳鳴見黒色是
其候也若腎病則骨極牙齒苦痛手足㾓疼不能乆立
屈伸不利身痺腦髓痠以冬壬癸日中邪傷風為腎風
風歴骨故曰骨極若氣隂隂則虚虚則寒寒則面腫垢
黒腰脊痛不能久立屈伸不利其氣衰則髪墮齒槁腰
背相引而痛痛甚則欬唾甚若氣陽陽則實實則熱熱
則面色炲隐曲膀胱不通牙齒腦髓苦痛手足痠㾓耳
鳴色黒是骨極之至也須精别隂陽審其清濁知其分
部視其喘息善治病者始於皮膚筋脉即須治之若入
臓腑則半死矣
扁鵲曰骨絶不治㾓而切痛伸縮不得十日死骨應足
少隂少隂氣絶則骨枯髪無澤骨先死矣
三黄湯治骨極主腎熱病則膀胱不通大小便閉塞顔
色枯黒耳鳴虚熱方
　　大黄(切别漬/水一升)黄芩(各三/兩)　梔子(十四/枚)　甘草(一/兩)
　　芒硝(二/兩)
　右五味㕮咀以水四升先煮黄芩梔子甘草取一升
　五合去滓下大黄又煮兩沸下芒硝分三服
灸法
腰背不便筋攣痺縮虚熱閉塞灸第二十一椎兩邊相
去各一寸五分隨年壮
小便不利小腹脹滿虚乏灸小腸輸隨年壮
　　骨虚實第六(論法方/灸)
論曰骨虚者痠疼不安好倦骨實者苦煩熱凡骨虚實
之應主於腎膀胱若其臓腑有病從骨生熱則應臓寒
則應腑
虎骨酒治骨虚酸疼不安好倦主膀胱寒方
　虎骨一具通炙取黄焦汁盡碎如雀頭大釀米三石
　麴四斗水三石如常釀酒法所以加水麴者其骨消
　麴而飲水所以加之也酒熟封頭五十日開飲之
治骨實苦酸疼煩熱煎方
　　葛根汁　　生地黄汁　赤蜜(各一/升)
　　麥門冬汁(五/合)
　右四味相和攪調㣲火上煎三四沸分三服
治骨髓中疼方
　　虎骨(四/兩)　　芍藥(一/斤)　　生乾地黄(五/斤)
　右三味㕮咀以清酒一斗漬三宿曝乾復入酒中如
　此取酒盡為度𢷬篩酒服方寸匕日三
治骨髓冷疼痛方
　取地黄汁一石酒二斗相攪重煎温服日三補髓
又方灸上亷七十壮三里下三寸是穴
治虚勞冷骨節疼痛無力方
　　豉(二/斤)　　　地黄(八/斤)
　右二味兩度蒸曝乾為散食後以酒一升進二方寸
　匕日再服亦治虚熱
又方天門冬為散酒服方寸匕日三一百日取瘥
　　腰痛第七(論針方/灸法)　(導引法/)
論曰凡腰痛有五一曰少隂少隂腎也十月萬物陽氣
皆衰是以腰痛二曰風痺風寒著腰是以腰痛三曰腎
虚役用傷腎是以腰痛四曰䐴腰墜墮傷腰是以腰痛
五曰取寒眠地為地氣所傷是以腰痛痛不止引牽腰
脊皆痛
杜仲酒治腎脉逆小於寸口膀胱虚寒腰痛胷中動通
四時用之方
　　杜仲　　　乾薑(各四兩一/云乾地黄)　　　　萆薢
　　羗活　　　天雄　　　蜀椒　　　桂心
　　芎藭　　　防風　　　秦芁　　　烏頭
　　細辛(各三/兩)　五加皮　　石斛(各五/兩)　栝蔞根
　　地骨皮　　續斷　　　桔梗　　　甘草(各一/兩)
　右十九味㕮咀以酒四斗漬四宿初服五合加至七
　八合日再通治五種腰痛
又方
　　桑寄生　　牡丹皮　　鹿茸　　　桂心
　右四味各等分治下篩酒服方寸匕日三
又方單用鹿茸與角亦愈
治腎虚腰痛方
　　萆薢　　　桂心　　　白术(各三/分)　牡丹皮(二/分)
　右四味治下篩酒服方寸匕日三亦可作湯服之甚
　良
又方
　　附子(二/分)　　桂心　　　牡丹皮(各半/兩)
　右三味治下篩酒服一刀圭日再甚驗
腎著湯腎著之為病其人身體重腰冷如水洗状不渴
小便自利食飲如故是其證也從作勞汗出衣裏冷濕
久久得之腰以下冷痛腹重如帶五千錢者方(古今録/驗名甘)
(草/湯)
　　甘草(二/兩)　　乾薑(三/兩)　　茯苓　　　白术(各四/兩)
　右四味㕮咀以水五升煮取三升分三服腰中即温
腎著散方
　　杜仲　　　桂心(各三/兩)　甘草　　　澤瀉
　　牛膝　　　乾薑(各二/兩)　白术　　　茯苓(各四/兩)
　右八味治下篩為粗散一服三方寸匕酒一升煮五
　六沸去滓頓服日再
治腰疼不得立方
　　甘遂　　　桂心(一作/附子)　杜仲　　　人參(各二/兩)
　右四味治下篩以方寸匕内羊腎中炙令熟服之
治腰痛方
　　萆薢　　　杜仲　　　枸杞根(各一/斤)
　右三味㕮咀好酒三斗漬之内甖中宻封頭於銅器
　中煮一日服之無節度取醉
杜仲圓補之之方
　　杜仲(一/兩)　　石斛(二/分)　　乾薑
　　乾地黄(各三/分)
　右四味為末蜜丸如梧子大酒服二十丸日再
丹參圓治腰痛并冷痺方
　　丹參　　　杜仲　　　牛膝　　　續斷(各三/兩)
　　桂心　　　乾薑(各二/兩)
　右六味為末蜜丸如梧子每服二十丸日再夜一禁
　如藥法
獨活寄生湯腰背痛者皆是腎氣虚弱臥冷濕當風得
之不時速治喜流入脚膝或為偏枯冷痺緩弱疼重若
有腰痛攣脚重痺急宜服之(方見别/卷中)
治腰脊苦痛不遂方
　大豆三斗熬一斗煮一斗蒸一斗酒六斗甕一口蒸
　令極熱豆亦熱内甕中封閉口秋冬二七日於甕口
　作孔出取服五合日夜二三服
又方地黄花為末酒服方寸匕日三
又方鹿角去上皮取白者熬令黄為末酒服方寸匕日
三特禁生魚餘不禁新者良陳者不佳服角心中黄處
亦不中服大神良
又方羊腎為末酒服二方寸匕日三
又方三月三日收桃花取一斗一升井花水三斗麴六
升米六升炊之一時釀熟去糟毎服一升日三服若作
食飲用河水禁如藥法神良
治丈夫腰脚冷不隨不能行方
　上醇酒三斗水三斗合著甕中温漬脚至膝三日止
　冷則甕下常著灰火勿使冷手足煩者小便三升盆
　中温漬手足
腰䐴痛導引法
　正東坐收手抱心一人於前據躡其兩膝一人後捧
　其頭徐牽令偃臥頭到地三起三臥止便瘥
針灸法
腰䐴痛宜針決膝腰句畫中青赤路脉出血便瘥
腰痛不得俛仰者令患人正立以竹柱地度至臍斷竹
乃以度度背脊灸竹上頭處隨年壮灸訖蔵竹勿令人
得知腰痛灸脚跟上横文中白肉際十壮良　又灸足
巨陽七壮巨陽在外踝下　又灸腰目窌七壮在尻上
約左右是　又灸八窌及外踝上骨約中
腰卒痛灸窮骨上一寸七壮左右一寸各灸七壮
　
　
　備急千金要方卷五十九
欽定四庫全書
　備急千金要方卷六十　　唐　孫思邈　撰
　　　　　　　　　　　　宋　林億等　校正
　腎臓方
　　　補腎第八(論法方/炙)
論曰補方通治五勞六極七傷虚損五勞五臓病六極
六腑病七傷表裏受病五勞者一曰志勞二曰思勞三
曰憂勞四曰心勞五曰疲勞六極者一曰氣極二曰血
極三曰筋極四曰骨極五曰髓極六曰精極七傷者一
曰肝傷善夢二曰心傷善忘三曰脾傷善飲四曰肺傷
善痿五曰腎傷善唾六曰骨傷善饑七曰脉傷善嗽凡
逺思強慮傷人憂恚悲哀傷人喜樂過度傷人忿怒不
解傷人汲汲所願傷人慼慼所患傷人寒暄失節傷人
故曰五勞六極七傷也論傷甚衆且言其略此方悉主
之
建中湯治五勞七傷小腹急痛膀胱虛滿手足逆冷食
飲苦吐酸痰嘔逆泄下少氣目眩耳聾口焦小便自利
方
　　膠飴(半/斤)　　黄耆　　　乾薑　　當歸(各三/两)
　　人參　　　半夏　　　橘皮　　芍藥
　　甘草(各二/兩)　附子(一/兩)　　大棗(十五/枚)
　右十一味㕮咀以水一斗煮取三升半湯成下膠飴
　烊沸分四服(深師有桂心六兩生/薑一斤無橘皮乾薑)
又方治虛損少氣腹脹内急拘引小腹至冷不得屈伸
不能飲食寒熱頭疼手足逆冷大小便難或復下痢口
乾夢中泄精或時吐逆恍惚面色枯瘁又復微腫百節
疼酸方
　　附子　　　厚朴(各一/两)　人參　　　甘草
　　桂心　　　當歸　　　茯苓(各二/两)　麥門冬
　　黄耆　　　龍骨(各三/两)　芍藥(四/两)　　生薑(五/两)
　　飴糖(八/兩)　　生地黄(一/斤)　大棗(三十/枚)
　右十五味㕮咀以水一斗二升煮取四升去滓内飴
　糖每服八合日三夜一欬者加生薑一倍
又方治五勞七傷虚羸不足面目黧黒手足疼痛久立
腰疼起則目眩腹中懸急而有絶傷外引四肢方
　　生薑　　　芍藥　　　乾地黄　　甘草
　　芎藭(各五/兩)　大棗(三十/枚)
　右六味㕮咀以水六升漬一宿明旦復以水五升合
　煮取三升分三服藥入四肢百脉似醉狀是效無生
　薑酒漬乾薑二兩一宿用之常行此方神妙
大建中湯治虚勞寒澼飲在脇下決決有聲飲已如從
一邊下決決然也有頭並衝皮起引兩乳内痛裏急善
夢失精氣短目􁞃􁞃惚惚多忘方
　　蜀椒(二/合)　　半夏(一/升)　　生薑(一/斤)　　甘草(二/兩)
　　人參(三/兩)　　飴糖(八/兩)
　右六味㕮咀以水一斗煮取三升去滓内糖温服七
　合裏急拘引加芍藥桂心各三兩手足厥腰背冷加
　附子一枚勞者加黄耆一兩
又方治五勞七傷小腹急臍下彭亨兩脇脹滿腰脊相
引鼻口乾燥目暗􁞃􁞃憒憒不樂胷中氣急逆不下食
飲莖中䇿䇿痛小便黄赤尿有餘瀝夢與鬼神交通去
精驚恐虛乏方
　　飴糖(半/斤)　　黄耆　　　逺志　　　當歸(千金/翼無)
　　澤瀉(各三/兩)　芍藥　　　人參　　　龍骨
　　甘草(各二/兩)　生薑(八/兩)　　大棗(二十/枚)
　右十一味㕮咀以水一斗煮取二升半湯成内糖令
　烊一服八合消息又一服(深師無飴糖逺志澤瀉龍/骨有桂心六兩半夏一升)
　(附子/一枚)
小建中湯凡男女因積勞虚損或大病後不復常苦四
體沉滯骨肉疼酸吸吸少氣行動喘惙或小腹拘急腰
背強痛心中虚悸咽乾脣燥面體少色或飲食無味隂
陽廢弱悲憂慘慼多卧少起久者積年輕者百日漸至
瘦削五臓氣竭則難可復振治之之方
　　甘草(二/兩)　　桂心　　　生薑(各三/兩)　芍藥(六/兩)
　　膠飴(一/升)　　大棗(十二/枚)
　右六味㕮咀以水九升煮取三升去滓内膠飴毎服
　　一升日三間三日復作一劑後可與諸丸散(仲景云/嘔家不)
　(可服肘後云加黄耆人參各二兩為佳若患痰滿及/溏洩可除膠飴胡洽方有半夏八兩黄耆三兩古今)
　(録驗名/芍藥湯)
前胡建中湯治大勞虚劣寒熱嘔逆下焦虚熱小便赤
痛客熱上熏頭目及骨肉疼痛口乾方
　　前胡(三/兩)　　黄耆　　　芍藥　　當歸
　　茯苓　　　桂心(各二/兩)　甘草(一/兩)　　生薑(八/兩)
　　白糖(六/兩)　　人參　　　半夏(各六/分)
　右十一味㕮咀以水一斗二升煮取四升去滓内糖
　分四服
黄耆建中湯治虚勞裏急諸不足方
　　黄耆　　　生薑　　　桂心(各三/兩)　甘草(二/兩)
　　芍藥(六/兩)　　大棗(十二/枚)　飴糖(一/升)
　右七味㕮咀以水一斗煮取三升去滓内飴令消温
　服一升日三間日可作嘔者倍加生薑腹滿者去棗
　加茯苓四兩佳(仲景集驗古今録驗並同深師治虚/勞腹滿食少小便多者無飴糖有人)
　(參二兩半夏一升又治大虚不足小腹裏急勞寒拘/引臍氣上衝胸短氣語言謬誤不能食吸吸氣乏悶)
　(亂必效方治虚勞下焦虚冷不甚渴小便數者有人/參當歸各二兩若失精加龍骨白歛各一兩古今録)
　(驗治虚勞裏急小腹急痛氣引胸脇痛或/心痛短氣者以乾薑代生薑加當歸四兩)
黄耆湯治虚勞不足四肢煩疼不欲食食即脹汗出方
　　黄耆　　　麥門冬　　芍藥　　　桂心(各三/兩)
　　甘草　　　當歸　　　五味子　　細辛
　　人參(各二/兩)　大棗(二十/枚)　前胡(六/兩)　　茯苓(四/兩)
　　生薑　　　半夏(各八/兩)
　　右十四味㕮咀以水一斗四升煮取三升每服八合
　　日二服(深師方治虚乏四肢沉重或口乾吸吸少氣/小便利諸不足者無麥門冬五味子細辛前)
　(胡有桑螵蛸二十枚治丈夫虚勞風冷少損或大病/後未平復而早牽勞腰背强直脚中疼弱補諸不足)
　(者無五味子細辛有逺志橘皮各二兩蜀椒一兩烏/頭三枚小品方治虚勞少氣小便過多者無五味子)
　(細辛人參前胡茯苓半夏有黄芩一兩地黄二兩以/水九升煮取三升治虚勞胸中客氣塞冷癖痞宿食)
　(不消吐噫脇間水氣或流飲腸鳴食不生肌肉頭痛/上重下輕目􁞃􁞃忽忽去來躁熱臥不得安小腹急)
　(小便赤餘瀝臨事不起隂下濕或小便白濁傷多者/無麥門冬五味子細辛當歸前胡茯苓半夏有厚朴)
　(二兩胡洽方治五臓内傷者無麥門冬五味子當歸/細辛前胡茯苓名大黄耆湯延年秘録方主補虚損)
　(强腎氣者無麥門冬五味子細/辛前胡有防風芎藭各三兩)
樂令黄耆湯治虚勞少氣胷心淡冷時驚惕心中悸動
手脚逆冷體常自汗五臓六腑虚損腸鳴風濕榮衛不
調百病補諸不足又治風裏急方
　　黄耆　　　人參　　　橘皮　　　當歸
　　桂心　　　細辛　　　前胡　　　芍藥
　　甘草　　　麥門冬　　茯苓(各二/兩)　生薑(五/兩)
　　半夏(二兩/半)　大棗(二十/枚)
　右十四味㕮咀以水二斗煮取四升每服五合日三
　夜一(深師方無橘皮細辛前胡甘草麥門冬有烏頭/三兩蜀椒二兩逺志二兩胡洽崔氏有蜀椒一)
　(兩烏頭五枚崔氏/名樂令大黄耆湯)
腎瀝湯治虚勞損羸乏欬逆短氣四肢煩疼腰背相引
痛耳鳴面黧黯骨間熱小便赤黄心悸目眩諸虚乏方
　　羊腎(一/具)　　桂心(一/兩)　　人參　　　澤瀉
　　五味子　　甘草　　　防風　　　芎藭
　　地骨皮　　黄耆　　　當歸(各二/兩)　茯苓
　　𤣥參　　　芍藥　　　生薑(各四/兩)　磁石(五/兩)
　右十六味㕮咀以水一斗五升先煮腎取一斗去腎
　入藥煎取三升分三服可常服之(廣濟方治虚勞百/病者無人參甘草)
　(芎藭當歸芍藥生薑𤣥參有蓯蓉三兩牛膝五加皮/各二兩胡洽治大虚傷損夢寤驚悸上氣肩息腎中)
　(風濕小腹裏急引腰脊四肢常苦寒冷大小便澀利/無常或赤或白足㣲腫或昏僻善忘者無澤瀉防風)
　(黄耆𤣥參磁石地骨皮有黄芩一兩麥門冬乾地黄/逺志各三兩大棗二十枚崔氏治腎蔵虚勞所傷補)
　(益者無芎藭𤣥參磁石地骨皮有黄芩逺志各二兩/乾地黄三兩麥門冬四兩大棗二十枚治五勞六極)
　(八風十二痺補諸不足者無澤瀉甘草五味子防風/芍藥生薑𤣥參地骨皮有附子牡丹皮各一兩乾地)
　(黄一兩半牡荆子菖蒲桑螵蛸各二兩經心録治腎/氣不足耳無所聞者無澤瀉甘草五味子防風黄耆)
　(芍藥生薑𤣥參地骨皮有附子牡丹皮牡荆子各一/兩乾地黄三兩大棗十五枚名羊腎湯近效方除風)
　(下氣强腰脚明耳目除痰飲理榮衛永不染時疾諸/風者無當歸芍藥磁石有獨活牛膝各一兩半麥門)
　(冬二兩丹參五兩為煮散都分二十四貼每貼/入生薑一分杏仁十四枚水三升煮取一升)
又方􁀶羊腎(一具切去脂以水一斗/六升煮取一斗三升)　　　大棗(二十/枚)
　　桑白皮(六/兩)　五味子　　黄耆　　　蓯蓉
　　防風　　　巴㦸天　　秦芁　　　澤瀉
　　人參　　　桂心　　　薯蕷　　　丹參
　　逺志　　　茯苓　　　細辛　　　牛膝(各三/兩)
　　石斛　　　生薑(各五/兩)　杜仲　　　磁石(各八/兩)
　右二十二味㕮咀内腎汁中煮取三升分三服相去
　如人行五里再服
增損腎瀝湯治大虚不足小便數嘘吸焦燆引飲膀胱
滿急毎年三伏中常服此三劑於方中啇量用之
　　羊腎(一/具)　　麥門冬　　地骨皮　　人參
　　石斛　　　澤瀉　　　栝蔞根　　乾地黄
　　逺志　　　生薑　　　甘草　　　當歸
　　桂心　　　茯苓　　　五味子
　　桑白皮(一作桑寄/生各二兩)　　　大棗(三十/枚)
　右十七味㕮咀以水一斗五升先煮腎取一斗二升
　去腎内藥煮取三升去滓分三服(小品方無石斛栝/蔞根地骨皮桑白)
　(皮茯苓有芎藭黄連龍骨各二兩螵蛸二十枚又治/腎氣不足痟渴引飲小便過多腰背疼痛者無石斛)
　　(栝蔞根地骨皮桑白皮甘草有芎藭二兩黄芩芍藥/各一兩桑螵蛸二十枚雞肶胵黄皮一兩崔氏治蔵)
　　(損虚勞李子豫增損者無石斛栝蔞根地骨/皮桑白皮有黄耆黄芩芍藥防風各二兩)
治左脇氣衝膈上滿頭上有風如蟲行手足頑痺鼻塞
脚轉筋不能伸縮兩目時腫痛方
　　猪腎(一/具)　　防風　　　芎藭　　　橘皮
　　澤瀉　　　桂心　　　石斛(各一/兩)　生薑
　　丹參　　　茯苓　　　通草　　　半夏(各一/兩)
　　乾地黄(三/兩)
　右十三味㕮咀以水一斗半煮腎減三升去腎下藥
　煮取二升七合去滓分三服
五補湯治五臓内虚竭短氣欬逆傷損鬱悒不足下氣
通津液方
　　五味子　　桂心　　　甘草　　　人參(各一/兩)
　　麥門冬　　小麥(各一/升)　生薑(八兩千/金翼無)粳米(三/合)
　　薤白　　　枸杞根白皮(各一/斤)
　右十味㕮咀以水一斗二升煮取三升每服一升日
　三口燥者先煮竹葉一把水減一升去葉内諸藥煮
　之
凝唾湯治虚損短氣咽喉凝唾不出如膠塞喉方(一名/茯苓)
(湯/)
　　麥門冬(五/兩)　人參(二/兩)　　前胡(三/兩)　　甘草
　　乾地黄　　桂心　　　芍藥(各一/兩)　大棗(三十/枚)
　　茯苓(二/兩)
　右九味㕮咀以水九升煮取三升分温三服
補湯方
　　車前子(三/兩)　防風　　　桂心(各三/兩)　巴㦸天
　　丹參　　　乾地黄　　鹿茸　　　枸杞皮
　　五加皮(各五/兩)
　右九味㕮咀以水八升煮取三升去滓分三服
人參湯治男子五勞七傷胷中逆滿害食乏氣嘔逆兩
脅下脹小腹急痛宛轉欲死調中平臓理絶傷方
　　人參　　　當歸　　　芍藥　　　甘草
　　生薑　　　麥門冬　　白糖　　　桂心(各二/兩)
　　前胡　　　茯苓　　　五味子　　蜀椒
　　橘皮(各一/兩)　枳實(三/兩)　　大棗(十五/枚)
　右十五味㕮咀取東流水一斗半漬藥半日用三年
　陳蘆稍煎取四升内糖復上火煎令十數沸年二十
　以上六十以下一服一升二十以下六十以上一服
　七八合雖年盛而久羸者亦服七八合日三夜一不
　爾藥力不接則不能救病要用勞水陳蘆不則水强
　火盛猛即藥力不出也貞觀初有人乆患羸瘦殆死
　余處此方一劑則瘥如湯沃雪所以録記之餘方皆
　爾不能一一具記
内補散治男子五勞六絶其心傷者令人善驚妄怒無
常其脾傷者令人腹滿喜噫食竟欲臥面目痿黄其肺
傷者令人少精腰背痛四肢厥逆其肝傷者令人少血
面黒其腎傷者有積聚小腹腰背滿痺欬唾小便難六
絶之為病皆起於大勞脉虚外受風邪内受寒熱令人
手足疼痛膝以下冷腹中雷鳴時時泄痢或閉或利面
目腫心下憒憒不欲語憎聞人聲方
　　乾地黄　　莵絲子　　山茱茰　　地麥(各五/分)
　　逺志　　　巴㦸天(各半/兩)麥門冬　　五味子
　　甘草　　　人參　　　蓯蓉　　　石斛
　　桂心　　　茯苓　　　附子(各一/兩半)
　右十五味治下篩酒服方寸匕日三加至三七無所
　禁
石斛散治大風四肢不收不能自反覆兩肩疼痛身重
脛急筋腫不能行時寒時熱足腨如刀刺痛身不能自
任此皆得之飲酒中大風露臥濕地寒從下入腰以下
冷不足無氣子精虚衆脉寒隂下濕莖消令人不樂恍
惚時悲此方除風輕身益氣明目强隂令人有子補不
足方
　　石斛(十/分)　　牛膝(二/分)　　附子　　　杜仲(各四/分)
　　栢子仁　　石龍芮　　芍藥　　　松脂
　　雲母粉　　山茱茰　　澤瀉　　　萆薢
　　莵絲子　　防風　　　細辛　　　桂心(各三/分)
　右十六味治下篩酒服方寸匕日再隂不起倍莵絲
　子杜仲腹中痛倍芍藥膝中痛倍牛膝背痛倍萆薢
　腰中風倍防風少氣倍栢子仁蹷不能行倍澤瀉隨
　病所在倍三分亦可為丸以棗膏丸如梧子酒服七
　丸
腎瀝散治虚勞百病方
　　􁀶羊腎(一具/隂乾)茯苓(一兩/半)　五味子　　甘草
　　巴㦸天　　桂心　　　石龍芮　　牛膝
　　山茱茰　　防風　　　乾薑　　　細辛(各一/兩)
　　乾地黄(二/兩)　人參　　　鍾乳粉　　石斛
　　莵絲子　　丹參　　　蓯蓉　　　附子(各五/分)
　右二十味治下篩合鍾乳粉和攪更篩令匀平旦清
　酒服方寸匕稍加至二七日再
又方治男子五勞七傷八風十二痺無有冬夏悲憂憔
悴凡是病皆須服之之方
　　羊腎(一具/隂乾)　厚朴　　　五味子　　女萎
　　細辛　　　牡荆子　　芍藥　　　巴㦸天
　　石斛　　　白歛　　　石龍芮　　茯苓
　　山茱茰　　乾漆　　　礬石　　　龍膽
　　桂心　　　芎藭　　　蓯蓉　　　蜀椒
　　白术　　　菊花　　　續斷　　　逺志
　　人參　　　黄耆　　　澤瀉　　　萆薢
　　黄芩(各一/兩)　乾薑　　　附子　　　防風
　　菖蒲　　　牛膝(各一/兩半)　桔梗(二兩/半)　薯蕷
　　秦芁(各二/兩)
　右三十七味治下篩酒服方寸匕日三忌房室
又方
　　石龍芮　　續斷　　　桔梗　　　乾薑
　　菖蒲　　　山茱茰　　茯苓(各二/兩)　薯蕷
　　蜀椒　　　芍藥　　　巴㦸天　　人參
　　龍膽　　　女萎　　　厚朴　　　肉蓯蓉
　　細辛　　　萆薢　　　附子　　　石斛
　　黄耆　　　芎藭　　　白歛　　　烏頭
　　天雄　　　桂心(各一/兩半)　秦芁　　　白术
　　礜石(一作/礬石)　五味子　　牡荆子　　菊花
　　牛膝(各一/兩)　逺志(二兩/半)　乾漆(三/兩)　　羊腎(一具/隂乾)
　右三十六味治下篩酒服方寸匕日三(此方比前方/無澤瀉黄芩)
　(防風有烏頭天雄/各一兩半餘並同)
薯蕷散補丈夫一切病不能具述方
　　薯蕷　　　荆實(一方用/枸杞子)續斷(一方用/逺志)
　　茯苓(一方用/茯神)牛膝　　　莵絲子　　巴㦸天
　　杜仲(各一/兩)　蓯蓉(二/兩)　　五味子
　　山茱茰(一用/防風)蛇牀子(二/分)
　右十二味治下篩酒服方寸匕日二夜一惟禁醋蒜
　自外無忌服後五夜知覺十夜力生十五夜力壮如
　盛年二十夜力倍若多忘加逺志茯苓體澀加栢子
　仁服三兩劑益肌肉亦可為丸每服三十丸日二夜
　一以頭面身體暖為度其藥和平不熱調五臓乆服
　健力不可當婦人服之面生五色
補五勞方
　五月五日採五加莖七月七日採葉九月九日取根
　治下篩服方寸匕日三長服去風勞妙
治五勞六極七傷虚損方
　　蓯蓉　　　白龍骨　　陽起石　　續斷
　　天雄(各七/分)　牡蠣　　　五味子　　蛇牀子
　　乾地黄　　桑寄生　　天門冬
　　白石英(各二/兩)地膚子　　車前子　　韭子
　　莵絲子(各五/合)地骨皮(八/分)
　右十七味治下篩酒服方寸匕日三服
鍾乳散治五勞七傷虚羸無氣力傷極方
　　鍾乳(六兩無問粗細以白净無赤黄黒為上鍋鐺/中可盛三二斗并取粟粗糠二合許内鐺中)
　　(煮五六沸乃内乳煮水欲減又添如故一晬時出/以暖水浄淘之曝乾玉硾研不作聲止重宻絹水)
　　(下澄/取用)　　　鹿角(白/者)　　白馬莖(别/𢷬)　硫黄(别/研)
　　石斛　　　鐵精　　　人參　　　磁石
　　桂心　　　殭蠶(各一/兩)　蛇牀子(三/兩)
　右十一味為末以棗膏和𢷬三千杵酒服三十丸如
　梧子日再慎房室及生冷酢滑雞猪魚陳敗
寒食鍾乳散治傷損乏少氣力虚勞百病令人丁彊飲
食去風冷(方見氣/極篇中)
地黄散主益氣調中補絶令人嗜食除熱方
　生地黄三十斤細切曝乾取生者三十斤𢷬汁漬之
　令相得出曝乾復如是九反曝𢷬末食後酒服方寸
　匕勿令絶
三石散治風勞毒冷百治不瘥補虚方
　　鍾乳　　　紫石英　　白石英　　白术
　　桔梗　　　防風(各五/分)　栝蔞根　　人參
　　蜀椒　　　乾薑　　　附子　　　牡蠣
　　桂心　　　杜仲　　　細辛　　　茯苓(各十/分)
　右十六味治下篩酒服方寸匕日三行十數歩至五
　十歩以上服此大佳少年勿用自餘補方通用老少
　皆宜冬月服之(千金翼名更生散赤石脂不用味/紫石英蜀椒杜仲茯苓為十三)
石韋圓黄帝問五勞七傷於高陽負高陽負曰一曰隂
衰二曰精清三曰精少四曰精消五曰囊下濕六曰腰
(一作/胷)脅苦痛七曰膝厥痛冷不欲行骨熱逺視淚出口
乾腹中鳴時有熱小便淋瀝莖中痛或精自出有病如
此所謂七傷一曰志勞二曰思勞三曰心勞四曰憂勞
五曰疲勞此謂五勞黄帝曰何以治之高陽負曰石韋
丸主之
　　石韋　　　細辛　　　礜石　　　逺志
　　茯苓　　　澤瀉　　　菖蒲　　　杜仲
　　蛇牀子　　肉蓯蓉　　桔梗　　　天雄
　　牛膝　　　山茱茰　　栢子仁　　續斷
　　薯蕷(各二/兩)　防風　　　赤石脂(各三/兩)
　右十九味為末取棗膏如蜜和丸如梧子酒服三十
　丸日三七日愈二十日百病除長服良(崔氏無礜石/茯苓澤瀉桔)
　(梗薯蕷栝蒌根二/兩半云白水侯方)
五補圓治腎氣虚損五勞七傷腰脚酸疼肢節苦痛目
暗􁞃􁞃心中喜忘恍惚不定夜臥多夢覺則口乾食不
得味心常不樂多有恚怒房室不舉心腹脹滿四體疼
痺口吐酸水小腹冷氣尿有餘瀝大便不利悉主之乆
服延年不老四時勿絶一年萬病(闕/)愈之方
　　杜仲　　　巴㦸天　　人參　　　五加皮
　　五味子　　天雄　　　牛膝　　　防風
　　逺志　　　石斛　　　薯蕷　　　狗脊(各四/分)
　　乾地黄　　蓯蓉(各十/二分)　鹿茸(十五/分)　莵絲子
　　茯苓(各五/分)　覆盆子　　石龍芮(各八/分)萆薢
　　蛇牀子　　石南　　　白术(各三/分)　天門冬(七/分)
　右二十四味為末蜜丸如梧子酒服十丸日三有風
　加天雄芎藭當歸黄耆五加皮石南茯神獨活栢子
　仁白术各三分有氣加厚朴枳實橘皮各三分冷加
　乾薑桂心吳茱茰附子細辛蜀椒各三分泄精加韭
　子白龍骨牡蠣鹿茸各三分泄痢加赤石脂龍骨黄
　連烏梅肉各三分春依方服夏加地黄五分黄芩三
　分麥門冬四分冷則去此加乾薑桂心蜀椒各三分
　若不熱不寒亦不須增損直爾服之三劑以上即覺
　庻事悉佳慎酢蒜鱠陳臭大冷醉吐自外百無所慎
　稍加至三十丸不得增常以此為度
無比薯蕷圓治諸虚勞百損方
　　薯蕷(二/兩)　　蓯蓉(四/兩)　　五味子(六/兩)　莵絲子
　　杜仲(各三/兩)　牛膝　　　山茱茰　　乾地黄
　　澤瀉　　　茯神(一作/茯苓)　巴㦸天
　　赤石脂(各一/兩)
　右十二味為末蜜丸如梧子食前酒服二十丸加至
　三十丸日再無所忌惟禁醋蒜陳臭等物服七日後
　令人健四體潤澤脣口赤手足暖而有光彩消食身
　體安和音聲清朗是其驗也十日後長肌肉其藥通
　中入腦鼻必酸疼勿恠若求大肥加燉煌石膏二兩
　失性健忘加逺志一兩體少潤澤加栢子仁一兩(古/今)
　(録驗有白馬莖二兩共十六味治丈夫五勞七傷頭/痛目眩手足逆冷或煩熱有時或冷痺骨疼腰髖不)
　(隨食雖多不生肌肉或少食而脹滿體澀無光澤陽/氣衰絶隂氣不行此藥能補十一經脉起隂陽通内)
　(制外安䰟定魄開三焦破積聚厚腸胃消五臓邪氣/除心内伏熱强筋練骨輕身明目除風去冷無所不)
　(治補益處廣常須服餌為佳七十/老人服之尚有非常力况少者乎)
大薯蕷圓治男子女人虚損傷絶頭目眩骨節煩痛飲
食㣲少羸瘦百病方
　　薯蕷　　附子(古今録/作茯苓)　人參　　　澤瀉(各八/分)
　　天門冬　　乾地黄　　黄芩　　　當歸(各十/分)
　　乾漆　　　杏仁　　　阿膠(各二/分)　白术
　　白歛(古今録/作防風)芍藥　　　石膏　　　前胡(各三/分)
　　桔梗　　　乾薑　　　桂心(各四/分)　大黄(六/分)
　　五味子(十六/分)甘草(二十/分)　大豆卷(五分古今/録作黄耆)
　　大棗(一百/枚)
　右二十四味為末蜜和棗膏𢷬三千杵丸如梧子酒
　服五丸日三漸增至十丸(張仲景無附子黄芩石膏/乾漆五味子大黄有神麴)
　(十分芎藭防風各六分茯苓五分丸/如彈丸每服一丸以一百丸為劑)
腎氣圓治虚勞腎氣不足腰痛隂寒小便數囊冷濕尿
有餘瀝精自出隂痿不起忽忽悲喜方
　　乾地黄(八/分)　逺志　　　防風　　　乾薑
　　牛膝　　　麥門冬　　萎蕤　　　薯蕷
　　石斛　　　細辛　　　地骨皮　　甘草
　　附子　　　桂心　　　茯苓　　　山茱茰(四/分)
　　蓯蓉　　　鍾乳粉(十/分)　羖羊腎(一/具)
　右十九味為末蜜丸如梧子酒服十五丸日三稍加
　至三十丸(古今録驗無逺志防風乾薑牛膝地骨萎/蕤甘草鍾乳有狗脊一兩黄耆四兩人參)
　(三兩澤㵼乾薑各/二兩大棗一百枚)
又方治男子婦人勞損虚羸傷寒冷乏少無所不治方
　　石斛(二/兩)　　紫菀　　　牛膝　　　白术(各五/分)
　　麻仁(一/分)　　人參　　　當歸　　　茯苓
　　芎藭　　　大豆卷　　黄芩　　　甘草(各六/分)
　　杏仁　　　蜀椒　　　乾地黄　　防風
　　桂心(各四/分)　羊腎(一/具)
　　一方有蓯蓉六分
　右十八味為末蜜丸如梧子酒服十丸日再漸增之
又方此方勝胡公腎氣丸及五石丸
　　乾地黄　　茯苓　　　𤣥參(各五/兩)　澤瀉
　　薯蕷　　　山茱茰　　桂心　　　芍藥(各四/兩)
　　附子(三/兩)
　右九味為末蜜丸如梧子酒服二十丸加至三十丸
　以知為度(千金翼有牡丹/皮四兩為十味)
又方治腎氣不足羸瘦日劇吸吸少氣體重耳聾眼暗
百病方
　　桂心(四/兩)　　乾地黄(一/斤)　澤瀉　　　薯蕷
　　茯苓(各八/兩)　牡丹皮(六/兩)　半夏(一/兩)
　右七味為末蜜丸如梧子大酒服十丸日三
八味腎氣圓治虚勞不足大渴欲飲水腰痛小腹拘急
小便不利方
　　乾地黄(八/兩)　山茱茰　　薯蕷(各四/兩)　澤瀉
　　牡丹皮　　茯苓(各三/兩)　桂心　　　附子(各二/兩)
　右八味為末蜜丸如梧子大酒下十五丸日三加至
　二十五丸(仲景云常服去附子加五味子姚公云加/五味子三兩蓯蓉四兩張文仲云五味子)
　(蓯蓉各四兩肘後方云地黄四/兩澤瀉附子各一兩餘各二兩)
黄耆圓治五勞七傷諸虚不足腎氣虚損目視􁞃􁞃耳
無所聞方
　　黄耆　　　乾薑　　　當歸　　　羌活(一作/白术)
　　芎藭　　　甘草　　　茯苓　　　細辛
　　桂心　　　烏頭　　　附子　　　防風
　　人參　　　芍藥　　　石斛　　　乾地黄
　　蓯蓉(各二/兩)　棗膏(五/合)　　羊腎(一/具)
　右十九味為末以棗膏與蜜為丸如梧子大酒服十
　五丸日二加至三十丸一方無芎藭乾薑當歸羌活
　止十四味(古今録驗無羊腎有羌活鍾乳紫石英石/硫黄赤石脂白石脂礬石各二分名五石)
　(黄耆/丸)
又方療虚勞方
　　黄耆　　　鹿茸　　　茯苓　　　烏頭
　　乾薑(各三/分)　乾地黄　　當歸　　　桂心
　　芎藭(各四/分)　枸杞白皮　莵絲子　　五味子
　　栢子仁　　白术(各五/分)　大棗(二十/枚)
　右十五味為末蜜丸如梧子平旦酒服十丸夜十丸
　以知為度禁如藥法
神化圓治五勞七傷氣不足隂下濕癢或生瘡小便數
有餘瀝隂頭冷疼失精自出小腹急繞臍痛膝重不能
久立目視漠漠見風淚出脛酸精氣衰㣲臥不欲起手
足厥冷調中利食方
　　蓯蓉　　　牛膝　　　薯蕷(各六/分)　續斷
　　山茱茰　　大黄(各五/分)　逺志　　　澤瀉
　　天雄　　　栢子仁　　莵絲子　　人參
　　防風　　　石斛　　　栝蔞根　　杜仲
　　黄連　　　白术　　　甘草　　　礜石
　　當歸(各一/兩)　桂心　　　石南　　　乾薑
　　蛇牀子　　赤石脂　　萆薢　　　茯苓
　　細辛　　　菖蒲　　　芎藭(各三/分)
　右三十一味為末蜜丸如梧子酒服五丸日三加至
　二十丸
三仁九子圓治五勞七傷補益方
　　酸棗仁　　栢子仁　　薏苡仁　　莵絲子
　　菊花子　　枸杞子　　蛇牀子　　五味子
　　菴䕡子　　地膚子　　烏麻子　　牡荆子
　　乾地黄　　薯蕷　　　桂心(各二/兩)　蓯蓉(三/兩)
　右十六味為末蜜丸如梧子酒服二十丸日二夜一
塡骨圓治五勞七傷補五臓除萬病方
　　石斛　　　人參　　　當歸　　　牡䝉
　　石長生　　石韋　　　白术　　　逺志
　　蓯蓉　　　巴㦸天　　紫菀　　　茯苓
　　乾薑　　　天雄　　　蛇牀子　　牛膝
　　牡蠣　　　附子　　　牡丹　　　栢子仁
　　甘草　　　薯蕷　　　阿膠　　　乾地黄
　　五味子(各二/兩)蜀椒(三/兩)
　右二十六味為末白蜜和丸如梧子大酒服三丸日
　三
通明圓治五勞七傷六極彊力行事舉重重病後骨髓
未滿房室所食不消胃氣不平方
　　麥門冬(三/斤)　乾地黄　　石韋(各一/斤)　紫菀
　　五味子　　肉蓯蓉　　甘草　　　阿膠
　　杜仲　　　逺志　　　茯苓　　　天雄(各半/斤)
　右十二味為末蜜丸如梧子食上若酒服十丸日再
　加至二十丸
補虚益精大通圓治五勞七傷百病方
　　乾地黄(八/兩)　乾薑　　　當歸　　　石斛
　　肉蓯蓉　　天門冬　　白术　　　甘草
　　芍藥　　　人參(各六/兩)　麻子仁(半/兩)　紫菀
　　大黄　　　黄芩(各五/兩)　蜀椒(三/升)　　防風(四/兩)
　　茯苓　　　杏仁(各三/兩)　白芷(一/兩)
　右十九味為末白蜜棗膏丸如彈子空腹服一丸日
　三服十日效
赤石脂圓治五勞七傷每事不如意男子諸疾方
　　赤石脂　　山茱茰(七/分)　防風　　　逺志
　　栝蔞根　　牛膝　　　杜仲　　　薯蕷(各四/分)
　　石韋(三/分)　　肉蓯蓉(二/分)　蛇牀子(六/分)　菖蒲
　　續斷　　　天雄　　　栢子仁(各五/分)
　右十五味為末蜜棗膏和丸如梧子大空腹服五丸
　日三服十日知久服不老加莵絲子四分佳
鹿角圓補益方
　　鹿角　　　白馬莖　　石斛　　　薯蕷
　　乾地黄　　人參　　　莵絲子　　防風
　　蛇牀子(各五/分)山茱茰　　杜仲　　　赤石脂
　　澤瀉　　　乾薑(各四/分)　石龍芮　　逺志(各三/分)
　　五味子　　牛膝　　　巴㦸天(各六/分)天雄(二/分)
　　蓯蓉(七/分)
　　一方無乾薑五味子
　右二十一味為末蜜丸如梧子酒服三十丸日二忌
　米醋
蓯蓉圓補虚益氣治五臓虚勞損傷隂痺隂下濕癢或
生瘡莖中痛小便餘瀝四肢嘘吸陽氣絶陽脉傷方
　　蓯蓉　　　薯蕷(各五/分)　蛇牀子　　逺志(各四/分)
　　莵絲子(六/分)　天雄(八/分)　　五味子(七/分)　山茱茰(七/分)
　　巴㦸天(四/分)
　右九味為末蜜丸如梧子酒服二十丸日二加至二
　十五丸
乾地黄圓治五勞七傷六極臓腑虚弱飲食不下顔色
黧黯八風所傷補虚益氣進食資顔色長陽方
　　乾地黄　　茯苓　　　天雄(各七/分)　蛇牀子(六/分)
　　桂心　　　麥門冬(各五/分)逺志　　　蓯蓉
　　杜仲　　　甘草(各十/分)　五味子(四/分)　阿膠
　　棗肉(各八/分)
　右十三味為末蜜丸如梧子酒下二十丸日再加至
　三十丸常服彌佳
治虚勞不起囊下癢汗出小便淋瀝莖中數痛尿時赤
黄甚者失精劇苦溺血目視􁞃􁞃見風淚出莖中冷精
氣衰兩膝腫不能乆立起則目眩補虚方
　　蛇牀子　　細辛　　　天雄　　　大黄
　　栢子仁　　菟絲子　　杜仲　　　茯苓
　　防風　　　萆薢　　　菖蒲　　　澤瀉(各四/兩)
　　逺志　　　牛膝(各六/分)　栝蔞根(三/分)　山茱茰
　　桂心　　　蓯蓉　　　薯蕷　　　蜀椒
　　石韋　　　曰术(各五/分)
　右二十二味為末蜜丸如梧子酒服十五丸日再漸
　加至五十丸十五日身體輕三十日聰明五十日康
　健復壮
覆盆子圓治五勞七傷羸瘦補益令人充健方
　　覆盆子　　莵絲子(各十/二分)蓯蓉　　　鹿茸
　　巴㦸天　　白龍骨　　茯苓　　　天雄
　　白石英　　五味子　　續斷　　　薯蕷(各十/分)
　　乾地黄(八/分)　蛇牀子(五/分)　逺志　　　乾薑(各六/分)
　右十六味為末蜜丸如梧子酒服十五丸日再細細
　加至三十丸慎生冷陳臭(張文仲方無龍骨鹿茸天/雄續斷石英有石斛白术)
　(桂心枸杞子人參栢子仁澤瀉各六分牛膝四/分山茱茰五分赤石脂甘草各八分細辛四分)
治五勞七傷虚羸無力傷極方
　　莵絲子　　五味子(各二/兩)蛇牀子(一/兩)
　右三味為末蜜丸如梧子每服十丸日三服禁如常
　法
補益方
　　乾漆　　　栢子仁　　山茱茰
　　酸棗仁(各四/分)
　右四味為末蜜丸如梧子每服二七丸加至二十丸
　日二
曲囊圓治風冷補虚弱亦主百病方
　　乾地黄　　薯蕷　　　牡蠣　　　天雄
　　蛇牀子　　逺志　　　杜仲　　　鹿茸
　　桂心　　　五味子　　鹿藥草　　石斛
　　車前子　　莵絲子　　肉蓯蓉　　雄雞肝
　　未連蠶蛾(各等/分)
　右十七味欲和任意𢷬末蜜丸如小豆大酒服三丸
　加至七丸日三夜一禁如常法須令常有藥氣大益
　人服藥十日以後少少得强
崔平世治五勞七傷方
　　鍾乳粉　　萆薢(各一/分)　巴㦸天(二/分)
　　乾薑(三分一作/乾地黄)　　　　莵絲子　　蓯蓉(各二/分)
　右六味為末蜜丸如梧子酒服七丸日三服訖行百
　歩酒服三合更行三百歩胷中熱定即食乾飯牛羊
　兎肉任為羮去肥膩餘不忌
明目益精長志倍力久服長生耐老方
　　逺志　　　茯苓　　　細辛　　　莵絲子
　　木蘭　　　續斷　　　人參　　　菖蒲
　　龍骨　　　當歸　　　芎藭　　　茯神(各五/分)
　右十二味為末蜜丸如梧子服七丸至十丸日二夜
　一滿三年益智
磁石酒療丈夫虚勞冷骨中疼痛陽氣不足隂下疥(一/作)
(痛/)熱方
　　磁石　　　石斛　　　澤瀉　　　防風(各五/兩)
　　杜仲　　　桂心(各四/兩)　天雄　　　桑寄生
　　天門冬　　黄耆(各三/兩)　石南(二/兩)　　狗脊(八/兩)
　右十二味㕮咀以酒四斗浸漬服三合漸加至五合
　日再服亦可單漬磁石服之
石英煎治男子女人五勞七傷消枯羸瘦風虚痼冷少
氣力無顔色不能動作口苦咽燥眠中不安惡夢驚懼
百病方
　　白石英(碎如米以醇酒九升銅器中㣲火煎/取三升以竹篾攪勿住手去滓澄清)
　　紫石英(各一斤/製同上)　　　　乾地黄(一/斤)　白蜜(三/斤)
　　酥　　　　桃仁(各三/升)　石斛(五/兩)　　栢子仁
　　逺志　　　茯苓　　　山茱茰　　人參
　　麥門冬　　桂心　　　乾薑　　　五味子
　　白术　　　蓯蓉　　　甘草　　　天雄
　　白芷　　　細辛　　　芎藭　　　黄耆
　　防風　　　薯蕷(各二/兩)
　右二十四味治下篩内煎中如不足加酒取足為限
　煎令可丸丸如梧子大酒服二十丸日三稍加至四
　十丸為度無藥者可單服煎令人肥白充實
麋角圓丸
　取當年新角連腦頂者為上看角根有斫㾗處亦堪
　用退角根下平者是不堪諸麋角丸方凡有一百一
　十方此特出衆方之外容成子羔服而羽化夫造此
　藥取角五具或四具三具兩具一具為一劑先去尖
　一大寸即各長七八寸取勢截斷量把鎊得即於長
　流水中以竹器盛懸浸可十宿如無長流水處即於
　净盆中滿著水浸毎夜易換即将出削去皴皮以利
　鎊鎊取白處至心即止以清粟米泔浸兩宿初經一
　宿即乾握去舊水置新絹上曝乾浄擇去惡物粗骨
　皮及鎊不匀者即以無灰美酒於大白甆器中浸經
　兩宿其酒及器物隨藥多少其藥及酒俱入浄釡中
　初武火煮一食久後卽又著火㣲煎如蟹目沸以栁
　木箆長四尺濶三指徐攪不得住手困則易人時時
　更添美酒以成煎為度煎之皆須平旦下手不得經
　兩宿仍看屑消似希膠即以牛乳五大升酥一斤以
　次漸下後藥
　　麋角(一條炙令黄為散/與諸藥同制之)　㯽榔　　　通草
　　秦芁　　　人參　　　甘草
　　莵絲子(酒浸兩宿/待乾别𢷬)　　　肉蓯蓉(各一/兩)
　右𢷬為散如不要補即不須此藥共煎又可一食時
　候藥似稠粥即止火少時歇熱氣即投諸藥散相和
　攪令相得仍待少時漸稠粘堪作丸即以新器盛貯
　以衆手一時丸就如梧子大若不能衆手丸就旋暖
　漸丸亦得如粘手著少酥塗手其服餌之法空腹取
　三果漿以下之如無三果漿酒下亦得初服三十丸
　日加一丸至五十丸為度日二服初服一百日内忌
　房室服經一月腹内諸疾自相驅逐有㣲利勿恠漸
　後多泄氣能食聰耳明目補心神安臓腑填骨髓理
　腰脚能久立髪白更黒貌老還少患氣者加枳實青
　木香准前各一大兩若先曾服丹石等藥即以三黄
　丸食上壓令宣泄如飲酒食麫口乾鼻中氣粗眼澀
　即以蜜漿飲之即止如不止加三黄丸使㣲利諸凡
　如此一度發動已後方始調暢服至二百日面皴自
　展光澤一年齒落更生强記身輕若風日行數百里
　二年常令人肥飽少食七十以上却成後生三年腸
　作筋髓預見未明四年常飽不食自見仙人三十已
　下服之不輟顔一定而不變其藥修合時須淨室中
　不得令雞犬女人孝子等見婦人服之亦佳
治五臓虚勞小腹弦急脹熱方
　灸腎輸五十壮老小損之若虚冷可至百壮横三間
　寸灸之
　
　
　
　
　
　
　
　
　
　備急千金要方卷六十
欽定四庫全書
　備急千金要方卷六十一　唐　孫思邈　撰
　　　　　　　　　　　　宋　林億等　校正
　膀胱腑方
　　膀胱腑脉論第一
論曰膀胱者主腎也耳中是其候也腎合氣於膀胱膀
胱者津液之腑也號水曹掾名玉海重九兩二銖左囘
疊積上下縱廣九寸受津液九升九合兩邊等應二十
四氣鼻空在外膀胱漏泄
黄帝曰夫五臓各一名一形腎乃獨兩何也岐伯曰膀
胱為腑有二處腎亦二形應腑有二處臓名一腑名二
故五臓六腑也一説腎有左右而膀胱無二今用當以
左腎合膀胱右腎合三焦
左手關後尺中陽絶者無膀胱脉也病苦逆冷婦人月
使不調王月則閉男子失精尿有餘瀝刺足少隂經治
隂在足内踝下動脉是也
右手關後尺中陽絶者無子戸脉也病苦足逆寒絶産
帶下無子隂中寒刺足少隂經治隂
左手關後尺中陽實者膀胱實也病苦逆冷脅下邪氣
相引痛刺足太陽經治陽在足小趾外側本節後陷中
右手關後尺中陽實者膀胱實也病苦小腹滿引腰痛
刺足太陽經治陽
病先發於膀胱者背膂筋痛小便閉五日之腎小腹腰
脊痛脛痠一日之小腸脹一日之脾閉塞不通身痛體
重二日不已死冬雞鳴夏下晡(一云/日夕)
膀胱病者小腹偏腫而痛以手按之則欲小便而不得
肩上熱若脉陷及足小趾外側及脛踝後皆熱若脉陷
取委中
膀胱脹者小腹滿而氣癃
腎前受病𫝊於膀胱腎欬不已欬則遺溺
厥氣客於膀胱則夢遊行
腎應骨宻理厚皮者三焦膀胱厚粗理薄皮者三焦膀
胱薄腠理疎者三焦膀胱緩急皮而無毫毛者三焦膀
胱急毫毛美而粗者三焦膀胱直稀毫毛者三焦膀胱
結也
扁鵲云六腑有病徹面形腎膀胱與足少隂太陽為表
裏膀胱總通於五臓所以五臓有疾即應膀胱膀胱有
疾即應胞囊傷熱則小便不通膀胱急尿苦黄赤傷寒
則小便數清白或發石水根在膀胱四肢小其腹獨大
也(方見治/水篇中)骨絶不治齒黄落十日死足太陽之脉起於
目内眥上額交巔上其支者從巔至耳上角其直者從
巔入絡腦還出别下項循肩膊内俠脊抵腰中入循膂
絡腎屬膀胱其支者從腰中下會於後隂下貫臀入膕
中其支者從膊内左右别下貫胂(一作/髖)過髀樞循髀外
後臁下合膕中以下貫腨内出外踝之後循京骨至小
指外側是也動則病衝頭痛目似脱項似拔脊痛腰似
折髀不可以曲(一作/囘)膕如結腨如列是為踝厥是主筋
所生病者痔瘧狂癲疾頭腦項痛目黄淚出􁋄衂項背
腰尻膕腨脚皆痛小指不用盛者則人迎大再倍於寸
口虚者則人迎反小於寸口也
　　膀胱虚實第二(脉法方/灸)
膀胱實熱
左手尺中神門以後脉陽實者足太陽經也病苦逆滿
腰中痛不可俛仰勞也名曰膀胱實熱也
右手尺中神門以後脉陽實者足太陽經也病苦胞轉
不得小便頭眩痛煩滿脊背强名曰膀胱實熱也
治膀胱實熱方
　　石膏(八/兩)　　梔子仁(一作𤓰/子仁)　　　　茯苓
　　知母(各三/兩)　蜜(五/合)　　　淡竹葉
　　生地黄(各切/一升)
　右七味㕮咀以水七升煮取二升去滓下蜜煮二沸
　分三服須利加芒硝三兩
治膀胱熱病不已舌乾咽腫方
　　蜜(七/合)　　　升麻　　　大青(各三/兩)　射干
　　生𤣥參　　黄蘗　　　薔薇根白皮(各四/兩)
　右七味以水七升煮取一升去滓下蜜煮二沸細細
　含之
膀胱虚冷
左手尺中神門以後脉陽虚者足太陽經也病苦脚中
筋急腹中痛引腰背不可屈伸轉筋惡風偏枯腰痛外
踝後痛名曰膀胱虚冷也
右手尺中神門以後脉陽虚者足太陽經也病苦肌肉
振動脚中筋急耳聾忽忽不聞惡風颼颼作聲名曰膀
胱虚冷也
治膀胱虚冷饑不欲飲食面黒如炭腰脅疼痛方
　　磁石(六/兩)　　黄耆　　　茯苓(各三/兩)　五味子
　　杜仲(各四/兩)　白术　　　白石英(各五/兩)
　右七味㕮咀以水九升煮取三升分三服
治膀胱冷欬唾則有血喉鳴喘息方
　　羊腎(一/具)　　人參　　　𤣥參　　　黄耆
　　桂心　　　芎藭　　　甘草(各三/兩)　茯苓(四/兩)
　　地骨皮　　生薑(各五/兩)　白术(六/兩)
　右十一味㕮咀以水一斗二升先煮羊腎減三升去
　腎下藥煮取三升去滓分為三服
龍骨圓治膀胱腎冷坐起欲倒目􁞃􁞃氣不足骨痿方
　　龍骨　　　栢子仁　　乾地黄　　甘草
　　防風(各五/分)　黄耆　　　禹餘糧　　白石英
　　桂心　　　茯苓(各七/分)　五味子　　羌活
　　人參　　　附子(各六/分)　山茱茰　　𤣥參
　　芎藭(各四/分)　磁石　　　杜仲　　　乾薑(各八/分)
　右二十味為末蜜丸如梧子大空腹酒服三十丸日
　二加至四十丸
治膀胱寒小便數漏精稠厚如米白泔方
　　赤石脂　　白石脂(各五/分)乾地黄(三/分)　蓯蓉(六/分)
　　赤雄雞腸　雞肶胵(各兩/具)桑螵蛸　　牡蠣
　　龍骨　　　黄連(各四/分)
　右十味治下篩内雞腸及肶胵中縫塞蒸令熟曝乾
　合𢷬為散以酒和服方寸匕日三
治膀胱方
　灸之如腎虚法
　　胞囊論第三(論法方/灸)
論曰胞囊者腎膀胱候也貯津液并尿若臓中熱病者
胞澀小便不通尿黄赤若腑中寒病者胞滑小便數而
多白若至夜則尿偏甚者夜則内隂氣生故熱則瀉之
寒則補之不寒不熱依經調理則病不生矣
凡尿不在胞中為胞屈僻津液不通以蔥葉除尖頭内
隂莖孔中深三寸㣲用口吹之胞脹津液大通即愈
榆皮通滑泄熱煎治腎熱應胞囊澀熱小便黄赤苦不
通方
　　榆白皮　　赤蜜　　　葵子(各一/升)　滑石
　　通草(各三/兩)　車前子(五/升)
　右六味㕮咀以水三斗煮取七升去滓下蜜更煎取
　三升分三服婦人難産亦同此方
滑石湯治膀胱急熱小便黄赤方
　　滑石(八/兩)　　子芩(三/兩)　　車前子　　冬葵子(一/升)
　　榆白皮(四/兩)
　右五味㕮咀以水七升煮取三升分三服
治虚勞尿白濁方
　右取榆白皮切二斤水二斗煮取五升分五服
又方𢷬乾羊骨為末服方寸匕日二
又方灸脾輸一百壮　又灸三焦輸百壮　又灸腎輸
　百壮　又灸章門百壮在季肋端
凡飽食後或忍小便或走馬或忍小便大走及入房皆
致胞轉臍下急滿不通治之之方
　右用亂髪急纒如兩拳大燒為末醋四合和二方寸
　匕服之訖即炒熟黒豆葉蹲坐上
治胞轉方
　　石韋(一/兩)　　葵子　　　通草　　　甘草(各二/兩)
　　鬼箭(三/兩)　　滑石(四/兩)　　榆白皮(一/升)
　右七味㕮咀以水一斗煮取三升分三服
治丈夫婦人胞轉不得小便八九日者方
　　葵子(一/升)　　滑石　　　寒水石(各一/斤)
　右三味㕮咀以水一斗煮取五升分三服
治胞轉小便不得方
　　蔥白(四七/莖)　阿膠(一/兩)　　琥珀(三/兩)　　車前子(一/升)
　右四味㕮咀以水一斗煮取三升分三服
又方阿膠三兩水二升煮取七合頓服
又方豉五合以水三升煮數沸頓服之
又方麻子煮取汁頓服之
又方連耞關燒灰水服之
又方筆頭燒灰水服之
又方燒死蜣蜋二枚末水服之
又方内白魚子莖孔中
又方酒和猪脂雞子大頓服之
治腰痛小便不利苦胞轉方
　灸玉泉七壮穴在關元下一寸大人從心下度取八
　寸是玉泉穴小兒酙酌以取之　又灸第十五椎五
　十壮　又灸臍下一寸　又灸臍下四寸各隨年壮
　　三焦脉論第四
論曰夫三焦者一名三關也上焦名三管反射中焦名
霍亂下焦名走哺合而為一有名無形主五臓六腑徃
還神道周身貫體可聞不可見和利精氣決通水道息
氣腸胃之間不可不知也三焦名中清之腑别號玉海
水道出屬膀胱合者雖合而不同上中下三焦同號為
孤腑而榮出中焦衛出上焦榮者絡脉之氣道也衛者
經脉之氣道也其三焦相形厚薄大小並同膀胱之形
云
三焦病者腹脹氣滿小腹尤堅不得小便窘急溢則為
水留則為脹候在足太陽之外大絡在太陽少陽之間
亦見于脉取委陽
小腹腫痛不得小便邪在三焦約取太陽大絡視其結
脉與厥隂小絡結而血者腫上及胃管取三里
三焦脹者氣滿於皮膚殻殻而不堅疼(一云殻/殻而堅)
乆欬不已𫝊之三焦欬而腹滿不欲飲食也手少陽之
脉起於小指次指之端上出兩指之間循手表腕出臂
外兩骨之間上貫肘循臑外上肩而交出足少陽之後
入缺盆交膻中散絡心胞下隔徧屬三焦其支者從膻
中上出缺盆上項俠耳後直上出耳上角以屈下額至
䪼其支者從耳後入耳中出走耳前過客主人前交頰
至目兑眥是也動則病耳聾煇煇焞焞嗌腫喉痺是主
氣所生病者汗出目兊眥痛頰腫耳後肩臑肘臂外皆
痛小指次指不用為此諸病盛則瀉之虚則補之熱則
疾之寒則留之陷下則灸之不盛不虚以經取之盛者
人迎大再倍於寸口虚者人迎反小於寸口也
　　三焦虚實第五(論法方/灸)
論曰夫上焦如霧(霧者霏霏/起上也)其氣起於胃上管(難經甲/一巢源)
(作上/口)並咽以上貫膈布胷中走腋循足太隂之外而行
還注於手陽明上至舌下注足陽明常與榮衛俱行於
陽二十五度行於隂二十五度為一周日夜五十周身
周而復始大會於手太隂也主手少陽心肺之病内而
不出人有熱則飲食下胃其氣未定汗則出或出於面
或出於背身中皆熱不循衛氣之道而出者何也此外
傷於風内開腠理毛蒸理泄衛氣走之固不得循其道
此氣慓悍滑疾見開而出故不得從其道名曰漏氣其
病則肘攣痛食先吐而後下其氣不續膈間厭悶所以
飲食先吐而後下也寒則精神不守泄下便痢語聲不
出若實則上絶於心若虚則引氣於肺也
澤瀉湯通脉泄熱治上焦飲食下胃胃氣未定汗出面
背身中皆熱名曰漏氣方
　　澤瀉　　　半夏　　　柴胡　　　生薑(各三/兩)
　　桂心　　　甘草(各一/兩)　茯苓　　　人參(各二/兩)
　　地骨皮(五/兩)　石膏(八/兩)　　竹葉(五/合)　　蓴心(一/升)
　右十二味㕮咀以水二斗煮取六升分五服(一云水/一斗煮)
　(取三升/分三服)
麥門冬理中湯治上焦熱腹滿不欲飲食或食先吐而
後下肘攣痛方
　　麥門冬　　生蘆根　　竹茹　　　廩米(各一/升)
　　蓴心(五/合)　　甘草　　　茯苓(各二/兩)　橘皮
　　人參　　　萎蕤(各三/兩)　生薑(四/兩)　　白术(五/兩)
　右十二味㕮咀以水一斗二升煮取三升分三服
治胸中膈氣聚痛好吐方
　右灸厥隂輸穴在第四椎兩邊各相去一寸五分隨
　年壮
黄耆理中湯治上焦虚寒短氣不續語聲不出方
　　黄耆　　　桂心(各二/兩)　五味子　　桔梗
　　乾薑　　　茯苓　　　甘草　　　芎藭(各三/兩)
　　丹參　　　杏仁(各四/兩)
　右十味㕮咀以水九升煮取三升分為三服
黄連圓治上焦冷下痢腹内不安食好注下方
　　黄連　　　烏梅肉(各八/兩)桂心(二/兩)　　乾薑
　　附子　　　阿膠(各四/兩)　櫸皮　　　芎藭
　　黄蘗(各三/兩)
　右九味為末蜜丸如梧子大飲下二十丸加至三十
　丸
厚朴湯治上焦閉塞乾嘔嘔而不出熱少冷多好吐白
沫清涎吞酸方
　　厚朴　　　茯苓　　　芎藭　　　白术
　　𤣥參(各四/兩)　桔梗　　　附子　　　人參
　　橘皮(各三/兩)　生薑(八/兩)　　吳茱茰(八/合)
　右十一味㕮咀以水二斗煮取五升分為五服
論曰中焦如漚(漚者在胃/中如漚也)其氣起於胃中管(難經作中/口甲乙巢)
(源作/胃口)在上焦之後此受氣者主化水穀之味祕糟粕蒸
津液化為精㣲上注於肺脉乃化而為血奉以生身莫
貴於此故獨得行於經隧名曰榮氣主足陽明陽明之
别號曰豐隆在外踝上去踝八寸别走太隂絡諸經之
脉上下絡太倉主腐熟五榖不吐不下實則生熱熱則
閉塞不通上下隔絶虚則生寒寒則腹痛洞泄便痢霍
亂主脾胃之病夫血與氣異形而同類衛氣是精血氣
是神故血與氣異名同類焉而脱血者無汗此是神氣
奪汗者無血此是精氣故人有兩死(刪繁作/一死)而無兩生
猶精神之氣隔絶也若虚則補於胃實則瀉於脾調其
中和其源萬不遺一也
大黄瀉熱湯開關格通隔絶治中焦實熱閉塞上下不
通隔絶關格不吐不下腹脹膨膨喘急方
　　蜀大黄(切以水/一升浸)　　　　黄芩　　　澤瀉
　　升麻　　　芒硝(各三/兩)　羚羊角　　梔子(各四/兩)
　　生𤣥參(八/兩)　地黄汁(一/升)
　右九味㕮咀以水七升煮取二升三合下大黄更煮
　兩沸去滓下硝分三服
藍青圓治中焦熱水榖下痢方
　　藍青汁(三/升)　黄連(八/兩)　　黄蘗(四/兩)　　烏梅肉
　　地膚子　　地榆　　　白术(各二/兩)　阿膠(五/兩)
　右八味為末以藍青汁和微火煎丸如杏仁大飲服
　三丸日二七月七日合大良當併手丸之
黄連煎治中焦寒洞泄下痢或因霍亂後瀉黄白無度
腹中虚痛方
　　黄連　　　酸石榴皮　地榆　　　阿膠(各四/兩)
　　黄蘗　　　當歸　　　厚朴　　　乾薑(各二/兩)
　右八味㕮咀以水九升煮取三升去滓下阿膠更煎
　取烊分三服
治四肢不可舉動多汗洞痢方
　右灸大横隨年壮穴在俠臍兩邊各二寸五分
論曰下焦如瀆(瀆者如溝/水決洩也)其氣起下胃管别回腸注於
膀胱而滲入焉故水穀者常并居於胃中成糟粕而俱
下於大腸主足太陽灌滲津液合膀胱主出不主入别
於清濁主肝腎之病候也若實則大小便不通利氣逆
不續嘔吐不禁故曰走哺若虚則大小便不止津液氣
絶人飲酒入胃榖未熟而小便獨先下者何蓋酒者熟
榖之液也其氣悍以滑故後榖入而先榖出也所以熱
則瀉於肝寒則補於腎也
柴胡通塞湯治下焦熱大小便不通方
　　柴胡　　　羚羊角　　黄芩　　　橘皮
　　澤瀉(各三/兩)　香䜴(一升/别盛)　生地黄(一/升)　芒硝(二/兩)
　　梔子(四/兩)　　石膏(六/兩)
　右十味㕮咀以水一斗煮取三升去滓内芒硝分三
　服
赤石脂湯治下焦熱或下痢膿血煩悶恍惚方
　　赤石脂(八/兩)　烏梅(二十/枚)　梔子(十四/枚)　廩米(一/升)
　　白术　　　升麻(各三/兩)　乾薑(二/兩)
　右七味㕮咀以水一斗煮米取熟去米下藥煮取二
　升半分為三服
止嘔人參湯治下焦熱氣逆不續嘔吐不禁名曰走哺
方
　　人參　　　萎蕤　　　黄芩　　　知母
　　茯苓(各三/兩)　生蘆根　　梔子仁　　白术
　　橘皮(各四/兩)　石膏(八/兩)
　右十味㕮咀以水九升煮取三升去滓分三服
香豉湯治下焦熱毒痢魚腦雜痢赤血臍下小腹絞痛
不可忍欲痢不出方
　　香豉　　　薤白(各一/升)　黄連　　　黄蘗
　　白术　　　茜根(各三/兩)　梔子　　　黄芩
　　地榆(各四/兩)
　右九味㕮咀以水九升煮取三升分三服
治膀胱三焦津液下大小腸中寒熱赤白泄痢及腰脊
痛小便不利婦人帶下方
　右灸小腸輸五十壮
黄蘗止洩湯治下焦虚冷大小便洞泄不止方
　　黄蘗　　　人參　　　地榆　　　阿膠(各三/兩)
　　黄連(五/兩)　　茯苓　　　櫸皮(各四/兩)　艾葉(一/升)
　右八味㕮咀以水一斗煮取三升去滓下膠消分三
　服
人參續氣湯治下焦虚寒津液不止短氣欲絶方
　　人參　　　橘皮　　　茯苓　　　烏梅
　　麥門冬　　黄耆　　　乾薑　　　芎藭(各三/兩)
　　吳茱茰(三/合)　桂心(二/兩)　　白术　　　厚朴(各四/兩)
　右十二味㕮咀以水一斗二升煮取三升分三服
茯苓圓治下焦虚寒損腹中瘀血令人喜忘不欲聞人
語胷中噎塞而短氣方
　　茯苓　　　乾地黄　　當歸(各八/分)　甘草
　　乾薑　　　人參(各七/分)　黄耆(六/分)　　芎藭(五/分)
　　桂心(四/分)　　厚朴(三/分)　　杏仁(五十/枚)
　右十一味為末蜜丸如梧子初服二十丸加至三十
　丸為度日二清白飲下
伏龍肝湯治下焦虚寒損或先見血後便轉此為近血
或利不利方
　　伏龍肝(五合/末)乾地黄(五兩一方/用黄蘗)　　　阿膠
　　牛膝(一作牛/蒡根)甘草　　　乾薑　　　黄芩
　　地榆(各三/兩)　髪灰(二/合)
　右九味㕮咀以水九升煮取三升去滓下膠煮消下
　髪灰分為三服
治下焦虚寒損或先便轉後見血此為逺血或利或不
利好因勞冷即發宜續斷止血方
　　續斷　　　當歸　　　桂心　　　蒲黄
　　阿膠(各一/兩)　甘草(二/兩)　　乾薑
　　乾地黄(各四/兩)
　右八味㕮咀以水九升煮取三升半去滓下膠取烊
　下蒲黄分三服
當歸湯治三焦虚損或上下發泄吐唾血皆從三焦起
或熱損發或因酒發宜此方
　　當歸　　　乾薑　　　小薊　　　阿膠
　　羚羊角　　乾地黄　　栢枝皮(各三/兩)芍藥
　　白术(各四/兩)　蒲黄(五/合)　　青竹茹(半/升)　伏龍肝
　　髪灰(一雞/子大)　黄芩　　　甘草(各二/兩)
　右十五味㕮咀以水一斗二升煮取三升半去滓下
　膠取烊次下髪灰及蒲黄分為三服
灸法
五臓六腑心腹滿腰背疼飲食吐逆寒熱徃來小便不
利羸瘦少氣灸三焦輸隨年壮
腹疾腰痛膀胱寒澼飲注下灸下極輸隨年壮
三焦寒熱灸小腸輸隨年壮
三焦膀胱腎中熱氣灸水道隨年壮穴在俠屈骨相去
五寸(屈骨在臍下五寸屈骨端/水道俠兩邊各二寸半)
　
　
　
　備急千金要方卷六十一
欽定四庫全書
　備急千金要方卷六十二　唐　孫思邈　撰
　　　　　　　　　　　　宋　林億等　校正
　膀胱腑方
　　霍亂第六(論/方)　(證法/灸)
論曰原霍亂之為病也皆因飲食非闗鬼神夫飽食肫
膾復飡乳酪海陸百品無所不噉眠臥冷席多飲寒漿
胃中諸食結而不消陰陽二氣擁而反戾陽氣欲升陰
氣欲降陰陽乖隔變成吐痢頭痛如破百節如解遍體
諸筋皆為回轉論證雖小卒病之中最為可畏雖臨深
履危不足以諭之養生者宜達其旨趣庶可免於夭横
矣
凡霍亂務在温和將息若冷即遍體轉筋凡此病定一
日不食為佳仍須三日少少喫粥三日已後可恣意食
息七日勿雜食為佳所以養脾氣也
大凡霍亂皆中食膾酪及飽食雜物過度不能自裁夜
臥失覆不善將息所致以此隕命者衆人生禀命以五
臟為主夫五臟者即是五行内為五行外為五味五行
五味更宜扶抑所以春夏秋冬逆調理之食啖不可過
度凡飲食於五臟相剋者為病相生者無他經曰春不
食辛夏無食鹹季夏無食酸秋無食苦冬無食甘此不
必全不食但慎其太甚耳諺曰百病從口生蓋不虚也
四時昏食不得太飽皆能生病從夏至秋分忌食肥濃
然熱月人自好冷食更與肥濃兼食果菜無節極遂逐
冷眠臥冷水洗浴五味更相剋賊雖欲無病不可得也
所以病苦人自作之非闗運也書曰非天夭人人中自
絶命此之謂也
凡諸霍亂忌與米飲胃中得米即吐不止但與厚朴葛
根飲若冬𤓰葉飲但沾清咽喉而不可多與若服湯時
隨服吐者候吐定乃止診脉絶不通以桂合葛根為飲
吐下心煩肉熱汗不出不轉筋脉急數者可犀角合葛
根為飲吐下不止發熱心煩欲飲水可少飲米粉汁為
佳若不止可與葛根薺苨飲服之
問曰病有霍亂者何師曰嘔吐而利此為霍亂
問曰病者發熱頭痛身體疼惡寒而復吐利當屬何病
師曰當為霍亂霍亂吐利止而復發熱也傷寒其脉微
澀本是霍亂今是傷寒却四五日至陰經上轉入陰必
利本反下利者不可治也霍亂吐多者必轉筋不渇即
臍上築霍亂而臍上築者為腎氣動當先治其築治中
湯主之去术加桂心去术者以术虚故也加桂者恐作
賁㹠也霍亂而臍上築吐多者若下多者霍亂而驚悸
霍亂而渇霍亂而腹中痛嘔而吐利嘔而利欲得水者
皆用治中湯主之
治中湯治霍亂吐下脹滿食不消化心腹痛方
　　人參　　　乾薑　　　白术　　　甘草(各三/兩)
　右四味㕮咀以水八升煑取三升分三服不瘥頻服
　三劑逺行防霍亂依前作丸如梧子大服三十丸如
　作散服方寸匕酒服亦得若轉筋者加石膏三兩(仲/景)
　(云若臍上築者腎氣動也去术加桂心四兩吐多者/去术加生薑三兩下多者復用术悸者加茯苓二兩)
　(渇欲得水者加术合前胡四兩半腹中痛者加人參/合前胡四兩半若寒者加乾薑合前胡四兩半腹滿)
　(者去术加附子一枚服湯後一食頃/服熱粥一升微自温勿發掲衣被也)
桂枝湯治吐利止而身體痛不休者當消息和解其外
以此湯小和之(方見傷/寒篇中)
四順湯治霍亂轉筋肉冷汗出嘔啘者方
　　附子(一/兩)　　人參　　　乾薑　　　甘草(各三/兩)
　右四味㕮咀以水六升煑取二升分三服(范注云利/甚加龍骨)
　(二/兩)
四逆湯治多寒手足厥冷脉絶方
　　生薑(八/兩)　　當歸　　　芍藥　　　細辛
　　桂心(各三/兩)　大棗(二十/五枚)　通草　　　甘草(各二/兩)
　　吳茱茰(二/升)
　右九味㕮咀以水六升酒六升合煑取五升分五服
　舊方用棗三十枚今以霍亂病法多痞故除之如退
　棗入葛根二兩佳霍亂四逆加半夏一合附子小者
　一枚惡寒乃與大附子
又方治吐下而汗出小便復利或下利清榖裏寒外熱
脉微欲絶或發熱惡寒四肢拘急手足厥方
　　甘草(二/兩)　　乾薑(一兩/半)　附子(一/枚)
　右三味㕮咀以水三升煑取一升二合温分再服彊
　者可與大附子一枚乾薑至三兩(廣濟方若吐後吸/吸少氣及下而腹)
　(滿者加人/參一兩)
通脉四逆湯治吐利已斷汗出而厥四肢拘急不解脉
微欲絶方
　　大附子(一/枚)　甘草(一兩/半)　乾薑(三兩彊/者四兩)
　右三味㕮咀以水三升煑取一升二合分二服脉出
　即愈若靣色赤者加蔥白九莖腹中痛者去蔥加芍
　藥二兩嘔逆加生薑三兩咽痛去芍藥加桔梗一兩
　利止脉不出者去桔梗加人參二兩皆與方相應乃
　服之(仲景用通脉四/逆加猪膽汁湯)
竹葉湯治霍亂吐利已服理中四順等湯熱不解者方
　　竹葉(一/握)　　小麥(一/升)　　生薑(十/累)　　甘草
　　人參　　　附子　　　芍藥(各一/兩)　橘皮
　　當歸　　　桂心(各二/兩)　白术(三/兩)
　右十一味㕮咀以水一斗半先煑竹葉小麥取八升
　去滓下藥煑取三升分三服上氣者加吳茱茰半升
　即瘥理中四順湯皆大熱若有熱宜竹葉湯(古今録/驗無芍)
　(藥/)
甘草瀉心湯治婦人霍亂嘔逆吐涎沫醫反下之心下
即痞當先治其涎沫可服小青龍湯涎沫止次治其痞
可與此方
　　甘草(四/兩)　　乾薑　　　黄芩(各三/兩)　黄連(一/兩)
　　半夏(半/升)　　大棗(十二/枚)
　右六味㕮咀以水一斗煑取六升分六服
小青龍湯治婦人霍亂嘔吐方(見第十/八卷中)
附子粳米湯治霍亂四逆吐少嘔多者方
　　中附子(一/枚)　　粳米(五/合)　　半夏(半/升)　　大棗(十/枚)
　　乾薑(仲景/方無)　甘草(各一/兩)
　右六味㕮咀以水八升煮藥取米熟去滓分三服
理中散治年老羸劣冷氣惡心飲食不化心腹虚滿拘
急短氣霍亂嘔逆四肢厥冷心煩氣悶流汗扶老方
　　麥門冬　　乾薑(各六/兩)　人參　　　白术
　　甘草(各五/兩)　附子　　　茯苓(各三/兩)
　右七味治下篩以白湯三合服方寸匕常服將蜜丸
　如梧子大酒服二十丸
人參湯治毒冷霍亂吐利煩嘔轉筋肉冷汗出手足指
皆腫喘息垂死絶語音不出百方不效脉不通者服此
湯取瘥乃止隨吐續服勿止并灸之之方
　　人參　　　附子　　　厚朴　　　茯苓
　　甘草　　　橘皮　　　當歸　　　葛根
　　乾薑　　　桂心(各二/兩)
　右十味㕮咀以水七升煮取二升半分為三服
治霍亂蠱毒宿食不消積冷心腹煩滿鬼氣方
　右用極鹹鹽湯三升熱飲一升刺口令吐宿食使盡
　不吐更服吐訖復飲三吐乃住静止此法大勝諸治
　俗人以為田舍淺近法鄙而不用守死而已凡有此
　病即須先用之
治霍亂方
　　藊豆　　　香薷(各一/升)
　右二味以水六升煑取二升分服單用亦得
治霍亂洞下不止者方
　右用艾一把水三升煑取一升頓服之良
又方香葇一把水四升煑取一升頓服之青木香亦佳
治霍亂吐下腹痛方
　右以桃葉煎汁服一升立止冬用皮
治霍亂引飲輙乾嘔方
　右用生薑五兩㕮咀以水五升煑取二升半分二服
　高良薑大佳
杜仲圓治霍亂久將逺行預備方
　　杜仲　　　藿香　　　白术　　　橘皮
　　吳茱茰　　乾薑　　　人參　　　厚朴
　　木香　　　雞舌香　　瞿麥　　　桂心
　　葧荷　　　女萎　　　茴香
　右十五味等分為未蜜丸如梧子酒下二十丸
治霍亂永不發丸方
　　虎掌　　　薇衘(各二/兩)　枳實　　　附子
　　人參　　　㯽榔　　　乾薑(各三/兩)　厚朴(六/兩)
　　皂莢(三/寸)　　白术(五/兩)
　右十味為未蜜丸如梧子大每服酒下二十丸日三
　武徳中有徳行尼名淨明患此已久或一月一發或
　一月再發發即至死時在朝大醫蔣許甘巢之徒亦
　不能識余以霍亂治之處此方得愈故疏而記之
凡先服石人因霍亂吐下服諸熱藥吐下得止因即變
虚心煩手足熱口燥欲得水嘔逆迷悶脉急數者及時
行熱病後毒未盡因霍亂吐下仍發熱心胷欲裂者以
此解之方
　　薺苨　　　人參　　　厚朴　　　知母
　　栝蔞根　　茯苓　　　犀角　　　藍子
　　枳實　　　桔梗　　　橘皮　　　葛根
　　黄芩　　　甘草(各二/兩)
　右十四味㕮咀以水一斗煑取三升分為三服
治中熱霍亂暴利心煩脉數欲得冷水者方
　右以新汲井水頓服一升立愈先患胃口冷者勿服
　之
治霍亂醫所不治祕方
　右用童女月經衣合血燒末酒服方寸匕百方不瘥
　者用之
治霍亂轉筋方
　右用蓼一把去兩頭以水二升煮取一升頓服之(一/方)
　(作梨/葉)
又方燒舊木梳灰為末酒服一枚小者永瘥
又方車轂中脂塗足心下瘥
治霍亂轉筋入腹無奈何者方
　作極鹹鹽湯於槽中暖漬之
又方以酢煑青布搨之冷即易
治轉筋不止者方
　男子則以手挽其陰牽之女子則挽其乳近左右邉
灸法
論曰凡霍亂灸之或雖未能立瘥終無死憂不可逆灸
或但先腹痛或先下後吐當隨病狀灸之
若先心痛及先吐者灸巨闕七壯在心下一寸不效更
灸如前數
若先腹痛者灸太倉三七壯穴在心厭下四寸臍上一
寸不止更灸如前數
若吐下不禁兩手陰陽脉俱疾數者灸心蔽骨下三寸
又灸臍下三寸各六七十壯
若乾嘔者灸間使各七壯在手腕後三寸兩筋間不瘥
更灸如前數
若嘔啘者灸心主各七壯在掌腕上約中吐不止更灸
如前數
若手足逆冷灸三陰交各七壯在足内踝直上三寸亷
骨際未瘥更灸如前數
若先下利者灸榖門二七壯在臍傍二寸男左女右一
名大腸募不瘥更灸如前數
若下不止者灸大都七壯在足大趾本節後内側白(肉/際)
若泄利所傷煩欲死者灸慈宫二七壯在横骨兩邊各
二寸半(横骨在臍下/横門骨是)
轉筋在兩臂及胷中者灸手掌白肉際七壯又灸亶中
中府巨闕胃管尺澤并治筋拘頭及足皆愈
走哺轉筋灸踵踝白肉際各三七壯又灸小腹下横骨
中央隨年壯
轉筋四厥灸兩乳根黒白際各一壯
轉筋灸湧泉六七壯在足心下當拇指大筋上又灸足
大趾下約中一壯
轉筋不止灸足踵聚筋上白肉際七壯立愈
轉筋入腹痛欲死四人持手足灸臍上一寸十四壯自
不動勿復持之又灸股裏大筋去陰一寸
霍亂轉筋令病人合面正臥伸兩手著身以繩横量兩
肘尖頭依繩下俠脊骨兩邉相去各一寸半灸一百壯
無不瘥(肘後云此/華佗法)
霍亂已死有暖氣者灸承筋七壯(取繩量圍足從趾至/跟匝摠取等折一半)
(以度令一頭至跟踏地處/引綖上至度頭即是穴)起死人又以鹽内臍中灸二
七壯
　　雜補第七(論/方)
論曰彭祖云使人丁壯不老房室不勞損氣力顔色不
衰者莫過麋角其法刮為末十兩用生附子一枚合之
酒服方寸匕日三大良亦可熬令微黄單服之亦令人
不老然遟緩不及附子者又以雀卵和為丸彌佳服之
二十日大效
琥珀散治虚勞百病除陰痿精清力不足大小便不利
如淋狀腦門受寒氣結在闗元强行陰陽精少餘瀝腰
脊痛四肢重咽乾口燥食無常味乏氣力逺視􁞃􁞃驚
悸不安五臟虚勞上氣滿悶方
　　琥珀(研/)　　蕪菁子　　　胡麻子
　　車前子　　蛇床子　　　莵絲子
　　枸杞子　　菴䕡子　　　麥門冬(各一/升)
　　橘皮　　　肉蓯蓉　　　松脂
　　牡蠣(各四/兩)　松子　　　　栢子
　　荏子(各三/升)　桂心　　　　石韋
　　石斛　　　滑石　　　　茯苓
　　芎藭　　　人參　　　　杜蘅
　　續斷　　　逺志　　　　當歸
　　牛膝　　　牡丹(各三/兩)　　通草(十四/分)
　右三十味各治下篩合擣二千杵盛以韋囊先食服
　方寸匕日三夜一用牛羊乳汁煎令熟長服令人彊
　性輕體益氣消穀能食耐寒暑百病除雖御十女不
　勞損令精實如膏服後七十日可得行房久服老而
　更少髪白反黒齒落重生
蓯蓉散主輕身益氣彊骨補髓不足能使陰氣强盛方
　　肉蓯蓉　　五味子　　逺志　　　甘草(各一/斤)
　　生地黄(三十斤/取汁)　　　　慎火草(切/)　楮子
　　乾漆(各二/升)
　右八味以地黄汁浸一宿出曝乾復漬令汁盡為散
　空腹酒服方寸匕日三服三十日力倍常雖御十女
　無損
禿雞散有房室人常服勿絶方
　　蛇床子　　莵絲子　　逺志　　　防風
　　五味子　　巴㦸　　　杜仲　　　蓯蓉(各二/兩)
　右八味治下篩酒服方寸匕日二無室勿服
天雄散治五勞七傷陰痿不起衰損者方
　　天雄　　　五味子　　逺志(各一/兩)　蓯蓉(十/分)
　　蛇床子　　莵絲子(各六/兩)
　右六味治下篩酒服方寸匕日三常服勿止
治陰下濕癢生瘡失精陰痿方
　　牡䝉　　　莵絲子　　栢子仁　　蛇床子
　　蓯蓉(各二/兩)
　右五味治下篩酒服方寸匕日三以知為度
治陰痿精薄而冷方
　　蓯蓉　　　鍾乳　　　逺志　　　蛇床子
　　續斷　　　薯蕷　　　鹿茸(各三/兩)
　右七味治下篩酒下方寸匕日二欲多房室倍蛇床
　欲堅倍逺志欲大倍鹿茸欲多精倍鍾乳
治五勞七傷庶事衰惡方
　　巴㦸天　　蛇牀子　　天雄　　　薯蕷(各三/分)
　　雄蠶蛾(十/枚)　五味子　　石斛　　　蓯蓉(各五/分)
　　莵絲子　　牛膝　　　逺志(各二/分)
　右十一味治下篩以酒服方寸匕日三
石硫黄散極益房勞嗽虚損方
　　石硫黄　　白石英　　鹿茸　　　逺志
　　蛇牀子　　五味子　　天雄　　　殭蠶
　　白馬莖　　莵絲子　　女萎(各等/分)
　右十一味治下篩酒服方寸匕日三無房勿服
又方蘿摩(六/兩)　　五味子　　酸棗仁　　栢子仁
　　乾地黄　　枸杞根皮(各三/兩)
　右六味治下篩酒服方寸匕日三
又方車前子莖葉根治下篩服方寸匕彊隂益精
常餌補方
　　枸杞子(一/斤)　天雄(三/兩)　　蓯蓉　　　石斛
　　乾薑(各八/兩)　莵絲子　　逺志　　　續斷(各五/兩)
　　乾地黄(十/兩)
　右九味治下篩酒服方寸匕日二食無所忌服藥十
　日候莖頭紫色乃可行房
治男子陰氣衰腰背痛苦寒莖消少精小便餘瀝出失
精囊下濕癢虚乏服此令人充實肌膚肥恱方
　　巴㦸天　　莵絲子　　杜仲　　　桑螵蛸
　　石斛
　右五味等分治下篩酒服方寸匕日一常服佳
又方薯蕷　　　巴㦸天　　山茱茰　　丹參
　　人參(各五/分)　蛇牀子　　五味子(各四/分)天雄
　　細辛(各三/分)　桂心(二/分)　　乾地黄(十/分)
　右十一味治下篩酒服方寸匕日二夜一
又方五味子　　蛇牀子(各二/兩)續斷　　　牛膝(各三/兩)
　　車前子　　蓯蓉(各四/兩)
　右六味治下篩酒服方寸匕日二
杜仲散益氣補虚治男子羸瘦短氣五臟痿損腰痛不
能房室方
　　杜仲　　　蛇牀子　　五味子　　乾地黄(六/分)
　　蓯蓉　　　逺志(各八/分)　木防巳(五/分)　巴㦸天(七/分)
　　莵絲子(十/分)
　右九味治下篩食前酒服方寸匕日二長服不絶佳
蓯蓉散補虚益陽治陽氣不足陰囊濕癢尿有餘瀝漏
洩虚損云為不起方(又方/見前)
　　蓯蓉　　　續斷(各八/分)　蛇牀子(九/分)　五味子
　　天雄　　　薯蕷(各七/分)　逺志(六/分)　　乾地黄
　　巴㦸天(各五/分)
　右九味治下篩酒服方寸匕日三凡病皆由醉飽後
　或疲極之餘而合陰陽致成此病也
白馬莖圎治空房獨怒見敵不興口乾汗出失精囊下
濕癢尿有餘瀝卵偏大引疼膝冷脛痠目中􁞃􁞃小腹
急腰脊强男子百病方
　　白馬莖　　石韋　　　天雄　　　逺志
　　赤石脂　　蛇牀子　　菖蒲　　　薯蕷
　　杜仲　　　栝蔞根　　肉蓯蓉　　石斛
　　續斷　　　牛膝　　　山茱茰　　栢子仁
　　細辛　　　防風(各八/分)
　右十八味為末白蜜丸如梧子大酒服四丸日再服
　漸加至二十丸七日知一月日百病愈
治陰痿方
　　雄雞肝(一/具)　鯉魚膽(一/枚)
　右二味陰乾百日為末雀卵和丸如小豆大吞一丸
又方莵絲子(一/升)　雄雞肝(三具陰/乾百日)
　右二味為末雀卵和丸如小豆大每服一丸日三
又方乾漆　　　白术　　　甘草　　　莵絲子
　　蓯蓉　　　牛膝　　　巴㦸天　　五味子
　　桂心(各三/兩)　石南　　　石龍芮(各一/兩)乾地黄(四/兩)
　右十二味為末蜜和丸如梧桐子酒服二十丸日三
又方用蜂房灰夜臥傅之
又方用原蠶蛾未連者一升陰乾去頭足毛羽為末白
蜜丸如梧子大每用一丸夜臥鹽湯下
又方磁石五斤研清酒三斗漬二七日每服二合日三
夜一
又方常服天門冬亦佳
又方五味子一斤新好者治下篩酒服方寸匕日三稍
加至三匕無所慎忌食猪魚大蒜大醋盡一劑即得力
百日已上可見功効服藥常令相續不絶四時勿廢功
能自知
又方莵絲子　　五味子　　蛇牀子(各等/分)
　右三味為末蜜丸如梧子飲服三丸日三
又方蛇牀子　　莵絲子　　杜仲(各五/分)　蓯蓉(八/分)
　　五味子(四/分)
　右五味為末蜜丸如梧子每服酒下十四丸日二夜
　一
又方蛇牀子(末三/兩)莵絲子(汁二/合)
　右二味相和用
又方蛇牀子　　蓯蓉　　　逺志(各三/分)　附子(一/分)
　右四味為末以唾和丸如梧子大每用一丸
又方蛇牀子(三/分)　天雄　　　逺志(各二/分)　桂心(一/分)
　　無食子(一/枚)
　右五味為末用
　
　
　
　
　
　
　
　
　
　
　
　
　
　備急千金要方卷六十二
欽定四庫全書
　備急千金要方卷六十三　唐　孫思邈　撰
　　　　　　　　　　　　宋　林億等　校正
　消渇方
　　消渇第一(論法方/灸)
論曰凡積久飲酒未有不成消渇然則大寒凝海而酒
不凍明其酒性酷熱物無以加脯灸鹽鹹此味酒客躭
嗜不離其口三觴之後制不由己飲噉無度咀嚼鮓醬
不擇酸鹹積年長夜酣興不解遂使三膲猛熱五臟乾
燥木石猶且焦栝在人何能不渇治之愈否屬在病者
若能如方節慎旬月可瘳不自愛惜死不旋踵方書醫
藥實多有效其如不慎者何其所慎者有三一飲酒二
房室三鹹食及麫能慎此者雖不服藥而自可無他不
知此者縱有金丹亦不可救深思慎之又曰消渇之人
愈與未愈常須思慮有大癰何者消渇之人必於大骨
節間發癰疽而卒所以戒之在大癰也當預備癰藥以
防之有人病渇利始發於春經一夏服栝蔞䜴汁得其
力渇漸瘥然小便猶數甚晝夜二十餘行常至三四升
極瘥不減二升也轉久便止漸食肥膩日就羸瘦咽喉
脣口焦燥吸吸少氣不得多語心煩熱兩脚酸食乃兼
倍於常而不為氣力者當知此病皆由虚熱所致治法
可長服栝蔞汁以除熱牛乳杏酪善於補此法最有益
治消渇除腸胃熱實方
　　麥門冬　　茯苓　　　黄連　　　石膏
　　萎㽔(各八/分)　人參　　　龍膽　　　黄芩(各六/分)
　　升麻(四/分)　　枳實(五/分)　　生薑(屑/)
　　枸杞子(外臺用/地骨皮)　　　　栝蔞根(各十/分)
　右十三味為末蜜丸如梧子大以茆根粟米汁服十
　丸日二若渇則與此飲至足大麻亦得飲方如左
　　茆根(切一/升)　粟米(三/合)
　右二味以水六升煑取米熟用下前藥
又方栝蔞根　　生薑(各五/兩)　生麥門冬汁
　　蘆根(切各/二升)　茆根(切三/升)
　右五味㕮咀以水一斗煑取三升分三服
茯神湯洩熱止渇治胃腑實熱引飲常渇方
　　茯神(二兩外臺/作茯苓)　　　　栝蔞根
　　生麥門冬(各五/兩)　　　　萎蕤　　　知母(各四/兩)
　　生地黄(六/兩)　小麥(二/升)　　大棗(二十/枚)
　　淡竹葉(切三/升)
　右九味㕮咀以水三斗煑小麥竹葉取九升去滓下
　藥煑取四升分四服服食不問早晩但渇即進非但
　止治胃渇通治渇患熱者
猪肚圓治消渇方
　　猪肚(一具治/如食法)黄連　　　梁米(各五/兩)　栝蔞根
　　茯神(各四/兩)　知母(三/兩)　　麥門冬(二/兩)
　右七味為末内猪肚中縫塞安甑中極爛蒸乘熱及
　藥木臼中擣可丸若硬與蜜和丸如梧子大飲服三
　十丸日二加至五十丸隨渇即服之
又方栝蔞根　　麥門冬　　鉛丹(各八/分)　茯神(一作/茯苓)
　　甘草(各六/分)
　右五味治下篩以漿水服方寸匕日三(外臺無/茯神)
又方黄耆　　　茯神　　　栝蔞根　　甘草
　　麥門冬(各三/兩)乾地黄(五/兩)
　右六味㕮咀以水八升煑取二升半去滓分三服日
　進一劑服十劑佳
浮萍圓治消渇方
　　乾浮萍　　栝蔞根(各等/分)
　右二味為末以人乳汁和丸如梧子空腹飲服二十
　丸日三三年病者三日愈治虚熱大佳
治消渇日飲水一石者方
　　鉛丹(二/兩)　　附子(一/兩)　　葛根
　　栝蔞根(各三/兩)
　右四味為末蜜丸如梧子飲服十丸日三渇則服之
　春夏減附子
黄連圓治渇方
　　黄連(一/斤)　　生地黄(一斤張文/仲云十斤)
　右二味絞地黄取汁浸黄連出曝燥復内汁中令汁
　盡乾擣末蜜丸如梧子服二十丸日三食前後無拘
　亦可為散以酒服方寸匕
栝蔞粉治大渇祕方
　右深掘大栝蔞根厚削皮至白處止寸切水浸一日
　一夜易水經五日取出爛擣碎研之以絹袋濾如出
　粉法乾之水服方寸匕日三四亦可作粉粥乳酪中
　食之不限多少取瘥止
又方栝蔞粉和雞子曝乾更擣為末水服方寸匕日三
丸服亦得
又方水和栝蔞散服方寸匕亦可蜜丸如梧子大服三
十丸
又方取七家井索近桶口結燒作灰井華水服之不過
三服必瘥
又方濃煑竹根汁飲之瘥止
又方漬䜴汁任性多少飲之
又方以青粱米煑取汁飲之以瘥止
論曰夫内消之為病當由熱中所致小便多於所飲令
人虚極短氣夫内消者食物皆消作小便也而又不渇
正觀十年梓州刺史李文博先服白石英既久忽房道
强盛經月餘漸患渇經數日小便大利日夜百行以來
百方治之漸以增劇四體羸惙不能起止精神恍惚口
舌焦乾而卒此病雖稀甚可畏也利時脉沉細微弱服
枸杞湯即效但不能長愈服鉛丹散亦即減其間將服
除熱宣補丸
枸杞湯治渇而利者方
　　枸杞枝葉(一/斤)黄連　　　栝蔞根　　甘草
　　石膏(各三/兩)
　右五味㕮咀以水一斗煑取三升分五服日三夜二
　劇者多合渇即飲之
鉛丹散治消渇止小便數兼消中方
　　鉛丹　　　胡粉(各二/分)　甘草
　　栝蔞根(各十/分)白石脂(肘後作/貝母)
　　澤瀉　　　石膏　　　赤石脂(各五/分)
　右八味治下篩酒服方寸匕日三壯人一匕半一年
　病者一日愈二年病者二日愈渇甚者夜二服腹痛
　者減之丸服亦佳毎服十丸傷多令人腹痛(張文仲/云腹中)
　(痛者宜漿水汁下之備急方云不宜酒者用麥汁下/之古今録騐方云服此藥了經三兩日宜爛煑羊用)
　(肚空腹服之或作羹亦得宜常淡食之候小便數鹹/苦即宜服蓯蓉丸兼煑散將息蓯蓉丸及煑散方見)
　(外臺第十/一卷中)
茯神圓方(集驗名宣補丸治/腎消渇小便數者)
　　茯神　　　黄耆　　　人參
　　麥門冬　　甘草　　　黄連
　　知母　　　栝蔞根(各三/兩)莵絲子(三/合)
　　蓯蓉(四/兩)　　石膏　　　乾地黄(各六/兩)
　右十二味為末以牛膽三合和蜜丸如梧子以茆根
　湯服三十丸日二服漸加至五十丸
酸棗圎治口乾燥内消方
　　酸棗(一升/五合)　酢安石榴子(乾五/合)　　　覆盆子
　　葛根(各三/兩)　栝蔞根　茯苓(各三/兩半)　　麥門冬(四/兩)
　　石蜜(四兩/半)　桂心(一兩/六銖)　烏梅(十/枚)
　右十味為末蜜丸口含化不限晝夜以口中津液為
　度盡復取含無忌
治消中日夜尿七八升者方
　右用鹿角灸令焦末以酒服五分匕日三漸加至方
　寸匕
又方葵根如五升盆大兩束(外臺云/五大斤)以水五斗煮取三
斗宿不食平旦一服三升
又方漚麻汁服一升佳
論曰强中之病者莖長興盛不交精液自出也消渇之
後即作癰疽皆由石熱凡如此等宜服猪腎薺苨湯制
腎中石熱也乂宜服白鴨通湯(方見下解/石毒篇)
猪腎薺苨湯方
　　猪腎(一/具)　　大豆(一/升)　　薺苨　　　石膏(各三/兩)
　　人參　　　茯神(一本作/茯苓)磁石(綿/裹)　　知母
　　葛根　　　黄芩　　　甘草
　　栝蔞根(各二/兩)
　右十二味㕮咀以水一斗五升先煮猪腎大豆取一
　斗去滓下藥煮取三升分三服渇及飲之下膲熱者
　夜輙合一劑病勢漸歇即止
增損腎瀝湯治腎氣不足消渇小便多腰痛方
　　羊腎(一/具)　　逺志　　　人參　　　澤瀉
　　桂心　　　當歸　　　茯苓　　　龍骨
　　乾地黄　　黄芩　　　甘草　　　芎藭(各二/兩)
　　五味子(五/合)　生薑(六/兩)　　大棗(二十/枚)　麥門冬(一/升)
　右十六味以水一斗五升先取羊腎取一斗二升次
　下諸藥散取三升分三服
治下膲虚熱注脾胃從脾注肺好渇利方
　　竹葉(切三/升)　甘草(三/兩)　　栝蔞根　　生薑(各五/兩)
　　麥門冬　　茯苓(各四/兩)　大棗(三十/枚)　小麥
　　地骨白皮(各一/升)
　右九味㕮咀先以水三斗煮小麥取一斗去滓澄清
　取八升去上沫取七升煮藥取三升分三服
治渇利虚熱引飲不止消熱止渇方
　　竹葉(切二/升)　地骨皮　　生地黄(切各/一升)栝蔞根
　　石膏(各八/兩)　茯神(一作/茯苓)　萎蕤　　　知母
　　生薑(各四/兩)　生麥門冬(一升/半)　　　　大棗(三十/枚)
　右十一味㕮咀以水一斗二升煮取四升分四服
地黄圎治面黄手足黄咽中乾燥短氣脉如連珠除熱
止渇利補養方
　　生地黄汁　生栝蔞根汁(各二/升)　　　牛羊脂(三/升)
　　白蜜(四/升)　　黄連(一斤/為末)
　右五味合煎令可丸如梧子大飲服五丸日二加至
　二十丸若苦冷而渇渇瘥即宜别服温藥
治渇小便數方
　　貝母(六分一本/作知母)　　　　茯苓　　栝蔞根(各四/分)
　　鉛丹(一/分)　　雞肶胵中黄皮(拾四/枚)
　右五味治下篩飲服方寸匕日三瘥後常服尤佳長
　服不絶則去鉛丹以蜜丸之用麥飲下
治渇利方
　右用生栝蔞根三十斤切以水一石煮取一斗半去
　滓以牛脂五合煎取水盡以温酒先食服如雞子大
　日三
治渇小便利復非淋者方
　右用榆白皮二斤切以水一斗煮取五升每服三合
　日三
又方小豆藿一把擣取汁頓服三升
又方取薔薇根水煎服之佳(肘後以治/睡中遺尿)
又方三年重鵲巢燒末以飲服之(肘後以治/睡中遺尿)
又方桃膠如彈丸大含之咽津
又方蠟如雞子大以酢一升煮二沸適寒温頓服之
論曰凡人生放恣者衆盛壯之時不自慎惜快情縱慾
極意房中稍至年長腎氣虚竭百病滋生又年少懼不
能房多服石散真氣既盡石氣孤立惟有虚耗唇口乾
焦精液自洩或小便赤黄大便乾實或渇而且利日夜
一石或渇而不利或不渇而利所食之物皆化作小便
此皆由房室不節之所致也凡平人夏月喜渇者由心
王也心王便汗汗則腎中虚燥故渇而小便少也冬月
不汗故小便多而數也此為平人之證也名為消渇但
小便利而不飲水者腎實也經云腎實則消消者不渇
而利是也所以服石之人於小便利者石性歸腎腎得
石則實實則能消水漿故利利多則不得潤養五臟臟
衰則生諸病張仲景云熱結中焦則為堅熱結下焦則
為溺血亦令人淋閉不通明知不必悉患小便利信矣
内有熱者則止渇除熱則止渇兼虚者須除熱補虚則
瘥矣
治不渇而小便大利遂至於死者方
　右用牡蠣五兩以患人尿三升煎取二升分再服神
　驗
治小便不禁多日便一二斗或如血色方
　　麥門冬　　乾地黄(各八/兩)乾薑(四/兩)　　蒺藜子
　　續斷　　　桂心(各二/兩)　甘草(一/兩)
　右七味㕮咀以水一斗煮取二升五合分三服(古今/錄驗)
　(云治腎消脚/瘦細小便數)
九房散治小便多或不禁方
　　莵絲子　　黄連　　　蒲黄(各三/兩)　消石(一/兩)
　　肉蓯蓉(二/兩)
　右五味治下篩并雞肶胵中黄皮三兩同為散飲服
　方寸匕日三如人行十里久更服(千金翼有五味子/三兩每服空腹服)
　(之/)
又方鹿茸(三/寸)　　桂心(一/尺)　　附子(大者/三枚)　澤瀉(三/兩)
　　躑躅　　　韭子(各一/升)
　右六味治下篩以漿服五分匕日三加至一匕
黄耆湯治消中虚勞少氣小便數方
　　黄耆　　　芍藥　　　生薑　　　桂心
　　當歸　　　甘草(各二/兩)　大棗(三十/枚)　黄芩
　　乾地黄　　麥門冬(各一/兩)
　右十味㕮咀以水一斗煮取三升分三服日三
棘刺圎治男子百病小便過多失精方
　　棘刺芮　　石龍芮　　巴㦸天(各二/兩)厚朴
　　麥門冬　　莵絲子　　萆薢(外臺作/草鞋)萎蕤
　　栢子仁　　乾地黄　　小草　　　細辛
　　杜仲　　　牛膝　　　蓯蓉　　　石斛
　　桂心　　　防葵(各一/兩)　烏頭(半/兩)
　右十九味為末蜜和更擣五六千杵丸如梧子大飲
　下十丸日三加至三十丸以知為度
治尿數而多者方
　右用羊肺一具作羹内少羊肉和鹽䜴如食任性食
　不過三具
治消渇陰脉絶胃反而吐食者方
　　茯苓(八/兩)　　澤瀉(四/兩)　　白术　　　生薑
　　桂心(各三/兩)　甘草(一/兩)
　右六味㕮咀以水一斗煮取麥三升取汁三升去麥
　下藥煮取二升半每服八合日再
又方取屋上瓦三十年者碎如雀腦三升東流水二石
煮取二斗内藥如左方
　　生白术　　乾地黄　　生薑(各八/兩)　橘皮
　　人參　　　甘草　　　黄耆　　　逺志(各三/兩)
　　桂心　　　當歸　　　芍藥(各二/兩)　大棗(三十/枚)
　右十味㕮咀内瓦汁中煮取三升分四服(或單飲瓦/汁亦佳)
治熱病後虚熱渇四肢煩疼方
　　葛根(一/斤)　　人參　　　甘草(各一/兩)　竹葉(一/把)
　右四味㕮咀以水一斗五升煮取五升渇即飲之日
　三夜二
骨填煎治虚勞渇無不效方
　　茯苓　　　莵絲子　　當歸　　　山茱萸
　　牛膝　　　五味子　　附子　　　巴㦸天
　　石膏　　　麥門冬(三/兩)　石韋　　　人參
　　蓯蓉(外臺作/逺志)桂心(各四/兩)　大豆卷(一/升)　天門冬(五/兩)
　右十六味為末次取生地黄栝蔞根各十斤擣絞取
　汁於微火上煎減半便作數分内藥并下白蜜三斤
　牛髓一斤微火煎令如糜食如雞子黄大日三亦可
　飲服之
茯神散治虚熱四肢嬴乏渇熱不止消渇補虚方
　　茯神　　　蓯蓉　　　萎蕤(各四/兩)　生石斛
　　黄連(各八/兩)　栝蔞根　　丹參(各五/兩)　甘草
　　五味子　　知母　　　當歸　　　人參(各三/兩)
　　麥蘖(三升外臺/作小麥)
　右十三味治下篩以絹袋盛三方寸匕水三升煮取
　一升日二服一煮為一服
枸杞湯治虚勞口中苦渇骨節煩熱或寒者方
　　枸杞根白皮(切五/升)　　　麥門冬(三/升)　小麥(二/升)
　右三味以水二斗煮麥熟藥成去滓每服一升日再
巴郡太守奏三黄圎治男子五勞七傷消渇不生肌肉
婦人帶下手足寒熱者方
　　春三月黄芩(四/兩)　　　　大黄(三/兩)　　黄連(四/兩)
　　夏三月黄芩(六/兩)　　　　大黄(一/兩)　　黄連(七/兩)
　　秋三月黄芩(六/兩)　　　　大黄(二/兩)　　黄連(三/兩)
　　冬三月黄芩(三/兩)　　　　大黄(五/兩)　　黄連(二/兩)
　右三味隨時加減和擣以蜜為丸如大豆飲服五丸
　日三不知稍加至七丸取下而已服一月病愈久服
　走逐奔馬常試有驗(一本云夏/三月不服)
治熱渇頭痛壯熱及婦人血氣上衝悶不堪者方
　右用茅根切三升三擣取汁令盡渇即飲之
治嶺南山瘴風熱毒氣入腎中變寒熱脚弱虚滿而渇
方
　　黄連(不限/多少)　生栝蔞根(汁/)生地黄(汁/)　羊乳(汁/)
　右四味以三汁和黄連末為丸空腹飲服三十丸如
　梧子大漸加至四十丸日三重病五日瘥小病三日
　瘥無羊乳牛乳人乳亦得若藥苦難服即煮小麥粥
　飲服之主虚熱(張文仲云黄連/丸一名羊乳丸)
阿膠湯治虚熱小便利而多服石散人虚熱當風取冷
患脚氣喜發動兼消渇腎脉細弱方
　　阿膠(二/挺)　　麻子(一/升)　　附子(一/枚)　　乾薑(二/兩)
　　逺志(四/兩)
　右五味㕮咀以水七升煮取二升半去滓内膠令烊
　分三服說云小便利多白日夜數十行至一石五日
　頻服良
灸法
論曰凡消渇病經百日以上者不得灸刺灸刺則於瘡
上漏膿水不歇遂致癰疽羸瘦而死亦忌有所誤傷但
作針許大瘡所飲之水皆於瘡中變成膿水而出若水
出不止者必死慎之慎之初得患者可如方灸刺之
消渇咽喉乾灸胃管下輸三穴各百壯穴在背第八椎
下横三寸間寸灸之(一云灸胷堂五十壯/又灸足太陽五十壯)
消渇口乾不可忍者灸小腸輸百壯横三間寸灸之
消渇口乾煩悶灸足厥陰百壯又灸陽池五十壯
消渇欬逆灸手厥陰隨年壯
消渇小便數灸兩手小指頭及足兩小趾頭并灸項椎
佳又灸當脊梁中央解間一處與腰目上兩處凡三處
又灸背上脾輸下四寸當俠脊梁灸兩處凡諸灸皆當
隨年壯又灸腎輸二處又灸腰目在腎輸下三寸亦俠
脊骨兩傍各一寸半是左右以指按取闗元一處又兩
傍各二寸二處又陰市二處在膝上當伏兎上行三寸
臨膝取之或三二列灸相去一寸名曰腎系者(黄帝經/云伏兎)
(下一/寸)曲泉陰谷陰陵泉復留此諸穴斷小便最佳不損
陽氣亦云止遺溺也太谿中封然谷太白大都趺陽行
間大敦隱白涌泉凡此諸穴各一百壯腹背兩脚凡四
十七處其腎輸腰目闗元水道此可灸三十壯五日一
報各得一百五十壯佳涌泉一處可灸十壯大敦隱白
行間此處可灸三壯餘者悉七壯皆五日一報滿三灸
可止也若發灸諸陰不愈宜灸諸陽諸陽在脚表并灸
肺輸募按流注孔穴壯數如灸陰家法
小便數而少且難用力輙失精者令其人舒兩手合掌
併兩大指令齊急逼之令兩爪甲相近以一炷灸兩爪
甲本肉際肉際方後自然有角令炷當角中小侵入爪
上此兩指共用一炷也亦灸脚大趾與手同法各三炷
而已經三日又灸之
　
　
　
　
　
　備急千金要方卷六十三
欽定四庫全書
　備急千金要方卷六十四　唐　孫思邈　撰
　　　　　　　　　　　　宋　林億等　校正
　消渇方
　　淋閉第二(論/方)　(證法/灸)
論曰熱結中膲則為堅下膲則為溺血令人淋閉不通
此多是虚損人服大散下膲客熱所為亦有自然下膲
熱者但自少可善候之
凡氣淋之為病溺難澀常有餘瀝石淋之為病莖中痛
溺不得卒出膏淋之為病尿似膏自出勞淋之為病勞
倦即發痛引氣衝下熱淋之為病熱即發甚則尿血治
之皆與氣淋同
凡人候鼻頭色黄法小便難也
地膚子湯治下膲結熱小便赤黄不利數起出少莖痛
或血出温病後餘熱及霍亂後當風取熱過度飲酒房
勞及行歩冐熱以飲逐熱熱結下膲及散石熱動闗格
小腹堅胞脹如斗諸有此淋悉治之立驗方
　　地膚子(三/兩)　知母　　　黄芩　　　猪苓
　　瞿麥　　　枳實(一作/松實)　升麻　　　通草
　　葵子　　　海藻
　右十味㕮咀以水一斗煮取三升分三服大小便皆
　閉者加大黄三兩女人房勞腎中有熱小便難不利
　小腹滿痛脉沈細者加猪腎一具(崔氏云若加腎可/用水一斗半先煮)
　(腎取一斗汁然後内藥/煎之小品方不用枳實)
治百種淋寒淋熱淋勞淋小便澀胞中滿腹急痛方
　　通草　　　石韋　　　甘草
　　王不留行(各二/兩)　　　　冬葵子　　滑石
　　瞿麥　　　白术　　　芍藥(各三/兩)
　右九味㕮咀以水一斗煎取三升分三服(古今錄驗/有當歸二)
　(兩治下篩以麥粥/清服方寸匕日三)
又方滑石　　　石韋　　　栝蔞根(各二/兩)
　右三味治下篩大麥飲服方寸匕日三
治諸種淋方
　　葵根(八/兩)　　茆根　　　石首魚頭石(各三/兩)
　　甘草(一/兩)　　通草(二/兩)　　貝子(五/合)　　天麻根(五/兩)
　右七味㕮咀以水一斗二升煮取五升分五服日三
　夜二亦主石淋
又方榆皮(一/斤)　　車前子　　冬𤓰子(各一/升)鯉魚齒
　　桃膠　　　通草　　　地脉(各二/兩)　瞿麥(四/兩)
　右八味㕮咀以水一斗煮取三升分三服日三
又方細白沙三升熬令極熱以酒三升淋取汁服一合
治淋痛方
　　滑石(四/兩)　　貝子(七枚/燒碎)　茯苓　　　白术
　　通草　　　芍藥(各二/兩)
　右六味治下篩酒服方寸匕日二服十日瘥
又方葵子(五/合)　　茯苓　　　白术　　　當歸(各二/兩)
　右四味㕮咀以水七升煮取二升分三服日三
又方取猪脂酒服三合日三小兒服一合臘月者
治小便不利莖中疼痛小腹急痛方
　　通草　　　茯苓(各三/兩)　葶藶(二/兩)
　右三味治下篩以水服方寸匕日三
又方蒲黄　　　滑石(各等/分)
　右二味治下篩酒服方寸匕日三
治小便不利膀胱脹水氣流腫方
　水上浮萍曝乾為末服方寸匕日三
治小便不通方
　　滑石(三/兩)　　葵子　　　榆白皮(各一/兩)
　右三味治下篩煮麻子汁一升半取一升以散二方
　寸匕和分三服即通
又方水四升洗甑帶取汁煮葵子取二升半分三服
又方胡燕屎䜴各一合和擣丸如梧子服三丸日三
又方髪去垢燒末葵子各一升以飲服方寸匕日三
又方石首魚頭石為末水服方寸匕日三
又方石槽塞灰土井華水服之日三
又方鯉魚齒燒灰末酒服方寸匕日三
又方車前子末方寸匕日三服百日止
治卒不得小便方
　吞雞子白取瘥(葛氏云/吞黄)
又方車前草(一/把)　桑白皮(半/兩)
　右二味㕮咀以水三升煎取一升頓服之
治婦人卒不得小便方
　杏仁二七枚熬末服之立下
又方紫苑末井華水服三指撮立通血出者四五度服
之治黄疸後小便淋瀝方
　　猪腎(一具/切)　茯苓(一/斤)　　瞿麥(六/兩)
　　車前根(切二/斗)黄芩(三/兩)　　椒目(三合/綿裹)　澤瀉
　　地膚子(各四/兩)
　右八味㕮咀以水二斗煮車前取一斗六升去滓下
　猪腎煮取一斗三升去腎下藥煮取三升分三服
治氣淋方
　水三升煮船底苔如鴨子大取二升頓服
又方水三升煮豉一升一沸去滓内鹽一合頓服亦可
單煮䜴汁服之
又方水一斗煮比輪錢三百文取三升温服之
又方擣葵子末湯服方寸匕
又方空腹單茹蜀葵一滿口
又方熬鹽熱熨小腹冷復易亦治小便血(肘後方治/小便不通)
灸法
臍中著鹽灸三壯(葛氏云治/小便不通)
灸闗元五十壯又灸俠玉泉相去一寸半三十壯
治石淋方
　右用車前子二升絹袋盛水九升煮取三升先經宿
　不得食平旦空腹頓服之石即出(備急方云/治熱淋)
又方取浮石使滿一手許治下篩以水三升酢一升煮
取二升澄清服一升不過三服石出(亦治嗽淳/酒煮之)
又方桃膠棗許大夏以冷水三合冬以湯三合和服日
三當下石子如豆卵石盡止(亦治小/便出血)
灸法
石淋臍下三十六腫病不得小便灸闗元三十壯　又
灸氣門三十壯　又灸水泉三十壯足大敦是也
治膏淋方
　右擣葎草汁二升酢二合和空腹頓服之當尿如小
　豆汁也又濃煮汁飲亦治淋瀝(蘇澄用/療尿血)
治五勞七傷八風十二痺勞結為血淋熱結為肉淋小
便不通莖中及小腹痛不可忍者方
　　滑石　　　桂心　　　冬葵子　　王不留行
　　通草　　　車前子(各二/分)甘遂(一/分)　　石韋(四/分)
　右八味治下篩以麻子飲五合和服方寸匕日三尿
　沙石出一方加榆白皮三分
灸法
勞淋灸足太陰百壯在内踝上三寸三報之
治熱淋方
　　大棗(二七/枚)　葵根(切一升冬用/子夏用苖)
　右二味以水三升煮取一升二合分二服熱加黄芩
　一兩出難加滑石二兩末血者加茜根三兩痛者加
　芍藥二兩加藥亦加水也
又方白茆根切四斤以水一斗五升煮取五升服一升
日三夜二
又方常煮冬葵根作飲服之
治血淋小便磣痛方
　　雞蘇(二/兩)　　通草　　　滑石(各五/兩)　竹葉(一/把)
　　生地黄(半/斤)　小薊根(一/兩)
　右六味㕮咀以水九升煎取三升去滓分三服温服
石韋散治血淋方
　　石韋　　　當歸　　　蒲黄　　　芍藥
　右四味各等分治下篩酒服方寸匕日三
又方以水五升煮生大麻根十枚取二升頓服(亦治小/便出血)
又方以水四升煮大豆葉一把取二升頓服
又方以水三升煮葵子一升取汁日三服亦治虚勞尿
血
灸法
血淋灸丹田隨年壯又灸伏留五十壯一云隨年壯
五淋不得小便灸懸泉十四壯穴在内踝前一寸斜行
小脉上是中封之别名
五淋灸大敦三十壯
卒淋灸外踝尖七壯
淋病九部諸疾灸足太陽五十壯
淋病不得小便陰止痛灸足太衝五十壯
腹中滿小便數起灸玉泉下一寸名尿胞一名屈骨端
灸二七壯小兒以意減之
治遺尿小便澀方
　　牡蠣　　　鹿茸(各四/兩)　桑耳(三兩錄/驗無)阿膠(三/兩)
　右四味㕮咀以水七升煮取二升分二服日三
又方防己　　　葵子　　　防風(各二/兩)
　右三味㕮咀以水五升煮取二升半分三服散服亦
　佳
治小便失禁方
　以水三升煮雞腸取一升分三服
治失禁出不自覺方
　右用豆醬汁和竈突墨如豆大内尿孔中(范注云治/胞轉亦治)
　(小/兒)
治尿牀方
　取羊肚系盛水令滿線縛兩頭熟煮即開取中水頓
　服立瘥
又方取雞肶胵一具并腸燒末酒服男雌女雄
又方取羊胞盛水滿中炭火燒之盡肉空腹食不過四
五度瘥
又方以新炊熱飯一盞瀉尿牀處拌與食之勿令知良
灸法
遺尿失禁出不自知灸陰陵泉隨年壯
遺溺灸遺道俠玉泉五寸又灸陽陵泉又灸足陽明各
隨年壯
小便失禁灸大敦七壯又灸行間七壯
尿牀垂兩手兩髀上盡指頭上有陷處灸七壯又灸臍
下横文七壯
　　尿血第三(方/)
治房勞傷中尿血方
　　牡蠣　　　桂心　　　黄芩
　　車前子(各等/分)
　右四味治下篩以飲服方寸匕稍加至二匕日三服
治小便血方
　　生地黄(八/兩)　栢葉(一/把)　　黄芩　　　阿膠(各二/兩)
　右四味㕮咀以水八升煮取三升去滓下膠分三服
　一方加甘草二兩
又方莵絲子　　蒲黄　　　白芷　　　荆實
　　乾地黄　　酸棗(小品作/敗醬)芎藭　　　葵子
　　當歸　　　茯苓(各等/分)
　右十味為末蜜丸如梧子飲服五丸日三稍加至十
　丸
又方戎鹽(六/分)　　甘草　　　蒲黄　　　鹿魚膠
　　芍藥(各二/兩)　礬石(三/兩)　　大棗(十/枚)
　右七味㕮咀以水九升煮取二升分三服
又方胡麻三升擣細末以東流水二升漬一宿平旦絞
去滓煮兩沸頓服
又方龍骨為細末温水服方寸匕日五六服(張文仲/云酒服)
又方酒三升煮蜀當歸四兩取一升頓服
又方擣荆葉取汁酒服二合
又方煮車前根葉子多飲佳
又方酒服亂髪灰(蘇澄用/水服)
又方酒服葵莖灰方寸匕日三
又方刮滑石末水和𫝊繞小腹及陰際佳(葛氏云治/小便不通)
又方䜴二升酒四升煮取一升頓服
　　水腫第四(論/方)　(證法/灸)
論曰大凡水病難治瘥後特須慎於口味又復病水人
多嗜食不亷所以此病難愈也代有醫者隨逐時情意
在財物不本性命病人欲食肉於貴勝之處勸令食羊
頭蹄肉如此者未見有一愈者又此病百脉之中氣水
俱實治者皆欲令瀉之使虚羊頭蹄極補那得瘳愈所
以治水藥多用葶藶子等諸藥本草云葶藶久服令人
大虚故水病非久虚不得絶其根本又有蠱脹但腹滿
不腫水脹脹而四肢面目俱腫大有醫者不善診候治
蠱以水藥治水以蠱藥或但見脹滿皆以水藥如此者
仲景所云愚醫殺之今録忌如左(其治蠱方具在雜方/篇見第七十四卷中)
　　䘮孝　　　産乳　　　音樂　　　房室
　　諠戲　　　一切魚　　一切肉　　一切生冷
　　酢滑　　　蒜　　　　粘食米豆油膩
　右以前並禁不得食不及不得用心其不禁者並具
　本方之下其房室等猶三年慎之永不復發不爾者
　雖瘥復發復發不可更治也古方有十水丸歷驗多
　利大便而不利小便所以不能述録也
黄帝問岐伯曰水與膚脹鼔脹腸覃石瘕何以别之岐
伯曰水之始起也目果上微腫(靈樞太素/作微癰)如新臥起之
狀頸脉動時欬陰股間寒足脛腫腹仍大其水已成也
以手按其腹隨手而起如裹水之狀此其候也膚脹何
以候之膚脹者寒氣客於皮膚之間殻殻然而堅(太素/外臺)
(作不/堅)腹大身盡腫皮厚按其腹陷(太素/作窅)而不起腹色不
變此其候也鼔脹如何鼔脹者腹脹身腫大大與膚脹
等其色蒼黄腹脉起此其候也腸覃如何腸覃者寒氣
客於腸外與胃(太素/作衛)氣相薄正氣不得榮因有所繫瘕
而内著惡氣乃起息肉乃生始也如雞卵稍以益大及
其成也若懷子之狀久者離嵗月按之即堅推之則移
月事時下此其候也石瘕如何石瘕者生於胞中寒氣
客於子門子宫閉塞氣不得通惡血當瀉不瀉衃以留
止日以益大狀如懷子月事不以時下皆生於女子可
導而下之曰膚脹鼔脹可刺耶曰先瀉其腹之血絡後
調其經刺去其血脉師曰病有風水有皮水有正水有
石水有黄汗風水其脉自浮外證骨節疼痛其人惡風
皮水其脉亦浮外證浮腫按之没指不惡風其腹如鼔
(要畧巢酒/作如故)不滿不渇當發其汗正水其脉沈遟外證自
喘石水其脉自沈外證腹滿(脉經/作痛)不喘黄汗其脉沈遟
身體發熱胷滿四肢頭面並腫久不愈必致癰膿心水
者其人身體重(一作/腫)而少氣不得卧煩而燥其人陰大
腫肝水者其人腹大不能自轉側而脇下腹中痛時時
津液微生小便續通脾水者其人腹大四肢苦重津液
不生但苦少氣小便難也肺水者其人身體腫而小便
難時時鴨溏腎水者其人腹大臍腫腰痛不得溺陰下
濕如牛鼻上汗足為逆冷其面反瘦師曰治水者腰以
下腫當利小便腰以上腫當發汗即愈問曰有病下利
後渇飲水小便不利腹滿因腫何故師云此法當病水
若小便自利及汗出者自當愈(一作滿/月當愈)凡水病之初先
兩目上腫起如老蠶色俠頸脉動股裏冷脛中滿按之
没指腹内轉側有聲此其候也不即治之須臾身體稍
腫腹中盡脹按之隨手起水為已成猶可治也此病皆
從虚損所致
大病或下利後婦人産後飲水不即消三膲決漏小便
不利仍相結漸漸生聚遂流諸經絡故也
水有十腫不可治者有五第一脣黑傷肝第二缺盆平
傷心第三臍出傷脾第四背平傷肺第五足下平滿傷
腎此五傷必不可治
凡水病忌腹上出水出水者一月死大忌之
中軍候黑圓治膽𤣥水先從頭面至脚腫頭眩痛身虚
熱名曰𤣥水體腫大小便澀宜此方(方見第五/十八卷中)
治小腸水小腹滿暴腫口苦乾燥方
　右用巴豆三十枚和皮㕮咀水五升煮取三升綿内
　汁中拭腫上隨手可減日五六拭莫近目及陰(集驗/治身)
　(暴腫/如吹)
治大腸水乍虚乍實上下來去方
　　赤小豆(五/升)　桑白皮(切二/升)鯉魚(四/斤)　　白术(八/兩)
　右四味㕮咀以水三斗煮魚取爛勿用鹽去魚盡食
　并取汁四升許細細飲下
又方羊肉(一/斤)　　當陸(切一/升)
　右二味以水二斗先煮當陸令爛去滓後内羊肉及
　蔥䜴酢一如臛法(肘後云治卒腫/滿身面浮大)
治膀胱石水四肢瘦腹腫方
　　桑白皮　　穀白皮　　澤漆葉(各三/升)大豆(五/升)
　　防己　　　射干　　　白术(各四/兩)
　右七味㕮咀以水一斗五升煮取六升去滓内好酒
　三升更煮取五升日二夜一餘者次日更服(集驗方/無澤漆)
　(防己射干/只四味)
又方桑白皮(六/兩)　射干　　　黄芩　　　茯苓
　　白术(各四/兩)　澤瀉(三/兩)　　防己(二/兩)　　大豆(三/升)
　　澤漆(切一/升)
　右九味㕮咀以水五斗煮大豆取三斗去豆澄清取
　一斗下藥煮取三升空腹分三服
治胃水四肢腫腹滿方
　　猪腎(一/具)　　茯苓(四/兩)　　防己　　　橘皮
　　𤣥參　　　黄芩　　　杏仁　　　澤瀉(一作/澤漆)
　　桑白皮(各二/兩)猪苓　　　白术(各三/兩)　大豆(三/升)
　右十二味㕮咀以水一斗八升煮猪腎大豆澤瀉桑
　白皮取一斗澄清去滓内餘藥煮取三升分三服若
　欬加五味子三兩凡服三劑間五日一劑常用有效
有人患氣急積久不瘥遂成水腫如此者衆諸皮中浮
水攻面目身體從腰以上腫皆以此湯發汗悉愈方
　　麻黄(四/兩)　　甘草(二/兩)
　右二味㕮咀以水五升煮麻黄再沸去沬内甘草取
　三升分三服取汗愈慎風冷等
治面腫小便澀心腹脹滿方
　　茯苓　　　杏仁(各八/分)　橘皮　　　防己
　　葶藶(各五/分)　蘇子(三/合)
　右六味為末蜜丸如小豆服十丸以桑白皮湯送下
　日二加至三十丸
治面目手足有微腫常不能好者方
　以楮葉切二升以水四升煮取三升去滓内米煮作
　粥食如常食勿絶冬則預取葉乾之凖法作粥周年
　永瘥慎生冷一切食物
治大腹水腫氣息不通命在旦夕者方
　　牛黄(二/分)　　椒目(三/分)　　昆布　　　海藻(各十/分)
　　牽牛子　　桂心(各八/分)　葶藶子(六/分)
　右七味為末别擣葶藶如膏合和丸如梧子飲服十
　丸日二稍加小便利為度大良正觀九年漢陽王患
　水醫所不治余處此方日夜尿一二斗五六日即瘥
　瘥後有他犯因爾殂矣計此即是神方(崔氏云蜜和/為九蜜湯服)
有人患水腫腹大其堅如石四肢細小勞苦足脛腫小
飲食便氣急此終身疾服利下藥不瘥者宜服此藥將
以微除風濕利小便消水穀歳久服之乃可得力瘥後
可常服
　　鬼箭羽　　丹參　　　白术　　　獨活(各五/兩)
　　秦芁　　　猪苓(各三/兩)　知母　　　海藻
　　茯苓　　　桂心(各二/兩)
　右十味㕮咀以酒三斗浸五日服五合日三任性量
　力漸加之
治水腫利小便酒客虚熱當風飲冷水腹腫隂腫滿方
　　當陸(四/兩)　　甘遂(一/兩)　　芒硝　　　芫花
　　吳茱茰(各二/兩)
　右五味為末蜜丸如梧子大飲服三丸日三一方有
　大黄蕘花各二兩無茱萸加麝香猪苓各一兩
大豆散治久水腹肚大如鼓者方
　烏豆一斗熬令香勿令大熟去皮為細末篩下餳粥
　皆得服之初服一合稍加之若初服多後即嫌臭服
　盡更作取瘥止不得食肥膩渇則飲羮汁慎酒肉猪
　雞魚生冷酢滑房室得食漿粥牛羊兎鹿肉此據大
　饑渇時食之可忍亦勿食也此病難治雖諸大藥丸
　散湯膏當時暫瘥過後復發惟此散瘥後不發終身
　服之終身不發矣其所禁食物常須少噉莫隨意鹹
　物諸雜食等
又方葶藶末　　蒼耳子灰(各二/十匕)
　右二味水調和服之日二
又方椒目水沈者取熬擣如膏酒服方寸匕
又方水煮馬篼零服之
治水氣腫鼓脹小便不利方
　　莨菪子(一/升)　􁀶羊肺(一具青/羊亦佳)
　右二味先洗羊肺湯微㳿之薄切曝乾作末以三年
　大酢漬莨菪子一晬時出熬令變色熟擣如泥和肺
　末蜜合擣三千杵為丸如梧子大食後一食久以麥
　門冬飲服四丸日三以喉中乾口粘浪語為候數日
　小便大利佳山連療韋司業得瘥司業姪雲表所送
　云數用神驗
麥門冬飲方
　　麥門冬(二十/五枚)米(二十/五粒)
　右二味以水一升和煮米熟去滓以下前件丸藥逐
　服作用之
徐王煮散治水腫利小便方
　　牛角䚡　　防己　　　羌活　　　人參
　　丹參　　　牛膝　　　升麻　　　防風
　　秦芁　　　生薑屑　　穀皮　　　紫菀
　　杏仁　　　附子　　　石斛(各三/兩)　桑白皮(六/兩)
　　橘皮(二/兩)　　白术　　　澤瀉　　　茯苓
　　郁李仁　　猪苓　　　黄連(各一/兩)
　右二十三味治下篩為粗散以水一升五合煮三寸
　匕取一升頓服日再不能者但一服二三月以前可
　服主利多而小便澀者用之大驗
褚澄漢防己散治水腫上氣方
　　漢防己　　澤漆葉　　石韋　　　澤瀉(各五/兩)
　　桑根白皮　白术　　　丹參　　　赤茯苓
　　橘皮　　　通草(各三/兩)　生薑(十/兩)　　郁李仁(五/合)
　右十二味治下篩為粗散以水一升半煮三方寸匕
　取八合去滓頓服日三取小便利為度
茯苓圎治水腫甄權為安康公處者方
　　茯苓　　　白术　　　椒目(各四/分)　木防己
　　葶藶　　　澤瀉(各五/分)　甘遂(十二/分)　赤小豆
　　前胡　　　芫花　　　桂心(各二/分)　芒硝(七分/别研)
　右十二味為末蜜和丸如梧子蜜湯下五丸日一稍
　加以知為度
治水腫利小便方
　　大黄　　　白术(一作/葶藶)　木防己(各等/分)
　右三味為末蜜丸如梧子飲下十丸利小便為度不
　知加之
又方牽牛子末水服方寸匕日一以小便利為度
又方葶藶(四兩/生用)　桂心(一/兩)
　右二味為末蜜丸如梧子大飲下匕丸日二以知為
　度
又方郁李仁(末/)　麵(各一/升)
　右二味和作餅子七枚燒熟空腹熱食四枚不知加
　一枚以至七枚
又方水銀(三兩煮三/日三夜)　　　　葶藶子　　椒目(各一/升)
　　衣魚(二七/枚)　水萍　　　𤓰蔕　　　滑石(各二/兩)
　　芒硝(五/兩)
　右八味擣葶藶令細下水銀更擣令不見水銀止别
　擣椒目令細擣𤓰蒂水萍下篩合和餘藥以蜜和更
　擣三萬杵成丸初服一丸如梧子次服二丸次服三
　丸次服四丸次服五丸次服六丸至七日還從一丸
　起次服二丸如是每至六丸還從一丸起始服藥當
　咽喉上有癧子腫起頰車腫滿齒齗皆腫唾碎血出
　勿怪也不經三五日即消所苦皆瘥以上服藥若下
　多停藥以止利藥至五下止病未瘥更服病瘥止此
　治諸體肉肥厚按之不陷甚者臂粗著衣袖不受及
　十種大水醫不治者悉主之神驗(深師集驗陶氏古/今録驗無衣魚水)
　(萍𤓰蔕/滑石)
澤㯃湯治水氣通身浮腫四肢無力或從消渇或從黄
疸支飲内虚不足榮衞不通氣不消化實皮膚中喘息
不安腹中響脹滿眼目不得視方
　　澤㯃根(十/兩)　鯉魚(五/斤)　　生薑(八/兩)　　赤小豆(二/升)
　　茯苓(三/兩)　　人參　　　甘草　　　麥門冬(各二/兩)
　右八味㕮咀以水一斗七升先煮魚及豆減七升去
　之内藥煮取四升半一服三合日三人弱服三合再
　服氣下喘止可至四合晬時小便利腫氣減或小溏
　下若小便大利還從一合始大利便止若無鯉魚鮦
　魚亦可用若水甚不得臥臥不得轉側加澤㯃一斤
　渇加栝蔞根二兩欬嗽加紫菀二兩細辛一兩欵冬
　花一合桂心三兩增魚汁二升(胡洽無小豆麥門冬/有澤瀉五合杏仁一)
　(兩古今録驗無小豆治水在五臟令人欬逆喘上氣/腹大而響兩脚腫目下有臥蠶狀微渇不得安臥氣)
　(奔短氣有頃乃復小便難少而數肺病胷/滿隱痛宜利小便水氣迫肺翕翕寒熱)
猪苓散治虚滿通月腫利三膲通水道方
　　猪苓　　　葶藶　　　人參　　　𤣥參
　　五味子　　防風　　　澤瀉　　　桂心
　　狼毒　　　椒目　　　白术　　　乾薑
　　大㦸　　　甘草(各二/兩)　蓯蓉(二兩/半)　女麴(三/合)
　　赤小豆(二/合)
　右十七味治下篩酒服方寸匕日三夜一老小一錢
　匕以小便利為度
治水氣通身洪腫百藥治不瘥待死者方
　　大麻子(皆取新/肥者佳)　　　　赤小豆(不得一粒/雜各一石)
　右二味皆以新精者淨㨂擇以水淘洗曝乾蒸麻子
　使熟更曝令乾貯淨器中欲服取五升麻子熬令黄
　香只宜緩火勿令焦極細作末以水五升搦取汁令
　盡淨宻器盛貯明旦欲服今夜以小豆一升淨淘浸
　至旦乾漉去水以新水煮豆末及好熟即漉出令乾
　内麻子汁中煮令大爛熟為佳空腹恣食日三服當
　小心悶少時即止五日後小便數或赤而唾粘口乾
　不足怪之服訖常以小便利為佳
又方煎人尿令可丸服如小豆大日三
又方大棗肉七枚苦瓠膜如棗核大擣丸一服三丸如
行十五里久又服三丸水出更服一丸即止
又方擣生葶藶子酢和服以小便數為度
又方燒薑石令赤内黑牛尿中令熱服一升日一
又方單服牛尿大良凡病水服無不瘥服法先從少起
得下為度
又方灸足第二趾上一寸隨年壯又灸兩手大指縫頭
七壯
麻黄煎治風水通身腫欲裂利小便方
　　麻黄　　　茯苓　　　澤瀉(各四/兩)　防風
　　澤㯃　　　白术(各五/兩)　杏仁　　　大㦸
　　清酒(各一/升)　黄耆　　　猪苓(各三/兩)　獨活(八/兩)
　　大豆(二升水七升/煮取一升)
　右十三味㕮咀以豆汁酒及水一斗合煮取六升分
　六七服一日一夜令盡當小便極利為度
大豆散治風水通身大腫眼合不得開短氣欲絶方
　　大豆　　　杏仁　　　清酒(各一/升)　麻黄
　　木防己　　防風　　　猪苓(各四/兩)　澤瀉
　　黄耆　　　烏頭(各三/兩)　生薑(七/兩)　　半夏(六/兩)
　　茯苓　　　白术(各五/兩)　甘遂　　　甘草(各二/兩)
　右十六味㕮咀以水一斗四升煮豆取一斗去豆内
　藥及酒合煮取七升分七服日四夜三得小便快利
　為度腫消停藥不必盡劑若不利小便者加生大㦸
　一升葶藶二兩無不快利萬不失一(深師方無猪苓/澤㵼烏頭半夏)
　(甘/遂)
治風水腫方
　　大豆(三/升)　　茯苓　　　白术(各五/兩)　防風
　　橘皮　　　半夏　　　生薑(各五/兩)　鼈甲
　　當歸　　　防巳　　　麻黄　　　猪苓(各三/兩)
　　大㦸(一/兩)　　葵子(一/升)
　　桑白皮(五升以水二斗煮取/一斗去滓内前藥)
　右十五味㕮咀内前汁中煮取五升每服八合日三
　每服相去如人行十里久
麻子湯治遍身流腫方
　　麻子(五/升)　　赤小豆(三/升)　當陸(一/斤)　　防風(三/兩)
　　附子(一/兩)
　右五味㕮咀先擣麻子令熟以水三斗煮麻子取一
　斗三升去滓内藥及豆煮取四升去滓食豆飲汁
大豆煎治男子女人新久腫得暴惡風入腹婦人新産
上圊風入臟腹中如馬鞭者嘘吸短氣欬嗽方
　右用大豆一斗淨擇以水五斗煮取一斗五升澄清
　内釡中以一斗半美酒内中更煎取九升宿勿食平
　旦服三升温覆取汗兩食頃當下去風氣腫退慎風
　冷十日平復除日合服佳苦急不可待逐急合服腫
　不盡退加之腫瘥更服三升若十分瘥勿服病中亦
　可任性飲之使酒氣相接(肘後云腫瘥後/渇慎勿多飲)
又方楮皮枝葉一大束切煮取汁隨多少釀酒但飲醉
為佳不過三四日腫少退瘥後可常服之一方用猪椒
皮枝葉
又方鯉魚長一尺五寸以尿淹漬一宿平旦以木箆從
口貫至尾微火炙令微熟去皮宿勿食空腹頓服之不
能者分再服勿與鹽
摩膏治表凡腫病須百方内外攻之不可一槩方
　　生當陸(一/斤)　猪膏(一斤煎可/得二斗)
　右二味和煎令黄去滓以摩腫亦可服少許并塗以
　紙覆上燥輙𫝊之不過三日瘥
麝香散治婦人短氣虚羸遍身浮腫皮膚急人所稀見
方
　　麝香(三/銖)　　雄黄(六/銖)　　芫花　　　甘遂(各二/分)
　右四味治下篩酒服錢五匕老小以意增減亦可為
　丸如小豆大强者服七丸(小品無雄黄深師以蜜丸/如大豆服二丸日三治三)
　(焦決滿水在胷外名曰水病腹濁大在腹表用/大麝香丸華池方肘後有人參二分為丸服)
治虚勞浮腫方
　右灸太衝百壯又灸腎輸
　
　
　
　
　
　
　
　
　
　
　備急千金要方卷六十四
欽定四庫全書
　備急千金要方卷六十五　唐　孫思邈　撰
　　　　　　　　　　　　宋　林億等　校正
　丁腫方
　　丁腫第一(論/方)　(證法/灸)
論曰夫稟形之類須存攝養將息失度百病萌生故四
時代謝隂陽遞興此二炁更相擊怒當是時也必有暴
氣夫暴氣者每月之中必有卒然大風大霧大寒大熱
若不時避人忽遇之此皆入人四體頓折皮膚流注經
脉遂使腠理壅隔榮衞結滯隂陽之氣不得宣泄變成
癰疽丁毒惡瘡諸腫至於丁腫若不預識令人死不逮
辰若著訖乃欲求方其人已入木矣所以養生之士須
早識此方凡是瘡痍無所逃矣
凡療丁腫皆刺中心至痛又刺四邉十餘下令血出去
血𫝊藥藥氣得入針孔中佳若不達瘡内療不得方
又其腫好著口中頰邉舌上見赤黒如珠子磣痛應心
是也是秋冬寒毒久結皮中變作此疾不即療之日夜
根長流入諸脉數道如箭入身捉人不得動摇若不慎
口味房室死不旋踵經五六日不瘥眼中見火光神惛
口乾心煩即死也
一曰麻子丁其狀肉上起頭大如黍米色稍黒四邉微
赤多癢忌食麻子及衣布并入麻田中行
二曰石丁其狀皮肉相連色烏黒如黑豆甚硬刺之不
入肉内隱隱微疼忌瓦礫塼石之屬
三曰雄丁其狀皰頭黑黶四畔仰瘡皰漿起有水出色
黄大如錢孔形高忌房事
四曰雌丁其狀瘡頭稍黄向裏黶亦似灸瘡四畔皰漿
起心凹色赤大如錢孔忌房事
五曰火丁其狀如湯火燒灼瘡頭黒黶四邉有皰漿起
如赤粟米忌火炙爍
六曰爛丁其狀色稍黑有白瘢瘡中潰潰則有膿水流
出瘡形大小如匙面忌沸熱食爛帛物
七曰三十六丁其狀頭黒浮起形如黒豆四畔起大赤
色今日生一明日二後日三乃至十若滿三十六藥所
不能治如未滿三十六者可治俗名黑皰忌嗔怒畜積
愁恨
八曰蛇眼丁其狀瘡頭黑皮上浮生形如小豆狀似蛇
眼大體硬忌惡眼看并嫉妬人見之及毒藥
九曰鹽膚丁其狀大如匙面四畔皆赤有黑粟粒起忌
食鹹物
十曰水洗丁其狀大如錢形或如錢孔大瘡頭白裏黑
黶汁出中硬忌飲漿水水洗渡河
十一曰刀鎌丁其狀瘡闊狹如薤葉大長一寸左側肉
黒如燒爍忌刺及刀鎌切割鐵刅所傷可以藥治
十二曰浮漚丁其狀瘡體曲圓少許不合長而狹如薤
葉大内黄外黑黑處刺不痛内黄處刺之則痛
十三曰牛拘丁其狀肉皰起搯不破
　右十三種瘡初起必先癢後痛先寒後熱熱定則寒
　多四肢沉重頭痛心驚眼花若大重者則嘔逆嘔逆
　者難治其麻子丁一種始末惟癢所録忌者不得犯
　觸犯觸者即難療其浮漚丁牛拘丁兩種無所禁忌
　縱不療亦不能殺人其狀寒熱與諸丁同皆以此方
　療之萬不失一欲知犯觸之狀但脊强瘡痛極甚不
　可忍者是也
治十三種丁方
　右用枸杞其藥有四名春名天精夏名枸杞秋名却
　老冬名地骨春三月上建日採葉夏三月上建日採
　枝秋三月上建日採子冬三月上建日採根凡四時
　初逢建日取枝葉子根等四味並曝乾若得五月五
　日午時合和大良如不得依法採者但得一種亦得
　用緋繒一片以裹藥取匝為限亂髮雞子大牛黄梧
　子大反鈎棘針二十七枚末赤小豆七粒末先於緋
　上薄布亂髮以牛黄末等布上曝即捲緋繒作團以
　髮作繩十字縳之熨斗中急火熬令沸沸定後自乾
　即刮取𢷬作末絹篩以一方寸匕取枸杞四味合𢷬
　絹篩取二匕和合前一匕共為三匕令相得入分為
　一分早朝空腹酒服一分日二
齊州榮姥方凡是丁腫皆用治之
　　牡蠣(九兩/爛者)　鍾乳　　　枸杞根皮(各二/兩)
　　白石英(一/兩)　桔梗(一兩/半)　白薑石(一斤軟/黄者)
　右六味各𢷬絹篩合和令調先取伏龍肝九升為末
　以清酒一斗二升攪令渾澄清取二升和藥捻作餅
　子大六分厚二分其濁滓仍置盆中布餅子於籠上
　以一幅紙藉盆上以泥酒氣蒸之仍數攪令氣散發
　經半日藥餅子乾乃内瓦堈中每一重紙一重藥遍
　布勿令相著以泥宻封三七日乾以紙袋貯置乾處
　舉之用法以針刺瘡中心深至瘡根并刺四畔令血
　出以刀刮取藥如大豆許内瘡上若病重困日夜三
　四度輕者一二度著重者二日根爛始出輕者半日
　一日爛出當看瘡浮起是根出之候若根出已爛者
　勿停藥仍著之藥甚安穩令生肌易其病在口咽及
　胷腹中者必外有腫異相也寒熱不快疑是此病即
　以飲或清水和藥如二杏仁許服之日夜三四服自
　然消爛或以物剔吐根出即瘥若根不出亦瘥當看
　精神自覺醒悟合藥以五月五日為上時七月七日
　次之九月九日臘月臘日皆可若急須藥他日亦得
　要之不及良日也脩合須清淨燒香不得觸穢毋令
　孝子不具足人産婦六畜雞犬等見之凡有此病忌
　房室猪牛雞魚生韭蔥蒜芸薹胡荽葵酒醋麫等若
　犯諸忌而發動者取枸杞根湯和藥服並如後方其
　二方本是一家智者評論以後方最是真本
趙嬈方
　　薑石(二十/五兩)　牡蠣(十兩崔氏/作七兩)　　　　茯苓(三/兩)
　　枸杞根皮(四/兩)
　右四味各𢷬篩合和先取新枸杞根合皮切六升水
　一斗半煎取五升去滓内狗屎(崔氏/云尿)二升攪令調澄
　取清和前藥熟𢷬捻作餅子隂乾病者以兩刅針當
　頭直刺瘡痛徹拔針出刮取藥末著急内瘡孔中勿
　令歇氣并徧封瘡頭上即脹起針挑根即出重者半
　日已上或已消爛挑根不出亦自瘥勿憂其病在内
　者外當有腫相應並皆惡寒發熱疑有瘡者以水半
　盞刮取藥如桐子大五枚和服之日夜三服即自消
　也若須根出服藥經一日以雞羽剔吐即隨吐根出
　若不出根亦自消爛在外者亦日夜三度𫝊藥根出
　後常𫝊勿住即生肉易瘥若犯諸忌而發動者取枸
　杞根合皮骨切三升以水五升煎取二升去滓研藥
　末一錢匕和枸杞汁一盞服之日二三服并單飲枸
　杞汁彌佳又以枸杞汁攪白狗屎取汁服之更良合
　訖即用不待乾所言白狗屎是狗食骨其屎色如石
　灰故直言狗白屎也如預造取五月五日七月七日
　九月九日臘月臘日者尤良神驗或有人忽喉中痛
　乍寒乍熱者即是其病當急以此藥療之無故而痛
　惡寒發熱者亦是此病但依前服之立瘥前後二方
　同是一法其用一同亦主癰疽甚效
治丁腫病忌見麻勃見之即死者方
　　胡麻　　　燭燼　　　針沙(各等/分)
　右三味為末以醋和𫝊之
又方石灰(三/分)　　馬齒菜(二/分)
　右二味𢷬以雞子白和𫝊之
又方針刺四邉及中心塗雄黄末立愈神驗(一云塗/黄土)
又方鼠新坌土以小兒尿和傳之
又方鐵衣末以人乳汁和𫝊之立可
又方小豆花為末𫝊之瘥
又方以人屎尖𫝊之立瘥
又方以四神丹一枚當頭上安經宿根即出矣
治一切丁腫方
　右用蒼耳根莖苖子但取一色燒為灰醋泔淀和如
　泥塗上乾即易不過十度根即拔神良余以正觀四
　年忽口角上生丁腫造甘子振家母為帖藥經十日
　不瘥余以此藥塗之得愈已後常作此藥以救人無
　有不瘥者故特論之以傳後嗣丁腫方殆有千首皆
　不及此雖齊州榮姥方亦不能勝此物造次易得也
又方取鐵漿毎飲一斗立瘥
又方麫和臘月猪脂封上瘥
又方蒺蔾子一升燒灰釅醋和封上經宿便瘥(或針破/頭封上)
(更/佳)
又方皂莢子取仁作末𫝊之五日内瘥
玉山韓光方韓光治丁腫人也正觀初衢州徐使君訪
得此方
　右用艾蒿一擔燒作灰於竹筒中淋取汁以一二合
　和右灰如麫漿以針刺瘡中至痛即㸃之㸃三遍其
　根自拔亦大神驗正觀中用治三十餘人得瘥故録
　之
魚臍丁瘡似新火針瘡四邉赤中央黑可針刺之若不
大痛即殺人治之方
　右以臘月魚頭灰和髮灰等分以雞溏屎和𫝊上此
　瘡見之甚可即能殺二(外臺不用髪灰/以雞子清和塗)
又方以寒食餳𫝊之良硬者燒灰塗帖即瘥
治魚臍瘡頭白似腫痛不可忍者方
　先以針刺瘡四畔作孔𢷬白苣取汁滴著瘡孔内
又方𫝊水獺屎大良
治赤根丁方
　右熬白粉令黒蜜和𫝊之良
又方以新坌鼠壤水和塗之熱則易
又方馬牙齒𢷬末臘月猪脂和𫝊之根即拔燒灰用亦
可
犯丁瘡方
　　蕪菁根　　鐵生衣(各等/分)
　右二味和𢷬以大針刺作孔復削蕪菁根如針大以
　前鐵生衣塗上刺孔中又塗所𢷬者封上仍以方寸
　匕緋帛塗帖之有膿出即易須臾拔根出立瘥忌油
　膩生冷醋滑五辛陳臭粘食
又方刺瘡頭及四畔令汁極出𢷬生栗黄𫝊上以麫圍
之勿令黄出從旦至午即根拔矣
又方以麫圍瘡如前法以針亂刺瘡銅器煑醋令沸瀉
著麪圍中令容一盞冷則易之三度根即出
又方取蛇蛻皮如雞子大以水四升煮三四沸去滓頓
服立瘥
又方燒蛇蛻皮灰以雞子清和塗瘥
又方取蒼耳苖𢷬取汁一二升飲之滓𫝊上立瘥
又方灸掌後横文後五指男左女右七壯即瘥已用得
效丁腫灸法雖多然此一法甚驗出於意表也
　
　
　
　備急千金要方卷六十五
欽定四庫全書
　備急千金要方卷六十六　唐　孫思邈　撰
　　　　　　　　　　　　宋　林億等　校正
　丁腫方
　　癰疽第二(脉法論灸方/禁      法)
脉數身無熱即内有癰
諸浮數脉當發熱而反洗洗惡寒若有痛處當結為癰
脉微而遲必發熱脉弱而數此為振寒當發癰腫
脉浮而數身體無熱其形黙黙胃中微燥不知痛處其
人當發癰腫
脉滑而數滑則為實數則為熱滑即為榮數即為衞榮
衞相逢即結為癰熱之所過即為癰膿身體有痛處時
時苦有瘡
問曰寸口脉微而澀法當亡血若汗出設不汗者當云
何答曰若身有瘡被刀器所傷亡血故也
趺陽脉滑而數法當下重少隂脉滑而數婦人隂中(生/瘡)
論曰夫癰疽初發至微人皆不以為急此實奇患惟宜
速治稍遲緩乃即病成以此致禍者不一但發背外皮
薄為癰外皮厚為疽宜急治之
凡癰疽始發或似小癤或復大痛或復小痛或發如米
粒大白膿子此皆微候宜善察之見有小異即須大驚
忙急須攻治及斷口味速服諸湯下去熱毒若無醫藥
處即灸當頭百壯其大重者灸四面及中央二三百壯
數灸不必多也復薄以冷藥種種救療必速瘥也
凡用藥帖法皆當瘡頭處其藥開孔令洩熱氣亦當頭
以火針針入四分即瘥
凡癰疽瘤石癰結筋瘰癧皆不可就針角針角者少有
不及禍也
凡癰無問大小已覺即取膠如手掌大暖水浸令軟納
納然稱大小當頭上開一孔如錢孔大帖腫上令相當
須臾乾急若未有膿者即定不長已作膿者當自出若
以鋒針當孔上刺至膿大好至瘥乃洗去膠
凡腫根廣一寸已下名癤一寸已上名小癰如豆粒大
者名皰子皆始作急服五香連翹湯下之數劑取瘥乃
止
凡癰高而光大者不大熱其肉正平無尖而紫者不須
攻之但以竹葉黄耆湯申其氣耳肉正平為無膿也癰
卒痛以八味黄耆散𫝊之大癰七日小癰五日其自有
堅强者寧生破發乳若熱手不可得近者先内服王不
留行散外摩發背膏若背生破無苦在乳宜令極熟候
手按之隨手即起者瘡熟也須針之針法要得著膿以
意消息胷背不過一寸斟量不得膿即與食肉膏散著
兊頭内癰口中如體氣熱歇即服木占斯散五日後癰
欲著痂者即服排膿内塞散
凡癰破之後便綿惙欲死内寒外熱(文/闕)腫自有似癰而
非者當以手按腫上無所連乃是風毒耳勿針之宜服
升麻湯外摩膏破癰口當令上留三分近下一分針之
務令極熱熱便不痛破後敗壞不差者作猪蹄湯洗之
日二度夏用二日冬用六七日用湯半劑亦可夫癰壞
後有惡肉者宜猪蹄湯洗去穢次𫝊食肉膏散惡肉盡
後𫝊生肉膏散及摩四邉令好肉速生當斷絶房室忌
風冷勿自勞煩待筋脉平復乃可任意耳縁新肉易傷
傷則裏潰潰則重發發即難救慎之慎之白痂最忌
凡諸暴腫一一不同無問近逺皆服五香連翹湯刺去
血小豆末𫝊之其間數數以針刺去血若失療已潰爛
者猶服五香湯及漏蘆湯下之隨熱多少依方用之外
以升麻湯榻洗熨之(方見丹/毒篇)摩升麻膏(方見丹/毒篇)若生息
肉者以白䕡茹散𫝊之青黑肉去盡即停止好肉生𫝊
升麻膏如肌不生𫝊一物黄耆散若𫝊白䕡茹青黒惡
肉不盡者可以㯃頭䕡茹散半錢和白䕡茹散三錢稍
稍𫝊之其散各取當色單𢷬下篩直爾成散用之(此數/法集)
(驗用治/緩疽)
或身中忽有痛處如遭打撲之狀名曰氣痛痛不可忍
遊走不住發作有時痛則小熱痛定則寒此皆由久時
受温氣至春暴寒風來折之不成温病乃作氣痛宜先
服五香連翹湯摩丹參膏又以白酒煎楊栁皮及暖熨
之有赤氣㸃㸃者即刺出血也其五香連翹湯及小竹
瀝湯可服數劑勿以一劑未瘥便住藥以謂無效即禍
至矣中間將白薇散佳又有氣腫痛其狀如癰腫無頭
虚腫色不變但皮急痛不得手近亦須服此五香湯次
白針寫之次與蒺藜散𫝊之
胷中痛短氣者當入闇室中以手指捺左眼視若見光
者胷中有結癰若不見光者是瘭疽内發出也
經云氣宿於經絡中血氣俱澀不行擁結為癰疽也不
言熱之所作其後成癰又陽氣湊集寒化為熱熱盛則
肉腐為膿也由人體有熱被寒冷搏之而脉凝結不行
熱氣擁結成癰疽方有灸法亦有温治法以其中冷未
成熱之時其用冷藥帖薄之治熱已成以消熱令不成
膿也赤色腫有尖頭者藜蘆膏𫝊之一云醋和蚌蛤灰
塗乾則易之
余平生數病癰疽得效者皆即記之考其病源多是藥
氣所作或有上世服石遂令子孫多有此疾食中尤不
宜食麪及酒蒜及慎温牀厚被能慎之者可得終身無
他此皆躬自驗之故特論之也
五香連翹湯治一切惡核瘰癧癰疽惡腫患背方
　　青木香　　沈香　　丁香　　　　薰陸香
　　麝香　　　射干　　升麻　　　　獨活
　　寄生　　　連翹　　通草(各二/兩)　　大黃(三/兩)
　右十二味㕮咀以水九升煑取四升内竹瀝二升更
　煑取三升分三服取快利(肘後方有紫葛甘草無通/草治惡肉惡脉惡核風結)
　(腫氣痛要籍喻義有黄耆甘草芒硝各六分千金翼/云未瘥中間常服佳與小兒篇方相重小有異處)
黄耆竹葉湯治癰疽發背方
　　黄耆　　　甘草　　　黄芩　　　芍藥
　　麥門冬(各三/兩)當歸　　　人參　　　石膏
　　芎藭　　　半夏(各二/兩)　生薑(五/兩)　　生地黄(八/兩)
　　大棗(三十/枝)　淡竹葉(一/握)
　右十四味㕮咀以水一斗二升先煑竹葉取一斗去
　滓内藥煑取三升分四服相去如行二十里久日三
　夜一
八味黄耆散方
　　黄耆　　　芎藭　　　大黄　　　黄連
　　芍藥　　　莽草　　　黄芩　　　梔子仁(各/等)
　　(分/)
　右八味治下篩雞子白和如泥塗故帛上隨腫大小
　𫝊之乾則易若已開口封瘡上須開頭令歇氣
王不留行散治癰腫不能潰困苦無聊賴方
　　王不留行子(三合千金/翼作一升)　龍骨　　　當歸(各二/兩)
　　野葛皮(半/分)　乾薑　　　桂心(各一/兩)　栝蔞根(六/分)
　右七味治下篩食後温酒服方寸匕日三以四肢習
　習為度不知稍加之令人安穩不覺膿自潰即著瘡
　痂平復神良此浩仲堪方隋濟闍黎所名為神散癰
　腫即消(千金翼云治癰疽及/諸雜腫已潰皆服之)
内補散治癰疽發背婦人乳癰諸癤未潰者便消不消
者令速潰疾愈方
　　木占斯　　人參　　　乾薑(一云乾/地黄)桂心
　　細辛　　　厚朴　　　敗醬　　　防風
　　栝蔞根　　桔梗　　　甘草(各一/兩)
　右十一味治下篩酒服方寸匕藥入咽覺流入瘡中
　若癰疽灸之不能發壞者可服之未壞者去敗醬已
　發膿者内敗醬服藥日七八服夜二三服以多為善
　若病在下當膿血出此為腸癰也諸病在裏惟服此
　藥即覺其力痛者即不痛長服治諸瘡及疽痔瘡已
　潰便早愈醫人不知用此藥發背無有治者若始覺
　背上有不好處而渇者即勤服之若藥力行覺渇止
　便消散若雖已壞但日夜服之勿住藥腫自消散不
　覺去時欲長服者當去敗醬婦人乳癰宜速服之一
　方無桂心一名木占斯散主癰腫堅結若已壞者速
　愈未壞者使不成癰便消(張文仲無桂心劉涓/子云此是華陀方)
排膿内塞散治大瘡熱退膿血不止瘡中肉虚疼痛方
　　防風　　　茯苓　　　白芷　　　桔梗
　　逺志　　　甘草　　　人參　　　芎藭
　　當歸　　　黄耆(各一/兩)　厚朴(二/兩)　　桂心(二/分)
　　附子(二/枚)　　赤小豆(五合酒/浸熬之)
　右十四味治下篩酒服方寸匕日三夜一
猪蹄湯治癰疽發背方
　　猪蹄(一具治/如食法)黄耆　　　黄連　　　芍藥(各三/兩)
　　黄芩(二/兩)　　薔薇根　　狼牙根(各八/兩)
　右七味㕮咀以水三斗煑猪蹄令熟澄清取二斗下
　諸藥煑取一斗去滓洗瘡一食頃以帛拭乾帖生肉
　膏日一如痛加當歸甘草各二兩
又方治癰疽發十指或起膀胱及發背後生惡肉者方
　　猪蹄(一具治/如食法)當歸　　　大黄　　　芎藭
　　芍藥　　　黄芩　　　獨活　　　莽草(各一/兩)
　右八味㕮咀以水三斗煮猪蹄取八升去之内諸藥
　煮取四升去滓漬瘡兩食頃洗之拭令乾𫝊麝香膏
麝香膏治癰疽及發背諸惡瘡去惡肉方
　　麝香　　　䕡茹(一作/真珠)　雄黄　　　礬石(各一/兩)
　右四味治下篩以猪膏調如泥塗之惡肉盡止却𫝊
　生肉膏
食惡肉膏方
　　大黄　　　芎藭　　　莽草　　　真珠
　　雌黄　　　附子(生用各/一兩)白歛　　　礬石
　　黄芩　　　䕡茹(各二/兩)　雄黄(半/兩)
　右十一味㕮咀以猪脂一升半煎五六沸去滓内䕡
　茹礬石末攪調𫝊之瘡中惡肉盡乃止
治癰腫惡肉不盡者方
　　蒴藋灰(一作/雚灰)石灰(肘後作/白炭灰)
　右二味各淋取汁合煎如膏膏成𫝊之食惡肉亦去
　黑子此藥過十日不中用
又方生地黄汁煎如膠作餅子帖之日四五度
食惡肉散方
　　硫黄　　　丹砂　　　麝香　　　㯃頭䕡茹
　　馬齒礬　　雄黄　　　雌黄　　　白礬(各二/分)
　右八味治下篩以粉之吮食惡肉(千金翼薄帖篇無/白礬雌黄有藜蘆)
　(云亦膏和𫝊之又處療癰疽篇無丹砂廣濟方療癰/腫膿潰瘡中有紫肉破不消以此散兊或内蝕之)
又方䕡茹　　　礬石　　　雄黄　　　硫黄(各二/分)
　右四味治下篩内瘡中惡肉盡即止不得過好肉也
生肉膏治癰疽發背壞後生肉方
　　生地黄(一/斤)　辛夷(二/兩)　　獨活　　　當歸
　　大黄　　　黄耆　　　芎藭　　　白芷
　　芍藥　　　黄芩　　　續斷(各一/兩)　薤白(五/兩)
　右十二味㕮咀以臘月猪脂四升煎取白芷黄下之
　去滓𫝊之立瘥
又方甘草　　　當歸　　　白芷　　　蓯蓉
　　蜀椒　　　細辛(各二/兩)　烏喙(六分/生用)　蛇銜(一/兩)
　　薤白(二十/莖)　乾地黄(三/兩)
　右十味㕮咀以醋半升漬一宿次日猪膏三斤煎令
　沸三上三下膏成塗之立瘥
蛇銜生肉膏治癰疽金瘡敗壞者方
　　蛇銜　　　當歸(各六/分)　乾地黄(三/兩)　黄連
　　黄耆　　　黄芩　　　大黄　　　續斷
　　蜀椒　　　芍藥　　　白芨　　　芎藭
　　莽草　　　白芷　　　附子　　　甘草
　　細辛(各一/兩)　薤白(一/把)
　右十八味㕮咀酢漬再宿臘月猪脂七升煎三上三
　下酢盡下之去滓取𫝊日二夜一(崔氏有大㦸獨活/各一兩無地黄黄)
　(連黄耆續斷白芨/芎藭白芷甘草)
五香湯治熱毒氣卒腫痛結作核或似癰癤而非使人
頭痛寒熱氣急者數日不除殺人
　　青木香　　藿香　　　薫陸香　　沉香
　　丁香(各一/兩)
　右五味㕮咀以水五升煮取二升分三服不瘥更服
　并以滓𫝊腫上(千金翼以麝/香代藿香)
漏蘆湯下之之方
　　漏蘆　　　白芨　　　黄芩　　　麻黄
　　白薇　　　枳實　　　升麻　　　芍藥
　　甘草(各二/兩)　大黄(三/兩)
　右十味㕮咀以水一斗煮取三升分三服快下之無
　藥處單用大黄亦得(肘後云治癰疽丹軫毒腫惡肉/千金翼無白薇劉涓子無芍藥)
　(有連翹治時行熱毒變作赤色癰疽丹軫毒腫及眼/赤痛生瘴翳若熱盛者可加芒硝二兩經心録無白)
　(薇有知母犀角芒硝各二兩此方/與小兒篇方相重分兩服法異)
丹參膏方
　　丹參　　　蒴藋　　　莽草　　　蜀椒
　　躑躅(各二/兩)　秦芁　　　獨活　　　白芨
　　牛膝　　　菊花　　　烏頭　　　防己(各一/兩)
　右十二味㕮咀以醋二升浸一宿夏半日如急要便
　煎取猪脂四升煎令醋氣歇慢火煎去滓用𫝊患處
　日五六度(肘後用防風不用防己治惡肉惡/核瘰癧風結諸腫云此膏亦可服)
小竹瀝湯治氣痛方
　　淡竹瀝(二/升)　射干　　　杏仁　　　獨活
　　枳實　　　白术　　　防己　　　防風
　　秦芁　　　芍藥　　　甘草　　　茵芋
　　茯苓　　　黄芩　　　麻黄(各二/兩)
　右十五味㕮咀以水九升煮取半下瀝煮取三升分
　四服
白薇散方
　　白薇　　　防風　　　射干　　　白术(各六/分)
　　麻黄　　　秦芁(各五/分)　當歸　　　防己
　　烏頭　　　青木香　　天門冬　　枳實
　　獨活　　　萎蕤　　　山茱茰(各四/分)柴胡
　　白芷(各三/分)　莽草　　　蜀椒(各二/分)
　右十九味治下篩以漿水服方寸匕日三加至二匕
蒺藜散治氣腫痛方
　右用蒺藜子一升熬令黄為末以麻油和如泥炒令
　焦黑以𫝊故熟布上如腫大小勿開孔帖之無蒺藜
　用小豆末和雞子如前乾易之妙
藜蘆膏治赤色腫有尖頭者方
　　藜蘆(二/分)　　黄連　　　礬石　　　雄黄
　　松脂　　　黄芩(各八/分)
　右六味為末猪脂二升二合煎令烊調和以𫝊上瘑
　癬頭瘡極效又治淺瘡經年抓搔癢處成孔者
瞿麥散治癰排膿止痛利小便方
　　瞿麥(一/兩)　　芍藥　　　桂心　　赤小豆(酒浸/熬)
　　麥門冬　　芎藭　　　黄耆　　　當歸
　　白歛(各二/兩)
　右九味治下篩先食酒下方寸匕日三(千金翼用細/辛薏苡仁白)
　(芷不用桂心麥門冬白歛治諸癰潰及/未潰瘡中疼痛膿血不絶不可忍者)
薏苡仁散治癰腫令自潰長肉方
　　薏苡仁　　桂心　　　白歛　　　當歸
　　蓯蓉　　　乾薑(各二/兩)
　右六味治下篩先食温酒服方寸匕日三夜二
黄耆茯苓湯治癰疽潰後膿太多虚熱方
　　黄耆　　　麥門冬(各三/兩)生薑(四/兩)　　五味子(四/合)
　　芎藭　　　茯苓　　　桂心(各二/兩)　大棗(二十/枚)
　右八味㕮咀以水一斗半煮取四升分六服(千金翼/有逺志)
　(當歸人參各二/兩甘草六兩)
内消散治凡是癰疽皆宜服之方
　　赤小豆(醋一升/浸熬)　　　　人參　　　甘草
　　瞿麥　　　當歸　　　猪苓　　　黃芩(各二/兩)
　　白歛　　　薏苡仁　　黃耆(各三/兩)　防風(一/兩)
　　升麻(四/兩)
　右十二味治下篩以酒服方寸匕日三夜二長服取
　瘥
猬皮散治癰疽膿血内漏諸漏壞敗男發背女乳房及
五痔方
　　猬皮　　　蜂房(各一/具)　地榆　　　附子
　　桂心　　　當歸　　　續斷(各五/分)　乾薑
　　蜀椒　　　藁本(各四/分)　厚朴(六/分)
　右十一味治下篩空腹以酒服方寸匕日三取瘥加
　斑猫七枚益良
凡患腫皆因宿熱所致須服冷藥瘥後有患冷利不止
者方
　　人參　　　龍骨　　　赤石脂　　甘草
　　乾薑(各二/兩)　附子(一/枚)
　右六味㕮咀以水八升煮取二升半分三服毎服八
　合
梔子湯治表裏俱熱三焦不實身體生瘡及發癰癤大
小便不利方
　　梔子仁(二七/枚)芒硝(二/兩)　　黄芩　　　甘草
　　知母(各三/兩)　大黄(四/兩)
　右六味㕮咀以水五升煮減半下大黄取一升八合
　去滓内芒硝分三服
五利湯治年四十已還强壯常大患熱發癰疽無定處
大小便不通方(劉涓子名/大黄湯)
　　芒硝(一/兩)　　升麻　　　黄芩(各二/兩)　大黄(三/兩)
　　梔子仁(五/兩)
　右五味㕮咀以水五升煮取二升四合去滓下芒硝
　分四服快利即止
乾地黄圓凡壯熱人能長服之終身不患癰疽令人肥
悦耐勞苦方
　　乾地黄(五/兩)　芍藥　　　甘草　　　桂心
　　黄耆　　　黄芩　　　逺志(各二/兩)　石斛
　　當歸　　　大黄(各三/兩)　巴㦸天　　栝蔞根
　　人參(各一/兩)　天門冬　　蓯蓉(各四/兩)
　右十五味為末蜜丸如梧子酒服十丸日三加至二
　十丸
又方治虚熱消瘡癤方
　　乾地黄(四/兩)　大黄(六/分)　　芍藥　　　王不留行
　　茯苓　　　甘草　　　逺志　　　麥門冬
　　人參　　　升麻　　　黄芩(各三/兩)　桂心(六/兩)
　右十二味為末蜜和丸如梧子大酒服十丸日三加
　至二十丸久服令人肥健一方有枳實三兩(外臺無/甘草逺)
　(志麥門冬人/參升麻黄芩)
又方治虚勞客熱數發癰腫瘡癤經年不除方
　　乾地黄(四/兩)　黄耆　　　黄芩　　　大黄
　　黄連　　　澤瀉　　　細辛(各三/兩)　甘草
　　桂心　　　芍藥　　　茯苓　　　乾漆(各二/兩)
　　人參(一/兩)　　天門冬(五/兩)
　右十四味為末蜜丸如梧子大酒服十丸日三夜一
　加至二十丸久服延年終身不發癰疽凡方中用大
　黄薄切五升米下蒸熟曝乾用之熱多倍大黄(要籍/喻義)
　(無澤/瀉)
地黄煎補虚除熱散乳石去癰癤痔疾悉宜服之之方
　生地黄隨多少三𢷬三壓取汁令盡銅器中湯上煮
　勿蓋覆令泄氣得減半出之布絞去粗碎結濁滓穢
　再煎令如餳丸如彈丸許酒服日三勿加之百日癰
　疽永不發
枸杞煎治虚勞輕身益氣令人有力一切癰疽永不發
方
　枸杞三十斤剉葉生至未落可用莖葉落至未生可
　用根以水一石煮取五斗去滓淀將滓更入釜與水
　依前煮取五斗并前為一斛澄清去淀釜中煎取二
　斗許更入小銅鍋子煎令連連如餳止或器盛重湯
　煮更好毎日早朝服一合半日再初服一合漸加
治風濕體痛不能飲食兼癰疽後補虚羸方
　　薔薇根　　枸杞根(各一/百斤)食蜜　　　生地黃(各/十)
　　(斤/)
　右四味㕮咀先以水煮二根令味濃取二斛去淀次
　内地黄煮令爛絞去滓微火煎令如粥次内蜜耗令
　相得毎食後服如彈丸許
搨腫方
　　大黄　　　黄芩　　　白歛　　　芒硝(各三/分)
　右四味㕮咀以水六升煮取三升故帛四重蘸汁中
　以搨腫處乾即易之無度數晝夜為之
又方治癰疽始作腫赤焮熱長甚速方
　　青木香　　犀角　　　大黄　　　梔子仁
　　紫檀香　　升麻　　　黄芩　　　羚羊角
　　黄連　　　甘草　　　芒硝　　　射干
　　黄蘗　　　白歛(各二/分)　地黄汁(五/合)　麝香(一分/研入)
　右十六味㕮咀以水五升煮取二升小冷故帛兩重
　蘸湯中搨腫處乾即易之日夜數百度
又方治頸項及胷背有大腫赤發即封之令不成膿方
　　朴消(五/兩)　　香䜴　　　生地黄汁(各半/斤)
　右三味合𢷬煮令地黄爛熟𫝊腫處厚二分日三四
　易至瘥止此兼治一切腫
又方治癰腫痛煩悶方
　右用生楸葉十重帖之以帛裹令緩急得所日二易
　止痛兼消腫蝕膿甚良勝於他物如冬月先收乾者
　臨用以鹽潤之亦可薄削楸皮用之
又方治大人小兒癰腫方
　右用生猪腦𫝊紙上帖之乾則易日三四度
又方芥子為末湯和𫝊紙上帖之(千金翼以猪/膽和塗之)
又方白薑石末蒜和𢷬𫝊上
又方𢷬馬鞭草𫝊上即頭出
又方灸兩足大拇趾奇中立瘥仍隨病左右
治癰始覺腫令消方
　　大黄　　　通草　　　葶藶　　　莾草
　右四味各等分為末以水和𫝊上乾則易之
又方以莨菪末三指撮水和服之日三神良
治癰方
　右用芫花為末膠和如粥𫝊之
治癰疽發腹背隂匿處通身有數十癰者方
　右取乾牛糞燒灰治下篩以雞子白調塗之乾復易
若已結膿使聚長者方
　右用栝蔞根為末苦酒和𫝊上燥復易赤小豆亦佳
治癰有膿令潰方
　右用雞羽三七枚燒末服之即潰
又方人乳和麪𫝊上比曉膿血盡出不用近手
又方箔經繩燒末臘月猪脂和𫝊下畔即潰不須針灸
治癰腫發背初作及經十日已上腫赤焮熱毒氣盛日
夜疼痛百藥不效方
　　􁍹雞子(一/枚)　新出狗屎(如雞/子大)
　右二味攪調和微火熬令稀稠得所捻作餅子於腫
　頭堅處帖之以紙帖上以帛抹之時時看視覺餅子
　熱即易勿令轉動及歇氣經一宿定如多日患者三
　日帖之一日一易至瘥止此方穢惡不可施之貴勝
　然其愈疾一切諸方皆不可及自外諸方還復備員
　設儀注而已學者當曉此方以備諸急爾
烏麻膏治諸漏惡瘡一十三般丁腫五色遊腫癰癤毒
熱狐刺蛇毒狂犬蟲狼六畜所傷不可識者二十年漏
金瘡中風皆以此膏帖之惡膿盡即瘥止痛生肌一帖
不換藥惟一日一度拭去膏上膿再帖至瘥止
　　生烏麻油(一/斤)黃丹(四/兩)　　蠟(四分皆大/兩大斤)
　右三味以臘日前一日從午内油銅器中微火煎至
　明旦看油減一分下黄丹消盡下蠟令沫消藥成至
　午時出惟男子合之毋令小兒女人六畜等見
治諸腫帖方
　　紫葛(十/分)　　大黄(五/分)　　青木香(一/分)　𤣥參
　　白歛　　　黄芩　　　黄連　　　榆白皮
　　升麻　　　由跋(各三/分)　赤小豆(一/合)
　右十一味治下篩以生地黄汁和如泥𫝊腫上乾則
　易無地黄汁以米醋和之
松脂膏治癰腫方
　　松脂(一斤/半)　猪脂(一合/半)　黄芩　　　黄耆
　　黄連　　　當歸　　　大黃　　　芍藥
　　芎藭　　　蠟(各一/兩)
　右十味其八味㕮咀合二脂微火煎三上三下綿及
　布絞去滓火灸𫝊紙上随腫大小帖之日三易即瘥
又方松脂(一/斤)　　猪脂(半/斤)　　大黃(一/兩)　　白蠟(四/兩)
　　細辛　　　防風　　　黄芩　　　芎藭
　　白歛　　　當歸　　　芍藥　　　莽草
　　黃蘗　　　白芷　　　黃連(各半/兩)
　右十五味㕮咀先煎二脂白蠟令烊次内諸藥三上
　三下以綿及布絞著水中為餅取少許火炙之𫝊油
　紙上帖瘡處(千金翼有/黄耆一兩)
治癰疽痔漏惡瘡婦人妬乳漆瘡方
　　野葛　　　芍藥　　　薤白　　　當歸
　　通草(各二/分)　附子(一/分)
　右六味㕮咀醋浸半日先煎猪脂八合令煙出内亂
　髮二分令消盡下之待冷又内松脂八分蠟二分更
　著火上和次内諸藥煎令沸三上三下去滓以故帛
　𫝊藥帖腫上乾即易如春月去附子其髮須盡洗去
　垢不爾令人瘡痛
青龍五生膏治癰疽痔漏惡瘡膿血出皆以此方導之
　　生梧桐白皮　　　　　生桑白皮　生青竹茹
　　生栢白皮　生龍膽(各五/兩)蜂房　　　猬皮
　　蛇蛻皮　　雄黃　　　雌黄(各二/兩)　蜀椒
　　附子　　　芎藭(各五/分)
　右十三味㕮咀以三年苦酒二斗浸一宿於炭火上
　炙乾𢷬下細篩以猪脂二升半微火煎攪令相得如
　飴著末水中新白甆器中盛稍稍隨病深淺𫝊之并
　以清酒服如棗核大日一
滅瘢膏治諸色癰腫惡瘡瘥後有瘢㾗方
　　安息香(一作/女萎)礬石　　　狼毒　　　羊躑躅
　　烏頭　　　附子　　　野葛　　　白芷
　　烏賊骨　　皂莢　　　天雄　　　芍藥
　　芎藭　　　赤石脂　　大黄　　　當歸
　　莽草　　　石膏　　　乾地黄　　地榆
　　白术　　　續斷　　　鬼􁀋　　　蜀椒
　　巴豆　　　細辛(各一/兩)
　右二十六味𢷬末用成煎猪脂四斤和以此為凖煎
　三上三下以好鹽一大匙下之膏成須服者與服須
　摩者與摩摩之忌近眼服之忌妊娠人若滅瘢者以
　布揩令傷𫝊之鼻中息肉者取如大豆内鼻中如瘀
　血者酒服如棗核大痔漏者以綿裹如梅子大内下
　部中風者摩患上取瘥崩中者(此處疑/有脫簡)亦内其滅瘢
　取少許和鷹屎白𫝊之取臘日合神效(千金翼有/礬石一兩)
治膿潰後瘡不合方
　右燒鼠皮一枚為末𫝊瘡孔中
又方熟嚼大豆以𫝊之
又方炒烏麻令黑熟𢷬以𫝊之
又方牛屎𫝊之乾即易
又方燒破蒲席灰臘月猪脂和内孔中
治癰久不瘥方
　右用馬齒菜𢷬汁煎以𫝊之
治癰癤潰後膿不斷及為諸物刺傷瘡不瘥方
　　石硫黄粉(二/分)
　右一味取筋一片磓碎頭少濕内硫黃中以刺瘡孔
　瘡瘥為度
治癰肉中如眼諸藥所不效者方
　右取附子削令如棊子安腫上以唾帖以火炙之令
　附子欲焦復唾濕以火炙之如是三度令附子熱氣
　徹内即瘥此法極妙也
練石散治癰有堅如石核者復大色不變或作石癰方
　　麤理黄石(一/斤)鹿角(八兩/燒)　白歛(三/兩)
　右三味以醋五升先燒石灰赤内醋中不限數醋減
　半止總𢷬末以餘醋和如泥厚𫝊之乾則易取消止
　盡更合諸漏及瘰癧其藥悉皆用之仍火針針頭破
　𫝊藥又單磨鹿角半夏末和𫝊之不如前方佳也
治石癰堅如石不作膿者方
　右用生商陸根熟𢷬𫝊之乾即易取軟為度又治濕
　漏諸癰癤
又方蜀桑根白皮隂乾𢷬末烊膠以酒和藥𫝊腫根即
拔
又方莨菪子為末醋和以𫝊瘡頭根即拔
又方蛇蛻皮帖之經宿便瘥
又方櫟子一枚以醋於青石上磨之以塗腫上乾更塗
不過十度即愈
又方梁上塵　　葵根莖灰(各等/分)
　右二味醋和𫝊之即瘥
又方當上灸百壯石子當碎出如不出益壯乃佳(凡發/腫至)
(堅有根者/名曰石癰)
禁腫法
　凡春初雷始發聲時急以兩手指雷聲聲止乃止後
　七日勿洗手此後有一切腫及蠍螫惡注腫瘡摩之
　隨手即消
書腫方
　　天乙(甲一/不生)　未(乙一不成/壬癸死)
　右以丹書閉氣書腫上立瘥
治惡毒腫或著隂卵或著一邉疼痛攣急引入小腹不
可忍者一宿殺人方
　右取茴香草𢷬汁飲一升日三四服滓𫝊腫上冬月
　闕生者根亦可用(此是外國神方於永嘉年/末用之起死回生神驗)
治風勞毒腫疼痛攣急或牽引小腹及腰髀痛方
　右用桃仁一升研如常法以酒三升攪和頓服之厚
　衣被蓋令汗不過三劑瘥
治脚腫向上至腹即殺人者方
　右用赤小豆一斗以水三斗煮令爛出豆以汁浸脚
　至膝每日一度瘥止若已入腹不須浸但煮豆食之
　忌鹽菜米麪等渇飲汁瘥乃止
麻子小豆湯治毒腫無定處或赤色惡寒或心腹刺痛
煩悶者此是毒氣深重所致方
　　麻子　　　赤小豆(各五/升)生商陸(二/升)　附子(二/兩)
　　射干(二/兩)　　升麻(四/兩)
　右六味㕮咀以水四斗先煮四味取二斗半去滓次
　研麻子碎和汁煮一沸濾去滓取汁爛煮豆其汁每
　服五合日二夜一當利小便為度腫退即瘥并食豆
治一切腫毒疼痛不可忍者方
　右取萆麻子熟𢷬𫝊之即瘥
治諸瘡著白痂復發方
　　大蒜　　　　鼠屎　　書墨
　右三味各等分為末𫝊之日三
治癤子方
　凡癤無頭者吞葵子一枚不得多服
又方生椒末　　　釡下土
　右二味各等分醋和塗之(千金翼有麴/末為三味)
又方狗頭骨　　芸薹子
　右二味各等分為末醋和𫝊之
又方燒葛蔓灰封上自消牛糞灰封之亦佳
又方鼠粘根葉帖之
又方水和雀屎𫝊之
　
　
　
　
　
　
　
　
　
　
　備急千金要方卷六十六
欽定四庫全書
　備急千金要方卷六十七　唐　孫思邈　撰
　　　　　　　　　　　　宋　林億等　校正
　丁腫方
　　發背第三(論/方)
論曰凡發背皆因服食五石寒食更生散所致亦有單
服鍾乳而發者又有生平不服而自發者此是上代有
服之者其候多卒於背兩胛間起初如粟米大或痛或
癢仍作赤色人皆初不以為事日漸長大不過十日遂
至於死其臨困之時已濶三寸高一寸瘡有數十孔以
手按之諸孔中皆膿出尋時失音所以養生者小覺背
上癢痛有異即火急取淨土水和如泥捻作餅子厚二
分濶一寸半以粗艾大作炷灸泥餅上帖著瘡上灸之
一炷一易餅子若粟米大時可灸七餅子即瘥如榆莢
大灸七七餅炷即瘥如錢大可日夜灸之不限炷數仍
服五香連翹湯及鐵漿諸藥攻之乃愈又法諸發背未
作大膿可以冷水射之浸石令冷熨之日夜莫住瘥乃
止此病忌麫酒五辛等亦有當兩肩上發者
凡服石人皆須勞役四體無令自安如其不爾者多有
發動亦不得逐便恣意取暖稱己適情必須遺欲以取
寒凍雖當時不寧於後在身多有所益終無發動之慮
耳
凡腫起背胂間頭白如黍粟四邉相連腫赤黑令人悶
亂即名發背也禁房室酒肉蒜麫若不灸治即入内殺
人若灸當瘡上七八百壯有人不識多作雜腫治者皆
死
治發背及癰腫已潰未潰方
　右用香豉三升少與水和熟𢷬成强泥依腫作餅子
　厚三分已上有孔勿覆孔上布豉餅以艾列其上灸
　之使温温而熱勿令破肉如熱痛即急易之患當減
　快得安穩一日二度灸之如先有瘡孔孔中得汁出
　即瘥
治癰疽發背已潰未潰及諸毒腫方
　　栝蔞根　　榆白皮　　胡燕窠　　鼠坌土
　右四味各等分為末以女人月經衣水洗取汁和如
　泥封腫上乾即易潰者四面封之已覺即封從一日
　至五日令瘥
治發背背上初欲結腫方
　　大黃　　　升麻　　　黄芩　　　甘草(各三/兩)
　　梔子(三七/枚)
　右五味㕮咀以水九升煮取三升分三服取快利便
　止不利更進
内補散治癰疽發背已潰排膿生肉方
　　當歸　　　桂心(各二/兩)　人參　　　芎藭
　　厚朴　　　防風　　　甘草　　　白芷
　　桔梗(各一/兩)
　右九味治下篩酒服方寸匕日三夜二未瘥更服勿
　絶(外臺無防風/甘草白芷)
又方治癰疽發背方
　　蜀椒　　　乾薑　　　黄芩　　　人參(各二/分)
　　桂心(一/分)　　小豆(一合/半)　白歛　　　甘草
　　附子　　　防風(各一/兩)　芎藭(二/兩)
　右十一味治下篩酒服方寸匕日三夜二
李根皮散治癰疽發背及小小瘰癧方
　　李根皮(一/升)　栝蔞根　　半夏(各五/兩)　通草
　　白歛　　　桔梗　　　厚朴　　　黃芩
　　附子(各一/兩)　甘草　　　當歸(各二/兩)　葛根(三/兩)
　　桂心　　　芍藥(各四/兩)　芎藭(六/兩)
　右十五味治下篩酒服方寸匕日三瘡大困者夜再
　服之曾有人患骨從瘡中出兼有三十餘癰癤服此
　散瘥
大内塞排膿散治發背癰腫經年瘥後復發此因大風
或結氣在内經脉閉塞至夏月已來出攻於背久不治
積聚作膿血為瘡内漏方
　　山茱萸　　五味子　　茯苓　　　乾薑(各六/兩)
　　甘草　　　石斛　　　人參　　　桂心
　　芍藥(各五/分)　巴㦸天　　麥門冬　　乾地黄
　　蓯蓉　　　逺志(各八/分)　當歸　　　石韋
　　芎藭(各四/分)　附子(二/分)　　地膽　　　菟絲子(各/三)
　　(分/)
　右二十味治下篩酒服方寸匕日三夜一稍加之長
　服終身不患癰癤
治發背方
　右用亂髮灰酒服方寸匕亦治瘭疽
又方猪脂𫝊上日四五度亦治發乳(救急方云取猪羊/脂切作片冷水浸)
(帖上暖易之五六十片瘥若初/帖少許即寒寒定好眠甚妙)
又方三年醋滓微火煎令稠和牛脂𫝊上
又方猪狗牙燒灰醋和𫝊上日三四易
又方燒古蚌灰雞子白和𫝊之日三易
又方飲鐵漿二升取利
又方蛇頭灰醋和𫝊之日三易
又方燒鹿角灰醋和𫝊之日四五易
　　丹毒第四(論/方)
論曰丹毒一名天火肉中忽有赤如丹塗之色大者如
手掌甚者徧身有癢有腫無定色有白丹者肉中腫起
癢而復痛微虚腫如吹狀隱軫起也有雞冠丹者赤色
而起大者如連錢小者如麻豆粒狀肉上粟粟如雞冠
肌理也一名茱茰丹有水丹者由徧體熱起遇水濕搏
之結丹晃晃黄赤色如有水在皮中喜著股及隂處此
雖小疾不治令人至死治之皆用
升麻膏方
　　升麻　　　白薇(肘後作/白歛)漏蘆　　　連翹
　　芒硝　　　黃芩(各二/兩)　蛇㘅　　　枳實(各三/兩)
　　蒴藋(四/兩)　　梔子(四十/枚)
　右十味微𢷬碎以水三升浸半日以猪膏五升煎令
　水氣盡去滓膏成𫝊上諸丹皆用之及熱瘡腫上日
　三(經心錄無枳實/以治諸毒腫)
升麻湯治丹毒方
　　升麻　　　漏蘆　　　芒硝(各二/兩)　黃芩(三/兩)
　　蒴藋(五/兩)　　梔子(二十/枚)
　右六味㕮咀以水一斗浸良久煮取七升冷以故帛
　染汁搨諸丹毒上常令濕搨後須服飲子并漏蘆湯
　方並見前癰腫條中服之立瘥(小品用治丹/軫諸毒腫)
單方
　　水苔　　　生蛇銜　　生地黃　　生菘菜
　　蒴藋葉　　慎火草　　五葉藤　　豆葉
　　浮萍
　　　已上取一味單𢷬塗之
　　大黄　　　梔子　　　黄芩　　　芒硝
　　　已上取一味下水和用
　右十三味或𢷬成末單用一味立瘥
又方凡天下極冷無過藻菜最冷但有患熱毒腫并丹
等取渠中藻菜細切熟𢷬𫝊之厚三分乾即易
治諸丹神驗方
　右以芸薹菜熟𢷬厚封之隨手即消如餘熱氣未愈
　但三日内封之使醒醒好瘥止縱乾亦封之勿歇以
　絶本余以正觀七年三月八日於内江縣飲多至夜
　睡中覺四體骨肉疼痛比至曉頭痛目眩額左角上
　如彈丸大腫痛不得手近至午時至於右角至夜諸
　處皆到其眼遂閉合不得開㡬至殞斃縣令周公以
　種種藥治不瘥經七日余自處此方其驗如神故疏
　之以𫝊來世云耳
治五色油丹方(俗名油腫若犯者/多致死不可輕之)
　右縛母猪枕頭卧甚良
又方牛屎塗之乾即易
治赤流腫丹毒方
　右取榆根白皮為末雞子白和𫝊之(千金翼又用雞/子白和蒲蓆衣)
　(𫝊/)
又方𢷬大麻子水和𫝊之
又方以煎羊脂摩之得青羊脂最良(集驗方云治人面/目身體卒赤黒丹)
(起如疥狀不治日/劇徧身即殺人)
治小兒丹毒方
　右𢷬馬齒莧一握取汁飲之以滓𫝊其上
又方𢷬赤小豆五合水和取汁飲一合良以滓塗五心
又方濃煮大豆汁塗之良瘥後亦無瘢㾗
又方臘月猪脂和釡下土𫝊之乾即易
治小兒五色丹方
　右用猪槽下爛泥𫝊之乾則易(集驗方治/卒赤黒丹)
又方𢷬蒴藋葉𫝊之
又方服黃龍湯二合并𫝊患上佳
治小兒白丹方
　右用燒猪屎灰雞子白和𫝊之良
治小兒赤丹方
　右𢷬芸薹葉汁服三合滓𫝊上良(千金翼云芸薹末/以雞子白和塗之)
治小兒赤丹斑駁者方
　右以唾和胡粉從外向内𫝊之
又方鍜鐵屎以猪脂和𫝊之
又方屋塵以臘月猪脂和𫝊之
治小兒火丹赤如朱走皮中方
　右以醋和豉研𫝊之
又方鯉魚血𫝊之良
又方𢷬荏子𫝊之良
又方猪屎水和絞取汁服少許良
治小兒天火毒肉中有赤如丹色大者如手甚者徧身
或痛或癢或腫方
　右用赤小豆二升為末雞子白和如薄泥𫝊之乾則
　易便瘥一切丹並用此方皆瘥
又方生麻油塗之
治小兒骨火丹其瘡見骨方
　右𢷬大小蒜厚封之著足踝者是
治小兒殃火丹毒著兩脅及腋下者方
　右用伏龍肝為末油和𫝊之乾則易若入腹及隂以
　慎火草取汁服之
治小兒尿竈丹初從兩股起及臍間走入隂頭皆赤色
者方
　右切桑白皮二升以水二升煮取汁浴之良
又方燒李根為灰以田中流水和𫝊之良
治小兒朱田火丹病一日一夜即成瘡先從背起漸至
徧身如棗大正赤色者方
　右用濃煮棘根汁洗之已成瘡者赤小豆末𫝊之未
　成瘡者雞子白和小豆末以𫝊凡方中用雞子者皆
　取先破者用之完者無力
治小兒天竈火丹痛從髀間起小兒未滿百日犯行路
竈君若熱流下令隂頭赤腫血出方
　右用伏龍肝𢷬末雞子白和𫝊之日三良
又方鯽魚肉(剉五/合)赤小豆末(三/合)
　右二味和𢷬少水和𫝊之良
治小兒野火丹病徧身皆赤者方
　右用油塗之
治小兒茱茰丹病初從背起徧身如細纈一宿成瘡者
方
　右用赤小豆為末以粉之如未成瘡者雞子白和以
　𫝊之
治小兒癈竈火丹初從足趺起正赤色者方
　右以棗根煮汁沐浴五六度
　　隱軫第五(論法方/灸)
論曰素問云風邪客於肌中則肌虚真氣發散又被寒
搏皮膚外發腠理開毫毛淫氣妄行之則為癢也所以
有風軫搔癢皆由於此又有赤軫者忽起如蚊蚋啄煩
癢極者重沓壟起搔之逐手起又有白軫者亦如此赤
軫熱時即發冷即止白軫天隂冷即發白軫宜煮礬石
汁拭之或煮蒴藋和少酒以浴之良(姚氏以/治赤軫)或煮石南
汁拭之良或水煮雞屎汁或煮枳實汁拭之良餘一切
如治丹方法俗呼為風屎亦名風尸
石南湯治六十四種風淫液走人皮中如蟲行腰脊强
直五緩六急手足拘攣隱軫搔之作瘡風尸身癢卒面
目腫起手不得上頭口噤不能言方(此方但是隱軫宜/服之瘥方見前風)
(懿/篇)
治風瘙隱軫心迷悶亂方
　　天雄　　　牛膝　　　桂心　　　知母(各四/分)
　　栝蔞根　　白术(各五/分)　防風(六/分)　　人參(二/分)
　　乾薑　　　細辛(各三/分)
　右十味治下篩酒服半錢匕加至一匕為度
又方巴豆二兩以酒七升煮取三升故帛染汁拭之大
人小兒以意加減
又方礬石二兩為末酒三升漬令消帛染拭病上
又方吳茱茰一升酒五升煮取一升半帛染拭病上
治搔癢皮中風虚方
　　枳實(三/升)　　松葉(切一/升)　獨活　　　蓯蓉
　　黄耆　　　秦芁(各四/兩)　丹參　　　蒴藋(各五/兩)
　右八味㕮咀以酒二斗浸六宿毎服二合日二稍加
　之
治風瘙隱軫方
　　白术(三/兩)　　戎鹽　　　礬石(各半/兩)　黄連
　　黃芩　　　細辛　　　芎藭　　　茵芋(各一/兩)
　右八味㕮咀以水一斗煮取三升洗之日三良
又方馬藺子　　蒴藋　　　礬石　　　茺蔚子
　　蒺藜子　　茵芋　　　羊桃　　　萹竹(各二/兩)
　右八味㕮咀以漿水二斗煮取一斗二升内礬石洗
　之日三
又方蒴藋　　　防風　　　羊桃　　　石南
　　茵芋　　　芫花　　　蒺藜　　　礬石(各一/兩)
　右八味㕮咀以漿水一斗煮取五升去滓内礬石令
　小沸温浴之
又方蛇牀子(二/升)　防風(二/兩)　　生蒺藜(二/兩)
　右三味㕮咀以水一斗煮取五升拭病上日三五遍
又方酪和鹽熟煮摩之隨手即消良
又方石灰淋取汁洗之良
又方白芷根葉煮汁洗之
又方大豆三升酒六升煮四五沸毎服一盞日三
又方牛膝為末酒下方寸匕日三并治骨疽癩病
又方芥子末漿服方寸匕日三
又方白术末酒服方寸匕日三
治隱軫癢痛方
　　大黄　　　升麻　　　黄蘗　　　當歸
　　防風　　　芍藥　　　黃芩　　　青木香
　　甘草(各二/兩)　楓香(五/兩)　　芒硝(一/兩)　　地黄汁(一/升)
　右十二味㕮咀以水一斗煮取三升半去滓下芒硝
　令消帛染搨病上一炊久日四五度
治舉體癢痛如蟲囓癢而搔之皮便脱落作瘡方
　　蒺藜子(三/升)　蛇牀子　　茺蔚子(各二/升)防風(五/兩)
　　大㦸(一/斤)　　大黃(二/兩)　　礬石(三/兩)
　右七味㕮咀酒四升水七升煮取四升去滓内礬石
　以帛染拭之
又方灸曲池二穴小兒隨年壯發即灸之神良
治風瘙腫瘡癢在頭面搨洗方
　　大黄　　　芒硝(各四/分)　莽草(二分一作/甘草三兩)
　　黃連(六/分)　　黄芩(八/分)　　蒺藜子(五/合)
　右六味㕮咀以水七升煮取三升去滓下硝以帛染
　搨洗日一度勿近目
治身體赤隱軫而癢搔之隨手腫起方
　　莽草(二/分)　　當歸　　　芎藭　　　大㦸
　　細辛　　　芍藥　　　芫花　　　蜀椒
　　附子　　　躑躅(各四/分)　猪膏(二升/半)
　右取十味㕮咀以酒漬一宿猪膏煎之候附子色黄
　膏成去滓以𫝊病上日三
青羊脂膏治風熱赤軫搔之逐手作瘡方
　　青羊脂(四/兩)　甘草　　　芍藥(各三/兩)　寒水石
　　白芷　　　白芨　　　黃芩　　　防風
　　黄耆　　　升麻(各四/分)　竹葉(切/)　　石膏(各一/升)
　右十二味㕮咀先以水八升煮石膏竹葉取四升去
　滓浸諸藥以不中水猪脂二升合煎膏成𫝊病上良
治隱軫百療不瘥者方
　右用景天一斤一名慎火草細𢷬取汁𫝊上熱灸手
　摩之再三度瘥
又方芒硝八兩水一斗煮取四升適寒温綿染拭之
又方黄連(切/)　　芒硝(各五/兩)
　右二味以水六升煮取半去滓洗之日四五度
治暴氣在表攻皮上隱軫作瘡方
　右煮槐枝葉洗之
治小兒患隱軫入腹體腫强而舌乾方
　右用蕪菁子為末酒服方寸匕日三
又方蠶沙二升水二升煮去滓洗之良
又方車前子為末粉之良
又方鹽湯洗了以蓼子挼𫝊之
　
　
　
　
　
　
　
　
　
　
　
　
　備急千金要方卷六十七
欽定四庫全書
　備急千金要方卷六十八　唐　孫思邈　撰
　　　　　　　　　　　　宋　林億等　校正
　丁腫方
　　瘭疽第六(論/方)
論曰瘭疽者肉中忽生㸃子如豆粒小者如黍粟極者
如梅李或赤或黑㦯青或白其狀不定有根不浮腫痛
傷之應心根深至肌經久便四面悉腫皰黯熟紫黑色
能爛壞筋骨若毒散逐脉入臟殺人南人名為搨著毒
厚肉處即割去之亦燒鐵烙之令焦如炭或灸百壯或
飲葵根汁或飲藍青汁若犀角汁及升麻汁竹瀝黃龍
湯等諸單方治專去其熱取瘥其病喜著十指故與代
指相似人不識之呼作代指不急治之亦逐脉上入臟
殺人南方人得之皆斬去其指初指頭先作黯皰後始
腫赤黒黯瘮痛入心是也
代指者先腫􁁜熱痛色不黯縁爪甲邉結膿劇者爪皆
脱落此謂之代指病也但得一物冷藥汁搨漬之佳若
熱盛服漏蘆湯及搨漬之𫝊升麻膏亦可針去血不妨
洗漬塗膏也
復有惡肉病者身上忽有肉如赤豆粒突出便長推出
如牛馬乳上如雞冠狀不治自長出不止亦不痛癢此
由春冬時受惡風入肌脉中變成此疾治之宜服漏蘆
湯外燒鐵烙之日日為之令焦盡即以升麻膏𫝊上積
日乃瘥
又有赤脉病者身上忽有赤脉絡起隴聳如死蚯蚓之
狀視之如有水在脉中長短皆逐脉所處此由春冬受
惡風入絡脉中其血肉瘀所作也宜五香連翹湯及竹
瀝等治之刺去其血仍𫝊丹參膏亦用白雞屎塗之良
惡核病者肉中忽有核累累如梅李核小者如豆粒皮
肉瘮痛壯熱􁁜索惡寒是也與諸瘡根瘰癧結筋相似
其瘡根瘰癧因瘡而生是緩無毒惡核病卒然而起有
毒若不治入腹煩悶殺人皆由冬月受温風至春夏有
暴寒相搏氣結成此毒也但服五香湯主之又以小豆
末𫝊之亦煮湯漬時時洗之消後以丹參膏𫝊之令餘
核盡消凡惡核初似被射公毒無常定處多惻惻然痛
或時不痛人不痛者便不憂不憂則救遲救遲即殺人
是以宜早防之尤忌魚雞猪牛馬驢等肉其疾初如粟
米或似麻子在肉裏而堅似皰長甚速初得多惡寒須
㬰即短氣取吳茱萸五合作末水一升和之絞取汁頓
服以滓𫝊上須㬰服此汁令毒散止即不入腹也入腹
則致禍矣切慎之
凡㾫病喜發四肢其狀赤脉起如編繩急痛壯熱其發
於脚喜從腨起至踝亦如編繩故云㾫病也發於腎喜
著腋之下皆由久勞熱氣盛為濕涼所折氣結筋中成
此病也若不即治其久潰膿亦令人筋攣縮也若不消
潰其熱氣不散多作􁀙病漏蘆湯主之瀉後鋒針數針
去惡血氣針瀉其根核上𫝊小豆末取消為度又用治
丹法治之亦用治癰三味甘草散𫝊之若潰𫝊膏散如
癰法
惡核㾫病瘭疽等多起嶺表中土尠有南方人所食雜
類繁多感病亦復不一仕人徃彼深須預防防之無法
必遭其毒惟須五香湯小豆散吳茱茰皆其要藥
凡附骨疽者以其無破(外臺/作故)附骨成膿故名附骨疽喜
著大節觧中丈夫産婦喜著䏶中小兒亦著脊背大人
急著者先覺痛不得動摇按之應骨痛經日便覺皮肉
漸急洪腫如肥狀是也小兒纔手近便六腑呼即是肢
節有痛候也大人緩著者先覺肌烘烘然經日便覺痛
痺不隨小兒四肢不能動摇亦如不隨狀看肢節解中
若有崩烘烘處不知是附骨疽令徧身成腫不至潰體
皆有青黯大人亦有不别呼為賊風風腫不知是疽也
凡人身體患熱當風取涼風入骨解中風熱相摶便成
附骨疽其候嗜眠沈重忽忽耳鳴又秋夏露卧為冷所
折風熱伏結而作此疾急者熱多風少緩者風多熱少
小兒未知取風冷何故而有此疾由其血盛肌嫩為風
折之即使凝結故也凡初得附骨疽即須急服漏蘆湯
下之𫝊小豆散得消可服五香連翹湯方見癰疽條中
凡賊風其人體卒無熱中暴風冷即骨解深痛不廢轉
動按之應骨痛久即結痛或結瘰癧其附骨疽久即腫
而結膿以此為異宜若治附骨作賊風則增益病深膿
多若治賊風作附骨即加風冷遂成瘰癧偏枯攣曲之
疾也療之之效皆在善始耳此非天下至精其孰能與
於此若候附骨與賊風為異者附骨之始未腫但痛而
已其賊風但痛不熱附骨則其上壯熱四體乍寒乍熱
小便赤大便澀而無汗若得下却熱并開發腠理便得
消也縱不消盡亦得浮淺近外凡賊風但夜痛骨不可
按抑不得回轉痛處不壯熱亦不乍寒乍熱多覺身體
索索然冷欲得熱熨痛處即小寛時復有汗出此為賊
風證也宜針灸熨􁳚諸服治風藥即愈方見風條中
又有風熱毒相搏為腫其狀先腫上生瘭漿如火灼處
名曰風熱毒治之一如丹法
又有洪燭瘡身上忽生瘭漿如沸湯灑劇者徧頭面亦
有胷脇腰腹腫緩通體如火湯灼瘭起者是也治之法
急服漏蘆湯下之外以升麻膏𫝊之其間𫝊升麻膏若
無效一依𫝊丹方
凡熱瘡起便生白膿黄爛瘡起即淺但出黄汁名肥瘡
浸淫瘡者淺搔之曼延長不止搔癢者初如疥搔之轉
生汁相連著是也
瘑瘡者初作亦如肥瘡喜著手足常相對生隨月生死
痛癢坼裂春夏秋冬隨瘥劇者是也
有久癰餘瘡敗為深疽者在腨脛間喜生瘡中水惡露
寒凍不瘥經年成骨疽亦名胻瘡深爛青黒四邉堅彊
中央膿血汁出百藥不瘥汁潰好肉處皆虚腫亦有碎
骨出者可温赤龍皮湯漬(方見七十/卷腸癰篇)夏月日日洗冬月
四日一洗青肉多可𫝊白䕡茹散食去惡肉可三日𫝊
之止後長𫝊家猪屎散得瘥止取猪屎燒灰作末如粉
致瘡中令滿白汁出吮去隨更𫝊之瘥止若更青肉復
著白䕡茹散如前法家猪屎散取平復凡骨疽百療不
瘥者可瘡上以次灸之三日三夜便瘥如瘡不瘥瘥而
復發骨從孔中出者名為骨疽取先死烏雌雞一隻去
肉取骨熬焦如炭取三家牛棓木刮取屑三家甑箄各
一兩皆燒成炭合導瘡中碎骨當出數片瘥
治瘭疽祕方
　　射干　　　甘草　　　枳實　　　升麻
　　乾地黃　　黃芩(各二/兩)　麝香(二/分)　　前胡(三/分)
　　犀角(六/分)　　大黃(十/分)
　右十味㕮咀以水九升煮取三升下大黄一沸去滓
　内麝分三服瘥止不限劑數此方世所不𫝊神良無
　比(外臺無黄芩云翼深師加黄/芩麻黄白薇枳實升麻松葉)
治瘭疽諸疽十指頭焮赤癢痛方(千金翼名/猪蹄湯)
　　白芷　　　大黃　　　芎藭　　　黄芩
　　黄連　　　甘草　　　細辛　　　藁本
　　當歸　　　藜蘆　　　莽草(各一/兩)
　右十一味㕮咀以水二斗先煮猪蹄一具取一斗煮
　藥取五升浸瘡即瘥
治瘭疽浸淫多汁日漸大方
　　黄連(二/兩)　　胡粉　　　甘草　　　䕡茹(各二/分)
　右四味治下篩以粉瘡上日三四度
治瘭疽著手足肩背累累如米起色白刮之汁出瘥後
復發方
　　黄耆(六/分)　　升麻(四/分)　　欵冬花(二/分)　附子
　　苦參(范注/無)　赤小豆(各一/分)
　右六味治下篩酒服方寸匕稍加日三服
又方虎屎白者以馬屎和曝乾燒為灰粉之良
又方青木香　　滑石　　　龍骨(各三/兩)　胡粉(一/兩)
　　米粉(一/升)
　右五味為末稍以粉病上日三
又方竈屋塵　　竈突墨　　釡下土(各一/升)
　右三味合研令匀以水一斗煮三沸取汁洗日三四
　度
治瘭疽著手足肩背忽發累累如赤豆剥之汁出者方
　　鯽魚(長三/寸者)　亂髮(雞子/大)　猪脂(一/升)
　右三味煎為膏𫝊之
又方熬蕪菁子𢷬碎帛褁展轉𫝊上良
又方以麻子熬作末摩上良
又方酒和麫𫝊之
又方以猪膽𫝊之良
又方剥去瘡痂温醋泔清洗之以胡燕窠和百日男兒
屎如膏𫝊之
又方亂髪灰服方寸匕日三亦治發背
又方煮芸薹菜取汁一升服之并食乾熟芸薹數頓少
與鹽醬冬月研子水和服之
又方枸杞根并葵根葉煮汁煎令如糖隨意服之
又方臘月糖晝夜連浸數日乃愈
治疽潰後方
　以鹽湯洗拭了燒皂莢灰粉上良
又方以牛耳中垢𫝊之良
又方梁上塵和車􁠆中脂𫝊之
又方以生麻油滓綿裹布瘡上蟲出
又方以沸湯灌瘡中三四遍(湯一/作餳)
治疽似癰而小有異膿如小豆汁今日去明日滿者方
　右用芸薹熟𢷬濕布袋盛之埋熱灰中更互熨之不
　過再三度安瘥冬用乾者
又方皂莢煎湯洗瘡拭乾以蘗皮為末𫝊之勿令作痂
治疽卒著五指筋急不得屈伸者方
　右灸踝骨中央數十壯或至百壯
治風疽方(凡脚腨及曲䐐中癢搔則/黄汁出是也灸法見後)
　右以青竹筒一枚徑一寸半長三尺當中著大豆一
　升以糠馬屎二物燒為火當竹筒中燒之以器承兩
　頭取汁先以泔清和鹽熱洗瘡了即塗豆汁不過三
　度極效
又方嚼胡麻𫝊以綿裹之日易神良
治石疽狀如痤癤而皮厚方
　右𢷬榖子𫝊之亦治金瘡
治久癰瘡敗壊成骨疽方
　右用末龍骨粉瘡四面厚二分以膏著瘡中日二易
　蟲出如髮盡愈膏方如左
　　大蝦蟆(一枚自/死者)　　　亂髮(一塊雞/子大)猪脂(一/斤)
　右三味取一味内脂中煎略消盡下待冷更内鹽一
　合攪和充前用
治瘡久不瘥瘥而復發骨從孔中出名為骨疽方
　以猪膽和楸葉𢷬封之
又方𢷬白楊葉末𫝊之
又方𢷬蕪菁子𫝊之帛褁日一易
又方穿地作坑口小裏大深三尺取乾雞屎二升以艾
及荆葉𢷬碎和雞屎令可燃火坑中燒之令煙出内疽
於坑中熏之以衣擁坑口勿洩氣半日當有蟲出甚效
治附骨疽方
　檞皮燒末飲服方寸匕
又方新剥鼠皮如錢孔大貼腫上即膿出已潰者取猪
脊上脂貼之
又方灸間使後一寸隨年壯立瘥
治久疽方
　右用鯽魚破腹勿損内白鹽於腹中以針縫之於銅
　器中火上煎令乾作末𫝊疽瘡中無膿者以猪脂和
　𫝊上小疼痛無怪也十日瘥
苦瓠散治浸淫瘡方(瘡表裏相當/名浸淫瘡)
　　苦瓠(一/兩)　　蜂房　　　蛇蛻(各半/兩)　大豆(半/合)
　　梁上塵(一/合)
　右五味治下篩以粉為粥和𫝊紙上貼之日三(古今/録無)
　(大/豆)
又方以煎餅乘熱搨之亦治細癬
又方猪牙車骨年久者槌破燒令脂出熱塗之
又方取苦棟皮若枝燒作灰𫝊上乾者猪脂和塗之并
治小兒禿瘡及諸惡瘡
治瘑瘡方
　右用醋一升温令沸以生薤一把内中封瘡上瘥為
　度
又方𢷬桃葉和鯉魚鮓糂封之亦可以鮓𫝊上
又方炒臘月糖𫝊之
又方燒故履系為末𫝊之
又方燒松根取脂塗之
治燥瘑方
　右用醋和灰塗之
又方熱牛屎塗之
治濕瘑方
　右燒乾蝦蟆猪脂和𫝊之
治瘑病百療不瘥方
　　楝實(一/升)　　桃皮　　　苦參　　　地榆根(各/五)
　　(兩/)
　右四味㕮咀以水一斗煮取五升稍温洗之日一度
治久瘑疥濕瘡浸淫日廣癢不可堪搔之黄汁出瘥後
復發方
　右用羊蹄根淨去土細切熟熬以醋和熟𢷬淨洗瘡
　𫝊上一時間以冷水洗之日一度又隂乾作末癢時
　搔則汁出以粉之又以生蔥根揩之(千金翼/無蔥字)
治一切瘑瘡(凡脚腨及曲䐐中癢搔/則黄汁出是名風疽)
　右灸足大趾竒間二七壯又灸大趾頭亦佳
治諸瘡因風致腫方
　右燒白芋灰温湯和厚三分𫝊瘡上乾即易五六度
　瘥
又方櫟根皮三十斤剉以水三斛煮令熱下鹽一把令
的的然熱以浸瘡當出膿血日日為之瘥止
治惡露瘡方
　以𢷬薤菜𫝊瘡口以大艾炷灸藥上令熱入内即瘥
治惡瘡方
　　礬石　　　松脂　　　亂髮　　　蠟(各二/分)
　　猪膏(四/兩)
　右五味煎髮候消内礬石次内松脂次内蠟去滓先
　刮洗瘡令淨然後用藥塗之日再三不痛久瘡時愈
　新瘡遲愈瘑疥癢瘡頭秃皆即愈生髮勝飛黄膏
又方燒萹竹灰和楮白汁塗之
又方羊屎麻根燒煙斷膏和封上有汁者乾𫝊之
又方麫一升作餅大小以覆瘡灸上令熱汁出盡瘥
治惡瘡似火爛洗湯
　右用白馬屎曝乾以河水和煮十沸絞取汁洗之
治惡瘡其大如錢名曰馬疥方
　右以水漬自死蛇一頭令爛去骨以汁塗之隨手瘥
治惡瘡十年不瘥似癩者方
　右用蛇蛻皮一枚燒為末下篩猪脂和𫝊之醋和亦
　得
又方苦瓠一枚㕮咀煮取汁洗之日三度又煎以塗癬
甚良當先以泔淨洗乃塗三日瘥
又方燒猳猪屎𫝊之
又方鹽湯洗𢷬地黄葉貼之
又方燒莨菪子為末𫝊之
又方燒鯽魚灰和醬清𫝊之
烏膏治惡瘡方
　　雄黄　　　雌黃　　　芎藭　　　升麻
　　烏頭　　　防己　　　竹灰　　　黄連
　　黄蘗　　　水銀(各二/兩)　胡粉(一/分)　　蠟(三/兩)
　　杏仁(三十/枚)　巴豆(二十/枚)　松脂　　　亂髮(各一/雞子)
　　(大/)
　右十六味㕮咀以猪膏三升急煎令髮消去滓停小
　冷入真珠三錢匕攪令相得以𫝊之凡用膏先淨洗
　瘡拭乾乃𫝊上𫝊訖以赤石脂黄連散粉之(千金翼/無竹灰)
　(水銀/蠟)
治種種諸瘡不愈者方
　　水銀(一/兩)　　黄連(二/兩)　　京墨(三/分)
　右三味治下篩以不中水猪膏和𫝊上不過再三度
　瘥神良若欲多作任人水銀大須熟研其藥惟不治
　金瘡
治反花瘡并治積年諸瘡方
　右取牛蒡根熟𢷬和臘月猪脂封上瘥止并治久不
　瘥諸腫惡瘡漏瘡等皆瘥
又方取馬齒菜𢷬封上瘥止
又方取蜘蛛膜貼上數易之瘥止
治身瘡及頭瘡不止方
　右取菖蒲為末𫝊上日三夜二
治瘡久不瘥方
　　蕪荑　　　藜蘆(各一/兩)　薑黃　　　青礬
　　雄黃(各一/分)　苦參　　　沙參(各三/分)　附子(一/枚)
　右八味治下篩先以藍汁洗瘡去痂乾拭𫝊上小兒
　一炊久剥去之大人半日纔剥再𫝊不過三四度愈
治諸瘡久不瘥并治六畜方
　右用棗膏三升水三斗煮取一斗半數洗取愈
治代指方
　右用甘草二兩㕮咀水五升煮取一升半漬之(若無/用芒)
　(硝/代)
又方以唾和白􁳪砂先捜麫作椀子盛唾次著􁳪砂如
唾許以爪甲著中一日瘥
又方以毛雜黃土作泥泥指上厚五分許内糖灰中煨
之令熱可忍泥乾即易不過數度瘥
又方刺指熱飯中二七遍
又方以麻沸湯漬之即愈
又方單煮地榆湯漬之半日
又方取萎黄蔥葉煮沸漬之
又方以蜀椒四合水一升煮三沸漬之
又方先刺去膿血炙魚鮓皮令温以纒裹周匝痛止(便/愈)
治指痛欲脱方
　右用猪脂和鹽煮令消熱内指中一食久住(千金翼/和乾薑)
治手足指掣痛不可忍方
　右用醬清和蜜温塗之
又方灸指端七壯立瘥
治手足指逆臚方(此縁厠上/搔頭所致)
　右還坐厠上以指到捋二七下即瘥
又方青珠(一/分)　　乾薑(二/分)
　右二味𢷬以粉瘡上日三
治手足皴裂逆臚代指方
　右酒搦猪􁜖洗之慎風冷
治冬月冐渉凍凌面目手足皴瘃及始熱痛欲瘃者方
　右取麥窠煮令濃熱洗之
治凍指瘃欲墮方
　右用馬屎三升以水煮令沸漬半日愈
治手足皴劈破裂血出疼痛方
　右用猪脂著熱酒中洗之
治手足皴痛方
　右用煮茄子根洗之
又方芎藭(三/分)　　蜀椒(二/分)　　白芷　　　防風
　　鹽(各一/兩)
　右五味㕮咀以水四升煎取濃塗之或猪脂煎更良
治尸脚方(凡人脚無冬夏/常拆裂者是)
　右用雞屎一升水二升煮數沸停水冷漬半日瘥止
　亦用馬屎忌踏酒吐及婦人穢血
又方烊膠膠乾故帛貼方
治割甲侵肉不瘥方
　右以􁳪砂礬石為末裹之以瘥為候
又方𢷬鬼針草苗汁鼠黏草根和臘月猪脂𫝊之
　
　
　備急千金要方卷六十八
欽定四庫全書
　備急千金要方卷六十九　唐　孫思邈　撰
　　　　　　　　　　　　宋　林億等　校正
　痔漏方
　　九漏第一(瘰􁣲附/方)　(論法/灸)
論曰夫九漏之爲病皆寒熱瘰癧在於頸腋者何氣使
生此皆鼠瘻寒熱之毒氣也堤留於脉而不去者也鼠
瘻之本皆根在於臟其末上出於頸腋之下其浮於脉
中而未著於肌肉而外為膿血者易去去之奈何曰請
從其末引其本可使衰去而絶其寒熱審按其道以予
之徐從末以去之其小如麥者一刺之三刺已决其死
生奈何曰反其目視其中有赤脉從上下貫瞳子見一
脉一嵗死見一脉半一嵗半死見二脉二嵗死見二脉
半二嵗半死見三脉三嵗死赤脉不下貫瞳子可治也
凡項邉腋下先作瘰癧者欲作漏也宜禁五辛酒麫及
諸熱食凡漏有似石癰累累然作癧子有核在兩頸及
腋下不痛不熱治者皆練石散傅其外内服五香連翹
湯下之已潰者治如癰法諸漏結核未破者火針針使
著核結中無不瘥者何謂九漏一曰狼漏二曰鼠漏三
曰螻蛄漏四曰蠱漏五曰蚍蜉漏六曰蠐螬漏七曰浮
沮漏八曰瘰􁣲漏九曰轉脉漏
空青商陸散治狼漏始發於頸腫無頭有根起於缺盆
之上連延耳根腫大此得之憂恚氣上不得下其根在
肝(一作/肺)空青主之商陸為之佐方
　　空青　　　蝟腦(各二/分)　蝟肝(一具/乾)　芎藭(半/分)
　　獨活　　　黄芩　　　鼈甲　　　婦人蓐草
　　商陸　　　斑猫　　　乾薑　　　地膽
　　當歸　　　茴香　　　􁦝石(各一/分)　蜀椒(三十/粒)
　右十六味治下篩酒下方寸匕日三服十五日
狸骨知母散治鼠漏始發於頸無頭尾如鼷鼠(闕/)　熱
脫肉此得之食有鼠毒不去其根在胃狸骨主(闕/)
為之佐方
　　狸骨　　　知母　　　桂心　　　鯪鯉
　　山龜殻　　甘草　　　雄黄　　　乾薑(各等/分)
　右八味治下篩飲服方寸匕日三仍以蜜和内瘡中
　無不瘥先灸作瘡後以藥𫝊之已作瘡不用灸
地黄膏治鼠漏瘡瘥復發及不愈出膿血不止方
　右以不中水猪脂㕮咀生地黄内脂中令脂與地黄
　足相淹和煎六七沸其瘡先用桑灰汁洗去惡汁次
　以地黄膏傅上日一易
治鼠漏方
　右用蛇虺所吞鼠燒末服方匕日再不過三服此大
　騐但難遇耳并傅瘡中佳
又方死鼠(一枚中/形者)亂髪(如鷄子/大一枚)
　右二味以臘月猪脂煎之令消盡膏成分作二分一
　分稍稍塗瘡一分稍稍酒服之瘥鼠子當從瘡中出
　良
荏子桔梗圓治螻蛄漏始發於頸項状如腫此得之食
𤓰菓實毒不去其根在大腸荏子主之桔梗為之佐方
　　荏子　　　龍骨(各半/兩)　附子(一/兩)　　蜀椒(百/粒)
　　桂心　　　桔梗　　　乾薑　　　􁦝石
　　獨活　　　芎藭(各一/分)
　右十味為末以棗二十枚合𢷬醋漿和丸如(闕/)
　漿下五丸加至十丸
雄黄黄芩散治蜂漏始發於頸瘰􁣲三四處俱相連以
潰此得之飲流水中有風毒不去其根在脾雄黄主之
黄芩為之佐方
　　雄黄　　　黄芩(各一/兩)　蜂房(一/具)　　茴香
　　吳茱茰　　乾薑(各半/兩)　蜀椒(二百/粒)　鼈甲
　右八味治下篩𫝊瘡口上日一度十日止
礜石防風散治蚍蜉漏始發於頸初得如傷寒此得之
食中有蚍蜉毒不去其根在腎礜石主之防風為之佐
方
　　礬石　　　防風　　　知母　　　雌黄
　　桃白皮　　乾地黄　　獨活　　　青黛
　　斑猫　　　白芷　　　松脂(一作/栢脂)　芍藥
　　海藻　　　當歸(各一/分)　白术　　　蝟皮(各四/分)
　　蜀椒(百/粒)
　右十七味治下篩飲服一錢匕日三
礬石白术散治蠐螬漏始發於頸下無頭尾如棗核塊
累移在皮中使人寒熱心滿此得之因喜怒哭泣其根
在心礬石主之白术為之佐方
　　礬石　　　白术　　　空青　　　當歸
　　細辛(一/兩)　　蝟皮　　　斑猫　　　枸杞
　　地膽(各一/分)　乾烏腦(三七/豆許)
　右十味治下篩以醋漿服方寸匕日三病在上側輪
　卧在下髙枕卧使藥流下
地膽甘草散治浮沮漏始發於頸如兩指使人寒熱欲
卧此得之因思慮憂懣其根在膽地膽主之甘草為之
佐方
　　地膽　　　雄黄　　　乾薑　　　續斷
　　石決明　　菴䕡根　　龍膽(各三/分)　細辛(二/分)
　　大黄(半/分)　　甘草(一/分)
　右十味治下篩𫝊瘡日四五度(古今録驗無/雄黄有硫黄)
雌黄芍藥圓治瘰􁣲漏始發於頸有根初苦痛令人寒
熱此得之因新沐濕結髪汗流於頸所致其根在腎雌
黄主之芍藥為之佐方
　　雌黄　　　芍藥　　　茯苓　　　續斷
　　乾地黄　　空青　　　礜石　　　乾薑
　　桔梗　　　蜀椒　　　恒山　　　虎腎
　　狸肉　　　烏腦　　　斑猫　　　礬石(各一/分)
　　附子(一/兩)
　右十七味為末蜜丸如大豆酒服十丸日二
斑猫白芷圓治轉脉漏始發於頸濯濯脉轉苦驚　身
振寒熱此得之因驚臥失枕其根在小腸(集驗/作心)斑猫(闕/)
之白芷為之佐方
　　斑猫　　　白芷　　　綠青　　　大黄(各二/分)
　　升麻　　　鍾乳　　　甘草　　　防風
　　地膽　　　續斷　　　麝香　　　礜石(各一/分)
　　人参　　　當歸　　　桂心(各二/兩)　白术
　　麥門冬(各一/兩)
　右十七味為末蜜丸如大豆酒服十丸日三勿食菜
　慎房室百日(外臺無大黄桂心/麥門冬白术鍾乳)
治九漏方
　　空青　　　商陸　　　知母　　　狸骨
　　桔梗　　　防風　　　荏子　　　礬石
　　黄芩　　　白芷　　　芍藥　　　甘草
　　雌黄　　　白术　　　礜石　　　地膽
　　斑猫　　　雄黄(各等/分)
　右十八味為末蜜丸如大豆以酢服三丸三十日知
　四十日愈六十日平復百日内慎房室(一方為散醋/服一刀圭日)
　(二老/小半)
又方蝟皮(半/枚)　　鯪鯉甲　　􁀙雞(各四/枚)　蜥蜴
　　蜈蚣(各一/枚)　蜀椒　　　附子　　　當歸
　　蜂房　　　地榆　　　桂心　　　通草
　　乾漆　　　牡丹　　　薏苡仁　　蒺藜子
　　漏蘆(一作/雚蘆)　龍膽(一作/龍骨)　土𤓰(各三/分)　斑猫(四/分)
　　蛇牀子　　苦参　　　大黄　　　雄黄
　　蛇蜕皮　　䕡茹　　　細辛(各二/分)　鶴骨(六/分)
　右二十八味治下篩酒服五分匕以知為度日二服
又方斑猫(七十/枚)　蝟皮　　　真珠　　　雄黄(各一/分)
　右四味治下篩酒服半錢七日三
又方末成錬松脂填瘡孔令滿日三四度七日瘥有神
驗
又方斑猫(二七/枚)　雄黄　　　桂心　　　犀角(各一/兩)
　右四味治下篩酒服一錢匕日再服病從小便出
又方馬齒莧(隂/乾)臘月燭燼(各等/分)
　右二味為末以臘月猪脂和其瘡先以暖泔清洗淨
　拭乾然後以藥傅之日三
又方乾牛屎　　乾人屎(各等/分)
　右二味𢷬先用綿羃瘡上綿上著屎蟲聞屎香即出
　若癢即舉綿去之更别取屎及綿著其上如前蟲盡
　乃止
又方苦瓠四枚大如盞者各穿一孔如指大置湯中煮
十數沸取一竹筒長一尺一頭内瓠孔中一頭注瘡孔
上冷則易之徧止
治一切漏方
　　斑猫(四十/枚)　䜴(四十/九粒)　　元青(二十/枚)　生大豆黄
　　地膽(各十/枚)　蜈蚣(一升/半)　犀角　　　牛黄(各棗/核大)
　右八味為末蜜丸如梧子大飲服二丸須㬰多作酸
　漿粥冷飲之病從小便出尿盆中相視如有蟲形状
　又似膠汁此病出也間日一服飲粥如常小弱者隔
　三四日候無蟲出瘡漸瘥特忌油膩一切器物皆須
　灰洗乃作食(崔氏云治九漏初服藥少夜食明旦服/二丸至七日甚虚悶可煮食蔓菁菜羮)
　(自餘脂膩醋口味果子之類並不得食人强隔日一/服人弱兩三日一服瘥後仍作二十日将息便不須)
　(服/)
又方煮鹽花以麫擁病上内鹽花麫匡中厚二寸其下
以桑葉三重藉鹽候冷熱得所可忍冷則無益熱則以
肉一日一度候瘰􁣲根株勢消則止若已作瘡者𢷬穄榖
為末粉之
又方槲北隂白皮三十斤剉碎以水一石煑取一斗去
滓煎如糖又取都厠上雌雄鼠屎各十四枚燒令汁盡
為末内煎中又温酒一升投煎中合攪之羸人服五合
當有蟲出
又方霜下瓠花曝乾為末傅之
又方𢷬土𤓰根𫝊之燥則易不限時節
又方死蛇去皮肉取骨為末合和封瘡上大痛以杏仁
膏摩之止
又方死蛇和臘月猪脂合燒灰為末内孔中
又方燒死蜣蜋為末醋和塗又死蛇灰醋和𫝊之
又方故布裏鹽如彈丸大燒令赤為末酒服
又方服白馬屎汁一升
又方水研杏仁服之
又方猪脂一升酒五合煎沸頓服之
又方鹽麫和燒灰傅之
又方正月雄狐屎隂乾𢷬末水和服
治漏作瘡孔方
　右用露蜂房爲末臘月猪脂和傅孔上
治漏發心胷以下者方
　　松脂　　　武都雄黄(各三/兩)
　右二味和為塊刀子刮爲散飲服一方寸匕日二不
　瘥更合
治漏方
　　鍜落鐵屑　狗頰車連齒骨(灸/)　　虎糞
　　鹿皮(合毛燒爲/灰各等分)
　右四味治下篩以猪膏和内瘡中須臾即易日五六
　度
治一切冷瘻方
　右用燒人所吐蛔蟲為灰先用甘草湯洗去瘡惡然
　後著灰無不瘥者慎口味
治鼠瘻腫核痛未成膿者方
　右以栢葉𫝊腫上熬鹽著葉上熨之令熱氣下即消
治風漏及鼠漏方
　　赤小豆　　白歛　　　黄耆　　　牡蠣(各等/分)
　右四味治下篩酒服方寸匕日三
治螻蛄瘻方
　右先以泔清煮槲葉取汁洗瘡拭乾次以槲葉灰内
　瘡中
治蜂瘻方論
　初生状如桃而癢搔之則引大如雞子如覆手者熬
　鹽熨之三宿四日不瘥至百日成瘻其状大如四五
　寸石廣三寸中生蜂作孔乃有數百以石硫黄隨多
　少燃燒令汁出著瘡孔中須臾間見蜂數十蜂盡乃
　瘥
治蜂瘻方
　以人屎蛇蛻灰臘月猪膏和𫝊之
又方鵶頭灰𫝊之
又方取蜂窠燒灰臘月猪膏和𫝊孔中
治蟻漏孔容針亦有三四孔者方
　右用蝟皮肝心燒灰為末酒服一錢七
又方死蛇腹中鼠取臘月猪脂煎候焦去滓𫝊之
又方取大鮆鮓燒耕垈土令赤以苦酒浸垈土時合壁
土故熱以鮆鮓著壁土上展轉令熱𫝊瘡上
又方鯪鯉甲二七枚燒末以猪膏和𫝊瘡上
又方半夏一枚𢷬末以鴨脂和𫝊瘡上
治瘰􁣲瘻横闊作頭状若杏仁形亦作瘰􁣲方
　右用雄雞屎燒灰臘月猪脂和封之
治蜣蜋瘻方
　右用牛屎燒灰臘月猪脂和𫝊之
又方蜣蜋丸(即蜣蜋所/食屎也)為末𫝊之
又方乾牛屎為末𫝊之癢即撥却更厚封瘥乃止
又方熱牛屎塗之數易應有蜣蜋出
治蚯蚓瘻方
　　雞屎　　　蚯蚓屎
　右二味為末用社猪下頷髓和𫝊之
治蠍瘻五六孔皆相通者方
　右𢷬茅根汁著孔中
治蝦䗫瘻方
　右用五月五日蛇頭及野猪脂同水衣封之佳
治蛇瘻方
　右用蛇蜕皮燒灰臘月猪脂和封之
治蛙瘻方
　右用蛇腹中蛙燒灰封之
治顛當瘻方
　以𢷬土𤓰根𫝊至瘥慎口味
治雀瘻方
　右取母猪屎燒灰臘月猪膏和𫝊上當有蟲出如雀
　形
治膿瘻方
　右用桃花末以猪脂和封之佳
治石瘻兩頭出者其状堅實令人寒熱方
　右以大鈹針破之次用鼠粘葉二分為末和雞子白
　一枚封之
又方𢷬槐子和井花水封之
灸漏法
　　葶藶子(二/合)　䜴(一/升)
　右二味和𢷬令極熟作餅子如大錢厚二分許取一
　枚當瘡孔上作大艾炷如小指大灸餅上三炷一易
　三餅九炷隔三日復一灸之(外臺灸瘰􁣲古今錄騐云/不可灸頭瘡葶藶氣入)
　(腦殺/人)
又方𢷬生商陸根捻作餅子如錢大厚三分安漏上以
艾灸餅乾易之灸三四升艾瘥(外臺灸/瘰􁣲)
又方七月七日日未出時取麻花五月五日取艾等分
合𢷬作炷用灸瘡上百壯(外臺灸/瘰􁣲)九漏灸肩井二百壯
　漏灸鳩尾骨下宛宛中七十壮　諸漏灸瘻周四畔
瘥　諸惡漏中冷息肉灸足内踝止各三壮二年六壮
寒熱胷滿頸痛四肢不舉腋下腫上氣胷中有音喉中
鳴天池主之
寒熱頸頷腫後谿主之
寒熱酸痟痛四肢不舉腋下腫馬刀瘻喉痺髀膝脛骨
摇酸痺不仁陽輔主之
寒熱脛腋下腫申脉主之
胷中滿腋下腫馬刀瘻善自囓舌頰天牖中腫寒熱胸
脇腰膝外廉痛臨泣主之
寒熱頸腫丘墟主之
腋下腫馬刀肩腫吻傷太衝主之
寒熱頸瘰癧大迎主之
五白膏治鼠漏及瘰癧方
　　白馬屎　　白牛屎　　白猪屎　　白羊屎
　　白雞屎(各一/升)漏蘆(二/斤)
　右六味各於石上燒作灰研絹篩之以猪膏一升三
　合煎亂髪一兩半令極沸盡消乃内諸末微火上煎
　五六沸藥成去瘡痂以鹽湯洗新帛拭乾然後𫝊膏
　若無痂猶須湯洗日再若著膏當以帛裹上勿令中
　風冷神騐
曾青散治寒熱瘰癧及鼠瘻方
　　曾青　　　荏子　　　礜石(一作/􁦝石)　附子(各半/兩)
　　栝蔞根　　露蜂房　　當歸　　　防風
　　芎藭　　　黄耆　　　黄芩　　　狸骨
　　甘草(各二/兩)　細辛　　　乾薑(各一/兩)　斑猫
　　元青(各五/枚)
　右十七味治下篩以酒服一方寸匕日再
治寒熱瘰癧方
　　土𤓰根　　連翹　　　龍膽　　　黄連
　　栝蔞根　　苦參　　　芍藥　　　恒山(各一/兩)
　右八味治下篩酒服五分七日三(千金翼外臺有狸/骨一枚又千方翼)
　(一方有當歸/無栝蔞恒山)
薔薇圓治身體有熱氣瘰癧及常有細瘡并口中生瘡
方
　　薔薇根(三/兩)　黄耆　　　黄芩　　　鼠李根皮
　　栝蔞根　　芍藥　　　苦參　　　石龍芮
　　防風(一作/防已)　白歛　　　龍膽(各一/兩)　梔子仁(四/兩)
　右十二味為末蜜丸如梧子大飲服十五丸日再(千/金)
　(翼有黄/蘗一兩)
治瘰癧方
　右用白殭蠶治下篩水服五分匕日三服十日瘥
又方狸頭一枚灸𢷬篩飲服方寸匕日二
又方故鞋内氊替燒末五七和酒一升平旦向日服之
强行須臾吐鼠出三朝服(外臺/不同)
又方狸頭蹄骨等炙黄𢷬篩為散飲服一錢七日二
又方猫兩眼隂乾燒灰井花水服方寸匕日再
又方乾猫舌為末𫝊瘡上
又方狼屎灰𫝊之
又方狐頭狸頭灰𫝊之
又方五月五日取一切種種雜草煮取汁洗之
又方猫腦　　　莾草
　右二味各等分為末著孔中
灸瘰癧法
　一切瘰癧在項上及觸處但有肉結凝似作瘻及癰
　癤者以獨頭蒜截兩頭留心大作艾炷稱蒜大小帖
　癧子上灸之勿令上破肉但取熱而已七壯一易蒜
　日日灸之取消止一切瘰癧灸兩胯裏患癧處宛宛
　中日一壮七日止神騐　又灸五里人迎各三十壮
　　又灸耳後髪際直脉七壯　又灸患人背兩邉腋
　下後文上隨年壮
　
　
　
　
　
　
　
　
　
　
　
　
　
　
　備急千金要方卷六十九
欽定四庫全書
　備急千金要方卷七十　唐　孫思邈　撰
　　　　　　　　　　　宋　林億等　校正
　痔漏方
　　　腸癰第二(論法方/灸)
論曰卒得腸癰而不曉其病候愚醫治之錯則殺人腸
癰之為病小腹重而强抑之則痛小便數似淋時時汗
出復惡寒其身皮皆甲錯腹皮急如腫状其脉數者小
有膿也(巢源云數者/已有膿也)其脉遲緊者未有膿也甚者腹脹
大轉側聞水聲或遶臍生瘡或膿從臍中出或大便出
膿血
問曰官羽林婦病醫脉之何以知婦人腸中有膿為下
之即愈師曰寸口脉滑而數滑則為實數則為熱滑則
為榮數則為衛衛數下䧏榮滑上升榮衛相干血為濁
敗小腹痞堅小便或澀或復汗出或復惡寒膿為已成
設脉遲緊即為瘀血血下則愈
大黄牡丹湯治腸癰方
　　大黄(四/兩)　　牡丹(三/兩)　　芒硝(二/兩)　　𤓰子(一/升)
　　桃仁(五十/枚)
　右五味㕮咀以水五升煮取一升頓服當下膿血(刪/繁)
　(方用芒硝半合𤓰子五合劉涓子用消石三合云腸/癰之病小腹痞堅或偏在膀胱左右其色或白堅大)
　(如掌熱小便欲調時白汗出其脉遲堅者未成膿可/下之當有血脉數膿成不復可下肘後名𤓰子湯)
腸癰湯方
　　牡丹　　　甘草　　　敗醤　　　生薑
　　茯苓(各二/兩)　桔梗　　　薏苡仁　　麥門冬(各三/兩)
　　丹參　　　芍藥(各四/兩)　生地黄(五/兩)
　右十一味㕮咀以水一斗煮取三升分三服日三
又方薏苡仁(一/升)　牡丹皮　　桃仁(各三/兩)　𤓰瓣仁(二/升)
　右四味㕮咀以水六升煮取二升分再服(姚氏不用/桃仁用杏)
　(仁崔氏有芒硝二兩云腹中㽲痛煩毒不安或脹滿/不下飲食小便澁此病多是腸癰人多不識婦人産)
　(後虚熱者多成此病縱非癰/疽但是便服此湯無他損也)
又方雄雞頂上毛并屎燒作末空心酒服之
又方截取檐頭尖少許燒灰水和服當作孔出膿血取
愈凡腸癰其状兩耳輪文理甲錯初患腹中苦痛或繞
臍有瘡如粟皮熱便膿血出似赤白下不治必死方
　馬蹄灰以雞子白和塗即㧞氣不過再
又方𤓰子三升𢷬末以水三升煮取一升五合分三服
又方死人塜上土作泥塗之
治内癰未作頭者方
　右用伏雞屎服之即瘥
又方馬牙灰雞子和塗之乾則易
灸腸癰法
　屈兩肘正灸肘頭鋭骨各百壮則下膿血卽瘥
論曰産後宜勤濟乳不宜令汗蓄積蓄積不去便結不
復出惡汗於内引熱温壮結堅牽掣痛大渇引飲乳急
痛手不得近成妬乳非癰也急灸兩手魚際各二十七
壮斷癰脉也不復惡手近乳汁亦自出便可手助迮捋
之則乳汁大出皆如膿状内服連翹湯外以小豆薄塗
之便瘥
婦人女子乳頭生小淺熱瘡癢搔之黄汁出浸淫為長
百種治不瘥者動經年月名為妬乳婦人飲兒者乳皆
欲斷世謂苟抄乳是也宜以赤龍皮湯及天麻湯洗之
𫝊二物飛烏膏及飛烏散佳若始作者可𫝊黄芩漏蘆
散及黄連胡粉散並佳
赤龍皮湯方
　右用槲皮切三升以水一斗煮取五升夏冷用之冬
　温用之分以洗乳亦洗諸深敗爛久瘡洗竟𫝊膏散
天麻湯方
　右用天麻草切三升以水一斗半煮取一斗隨寒熱
　分洗乳以殺癢也此草葉如麻冬生夏著花赤如鼠
　尾花也亦以洗浸淫黄爛熱瘡癢疽濕隂蝕小兒頭
　瘡洗竟𫝊膏散
飛烏膏方
　　傾粉(是燒朱砂作水銀上/黒烟也一作緗粉)礬石(各三/兩)
　右二味為末以甲煎和如脂以𫝊乳瘡日三𫝊作散
　者不須和汁自著者可用散及諸熱瘡黄爛瘡浸淫
　汁癢丈夫隂蝕癢濕瘡小兒頭瘡月蝕口邉肥瘡瘑
　瘡等並皆主之
黄連胡粉散
　　黄連(二/兩)　　胡粉(十/分)　　水銀(一/兩)
　右三味黄連為末相和耎皮裹熟挼之自能和合縱
　不得成一家亦得水銀細散入粉中也以𫝊乳瘡諸
　濕瘡黄爛肥瘡等若乾著甲煎為膏
治妬乳乳生瘡方
　　蜂房　　　猪甲中土　車轍中土(各等/分)
　右三味為末苦酒和𫝊之
鹿角散治婦人乳生瘡頭汁出疼痛欲死不可忍者方
　　鹿角(三/分)　　甘草(一/分)
　右二味治下篩和以雞子黄於銅器中置温處炙上
　𫝊之日再即愈神騐不𫝊
治妬乳方
　右以葵莖灰𢷬篩飲服方寸匕日三即愈(集驗方直/𢷬為散不)
　(為/灰)
又方燒自死蛇為灰和以猪膏塗之大良
灸法
　右以蒲黄度口以度從乳上行灸度頭二七壯
論曰産後不自飲兒并失兒無兒飲乳乳蓄喜結癰不
飲兒令乳上腫者以雞子白和小豆散𫝊乳房令消結
也若飲兒不泄者數捻去之亦可令大孩子含水使口
中令為嗍取滯乳汁吐去之不含水漱去熱喜令乳頭
作瘡乳孔塞也
凡女人多患乳癰年四十以下治之多瘥年五十已上
慎勿治治之多死不治自得終天年
連翹湯治妬乳乳癰方
　　連翹　　　芒硝(各二/兩)　芍藥　　　射干
　　升麻　　　防己　　　杏仁　　　黄芩
　　大黄　　　柴胡　　甘草(各三/兩)
　右十一味㕮咀以水九升煮取二升五合分三服
治乳癰方
　　麥門冬(一/升)　黄芩　　　芍藥　　　茯苓(各二/兩)
　　桑寄生　　人參　　　黄耆　　　防風
　　甘草(各三/兩)　粘糖(八/兩)　　大棗(五/枚)
　右十一味㕮咀以水一斗煮取三升去滓内糖一沸
　分四服
又方先服前件湯五日後服此丸即愈方
　　天門冬(五/兩)　澤蘭(五/分)　　大黄(十/分)　　升麻(六/分)
　　羌活　　　桑寄生　　防風　　　人參
　　黄耆　　　乾地黄　　白芷　　　通草(各二/分)
　　黄芩　　　枳實　　　五味子　　茯神
　　天雄　　　芎藭　　　當歸(各一/兩)
　右十九味爲末蜜丸酒服二十丸日二加至四十丸
治乳癰始作方(廣濟方云治乳癰大堅硬赤/紫色衣不得近痛不可忍者)
　　大黄　　　棟實　　　芍藥　　　馬蹄(各等/分)
　右四味治下篩飲服方寸匕取汗出瘥(廣濟方云酒/服方寸匕覆)
　(取汗當睡著覺後腫/處散不痛經宿乃消)
排膿散治乳癰除惡肉方
　　蓯蓉　　　鐵精　　　桂心　　　細辛
　　黄芩　　　防己(一作/防風)　芍藥　　　人參
　　乾薑　　　芎藭　　　當歸(各三/分)　甘草(五/分)
　右十二味治下篩酒服方寸匕日三夜一服藥十日
　膿血出多勿怪
又方生地黄(三/升)　芒硝(三/合)　　䜴(一/升)
　右三味合𢷬𫝊上熱即易之取瘥止一切癰腫皆用
　之(一方單用/地黄𫝊之)
治妬乳乳癰腫方
　右取硏米槌二枚灸令熱以絮及故帛㩉乳上以槌
　更互熨之瘥止已用立效
治乳癰堅方
　右以水罐中盛醋泔清燒石令熱内中沸止更燒如
　前少熱内乳漬之及冷更燒石内漬不過三度燒石
　愈
又方黄芩　　　白歛　　　芍藥(各等/分)
　右三味為末以漿水飲服半錢七日三若左乳汁結
　者即捋去右乳汁若右乳汁結者可捋去左乳汁(小/品)
　(云治/妬乳)
治乳癰方
　　大黄　　　鼠屎(新者各/一分)黄連(二/分)
　右三味𢷬為末以黍米粥清和𫝊乳四邉痛止即愈
　無黍米粟米粳米亦得
又方大黄　　　莽草(各二/分)　伏龍肝(十二/分)生薑(二/分)
　右四味𢷬為末以酢和塗乳痛即止有效
又方鹿角治下篩以猪脂上清汁服方寸匕不過再服
亦可以醋漿水服
又方取蔥白𢷬𫝊之并絞汁一升頓服即愈
治乳癰二三百日衆療不瘥但堅紫色青桞根熨方
　右以栁根削取上皮𢷬令熟熬令温盛著練囊中熨
　乳上乾則易之一宿即愈
蒺藜圓治婦人乳腫痛除熱方
　　蒺藜子　　大黄(各一/兩)　敗醤(一/分)　　桂心
　　人参　　　薏苡仁　　附子　　　黄連
　　黄耆　　　雞骨　　　當歸　　　枳實
　　芍藥　　　通草(各二/分)
　右十四味為末蜜丸如梧子大未食飲服三丸不知
　益至五丸日三無所忌一方無大黄敗醤黄連通草
　為散酒服方寸匕
　
　
　
　
　備急千金要方卷七十
欽定四庫全書
　備急千金要方卷七十一　唐　孫思邈　撰
　　　　　　　　　　　　宋　林億等　校正
　痔漏方
　　　五痔第三(論法方/灸)
論曰夫五痔者一曰牡痔二曰牝痔三曰脉痔四曰腸
痔五曰血痔牡痔者肛邊如鼠乳時時潰膿血出牝痔
者肛腫痛生瘡脉痔者肛邊有瘡癢痛腸痔者肛邊核
痛發寒熱血痔者大便清血隨大便汚衣又五痔有氣
痔寒温勞温即發蛇蜕皮主之牡痔生肉如兒乳在孔
中頗出見外妨於更衣鼈甲主之牝痔(集驗作/酒痔)從孔中
起外腫五六日自潰出膿血猬皮主之腸痔更衣挺出
久乃縮母猪左足懸蹄甲主之脉痔更衣出清血蜂房
主之五藥皆下篩等分隨其病倍其主藥爲三分旦以
井花水服半方寸匕病甚者旦暮服之亦可四五服禁
寒冷食猪肉生魚菜房室惟得食乾白肉病瘥之後百
日乃通房内又用藥導下部有瘡内藥瘡中無瘡内孔
中又用野葛燒末刀圭内藥中服藥五日知二十日若
三十日愈痔痛通忌蓴菜
治五痔衆醫所不能愈者方
　　秦芁　　　白芷　　　厚朴　　　紫参
　　亂髪　　　紫菀(各一/兩)　雷丸　　　藁本(各二/兩)
　　石南　　　䗪蟲(各一/兩)　貫衆(三/兩)　　蝱蟲(半/升)
　　猪後懸蹄(十四/枚)
　右十三味合𢷬下篩以羊髓脂煎和丸如梧子大空
　腹飲下十五丸日二若劇者夜一服四日肛邉癢止
　八日膿血盡鼠乳悉瘥滿六十日終身不復發久服
　益善忌魚猪肉等
槐子圓治燥濕痔痔有雄雌皆主之方
　　槐子　　　乾漆　　　秦芁
　　吳茱萸根白皮(各四/兩)　　白芷　　　桂心
　　黄芩　　　黄耆　　　白歛　　　牡蠣
　　龍骨　　　雷丸　　　丁香　　　木香
　　蒺藜　　　附子(各二/兩)
　右十六味為末蜜丸如梧子大飲服二十丸日三(千/金)
　(翼無白歛深師無黄耆云治苦暴有乾燥腫痛者有/崩血無數者有鼠乳附核者有腸中煩癢者二五年)
　(皆殺人主忌飲酒/及作勞犯之即發)
小槐實圓治五十年者方
　　槐子(三/斤)　　白糖(二/斤)　　礬石　　　硫黄(各一/斤)
　　大黄　　　乾漆　　　龍骨(各十/兩)
　右七味四味𢷬篩其二種石及糖並細切内銅器中
　一石米下蒸之以綿絞取汁和藥末併手丸如梧子
　大隂乾酒服二十丸日三稍增至三十丸
槐子酒治同前
　　槐子(二/斗)　　槐東南枝(細剉/一石)
　　槐東南根(細剉/三石)
　右三味内大釜中以十六斛水煮取五斛澄取清更煎
　取一石六斗炊兩斛黍米上麴二十斤釀之攪令調
　封泥七日酒熟取清飲適性常令小小醉合時更煮
　滓取汁淘米及洗器不得用水須知此事忌生水故
　也
又方塗熊膽取瘥止神良一切方皆不及此
又方七月七日多採槐子熟𢷬取汁内銅器中重綿宻
蓋著宅中高門上曝二十日已上煎成如鼠屎大内榖
道中日三亦主瘻及百種瘡
又方取生槐白皮十兩熟𢷬丸如弹丸綿裹内下部中
此病宜常食萹竹葉及煮羮粥大佳也
又方取鯉魚腸三具以火灸令香綿裹内榖道中一食
久蟲當出食魚腸數數易之盡三具瘥一方灸腸令香
坐上蟲出經用有效
又方虎頭　　　犀角
　右二味為末和不中水猪脂大如雞子塗瘡上取瘥
治五痔及脫肛方
　　槐白皮(二/兩)　猪脂(半/斤)　　㯃子　　　桃仁(各十/枚)
　　巴豆(七/枚)　　薰草　　　辛夷　　　甘草
　　白芷(各半/兩)　野葛(六/銖)
　右十味㕮咀煎三上三下去滓以綿沾膏塞孔中日
　四五過蟲死瘥止癢痛大佳
治五痔方
　　猬皮(方三指/大切)熏香(棗大/末)　熟艾(雞子/大)
　右三味穿地作孔調和取便熏之口中熏黄烟氣出
　為佳火氣消盡即停停三日将息更熏之凡三度永
　瘥勿犯風冷羮臛将補慎猪雞等
又方取槐根煮洗之
又方用桃根煮洗之
猬皮圓治痔方(亦治/漏)
　　猬皮(一/具)　　礬石　　　當歸　　　連翹
　　乾薑　　　附子　　　續斷　　　黄耆(各二/兩)
　　槐子(三/兩)　　乾地黄(五/兩)
　右十味為末蜜丸如梧子大服十五丸日再加至四
　十丸(集驗方無/礬石地黄)
又方治崩中及痔方
　　猬皮　　　人参　　　茯苓　　　白芷
　　禹餘糧　　乾地黄　　槐耳　　　續斷(各三/兩)
　　蒲黄　　　黄耆　　　當歸　　　艾葉
　　橘皮　　　白歛　　　甘草(各二/兩)
　　白馬蹄(酒浸一宿/熬令黄)　　　牛角䚡(各四/兩)
　　鰻鱺魚頭(二十/枚)　　　　猪懸蹄甲(二十一/枚熬)
　右十九味為末蜜丸如梧子大酒服二十丸日再稍
　加
治痔方
　右取槐耳赤雞一斤(即是/槐檽)為末飲服方寸匕日三
又方以蒲黄水服方寸匕日三良妙(外臺云治腸痔每/大便常有血者)
又方取桑耳作羮空腹飽食之三日食佳
治痔下血及新産漏下方
　　附子　　　好礬石(各一/兩)
　右二味為末白蜜丸如梧子大酒服二丸日三稍加
　不過數日便斷百日服之終身不發(崔氏方有/乾薑一兩)
治外痔方(亦治惡/瘡瘑瘡)
　　真珠　　　雄黄　　　雌黄(各一/兩)　竹茹(三/兩)
　　猪膏(一/斤)
　右五味為末内猪膏中和調又切亂髪半雞子大和
　東向煎三上三下髪焦出其痔先用鹽湯洗拭乾後
　𫝊之
治痔下部出膿血有蟲傍生孔竅方
　右以槐白皮一檐剉内釜中煮令味極出置大盆中
　適寒温坐其中如浴状蟲悉出冷又易之不過二三
　度瘥
治榖道癢痛繞縁腫起裏許欲生肉突出方
　　大豆(三升以水七升/急火煮取四升)　　槐白皮(三/升)　甘草(三/兩)
　右三味以豆汁煮取二升浸故帛薄之冷則易日三
　五度
槐皮膏治榖道癢痛痔瘡方
　　槐皮　　　楝實(各五兩外/臺作塵豉)　　　　白芷(各二/兩)
　　甘草(刪繁用/蜂房)當歸(三/兩)　　桃仁(六十/枚)　赤小豆(二/合)
　右七味㕮咀以成煎猪膏一斤微火煎白芷色黄膏
　成取摩瘡上日再并導下部(刪繁方無當歸治腎勞/虚或酒醉當風所損腎)
　(藏病所為肛門腫生瘡因酒勞/傷發瀉清血肛門疼痛蜂房膏)
治榖道痛方
　右用莵絲子熬黄黒和雞子黄以𫝊之日二度
又方取杏仁熬令黄𢷬所脂以𫝊之
治大便孔卒痛如鳥啄方
　右以大小豆各一斗和𢷬内兩袋中蒸令極熱更互
　坐之瘥
灸法
乆冷五痔便血灸脊中百壯
五痔便血失屎灸回氣百壯穴在脊窮骨上
　　　疥癬第四(論法方/灸)
論曰凡瘡疥小秦芁散中加烏蛇肉二兩主之黄耆酒
中加烏蛇脯一尺亦大效(千金翼云黄耆酒中加烏蛇/脯一尺烏頭附子茵芋石南)
(莾草各等分大秦芁散中加之亦有大效小小疥瘙/十六味小秦芁散亦相當黄耆酒見第二十四卷)
凡諸疥瘙皆用水銀猪脂研令極細塗之
治凡有瘡疥腰胯手足皆生疵疥者方
　　栝蔞根(四/兩)　黄連　　　芍藥　　　薔薇根
　　雀李根皮　黄蘗(各三/兩)　苦参　　　黄耆
　　黄芩　　　石龍芮(各二/兩)大黄　　　當歸
　　續斷(各一/兩)
　右十三味為末蜜丸如梧子大以薔薇飲服二十丸
　日三加至三十丸瘥乃止乾疥白癬勿服(千金翼云/所是癰疽)
　(皆須/服之)
治寒熱瘡及風疥諸雜瘡方
　　千年韭根　好礬石　　雄黄　　　藜蘆
　　𤓰蒂　　　胡粉(各一/分)　水銀(三/分)
　右七味以栁木研水銀使盡用猪脂一升煮藜蘆韭
　根𤓰蒂三沸去滓内諸藥和調令相得即成以𫝊之
　神良(救急方用/治癬瘡)
䕡茹膏治一切惡瘡疥癬疽漏瘑方
　　䕡茹　　　狼牙　　　青葙　　　地榆
　　藜蘆　　　當歸　　　萹蓄　　　羊蹄根(各/二)
　　(兩/)　　　　蛇牀子　　白歛(各六/分)　漏蘆(二/分)
　右十一味𢷬以苦酒漬一宿明旦以成煎猪膏四升
　煎之三上三下膏成絞去滓内後藥如左
　　雄黄　　　雌黄　　　硫黄　　　礬石
　　胡粉　　　松脂(各二/兩)　水銀(三/兩)
　右七味細研㸔水銀散盡即傾前件膏中以十隻筯
　攪數百遍止用磁器宻貯舉勿令泄氣煎膏法必㣲
　火急即不中用𫝊藥不可近目及隂先研雄黄等令
　細候膏小冷即和攪𫝊之
治疥疽諸瘡方
　　水銀　　　胡粉(各六/分)　黄連　　　黄蘗(各八/分)
　　薑黄(十/分)　　礬石　　　附子　　　苦參
　　蛇牀子(各三/分)
　右九味水銀胡粉别研如泥餘爲末以成煎猪膏合
　和研令調以𫝊之(千金翼/無薑黄)
治乆疥癬方
　　丹砂　　　雄黄　　　雌黄(劉涓/子無)　亂髪(洗/浄)
　　松脂　　　白蜜(各一/兩)　䕡茹(三/兩)　　猪脂(二/升)
　　巴豆(十四/枚)
　右九味先煎髪消盡内松脂蜜三上三下去滓内諸
　末中更一沸止以𫝊之(千金翼用/蠟不用蜜)
又方水銀　　　礬石(一作/礬石)　黄連(一作/雄黄)　蛇牀子(各/一)
　　(兩/)
　右四味爲末以猪脂七合和攪不見水銀爲熟𫝊之
　一方加藜蘆一兩又云䕡茹
治諸瘡疥癬乆不瘥者方
　　水銀(一/斤)　　臘月猪脂(五/斤)
　右二味以鐵器中壘竈用馬通火七日七夜勿住火
　出之停冷取膏去水銀不妨别用以膏𫝊一切瘡無
　不應手立瘥(千金翼又用水銀/粉和猪脂塗之)
又方特牛尿　　羊蹄根(各五/升)
　右二味以牛尿漬羊蹄根一宿日曝乾復内尿中取
　盡止作末𫝊諸瘡(千金翼云和/猪脂用更精)
又方㧞取生烏頭十枚切煮汁洗之瘥
論曰凡諸瘡癬初生時或始痛癢即以種種單方救之
或嚼鹽塗之又以榖汁𫝊之又以蒜墨和𫝊之(千金翼/蒜作酥)
又以薑黄𫝊之又以鯉魚鮓糝𫝊之又以牛李子汁𫝊
之若以此救不瘥乃以前諸大方治之
治細癬方
　　蛇牀子　　白鹽(一作/白堊)　羊蹄根(各一/升)赤葛根
　　苦參　　　菖蒲(各半/斤)　黄連　　　莾草(各三/兩)
　右八味㕮咀以水七升煮取三升適寒温以洗身如
　炊一石米頃爲佳澄清後當㣲温用之滿三日止
又方羊蹄根於磨石上以苦酒磨之以𫝊瘡欲𫝊先刮
瘡以火炙乾後𫝊四五過(千金翼云𢷬羊蹄根著磁器/中以白蜜和臨用先刮瘡令)
(傷次以蜜和者𫝊之如炊一石米久拭去更/以三年大蒜和塗之苦刮瘡處不傷即不瘥)
又方羊蹄根五升以桑柴灰汁煮四五沸以洗凡方中
用羊蹄根皆以日未出採之佳
又方菖蒲末五斤以酒五升漬釜中蒸之使味出先絶
酒一日每服一升或半升
又方用乾荆子燒中央器承兩頭取汁塗之先刮上令
傷次用荆子汁
治癬方
　右取煎餅熱搨不限多少日一遍良亦治浸淫瘡
又方淨洗瘡取醤瓣雀屎和𫝊之瘥止(千金翼云取􁥥/和尿和塗之)
又方水銀蕪荑和酥𫝊之
又方日中午𢷬桃葉汁𫝊之
又方𢷬刺薊汁𫝊服之
又方燒蛇蛻一具酒服
又方服地黄汁佳
又方𢷬羊蹄根和乳塗之
又方服驢尿良
又方醋煎艾塗之
又方𢷬莨菪根蜜和傅之(千金翼/無根字)
治濕癬肥瘡方
　右用大麻􁥄傅之五日瘥
治癬久不瘥者方
　右取自死蛇燒作灰猪脂和塗即瘥
灸癬法
日中時灸病處影上三姓灸之咒曰癬中蟲毛戎戎若
欲治待日中
八月八日日出時令病人正當東向戸長跪平舉兩手
持尸兩邉取肩頭小垂際骨解宛宛中灸之兩火俱下
各三壯若七壮十日愈
治小兒癬方
　右以蛇牀實𢷬末和猪脂以傅之
治瘙癢方
　右以水銀和胡粉傅之
治身體瘙癢白如癬状者方
　　楮子(三/枚)　　猪􁜖(一/具)　　礬石(一/兩)　　鹽(一/升)
　右四味以苦酒一升合𢷬令熟以拭身體日三
治癧易方
　右以三年醋磨烏賊骨先以布摩肉令赤次傅之
又方醋磨硫黄塗取上(集驗又磨附子硫黄待使熟将/卧以布拭病上乃以藥傅之)
又方取塗中先死蜣蜋𢷬爛塗之當揩令熱封上一宿
瘥
又方白歛　　　熏陸香
　右二味揩上作末水服瘥
又方硫黄　　　雌黄　　　槲皮(燒/)　　蛇蛻(一/具)
　右四味各等分𢷬篩以清漆合和薄塗白處欲塗時
　先以巴豆半截拭白處皮㣲破然後傅之不過三兩
　度
又方硫黄　　　水銀　　　礬石　　　竈墨(各等/分)
　右四味𢷬篩内坩子中以蔥葉中涕和研臨卧傅病
　上
九江散治白癜風及二百六十種大風方
　　當歸(七/分)　　石南(六/分)　　附子　　　躑躅
　　秦芁　　　菊花　　　乾薑　　　防風
　　雄黄　　　麝香　　　丹砂　　　斑猫(各四/兩)
　　蜀椒　　　連翹　　　鬼箭羽　　石長生
　　知母(各八/分)　鬼臼(十一/分)　王不留行　人參
　　石斛　　　天雄　　　烏頭　　　獨活
　　防己　　　莾草(各十/二分)　水蛭(百/枚)　　蜈蚣(三/枚)
　　蝱蟲　　　地膽(各十/枚)
　右三十味諸蟲皆去足翅熬炙令熟爲散以酒服方
　寸匕日再其病入髪令髪白服之百日愈髪還黒
又方天雄　　　白斂　　　黄芩(各三/兩)　乾薑(四/兩)
　　附子(一/兩)　　商陸　　　躑躅(各一/升)
　右七味治下篩酒服五分七日三
治白癜方
　　礬石　　　硫黄
　右二味各等分為末酢和𫝊之
又方平旦以手掉取韭頭露塗之極效
又方以酒服生胡麻油一合日三稍稍加至五合慎生
冷猪雞魚蒜等百日服五斗瘥
又方取羅摩草煮汁拭之亦揩令傷擿白汁塗之
又方石灰松脂酒主之方見卷末
又方以蛇蛻皮熬摩數百過棄置草中
又方樹空中水洗桂爲末唾和塗之日三
又方以水銀數數拭之令熱即消瘥乃止
又方灸左右手中指節去延外宛中三壮未瘥報之
治凡身諸處白駁漸漸長似癬但無瘥方
　右取鰻鱺魚脂塗之先揩病上使痛然後塗之
治皮中紫赤疵痣去黶穢方
　　乾漆　　　雌黄　　　礬石(各三/兩)　雄黄(五/兩)
　　巴豆(十五/枚)　炭皮(二/斤)
　右六味治下篩以雞子白和塗故帛貼病上日二易
治赤疵方
　右用墨大蒜䱇血合塗之
治贅疵痣方
　　雄黄　　　硫黄　　　真珠　　　礬石
　　巴豆　　　䕡茹　　　藜蘆(各一/兩)
　右七味治下篩以真漆合和如泥以塗㸃病上須成
　瘡及去面䵟皮中紫不耐漆人不得用以雞子白和
　之
去疣目方
　以七月七日用大豆一合拭疣目上三遍病疣人自
　種豆於南屋東頭第二霤中豆生四葉以湯沃殺即
　瘥
又方松栢脂合和塗之一宿失矣
又方石硫黄揩六七遍
又方杏仁燒令黒研膏塗上
又方以猪脂癢處揩之令少許血出即瘥神驗不可加
又方毎月十五日月正中時望月以秃條箒掃三七遍
瘥
又方苦酒漬石灰六七日滴取汁㸃疣上小作疣即落
又方取牛口中涎數塗自落
又方著艾炷疣目上灸之三壮即除
　　　惡疾大風第五(論/方)
論曰惡疾大風有多種不同初得雖徧體無異而眉鬚
已落有徧體已壊而眉鬚儼然有諸處不異好人而四
肢腹背有頑處重者手足十指已有墮落有患大寒而
重衣不暖有尋常患熱不能暫涼有身體枯槁者有津汁
常不止者有身體乾癢徹骨搔之白皮如麩手下作瘡
者(外臺作卒/不作瘡)有瘡痍荼毒重疉而生晝夜苦痛不已者
有直置頑鈍不知痛癢者其色亦有多種有青黄赤白
黒光明枯暗此候雖種種状貌不同而難療易療皆在
前人不由醫者何則此病一著無問賢愚皆難與語何
則口順心違不受醫教直希望藥力不能求已故難療
易療屬在前人不關醫藥予嘗手療六百餘人瘥者十
分有一莫不一一親自撫養所以深細諳委之姑與共
語覺難與語不受入即不須與療終有觸損病既不瘥
乃勞而無功也又神仙𫝊有數十人皆因惡疾而致仙
道何者皆由割棄塵累懐頴陽之風所以非止瘥病乃
因禍而取福也故余所覩病者其中頗有士大夫乃至
有異種名人及遇斯患皆愛戀妻孥繫著心髓不能割
捨直望藥力未肯近求諸身若能絶其嗜慾斷其所好
非但愈疾因兹亦可自致神仙余嘗問諸病人皆云自
作不仁之行久久並為極猥之業於中仍欲更作云為
雖有悔言而無悔心但能自新受師教命飡進藥餌何
有不除余以正觀年中将一病士入山教服松脂欲至
百日鬚眉皆生由此觀之惟須求之於已不可一仰醫
藥者也然有人數年患身體頑痺羞見妻子不告之令
知其後病成状貌分明乃云犯藥卒患此皆自誤然斯
疾雖大療之於微亦可即瘥此一疾得逺者不過十年
皆死近者五六嵗而亡然病者自謂百年不死深可悲
悼一遇斯疾即須斷鹽常進松脂一切公私物務釋然
皆棄猶如脫屣凡百口味特須斷除漸漸斷榖不交俗
事絶乎慶弔幽隐巖谷周年乃瘥瘥後終身慎房事犯
之還發兹疾有吉凶二義得之脩善即吉若還同俗類
必是凶矣今畧述其由致以示後之學者可覽而思焉
􁟝豆治惡疾方
　右用細粒烏豆擇取摩之皮不落者取三月四月天
　雄烏頭苖及根浄去土勿洗𢷬絞取汁漬豆一宿漉
　出曝乾如此七反始堪服初服三枚漸加至六七枚
　日一服禁房室猪魚雞蒜畢身毛髪即生犯藥不
　瘥
岐伯神聖散治萬病癰疽癩疥癬風痿骨肉疽敗百節
痛眉毛髪落身體淫淫躍躍痛癢目痛眥爛耳聾齒齲
痔瘻
　　天雄　　　附子　　　茵芋(外臺作/莔草)躑躅
　　細辛　　　烏頭　　　石南　　　乾薑(各一/兩)
　　蜀椒　　　防風　　　菖蒲(各二/兩)　白术
　　獨活(各三/兩)
　右十三味治下篩酒服方寸匕日三勿增之
狼毒散治惡疾方
　　狼毒　　　秦芁(各等/分)
　右二味治下篩酒服方寸匕日三服五十日愈
又方煉松脂投冷水中二十遍蜜丸服二丸遇饑即服
之日三鼻柱斷離者二百日服之瘥斷鹽及雜食房室
又天門冬酒服百日愈
石灰酒主生毛髪眉鬚去大風方
　　石灰(一石伴水和/濕蒸令氣足)　　　松脂成煉(十斤/為末)
　　上麴(一斗/二升)　黍米(一/石)
　右四味先於大鍋内炒石灰以木札著灰中火出為
　度以枸杞根剉五斗水一石五升煮取九斗去滓以
　淋石灰三遍澄清以石灰汁和漬麴用汁多少一如
　釀酒法訖封四七日開服常令酒氣相及為度百無
　所忌不得觸風其米泔及飯糟一事已上不得使人
　畜犬鼠食之皆令深埋却此酒九月作二月止恐熱
　隔上熱者服後進三五口冷飯壓之婦人不能飲食
　黄瘦積年及蓐風不過一石即瘥其松脂末初酘釀
　酒攤飯時均散著飯上待飯冷乃投之此酒飯宜冷
　不爾即醋宜知之
治大風眉鬚落赤白癩病八風十二痺筋急肢節緩弱
飛尸遁注水腫癰疽疥癬惡瘡脚攣手折眼闇洞洩痰
飲宿澼寒冷方
　　麴(二十/五斤)　　商陸根(二十/五斤)馬耳(切/)
　右二味合於甕中水一斛漬之炊黍米一石釀如家
　法使麴米相淹三酘畢宻封三七日開視麴浮酒熟
　澄清温服三升輕者二升藥發吐下為佳宜食弱煮
　飯牛羊鹿肉羮禁生冷醋滑及猪犬鷄魚等
治風身體如蟲行方
　右用鹽一斗水一石煎減半澄清温洗浴三四遍(并/療)
　(一切/風)
又方以淳灰汁洗面不過一月
又方以大豆漬飯漿水旦旦温洗面洗頭髪不淨加少
麫勿以水濯之不過十度
又方成煉雄黄松脂各等分蜜和丸如梧桐子大飲下
十丸日三服百日愈慎酒肉鹽豉等
　
　
　
　
　備急千金要方卷七十一
欽定四庫全書
　備急千金要方卷七十二　唐　孫思邈　撰
　　　　　　　　　　　　宋　林億等　校正
　解毒雜治方
　　　解食毒第一(論/方)
論曰凡人跋渉山川不諳水土人畜飲啖誤中於毒素
不知方多遭其斃豈非枉横耶然而大聖久設其法以
救活之正爲貪生嗜樂忽而不學一朝逄遇便自甘心
竟不識其所以今述神農黄帝解毒方法好事者可少
留意焉
治諸食中毒方
　飲黄龍湯及犀角汁無不治也飲馬尿亦良
治飲食中毒煩懣方
　苦參三兩㕮咀以酒二升半煮取一升頓服取吐愈
治食百物中毒方
　掘厠傍地深一尺以水滿坑中取厠籌七枚燒令煙
　以投坑中乃取水汁飲四五升即愈急者不可得但
　掘地著水即取飲之
又方服生韭汁數升
又方含貝子一枚須臾吐食物瘥
治食六畜肉中毒方
　各取六畜乾屎爲末水服佳若是自死六畜肉毒水
　服黄蘗末方寸匕須臾服與佳
又方燒小豆一升爲末服三方寸匕神良
又方水服竈底黄土方寸匕
治食生肉中毒方
　掘地深三尺取下土三升以水五升煮土五六沸取
　上浮清者飲一升立愈
治食牛肉中毒方
　狼牙燒灰水服方寸匕良(一作/猪牙)
又方温湯服猪脂良
又方水煮甘草汁飲之
治食牛馬肉中毒方
　飲人乳汁良
治食馬肉血洞下欲死方
　　豉(二百/粒)　　杏仁(二十/枚)
　右二味㕮咀蒸五升米下飯熟𢷬之再服令盡
又方蘆根汁飲以欲即解
治生食馬肝毒殺人方
　牡鼠屎二七枚兩頭尖者是以水研飲之不瘥更作
治食野菜馬肝肉諸脯肉毒方
　取頭垢如棗核大吞之起死人
又方燒狗屎灰水和絞取汁飲之立愈
又方燒猪骨爲末水服方寸匕
治食百獸肝中毒方
　頓服猪脂一斤佳亦治陳肉毒
治食狗肉不消心中堅或腹脹口乾大渇心急發熱狂
言妄語或洞下方
　杏仁一升合皮研以沸湯三升和絞取汁分三服狗
　肉完片皆出即静良驗
治食猪肉中毒方
　燒猪屎為末服方寸匕犬屎亦佳
治漏脯毒方(張文仲云茅室諸/水迷脯為漏脯)
　𢷬韭汁服之良大豆汁亦得
治鬰肉濕脯毒方(張文仲云肉閉在宻/器中經宿者為濕脯)
　燒狗屎為末水服方寸匕凡生肉熟肉皆不用深藏
　宻蓋不泄氣皆殺人又肉汁在器中宻蓋氣不泄者
　亦殺人
治脯在黍米中毒方
　麴一兩鹽兩撮以水一升煮服之良
治牛射罔脯毒及餅臛中毒方
　取貝子為末水服如豆佳不瘥又服
人以雉肉作餠臛因食皆吐下治之方
　犀角為末服方寸匕得静甚佳
治食鵝鴨肉成病胷滿面赤不下食者方
　服秫米泔良
治食魚中毒方
　煮橘皮停極冷飲之立驗(肘後方云治食魚/中毒面腫煩亂者)
治食魚中毒面腫煩亂及食鱸魚中毒欲死者方
　剉蘆根春取汁多飲良并治蟹毒亦可取蘆葦茸汁
　飲之愈
治食魚膾及生肉在胷膈中不化吐之不出便成癥瘕
方
　　厚朴(三/兩)　　大黄(二/兩)
　右二味㕮咀以酒二升煮取一升盡服立消人強者
　大黄用酒三升煮取二升再服之
治食魚膾不消方
　　大黄(三兩/切)　朴硝(二/兩)
　右二味以酒二升煮取一升頓服之(仲景方有橘皮/一兩肘後方云)
　(治食猪肉遇冷不消必/成瘕下之方亦無橘皮)
又方舂馬鞭草飲汁一升即消生薑亦良(肘後方云亦/宜服諸吐藥)
又方鮐魚皮燒灰水服無完皮壊刀装取之一名鮫魚
皮(古今録驗云治/食鯸鮧魚傷毒)
又方魚皮燒灰水服方寸匕
又方魚鱗燒灰水服方寸匕食諸鮑魚中毒亦用之
治食蟹中毒方
　冬𤓰汁服二升冬𤓰亦可食
治食諸菜中毒方
　　甘草　　　貝齒　　　胡粉(各等/分)
　右三味治下篩水服方寸匕小兒尿乳汁共服二升
　亦好
治食山中樹菌中毒方
　人屎汁服一升良
　　　解百藥毒第二(論毒方/解)
論曰甘草解百藥此實如湯沃雪有同神妙有人中烏
頭巴豆毒甘草入腹即定中藜蘆毒蔥湯下咽便愈中
野葛毒土漿飲訖即止如此之事其驗如反掌要使人
皆知之然人皆不肯學誠可歎息方稱大豆汁解百藥
毒余毎試之大懸絶不及甘草又能加之為甘豆湯其
驗尤竒有人服玉壺丸治嘔不能已百藥與之不止藍
汁入口即定如此之事皆須知之此則成規更不須試
練也解毒方中條例極多若不指出一二學者不可卒
知餘方例爾
石藥毒用白鴨屎
人參汁雄黄毒用防己
鐡粉毒用磁石
礜石毒用大豆汁白鵞膏
防葵毒用葵根汁
桔梗毒用白粥
甘遂毒用大豆汁
大㦸毒用菖蒲汁
躑躅毒用梔子汁
雞子毒用淳醋
馬刀毒用清水
野芋毒用土漿人糞汁
杏仁毒用藍子汁
百藥毒用甘草薺苨大小豆汁藍葉根實汁
金銀毒用水銀服數兩即出雞子汁及屎白燒猪脂和
水淋雞屎汁煮蔥白汁鴨血及屎汁
芫花毒用防己防風甘草桂汁
野葛毒用雞子清葛根汁甘草汁鴨頭熱血猪膏雞屎
人屎
藜蘆毒用雄黄湯煮蔥汁
烏頭天雄附子毒用大豆汁逺志防風棗肉飴糖
射罔毒用藍汁大小豆汁竹瀝大麻子汁藕芰汁六畜
血貝齒屑蚯蚓屎
半夏毒用生薑汁及煮乾薑汁
莨菪毒用薺苨甘草犀角蟹汁升麻
狼毒毒用杏仁藍汁白歛鹽汁木占斯
巴豆毒用煮黄連汁大豆汁菖蒲汁生藿汁(肘後云/小豆藿)煮
寒水石汁
蜀椒毒用葵子汁蒜桂汁豉汁人尿冷水土漿雞毛燒
吸煙及調水服
斑猫元青毒用猪膏大豆汁戎鹽藍汁鹽湯煮猪膏巴
豆服藥過劑悶亂者用水和胡粉水和葛粉地漿蘘荷
汁秔米瀋豉汁乾薑黄連飴糖飲藍汁吞雞子黄
解諸菌毒
　掘地作坑以水沃中攪令濁澄清飲之名地漿
解一切毒藥發不問草石始覺惡即服此方
　　豉(三/升)　　　生麥門冬　蔥白(各八/兩)
　右三味㕮咀以水七升煮取二升半分三服
雞腸草散解諸毒方
　　雞腸草(三/分)　薺苨　　　升麻(各四/分)　芍藥
　　當歸　　　甘草(各二/分)　坌土(一/分)　　藍子(一/合)
　右八味治下篩水服方寸匕多飲水爲佳若為蜂蛇
　等毒蟲所螫以針刺螫上血出著藥如小豆許於瘡
　中令濕瘥為射罔箭所中削竹如釵股長一尺五寸
　以綿纒繞水沾令濕取藥内瘡中隨瘡深淺令至底
　止有好血出即休若服藥有毒水服方寸匕毒解痛
　止愈
解毒藥散方
　　薺苨(一/分)　　藍(并花/二分)
　右二味七月七日取藍隂乾𢷬篩水和服方寸匕日
　三
又方中毒者取秦燕毛二枚燒灰服
解一切毒方
　母猪屎水和服之又水三升三合和米粉飲之
解鴆毒及一切毒藥不止煩懣方
　　甘草　　　蜜(各四/分)　　梁米粉(一/升)
　右三味以水五升煮甘草取二升去滓歇大熱内粉
　湯中攪令匀調内白蜜更煎令熟如薄粥適寒温飲
　一升
治食莨菪悶亂如卒中風或似熱盛狂病服藥即劇方
　飲甘草汁藍青汁即愈
治野葛毒以死口噤者方
　取青竹去兩節拄兩脇臍上内冷水注之暖即易須
　臾口開開即服藥立活惟須數易水
治鈎吻毒困欲死面青口噤逆冷身痺方(肘後方云鈎/吻茱萸食芥)
(相似而所生之傍無他草/又莖有毛誤食之殺人)
　薺苨八兩㕮咀以水六升煮取三升冷如人體服五
　合日三夜二凡煮薺苨惟令濃佳
又方煮桂汁飲之
又方噉蔥涕佳(蔥涕治/諸毒)
治腹中有鐡方
　白折炭刮取末井花水服三錢不過再服
　備急千金要方卷七十二
欽定四庫全書
　備急千金要方卷七十三　唐　孫思邈　撰
　　　　　　　　　　　　宋　林億等　校正
　解毒雜治方
　　解五石毒第三(論/證)　(方/)
論曰人不服石以庶事不佳惡瘡疥癬温疫瘧疾年年
常患寢食不安興居中惡非止已事不康生子難育所
以石在身中萬事休泰要不可服五石也人年三十已
上可服石藥若素肥充亦勿妄服四十已上必須服之
五十已上三年可服一劑六十已上二年可服一劑七
十已上一年可服一劑
又曰人年五十已上精華消歇服石猶得其力六十已
上轉惡服石難得力所以常須服石令人手足温煖骨
髓充實能消生冷舉措輕便復耐寒暑不著諸病是以
大須服之凡石皆熟鍊用之凡石之發當必惡寒頭痛
心悶發作有時状如温瘧但有此兆無過取冷水淋之
得寒乃止一切冷食惟酒須温其諸解法備如後說其
發背疽腫方見别卷
又曰凡服石人甚不得雜食口味雖百品具陳終不用
重食其肉諸雜既重必有相賊聚積不消遂動諸石如
法持心将攝得所石藥為益善不可加余年三十八九
嘗服五六兩乳自是以來深深體悉至於将悉節度頗
識其性養生之士宜留意詳焉然其乳石必須土地清
白光潤羅紋鳥翮一切皆成白可入服其非土地者慎
勿服之多皆殺人甚於鴆毒紫石白石極須外内映徹
光浄皎然非此亦不可服寒石五石更生散方舊說此
藥方上古名賢無此漢末有何侯者行用自皇甫士安
已降有進餌者無不發背解體而取顛覆余自有識性
已來親見朝野仕人遭者不一所以寧食野葛不服五
石明其大大猛毒不可不慎也有識者遇此方即須焚
之勿乆留也今但録主對以防先服者其方以從煙滅
不復須存為含生害也
蔥白豉湯鍾乳對术又對栝蔞其治主肺上通頭胷术
動鍾乳胷塞短氣鍾乳動术頭痛目疼又鍾乳雖不對
海蛤海蛤能動鍾乳鍾乳動則目疼短氣有時术動鍾
乳直頭痛胷塞然鍾乳與术為患不過此也雖所患不
同其治一也發動之始要有所由始覺體中有異與上
患相應宜速服此方
　　蔥白(半/斤)　　豉(二/升)　　　甘草(三/兩)　　人參(外臺/用吳)
　　(茱萸/一升)
　右四味㕮咀先以水一斗五升煮蔥白作湯澄取八
　升内藥煮取三升分三服纔服便使人按摩摇動口
　中嚼物然後仰臥覆以煖衣汗出去衣服湯熱歇即
　便冷淘飯燥脯而已若服此不解復服
甘草湯方
　　甘草(三/兩)　　桂心(二/兩)　　豉(二/升)　　　蔥白(半/斤)
　右四味合服如上法若服此已解肺家猶有客熱
　餘氣復服
桂心湯方
　　桂心　　　麥門冬(各三/兩)人參　　　甘草(各二/兩)
　　豉(二/升)　　　蔥白(半/斤)
　右六味合服如前法(此方與肘後散發身體生瘡/麥門冬湯方用重分兩小異)
杜仲湯硫黄對防風又對細辛其治主脾腎通主腰脚
防風動硫黄煩熱脚疼腰痛或嗔忿無常或下利不禁
防風細辛能動硫黄而硫黄不能動彼始覺發便服此
方
　　杜仲(三/兩)　　枳實　　　李核仁(各二/兩)香豉(一/升)
　　甘草(二/兩)　　梔子仁(十四/枚)
　右六味合服如上法若不解復服
大麥奴湯方
　　大麥奴(四/兩)　甘草　　　人參　　　芒硝
　　桂心(各二/兩)　麥門冬(半/斤)
　右六味合服如上法若服此已解脾腎猶有餘熱氣
　或冷復服
人參湯方
　　人參　　　乾薑　　　甘草　　　當歸(各一/兩)
　　附子(一/枚)
　右五味合服如上法
生麥門冬湯白石英對附子其治主胃通主脾腎附子
動白石英煩熱腹脹白石英動附子嘔逆不得食或口
噤不開或言語難手脚疼痛始覺發宜服此方
　　生麥門冬(四/兩)甘草　　　麻黄(各二/兩)　豉(二/升)
　右四味合服如上法不解更服
大黄湯方(若煩加細/辛五兩)
　　大黄(三/兩)　　豉(二/升)　　　梔子仁(二十/枚)甘草(二/兩)
　右凡五味合服如上法頻服得下便止不下服盡若
　熱勢未除視瞻高而患渇復服
栝蔞根湯方
　　栝蔞根　　大麥奴(四/兩)　甘草(二/兩)　　豉(二/升)
　　蔥白(半/升)
　右五味合服如上法稍稍一兩合服之隐約得一升
　許便可食少糜動口若已觧胃中有餘熱復服
芒硝湯方
　　芒硝　　　桂心(各二/兩)　通草　　　甘草(各三/兩)
　　白术(一/兩)　　大棗(二十/枚)　李核仁(二十/一枚)
　右七味合服如上法若腹脹去芒硝用人參二兩
人參湯紫石英對人參其治主心肝通主腰脚人參動
紫石英(外臺云細辛人/參動紫石英)心急而痛或驚悸不得眠臥恍
惚忘誤失性發狂昏昏欲眠或憒憒喜嗔或瘥或劇乍
寒乍熱或耳聾目暗又防風雖不動紫石英紫石英猶
動防風(巢源外臺云防風雖不對紫石英而能動紫石/英為藥中亦有人參縁防風動人參轉相發動)
(令人亦心/痛煩熱)頭項強始覺服此方(外臺服/庥黄湯)
　　人參　　　白术(各三/兩)　甘草(外臺/無)　桂心(各二/兩)
　　細辛(一/兩)　　豉(三/升)
　右六味合服如上法若嗔盛加大黄黄芩梔子各三
　兩若忘誤狂發猶未除更服
生麥門冬湯方(外臺此方/治礜石發)
　　生麥門冬　蔥白(各半/斤)　甘草(三/兩)　　人參(一/兩)
　　豉(二/升)
　右五味合服如上法温牀煖覆牀下著火口中嚼物
　使身稍汗一日便觧若心有餘熱更服
人參湯方
　　人參　　防風　　　　甘草(各三/兩)　桂心(二/兩)
　　生薑　　白术(各一/兩)
　右六味合服如上法
大麥麨方赤石脂對桔梗其治主心通主胷背桔梗動
石脂心痛寒噤手脚逆冷心中煩悶赤石脂動桔梗頭
痛目赤身體壮熱始覺發宜温清酒飲之隨能否須酒
勢行則觧亦可服此方
　大麥熬令汗出燥止勿令大焦舂去皮細𢷬絹篩以
　冷水和服之(千金翼云炒去皮浄淘蒸/令熟曝乾熬令香乃為末)
蔥白豉湯礜石無所偏對其治主胃發則令人心急口
噤骨節疼強或節節生瘡始覺發即服此方(外臺云服/麥門冬湯)
　　蔥白(半/斤)　　豉(二/升)　　　甘草(二/兩)
　右三味以水六升煮取二升半分三服若散發身體
　卒生瘡宜服
生麥門冬湯方
　　生麥門冬(五/兩)甘草(三/兩)　　桂心(二/兩)　　蔥白(半/斤)
　　人參(一兩/半)　豉(二/升)
　右六味服如觧鍾乳湯法
术對鍾乳术發則頭痛目疼或舉身壮熱觧如鍾乳法
附子對白石英亦對赤石脂附子發則嘔逆手脚疼體
强骨節痛或項强面目滿腫發則飲酒服麨自愈若不
愈與白石英同解
人參對紫石英人參發則煩熱頭項强與紫石英同觧
大黄黄芩湯桔梗對赤石脂又對茯苓又對牡蠣桔梗
發則頭痛目赤身體壯熱觧與赤石脂同茯芩發則壯
熱煩悶宜服此方
　　大黄　　　黄芩　　　梔子仁(各三/兩)豉(一/升)
　　蔥白(切一/升)
　右五味㕮咀以水六升煮取二升半分三服
牡蠣發則四肢壯熱心腹煩悶極渇解與赤石脂同
乾薑無所偏對
栝蔞根湯海蛤對栝蔞海蛤先發則手足煩熱栝蔞先
發則噤寒清涕出宜服此方
　　栝蔞根　　甘草(各二/兩)　梔子仁(十四/枚)大黄(一/兩)
　右四味合服如解鍾乳法
白石英發先腹脹後發熱
石硫黄發通身熱兼腰膝痛
礜石發遍身發熱兼口噤
牡蠣發頭痛而煩滿熱
茯苓發直頭痛
桔梗發頭面熱
海蛤發心中發熱(已上除海/蛤外宜浴)
紫石英發乍寒乍熱
赤石脂發心噤身熱頭目赤(已上二/味宜酒)
石硫黄礜石桔梗牡蠣茯苓此五物發宜浴白石英亦
可小浴其餘皆不冝浴礜石發宜用生熟湯茯苓發熱
多攻頭即以冷水洗身漬之
　浴法初熱先用煖水後用冷水浴時慎不可洗頭垂
　沐可以二三升灌之丸藥宜浴便得觧即佳不瘥可
　餘治之
赤石脂紫石英發宜飲酒得酒即觧凡藥發或有宜冷
或有宜飲酒不可一槩也
又一法云寒食散發動者云草藥氣力易盡石性沉滯
獨主胃中故令數發欲服之時以絹袋盛散一匕著四
合酒中塞其口一宿後飲盡之其酒用多少将御節度
自如舊法此則藥石之勢俱用石不住胃中何由而發
事甚驗也
梔子豉湯治食宿飯陳臭肉及羮宿菜發者方
　　梔子(三七/枚)　香豉(三/升)　　甘草(三/兩)
　右三味㕮咀以水八升煮取三升分三服亦可加人
　參蔥白
蔥白豉湯治因失食發及飲酒過醉發者方
　　蔥白(一/斤)　　豉(二/升)　　　乾薑(五/兩)　　甘草(二/兩)
　右四味㕮咀以水七升煮取三升分三服不觧宜服
理中湯方
　　人參　　　甘草　　　白术(各三/兩)　乾薑(二/兩)
　右四味㕮咀以水六升煮取三升半分三服
人參湯治因瞋怒太過發者方
　　人參　　　枳實　　　甘草(各九/分)　白术
　　乾薑　　　栝蔞根(各六/分)
　右六味㕮咀以水九升煮取三升分三服若短氣者
　稍稍數飲(千金翼云主散發氣逆心腹/絞痛不得氣息命在轉燭者)
情色過多發宜服黄耆湯(方本/闕)
将冷太過發則多壮熱以冷水洗浴然後用生熟湯五
六石灌之已食少煖食飲少熱酒行歩自勞
將熱太過發則多心悶時時食少冷食若夏月大熱時
散發動多起於渇飲多所致水和少麨服之不瘥復作
以瘥為度
冷熱熨法若大小便閉塞不通或淋瀝溺血隂中疼痛
此是熱氣所致用此法即愈
　其法前以冷物熨小腹已次以熱物熨之又以冷物
　熨之若小便數此亦是取冷所為煖将理自愈
治藥發下利者方
　乾服豉即斷能多益佳
㯽榔湯凡服散之後忽身體浮腫多是取冷過所致治
之方
　㯽榔三十枚𢷬碎以水八升煮取二升分再服(千金/翼云)
　(子𢷬作末下篩㕮咀其皮以湯七/升煮取二升去滓内子味為再服)
治凡散發瘡腫方
　　蔓菁子(熬/)　杏仁　　　黄連　　　胡粉(各一/兩)
　　水銀(二/兩)
　右五味别𢷬蔓菁子杏仁如膏以猪脂合研令水銀
　滅以塗上日三夜一
治散發赤腫者方
　　生地黄(五/兩)　大黄(一/兩)　　生商陸(三/兩)　杏仁(四十/枚)
　右四味切醋漬一宿猪膏一升煎商陸令黒去滓摩
　腫上日三夜一
治散發生細瘡者方
　　黄連　　　芒硝(各五/兩)
　右二味㕮咀以水八升煮黄連取四升去滓内芒硝
　令烊漬布取帖瘡上數數易換多少皆著之
治散發瘡痛不可忍方
　冷石三兩下篩為末粉瘡上日五六度即燥須臾痛
　亦定
治服散忽發痛方
　乾薑五兩㕮咀以水五升煮取三升去滓内蜜一合
　和攪頓服不瘥重作
鴨通湯解散除熱方
　　白鴨通(五升沸湯二斗半淋/之澄清取汁二斗)　　　　豉(三/升)
　　梔子仁(二十/枚)麻黄(八/兩)　　冷石(二/兩)　　甘草(五/兩)
　　石膏(三/兩)
　右七味五味㕮咀以鴨通汁煮取六升去滓内豉三
　沸分服五合若覺體冷小便快濶其間若熱猶盛小
　便赤促服之不限五合宜小勞當漸進食不可令食
　少但勿便多耳
解散治盛熱實大小便赤方
　　升麻　　　大黄　　　黄連　　　甘草
　　黄蘗(各三/兩)　芍藥(六/兩)　　黄芩(四/兩)　　竹葉(切一/升)
　　梔子仁(十四/枚)豉(一/升)　　　白鴨通(五/合)
　右十一味㕮咀以水三斗先煮鴨通竹葉取一斗二
　升去滓澄清取一斗次内藥煮取三升分三服若上
　氣者加杏仁五合腹滿加石膏三兩
下散法治藥發熱困方(千金翼云凡散數發熱無頼下之/去之又云諸丹及金石等同用)
　黍米三升作糜以成煎猪脂一斤和令調宿不食旦
　空腹食之令飽晚當下藥神良不盡熱發更合服之
又方肥猪肉(五/斤)　蔥白　　　薤(各半/斤)
　右三味合煮治如食法宿不食旦服之令盡不盡明
　日更服
又方治發動數數患熱困壓藥下之之方
　猪腎脂一具不令中水以火灸承取汁適寒温一服
　三服毎日夜五六合多至五六升二日稍隨大便下
又方作肥猪肉臛一升調如常法平旦空腹頓服令盡
少時腹中雷鳴鳴定藥下隨下以器盛取用水淘得石
不盡更作如前服之
　
　
　
　備急千金要方卷七十三
欽定四庫全書
　備急千金要方卷七十四　唐　孫思邈　撰
　　　　　　　　　　　　宋　林億等　校正
　解毒雜治方
　　蠱毒第四(論/方)
論曰蠱毒千品種種不同或下鮮血或好臥闇室不欲
光明或心性反常乍嗔乍喜或四肢沉重百節酸疼如
此種種状貌說不可盡亦有得之三年乃死急者一月
或百日即死其死時皆有九孔中或於脇下肉中出去
所以出門常須帶雄黄麝香神丹諸大辟惡藥則百蠱
貓虎狐狸老物精魅永不敢著人養生之家大須慮此
俗亦有灸法初中蠱於心下捺便大炷灸一百壮幷主
貓鬼亦灸得愈又當足小指尖上灸三壮當有物出酒
上得者有酒出飯上得者有飯出肉菜上得者有肉菜
出即愈神驗皆於灸瘡上出
凡中蠱毒令人心腹絞切痛如有物囓或吐下血皆如
爛肉若不即治蝕人五臟盡乃死矣欲驗之法當令病
人唾水沉者是蠱不沉者非蠱也
凡人患積年時復大便黒如漆或堅或薄或㣲赤者皆
是蠱也
凡人忽患下血以斷下方治更増劇者此是中蠱也
凡卒患血痢或赤或黒無有多少此皆是蠱毒粗醫以
斷痢藥處之此大非也
世有拙醫見患蠱脹者徧身腫滿四肢如故小便不甚
澀以水病治之延日服水藥經五十餘日望得痊愈日
復增加奄至隕殁如此者不一學者當細尋方意消息
用之萬不失一醫方千卷不盡其理所以不可一一備
述云耳
凡人中蠱有人行蠱毒以病人者若服藥知蠱主姓名
當使呼喚将去若欲知蠱主姓名者以敗鼓皮燒作末
以飲服方寸匕須臾自呼蠱主姓名可語令去則愈又
有以蛇涎合作蠱藥著飲食中使人得瘕病此一種積
年乃死療之各自有藥江南山間人有此不可不信之
太上五蠱圓治百蠱吐血傷中心腹結氣堅塞咽喉語
聲不出短氣欲死飲食不下吐逆上氣去來無常状如
鬼祟身體浮腫心悶煩疼寒戰夢與鬼交狐狸作魅卒
得心痛上义胷脇痛如刀刺經年累嵗著牀不起悉主
之方
　　雄黄　　　椒目　　　巴豆　　　莾草
　　芫花　　　真珠(外臺用/木香)鬼臼　　　礬石
　　藜蘆(各四/分)　附子(五/分)　　獺肝(一/分)　　蜈蚣(二/枚)
　　斑貓(三十/枚)
　右十三味為末蜜和更𢷬二千杵丸如小豆先食飲
　服一丸餘宻封勿泄藥氣十丸為一劑如不中病後
　日增一丸以下利為度當下蠱種種状貌不可具述
　下後七日将息服一劑三十年百病盡除忌五辛
太乙追命圓治百病若中惡氣心腹脹滿不得喘息心
痛積聚臚脹疝瘕宿食不消吐逆嘔啘寒熱瘰癧蠱毒
婦人産後餘疾方
　　蜈蚣(一/枚)　　丹砂　　　附子　　　雄黄
　　礬石(一作/礜石)　藜蘆　　　鬼臼(各一/分)　巴豆(二/分)
　右八味為末蜜丸如麻子一服二丸日一服傷寒一
　二日服一丸當汗出綿裹兩丸塞兩耳中下痢服一
　丸一丸塞下部蠱毒服二丸在外膏和摩病上在膈
　上吐膈下利有瘡一丸塗之毒自出産後餘疾服一
　丸耳聾綿裹塞耳
治人得藥雜蠱方
　　斑貓(六/枚)　　桂心　　　藜蘆(各如/指大)
　　釜月下土(如彈/丸大)
　右四味治下篩水服一錢匕下蠱蛇蝦䗫蜣蜋毒俱
　出
萬病圓治蠱注四肢浮腫肌膚消索咳逆腹大如水状
死後轉易家人一名蠱脹方(小品名雄黄丸/一名萬病丸)
　　雄黄　　　巴豆　　　莾草　　　鬼臼(各四/兩)
　　蜈蚣(三/枚)
　右五味為末蜜和𢷬三千杵丸如小豆宻封勿泄氣
　宿勿食平旦空腹一丸一炊久不知更加一丸當先
　下清水次下蠱長數寸及下蛇又下􁍹雞子或白如
　膏下後作蔥豉粥補之百種煖将息
治中蠱毒腹内堅如石面目青黄小便淋瀝病變無常
處方(肘後古今録驗方俱云用鐡精烏雞肝和丸如梧/子以酒服三丸日再甚者不過十日千金用後方)
(疑千/金誤)
　　羖羊皮(方五/寸)犀角　　　芍藥　　　黄連
　　牡丹(各一/兩)　蘘荷(四兩/半)　梔子仁(七/枚)
　右七味㕮咀以水九升煮取三升分三服(葛氏崔氏牡/同無芍藥)
　(丹梔子用苦/参升麻當歸)
犀角圓治蠱毒百病腹暴痛飛屍惡氣腫方
　　犀角屑　　鬼臼屑　　桂心末
　　羚羊角屑(各四/錢七)　　　　天雄　　　莾草
　　真珠　　　雄黄(各一/兩)　貝子(五枚/燒)　蜈蚣(五/節)
　　巴豆(五十/枚)　麝香(二/分)　　射罔(如雞子黄/大一枚)
　右十三味為末合𢷬蜜丸如小豆服一丸日二含烟
　不知少增之卒得腹滿蜚屍服如大豆許二丸若惡
　氣腫以苦酒和塗上縫袋子盛藥繫左臂辟不祥鬼
　疰蠱毒可以備急
治蠱毒方
　　茜根　　　蘘荷根(各三/兩)
　右二味㕮咀以水四升煮取二升頓服(肘後方云治/中蠱吐血或)
　(下血皆如爛肝者/自知蠱主姓名)
又方蝟皮灰　　亂髪灰(各一方/寸匕)　　　　生麻子汁
　　(五/升)　　　　槲樹北隂白　　　　　桃根皮(各/五)
　　(兩/)
　右五味先煮槲皮桃根取濃汁一升和麻子汁髪灰
　等令匀患人宿少食旦服一大升須臾著盆水以雞
　翎擿吐水中如牛涎犢胎及諸蟲並出
又方槲樹北隂白皮一大握長五寸水三升煮取一升空
腹服即吐蟲出亦治中蠱下血
又方蝟皮灰水服方寸匕亦出蟲
又方大㦸　　　斑猫(一/分)　　五月五日桃白皮(必效/方云)
　　(以東引者火/烘之各四分)
　右三味治下篩旦空腹以水一雞子許服八捻用二
　指相著如開頓服之若指頭相離取藥太多恐能損
　人(肘後方云服棗核大不瘥十日更一服必效方云/服半方寸匕其毒即出不出更一服李饒州云若)
　(以酒中得則以酒服/以食中得以飲服之)
治蛇蠱方(蛇毒入菜果中食之/令人得病名曰蛇蠱)
　大豆末以酒漬絞取汁服半升
治諸熱毒或蠱毒鼻中及口中出血醫所不治者方
　取人屎尖七枚燒作火色置水中研之頓服即愈亦
　解百毒時氣熱病之毒服極神驗
治蠱吐下血方
　　櫸皮(廣五寸/長一尺)蘆荻根(五寸如足大指○/小品方用薔薇根)
　右二味㕮咀以水二升煮取一升頓服極下蠱
治中蠱下血日數十行者方
　　巴豆(二七/枚)　元青　　　藜蘆　　　附子
　　礬石(各二/分)
　右五味為末别治巴豆合篩和相得以綿裹藥如大
　豆許内下部中日三瘥
又方苦瓠一枚以水二升煮取一升稍稍服之當下蠱
及吐蝦䗫蝌斗之状一月後乃盡(范江方云苦瓠毒當/臨時量用之肘後方)
(云用苦酒/二升煮)
治下血状如雞肝腹中攪痛難忍者方
　　茜根　　　升麻　　　犀角(各三/兩)　桔梗
　　黄蘗　　　黄芩(各二/兩)　白蘘荷　　地榆(各四/兩)
　右八味㕮咀以水九升煮取二升半分三服此蠱利
　血用之
又方桔梗　　　犀角(各等/分)
　右二味為末酒服方寸匕日三不能自服絞口與之
　藥下心中當煩須臾自静有頃下服至七日止可食
　猪脾臟自補養治蠱下血如雞肝日夜不觧欲死者
　皆可用
治腸蠱先下赤後下黄白沫連年不瘥者方
　牛膝一兩搥散切以淳清酒一升漬一宿平旦空腹
　服之再服便愈
北地太守酒治萬病蠱毒風氣寒熱方
　　烏頭　　　甘草　　　芎藭　　　黄芩
　　桂心　　　藜蘆　　　附子(各四/兩)　白歛
　　桔梗　　　半夏　　　栢子仁　　前胡
　　麥門冬(各六/兩)
　右十三味七月麴十斤秫米一斛如醖酒法㕮咀藥
　以絹袋盛之沉於瓮底酒熟去糟還取藥滓以青布
　袋盛沉著酒底泥頭秋七日夏五日冬十日空腹服
　一合日三以知為度藥有毒故以青布盛之服勿中
　止二十日大有病出其状如漆五十日病悉愈婦人
　年五十被病連年腹中積聚冷熱不調時時切痛遶
　臍絞急上氣胷滿二十餘年服藥二七日所下三四
　升即愈又有女人病偏枯終産服二十日吐黒物大
　如刀帶長三尺許即愈其年生子又有女人小得癲
　病服十八日出血二升半愈有人被杖崩血内瘀臥
　著九年服藥十三日出黒血二三升愈有人耳聾十
　七年服藥三十五日鼻中出血三升耳中出黄水五
　升便愈古方云熹平二年北地太守臣光上然此偏
　主蠱毒有人中蠱毒者服無不愈極難瘥者不過二
　七日所有效莫不備出曾有一女人年四十餘偏枯
　羸瘦不能起長臥牀枕耳聾一無所聞兩手不收已
　經三年余爲合之遂得平復如舊有人中蠱毒而先
　患風服茵芋酒傷多吐出蠱數十枚遂愈何况此酒
　而不下蠱也嘉其功效有異常方故具述焉
　　胡臭漏腋第五(論/方)
論曰有天生胡臭有為人所染臭者天生臭者難治為
人所染者易治然須三年醋𫝊礬石散勿止并服五香
丸乃可得瘥勿言一度𫝊藥即瘥正一𫝊藥時暫得一
瘥耳五香丸見前第六卷中凡胡臭人通忌食芸薹五
辛治之終身不瘥
石灰散治胡臭方
　　石灰(一/升)　　楓香(一作/沉香)　薫陸香　　丁香
　　青木香(各二/兩)礬石(四/兩)　　陽起石　　橘皮(各三/兩)
　右八味治下篩以綿作篆子粗如指長四寸展取藥
　使著篆上以絹袋盛著腋下先以布揩令痛然後挾
　之
又方三年苦酢和石灰𫝊之
治胡臭方
　　辛夷　　　芎藭　　　細辛　　　杜蘅
　　藁本(各二/兩)
　右五味㕮咀以淳苦酒漬一宿煎取汁𫝊之欲𫝊取
　臨臥時以瘥為度
又方青木香　　附子　　　白灰(各二/兩)　礬石(半/兩)
　右四味為散著粉中常粉之(肘後無/礬石)
又方赤銅屑以酢和銀器中炒極熱以布裹熨腋下冷
復易
又方槲葉切三升以水五升煮取一升用洗腋下即以
白苦瓠燒令煙出熏之數數作用
又方辛夷　　　細辛　　　青木香　　芎藭(各四/分)
　右四味治下篩熏竟粉之
又方馬齒菜一束𢷬碎以蜜和作團以絹袋盛之以泥
紙裹厚半寸曝乾以火燒熟破取更以少許蜜和使熱
勿令冷先以生布揩之夾藥腋下藥痛久忍之不能然
後以手中勒兩臂
又方牛脂　　　胡粉(各等/分)
　右二味煎令可丸塗腋下一宿即愈不過三劑(肘後/方云)
　(合椒/以塗)
又方伏龍肝作泥𫝊之
六物散治漏腋腋下及足心手掌隂下股裏常如汗濕
臭者方
　　乾枸杞根　乾薔薇根(肘後作/畜根)　　　甘草(各半/兩)
　　商陸根　　胡粉　　　滑石(各一/兩)
　右件藥治下篩以苦酒少少和塗當㣲汗出易衣復
　更塗上不過三著便愈或一嵗復發發復塗之
又方水銀　　　胡粉(外臺作/粉霜)
　右二味以面脂研和塗之良驗
又方石灰(三/升)　　銀屑(一升一/作銅屑)
　右二味合和絹囊盛汗出粉之妙
又方正旦以尿洗腋下神妙
又方黄礬石燒令汁盡治為末絹袋盛粉之即瘥
　　脫肛第六(方法/灸)
肛門主肺肺熱應肛門熱則閉塞大行不通腫縮生瘡
兊通方
　白蜜三升煎令燥冷水中調可得為丸長六七寸内
　肛門中到身向上頭向下少時取烊斯須即通洞泄
猪肝散肛門主大腸大腸寒應肛門寒則洞瀉肛門滯
出
　　猪肝(一斤熬/令燥)黄連　　　阿膠　　　芎藭(各二/兩)
　　艾葉(一/兩)　　烏梅肉(五/兩)
　右六味治下篩温清酒一升服方寸匕半日再若不
　能酒與清白米飲亦得
璧土散治肛門滯出方
　　故屋東璧土(一升/碎)　　　皁莢(三捉各長/一尺二寸)
　右二味先𢷬土為散挹粉肛頭出處次取皁莢炙煖
　更逓熨取入則止
又方灸故麻履底按令入頻按令入永瘥
　　　癭瘤第七(證法方/灸)
證(原本遺失覓此一條多/有脫誤須  善本訂之)
治五癭方
　　海藻　　　龍膽　　　海蛤　　　通草
　　昆布　　　礜石(一作/礬石)　松蘿(各三/分)　麥麴(四/分)
　　半夏(二/分)
　右九味治下篩酒服方寸匕日三禁食魚猪肉五辛
　生菜諸難消之物十日知二十日愈
又方小麥麵(一/斗)　海藻(一/斤)　　特生礜石(十/兩)
　右三味以三年米醋漬小麥麵曝乾各𢷬為散合和
　服一方寸匕日四五服藥含極乃咽之禁薑五辛猪
　魚生菜大吹大讀誦大呌語等
又方昆布　　　松蘿　　　海藻(各三/兩)　桂心
　　海蛤　　　通草　　　白歛(各二/兩)
　右七味治下篩酒服方寸匕日三
又方海藻　　　海蛤(各三/兩)　昆布　　　半夏
　　土𤓰根　　松蘿(各一/兩)　通草　　　白歛
　　龍膽(各二/兩)
　右九味治下篩酒服方寸匕日再不得作重用力
又方昆布二兩洗切如指大醋漬含咽汁盡愈
又方海藻(一斤小/品三兩)小麥麴(一/升)
　右二味以三年醋一升溲麵末曝乾徃返醋盡合𢷬
　爲㪚酒服方寸匕日三服忌努力(崔氏云療三/十年癭瘤)
五癭圓方
　　菖蒲(二/兩)　　海蛤　　　白斂　　　續斷
　　海藻　　　松蘿　　　桂心　　　蜀椒
　　到掛草　　半夏(各一/兩)　神麴(三/兩)　　羊靨(百/枚)
　右十二味治下篩以牛羊髓脂爲丸如梧子大日服
　三丸
又方取鹿靨以佳酒浸令没灸乾内酒中更灸令香含
咽汁味盡更易盡十具愈
灸法
癭上氣灸天府五十壮(千金翼云又/灸胷堂百壮)
癭上氣短氣灸肺輸百壮
癭上氣胷滿灸雲門五十壮
癭勞氣灸衝陽隨年壮
癭氣面腫灸通天五十壮
癭灸天瞿三百壮横三間寸灸之
又灸中封隨年壮在兩足趺上曲尺宛宛中
諸癭灸肩髃左右相當宛宛處男左十八壯右十七壯
女右十八壯左十七壮或再三取瘥止
又灸風池百壮俠項兩邉
又灸兩耳後髪際一百壮
又灸頭衝(一作/頸)頭衝在伸兩手直向前令臂著頭對鼻
所注處灸之各隨年壮(千金翼云/一名臂臑)
凡肉瘤勿治治則殺人慎之(肘後方云/不得針灸)
䧟腫散治二三十年癭瘤及骨瘤脂瘤石瘤肉瘤膿瘤
血瘤或息肉大如杯杅升斗十年不瘥致有漏潰令人
骨消肉盡或堅或輭或潰令人驚悸寤寐不安身體瘈
縮愈而復發方
　　烏賊骨　　石硫黄(各一/分)白石英　　紫石英
　　鍾乳(各二/分)　丹參(三/分)　　琥珀　　　附子
　　胡鷰屎　　大黄　　　乾薑(各四/分)
　右十一味治下篩以韋囊盛勿泄氣若瘡濕即傅若
　瘡乾猪脂和傅日三四以乾為度若汁不盡者至五
　劑十劑止藥令人不痛若不消加芒硝二兩佳
治癭瘤方
　　昆布　　　桂心　　　逆流水桞鬚(各一/兩)
　　海藻　　　乾薑(各二/兩)　羊靨(七枚/隂乾)
　右六味爲末蜜丸如小彈子大含一丸咽津
又方礬石　　　芎藭　　　當歸　　　大黄
　　黄連　　　黄芩　　　白斂　　　芍藥(各二/分)
　　吳茱萸(一/分)
　右九味治下篩雞子黄和塗故細布上隨瘤大小厚
　薄帖之乾則易著藥熟當作膿脂細細從孔中出頭
　探膿血盡著生肉膏若膿不盡復起如故
生肉膏治癰瘤潰漏及金瘡百瘡方
　　當歸　　　附子　　　甘草　　　白芷
　　芎藭(各一/兩)　薤白(二/兩)　　生地黄(三/兩)
　右七味㕮咀以猪脂三升半煎白芷黄去滓稍以𫝊
　之日三
又方以狗屎􁍹雞子𫝊之去膿水如前方說𫝊生肉膏
取瘥(方見前二/十二卷)
　　隂㿗第八(論法/灸)
論曰㿗有四腫有腸㿗卵脹氣㿗水㿗腸㿗卵脹難瘥
氣㿗水㿗針灸易治
治㿗圓方
　　桃仁　　　蜘咮(各五/十枚)　桂心　　　蒺藜子
　　地膚子　　澤㵼　　　防風　　　五味子
　　橘皮　　　茯苓　　　防葵　　　芍藥(各二/兩)
　　牡丹皮　　細辛　　　海藻(各一/兩)　狐隂(一/具)
　右十六味為末蜜和丸如梧子服十丸稍加至三十
　丸方角處一丸令頓上兩爪角各令半丸上爪指佳
　七壯愈
隂㿗灸足大趾下理中十壮隨腫邊灸之(肘後方云灸/足大趾第二)
(節下横文正中央五壯/姚氏云足大趾本三壮)
男兒㿗先将兒至碓頭祝之曰坐汝令兒某甲隂囊㿗
故灸汝三七二十一枚灸訖便牽小兒令雀頭下向著
囊縫當隂頭灸縫上七壯即消已驗艾炷猬簮頭許
大凡男㿗當騎碓軸以莖伸置軸上齊隂莖頭前灸軸
木上隨年壯
論曰有人自少至長隂下常有乾癬者宜依癬方主之
有五勞七傷而得隂下癢濕搔之黄汁出者宜用補丸
散主之仍須𫝊藥治之亦有患妬精瘡者以妬精方治
之夫妬精瘡者男子在隂頭節下婦人在玉門内並似
甘瘡作臼齊食之大痛甘即不痛也
蒺藜子湯凡虚熱石熱當路門冷濕傷肌熱聚在裏變
成熱及水病腫滿腹大氣急大小便不利腫如皮紙盛
水晃晃如老蠶色隂莖堅腫為瘡水出此皆腎熱虚損
强取風隂濕傷脾胃故也治之法内宜依方服諸利小
便藥外以此湯洗四肢竟以蔥白膏𫝊之别以猪蹄湯
洗莖上蒺藜子湯方
　　蒺藜子　　蔥心青皮　赤小豆(各一/升)蒴藋(五/升)
　　菘菜子(三/升)　巴豆(一枚合/皮殻)
　右六味㕮咀以水二升煮取八升以淋洗腫處
猪蹄湯治服石發熱因勞損熱盛當風露卧莖腫方
　　猪蹄(一/隻)　　蒺藜子(一升/碎)葶藶子(五/合)　蒴藋(三/升)
　　黄蘗(五/兩)　　地榆(闕/)
　右六味㕮咀以水一斗五升煮取六升去滓適令煖
　便洗瘡日再或只煮黄蘗汁洗亦佳
　
　
　
　
　
　
　備急千金要方卷七十四
欽定四庫全書
　備急千金要方卷七十五　唐　孫思邈　撰
　　　　　　　　　　　　宋　林億等　校正
　備急方
　　卒死第一(方法/灸)
治卒死無脉無他形候隂陽俱竭故也治之方
　牽牛臨鼻上二百息牛䑛必瘥牛不肯䑛著鹽汁塗
　面上牛即肯䑛
又方牛馬屎絞取汁飲之無新者水和乾者亦得(肘後/方云)
(乾者以人溺觧/之此扁鵲法)
又方炙熨斗熨兩脇下(解急方云/又治屍厥)
針灸法
針間使各百餘息又灸鼻下人中一名鬼客㕔(肘後方/云又治)
(屍/厥)
治魘死不自覺者方
　愼燈火勿令人手動牽牛臨其上即覺若卒不能語
　取東門上雞頭爲末以酒服之
治卒魘死方
　𢷬韭汁灌鼻孔中劇者灌兩耳(張仲景云/灌口中)
治鬼魘不悟方
　伏龍肝爲末吹鼻中
又方皁莢爲末如大豆許吹鼻中嚏則氣通起死回生
(集驗方云/治中惡)
辟魘方
　雄黄如棗大繫左腋下令人終身不魘(張文仲云/男左女右)
又方灸兩足大趾叢毛中各二七壯(肘後方云華陀法/又救卒死中惡)
治中惡方
　蔥心黄刺鼻孔中血出愈(肘後方云入十八寸無苦/使目中血出佳崔氏云男)
　(左女/右)
又方大豆二七粒爲末雞子黄并酒相和頓服
又方使人尿其面上可愈(肘後方云/此扁鵲法)
又方灸胃管五十壯愈
治中惡并蟲毒方
　冷水和伏龍肝如雞子大服之必吐
又方温二升猪肪頓服之
又方車􁠆脂如雞子大酒服
治卒忤方(此病即今人所謂中惡者與卒死/鬼擊亦相類為治皆參取而用之)
　鹽八合以水三升煮取一升半分二服得吐即愈(備/急)
　(方云治/鬼擊)若小便不通筆頭七枚燒作灰末水和服之
　即通
又方犢子屎半盞酒三升煮服之亦治霍亂(肘後方云/治鬼擊大)
(牛亦/可用)
又方書墨爲末水服一錢七
又方臘月野狐腸燒末以水服方寸匕死鼠灰亦佳
灸法(治卒/忤死)
灸手十指爪下各三壯餘治同上方(備急方云治卒死/而張目反折者)
又灸人中三壯又灸肩井百壯又灸間使七壯又灸巨
闕百壯
還魂湯治卒感忤鬼擊飛屍諸奄忽氣絶無復覺或已
死咬口口噤不開去齒下湯湯入口不下者分病人髪
左右足踏肩引之藥下復増取盡一升須臾立蘇方
　　麻黄(三/兩)　　桂心(二/兩)　　甘草(一/兩)　　杏仁(七十/粒)
　右四味㕮咀以水八升煮取三升分三服(肘後方云/張仲景方)
　(云桂/不用)
治卒死鬼擊及刀兵所傷血漏腹中不出煩滿欲絶方
　雄黄粉酒服一刀圭日三血化為水
治鬼擊病方(鬼擊之病得之無漸卒著人如刀刺狀胷/脇腹内絞急切痛不可抑按或即吐血或)
(鼻口血出或下/血一名鬼排)
　　雞屎白(如棗/大)青花麻(一/把)
　右二味以酒七升煮取三升熱服須㬰發汗若不汗
　熨斗盛火灸两脇下使熱汗出愈
又方艾如雞子大三枚以水五升煮取二升頓服
又方吹酢少許鼻中
灸法
灸人中一壯立愈不瘥更灸
又灸臍上一寸七壯及两踵白肉際取瘥又灸臍下一
寸三壯
治五絶方(夫五絶者一曰自縊二曰牆壁壓迮/三曰溺水四曰魘寐五曰産乳絶)
　取半夏一兩細下篩吹一大豆許内鼻中即活心下
　温者一日亦可治
治自縊死方
　凡救自縊死者極須按定其心勿截繩手抱起徐徐
　解之心下尚温者以氍毹覆口鼻兩人吹其兩耳
又方强臥以物塞兩耳竹筒内口中使兩人痛吹之塞
口傍無令氣得出半日死人即噫噫即勿吹也
又方𢷬皁莢細辛屑如胡豆大吹兩鼻中
又方刺雞冠血出滴著口中即活男雌女雄
又方雞屎白如棗大酒半盞和灌口及鼻中佳
又方皁莢爲末以蔥葉吹入兩鼻中逆出更吹
又方梁上塵如大豆許各内一小竹筒中四人各捉一
筒同時吹兩耳兩鼻即活
又方尿鼻口眼耳中并捉頭髪一撮如筆管大掣之立
活
又方雞血塗喉下
又方藍青汁灌之
又方炙四肢大節䧟大指夲文名曰地袖各七壯
治熱暍方
　取道上熱塵土以壅心上少冷即易氣通止
又方令暍人仰臥以熱土壅臍上令臍中温即愈
又方可飲熱湯亦可内少乾薑橘皮飲之稍稍咽勿頓
使飽但以熱土及壅臍上佳
又方濃煮蓼取汁三升飲之即愈不瘥更灌
又方張死人口令通以煖湯徐徐灌口中小舉死人頭
令湯入腹須臾即蘇
又方使人嘘其心令煖易人爲之
又方抱狗子若雞心上熨之
又方屋上南畔瓦熱熨心冷易之
又方灌地漿一盞即愈
又方地黄汁一盞服之
又方水半升和麵一大抄服之
治落水死方
　以竈中灰布地令厚五寸以甑側著灰上令死者伏
　於甑上使頭小埀下炒鹽二方寸匕内竹管中吹下
　孔中即當吐水水下因去甑下死者著灰中壅身使
　出鼻口即活
又方掘地作坑熬數斛灰内坑中下死人覆灰濕徹即
易勿令大熱博人灰冷更易半日即活
又方取大甑傾之死人伏其上令死人口臨甑口然葦
火二七把燒甑中當死人心下令煙出小入死人鼻口
中鼻口中水出盡則活火盡復益之常以手候死人身
及甑勿令甚熱當令火氣能使死人心下足得煖卒無
甑者於岸側削地如甑空下如竈燒令煖以死人著上
亦可用車轂爲之勿令隠其腹令死人低頭水得出并
炒灰數斛令煖以粉身濕更易温者
又方但埋死人煖灰中頭足俱没惟開七孔
又方倒懸死人以好酒灌鼻中又灌下部又酢灌鼻亦
得
又方綿裹皁莢内下部中須臾出
又方裹石灰内下部中水出盡則活
又方倒懸解去衣去臍中垢極吹兩耳起乃止
又方熬沙覆死人面上下有沙但出鼻口耳沙冷濕即
易
又方竈中灰二石埋死人從頭至足出七孔即活
又方屈兩脚著生人兩肩上死人背向生人背即負持
走行吐出水便活
又方解死人衣炙臍中凡落水經一宿猶可活
治冬月落水凍四肢直口噤尚有微氣者方
　以大器中熬灰使煖盛以囊薄其心上冷即易心煖
　氣通目得轉口乃開可温尿粥稍稍吞之即活若不
　先温其心便持火炙身冷氣與火争即死
治凍爛瘡方
　猪後懸蹄以夜半時燒研細篩以猪脂和𫝊(亦治/小兒)
治入水手足踵痛方
　𢷬生胡麻薄之
治酒醉中酒恐爛五臟方
　以湯著槽中漬之冷復易夏亦用湯
又方𢷬茆根汁飲三升
又方凡醉不得安臥不動必須使人摇轉不住特忌當
風席地及水洗飲水交接
治飲酒頭痛方
　竹茹五兩以水八升煮取五升去滓令冷内破雞子
　五枚攪匀更煮二沸飲二升使盡瘥
治飲酒腹滿不消方
　煮鹽湯以竹筒灌大孔中
治飲酒中毒方
　煮大豆三沸飲汁三升
又方酒漬乾椹汁服之
治酒病方
　　蔥白　　　䜴(各一/升)
　右二味以水四升煮取二升頓服
治飲酒房勞虚受熱積日不食四月中熱飲酒不已酒
入百脉心氣虚令人錯謬失常方
　　芍藥　　　人參　　　白薇　　　栝蔞根
　　枳實　　　知母(各二/兩)　甘草(一/兩)　　生地黄(八/兩)
　　酸棗仁(半/升)　茯神(三兩外臺/作茯苓)
　右十味㕮咀以水一斗煮取三升分三服
治連月飲酒咽喉爛舌上生瘡方
　　大麻仁(一/升)　黄芩(二兩肘後/用黄蘗)
　右二味爲末蜜和丸含之(千金翼用/黄蘗二兩)
治酒醉不醒方
　飲葛根汁一斗二升取醒止(肘後方云治大醉/連日煩毒不堪)
飲酒令人不醉方
　　栢子仁　　麻子仁(各二/兩)
　右二味治下篩爲一服進酒三倍
又方葛花　　　小豆花(各等/分)
　右二味合爲末服三方寸匕飲時仍進葛根汁芹汁
　及枇杷葉飲並能倍酒
又方九月九日菊花爲末臨飲服方寸匕
又方小豆花葉隂乾百日爲末服之
又方五月五日取井中倒生草枝隂乾爲末酒服之
飲酒令無酒氣方
　乾蔓菁根二七枚三遍蒸爲末取兩錢許酒後水服
治惡酒健嗔方
　空井中倒生草燒灰飲之勿令知
又方取其人牀上塵和酒飲之
斷酒方
　　柳花　　　臘月鼠頭灰
　右二味等分爲末黄昏時酒服一杯
又方酒七升著瓶中熟朱砂半兩著酒中急塞瓶口安
著猪圈中任猪摇動經七日取酒盡飲
又方正月一日酒五升淋碓頭𢷬一下取飲之
又方故氈中枲耳子七枚燒作灰黄昏時煖一杯酒呪
言與病狂人飲也勿令知之後不喜飲酒也
又方白猪乳汁一升飲之永不飲酒
又方刮馬汗和酒與飲終身不飲
又方虎屎中骨燒末和酒與飲
又方鸕鷀屎燒灰水服方寸匕永斷
又方取毛鷹一過吐毛水煮去毛頓服
又方故紡車絃燒灰和酒與服
又方驢駒衣燒灰酒飲方寸匕
又方自死蠐螬乾𢷬末和酒與飲永世聞酒名即嘔神
驗
又方酒客吐中肉七枚隂乾燒末服之
又方酒漬汗靴替一宿平旦空腹與飲即吐不喜見酒
又方白狗乳汁酒服之
又方臘月馬腦和酒服之
　
　
　
　
　
　
　
　
　
　
　
　備急千金要方卷七十五
欽定四庫全書
　備急千金要方卷七十六　唐　孫思邈　撰
　　　　　　　　　　　　宋　林億等　校正
　備急方
　　蛇蟲等毒第二(論法方/灸)
治因熱逐凉睡熟有蛇入口中挽不出方
　以刀破蛇尾内生椒三兩枚裹著須㬰即出(肘後方/云艾炙)
　(蛇尾即出若無火以刀周帀割蛇/尾截令皮斷乃捋皮倒脱即出)
治蛇入人口并七孔中者方
　割母猪尾頭滴血著口中即出
又方以患人手中指等截三歲大猪尾以器盛血傍蛇
瀉血口中拔出之
治卒爲蛇繞不解方
　以熱湯淋之無湯令人尿之
治蛇蠍螫方
　服小蒜汁滓薄上(肘後方云/治蝮蛇螫)
又方熟𢷬葵取汁服之
治蛇嚙方
　人尿厚塗帛裹即消
治蛇毒方
　消蠟注瘡上不瘥更消注之
又方以母猪耳中垢𫝊之(肘後方云牛耳/中垢亦可用)
治蝮蛇毒方
　令婦人騎度三過又令坐上
又方以射罔塗腫上血出即愈
又方生麻楮葉合𢷬以水絞去滓漬之
又方令婦人尿瘡上
又方末薑薄之乾復易
治諸蛇毒方
　　雄黄　　　乾薑(各等/分)
　右二味爲末和射罔著竹筒中帶行有急用之
又方雞屎二七枚燒作灰投酒中服之
又方以麵圍上令童男尿著中燒鐵令赤投中冷復燒
著二三度瘥
又方雄黄爲末傅上日一易
又方鹽四兩水一斗煮十沸沸定以湯浸冷易之
又方𢷬紫莧取汁飲一升以滓封瘡上以少水灌之
又方梳中垢如指大長一寸尿和傅之
又方取合口椒胡荽苖等分𢷬𫝊之無不瘥
又方男子隂間毛二七枚含之有汁即咽却祕方也
又方用銅青𫝊瘡上
又方𢷬大蒜和胡粉𫝊之
又方口嚼大豆葉塗之良
又方猪脂和鹿角灰塗之
又方炙梳汗出熨之
入山草辟衆蛇方
　　乾薑　　　麝香　　　雄黄(各等/分)
　右三味𢷬爲粗散以小絳袋盛帶之男左女右蛇毒
　塗瘡(集驗方云如無麝香以射罔和代之/救急方云以蜜和為膏𫝊螫䖏良)
又方常燒羖羊角使煙出蛇則去矣
治蛇螫人瘡已愈餘毒在肉中淫淫痛癢方
　　大蒜　　　小蒜(各一/升)
　右二味合𢷬以熱湯淋以汁灌瘡大良
治蛇骨刺人毒痛方
　鐵精如大豆許内管中吹内瘡中良
又方燒死鼠爲末𫝊之
治衆蛇螫方
　炙上三七壯無艾以火頭稱瘡孔大小爇之
治虎咬瘡方
　濃煮葛根汁洗十數遍及𢷬爲散以葛根汁服方寸
　匕日五甚者夜二
又方青布急卷爲繩止一物燒一頭燃内竹筒中注瘡
口熏之妙
又方煮鐵令濃洗瘡
又方嚼栗子塗之良
辟虎法
　凡入山燒水牛羖羊角虎狼蛇皆走
論曰凡見一切毒螫之物必不得起惡心向之亦不得
殺之若輙殺之於後必遭螫毒治亦難瘥愼之愼之
治蠍毒方
　凡蠍有雌雄雄者痛止在一䖏雌者痛牽諸䖏若是
　雄者用井底泥塗之温則易雌者用當瓦屋溝下泥
　𫝊之若値無雨可用新汲水從屋上淋下取泥
又方取齒中殘飯𫝊之又猪脂封之又射罔封之又碙
砂和水塗上立愈
治蠍螫方
　若著手足以冷水漬之水微煖則易之著餘䖏者冷
　水浸故布㩉之小煖則易
又方生烏頭爲末唾和𫝊之
治蜂螫毒方
　取瓦子摩其上唾二七遍置瓦子故䖏
治蜂螫方
　　猪脂　　　蜜(各五/合)　　蠟(二/兩)
　右三味和煎如膏候冷以塗之
又方燒蜂房爲末膏和塗之(肘後方云先煮蜂/房洗之又燒塗之)
又方酥脂塗之立愈
又方燒牛屎灰苦酒和塗之
又方齒垢塗之
又方淳酢沃地取泥塗之
又方嚼鹽塗之
又方以人尿新者洗之
又方尿泥塗之
又方反手捻地上土𫝊之
論曰凡蠼螋蟲尿人影著䖏便令人病瘡其狀身中忽
有䖏瘮痛如芒刺亦如刺蟲所螫後起細㾦㿔作聚如
茱萸子狀四邊赤中央有白膿如黍粟亦令人皮肉急
舉身惡寒壯熱劇者連起竟腰脇胸治之法初得之摩
犀角塗上止其毒治如火丹法余以武德中六月得此
疾經五六日覺心悶不佳以他法治不愈又有人教畫
地作蠼螋形以刀子細細畫盡取蠼螋腹中土就中以
唾和成泥塗之再塗即愈方知天下萬物相感莫曉其
由矣
治蠼螋尿方
　羖羊髭燒灰臘月猪脂和封之
又方𢷬豉封之
又方酢和胡粉塗之
治蠼螋尿瘡方
　燒鹿角爲末以苦酒和𫝊瘡上已有汁者燒道傍敝
　蒲席𫝊之
又方槐白皮半斤切以苦酒二升漬半日刮去瘡䖏以
洗日五六遍仍以赤小豆爲末以苦酒和𫝊之燥復易
小兒以水和
又方嚼大麥以𫝊之三日
又方燕窠中土以猪脂和𫝊
又方熟嚼梨葉以水和塗燥復易之
又方爛𢷬馬鞭草以𫝊上燥則易之
又方取呉茱茰東行根下土酢和塗之
治三種射工蟲毒方
論曰江南有射工毒蟲一名短狐一名蜮其蟲形如甲
蟲(外臺云正黑/狀如大飛生)有一長角在口前如弩檐臨其角端曲
如上弩以氣爲矢因水勢以射人人或聞其在水中鉍
鉍作聲要須得水没其口便射人此蟲畏鵝鵝能食之
其初始證　先惡寒噤瘮寒熱筋急仍似傷寒亦如中
屍便不能語朝旦小蘇晡夕輙劇寒熱悶亂是其證始
得三四日當即治之治之稍遲者七日皆死初未有瘡
但惡寒噤瘮及成瘡似蠼螋尿亦似瘭疽瘡射工中瘡
有三種其一種瘡正黒如黛子皮周邊悉赤或衣犯之
如有芒刺痛其一種作瘡久久穿或晡間寒熱其一種
如火灼熛起似此者最急數日殺人(備急方云有四種/其一種突起如癰)
治射工中人寒熱或發瘡偏在一䖏有異於常者方
　取鬼臼葉一把清苦酒中熟𢷬絞取汁服一升日三
又方取生呉茱萸莖葉一握斷去前後取握中熟𢷬以
水二升煮取七合頓服
又方取葫切帖瘡炙七壯
又方取蜈蚣大者一枚火炙治爲末苦酒和以𫝊瘡上
又方取赤莧菜熟𢷬絞取汁每服一升日四五服
又方白雞屎取白頭者三枚湯和塗中毒䖏
又方升麻(三/兩)　　犀角　　　烏扇根(各二/兩)
　右三味㕮咀以水四升煮取一升半去滓分再服相
　去如一炊頃盡更作
治射工中人已有瘡者方
　取芥子爛𢷬苦酒和厚塗瘡上半日痛便止
又方取狼牙葉冬取根𢷬令熟薄所中䖏又飲四五(合/汁)
治射工中人三種瘡方
　　升麻(二/兩)　　烏扇根(三/兩)
　右二味㕮咀以水三升煮取一升適寒温盡服滓薄
　上
五香㪚治江南毒氣惡核射工中人暴腫生瘡方
　　甲香　　　犀角　　　鼈甲　　　升麻
　　薫陸香　　烏翣　　　丁香　　　沈香
　　黄連　　　青木香　　羚羊角　　黄芩
　　甘草　　　牡蠣(各四/分)　呉茱萸(三/分)　黄蘗(六/分)
　右十六味治下篩中射工毒及諸毒皆水服方寸匕
　日三升以水和少許洗之仍以雞子白和塗腫上乾
　則易
野葛膏治射工惡核卒中惡毒方
　　野葛(一/升)　　巴豆　　　烏頭　　　蜀椒(各五/合)
　　茵芋　　　躑躅　　　附子　　　丹砂(各一/兩)
　　雄黄　　　大黄(各七/兩)
　右十味治下篩以不中水猪膏三斤煎三上三下去
　滓内丹砂雄黄末攪至凝以棗核大摩痛上勿近眼
　凡合名膏皆無令産婦女人小兒雞犬六畜見之惟
　冝清淨
治沙虱毒方
　斑猫二枚一枚熬爲末服一大枚燒令煙絶爲末著
　瘡中
又方大蒜十枚止一物合皮安熱灰中炮令熱去皮刀
斷蒜頭取熱拄所著毒䖏
又方麝香　　　大蒜
　右二味合𢷬以羊脂和著小筒中帶欲用取𫝊瘡上
又方雄黄　　　朱砂　　　恒山(各等/分)
　右三味取五月五日日中時令童子合之取𫝊瘡上
治石蛭方(山水中隂濕草木上石蛭著人則穿齧人/肌膚行人肉中浸淫墳起如蟲行道之狀)
　凡行山路草木中常以臘月猪膏和鹽塗脚脛及足
　趾間趺上及著鞋靺蛭不得著人也已著者炙斷其
　道即愈
治水毒方
論曰凡山水有毒蟲人渉水中人似射工而無物其診
法初得之惡寒微似頭痛目匡疼心中煩懊四肢振焮
腰背百節皆强兩膝痛或翕翕而熱但欲睡旦醒暮劇
手足逆冷至肘膝二三日腹中生蟲食人下部肚中有
瘡不痛不癢令人不覺不急治過六七日下部出膿潰
蟲上食人五臟熱盛毒煩下利不禁八九日雖良醫不
能治矣覺得之急早視其下部若有瘡正赤如截肉者
陽毒最急若瘡如鯉魚齒者爲隂毒猶小緩要皆殺人
不過二十日也欲知是中水與非者當作五六升湯以
小蒜五升㕮咀投湯中消息勿令大熱去滓以浴之是
水毒身體當發赤斑無異者非也當以他病治之
治人忽中水毒手足指冷或至肘膝者方
　　呉茱萸(一/升)　生薑(切一/升半)　犀角　　　升麻
　　橘皮(各二/兩)　烏梅(十四/枚)
　右六味㕮咀以水七升煮取二升分二服
又方浮萍草曝乾爲末酒服方寸匕
又方取梅若桃葉檮絞取汁三升許或乾以少水絞取
汁飲之小兒不能飲以汁𫝊乳頭飲之
又方𢷬蒼耳汁服一升又以綿裹杖沾汁導下部日三
瘥
又方𢷬蓼一把以酒和絞取汁一升飲之不過三服瘥
(外臺肘後/作梨葉)
又方𢷬藍一把水解以塗浴面目身體令遍
又方𢷬蛇苺根爲末水飲之并導下部生者用汁凡夏
月行常多齎此藥屑入水以方寸匕投水上流無所畏
又辟射工凡洗浴以少許投水盆中即無毒
治猫鬼野道病歌哭不自由方
　五月五日自死赤蛇燒作灰以井花水服方寸匕日
　一　針灸方見别卷中
又方臘月死猫兒頭燒灰水服一錢匕日二
治猫鬼眼見猫狸及耳雜有所聞方
　　相思子　　萆麻子　　巴豆(各一/枚)　朱砂(末/)
　　蠟(各四/銖)
　右五味合𢷬爲丸先取麻子許大含之即以灰圍患
　人前頭著一斗灰火吐藥火中沸即畫火上作十字
　其猫鬼並皆死矣
治蜘蛛咬毒方
　人尿𫝊又油淀𫝊又炮薑貼之又猢孫屎𫝊之
又方烏麻油和胡粉如泥塗乾則易之
治馬囓人及蹹人作瘡毒腫熱痛方
　　馬鞭梢(二寸/長)鼠屎(二七/枚)
　右二味合燒爲末以猪膏和塗之立愈(外臺方云治/遂成瘡爛經)
　(久不愈者肘後方云用/馬鞭皮燒末猪膏和塗)
治馬囓人隂卵脱出方
　推内入以桑皮細作線縫之破烏雞取肝細剉以封
　之且忍勿小便即愈
治犬馬囓及馬骨刺傷人及馬血入舊瘡中方
　取灰汁熱漬瘡常令汁器有火數易汁勿令爛人肉
　三數日漬之有腫者炙石熨之日二消止
治馬血入瘡中方
　服人糞如雞子大復以糞𫝊瘡上
又方取婦人月水𫝊之神良
治剥死馬馬骨傷人毒攻欲死方
　便取馬腸中屎塗之大良(外臺方云取其屎/燒灰服方寸匕)
治馬汗馬毛入人瘡中腫痛欲死方
　以水漬瘡數易水便愈又以石灰𫝊之
又方飲醇酒取醉即愈
又方燒雞毛作末以酒服方寸匕
又方以沸湯令所浸洗之取瘥
論曰凡春末夏初犬多發狂必誡小弱持杖以預防之
防而不免者莫出於炙百日之中一日不闕者方得免
難若初見瘡瘥痛定即言平復者此最可畏大禍即至
死在旦夕凡狂犬咬人著訖即令人狂精神已别何以
得知但看炙時一度火下即覺心中醒然惺惺了了方
知咬已即狂是以深須知此此病至重世皆輕之不以
爲意坐是死者常年有之吾初學醫未以爲業有人遭
此將以見問吾了不知報答以是經吾手而死者不一
自此鋭意學之一解已来治者皆愈方知世無良醫枉
死者半此言非虚故將来學者非止此法餘一方皆須
沈思留心作意慇懃學之乃得通曉莫以初解一兩種
法即謂知訖極自誤也聊因方末申此一二言不盡意
耳
又曰凡猘犬咬人七日輙應一發三七日不發則脫也
要過百日乃得免耳每到七日輙當𢷬韭汁飲一二升
又當終身禁食犬肉蠶蛹食此則發死不可救矣瘡未
愈之間禁食生魚及諸肥膩冷食但於飯下蒸魚及於
肥器中食便發不宜飲酒能過一年乃佳(集驗方云若/重發者生食)
(蟾蜍鱠絶良亦可燒灸食之必令其人/知初得齧毒便爲之則於後不發也)
治猘犬毒方
　　頭髪　　　猾皮(各等/分)
　右二味燒灰水和飲一杯口噤者折齒内藥
又方𢷬地榆絞取汁塗瘡無生者可取乾者以水煮汁
飲之亦可爲末服方寸匕日三兼𫝊上過百日止
又方𢷬韭絞取汁飲一升日三瘡愈止亦治愈後復發
者
又方刮虎牙若骨服方寸匕(小品方云刮狼牙或虎骨/末服已發狂如猘大者服)
(即/愈)
又方燒虎骨𫝊瘡及熨又微熬杏仁𢷬研取汁服之良
又取燈盞殘油灌瘡口此皆禁酒猪肉魚生菜
又方用韭根故梳二枚以水二升煮取一升頓服
又方桃東南枝白皮一握水二升煮取一升分二服(吐/出)
(犬/子)
又方取猘犬腦𫝊上後不復發
又方蝦蟇灰粥飲服之
又方服莨菪子七枚日一
又方梅子末酒服之
又方以豆醬清塗之日三四
治狂犬囓人方
　蛇脯一枚炙去頭𢷬末服五分七日三
又方𢷬莨菪根和鹽𫝊日三
又方青布浸汁服三升
又方飲驢尿一二升
治凡犬囓人方
　熬杏仁五合令黒碎研成膏𫝊之
又方取竈中熱灰以粉瘡中帛裹繫之
又方燒自死蛇一枚令焦爲末内瘡孔中
又方鼠屎爲末以臘月猪膏和𫝊之(外臺方云用鼠一/枚猪膏煎𫝊之)
又方飲生薑汁一升(小品方云/治狂犬咬)韭汁亦佳(外臺方云亦/治已瘥後復)
(發/者)
又方水洗瘡任血出勿止之水洗不住取血自止以綿
裹之瘥
又方以沸湯和灰壅瘡上
又方燒犬尾爲末𫝊瘡日三
又方以頭垢少少内瘡中
又方火炙蠟以灌瘡中
又方以熱牛屎塗之佳
又方以苦酒和灰塗瘡中
治小兒狗囓方
　月一日以水一升灌之勿令狗主打狗若月盡日三
　升水灌之
灸法
凡猘犬所囓未盡其惡血毒者灸上一百壯已後當日
灸一壯若不血出刺出其血百日灸乃止禁飲酒及猪
犬肉
治猪囓方
　松脂錬作餅上貼之
又方屋霤中泥塗
　
　
　
　
　
　
　
　
　
　
　
　
　
　
　
　備急千金要方卷七十六
欽定四庫全書
　備急千金要方卷七十七　唐　孫思邈　撰
　　　　　　　　　　　　宋　林億等　校正
　備急方
　　諸般傷損第三(論/方)
論曰凡被打損血悶搶心氣絶不能言可擘開口尿中
令下咽即醒又墮車落馬及車碾木打已死者以死人
安著以手袖掩其口鼻眼上一食頃活眼開與熱小便
二升
治被打擊頭眼青腫方
　灸肥猪肉令熱㩉上(肘後方云治血聚/皮膚間不消散者)
又方牆上朽骨唾於石上研磨塗之亁即易
又方炙猪肝貼之
又方新殺羊肉乗熱封之
又方大豆黄爲末水和塗之
治被打傷破腹中有瘀血方
　　蒲黄(一/升)　　當歸　　　桂心(各二/兩)
　右三味治下篩以酒服方寸匕日三夜一
又方劉寄奴　　延胡索　　碎骨補(各一/兩)
　右三味㕮咀以水二升煎取七合復内酒及小便各
　一合熱温頓服
又方䗪蟲　　　䖟蟲　　　水蛭(各三/十枚)　桃仁(五十/枚)
　　桂心(二/兩)　　大黄(五/兩)
　右六味㕮咀以酒水各五升煮取三升分五服
又方生地黄汁三升酒一升半煮取二升七合分三服
(肘後方從高墮下瘀血/脹心面青短氣欲死者)
又方莨菪子爲末𫝊瘡上
白馬蹄散治被打腹中瘀血并治婦人瘀血化血爲水
方
　白馬蹄燒令煙盡𢷬篩酒服方寸匕日三夜一
治被歐擊損傷聚血腹滿煩悶方
　䜴一升以水三升煮三沸分再服不瘥重作更取麻
　子煮如䜴法不瘥更煮䜴上法
治有瘀血者其人喜忘不欲聞人聲胷中氣塞短氣方
　　甘草(一/而)　　茯苓(二/兩)　　杏仁(五十/枚)
　右三味㕮咀以水二升煮取九合分二服
治從高墮下傷拆疾痛煩燥啼呌不得臥方
　取鼠尿燒末以猪膏和塗痛上即急裹之(肘後方云/裹骨破碎)
治從高墮下及爲木石所迮或因落馬凡傷損血瘀凝
積氣絶欲死無不治之方
　取浄土五升蒸令溜分半以故布數重裹之以熨病
　上勿令大熱恐破肉冷則易之取痛止卽已凡有損
　傷皆以此法治之神效已死不能言者亦活三十年者
　亦瘥
治墮車馬間馬鞍及諸物隠體肉斷方
　以酢和麫塗之
當歸散治落馬墮車諸傷腕折臂脚痛不止方
　　當歸　　　桂心　　　蜀椒　　　附子(各二/分)
　　澤蘭(一/分)　　芎藭(六/分)　　甘草(五/分)
　右七味並熬令香治下篩酒服方寸匕日三凡是傷
　損皆服之十日愈小兒亦同(救急方云治墜馬落車/被打傷腕折臂呌喚痛)
　(聲不絶服此散呼吸之間不/復大痛十三日筋骨相連)
黄耆㪚治腕折方
　　黄耆　　　芍藥(各三/兩)　當歸　　　乾地黄
　　附子　　　續斷　　　桂心　　　乾薑
　　通草(各二/兩)　大黄(一/兩)　　蜀椒(一/合)　　烏頭(半/兩)
　右十二味治下篩先食酒服五分七日三(千金翼/無大黄)
治折骨斷筋方
　　乾地黄　　當歸　　　羌活　　　苦參(各二/分)
　右四味治下篩酒服方寸匕日三
治腕折骨損痛不可忍者方
　以大麻根及葉𢷬取汁飲一升無生麻煮乾麻汁服
　亦主墜墮撾打瘀血心腹滿短氣
治被傷筋絶方
　取蟹頭中腦及足中髓熬之内瘡中筋即續生
治腕折四肢骨碎及筋傷蹉跌方
　生地黄不限多少熟𢷬用薄所損傷處(肘後方云小/品方爛𢷬熬)
　(之以裹傷處以竹片夾裹令徧縳令急勿令轉動一/日可十易三日瘥若血聚在折處以刀子破去血)
治四肢骨碎筋傷蹉跌方
　以水二升漬䜴三升取汁服之
鹿角散治同前
　右酒服方寸匕日三(肘後方治從高墮下若爲/重物所頓迮得瘀血者)
又方筋骨傷初破時以熱馬尿𫝊之無瘢
又方大豆二升水五升煮取二升以淳酒六七升合和
豆汁服之一日盡如湯沃雪(肘後方云治墮迮瘀/血無大豆用小豆佳)
又方羊腦(一/兩)　　髪灰　　　胡粉　　　胡桃脂(各/半)
(兩/)
　右四味𢷬和調如膏𫝊上生布裹
治頭破腦出中風口噤方
　大豆一斗熬去腥勿使太熱𢷬爲末熟蒸氣偏合甑
　下盆中以酒一斗淋之温服一升覆取汗𫝊杏仁膏
　瘡上
紫湯治被傷風入四體角弓反張口噤不能言或産婦
墮胎凡得此者大重不過五劑(方見第/八卷中)
治丈夫從高墮下傷五臟微者唾血甚者吐血及金瘡
傷經崩中皆主之方
　　阿膠　　　艾葉　　　乾薑(各二/兩)　芍藥(三/兩)
　右四味㕮咀以水八升煮取三升去滓内膠令消分
　二服羸人分三服兼治女人産後崩傷下血過多虚
　喘腹中絞痛下血不止者服之悉愈
大膠艾湯治男子傷絶或從高墮下傷五臟微者唾血
及金瘡傷經者方
　　阿膠　　　艾葉　　　甘草　　　當歸
　　芎藭(各二/兩)　乾薑(一/兩)　　芍藥　　　乾地黄(各/三)
　　(兩/)
　右八味㕮咀以水八升煮取三升去滓内膠令烊分
　再服羸人分三服此湯治婦人産後崩傷下血過多
　虚喘欲死腹中激痛下血不止者神良
竹皮湯治爲兵杖所加木石所迮血在胷背及脇中痛
不得氣息方
　　青竹(刮取/茹)　亂髪(各如雞子/大二枚)
　右二味於炭火上炙令焦燥合𢷬下篩以酒一升煮
　三沸上一服盡之三服愈
治墮馬落車及樹間崩血腹滿短氣方
　大豆五升以水一斗煮取二升去豆一服令盡劇者
　不過三作
治墮落車馬間心腹積血唾吐無数方
　乾藕根爲末以酒服方寸匕日三如無取新藕汁服
桃仁湯治從高墮下落大木車馬間胷腹中有血不得
氣息方
　　桃仁(十四/枚)　大棗(二十/枚)　大黄　　　消石
　　甘草(各一/枚)　蒲黄(一兩/半)
　右六味㕮咀以水三升煮取一升絞去滓適寒温盡
　服之當下下不止漬麻汁一杯飲之即止
又方治腹中瘀血痛在腹中不出滿痛短氣大小便不
通
　　桃仁　　　䗪蟲(各三/十枚)　荆芥(半/分)　　大黄
　　芎藭(各三/兩)　當歸　　　桂心　　　甘草(各二/兩)
　　蒲黄(五/兩)
　右九味㕮咀以水一斗煮取三升分三服
又方治墮落瘀血方
　　桃仁(五十/枚)　水蛭　　　䖟蟲(各二/十枚)　甘草
　　桂心　　　當歸(各二/兩)　芒硝(三/兩)　　大黄(四/兩)
　右八味㕮咀以水八升煮取三升絞去滓適寒温服
　一升日三服(深師方/無芒硝)
又方桃仁(五十/枚)　䖟蟲　　　䗪蟲　　　水蛭(各三/十枚)
　　大黄(五/兩)　　桂心(二/兩)
　右六味㕮咀以酒水各五升合煎得三升適寒温飲
　一升日三服
又方治腕折瘀血方
　　桃仁(四十/枚)　亂髪(一/握)　　大黄(如指節/大一枚)
　右三味以布方廣四寸以繞亂髪燒之㕮咀大黄桃
　仁以酒三升煮取一升盡服血盡出(肘後云仲景方/用大黄三兩緋)
　(帛子如手大灰亂髪如雞子大灰久用吹單布方一/尺灰桃仁四十九枚敗蒲蓆一握長三寸切甘草一)
　(枚如指大以童子小便量多少煎湯成内酒一大盞/次下大黄分温爲三服别剉敗蒲蓆半領煎湯以浴)
　(衣被重覆服藥須通利数行痛楚/立瘥利及浴水赤勿恠即瘀血也)
又方桃仁(六十/枚)　大黄(六/兩)　　桂心(二/兩)
　右三味㕮咀以酒六升煮取三升分三服當下血瘥
蒲黄散治從高墮下有瘀血方
　　蒲黄(八/兩)　　附子(一/兩)
　右二味爲末酒服方寸匕日三不知増之以意消息
又方治腕折瘀血方
　　蒲黄(一/升)　　當歸(二/兩)
　右二味治下篩先食酒服方寸匕日三
又方䖟蟲(二十/枚)　牡丹(一/兩)
　右二味治下篩酒服方寸匕血化爲水(備急方云治/久宿血在諸)
　(骨節及外不去/者二味等分)
又方取菴䕡草汁飲之子亦可服
又方凡被打及産後惡血及一切血皆煮續骨木汁三
升飲之
治從高墮下崩中方
　　當歸　　　大黄(各二/分)
　右二味治下篩酒服方寸匕日三
治杖瘡方
　　石灰(七/斤)　　新猪血(一/升)
　右二味和爲丸熟燒之破更丸燒三遍止爲末𫝊上
又方釡月下土爲細末以油和塗訖臥羊皮上
又方服小便良
治竹木刺在皮中不出方
　羊尿燥者燒作灰和猪脂塗刺上若不出重塗乃言
　不覺刺出時一云用乾羊屎末
又方薔薇灰水服方寸匕日三服十日刺出
又方酸棗核燒末服之
又方鑿柄燒灰酒服二寸匕
又方頭垢塗之即出
治刺在肉中不出方
　煮山瞿麥汁飲之日三瘥止
又方用牛膝根莖生者併𢷬以薄之即出瘡已合猶出
也
又方白茅根燒末以膏和塗之亦治瘡因風致腫者
又方鹿角燒末以水和塗之立出久者不過一夕
又方嚼白梅以塗之(肘後方/用烏梅)
又方嚼䜴塗之
又方温小便漬之
治久刺不出方
　服王不留行即出兼取根爲末貼之
治惡刺方
　苦瓠開口内小兒尿煮兩三沸浸病上
又方莨菪根火煮浸之冷復易神方也
又方李葉棗葉𢷬絞取汁㸃上即效
又方濃煮大豆汁漬取瘥
治惡刺并狐尿刺方
　以烏父驢尿漬之
又方温白馬尿漬之
治因瘡腫痛劇者數日死或中風寒或中水或中狐尿
刺主之方
　燒黍穰若牛馬屎若生桑條取得多煙之物燒熏汁
　出愈
又方燒蠟内瘡中新瘡亦善
又方以鳬公英草摘取根莖白汁塗之惟多塗爲佳瘥
止(余以貞觀五年七月十五日夜左手中指背觸著庭/樹至曉遂患痛不可忍經十日痛日深瘡日高大色)
(如熟小豆色嘗聞長者之論有此治方試復爲之手下/即愈痛亦即除瘡亦即瘥不過十日尋常平復此大神)
(效故疏之蜀人名耳瘢菜/關中名苟乳乳奴苟切)
治瘡中水腫方
　　白灰　　　胡粉　　　炭(各等/分)
　右三味脂和塗瘡孔上水出則痛止
治手足卒中刺中水毒方
　𢷬韭及藍青置上以火炙熱徹即愈
治瘡因風致腫方
　櫟木根皮一斤濃煮内鹽一把漬之
治破傷風腫方
　厚塗杏仁膏然麻燭遥炙之
治因瘡腫痛者皆中水及中風寒所作腫入腹則殺人
方
　温桑灰汁漬冷復温之當令熱神祕
治刺傷中風水方
　服黒牛熱尿一服二升三服即止
又方蠟一兩熱炙熨薄裹上令水出愈
又方魚目燒灰𫝊之
又方熱煮韭搨之
又方刮箭羽下漆塗之
治瘡犯露腫方(凡八月九月中刺手足/犯惡露腫殺人不可輕)
　生桑枝三枚内煻灰中推引令極熱斫斷正以枝頭
　拄瘡口上熱盡即易之盡三枚則瘡自爛仍取薤白
　𢷬綿裹著熱灰中使極熱去綿取薤白薄瘡上以布
　帛急裹之若有腫者便作用薤白最佳
治漆瘡方
　生柳葉三斤細切以水一斗五升煮取七升適寒温
　洗之日三(肘後方云老/柳皮尤妙)
又方以磨石下滓泥塗之取瘥止大驗
又方濃煮鼠查葉以洗漆上亦可𢷬葉取汁塗之
又方爛𢷬七姑草封之(救急方云七姑/草和芒硝塗之)
又方貫衆為末以塗上乾以油和之即愈
又方蓮葉燥者一斤以水一斗煮取五升洗瘡上日再
又方羊乳汁塗之
又方芒硝五兩湯浸以洗之
又方取猪膏塗之
又方礬石著湯中令消洗之
又方宜噉猪肉嚼穄榖塗之
　
　
　
　
　
　
　
　
　
　
　備急千金要方卷七十七
欽定四庫全書
　備急千金要方卷七十八　唐　孫思邈　撰
　　　　　　　　　　　　宋　林億等　校正
　備急方
　　火瘡等病第四(論/呪)　(方/)
論曰凡火燒損愼勿以冷水洗之火瘡得冷熱氣更深
轉入骨壞人筋骨難瘥初被火燒急向火更炙雖大痛
强忍之一食久即不痛神驗治火燒悶絶不識人以新
尿冷飲之及冷水和蜜飲之口噤絞開與之然後以下
方治之
治火瘡方
　　梔子(四十/枚)　白歛　　　黄芩(各五/兩)
　右三味㕮咀以水五升油一升合煎令水氣歇去滓
　待冷以淋之令溜去火熱毒則肌得寛也作二日任
　意用膏𫝊湯散治之
又方熬油麻爲末和梔子仁塗之惟厚爲佳已成瘡者
燒白糖灰粉之即燥立瘥
治火燒瘡方
　死鼠頭一枚以臘月猪膏煎令消盡以𫝊乾即𫝊之
　瘥不作瘢神效亦治小兒火瘡
治火瘡敗壊方
　柏白皮切以臘月猪膏合淹相得煮四五沸色變去
　滓𫝊瘡上(肘後方云/柳白皮)
又方栢白皮　　蛇銜　　　生地黄　　梔子仁
　　黄芩　　　苦竹葉(各一/分)
　右六味㕮咀以羊髓半升煎三上三下去滓塗上瘥
　止
治火爛瘡膏方
　　竹葉　　　甘草(各二/兩)　柏白皮(四/兩)
　右三味㕮咀以猪脂一斤半煎三上三下去滓冷以
　𫝊之(集騐方用生/地黄四兩)
又方榆白皮嚼熟塗之
治一切湯火所傷方
　初著即以女人精汁塗之瘥
治湯沃人肉爛壊方
　　杏仁　　　附子(二/兩)　　甘草(一/兩)　　羊脂(五/兩)
　　松脂(雞子/大)
　右五味㕮咀以不中水猪膏五兩煎塗之
炙及湯火所損晝夜啼呼止痛滅瘢方
　　羊脂　　　松脂(各二/分)　猪膏　　蠟(各一/)
　右四味取松脂破銚中切脂嚼蠟著松明上少傾銚
　火令滓漬皆消以杯承汁𫝊之(松明是肥/松木節也)
治炙瘡方
　　甘草　　　當歸(各一/兩)　胡麻(外臺用/胡粉)羊脂(各六/分)
　右四味㕮咀以猪膏五合煎去滓𫝊之
又方蠟(三/兩)　　　松脂(五/兩)
　右二味合煎塗紙貼之日三
又方取車􁠆脂塗上
又方凡灸瘡不瘥日别灸上六七壯自瘥
又方石灰一兩𢷬為細末絹篩猪脂和令相得微火上
煎數沸以煖湯先洗瘡訖以布裹灰熨瘡上三過便以
藥貼瘡上灸之又𢷬薤𫝊之
治灸瘡痛腫急方
　𢷬竈下黄土以水和煮令熱漬之
治灸瘡中風冷腫痛方
　但向火灸之瘡得熱則瘡快至痛止日六七灸愈
薤白膏治灸瘡生肉止痛方
　　薤白　　　當歸(各二/兩)　白芷(一/兩)　　羊髓(一/斤)
　右四味㕮咀合煎以白芷色黄藥成去滓取𫝊之日
　三
又方治灸瘡膿壊不瘥方
　　薤白(一/握)　　胡粉　　　石灰(各一/兩)　臘月猪脂
　　(一/升)
　右四味先煎薤白令黄去之綿裹石灰煎數沸去之
　次入胡粉内膏中令調塗故布貼上日三
又方白蜜(一/兩)　　烏賊骨(二枚一方/作一兩)
　右二味相和塗之
治針炙瘡血出不止方
　燒人屎灰以𫝊之
又方死蜣蜋爲末以猪脂和塗之
論曰治金瘡者無大小冬夏及始初傷血出便以石灰
厚𫝊裹之既止痛又速愈無石灰灰亦可用若瘡甚深
未宜速合者内少骨石令瘡不時合也凡金瘡出血其
人必渴當忍之噉燥食并肥膩之物以止渴愼勿鹹食
若多飲粥及漿犯即血動溢出殺人又忌愼怒大言笑
思想隂陽行動作勞多食酸鹹飲酒熱羮臛軰瘡瘥後
猶爾出百日半年乃可復常也
治金瘡大㪚方
　五月五日平旦使四人出四方各於五里内採一方
　草木莖葉每種各半把勿令漏脱一事日正午時細
　切碓𢷬并石灰極爛熟一石草斷一斗石灰先鑿大
　實中桑樹令可受藥取藥内孔中實築令堅仍以桑
　樹皮蔽之以麻𢷬石灰極宻泥之令不泄氣又以桑
　皮纒之使牢至九月九日午時取出隂乾百日藥成
　𢷬之日曝令乾更𢷬絹篩貯却凡一切金瘡傷折出
　血登時以藥封裹治使牢勿令動轉不過十日即瘥
　不腫不膿不畏風若傷後数日始得藥須煖水洗令
　血出然後𫝊之此藥大騐平時無事宜多合以備倉
　卒金瘡之要無出於此雖突厥質汗黄末未能及之
　(肘後方云用百草心五/月五日作七月七日出)
又方燒乾梅爲炭𢷬末𫝊之一宿即瘥亦治打傷
又方磁石𢷬末𫝊之止痛斷血
又方取桑白汁塗桑白皮裹之或石灰封之妙
又方麻葉三斤以水三升熟煮取二升半爲一服
又方飲麻子汁数升(小品方云治/毒箭所傷)
又方蚯蚓屎以水服方寸匕日三
又方杏仁石灰爲細末以猪脂和封之(亦主犬馬金/瘡止痛太良)
治金瘡血出不止方
　煮桑根十沸服一升即止
又方𢷬車前汁𫝊之血即絶連根取用亦效
又方柳絮封之
又方以蜘蛛幕貼之血即止
又方以人精塗之
又方飲人尿五升愈
内補散治金瘡出血多虚竭方
　　蓯蓉　　　甘草　　　芍藥(各四/兩)　蜀椒(三/兩)
　　乾薑(二/兩)　　當歸　　　芎藭　　　桂心
　　黄芩　　　呉茱萸　　人參　　　厚朴
　　白芨(古今録驗/作桑白皮)　　　　黄耆(各一/兩)
　右十四味治下篩以酒服方寸匕日三
又方當歸(三/兩)　　乾薑(三/分)　　芍藥　　　辛夷(各五/分)
　　甘草(二/分)
　右五味治下篩酒服方寸匕日三夜一
治金瘡内漏血不出方
　牡丹皮爲散水服三指撮立尿出血
治金瘡内漏方
　還自取瘡中血著杯中水和服之愈
又方蒲黄(二/兩)　　七月七日麻勃(一/兩)
　右二味酒服一錢七日三夜二
二物湯治金瘡腹中瘀血方
　　大麻子(三/升)　大蔥白(二七/枚)
　右使數人各𢷬令熟著九升水煮取一升半頓服若
　血出不盡腹中有膿血更合服當吐膿血
内塞散治金瘡方
　　黄耆　　　當歸　　　芎藭　　　白芷
　　乾薑　　　黄芩　　　芍藥　　　續斷(各二/兩)
　　附子(半/兩)　　細辛(一/兩)　　鹿茸(三/兩)
　右十一味治下篩先食酒服五分匕日三稍増至方
　寸匕
治金瘡煩滿方
　赤小豆一升以苦酒漬之熬令燥復漬滿三日令色
　黒服方寸匕日三
治金瘡苦痛方
　楊木白皮熬令燥爲末服方寸匕日三又以𫝊瘡愈
治金瘡若刺瘡痛不可忍百治不瘥者方
　蔥一把以水三升煮數沸取漬洗止痛良
治金瘡煩痛大便不利方
　　大黄　　　黄芩(闕/)
　右二味爲末蜜和丸如梧桐子大先食服十丸日三
治金瘡不止令唾止痛呪法
　呪曰某甲今日不良爲某所傷上告天皇下告地王
　清血莫出濁血莫揚良藥百裹不如熟唾日二七痛
　唾之即止
又法我按先師夲法男師在左女師在右上白東王公
下白西王母北斗七星黄姑織女請制水之法清旦明
呪不痕不膿不疼不痛羅肺得肺羅肝得肝羅肉得肉
不任軀姥儂夫自来小兒為日不吉不良某甲為刀斧
槊箭熊虎湯火所傷三唾三呵平復如故急急如律令
此法不復須度受但存念稽急歆誦之非止治百毒所
傷亦治癰疽隨所患轉後語呼之良驗一切瘡毒並皆
用之
續斷散治金瘡中筋骨方
　　續斷(五/兩)　　細辛　　　蛇銜　　　地榆
　　乾地黄(四/兩)　當歸　　　芎藭　　　芍藥
　　蓯蓉(各三/兩)　人參　　　甘草　　　附子(各二/兩)
　　乾薑　　　蜀椒　　　桂心(各一/兩半)
　右十五味治下篩酒服一方寸匕日三
治金瘡腸出方
　　磁石　　　滑石　　　鐵精(各三/兩)
　右三味爲末粉腸上後用磁石末飲服方寸匕日五
　夜二腸即入
又方取人屎乾爲末以粉腸即入
治被傷腸出不斷者方(肘後方云治腸出欲/燥而草土著腸者)
　作大麥粥取汁洗腸推内之常研米粥飲之二十日
　稍稍作强糜百日後乃可瘥
地黄膏治金瘡火瘡炙瘡不能瘥者方
　　生地黄(切一升𢷬絞/取汁三合)　　薫陸香　松脂
　　杏仁　　　蠟(各二/兩)　　羊腎脂(五合/煎)烏麻油(二/升)
　　石鹽(一兩研/如粉)
　右八味先下蠟微火令消次内羊脂令消次下油次
　下松脂令消次下杏仁次下薫陸次下地黄汁次下
　石鹽以微火煎令地黄汁水氣盡以綿濾停凝一切
　諸瘡初傷皆用𫝊之日三夜二愼生冷猪雞魚肉此
　膏治瘡法先食惡肉不著痂先從内瘥乃至平復無
　痂不畏風不膿大大要妙
治金瘡血出不止方
　　蒲黄(一/斤)　　當歸(二/兩)
　右二味治下篩酒服方寸匕日二
又方取蔥葉炙取汁塗瘡上即止若爲婦人所驚者取
婦人中衣火炙令熱以熨瘡上
又方取䜴三升熱湯漬食頃絞去滓内蒲黄三合頓服
及作紫湯服之(紫湯方在/産婦篇中)
治金瘡箭在肉中不出方
　　白歛　　　半夏(各等/分)
　右二味治下篩酒服方寸匕日三瘡淺十日出瘡深
　二十日出終不住肉中
治卒中箭不出或肉中有聚血方
　取女人月經布燒灰屑酒服之
治箭鏃及諸刀刅在咽喉胷膈諸隠䖏不出者方
　　牡丹皮(一/分)　白鹽(二分肘後/作白歛)
　右二味治下篩以酒服方寸匕日三服出
又方取栝蔞汁塗箭瘡上即出
又方酒服瞿麥方寸匕日三瘥
治毒箭所中方
　𢷬藍汁一升飲之并以薄瘡上若無藍取青布漬絞
　汁服之并淋瘡中鏃不出𢷬死鼠肝塗之
又方煎地黄汁作丸服之百日箭出
又方多飲葛根汁并治一切金瘡
又方雄黄為末𫝊之當沸汁出愈
又方𢷬葛根汁飲之又葛白屑熬黄𫝊瘡止血
又方内鹽臍中炙之
又方貝齒末服一錢匕
又方煮蘆根汁飲三升
治中射網箭方
　　藍子(五/合)　　升麻(八/兩)　　王不留行　甘草(各等/分)
　右四味治下篩冷水服二方寸匕日三夜二又以水
　和塗瘡乾易之
治針折入肉中方
　刮象牙爲末水和聚著折針上即出
又方以鼠腦塗之
又方磁石吸鐵者著上即出
　
　
　
　
　
　
　
　
　
　
　
　
　備急千金要方卷七十八
欽定四庫全書
　備急千金要方卷七十九　唐　孫思邈　撰
　　　　　　　　　　　　宋　林億等　校正
　食治
　　序論第一
仲景曰人體平和惟須好將飬勿妄服藥藥勢偏有所
助令人藏氣不平易受外患夫含氣之類未有不資食
以存生而不知食之有成敗百姓日用而不知水火至
近而難識余慨其如此聊因筆墨之暇撰五味損益食
治篇以啓童稚庶勤而行之有如影響耳
河東衛汎記曰扁鵲云人之所依者形也亂於和氣者
病也理於煩毒者藥也濟命扶危者醫也安身之夲必
資於食救疾之速必憑於藥不知食宜者不足以存生
也不明藥忌者不能以除病也此之二事有靈之所要
也若忽而不學誠可悲夫是故食能排邪而安臟腑悦
神爽志以資血氣若能用食平痾釋情遣疾者可謂良
工長年餌老之竒法極飬生之術也夫爲醫者當須先
洞曉病源知其所犯以食治之食療不愈然後命藥藥
性剛烈猶若御兵兵之猛暴豈容妄發發用乖宜損傷
䖏衆藥之投疾殃濫亦然高平王熈稱食不欲雜雜則
或有所犯有所犯者或有所傷或當時雖無災苦積久
爲人作患又食噉鮭肴務令簡少魚肉果實取益人者
而食之凡常飲食每令節儉若貪味多餐臨盤大飽食
訖覺腹中彭亨短氣或致暴疾仍爲霍亂又夏至以後
迄至秋分必須愼肥膩餅臛酥油之屬此物與酒漿𤓰
果理極相妨夫在身所以多疾者皆因春夏取冷大過
飲食不節故也又魚膾諸腥冷之物多損於人斷之益
善乳酪酥等常食之令人有筋力膽幹肌體潤澤卒多
食之亦令臚脹泄利漸漸自己
黄帝曰五味入於口也各有所走各有所病酸走筋多
食酸令人􁓝不知何以然少俞曰酸入胃也其氣濇以
收也上走兩焦兩焦之氣濇不能出入不出即流於胃
中胃中和温即下注膀胱膀胱走胞胞薄以耎得酸則
縮卷約而不通水道不利故􁓝也隂者積(一作/精)筋之所
終聚也故酸入胃走於筋也
鹹走血多食鹹令人渇何也答曰鹹入胃也其氣走中
膲注於諸脉脉者血之所走也與鹹相得即血凝凝則
胃中汁泣汁泣則胃中乾渴(甲乙云凝則胃中汁/注之注之則胃中竭)渇則
咽路焦焦故舌乾喜渇血脉者中膲之道也故鹹入胃
走於血(皇甫士安云腎合三焦之脉雖屬肝/心而爲中焦之道故鹹入而走血也)
辛走氣多食辛令人愠心何也答曰辛入胃也其氣走
於上膲上膲者受使諸氣而榮諸陽者也薑韭之氣熏
至榮衛榮衛不時受之却溜於心下故愠愠痛也辛味
與氣俱行故辛入胃而走氣與氣俱出故氣盛也
苦走骨多食苦令人變嘔何也答曰苦入胃也其氣燥
而涌泄五榖之氣皆不勝苦苦入下管下管者三膲之
道皆閉則不通不通故氣變嘔也齒者骨之所終也故
苦入胃而走骨入而復出齒必黧踈(皇甫士安云水火/相濟故骨氣通於)
(心/)
甘走肉多食甘令人惡心何也答曰甘入胃也其氣弱
劣不能上進於上膲而與榖俱留於胃中甘入則柔緩
柔緩則蚘動蚘動則令人惡心其氣外通於肉故甘走
肉則肉多粟起而胝(皇甫士安云其氣外通於皮故曰/甘入走皮矣皮者肉之蓋皮雖屬)
(肺與肉連體故甘/潤肌肉并於皮也)
黄帝問曰榖之五味所主可得聞乎伯高對曰夫食風
者則有靈而輕舉食氣者則和静而延夀食榖者則有
智而勞神食草者則愚癡而多力食肉者則勇猛而多
嗔是以肝木青色宜酸心火赤色宜苦脾土黄色宜甘
肺金白色宜辛腎水黒色宜鹹内爲五臟外主五行色
配五方
五臟所合法肝合筋其榮爪心合脉其榮色脾合肉其
榮脣肺合皮其榮毛腎合骨其榮髪
五臟不可食忌法多食酸則皮槁而毛夭多食苦則筋
急而爪枯多食甘則骨痛而髪落多食辛則肉胝而脣
褰多食鹹則脉凝泣而色變
五臟所宜食法肝病宜食麻犬肉李韭心病宜食麥羊
肉杏薤脾病宜食稗米牛肉棗葵肺病宜食黄黍雞肉
桃蔥腎病宜食大豆黄卷豕肉栗藿(素問云肝色青冝/食甘秔米牛肉棗)
(葵皆甘心色赤宜食酸小豆犬肉李韭皆酸肺色白宜/食苦麥羊肉杏薤皆苦脾色黄宜食鹹大豆豕肉栗藿)
(皆鹹腎色黒宜食辛/黄黍雞肉桃蔥皆辛)
五味動病法酸走筋筋病勿食酸苦走骨骨病勿食苦
甘走肉肉病勿食甘辛走氣氣病勿食辛鹹走血血病
勿食鹹
五味所配法
　　米飯甘(素問云/秔米甘)　　　　麻酸(素問云/小豆酸)大豆鹹
　　麥苦　　　棗甘　　　李酸　　　栗鹹
　　杏苦　　　桃辛　　　黄黍辛　　葵甘
　　韭酸　　　藿鹹　　　薤苦　　　蔥辛
　　牛甘　　　犬酸　　　豕鹹　　　羊苦
　　雞辛
五臓病五味對治法肝苦急急食甘以緩之肝欲㪚急
食辛以㪚之用酸㵼之禁當風心苦緩急食酸以收之
心欲耎急食鹹以耎之用甘㵼之禁温食厚衣脾苦濕
急食苦以燥之脾欲緩急食甘以緩之用苦㵼之禁温
食飽食濕地濡衣肺苦氣上逆息者急食苦以泄之肺
欲收急食酸以收之用辛㵼之禁無寒飲食寒衣腎苦
燥急食辛以潤之開腠理潤致津液通氣也腎欲堅急
食苦以結之用鹹㵼之無犯焠㶼無熱衣温食是以毒
藥攻邪五榖爲養五肉爲益五果爲助五菜爲充精以
食氣氣養精以榮色形以食味味養形以生力此之謂
也神藏有五五五二十五種形藏有四方四時四季四
肢共爲五九四十五以此輔神可長生久視也精順五
氣以爲靈也若食氣相惡則傷精也形受味以成也若
食味不調則損形也是以聖人先用食禁以存性後制
藥以防命也故形不足者温之以氣精不足者補之以
味氣味温補以存形精岐伯云陽爲氣隂爲味味歸形
形歸氣氣歸精精歸化精食氣形食味化生精氣生形
味傷形氣傷精精化爲氣氣傷於味隂味出下竅陽氣
出上竅味厚者爲隂味薄者爲隂之陽氣厚者爲陽氣
薄者爲陽之隂味厚則泄薄則通流氣薄則發泄厚則
閉塞壯火之氣衰少火之氣壯壯火食氣氣食少火壯
火㪚氣少火生氣味辛甘發㪚爲陽酸苦涌泄爲隂隂
勝則陽病陽勝則隂病隂陽調和則平安春七十二日
省酸増甘以養脾氣夏七十二日省苦増辛以養肺氣
秋七十二日省辛増酸以養肝氣冬七十二日省鹹増
苦以養心氣季月各十八日省甘増鹹以養腎氣
　　　果實第二(二十/九條)
㯽榔味辛温濇無毒消榖逐水除痰癖殺三蟲去伏尸
治寸白
豆蔲味辛温濇無毒温中主心腹痛止吐嘔去口氣臭
葡萄味甘辛平無毒主筋骨濕痺益氣倍力强志令人
肥健耐饑忍風寒久食輕身不老延年治腸間水調中
可作酒常飲益人逐水利小便
覆盆子味甘辛平無毒益氣輕身令髪不白
大棗味甘辛熱滑無毒主心腹邪氣安中養脾氣助十
二經平胃氣通九竅補少氣津液身中不足大驚四肢
重可和百藥補中益氣强志除煩悶心下懸治腸澼久
服輕身長年不饑神仙
生棗味甘辛多食令人熱渇氣脹若寒熱羸瘦者彌不
可食傷人
藕實味苦甘寒無毒食之令人心歡止渇去熱補中養
神益氣力除百病久服輕身耐老不飢延年一名水芝
生根寒止熱渇破留血
雞頭實味甘平無毒主濕痺腰脊膝痛補中除暴疾益
精氣强志意耳目聰明久服輕身不飢耐老神仙
芰實味甘辛平無毒安中補五臓不饑輕身一名菱黄
帝云七月勿食生菱芰作蟯蟲
栗子味鹹温無毒益氣厚腸胃補腎氣令人耐饑生食
之甚治腰脚不遂
櫻桃味甘平濇調中益氣可多食令人好顔色美志(性/一)
橘柚味辛温無毒主胷中瘕熱逆氣利水榖下氣止嘔
咳除膀胱留熱停水破五淋利小便治脾不能消榖却
胷中吐逆霍亂止㵼利去寸白久服去口臭下氣通神
輕身長年一名橘皮陳久者良
津符子味苦平滑多食令人口爽不知五味
梅實味酸平濇無毒下氣除熱煩滿安心止肢體痛偏
枯不仁死肌去青黒誌惡疾止下利好唾口乾利筋脉
多食壊人齒
柿味甘寒濇無毒通和五氣主腸澼不足及火瘡金瘡
止痛
木𤓰實味酸鹹温濇無毒主濕痺氣霍亂大吐下後脚
轉筋不止其生樹皮無毒亦可煮用
榧實味甘平濇無毒主五痔去三蟲殺蠱毒鬼疰惡毒
甘蔗味甘平濇無毒下氣和中補脾氣利大腸止渇去
煩解酒毒
耎棗味苦冷濇無毒多食動宿病益冷氣發咳嗽
芋味辛平滑有毒寛腸胃充肌膚滑中一名土芝不可
多食動宿冷又烏芋味苦甘微寒滑無毒主消渇痺熱
益氣一名藉姑一名水萍三月採
杏核仁味甘苦温冷而利有毒主咳逆上氣腸中雷鳴
喉痺下氣産乳金瘡寒心奔肫驚癎心下煩熱風氣去
来時行頭痛解肌消心下急殺狗毒五月採之其一核
兩仁者害人宜去之杏實尚生味極酸其中核猶未鞭
者採之曝乾以食甚止渇去冷熱毒扁鵲云杏仁不可
久服令人目面眉髪落動一切宿病
桃核仁味苦甘辛平無毒破瘀血血閉瘕邪氣殺小蟲
治咳逆上氣消心下鞭除卒暴擊血破癥瘕通月水止
心痛七月採凡一切栗核中有兩仁者並害人不在用
其實味酸無毒多食令人有熱黄帝云飽食桃入水浴
成淋病
李核仁味苦平無毒主僵仆躋瘀血骨痛實味苦酸微
温濇無毒除固熱調中宜心不可多食令人虚黄帝云
李子不可和白蜜食蝕人五内
梨味甘微酸寒濇有毒除客熱氣止心煩不可多食令
人寒中金瘡産婦勿食令人萎困寒中
林檎味酸苦平濇無毒止渇好唾不可多食令人百(䏡/弱)
柰子味酸苦寒濇無毒耐饑益心氣不可多食令人臚
脹久病人食之其病尤甚
安石榴味甘酸濇無毒止咽燥渇不可多食損人肺
枇杷葉味苦平無毒主啘不止下氣正爾削取生樹皮
嚼之少少咽汁亦可煮汁冷服大佳
胡桃味甘冷滑無毒不可多食動痰飲令人惡心吐水
吐食
　　　菜蔬第三(五十/九條)
枸杞葉味苦平濇無毒補虚羸益精髓諺云去家千里
勿食蘿藦枸杞此則言强陽道資隂氣速疾也
蘿藦味甘平無毒一名苦丸其葉厚大作藤生摘之有
白汁出人家所種亦可生噉亦可蒸煮食之補益與枸
杞葉同
𤓰子味甘平寒無毒令人光澤好顔色益氣不饑久服
輕身耐老人除胷滿心不樂久食寒中可作面脂一名
水芝一名白𤓰子即冬𤓰仁也八月採白冬𤓰味甘微
寒無毒除小腹水脹利小便止消渇
凡𤓰味甘寒滑無毒去渇多食令隂下癢濕生瘡發黄
疸黄帝云丸月勿食被霜𤓰向冬發寒熱及温病初食
時即令人欲吐也食竟心内作停水不能自消或爲反
胃凡𤓰入水沈者食之得冷病終身不瘥
越𤓰味甘平無毒不可久食損腸胃
胡𤓰味甘寒有毒不可多食動寒熱多瘧病積瘀血熱
早青𤓰味甘寒無毒食之去熱煩不可久食令人多忘
冬葵子味甘寒無毒主五臟六腑寒熱羸瘦破五淋利
小便婦人乳難血閉久服堅骨長肌肉輕身延年十二
月採葉甘寒滑無毒宜脾久食利胃氣其心傷人百藥
忌食心心有毒黄帝云霜葵陳者生食之動五種流飲
飲盛則吐水凡葵菜和鯉魚鮓食之害人四季之月土
王時勿食生葵菜令人飲食不化發宿病
莧菜實味甘寒濇無毒主青盲白瞖眀目除邪氣利大
小便去寒熱殺蚘蟲久服益氣力不饑輕身一名馬莧
一名莫實即馬齒莧菜也治反花瘡
小莧菜味甘大寒滑無毒可久食益氣力除熱不可共
鼈肉食成鼈瘕蕨菜亦成鼈瘕
邪蒿味辛温濇無毒主胷膈中臭惡氣利腸胃
苦菜味苦大寒滑無毒主五臟邪氣厭榖胃痺腸澼大
渇熱中暴疾惡瘡久食安心益氣聰察少臥輕身耐老
耐饑寒一名茶草一名選一名遊冬冬不死四月上旬
採
薺菜味甘温濇無毒利肝氣和中殺諸毒其子主明目
目痛淚出其根主目濇痛
蕪菁及蘆服菜味苦冷濇無毒利五臟輕身益氣宜久
食蕪菁子明目丸蒸曝療黄疸利小便久服神仙根主
消風熱毒腫不可多食令人氣脹
菘菜味甘温濇無毒久食通利腸胃除胷中煩解消渇
夲是蔓菁也種之江南即化爲菘亦如枳橘所生土地
(隨/變)
芥菜味辛温無毒歸鼻除腎邪大破咳逆下氣利九竅
眀目聰耳安中久食温中又云寒中其子味辛辛亦歸
鼻有毒主喉痺去一切風毒腫黄帝云芥菜不可共兔
肉食成惡邪病
苜蓿味苦平濇無毒安中利人四體可久食
荏子味辛温無毒主咳逆下氣温中補髓其葉主調中
去臭氣九月採隂乾用之油亦可作油衣
蓼實味辛温無毒明目温中解肌耐風寒下水氣面目
浮腫却癰疽其葉辛歸舌治大小腸邪氣利中益志黄
帝云蓼食過多冇毒發心痛和生魚食之令人脱氣隂
核疼痛求死婦人月事来不用食蓼及蒜喜爲血淋帯
下二月勿食蓼傷人腎扁鵲云蓼久食令人寒熱損骨
髓殺丈夫隂氣少精
蔥實味辛温無毒宜肺辛歸頭明目補中不足其莖白
平滑可作湯主傷寒寒熱骨肉碎痛能出汗治中風面
目浮腫喉痺不通安胎殺桂其青葉温辛歸目除肝中
邪氣安中利五臟益目精發黄疸殺百藥毒其根鬚平
主傷寒頭痛蔥中涕及生蔥汁平滑止尿血解藜蘆及
桂毒黄帝云食生蔥即噉蜜變作下利食燒蔥并噉蜜
擁氣而死正月不得食生蔥令人面上起遊風
格蔥味辛微温無毒除瘴氣惡毒久食益膽氣强志其
子主洩精
薤味苦辛温滑無毒宜心辛歸骨主金瘡瘡敗能生肌
肉輕身不饑耐老菜芝也除寒熱去水氣温中㪚結氣
利産婦病人諸瘡中風寒水腫生𢷬傳之􁀙骨在咽不
下者食之則去黄帝云薤不可共牛肉作羮食之成瘕
疾韭亦然十月十一月十二月勿食生薤令人多涕唾
韭味辛酸温濇無毒辛歸心宜肝可久食安五臟除胃
中熱不利病人其心腹有痼冷者食之必加劇其子主
夢泄精尿色白根煮汁以養髪黄帝云霜韭凍不可生
食動宿飲飲盛必吐水五月勿食韭損人滋味令人乏
氣力二月三月宜食韭大益人心
白蘘荷味辛微温濇無毒主中蠱及瘧病𢷬汁服三合
日二生根主諸瘡
恭菜味甘苦大寒無毒主時行壯熱解風熱惡毒
紫蘇味辛微温無毒下氣除寒中其子尤善
雞蘇味辛微温濇無毒主吐血下氣一名水蘇也
羅勒味苦辛温平濇無毒消停水散毒氣不可久食濇
榮衞諸氣
蕪荑味辛平熱滑無毒主五内邪氣㪚皮膚骨節中淫
淫温行毒去三蟲能化宿食不消逐寸白㪚腹中温温
喘息一名無姑一名􁁊蓎盛器物中甚辟水蛭其氣甚
臭此即山榆子作之凡榆葉味甘平滑無毒主小兒癎
小便不利傷暑熱困悶煮汁冷服生榆白皮味甘冷無
毒利小便破石淋花主小兒頭瘡
葫荽子味酸平無毒消榖能復食味葉不可久食令人
多忘華佗云葫荽菜患胡臭人患口氣臭􁥥齒人食之
加劇腹内患邪氣者彌不得食之發宿病金瘡尤忌
海藻鹹寒滑無毒主癭瘤結氣㪚頸下鞭核痛者腸内
上下雷鳴下十二水腫利小便起男子隂氣
昆布味鹹寒滑無毒下十二水腫癭瘤結氣瘻瘡破積
聚
茼蒿味辛平無毒安心養氣脾胃消痰飲
白蒿味苦辛平無毒養五臟補中益氣長毛髪久食不
死白兔食之仙
呉葵一名蜀葵味甘微寒滑無毒花定心氣葉除客熱
利腸胃不可久食鈍人志性若食之被狗齧者瘡永不
瘥
藿味鹹寒濇無毒宜腎主大小便數去煩熱
香菜味辛微温主霍亂腹痛吐下散水腫煩心去熱
甜瓠味甘平滑無毒主消渇惡瘡鼻口中肉爛痛其葉
味甘平主耐饑扁鵲云患脚氣虚脹者不得食之患永
(不/除)
蓴味甘寒滑無毒主消渇熱痺多食動痔病
落葵味酸寒無毒滑中㪚熱實悦澤人面一名天葵一
名蘩露
蘩蔞味酸平無毒主積年惡瘡痔不愈者五月五日日
中採之即名滋草一名雞腸草乾之燒作焦灰用扁鵲
云丈夫患惡瘡隂頭及莖作瘡膿爛疼痛不可堪忍久
不瘥者以灰一分蚯蚓新出屎泥二分以少水和研緩
如煎餅麵以泥瘡上乾則易之禁酒麵五辛并熱食等
黄帝云蘩蔞合䱉鮓食之發消渇病令人多忘别有一
種近水渠中温濕處冬生其狀類葫荽亦名雞腸菜可
以療痔病一名天葫荽
蕺味辛微温有小毒主蠼螋尿瘡多食令人氣喘不利
人脚多食脚痛
葫味辛温有毒辛歸五臓㪚癰疽治􁥥瘡除風邪殺蠱
毒氣獨子者最良黄帝云生葫合青魚鮓食之令人腹
内生瘡腸中腫又成疝瘕多食生葫行房傷肝氣令人
面無色四月八月勿食葫傷人神損膽氣令人喘悸脇
肋氣急口味多爽
小蒜味辛温無毒辛歸脾腎主霍亂腹中不安消榖理
胃氣温中除邪痺毒氣五月五日採曝乾葉主心煩痛
解諸毒小兒丹疹不可久食損人心力黄帝云食小蒜
噉生魚令人奪氣隂核疼求死三月勿食小蒜傷人志
性
茗葉味苦鹹酸冷無毒可久食令人有力悦志微動氣
黄帝云不可共韭食令人身重
蕃荷菜味苦辛温無毒可久食却腎氣令人口氣香潔
主辟邪毒除勞弊形瘦疲倦者不可久食動消渇病
蒼耳子味苦甘温葉味苦辛微寒濇有小毒主風頭寒
痛風濕痺四肢拘急攣痛去惡肉死肌膝痛溪毒久服
益氣耳目聰明强志輕身一名胡葈一名地葵一名葹
一名常思蜀人名羊負来秦名蒼耳魏人名隻刺黄帝
云戴甲蒼耳不可共猪肉食害人食甜粥復以蒼耳甲
下之成走注又患兩脇立秋後忌食之
食茱萸味辛苦大温無毒九月採停陳久者良其子閉
口者有毒不在用止痛下氣除咳逆去五臓中寒冷温
中諸冷實不消其生白皮主中惡腹痛止齒疼其根細
者去三蟲寸白黄帝云六月七月勿食茱萸傷神氣令
人起伏氣咽喉不通徹賊風中人口僻不能語者取茱
萸一升去黒子及合口者好䜴三升二物以清酒和煮
四五沸取汁冷服半升日三得小汗瘥蠆螫人嚼茱茰
封上止
蜀椒味辛大熱有毒主邪氣温中下氣留飲宿食能使
痛者癢癢者痛久食令人乏氣失眀主咳逆逐皮膚中
寒冷去死肌濕痺痛心下冷氣除五臟六腑寒百骨節
中積冷温瘧大風汗自出者止下利㪚風邪合口者
人其中黒子有小毒下水仲景云熬用之黄帝云十月
勿食椒損人心傷血脉
乾薑味辛熱無毒主胷中滿欬逆土氣温中止漏血出
汗逐風濕痺腸澼下利寒冷腹痛中惡霍亂脹滿風邪
諸毒皮膚間結氣止唾血生者尤良
生薑味辛微温無毒辛歸五臟主傷寒頭痛去痰下氣
通汗除鼻中塞咳逆上氣止嘔吐去胷膈上臭氣通神
明黄帝云八月九月勿食薑傷人神損夀胡居士云薑
殺腹中長蟲久服令人少志少智傷心性
堇葵味苦平無毒久服除人心煩急動痰冷身重多(懈/惰)
芸薹味辛寒無毒主腰脚痺若舊患腰脚痛者不可食
必加劇又治油腫丹毒益胡臭解禁呪之軰出五明經
其子主夢中泄精與鬼交者胡居士云世人呼爲寒菜
甚辣胡臭人食之病加劇隴西氐羌中多種食之
竹筍味甘微寒無毒主消渇利水道益氣力可久食患
冷人食之心痛
野苣味苦平無毒久服輕身少睡黄帝云不可共蜜食
之作痔又白苣味苦平無毒益筋力黄帝云不可共酪
食必作蟲
茴香菜味苦辛微寒濇無毒主霍亂辟熱除口氣臭肉
和水煮下少許即無臭氣故曰茴香醬臭末中亦香其
子主蛇咬瘡久不瘥者𢷬傳之又治九種瘻
蕈菜味苦寒無毒主小兒火丹諸毒腫去暴熱
藍菜味甘平無毒久食大益腎塡髓腦利五臓調六腑
胡居士云河東隴西羌胡多種食之漢地尠有其葉長
大厚煮食甘羙經冬不死春亦有英其花黄生角結子
子甚治人多睡
萹竹葉味苦平濇無毒主浸淫疥瘙疽痔殺三蟲女人
隂蝕扁鵲云煮汁與小兒冷服治蛔蟲
斳菜味苦酸冷濇無毒益筋力去伏熱治五種黄病生
𢷬絞汁冷服一升日二黄帝云五月五日勿食一切菜
發百病凡一切菜熟煮熱食時病瘥後食一切肉并蒜
食竟行房病發必死時病瘥後未健食生青菜者手足
必青腫時病瘥未健食青菜竟行房病更發必死十月
勿食被霜菜令人面上無光澤目濇痛又瘧發心痛腰
疼或致心瘧發時手足十指𤓰皆青困痿
　
　
　
　
　
　
　
　
　
　備急千金要方卷七十九
欽定四庫全書
　備急千金要方卷八十　　唐　孫思邈　撰
　　　　　　　　　　　　宋　林億等　校正
　食治
　　榖米第四(二十/六條)
薏苡仁味甘温無毒主筋拘攣不可屈伸久風濕痺下
氣久服輕身益力其生根下三蟲名醫云薏苡仁除筋
骨中邪氣不仁利腸胃消水腫令人能食一名􁁊一名
感米蜀人多種食之
胡麻味甘平無毒主傷中虚羸補五内益氣力長肌肉
塡髓腦堅筋骨療金瘡止痛及傷寒温瘧大吐下後虚
熱困乏久服輕身不老聰明耳目耐寒暑延年作油微
寒主利大腸産婦胞衣不落生者摩瘡腫生禿髪去頭
面遊風一名巨勝一名狗虱一名方莖一名鴻藏葉名
青蘘主傷暑熱花主生禿髪七月採最上標頭者隂乾
用之
白麻子味甘平無毒宜肝補中益氣肥健不老治中風
汗出逐水利小便破積血風毒腫復血脉産後乳餘疾
能長髪可爲沭藥久服神仙
􁏩味甘微温無毒補虚冷益氣力止腸鳴咽痛除唾血
却卒嗽
大豆黄卷味甘平無毒主久風濕痺筋攣膝痛除五臟
胃氣結積益氣止毒去黒誌面䵟潤澤毛皮宜腎生大
豆味甘平冷無毒生𢷬淳酢和塗之治一切毒腫并止
痛煮汁冷服之殺鬼毒逐水脹除胃中熱却風痺傷中
淋露下瘀血散五臟結積内寒殺烏頭三建解百藥毒
不可久服令人身重其熬屑味甘温平無毒主胃中熱
去身腫除痺消榖止腹脹九月採黄帝云服大豆屑忌
食猪肉炒豆不得與一歲已上十歲已下小兒食食竟
噉猪肉必擁氣死
赤小豆味甘鹹平冷無毒下水腫排膿血一名赤豆不
可久服令人枯燥
青小豆味甘鹹温平濇無毒主寒熱熱中消渇止泄利
利小便除吐逆卒澼下腹脹滿一名麻累一名胡豆黄
帝云青小豆合鯉魚鮓食之令人肝黄五年成乾痟病
大豆䜴味苦甘寒濇無毒主傷寒頭痛寒熱辟瘴氣惡
毒煩躁滿悶虚勞喘吸兩脚疼冷殺六畜胎子諸毒
萹豆味丼微温無毒和中下氣其葉平主霍亂吐下不
止
喬麥味酸微寒無毒食之難消動大熱風其葉生食動
刺風令人身癢黄帝云作麫和猪羊肉熱食之不過八
九頓作熱風令人眉鬚落又還生仍希少涇邠已北多
患(此/疾)
大麥味鹹微寒滑無毒宜心主消渇除熱久食令人多
力健行作蘖温消食和中熬末令赤黒𢷬作麨止泄利
和清酢漿服之日三夜一
小麥味甘微寒無毒養肝氣去客熱止煩渇咽燥利小
便止漏血唾血令女人孕必得易作麴六月作者温無
毒主小兒癎食不消下五痔蟲平胃氣消榖止利作麫
温無毒不能消熱止煩不可多食長宿澼加客氣難治
青梁米味甘微寒無毒主胃痺熱中除消渇止泄利利
小便益氣力補中輕身長年
黄梁米味甘平無毒益氣和中止泄利人呼爲竹根米
又却當風臥濕寒中者
白梁米味甘微寒無毒除熱益氣
粟米味鹹微寒無毒養腎氣去骨痺熱中益氣也
陳粟米味苦寒無毒主胃中熱消渇利小便
丹􁁊米味苦微温無毒主欬逆上氣霍亂止泄利除熱
去煩渇又白黍米味甘辛温無毒宜肺補中益氣不可
久食多熱令人煩黄帝云五種黍米合葵食之令人成
痼疾又以脯腊著五種黍米中藏儲食之云令人閉氣
陳廪米味鹹酸微寒無毒除煩熱下氣調胃止泄利黄
帝云久藏脯腊安米中滿三月人不知食之害人
蘖米味苦微温無毒主寒中下氣除熱
秫米味甘微寒無毒主寒熱利大腸治㯃瘡
酒味苦甘辛大熱冇毒行藥勢殺百邪惡氣黄帝云暴
下後飲酒者膈上變爲伏熱食生菜飲酒莫炙腹令人
腸結扁鵲云久飲酒者腐腸爛胃漬髓蒸筋傷神損夀
醉當風臥以扇自扇成惡風醉以冷水洗浴成疼痺大
醉汗出當以粉粉身令其自乾發成風痺常日未没食
訖即莫飲酒終身不乾嘔飽食訖多飲水及酒成痞澼
稷米味甘平無毒益氣安中補虚和胃宜脾
粳米味辛苦平無毒主心煩斷下利平胃氣長肌肉温
中一云生者冷燔者熱
糯米味苦温無毒温中令人能食多熱大便鞕
酢味酸温濇無毒消癰腫㪚水氣殺邪毒血運扁鵲云
多食酢損人骨能理諸藥消毒熱
鹽味鹹温無毒殺鬼蠱邪注毒氣下部䘌瘡傷寒寒熱
能吐胷中痰澼止心腹卒痛堅肌骨不可多食傷肺喜
咳令人色膚黒損筋力扁鵲云鹽能除一切大風疾痛
者炒熨之黄帝云食甜粥竟食鹽即吐或成霍亂
　　　鳥獸第五(四十/二條)
人乳汁味甘平無毒補五臓令人肥白悦澤馬乳汁味
辛温無毒止渇牛乳汁味甘微寒無毒補虚羸止渇入
生薑蔥白止小兒吐乳補勞羊乳汁味甘微温無毒補
寒冷虚乏少血色令人熱中驢乳味酸寒一云大寒無
毒主大熱黄疸止渇母猪乳汁平無毒主小兒驚癎以
飲之神妙
馬牛羊酪味甘酸微寒無毒補肺臓利大腸黄帝云食
甜酪竟即食大酢者變作血瘕及尿血華佗云馬牛羊
酪蚰蜒入耳者灌之即出也
沙牛及白羊酥味甘微寒無毒除胷中客氣利大小腸
治口瘡牝牛酥味甘平無毒去諸風濕痺除熱利大便
去宿食
醍醐味甘平無毒補虚去諸風痺百練乃佳甚去月蝕
瘡添髓補中塡骨久服増年
熊肉味甘微寒微温無毒主風痺不仁筋急五緩若腹
中有積聚寒熱羸瘦者食熊肉病永不除其脂味甘微
寒治法與肉同又去頭瘍白禿面䵟􁤹食欲嘔吐久服
强志不饑輕身長年黄帝云一切諸肉煮不熟生不歛
者食之成瘕熊及猪二種脂不可作燈其煙氣入人目
失明不能逺視
羖羊角味酸苦温微寒無毒主青盲明目殺疥蟲止寒
泄心畏驚悸除百節中結氣及風傷蠱毒吐血婦人産
後餘痛燒之殺鬼魅辟虎狼久服安心益氣輕身勿令
中濕有毒髓味甘温無毒主男子女人傷中隂陽氣不
足却風熱止毒利血脉益經氣以酒和服之亦可久服
不損人
青羊膽汁冷無毒主諸瘡能生人身脉治青盲眀目肺
平補肺治嗽止渇多小便傷中止虛補不足去風邪肝
補肝明目心主憂恚膈中逆氣腎補腎氣虚弱益精髓
頭骨主小兒驚癎煮以浴之蹄肉平主丈夫五勞七傷
肉味若甘大熱無毒主煖中止痛字乳餘疾及頭腦中
大風汗自出虛勞寒冷能補中益氣力安心止驚利産
婦不利時患人頭肉平主風眩瘦疾小兒驚癎丈夫五
勞七傷其骨熱主虚勞寒中羸瘦其宿有熱者不可食
生脂止下利脱肛去風毒婦人産後腹中絞痛肚主胃
反治虚羸小便數止虚汗黄帝云羊肉共酢食之傷人
心亦不可共生魚酪和食之害人凡一切羊蹄甲中有
珠子白者名羊懸筋食之令人癲白羊黒頭食其腦作
腸癰羊肚共飯飲常食久久成反胃作噎病甜粥共肚
食之令人多唾喜吐清水羊腦猪腦男子食之損精氣
少子若欲食者爛研如粉和醋食之然終不若不食為
佳青羊肝和小豆食之令人目少眀一切羊肝生共椒
食之破人五臟傷心最損小兒彌忌水中柳木及白楊
木不得銅器中煮羖羊肉食之丈夫損陽女子絶隂暴
下後不可食羊肉髓及骨汁成煩熱難解還動利凡六
畜五臓著草自動榣及得鹹酢不變色又墮地不汗又
與犬犬不食者皆有毒殺人六月勿食羊肉傷人神氣
沙牛髓味甘温無毒安五臓平胃氣通十二經脉理三
膲約温骨髓補中續絶傷益氣力止泄利去消渇皆以
清酒和煖服之肝眀目膽可丸百藥味苦大寒無毒除
心腹熱渇止下利去口焦燥益目精心主虚忘腎主濕
痺補腎氣益精齒主小兒牛癎肉味甘平無毒主消渇
止唾涎出安中益氣力養脾胃氣不可常食發宿病自
死者不任食喉嚨主小兒啤也
黄犍沙牛黒牯牛尿味苦辛微温平無毒主水腫腹脚
俱滿者利小便黄帝云烏牛自死北首者食其肉害人
一切牛盛熱時卒死者總不堪食食之作腸癰患甲蹄
牛食其蹄中拒筋令人作肉刺獨肝牛肉食之殺人牛
食蛇者獨肝患疥牛馬肉食之令人身體癢牛肉共猪
肉食之必作寸白蟲直爾黍米白酒生牛肉共食亦作
寸白蟲大忌人下利者食自死牛肉必加劇一切牛馬
乳汁及酪共生魚食之成魚瘕六畜脾人一生莫食十
二月勿食牛肉傷人神氣
馬心主喜忘肺主寒熱莖痿肉味辛苦平冷無毒主傷
中除熱下氣長筋强腰脊壯健强志利意輕身不饑黄
帝云白馬自死食其肉害人白馬𤣥頭食其腦令人癲
白馬鞍下烏色徹肉裏者食之傷人五臟下利者食馬
肉必加劇白馬青蹄肉不可食一切馬汗氣及毛不可
入食中害人諸食馬肉心煩悶者飲以羙酒則解白酒
則劇五月勿食馬肉傷人神氣
野馬隂莖味酸鹹温無毒主男子隂痿縮少精肉辛平
無毒主人馬癎筋脉不能自收周痺肌不仁病死者不
任用
驢肉味酸平無毒主風狂愁憂不樂能安心氣病死者
不任用其頭燒却毛煮取汁以浸麴釀酒甚治大風動
摇不伏者皮膠亦治大風
狗隂莖味酸平無毒主傷中丈夫隂痿不起腦主頭風
痺下部䘌瘡瘡中息肉肉味酸鹹温無毒宜腎安五臓
補絶傷勞損久病大虛者服之輕身益氣力黄帝云白
犬合海鮋食之必得惡病白犬自死不出舌者食之害
人犬春月多狂若鼻赤起而燥者此欲狂其肉不任食
九月勿食犬肉傷人神氣
㹠卵味甘温無毒除隂莖中痛驚癎鬼氣蠱毒除寒熱
賁豚五􁓝邪氣攣縮一名㹠顚隂乾勿令敗㹠肉味辛
平有小毒不可久食令人徧體筋肉碎痛乏氣大猪後
脚懸蹄甲無毒主五痔伏熱在腹中膓癰内蝕取酒浸
半日炙焦用之四蹄小寒無毒主傷撻諸敗瘡母猪蹄
寒無毒煮汁服之下乳汁甚解石藥毒大猪頭肉平無
毒補虛乏氣力去驚癎鬼毒寒熱五􁓝腦主風眩心平
無毒主驚邪憂恚虛悸氣逆婦人産後中風聚血氣驚
恐腎平無毒除冷利理腎氣通膀胱肝味苦平無毒主
明目猪肺微寒無毒主凍瘡痛癢肚微寒無毒補中益
氣止渇斷暴利虚弱腸微寒無毒主消渇小便數補下
膲虛竭其肉間脂肪平無毒主煎諸膏藥破冷結散宿
血解斑猫元青毒猪洞腸平無毒主洞腸挺出血多者
猳猪肉味苦酸冷無毒主狂病多日不愈凡猪肉味苦
微寒宜腎有小毒補腎氣虛竭不可久食令人少子精
發宿病弱筋骨閉血脉虛人肌有金瘡者食之瘡尤甚
猪血平澀無毒主卒下血不止美酒清者和炒服之又
主中風絶傷頭中風眩及諸淋露賁肫暴氣黄帝云凡
猪肝肺共魚鱠食之作癰疽猪肝共鯉魚腸魚子食之
傷人神㹠腦損男子陽道臨房不能行事八月勿食猪
肺及􁏩和食之至冬發疽十月勿食猪肉損人(神/氣)
鹿頭肉平主消渇多夢妄見者生血治癰腫莖筋主勞
損蹄肉平主脚膝骨中疼痛不能踐地骨主内虚續絶
傷補骨可作酒髓味甘温主丈夫婦人傷中脉絶筋急
痛咳逆以酒和服腎平主補腎氣肉味苦温無毒補中
强五臟益氣力肉生者主中風口僻不正細細剉碎以
薄僻上華佗云和生椒𢷬薄之使一人專看正則急去
之不爾復牽向不僻䖏角鎊取屑一升白蜜五升溲之
微火熬令小變色曝乾更𢷬篩服方寸匕日三令人輕
身益氣力强骨髓補絶傷黄帝云鹿膽白者食其肉害
人白鹿肉不可和蒲白作羹食發惡瘡五月勿食鹿肉
傷人神氣胡居士云鹿性驚烈多别良草恒食九物餘
者不嘗群䖏必依山岡産婦下澤饗神用其肉者以其
性烈清淨故也凡餌藥之人不可食鹿肉服藥必不得
力所以然者以鹿常食解毒之草是故能制毒散諸藥
故也九草者葛葉花鹿蔥鹿藥白蒿水芹甘草齊頭蒿
山蒼耳薺苨
麞骨微温無毒主虛損泄精肉味甘温無毒補益五臓
髓益氣力悦澤人而麞無膽所以怯弱多驚恐黄帝云
五月勿食麞肉傷人神氣
麋脂味辛温無毒主癰腫惡瘡死肌寒熱風寒濕痺四
肢拘緩不收風頭腫氣通腠理柔皮膚不可近男子隂
令痿一名宮脂十月取黄帝云生麑肉共蝦汁合食之
令人心痛生麑肉共雉肉食之作痼疾
虎肉味酸無毒主惡心欲嘔益氣力止多唾不可熱食
壊人齒虎頭骨治風邪眼睛主驚癎也
豹肉味酸温無毒宜腎安五臓補絶傷輕身益氣冬食
利人
狸肉温無毒補中輕身益氣亦治諸注黄帝云正月勿
食虎豹狸肉傷人神損夀
兔肝主目闇肉味辛平濇無毒補中益氣止渇兔無脾
所以能走蓋以屬二月建卯木位也木剋土故無脾焉
馬無脾亦能走也黄帝云兔肉和獺肝食之三日必成
遁尸共白雞肝心食之令人面失色一年成癉黄共薑
食變成霍亂共白雞肉食之令人血氣不行二月勿食
兔肉傷人神氣
生鼠微温無毒主踒折續筋補骨𢷬薄之三日一易
獺肝味甘有小毒主鬼疰蠱毒却魚鯁止久嗽皆燒作
灰酒和服之獺肉味甘温無毒主時病疫氣牛馬時行
病皆煮取汁停冷服之六畜灌之
狐隂莖味甘平有小毒主女子絶産隂中癢小兒隂㿗
卵腫肉并五臓及腸肚味苦微寒有毒主蠱毒寒熱五
臓痼令小兒驚癎大人狂病見鬼黄帝云麝肉共鵠肉
食之作癥瘕野猪青蹄不可食及獸赤足者不可食野
獸自死北首伏地不可食獸有岐尾不可食家獸自死
共鱠汁食之作疽瘡十一月勿食經夏臭脯成水病作
頭眩丈夫隂痿甲子日勿食一切獸肉大吉鳥飛投人
不肯去者口中必有物看口中無者拔一毛放之大吉
一切禽獸自死無傷䖏不可食三月三日勿食鳥獸五
臟及一切果菜五辛等物大吉
丹雄雞肉味甘微温無毒主女人崩中漏下赤白沃補
虛温中能愈久傷乏瘡不瘥者通神殺惡毒黄雌雞肉
味酸鹹平無毒主傷中消渇小便數而不禁腸澼泄利
補益五臟絶傷五勞益氣力雞子黄微寒主除熱火灼
爛瘡痓可作虎魄神物卵白汁微寒主目熱赤痛除心
下伏熱止煩滿咳逆小兒泄利婦人産難胞衣不出生
吞之白雄雞肉味酸微温無毒下氣去狂邪安五臓傷
中消渇烏雄雞肉味甘温無毒補中止心痛黒雌雞肉
味甘平無毒除風寒濕痺五緩六急安胎黄帝云一切
雞肉合魚肉汁食之成心瘕雞具五色者食其肉必狂
若有六趾四距𤣥雞白頭家雞及野雞鳥生子有文八
字雞及野鳥死不伸足爪此種食之害人雞子白共蒜
食之令人短氣雞子共鼈肉蒸食之害人雞肉獺肉共
食作遁尸注藥所不能治食雞子噉生蔥變成短氣雞
肉犬肝腎共食害人生蔥共雞犬肉食令人榖道終身
流血烏雞肉合鯉魚肉食生癰疽雞兔犬肉和食必泄
利野雞肉共家雞子食之成遁尸尸鬼纒身四肢百節
疼痛小兒五歲已下飲乳未斷者勿食雞肉二月勿食
雞子令人常惡心丙午日食雞雉肉丈夫燒死目盲女
人血死妄見四月勿食暴雞肉作内疽在胸腋下出漏
孔丈夫少陽婦人絶孕虛勞乏氣八月勿食雞肉傷人
神氣
雉肉酸微寒無毒補中益氣止泄利久食令人瘦觜主
蟻瘻黄帝云八月建酉日食雉肉令人短氣八月勿食
雉肉損人神氣
白鵝脂主耳卒聾消以灌耳毛主射工水毒肉味辛平
利五臓
鶩肪味甘平無毒主風虚寒熱肉補虚乏除客熱利臟
腑及水道黄帝云六月勿食鶩肉傷人神氣
鴛鴦肉味苦微温無毒主瘻瘡清酒浸之炙令熱以薄
上亦炙服之又治夢思慕者
鴈肪味甘平無毒主風攣拘急偏枯血氣不通利肉味
甘平無毒久服長髪鬢鬚眉益氣不饑輕身耐暑黄帝
云六月勿食鴈肉傷人神氣
越鷰屎味辛平有毒主殺蠱毒鬼注逐不祥邪氣破五
癃利小便熬香用之治口瘡肉不可食入水爲蛟龍所
殺黄帝云十一月勿食鼠肉鷰肉損人神氣
石蜜味甘平微寒無毒主心腹邪氣驚癎痙安五臟治
諸不足益氣補中止腹痛解諸藥毒除衆病和百藥養
脾氣消心煩食飲不下止腸澼去肌中疼痛治口瘡聰
明耳目久服强志輕身不饑耐老延年神仙一名石飴
白如膏者良是今諸山崖處蜜也青赤蜜味酸噞食之
令人心煩其蜂黒色似䖟黄帝云七月勿食生蜜令人
暴下發霍亂蜜蠟味甘微温無毒主下利膿血補中續
絶傷除金瘡益氣力不饑耐老白蠟主久泄澼瘥後重
見血者補絶傷利小兒久服輕身不饑生於蜜房或木
石上惡芫花百合此即今所用蠟也
蝮蛇肉平有毒釀酒去癩疾諸九瘻心腹痛下結氣除
蠱毒其腹中吞鼠平有小毒主鼠瘻
原蠶雄蛾味鹹温有小毒主益精氣强男子陽道交接
不倦甚治泄精不用相連者
鮧魚味甘無毒主百病
鰻鱺魚味甘大温有毒主五痔瘻殺諸蟲
䱉魚肉味甘大温黒者無毒主補中養血治瀋脣五月
五日取頭骨平無毒燒服止久利
鱓魚(鱓徒/河切)平無毒主少氣吸吸足不能立地黄帝云四
月勿食蛇肉鱓魚損神害氣
烏賊魚骨味鹹微温無毒主女子漏下赤白經汁並閉
隂蝕腫痛寒熱癥瘕無子驚氣入腹腹痛環臍丈夫隂
中痛而腫令人有子肉味酸平無毒益氣强志
鯉魚肉味甘平無毒主咳逆上氣癉黄止渇黄帝云食
桂竟食鯉魚肉害人腹中宿癥病者食鯉魚肉害人
鯽魚味甘平無毒主一切瘡燒作灰和醤汁傳之日二
又去腸癰黄帝云魚白目不可食之魚有角食之發心
驚害人魚無腸膽食之三年丈夫隂痿不起婦人絶孕
魚身有黒㸃不可食魚目赤作鱠食成瘕病作鮓食之
害人一切魚共菜食之作蛔蟲蟯蟲一切魚尾食之不
益人多有勾骨著人咽害人魚有角白背不可食凡魚
赤鱗不可食魚無腮不可食魚無全腮食之發癰疽鯆
魮魚不益人其尾有毒治齒痛鯸鮧魚有毒不可食之
二月庚寅日勿食魚大惡五月五日勿以鯉魚子共猪
肝食必不消化成惡病下利者食一切魚必加劇致困
難治穢飯鯘肉臭魚不可合食之害人三月勿食蛟龍
肉及一切魚肉令人飲食不化發宿病傷人神氣失氣
恍惚
鼈肉味甘平無毒主傷中益氣補不足療脚氣黄帝云
五月五日以鼈子共鮑魚子食之作癉黄鼈腹下成王
字不可食鼈肉兔肉和芥子醤食之損人鼈三足食之
害人鼈肉共莧蕨菜食之作鼈瘕害人
蟹殻味酸寒有毒主胸中邪熱宿結痛喎僻面腫散㯃
燒之致鼠其黄解結散血愈㯃瘡養筋益氣黄帝云蟹
目相向足斑者食之害人十二月勿食蟹鼈損人神氣
又云龜鼈肉共猪肉食之害人秋果菜共龜肉食之令
人短氣飲酒食龜肉并菰白菜令人生寒熱六甲日勿
食龜鼈害人心神螺蚌共菜食之令人心痛三日一發
蝦鱠共猪肉食之令人常惡心多唾損精色蝦無鬚腹
下通烏色者食之害人大忌勿輕十一月十二月勿食
蝦蚌著甲之物
　
　
　
　
　
　
　
　
　
　
　
　
　
　備急千金要方卷八十
欽定四庫全書
　備急千金要方卷八十一　唐　孫思邈　撰
　　　　　　　　　　　　宋　林億等　校正
　飬性
　　飬性序第一
扁鵲云黄帝說晝夜漏下水百刻凡一刻人百三十五
息十刻一千三百五十息百刻一萬三千五百息人之
居世數息之間信哉嗚呼昔人嘆逝何可不爲善以自
補邪吾常思一日一夜有十二時十日十夜百二十時
百日百夜一千二百時千日千夜一萬二千時萬日萬
夜一十二萬時此爲三十年若長夀者九十年只得三
十六萬時百年之内斯須之間數時之活朝菌蟪蛄不
足爲喻焉可不自攝飬而馳騁六情孜孜汲汲追名逐
利千詐萬巧以求虛譽沒齒而無厭故飬性者知其如
此於名於利若存若亡於非名非利亦若存若亡所以
沒身不殆也余慨時俗之多僻皆放逸以殞亡聊因暇
日粗述飬性篇用奨人倫之道好事君子與我同志焉
夫飬性者欲所習以成性性自爲善不習無不利也性
既自善内外百病自然不生禍亂災害亦無由作此飬
性之大經也善飬性者則治未病之病是其義也故飬
性者不但餌藥餐霞其在兼於百行百行周備雖絶藥
餌足以遐年徳行不充縱服玉液金丹未能延夀故老
子曰善攝生者陸行不遇虎兕此則道徳之指也豈假
服餌而祈遐年哉聖人所以制藥餌者以救過行之人
也故危者抱病歴年而不修一行纒痾沒齒終無悔心
此其所以岐和長逝彭跗永歸良有以也嵇康曰飬生
有五難名利不去為一難喜怒不除為二難聲色不去
為三難滋味不絶為四難神慮精散為五難五者必存
雖心希難老口誦至言咀嚼英華呼吸太陽不能不廻
其操不夭其年也五者無於胸中則信順日躋道徳日
全不祈善而有福不求夀而自延此飬生之大㫖也然
或有服膺仁義無甚泰之累者抑亦其亞歟
黄帝問於岐伯曰余聞上古之人春秋皆度百歲而動
作不衰今時之人年至半百而動作皆衰者時代異邪
将人失之也岐伯曰上古之人其知道者法則隂陽和
於術數飲食有常節起居有常度不妄作勞故能形與
神俱而盡終其天年度百歲乃去今時之人則不然以
酒為漿以妄為常醉以入房以欲竭其精以耗散其真
不知持滿不時御神務快其心逆於生樂起居無節故
半百而衰也夫上古聖人之教也下皆為之虚邪賊風
避之有時恬澹虚無眞氣從之精神守内病安從來是
以其志閑而少欲其心安而不懼其形勞而不倦氣從
以順各從其欲皆得所願故甘其食美其服(素問作美/其食任其)
(服/)樂其俗高下不相慕故其民日朴是以嗜欲不能勞
其目淫邪不能惑其心愚智賢不肖不懼於物合於道
數故皆能度百歲而動作不衰者其徳全不危也是以
人之夀夭在於撙節若消息得所則長生不死恣其情
慾則命同朝露也岐伯曰人年四十而隂氣自半也起
居衰矣年五十體重耳目不聰明也年六十隂痿氣力
大衰九竅不利下虛上實涕泣俱出故曰知之則强不
知則老同出名異智者察同愚者察異愚者不足智者
有餘有餘則耳目聰明身體輕强年老復壯壯者益理
是以聖人為無為之事樂恬澹之味能縱欲快志得虚
無之守故夀命無窮與天地終此聖人之治身也
春三月此謂發陳天地俱生萬物以榮夜臥早起廣歩
於庭被髪緩形以使志生生而勿殺與而勿奪賞而勿
罰此春氣之應飬生之道也逆之則傷肝夏為寒為變
則奉長者少
夏三月此謂蕃秀天地氣交萬物華實夜臥早起毋厭
於日使志無怒使華英成秀使氣得泄若所愛在外此
夏氣之應飬長之道也逆之則傷心秋為㾬瘧則奉收
者少冬至重病
秋三月此謂容平天氣以急地氣以明早臥早起與雞
俱興使志安寧以緩秋刑收歛神氣使秋氣平毋外其
志使肺氣清此秋氣之應飬收之道也逆之則傷肺冬
為餐泄則奉藏者少
冬三月此謂閉藏水冰地坼無擾乎陽早臥晩起必待
日光使志若伏若匿若有私意若已有得去寒就温母
泄皮膚使氣亟奪此冬氣之應飬藏之道也逆之則傷
腎春為痿厥則奉生者少
天有四時五行以生長收藏以寒暑燥濕風人有五臟
化為五氣以生喜怒悲憂恐故喜怒傷氣寒暑傷形暴
怒傷隂暴喜傷陽故喜怒不節寒暑失度生乃不固人
能依時攝飬故得免其夭枉也
仲長統曰王侯之宫美女兼千卿士之家侍妾數百晝
則以醇酒淋其骨髓夜則房室輸其血氣耳聽淫聲目
樂邪色醼内不出遊外不返王公得之於上豪傑馳之
於下及至生産不時字育太早或童孺而擅氣或疾病
而搆精精氣薄惡血脉不充既出胞藏飬䕶無法又蒸
之以綿纊爍之以五味胎傷孩病而脆未及堅剛復縱
情欲重重相生病病相孕國無良醫醫無審術姦佐其
間過謬常有㑹有一疾莫能自免當今少百歲之人者
豈非所習不純正也抱朴子曰或問所謂傷之者豈色
欲之間乎答曰亦何獨斯哉然長生之要其在房中上
士知之可以延年除病其次不以自伐若年當少壯而
知還隂丹以補腦采七益於長俗(一作/谷)者不服藥物不
失一二百歲也但不得仙耳不得其術者古人方之於
淩杯以盛湯羽苞之蓄火又且才所不逮而强思之傷
也力所不勝而强舉之傷也深憂重恚傷也悲哀憔悴
傷也喜怒過度傷也汲汲所欲傷也戚戚所患傷也乆
談言笑傷也寝息失時傷也挽弓引弩傷也沈醉嘔吐
傷也飽食即臥傷也跳走喘乏傷也懽呼哭泣傷也隂
陽不交傷也積傷至盡盡則早亡盡則非道也是以飬
性之士唾不至逺行不疾歩耳不極聽目不極視坐不
乆處立不至疲臥不至懻先寒而衣先熱而解不欲極
饑而食食不可過飽不欲極渴而飲飲不欲過多飽食
過多則結積聚渴飲過多則成痰澼不欲甚勞不欲甚
佚不欲流汗不欲多唾不欲奔走車馬不欲極目逺望
不欲多啖生冷不欲飲酒當風不欲數數沐浴不欲廣
志逺願不得規造異巧冬不欲極温夏不欲窮涼不欲
露臥星月不欲眠中用扇大寒大熱大風大霧皆不欲
冐之五味不欲偏多故酸多則傷脾苦多則傷肺辛多
則傷肝鹹多則傷心甘多則傷腎此五味尅五臟五行
自然之理也凡言傷者亦不即覺也謂乆即損夀耳是
以善攝生者臥起有四時之早晩興居有至和之常制
調利筋骨有偃仰之方祛疾閑邪有吐納之術流行榮
衞有補瀉之法節宣勞佚有與奪之要忍怒以全隂抑
喜以飬陽然後先服草木以救虧缺後服金丹以定無
窮飬性之理盡於此矣夫欲快意任懷自謂逹識知命
不泥異端極性肆力不勞持乆者聞此言也雖風之過
耳電之經目不足喻也雖身枯於留連之中氣絶於綺
紈之際而甘心焉亦安可告之以飬性之事哉匪惟不
納乃謂妖訛也而望彼信之所謂以明鑒給朦瞽以絲
竹娯聾夫者也
魏武與皇甫隆令曰聞卿年出百歲而體力不衰耳目
聰明顔色和恱此盛事也所服食施行導引可得聞乎
若有可傳想可宻示封内隆上疏對曰臣聞天地之性
惟人為貴人之所貴莫貴於生唐荒無始刼運無窮人
生其間忽如電過每一思此罔然心熱生不再來逝不
可追何不抑情飬性以自保惜今四海垂定太平之際
又當須展才布徳當由萬年萬年無窮當由修道道甚
易知但莫能行臣嘗聞道人蒯京已年一百七十八而
甚丁壯言人當朝朝服食玊泉琢齒使人丁壯有顔色
去三蟲而堅齒玉泉者口中唾也朝旦未起早潄津令
滿口乃吞之琢齒二七遍如此者乃名曰練精
嵇康云穰歲多病饑年少疾信哉不虚是以關中土地
俗好儉嗇厨膳餚羞不過葅醤而已其人少病而夀江
南嶺表其處饒足海陸鮭餚無所不備土俗多疾而人
早夭北方仕子遊宦至彼遇其豐瞻以為福祐所臻是
以尊卑長㓜恣口食噉夜長醉飽四體熱悶赤露眠臥
宿食不消未逾期月大小皆病或患霍亂脚氣脹滿或
寒熱瘧痢惡核丁腫或癰疽痔漏或偏風猥退不知醫
療以至於死凡如此者比肩皆是惟云不習水土都不
知病之所由靜言思之可為太息者也學者先須識此
以自誡愼
抱朴子曰一人之身一國之象也胷腹之位猶宫室也
四肢之列猶郊境也骨節之分猶百官也神猶君也血
猶臣也氣猶民也知治身則能治國也夫愛其民所以
安其國惜其氣所以全其身民散則國亡氣竭則身死
死者不可生也亡者不可存也是以至人消未起之患
治未病之疾醫之於無事之前不追於既逝之後夫人
難飬而易危也氣難清而易濁也故能審威徳所以保
社稷割嗜欲所以固血氣然後眞一存焉三一守焉百
病却焉年夀延焉
　　道林飬性第二
眞人曰雖常服餌而不知飬性之術亦難以長生也飬
性之道常欲小勞但莫大疲及强所不能堪耳且流水
不腐户樞不蠧以其運動故也飬性之道莫乆行乆立
乆坐乆臥乆視乆聽盖以乆視傷血乆臥傷氣乆立傷
骨乆坐傷肉乆行傷筋也仍莫强食莫强酒莫强舉重
莫憂思莫大怒莫悲愁莫大懼莫跳踉莫多言莫大笑
勿汲汲於所欲勿悁悁懷忿恨皆損夀命若能不犯者
則得長生也故善攝生者常少思少念少慾少事少語
少笑少愁少樂少喜少怒少好少惡行此十二少者飬
性之都契也多思則神殆多念則志散多慾則志昏多
事則形勞多語則氣乏多笑則臟傷多愁則心懾多樂
則意溢多喜則忘錯昏亂多怒則百脉不定多好則專
迷不理多惡則憔悴無懽此十二多不除則榮衞失度
血氣妄行䘮生之本也惟無多無少者幾於道矣是知
勿外縁者眞人初學道之法也若能如此者可居瘟疫
之中無憂疑矣既屏外縁㑹須守五神(肝心脾/肺腎)從四正
(言行/坐立)言最不得浮思妄念心想欲事惡邪大起故孔子
曰思無邪也常當習黄帝内視法存想思念令見五臟
如懸磬五色了了分明勿輟也仍於每旦初起面向午
展兩手於膝上心眼觀氣上入頂下逹涌泉旦旦如此
名曰迎氣常以鼻引氣口吐氣小㣲吐之不得開口復
欲得出氣少入氣多每欲食送氣入腹每欲食氣為主
人也凡心有所愛不用深愛心有所憎不用深憎並皆
損性傷神亦不用深讃亦不用深毁常須運心於物平
等如覺偏頗尋改正之居貧勿謂常貧居富莫謂常富
居貧富之中常須守道勿以貧富易志改性識逹道理
似不能言有大功徳勿自矜伐美藥勿離手善言勿離
口亂想勿經心常以深心至誠㳟敬於物愼勿詐善以
恱於人終身為善為人所嫌勿得起恨事君盡禮人以
為諂當以道自平其心道之所在其徳不孤勿言行善
不得善報以自怨仇居處勿令心有不足若有不足則
自抑之勿令得起人知止足天遺其禄所至之處勿得
多求多求則心自疲而志苦若夫人之所以多病當由
不能飬性平康之日謂言常然縱情恣慾心所欲得則
便為之不拘禁忌欺罔幽明無所不作自言適性不知
過後一一皆為病本及兩手摸空白汗流出口唱皇天
無所逮及皆以生平粗心不能自察一至於此但能少
時内省身心則自知見行之中皆畏諸痾将知四百四
病身手自造本非由天及一朝病發和緩不救方更誹
謗醫藥無效神仙無靈故有智之人愛惜性命者當自
思念深生恥愧誡勒身心常修善事也至於居處不得
綺靡華麗令人貪婪無厭乃患害之源但令雅素淨潔
無風雨暑濕為佳衣服器械勿用珍玊金寳增長過失
使人煩惱根深厨膳勿使脯肉豐盈常令儉約為佳然
後行作鵝王歩語作含鍾聲眠作獅子臥(右脚脇著/地坐脚也)每
日自詠歌云美食須熟嚼生食不粗吞問我居止處大
宅總林村胎息守五臟氣至骨成仙又歌曰日食三箇
毒不嚼而自消錦繡為五臟身著糞掃袍修心既平又
須愼言語凡言語讀誦常想聲在氣海中(臍下/也)每日初
入後勿言語讀誦寧待平旦也旦起欲專言善事不欲
先計校錢財又食上不得語語而食者常患胷背痛亦
不用寝臥多言笑寝不得語言者言五臟如鐘磬不懸
則不可發聲行不得語若欲語須住脚乃語行語則令
人失氣冬至日止可語不可言自言曰言答人曰語言
有人來問不可不答自不可發言也仍勿觸冷開口大
語為佳言語既愼仍節飲食是以善飬性者先饑而食
先渴而飲食欲數而少不欲頓而多則難消也常欲令
如飽中饑饑中飽耳盖飽則傷肺饑則傷氣鹹則傷筋
酸則傷骨故每學淡食食當熟嚼使米脂入腹勿使酒
脂入腸人之當食須去煩惱(暴數為煩/侵觸為惱)如食五味必不
得暴嗔多令人神驚夜夢飛揚每食不用重肉喜生百
病常須少食肉多食飯及少葅菜并勿食生菜生米小
豆陳臭物勿飲濁酒食麫使塞氣孔勿食生肉傷胃一
切肉惟須煮爛停冷食之食畢當潄口數過令人牙齒
不敗口香熱食訖以冷酢漿潄口者令人口氣常臭作
䘌齒病又諸熱食鹹物後不得飲冷酢漿水喜失聲成
尸咽凡熱食汗出勿當風發痙頭痛令人目澀多睡每
食訖以手摩面及腹令津液通流食畢當行歩躊躇計
使中數里來行畢使人以粉摩腹上數百遍則食易消
大益人令人能飲食無百病然後有所修為為快也飽
食即臥乃生百病不消成積聚飽食仰臥成氣痞作頭
風觸寒來者寒未解食熱食成刺風人不得夜食又云
夜勿過醉飽食勿精思為勞苦事有損餘虚損人常須
日在巳時食訖則不須飲酒終身無乾嘔勿食父母本
身所屬肉令人命不長勿食自己本命所屬肉令人魂
魄飛揚勿食一切腦大損人茅屋漏水墮諸脯肉上食
之成瘕約暴肉作脯不肯乾者(凡乾字舊/本並作干)害人祭神肉
無故自動食之害人飲食上蜂行住食之必有毒害人
腹内有宿病勿食陵鯉魚肉害人濕食及酒漿臨上看
視不見人物影者勿食之成卒注若已食腹脹者急以
藥下之每十日一食葵葵滑所以通五臟擁氣又是菜
之主不用合心食之又飲酒不欲使多多則速吐之為
佳勿令至醉即終身百病不除乆飲酒者腐爛腸胃漬
髓蒸筋傷神損夀醉不可以當風向陽令人發狂又不
可當風臥不可令人扇凉皆即得病也醉不可露臥及
臥黍穰中發癩瘡醉不可强食或發癰疽或發瘖或生
瘡醉飽不可以走車馬及跳躑醉不可以接房醉飽交
接小者面䵟咳𠻳大者傷絶臟脉損命凡人饑欲坐小
便若飽則立小便愼之無病又忍尿不便膝冷成痺忍
大便不出成氣痔小便勿努令兩足及膝冷大便不用
呼氣及强努令人腰疼目澀宜任之佳凡遇山水隖中
出泉者不可乆居常食作癭病又深隂地冷水不可飲
必作痎瘧飲食以調時愼脱著凡人旦起著衣反者便
著之吉衣光者當户三振之曰殃去吉濕衣及汗衣皆
不可乆著令人發瘡及風瘙大汗能易衣佳不易者急
洗之不爾令人小便不利凡大汗勿偏脫衣喜得偏風
半身不遂春天不可薄衣令人傷寒霍亂食不消頭痛
脫著既時須調寝處凡人臥春夏向東秋冬向西頭勿
北臥及墻北亦勿安牀凡欲眠勿歌詠不祥起上牀坐
先脫左足臥勿當舎脊下臥訖勿留燈熘令魂魄及六
神不安多愁怨人頭邉勿安火爐日乆引火氣頭重目
赤睛及鼻乾夜臥當耳勿有孔吹人即耳聾夏不用露
面臥令人面皮厚喜成癬或作面風冬夜勿覆頭得長
夀凡人眠勿以脚懸踏高處乆成腎水及損房足冷人
每見十歩直墻勿順墻臥風利吹人發癲及體重人汗
勿跂牀懸脚乆成血痺兩足重腰疼又不得晝眠令人
失氣臥勿大語損人氣力暮臥常習閉口口開即失氣
且邪惡從口入乆而成消渴及失血色屈膝側臥益人
氣力勝正偃臥按孔子不尸臥故曰睡不厭踧覺不厭
舒凡人野睡則有鬼痛魔邪凡眠先臥心後臥眼人臥
一夜當作五度反覆常逐更轉凡人夜魘勿然燈喚之
定死無疑闇喚之吉亦不得近前急喚夜夢惡不須說
旦以水面東方噀之呪曰惡夢著草木好夢成寳玊即
無咎矣又夢之善惡並勿說為吉衣食寝處皆適能順
時氣者始盡飬生之道故善攝生者無犯日月之忌無
失歲時之和須知一日之忌暮無飽食一月之忌晦無
大醉一歲之忌暮無逺行終身之忌暮無然燭行房暮
嘗䕶氣也凡氣冬至起於涌泉十一月至膝十二月至
股正月至腰名三陽成二月至膊三月至項四月至頂
純陽用事隂亦倣此故四月十月不得入房避隂陽純
用事之月也每冬至日於北壁下厚鋪草而臥云受元
氣每八月一日已後即㣲火煖足勿令下冷無生意常
欲使氣在下不欲泄於上春凍未泮衣欲下厚上薄飬
陽收隂繼世長生飬隂收陽禍則滅門故云冬時天地
氣閉血氣伏藏人不可作勞出汗發泄陽氣有損於人
也又云冬日凍腦春秋腦足俱凍此聖人之常法也春
欲晏臥早起夏及秋欲侵夜乃臥早起冬欲早臥而晏
起皆益人雖云早起莫在鷄鳴前雖言晏起莫在日出
後凡冬月忽有大熱之時夏月忽有大凉之時皆勿受
之人有患天行時氣者皆由犯此也即須調氣息使寒
熱平和即免患也每當臘日勿歌舞犯者必凶常於正
月寅日燒白髪吉凡寅日剪手甲午日剪足甲又燒白
髪吉
　　居處法第三
凡人居止之室必須周宻勿令有細隙致有風氣得入
小覺有風勿强忍乆坐必須急急避之乆居不覺使人
中風古來忽得偏風四肢不隨或如角弓反張或失音
不語者皆由忽此耳身既中風諸病總集邪氣得便遭
此致卒者十中有九是以大須周宻無得輕之愼焉愼
焉所居之室勿塞井及水瀆令人聾盲
凡在家及外行卒逄大飄風暴雨震電昏暗大霧此皆
是諸龍鬼神行動經過所致宜入室閉户燒香静坐安
心以避之待過後乃出不爾損人或當時雖未苦於後
不佳矣又隂霧中亦不可逺行
凡家中有經像行來先拜之然後拜尊長每行至則峻
坐焉
凡居家不欲數沐浴若沐浴必須宻室不得大熱亦不
得大冷皆生百病冬浴不必汗出霡霂沐浴後不得觸
風冷新沐髪訖勿當風勿濕縈髻勿濕頭臥使人頭風
眩悶髪秃面黒齒痛耳聾頭生白屑饑忌浴飽忌沐沐
訖須進少許食飲乃出夜沐髪不食即臥令人心虚饒
汗多夢又夫妻不用同日沐浴常以晦日浴朔日沐吉
凡炊湯經宿用洗體成癬洗面無光洗脚即疼痛作甑
畦瘡熱泔洗頭冷水濯之作頭風飲水沐頭亦作頭風
時行病新汗解勿冷水洗浴損心包不能復
凡居家常戒約内外長㓜有不快即須早道勿使隱忍
以為無若過時不知便為重病遂成不救小有不好即
按摩挼捺令百節通利泄其邪氣凡人無問有事無事
常須日别蹋脊背四肢一度頭項若令熟蹋即風氣時
行不能侵人此大要妙不可具論
凡人居家及逺行隨身常有熟艾一升備急丸辟鬼丸
生肌藥甘濕藥丁腫藥水銀大黄芒硝甘草乾薑桂心
蜀椒不能更蓄餘藥此等常不可闕少及一兩卷百一
備急藥方並帯辟毒蛇蜂蝎等藥隨身也
凡人自覺十日已上康健即須灸三數穴以洩風氣每
日必須調氣補瀉按摩導引為佳勿以康健便為常然
常須安不忘危預防諸病也灸法當須避人神(人神禁/忌法在)
(第二十/九卷中)凡畜手力細累春秋皆須與轉瀉藥一度則不
中天行時氣也
　
　
　
　
　
　備急千金要方卷八十一
欽定四庫全書
　備急千金要方卷八十二　唐　孫思邈　撰
　　　　　　　　　　　　宋　林億等　校正
　飬性
　　按摩法第四
　　　天竺國按摩此是婆羅門法
兩手相捉紐捩如洗手法　兩手淺相义飜覆向胷
兩手相捉共按䏶左右同　以手如挽五石力弓左右
　同
兩手相重按䏶徐徐捩身左右同
作拳向前築左右同　　　作拳却頓此是開胷左右
　同
如拓石法左右同　　　　以手反搥背上左右同
兩手據地縮身曲脊向上三舉
兩手抱頭宛轉䏶上此是抽脅
大坐斜身偏欹如排山左右同
大坐伸兩脚即以一脚向前虚掣左右同
兩手拒地廻顧此是虎視法左右同
立地反拗身三舉
兩手急相义以脚踏手中左右同
起立以脚前後虚踏左右同
大坐伸兩脚用當相手勾所伸脚著膝中以手按之左
　右同
　右十八勢但是老人日别能依此三遍者一月後百
　病除行及奔馬補益延年能食眼明輕健不復疲乏
　　老子按摩法
兩手捺䏶左右捩身二七遍
兩手捻䏶左右紐肩二七遍
兩手抱頭左右紐腰二七遍
左右挑頭二七遍　　　兩手托頭三舉之
一手抱頭一手托膝三折左右同
一手托頭一手托膝從下向上三遍左右同
兩手攀頭下向三頓足　　兩手相捉頭上過左右三
　遍
兩手相义托心前推却挽三遍
兩手相义著心三遍　　　曲腕築肋挽肘左右亦三
　遍
左右挽前後㧞各三遍　　舒手挽項左右三遍
反手著膝手挽肘覆手著膝上左右亦三遍
手摸肩從上至下使遍左右同
兩手空拳築三遍　　　　兩手相义反覆攪各七遍
外振手三遍内振三遍覆手振亦三遍
摩紐指三遍　　　　　　兩手反摇三遍
兩手反义上下紐肘無數單用十呼
兩手上聳三遍　　　　　兩手下頓三遍
兩手相义頭上過左右申肋十遍
兩手拳反背上掘脊上下亦三遍(掘揩/之也)
兩手反捉上下直脊三遍　覆掌搦腕内外振三遍
覆掌前聳三遍　　　　　覆掌兩手相义交横三遍
覆掌横直即聳三遍
若有手患冷從上打至下得熱便休
舒左脚右手承之左手捺脚聳上至下直脚三遍右手
　捺脚亦爾　　　　　　前後捩足三遍
左捩足右捩足各三遍　　前後却捩足三遍
直脚三遍　　　　　　　紐䏶三遍
内外振脚三遍　　　　　若有脚患冷者打熱便休
紐䏶以意多少頓脚三遍　却直脚三遍
虎據左右紐肩三遍　　　推天托地左右三遍
左右排山負山㧞木各三遍
舒手直前頓申手三遍　　舒兩手兩膝亦各三遍
舒脚直反頓申手三遍　　捩内脊外脊各三遍
　　調氣法第五
彭祖曰道不在煩但能不思衣食不思聲色不思勝負
不思曲直不思得失不思榮辱心無煩形勿極而兼之
以導引行氣不已亦可得長年千歲不死凡人不可無
思當以漸遣除之彭祖曰和神導炁飬道當得宻室閉
户安牀煖席枕高二寸半正身偃臥瞑目閉氣於胸膈
中以鴻毛著鼻上而不動經三百息耳無所聞目無所
見心無所思如此則寒暑不能侵蜂蠆不能毒夀三百
六十歲此隣於眞人也每旦夕(旦夕者足隂陽轉換之/時凡旦五更初煖氣至)
(頻頻眼閉是上生氣至名曰陽息而隂消暮日入後冷/氣至􁏠􁏠然時乃至牀坐睡倒是下生氣至名曰陽消)
(而隂息旦五更初煖氣至暮日入後冷氣至常出入天/地日月山川河海人畜草木一切萬物體中代謝徃來)
(無時休息進退如晝夜之更迭如/海水之潮汐是天地消息之道也)面向午展兩手於脚
膝上徐徐按捺肢節口吐濁氣鼻引清氣(凡吐者去故/氣亦名死氣)
(納者取新氣亦名生氣故老子經云𤣥牝之門天地之/根綿綿若存時之不勤言口鼻天地之間可以出納隂)
(陽死生/之氣也)良乆徐徐乃以手左托右托上托下托前托後
托瞋目張口叩齒摩眼押頭㧞耳挽髮放腰咳嗽發揚
振動也䨇作隻作反手為之然後掣足仰振數八十九
十而止仰下徐徐定心作禪觀之法閉目存思想見空
中太和元氣如紫雲成蓋五色分明下入毛際漸漸入
頂如雨初晴雲入山透皮入肉至骨至腦漸漸下入腹
中四肢五臟皆受其潤如水滲入地若徹則覺腹中有
聲汩汩然意專思存不得外縁斯須即覺元氣逹於氣
海須臾則自逹於涌泉則覺身體振動兩脚踡曲亦令
牀坐有聲拉拉然則名一通一通二通乃至日别得三
通五通則身體恱懌面色光輝鬢毛潤澤耳目精明令
人食美氣力強健百病皆去五年十歲長存不忘得滿
千萬通則去仙不逺矣人身虚無但有遊氣氣息得理
即百病不生若消息失冝即諸痾競起善攝飬者須知
調氣方焉調氣方療萬病大患百日生眉鬚自餘者不
足言也
凡調氣之法夜半後日中前氣生得調日中後夜半前
氣死不得調調氣之時則仰臥牀鋪厚輭枕高下共身
平舒手展脚兩手握大拇指節去身四五寸兩脚相去
四五寸數數叩齒飲玊漿引氣從鼻入腹足則停上有
力更取乆住氣悶從口細細吐出盡逺從鼻細細引入
出氣一准前法閉口以心中數數令耳不聞恐有誤亂
兼以手下籌能至千則去仙不逺矣若天隂霧惡風猛
寒勿取氣也但閉之
若患寒熱及卒患癰疽不問日中疾患未發前一食間
即調如其不得好瘥明日依式更調之
若患心冷病氣即呼出若熱病氣即吹出若肺病即嘘
出若肝病即呵出若脾病即唏出若腎病即呬出夜半
後八十一鷄鳴七十二平旦六十二日出五十四辰時
四十五巳時三十六欲作此法先左右導引三百六十
遍病有四種一冷痺二氣疾三邪風四熱毒若有患者
安心調氣此法無有不瘥也
凡百病不離五臟五臟各有八十一種疾冷熱風氣計
成四百四病事須識其相類善以知之
心臟病者體冷熱相法心色赤患者夢中見人著赤衣
持赤刀杖火來怖人療法用呼吹二氣呼療冷吹治熱
肺臟病者胷背滿脹四肢煩悶相法肺色白患者喜夢
見美女美男詐親附人共相抱持或作父母兄弟妻子
療法用嘘氣出
肝臟病者憂愁不樂悲思喜頭眼疼痛相法肝色青夢
見人著青衣捉青刀杖或獅子虎狼來恐怖人療法用
呵氣出
脾臓病者體上遊風習習徧身痛煩悶相法脾色黄通
土色夢或作小兒擊歴人邪猶人或如旋風團圞轉治
法用唏氣出
腎臓病者體冷隂衰面目惡痿相法腎色黒夢見黒衣
及獸物捉刀杖相怖用呬氣出
冷病者用大呼三十遍細呼十遍呼法鼻中引氣入口
中吐氣出當令聲相逐呼字而吐之熱病者用大吹五
十遍細吹十遍吹如吹物之吹當使字氣聲似字肺病
者用大嘘三十遍細嘘十遍肝病者用大呵三十遍細
呵十遍脾病者用大唏三十遍細唏十遍腎病者用大
呬五十遍細呬三十遍此十二種調氣法若有病依此
法㳟敬用心無有不瘥皆須左右導引三百六十遍然
後乃為之
　　服食法第六(論/方)
論曰凡人春服小續命湯五劑及諸補散各一劑夏大
熱則服腎瀝湯三劑秋服黄耆等丸一兩劑冬服藥酒
兩三劑立春日則止此法終身常爾則百病不生矣俗
人見淺但知鉤吻之殺人不信黄精之益夀但識五榖
之療饑不知百藥之濟命但解施瀉以生育不能閉固
以頥飬故有服餌方焉郄愔曰夫欲服食當尋性理所
宜審冷煖之適不可見彼得力我便服之初御藥皆先
草木次石是為将藥之大較也所謂精粗相代階粗以
至精者也夫人從少至長體習五榖卒不可一朝頓遺
之凡服藥物為益遲㣲則無充饑之驗然積年不已方
能骨髓填實五榖居然而自斷今人多望朝夕之效求
目下之應腑臟未充便以絶粒榖氣始除藥未有用又
将御女形神與俗無别以此致弊胡不怪哉服餌大體
皆有次第不知其術者非止交有所損卒亦不得其力
故服餌大法必先去三蟲三蟲既去次服草藥好得藥
力次服木藥好得力訖次服石藥依此次第乃得遂其
藥性庶事安穏可以延齡矣
去三蟲圓方
　生地黄汁三斗東向竈葦火煎三沸内清漆二升以
　荆匕攪之日移一尺内眞丹三兩復移一尺内𤓰子
　末三升復移一尺内大黄末三兩㣲火勿令焦候可
　丸丸如梧子大先食服一丸日三濁血下鼻中三十
　日諸蟲皆下五十日百病愈面色有光澤
又方
　　漆(二/升)　　　大黄(六兩/末)　酒(一升/半)
　　蕪菁子(三升/末)
　右四味以㣲火合煎令可丸如梧子大先食服三丸
　十日濁血下出鼻中三十日蟲皆爛下五十日身光
　澤一年行及奔馬消息四體安穩乃可服草藥其餘
　法在三蟲篇中備述(三蟲篇見前/第十八卷)
服天門冬方
　天門冬曝乾𢷬下篩食後服方寸匕日三可至十服
　小兒服尤良與松以若蜜丸服之益善惟多彌佳
又方𢷬取汁㣲火煎取五斗下白蜜一斗胡麻炒末二
　升合煎攪勿息手可丸即止火下大豆黄末和為餅
　徑三寸厚半寸一服一枚日三百日已上得益此方
　最上妙包衆方一法釀酒服始傷多無苦多即吐去
　病也(方見第十/四卷中)蒯道人年近二百而少常告皇甫隆
　云但取天門冬去心皮切乾之酒服方寸匕日三令
　人不老補中益氣愈百病也天門冬生奉高山谷在
　東嶽名淫羊食在中嶽名天門冬在西嶽名管松在
　南嶽名百部在北嶽名無不愈在原陸山阜名顛棘
　雖然處處有之異名其實一也在北隂地者佳取細
　切烈日乾之乆服令人長生氣力百倍治虚勞絶傷
　年老衰損羸瘦偏枯不隨風濕不仁冷痺心腹積聚
　惡瘡癰疽腫癩疾重者周身膿壊鼻柱敗爛服之皮
　脫蟲出顔色肥白此無所不治亦治隂痿耳聾目暗
　乆服白髪黒齒落生延年益命入水不濡服二百日
　後恬泰疾損拘急者緩羸劣者强三百日身輕三年
　走及奔馬又三年心腹痼疾皆去
服地黄方
　生地黄五十斤熟𢷬絞取汁澄去滓㣲火上煎減過
　半内白蜜五升棗脂一升攪令相得可丸乃止每服
　如雞子一枚日三令人肥白
又方地黄十斤細切以醇酒二斗漬三宿出曝乾反復
　内漬取酒盡止與甘草巴㦸天厚朴乾漆覆盆子各
　一斤𢷬下篩食後酒服方寸匕日三加至二匕使人
　老者還少强力無病延年
作熟乾地黄法
　採地黄去其鬚葉及細根𢷬絞取汁以漬肥者著甑
　中土若米無在已蓋上蒸之一時出曝燥更内汁中
　又蒸汁盡止便乾之亦可直切蒸之半日數以酒灑
　之使周匝至夕出曝乾可𢷬蜜丸服之
種地黄法
　先擇好地黄赤色虚軟者深耕之臘月逆耕凍地彌
　好擇肥大好地黄根切長四五分至一二寸許一斛
　可種一畝二三月種之作畦畔相去一尺生後隨鋤
　壅數耘之至九月十月視其葉小衰乃掘取一畝得
　二十許斛擇取大根水淨洗其細根乃剪頭尾軰亦
　洗取之日曝令極燥小䐢乃以竹刀切長寸餘許白
　茅露甑下蒸之宻蓋上亦可囊盛土填之從旦至暮
　當黒不盡黒者明日又擇取蒸之先時已𢷬其細碎
　者取汁銅器煎之如薄飴遂以地黄内汁中周帀出
　曝乾又内汁盡止率百斤生者令得一二十斤取初
　八月九月中掘者其根勿令大老强蒸則不消盡有
　筋脉初以地黄内甑中時先用銅器承其下以好酒
　淋地黄上令帀汁後下入器中取以併和煎汁佳
黄精膏方
　黄精一石去鬚毛洗令淨潔打碎蒸令好熟壓得汁
　復煎去上遊水得一斗内乾薑末三兩桂心末一兩
　㣲火煎看色鬱鬱然欲黄便去火待冷盛不津器中
　酒五合和服二合當未食前日二服舊皮脫顔色變
　光花色有異鬢髪更改欲長服者不須和酒内生大
　豆黄絶榖食之不饑渴長生不老
服烏麻法
　取黒皮眞檀色者烏麻随多少水拌令潤勿過濕蒸
　令氣徧即出曝乾如此九蒸九𢷬去上皮未食前和
　水若酒服二方寸匕日三漸漸不饑絶榖乆服百病
　不生常服延年不老
餌栢實方
　栢子仁二升𢷬令細醇酒四升漬攪如泥下白蜜二
　升棗膏三升𢷬令可丸入乾地黄末白术末各一升
　攪和丸如梧子每服三十丸日二服二十日萬病皆
　愈
餌松子方
　七月七日採松子過時即落不可得治服方寸匕日
　三四一云一服三合百日身輕二百日行五百里絶
　榖服昇仙渴飲水亦可和脂服之若丸如梧桐子大
　服十丸
服松脂方
　百錬松脂下篩以蜜和内筩中勿令中風日服如博
　棊子一枚(博棊長二/寸方一寸)日三漸漸月别服一斤不饑延
　年亦可淳酒和白蜜如餳日服一二兩至半斤凡取
　松脂老松皮自有聚脂者最第一其根下有傷折處
　不見日月者得之名曰隂脂彌良惟衡山東行五百
　里有大松皆三四十圍乃多脂又法五月刻大松陽
　面使向下二十四株株可得半升亦煮其老節根處
　有脂得用仙經云常以三月入衡山之隂取不見日
　月松脂錬而餌之即不召而自來服之百日耐寒暑
　二百日五臟補益服之五年即見西王母仙經又云
　諸石所生三百六十五山其可食者滿谷隂懷中松
　脂耳其谷正從衡山嶺直東四百八十里當横揵正
　在横嶺東北行過其南入谷五十里窮穴有石城白
　鶴其東方有大石四十餘丈狀如白松松下二丈有
　小穴東入山有丹砂可食其南方隂中有大松大三
　十餘圍有三十餘株不見日月皆可取服之
採松脂法
　以日入時破其隂以取其膏破其陽以取其脂脂膏
　等分食之可以通神靈鑿其隂陽為孔令方五寸深
　五寸還以皮掩其孔無令風入風入則不可服以春
　夏時取之取訖封塞勿泄以泥塗之東北行丹砂穴
　有隂泉水可飲此𢎞農車君以元封元年入此山食
　松脂十六年復下居長安東市在上谷牛頭谷時徃
　來至秦嶺上年常如三十者
錬松脂法
　松脂七斤以桑灰汁一石煮脂三沸接置冷水中凝
　復煮之凡十遍脂白矣可服今谷在衡州東南攸縣
　界此松脂與天下松脂不同
餌茯苓方
　茯苓十斤去皮酒漬宻封下十五日出之取服如博
　棊日三亦可屑服方寸匕凡餌茯苓皆湯煮四五沸
　或以水漬六七日
茯苓酥方
　　茯苓(五斤灰汁煮十遍漿水/煮十遍清水煮十遍)
　　松脂(五斤煮如茯苓法/每次煮四十遍)　生天門冬(五斤去心皮/曝乾作末)
　　白蜜(三斤煎/令沫盡)蠟　　　　牛酥(各三斤練/三十遍)
　右六味各𢷬篩以銅器重湯上先内酥次蠟次蜜消
　訖内藥急攪勿住手務令大均内甆器中宻封勿令
　泄氣先一日不食欲不食先須喫好美食令極飽然
　後絶食即服二兩二十日後服四兩又二十日後八
　兩細丸之以咽中下為度第二度以四兩為初二十
　日後八兩又二十日二兩第三度服以八兩為初二十日二
　兩二十日四兩合一百八十日藥成自後服三丸將補不
　服亦得恒以酥蜜消息之美酒服一升為佳合藥須取四
　時王相日特忌刑殺厭及四激休廢等日大㓙此彭祖法
茯苓膏方(千金翼名/凝靈膏)
　　茯苓(淨去/皮)　　松脂(二十/四斤)　　松子仁
　　栢子仁(各十/二斤)
　右四味皆依法錬之松栢仁不錬𢷬篩白蜜二斗四
　升内銅器中湯上㣲火煎一日一夕次第下藥攪令
　相得㣲火煎七日七夜上丸如小棗每服七丸日三
　欲絶榖頓服取飽即得輕身明目不老(此方後一本/有茯苓酥杏)
　(仁酥地黄酥三方然諸本並無/又千金翼中已有今更不添録)
服枸杞根方(主飬性/遐齡)
　枸杞根切一石水一石二斗煮取六斗澄清煎取三
　升以小麥一斗乾淨擇内汁中漬一宿曝二徃反令
　汁盡曝乾𢷬末酒服方寸匕日二一年之中以二月
　八月各合一劑終身不老
枸杞酒方
　枸杞根一百二十斤切以東流水四石煮一日一夜
　取清汁一石清麴一如家醖法熟取清貯不津器中
　内乾地黄末二斤半桂心乾薑澤瀉蜀椒末各一升
　商陸末二升以絹袋貯内酒底𦂳塞口埋入地三尺
　堅覆上三七日沭浴整衣冠再拜平曉向甲寅地日
　出處開之其酒赤如金色旦空腹服半升十日萬病
　皆愈三十日瘢㾗滅惡疾人以水一升和酒半升分
　五服愈(千金翼又云若欲服石者取河中青白石如/棗杏大者二升以水三升煮一沸以此酒半)
　(合置中須臾/即熟可食)
餌雲母水方(療萬/病)
　上白雲母二十斤薄擘以露水八斗作湯分半洮洗
　雲母如此再過又取二斗作湯内芒硝十斤以雲母
　木器中漬之二十日出絹袋盛懸屋上勿使見風日
　令燥以水漬鹿皮為囊揉挻之從旦至日中乃以細
　絹下篩滓復揉挻令得好粉五斗餘者棄之取粉一
　斗内崖蜜二斤攪令如粥内生竹筩中薄削之漆固
　口埋北垣南崖下入地六尺覆土春夏四十日秋冬
　三十日出之當如澤為成若洞洞不消者更埋三十
　日出之先取水一合内藥一合攪和盡服之日三水
　寒温盡自在服十日小便當變黄此先療勞氣風疹
　也二十日腹中寒澼消三十日齲齒除更新生四十
　日不畏風寒五十日諸病皆愈顔色日少長生神仙
　吾自驗之所以述録
錬鍾乳粉法
　鍾乳一斤不問厚薄但取白淨光色好者即任用非
　此者不堪用先泥鐵鐺可受四五斗者為竈貯水令
　滿去口三寸内乳著金銀甆㼜中任有用之乃下鐺
　中令水沒㼜上一寸餘即得當令如此勿使出水也
　㣲火燒日夜不絶水欲竭即添成煖水每一周時輙
　易水洗鐺并洮乳七日七夜出之淨洮乾内甆鉢中
　玉椎縳格少著水研之一日一夜急著水攪令大濁
　澄取濁汁其乳粗者自然著底作末者即自作濁水
　出即經宿澄取其粗著底者准前法研之凡五日五
　夜皆細逐水作粉好用澄錬取曝乾即更於銀鉢中
　研之一日候入肉水洗不落者佳
鍾乳散治虚羸不足六十已上人瘦弱不能食者百病
　方
　　上黨人參　石斛　　　乾薑(各三/分)
　　鍾乳粉(成錬者/三兩)
　右四味𢷬下篩三味與乳合和相得均分作九貼平
　旦空腹温淳酒服一貼日午後服一貼黄昏後服一
　貼三日後准此服之凡服此藥法皆三日一劑三日
　内止用一升半飯一升肉肉及飯惟爛不得服蔥豉
　問曰何故三日少食勿得飽也答曰三夜乳在腹中
　熏補臟腑若此飽食即推藥出腹所以不得飽食也
　何故不得生食由食生故即損傷藥力藥力既損脂
　肪亦傷所以不得食生食也何故不得食蔥豉蔥豉
　殺藥故不得食也三日服藥既盡三日内須作羮食
　補之任意所便仍不用蔥豉及鞕食也三日補訖還
　須准式服藥如前盡此一斤乳訖其氣力當自知耳
　不能具述一得此法其後服十斤二十斤任意方便
　可知也
西嶽眞人靈飛散方
　　雲母粉(一/斤)　茯苓(八/兩)　　鍾乳粉　　　栢子仁
　　人參(千金翼/作白米)續斷　　　桂心(各七/兩)　菊花(十五/兩)
　　乾地黄(十二/兩)
　右九味為末生天門冬十九斤取汁溲藥内銅器中
　蒸一石二斗黍米下米熟曝乾為末先食飲服方寸
　匕日一三日力倍五日血脉充盛七日身輕十日面
　色恱澤十五日行及奔馬三十日夜視有光七十日
　白髮盡落故齒皆去更取二十一匕白蜜和𢷬二百
　杵丸如桐子大作八十一枚曝乾丸皆映徹如水精
　珠欲令髪齒復生者吞七枚日三服即出髪未白齒
　不落者但服盡三百年乃白如前法服已白者餌藥
　至七百年乃落入山日吞七丸絶榖不饑余得此方
　已來将踰三紀頃面色美而恱之疑而未敢措手積
　年詢訪屢有好名人曽餌得力遂服之一如方說但
　能業之不已功不徒棄耳
　
　
　
　
　
　
　
　
　
　備急千金要方卷八十二
欽定四庫全書
　備急千金要方卷八十三　唐　孫思邈　撰
　　　　　　　　　　　　宋　林億等　校正
　飬性
　　黄帝雜忌法第七
旦起勿開目洗面令人目澀失明饒淚清旦常言善事
勿惡言聞惡事即向所來方三唾之吉又勿嗔怒勿叱
咤咄呼勿嗟歎勿唱奈何名曰請禍勿立膝坐而交臂
膝上勿令髮覆面皆不祥勿舉足向火勿對竈罵詈凡
行立坐勿背日吉勿面北坐乆思不祥起凡欲行來常
存魁綱在頭上所向皆吉若欲征戰存斗柄在前以指
敵吉勿面北冠帶凶勿向西北唾犯魁綱神凶勿欬唾
唾不用逺成肺病令人手足重及背痛欬嗽亦勿向西
北大小便勿殺龜蛇勿怒目視日月喜令人失明行及
乗馬不用廻顧則神去人不用鬼行踖粟凡過神廟愼
勿輙入入必㳟敬不得舉目恣意顧瞻當如對嚴君焉
乃享其福耳不爾速獲其禍亦不得返首顧視神廟勿
見龍蛇勿興心驚怪亦勿注意瞻視忽見鬼怪變異之
物即強抑之勿怪呪曰見怪不怪其怪自壞又路行及
衆中見殊妙美女愼勿熟視而愛之此當魑魅之物使
人深愛無問空山曠野稠人廣衆之中皆亦如之凡山
水有沙風處勿在中浴害人欲渡者隨驢馬後急渡不
傷人有水弩處射人影即死欲渡水者以物打水其弩
即㪚急渡不傷凡諸山有孔穴入採寳者惟三月九月
餘月山閉氣交犯死凡人空腹不用見尸臭氣入鼻舌
上白起口常臭欲見尸者皆須飲酒見之能辟毒凶行
觸熱塗中逢河勿洗面生烏䵟
　　房中補益第八
論曰人年四十已下多有放恣四十已上即頓覺氣力
一時衰退衰退既至衆病蜂起乆而不治遂至不救所
以彭祖曰以人療人眞得其眞故年至四十須諳房中
之術夫房中術者其道甚近而人莫能行其法一夕御
十人閉固為謹此房中之術畢矣兼之藥餌四時勿絶
則氣力百倍而智慧日新然此方之作也非欲務於淫
佚苟求快意務存節欲以廣飬生也非苟欲强身力行
女色以縱情意在補益以遣疾也此房中之㣲㫖也是
以人年四十已下即服房中之藥者皆所以速禍愼之
愼之故年未滿四十者不足與論房中之事慾心未止
兼餌補藥倍力耗䘮不過半年精髓枯竭惟向死近少
年極須愼之人年四十已上常固精飬炁不耗可以不
老又餌雲母足以愈疾延年人年四十已上勿服瀉藥
常餌補藥大佳昔黄帝御女一千二百而登仙而俗人
以一女伐命知與不知豈不逺矣其知道者御女苦不
多耳凡婦人不必須有顔色妍麗但得少年未經生乳
多肌肉益也若足財力選取細髮目精黒白分明體柔
骨輭肌膚細滑言語聲音和調四肢骨節皆欲足肉而
骨不大其體及腋皆不欲有毫有毫當輭細不可極於
相者但蓬頭蠅面槌項結喉雄聲大口高鼻麥齒目精
渾濁口頷有毫骨節高大髮黄少肉隱毫多而且強又
生逆毫此相不可皆賊命損夀也凡御女之道不欲令
氣未感動陽氣㣲弱即以交合必須先徐徐調和使神
和意感良乆乃可令得隂氣隂氣推之須臾自強所謂
弱而内迎堅急出之進退欲令疎遲情動而止不可高
自投擲顛倒五臟傷絶精脉生致日病但數交而愼宻
者諸病皆愈年夀日益去仙不逺矣不必九一三五之
數也能百接而不施瀉者長生矣若御女多者可採氣
採氣之道但深接勿動使良乆氣上面熱以口相當引
取女氣而吞之可疎疎進退意動便止緩息眠目偃臥
道引身體更強可復御他女也數數易之則得益多人
常御一女隂氣轉弱為益亦少陽道法火隂家法水水
能制火隂亦消陽乆用不止隂氣逾陽陽則轉損所得
不補所失但能御十二女而不復施瀉者令人不老有
美色若御九十三女而自固者年萬歲矣凡精少則病
精盡則死不可不思不可不愼之也昔正觀初有一野
老年七十餘詣余云數日來陽氣益盛自思氣血已衰
何有此盛未知垂老有此為善惡耶余答之曰是大不
祥子獨不聞膏火乎夫膏火之将竭也必先暗而後明
明止則滅今足下年邁桑榆乆當閉精息欲兹忽春情
猛發豈非反常耶竊為足下憂之子其勉歟後四旬發
病而死此其不愼之效也如斯之軰非一且疏一人以
朂将來耳所以善攝生者凡覺陽事輙盛必謹而抑之
不可縱心竭意以自賊也若一度制得則一度火滅一
度增油若不能制縱情施瀉即是膏火将滅更去其油
可不深自防所患人少年時不知道知道亦不能信行
之至老乃知道便以晩矣病難飬也晩而自保猶得延
年益夀若年少壯而能行道者神仙速矣或曰年未六
十當閉精守一為可爾否曰不然男不可無女女不可
無男無女則意動意動則神勞神勞則損夀若念眞正
無可思者則大佳長生也然而萬無一有強抑鬱閉之
難持易失使人漏精尿濁以致鬼交之病損一而當百
也其服食藥物見别卷中
御女之法交㑹者當避丙丁日及弦望晦朔大風大雨
大霧大寒大暑雷電霹靂天地晦㝠日月薄蝕虹蜺地
動若御女者則損人神不吉損男百倍令女得病有子
必顛癡頑愚瘖瘂聾聵攣跛盲眇多病短夀不孝不仁
又避日月星辰火光之下神廟佛寺之中井竈圊厠之
側塜墓尸柩之傍皆所不可夫交合如法則有神德大
智善人降託胎中仍令性行調順所作和合家道日隆
祥瑞競集若不如法則有薄福愚癡惡人來託胎中仍
令父母性行凶險所作不成家道日否殃咎屢至雖生
成長家國滅亡夫禍福之應有如影響此乃必然之理
可不再思之
黄帝雜禁忌法曰人有所怒血氣未定因以交合令人
發癰疽又不可忍小便交合使人淋莖中痛面失血色
及逺行疲乏來入房為五勞虚損少子且婦人月事未
絶而與交合令人成病得白駮也水銀不可近隂令人
消縮鹿猪二脂不可近隂令隂痿也
　
　
　
　
　
　
　
　
　
　
　
　
　
　
　備急千金要方卷八十三
欽定四庫全書
　備急千金要方卷八十四　唐　孫思邈　撰
　　　　　　　　　　　　宋　林億等　校正
　平脉
　　平脉大法第一(論/)
論曰夫脉者醫之大業也既不深究其道何以為醫者
哉是以古之哲醫寤寐俯仰不與常人同域造次必於
醫顛沛必於醫故能感於鬼神通於天地可以濟衆可
以依憑若與常人混其波瀾則庶事隳壊使夫物類将
何仰焉由是言之學者必當屏棄俗情凝心於此則和
鵲之功因兹可得而致也
經曰診脉之法常以平旦隂氣未動陽氣未散飲食未
進經脉未盛絡脉調均氣血未亂故乃可診有過之脉
(脉經云過/此非也)均脉動静而視精明察五色觀五藏有餘不
足六腑彊弱形之盛衰可以此參互訣生死之分也
又曰平脉者皆於平旦勿食勿語消息體氣設有所作
亦如食頃師亦如之既定先診寸口初重指切骨定畢
便漸舉指令指不厚不薄與皮毛相得如三菽之重於
輕重之間隨人彊弱肥瘦以意消息進退舉按之宜稱
其浮沉諸類應於四時五行與人五臟相應不爾者以
其輕重相薄尋状論寒暑得失
凡人禀形氣有中適有躁静各各不同氣脉潮動亦各
隨其性韻故一呼而脉再至一吸而脉再至呼吸定息
之間復一至合為五至此為平和中適者也春秋日夜
正等無餘分時也其餘日則其呼而脉至多吸而脉至
少或吸而脉至多呼而脉至少此則不同如冬夏日夜
長短之異也凡氣脉呼吸法晝夜變通傚四時然於呼
吸定息應五至之限無有虧僻猶晷刻與四時有長短
而歲功日數無遺也若人有羸有壯其呼吸雖相壓遏
而晝夜息度隨其漏刻是謂呼吸象晝夜變通傚四時
夫診脉當以意先自消息壓取病人呼吸以自同而後
察其脉數計於定息之限五至者為平人若有盈縮尋
狀論病源之所宜也
問曰何謂三部脉答曰寸關尺也凡人脩短不同其形
各異有尺寸分三關之法從肘腕中横文至掌魚際後
文却而十分之而入取九分是為尺從魚際後文却還
度取十分之一則是寸寸十分之而入取九分之中則
寸口也此處其骨自高故云隂得尺内一寸陽得寸内
九分從寸口入却行六分為關分從關分又入六分為
尺分
又曰從魚際至高骨却行一寸其中名曰寸口從寸口
至尺名曰尺澤故曰尺寸寸後尺前名曰關陽出隂入
以關為界如天地人為三界寸主射上焦頭及皮毛竟
手上部關主射中焦腹及腰中部尺主射下焦小腹至
足下部此為三部法象三才天地人頭腹足為三元也
夫十二經皆有動脉獨取寸口以决五臓六腑死生吉
凶之候者何謂也然寸口者脉之大㑹手太隂之動脉
也人一呼脉行三寸一吸脉行三寸呼吸定息脉行六
寸人一日一夜凡一萬三千五百息脉行五十度周於
其身漏水下百刻榮衞行陽二十五度行隂亦二十五
度為一周(晬時/也)故五十度而復㑹於手太隂太隂者寸
口也即五臟六腑之所終始故法取於寸口人有三百
六十脉法三百六十日也
　　診五臟脉輕重法第二
初持脉如三菽之重與皮毛相得者肺部(金秋三月/庚辛之氣)
如六菽之重與血脉相得者心部(火夏三月/丙丁之氣)
如九菽之重與肌肉相得者脾部(土王四季季夏/六月戊巳之氣)
如十二菽之重與筋平者肝部(木春三月/甲乙之氣)
按之至骨舉之來疾者腎部(水冬三月/壬癸之氣)
心肺俱浮何以别之然浮而大散者心也(相火/浮散)浮而短
濇者肺也(法金/恡濇)
腎肝俱沉何以别之然牢而長者肝也(如卉生/苖吐穎)
按之耎舉指來實者腎也(濡弱如水/舉重勝船)
脾者中州故其脉在中是隂陽之脉也(千金翼云遲緩/而長者脾也)
　　指下形状第三
浮脉舉之有餘按之不足(浮於/指下)沉脉舉之不足按之有
餘(重按之/乃得)濇脉細而遲徃來難且散或一止復來(一曰/浮而)
(短一曰短而/止或如散)滑脉徃來前却流利展轉替替然與數相
似(一曰浮中如有九/一曰漉漉如欲脫)洪脉極大在指下(一曰浮/而大)細脉小
大於㣲常有但細耳㣲脉極細而輭或欲絶若有若無
(一曰小也一曰手下快一/曰薄一曰按之如欲盛也)弦脉舉之無有按之如張弓
弦状(一曰如張弓弦按之不/移又曰浮𦂳弓為弦也)緊脉數如切繩状(一曰如/轉索之)
(無/常)遲脉呼吸三至去來極遲(一曰舉之不足按之盡牢/一曰按之盡牢舉之無有)
散脉去來促急(一曰一息云土至/一曰數者進之名)緩脉去來亦遲小駃
於遲(一曰浮大而輭/隂與陽同著)弱脉極輭而沉細按之欲絶指下
(一曰按之乃/得舉之即無)動脉見於關上無頭尾大如豆厥厥動摇
伏脉極重指著骨乃得(一曰關上沈不出名曰伏一曰/手下裁動一曰按之不足舉之)
(無/有)芤脉浮大而輭按之中央空兩邉實(一曰指下/無兩傍有)輭脉
極輭而浮細(一曰按之無有舉之有餘一/曰細小如輭千金翼輭作濡)虚脉遲大而
輭按之不足隱指豁豁然空實脉大而長㣲彊按之隱
指愊愊然(一曰沈/浮皆得)促脉來去數時一止結脉徃來緩時
一止復來脉結者生代脉來數中止不能自還因而復
動脉代者死散脉大而散散者氣實血虚有表無裏革
脉有似沈伏實大而長㣲弦(千金翼以/革為牢)弦與緊相類輭
與弱相類浮與芤相類(又曰浮與/洪相類)㣲與濇相類沈與伏
相類緩與遲相類(又曰輭與/遲相類)革與實相類(翼作牢與/實相類)􁇨
與數相類
　　五臟脉所屬第四
心部在左手關前寸口(亦名/人迎)肝部在左手關上腎部在
左手關後尺中
肺部在右手關前寸口(亦名/氣口)脾部在右手關上腎部在
右手關後尺中脉法讃云
　　肝心出左　脾肺出右　腎與命門　俱出尺部
　　魂魄榖神　皆見寸口　左主司官　右主司府
　　左大順男　右大順女　關前一分　人命之主
　　左為人迎　右為氣口　神門決斷　兩在關後
　　人無二脉　病死不愈　諸經損減　各隨其部
　　三隂三陽(一云按/察隂陽)　　　誰先誰後
　　隂病治官(官藏/内也)　　　　陽病治府(府外/也)
　　竒邪所舍　如何捕取　審而知之　針入病愈
　　脉有三部　隂陽相乗　榮衞氣血　而行人躬
　　呼吸出入　上下於中　因息遊布　津液流通
　　隨時動作　傚象形容　春弦秋浮　冬沈夏洪
　　察色觀脉　大小不同　一時之間　變無經常
　　尺寸參差　或短或長　上下乖錯　或存或亡
　　病輙改易　進退低昂　心迷意惑　動失紀綱
　　願為縷陳　令得分明(師/曰)子之所問　道之根源
　　脉有三部　尺寸及關　榮衞流行　不失衡銓
　　腎沈心洪　肺浮肝弦　此自常經　不失銖分
　　出入昇降　漏刻周旋　水下二刻　脉一周身
　　旋復寸口　虚實見焉　變化相乗　隂陽相干
　　風則浮虚　寒則緊弦　沈潜水畜　支飲急弦
　　動弦為痛　數洪熱煩　設有不應　知變所縁
　　三部不同　病各異端　太過可怪　不及亦然
　　邪不空見　終必有奸　審察表裏　三焦别分
　　知邪所舎　消息診看　料度腑臟　獨見若神
　　分别病形状第五
脉數則在腑遲在臟脉長而弦病在肝(脉經作/出於肝)脉小血
少病在心(扁鵲云脉大/而洪出於心)脉下堅上虚病在脾胃脉滑(一/作)
(澀/)而㣲浮病在肺脉大而堅病在腎(扁鵲云/小而緊)脉滑者多
血少氣脉澀者少血多氣脉大者血氣俱多又云脉來
大而堅者血氣俱實脉小者血氣俱少又云脉來細而
㣲者血氣俱虚沈細滑疾者熱遲緊為寒(脉經云洪數/􁇨疾為熱濇)
(遲沈細/為寒)脉盛滑緊者病在外熱脉小實而緊者病在内
冷脉小弱而濇謂之乆病脉滑浮而疾者謂之新病脉
浮滑其人外熱風走刺有飲難治脉沈而緊上焦有熱
下寒得冷即便下脉沈而細下焦有寒小便數時苦絞
痛下利重脉浮緊且滑直者外熱内冷不得大小便脉
洪大緊急病速進在外苦頭發熱癰腫脉細小緊急病
速進在中寒為疝瘕積聚腹中刺痛脉沈重而直前絶
者病血在腸間脉沈重而中散者因寒食成癥脉直前
而中散絶者病消渴(一云病/浸淫瘡)脉沈重前不至寸口徘徊
絶者病在肌肉遁尸脉左轉而沈重者氣㣲陽在胷中
脉右轉出不至寸口者内有肉癥脉累累如貫珠不前
至有風寒在大腸伏留不去脉累累如止不至寸口輭
者結熱在小腸膜中伏留不去脉直前左右弹者病在
血脉中胚血也脉後而左右弹者病在筋骨中也脉前
大後小即頭痛目眩脉前小後大即胷滿短氣上部有
脉下部無脉其人當吐不吐者死上部無脉下部有脉
雖困無所苦夫脉者血之府也長則氣治短則氣病數
則煩心大則病進上盛則氣高下盛則氣脹代則氣衰
細(太素/作滑)則氣少濇則心痛渾渾革革至如涌泉病進而
危弊弊綽綽其去如弦絶者死短而急者病在上長而
緩者病在下沈而弦急者病在内浮而洪大者病在外
脉實者病在内脉虚者病在外在上為表在下為裏浮
為在表沈為在裏滑為實為下(又為陽/氣裏)數為虚為熱浮
為風為虚動為痛為驚沈為水為實(又為/鬼疰)弱為虚為悸
遲則為寒濇則少血緩則為虚洪則為氣(一作/熱)緊則為
寒弦數為瘧瘧脉自弦弦數多熱弦遲多寒㣲則為虚
代散則死弦為痛痺(一作浮/為風疰)偏弦為飲䨇弦則脇下拘
急而痛其人濇濇惡寒脉大寒熱在中伏者霍亂安臥
脉盛謂之脫血凡亡汗肺中寒飲冷水欬𠻳下利胃中
虚冷此等其脉並緊浮而大者風浮大者中風頭重鼻
塞浮而緩皮膚不仁風寒入肌肉滑而浮散者攤緩風
滑為鬼疰澀而緊痺病浮洪大長者風眩癲疾大堅疾
者癲病弦而鈎脅下如刀刺状如蜚尸至困不死緊而
急者遁尸洪大者傷寒熱病浮洪大者傷寒秋吉春成
病浮而滑者宿食浮滑而疾者食不消脾不磨短疾而
滑酒病浮而細滑傷飲遲而濇中寒有癥結駃而緊積
聚有擊痛弦急疝瘕小腹痛又為癖病(一作/疽病)遲而滑者
脹盛而緊曰脹弦小者寒澼沈而弦者懸飲内痛弦數
有寒飲冬夏難治緊而滑者吐逆小弱而濇胃反遲而
緩者有寒㣲而緊者有寒沈而遲腹藏有冷病㣲弱者
有寒少氣實緊胃中有寒苦不能食時時利者難治(一/作)
(時時嘔/稽難治)滑數心下結熱盛滑疾胃中有熱緩而滑曰熱
中沈而急病傷暑暴發虚熱浮而絶者氣辟大而滑中
有短氣浮短者其人肺傷諸氣㣲少不過一年死法當
𠻳也沈而數中水冬不治自愈短而數心痛心煩弦而
緊脅痛臟傷有瘀血(一作有/寒血)沈而滑為下重亦為有膂
痛脉來細而滑按之能虚因急持直者僵仆從高墮下
病在内㣲浮秋吉冬成病㣲數雖甚不成病不可勞浮
滑疾緊者以合百病乆易愈陽邪來見浮洪隂邪來見
沈細水榖來見堅實脉來乍大乍小乍長乍短者為崇
脉來洪大嫋嫋者崇脉來沈沈澤澤四肢不仁而重土
崇脉與肌肉相得乆持之至者可下之弦小緊者可下
之緊而數寒熱俱發必下乃愈弦遲者宜温藥緊數者
可發其汗
　　三關主對法第六
諸浮諸弦諸沈諸緊諸澀諸滑若在寸口膈以上病(頭/部)
若在關上胃以下病(腹/部)若在尺中腎以下病(腰脚/部)平寸
口脉主對法寸口脉滑而遲不沈不浮不長不短為無
病左右同法寸口太過與不及寸口之脉中手短者曰
頭痛中手長者曰足脛痛中手促上擊者曰肩背痛寸
口脉沈而堅者曰病在中寸口脉浮而盛者曰病在外
寸口脉沈而弱者曰寒熱及疝瘕小腹痛(熱一作氣/又作中)寸
口脉沈而弱髪必墮落寸口脉沈而緊苦心下有寒時
時痛有積邪寸口脉沈而滑者胷中有水氣面目腫有
㣲熱為風水寸口脉沈大而滑沈即為血實滑即為氣
實血氣相摶入臟即死入腑即愈寸口脉沈胷中短氣
寸口脉沈而喘者寒熱寸口脉浮而滑頭中痛寸口脉
浮大按之反澀尺中亦㣲而澀故知有滯氣宿食寸口
脉弦而緊弦即衞氣不行衞氣不行即惡寒水流走腸
間寸口脉緊或浮膈上有寒肺下有水氣脉緊上寸口
者中風風頭痛亦如之(翼云亦為/傷寒頭痛)脉弦上寸口者宿食
降者頭痛寸口脉弦大婦人半生漏下男子亡血失精
寸口脉㣲而弱㣲即惡寒弱則發熱當發不發骨節疼
煩當煩不煩與極汗出寸口脉㣲而弱氣血俱虚男子
吐血婦人下血嘔汗出寸口脉動而弱動即為驚弱即
為悸寸口脉緩而遲緩即為虚遲即為寒虚寒相摶則
欲温食食冷即咽痛寸口脉遲而緩遲則為寒緩即為
氣寒氣相摶則絞而痛寸口脉遲而澀遲即為寒澀為
少血脉來過寸入魚際者遺尿脉出魚際逆氣喘息寸
口脉但實者心勞寸口脉潎潎如羮上肥陽氣㣲連連
如蜘蛛絲隂氣衰兩手前部陽絶者苦心下寒毒喙中
熱寸口脉偏絶則臂偏不遂其人兩手俱絶者不可治
寸口脉來暫大暫小者隂絡也苦隂風痺應時自發身
洗洗也寸口脉來暫小暫大者陽絡也苦皮膚病汗出
惡寒下部不仁寸口脉浮中風發熱頭痛宜服桂枝湯
葛根湯針風地風府向火炙身摩治風膏覆令汗出寸
口脉緊苦頭痛是傷寒宜服麻黄湯發汗針眉衝顳顬
摩傷寒膏寸口脉㣲苦寒為衂宜服五味子湯麻黄茱
萸膏令汗出寸口脉數即為吐以有熱在胃管熏胷中
宜服藥吐之及針胃管服除熱湯若傷寒七八日至十
日熱在中煩滿渴者宜服知母湯寸口脉洪大胷脇滿
宜服生薑湯白薇丸亦可紫菀湯下之針上管期門章
門寸口脉緩皮膚不仁風寒在肌肉宜服防風湯以藥
薄熨之佳炙諸治風穴寸口脉滑陽實胷中壅滿吐逆
宜服前胡湯針太陽巨闕瀉之寸口脉弦心下愊愊㣲
頭痛心下有水氣宜服甘遂丸針期門瀉之寸口脉弱
陽氣虚弱自汗出宜服茯苓湯内補散将適飲食消息
勿極勞針胃管補之寸口脉澀是胃氣不足宜服乾地
黄湯自飬調和飲食針胃管(一作/三里)補之寸口脉芤吐血
㣲芤者衂血空虚去血故也宜服竹皮湯黄土湯炙膻
中寸口脉伏胷中逆氣噎塞是諸氣上衝胷中宜服前
胡湯大三建丸針巨闕瀉寸口脉沈胷中引脅痛胷中
有水氣宜服澤漆湯針巨闕瀉之寸口脉輭弱自汗出
是虚損病宜服乾地黄湯薯蕷丸内補散牡蠣散并粉
針大衝補之寸口脉遲上焦有寒心痛咽酸吐酸水宜
服附子湯生薑湯茱茰丸調和飲食以暖之寸口脉實
即生熱在脾肺嘔逆氣塞虚則生寒在脾胃食不消化
熱即宜服竹葉湯葛根湯寒即茱萸丸生薑湯寸口脉
細發熱嘔吐宜服黄芩龍膽湯吐不止宜服橘皮桔梗
湯灸中府平關脉主對法關上脉浮而大風在胃中張
口肩息心下澹澹食欲嘔關上脉㣲浮積熱在胃中嘔
吐蚘蟲心健忘關上脉滑而大小不均必吐逆是為病
方欲來不出一二日復欲發動其人欲多飲飲即注利
如利止者生不止者死關上脉𦂳而滑者蚘動關上脉
弦而長(翼作/大)有痛如刀刺之状在臍左右上下(脉經云/有積在)
(臍左右/上下)關上脉澀而堅大而實按之不減有力為中焦
實有伏結在脾肺氣塞實熱在胃中關上脉䄡䄡大而
尺寸細者其人必心腹冷積癥瘕結聚欲熱飲食關上
脉時來時去乍大乍小乍疎乍數者胃中寒熱羸劣不
欲飲食如瘧状關上脉浮腹滿不欲食浮為虚滿宜服
平胃丸茯苓湯生薑前胡湯針胃管先瀉後補之關上
脉緊心下苦滿痛脉緊為實宜服茱萸當歸湯又加大
黄二兩佳(脉經云又大黄/湯兩治之佳)針巨闕下管瀉之關上脉㣲
胃中冷心下拘急宜服附子湯生薑湯附子丸針巨闕
補之關上脉數胃中有客熱宜服知母湯(一作/丸)除熱湯
針巨闕上管瀉之關上脉緩不欲食此脾胃氣不足宜
服平胃丸補脾湯又針章門補之關上脉滑胃中有熱
滑為熱實氣滿故不欲食食即吐逆宜服朴硝麻黄湯
平胃丸(一作宜服紫菀湯/人參大平胃散)針胃管瀉之關上脉弦胃中
有冷心下厥逆脉弦胃氣虚宜服茱萸湯温調飲食針
胃管補之關上脉弱胃氣虚胃中有客熱脉弱為虚熱
作病且說云有熱不可大攻之熱去即寒起正宜服竹
葉湯針胃管補之關上脉細虚腹滿宜服生薑湯茱萸
蜀椒湯白薇丸針灸三管關上脉澀血氣逆冷脉澀為
血虚宜服乾地黄湯四補散針足大衝上補之關上脉
芤大便去血宜服生地黄并生竹皮湯灸膈輸若重下
去血針關元甚者服龍骨丸(關元一/作巨闕)關上脉伏有水氣
溏泄宜服水銀丸針關元利小便止溏泄便止關上脉
洪胃中熱必煩滿宜服平胃丸針胃管先瀉後補之關
上脉沈心下有冷氣苦滿吞酸宜服白薇丸茯苓丸附
子湯針胃管補之關上脉輭苦虚冷脾氣弱重下病宜
服赤石脂湯女萎丸針關元補之關上脉遲胃中寒宜
服桂枝丸茱萸湯針胃管補之關上脉實胃中痛宜服
梔子湯茱萸烏頭丸針胃管補之關上脉勞脾胃氣塞
盛熱即腹滿嚮嚮宜服紫菀丸瀉脾丸針灸胃管瀉之
平尺脉主對法尺脉浮者客陽在下焦尺脉弱下焦冷
無陽氣上熱衝頭面尺脉弱寸彊胃絡脉傷尺脉偏滑
疾面赤如醉外熱則疾尺脉細㣲溏泄下冷利(素問云/尺寒脉)
(細謂之/後泄)尺脉虚小者足脛寒痿痺脚疼尺脉澀下血不
利多汗(素問云尺澀脉/􁇨謂之多汗)尺脉沈而滑者寸白蟲尺脉細
而急者筋攣痺不能行尺脉大者熱在脬中小便赤痛
尺脉粗常熟者謂之熱中腰胯疼小便赤熱尺脉按之
不絶婦人血閉與關相應和滑者男子氣血實婦人即
為妊娠尺脉來而斷絶者男子小腹有滯氣婦人月水
不利尺脉俱輭弱内愠熱手足逆冷汗出尺脉俱沈關
上無有者苦心下喘尺脉俱沈關上若有苦寒心下痛
隂中冷脚痺尺脉俱㣲少心力不欲言血氣不足其人
脚弱短氣尺脉俱數手足頭面有熱俱遲有寒手足頭
面有冷風尺脉浮下熱風小便難宜服瞿麥湯滑石散
針横骨關元瀉之尺脉緊臍下痛宜服當歸湯灸天樞
針關元補之尺脉㣲厥逆小腹中拘急有寒氣宜服小
建中湯針氣海尺脉數惡寒臍下熱痛小便赤黄宜服
雞子湯白魚散針横骨瀉之尺脉緩脚弱下腫(一無此/四字)
小便難有餘瀝宜服滑石湯瞿麥散針横骨瀉之尺脉
滑血氣實經脉不利宜服朴硝煎大黄湯下去經血針
關元瀉之尺脉弦小腹疼小腹及脚中拘急宜服建中
湯當歸湯針氣海瀉之尺脉弱氣少發熱骨煩宜服前
胡湯乾地黄茯苓湯針關元補之尺脉澀足脛逆冷小
便赤宜服附子四逆湯針足大衝補之尺脉孔下焦虚
小便去血宜服竹皮生地黄湯灸丹田關元尺脉伏小
腹痛癥疝水榖不化宜服大平胃丸桔梗丸針關元補
之尺脉沈腰背痛宜服腎氣丸針京門補之尺脉輭脚
不收風痺(一無此/五字)小便難宜服瞿麥湯白魚散針關元
瀉之尺脉牢腹滿隂中急宜服葶藶子茱萸丸針丹田
關元中極尺脉遲下焦有寒宜服桂枝丸針氣海關元
瀉之尺脉實小腹痛小便不禁宜服當歸湯加大黄一
兩利大便針關元補之
　
　
　
　備急千金要方卷八十四
欽定四庫全書
　備急千金要方卷八十五　唐　孫思邈　撰
　　　　　　　　　　　　宋　林億等　校正
　平脉
　　五臟積聚第七
人病有積有聚有榖氣(榖一/作繫)夫積者藏病終不移也聚
者腑病發作有時展轉痛移為可治也穀氣者脇下牽
痛按之則愈愈復發為穀氣夫病已愈不得復發令病
復發即為穀氣也諸積大法脉來而細輭附骨者為積
也寸口結積在胷中微出寸口積在喉中闗上結積在
臍傍微下闗者積在小腹尺中結積在氣衝上闗上積
在心下脉出在左積在左脉出在右積在右脉兩出積
在中央各以其部處之寸口沈而横者脇下及腹中有
横積痛其脉弦腹中急痛腰背痛相引腹中有寒疝瘕
脉弦緊而細微者癥也夫寒痺癥瘕積聚之脉狀皆弦
緊若在心下即寸弦緊在胃管即闗弦緊在臍下即尺
弦緊一曰闗脉長弦有積在臍左右上下
又脉癥法左手脉横癥在左右手脉横癥在右脉頭大
在上頭小在下
又一法横脉見左積在右見右積在左偏得洪實而滑
亦為積弦緊亦為積為寒痺為疝痛内有積不見脉難
治見一脉相應為易治諸不相應為不合治也左手脉
大右手脉小上病在左脇下病在左足右手脉大左手
脉小上病在右脇下病在右足脉弦而伏者腹中有癥
不可轉也必死不治脉來沈而細時直者身有癰腫若
腹中有伏梁脉來沈而虚者泄注也脉來小沈實者胃
中有積聚不可下食即吐
　　陰陽表裏虚實第八
弦為小陽緩為陽明洪為太陽三陽也微為少陰遲為
厥陰沈為太陰三陰也
脉有一陰一陽一陰二陽一陰三陽有一陽一陰一陽
二陰一陽三陰如此言之寸口有六脉俱動耶然經言
如此者非有六脉俱動也謂浮沈長短滑濇也凡脉浮
滑長者陽也沈濇短者陰也所以言一陰一陽者謂脉
來沈而滑也一陰二陽者謂脉來沈滑而長也一陰三
陽者謂脉來浮滑而長時一沈也所以言一陽一陰者
謂脉來浮而濇也一陽二陰者謂脉來長而沈濇也一
陽三陰者謂脉來沈濇而短時一浮也各以其經所在
言病之逆順也
脉有陽盛陰虚陰盛陽虚何謂也然浮之損小沈之實
大故曰陰盛陽虚沈之損小浮之實大故曰陽盛陰虚
是謂陰陽虚實之意也
凡脉浮大數動長滑陽也沈濇弱弦短微陰也陽病見
陰脉者逆也主死陰病見陽脉者順也主生闗前為陽
闗後為陰陽數即吐陰微即下陽弦則頭痛陰弦即腹
痛以依陰陽察病也又尺脉為陰陰脉常沈而遲寸闗
為陽陽脉但浮而速有表無裏邪之所止得鬼病何謂
表裏寸尺為表闗為裏兩頭有脉闗中絶不至也尺脉
上不至闗為陰絶寸脉下不至闗為陽絶陰絶而陽微
死不治呼為表屬腑吸為裏屬臓陽微不能呼陰微不
能吸呼吸不足胷中短氣
弱反在闗濡反在巓微在其上濇反在下微即陽氣不
足活熱汗出濇即無血厥而且寒諸腑脉為陽主熱諸
臟脉為陰主寒陽微則汗陰浮自下(脉經作/陰微)陽數口生
瘡陰數加微必惡寒而煩擾不得眠陽芤吐血(脉經作/陽數則)
(吐/血)陰芤下血(脉經作陰/濇即下血)無陽即厥無陰即嘔
寸口脉浮大而疾者名曰陽中之陽病苦煩滿身熱頭
痛腹中熱寸口浮沈細者名曰陽中之陰病苦悲傷不
樂惡聞人聲少氣時汗出陰氣不通(不通一/作併)臂不能舉
(巢源作臂/偏不舉)
尺脉沈細者名曰陰中之陰病苦兩脛酸疼不能久立
陰氣衰小便餘瀝陰下濕癢
尺脉滑而浮大者名曰陰中之陽病苦小腹痛滿不能
溺溺即陰中痛大便亦然
尺脉牢而長闗中無有此為陰干陽其人苦兩脛重小
腹引腰痛
寸口壯大尺中無有此為陽干陰其人苦腰背痛陰中
傷足脛寒
人有三虚三實者何謂也然有脉之虚實有病之虚實
有診之虚實脉之虚實者脉來濡者為虚牢者為實也
病之虚實者出者為虚入者為實言者為虚不言者為
實緩者為虚急者為實也診之虚實者癢者為虚痛者
為實外痛内快為外實内虚内痛外快為内實外虚故
曰虚實也
問曰何謂虚實答曰邪氣盛則實精氣奪則虚何謂重
實所謂重實者大熱病氣熱脉滿是謂重實也
脉盛皮熱腹脹前後不通􁁊瞀為五實
脉細皮寒氣少泄痢注前後飲食不入為五虚也
　　何時得病第九
何以知人露臥得病陽中有陰也何以知人夏月得病
諸陽入陰也何以知人春得病無肝脉也無心脉夏得
病無肺脉秋得病無腎脉冬得病無脾脉四季之月得
病
　　扁鵲華佗察聲色要訣第十
病人五臓已奪神明不守聲嘶者死病人循衣縫譫言
者不可治病人陰陽俱絶掣衣掇空妄言者死病人妄
語錯亂及不能語者不治熱病者可治病人陰陽俱絶
失音不能言者三日半死病人兩目眥有黄色起者其
病方愈病人面黄目青者不死青如草滋死病人面黄
目赤者不死赤如衃血死病人面黄目白者不死白如
枯骨死病人面黄目黒者不死黒如炲死病人面目俱
等者不死病人面黒目青者不死病人面青目白者死
病人面赤目青者六日死病人面黄目青者九日必死
是謂亂經飲酒當風邪入胃經膽氣妄洩目則為青雖
有天救不可復生病人面赤目白者十日死憂恚思慮
心氣内索面色反好急求棺槨病人面白目黒者死此
謂榮華已去血脉空索病人面黒目白者八日死腎氣
内傷病因留積病人面青目黄者五日死病人著牀心
痛短氣脾竭内傷百病復愈能起傍徨因坐於地其立
倚牀能治此者可謂神良病人面無精光若土色不受
飲食者四日死病人目無精光及牙齒黒色者不治病
人耳目鼻口有黑色起入于口者必死病人耳目及顴
頰赤者死在五日中病人黒色出於額上髪際下直鼻
脊兩顴上者亦死在五日中病人及健人黒色若白色
起入目及鼻口者死在三日中病人及健人面忽如馬
肝色望之如青近之如黒者死病人面黒目直視惡風
者死病人面黒脣青者死病人面青脣黒者死病人面
黒兩脇下滿不能自轉反者死病人目回回直視肩息
者一日死病人陰結陽絶目精脫恍惚者死病人陰陽
絶竭目眶陷者死病人眉系傾者七日死病人口如魚
口不能復閉而氣出多不返者死病人口張者三日死
病人脣青人中反者三日死病人脣反人中滿者死病
人脣口忽乾者不治病人脣腫齒焦者死病人齒忽變
黒者十三日死病人舌卷卵縮者必死病人汗出不流
舌卷黒者死病人髪直者十五日死病人髪如乾麻善
怒者死病人髪與眉衝起者死病人爪甲青者死病人
爪甲白者不治病人手足爪甲下肉黒者八日死病人
榮衛竭絶面浮腫者死病人卒腫其面蒼黒者死病人
手掌腫無文者死病人臍腫反出者死病人陰囊莖俱
腫者死病人脉絶口張足腫者五日死病人足趺腫嘔
吐頭重者死病人足趺上腫兩膝大如斗者十日死病
人臥遺屎不覺者死病人尸臭者不可治肝病皮白肺
之日庚辛死心病目黒腎之日壬癸死脾病脣青肝之
日甲乙死肺病頰赤目腫心之日丙丁死腎病面腫脣
黄脾之日戊巳死青欲如蒼璧之澤不欲如藍赤欲如
帛裏朱不欲如頳白欲如鵝羽不欲如鹽黒欲如重漆
不欲如炭黄欲如羅裹雄黄不欲如黄土
　　診五臓六腑氣絶證候第十一
病人肝絶八日死何以知之面青但欲伏眠目視而不
見人汗(一作/泣)出如水不止(一曰二/日死)病人膽絶七日死何
以知之眉為之傾病人筋絶九日死何以知之手足爪
甲青呼罵不休(一曰八/日死)病人心絶一日死何以知之肩
息回視立死(一曰目亭/亭二日死)病人腸(一云/小腸)絶六日死何以知
之髪直如乾麻不得屈伸自汗不止病人脾絶十二日
死何以知之口冷足腫腹熱臚脹泄利不覺出無時度
(一曰五/日死)病人胃絶五日死何以知之脊痛腰中重不可
反覆(一曰腓腸/平九日死)病人肉絶六日死何以知之耳乾舌皆
腫溺血大便赤泄(一曰足腫/九日死)病人肺絶三日死何以知
之口張但氣出而不還(一曰鼻口/虚張短氣)病人大腸絶不治何
以知之泄利無度利絶則死病人腎絶四日死何以知
之齒為暴枯面為正黒目中黄色腰中欲折白汗出如
流水(一曰人中/平七日死)病人骨絶齒黄落十日死諸浮脉無根
者皆死已上五臟六腑為根也
　　診四時相反脉第十二
春三月木旺肝脉治當先至心脉次之肺脉次之腎脉
次之此為王相順脉也到六月土王脾脉當先至而反
不至反得腎脉此為腎反脾也七十日死何謂腎反脾
夏火王心脉當先至肺脉次之而反得腎脉是謂腎反
脾期五月六月忌丙丁脾反肝三十日死何謂脾反肝
脉當先至而反不至脾脉先至是謂脾反肝期正月二
月忌甲乙腎反肝三歳死何謂腎反肝春肝脉當先至
而反不至腎脉先至是謂腎反肝期七月八月忌庚辛
腎反心二歳死何謂腎反心夏心脉當先至而反不至
腎脉先至是謂腎反心期六月忌戊巳此中不論肺金
之氣踈略未諭指南又推五行亦頗顚倒待求别録上
凡療病察其形貎神氣色澤脉之盛衰病之新故乃可
治之形氣相得色澤以浮脉從四時此為易治形氣相
失色夭不澤脉實堅甚脉逆四時此為難治
逆四時者春得肺脉夏得腎脉秋得心脉冬得脾脉其
至皆懸絶澀者曰逆春夏沈澀秋冬浮大病熱脉靜泄
痢脉大脫血脉實病在中脉堅實病在外脉不實名逆
四時皆難療也凡四時脉皆以胃氣為本雖有四時王
相之脉無胃氣者難瘥也何謂胃脉來弱以滑者是也
命曰易治
　　診脉動止投數踈數死期年月第十三
脉一動一止二日死一經云一日死脉二動一止三日
死脉三動一止四日死或五日死脉四動一止六日死
脉五動一止七日死或五日死脉六動一止八日死脉
七動一止九日死脉八動一止十日死脉九動一止九
日死又云十一日死一經云十三日死若立春死脉十
動一止立春死一經云立夏死脉十一動一止立夏死
一經云夏至死又云立秋死脉十二動十三動一止立
秋死一經云立冬死脉十四動十五動一止立冬死一
經云立夏死脉二十動一止一歳死若立秋死脉二十
一動一止二歳死脉二十五動一止二歳死一經云一
歳死又云立冬死脉三十動一止二歳死若三歳死脉
三十五動一止三歳死脉四十動一止四歳死脉五十
動一止五歳死不滿五十動一止五歳死五行氣畢陰
陽數同榮衛出入經脉通流晝夜百刻五徳相生脉來
五十投而不止者五臓皆受氣即無病也脉來四十投
而一止者一臓無氣却後四歳春草生而死脉來三十
投而一止者二臟無氣却後三歳麥熟而死脉來二十
投而一止者三臟無氣却後二歳桑椹赤而死脉來十
投而一止者四臟無氣歳中死得節不動出清明死逺
不出榖雨死矣脉來五動而一止者五臟無氣却後五
日而死脉一來而久住者宿病在心主中治脉二來而
久住者病在肝枝中治脉三來而久住者病在脾下中
治脉四來而久住者病在腎間中治脉五來而久住者
病在肺枝中治五脉病虚羸人得此者死所以然者藥
不得而治針不得而及盛人可治氣全故也
　
　備急千金要方卷八十五
欽定四庫全書
　備急千金要方卷八十六　唐　孫思邈　撰
　　　　　　　　　　　　宋　林億等　校正
　平脉
　　扁鵲診諸反逆死脉要訣第十四
扁鵲曰夫相死脉之氣如群鳥之聚一馬之馭系水交
馳之狀如懸石之落出筋之上藏筋之下堅闗之裏不
在榮衞伺候交射不可知也
脉病人不病脉來如屋漏雀啄者死(屋漏者其來既絶/而止時時復起而)
(不相連屬也雀啄者脉來/甚數而疾絶止復頻來也)又經言得病七八日脉如屋
漏雀啄者死(脉彈人手/如黍米也)脉來如彈石去如解索者死(彈/石)
(者辟辟急也解索者動數/而隨散亂無復次序也)脉困病人脉如蝦之游如魚
之翔者死(蝦游者苒苒而起尋復退没不知所在久乃/復起起輙遲而没去速者是也魚翔者似魚)
(不行而但拌尾動頭/身摇而久住者是也)脉如懸薄卷索者死脉如轉豆者
死脉如偃刀者死脉涌涌不去者死脉忽去忽來暫止
復來者死脉中侈者死脉分絶者死(上下分/散也)脉有表無
裏者死經名曰結去即死何謂結脉在指下如麻子動
摇屬腎名曰結去死近也
脉五來不復增减者死經名曰代何謂代脉五來一止
也脉七來是人一息半時不復增减亦名曰代正死不
疑經言病或有死或有不治自愈或有連年月而不已
其死生存亡可切脉而知之耶然可具知也設病者若
閉目不欲見人者脉當得肝脉弦急而長而反得肺脉
浮短而濇者死病若開目而渇心下牢者脉當得緊實
而數反得沈滑而微者死病若吐血復􁋄䘐者脉當得
沈細而反得浮大牢者死病若譫言妄語身常有熱脉
當洪大而反得手足四逆脉反沈細微者死病若大腹
而泄脉當微細而澀反得緊大而滑者死此之謂也經
言形脉與病相反者死奈何然病若頭痛目痛脉反短
濇者死病若腹痛脉反浮大而長者死病若腹滿而喘
脉反滑利而沈者死病若四肢厥逆脉反浮大而短者
死病若耳聾脉反浮大而濇者死(千金翼云脉大者/生沈遲細者難治)病
若目䀮䀮脉反大而緩者死左有病而右痛右有病而
左痛下有病而上痛上有病而下痛此為逆逆者死不
可治脉來沈之絶濡浮之不止推手者半月死(一作/半日)脉
來微細而絶者人病當死人病脉不病者生脉病人不
病者死人病尸厥呼之不應脉絶者死脉當大反小者
死肥人脉細小如絲欲絶者死羸人得躁脉者死人身
澀而脉來徃滑者死人身滑而脉來徃澀者死人身小
而脉來徃大者死人身大而脉來徃小者死人身短而
脉來徃長者死人身長而脉來徃短者死尺脉上應寸
口大遲者半日死(脉經云尺脉不應/寸時如馳半日死)診五臟六腑十二
經脉皆有相反有一反逆即為死候也
　　診百病死生要訣第十五
凡診脉當視其人大小長短及性氣緩急脉之遲速大
小長短皆如其人形性者吉反之者凶
診傷寒熱盛脉浮大者生沈小者死傷寒已得汗脉沈
小者生浮大者死
濕病三四日以下不得汗脉大疾者生脉細小難得者
死不治
温病時行大熱其脉細小者死(脉經時行/作穰穰)
温病下利腹中痛甚者死不治温病汗不出出不至足
者死厥逆汗出脉堅彊急者生虚緩者死
熱病二三日身體熱腹滿頭痛食飲如故脉直而疾者
八日死四五日頭痛腹痛而吐脉來細彊十二日死八
九日頭不疼身不痛目不赤色不變而反利脉來牒牒
按之不彈手時大心下堅十七日死
熱病七八日脉不輭(一作/喘)不散(一作/數)者當瘖瘖後三日
若汗不出者死
熱病七八日其脉微細小便不利加暴口燥脉代舌焦
枯黒者死
熱病未得汗脉盛躁疾得汗者生不得汗者難瘥熱病
已得汗脉靜安者生脉躁者難治熱病脉躁盛而不得
汗者此陽之極也十死不治熱病已得汗脉常躁盛陰
氣之極也亦死(太素作/陽極)熱病已得汗常大熱不去者亦
死(大一/作專)熱病已得汗熱未去脉微躁者慎不得刺治也
熱病發熱甚者其脉陰陽皆竭慎勿刺不汗出必下利
診人被風不仁痿蹷其脉虚者生(巢源云虚/數者生)堅急疾者
死診癲病虚則可治實則死癲疾脉實堅者生脉沈細
小者死癲疾脉摶大滑者久久自已其脉沈小急實不
可治小堅急亦不可療診頭痛目痛久視無所見者死
(久視一/作卒視)診人心腹積聚其脉堅彊急者生虚弱者死又
實彊者生沈者死其脉大腹大脹四肢逆冷其人脉形
長者死腹脹滿便血脉大時絶極下血脉小疾者死心
腹痛痛不得息脉細小遲者生堅大疾者死腸澼便血
身熱則死寒則生腸澼下白沫脉沈則生浮則死腸澼
下膿血脉懸絶則死滑大則生腸澼之屬身熱脉不懸
絶滑大者生懸濇者死以藏期之腸澼下膿血脉沈小
流連者生數疾且大有熱者死腸澼筋攣其脉小細安
静者生浮大緊者死洞洩食不化下膿血脉微小者生
緊急者死洩注脉緩時小結者生浮大數者死䘌蝕陰
疰其脉虚小者生緊急者死欬嗽脉沈緊者死浮直者
生浮輭者生小沈伏匿者死欬嗽羸瘦脉形堅大者死
欬脫形發熱脉小堅急者死肌瘦下脫形熱不去者死
欬而嘔腹脹且洩其脉弦急欲絶者死吐血䘐血脉滑
小弱者生實大者死汗出若䘐其脉小滑者生大躁者
死唾血脉緊彊者死滑者生吐血而欬上氣其脉數有
熱不得臥者死傷寒家欬而上氣其脉數散者死謂其
人形損故也上氣脉數者死謂其形損故也上氣喘息
低昻其脉滑手足温者生脉澀四肢寒者死上氣面浮
腫肩息其脉大不可治加利必死(一作/又甚)上氣注液其脉
虚寧寧伏匿者生堅彊者死寒氣上攻脉實而順滑者
生實而逆澀則死(太素云寒氣暴上脉滿實何如曰實/而滑則生實而逆則死其形盡滿何)
(如曰舉垂盡滿者脉急大堅尺滿而不應如是者順則/生逆則死何謂順則生逆則死曰所謂順者手足温也)
(所謂逆者/手足寒也)消渇其脉數大者生細小浮短者死痟癉脉
實大病久可治脉懸小堅急病久不可治消渇脉沈小
者生實堅大者死水病脉洪大者可治微細者不可治
水病脹閉其脉浮大輭者生沈細虚小者死水病腹大
如鼓脉實者生虚者死卒中惡吐血數升脉沈數細者
死浮大疾快者生卒中惡腹大四肢滿脉大而緩者生
緊而浮者死緊細而微者亦生病瘡腰脊彊急瘈瘲者
皆不可治寒熱瘈瘲其脉代絶者死金瘡血出大多其
脉虚細者生數實大者死金瘡出血脉沈小者生浮大
者死斫瘡出血一二石脉來大二十日死斫刺俱有病
多少血出不自止斷者脉止脉來大者七日死從高頓
仆内有血腹脹滿其脉堅彊者生小弱者死人為百藥
所中傷脉微細者死洪大而速者生(脉經速/作遲)人病甚而
脉不調者難瘥人病甚而脉洪易瘥人陰陽俱結者見
其上齒如熟小豆其脉躁者死(結一/作竭)人内外俱虚身體
冷而汗出微嘔而煩優手足厥逆體不得安静者死脉
實滿手足寒頭熱春秋生冬夏死老人脉微陽羸陰彊
者生脉焱大加息者死陰弱陽彊脉至而代竒月而死
尺脉濇而堅為血實氣虚也其發病腹痛逆滿氣上行
此為婦人胞中絶傷有惡血久成結瘕得病以冬時黍
穄赤而死
尺脉細而微者血氣俱不足細而來有力者是穀氣不
足病得節輙動棗葉生而死此病秋時得之
左手寸口脉偏動乍大乍小不齊從寸口至闗闗至尺
三部之位處處動摇各異不同其人病仲夏得之此脉
桃花落而死(花一/作葉)
右手寸口脉偏沈伏乍小乍大朝來浮大暮夜沈伏浮
大即太過上出魚際沈伏即下不至闗中徃來無常時
時復來者榆葉枯落而死(葉一/作莢)
右手尺部脉三十動一止有頃更還二十動一止乍動
乍踈不與息數相應其人雖食穀猶不愈藝草生而死
左手尺部脉四十動而一止止而復來來逆如循直木
如循張弓弦絙絙然如兩人共引一索至立春而死(脉/經)
(作至立/冬死)
　　診三部脉虚實决死生第十六
凡三部脉大都欲等只如小人細人婦人脉小輭小兒
四五歳者脉呼吸八至細數吉(千金翼云人大而脉細/人細而脉大人樂而脉)
(實人苦而脉虚性急而脉緩性緩而脉躁人壯而脉細/人羸而脉大此皆為逆逆則難治反此為順順則易治)
(凡婦人脉常欲濡弱於丈夫小兒/四五歳者脉自訣疾呼吸八至也)
三部脉或至或不至冷氣在胃中故令脉不通三部脉
虚其人長病得之死虚而濇長病亦死虚而滑亦死虚
而緩亦死虚而弦急癲病亦死三部脉實而長長病得
之死實而滑長病得之生卒病得之死實而緩亦生實
而緊亦生實而緊急癲病可治三部脉彊非稱其人病
便死三部脉羸非其人得之死三部脉粗長病得之死
卒病得之生三部脉細而輭長病得之生細而數亦生
微而緊亦生三部脉微而伏長病得之死三部脉輭長
病得之不治自愈治之死卒病得之生三部脉浮而結
長病得之死浮而滑長病亦死三部脉浮而數長病風
得之生卒病得之死三部脉芤長病得之生三部脉弦
而數長病得之生卒病得之死三部脉莗長病得之生
卒病得之死三部脉堅而數如銀釵股蠱毒病必死數
而輭蠱毒病得之生三部脉潎潎如羹上肥長病得之
死卒病得之生三部脉連連如蜘蛛絲長病得之死卒
病得之生三部脉如霹靂長病得之死三部脉如角弓
長病得之死三部脉累累如貫珠長病得之死三部脉
如水淹然流長病不治自愈治之反死三部脉如屋漏
長病十四日死(脉經云/十日死)三部脉如雀啄長病七日死三
部脉如釡中湯沸朝得暮死夜半得日中死日中得夜
半死
三部脉急切腹間病又婉轉腹痛針上下瘥
　
　
　
　
　備急千金要方卷八十六
欽定四庫全書
　備急千金要方卷八十七　唐　孫思邈　撰
　　　　　　　　　　　　宋　林億等　校正
　針灸
　　明堂三人圖第一(仰人十四門/側人六門)　(伏人十門/)
夫病源所起本於臟腑臟腑之脉竝出手足循環腹背
無所不至徃來出没難以測量將欲指取其穴非圖莫
可預備之要非灸不精故經曰湯藥攻其内針灸攻其
外則病無所逃矣方知針灸之功過半於湯藥矣然去
聖久逺學徒䝉昧孔穴出入莫測經源濟弱扶危臨事
多惑余慨其不逮聊因暇隙鳩集今古名醫明堂以述
針灸經一篇用補私闕庶依圖知穴按經識分則孔穴
親踈居然可見矣舊明堂圖年代久逺傳寫錯誤不足
指南今一依甄權等新撰為定云耳若依明堂正經人
是七尺六寸四分之身今半之為圖人身長三尺八寸
二分其孔穴相去亦皆半之以五分為寸其尺用夏家
古尺司馬六尺為歩即江淮吳越所用八寸小尺是也
其十二經脉五色作之竒經八脉以綠色為之三人孔
穴共六百五十穴圖之於後亦覩之便令了耳仰人二
百八十二穴背人一百九十四穴側人一百七十四穴
穴名共三百四十九單穴四十八名䨇穴三百一名
　仰人明堂圖(十四門一百五十七穴内三/十二穴單一百二十五穴䨇)
　　仰人頭靣三十六穴逺近法第一
頭部中行上星在顱上直鼻中央入髪際一寸陷容豆
顖㑹在上星後一寸陷者中
前頂在顖會後一寸半骨陷中
百會在前頂後一寸半頂中心
頭第二行五處在頭上去上星傍一寸半
承光在五處後一寸不灸(一本言/一寸半)
通天在承光後一寸半
頭第三行臨泣在目上眥直上入髪際五分陷者中
目窻在臨泣後一寸
正營在目窻後一寸
正靣部中行神庭在髪際直鼻不刺
素窌在鼻柱端
水溝在鼻柱下人中
兊端在脣上端
齗交在脣内齒上齗縫
承漿在頥前下腎之下
亷泉在頷下結喉上舌本
靣部第二行曲差俠神庭傍一寸半在髪際
攅竹在眉頭陷端
精明在目内眥外
巨窌俠鼻傍八分直曈子
迎香在和窌上一寸鼻孔傍
禾窌直鼻孔下俠水溝傍五分
面部第三行陽白在眉上一寸直瞳子
承泣在目下七分直曈子不灸
四白在目下一寸
地倉俠口傍四分
大迎在曲頷前一寸二分骨陷中動脉
面部第四行本神俠曲差傍一寸半在髪際(一云直耳/上入髪際)
(四/分)
絲竹空在眉後陷中不灸
瞳子窌在目外去眥五分(一名太陽/一名前闕)
靣部第五行頭維在額角髪際本神旁一寸半不灸
顴窌在靣􁋄骨下下亷陷中
上闗在耳前上亷起骨開口取之(一名客/主人)
下闗在客主人下耳前動脉下空下亷合口有空張口
　則閉
頰車在耳下曲頰端陷者中
　　胷部中央直下七穴逺近法第二
天突在頸結喉下五寸宛宛中
旋機在天突下一寸陷中仰頭取之
華蓋在旋機下一寸陷中仰而取之
紫宫在華蓋下一寸六分陷中仰而取之
玉堂在紫宫下一寸六分陷中
亶中在玉堂下一寸六分横直兩乳間
中庭在亶中下一寸六分陷中
　　胷背在第二行六穴逺近法第三
俞府在巨骨下去旋機傍各二寸陷者中仰而取之
或中在俞府下一寸六分陷中仰臥取之
神藏在或中下一寸六分陷中仰而取之
靈墟在神藏下一寸六分陷中仰臥取之墟或作墻
神封在靈墟下一寸六分
歩郎在神封下一寸六分陷中仰而取之
　　胷部第三行六穴逺近法第四
氣戸在巨骨下俠俞府兩傍各二寸陷中仰而取之
庫房在氣户下一寸六分陷中仰而取之
屋翳在庫房下一寸六分陷中仰而取之
膺窻在屋翳下一寸六分乳中禁不灸刺
乳根在乳下一寸六分陷中仰而取之
　　胷部第四行六穴逺近法第五
雲門在巨骨下俠氣户兩傍各二寸陷中動脉應手舉
　膚取之
中府在雲門下一寸(方云一/寸六分)乳上三肋間動脉應手陷
中
周榮在中府下一寸六分陷中仰而取之
胷卿在周榮下一寸六分陷中仰而取之
天谿在胷卿下一寸六分陷中仰而取之
食竇在天谿下一寸六分舉臂取之
　　腹中第一行十四穴逺近法第六
鳩尾在臆前蔽骨下五分不灸刺
巨闕在鳩尾下一寸
上管在巨闕下一寸去蔽骨三寸
中管在上管下一寸
建里在中管下一寸
下管在建里下一寸
水分在下管下一寸臍上一寸
臍中禁不刺即神闕穴
陰交在臍下一寸
氣海在臍下一寸半
石門在臍下二寸女子不灸
闗元在臍下三寸
中極在臍下四寸
曲骨在横骨之上中極下一寸毛際陷中
會陰穴
　　腹第二行十一穴逺近法第七
幽門在巨闕傍半寸陷中(心藏卷云俠巨闕/兩邉相去各一寸)
通谷在幽門下一寸
陰都在通谷下一寸
石闗在陰都下一寸(一名/右闗)
商曲在石闗下一寸(一名/高曲)
肓輸在商曲下一寸直臍傍各五分
中注在肓輸下五分
四滿在中注下一寸(肺藏卷云/俠丹田)
氣穴在四滿下一寸(婦人方上卷云在闗元左/邉二寸是右二寸名子戶)
大赫在氣穴下一寸(腎藏卷云在/屈骨端三寸)
横骨在大赫下一寸(腎藏卷云名屈骨在陰上横/骨中央貎曲如却月中央是)
　　腹第三行十二穴逺近法第八
不容在幽門傍各一寸五分去任脉二寸直四肋端相
　去四寸
承滿在不容下一寸
梁門在承滿下一寸
闗門在梁門下一寸太一上
太一在闗門下一寸
滑肉門在太一下一寸
天樞一名長谿去肓輸一寸半直臍傍二寸(脾藏卷云/名長谷俠)
　(臍相去五寸/一名循際)
外陵在天樞下半寸大巨上
大巨在臍下一寸兩傍各二寸長谿下二寸
水道在大巨下三寸
歸來在氷道下二寸(外臺作/三寸)
氣衝在歸來下一寸鼠鼷上一寸(素問刺熱論註云在/腹臍下横骨兩端鼠)
　(鼷上一寸/動脉應手)
　　腹第四行七穴逺近法第九
期門在第二肋端不容傍各一寸半上直兩乳
日月在期門下五分
腹哀在日月下一寸半
大横在腹哀下二寸直臍傍(甲乙云/三寸)
腹結在大横下一寸三分
府舍在腹結下三寸
衝門上去大横五寸在府舍下横骨兩端約中
　　手太陰肺經十穴第十
少商在手大指端内側去爪甲角如韭葉
魚際在手大指本節後内側散脉中
大泉在手掌後陷者中(此即大淵也避唐祖名當時改/正今存此名不改正恐後人將)
　(為實是/一穴也)
經渠在寸口陷者中不灸
列缺在腕上一寸半手太陰絡别走陽明
孔最在腕上七寸手太陰郄也
尺澤在肘中約上動脉
俠白在天府下去肘五寸動脉
天府在腋下三寸不灸
臑㑹在臂前亷去肩頭三寸(甲乙此穴在肩部外臺/屬大腸銅人經屬三焦)
　　手厥陰心主經八穴第十一
中衝在手中指端在爪甲如韭葉陷者中
勞宫在掌中央動脉
大陵在掌後兩骨間
内闗在掌後去腕二寸(外臺作/五寸)
手心主胳别走大陽
間使在掌後三寸兩筋間
郄門在掌後去腕五寸(外臺云去/内闗五寸)手厥陰郄也
曲澤在肘内亷下陷者中屈肘得之
天泉在腋下二寸舉腋取之
　　手少陰心經八穴第十二
少衝在手小指内亷之端去爪甲如韭葉
少府在手小指大節後陷者中直勞宫(大節又/作本節)
神門在掌後兊骨端陷者中
陰郄在掌後動脉中去腕半寸手少陰郄也
通理在腕後一寸手少陰胳别走太陽
靈道在掌後一寸半
少海在肘内亷節後陷中
極泉在腋下筋間動脉入骨
　　足太陰脾經十一穴第十三
隱白在足大趾端内側去爪甲如韭葉
大都在足大趾内本節後陷中(肝藏卷云在足大趾/本節内側白肉際)
太白在足大趾内側核骨下陷中
公孫在足大趾本節後一寸足太陰胳别走陽明
商丘在足内踝下微前陷中
三陰交在内踝上八寸骨下陷中
漏谷在内踝上六寸骨下陷中太陰胳(銅人經云亦/名太陰胳)
地機一名脾舍在膝下五寸足太陰郄也
陰陵泉在膝下内側輔骨下陷者中伸足得之
血海在膝臏上内亷白肉際二寸半(一作/三寸)
箕門在魚腹上筋間動應手陰市内
　　足陽明胃經十五穴第十四
厲兊在足大趾次趾之端去爪甲角如韭葉
内庭在足大趾次趾外間
陷谷在足大趾次趾外間本節後去内庭二寸
衝陽在足跗上五寸骨間去陷谷三寸(一云/二寸)
解谿在衝陽後一寸半
豐隆在外踝上八寸足陽明胳别走大陰
下亷一名下巨虚在上亷下三寸
條口在下亷上一寸
巨虚上亷在三里下三寸
三里在膝下三寸胻骨外
犢鼻在膝臏下骭上俠解大筋中
陰市一名陰鼎在膝上三寸伏兔下(第二十卷云在膝/上當伏兎下行二)
　(寸臨膝/取之)
伏兔在膝上六寸不灸
髀闗在膝上伏兔後交分中
梁丘在膝上二寸兩筋間(或云/三寸)足陽明郄也
　伏人明堂圖(十門一百五穴穴内十/六穴單八十九  䨇)
　　伏人頭上第一行五穴逺近法第一
後頂在百㑹後一寸半
强間在後頂後一寸半
腦戸在枕骨上强間後一寸半不灸
風府在項後入髪際一寸大筋内宛宛中不灸
瘖門在項後髪際宛宛中不灸
　　頭上第二行三穴逺近法第二
玉枕在胳却後七分半俠腦戸傍一寸三分起肉枕骨
　上入髪際三寸
胳却在通天後一寸半
天柱俠項後髪際大筋外亷陷者中
　　頭上第三行三穴逺近法第三
風池在顳顬後髪際陷中
承靈在正營後一寸半
腦空在承靈後一寸半俠玉枕傍枕骨下陷中一名顳
　顬
　　伏人耳後六穴逺近法第四
顱息在耳後青脉間
瘈脉在耳本鷄足青脉不灸
完骨在耳後入髪際四分
竅陰在完骨上枕骨下
浮白在耳後入髪際一寸
翳風在耳後陷中按之引耳中
　　脊中第一行十一穴逺近法第五
大椎在第一椎上陷中
陶道在大椎下節間
身柱在第三椎下節間
神道在第五椎下節間
靈臺在第六椎
至陽在第七椎下節間
筋縮在第九椎下節間
脊中在第十一椎下節間不灸
懸樞在第十三椎下節間
命門在第十四椎下節間
陽闗穴在第十六椎
腰輸在第二十一椎下節間
長彊在脊骶端
　　脊中第二行二十一穴逺近法第六
大杼在項後第一椎下兩傍各一寸半陷中
風門一名熱府在第二椎下兩傍各一寸半
肺輸在第三椎下兩傍各一寸半(肺藏卷云對/乳引繩度之)
心輸在第五椎下兩傍各一寸半
膈輸在第七椎下兩傍各一寸半
肝輸在第九椎下兩傍各一寸半(第八卷云第/九椎節脊中)
膽輸在第十椎下兩傍各一寸半
脾輸在第十一椎下兩傍各一寸半(第八卷云脾輸無/定所隨四季月應)
　(病即灸藏/輸是脾穴)
胃輸在第十二椎下兩傍各一寸半
三膲輸在第十三椎下兩傍各一寸半
腎輸在第十四椎下兩傍各一寸半
大腸輸在第十六椎下兩傍各一寸半
小腸輸在第十八椎下兩傍各一寸半
膀胱輸在第十九椎下兩傍各一寸半
中膂輸在第二十椎下兩傍各一寸半
白環輸在第二十一椎下兩傍各一寸半
上窌在第一空腰髁下一寸俠脊兩傍
次窌在第二空俠脊陷中
中窌在第三空俠脊陷中
下窌在第四空俠脊陷中
會陽在陰尾骨兩傍
　　脊中第三行十三穴逺近法第七
附分在第二椎下附項内亷兩傍各三寸
魄戶在第三椎下兩傍各三寸
膏肓在第四椎
神堂在第五椎下兩傍各三寸
譩譆在肩膊内亷俠第六椎下兩傍各三寸
膈闗在第七椎下兩傍各三寸
魂門在第九椎下兩傍各三寸(外臺云/十椎下)
陽綱在第十椎下兩傍各三寸(外臺云/十一椎)
意舍在第十一椎下兩傍各三寸(外臺云/九椎下)
胃倉在第十二椎下兩傍各三寸
肓門在第十三椎下兩傍各三寸
志室在第十四椎下兩傍各三寸
胞肓在第十九椎下兩傍各三寸
秩邉在第二十一椎下兩傍各三寸
　　手少陽三膲經十七穴第八
闗衝在手小指次指之端去爪甲角如韭葉
掖門在小指次指間陷者中
中渚在小指次指本節後間陷中
陽池在手表腕上陷者中
外闗在腕後二寸陷中手少陽胳别走心主
支溝在腕後三寸兩骨間陷中
會宗在腕後三寸空中手少陽郄也
三陽胳在臂上大交脉支溝上一寸不刺
四瀆在肘前五寸外亷陷中
天井在肘後外大骨後一寸兩筋間陷者中屈肘得之
清泠泉在肘上三寸伸肘舉臂取之(泉亦是/淵字)
消濼在肩下臂外開腋斜肘分下行
天宗在秉風後大骨下陷中(外臺屬/小腸經)
臑輸俠肩窌後大骨下胛上亷陷下
肩外輸在肩胛上亷去脊三寸陷者中
肩中輸在肩胛内亷去脊二寸陷者中
曲垣在肩中央曲胛陷者中按之應手痛
　　手太陽小腸經九穴第九
少澤在手小指端外側去爪甲一分陷中
前谷在手小指外側本節前陷中
後谿在手小指外側本節後陷中
腕骨在手外側腕前起骨下陷中
陽谷在手外側腕中兊骨之下陷中
養老在手踝骨上一空在後一寸陷者中手太陽郄也
支正在腕後五寸手太陽胳别走少陰
小海在肘内大骨外去肘端五分
肩貞在肩曲胛下兩骨解間肩髃後陷者中(外臺在/三膲經)
　　足太陽膀胱經十七穴第十
至陰在足小趾外側去爪甲角如韭葉
通谷在足小趾外側本節前陷中
束骨在足小趾外側本節後陷中
京骨在足外節大骨下赤白肉際陷中
申脉陽蹻所生在外踝下陷中容爪甲
金門在足外踝下陷中一名闗梁足太陽郄也
僕參一名安耶在足跟骨下陷中
崑崙在足外踝外跟骨上陷中
承山一名魚腹一名傷山一名肉柱在兊踹腸下分肉
　間陷者中
飛揚一名厥陽在外踝上七寸足太陽胳别走少陽
承筋一名踹腸一名直腸在脛後從脚跟上七寸腨中
　央陷中不刺
合陽在膝約中央下三寸
委中在膕中央約又中動脉
委陽在足太陽之前少陽之後出於膕中外亷兩筋間
　扶承下六寸
浮郄在委陽上一寸展足得之
殷門在肉郄下六寸
扶承一名肉郄一名陰闗一名皮部在尻臋下股陰下
　文中(一云尻臋/下陷文中)
　側人明堂圖(六門八十/七穴雙)
　　側人耳頸二十穴逺近法第一
頷厭在曲周顳顬上亷
懸顱在曲周顳顬中
懸釐在曲周顳顬下亷
天衢在耳上如前三寸
率谷在耳上入髪際一寸半
曲鬢在耳上髪際曲隅陷中
角孫在耳郭中間開口有空
和窌在耳前兊髪下動脉
耳門在耳前起肉當耳缺
聽會在耳前陷中張口得之
聽宫在耳中珠子大如赤小豆
天容在耳下曲頰後
天牖在頸筋缺盆上天容後天柱前完骨下髪際上一
　寸
缺盆在肩上横骨陷中
扶突在氣舍後一寸半
天窻在曲頰下扶突後動應手陷中
天鼎在頸缺盆直扶突曲頰下一寸人迎後
人迎在頸大脉應手俠結喉傍以候五藏氣不灸
水突在頸大筋前直人迎下氣舍上(一本云水突在曲/頰下一寸近後)
氣舍在頸直人迎俠天突陷中
　　側脅十穴逺近法第二
章門一名長平在大横文外直臍季肋端
京門在監骨腰中季肋本俠脊
帶脉在季肋下一寸八分
五樞在帶脉下三寸一云在水道下一寸半
維道在章門下五寸三分
居髎在長平下八寸三分監骨上
泉腋在腋下三寸宛宛中舉臂得之(中風卷云腋門在/腋下攅毛中一名)
　(泉腋即淵/腋是也)
大包在泉腋下三寸
輙筋在腋下三寸復前行一寸著脇
天池在乳後一寸腋下著肋直腋撅肋間
　　側人手陽明大腸經二十穴逺近法第三
商陽在手大指次指内側去爪甲角如韭葉
二間在手大指次指本節前内側陷者中
三間在手大指次指本節後内側陷者中
合谷在手大指次指岐骨間
陽谿在腕中上側兩筋間陷中
偏厯在腕後三寸手陽明胳别走太陰
温留在腕後小士五寸大士六寸(一作小/上大上)手陽明郄也
下亷在輔骨下去上亷一寸
上亷在三里下一寸
三里在曲池下二寸按之肉起兊肉之端
曲池在肘後轉屈肘曲骨之中
肘窌在肘大骨外亷陷中
五里在肘上行馬裏大脉中不刺
臂臑在肘上七寸䐃肉端
肩窌在肩端臑上斜舉臂取之
秉風俠天窌外肩上髃後舉臂有空
肩井在肩上陷解中缺盆上大骨前
天窌在肩缺盆中上毖骨之際陷者中
肩髃在肩端兩骨間(脉極篇云在肩外頭近後以手/按之有解宛宛中外臺名扁骨)
巨骨在肩端上行兩义骨間陷中
　　足少陽膽經十五穴逺近法第四
竅陰在足小趾次趾之端去爪甲如韭葉
俠谿在足小趾次趾岐間本節前
地五㑹在足小趾次趾本節後不灸
臨泣在足小趾本節後間陷者中去俠谿一寸半
丘墟在足外踝如前陷者中去臨泣三寸
付陽在外踝上三寸太陽前少陽後筋骨間
懸鍾一名絶骨在外踝上三寸動者中足三陽胳
陽輔在外踝上輔骨前絶骨端如前三分許去丘墟七
　寸
光明在足外踝上五寸足少陽胳别走厥陰
外丘在外踝上七寸足少陽郄也少陽所生
陽交一名别陽一名足窌陽維郄在外踝上七寸邪屬
　三陽分肉間(本云踝/上三寸)
陽陵泉在膝下一寸外亷陷中
闗陽在陽陵泉上三寸犢皮外(一本云/闗陵)
中瀆在髀骨外膝上五寸分肉間
鐶銚在髀樞中
　　足厥陰肝經十一穴第五
大敦在足大趾端去爪甲如韭葉及三毛中
行間在足大趾間動應手陷中
大衝在足大趾本節後二寸或一寸半陷中
中封在足内踝前一寸仰足取之伸足乃得
蠡溝在足内踝上五寸足厥陰胳别走少陽
中郄在内踝上七寸胻骨中與少陰相值一名中都
膝闗在犢鼻下三寸陷者中足厥陰郄也(甲乙銅人經/云二寸甲乙)
　(又以中郄/為厥陰郄)
曲泉在膝輔骨下大筋上小筋下陷中屈膝乃得
陰包在膝上四寸股内亷兩筋間
五里在陰亷下二寸
陰亷在羊矢下去氣衝二寸動脉
　　足少陰腎經十一穴第六
涌泉一名地衝在足心陷中屈足捲趾宛宛中(肝蔵卷/云在脚)
　(心大趾/下大筋)
然谷一名龍泉在足内踝前起大骨下陷者中(婦人方/上卷云)
　(在内踝前/直下一寸)
大谿在足内踝後跟骨上動脉陷者中
大鍾在足跟後衝中足少陰胳别走太陽
水泉在大谿下一寸内踝下足少陰郄也
照海陰蹻脉所生在足内踝下
伏留一名昌陽一名伏白在足内踝上二寸陷中
交信在内踝上二寸少陰前太陰後亷筋骨間
築賔在内踝上踹分中
陰谷在膝内輔骨之後大筋之下小筋之上按之應手
　屈膝而得之
㑹陰一名屏翳在小便前小便後兩陰間
　已上三人圖共三百四十九穴
　　手三陰三陽穴流注法第二上
凡孔穴
　　所出為井　所流為滎　所注為輸　所過為源
　　所行為經　所入為合
灸刺大法
　　春取滎　　夏取輸　　季夏取經　秋取合
　　冬取井
肺出少商為井手太陰脉也流於魚際為滎注於大泉
為輸過於列缺為源行於經渠為經入於尺澤為合
心出於中衝為井心包胳脉也流於勞宫為滎注於大
海為輸過於内闗為源行於間使為經入於曲澤為合
心出於少衝為井手少陰脉也流於少府為滎注於神
門為輸過於通里為源行於靈道為經入於少海為合
大腸出於商陽為井手陽明脉也流於二間為滎注於
二間為輸過於合谷為源行於陽谿為經入於曲池為
合
三膲出於闗衝為井手少陽脉也流於腋門為滎注於
中渚為輸過於池陽為源行於支溝為經入於天井為
合
小腸出於少澤為井手太陽脉也流於前谷為滎注於
後谿為輸過於腕骨為源行於陽谷為經入於小海為
合
　　足三陰三陽穴流注法第二下
胃出於厲兊為井足陽明脉也流於内庭為滎注於陷
谷為輸過於衝陽為源行於解谿為經入於三里為合
膽出於竅陰為井足少陽脉也流於俠谿為滎注於臨
泣為輸過於丘墟為源行於陽輔為經入於陽陵泉為
合
膀胱出於至陰為井足太陽脉也流於通谷為滎注於
束骨為輸過於京骨為源行於崑崙為經入於委中為
合
脾出於隱白為井足太陰脉也流於大都為滎注於太
白為輸過於公孫為源行於商丘為經入於陰陵泉為
合
肝出於大敦為井足厥陰脉也流於行間為滎注於太
衝為輸過於中封為源行於中郄為經入於曲泉為合
腎出於涌泉為井足少陰脉也流於然谷為滎注於太
谿為輸過於水泉為源行於伏留為經入於陰谷為合
　
　
　
　
　
　
　
　
　
　備急千金要方卷八十七
欽定四庫全書
　備急千金要方卷八十八　唐　孫思邈　撰
　　　　　　　　　　　　宋　林億等　校正
　針灸
　　針灸禁忌第三
針禁忌法
　大寒無刺(素問云天寒無/刺天温無疑)月生無瀉　月滿無補
　月郭空無治　　　　　新内無刺　已刺無内
　大怒無刺　已刺無怒　大勞無刺　已刺無勞
　大醉無刺　已刺無醉　大飽無刺　已刺無飽
　大饑無刺　已刺無饑　大渇無刺　已刺無渇
　乘車來者臥以休息如食頃乃刺之
　歩行來者坐以休息如行十里頃乃刺之
　大驚大恐必定其氣乃刺之
　刺中心一日死其動為噫
　刺中肺三日死其動為欬
　刺中肝五日死其動為語
　刺中脾十五日死其動為吞
　刺中腎三日死其動為嚏(刺中五藏死日變動出素/問刺禁篇又診要經終篇)
　(云中心者環死中脾者五日死中腎者七日死中肺/者五日死又四時刺逆從篇云中心一日死其動為)
　(噫中肝五日死其動為語中肺三日死其動為欬中/腎六日死其動為嚏欠中脾十日死其動為吞王冰)
　(注云此三論皆岐伯之/言有不同者傳之誤也)
　刺中膽一日半死其動吐嘔
　刺中膈為傷中不過一歳必死
　刺趺上中大脉血出不止死
　刺陰股中大脉血出不止死
　刺面中流脉不幸為盲
　刺客主人内陷中脉為内漏
　刺頭中腦户入腦立死　　刺膝臏出液為跛
　刺舌下中脉大過血出不止為瘖
　刺臂太陰脉出血多立死
　刺足下布胳中脉血不出
　刺足少陰脉重虚出血為舌難以言
　刺郄中大脉令人仆脫色
　刺膺中陷中肺為喘逆仰息
　刺氣衝中脉血不出為腫鼠鼷
　刺肘中内陷氣歸之為不屈伸
　刺脊間中髓為傴
　刺陰股下三寸内陷令人遺溺
　刺乳上中乳房為腫根蝕
　刺腋下脅間内陷令人欬
　刺缺盆中内陷氣洩令人喘欬逆
　刺小腹中膀胱溺出令人小腹滿
　刺手魚腹内陷為腫　　　刺腨腸内陷為腫
　刺目匡上陷骨中脉為漏為盲
　刺闗節中液出不得屈伸
　神庭禁不可刺　　　　　上闗刺不可深
　缺盆刺不可深　　　　　顱息刺不可多出血
　臍中禁不可刺　　　　　左角刺不可久留
　雲門刺不可深(經云雲門刺不可深今則/都忌不刺學者宜詳悉之)
　五里禁不可刺
　伏兔禁不可刺(按甲乙足陽明經伏兔/刺入五分則不當禁)
　三陽絡禁不可刺　　　　伏留刺無多見血
　承筋禁不可刺　　　　　然谷刺無多見血
　乳中禁不可刺　　　　　鳩尾禁不可刺
灸禁忌法
　頭維禁不可灸　　　　　承光禁不可灸
　腦戶禁不可灸　　　　　風府禁不可灸
　瘖門禁不可灸　　　　　陰市禁不可灸
　下闗耳中有干適低無灸
　耳門耳中有膿及適低無灸
　人迎禁不可灸　　　　　陽闗禁不可灸
　絲竹空灸之不幸使人目小及盲
　承泣禁不可灸　　　　　脊中禁不可灸
　乳中禁不可灸　　　　　瘈脉禁不可灸
　石門女子禁不可灸　　　白環輸禁不可灸
　氣衝灸之不幸不得息　　泉腋灸之不幸生膿蝕
　天府禁不可灸　　　　　經渠禁不可灸
　伏兔禁不可灸　　　　　地五㑹禁不可灸
　鳩尾禁不可灸
　　五臟六腑變化傍通訣第四
凡五臟六腑變化無窮散則諸經其事隱没難得具知
今纂集相附以為傍通令學者少留意推尋造次可見
矣
　五臟
　　腎(水/一)　心(火/二)　肝(木/三)　肺(金/四)　脾(土/五)
　六腑
　　膀胱　小腸　膽　　大腸　胃　　三膲
　五臟經
　　足少陰　手少陰　足厥陰　手太陰　足太陰
　六腑經
　　足太陽　手太陽　足少陽　手陽明　足陽明
　　手少陽
　五臓脉
　　沈濡　洪盛　弦長　浮短　緩大
　五臓斤兩
　　一斤二兩(又云一/斤一兩)　　　十二兩(三毛/七孔)
　　四斤四兩(左三葉/右四葉)　　　三斤三兩(六葉/兩耳)
　　二斤三兩
　六腑斤兩
　　九兩二銖　　二斤十四兩　三兩三銖
　　二斤十二兩　二斤十四兩
　六腑丈尺
　　縱廣七寸(又云/九寸)　　　　長二丈四尺(廣二寸/四分)
　　三寸三分　　　　　　一大二尺(廣六/寸)
　　大一尺五寸
　六腑所受
　　九升二合(又云九/升九合)　　　二斗四升
　　一合(難經作/三合)　　　　　一斗二升
　　三斗五升
　五臟官
　　後宫列女　　帝王　　　　上將軍(又為/郎官)
　　大尚書(又為上/將軍)諌議大夫
　六腑官
　　水曹掾　　　監倉吏　　　將軍決曹吏
　　監倉掾　　　内嗇吏
　五臓輸
　　十四椎　五椎　　九椎　　三椎　　十一椎
　六腑輸
　　十九椎　十八椎　十椎　　十六椎　十二椎
　　十三椎
　五臟募
　　京門　巨闕　期門　中府　章門
　六腑募
　　中極　闗元　日月　天樞　中管　石門
　五臟脉出
　　涌泉　中衝　大敦　少商　隱白(此心包絡經/心經出少衝)
　　流(甲乙/作留)然谷　勞宫(心經流/少府)行間　魚際　大都
　　注　　大谿　大陵(心經注/神門)大衝　大泉　大白
　　過　　水泉　内闗(心經過/通里)中封　列缺　公孫
　　行　　伏留　間使(心經行/靈道)中郄　經渠　商丘
　　入　　陰谷　曲澤(心經入/少海)曲泉　尺澤
　　陰陵泉
　六腑脉出
　　至陰　　　少澤竅陰　商陽　　　厲兊
　　闗衝　　　闗衝(此三膲/經出)
　　流　　通谷　前谷　俠谿　二間　内庭
　　腋門
　　注　　束骨　後谿　臨泣　三間　陷谷
　　中渚
　　過　　京骨　腕骨　丘墟　合谷　衝陽
　　陽池
　　行　　崑崙　陽谷　陽輔　陽谿　解谿
　　支溝
　　入　　委中　小海　陽陵泉曲池　三里
　　天井
　五竅
　　耳(二/陰)　舌(口/)　目　　鼻　　脣
　五養
　　骨(精/)　血(脉/)　筋　　皮毛　肉
　五液
　　唾　　汗　　淚　　涕　　涎
　五聲
　　呻(噫/)　言　　呼　　哭　　歌
　六氣
　　呬　　吹　　呼　　呵　　嘘　　嘻
　五神
　　志(精/)　神(性又作/脉神)　　血(魂/)　氣(魄/)　意(智又作/營意)
　五有餘病
　　脹滿　笑不止　怒　喘喝仰息　涇溲不利
　五不足病
　　厥逆　憂(一作/悲)　恐　息利少氣　四肢不用
　六情
　　惡哀　怵慮(一作/惠好)　　好喜(一作/直喜)　　威怒
　　樂愚　貪狼　亷貞　陰賊　寛大　公正
　　姦邪
　八性
　　欲忌　友愛　慈(惠/悲)　氣(正/)　公私(怨/)
　五常
　　智(謀/)　禮(哲/)　仁(肅/)　義(乂/)　信(聖/)
　五事
　　聽(聰/)　視(明/)　貎(恭/)　言(從/)　思(睿/)
　五咎
　　急　　豫　　狂　　僣　　䝉
　五音
　　吟咏　肆呼　諷　　唱　　歌
　五聲
　　羽(四十/八絲)徵(五十/四絲)角(六十/四絲)商(七十/二絲)宫(八/十)
　五色
　　黑　　赤　　青　　白　　黃
　五味
　　鹹　　苦　　酸　　辛　　甘
　五臭
　　腐　　焦　　羶(臊/)　腥　　香
　五宜(子來/扶母)
　　酸　　甘　　苦　　鹹　　辛
　五惡(味之/惡)
　　甘　　鹹　　辛　　苦　　酸
　五惡(氣之/惡)
　　燥　　熱　　風　　寒　　濕
　五行
　　一(六/)　二(七/)　三(八/)　四(九/)　五(十/)
　五行
　　水　　火　　木　　金　　土
　五時
　　冬　　夏　　春　　秋　　季夏
　五形(外臺云外應五行之/形内法五形之象)
　　曲　　兊　　直　　屈　　圓
　五畜
　　豕(外臺云/豕鼠)羊(外臺云/蛇馬)鷄(外臺云/虎兔)犬(外臺云/猴鷄)
　　牛(外臺云龍/羊犬牛)
　五穀
　　大豆　麥　　麻　　稻(黄/黍)　稷
　五菓
　　栗　　杏　　李　　桃　　棗
　五菜
　　藿　　薤　　韭　　蔥　　葵
論曰假令人腎心肝肺脾為臓則膀胱小腸膽大腸胃
為腑足少陰為腎經足太陽為膀胱經下至五藏五菓
五菜皆爾觸類長之他皆倣此(外臺續添二十三條本/非千金之舊今更不附)
(入/)
　
　
　
　
　
　
　備急千金要方卷八十八
欽定四庫全書
　備急千金要方卷八十九　唐　孫思邈　撰
　　　　　　　　　　　　宋　林億等　校正
　針灸
　　用針略例第五
夫用針刺者先明其孔穴補虚瀉實送堅付濡以急隨
緩榮衞常行勿失其理夫為針者不離乎心口如銜索
目欲内視消息氣血不得妄行針入一分知天地之氣
針入二分知呼吸出入上下水火之氣針入三分知四
時五行五臟六腑逆順之氣針皮毛腠理者勿傷肌肉
針肌肉者勿傷筋脉針筋脉者勿傷骨髓針骨髓者勿
傷諸絡
東方甲乙木主人肝膽筋膜魂
南方丙丁火主人心小腸血脉神
西方庚辛金主人肺大腸皮毛魄
北方壬癸水主人腎膀胱骨髓精志
中央戊巳土主人脾胃肌肉意智
針傷筋膜者令人愕視失魂
傷血脉者令人煩亂失神
傷皮毛者令人上氣失魄
傷骨髓者令人呻吟失志
傷肌肉者令人四肢不收失智
此為五亂因針所生若更失度者有死之憂也所謂針
能殺生人不能起死人謂愚人妄針必死不能起生人
也
又須審候與死人同狀者不可為醫與亡國同政者不
可為謀雖聖智神人不能活死人存亡國也故曰危邦
不入亂邦不居凡愚人貪利不曉於治亂存亡危身滅
族彼此俱䘮亡國破家亦醫之道也
凡用針之法以補瀉為先呼吸應江漢補瀉校升斗經
緯有法則陰陽不相干震為陽氣始(火主/於寅)兊為陰氣終
(戊為/土)坎為太𤣥華(冬至之日夜/半一陽爻生)離為太陽精(為中女/之象)欲
補從卯南(補不足地戶/至巽為地虚)欲瀉從酉北(天門/在乾)針入因日明
(向寅/至午)針出隨月光(從申向午午為/日月光之位)如此思五行氣以調
榮衛用以將息之是曰隨身寶
凡用鋒針針者除疾速也先補五呼刺入五分留十呼
刺入一寸留二十呼隨師而將息之刺急者深内而久
留之刺緩者淺内而疾發針刺大者微出其血刺滑者
疾發針淺内而久留之刺澀者必得其脉隨其逆順久
留之疾出之壓其穴勿出其血諸小弱者勿用大針然
氣不足宜調以百藥餘三針者正中破癰堅瘤結息肉
也亦治人疾也火針亦用鋒針油火燒之務在猛熱不
熱即於人有損也隔日一報三報之後當膿水大出為
佳
巨闕太倉上下管此之一行有六穴忌火針也大癥塊
當停針轉動須臾為佳
每針常須看脉脉好乃下針脉惡勿亂下針也下針一
宿發熱惡寒此為中病勿怪之
　　灸例第六
凡孔穴在身皆是臟腑榮衛血脉流通表裏徃來各有
所主臨時救難必在審詳人有老少體有長短膚有肥
瘦皆須精思商量准而折之無得一槩致有差失其尺
寸之法依古者八寸為尺仍取病者男左女右手中指
上第一節為一寸亦有長短不定者即取手大拇指第
一節横度為一寸以意消息巧拙在人其言一夫者以
四指為一夫又以肌肉文理節解縫㑹宛陷之中及以
手按之病者快然如此仔細安詳用心者乃能得之耳
凡經云横三間寸者則是三灸兩間一寸有三灸有三
分三壯之處即為一寸黄帝曰灸不三分是謂徒寃炷
務大也小弱炷乃小作之以意商量
凡㸃灸法皆須平直四體無使傾側灸時孔穴不正無
益於事徒破好肉耳若坐㸃則坐灸之臥㸃則臥灸之
立㸃則立灸之反此亦不得其穴矣
凡言壯數者若丁壯遇病病根深篤者可倍多於方數
其人老小羸弱者可(闕/)　半依扁鵲灸法有至五百壯
千壯皆臨(闕/)　息之明堂本經多云針入六分灸三壯
(闕/)　餘論曹氏灸法有百壯者有五十壯者(闕/)　諸方
亦皆有此仍須准病輕重以行之不可膠柱守株
凡新生兒七日以上周年以還不過七壯炷如雀屎大
凡灸先陽後陰言從頭向左而漸下次後從頭向右而
漸下先上後下皆以日正午已後乃可下火灸之時謂
陰氣未至灸無不著午前平旦穀氣虚令人癲眩不可
針灸也慎之其大法如此卒急者不可用此例
灸之生熟法腰已上為上部腰已下為下部外為陽部
榮内為陰部衞故臓腑周流名曰經絡是故丈夫四十
已上氣在腰老嫗四十已上氣在乳是以丈夫先衰於
下婦人先衰於上灸之生熟亦宜撙而節之法當隨病
遷變大法外氣務生内氣務熟其餘隨宜耳頭者身之
元首人神之所法氣口精明三百六十五絡皆上歸於
頭頭者諸陽之㑹也故頭病必宜審之灸其穴不得亂
灸過多傷神或使陽精𤣥熟令陰魄再卒是以灸頭正
得滿百脊背者是體之横梁五臟之所繫著太陽之㑹
合陰陽動發冷熱成疾灸太過熟大害人也臂脚手足
者人之枝榦其神繫於五臟六腑隨血脉出能逺近採
物臨深履薄養於諸經狹淺故灸宜少灸過多即内神
不得入精神閉塞否滯不仁即臂不舉故四肢之灸不
宜太熟也然腹臟之内為性貪於五味無厭成疾風寒
結痼水穀不消宜當熟之然大杼脊中腎輸膀胱八窌
可至二百壯心主手足太陰可至六十七壯三里太鷄
太衝陰陽二陵泉上下二亷可至百壯腹上下管中管
太倉闗元可至百壯若病重者皆當三報之乃愈病耳
若治諸沈結寒冷病莫若灸之宜熟若治諸陰陽風者
身熱脉大者以鋒針刺之間日一報之若治諸邪風鬼
注痛處少氣以毫針去之隨病輕重用之表針内藥隨
時用之消息將之與天同心百年永安終無横病此要
略說之非賢勿傳祕之凡微數之脉慎不可灸傷血脉
焦筋骨凡汗已後勿灸此為大逆脉浮熱甚勿灸
頭面目咽灸之最欲生少手臂四肢灸之欲須小熟亦
不宜多胷背腹灸之尤宜大熟其腰脊欲須少生大體
皆須以意商量臨時遷改應機千變萬化難以一准耳
其温病隨所著而灸之可百壯餘少至九十壯大杼胃
脘可五十壯手心主手足太陽可五十壯三里曲池太
衝可百壯皆三報之乃可愈耳風勞沈重九部盡病及
毒氣為疾者不過五十壯亦宜三報之若攻臟腑成心
腹疼者亦宜百壯若卒暴病鬼魅所著者灸頭面四肢
宜多腹背宜少其多不過五十其少不減三五七九壯
凡陰陽濡風口喎僻者不過三十壯三日二報報如前
微者三報重者九報此風氣濡微細入故宜緩火温氣
推排漸抽以除耳若卒暴催迫則流行細入成痼疾不
可愈也故宜緩火凡諸虚疾水穀沈結流離者當灸腹
背宜多而不過百壯大凡人有卒暴得疾或中時氣凡
百所苦皆須急灸療慎勿忍之停滯也若王相者可得
無他不爾漸久後皆難愈深宜知此一條凡人吳蜀地
遊宦體上常須三兩處灸之勿令瘡暫瘥則瘴癘温瘧
毒氣不能著人也故吳蜀多行灸法有阿是之法言人
有病痛即令揑其上若裏當其處不問孔穴即得便快
成痛處即云阿是灸刺皆驗故曰阿是穴也
　　太醫針灸宜忌第七
論曰欲行針灸先知行年宜忌及人神所在不與禁忌
相應即可今具如左
木命人行年在木則不宜針及服青藥火命人行年在
火則不宜汗及服赤藥土命人行年在土則不宜吐及
服黄藥金命人行年在金則不宜灸及服白藥水命人
行年在水則不宜下及服黒藥凡醫者不知此法下手
即困若遇年命厄㑹深者下手即死
推天醫血忌等月忌及日忌傍通法
月傍通　正二三四五六七八九十十一十二
　天醫　卯寅丑子亥戌酉申未巳午辰(呼師治/病吉)
　血忌　丑未寅申卯酉辰戌巳亥午子(忌針/灸)
　月厭　戌酉申未午巳辰卯寅丑子亥(忌針/灸)
　四激　戌戌戌丑丑丑辰辰辰未未未(忌針/灸)
　月殺　戌巳午未寅卯辰亥子丑申酉(不可舉百事/凶千金翼外)
　　　　(臺云丑戌未辰丑/戌未辰丑戌未辰)
　月刑　巳子辰申午丑寅酉未亥卯戌(不療/病)
　六害　巳辰卯寅丑子亥戌酉申未午(不療/病)
　　　右天醫上呼師避病吉若刑害上凶
推行年醫法
　年至　　子丑寅卯辰巳午未申酉戌亥
　天醫　　卯戌子未酉亥辰寅巳午丑申
求歲天醫法
　常以傳送加太歳太乙下為天醫
求月天醫法
　陽月以大吉陰月以小吉加月建功曹下為鬼道傳
　送下為天醫
推避病法
　以小吉加月建登明下為天醫可於此避病
推治病法
　以月將加時天醫加病人年治之瘥
喚師法
　未卯巳亥酉(鬼所在/喚師凶)
推行年人神法
　臍　心　肘　咽　口　頭　脊　膝　足
　一　二　三　四　五　六　七　八　九
　十十一十二十三十四十五十六十七十八
　十九二十二十一二十二二十三二十四二十五二十六二十七
　二十八二十九三十三十一三十二三十三三十四三十五三十六
　三十七三十八三十九四十四十一四十二四十三四十四四十五
　四十六四十七四十八四十九五十五十一五十二五十三五十四
　五十五五十六五十七五十八五十九六十六十一六十二六十三
　六十四六十五六十六六十七六十八六十九七十七十一七十二
　七十三七十四七十五七十六七十七七十八七十九八十八十一
　八十二八十三八十四八十五八十六八十七八十八八十九九十
　　右九部行神歲移一部周而復始不可針灸
推十二部人神所在法
　心辰　喉卯　頭寅　眉丑　背子　腰亥　腹戌　項酉　足申　膝未
　陰午　股巳　(眉千金/翼作肩)
　一　二　三　四　五　六　七　八　九　十
　十一十二十三十四十五十六十七十八十九二十
　二十一二十二二十三二十四二十五二十六二十七二十八二十九三十
　三十一三十二三十三三十四三十五三十六三十七三十八三十九四十
　四十一四十二四十三四十四四十五四十六四十七四十八四十九五十
　五十一五十二五十三五十四五十五五十六五十七五十八五十九六十
　六十一六十二六十三六十四六十五六十六六十七六十八六十九七十
　七十一七十二七十三七十四七十五七十六七十七七十八七十九八十
　八十一八十二八十三八十四八十五八十六八十七八十八八十九九十
　九十一九十二九十三九十四九十五九十六
　　　右十二部人神所在並不可針灸及損傷慎之
日辰忌
　一日足大趾　　　　　　二日外踝
　三日股内　　　　　　　四日腰
　五日口舌咽懸􁦐　　　　六日足小趾(外臺云/手小指)
　七日内踝　　　　　　　八日足腕
　九日尻　　　　　　　　十日背腰
　十一日鼻柱(千金翼/云及眉)　　　十二日髪際
　十三日牙齒　　　　　　十四日胃管
　十五日徧身　　　　　　十六日胷乳
　十七日氣衝(千金翼/云及脇)　　　十八日腹内
　十九日足趺　　　　　　二十日膝下
　二十一日手小指　　　　二十二日伏兔
　二十三日肝輸　　　　　二十四日手陽明兩脇
　二十五日足陽明　　　　二十六日手足
　二十七日膝　　　　　　二十八日陰
　二十九日膝脛顳顬
　三十日闗元下至足心(外臺云/足趺上)
十干十二支人神忌日
　甲日(頭/)　乙日(項/)　丙日(肩/臂)　丁日(胷/脇)　戊日(腹/)
　己日(背/)　庚日(膝/)　辛日(脾/)　壬日(腎/)　癸日(足/)
又云
　甲乙日忌寅時頭　　　　丙丁日忌辰時耳
　戊己日忌午時髮　　　　庚辛日忌申時(闕/文)
　壬癸日忌酉時足
　子日目　　　　　　　　丑日耳
　寅日口(外臺云/胷面)　　　　　卯日鼻(外臺云/在脾)
　辰日腰　　　　　　　　巳日手(外臺云/頭口)
　午日心　　　　　　　　未日足(外臺云/兩足心)
　申日頭(外臺云/二肩)　　　　　酉日背(外臺/云脛)
　戌日項(外臺云/咽喉)　　　　　亥日頂(外臺云/臂脛)
　建日申時頭(外臺/云足)　　　　除日酉時膝(外臺/云眼)
　滿日戌時腹　　　　　　平日亥時腰背
　定日子時心　　　　　　執日丑時手
　破日寅時口　　　　　　危日卯時鼻
　成日辰時脣　　　　　　收日巳時足(外臺/云頭)
　開日午時耳　　　　　　閉日未時目
　　　右件時不得犯其處殺人
十二時忌
　子時踝　　　　　　　　丑時頭
　寅時目　　　　　　　　卯時面耳(外臺云/在項)
　辰時項口(外臺云/在面)　　　　巳時肩(外臺云/在乳)
　午時胷脇　　　　　　　未時腹
　申時心　　　　　　　　酉時背胛(外臺云/闕)
　戌時腰陰　　　　　　　亥時股
又
　立春春分脾　　　　　　立夏夏至肺
　立秋秋分肝　　　　　　立冬冬至心
　四季十八日腎
　　　已上並不得醫治凶
凡五臟王時不得治及忌針灸其經絡凶
又
　正月丑　二月戌　三月未　四月辰　五月丑
　六月戌　七月未　八月辰　九月丑　十月戌
　十一月未　十二月辰
又
　春左脇　秋右脇　夏在臍　冬在腰(皆/凶)
又
　每月六日十五日十八日二十二日二十四日小盡
　日療病令人長病
　戊午甲午(此二日大忌刺出血服藥針/灸皆凶千金翼云不出月凶)
　甲辰庚寅乙卯丙辰辛巳(此日針/灸凶)
　壬辰甲辰己巳丙午丁未(此日男/忌針灸)
　甲寅乙卯乙酉乙巳丁巳(此日女人/忌針灸)
　甲子壬子甲午丙辰丁巳辛卯癸卯乙亥(此日忌針/灸外臺云)
　(甲子日天子㑹壬子日百王㑹甲午日太子㑹丁巳/日王公㑹丙辰日諸侯㑹辛卯日大夫㑹癸卯日大)
　(人㑹乙亥日/巳上都㑹)
又
　男避除　女避破　男忌戊　女忌巳
凡
　五辰　五酉　五未　及八節(先後各一/日皆凶)
論曰此等法散在諸部不可尋究故集作一處造次易
知所以省披討也
　
　
　
　
　
　
　備急千金要方卷八十九
欽定四庫全書
　備急千金要方卷九十　唐　孫思邈　撰
　　　　　　　　　　　宋　林億等　校正
　針灸
　　孔穴主對法第八
論曰凡云孔穴主對者穴名在上病狀在下或一病有
數十穴或數病共一穴皆臨時斟酌作法用之其有須
針者即針刺以補瀉之不宜針者直爾灸之然灸之大
法但其孔穴與針無忌即下白針若温針訖乃灸之此
為良醫其脚氣一病最宜針之若針而不灸灸而不針
皆非良醫也針灸而藥藥不針灸尤非良醫也但恨下
里間知針者鮮耳所以學者深須解用針燔針白針皆
須妙解知針知藥固是良醫
　　頭面第九
頭病
　神庭　水溝主寒熱頭痛喘渇目不可視(又云神庭/主風頭昡)
　(善嘔/煩滿)
　頭維　大陵主頭痛如破目痛如脫(甲乙云喘逆煩/滿嘔吐流汗難)
　(言/)
　崑崙　解谿　曲泉　飛揚　前谷　少澤　通里
　主頭眩痛
　竅陰　强間主頭痛如錐刺不可以動
　腦户　通天　腦空主頭重痛
　消濼主寒熱痺頭痛
　攅竹　承光　腎輸　絲竹空　瘈脉　和窌主風
　頭痛(又云瘈脉主/風頭耳後痛)
　上星主風頭眩顔清(又云上星主/風頭引頷痛)
　𩕄㑹主風頭眩頭痛顔清
　天牖　風門　崑崙　闗元　闗衝主風眩頭痛
　合谷　五處主風頭熱
　前頂　後頂　頷厭主風眩偏頭痛
　玉枕主頭半寒痛(甲乙云頭眩/目痛頭半寒)
　天柱　陶道　大杼(一作/本神)孔最　後谿主頭痛
　目窻　中渚　完骨　命門　豐隆　太白　外丘
　通谷　京骨　臨泣　小海　承筋　陽陵泉主頭
　痛寒熱汗出不惡寒
項病
　少澤　前谷　後谿　陽谷　完骨　崑崙　小海
　攅竹主項强急痛不可以顧
　消濼　本神　通天　强間　風府　瘖闗　天柱
　風池　齗交　天衝　陶道　外丘　通谷　玉枕
　主項如拔不可左右顧
　天容　前谷　角孫　腕骨　支正主頸腫項痛不
　可顧(又云天容主頸項癰不/能言角孫主頸頷柱滿)
　飛揚　涌泉　頷厭　後頂主頸項疼􁆣節汗出
面病
　攅竹　齗交　玉枕主面赤頰中痛
　上星　𩕄㑹　前項　腦户　風池主面赤腫
　巨窌主面惡風寒頰腫痛
　天突　天窻主面皮熱(又云天窻/主頰腫痛)
　腎輸　内闗主面赤熱
　行間主面蒼黒
　大衝主面塵黒
　中渚主顳顱痛頷顱熱痛面赤
　懸釐主面皮赤痛
目病
　大敦主目不欲視大息
　大都主目眩
　承泉　前頂　天柱　腦空　目窻主目眩瞑
　天柱　陶道　崑崙主目眩又目不明目如脫
　腎輸　内闗　心輸　復留　太泉　腕骨　中渚
　攅竹　精明　百㑹　委中　崑崙　天柱　本神
　大杼　頷厭　通谷　曲泉　後頂　胃輸　絲竹
　空主目􁞃􁞃不明惡風寒
　陽白主目瞳子痛癢逺視􁞃􁞃昏夜無所見
　掖門　前谷　後谿　腕骨　神庭　百㑹　天柱
　風池　天牖　心輸主目泣出(又云天牖主目/不明耳不聰)
　至陰主目瞖
　後谿主眥爛有瞖
　丘墟主視不精了目瞖子瞳不見
　前谷　京骨主目中白瞖(又云京骨主目反/白白瞖從内眥始)
　精明　齗交　承泣　四白　風池　巨窌　瞳子窌
　上星　肝輸主目淚出多眵䁾内眥赤痛癢生白膚
　瞖照海主目痛視如見星
　肝輸主熱病瘥後食五辛多患眼間如雀目
　陽白　上星　本神　大都　曲泉　俠谿　三間
　前谷　攅竹　玉枕主目系急目上挿
　絲竹空　前頂主目上挿增風寒
　承泣主目瞤動與項口相引(甲乙云目不明淚出目/眩瞢瞳子癢逺視􁞃􁞃)
　(昏夜無見目瞤動與項口/參相引喎僻口不能言)
　三間　前谷主目急痛
　申脉主目反上視若赤痛從内眥始
　陽谿　陽谷主目痛赤
　曲泉主目赤腫痛
　陽谷　大衝　崑崙主目急痛赤腫(又云大衝/主下皆痛)
　束骨主眥爛赤
　掖門主目澀暴變
　顴窌　内闗主目赤黄
　二間主眥傷
　商陽　巨窌　上闗　承光　童子窌　絡却主青
　盲無所見
　期門主目青而嘔
　風池　腦户　玉枕　風府　上星主目痛不能視
　先取譩譆後取天牖風池
　大泉主目中白晴青
　俠谿主外眥赤痛逆寒泣出目癢
鼻病
　神庭　攅竹　迎香　風門　合谷　至陰　通谷
　主鼻􁋄清涕出
　曲差　上星　迎香　素窌　水溝　齗交　通天
　禾窌　風府主鼻窒喘息不利鼻喎僻多涕􁋄䘐有
　瘡
　水溝　天牖主鼻不收涕不知香臭(甲乙云鼻䘐不/得息及䘐不止)
　齗交主鼻中息肉不利鼻頭額頞中痛鼻中有蝕
　瘡
　承靈　風池　風門　譩譆　後谿主鼻䘐窒喘息
　不通
　腦空　竅陰主鼻管疽發為癘鼻
　風門　五處主時時嚏不已
　肝輸主鼻中酸
　中管　三間　偏􁆣　厲兊　承筋　京骨　崑崙
　承山　飛揚　隱白主頭熱鼻􁋄䘐(又云中管主/鼻間焦臭)
　天柱主不知香臭
　復留主涎出鼻孔中痛
　京骨　申脉主鼻中䘐血不止淋濼
　厲兊　京骨　前谷主鼻不利涕黄
耳病
　上闗　下闗　四白　百㑹　顱息　翳風　耳門
　頷厭　天窻　陽谿　闗衝　掖門　中渚主耳痛
　鳴聾
　天容　聽㑹　聽宫　中風主聾嘈嘈若蟬鳴
　天牖　四瀆主暴聾
　少商主耳前痛
　曲池主耳痛
　外闗　㑹宗主耳渾渾淳淳聾無所聞
　前谷　後谿主耳鳴仍取偏􁆣大陵
　腕骨　陽谷　肩貞　竅陰　俠谿主頷痛引耳嘈
　嘈耳鳴無所聞
　商陽主耳中風聾鳴刺入一分留一呼灸三壯左取
　右右取左如食頃
口病
　承泣　四白　巨窌　禾窌　上闗　大迎　顴骨
　强間　風池　迎香　水溝主口喎僻不能言
　頰車　顴窌主口僻痛惡風寒不可以嚼
　外闗　内庭　三里　大泉(甲乙云口僻刺/大淵引而下之)商丘主
　僻噤
　水溝　齗交主口不能禁水漿喎僻
　齗交　上闗　大迎　翳風主口噤不開引鼻中
　合谷　水溝主脣吻不收瘖不能言口噤不開
　商丘　曲鬢主口噤不開
　地倉　大迎主口緩不收不能言
　下闗　大迎　醫風主口失欠下牙齒痛
　膽輸　商陽　小腸輸主口舌乾食飲不下
　勞宫　少澤　三間　大衝主口熱口乾口中爛(又/云)
　(勞宫主大人小/兒口中腫腥)
　曲澤　章門主口乾
　大谿　少澤主咽中乾口中熱唾如膠
　兊端　目窻　正營　耳門主脣吻强上齒齲痛
　陽陵泉主口苦嗌中介介然
　光明　臨泣主喜齧頰
　京骨　陽谷主自齧脣(一作/頰)
　解谿主口痛齧舌
舌病
　亷泉然谷(甲乙作/通谷)
　陰谷主舌下腫難言舌瘲涎出
　風府主舌緩瘖不能言舌急語難
　扶突　大鍾　竅陰主舌本出血
　魚際主舌上黄身熱
　尺澤主舌乾脅痛
　闗衝主舌捲口乾心煩悶
　中衝主舌本痛
　支溝　天窻　扶突　曲鬢　靈道主暴瘖不能言
　天突主俠舌縫脉青
　復留主舌捲不能言
齒病
　厲兊　三間　衝陽　偏􁆣　小海　合谷　内庭
　復留主齲齒
　浮白主牙齒痛不能言
　大迎　顴窌　聽㑹　曲池主齒痛惡寒
　陽谷　正營主上牙齒痛
　陽谷　掖門　商陽　二間　四瀆主下牙齒痛
　角孫　頰鼻主牙齒不能嚼
　下闗　大迎　翳風　完骨主牙齒齲痛
　曲鬢　衝陽主齒齲
喉咽病
　風府　天窻　勞宫主喉嗌病
　扶突　天突　天谿主喉鳴暴忤氣哽
　少商　大衝　經渠主喉中鳴
　魚際主喉中焦乾
　水突主喉咽腫
　掖門　四瀆主呼吸短氣咽中如息肉狀
　間使主嗌中如扼(甲乙作/行間)
　少衝主酸咽
　少府　蠡溝主嗌中有氣如息肉狀
　中渚　支溝　内庭主嗌痛
　復留　照海　大衝　中封主嗌乾
　前谷　照海　中封主咽偏腫不可以咽
　涌泉　大鍾主咽中痛不可内食
　然谷　大谿主嗌内腫氣走咽喉而不能言
　風池主喉咽僂引項攣不收
喉痺
　完骨　天牖　前谷主喉痺頸項腫不可俛仰頰腫
　引耳後
　中府　陽交主喉痺胷滿塞寒熱
　天容　缺盆　大杼　膈輸　雲門　尺澤　二間
　厲兊　涌泉　然谷主喉痺哽咽寒熱
　天鼎　氣舍　膈輸主喉痺哽噎咽腫不得消食飲
　不下
　天突主喉痺咽乾急
　大陵　偏歷主喉痺嗌乾
　旋機　鳩尾主喉痺咽腫水漿不下
　三間　陽谿主喉痺咽如哽
　神門　合谷　風池　主喉痺
　三里　温留　曲池　中渚　豐隆主喉痺不能言
　闗衝　竅陰　少澤主喉痺舌捲口乾
　凡喉痺脅中暴逆先取衝脉後取三里雲門各瀉之
　又刺手小指端出血立已
　備急千金要方卷九十
欽定四庫全書
　備急千金要方卷九十一　唐　孫思邈　撰
　　　　　　　　　　　　宋　林億等　校正
　針灸
　　心腹第十
胷脅
　通谷　章門　曲泉　膈輸　期門　食竇　陷谷
　石門主胷脅支滿
　大杼　心輸主胷中鬱鬱
　本神　顱息主胷脅相引不得傾側
　肝輸　脾輸　志室主兩脅急痛
　腎輸主兩脅引痛
　神堂主胷腹滿
　三間主胷滿腸鳴
　陽谿　天容主胷滿不得息
　期門　缺盆主胷中熱息賁脅下氣上
　曲池　人迎　神道　章門　中府　臨泣　天池
　旋機　府輸主胷中滿
　支溝主脅腋急痛
　腕骨　陽谷主脅痛不得息
　豐隆　丘墟主胷痛如刺
　竅隂主脅痛欬逆
　臨泣主季脇　支痛胷痺不得息(闕/)
　陽輔主胷脇痛
　陽交主胷滿腫
　環銚　至隂主胷脇痛無常處腰脇相引急痛
　太白主胷脇脹切痛(甲乙云腸/鳴切痛)
　然骨主胷中寒欬唾有血
　大鍾主胷喘息脹
　膽輸　章門主脇痛不得卧胷滿嘔無所出
　大包主胷脇中痛
　膻中　天井主胷心痛
　華葢　紫宫　中庭　神藏　靈墟　胃輸　俠谿
　步郎　商陽　上廉　三里　氣戶　周榮　上管
　勞官　涌泉　陽陵泉主胷脇柱滿
　膺窓主胷脇癰腫
　乳根主胷下滿痛
　雲門　中府　隱白　期門　肺輸　魂門　大陵
　主胷中痛(又云雲門主/胷中暴逆)
　鳩尾主胷滿欬逆
　巨闕　間使主胷中澹澹(又云間使主/胷脾背相引)
　中管　承滿主脇下堅痛
　梁門主胷下積氣
　大泉主胷滿噭呼胷膺痛
　魚際主痺走胷背不得息
　闗元　期門　少商主脇下脹
　經渠　丘墟主胷背急胷中彭彭
　尺澤　少澤主短氣脇痛心煩
　少衝主胷痛口熱
　凡胷滿短氣不得汗皆針補手太隂以出汗
心病
　支溝　大谿　然谷主心痛如錐刺甚者手足寒至
　節不息者死(又云然谷主心如/懸少氣不足以息)
　大都　太白主暴泄心痛腹脹心痛尤甚
　臨泣主胷痺心痛不得反側(甲乙云不得/􁇃痛無常處)
　行間主心痛色蒼蒼然如死灰狀終日不得太息
　通谷　巨闕　太倉　心輸　膻中　神府主心痛
　通里主卒痛煩心心中懊憹數欠頻伸心下悸悲恐
　期門　長强　天突　俠白　中衝主心痛短氣
　尺澤主心痛彭彭然心煩悶亂少氣不足以息
　腎輸　復留　大陵　雲門主心痛如懸
　章門主心痛而嘔
　建里主心痛上搶心不欲食
　少衝主心痛而寒
　大泉主心痛肺脹胃氣上逆
　鳩尾主心寒脹滿不得食息賁唾血厥心痛善噦心
　疝太息
　上管主心痛有三蟲多涎不得反側
　中管主心痛難以俛仰(甲乙云身寒心疝/衝胃死不知人)
　不容　期門主心切痛喜噫酸
　肓門主心下大堅
　靈道主心痛悲恐相引瘈瘲
　間使主心懸如饑
　郄門　曲澤　大陵主心痛
　商丘主心下有寒痛又主脾虛令人病不樂好太息
　凡卒心痛汗出刺大敦出血立已
　内闗主凡心實者則心中暴痛虛則心煩惕然不能
　動失智
腹病
　復留　中封　腎輸　承筋　隂包　承山　大敦
　主小腹痛(又云復留/主腹厥)
　石門　商丘主小腹堅痛下引隂中
　氣海主小腹疝氣遊行五藏腹中切痛
　闗元　委中　照海　大谿主小腹熱而偏痛
　膈輸　陰谷主腹脹胃管暴痛及腹積聚肌肉痛
　高曲主腹中積聚時切痛(一名/商曲)
　四滿主腹僻切痛
　天樞主腹中盡痛
　外陵主腹中盡疼
　崑崙主腹痛喘暴滿
　氣衝主身熱腹痛
　腹結主繞臍痛搶心
　衝門主寒氣滿腹中積痛疼淫濼
　間使主寒中少氣
　隱白主腹中寒冷氣脹喘
　鳩尾主腹皮痛搔癢
　中極主腹中熱痛
　水分　石門主小腹中拘急痛
　巨闕　上管　石門　隂蹻主腹中滿暴痛汗出
　行間主腹痛而熱上柱心心下滿
　大谿主腹中相引痛
　涌泉主風入腹中小腹痛
　豐隆主胷痛如刺腹若刀切痛
脹滿病
　中極主小腹積聚堅如石小腹滿(又云中極主/寒中腹脹)
　通谷主結積留飲癖囊胷滿飲食不消
　膀胱輸主堅結積聚
　上管主心下堅積聚冷脹
　胃管　三膲輸主小腹積聚堅大如盤胃脹食飲不
　消
　三里　章門　京門　厲兊　内庭　隂谷　絡却
　崑崙　商丘　隂谷　曲泉　隂陵泉主腹脹滿不
　得息(又云隂陵泉主腹中脹不嗜食脇下滿腹中盛/水脹逆不得卧又云商丘主腹中滿嚮嚮然不)
　(便心下/有寒痛)
　隱白主腹脹逆息(又云隱白主/腹滿喜嘔)
　尺澤主腹脹喘振慄
　解谿主腹大下重(又云解谿主厥/氣上柱腹大)
　大鍾主腹滿便難
　肝輸　包肓主小腹滿
　水道主小腹脹滿痛引隂中
　日月　大横主小腹熱欲走太息
　委中主小腹堅腫
　闗元主寒氣入腹
　懸樞主腹中積上下行
　懸鍾主腹滿
　脾輸　大腸輸主腹中氣脹引脊痛食飲多而身羸
　瘦名曰食晦先取脾輸後取季肋
　隂市主腹中滿痿厥少氣
　丘墟主大疝腹堅
　京門主寒熱腹脹
　高曲主腹中積聚
　肓輸主大腹寒疝(甲乙云大/腹寒中)
　天樞主腹脹腸鳴氣上衝胷
　氣衝主腹中大熱不安腹有大氣暴脹滿癃淫濼
　大衝主羸瘦恐懼氣不足腹中悒悒
　期門主腹大堅不得息脹痺滿小腹尤大
　太隂郄主腹滿積聚
　大谿主腹中脹腫
　衡門主寒氣腹滿腹中積聚疼痛
　巨闕　上管主腹脹五藏脹心腹滿
　中管主腹脹不通痓大便堅憂思損傷氣積聚腹中
　甚痛作膿腫徃來上下
　隂交主五藏遊氣
　三里　行間　曲泉主腹䐜滿
　陷谷主腹大滿喜噫
　衝陽主腹大不嗜食
　五里主心下脹滿而痛上氣
　太白　公孫主腹脹食不化鼓脹腹中氣大滿
　漏谷主腸鳴强欠心悲氣逆腹䐜滿急
　蠡溝主數噫恐悸氣不足腹中悒悒
　凡腹中熱喜渴涎出是蛔也以手聚而按之堅持勿
　令得移以大針刺中管久持之中不動乃出針
　凡腹滿痛不得息正仰臥屈一膝伸一脚並氣衝針
　入三寸氣至瀉之
　隂都主心滿氣逆腸鳴
　陷谷　温留　漏谷　復留　陽綱主腸鳴而痛
　上廉主腸鳴相追逐
　胃輸主腹滿而鳴
　章門主腸鳴盈盈然
　膺窻主腸鳴泄注
　太白　公孫主腸鳴
　臍中主腸中常鳴上衝心
　隂交主腸鳴濯濯如有水聲
大小便病
　豐隆主大小便澀難
　營衝四穴主大小便不利
　長彊　小腸輸主大小便難淋癃
　水道主三膲約大小便不通
　秩邉　包肓主癃閉下重大小便難
　㑹隂主隂中諸病前後相引痛不得大小便(又云主/小便難)
　(竅中/熱)
　大腸輸　八窌主大小便利
　陽綱主大便不節小便赤黄腸鳴泄注
　屈骨端主小便不利大便泄數并灸天樞
　勞宫主大便血不止尿赤
　大谿主尿黃大便難
　中窌　石門　承山　大衝　中管　大鍾　大谿
　承筋主大便難(又云大衝主淋不得尿隂上痛/又云中管主小腸有熱尿黃)
　崑崙主不得大便
　肓輸主大便乾腹中切痛
　石闗主大便閉寒氣結心堅滿
　中注　浮郄主小腹熱大便堅
　上廉　下㢘主小便難黄
　少府　三里主小便不利癃
　腎輸主小便難赤濁滑寒熱
　横骨　大巨　期門主小腹滿小便難隂下縱
　大敦　箕門　委中　委陽主隂跳遺小便難
　中極　蠡溝　漏谷　承扶　至隂主小便不利失
　精(又云承扶主尻中腫大便/直出隂胞有寒小便不利)
　隂陵泉主心下滿寒中小便不利
　闗元主胞閉塞小便不通勞熱石淋(又云主石淋臍/下三十六疾不)
　(得小便并灸足太陽/又云主傷中尿血)
　列缺主小便熱痛
　京門　照海主尿黃水道不通(又云京門主溢飲/水道不通溺黃)
　隂交　石門　委陽主小腹堅痛引隂中不得小便
　大陵主目赤小便如血
　承漿主小便赤黃或時不禁
　完骨　小腸輸　白環輸　膀胱輸主小便赤黄
　前谷　委中主尿赤難
　隂谷主尿難隂痿不用
　中封　行間主振寒溲白尿難痛(又云行間主/癃閉莖中痛)
　凡尿青黄赤白黒青取井黄(闕/)　　　　白取經黒
　取合
　闗元　酒泉主胞轉氣淋又主小(闕/)
　隂陵泉　闗元主寒熱不節腎病不可以俛仰氣癃
　尿黄
　氣衝主腹中滿熱淋閉不得尿
　曲泉主癃閉隂痿
　交信主氣淋
　然谷主癃疝
　復留主淋(又云主/血淋)
　懸鍾主五淋
　大敦　氣門主五淋不得尿
　通里主遺溺
　曲骨主小腹脹血癃小便難
　闗門　中府　神門主遺尿(甲乙中府/作委中)
　隂陵泉　陽陵泉主失禁遺尿不自知
泄痢病
　京門　然谷　隂陵泉主洞泄不化
　交信主泄痢赤白漏血
　丹田主泄痢不禁小便絞痛
　復留主腸澼便膿血泄痢後重腹痛如痓狀
　脾輸主泄痢不食食不生肌膚
　小腸輸主泄痢膿血五色重下腫痛
　闗元　大谿主泄痢不止
　京門　崑崙主洞泄體痛
　天樞主冬月重感於寒則泄當臍痛腸胃間遊氣切
　痛
　腹哀主便膿血寒中食不化腹中痛
　尺澤主嘔泄上下出兩脅下痛
　束骨主腸澼泄
　長强主頭重洞泄
　太白主腹脹食不化喜嘔泄有膿血
　地機主溏瘕腹中痛藏痺
　隂陵泉　隱白主胷中熱暴泄
　大衝　曲泉主溏泄痢注下血
　腎輸　章門主寒中洞泄不化
　㑹陽主腹中有寒泄注腸澼便血
　三膲輸　小腸輸　下窌　意舍　章門主腸鳴臚
　脹欲泄注
　中窌主腹脹飱泄
　大腸輸主腸鳴腹䐜腫暴泄
消渴病
　承漿　意舍　闗衝　然谷主消渴嗜飲(又云意舍/主消渴身)
　(熱面/目黄)
　勞宫主苦渴食不下
　曲池主寒熱渴
　隱白主飲渴
　行間　大衝主嗌乾喜渇
　商丘主煩中渇
水腫病
　公孫主頭面腫
　水溝主水腫人中滿
　胃倉主水腫臚脹食飲不下惡寒
　章門主身潤石水身腫
　屋翳主身腫皮痛不可近衣
　中府　間使　合谷主面腹腫
　隂交　石門主水脹水氣行皮中小腹皮敦敦然小
　便黃氣滿
　闗元主小腹滿石水
　四滿　然谷主大腹石水
　闗門主身腫身重
　天樞　豐隆　厲兊　陷谷　衝陽主面浮腫(又云/豐隆)
　(主四肢/腫身濕)
　天府主身脹逆息不得卧風汗身腫喘息多唾
　氣衝主大氣石水
　解谿主風水面胕腫顔黒
　上廉主風水膝腫
　三里主水腹脹皮腫
　陷谷　列缺主面目癰腫(又云列缺主/汗出四肢腫)
　臨泣主掖下腫胷中滿
　大敦主大腹腫脹臍腹悒悒
　天牖主乳腫缺盆中腫
　崑崙主腰尻腫腨跟腫
　丘墟　陽蹻主掖下腫寒熱頸腫
　曲泉主腹腫
　復留　豐隆主風逆四肢腫
　隂谷主寒熱腹偏腫
　完骨　巨窌主頭面氣胕腫
　陽陵泉主頭面腫
　凡頭目癰腫留飲胷脇支溝刺陷谷出血立已
不能食病
　豐隆主不能食
　石門主不欲食穀入不化
　天樞　厲兊　内庭主食不化不嗜食俠臍急
　維道主三膲有水氣不能食
　中封主身黄有微熱不嗜食
　然谷　内庭　脾輸主不嗜食
　胃輸　腎輸主胃中寒脹食多身羸瘦(又云胃輸主/嘔吐筋攣食)
　(不下不/能食)
　大腸輸　周榮主食不下喜飲
　陽綱　期門　少商　勞宮主飲食不下
　章門主食飲不化入腹還出熱中不嗜食苦呑而聞
　食臭傷飽身黄酸疼羸瘦
　中庭　中府主膈寒食不下嘔吐還出
　食竇主膈中雷鳴察察隱隱常有水聲
　巨闕主隔中不利
　中極主饑不能食
　上管　中管主寒中傷飽食飲不化
　凡食飲不化入腹還出先取下管後取三里瀉之
　凡不嗜食刺然谷多見血使人立饑
嘔吐病
　商丘　幽門　通谷主喜嘔(又云商丘主脾虚令人/病寒不樂好太息多寒)
　(熱喜/嘔)
　俞府　靈墟　神藏　巨闕主嘔吐胷滿
　率谷主煩滿嘔吐
　天容主欬逆嘔沫
　胃輸　腎輸主嘔吐
　曲澤主逆氣嘔涎
　中庭　中府主嘔逆吐食下還出
　石門主嘔吐
　陽陵泉主嘔宿汁心下澹澹
　維道主嘔逆不止
　少商　勞宫主嘔吐
　絶骨主病熱欲嘔
　大鍾　大谿主煩心滿嘔
　魂門　陽闗主嘔吐不住多涎
　隱白主膈中嘔吐不欲食
　膈輸主吐食又灸章門胃管
　巨闕　胷堂主吐食
　大敦主噦噫又灸巨闗
　内庭主喜頻伸數欠惡聞人音
吐血病
　上管　不容　大陵主嘔血
　胷堂　脾輸　手心主　間使　胃管　天樞
　肝輸　魚際　勞宫　肩輸　大谿主唾血吐血
　郄門立䘐血吐血
　委中　隱白主䘐血劇不止
　大泉　神門主唾血振寒嘔血上氣
　手少隂郄主吐血
　行間主短氣嘔血胷背痛
　大衝主面脣色白時時嘔血女子漏血
　涌泉主䘐血不止
　然谷主欬唾有血
　凡内損唾血不足外無膏澤地五㑹主之刺入三分
　特忌灸
　凡唾血瀉魚際補尺澤
欬逆上氣
　天容　廉泉　魄戸　氣舍　譩譆　扶突主欬逆
　上氣喘息嘔沫齒噤(甲乙云陽氣大逆上滿於胷中/憤䐜肩息大氣逆上喘喝坐伏)
　(不得息取之天容上氣胷痛取之廉泉欬逆上氣魄/戸及氣舍譩譆主之咽喉鳴喝喘息扶突主之唾沫)
　(天容/主之)
　頭維主喘逆煩滿嘔沫流汗
　缺盆　心輸　肝輸　巨闕　鳩尾主欬唾血(又云/鳩尾)
　(主噫喘胷/滿欬嘔)
　缺盆　膻中　巨闕主欬嗽
　期門　右手屈臂中横文外骨上主欬逆上氣(又云/期門)
　(主喘逆卧不安/席欬脅下積聚)
　天府主上氣喘不得息
　然谷　天泉　陷谷　胷堂　章門　曲泉　天突
　雲門　肺輸　臨泣　肩井　風門　行間主欬逆
　維道主欬逆不止
　扶突主欬逆上氣咽中鳴喘
　魄戸　中府主肺寒熱呼吸不得卧欬逆上氣嘔沫
　喘氣相追逐
　大包主大氣不得
　肺輸　腎輸主喘欬少氣百病
　或中　石門主欬逆上氣涎出多唾
　天池主上氣喉鳴
　天突　華蓋主欬逆上氣喘暴
　紫宫　玉堂　大谿主欬逆上氣心煩
　膻中　華蓋主短氣不得息不能言
　輸府　神藏主欬逆上氣喘不得息
　或中　雲門主欬逆上氣㵪出多唾呼吸喘悸坐不
　安席
　步郎　安都主膈上不通呼吸少氣喘息
　氣户　雲門　天府　神門主喘逆上氣呼吸肩息
　不知食味
　俠白主欬乾嘔煩滿
　庫房　中府　周榮　尺澤主欬逆上氣呼吸多唾
　濁沬膿血(又云中府主肺/系急欬輙胷痛)
　少海主氣逆呼吸噫噦嘔
　經渠　行間主喜欬(又云經渠主欬逆/上氣喘掌中熱)
　大陵　少商主欬逆喘(又云大陵主/欬逆寒熱發)
　勞宫主氣逆噫不止
　大泉主欬逆胷滿喘不得息
　三里主欬嗽多唾
　支溝主欬面赤而熱
　肩輸主上氣
　前谷主欬而胷滿
　欬喘曲澤出血立已又卒欬逆逆氣
　欬唾噫善欬氣無所出先取三里後取太白章門
賁豚氣
　章門　石門　隂交主賁豚上氣(甲乙云賁豚腹腫/章門主之賁豚氣)
　(上腹䐜痛莖腫先引腰後引小腹腰臗小腹堅痛下/引隂中不得小便兩丸騫石門主之賁豚氣上腹䐜)
　(堅痛引隂中不得小/便兩丸騫隂交主之)
　闗元主賁豚寒氣入小腹
　期門主賁豚上下
　歸來主賁豚卵上入引莖痛
　中極主賁豚上搶心甚則不得息
　天樞主賁豚脹疝(甲乙云氣疝噦/嘔面腫賁豚)
　然谷主胷中寒脉代時不至寸口小腹脹上搶心
　
　
　
　
　
　
　
　備急千金要方卷九十一
欽定四庫全書
　備急千金要方卷九十二　唐　孫思邈　撰
　　　　　　　　　　　　宋　林億等　校正
　針灸
　　四肢第十一
手病
　掖門主手臂痛
　巨闕主手清
　肩貞主手髍小不舉
　隂交主手脚拘攣
　少商主手不仁
　列缺主手臂身熱
　大陵主手攣不伸(又云主手/掣小偏)
　内闗主手中風熱
　間使主手痛
　曲澤主手青逆氣
　中衝　勞宫　少衝　大泉　經渠　列缺主手掌
　熱肘中痛
　前掖主臂裏攣急手不上舉
　尺澤主掣痛手不可伸
　神門　少海主手臂攣
　養老主手不得上下
　内庭主四厥手足悶
　腕骨　中渚主五指掣不可屈伸
　曲池主手不可舉重腕急肘中痛難屈伸(又云主/手不舉)
　陽谿主臂腕外側痛不舉
　心輸　肝輸主筋急手相引
臂肘病
　尺澤　闗衝　外闗　竅隂主臂不及頭
　前谷　後谿　陽谿主臂重痛肘攣
　臑會　支溝　曲池　腕骨　肘窌主肘節痺臂酸
　重腋急痛肘難屈伸
　中􁨌輸　譩譆主腋攣
　腕骨　前谷　曲池　陽谷主臂腕急腕外側痛脱
　如㧞
　天井　外闗　曲池主臂痿不仁
　大泉　經渠主臂内廉痛
　巨骨　前谷主臂不舉
　肩窌　天宗　陽谷主臂痛
　曲池　闗衝　三里　中渚　陽谷　尺澤主肘痛
　時寒(又云闗衝主肘/疼不能自帶衣)
　魚際　靈道主肘攣柱滿
　大陵主肘攣腋腫
　間使主肘内廉痛
　地五會　陽輔　申脉　委陽　天池　臨泣主腋
　下腫
肩背病
　氣舍主肩腫不得顧
　曲池　天窌主肩重痛不舉
　天井主肩痛痿痺不仁不可屈伸肩肉髍木
　肩貞　闗衝　肩髃主肩中熱頭不可以顧
　巨骨主肩中痛不能動摇
　支溝　闗衝主肩臂酸重
　清冷泉　陽谷主肩不舉不得帶衣
　天宗主肩重臂痛
　肩外輸主肩甲痛而寒至肘
　曲垣主肩甲周痺
　後谿主肩臑痛
　腕骨主肩臂痛
　養老　天柱主肩痛欲折
　涌泉主肩背頸項痛
　前腋主肩腋前痛與胷相引
　天牖　缺盆　神道　大杼　天突　水道　巨骨
　主肩背痛
　膈輸　譩譆　京門　尺澤主肩背寒痓肩甲内廉
　痛
　列缺主背寒慄少氣不足以息寒厥交兩手而騖凡
　實則肩背熱背汗出四肢暴腫虚則肩寒慄氣不足
　以息
腰脊病
　神道　谷中　腰輸　長强　大杼　膈闗　水分
　脾輸　小腸輸　膀胱輸主腰脊急强
　腰輸　膀胱輸　長强　氣衝　上窌　下窌
　居髎主腰痛
　志室　京門主腰痛脊急
　小腸輸　中􁨌輸　白環輸主腰脊疝痛
　次窌　胞肓　承筋主腰脊痛惡寒(又云次窌主腰/下至足不仁)
　三里　隂市　陽輔　蠡溝主腰痛不可以顧(又云/陽輔)
　(主腰痛如錘居中腫痛不可以欬欬/則筋縮急諸節痛上下無常寒熱)
　束骨　飛揚　承筋主腰痛如折
　申脉　大衝　陽蹻主腰痛不能舉
　崑崙主脊强背尻骨重
　合陽主腰脊痛引腹
　委中主腰痛俠脊至頭几几然凡腰脚重痛於此刺
　出血久痼宿疹亦皆立已
　大鍾主腰脊痛
　委陽　殷門(甲乙云腰痛/得俛不得仰)太白　隂陵泉　行間主
　腰痛不可俛仰
　扶承主腰脊尻臋股隂寒痛
　涌泉主腰脊相引如解(甲乙云腰/痛大便難)
　隂谷主脊内㢘痛
　附分主背痛引頭
　膈闗　秩邉　京骨主背惡寒痛脊强難以俛仰
　京門(甲乙云腰痛/不可以久立)石闗主脊痓反折
脚病
　崑崙主脚如結踝如别
　隂陵泉主足痺痛
　京骨　承山　承筋　商丘主脚攣(又云承山承筋/主脚脛酸脚急)
　(跟痛脚筋/急痛兢兢)
　浮白主足緩不收
　天柱　行間主足不任身(又云行間主/厥足下熱)
　然谷主足不能安脛酸不能久立
　中都主足下熱脛寒不能久立濕痺不能行
　衝陽　三里　僕參　飛揚　復留　完骨主足痿
　失履不收(又云僕參主足跟中踝後痛又云飛揚主/腨中痛又云復留主脛寒不能自温主脚)
　(後㢘急不可前/脚足跗上痛)
　京骨　然谷　腎輸主足痛
　大谿　次窌　膀胱輸主足清不仁(又云大谿主/手足寒至節)
　地倉　大泉主足踒躃不能行
　光明主痿躄坐不能起
　風府　腰輸主足不仁
　條口　三里　承山　承筋主足下熱不能久立
　丘墟主腕不收坐不得起髀樞脚痛
　陽輔　陽交　陽陵泉主髀樞膝骨痺不仁
　環銚　束骨　交信　隂交　隂舍主髀樞中痛不
　可舉
　臨泣　三隂交主髀中痛不得行足外皮痛
　申脉　隱白　行間主脛中寒熱
　大衝　涌泉主脛酸
　付陽主腨外廉骨痛
　至隂主風寒從足小指起脉痺上下
　至陽主脛疼四肢重少氣難言
　厲兊　條口　三隂交主脛寒不得卧
　内庭　環銚主脛痛不可屈伸
　陽間　環銚　承筋主脛痺不仁
　涌泉　然谷主五趾盡痛足不踐地
　凡髀樞中痛不可舉以毫針寒而留之以月生死為
　息數立已
膝病
　風市主兩膝攣痛引脇拘急軃躄或青或焦或枯或
　黧如腐木木
　大衝主膝内踝前痛
　梁丘　曲泉　陽闗主筋攣膝不得屈伸不可以行
　犢鼻主膝中痛不仁(又云主膝/不仁難跪)
　中封主少氣身重濕膝腫内踝前痛
　解谿　條口　丘墟　太白主膝股腫胻酸轉筋
　合陽主膝股重
　上㢘主風水膝腫
　隂市主膝上伏兔中寒
　俠谿　陽闗主膝外㢘痛
　髀闗主膝寒不仁痿痺不得屈伸
　光明主膝痛脛熱不能行手足偏小
　膝闗主膝内㢘痛引臏不可屈伸連腹引喉咽痛
　凡犢鼻腫可灸不可刺若其上堅勿攻攻之即死
四肢病
　章門主四肢懈惰喜怒
　列缺主四肢厥喜笑
　曲泉　付陽　天池　大巨　支溝　小海　絶骨
　前谷主四肢不舉
　照海主四肢淫濼
　五里　三陽胳　天井　厲兊　三間主嗜卧四肢
　不欲動摇
　復留　豐隆　大都主風逆四肢腫
　　風痺第十二
風病
　率谷主醉酒風熱發兩目眩痛(甲乙云不能飲/食煩滿嘔吐)
　完骨主風頭耳後痛煩心(甲乙云及足不收失履口/喎僻頭項摇揳痛牙車急)
　天柱主風眩
　絶骨主風勞身重
　天府　曲池　列缺　百會主惡風邪氣泣出喜忘
　陽谷主風眩驚手捲泄風汗出腰項急(甲乙手捲/作手腕痛)
　隂蹻主風暴不知人偏枯不能行
　解谿主風從頭至足面目赤
　俠谿主胷中寒如風狀頭眩兩頰痛
　崑崙主狂易大風
　臨泣主大風目痛(甲乙云目/外眥痛)
　付陽主痿厥風頭重痛
　涌泉主風入腹中
　巨闕　照海主瘈瘲引臍腹短氣(又云照海主大風/黙黙不知所痛視)
　(如見/星)
　内闗主手中風熱
　間使主頭身風熱
　商陽主耳中風生
　闗衝主面黒渴風
　天井　神道　心輸主悲愁恍惚悲傷不樂(又云天/井主大)
　(風黙黙不知所/痛悲傷不樂)
　命門主瘈瘲裏急腰腹相引
　後谿主風身寒
　掖門主風寒熱
　上闗主瘈瘲沫出寒熱痓引骨痛
　中􁨌輸　長强　腎輸主寒熱反折
　脾輸　膀胱輸主熱痓引骨痛
　肝輸主筋寒熱痓筋急手相引
　通理主不能言
　魚際主痓上氣失瘖不能言
濕痺
　曲池　列缺主身濕摇時時寒
　風市主緩縱痿痺腨腸疼冷不仁
　中瀆主寒氣在分肉間痛苦痺不仁
　陽闗主膝外㢘痛不可屈伸脛痺不仁
　懸鍾主濕痺流腫髀筋急瘈脛痛
　豐隆主身熱
　曲泉主卒痺病引臏下節
　陽陵泉主髀痺引膝股外㢘痛不仁筋急
　絶骨主髀樞痛膝脛骨摇酸痺不仁筋縮諸節酸折
　漏谷主久濕痺不能行
　商丘主骨痺煩滿
　中封主痿厥身體不仁少氣身濕重
　臨泣主身痺洗淅振寒
　凡身體不仁先取京骨後取中封絶骨皆瀉之
癲癎
　偏厯　神庭　攅竹　本神　聽宮　上星　百會
　聽會　築賔　陽谿　後頂　强間　腦戸　胳却
　玉枕主癲疾嘔逆(又云偏厯主癲疾/多言耳鳴口僻)
　攅竹　小海　後頂　强間主癎發瘈瘲狂走不得
　卧心中煩
　金門　僕參主癲疾馬癎
　兊端　齗交　承漿　大迎　絲竹空　悤會
　天柱　商丘主癲疾嘔沫寒熱痙互引(又云承漿大/迎主寒熱㨗)
　(厥鼔頷癲痓口噤又云天柱/主卒暴癎眩商丘主癎瘈)
　　上闗主瘈瘲沫出寒熱痓
　絲竹空　通谷主風癎癲疾涎沫狂煩滿(又云通谷/主心中憒)
　(憒數欠癲心下/悸咽中澹澹恐)
　解谿　陽蹻主癲疾
　腦戸　聽會　風府　聽宫　翳風主骨痠眩狂瘈
　瘲口噤喉鳴沫出瘖不能言
　臑會　申脉主癲疾腠氣
　五處　身柱　委中　委陽　崑崙主脊强反折瘈
　瘲癲疾頭痛(又云身柱主癲疾瘈瘲怒欲殺人身熱/强走讇言見鬼崑崙主癎瘈口閉不得)
　(開/)
　尺澤　然谷主癲疾手臂不得上頭
　列缺主熱癎驚而有所見
　曲池　少澤主瘈瘲癲疾
　飛揚　太乙　滑肉門主癲疾狂吐舌
　長强主癲疾發如狂面皮敦敦者不治
　温留　僕參主癲疾吐舌鼓頷狂言見鬼
　筋縮　曲骨　隂谷　行間主驚癎狂走癲疾
　間使主善悲驚狂面赤目黃瘖不能言
　陽谿　天井主驚瘈
　完骨主癲疾僵仆狂瘧
　天井　小海主癲疾羊癎吐舌羊鳴戾頸
　懸釐　束骨主癲疾互引善驚羊鳴
　天衝主頭痛癲疾互引數驚悸
　風池　聽會　復留主寒熱癲仆
　風府　崑崙　束骨主狂易多言不休
　腦空　束骨主癲疾大瘦頭痛
　風府　肺輸主狂走欲自殺
　胳却　聽會　身柱主狂走瘈
　天柱　臨泣主狂易多言不休目上反
　支正　魚際　合谷　少海　曲池　腕骨主狂言
　驚恐
　温留　掖門　京骨主狂仆(又云掖門主喜/驚妄言面赤)
　神門　陽谷主笑若狂(又云神門主數/噫恐悸不足)
　陽谿　陽谷主吐舌戾頸妄言
　巨闕　築賔主狂易妄言怒罵(又云巨闕主/驚悸少氣)
　衝陽　豐隆主狂妄行登高而歌棄衣而走
　下㢘　丘墟主狂言非常
　隂蹻主卧驚視如見鬼
　勞宫　太陵主風熱善怒心中悲喜思慕歔欷喜笑
　不止
　曲澤　太陵主心下澹澹喜驚(甲乙作/内闗)
　隂交　氣海　大巨主驚不得卧(又云大巨/主善驚)
　大鍾　郄門主驚恐畏人神氣不足
　然谷　陽陵泉主心中怵愓恐如人將捕之
　解谿主瘈瘲而驚
　少衝主大息煩滿少氣悲驚
　少府主數噫恐悸氣不足
　行間主心痛數驚心悲不樂
　三間　合谷　厲兊主吐舌戾頸喜驚(又云厲兊主/多卧好騖)
　通里主心下悸
　手少隂　隂郄主氣驚心痛
　後谿主泣出而驚
　腕骨主煩滿驚
卒尸厥
　隱白　大敦主卒尸厥不知人脉動如故
　中極　僕參主恍惚尸厥煩痛
　金門主尸厥暴死
　内庭主四厥手足悶者久持之厥熱腦痛腹脹皮痛
　者使人久持之
　邪客於手足少隂太隂足陽明之絡此五絡者皆會
　於耳中上絡左角五絡俱竭令人身脉動如故其形
　無所知其狀若尸刺足大趾内側爪甲上去端如韭
　葉後刺足心後取足中趾爪甲上各一痏後取手大
　指之内去爪甲如韭葉後刺手心主少隂兊骨之端
　各一痏立已不已以筒吹其兩耳立已不已拔其左
　角髮方寸燔治飲以醇酒一杯不能飲者灌之立已
卒中惡
　百㑹　玉枕主卒起僵仆惡見風寒
　通天　胳却主暫起僵仆
　大杼主僵仆不能久立煩滿裏急身不安席
飛屍遁注
　天府主卒中惡風邪氣飛尸惡注鬼語遁尸
　豐隆主厥逆足卒青痛如刺腹若刀切之狀大便難
　煩心狂見鬼好笑面四肢卒腫
　旁廷在腋下四肋間髙下正與乳相當乳後二寸陷
　中俗名注市舉掖取之刺入五分灸五十壯主卒中
　惡飛尸遁注胷脇滿九曲中府在旁廷注市下三寸
　刺入五分灸三十壯主惡風邪氣遁尸内有瘀血
　
　
　
　
　
　
　
　
　
　
　
　
　
　
　
　備急千金要方卷九十二
欽定四庫全書
　備急千金要方卷九十三　唐　孫思邈　撰
　　　　　　　　　　　　宋　林億等　校正
　針灸
　　熱病第十三
熱病
　魚際　陽谷主熱病振慄鼓頷腹滿隂痿色不變
　經渠　陽池　合谷　支溝　前谷　内庭　後谿
　腕骨　陽谷　厲兊　衝陽　解谿主熱病汗不出
　孔最主臂厥熱痛汗不出皆灸刺之此穴可以出汗
　列缺　曲池主熱病煩心心悶先手臂身熱瘈瘲脣
　口聚鼻張目下汗出如珠(甲乙云兩乳下二/寸堅脇下滿悸)
　中衝　勞宫　大陵　間使　闗衝　少衝　陽谿
　天窌主熱病煩心心悶而汗不出掌中熱心痛身熱
　如火浸淫煩滿舌本痛(又云間使主熱病煩心喜/噦胷中澹澹喜動而熱)
　勞宫主熱病三日已徃不得汗怵愓(甲乙云主熱病/煩滿而欲嘔噦)
　(三日已徃不得汗怵愓胷脇不可反側欬滿溺赤小/便血衂不止嘔吐血氣逆噫不止嗌中痛食不下喜)
　(渇舌中爛掌/中熱欲嘔)
　三間主氣熱身熱喘(甲乙云寒熱口乾身/熱喘息目急痛善驚)
　曲澤主傷寒温病身熱煩心口乾(甲乙云心澹然善/驚身熱煩心口乾)
　(手清逆氣嘔唾肘瘈善摇頭頸清/汗出不過眉傷寒温病曲澤主之)
　曲池主傷寒餘熱不盡
　掖門　中渚　通理主熱病先不樂頭痛面熱無汗
　(又云通理主熱/病先不樂數日)
　承漿主汗出衂血不止
　温留主傷寒寒熱頭痛噦衂肩不舉
　上管　曲差　上星　陶道　天柱　上窌　懸釐
　風池　命門　膀胱輸主煩滿汗不出
　飛揚主下部寒熱汗不出體重
　五處　攅竹　正營　上管　缺盆　中府主汗出
　寒熱
　巨闕主煩心喜嘔(甲乙云心腹脹噫煩/熱善嘔膈中不通利)
　百會主汗出而嘔痓
　商丘主寒熱好嘔
　懸顱主熱病頭痛身熱
　少澤主振寒小指不用頭痛
　玉枕　大杼　肝輸　心輸　膈輸　陶道主汗不
　出悽厥惡寒
　大椎主傷寒熱盛煩嘔
　懸釐　鳩尾主熱病偏頭痛引目外眥
　膈輸　中府主寒熱皮肉骨痛少氣不得卧支病(又/云)
　(膈輸主嗜卧怠惰不欲/動摇身當濕不能食)
　列缺主寒熱掌中熱
　神道　闗元主身熱頭痛進退徃來
　曲泉主身熱頭痛汗不出
　三膲輸主頭痛食不下
　魚際主頭痛不甚汗出
　天井主振寒頸項痛
　腎輸主頭身熱赤振慄腰中四肢淫濼欲嘔
　肩井　闗衝主寒熱悽索氣上不得卧
　尺澤主氣隔喜嘔鼔頷不得汗煩心身痛
　肩貞主寒熱項厯適(甲乙云耳鳴無聞引缺/盆肩中熱痛麻小不舉)
　委中主熱病俠脊痛
　衝陽主振寒而欠
　大都主熱病汗出且厥足清(外臺云汗不/出厥手足清)
　太白主熱病先頭重顔痛煩悶心身熱熱爭則腰痛
　不可以俛仰又熱病滿悶不得卧身重骨痛不相知
　支正　少海主熱病先腰脛酸喜渇數飲食身熱項
　痛而强振寒寒熱(甲乙云主振寒寒熱頸項腫實則/肘攣頭眩痛虚則生疣小者痂疥)
　後谿主身熱惡寒
　光明主腹足清寒熱汗不出
　復留主寒熱無所安汗出不止風逆四肢腫
　凡熱病煩心足寒清多汗先取然谷後取大谿大指
　間動脉皆先補之
　熱病先腰脛酸喜渴數飲身清清則項痛而寒且酸
　足熱不欲言頭痛顛顛然先取涌泉及太陽井滎熱
　中少氣厥寒灸之熱去灸涌泉三壯煩心不嗜食灸
　涌泉熱去四逆喘氣偏風身汗出而清皆取俠谿
　凡熱病刺陷谷足先寒寒上至膝乃出針身痺先淅
　振寒季脇支滿痛
　凡温病身熱五日已上汗不出刺大泉留針一時取
　針若未滿五日者禁不可刺
　凡好太息不嗜食多寒熱汗出病至則喜嘔嘔已乃
　衰即取公孫及井輸實則腸中切痛厥頭面腫起煩
　心狂多飲不嗜卧虚則鼔脹腹中氣大滿熱痛不嗜
　食霍亂公孫主之
黄疸
　然谷主黄疸一足寒一足熱喜渇(甲乙云舌/縱煩滿)
　章門主傷飽身黄
　太衝主黄疸熱中喜渇
　中封　五里主身黄時有微熱(甲乙云不嗜食膝内/㢘内踝前痛少氣身)
　(體/重)
　脊中主黄疸腹滿不能食
　中管　大陵主目黃振寒
　勞宫主黄疸目黄
　大谿主黄疸(甲乙云消癉善喘氣走喉咽而不能言/手足清大便難嗌中腫痛唾血口中熱)
　(唾如/膠)
　脾輸　胃管主黄疸(又云脾輸主黄疸喜欠不下/食脇下滿欲吐身重不能動)
霍亂
　巨闕　闗衝　支溝　公孫　隂陵泉主霍亂
　期門主霍亂泄注
　魚際主胃逆霍亂
　太隂　大都　金門　僕參主厥逆霍亂
　太白主霍亂逆氣
　解谿主膝重脚轉筋濕痺
　三里主霍亂遺屎失氣
　承筋主瘈瘲脚酸(甲乙云霍/亂脛不仁)
　大泉主眼青轉筋乍寒乍熱缺盆中相引痛
　金門　僕參　承山　承筋主轉筋霍亂
　丘墟主脚急腫痛戰掉不能久立附筋足攣
　竅隂主四肢轉筋
　委中　委陽主筋急身熱
　人迎主凡霍亂頭痛胷滿呼吸喘鳴窮窘不得息
　凡霍亂泄出不自知先取大谿後取太倉之原
瘧病
　列缺　後谿　少澤　前谷主瘧寒熱(又云列缺/主瘧甚熱)
　陽谷主瘧脇痛不得息
　太鍾主多寒少熱
　太谿主熱多寒少(甲乙云瘧悶嘔甚熱多寒/少欲閉户而處寒厥足熱)
　丘墟主瘧振寒(甲乙云/腋下腫)
　中封主色蒼蒼然大息振寒
　崑崙主瘧多汗(甲乙云腰痛不能俛/仰目如脫項如㧞)
　臨泣主瘧日西發
　然谷主温瘧汗出
　天府主瘧病
　天樞主瘧振寒熱盛狂言
　少海主瘧背振寒(甲乙云項痛引肘掖腰/痛引小腹中四肢不舉)
　少商主振慄鼓頷
　陽谿主瘧甚苦寒欬嘔沬
　商丘　神庭　上星　百㑹　完骨　風池　神道
　掖門　前谷　光明　至隂　大杼主痎瘧熱(又云/商丘)
　(主寒瘧/腹中痛)
　隂都　少海　商陽　三間　中渚主身熱瘧病
　太泉　太谿　經渠主瘧欬逆心悶不得卧寒熱
　太陵　腕骨　陽谷　少衝主瘧乍寒乍熱
　合谷　陽池　俠谿　京骨主瘧寒熱
　偏厯主風瘧汗不出
　譩譆　支正　少海主風瘧
　天井主瘧食時發心痛悲傷不樂
　三里　陷谷　俠谿　飛揚主痎瘧少氣(又云俠谿/主瘧足痛)
　(飛揚主狂瘧頭/眩痛痓反折)
　温留主瘧面赤腫
　少澤　復留　崑崙主瘧寒汗不出
　厲兊　内庭主瘧不嗜食惡寒
　衝陽　束骨主瘧從脚胻起(又云衝陽主瘧先寒洗/淅甚久而熱熱去汗出)
　　癭瘤第十四
癭瘤
　天府　臑會　氣舍主癭瘤氣咽腫(甲乙天府/作天窻)
　腦戸　通天　消濼　天突主頸有大氣
　通天主癭灸五十壯胷堂羊屎灸一百壯
痔瘻
　飛揚主痔簒傷痛
　絶骨主瘻馬刀掖腫
　大突　章門　天池　支溝主漏(又云支溝章門/主馬刀腫瘻)
　商丘　復留主痔血泄後重(又云商丘主痔/骨蝕喜魘夢)
　大迎　五里　臂臑主寒熱頸瘰􁏣
　天突　天窻主漏頸痛
　勞宫主熱痔
　會隂主痔與隂相通者死
　俠谿　陽輔　大衝主掖下腫馬刀瘻
　承筋　承扶　委中　陽谷主痔痛腋下腫
　竅隂主癰疽頭痛如錐刺不可以動動則煩心
　大陵　支溝　陽谷　後谿主痂疥
㿗疝
　曲泉主㿗疝隂跳痛引臍中不尿隂痿(一云痛引莖/中不得尿)
　中都主㿗疝崩中
　中管主衝疝冐死不知人
　合陽　中郄主㿗疝崩中腹上下痛腸澼隂暴敗痛
　照海主四肢淫濼身悶隂㳟起疝
　大谿主胞中有大疝瘕積聚與隂相引
　商丘主隂肢内痛氣癰狐疝走上下引小腹痛不可
　以俛仰
　闗元主㿗疝(又云主/暴疝痛)
　巨闕主狐疝
　肩井傍肩解與臂相接處主偏㿗
　臍中　石門　天樞　氣海主小腹疝氣遊行五藏
　臍衝胷不得息(甲乙云臍疝繞臍痛衝胷不得息灸/臍中臍疝繞臍痛石門主之臍疝繞)
　(臍痛時止/天樞主之)
　四滿主臍下疝積(甲乙云胞/中有血)
　大敦主卒疝暴痛隂跳上入腹寒疝隂挺出偏大腫
　臍腹中悒悒不樂小便難而痛灸刺之立已左取右
　右取左(甲乙云照/海主之)
　大隂郄　衝門主疝痔隂疝
　天樞主氣疝嘔
　大巨主㿗疝偏枯
　交信主氣癃㿗疝隂急股樞膊内廉痛
　中封主㿗疝癃暴痛痿厥身體不仁
　氣衝主㿗隂腫痛隂痿莖中痛兩丸騫痛不可仰卧
　少府主隂痛實時挺長寒熱隂暴痛遺尿偏虚則暴
　癢氣逆卒疝小便不利
　大赫　然谷主精溢隂上縮
　隂市主寒疝下至腹腠膝腰痛如清水小(一作/大)腹諸
　痛按之下至膝上伏兔中寒疝痛腹脹滿痿少氣
　大衝　中封　地機主㿗疝精不足(又云大衝主/狐疝嘔厥)
隂病
　中極主失精
　魚際主隂濕腹中餘疾
　五樞主隂疝兩丸上下小腹痛
　隂交　石門主兩丸騫(又云石門主/腹滿疝積)
　大衝主兩丸騫縮腹堅不得卧(甲乙云環臍痛隂騫/兩丸縮腹堅痛不得)
　(卧/)
　會隂主隂頭寒
　行間主莖中痛
　隂谷主隂痿不用小腹急引隂内㢘痛
　　雜病第十五(論/)
膏肓輸無所不治主羸瘦虚損夢中失精上氣欬逆狂
惑忘誤取穴法令人正坐曲脊伸兩手以臂著膝前令
正直手大指與膝頭齊以物支肘勿令臂得動摇從胛
骨上角摸索至胛骨下頭其間當有四肋三間灸中間
依胛骨之裏肋間空去胛骨容側指許摩􁨌肉之表肋
間空處按之自覺牽引胷戸中灸兩胛中各一處至六
百壯多至千壯當覺氣下礱礱然如流水狀亦當有所
下出若無停痰宿疾則無所下也若病人已困不能正
坐當令側卧挽上臂令前求取穴灸之也求穴大較以
右手從右肩上拄指頭表所不及者是也左手亦然乃
以前法灸之若不能久正坐當伸兩臂者亦可伏衣襆
上伸兩臂令人挽兩胛骨使相離不爾胛骨覆穴不可
得也所伏衣襆當令大小常定不爾則失其穴也此灸
訖後令人陽氣康盛當消息以自補養取身體平復其
穴近第五椎相凖望取之
論曰昔秦緩不灸晉侯之疾以其在膏之上肓之下針
藥所不及即此穴是也時人拙不能求得此穴所以宿
痾難遣若能用心方便求得灸之無疾不愈矣
三里主腹中寒脹滿腸鳴腹痛胷腹中瘀血小腹脹皮
腫隂氣不足小腹堅熱病汗不出喜嘔口苦壯熱身反
折口噤鼓頷腰痛不可以顧顧而有所見喜悲上下求
之口僻乳腫喉痺不能言胃氣不足久泄利食不化脇
下柱滿不能久立膝痿寒熱中消穀苦饑腹熱身煩狂
言乳癰喜噫惡聞食臭狂歌妄笑恐怒大罵霍亂遺尿
失氣陽厥悽悽惡寒頭眩小便不利喜噦凡此等疾皆
灸刺之多至五百壯少至二三百壯
涌泉主喜喘喉痺身熱痛脊脇相引忽忽喜忘隂痺腹
脹腰痛大便難肩背頸項痛時眩男子如蠱女子如阻
身體腰脊如解不欲食喘逆足下清至膝咽中痛不可
内食瘖不能言小便不利小腹痛風入腸中癲疾俠臍
痛急胷脇柱滿痛䘐不止五疝指端盡痛足不踐地凡
此諸疾皆主之
　　婦人病第十六
小腹堅痛月水不通刺帶脉入六分灸五壯在手肘端
一寸八分(端一/作下)
漏下若血閉不通逆氣脹刺血海入五分灸五壯在膝
臏上内廉白肉際二寸中
漏血小腹脹滿如阻體寒熱腹偏腫刺隂谷入四分灸
三壯在膝内輔骨後大筋之下小筋之上屋膝乃得之
(甲乙云漏血小/便黄臨谷主之)
女子疝瘕按之如以湯沃兩股中小腹腫隂挺出痛經
水來下隂中腫或癢漉青汁如葵羮血閉無子不嗜食
刺曲泉在膝内輔骨下大筋上小筋下陷中屈膝乃得
之刺入六分灸三壯
疝瘕按之如以湯沃股内至膝飱泄隂中痛小腹痛堅
急重下濕不嗜食刺隂陵泉入二分灸三壯在膝下内
側輔骨下陷中伸足乃得之
經逆四肢淫濼隂暴跳疝小腹偏痛刺隂蹻入三分灸
三壯在内踝下容爪中(即照海/穴也)
小腹大字難嗌乾嗜飲俠臍疝刺中封入四分灸三壯
在踝前一寸半伸足取之
女子不字隂暴出經漏刺然谷入三分灸三壯在足内
踝前起大骨下陷中
字難若胞衣不出泄風從頭至足刺崑崙入五分灸三
壯在足外踝後跟骨上
月事不利見赤白而有身反敗隂寒刺行間入六分灸
三壯在足大趾間動應手
月閉溺赤脊强互引反折汗不出刺腰輸入二寸留七
呼灸三壯在第二十一椎節下間
絶子瘧寒熱隂挺出不禁白瀝痓脊反折刺上窌入三
寸留七呼灸三壯在第一空腰髁下一寸俠脊
赤白瀝心下積脹腰痛不可俛仰刺次窌入三寸留七
呼灸三壯在第二空俠脊陷中
赤淫時白氣癃月事少刺中窌入二寸留七呼灸三壯
在第三空俠脊陷中
下蒼汁不禁赤􁐍隂中癢痛引小腹控䏚不可以俛仰
刺腰尻交者兩胂上以月生死為痏數發刺立已(一云/下窌)
腸鳴泄注刺下窌入二寸留七呼灸三壯在第四空俠
脊陷中
赤白裏急瘈瘲刺五樞入一寸灸五壯在帶脉下三寸
拘攣腹滿疝月水不下乳餘疾絶子隂癢賁豚上䐜腹
堅痛下引隂中不得小便刺隂交入八分灸五壯在臍
下一寸
腹滿疝積乳餘疾絶子隂癢賁豚上䐜小腹堅痛下引
隂中不得小便刺石門入五分在臍下二寸忌灸絶孕
絶子衃血在内不在胞轉不得尿小腹滿石水痛刺闗
元入二寸灸七壯在臍下三寸又主引肋下脹頭痛身
背熱賁豚寒小便數泄不止
子門不端小腹苦寒隂癢及痛賁豚搶心饑不能食腹
脹經閉不通小便不利乳餘疾絶子内不足刺中極入
二寸留十呼灸三壯在臍下四寸
赤白沃隂中乾痛惡合隂陽小腹䐜堅小便閉刺屈骨
入一寸半灸三壯在中極下一寸
月水不通奔泄氣上下引腰脊痛刺氣穴入一寸灸五
壯在四滿下一寸
胞中痛惡血月水不以時休止腹脹腸鳴氣上衝胷刺
天樞入五分灸三壯去肓輸一寸半
小腹脹滿痛引隂中月水至則腰背痛胞中瘕子門空
大小便不通刺水道入二寸半灸五壯在大巨下三寸
月水不利或暴閉塞腹脹滿癃淫濼身熱乳難子上搶
心若胞不出衆氣盡亂腹中絞痛不得反息正仰卧屈
一膝伸一膝並氣衝針上入三寸氣至瀉之在歸來下
一寸動脉應手
産餘疾食飲不下賁豚上下傷食腹滿刺期門入四分
灸五壯在第二肋端
乳癰驚痺脛重足跗不收跟痛刺下廉入三分灸三壯
在上㢘下三寸
月水不利見血而有身則敗乳腫刺臨泣入二分灸三
壯在足小趾次趾間去俠谿一寸半
女子疝及小腹腫溏泄癃遺尿隂痛面塵黑目下眥痛
漏血刺大衝入三分灸三壯在足大趾本節後二寸中
(動/脉)
女子疝赤白淫下時多時少暴腹痛刺蠡溝入三分灸
三壯在内踝上五寸
女子無子欬而短氣刺涌泉入三分灸三壯在足心陷
者中
乳難子上衝心隂疝刺衝門入七分灸五壯在府舍下
上去大橫五寸
女子不下月水痺驚善悲不樂如墮墜汗不出刺照海
入四分灸二壯在内踝下四分又主女子淋隂挺出四
肢淫濼
血不通刺會隂入二寸留七呼灸三壯在大便前小便
後子藏中有惡血内逆滿痛刺石闗入一寸灸五壯在
隂都下一寸
肓門主乳餘疾
三里主乳癰有熱
神封　膺窻主乳癰寒熱短氣卧不安
乳根主膺腫乳癰悽索寒熱痛不可按
大谿　俠谿主乳腫癰潰(又云俠谿主小腹/堅痛月水不通)
大泉主妬乳膺胷痛
大赫主女子赤沃
四滿主子藏中有惡血内逆滿痛疝(又云主胞/中有血)
中極主拘攣腹疝月水不下乳餘疾絶子隂癢
氣衝主無子小腹痛
支溝主女人脊急目
築賔主大疝絶子
隂廉主絶産若未曽産
涌泉　隂谷主男子如蠱女子如阻身體腰脊如解不
欲食
水原　照海主不字隂暴出淋漏月水不來而多悶心
下痛(又云照海主隂挺下血隂/中腫或癢漉清汁若葵汁)
　　小兒病第十七
本神　前頂　顖會　天樞主小兒驚癎
臨泣主小兒驚癎反視
顱息主小兒癎喘不得息
然谷主小兒臍風口不開善驚
瘈脉　長强主小兒驚癎瘈瘲嘔吐泄注驚恐失精瞻
視不明眵
懸鍾主小兒腹滿不能食飲
譩譆主小兒食晦頭痛
　備急千金要方卷九十三
　　備急千金要方後序
明天子剖符析胙分任將吏而課最之詎徒寵秩華膴
　為尊顯計唯是體天心好生寄諸百執事百執事奉
德意而遐邇布之舉夭札疵癘期以喣噢而置之春臺
　夀域也矧含靈生命忍坐眎為顧救病需醫醫需方
　醫之有方猶般輸之規矩逢門之彀率而孫吳之韜
　鈐也上溯軒岐下迨諸名家留此竒方以活衆庻惡
　可以紙上塵蹟而土苴之人命之重奚翅千金卒然
　疾作忙覓盧扁噬臍何及間有善信好施藥劑然焉
　得人人而濟故昔人云施人以藥不若施人以方蓋
　方所濟者逺而遍也吾越起侯先生自登籍後奉
璽書宦轍周歴西北迺夙心嗜醫見人有疾如切己身
　以為丈夫貴拯危度厄儒胡不可兼醫乎故雅慕孫
　真人千金一書嘆未廣其傳兹司馬榆闗公暇偶繙
　道藏得之遂囅然喜而持示一時同事諸公咸勃發
　好生心願付剞劂各捐金有差先生獨肩其事夫自
　古醫擅名秦越獨越之貴醫如貴儒乃秦不免變而
　信巫史祈禳病者疑醫并疑其方非方之可疑以不
　善用方者之過也此方初奏之李唐再校於趙宋流
　傳至今嫌於殘蠧不無帝虎訛先生恐以濟人者害
　人也用是更求善本殚精校讐㝠棲方外務在傳信
　即最纎瑣如秤尺升斗之制熬煉炰灸之法銖銖寸
　寸靡不裁定惟於疑者則缺之畢寒暑寢食以狥要期
　不負夙心以不負
天子命官德意以拯人危篤便人倉卒普天之下可家
　喻戸曉矣詎獨利秦乎哉先生家會稽青家句甬僅
　一曹江之隔幸為同郷後輩先生與吾家宫端以文
　學相知因而㑹譜青又叨為同系子行兹者待罪和
　門又為属下小吏遂命青再加訂正初青備員保御
　已留心是書因不敢辤然自媿不免金根之誤耳按
　是書百病俱已臚列而獨缺痘科者葢以痘疹起於
　後世真人不能逆料故也先生又刻經騐痘書痘疹
　一斑等帙用以補是書之未備庻㡬為醫方大全矣
　工竣敢綴數語而并及之以彰先生好生之心懇切
　而周摯云
　萬厯四十六年七月吉
　總理提調延綏各大營練兵千搃前太醫院吏目属
　下陳青頓首謹書
