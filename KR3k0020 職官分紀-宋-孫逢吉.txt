#+TITLE: 職官分紀-宋-孫逢吉
#+DATE: 2016-06-11 12:23:54
#+SOURCE: github.com/kanripo/KR3k0020 master b4bcfe1b                
御製題職官分紀
立政惟人義豈磨股肱喜起勅幾歌古今制異難沿襲
襄贊職同在協和經史厯編無不備縹緗獨弆有堪多
(是書為宋孫逢吉撰本楊侃職林而推廣之凡官職之/古今異制不相沿襲者俱分目編次不強為附合體例)
(㝡稱精審徵引/史傳亦極詳博)雙松書屋東臯隠(此皆蔣曽罃家藏書/處既以隠居為志即)
(不必寓意扵紀職/官之書因戯詰之)弗出對敭又以何
欽定四庫全書　　　　　子部十一
　職官分紀　　　　　　　類書類
　　提要
　　　　(臣/)等謹案職官分紀五十巻宋孫逢吉撰逢
　　　　吉字彦同富春人是書前有元祐七年秦觀
　　　　序陳振孫書録解題亦載之考逢吉舉宋隆
　　　　興元年進士距元祐七年凡七十二年又考
　　　　朱子罷經筵直講逢吉代講詩權輿篇事在
　　　　紹熈五年上距元祐七年凡一百三年逢吉
　　　　至寧宗朝尚官秘書監吏郎侍郎知太平州
　　　　距元祐七年則一百有餘年矣謂元祐時秦
　　　　觀序之殆謬誤也其書每官先列周官典章
　　　　次叙厯代制度沿革名姓故事根據經註沿
　　　　考史傳搜採頗為繁富若其引易緯黄帝與
　　　　司馬容光觀於元扈引論語緯孔子為素王
　　　　顔子為司徒之類無闗典要徒以愛博而存
　　　　之然類事之書本為詩賦啟劄而設與考典
　　　　之書溯厯代沿革源流以明設官分職之義
　　　　者體例各殊取材亦異固未可執引緯解經
　　　　之説責以泛濫也乾隆四十六年五月恭校
　　　　上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
職官分紀序
職官之書尚矣前世士大夫所著如漢官儀魏官儀唐
六典之類幾丗家而附見於類書中者如御覽通典㑹
要之類又十餘家咸平中華隂楊侃始採諸家之書次
為職林凡廿卷號稱精博而斷自五代以前不及本朝
之事元豐中朝廷刺六典之文傳有司之議建文昌之
府立寄祿之格制度炳然一新可謂甚盛之舉也而因
時撰次尚尠其人富春孫彦同雅意斯事間因暇日取
職林而廣之具載新制而又増門目之亡缺補事實之
遺漏凡五十卷號職官分紀而古今之事於是備焉或
曰君子之學當志其逺者大者楊氏之書弊精神於名
物固已惑矣孫氏又從而廣之不亦大惑與余竊以為
不然何則昔九方皋知千里之馬而不知牝牡驪黄以
皋為善觀天機則可使皋為天子諸侯之有司則憊矣
此其所以為黄老家之言也儒者則異於是不以内廢
外不以精忘粗故上達天機之妙而不堪天子諸侯有
司之則紀官之事仲尼嘗學於郯子矣何獨於二子而
疑之彦同嗜學好古晚而不衰有志士也讀其書可以
知其為人元祐七年六月望日祕書省校對黄本舊籍
髙郵秦觀叙
欽定四庫全書
　職官分紀巻一
　　　　　　　　　　　　宋　孫逢吉　撰
　　歴代總序
前漢百官公卿表易敘宓羲神農黃帝作教化民而傳
述其官以為伏羲龍師龍名神農火師火名黃帝雲師
雲名少昊鳥師鳥名自顓頊以來為民師而命以民事
有重黎句芒祝融后土蓐收𤣥冥之官然已上矣書載
唐虞之際命羲和四子順天文授民時咨四岳以舉賢
材揚側陋十有二牧柔逺能邇禹作司空平水土棄作
后稷播百榖卨作司徒敷五教咎繇作士正五刑垂作
共工利器用益作朕虞育草木烏獸伯夷作秩宗典三
禮䕫典樂和神人龍作納言出入帝命夏殷亡聞焉周
官則備矣天官冡宰地官司徒春官宗伯夏官司馬秋
官司冦冬官司空是為六卿各有徒屬職分用於百事
太師太傅太保是為三公盖參天子坐而議政無不總
綂故不以一職為官名又立三少為之副少師少傅少
保是為孤卿與六卿為九焉記曰三公無官言有其人
然後充之舜之於堯伊尹於湯周公於周是也或說司
馬主天司徒主人司空主土是為三公四岳謂四方諸
侯自周衰官失而百職亂戰國並爭事各變異秦兼天
下建皇帝之號立百官之職漢因循而不革明簡易隨
時宜也其後頗有所改王莽簒位慕從古官而吏民弗
安亦多虐政遂以亂亡故略表舉大分以通古今備温
故知新之義云
後漢百官志漢之初興承繼大亂兵不及戢法度草創
略依秦制後嗣因循至景帝感吳楚之難始抑損諸侯
王及至武帝多所改作然而奢廣民用匱乏世祖中興
務從節約并官省職費減億計所以補復殘缺及身未
改而四海從風中國安樂者也昔周公作周官分職著
明法度相持王室雖微猶能久存今其遺書所以觀周
室牧民之徳既至又其有益來事之範殆未有所窮也
故新汲令王隆作小學漢官篇諸文倜説較略不究(案/胡)
(廣注隆此篇其論之注曰前安帝時越騎校尉劉千秋/校書東觀好事者樊長孫與書曰漢家禮儀叔孫通等)
(所草創皆隨律令在理官藏於几閣無紀録者久令二/代之業闇而不彰誠宜撰次依擬周禮定位分職各有)
(條序令人無愚智入朝不惑君以公族元老正丁其任/焉可以已劉君甚然其言與邑子通人郎中張平子參)
(議未定而劉君遷為宗正衛尉平子為尚書郎太史令/各務其職未暇恤也至順帝時平子為侍中與校書方)
(作周官解說乃欲以漢次述事㑹復遷河間相遂莫能/立也述作之功獨不易矣既感斯言顧見故新汲令王)
(文山小學為漢官篇畧道公卿外内之職旁通四夷博/物條暢多所發明足以知舊制儀品葢法有成易而道)
(有因革是以聊集所宜為作詁解各隨其下綴續後事/令世施行庶明厥旨廣前後率由之準増助來哲多聞)
(之覽/焉)唯班固著百官公卿表記漢承秦置官本末訖于
王莽差有條貫然皆孝武奢廣之事又職分未悉世祖
節約之制宜為常憲故依其官簿粗注職分以為百官
志(臣昭曰本制既久是注曰百官簿今昭採又異同俱/為細字如或相冒兼應注本注尤須分顯故凡是舊)
(注通為大書稱木/注曰以表其異也)凡置官之本及中興所省無因復見
者既在漢書百官表不復悉載
晉百官志書曰唐虞稽古建官惟百所以奬導民萌裁
成庶政易曰天垂象聖人則之執法在南宮之右上相
處端門之外而鳥龍居位雲火垂名前史詳之其已尚
矣黃帝置三公之秩以親黎元少昊配九扈之名以為
農正命重黎於天地詔融㝠於水火則可得而言焉伊
尹曰三公調隂陽九卿通寒暑大夫知人事列士去其
私而成湯居亳初置二相以伊尹仲虺為之凡厥樞㑹
仰承君命總及周武下車成康垂則六卿分職二公𢎞化
咸樹司存各題標凖茍非其道人弗虛榮貽厥孫謀其
固本也如此及秦變周官漢遵嬴舊或随時適用或因
務遷革霸王之興義在於斯既獲厥安所謂得其時制
也四征興於漢代四安起於魏初四鎮通於柔逺四平
止於喪亂其渡遼凌江輕車强弩式揚遐外用表攻伐
興而復毁厥號彌繁及當塗得志尅平諸夏初有軍師
祭酒參掌戎律建安十三年罷漢台司更置丞相而以
曹公居之用兼端揆孫吳劉蜀多依漢制雖復臨時命
氏而無忝舊章世祖武帝即位之初以安平王孚為太
宰鄭沖為太傅王祥為太保司馬望為太尉何曾為司
徒荀顗為司空石苞為大司馬陳騫為大將軍世所謂
八公同辰攀雲附翼者也若乃成乎棟宇非一枝之勢
處乎經綸稱萬夫之敵或牽羊以叶於夢或垂釣以申
其道或空桑以獻其術或操版以啟其心卧龍飛鴻方
金擬璧秦奚鄭産楚材晉用斯亦曩時之良其又昭彰
者焉宣王既誅曺爽政由已出網羅英俊以備天官及
蘭卿受羈貴公顯戮雖復䇿名魏氏而乃心皇晉及文
王纂業初啟晉臺始置二衞有前驅養由之弩及設三
部有熊渠佽飛之衆是以武帝龍飛乘兹奮翼猶武王
以周之十亂而理殷民者也是以泰始盡於太康喬柯
茂葉來居斯位自大興訖于建元南金北銑用處兹秩
雖未擬乎䕫拊龍言天工人代亦度㡬乎任官惟賢莅
事惟能者也
南齊百官志建官設職興自炎昊昉乎隆周之册表乎
盛漢之書存改回沈備於歴代先賢往學以之雕篆者
衆矣若夫胡廣舊儀半惟簡撮應劭官典殆無遺恨王
郎奏議屬霸國之初基陳矯増曺由軍事而補闕今則
有魏氏官儀魚豢中外官名山濤以意辨人不在位次
荀朂欲去事煩唯論并省定制成文本之晉令後代承
業案為前准肇域官品區别階次蔚宗選簿梗槩欽明
階次詳悉虞通劉寅因荀氏之作矯舊增新今古相校
齊受宋禪事遵常典既有司存無所偏廢其餘散在史
注多已筌拾覽者易知不重述也
後魏官氏志百姓不能以自治故立君以司牧元首不
可以獨斷乃命臣以佐之然則安海内正國家非一人
之力也書契以外其事蔑聞至於羲軒昊頊之間龍火
鳥人之職頗可知矣唐虞六十夏商倍之周過三百是
為大備而秦漢魏晉代有加減罷置盛衰隨時適務且
國異政家殊俗設官命職何常之有帝王為治禮樂不
相沿海内作家物色非一用其由來尚矣魏氏世君𤣥
朔逺統臣屬掌事立司各有號秩及交好南夏頗亦改
剙昭成之即王位已命燕鳳為右長史許謙為郎中令
矣餘官雜號多同於晉朝建國二年初置左右近侍之
職無常員或至百數侍直禁中傳宣詔命皆取諸部大
人及豪族良家子弟儀貌端嚴機辨才幹者應選又置
内侍長四人主顧問拾遺應對若今之侍中散騎常侍
也其諸方雜人來附者總謂之烏丸各以多少稱酋庶
長分為南北部復置二部大人以統攝之時帝弟觚監
北部子寔君監南部分民而治若古之二伯焉太祖登
國元年因而改南北猶置大人對治二部是年置都統
長又置幢將及外朝大人官其都統長領殿内之兵
直王宫幢將員六人主三郎衞士直宿禁中者自侍中
以下中散以上皆統之外朝大人無常員主受詔命外
使出入禁中國有大喪大禮皆與參知隨所典焉
隋百官志易曰天尊地卑乾坤定矣卑髙既陳貴賤位
矣是以聖人法乾坤以作則因卑髙以垂教設官分職
錫珪胙土由近以致逺自中以統外内則公卿大夫士
外則公侯伯子男咸所以協和萬邦平章百姓允釐庶
績式敘彞倫其由來尚矣然古今異制文質殊途或以
龍表官或以雲紀職放勲即分命四子重華乃爰置九
官夏倍於虞殷倍於夏周監二代沿革不同其道既文
置官彌廣逮於戰國戎馬交馳雖時有變革然猶承周
制秦始皇廢先王之典焚百家之言創立朝儀事不師
古始罷封侯之制立郡縣之官太尉主五兵丞相總百
揆又置御史大夫以貳於相自餘衆職各有司存漢髙
祖除暴寧亂輕刑約法而職官之制因於嬴氏其間同
異抑亦可知光武中興聿遵前緒唯廢丞相與御史大
夫而以三司綜理衆務洎於叔世事歸臺閣論道之官
備員而已魏晉繼及大抵略同爰及宋齊亦無改作梁
武受終多循齊舊然而定諸卿之位各配四時置戎狄
之官百有餘號陳氏繼梁不失舊物髙齊創業亦遵後
魏臺省位號與江左稍殊所有節文備詳於志有周創
據闗右日不暇給洎乎克清江漢爰議憲章酌鄷鎬之
遺文置六官以綜務詳其典制有可稱焉髙祖踐極百
度伊始復廢周官還依漢魏唯以中書為内史侍中為
納言自餘庶僚頗有損益煬帝嗣位意存稽古建官命
職率由舊章大業三年始行新命于時三川定鼎萬國
朝宗衣冠文物足為壯觀既而以人從欲待下若讎號
令日改官名月易尋而南征不復朝廷播遷圖籍注記
多從散逸今之存録者不能詳備焉
唐百官志唐之官制其名號禄秩雖因時增損而大抵
皆沿隋故其官司之别曰省曰臺曰寺曰監曰衞曰府
各統其屬以分職定位其辨貴賤敘勞能則有品有爵
有勲有階以時考覈而升降之所以任羣材治百事其
法則精而密其施於事則簡而易行所以然者由職有
常守而位有常員也方唐之盛時其制如此葢其始未
嘗不欲立制度明紀綱為萬世法而常至交侵紛亂者
由其時君不能慎守而徇一切之茍且故其事愈繁而
官益冗至失其職業而卒不能復初太宗省内外官定
制為七百三十貟曰吾以此待天下賢才足矣然是時
已有員外置其後又有特置同正員至於檢校兼守判
知之類皆非本制又有置使之名或因事而置事已則
罷或遂置而不廢其名類繁多莫能徧舉自中世之後
盜起兵興又有軍功之官遂不勝其濫矣故採其綱目
條理可為後法及事雖非正後世遵用因仍而不能改
者著于篇
宰相之職佐天子總百官治萬事其任重矣然自漢以
來位號不同而唐世宰相名尤不正初唐因隋制以三
省之長中書令侍中尚書令共議國政此宰相職也其
後以太宗嘗為尚書令臣下避不敢居其職由是僕射
為尚書省長官與侍中中書令號為宰相其品位既崇
不欲輕以授人故常以他官居宰相職而假以他名自
太宗時杜淹以吏部尚書㕘議朝政魏徴以秘書監㕘
預朝政其後或曰㕘議得失㕘知政事之類其名非一
皆宰相職也貞觀八年僕射李靖以疾辭位詔疾小瘳
三兩日一至中書門下平章事而平章事之名盖起於
此其後李勣以太子詹事同中書門下三品謂同侍中
中書令也而同三品之名葢起於此然二名不專用而
他官居職者猶假他名如故自髙宗以後為宰相者必
加同中書門下三品雖品髙者亦然惟三公三師中書
令則否其後改易官名而張文瓘以東臺侍郎同東西
臺三品同三品入銜自文瓘始永淳元年以黃門侍郎
郭待舉兵部侍郎岑長倩等同中書門下平章事平章
事入衘自待舉等始自是以後終唐之世不能改初三
省長官議事于門下省之政事堂其後裴炎自侍中遷
中書令乃徙政事堂於中書省開元中張說為相又改
政事堂號中書門下列五房其後一曰吏房二曰機樞
房三曰兵房四曰戸房五曰禮房分曺以主衆務焉宰
相事無不統故不以一職名官自開元以後常以領他
職實欲重其事而反輕宰相之體故時方用兵則為節
度使時崇儒學則為大學士時急財用則為鹽鐵轉運
使又其甚則為延資庫使至於國史太清宫之類其名
頗多皆不足取法故不著其詳
學士之職本以文學言語被顧問出入侍從因得㕘議
謀納諌諍其禮尤寵而翰林院者待詔之所也唐制乗
輿所在必有文詞經學之士下至卜醫伎術之流皆直
於别院以備宴見而文書詔令則中書舍人掌之自太
宗時名儒學士時召以草制然猶未有名號乾封以後
始號北門學士𤣥宗初置翰林待詔以張說陸堅張九
齡等為之掌四方表疏批答應和文章既而又以中書
務劇文書多壅滯乃選文學之士號翰林供奉與集賢
院學士分掌制詔書勅開元二十六年又改翰林供奉
為學士别置學士院專掌内命凡拜免將相號令征伐
皆用白麻其後選用益重而禮遇益親至號為内相又
以為天子私人凡充其職者無定員自諸曺尚書下至
秘校書皆得與選入院一嵗則遷知制誥未知制誥者
不作文書班次各以其官内宴則居宰相之下一品之
上憲宗時又置學士承㫖唐之學士𢎞文集賢分𨽻中
書門下省而翰林學士獨無所屬故附列於此云
五代職官志官非位無以分貴賤位非品無以定卑髙
是以歴代史官咸有所紀皆窮源而討本期與世以作
程逮乎唐祚方隆𤣥宗在宥採累朝之故事考衆職之
遐源申命才臣著成六典其勲階之等級品秩之重輕
則已備載於其中矣故今之所撰不敢相沿祖述五代
之命官以踵百王之垂範或釐革升降則謹而志之俾
後之為天官卿者得以觀焉
　
　
　
　
　
　
　
　職官分紀卷一
欽定四庫全書
　職官分紀巻二
　　　　　　　　　　　　宋　孫逢吉　撰
　　三公(三師/)
書周官立太師太傅太保兹惟三公論道經邦燮理隂
陽官不必備惟其人(孔安國曰師天子所師法傅傅相/天子保保安天子於徳義此惟三)
(公之任佐王論道以經緯國事和理隂陽言有德/乃堪之三公之官不必備員惟其人有德乃處之)
逸禮太公為太師周公為太傅召公為太保
前漢百官表夏商無聞焉周官則備矣太師太傅太保
是為三公葢參天子坐而議政無不總統故不以一職
為官名又立三少為之副少師少傅少保是為孤卿與
六卿為九焉記曰三公無官言有其人然後充之舜之
於堯伊尹之於湯周公召公之於周是也或說司馬主
天司徒主人司空主土是為三公太師太保皆古官平
帝元始元年皆初置金印紫綬太師位在太傅上太保
次太傅
晉職官志太尉司徒司空並一官也自漢歴魏置以為
三公及晉受命迄於江左其官相承不替
宋百官志晉初依周禮備置三公三公之職太師居首
景帝名師故置太宰以代之自太師至太保是為三公
論道經邦燮理隂陽無其人則闕所以訓人主道以德
義者
宋書太師太傅太保為三公訓䕶人主道以徳義天子
加拜以不臣之禮非其人則闕漢制傅保在三公上號
曰上公
南齊百官志太師太保太傅周舊官齊唯置太傅
隋百官志梁武受命之初官班多同宋齊之舊太宰太
傅太保太尉司徒司空陳承梁皆循其官制後齊多循
後魏置太宰太傅太保是為三師擬古上公非勲德崇
者不居次有大司馬大將軍是為二大並典司武事次
置太尉司徒司空是為三公三師二大三公府三門當
中開黃閣設内屏三師二大置佐史則同太尉周太祖
命尚書令盧辯逺師周之建職置三公三孤以為論道
之官次置六卿以分司庶務隋髙祖既受命改周之六
官其所制名多依前代之法置三師三公三師不主事
不置府僚葢與天子坐而論道者也三公參議國之大
事依後齊置府僚無其人則闕祭祀則太尉亞獻司徒
奉俎司空行掃除其位多曠皆稱行事尋省府及僚佐
置公則坐於尚書都省朝之衆務總歸於臺閣及煬帝
即位廢三師官
唐百官志太師太傅太保各一人是為三師太尉司徒
司空各一人是為三公皆正一品三師天子所師法無
所總職無其人則闕三公佐天子理隂陽平邦國無所
不統親王拜者不親事祭祀闕則攝(隋廢貞觀十一年/復置與三公皆不)
(設官/屬)自髙宗以後為宰相者必加同中書門下三品雖
品髙者亦然惟三師三公中書令則否唐書太宗手詔
曰朕觀前代明王聖主曷常無師傅哉况朕踵百家之
末智不周物其無師傅何以正朕之不逮詩云不愆不
忘率由舊章宜依古道置三師官
六典三師訓導之官也其名即周之三公漢哀平間始
尊師傅之位在三公上謂之上公明雖天子必有所師
其後或置或廢大抵無所統職至後魏特稱三師以正
其名然非道德崇重則不居其位無其人則闕之故近
代多以為贈官皇朝因之其或親王拜者但存其名爾
三公論道之官也葢以佐天子理隂陽平郡國無所不
統故不以一職名其官然周以來代存其任自隋文帝
罷三公府寮皇朝因之其或親王拜者亦但存其名位
爾(漢承秦例不置三公漢末以大司馬大司徒大司空/為三公師傅之官在三公上後漢因之師傅尊號曰)
(上公置府寮魏晉江左皆然後魏太師太傅太保尊號/曰三師後周又為三公隋氏又為三師皇朝因之又漢)
(制三公府分部九卿獻帝建安十三年省三公官置丞/相隋置太尉司徒司空為三公正一品置府寮置公則)
(尚書省上皇朝因之武徳初秦王兼之永徽中長孫無/忌為之其後親王拜三公者不視事祭祀則攝者行焉)
五代職官志後唐清泰二年制以前同州節度使檢校
太尉同平章事馮道為守司空時議者曰自隋唐以來
三公無職事非親王不常置於宰臣為加官無單置者
道在相位時帶司空及罷鎮未命議者不練故事率意
行之及制出言議紛然或云便可總中書門下事或云
須策拜開府及就列無故事乃不就朝堂叙班臺官兩
省入就列方入宰臣退踵後先退劉昫又以罷相為僕
射出入就列一與馮道同議者非之及晉天福中以李
鏻為司徒周廣順初以竇正固為司徒蘇禹珪為司空
遂以為例議者不復有云
國朝治平二年詔自今皇子及宗室卑屬除檢校師傅
官者隨其遷序改授三公仍俟加恩改授
元祐令諸太師太傅太保為三師太尉司徒司空為三
公春明退朝錄國朝歴三師三公者太祖即位天雄節度
符魏王彦卿自守太尉為太師定難節度西平王李中
令彞興自守太傅為太尉荆南節度南平王髙中令保
融自守太保為太傅
太尉舊在三師之下繇唐以來以上公為重李光弼自
司空為太尉薨贈太保郭子儀自司徒為太尉薨贈太
師李德裕自司徒為太尉皆似超拜李載義自司徒為
太保王智興自司徒為太傅二人卒俱贈太尉是以上
公寵待宗臣餘雖有功可遷保傅而掌武之尊不可得
也五代至國初節度皆自檢校太傅遷太尉太尉遷太
師然無升秩明文
賈黯在翰林建言皇子不當為檢校師傅乃止除太尉
天子有爭臣(孝經古者天子有爭臣七人注/謂三公及前疑後丞左輔右弼)三卿佐一
公(尚書大傅古者天子三公每一公三卿佐之毎一大/夫三士佐之故天子三公九卿二十七大夫八十一)
(元士所以為/天子者若此)三事(詩雨無正大夫刺幽王/也三事大夫莫肯夙夜)三槐(周禮朝/士掌建)
(邦外朝之法面/三槐三公位焉)内與王論道(周禮地官注三公者内與/王論道中參六官之事外)
(與六卿之教其要為/民是以屬之卿焉)一命衮(禮王制曰三公一命衮若/有加則賜也不過九命三)
(公八命矣復加一命則服衮龍與王者之後同多於此/則賜也非命服也虞夏之制天子有日月星辰周禮曰)
(諸公之服自衮冕/而下如王之服)獄成參聽(又曰大司冦以獄之成告/于王王命三公參聽之三)
(宥然後/制刑)如喉在咽以理舌語(春秋合誠圖曰天理在斗/中司三公如人喉在咽以)
(理舌語宋均注曰斗為天之舌口主出政教三公主導/宣君命喻於人則宜如人喉在咽以理舌口使言有條)
(理/)天子之相(公羊隱公元年天子三公稱三公者何天/子之相也又五年天子之相則何以二自)
(陜而東者周公主之自陜而/西者召公主之一相處乎内)上賢(荀子君道曰上賢使/之為三公次賢使之)
(為諸侯下賢使之為士/大夫是所以顯設之也)總方而議(又王霸三公總方而/議則天子共巳而巳)
(矣/)百寮之率萬民之表(漢詔曰夫三公者百寮之率萬/民之表也未有樹直表而得曲)
(影者/也)通經術知大體(梁王所欲殺大臣十餘人文吏窮/究其謀反端頗見太后不食日夜)
(泣不止景帝甚憂之問公卿大臣大臣以通經術吏往/治之乃可解於是遣田叔吕季主往治之此二人皆通)
(經術知大體來還至霸昌廏取火悉燒梁之反辭但空/手來對景帝帝曰何如對曰言梁王不知也造為之者)
(獨其幸臣羊勝公孫詭之屬為之爾謹以伏誅死梁王/無恙也景帝喜說曰急趨謁太后太后聞之立起坐食)
(氣平復故曰不通經術知古今之大體不可以/為三公及左右近臣少見之人如從管窺天也)號稱萬
石(前漢百官公卿表注漢制三公號/稱萬石其俸月各三百五十斛)天子改容而禮之
(賈誼曰今自王侯三公之貴皆天子之所改/客而禮之也古天子之所謂伯父伯舅也)起白屋(吾/丘)
(壽王曰今三公有司或由窮巷起/白屋裂地而封者此議公孫𢎞也)於赫三事匪俊匪作
(韋𤣥成詩三事三公之謂也/言三公顯職以賢俊為之)腹心(策告師丹曰夫王公/者朕之腹心也輔善)
(相過匡率百寮/和合天下也)鼎足承君(彭宣為大司空王莽專權宣/上書言三公鼎足承君一足)
(不任則覆/亂美實也)丞相獨兼(成帝時何武為九卿建言舌者民/樸事約國之輔佐必得聖賢然猶)
(則天三光備三公官各有分職今末俗之弊政事煩多/宰相之材不能及古而丞相獨兼三公之事所以久廢)
(而不治也宜建三公官定卿大/夫之任分職授政以考功效)分職授政以考功效(上/)
上應台階下同元首(後漢郎顗傳三公上應台階下同/元首注春秋元命苞曰魁下六□)
(兩兩而比曰三台漢書音義曰泰階三台也又黃帝泰/階六符經曰泰階者天之三階也上階為天子中階為)
(諸侯公卿大夫下階為士庶人三階平則隂陽和風雨/調尚書曰君為元首臣作股肱言三公上象天之台階)
(下與人/君同體)三府(郎顗拜章曰選舉牧守委/任三府注三府三公也)天地災變皆免
(後漢本制日蝕星流及大雨雹等災變者唯免太尉自/徐防為太尉凡天地災變三公皆免至魏黃初二年始)
(罷此/例)鼎象(顯宗永平六年王雒山出寶鼎詔曰/鼎象三公豈公卿奉職得其理耶)鼎司(楊/秉)
(曰三公鼎司/無所不統)明糾非法(章帝二年詔春秋之義以貴理/賤今自三公並宜明糾非法宣)
(掁威/風)謡言奏事(蔡邕上疏曰五年制書令三公謡言奏/事是時奉公者欣然得志注漢官儀曰)
(三公聽採長吏臧否人所疾/苦條奏之是為舉謡言也)登槐鼎之任(光武尤信讖/言以王梁孫)
(咸名應圖籙越/登槐鼎之任)上則台階下象山岳(劉愷傳陳忠上疏/薦愷曰臣聞三公)
(上則台階下象山岳股肱元首/鼎足居職協和隂陽調訓五品)協和隂陽調訓五品(上/)
台輔之任實和隂陽(李固曰臣聞台輔/之任實和隂陽)去大名(朱祐奏/宜令三)
(公去大名以法/經典光武從之)課覈(朱浮論曰光武明帝躬好吏事亦/以課覈三公其人或失而其禮稍)
(薄至有誅斥詰辱之累/任職責過一至於此)股肱(崔寔政論曰三公/天子之股肱也)在公台
二十餘年(謝承後漢書胡廣在公台二十餘年厯事六/帝禮任甚優每遜位稱疾及逸退田里未嘗)
(滿嵗輒復升進凢一履司空再作司徒三登太尉又為/太傅其所辟命皆天下之士與故吏陳蕃李咸並為三)
(司蕃等毎朝㑹輒稱/疾避廣時人榮之)不敢先佩印綬(黄憲同郡陳蕃為/三公臨朝歎曰叔)
(度若在吾不敢/先佩印綬矣)食不過一肉脫粟飯(荀悦漢紀荀爽為/三公食不過一肉)
(脫粟/飯)累世三公(續漢書楊彪字文光博覽衆書有恭孝/稱位至司徒太尉見漢祚將終自以累)
(世三公恥復為魏臣/乃稱脚攣不復行)雀環(續齊諧記𢎞農楊寳嘗見一/黄雀為鴟梟所搏墜樹下又)
(為螻蟻所困寳愍之取致中箱中養之唯食黄花百餘/日毛羽成放之朝去暮還後或與羣雀俱來哀鳴遶室)
(數日乃去爾夕三更寳讀書未卧有黃衣童子向室再/拜曰我王母使臣為鴟梟所搏䝉君拯濟今當使南海)
(不得復往以白環四枚與寶曰令君子孫潔白登三公/辭去遂絶寶生震震生秉秉生賜賜生彪四世為三公)
延入講論得失(魏初三公無事希預朝政髙柔上疏曰/公輔之臣國之棟梁古者刑政有疑輒)
(議於槐棘之下自今之後朝有疑議及刑獄大事宜數/以咨訪三公三公朝朔望之日可特延入講論得失文)
(帝嘉/納焉)載輿上殿(魏志太傅鍾繇有膝疾拜起不便時太/尉華歆亦以髙年疾病朝見皆使載輿)
(車虎責舁上殿就坐是後/三公有疾遂以為故事)領兵入見交㦸叉頸(又舊制/三公領)
(兵入見皆交㦸叉頸而前曹操將討張繡/入覲天子時始復此制操自此不復朝見)一代之偉人
(又文帝即王位鍾繇復為大理及踐阼轉太尉時司徒/華歆司空王朗並先世名臣文帝罷朝謂左右曰凡三)
(公者乃一代之偉人/也後日殆難繼矣)不過令吾不作三公(辛毗字佐治/魏明帝時中)
(書監令劉放孫資見信於主制斷時政大臣莫不交好/而毗不與往來子敞諫毗正色曰與劉孫不平不過令)
(吾不作三公而已大丈夫欲為公而豈毁其髙節者即/後畢軌表言尚書僕射王思忠亮計畧不如辛毗毗宜)
(代思帝以訪放資放資對毗/實亮直然性剛而専遂不用)王公相去一階(魏太尉王/祥字休徵)
(晉武帝為晉王祥與荀顗往謁顗謂祥曰相王尊重何/侯既已盡敬今便當拜也祥曰相國誠為尊貴然是魏)
(之宰相吾等魏之三公公王相去一階而已班列大同/安有天子三公而輒拜人者損魏朝之望虧晉王之德)
(君子愛人以禮吾不為也及入顗遂拜而祥獨長揖帝/曰今日方知君見顧之重矣何侯謂何曽亦三公也)
三公封侯(崔林生徳孺為司空封安陽亭侯/邑六百戸三公封列侯自林始也)論道之官
(徐邈字景山拜司空嘆曰三公論道之官無/其人則缺豈可以老病取之哉固辭不受)八公同辰
攀雲附翼(晉職官志晉受魏禪以安平王孚為太宰鄭/沖為太傅王祥為太保司馬望為太尉何曽)
(為司徒荀顗為司空石苞為大司馬陳騫為/大將軍世所謂八公同辰攀雲附翼者也)調隂陽(又伊/尹曰)
(三公調隂陽九卿通寒暑/大夫知人事列士去其私)佩刀(吕䖍有佩刀工相之以/為必登三公可服此刀)
(䖍謂王祥曰茍非其人刀或為害卿有公輔之量故以/相與祥始固辭强之乃受祥後果為太保臨薨以刀授)
(弟覽曰汝後必興足稱此刀覽/後厯世多賢才興於江左矣)三公自共選一公(劉寔/以世)
(多進趨著崇讓論以一官缺擇衆官所讓最多者用之/三司有缺檡三司所讓最多者用之此為一公缺三公)
(預送之且主選之吏不必任公而選/三公不如令三公自共選一公為詳)臨軒遣使(成帝臨/軒遣使)
(拜太傅太尉司空儀注太樂宿懸於殿庭門下奏非祭/祀宴饗則無設樂之制太常蔡謨議曰凡敬其事則備)
(其禮禮備則有樂今大拜輔相/臨軒遣使宜有金石之樂從焉)致拜盡敬(文帝為晉王/時何曾與髙)
(柔鄭沖俱為三公將入見曽/獨致拜盡敬二人獨揖而已)策拜設小㑹(前代三公策/拜皆設小㑹)
(所以崇宰輔之制自魏末以後廢不復/行至石鑒拜司徒有詔令㑹遂以為常)宣德化調七政
(天文志輔星傅乎開陽所以佐斗成功丞相之象也七/政星明其國昌輔星明則臣强杓南三星及魁第一星)
(西三星皆曰三公主宣徳/化調七政和隂陽之官也)和隂陽之官(上/)職典天地(禮/志)
(衞瓘奏曰夫三公職典天地實掌人物國之大事取義/於此故漢氏封禪非是官也不在其事臣等前奏盖陳)
(祖考之功天命又應陛下之德/合同四海迹古考今宜修此禮)夜聞神言知當為公(魏/舒)
(未達時嘗詣野王主人妻夜産俄而聞車馬之聲相問/曰男也女也曰男書之十五以兵死復問寢者為誰曰)
(魏公舒後十五載詣主人問所生児何在曰因條/桑為斧傷而死舒自知當為公矣其後果為司徒)不過
使吾不為三公(顧顗之為吏部尚書出為吳興太守幸/臣戴法興權傾人主而顗之未嘗低意)
(光祿大夫蔡興宗與之善嫌其風節過峻顗/之曰辛毗有云劉孫不過使吾不為三公爾)論道興化
(庾純字謀甫而賈充宴相諷純上表自劾臣不惟生育/之恩求養老父而懷祿貪榮烏烏之不若充為三公論)
(道興化以教義責臣是也而以枉錯直居下犯/上醉酒迷荒昏亂儀度臣得以凡材擢授顯任)上應天
心(鄭袤字林叔以為司空天子臨軒遣國坦就第拜授/袤上送印綬至于十數謂坦曰魏以徐景山為司空)
(吾時為侍中受詔之日徐公語吾曰三公當上應天心/茍非其人寔傷和氣不敢以垂死之年累辱朝廷也終)
(於不就遵大雅君/子之迹可不務乎)父子居上公位(諸公讃司馬望字子/初孚之長子有才偉)
(早著名咸熙中位至司徒入晉封義陽王遷太尉大司/馬時孚為太宰父子居上公位百代以來未之有也)
灼然有公輔之望(中興書謝安栖遲東山縱意遊玩弟/子萬時為西中郎將位居藩任而安)
(在私門名猶出萬右/灼然有公輔之望)血流彈壁仍作公字(異苑曰陶侃/曾如厠見數)
(十人悉持大杖有一人衣平上㥽自稱後帝云君長者/放出相見三載莫説當富貴言訖侃便起未幾失所在)
(有大印作公字當其穢處侃左手有丈直達中指至横/上節便絶占者以為此文若過位無極侃針挑合徹血)
(流彈壁仍作公字又/取紙袞公迹逾明)具瞻所歸不用非其人(荀朂别傳/曰晉司徒)
(缺武帝問其人於朂答曰三公具瞻所歸/不用非其人魏文帝用賈詡孫權笑之)我不獨拜公
(世說王丞相既拜司徒而歎曰/王喬若過江我不獨拜公爾)兼才望(光祿大夫青州/大中正劉毅卒)
(武帝撫几驚曰失吾名臣不得生三公即贈儀同三司/北海王宫上䟽曰中詔以毅忠允匪躬贈台司臣謹按)
(諡者行之迹號者功之表今毅功德並立而有號無諡/臣竊以春秋之事求之諡法主於行而不繫爵然漢魏)
(相承爵非列侯則皆没而髙行不加之諡至使三事之/賢臣不如野戰之將臣願舉春秋之逺制改列爵之舊)
(限帝出其表使八座議/之多同宫議奏寢不行)口自為鼔(齊張敬兒將拜三司/謂其妻嫂曰我拜後)
(府開黄閣口自為鼔聲初得鼔吹羞便奏之又於新/林姥廟中為妾祈子咒神口自稱三公其鄙俚如此)以
任昉為記室(梁武帝尅建業霸府初開以任昉為驃騎記/室㕘軍專主文翰始梁武與昉遇竟陵王)
(西邸從容謂昉曰我登三府當以/卿為記室至是引昉以符昔言)黃閤置鴟尾(陳舊制/三公黄)
(閤聽事置鴟尾後帝時蕭摩訶以功授侍中驃騎大將/軍左光祿大夫時詔摩訶開閤門施行馬聽事寢堂並)
(置鴟/尾)黒頭三公(後魏書宗室元彧少冇才學當時甚美/侍中崔光見而謂人曰黒頭侍中當此)
(人/也)司武司衆司土(詔曰尉惟司武武在止戈徒惟司/衆敬敷五教空惟司土利用厚生)食
不兼味(長孫道生拜司空加侍中性忠厚亷約身為三/司而衣不華飾食不兼味一熊皮鄣泥十年不)
(易時人比/之晏嬰)中書令讀策(唐宰相張延賞與李晟不協吐/蕃尚結賛數遣使乞和晟奏曰)
(戎狄無信不可許上意將帥生事邀功延賞揣上意奏/罷晟兵權拜太尉兼中書令奉朝請而已故事冊拜三)
(公中書令讀冊侍中奉禮如闕即以宰相攝之延賞欲/輕其禮始令兵部尚書崔漢衡攝中書令讀冊時議非)
(之/)正天下(説苑三公正天下/調隂陽節風雨)在天曰三台(天文錄三台/星一名三能)
(一名天柱三公之位也在/人曰三公在天曰三台)象鼎足承上(環濟要畧三公/者象鼎三足共)
(承其/上也)
　　三老五更
禮記樂記曰食三老五更於太學天子袒而割牲執醬
而饋執爵而酳冕而總干所以教諸侯之弟也(三老五/更互言)
(之耳皆老人更知三德五事者也冕而/總干親在舞位也周名太學曰東膠)
文王世子曰天子視學大昕鼓徴所以警衆也衆至然
後天子至乃命有司行事興秩節祭先師先聖焉有司
卒事反命始之養也適東序釋奠於先老遂設三老五
更羣老之席位焉適饌省醴養老之珍具(養老東序則/視學於上庠)
(三老五更各一人也皆年老更事致仕者也天子以父/兄養之示天下之孝弟也名以三五者取象三辰五星)
(天所以照明天下者羣老無數其禮亡以鄉飲酒禮言/之席位之處則三老如賓五更如介羣老如衆賓必也)
王制曰凡養老有虞氏以燕禮夏后氏以饗禮殷人以
食禮周人修而兼用之五十養於鄉六十養於國七十
養於學達於諸侯(天子諸侯/養老同)有虞氏養國老於上庠養
庶老於下庠夏后氏養國老於東序養庶老於西序殷
人養國老於右學養庶老於左學周人養國老於東膠
養庶老於虞庠虞庠在國之西郊有虞氏深衣而養老
夏后氏燕衣而養老殷人縞衣而養老周人𤣥衣而養
老
内則凡養老五帝憲三王有乞言(有讀為又又從之/求善言可施行也)五
帝憲養氣體而不乞言有善則記之為惇史三王亦憲
既養老而後乞言亦微其禮皆有惇史(惇史史教厚者/也微其禮者依)
(違言之求/而不切也)
孝經援神契天子親臨辟雍尊事三老兄事五更三者
道成於三五者訓於五品言其能以善道改更也三老
五更皆取其首妻男完具者
蔡邕月令章句五更當為五叟叟長老之稱也其字似
更書者轉誤嫂字女旁叟今皆以為更矣
應劭漢官儀天子父事三老兄事五更天子親割三公
設几九卿正履
以引以翼(詩行葦周家忠厚仁及草木故能内睦九族/外尊事黄耉養老乞言以成其福祿焉其詩)
(曰曽孫惟主酒醴維醹酌以大斗/以祈黄耉黃耉台背以引以翼)幸辟雍行禮(後漢明/帝永平)
(二年冬十月壬子幸辟雍初行養老禮詔曰復踐辟雍/尊事三老兄事五更安車輭輪供綏執授侯王設醬公)
(卿饌珍朕親袒割執爵而酳祝哽在前祝饁在後升歌/鹿鳴下管新宫八佾具脩萬舞於庭朕固薄德何以克)
(當三老李躬年者學明五更桓榮授朕尚書詩曰無德/不報無言不酬其賜榮爵闗内侯邑五千戸三老五更)
(皆以二千石祿養終其身注尊事三老父象也老人知/天下之事者輭輪以蒲裹輪三老就車天子執綏授之)
(五更老人知五行更代事者三老五更皆取有首妻男/女全具者用其德行年耆髙者三公一人為三老次卿)
(一人為五更皆服絺紵大袍單衣皂緣領袖冠進賢扶/玉杖五更亦如之不杖皆齋于太學講堂其日乗輿先)
(到辟雍遣使安車迎三老五更天子迎于門三公設几/杖九卿正履天子親袒割爼執醬而饋執爵而酳明日)
(皆詣闕謝以其/於已禮太隆也)奉杖進履(賈山曰天子之尊四海之内/莫不為臣然而養三老於太)
(學親執醬而饋執爵而酳祝饐在/前祝哽在後公卿奉杖大夫進履)皤皤國老(班固辟雍/詩曰皤皤)
(國老乃/父乃兄)玉杖(續後漢三老五更杖玉杖長九尺端以鳩/為飾鳩者不噎之烏欲老人之不噎也)
賜玉杖(華嶠後漢書熙平中天子/引袁逢為三老賜玉杖)車駕躬行古禮(魏志/少帝)
(詔曰夫養老興教三代所以樹風化也乞言納誨著在/惇史其以王祥為三老鄭小同為五更車駕躬行古禮)
(帝乞言於祥祥對曰昔者明王禮樂既/備加之以忠誠忠誠之發形於言行)以師道自居(王/隠)
(晉書曰王祥字休徵魏髙貴鄉公入學命祥為三老鄭/小同為五更祥南面以師道自居帝北面乞言於是仰)
(惟明王聖帝君臣政化之要俯以訓/帝于時羣卿士聞其格言莫不砥礪)以老遜位(後魏孝/文太和)
(十六年司徒尉元以老遜位八月己/酉以尉元為三老游明根為五更)
　　　尚父
史記周本紀武王克商封功臣謀士而師尚父為首封
於營丘曰齊也
齊世家曰太公望吕尚窮困年老矣以漁釣干周西伯
西伯將出獵卜之曰所獲非龍非彲非虎非羆所獲霸
王之輔於是西伯獵果遇太公渭之陽與語大説曰自
吾先君太公曰當有聖人適周周以興子真是耶吾太
公望子久矣故號之曰太公望載與俱歸故文王時天
下三分有二歸周者太公之謀計居多及武王滅商遷
九鼎修周政而與天下更始尚父謀又居多於是封師
尚父於齊營丘
鷹揚(詩大明維師尚父時維鷹揚涼彼武王注師太師/也尚父可尚可父也鷹揚如鷹之飛揚也涼佐也)
師之尚之父之(劉向别錄師之尚之父之故/曰師尚父父亦男子之稱)欲稱而止
(魏志董卓至西京為太師號曰尚父乗青葢金華車爪/畫兩轓時人號曰竿摩車公卿見卓謁拜車下卓不為)
(禮注獻帝記曰卓既為太師復欲稱尚父以問蔡邕邕/對曰昔武王受命太公為師輔佐周室以代無道是以)
(天子尊之稱父今公之功德誠為巍巍宜/湏闗東悉定車駕東還然後議之乃止)麾去妾婢待
盧杞(唐郭子儀建中初為尚父有疾百官造問皆不屏/妾婢及御史中丞盧杞來子儀速麾去逺側獨隠)
(几待杞杞去或問其故子儀曰彼形怪陋而/險吾左右見之必笑此人若得權吾當族矣)錢鏐(吳越/書天)
(祐三年以/鏐為尚父)
　　四輔
尚書大傳古者天子必有四鄰前曰疑後曰丞左曰輔
右曰弼天子有問無對責之疑有志而不志責之丞可
正而不正責之輔可揚而不揚責之弼其爵視卿其祿
視次國之君
禮記文王世子曰虞夏商周有師保有疑丞設四輔及
三公不必備惟其人語使能也(得能則用之無則已不/必備其官也小人處其)
(位不如/且闕)君子曰德德成而教尊教尊而官正官正而國
治君之謂也
前漢平帝元始元年置太師太保孔光以太傅遷太師
王舜以車騎將軍為太保王莽以大司馬領太傅又置
少輔為四輔王莽居攝置四輔官(初王莽為左輔甄豐/為右弼甄邯為後丞)
(後又制以太師太傅/國師國將為四輔)
後周宣帝又置四輔官以大冢宰越王盛為大前疑蜀
國公尉遲迥為大右弼申國公李穆為大左輔隋國公
楊堅為大後丞
欽四鄰(書益曰欽四鄰庶頑讒說若/不在時侯以明之撻以記之)爭臣(孝經古者天/子有爭臣七)
(人鄭𤣥注謂三公前/疑後丞左輔右弼)為國維綱(前漢馬宫宇游卿為大/司徒哀帝時賜策皆以)
(四輔為國維綱三公之任鼎足承君不有鮮明無以居/位如君言至誠可聽惟君之惡在洒心前不敢文過朕)
(甚多/之)置七臣以廣諫道(後漢劉瑜上疏曰惟陛/下設置七臣以廣諫道)爭臣七
人以自鑒照(郅夀傳何敞上疏理之曰臣聞聖王闢四/門開四聰建直言之路下不諱之詔立敢)
(諌之木聽歌謠於路/爭臣七人以自鑒照)
　　　太師
大戴禮天子不諭於先聖之德不知君國畜民之道不
見禮義之正不察應事之理不博古之典傳不閑威儀
之數詩書禮樂無經學業不法凡是之屬太師之任也
前漢百官公卿表太師古官平帝元始元年初置金印
紫綬太師位在太傅上
漢書音義師訓也
應劭漢官儀太師古官殷紂時箕子周武王時太公成
王時周公並為太師周公薨畢公代之秦及漢初並無
至平帝元始元年初置以孔光居焉
晉職官志晉初以景帝諱置太宰以代太師之任秩增
三司太傅太保皆為三公
宋百官志太宰一人周武王時周公旦始居之掌邦治
為六卿之首秦漢魏不常置晉初依周禮備置三公之
職太師居首景帝名師故置太宰以代之太宰葢古之
太師也殷紂之時箕子為太師周武王時太公為太師
周成王時周公為太師周公薨畢公代之漢西京初不
置平帝始復置漢東京又廢獻帝初董卓為太師卓誅
遂廢魏世不置晉既因太師而置太宰以安平王孚居
焉
南齊百官志太師太保太傅周舊官漢末董卓為太師
晉惠帝初衞瓘為太保自後無太師而太保為贈齊唯
置太傅
隋百官志後齊多循後魏置太師太保太傅為三師
唐百官志太師一人(天寳以前唯以其官贈仲尼及長/孫貞武士彠竇毅韋元貞張說裴)
(光/庭)父師(書微子作誥父師少師注/父師太師三公箕子也)周公為師(君奭曰召/公為保周)
(公為師相成/王為左右)今予祗命(畢命王曰嗚呼父師今予/祗命公以周公之事徃哉)天子
所師法(周官曰立太師太傅太/保注師天子所師法也)師保之訓(太甲曰既徃/背師保之訓)
(弗克于/厥初)赫赫師尹民具爾瞻(詩節彼南山維石巖巖赫/赫師尹民具爾瞻又曰尹)
(氏太師維周之氐秉國之均四方是維天子是毗俾民/不迷箋云氐當作桎轄之桎毗輔也言尹氏當太師之)
(官為周之桎轄持國政之平維制四方上輔天/子下教化天下使民無迷惑之憂言任至重也)維師尚
父時維鷹揚(大明見/尚父門)師尚父(史記齊/世家)首封(周本紀並/見尚父門)賜
靈壽杖(前漢平帝即位太后稱制委政王莽白太后帝/㓜少宜置師傅乃以孔光為太傅明年徙先為)
(太師莽為太傅光常稱疾不敢與莽並及莽為宰衡位/諸侯王上光愈恐固稱疾辭位太后詔無朝十日一賜)
(食賜太師靈壽杖黃門令為太師省中位/坐置几太師入省中用杖賜食十七物)篤學博聞宜
備國師(續漢書趙典篤學博聞/宜備國師即太師也)鴻鵠固有逺志(獻帝春/秋董卓)
(自號太師御史中丞以下皆拜皇甫嵩與卓爭權後嵩/為中丞見卓拜卓曰可以服未嵩曰安知明公乃至於)
(是卓曰鴻鵠固有逺志但燕雀不知爾嵩曰昔與明公/俱為鴻鵠但明公今日變為鳳凰卓笑曰卿早服何得)
(不/拜)欲稱尚父(魏志董卓/見尚父門)師臣(軒轅聖人也仗/師臣而授圖)縞巾素帶
居師友之位(晉書蜀李壽以安車束帛聘龔壯為太/師壯固辭特聽縞巾素帶居師友之位)天
地太師(蜀李雄僣號時范長生自西山乗素輿詣成都/雄拜長生為天地太師封西山侯秩贈三司)
贊拜不名(隋髙祖受禪李穆來朝髙祖降坐禮之拜太/師贊拜不名真食成安縣三千戸於是穆子)
(孫雖襁褓悉拜儀同其一門執象/笏者百餘人穆之貴盛當時無比)師範一人(唐置太師/以師範一)
(人儀刑/四海)官之極(後唐天成三年詔/曰太師官之極)就賜生辰器幣(國朝/淳化)
(三年遣左正言張秉齎太師趙普生辰器幣鞍馬就西/京賜之國朝故事非同平章事者無生辰賜幣之例上)
(以普勲舊故/特異其禮)養疾(三月以西京留守太保兼中書令趙/普為太師西京養疾以開國元臣故)
(優拜之非/常例也)
　　太傅
大戴禮傅傅之徳義也天子無恩於父母不惠於庶民
不禮於大臣不中於折獄無經於百官不哀於喪不敬
於祭不信於諸侯不誡於戎事不誠於賞罰不厚於德
不强於行賜予侈於近臣憐愛於疏逺卑賤不能懲忿
窒欲不從太師之言凡是之屬太傅之任也
前漢百官表太傅古官髙后元年初置金印紫綬後省
八年復置後省哀帝元壽二年復置位三公上
後漢百官志太傅上公一人本注曰掌以善道無常職
世祖以卓茂為太傅薨因省其後每帝初即位輒置太
傅錄尚書事薨輒省(大戴記曰傅傅之德義也應劭漢/官儀曰傅者覆也賈生曰天子不)
(喻於先聖之德不知君民之道不見禮義之正詩書無/宗學業不法此太師之責也古者齊太公職之天子不)
(惠於庶民不禮於大臣不中於折獄無經於百官不哀/於喪不敬於祭不戒於齊不信於事此太傅之責也古)
(者周公職之天子處位不端受業不敬言語不敘音聲/不中進退升降不以禮俯仰周旋無節此太保之責也)
(古者燕召公職之天子燕業反其學左右之習詭其師/答諸侯遇大臣不知文雅之辭已語之適簡聞少誦不)
(博不習此少師之責也天子居處出入不以禮衣服冠/帶不以制御器列側不以度采服從好不以章忿悦不)
(以義與奪不以序此少傅之責也天子居處燕私安而/易樂而眈飲食不時醉飽不節寢起早晏玩好器弄無)
(制此少保之責也此古天子自輔弼之禮也身為天子/而賢知維之故能慮無失計舉無過事終身得中也)
應劭漢官儀太傅古官也周成王時康叔為之髙后元
年初用王陵金印紫綬
晉職官志魏初唯置太傅以鍾繇為之末年又置太保
以鄭沖為之
宋書晉宣帝為魏太傅誅曹爽後置左右長史掾屬舍
人各十人事既非常加又領兵非准例也
宋百官志太傅一人周成王時畢公為之漢髙后元年
初用王陵
南齊百官志太師太傅太保周舊官齊唯置太傅
齊職儀太傅品秩冠服同太宰成王即位周公為之太
傅遷太師秦無其職漢惠帝崩吕后以丞相王陵為少
帝太傅位在三公上
隋百官志梁武受命之初官班多同宋齊之舊有太傅
陳以為贈官後齊置太師太傅太保是為三師
唐百官志太傅一人
六典後漢光武惟置太傅有府寮拜故密令卓茂為之
明帝以鄧禹為之章帝以下初即位皆置太傅錄尚書
事其人亡則罷
謝病杜門(前漢王陵為人少文氣好直言為右丞相吕/太后欲廢陵乃陽遷陵為帝太傅寔奪之權)
(陵怒謝病杜/門竟不朝請)名冠天下(後漢卓茂為密令教化大行更/始立以茂為侍中祭酒知更始)
(政亂以年老乞骸骨歸光武即位詔曰前密令卓茂名/冠天下當受天下重賞故武王誅紂封比干之墓表商)
(容之閭今以茂為太傅封褒馬/德侯食邑三千戸賜几杖車)進見東向(顯宗即位以鄧/禹先帝元功拜)
(為太傅進見東向甚見尊寵注/臣當北面以尊如賓故令東向)正身立朝(趙熹内典宿/衞外幹掌職)
(正身立朝未嘗懈隋肅宗即位進為太/傅錄尚書事又光武嘗稱熹真長者)在位修身(和帝/即位)
(以鄧彪為太傅錄尚書事賜爵闗内侯永光初竇氏專/權驕縦朝廷多有諫諍而彪在位修身而已不能有所)
(匡正又嘗奏免御史中丞周紆紆前失竇/氏㫖故頗以此致譏然當時宗其禮讓)元功之族(和/帝)
(册故太尉鄧彪曰元功之族/三讓彌髙今以彪為太傅)與三公絶席(張禹拜太傅/錄尚書事鄧)
(太后以殤帝初育欲重臣居禁内乃詔禹舍宫中給帷/帳牀褥大官朝夕進食五日一歸府每朝贊與三公絶)
(席/)志誅曹節(陳蕃字仲舉年十五嘗閉一室蕪穢不掃/曰大丈夫當掃除天下安事一室乎竇后)
(臨朝以蕃為太傅錄尚書事蕃與后父大將軍竇武同/心盡力徴用名賢共㕘政事志誅常侍曹節等以其諂)
(事太后多行貪虐天下之士莫不延頸想望/太平及事泄曹節矯詔誅武等蕃遂見害)無咎無譽
(胡廣贊曰鄧張作傅無咎無譽胡公/庸庸飾情克恭朝章雖理據正或撓)練達事體明解朝
章(胡廣為太傅時年八十四練達事體明解朝章雖無/謇直之風屢有補闕之益故京師號曰萬事不理問)
(伯始天下中/庸有胡公)恩寵之異(華嶠後漢書鄧彪字智伯為太/傅賜爵闗内侯百官總已以聽)
(於彪恩寵之/異莫與為比)三世在位為國元老(東觀漢記章帝詔曰/行太尉事趙熹三世)
(在位為國元老其以熹為太𫝊時年八十而心力/克壯繼母在堂朝夕瞻省傍無几杖言不稱老)載輿
上殿(魏志明帝即位遷鍾繇為太傅繇膝疾朝見使載/輿車虎青舁上殿就坐是後三公有疾遂為故事)
羣言系于口典誥總于心(曹植輔臣論曰精微聽察理/析毫分規矩可則阿保不傾)
(羣言系于口而研摭是非典誥總/于心而唯所用之者鍾太傅也)朝之雋老(晉鄭沖抗/表致仕詔)
(曰太傅韜徳深粹履行髙潔恬逺清虚確然絶世厯登/三事仍荷保傅之重可謂朝之雋老衆所其瞻者也屢)
(以年髙疾篤致仕告退今聽其所執以壽光公就第位/同保傅在三司之右几杖不朝若朝有大政皆就諮之)
就諮國政(上/)上貂蟬印綬(习𨽻李憙等奏太傅鄭沖太/保何曽太尉荀顗各以病疾)
(俱應免帝不許沖遂不視事表乞骸骨優/詔不許沖固辭上貂蟬印綬詔又不許)㑹朝劍履乗
輿上殿(何曽為太傅乞遜位詔今朝㑹劍履乗輿上/殿如漢相國蕭何田千秋魏太傅鍾繇故事)保
傅之賢明宗國用寧(王􁃞之保傅箴曰保傅之賢明宗/國用寧輔弼之不忠禍及于躬無)
(曰父子無間昔有潘崇無/曰至親無二或容江克)三為太傅(後魏淮陽王欣大/統中為太傅文帝)
(謂欣曰王三為太傅再為太師自/古人臣未聞此例欣遜謝而已)賜女樂(北齊髙歸彦/作亂冀州段)
(韶與東安王婁叡率衆討平之遷太/傅賜女樂十人并歸彦果園一千畝)未嘗以勢位驕人
(後周王盟為太傅盟姿度𢎞雅仁而泛愛雖居師傅禮/冠羣后而謙恭自處未嘗以勢位驕人魏文帝甚尊重)
(之/)不持威儀行常單馬(達奚武字成興轉太傅微時奢/侈好華飾末居重位不持威儀)
(行常單馬門不施㦸常晝掩一扉或謂武曰公位冠羣/后何輕率若是武曰吾昔在布衣豈望富貴不可頓忘)
(疇昔且天下未平國恩未報安/可過事威容乎言者慙而退)
　　太保
大戴禮天子處位不端受業不敬言語不序聲音不中
律進退節度無禮升降揖讓無容周旋俯仰視瞻無儀
不顧咳唾趨行不得色不比順隠琴瑟凡此之屬太保
之任也
前漢百官公卿表太保古官平帝元始元年初置金印
紫綬次太傅
應劭漢官儀太保古官也保養也
晉百官志魏末年置太保以鄭沖為之
宋百官志太保一人殷太甲時伊尹為之周武王時召
公為之
漢平帝元始元年始用王舜後漢至魏不置晉初復置
焉
齊職儀殷太甲時伊尹為太保周成王時召公為太保
隋百官志梁武受命之初官班多同宋齊之舊有太保
陳以為贈官後齊置太師太傅太保為三師
唐百官志太保一人(天寶以前唯以其/官贈竇季謀而已)
召公為保(書君奭曰召公為保周公為師相成王為左/右召公不説周公作君奭以告之注尊之曰)
(君/)相洛宅(召誥曰成王在豐欲宅洛邑使召公先相宅/作召誥曰惟太保先周公相宅故洛誥曰召)
(公既相宅周/公徃營成周)保申笞王(呂氏春杖曰荆文王得茄雲夢/黃之狗宄路之矰以田於)
(三月不返得丹陽之姬期年不聽朝保申曰先王以臣/為保今王期年不聽朝王之罪當笞王伏臣將笞王王)
(曰敬諾保申束細箭跪而加之于背如此者再謂王曰/起矣王曰有笞之名一也遂致之保申曰君子恥之小)
(人痛之恥之不變痛之何益保申趨出請死罪文王曰/此不穀之過也保申何罪王乃殺茄黄之狗折宛路之)
(矰放丹陽之姬兼國/三十九保申之力也)元老(晉武初踐胙以王祥為太保/進爵為公加置七官之職祥)
(以年老累乞遜位不許御史中丞侯史光以祥久疾闕/朝㑹禮請免祥官詔曰太保元老髙行朕所毗倚以降)
(政道者也/遂寢光奏)明允(詔曰太傅鄭沖太保何曽太尉荀顗各/尚德依仁明允篤誠翼亮先皇濟光帝)
(業/)清逺(王祥薨奔赴者非朝廷之賢親親故吏而已門/無雜弔之賓族孫戎嘆曰太保可謂清逺矣)
含素遲暮(贊曰鄭沖含素王祥遲暮沖與/祥曽俱為太保沖後遷太傅)對掌朝政(汝/南)
(王亮為太宰錄尚書事與太保衛瓘對掌朝政又衞/瓘為太保以公就第置長史司馬從事中郎掾屬)給
兵千人(衞瓘字伯玉性貞靜有名理以明識清允稱襲/父爵楊駿專權與黃門等毁之瓘乃告老遜位)
(詔進位太保以公就第給親兵百人置長史司馬從事/中郎掾属惠帝即位復瓘千兵初瓘為廷尉鄧艾鍾㑹)
(之伐蜀也瓘以本官持節監艾/㑹軍事給兵千人至是而復)欲養老屬太保(雀鴻春/秋蜀李)
(雄錄曰雄異母兄始字伯敬為太保善撫士/衆多歸之時人為之語曰欲養老屬太保)同日降制
(國朝天禧元年司徒平章事王旦荆王元儼/同日降制加太保三公併除雙員自此始也)
　　三少
尚書周官少師少傅少保曰三孤貳公𢎞化寅亮天地
弼予一人(此三官名曰三孤孤時也言/卑於公尊於卿特置此三者)
前漢百官公卿表太師太傅太保為三公又立三少為
之副少師少傅少保是為三孤與六卿為九焉
後漢百官志太傅(天子燕業反其學左右之習詭其師/答諸侯遇大臣不知文雅之辭已語)
(之適簡聞少誦不博不習此少師之責也天子居處出/入不以禮衣服冠帶不以制御器列側不以度采服從)
(好不以章忿悦不以義與奪不以節此少傅之責也天/子居處燕私安而易樂而躭飲食不時醉飽不節寢起)
(早晏無常玩好器弄/無制此少保之責也)比干(書㣲子殷之既喪天命㣲子/誥父師少師注少師孤卿)
　　太尉
禮記月令孟夏之月命太尉贊傑俊遂賢良舉長大行
爵出祿必當其位
春秋合誠圖堯坐中舟與太尉舜臨觀鳳凰圖
春秋運斗樞赤龍負圖以出河見堯與太尉舜等百二
十人集發藏大麓
史記孝惠帝六年置太尉官
前漢百官公卿表太尉秦官(自上安下曰尉/武官悉以為稱)金印紫綬
掌武事武帝建元二年省
後漢百官志太尉公一人(前漢書曰秦官鄭𤣥注月令/亦曰秦官尚書中候云舜為)
(太尉東晳據非秦官以此追難𤣥焉臣昭曰緯候衆書/綜貫神詭出没隠顯動挾誕怪該覈陰陽徼迎起伏或)
(有先徵時能後騐故守寄精思雜稱曉輔通儒達好時/略文滯公輸益州具於張衡之詰無口漢輔炳乎尹敏)
(之諷圖讖紛偽其俗多矣太尉官實司天虞舜作宰璇/璣賦政將是據後位以書前非唐官之實號乎太尉所)
(職即舜所掌遂以同掌追稱太尉乃中候之妄葢非官/之為謬康成淵博自注中候裁及注禮而忘舜位豈其)
(實哉是不發譏於中候而正之於月令也廣微之誚未/探碩意說苑曰當堯之時舜為司徒新論曰昔堯試於)
(大麓者領錄天子事如今尚書官矣古史考曰舜居百/揆總領百事説者以百揆堯初别置於周更名冢宰斯)
(其然/矣)本注曰掌四方兵事功課嵗盡即奏其殿最而行
賞罰凡郊祀之事掌亞獻大喪則告諡南郊凡國有大
造大疑則與司徒司空通而論之國有過事與二公通
諫諍之世祖即位為大司馬(漢官儀曰元狩六年罷太/尉法周制置司馬時議者)
(以為漢軍冇官候千人司馬故加大/為大司馬所以别異於小司馬之號)建武二十七年改
為太尉(蔡質漢儀曰府開闕王莽初起大司馬後簒盜/神器故遂貶去其闕漢官儀曰張衡云明帝更)
(司馬司空府欲復更太尉府時公趙熹也西曺掾安衆/鄭均素好名節以為朝廷新造北宫整飭宫寺旱魃為)
(虐民不堪命曽無殷湯六事周宣雲漢之辭今府本館/陶公主第舍負職既少自足相容熹表陳之即聽許其)
(冬臨辟雍厯二府見皆壯麗而太尉府獨卑陋顯宗東/顧歎息曰椎牛縦酒忽令乞兒為宰時熹子世為侍中)
(驂騎歸具白之熹以為恨頻譴責均均自劾去道發病/亡占今注曰永平十五年更作太尉司徒司空府開陽)
(城門内與此不同臣昭案劉虞/為太尉司空而與太尉並置焉)
漢官典職太尉孝文三年始置七年省武帝建元二年
置五年省武帝更名大司馬建武二十七年復置太尉
晉百官志晉受命迄江左其相承不替
宋百官志太尉一人掌兵事郊祀亞獻大喪則吿諡南
郊堯時舜為太尉漢因之武帝建元二年置光武建武
二十七年罷大司馬置太尉以代之靈帝末以劉虞為
大司馬而太尉如故
齊職儀太尉品第一金章紫綬進賢三梁冠絳朝服佩
𤣥玉郊廟冕服七旒𤣥衣纁裳服七章
隋百官志梁武受命之初官班多同宋齊之舊有太尉
後齊置太尉司徒司空是為三公
唐百官志太尉一人
六典太尉(晉以司馬望為太尉厯宋齊梁陳後魏北齊/並為三公置府寮宋後魏有大將軍則不置)
(太尉正光/以後並置)
安劉氏者必勃(前漢髙祖疾甚吕后問大臣上曰周勃/重厚少文然安劉氏者必勃也可令為)
(太/尉)跪上天子璽符(文帝乗傳至渭橋羣臣拜謁稱臣代/王下車拜太尉周勃進曰願請間言)
(宋昌曰所言公公言之所言私王者/不受私太尉乃跪上天子之壐符)典職六年勤勞不
怠(後漢章帝詔曰司空牟融典職六年/勤勞不怠其以融為太尉錄尚書事)置雲母屏風(鄭/𢎞)
(字巨君少為鄉嗇夫太守第五倫行春見而深竒之召/署督郵舉孝㢘後為太尉時舉將第五倫為司空班次)
(在下正朔朝見𢎞曲躬而自卑帝問之知其故/遂聽置雲母屏風分隔其間由此以為故事)四世德
業相繼(楊震秉賜彪四世為太尉德業相繼為東京名/族震字伯起嘗居客于湖不答州郡禮命數十)
(年衆人謂之晚暮而震愈篤後有鸛雀銜三鱣魚飛集/講堂前都講取魚進曰鱣者卿大夫服之象也數三者)
(法三台也先生自此/升矣後果至太尉)鸛雀銜三鱣(見/上)奏劾近官(楊秉字/叔節為)
(太尉時中常侍侯覽弟參為益州刺史累有贓暴虐一/州明年秉劾奏參檻車徵詣廷尉參惶遽自殺秉因奏)
(覽及中常侍具瑗口臣案圖舊典宦豎之官本在給事/省闥司昏守夜而猥受過寵執政操權書奏尚書召對)
(秉掾屬曰公府外職而奏劾近官經典漢制有故事乎/秉使對曰春秋趙鞅以晉陽之甲逐君側之惡傳曰除)
(君之惡惟力是視漢世故事三公之職無所不統尚書/不能詰帝不得已竟免覽官而削瑗國毎朝廷有得失)
(輒盡忠諫/多見納用)免歸鄉里(劉寵字祖榮為太尉/以日蝕策免歸鄉里)時人稱長者
(寵為太尉以日蝕免歸嘗出京師欲息亭舍亭長止之/曰整頓洒掃以待劉公不得入也寵無言而去時人稱)
(其長/者也)清白為百寮式(鄧彪字智伯為太尉/在位清白為百寮武)陳忠薦劉愷
(愷字伯豫厯位司空司徒上書稱疾致仕㑹太尉馬英/策罷尚書陳忠上疏薦愷曰臣聞三公上則台階下象)
(山岳股肱元首鼎足居職伏見前司徒劉愷沉重淵懿/道德博備頻歴二司舉動得禮以疾致仕側身里巷處)
(純進退有度百僚矜式海内歸懐徃者孔光師丹近世/鄧彪張酺皆去宰相復序上司誠宜簡練卓異以厭衆)
(書奏詔引/愷拜太尉)拒耿寶薦李常侍兄(楊震代劉愷為太尉帝/舅大鴻臚耿寶薦中常)
(侍李閏見于震震不從寶乃自徃候震曰李常侍國家/所重欲令公辟其兄寶惟傳上意爾震曰如朝廷欲令)
(三府辟召固宜有尚書勅/遂拒不許寶大恨而去)視事三年病乞骸骨(劉愷拜/太尉視)
(事三年病乞骸/骨久乃許之)有匪石不貳之心(冲帝詔書曰太尉趙峻/二世掌典樞衡有匪石)
(不貳/之心)忠正不撓有史魚之風(又曰三公國之楨幹朝廷/取正以成斷金大司農李)
(固公族之苗忠正不撓有史魚之風其/以固為太尉與大將軍㕘錄尚書事)璇璣不平冦賊
姦宄則責太尉(李固傳臣聞台輔之佐實和隂陽/璇璣不平冦賊姦宄則責在太尉)坐使
人於單席(羊續字興祖靈帝欲以續為太尉時拜三公/者皆輸東園禮錢千萬令中使督之曰左騶)
(其所之徃輒迎致禮敬厚贈賂續乃坐使人於單席舉/縕袍以示之曰臣之所資惟斯而已左騶白之帝不悦)
(以此故不登公/位注騶騎士也)任重責大(劉寛字文饒為太尉常於坐/被酒睡伏帝問曰太尉醉耶)
(寛對曰臣不敢醉但/任重責大憂心如醉)三登(胡廣在公台三十餘年厯事/六帝禮任甚優毎遜位辭病)
(及免退田里未嘗滿嵗輒復升進凡一履司空再作司/徒三登太尉又為太傅其所辟命皆天下名士故吏陳)
(蕃李咸並為三司蕃等每朝/㑹輒稱疾避廣時人榮之)箴(崔駰箴曰上之云據下/之云戴茍非其人斁我)
(帝/載)食脱粟飯(李咸孤時自立自大鴻臚拜太尉其在/相位約身率下常食脱粟飯醬菜而已)不
與州郡交通(刺史二千石牋記非公事不發省以先乞/骸骨見許悉還所賜物乗敝牛車而去)
入三嵗租稅助郡國廪假(張禹為太尉時連嵗災荒府/藏空虚禹上疏求入三嵗租)
(税以助郡國/廪假許之)不敢先佩印綬(陳蕃與黄憲同郡及蕃為/三公臨朝嘆曰叔度若在)
(吾不敢先/佩印綬矣)貨賂中官(宦者傳曹嵩靈帝時貨賂中官及/輸西園錢壹萬億故位至太尉)
所辟皆海内長者(續漢書王龔為太尉在位恭慎自守/非公亊不通州郡書記其所辟命皆)
(海内/長者)父尚在(東觀漢記張酺字孟侯為太尉酺毎遷轉/乃一到洛父來適㑹正臘公卿罷朝俱賀)
(嵗奉酒上酺父壽極/歡醼莫不嘉其榮也)食脱粟飰卧布被(謝承後漢書京/兆朱寵字仲威)
(為太尉家貧食脱粟飰卧布被/朝廷賜錦被梁肉皆不敢當)兩白鹿隨車(鄭𢎞為臨/淮太守行)
(春有兩白鹿隨車夾轂而行𢎞怪問主簿黄國鹿為吉/㐫國拜賀曰聞三公車圖畫作鹿明府當為宰相後果)
(為太/尉)策免就國(華嶠後漢書安帝即位太尉徐防以災/異冦賊策免就國凡三公以災免自防)
(始/也)羊續不代劉虞(袁崧後漢書太尉劉虞讓位於羊續/靈帝時為王公者皆輸禮錢十萬續)
(舉縕袍以示之曰臣之所/有惟此而已遂不代虞)三不惑(張璠漢記楊秉為太/尉常曰我有三不惑)
(酒色財天下/稱為名公)更治府(應劭漢官儀河間相張衡云明帝/以為司徒司空府已榮欲更治太)
(尉府公南陽趙熹也餘/見前後漢百官志注)齊七政訓五兵(汝南先賢傳陳/蕃拜太尉讓曰)
(齊七政訓五兵/臣不如王暢)載輿上殿(魏志鍾繇字元常遷太尉時/司空王盟並先世名臣文帝)
(罷朝謂左右曰此三公者乃一代之偉人也後世殆難/繼矣明帝即位遷太傅繇有膝疾拜起不便時華歆亦)
(以髙年疾病朝見皆使輿車虎賁舁上/殿就坐是後三公有疾遂以為故事)不得已乃起(華/歆)
(字子魚明帝即位轉太尉歆稱疾乞退讓位於管寧帝/不許遣常侍繆襲奉詔喻指又詔襲須歆必起乃還歆)
(不得已/乃起)其清不可及(傅子曰敢問今之君子曰袁郎中/積徳行儉華太尉積徳居順其智)
(可及也其清不可及也事上以忠/濟下以仁晏嬰行父何以加諸)白起韓信吳漢亞夫
不足比勲(鄧艾既平劉禪詔曰艾耀武奮威深入虜廷/雖白起破强楚韓信克勁趙吳漢擒子陽亞)
(夫滅七國計功論美不/足比勲其以艾為太尉)登上公以副衆望(吳志孫皓詔/曰范慎勲徳)
(俱茂朕所倚憑宜登上/公以副衆望可為太尉)安有三公輒拜人(晉志王祥見/三公門王公)
(相去一/階注)旬月之中使者八至(中興書桓溫授侍中太尉/固讓不受旬月之中使者)
(八至軺車相望/於道溫遂領職)進登上台(摯虞册隴西王太尉文曰朕/惟君行為時表親則宗臣論)
(道經邦保又皇家/是用進登上台)在公位冲心愈約(郄鑒為太尉雖在/公位沖心愈約勞)
(謙日昃誦玩墳索自少及長身無擇/行咸康五年秋寢疾上疏遜位不許)絶闇中遺金(雀鴻/前趙)
(錄太尉范隆曽有所薦得美官者於闇中以金遺隆隆/數而責之言人不知也謹不敢漏泄父母兄弟隆曰神)
(已知矣其可/取耶遂絶之)觸目琳琅珠玉(世説有人詣王太尉遇安/豐大將軍丞相在徃别屋)
(見秀𦙍平子還語人曰今/日之行觸目琳琅與珠玉)日蝕勿貶(齊職儀魏黃初三/年日蝕奏免太尉)
(賈翊詔天地災害責在朕/躬勿貶三公遂為永制)異官同爵(古今通語異官同/爵共位别職興仁)
(隆化幽贊神明/者謂之太尉)立五廟(唐李晟拜太尉詔為晟立五廟/成官給牲牢祭器床帳禮官相)
(儀以/稱焉)定赴上儀優寵元臣(國朝天禧元年王旦加太尉/依前充玉清昭應宫使令禮)
(院詳定赴上儀上優/寵元臣故有是命)扶掖升殿(新授太尉王旦入謝便/坐上以其羸瘠拜起頗)
(難命謁者扶掖升殿賜坐勞問又遣其子大理評/事雍賫官告賜之加襲衣金帶鞍勒馬如宰臣例)星在
杓南主宣德化(天文錄三公星在北斗杓南主宣德/化和隂陽若今之太尉司空之象也)恨
無官酬公(唐李德裕以劉槙誅策功拜太尉德裕固讓/言唐興太尉惟七人尚父子儀乃不敢拜近)
(王智興李載義皆超拜保傅盖重惜此官裴度為司徒/十年亦不遷臣願守舊秩足矣帝曰吾恨無官酬公母)
(固/辭)毎顧我毛髮森豎(宣宗即位德裕奉冊太極殿帝退/謂左右曰向行事近我者非太尉)
(耶毎顧我毛髪為森豎翼日罷為檢校/司徒同中書門下平章事荆南節度使)
　　司徒
尚書舜典帝曰契百姓不親五品不遜汝作司徒敬敷
五教在寛
周官司徒掌邦教敷五典擾萬民
尚書大傳百姓不親五品不訓則責之司徒
禮記王制司徒脩六禮以節民性明七教以興民德齊
八政以防淫一道德以同俗養耆老以教孝恤孤獨以
逮不足上賢以崇德簡不肖以黜惡(曲禮曰天子之王/官曰司徒司馬司)
(空司士/司冦)
月令孟夏之月司徒巡行縣鄙命農勉作毋休于都
周禮地官大司徒之職掌建邦之土地之圖與其人民
之數以佐王安擾邦國以天下之圖周知九州之地域
廣輪之數辨其山林川澤丘陵墳衍原隰之名物
又曰大司徒之職凡建邦國以土圭土其地而制其域
又曰大司徒之職以五禮防萬民之偽而教之中以六
樂防萬民之情而教之和
又曰大司徒之職以保息六養萬民
大戴禮地宜不殖財物不蕃萬民饑寒教訓不行風俗
淫僻百姓户亡人民流散曰危危則飭司徒
左傳祝鳩氏司徒也
論語摘輔像仲尼為素王顔淵為大司徒
前漢百官公卿表卨作司徒敷五教周地官司徒掌邦
教丞相秦官哀帝元壽二年更名大司徒
後漢百官志司徒公一人(孔安國曰主徒/衆教以禮義)本注曰掌人
民事凡教民孝弟遜順謙儉養生送死之事則議其制
建其度凡四方民事功課嵗盡則奏其殿最而行賞罰
凡郊祀之事掌省牲視濯大喪則掌奉安梓宫凡國有
大疑大事與太尉同世祖即位為大司徒(漢官儀曰王/莽時議以漢)
(無司徒官故定三公之號曰大司馬大司徒大司空也/世祖即位因而不改蔡質漢儀曰司徒府與蒼龍闕對)
(厭於尊者不敢號府應劭曰此不然丞相舊位在長安/時府有四出門隨時聽亊明帝本欲依之進於太尉司)
(空但為東西門國毎有大議天子車駕親幸其殿西王/侯以下更衣併存毎嵗州郡聴採長吏臧否民所疾苦)
(還條奏之是謂之舉謡也頃者舉謡言者掾屬令史都/㑹殿上主者大言某州郡行狀云何善者同聲稱之不)
(善者各爾衘枚大較皆取無名勢其中或有愛憎微栽/黜陟之闇昧也若乃中朝熙恬踐周召之列當軸處中)
(忘蹇諤之節憚首尾之譏懸囊提撮無能清澄其與申/屠嘉切責鄧通王嘉封還詔書邈矣乎周禮有外朝干)
(寶注曰禮司徒府中有百官朝㑹/天子與丞相決大事是外朝存者)建武二十七年去大
(漢舊儀哀帝元壽二年以丞相為大司徒郡國守長史/上記事竟遣公出庭上親問百姓所疾記室掾史一人)
(大音讀勑畢遣勑曰詔書殿下禁吏無苛暴百姓困於/衣食二千石帥勸農桑思稱德厚恩有賑贍無煩擾奪)
(民時今日公卿已不務飭儉恪奢侈過制度以益甚二/千石身帥有以化之民冗食者請謹以法養視疾病致)
(醫藥務治之詔書無飭厨養至今未變乂更過度甚不/稱歸告二千石務省約如法且案不改者長吏以官寺)
(卿亭漏敗墻垣圯壞不治無辦䕶者不勝任先自劾不/應法歸告二千石聽十年更名相國案獻帝初董卓自)
(太尉進為相國而司徒不省及建安末曽公為丞相郄/虞為御史大夫則罷三公官茍綽晉百官表注曰漢丞)
(相府門無闌不設鈴不警鼔/言其深大濶逺無節限也)
蔡邕月令章句司徒散官也
魏志黃初元年改相國司徒
魏名臣奏黃門杜恕奏曰漢故事人民疾病責之司徒
晉職官志太尉司徒並古官自漢歴魏置以為三公及
晉受命迄江左其官相承不替
宋百官志司徒一人掌民事郊祀掌省牲視濯大喪安
梓宫少昊氏以鳥名官而祀鳩氏為司徒堯時舜為司
徒舜攝帝位命契為司徒契𤣥孫曰微亦為夏司徒周
時司徒為地官掌邦教漢西京初不置哀帝元壽二年
罷丞相置大司徒光武二十七年去大
南齊百官志司徒府領天下州郡名數戸口籍
齊職儀司徒品秩冠服同丞相郊廟服冕同太尉
漢哀帝從朱博議始置三司改丞相為大司徒以孔光
為之魏以華歆為之
隋百官志梁武受命之初官班多同宋齊之舊有司徒
後齊置太尉司空是為三公
唐百官志司徒一人
六典司徒(漢制司徒所部太僕鴻臚廷尉三卿漢末罷/三公置丞相魏罷丞相置三公以華歆為司)
(徒晉以何曽為司徒趙王倫篡位以梁王彤為丞相省/司徒肜遷復舊永嘉元年王夷甫為司徒東海王鉞為)
(丞相則始兩置矣成帝以王導為丞相以司徒府為丞/相府導薨復舊宋有丞相又置司徒齊以丞相為贈官)
(梁又兩置陳氏以丞相為贈官後魏正光之後復兩置/北齊廢丞相乾明中又兩置後周並廢丞相置司徒皇)
(朝因/之)
作股肱心膂(書穆王命君牙為大司徒王若曰嗚呼君/牙惟乃祖乃父服勞王家厥有成績紀于)
(太常今命爾予翼作股肱/心膂纉乃舊服毋忝祖考)農父(酒誥曰矧惟若疇圻父/簿違農父若保宏父定)
(辟注農父/司徒也)父子善於其職(詩緇衣美鄭武公也父子並/為周司徒善於其職國人愛)
(之/)以官廢職(左傳桓公六年九月丁卯子同生公與文/姜宗婦命之公問名於申繻對曰不以官)
(以官則廢職晉以僖候廢司/徒僖侯名司徒廢為中軍也)不與三桓謀而召孔丘(符/子)
(曰魯侯以孔子為司徒將召三桓議之乃謂左丘明丘/明曰孔丘其聖人歟夫聖人任政過者離位焉君雖欲)
(謀其將弗合乎魯侯曰吾子奚以知之丘明曰周人有/愛裘人而好珍羞欲為千金之裘而與狐謀其皮欲具)
(少牢之珍而與羊謀其珍言未卒狐相與逃於重丘之/下羊相呼藏於深林之中故周人五年不制一裘五年)
(不足一牢何者周人之謀失今君欲以孔丘為司徒召/三桓而議之與狐謀裘與羊謀羞哉於是魯侯遂不與)
(三桓謀而召/孔丘為司徒)允民望(江氏家傳江統字應元時太傅從/亊中郎庾子嵩以風韻見重亦雅)
(敬君德毎云當今可以居司/徒允民望者江生具人也)年二十四(後漢光武即位/於鄗使使持節)
(拜鄧禹為大司徒策曰前將軍禹深執忠孝與朕謀謨平/帷幄決勝千里孔子曰自吾有回門人日親斬將破軍)
(定山西功効尤著百姓不親五品不訓汝作司徒敬敷/五教在寛今遣奉車都尉授印綬封為鄼侯邑萬戸敬)
(之哉禹時/年二十四)明察守正(侯霸字君房為大司徒封闗内/侯在位明察守正奉公不回)恭
約盡忠(馮勤字偉伯遷司徒先是三公多見罪退帝賢/勤欲令以善自終乃因宴見從容戒之曰朱浮)
(上不忠於君下陵轢同列竟以中傷至今死生吉凶未/可知豈不惜哉人臣放逐受誅雖復追加賞賜賻祭不)
(足以償不訾之身忠臣孝子覧照前世以為鏡誡盡忠/於國事君無二則爵賞光于當世功名列于不朽可不)
(勉哉勤愈恭約盡忠號稱任/職中元元年薨帝悼惜之)在職清儉(蔡茂字子禮為/司徒在職清儉)
(匪懈茂初在廣漢夢坐太殿極上有三嵗禾跳取之得/其中穗輒復失之以問主簿郭賀賀離席而慶曰大殿)
(者官府之形象也極而有禾人臣之上祿也取中穗中/台之位也於字禾失為秩雖曰失之乃所以得祿秩也)
(衮職有闕公其補/之旬月而茂徴焉)願降司徒伏公(伏湛字惠公光武即/位知湛名儒舊臣徴)
(拜尚書時大司徒鄧禹西征闗中帝以湛才任宰相拜/為司直行大司徒事車駕毎出征伐常留鎮守總攝羣)
(司建武三年遂代鄧禹為大司徒時賊徐異卿等萬餘/人據富平連攻之不平惟云願降司徒伏公帝知湛為)
(青徐所信向遣到平/原異卿等即日歸降)以白虹貫日策免(郎顗上章曰竊/見今月十四日)
(乙卯時白虹貫日凡日旁氣色白而純者名曰虹貫日/中者侵太陽也見於春者政變常也易傳曰公能其事)
(序賢進士後必有喜反之則白虹貫日以甲見則譴在/中台自司徒居位隂陽多謬宜黜司徒以應天意注韓)
(詩外傳曰三公者司空司徒司馬也司馬主天司空主/地司徒主人是故隂陽不調星辰失度責之司馬山陵)
(崩絶川谷不流青之司空五榖不殖草木不茂責之司/徒甲乙東方主春生殖五穀之時也而白虹以甲乙日)
(見明責在司徒也時劉﨑為/司徒至陽熹三年策免)祿養親族(宣秉字臣公拜/大司徒司直所)
(得俸祿輒以收養親/族自無擔石之儲)賜帛什器帷帳(鮑昱代王敏為司/徒賜錢帛什器惟)
(帳/)廉直公正(郭丹為司徒在/朝廉直公正)有四子無立錐之計(范遷/為司)
(徒有宅數畆田不過一頃復推與兄/子其妻常曰君冇四子無立錐之計)銅臭(崔烈歴為郡/守九卿靈帝)
(時□鴻都門榜賣官爵公卿州郡下至黃綬各有差時/段熲樊陵張溫等雖有功勤名譽皆先輸貨財而後登)
(公位烈入錢五百萬得為司徒於是聲譽衰減問其子/鈞曰吾居三公於議者何如鈞曰大人少有英稱歴位)
(卿寺論者皆謂當為三公而今登其位天下/失望烈曰何為然也鈞曰論者嫌其銅臭)討赤眉不
時進(東觀漢記鄧禹為司徒討赤眉不時進光武書/曰司徒堯也赤眉桀也今長安饑民孰不延望)憂
念王室(袁安為司徒毎朝㑹憂/念王室未嘗不流涕)卧麄布被(謝承後漢書/劉寵為司徒)
(卧麄/布被)妻子不入官舍(續漢書王良拜司直行大/司徒事妻子不入官舍)贈賻異
他相(張酺字孟侯代魯恭為司徒月餘薨乗輿/縞素臨弔賜冢塋贈賻恩寵異於他相也)家無擔
石之儲(華歆文帝時為司徒素清貧祿賜以賑施親戚/故家無擔石之儲公卿常並賜没入生口唯歆)
(出而嫁之/帝歎息)賜生口出嫁(上/)蔬食(華歆為司徒素清貧文/帝下詔曰司徒國之雋)
(老所以和陰陽理庶事今大官重膳而司徒蔬/食甚無謂也特賜御衣及明帝即位轉太尉)夢松生
腹上(吳錄曰丁固初為尚書夢松樹生其腹上謂人/曰松字十八公後十八嵗吾其為公乎卒如夢)
(焉/)諸葛亮拜許靖(蜀志許靖字文休先主即尊號策/靖曰朕獲奉洪業君臨萬國夙宵)
(惶懼不能綏百姓百姓不親五品不遜汝作司徒其敬七/敷五教在寛君其朂哉秉德無怠稱朕意焉靖雖年踰)
(十愛樂人物納誘後進清談/不倦丞相諸葛亮皆為之拜)得人副逺近之望(晉荀朂/答詔曰)
(司徒何曽遷太宰詔問朂司徒當得人副逺近之望并/治事見才誰可也朂表三公具瞻之望誠不可用非其)
(人昔魏文帝用賈/詡為公孫權笑之)垂没之人汚官府(山濤為司徒固辭/已勑斷章表乃卧)
(加章綬濤曰垂没之人豈/可汚官府乎輿疾歸家)膏肓之疾(晉王戎拜司徒雖/位總鼎司而委事)
(僚寀間乗小馬從便門而出游見者不知其三公也故/吏多至大官道路相遇輒避之性好興利廣收八方園)
(田水碓周徧天下積貨聚錢不知紀極毎日執牙籌晝/夜筭計恒若不足而又儉嗇不知奉養天下人謂之膏)
(肓之/疾)朝罷逕還送章綬(魏舒字陽元為司徒年過致仕/有遜讓章而無居宅乃漸以俸)
(秩之餘為第一所舒素為人先行而後言故未嘗語親/疏言當遜位九年正月整法服入殿朝㑹罷逕還奉送)
(章綬内外莫有/知舒此情者)五教之官(王隠晉書石苞拜大司馬䇿/免以公歸第詔以苞為司徒)
(雖以過防受黜尋授五教之官深陳之/農桑本務明其考課居五年天下稱)年過致仕無田宅
(見上/魏舒)板輿上殿(晉諸公讚司徒傅祇疾/遜位不許板輿上殿)美選(晉中興書/中書劉隗)
(從兄疇字王喬司𨽻訥之子也永嘉中從左長史為閻/鼎所害疇有重名司空蔡謨歎曰劉王喬南渡司徒公)
(之美/選也)吏屬皆令皂服(王渾遷司徒仍加兵渾以司徒文/官主吏不持兵及吏屬絳衣自以)
(非是舊典皆令皂/服論者美其識體)奏州郡農桑賞罰(石苞為司徒奏州/郡農桑未有賞罰)
(之制宜遣掾屬循行皆當均/其土宜舉其殿最然後黜陟)舊丞相之職(何曽以太保/侍中領司徒)
(曽固讓詔曰司徒舊丞相之職自古及今總論人物/化治之本以君𢎞道故選於衆而復盤桓非所聞也)煩
務不可久勞耆艾(武帝時何曽以太傅領司徒屢遜位/詔以司徒所掌煩務不可以久勞耆)
(艾其進位大朝㑹乗輿劍履/上殿如漢蕭何魏鍾繇故事)見者不知是台司(曹嘉之/晉記王)
(戎再至司徒委事掾屬乗小馬/從便門出見者不知是台司也)舊望清重(荀氏家傳維/字大章中宗)
(為晉王時將徴為司徒問太常賀循曰維舊望清重勤/勞顯著遷訓五品以統人倫實允人望詔以為司徒)
落水三公(宋謝超宗為人恃才使酒多凌忽司徒褚僕/彦回因送湖州刺史王僧䖍閣道壊墜水)
(射王儉驚跣下車超宗拍掌笑曰落水三公墜車僕射/彦回出水霑濕狼籍超宗先在僧䖍舫曰有天道焉有)
(地道焉天所不容地所不受投舁河伯河伯不受彦回/大怒曰寒士不遜超宗曰我不賣袁劉得富貴焉免寒)
(士/乎)欲減功臣之地以給民(隋書王誼為大司徒蘇威立/議以為戸口滋多民田不贍)
(欲減功臣之地以給民誼奏曰百官表歴世勲賢方蒙/爵土一旦削之未見其可如臣所慮正恐朝臣功德不)
(建何患民田有不足/上然之竟罷威議)和五教理人倫(古今通語和五教/理人倫使風行俗)
(平萬國咸寧/者謂之司徒)辨博通見(曹植輔臣論辨博通見秉道度/德才識充乎内智謀從於外)
(解疑釋滯剖散/盤結者主司徒)録詔書頒天下(國朝宰相吕夷簡詔特/守司徒依前兼門下侍)
(郎同中書門下平章事三表懇讓不敢當乃降詔上令/錄其詔書頒於天下使四海之人知朝廷有退讓之臣)
　　司空
尚書舜典舜曰咨四岳有能奮庸熙帝之載僉曰伯禹
作司空帝曰俞咨禹汝平水土惟時懋哉
周官司空掌邦土居四民時地利(冬官卿主國土以居/民士農工商四人使)
(順天時分地利授之/土生百榖故曰土)
大傳溝瀆壅遏水為民害廣而不墾則責之司空
韓詩外傳山陵崩阤川谷不通五榖不殖草木不茂則
責之司空
禮記王制司空執度度地居民山川沮澤時四時量地
逺近興事任力
左傳爽鳩氏司空也
春秋元命苞危東六星兩兩而比曰司空主水金木守
之天下憂水
家語魯定公以孔子為司空乃别五土之性而物其所
生之宜咸得厥所
又曰度量不審舉事失理都鄙不修財物失所曰貧貧
則飭司空
前漢百官公卿表禹作司空平水土(師古曰空穴也穿/土為空以居人也)
周冬官司空掌邦事御史大夫秦官成帝綏和元年更
名大司空祿比丞相置長史如中丞官職如故哀帝建
平二年復為御史大夫元壽二年復為大司空
後漢百官志司空一人(馬融曰掌營城郭/主司空土以居民)本注曰職掌
水土事凡營城起邑浚溝洫修墳坊之事則議其利建
其功凡四方水土功課嵗盡則奏其殿最而行賞罰凡
郊祀事掌掃除樂器大喪則掌將校復土凡國有大造
大疑諌争與太尉同世祖即位為大司空(應劭漢官儀/曰綏和元年)
(罷御史大夫官法周制初置司空議者又以縣/道官有獄司空故復加大亦所以别大小之文)建武二
十七年去大(漢舊儀曰御史大夫勑上計丞長史曰詔/書殿下布告郡國臣下承宣無状多不究)
(百姓不蒙恩被化守長史到郡與二千石同力為民興/利除害務有以安之稱詔書郡國有茂才不顯者言殘)
(民貪汚煩擾之吏百姓所苦務勿任用方察不稱者刑/罰務於得中惡惡止其身選舉民侈過度務有以化之)
(問今嵗善惡執與徃年對上問今年盜賊孰與徃年得/無有羣輩大賊對上臣昭案獻帝建安十三年又罷司)
(空置御史大夫御史大夫郄慮免不復補荀綽晉百/官表注曰獻帝置御史大夫職如司空不領侍御史)
晉職官志太尉司徒司空並古官自漢歴魏置以為三公
及晉受命迄江左相承不替
宋百官志司徒一人掌水土事郊祀掌掃除陳樂器大
喪掌將校復土舜攝位以禹為司空契之子曰宜亦夏
司空殷湯之時咎單為司空周時司空為冬官掌邦事
漢西京初不置成帝綏和元年更名御史大夫為大司
空哀帝建平二年復為御史大夫元壽二年復為大司
空光武二十七年去大獻帝建安十三年又罷司空置
御史大夫御史大夫郗慮免不復補魏初又置司空
齊職儀司空品秩冠服同太宰舜以禹為司空成王以
毛公為司空宋以武公之諱改司空為司城楚改司空
為莫敖秦置御史大夫省司空
後周書冬官謂之大司空掌邦事以五材九範之徒佐
皇帝富邦國大祭祀行灑掃廟社四望則奉豕牲
隋百官志梁武受命之初官班多同宋齊之舊有司空
後周置太尉司徒司空是為三公
唐百官志司空一人
六典司空(漢制司空所部宗正少府司農三卿魏省御/史大夫置司空景初二年以司𨽻校尉崔林)
(為司空晉以茍顗為之歴宋齊梁陳後魏北齊皆省御/史大夫置司空後周二職並廢隋氏諱忠以御史中丞)
(為大夫故/又置司空)
環濟要略冬官司空掌邦事營城郭都邑立社稷宗廟
造宫室器械監百工也
以官廢職(左傳宋以武公廢司空/武公名司空故廢焉)經為世儒宗德為國
黃耉(前漢師丹字仲公為大司空策免罷歸尚書令唐/林上疏曰竊見免司空丹策書輒深痛切君子作)
(文為賢者諱丹經為世儒宗德為國黄耉海内未見其/大過事既已徃免爵太重京師識者咸以為宜復丹邑)
(爵使奉/朝請)所居無赫赫名(前漢何武字君公為楚内史厚/兩龔在沛郡厚兩唐及為公卿)
(薦之朝廷此人顯於世者何侯力也世以此多焉然疾/朋黨問文吏必於儒者問儒者必於文吏以相參檢欲)
(除吏先為科例以防請託其所居亦無赫赫名去後常/見思及為御史大夫司空武後母在郡遣吏歸迎㑹成)
(帝崩吏恐道路有盜賊後母留止左右或饑武事親不/篤哀帝亦欲改易大臣遂策免武諌大夫鮑宣數稱寃)
(復為御/史大夫)舉措煩碎不合衆心(何武為司空事後母不篤/詔以其舉措煩碎不合衆)
(心孝聲不聞惡名流行其/上大司空印綬遂策免之)一旦入朝在功臣之右(竇融/拜冀)
(州牧十餘日遷大司空融自以為非舊臣一旦入朝在/功臣之右召㑹進見容貌辭氣卑恭巳甚帝以此愈親)
(厚/之)去籍通客(陳寵為司空故亊以計吏至時自公以下/督屬籍不通賓客以防闗交寵去籍通客)
(以明無所不/受論者大之)身死之後勿議傳國(張奮字穉通父純臨/終勑家丞曰為司空)
(無功於時猥蒙爵土身死之後勿議傳國奮兄根少被/疾光武詔奮嗣爵稱純遺勑固不肯受帝以奮違詔勑)
(收下獄奮惶/怖乃襲封)口陳時政(張奮為司空時嵗災旱祈雨不/應乃上表即時引見復口陳時)
(政之宜帝召太尉司徒幸/洛陽獄錄囚徒大雨三日)一足不任則覆亂美實(彭宣/字子)
(佩自御史大夫轉為大司空㑹哀帝崩新都侯王莽為/大司馬秉政專權宣上書言年齒老鈍數伏疾願上大)
(司空長平侯印綬乞骸骨歸鄉里從之彭宣上/書云三公鼎足承君一足不任則覆亂美實)奉公盡
節言事無所依違(第五倫字伯魚為司空奉公盡節言/亊無所依違諸子或時諌止輒比遣)
(之吏人奏記及便宜者亦并封上其無私若此性質慤/少文采在位以貞白稱時人方之前朝貢禹然少藴藉)
(不修威儀亦以此見輕或問倫曰公有私乎曰昔人有/與吾千里馬者吾雖不受毎三公有所選舉心不能忘)
(而亦終不用也吾兄子嘗病一夜十徃退而安寢吾子/有疾雖不省視而竟夕不眠若是者豈可謂無私乎)
奉公不撓言議果決(第五倫章帝立徵拜司空奉公不/撓言議果決後自陳老以二千石)
(祿俸終/厥身)以地震策免(陳忠以三府任輕幾事専委尚書/而災眚變咎輒切免公台忠以為)
(非國舊體上疏諌曰臣聞君使臣以禮臣亊君以忠三/公稱曰冢宰王者待以殊敬在輿為下御坐為起入則)
(參對而議政亊出則監察而董是非漢典舊事丞相所/請靡有不聽今之三公雖當其名而無其實選舉誅賞)
(一由尚書尚書見任重於三公陵遲以來其漸久矣臣/忠心常獨不安是故臨亊戰懼不敢穴見有所興造又)
(不敢希意同僚以謬平典而謗讟日聞罪足萬死近以/地震策免司空陳褒今者災異復欲切讓三公昔孝成)
(皇帝以妖星守心移咎丞相使賁麗/納説方進自引卒不蒙上天之福)辟雍於行禮中拜
(伏恭為太傼帝臨辟雍於行禮/中拜恭為司空儒者以為榮)以沈正見重於世(任隗/字伯)
(卿拜司空隗義行内修不求名譽以沈正見重於世諌/竇憲擊匈奴獨與司徒袁安持重處正鯁言直議無所)
(囬/隠)在位奉法而已(張敏字伯達拜司空在位奉法而已/視事三載以病乞身不聽六年春行)
(大射禮陪位頓/仆乃策罷之)舉動方重得大臣節(年融字子優為大/司農時顯宗方勤)
(萬幾公卿數朝㑹毎輒延謀政事判折獄訟融經明才/髙善論議帝數嗟嘆以為才堪宰相明年代伏恭為司)
(空舉動方重/甚得大臣節)家無資産以清行致稱(宋𢎞字仲子為大/司空所得相俸分)
(贍九族家無資産以清行致稱𢎞推進賢士馮翊桓梁/三十餘人或相及為公卿者𢎞常朝見御坐新屏風圗)
(畫列女帝數顧視之𢎞正容言曰/未見好德如好色者帝即為徹之)斷斷守善(謝弼上封/事曰今之)
(四公惟司空劉寵斷斷守善餘皆素餐致冦之人可因/災異並加罷黜四公謂劉矩為太尉許訓為司徒胡廣)
(為太傅及寵也書曰如冇/一个臣斷斷兮無他技)賣弄國恩(朱浮為大司空/坐賣弄國恩免)下
理坤道上和乾元(漢官解詁能下理坤/道上和乾元謂司空)水土之官(東觀/漢記)
(王梁初為野王令世祖議選大司空赤伏符曰王梁主/衞作𤣥武上以野王衛之所徒𤣥武水神之名司空水)
(土之官也於是/拜梁為大司空)掃地以待足下(華陽國志趙瑶字元珪/自扶風太守來之郡司)
(空張隰謂曰第五伯魚從蜀郡/為司空令掃吾第以待足下)主土不言土(白虎通司/空主土不)
(言土而言空空尚/主之況於實乎)白衣登三公(荀氏家傳荀爽字慈明/董卓秉政徴之起巖穴)
(九十五日而為司空/時號為白衣登三公)三公封列侯(魏志景初元年司徒/司空並闕散騎侍郎)
(孟康曰夫宰相者天下之所瞻效誠宜得秉忠履正本/德仗義之士足為海内所師表者竊見司𨽻校尉崔林)
(禀自然之正性體髙雅之宏量論其所長以比古人忠/愷不回則史魚之儔清論守約則季文之匹遂為司空)
(封安陽亭侯三公/封列侯自林始也)豈可以老病忝之(徐邈拜司空歎曰/三公論道之官無)
(其人則缺豈可以老/病忝之哉固辭不受)上封事削其草(陳羣為司空前後/數密陳得失每上)
(封事輒削其草時人及其子弟莫能知也論者或譏羣/居位拱黙羣薨正始中詔送羣臣上書以為名臣奏議)
(朝士方見羣諌/事皆歎息焉)名臣奏議(上/)上疏諫逰獵(王朗為司空/文帝頗出遊)
(獵或昏夜還宫郎上疏諌帝報曰覽表雖魏絳稱虞箴/以諷晉悼相如陳猛獸以戒漢武未足以喻方今二冦)
(未殄將帥逺征故時入原野以習戎/備至於夜還之戒已詔有司施行)不遣使(世說諸葛/誕為司空)
(書至誕曰我當在王文舒後今便為司空不遣使健步/賫書使以兵付樂綝此必綝所為乃將左右數百人至)
(揚州州人欲閉門誕叱之曰卿非/我故吏耶逕入綝逃上樓就斬之)儒雅有籌略(晉張華/彊記黙)
(識四海之内可指諸掌拜司空華儒雅有籌略盡忠/佐輔雖當闇主虐后之朝而海内晏然華之功也)不
敢以垂死之年累辱朝廷(秦始中鄭袤為司空曰三公/上應天心茍非其人實傷和)
(氣不敢以垂死之年累辱朝/廷固辭久之見許以侯就第)不營産業身没行顯(詔故/司空)
(王基著德立勲治身清素不營産業身没/行顯足用厲俗其以奴婢二人賜其家)為三公是天
下無人矣(陸玩字士珪王導郗鑒庾亮繼薨遷玩司空/給羽林四十人玩比陳讓既拜歎息謂賓客)
(曰以我為三公是天下/無人矣談者以為知言)作禹貢地域圖十八篇(裴秀為/司空秀)
(儒學洽聞留心政事當禪代之際總納言之要其所裁/當禮無違者又以禹貢山川地名古有今無者皆隨時)
(注列作禹貢地域圖十八篇奏上藏/之秘府秀在位四年為當世名公)齊三階之耀(起居/注武)
(帝泰始七年詔光祿大夫鄭袤體行純正退有沖和之/風進有素縁之節宜齊三階之耀補衮職之闕明弼朕)
(躬匡其不逮/以為司空)内亞三鼎外齊四岳(齊孔稚圭為王敬則/讓司空表曰故李通)
(豪贍以親寵登用王基才勇以聲華入選先帝擢臣以/榮華陛下申臣以富貴遂得北帯五州東跨六郡内亞)
(三鼎外齊四岳蟬佩之映則左右交輝龜組之華則縱/横吐耀輕輪徐動則劍騎如雲飛葢暫停則歌鐘成列)
(摐金龍吹欝其前鳴笳鳳管疊其後鄧禹若不遭漢光/則南陽之掾史微臣若不逢明主則孤城之戍客豈可)
(加以正台之席登以論道之寄啟/黄扉而變五緯躡青帷而調四序)職班三事任總六條
(梁劉孝儀為臨川王解司空表曰臣以庸薄謬竊隆重/職班三事任總六條衣衮坐槐既闕論道馳傳憩棠猶)
(慚為政而俯司土地仰變隂陽折撓之機已彰愆伏之/咎爰著今水沴乃作旱魃為災山蕪薈蔚雲成烟火陛)
(下曲私未垂策免臣職是當於/何逃責乞降兹台步協此天人)不為苛碎(後魏伊馥拜/司空及為三)
(公清約自守為政舉/大綱而已不為苛碎)員外郎一人直第(唐裴寂策司空/遣尚書貟外郎)
(一人毎月更直寂第其見崇貴如此太宗祠南郊命寂/與長孫無忌同升金輅寂固辭讓太宗曰以公有佐命)
(之勲無忌亦宣力於朕同載/參乗非公而誰遂同乗而歸)同升金輅(上/)取其才行(長/孫)
(無忌策拜司空固辭不許又因髙士亷奏曰臣幸居外/戚恐招聖主私親之誚敢以死請太宗曰朕之授官必)
(擇才行若才不至縱朕至親亦不虛授襄邑王神符是/也若才行所適雖怨讐不棄魏徴等是也朕若以無忌)
(居后兄之愛當多遺子女金帛更/何須委以重官盖是取其才行爾)朝廷舊官(荀藩為司/空劉琨表)
(於天子曰司空荀藩朝廷之舊官繼世忠勤乃心皇家/具瞻之望唯藩而已宜增位號授分陜之重永令臣等)
(有所/憑准)法措刑清事均民聚(古今通語曰使國無枉理法/措刑清事均民聚者謂之司)
(空/)掃職(五代史馮道罷同州入朝拜司空唐制三公為/加官無單拜者或云三公正宰相便合參大政)
(又云合策授又云祭祀時使令掃除道聞之/乃曰司空掃職也吾無所憚既而知非乃止)立學士班
(國朝天禧四年以資政殿大學士太保致仕王欽若為/司空職如故時欽若求侍東宫講誦以輔世兼領三少)
(品序非便表求換秩乃/有是命上立學士班)非賞勞之臣(熙寧二年宰臣曽/公亮司徒兼侍中)
(韓琦提舉兩朝實錄乞宥下推恩上以為有例而公/亮奏臣當遷司空琦太保三公非賞勞之臣從之)
　　太宰(亦曰冡宰/)
尚書周官冢宰掌邦治統百官均四海
禮記曲禮天子建天官先六太曰太宰(此殷時制也周/則太宰為天官)
周禮立天官冢宰使帥其屬而掌邦治以佐王均平邦
國(鄭司農云邦治謂總六官之職也故太宰職曰掌建/邦之六典以佐王治邦國六官皆總屬於冢宰故論)
(語曰君薨百官總巳以聽於冢宰盖言/冢宰於百官無所不主爾雅曰冢大也)治官之屬大宰
卿一人小宰中大夫二人宰夫下大夫四人上士八人
中士十有六人旅下士三十有二人(變冢言太進退異/名也百官總已則)
(謂之冢列職於王則稱大冢大之名也山頂曰冢旅衆/也下士治衆事者自太宰至旅下士轉相副貳皆王臣)
(也/)
又曰太宰之職掌建邦之六典以佐王治邦國又以九
兩繫邦國之民
孔子家語官屬不治分職不明法政不一百事失紀曰
亂亂則飭冢宰又曰古之御天下者以六官總治焉冢
宰之官以成道司徒之官以成德宗伯之官以成仁司
馬之官以成聖司冦之官以成義司空之官以成禮六
官在手以為轡
晉職官志太宰太傅太保周之三公官也晉初以景帝
諱故又採周官官名置太宰以代太師之任增秩三司
與太傅太保皆為上公論道經邦燮理隂陽無其人則
闕以安平獻王孚居之自渡江以後其名不替而居之
者甚寡
六卿之首秦漢魏不常置晉初依周禮備置三公三公
之職太師居首景帝名師故置太宰以代之太宰古之
太師也(案此條之首/原本缺一行)
南齊百官志宋大明中用江夏王義恭以後無人齊以
為贈齊職儀太宰品第一金章紫綬佩山𤣥玉堯命羲和
使主隂陽羲和司天即天官也后稷服事虞夏敬授民
時尊稷為天官夏衰后稷不窋失官由是廢稷殷以其
官為冢宰周公在豐為太宰召公又居之秦漢魏無其
職晉武以從髙祖安平王孚為太宰安平王薨省咸寧
四年又置或謂本太師之職避景皇諱改為太宰太宰
周之卿位晉武依周置職以尊安平非避諱也元興中
恭帝為太宰桓𤣥都督中外博士徐豁議太宰非武官
不應都督遂從豁議
後魏初無至孝莊時以太尉上黨王天穆為之置佐吏
後周文帝又依周禮建六官遂置天官太宰卿一人掌
邦治以建邦之六典佐皇帝治邦國
隋百官志梁武受命之初官班多同宋齊之舊有太宰
陳以為贈官
以三公攝冢宰(書伊訓曰成湯既没伊尹奉嗣王祗見/厥祖侯甸羣后咸在百官總巳以聽冢)
(宰注云伊尹制百/官以三公懾冢宰)冢宰第一召公領之(顧命注成王將崩/冢宰第一召公)
(領之司徒第二芮伯領之宗伯第三彤伯領之司馬第/四畢公領之司冦第五衛侯領之司空第六毛公領之)
百官總己以聽(論語子張曰書云髙宗諒隂三年不言/何謂也子曰何必高宗古之人皆然君)
(薨百官總己以/聴於冢宰三年)備置官屬(晉志安平獻王孚宣帝次弟/也位太傅詔曰勲德𢎞茂朕)
(所瞻仰願奉以不臣之禮其封為安平王邑四萬/戸進拜太宰持節都督中外諸軍事備置官屬)朝㑹
劍履乗輿上殿(武帝時何曽遜位詔以司徒所掌務煩/不可久勞耆艾其進太宰朝㑹劍履乗)
(輿上殿如漢相國蕭何田/千秋魏太傅鍾繇故事)二子侍從(何曽為太宰年老/禮優毎召見勅以)
(常所飲食服物/自隨二子侍從)帝親迎拜(汝南文成王亮子羕為太宰/明帝寢疾羕與王遵同受顧)
(命輔成帝時帝㓜冲詔羕依安平獻/王孚故事設床帳於殿上帝親迎拜)對掌朝政(見太/保門)不
宜嬰拂事務(安帝以太宰瑯瑯王德文不宜嬰拂事務/以紆論道之重可衮冕之服緑□綬羽葆)
(鼓/吹)讓表(後魏温子昇為上黨王穆讓太宰表曰臣聞䇿/蹇長途終慚一日之致懸縷層臺難任干鈞之)
(重因知才弱不可自強力微難以企及智小謀大恐貽/折足之憂才輕任重懼有絶臏之悔既慮鑠金固陳匪)
(石/)不可虛設(唐憲宗以莊憲皇后崩上不聽政欲准故/事置冢宰以總百官裴度獻議曰冢宰是)
(殷周六官之首既掌邦治寔統百司故王者諒闇百官/有權聽之制後代設官既無此號不可虚設且國朝故)
(事或否古今異制不必因循勑㫖由諸司/公事宜權取中書門下處分議者是之)通于四海(榖/梁)
(僖公九年公㑹宰周公齊侯宋衞鄭許曺于葵丘天子/之宰通于四海注宰天官冢宰兼為三公者佐王治邦)
(國故曰通于四海加宰者知其職大尊/重而下為諸侯所㑹惡其不勝任也)不可乃止(國朝/嘉祐)
(八年四月英宗欲命韓琦攝冢宰躬行/亮隂三年之禮執政皆以為不可乃止)貳王而理天下
(王符潛夫論法誡篇周禮/六典冢宰貳王而理天下)復詔固辭乃免(唐苗晉卿字/元輔𤣥宗崩)
(肅宗疾甚詔晉卿攝冢宰固讓曰大行遺詔皇帝三日/聽政稽祖宗故事則無冢宰之文奉遺詔則宜聽朝惟)
(陛下順變以幸萬國帝不聽後數/日代宗立復詔攝冢宰固辭乃免)
　　大司馬
尚書周官司馬掌邦教統六師平邦國
尚書大傳蠻夷猾夏冦賊姦宄則責之司馬
尚書中候稷為大司馬
韓詩外傳隂陽不和四時不節星辰失度災變非常則
責之司馬
禮記曲禮天子之五官曰司馬
王制司馬辨論官材論進士之賢者以告於王而定其
論論定然後官之任官然後爵之位定然後祿之
周禮大司馬之職掌建邦之九法以佐王平邦國制畿
封國以正邦國設儀辨位以等邦國制軍誥禁以均邦
國施貢分職以任邦國簡稽鄉民以用邦國均守平則
以安邦國比大事小以和邦國又以九伐之法正邦國
馮弱犯寡則眚之賊賢害民則伐之暴内陵外則壇之
野荒民散則削之負固不服則侵之賊殺其親則正之
放弑其君則殘之犯令陵正則杜之内外亂鳥獸行則
滅之
孔子家語賢能而失官爵功勞而失賞祿士卒疾怨兵
弱不用曰不平不平則飭司馬
春秋運斗樞黃帝與大司馬容光觀鳳凰銜圖置黃帝
前河圖錄運法黃帝坐𤣥扈閣上與大司馬容光左右
輔將(案此下原/本有缺文)
前漢百官公卿表周夏官司馬掌邦政
武帝元狩四年初置大司馬以冠將軍之號宣帝地節
三年置大司馬不冠將軍亦無印綬官屬成帝綏和元
年初賜大司馬金印紫綬置官屬祿比丞相去將軍哀
帝建平二年復去大司馬印綬官屬冠將軍如故元壽
二年復賜大司馬印綬置官屬去將軍位在司徒上有
長史秩二千石後漢百官志太尉公一人世祖即位為
大司馬建武二十七年改為太尉將軍不常置初武帝
以衞青數征伐有功以為大將軍欲尊寵之以古尊官
惟有三公稱將軍始自秦晉以為卿號故置大司馬官
號以冠之其後霍光王鳳等皆然成帝綏和元年賜大
司馬印綬罷將軍官世祖中興吳漢以將軍為大司馬
位在公下
韋昭辨釋名大司馬司馬武也大總武事也大司馬掌
軍古者兵車一車四馬故以司馬名官班彪上事元狩
六年罷太尉置司馬時議以北軍中候有千人司馬故
加之為大司馬所以别大小司馬之號
吳志赤烏九年以車騎朱然為左大司馬衞將軍全琮
為右大司馬
命羲叔為司馬
秦漢之際曹參周勃始居其職
又曰大司馬府舊有闕王莽簒位貶去闕焉
隋百官志梁武受命之初官班多同宋齊之制有司馬
陳以為贈官後齊有大司馬大將軍並為二大
掌六軍之事(詩祈父刺宣王也注祈父之/職掌六軍之事有九伐之法)予王之爪牙
(胡轉予于恤靡所止居注此勇力之士責司馬之辭也/我乃王之爪牙之士當為王閑守之衞女何移我於憂)
(使我無所/居止乎)祈招之詩(左傳昔周穆王欲肆其心周行天/下將皆必有車轍馬迹焉祭公作)
(祈招之詩以止王心注祈父周司馬也世掌/甲兵之職招名也諌遊行故指司馬而言)兩軍出塞
(前漢兩軍出塞閱官及私馬九十四萬匹及後入塞者/不三萬匹乃置大司馬大將軍驃騎將軍皆為大司馬)
(定令驃騎將軍秩與大將軍等自是後青日哀而去病/日益貴故人門下多事去病輒得官爵唯獨任安不肯)
(去/)受詔輔少主(武帝疾病遂立昭帝為太子年八嵗/以霍光為大司馬受遺詔輔少主)奪
我印綬(霍光薨以子禹為大司馬冠小冠無印綬罷其/右將軍屯兵官屬特使禹官名與光俱為大司)
(馬者禹怨望曰縣官非我家將軍不得至是今/將軍墳墓未乾盡外我家反任許史奪我印授)年少不
合衆心(平帝即位詔曰大司馬賢年少不合衆心其上/印綬罷賢即日自殺而新都侯王莽為大司馬)
(領尚/書事)賀漢得賢臣(董賢為大司馬是時年二十二雖為/三公常給事中領尚書百官因賢奏)
(事單于來朝見羣臣上前單于怪賢年少以問譚上令/報曰大司馬年少以大賢居位單于乃起拜賀漢得賢)
(臣/)郡國士馬羽林才(武帝栢梁詩大司馬/曰郡國士馬羽林才)五大司馬(孝/元)
(王皇后成帝母也家凡十/侯五大司馬外戚莫盛)不宜以(案此下原/本有缺文)
晉職官志大司馬古官也漢制以冠大將軍代太尉之
職故常與太尉迭置不並列及魏有太尉而大司馬大
將軍各自為官位在三司上晉受魏禪因其制以安平
王孚為太宰鄭沖為太傅王祥為太保義陽王望為太
尉何曾為司徒荀顗為司空石苞為大司馬陳騫為大
將軍凡八公同時並置唯無丞相自義陽王望為大司
馬之後定令如舊在三司上晉公卿禮秩司馬兵官也
魏氏大司馬大將軍各自為官在三司上晉以石苞為
大司馬次三司下
宋百官志司馬一人掌武事司主也馬武也堯時棄為
大稷兼掌司馬周時司馬為夏官掌邦政項籍以曹無
咎周殷並為大司馬漢初不置武帝元狩四年初置始
直云司馬議者以漢有軍候千人司馬官故加大及置
司空又以縣道官有獄司空又加大王莽居攝以漢無
小司徒而定司馬司徒司空之號並加大光武建武二
十七年省大司馬以太尉代之魏文帝黃初二年復置
以曹仁居之而太尉如故
南齊百官志以為贈(案此下當載梁陳隋唐之制原本髙/並闕又下條之首亦有闕文  奉)
(皇帝壐綬詔/屬城門校尉)開通英悟秉意不羣(晉武帝泰始中詔曰/大司馬石苞開通英)
(悟秉意/不羣)威惠服物(武帝踐阼石苞遷大司馬進封樂陵/郡公自諸葛誕破滅苞便鎮撫淮南)
(士馬强盛邊境多務苞既/勤庶事又日以威惠服物)白頭翁入府(齊王冏既輔政/大築館第沈于)
(酒色不入朝見坐拜百官宴然南靣朝廷側目海内失/望主簿王豹屢有箴規遂奏殺之有白頭翁入府大呼)
(言有兵起俄而冏/敗斬于閭闔門外)下階迎嵇紹(劉喬為散騎常侍齊王/冏為大司馬初嵇紹為)
(冏所重毎下階迎之喬言于冏曰樂疹輔來公未嘗下/床何獨加敬於紹冏乃止紹謂喬曰大司馬何故不復)
(迎客喬曰似有正人言以卿不足迎者/紹曰正人謂誰喬曰其則不逺紹黙然)假黃鉞討石勒
(石勒侵阜陵詔加王導大司馬假黃鉞出討之軍次江/寧帝親餞于郊俄而賊退解大司馬又石季龍掠騎至)
(歴陽導請出討之加大司馬假黃鉞督中外/諸軍置左右長史俄而賊退解大司馬也)王公何緣
拜(晉中興書王猛少貧賤鬻畚為事常至洛陽有一人/於市買畚其人云家在此可隨取直隨去忽至深山)
(中人語猛曰爾住樹下先起道君湏臾猛進見一老翁/坐胡床鬚髪悉白從十許人有一人引猛進見曰大司)
(馬公可進猛拜翁曰王公何緣拜即十倍/售畚遣人送猛出山既顧視乃嵩髙山)父子居上公
(晉諸公讚義陽王為大司馬時父孚為/太宰父子居上公中代以來未之有也)夢婦人當道哭
(博物志太公為灌壇令文王夢見婦人當道哭問其故/曰吾是太山神女嫁為西海婦灌壇令當吾道夢覺召)
(太公三日果疾風暴雨文/王乃拜太公為大司馬)賁育弗如(傅子曰曹大司馬/之勇賁育弗如也)
　
　
　
　
　
　
　
　
　
　
　
　
　
　
　
　職官分紀卷二
欽定四庫全書
　職官分紀卷三
　　　　　　　　　　　　宋　孫逢吉　撰
　　宰相
漢舊儀丞相有病皇帝法駕親至問疾及瘳視事則賜以
養牛上尊酒又曰天地大變天下大過皇帝使侍中持
節乗四白馬賜上尊酒十斛牛一頭策告殃咎使者去
半道丞相迨上病使者還來白事尚書以丞相不起病
聞若丞相不勝任使者策書駕駱馬即時布衣歩出府
免為庶人若丞相有他過使者奉策書駕騅騩馬即時
步出府乘棧車牝馬歸田里思過又曰大司空朱博
奏曰帝王之道不必相襲高帝置御史大夫位次丞
相典正法度以職相參歴載二百天下安寧今更為
大司空與丞相同位故事選中二千石為御史大夫
任職者為丞相今未更大夫而為丞相非所以重國
政也臣願罷大司空以御史大夫為百僚率哀帝從
之
後漢百官志司徒(漢舊儀曰哀帝元壽二年以丞相為/大司徒十年更名相國案獻帝初董)
(卓自太尉進為相國而司徒不省及建安末曹公為丞/相郄慮為御史大夫始罷三公官荀綽晉百官表注曰)
(漢丞相府門無闌不設鈐不警/鼔言其深大濶遠無節限也)
漢舊儀丞相車兩黑轓騎者弋絳掾吏見禮如師弟子
白錄不拜朝示不臣也聽事閣曰黃閣
又曰丞相有病皇帝法駕親至視疾薨即移於第中賜
棺賻𦵏地𦵏日公卿以下㑹送
物理論高祖定天下置丞相以統文德立大司馬以整
武事為二府焉
應劭漢官儀曰丞相有疾御史大夫三日一問起居百
僚亦然
晉職官志丞相相國並秦官也晉受魏禪並不置自惠
帝之後省置無恒為之者趙王倫梁王彤成都王頴南
陽王保王敦王導之徒皆非復尋常人臣之職
宋百官志相國一人漢高祖時始置以蕭何居之罷丞
相何薨曹參代之參薨罷魏齊王以晉景帝為相國
晉惠帝時趙王倫愍帝時南陽王保安帝時宋國高
祖順帝時齊王並為國相自魏晉以來非復人臣之
位矣
丞相一人成湯以伊尹為右相仲虺為左相秦悼武王
二年始置丞相官丞奉相助也悼武王子昭襄王始以
樗里疾為丞相後置左右丞相漢文帝二年復置一丞
相哀帝元壽二年更名大司徒漢東京不復置至獻帝
建安三年復置丞相魏世及晉初又廢惠帝趙王倫篡
位以梁王彤為丞相永興元年以成都王頴為丞相愍
帝建興元年以琅邪王睿為左丞相南陽王保為右丞
相三年以保為相國睿為丞相元帝永昌元年以王敦
為丞相轉司徒荀組為太尉以司徒官屬並丞相為留
府敦不受成帝世以王導為丞相罷司徒府以為丞相
導薨罷丞相復為司徒府宋世祖初以南郡王義宣為
丞相而司徒府如故
南齊百官志國相蕭曹以來為人臣極位宋孝武用南
譙王義宣至齊不用人以為贈不列官
齊職儀相國綟綬衮冕服(魏襄王以公孫衍為相國/趙孝成王以廉頗為相國)
隋百官志梁武受命之初官班多同宋齊之舊有丞相
陳承梁皆循其官制而又置相國位列丞相上并丞相
太宰太傅太保大司馬大將軍並以為贈官
相國丞相(秩萬/石)後魏有大將軍不置太尉有丞相不置
司徒正光以後始俱置之然而猶重門下官以侍中為
樞宻之任後齊多循魏制乾明中置丞相河清中分為
左右亦各置府寮後周魏恭帝三年初行周禮建六官
有大冡宰静帝二年置左右大丞相八月去左右號隋
公楊堅為大丞相隋有内史納言(侍中為納言中/書令為内史令)
唐百官志宰相之職佐天子總百官治萬事其任重矣
然自漢以來位號不同而唐世宰相名猶不正初唐因
隋制以三省之長中書令侍中尚書令共議國政此宰
相職也其後太宗嘗為尚書令臣下避不敢居其職由
是僕射為尚書省長官與侍中中書令號為宰相其品
位既崇不欲輕以授人故常以他官居宰相職而假以
他名自太宗時杜淹以吏部尚書㕘議朝政魏徴以秘
書監㕘預朝政其後或曰㕘議得失㕘知政事之類其
名非一皆宰相職也貞觀八年僕射李靖以疾辭位詔
疾小瘳三兩日一至中書門下平章事平章之名葢始
於此其後李勣以太子詹事同中書門下三品位謂同
侍中中書令也而同三品之名葢起於此然二名不專
用而他官居職者猶假他名如故自高宗以後為宰相
者必加同中書門下三品雖品高者亦然惟三公三師
中書令則否其後改易官名而張文瓘以東臺侍郎同
東西臺三品同三品入銜自文瓘始永淳元年以黃門
侍郎郭待舉兵部侍郎岑長倩等同中書門下平章事
平章事入銜自待舉等始自是以後終唐之世不能改
初三省長官議事於門下省之政事堂其後裴炎自侍
中遷中書令乃徙政事堂于中書省開元中張說為相
又改政事堂號中書門下列五房於其後一曰吏房二
曰樞機房三曰兵房四曰户房五曰刑禮房分曹以主
衆務焉宰相事無不統故不以一職名官自開元以後
常以領他職實欲重其事而反輕宰相之體故時方用
兵則為節度使時崇儒學則為大學士時急財用則為
鹽鐵轉運使又其甚則為延資庫使至於國史太清宫
之類其名煩多皆不足取法故不著其詳
五代史後唐長興四年樞宻使馮贇加平章事以其家
諱改同中書門下三品周顯德中樞宻使吳廷祚亦以
家諱改焉
國朝中書門下題榜止曰中書印文行勑曰中書門下
中書令侍中及丞郎以上至三師同中書門下平章事
並為正宰相二員以上即分日知印官至僕射以上書
勑不著姓緣唐制領館職昭文殿大學士監修國史首
相領之集賢殿大學士次相領之又嘗令首相領玉清
昭應宫使亦如唐太清宫使也後罷之中書舍人以上
至尚書為參知政事貳宰相之任也
乾德二年正月以趙普為宰相制既下時范質等已罷
普等綸誥將出無宰相書勑太祖令問翰林學士講求
故事承㫖陶榖以為自古輔相未嘗虚位惟唐太和中
甘露事後數日無宰相當時僕射令狐楚等奉行制書
今尚書亦南省官可以書勅學士竇儀曰榖之所陳非
承平時事不足援據今皇弟開封尹同平章事即宰相
之任也帝聞之曰儀之言是矣即命太宗書勅以賜之
四月以樞宻直學士尚書兵部侍郎薛居正兵部侍郎
吕餘慶並本官㕘知政事先是已命趙普為相將用居
正等為之副既而難其名稱召翰林學士承㫖陶榖問
曰下丞相一等有何官對曰唐有㕘知機務㕘知政事
故以命之仍令不宣制不押班不知印不升政事堂止
令就宣徽院使㕔上事殿庭别設塼位於宰相後勅尾
書銜降宰相數字月俸雜給皆半之葢帝意未欲令居
正等名位與普齊也(史臣錢若水等曰按唐故事裴寂/為右僕射知政事杜淹為御史大)
(夫㕘議朝政魏徴為秘書監㕘議朝政蕭瑀為特進㕘/議朝政劉洎為黃門侍郎㕘知政事劉幽求為中書舍)
(人㕘知機務皆宰相之任也又高宗嘗欲用郭待舉等/㕘知政事既而謂崔日知温待舉等厯任尚淺未可與)
(卿等同名稱遂令於中書門下同承受進止平章事以/此言之平章事亞於參知政事矣今榖不能逺引漢御)
(史大夫亞丞相故事為對翻以參知/政事為下丞相一等穀失之矣惜哉)
開寶六年六月二十八日詔中書門下押班知印及祠
祭行香今後令宰相趙普與薛居正等輪知
雍熙四年九月御史臺言文德殿常朝百官皆有塼位
唯㕘知政事每遇横行㕘假未有塼位詔令依位排砌
至道元年四月詔曰自今㕘知政事宜與宰相分日知
印押正衙班其塼位先異宜合而為一遇宰相使相視
事及商議軍國政事並得升都堂先是吕端冦凖並為
諫議大夫㕘知政事至是端作相凖尚㕘知政事端慮
凖不平且言臣兄餘慶任㕘知政事日悉與宰相同願
舉行之特從其請以慰其心焉
二年詔自今中書門下兵令宰相押班知印其㕘知政
事遇正衙橫行㕘假並重行異位非議軍國政事不得
升都堂祠祭行香書勅並以開寶六年六月二十八日
詔書從事(時既逐冦凖/即命復舊)
咸平五年詔以宰相吕蒙正李沆各兼門下侍郎舊制
三師三公左右僕射平章事兼兩省侍郎學士宋白梁
周翰當草制之夕怱遽遺忘其事帝以問白等不能對
但乞改正更不降制只貼麻用印重冩告身許之白等
各罰俸一月
慶厯五年十月宰臣賈昌朝陳執中言軍民之任自古
則同有唐别命樞臣專主兵務五代始令輔相亦帶使
名至于國初尚緣舊制乾德以後其職遂分是謂兩司
對持大柄向以闗陜未寧兵議須一復兹兼領適合權
宜今西夏來庭防邊有序願罷兼樞宻使從之
皇祐元年六月詔中書樞宻院非聚㕔毋得見客
至和二年七月詔凡宰相召自外者令百官班迎之自
内拜者聽行上事儀
治平二年五月命宰相韓琦曾公亮權兼樞宻院公事
以樞宻使富弼告故也
三年五月帝謂宰臣曰朕日與公卿等相見每欲從容
講論治道但患進呈文字頗繁有所不暇及中書常務
有可付本司者悉以付之自是中書細務止進熟狀及
事有定制歸有司中書降敕而已
元祐令謂三省長官僕射為宰相
春明退朝錄國初范魯公王祁公魏僕射三相罷趙令
獨相始置㕘知政事自是一相或二相至咸平中始有
吕文穆李文靖向文簡三相又至和中文潞公劉丞相
富鄭公三相
唐制宰相四人首相為太清宫使次三相皆帶館職𢎞
文館大學士監修國史集賢殿大學士以此為次序本
朝置二相昭文修史首相領焉集賢次相領焉三館職
唯修史有職事而頗以昭文為重自次相遷首相乃得
之趙令初拜止獨相領集賢殿大學士續兼修國史乆
之方遷昭文館薛文惠與沈恭惠並相薛自㕘政領監
修拜相仍舊而沈領集賢畢文簡與冦忠愍並相而畢
領監修冦領集賢王太尉獨相亦止領集賢近時王章
惠龎莊敏初拜及獨相悉兼昭文修史二職非舊制也
唐制宰相不兼尚書左右丞葢僕射常為宰相而丞轄
留省中領事元和中韋貫之為右丞平章事不乆而遷
中書侍郎
又二府舊以官相壓李文正公自文明殿學士工部侍
郎為㕘知政事而宋惠安公自左諫議大夫㕘知政事
遷刑部尚書居其上至祥符末王沂公與張文節公同
㕘知政事王轉給事中張轉工部侍郎而班沂公下意
頗不悦乃復還二卿之命止以舊官優加階邑自後第
以先後入為次序
筆談百官於中書見宰相九卿而下即省吏高聲唱一
聲屈則趨而入宰相揖及進茶皆抗聲贊喝謂之屈揖
待制以上見則言請某官更不屈揖臨退乃進湯皆於
席南橫設百官之位升朝官則坐京官以下皆立後殿
引臣僚則待制以上宣名拜舞庶官但贊拜不宣名不
舞蹈中書略貴者示與之抗也上前則略微者殺禮也
朝夕納誨(書説命高宗夢得説乃審厥象俾以形旁求/於天下説築傅巖之野惟肖爰立作相王置)
(諸其左右命之曰朝夕納誨以輔台德若金用汝作礪/若濟巨川用汝作舟楫若嵗大旱用汝作霖雨啟乃心)
(沃朕心若藥弗瞑眩厥疾弗瘳若跣弗視地厥足用傷/又曰若作酒醴爾惟麯糵若作和羮爾惟鹽梅爾交修)
(予㒺予棄予惟克邁乃訓又曰昔先正保衡作我先王/乃曰予弗克俾厥后惟堯舜其心愧恥若撻于市一夫)
(不獲則曰時予之辜佑我烈祖格于皇天爾尚明保予/罔俾阿衡專美有商注保衡伊尹也言天下所取平也)
(汝庶幾明安我事/則與伊尹同美也)左相(左傳仲虺居/薛為湯左相)十六相(昔高陽氏/有才子八)
(人蒼舒隤獃檮戭大臨龎降庭堅仲容叔達齊聖廣淵/明允篤誠天下之人謂之八愷高辛氏有才子八人伯)
(奮仲堪叔獻季仲伯虎仲熊叔豹季貍忠肅恭懿宣慈/和惠天下之民謂之八元舜有大功二十而為天子以)
(其舉十六相/去四凶也)六相(管子黄帝得六相而天下治神明至/蚩尤明乎天道故為當時太常察乎)
(地利故使為廪者蒼龍辨乎東方故使為士師祝融辨/乎南方故使為司徒太封辨乎西方故使為司馬后土)
(辨乎北方/故使為李)上相(漢陸賈謂陳平曰足下/位為上相食三萬户侯)安劉氏者必勃
(吕后問宰相高祖曰陳平智有餘王陵少戅可以佐之/安劉氏者必勃也又問其次云過此以後非乃所及終)
(皆如/言)周勃為漢伊周(勃為布衣時鄙樸庸人至登輔位/正國家難誅吕氏立孝文為漢伊)
(周何其/盛也)自海瀕而登宰相(外戚恩澤侯表高祖爵以功/為先後官用能為次序後嗣)
(其曰遵舊業臣繼踵居位至于孝武元功宿將略盡㑹/上亦興文學進拔幽隱公孫𢎞自海瀕而登宰相寵以)
(列侯/之爵)布被(汲黯曰公孫𢎞位在三公奉祿甚多然為布/被此詐也上問𢎞𢎞謝曰有之天子以為謙)
(讓愈益/厚之也)無功封侯(𢎞常病甚自以為無功而封侯居宰/相位乃上書願歸侯乞骸骨避賢者)
(路上報曰君宜省思慮壹精神輔以/醫藥因賜牛酒雜帛數月病瘳視事)持祿保位(孔光傳/贊曰自)
(孝武興學公孫以儒相其後蔡義韋賢𤣥成匡衡張禹/翟方進孔光平當馬宫及當子晏咸以儒宗居宰相位)
(服儒衣冠傳先王語其醖藉可也然當持祿保位/被阿諛之譏彼以古人之迹見繩烏能勝其任哉)召用
儒生(元帝少而好儒及即位召用儒生委之以政貢/薛韋匡迭為宰相注貢禹薛廣德韋賢匡衡也)儒
宗(翟方進傳司徒掾班彪曰丞相方進以孤童攜/老母羇旅入京師身為儒宗致位宰相盛矣)何壽
知何武有宰相器(武初為郡吏是時太守何壽知武有/宰相器以其同姓故厚之後為司空)
以公位歸第養疾(後漢李通自為宰相謝病不親事連/年乞骸骨帝毎優寵之令以公位歸)
(第養/疾)宰相自有體(朱浮論曰吳起與田文論公文不及/者三朱買臣難公孫𢎞十䇿𢎞不得)
(其一終之田文相魏公孫/宰漢誠知宰相自有體)運動樞極(梁統傳論夫宰相/運動樞極感㑹天)
(人中於道則易以興政/乖於務則難乎御物)名宰(朱穆論曰田蚡以尊顯治/安國之金淳于以貴勢司)
(方進之言夫以韓翟之操為漢之名/宰然猶不能振一貧賢薦一孤士)外鎮四夷内撫諸
侯(何敞曰昔者陳平生於征伐之世猶知宰相之分/云外鎮四夷内撫諸侯使卿大夫各得其宜者也)累
葉載德(楊震傳論曰震為上相抗直方以臨權先/公道而後身名遂累葉載德繼踵宰相)擢士
為相(陳龜上疏臣聞三辰不軌擢/士為相蠻夷不恭拔卒為宰)宅惟數畆(范遷位在/公輔宅惟)
(數畆田不過一頃復/推與兄弟家無擔石)年且百嵗猶居相位(應劭漢官儀/臣瑗云許敬)
(年且百嵗/猶居相位)國柱(吳志陸凱上疏曰臣聞宰/相者國之柱也不可不强)王導吾之蕭
何(晉元帝謂王導/曰卿吾之蕭何)仲父(初元帝徙鎮逮康俄而洛京傾/覆王導勸帝収其賢人君子與)
(之圖事帝尤委/任號為仲父)帝拜(王導受遺詔輔成帝帝㓜冲見導/每拜又嘗與導書手詔則云惶恐)
(言中書作詔則曰敬問如是以為定/制自後元正導入帝猶為之興焉)有將相之器(導年/十四)
(陳留高士張公見之謂其/從兄敦曰此有將相之器)有宰相望(王隠晉書山濤薨/魏舒領司徒有頃)
(即真舒居位持重為任職臣不激厲治冇所彈免務欲/掩容不顯人之短咸推其有宰相望祿賜散之九族家)
(無餘/財也)昴星精(拾遺記漢太上皇微時遊豐沛山澤之中/寓居窮巷有鑄冶太上皇問此鑄何器工)
(人曰為天子鑄劍若得腰間佩刀雜鑄而冶即成神器/可以克天下昴星精為輔位以殱三猾木衰火盛此為)
(興冼太上皇日余有此物名為匕首其利難鑄遂解投/爐中俄而烟熖衝天白日為之盡晦及劍成授上皇上)
(皇以賜高祖長佩於身乃殘三猾定天下鉤命决云蕭/何為昴星精項羽陳勝胡亥為三猾周為木德漢叶大)
(位此其/徴也)風流(宋王儉曰江左風流宰/相唯有謝安葢自况也)少有宰相之志(儉/少)
(便有宰相之志賦詩曰稷契贊虞夏伊吕/翼商周及生子曰𤣥成取仍世作相之義)賔客盈門(王/暕)
(年數嵗而風神聳拔有成人之度時祖儉作/宰相賔客盈門見暕曰公才公望復在此矣)獨勤庶務
(何敬容梁武帝時為尚書令專務預幾宻敬容明達勤/於簿領而拙於草𨽻淺於學術通苞苴餉饋無賄則略)
(不交語晉宋以來宰相皆文義自逸/敬容獨勤庶務貧恡為世所嗤鄙)文義自逸(上/)少才
過十(上問何容敬曰褚彦回年/幾嵗為宰相曰少才過十)遲行緩歩得宰相(蕭子/顯齊)
(書褚􁂙字彦回美儀貎善容止俯仰進退咸有風則毎/朝㑹百寮逺國莫不延首目送之宋明帝常歎曰禇淵)
(能遲行緩歩便/持此得宰相矣)卞氏六龍(三十國春秋卞粹以清辯稱/兄弟六人並登宰輔世稱卞)
(氏六/龍)謂姓吉者為邴吉之後(何敬容嘗有客姓吉者敬/容曰卿與邴吉遠近答曰)
(如明公之/與蕭何)奏減賊數(隋大業末尤多征役至於論功行/賞蘇威毎承望風㫖輒寢其命時)
(羣盜蜂起郡縣冇奏詣闕者又訶詰令文減賊數故出/師攻討多不克遂致敗亂為物議所譏及唐太宗平王)
(世充威請謁見且稱老病不能拜起上遣人數之曰公/隋朝相輔亂政不能匡救遂令品物塗炭君弑國亡見)
(李宻王世充拜伏舞蹈今/既老病不能拜無勞相見)朝野推服(高熲事文帝煬帝/兩朝文武大略明)
(逹政務及蒙寄任之後竭誠盡節引進賢良以天下為/己任蘇威楊素賀若弼韓擒虎等皆熲所薦各盡其用)
(為一代名臣其餘立事者不可勝數當朝執政將二十/年朝野推服物無異議時政升平熲之力也論者以為)
(真宰相及煬帝誅之天下/莫不傷惜至今稱寃不已)國家有賊無行意(虞慶則京/兆櫟陽人)
(也嶺南李世賢據州反議欲討之諸將二三請行皆不/行帝顧謂慶則曰位居宰相爵為上公國家有賊無行)
(意何也慶則/拜謝恐懼)出入將相三十年(唐段文昌方布素之時/不偶及其達也揚歴顯)
(重出入將相幾三十年其服飾玩好歌童妓女/茍悦於心無所愛惜乃至奢侈過度物議貶之)召復位
(房𤣥齡以譴歸第時長孫皇后將疾大漸與上辭訣曰/𤣥齡事陛下最乆小心謹畏皆所預聞竟無一言漏洩)
(非有大故願勿棄之褚遂良/又抗疏理之遂召𤣥齡復位)相須而成(太宗以𤣥齡圖/事則曰非如晦)
(莫能籌之及如晦在焉竟用𤣥齡之策葢房知杜之能/斷大事杜知房之善建嘉謀相須而成俾無悔事初太)
(宗義師至渭北房𤣥齡仗䇿謁軍/門太宗一見如舊相識引為謀主)定典章(房𤣥齡杜如/晦昔掌朝政)
(至於臺閣規模典章/文物皆二人所定)危惙憂國事(𤣥齡疾既篤太宗遣/名醫救療若微減損)
(太宗即喜見顔色如聞增劇便為改容悽愴𤣥齡疾亟/抗表諫伐高麗事太宗曰此人危惙如此尚能憂我國)
(事薨諡/曰文昭)如失兩手(𤣥齡進拜司空乃綜朝政依舊監修/國史𤣥齡乃抗表陳辭太宗遣使謂)
(之曰昔晉侯讓位竇融辭榮自懼盈滿知進能善退自/止足前代美之公亦欲齊蹤往哲實可嘉尚然國家乆)
(相任使一朝忽無良相/如失兩手𤣥齡遂止)良相(上/)對創業守文(帝嘗問創/業守文孰)
(難𤣥齡曰時方草昧羣雄競逐攻破乃降戰乃克創業/則難魏徴曰王者之興必乗衰亂昏暴殆天授人與者)
(既得天下則安于驕逸人欲静徭役毒之世方敝衰刻/窮之國繇此衰則守文為難帝曰𤣥齡從我定天下冐)
(百死過一生見創業之難徴與我安天下畏富貴則驕/驕則怠怠則亡見守文之不為易然創業之不易既往)
(矣守文之難方與公等懼之𤣥齡當國夙夜勤强在公/竭節不欲一物失所無妬忌聞人善若巳有之明達吏)
(治而縁飾以文雅議法處令務為寛平不以己長望人/取人不求備雖卑賤皆得盡其所能或以事被讓必稽)
(顙請罪畏惕/視若無所容)以文雅緣飾吏治(上/)引賢者下不肖(杜如/晦字)
(克明進位右僕射乃領選與𤣥齡共筦朝政引賢者下/不肖咸得職當時浩然歸重監察御史陳師合上拔士)
(論謂一人不可總數職隂刺諷如晦等制曰𤣥齡如晦/不以勲舊進特其才可㠘治天下者師合欲以此離間)
(吾君臣邪/斥嶺表)棟梁之用(如晦隋大業中以常調預選吏部/侍郎高孝基深所器重謂之曰公)
(有應變之才當為棟梁之用後如晦為相以/孝基有知人之鑒為其樹神道碑以紀其德)手詔製碑
(如晦薨太宗手詔著作郎虞世南曰朕與如晦君臣義/重不幸奄從物化追念勲舊痛悼于懷卿體吾此意為)
(製碑/文也)一鏡(魏徴傳太宗嘗謂侍臣曰夫以銅為鏡可以/正衣冠以古為鏡可以知興替以人為鏡可)
(以明得失朕嘗保此三鏡以/防過今魏徴殂逝亡一鏡矣)帝親製碑(徴薨陪葬昭陵/太宗登苑西樓)
(望喪而哭詔百官送出郊/外帝親製碑文并為書石)舊宅還子孫(翰林學士白居/易奏今日奉宣)
(令撰與李師道詔収贖魏徴宅還其子孫甚合朕意允/依奏者臣伏見魏徴太宗宰相盡忠輔佐以致太平在)
(於子孫合加優恤今縁子孫窮賤舊宅典賣與人師道/請出私財収贖却還其後嗣事闗激勸合出朝廷師道)
(何人輒掠此美若便許之臣恐非宜伏望明勅有司給/以官錢収贖使還後嗣以勸忠臣則事出皇恩美歸聖)
(德臣茍有所見不敢不陳其與師道詔/未敢依宣便撰伏待聖㫖憲宗深然之)仁者之勇(蕭嵩/為宰)
(相時侍中䘮光庭卒上令嵩舉賢以待之嵩以韓休和/柔易制故薦引之休既知政事多折正嵩遂與休不協)
(宋璟聞之曰不謂韓休乃/能如此是仁者之勇也)峭直(𤣥宗既命蕭嵩為相嵩/性寛博多優柔嵩引韓)
(休同列休峭直骨鯁時政得失言之未嘗不切直上每/從禽苑囿張樂禁中稍為過差必顧左右曰韓休知否)
(言畢而諫疏輒上上嘗引鏡自照黙然不樂左右曰韓/休入相陛下無一日盡歡何不逐去使天顔戚戚上曰)
(吾貌雖瘦天下必肥蕭嵩每啓事言必順㫖退而思天/下事我未嘗安寢韓休毎敷陳理道言必訐直退而思)
(天下事我寢必安吾用/韓休為社禝之計爾)蕭遘掖王鐸(蕭遘與王鐸並居/相位帝常召宰相)
(鐸年高升階足跌踣勾陳中遘旁掖起帝目之喜曰輔/弼之臣和予之幸也謂遘曰適見卿扶王鐸予嘉卿善)
(事長矣遘對曰臣扶王鐸不獨事長臣應舉時鐸為主/司以臣中選門生也上笑曰王鐸選進士朕選宰相於)
(卿無負矣/遘謝而退)圖形凌煙閣(貞觀十七年詔司徒趙國公無/忌以下二十四人並圖形於凌)
(煙閣魏徴房𤣥/齡杜如晦預焉)季秋花(則天時杜景佺為相則天嘗於/内出梨花一枝示宰臣曰是何)
(祥也諸宰相曰陛下德及草木故秋木再花雖周文德/及行葦無以過也景佺獨曰謹按洪範五行傳隂陽不)
(相奪淪瀆之即為災春秋云冬無愆陽夏無伏隂春無/凄風秋無苦雨今已秋矣草木黄落而忽生此花瀆隂)
(陽也臣恐陛下布教施令冇虧禮典又臣等忝為宰輔/助天理物理而不和臣之罪也於是再拜謝罪則天曰)
(卿真宰/相也)助天理物(上/)沈厚有謀能斷大事(則天問狄仁/傑曰朕要一)
(好漢任使有乎仁傑曰陛下作何任曰朕欲待以將相/仁傑曰荆州長史張柬之其人雖老真宰相才也則天)
(乃召之為洛州司馬他日又求賢仁傑曰臣前言張柬/之猶末用也則天曰已遷之矣對曰臣薦之為相也今)
(洛州司馬非用之也又遷秋官侍郎及姚元之將赴靈/武則天命舉外司堪為宰相者元之曰柬之沈厚有謀)
(能斷大事且其人年老唯陛下急用之/則天即日召見拜之為相且八十矣)八十為相(上/)死
姚崇能算生張說(明皇雜録崇與張說同為宰輔頗懷/疑沮屢以事相侵張銜之頗切崇既)
(病戒諸子曰張丞相與吾不叶釁隙甚深然其為人稍/懷奢侈尤好服玩吾身沒之後以吾平生同寮當來弔)
(汝具陳吾平生服玩寶帶重器羅列於悵前張若不顧/汝計家事舉族無類矣若顧此吾屬無虞當錄其玩用)
(致公仍以神道碑為請既獲其文即時錄進仍先礱石/以待至便䥴刻張丞相見事常遲於我數日之後必當)
(有悔若却徴碑文以刋削為辭當引使視其䥴石仍告/已具聞上姚崇沒張果至目其服玩者三四姚崇諸子)
(悉如教誡不數日文成敘述該詳時謂極華其略曰八/柱承天高明之位列四時成嵗亭育之功成後數日果)
(遣使取本以為辭未周密欲加刪改姚氏諸子乃引使/者視其碑仍告以奏御使者復命張悔恨撫膺曰死姚)
(崇能算生張說吾今日/方知才之不及遠矣)務清政刑使官人皆任職(宋璟/為宰)
(相務清政刑使官人皆任職聖厯後突厥黙啜負其彊/數窺邊侵九姓拔曳負勝輕出為其狙擊斬之入蕃使)
(郝靈佺傳其首京師靈佺自謂還必厚見賞璟顧天子/方少恐後干寵蹈利者夸威武為生事故抑之踰年纔)
(授右武衞郎將靈佺恚憤不食死張嘉貞後為/相閲堂案見其危言切議未嘗不失聲歎息)以十事
說天子(贊曰姚崇以十事要說天子而後輔政顧不偉/哉而舊史不傳觀開元中初皆已施行信不証)
(已宋璟剛正又過於崇𤣥宗素所尊憚常屈意聴納故/史臣稱崇善應變以成天下之務璟善守文以持天下)
(之正二人道不同同歸于治此天所以佐唐使中興也/嗚呼崇勸天子不求邊功璟不肯賞邊臣而天寶之亂)
(卒罹其害可謂先見矣然唐三百年輔弼者不為少/獨前稱房杜後稱姚宋何哉君臣之遇合葢難矣夫)前
稱房杜後稱姚宋(上/)舉蘇宋自代(姚崇有足疾舉蘇宋/自代蘇頲宋璟也)
再升台坐三入冢司(宋璟以老年上表曰臣/再升台坐三入冡司也)父子同時
為相(蘇宋為政相得甚歡璟剛正多所裁斷頲皆順從/其美璟嘗謂人曰吾與蘇家父子前後同時為相)
(僕射長房誠為國器若盡/臣節斷割吏事即過其父)上鬬羊以申諷諭(張說始為/相帝欲事)
(吐蕃說密請講和以休息朝塞帝曰朕待王君毚計之/說出謂源乾矔曰君毚好兵以求利彼入吾言不用矣)
(後君毚破吐蕃於青海西說策其且敗因上雋州鬬羊/於帝以中諷諭曰使羊能言必將日鬬而不解立有死)
(者所賴至仁無殘量力取歡焉帝識其/意納之賜綵千疋後𤓰州失守君毚死)朝廷大述作多
出其手(說敦氣節立然諾喜推藉後進於君臣朋友大/義甚篤帝在東宫所與秘謀密計甚衆後卒為)
(宗臣朝廷大述作多出其手帝好文詞有所為必使視/草善用人之長多引天下名士以佐佑王化粉澤典章)
(成一王法天子尊尚經術開館置學士修太宗之政皆/說倡之為文屬思精壯長於碑誌世所不逮既謫岳州)
(而詩益悽惋人謂得江山助云開/元後宰相不以姓著者燕公云)不以姓著(上/)燕許大
手筆(蘇頲自景龍後與張說以文章顯稱望略等故時/號燕許大手筆帝愛其文曰卿所為詔令别錄副)
(本署臣某撰朕當留中後遂為故事其後李德/裕著論曰近臣詔誥惟頲敘事外自為文章云)詔令副
本留中(上/)諤諤有大臣節(張九齡為相諤諤冇大臣節/當是時帝在位乆稍怠於政)
(故九齡議論必極言/得失所推引皆正人)所推引皆正人(上/)房幄安有外言
(武惠妃謀陷太子瑛九齡執不可妃密遣宦奴牛貴兒/告之曰發必有興公為援宰相可長處九齡叱曰房幄)
(安有外言哉遽遂奏之帝為動/色故卒九齡相而太子無患)請誅安祿山(安祿山初/以范陽偏)
(校入奏氣驕蹇九齡謂裴光庭曰亂幽州者此胡雛也/及討奚契丹敗張守珪執如京師九齡署其狀曰穰苴)
(出師而誅莊賈孫武習戰猶戮宮嬪守珪法行于軍祿/山不容免死帝不許赦之九齡曰祿山狼子野心有逆)
(相宜即事誅之以絶後患帝曰卿無以王衍知石勒而/害忠良卒不用帝後在蜀思其忠為泣下且遣使祭於)
(韶州厚幣/恤其家)稱曲江公而不名(上/)以文行為上所知(九齡/為相)
(以文行為上所知李林甫自無學術心頗忌之隂欲以/事中之九齡為燕詩以貽林甫曰海燕何微眇乗春亦)
(暫來豈知泥滓賤祗見玉堂開綉户時雙/入華軒日幾回無心與物競鷹隼莫相猜)為燕詩以貽
林甫(上/)風度(九齡遷尚書右僕射罷政事後宰執否/每薦引公卿上必問風度得如九齡)罷相
賦詩(李適之罷相遽命親故歡㑹賦詩曰避賢初/罷相樂聖且銜杯為問門前客今朝幾個來)鎮靜
(太和九年中人自邊還走馬入金馬門道路妄言兵且/至京師讙走塵起百官或鞿而騎臺省吏稍稍遁去鄭)
(覃將出李石曰事未可知宜坐須其定宰相走則亂矣/若變出不虞逃將安適人之所瞻不可忽也益治籍書)
(沛然如平時里閭羣無賴望南闕隂持兵俟變金吾衞/大將軍陳君賞率衆立望仙門内使趨闔門君賞不從)
(日入乃止當是時非石/鎮靜君賞有謀幾亂)金甌覆名(𤣥宗善八分書將命/相皆先御書其名置)
(桉上會太子入侍上舉金甌覆其名以告之曰此宰相/名也汝知其誰耶射中賜巵酒肅宗拜而稱曰非崔琳)
(盧從愿乎上曰然自舉甌以示之乃賜巵酒是時崔琳/盧從愿𤣥宗欲倚以為相數矣竟以宗族蕃盛附比者)
(衆卒/不用)片言悟主(房琯贊曰唐名儒多言琯德器有王佐/才而史載行事亦少貶矣一舉䘮師訖)
(不復振原琯以忠誼自奮片言悟主而取宰相必有以/過人者用違所長遂無成功然盛名之下為難居矣夫)
(名盛則責望備實不副則訾毁深使琯遭時承平從容/帷幄不失為名相而倉卒濟難事敗隙生䧟於浮虚比)
(周之罪名之/為累也戒哉)起布衣二朞至宰相(張鎬起布衣二朞至/宰相居身清廉不殖)
(貲産善待士性簡重論議有體在/位雖淺而天下之人推為舊德云)在位日淺天下推為
舊德(上/)多識大體(鎬自入仕三十年致仕宰相居身清/廉不營貲産謙恭下士善談論多識)
(大體故天/下具瞻)逹練事體(苗晉卿寛厚廉謹為政舉大綱不/問小過所到有惠化及秉鈞衡小)
(心畏慎未嘗忤人意性聰敏達練事體百司文簿經/目必曉而修身守位以智自全議者比漢之胡廣也)苗
晉卿比漢胡廣(上/)復貞觀開元之太平(崔祐甫為相謀/猷啟沃多所𢎞)
(益天下以為復貞/觀開元之太平)除吏職幾八百(元載秉政公道隘塞/官由賄成中書主事)
(卓倩李榮輩用事勢傾朝列天下官爵大者出元載小/者自倩榮四方賫貨賄求官者道路相屬靡不稱□而)
(去於是大壊網紀及元載敗楊綰尋卒常衮當國杜絶/其門四方奏請莫有過者雖權勢與匹夫等非以詞賦)
(登科者莫得進用雖賄賂稱絶然無所甄異故賢愚同/滯及祐甫代衮薦延推舉日除十數人作相未逾年凡)
(除吏職幾八百矣多稱允當上嘗謂曰有人謗卿所除/擬官多渉親故何也祐甫奏曰臣頻奉聖㫖令臣進擬)
(必須諳其才行臣若與其相識方可粗諳若素不知/聞何由知其言行獲謗之由實在於此上以為然)用
道德寛大以𢎞上意(徳宗初即位擢崔祐甫為相頗用/道德寛大以𢎞上意故建中初政)
(聲藹然海内想/望貞觀之治也)選擢賢俊(李吉甫自翰林承㫖拜平章/事詔將下之夕感恩出涕謂)
(裴垍曰吉甫自尚書郎流落遠地十餘年方歸使入禁/署今纔滿嵗後進人物罕所接識宰相之職宜選擢賢)
(俊今則懵然莫能知否卿多精鑒今之才傑為我言之/垍取筆䟽其名氏得三十餘人數日之内選用略盡當)
(時翕然稱吉甫/有得人之譽矣)朋黨(初吉甫在相位時牛僧儒李宗閔/應詔舉直言極諫科一人對詔深)
(詆時政考策官楊於陵韋貫之李益等取其策為甲等/吉甫泣訴於憲宗前於陵等皆貶出元和初吉甫經畫)
(欲定兩河方欲出師而卒武元衡裴度繼之而韋貫之/李逢吉議深以用兵為非故逢吉常怒吉甫之子徳裕)
(於元和時乆不調而逢吉僧儒宗閔以私怨常排擯之/及逢吉代裴度為相既得權位鋭意報怨元稹與李紳)
(李徳裕同為翰林學士情意相善當時謂之三俊既稹/作相逢吉搆稹隂事出為同州刺史時僧孺德裕俱有)
(相望逢吉欲僧孺為相而懼李紳李德裕於禁中沮議/乃黜紳為御史大夫德裕為浙西觀察使及昭愍遇盜)
(而殂文宗即位召德裕入朝裴度薦以為相而李宗閔/有中人之助拜平章事懼德裕大用出為鄭滑節度使)
(德裕為逢吉所擯在浙西八年徴入朝未旬時又為宗/閔所逐中懷於悒無以自申賴鄭覃侍講禁中時稱其)
(善覃為工部尚書罷侍講學士覃稽古守正常嫉人朋/黨為宗閔所薄故也及德裕代宗閔出為興元節度使)
(李訓鄭注素惡德裕排己復召宗閔於興元代德裕為/相及宗閔再貶文宗崩㑹昌初德裕再秉政發宗閔舊)
(事貶郴州司馬僧孺屢為德裕掎摭欲加之罪但以僧/孺貞方有素人望式瞻無以伺其隙及德裕南遷所著)
(窮愁志引里俗聵子之讖以斥僧孺又目為太牢公其/相憎如此故文宗以二李朋黨絶之不能去嘗謂侍臣)
(曰去河北賊非難/去此朋黨難也)乏知人之鑒(闗播為相乏知人之鑒/如大言虚誕者播必說)
(而親信之播從幸奉天盧杞白志貞已貶/而播猶執政議者不平遂罷為刑部尚書)翼從(先是武/元衡被)
(害憲宗出内庫弓箭陌刀賜左右衞使俟宰相入/朝以為翼從及建福門退至文宗太和八年方停)對地
震(李絳為相憲宗謂曰昨者地震草木皆動揺何祥也/絳對曰在昔𤣥元皇帝以大聖明睿通天人之理因)
(周三川之震云天地之氣不適其序人亂之也人政乖/錯則上感隂陽之氣隂伏而不能出陽逆而不能升於)
(是有地震又孔子於春秋所記災異先地震日食葢地/載萬物日為君象震有感傷天地見眚書之示戒用警)
(後王伏願陛下勉保䖍恭之誠動萬民綏萬/物為慮則變異自消休祥可致也帝深然之)不受四方
問遺(文宗時宰相宋申錫為王守澄鄭注所搆言申錫/獄付外廷請不於禁中訊鞫文宗終悟外廷之言)
(貶申錫開州司馬申錫自居内庭及為宰相以時風侈/靡居要位者尤納賄賂遂成風俗不暇更防遠害且與)
(貞元時甚相背矣申錫至此約身謹潔尤以公廉而為/己任四方問遺悉無所受既被罪為有司騐劾多獲其)
(四方所還問道之/狀朝野為之歎息)顧問必極言(李晟之在鳯翔謂賔介/曰魏徴能直言極諫致)
(太宗於堯舜之上真忠臣也僕所慕之行軍司馬李叔/度對曰此縉紳儒者之事非勲德所宜晟斂容曰行軍)
(失言傳稱邦有道危言危行今休明之期晟等幸得備/位將相心有不可忍而不言豈所謂有犯而無隱知無)
(不為者乎是非在人主所擇爾叔度慙而退故晟為相/毎當上所顧問必極言匪躬盡大臣之節性沉黙未嘗)
(泄於/所親)上不負天子下不負所學(陸贄為相常自以少年/入翰林䝉天子長養成)
(就之恩不敢自愛事之不可者皆力爭之曰/吾上不負天子下不負吾所學不恤其他)清儉為時
所稱(鄭餘慶再為相罷免皆非/大過尤以清廉為時所稱)不敢更入中書(文宗時/宰相鄭)
(覃曰陛下開成元年二年政事至好三年四年漸不如/前楊嗣復曰元年二年是鄭覃陳夷行用事三年四年)
(臣與李珏同之臣䝉聖慈擢處相位不能悉心奉職鄭/覃云三年之後一年不如一年臣之辜也陛下縱不誅)
(夷臣合自求泥滅因叩頭曰臣今日便拜不敢更入中/書即趨去上令中使召還勞之曰鄭覃失言卿何及此)
(於是嗣復數上表請罷帝方委用乃/罷鄭覃夷行知政事自是政歸嗣復)壞白麻(德宗時欲/相裴延齡)
(諫議大夫陽城曰脱以延齡為相城當/取白麻壞之竟坐延齡為國子司業)觀崖州圖以為
不祥(韋執誼自卑官常自諱不欲人言嶺南州縣名為/郎官常與同舍詣職方觀圖毎至嶺南執誼遽命)
(去之閉目不視及拜相還所坐堂見北壁有圖不就省/七八日試觀之乃崖州圖也以為不祥甚惡之不敢出)
(口及坐王叔文黨果貶/崖州司户卒於貶所)管葛伊周(王叔文本以碁待詔/粗知書好言理道德)
(宗令直東宫皇太子頗重之宫中之事倚之裁決與韋/執誼韓泰吕温柳宗元劉禹錫等十人定為死交德宗)
(崩順宗疾乆不復問庶政深居施簾帷閹官李忠美人/牛昭容侍左右百官上議自帷中可其奏王伾嘗論上)
(屬意叔文宫中諸黃門稍稍知之其日詔入翰林為學/士叔文與吏部郎中韋執誼善詩用為宰相叔文因伾)
(伾因李忠言忠言因牛昭容轉相結托事下翰林叔文/定可否宣於中書俾執誼承奏於外以韓泰劉禹錫等)
(唱和曰管曰葛曰伊曰周凡/其黨􁃊然自得謂天下無人)陰結權倖以求宰相(皇甫/鎛陰)
(結權倖以求宰相宰臣崔羣累䟽其姦邪嘗因面對語/及天寶中事羣曰安危在出令存亡繫所任𤣥宗用姚)
(崇宋璟張九齡韓休元結杜暹則理用李林甫楊國忠/則亂人皆以天寶十五年祿山自漁陽起兵是理亂分)
(時臣以為開元二十年罷賢相張九齡專任姦臣李林/甫理亂自此已分矣用人得失所繋非小詞意激切左)
(右為之感動鎛深銜之/而憲宗終用鎛為宰相)存亡繫所任(上/)上調陰陽下安
黎庶(文宗以淮南諸道累嵗大旱租賦不登國用多闕/及是以度支户部分命宰臣領之郭承嘏論之曰)
(宰相者上調隂陽下安黎庶致君堯舜致時清/平俾之閲簿書算緡帛非所宜也帝深嘉之)閲簿書
算緡帛(上/)唯器是適(韓愈作進學解云校短量長/唯器是適者宰相之任也)復入
相如父年(李德裕父吉甫年五十一出鎮淮南五十四/復相今德裕自鎮淮南復入相一如父之年)
平泉别墅(德裕之孫敬義者後唐時退官居洛南平泉/舊業為河南尹張全義所知初德裕於平泉)
(置别墅採天下竒葩異竹珍木怪石為□池之翫自為/家戒序錄志其草木刻諸石云移吾片石折吾一樹非)
(子孫也洎黃巢之亂洛都災毁李氏花木多為都下移/植樵人鬻賣圍亭掃地矣有醒酒石德裕醉即踞之最)
(寶惜者有中使監全義軍者得此石置於家園敬義泣/謂全義曰平泉業吾祖戒約甚嚴子孫不肖動逹先㫖)
(因托全義詰石於監軍監軍忿厲聲曰巢/賊敗後誰家園池完復豈獨平泉之石哉)三遇異人(德/裕)
(自言三遇異人非卜祝之流皆有道者故入禁苑居相/位領節制三者皆與之協不差嵗月唯再謫南荒末嘗)
(有前知之士為予言之豈禍患/不可移者神道所秘莫得預聞)不疑朋黨(德裕特承武/宗恩顧委以)
(樞衡決策論兵舉無遺悔以身扞難功流社稷及昭肅/棄天下不逞之伍咸害其功白敏中令狐綯在㑹昌中)
(徳裕不以朋黨疑之置之臺閣及德裕失勢抵掌㦸手/同謀斥逐而崔鉉罷相亦怨德裕故敏中復薦鉉在中)
(書乃相與掎摭令其黨人訟德裕輔政時隂事乃/罷德裕分司東都再貶潮州司馬又貶崖州司户)讀書
不輟(德裕以器業自居特達不羣好著書為文奬善嫉/惡雖位極台輔而讀書不輟初貶潮陽雖蒼黄顛)
(沛之中猶/留心著述)竒才(史臣曰德裕以身犯難酬特達之遇言/行計從功成事遂觀其禁掖彌綸嵓廊)
(啟奏料敵制勝襟虚獨斷如由/基命中罔有虚發實竒才也)延英對宰相(文宗即位/虚心聽納)
(每延英對宰/相□十一刻)太專(德裕在相位已乆朝臣為其所抑者/皆怨之自崔絃杜悰罷相後中貴人)
(上前言德裕太專/武宗意頗不恱)起草指縱皆獨決(德裕自開成五年/冬回鵑至天德至)
(㑹昌四年平澤路首尾五年其籌度機宜選用將帥軍/中書詔奏請雲合起草指縱皆獨決於德裕諸相無預)
(焉/)白敏中與李德裕有隙(馬植以文學政事為時所知/自黔中觀察使入朝為大理)
(卿以不獲顯官心微有悵望李德裕素不重之宣宗即/位宰相白敏中與德裕有隙凡德裕所薄者必不次拔)
(擢之乃加植刑部侍郎充諸道䀋鐵使轉運使尋/拜相及敏中罷相植亦罷為太子賔客分司東都)金印
朝天客(楊收王鐸皆薛逢之同年也收作相逢有詩云/須知金印朝天客同是沙堤避路人威鳯偶時)
(皆瑞聖應龍無水漫通神収聞大銜之王鐸拜相逢又/有詩云昨日鴻毛萬鈞重今朝山岳一毛輕鐸又怒之)
公卿以下皆頥指氣使(楊國忠既以便佞得宰相處決/機務居之不疑立朝之際或攘)
(袂扼腕自公卿以下皆/頥指氣使無不警憚)笑中有刀(李義府狀貌温恭與/人語必嬉笑而褊忌)
(隂賊既處權要欲人附巳微忤意者輒加傾陷故/人言義府笑中有刀又以其柔而害物謂之李猫)李猫
(上/)銅山大賊(義府貪冒無厭賣官鬻獄其門如市嘗遣/子司議郎津召長孫無忌之孫延謂曰相)
(為得一官數日詔書當出居五日果授延司津監乃取/延錢七百貫於是右金吾倉曹㕘軍楊頴表言義府罪)
(狀制下司刑太常伯劉祥道等推其事義府除名長流/雋州諸子並除名長流朝野莫不稱慶或作河間道行)
(軍元帥劉祥道破銅山大賊李義府露布牓之通衢義/府先多取人奴婢及敗一時奔散各歸其家故露布稱)
(混奴婢而亂放/各識家而競入)不識枤杜字(𤣥宗朝宰相李林甫自無/學術僅能秉筆有才名於)
(時者忌之林甫與選部時選人嚴迥判語秋杜二字林/甫不識謂吏部侍郎韋陟曰此云杖杜何也陟俛首不)
(敢言又太常少卿姜度妻誕子林甫手/書慶之曰聞有弄麞之慶客視之掩口)弄麞(上/)奏請必
先賂遺(林甫毎冇奏請必先賂遺左右伺察上㫖以固/恩寵上在位多載倦於萬幾常以大臣接對拘)
(檢難徇私欲自得林甫一以委成故杜絶逆耳之言/恣行宴樂衽席無别不以為恥由林甫之贊成也)伐
櫻桃賦(林甫聞蕭頴士之名欲拔用之時頴士寓居廣/陵居母䘮即哀麻詣京師徑謁林甫於政事省)
(林甫素不識遽見衷麻大惡之即令斥去頴士大忿乃/著伐櫻桃賦刺林甫云擢無庸之𤨏質因本支而自庇)
(洎枝幹而非據/專朝廷之右地)誅不附己者(林甫既貶韋堅太子妃兄/太子不自安乃上表請與)
(妃韋氏絶上亦知太子無他許之自是連有獄於長安/中别起推事院誅鋤不附己者左相李適之之子曰霅)
(嘗盛饌以邀衆賔竟日無人敢往/其威如此適之尋亦罷知政事)不能弼諧啟沃(德宗/幸奉)
(天盧杞等並貶黜闗播尚知政事中外囂然以為不可/播在位斂袵取容而已事決於盧杞也既而播亦罷相)
(改刑部尚書太常卿韋倫於朝堂嗚咽而言曰宰相不/能弼諧啟沃使天下一至於此而尚為尚書可痛心哉)
姦邪(宰相盧杞既貶新州司馬德宗又欲授饒州刺史/諫官上疏論之袁高當宿直草制亦執奏之乃改)
(澧州别駕上謂李勉曰衆人皆言盧杞姦邪朕何不知/勉對曰盧杞姦邪天下人皆知獨陛下不知此所以為)
(姦邪/也)諷上以刑名整齊天下(杞為相諷上以刑名整齊/天下時李希烈李惟岳田)
(恱等叛河北河南連兵不息京師帑廪不支數月杞以/户部侍郎趙贊判度支乃謀行括率京師囂然如被賊)
(盜及滔師犯闕亂兵呼於市曰不奪汝商户僦質矣不/稅汝間架除陌矣是時人心愁怨滔師乗間謀亂奉天)
(之奔播職杞之由物議/喧騰乃貶杞新州司馬)咳唾立至青雲(杞作相矯詐隂/賊排斥忠良朋)
(附者咳唾立至青雲睚/眦者顧盼已躋溝壑)忌能妬善(杞居相位忌能妬善/小不附者必致之於)
(死惡顔真卿之直言令/奉使李希烈竟殁於賊)陰禍賊物(楊炎以杞無職同處/台司心甚不恱為杞)
(所譖京兆尹嚴郢與炎有隙杞乃擢郢為御史大夫以/頎炎炎既逐於崖州而死又惡郢圖欲去之宰相張鎰)
(忠懿有才上所委信杞頗惡之㑹朱滔朱泚兄弟不睦/有泚判官蔡廷玉者離間滔滔論奏請殺之廷玉既貶)
(殿中侍御史鄭詹遣吏監送廷玉投水而卒把因奏曰/恐朱泚疑為詔㫖請三司按鞫詹又御史所為禀大夫)
(命并令按嚴郢鄭詹郢詹與張鎰善毎伺杞晝眠詣鎰/把知之他日杞假寐佯熟伺詹果來方與鎰語把遽至)
(鎰閣中詹趨避把把遽言密事鎰曰殿中鄭侍御在此/把佯愕曰向者所言非他人所宜聞時三司使方按詹)
(郢獄未具把奏殺詹貶郢為驩州刺史/鎰尋罷相出鎮鳳翔其陰禍賊物如此)不許李懷光朝
覲(德宗幸奉天李懷光率兵赴難朱泚解圍而去懷光/緣道數言盧把趙贊白志貞等姦佞且曰天下之亂)
(皆此輩也吾見上必誅之把等微知之大懼把因説上/令懷光乗勝逐泚收復京師不許其至奉天朝覲懷光)
(大怒遂/有異志)來䕶兒兒作宰相(來恒及弟濟相次知政事時/以為榮初濟父䕶兒為隋猛)
(將而恒濟俱以學行稱時虞世南子昶既無才術歴將/作少匠工部侍郎累居工作之司濟初升相位許敬宗)
(歎曰士之登庸不繫世業履道則為衣冠失緒則為匹/夫來䕶兒兒作宰相虞世南兒作木匠忠賢文武固無)
(種/也)改鄉里(五代史後唐馮道瀛州人也唐長興二年勅/瀛州景州景城縣莊來蘇鄉改為元輔鄉朝)
(漢里改為行孝里洛陽莊貫河南府洛陽縣三州縣改/為上相鄉虚臺里改為中台里及拜守太尉兼侍中又)
(奉勅改上相鄉為太尉/鄉中台里為侍中里)論時事時政(道為相天成中明/宗問曰時事如何)
(道對曰時熟人安帝曰此外如何道對曰陛下淳德上/合天心臣闈堯舜之君人所慕之桀紂之主人所惡之)
(葢為有道無道也今陛下恭修儉德留心治道民無徭/役故曰堯舜之日不過人安俗阜爾貞觀十年以後魏)
(元成等奏太宗曰願常如貞觀之初臣今亦願陛下常/思登極之初則天下幸甚戊午帝又謂道曰時政何者)
(為切道對曰務惜生靈為切臣記近代詞人為古調詩/云正月賣新絲二月糶新粟救得眼下瘡割却心頭肉)
(我願君王心化作光明燭不照綺羅筵偏照逃亡屋此/詞義雖淺規諫道深臣諷誦之實覺有理帝深納之)
乆雨無妨聖政(長興三年帝謂馮道曰春雨稍多乆未/晴霽何也道對曰水旱作沴雖是天之)
(常道然季春行秋令臣之罪也更望/陛下廣敷恩宥乆雨無妨聖政矣)好宰相(明宗初入/洛遽謂近)
(臣安重誨曰先帝時馮道郎中何在重誨曰近除翰林/學士明宗曰此人朕素諳悉甚好宰相遂大用長興中)
(平章事明宗謂侍臣曰馮道性純儉頃在德勝寨所居/一茅庵與從人同器食卧則芻藁一束其心晏如及以)
(父憂退歸鄉里耕耘樵牧與農夫雜處略不以素貴介/懷真士大夫也道歴仕四朝三入中書在相位二十餘)
(年以持重鎮俗為己任性廉儉不受四方之賂不以片/簡擾諸侯私門之内無累茵無重味不畜姬僕不聽絲)
(竹有寒素之士來見者必引於中堂語及平生其待遇/也心無適莫朝代遷易人無間言屹若巨山不可移也)
歴仕四朝三入中書(上/)沒字碑(任圖見中書/門下平章事)書姓名投
琉璃瓶中(清泰初中書闕輔相末帝訪之於朝左右曰/臣見班行中所譽當大拜者姚頴盧文紀崔)
(居儉爾或品藻三人才行其心愈惑末帝乃俱書當時/清望達官數人姓名投琉璃瓶中月夜焚香禱請於天)
(旭旦以筯挾之首得文紀之名次頴末/帝素以竒待歡然命之二人同升相位)三不開(末帝命/馬裔孫)
(為相其中書百職裔孫素未諳練無能專決但書名而/已又少賔客時人目之為三不開謂口不開印不開門)
(不/開)夢神授二筆(裔孫初為河中從事因事赴闕宿邏店/其地上有邏神祠夜夢神見召待以殊)
(禮手授二筆一大一小為翰林學士裔孫以為契鴻筆/之兆洎入中書治事堂吏奉二筆大小如昔時夢中所)
(授/者)讓子授員外郎(晉開運中朝廷以宰相桑維翰長子/坦為屯田員外郎次子塤為秘書郎)
(維翰謂同列曰漢世三公之子郎廢乆矣近或行之甚/為外議乃抗表回讓不受尋改坦為大理司直塤為秘)
(書省議/者善之)希㫖取容(少帝以知制誥馮玉皇后之兄也寵/任為宰相軍國政事一以委之時少)
(帝方務奢佚後宫大恣華侈玉希㫖取容未嘗諫止故/少帝愈寵焉玉曾冇疾帝語諸宰相曰自刺史以上伺)
(玉愈即得除授/其待任如此)名動殊俗(虜遣使加徽號於晉晉亦獻/徽號於虜命宰相馮道充使)
(及行將達西樓虜長欲自出迎道虜之羣僚奏/天子無迎宰相禮乃止其名動殊俗也如此)禪僧放
鷹(或人問馮道於少帝曰道好平時宰相無以濟其艱/難譬如禪僧不可令致鷹也由是出為司州節度使)
平時宰相(上/)是非相半(馮道常問熟客曰道在政/事有何説客曰是非相半)幸有
曾孫在目前(周蕭愿梁宰相傾之子曾孫倣唐僖宗朝/入相接客之次愿為兒童戲效為傳呼之)
(聲倣謂客曰余不敢以得位而喜所幸/者奕世壽考今又有曾孫在吾目前)居相位不預政
事(九國志南唐徐玠好貨殖雖居相位不預政事尤好/神仙服餌常以賤價市人丹砂以充用士流以此鄙)
(之/)金椀玉杯盛溲溺(孫忌馮延已俱作相忌輕延已嘗數/謂人曰金椀玉杯而盛溲溺可乎)
(年而/罷)議公事但熟睡(後蜀徐光傳/見中書門下)優游廊廟十有四年
(國朝范質為人敏悟清正儼然有大臣之體及為宰輔/而善於財成故優游廊廟十有四年而朝野無間言搢)
(紳有嘉譽/抑有由也)齪齪固寵(沈倫十年在相位齪齪固寵不能/有所建明性尤好釋氏雅信因果)
(之説常盛夏裸坐室中恣蚊蚋噆其/膚通夕不寢寐以邀福人皆笑之)恣蚊蚋噆膚以邀
福(上/)言丁謂曹利用不可輔㓜主(章聖既倦政而丁謂/曲姦迎合太后之意)
(有臨朝之謀宰相冦凖便殿請對言太子睿德天縱足/以任天下之事陛下胡不協天人之係望講社稷之至)
(謀引登大明敷照重霄若丁謂恃才而挾姦曹利用恃/權而使氣皆不可輔㓜主恐敗陛下家事因俯伏嗚咽)
(流涕真宗命中人掖起慰諭之明日謂之黨以急變聞/飛不軌之語以中凖凖坐是罷相乾興元年貶雷州司)
(户㕘/軍)無地起樓臺相公(魏野贈冦凖詩曰有官居鼎鼐/無地起樓臺及上即位北使至)
(賜宴惟兩府預焉北使歴觀坐中問譯者曰誰是無地/起樓臺相公坐中無答丁謂令譯者謂曰朝廷初即位)
(南方須大臣鎮撫冦公/宣撫南夏不乆即還)冦凖比魏鄭公狄梁公(皇祐中/上因覽)
(史見凖忠於國家因謂近臣曰故太子太傅萊國公冦/凖方嚴梗亮有文武全才在仁宗朝建大功大節上親)
(篆旌忠之碑以表其隧天下之/人皆以比魏鄭公狄梁公焉)過求虚譽無大臣體(景/德)
(三年凖罷相是日王旦入謝便坐上謂曰凖竊國家爵/賞過求虚譽無大臣體罷其重柄亦庶保其終吉也)
進賢退不肖(大中祥符七年上謂王旦等曰上書者言/中書不言事罕接賔客政令頗稽滯旦等)
(對曰中書當言者惟進賢退不肖四方邊事郡縣水旱/官吏能否刑法枉直此數事自奉德音動禀進止外人)
(不知者是臣等無漏言也罕接賔客誠亦有之如轉運/使副提㸃刑獄邊要舊郡知州及非次將命羣官使臣)
(辭見之後多接見又或賫到劄子者觀其所言可以詳/悉治體再加詢問多渉陳乞大約中等遮事動守程式)
(不敢隨意増損行遣疾徐日有奏籍然思慮不至事有/未便未免重煩聖斷是臣等過也皆再拜上慰諭之)
罷百官班賀(新授玉清昭應宫使王旦赴上日權罷百/官班賀先是旦領使職詔太常撰赴上儀)
(禮官言唐制宰相進秩百官班賀開成中宰相鄭覃加/太師於詹事府禮上旦當赴上本宫百官班賀如儀修)
(宫使公宇未備恐/難為班集故罷)語開元天寶政治(九年上與宰相語/唐開元天寶政治)
(因曰姚崇宋璟真名相也明皇委之無疑誠為至當而/過信國忠林甫斯可惜也王旦曰姦邪之人誣陷良善)
(得以專橫人君若能察陷人而自進者十可見其七八/唐室顛危數四而人歸唐德者賴祖宗仁恩浸厚故也)
(上曰陸䞇言德宗英睿有獨斷御衆/之志且天下至大人君何由獨治也)姚宋真名相(上/)手
植三槐以為識(王旦沈黙好學父祐器之常曰此兒異/日必為三公輔臣因手植三槐以為識)
登柄用十八年(旦登柄用凡十八年/為首相當國僅一紀)為首相當國僅一
紀(上/)當國年深始終如一(向敏中因奏對曰王旦令其/子至待漏院附臣等奏方拜)
(讓章不敢不謁上曰旦既堅辭諒亦難違其意至於引/退未可輕言朕察其至誠固非矯飾況體質羸弱衆所)
(共知但當國年深始終如一鎮静中外實有賴焉敏中/與之同列最乆必熟見履行未嘗有一事干撓朝廷斯)
(亦難矣敏中曰旦之為人實如聖誨陛下眷待/優異終始保全自古輔相遭遇之榮無以加也)平世之
良相(旦之為相也屬罷兵之後朝廷求治旦能遵守法/度承導善意妙於啟奏言簡理順有識略善鎮定)
(大事慎惜名器敘進材品使人各得其所雖咈於己者/亦不以私廢公隂薦天下士有終身不知者搢紳咸服)
(其平恕乆於其位終始如一上以此優待之沖澹寡欲/其身至薄所居舊第甚陋被服質素家人欲以繒錦飾)
(氊席揾而不許其在中書未嘗奏䕃諸子婚姻不求門/閥事寡嫂有禮與弟旭友愛甚篤留意文雅及近世典)
(章官族志敦奬名教中外莫不欽其風/德為國宗臣上所尊禮平世之良相也)題品乖當(王沔/在中)
(書日士大夫謁見沔必甘言以啖之皆大喜/過望而題品乖當進退非允人用胥怨矣)得及第者
十八九(毎上親試考舉人必命近臣讀所試詩賦因升/黜之沔善讀書聲氣敷暢凡經沔讀者十八)
(九得/及第)撫夷夏和隂陽(淳化五年上謂吕蒙正曰曰朕以/宰相之職所任甚重欲修唐朝書)
(考之事以責卿等輔佐之效又念考第之設亦空言爾/莫若撫夷夏和隂陽使百度大理一人端拱無事此宰)
(相之職也豈有居其事而不知/其職任乎蒙正等俯伏稱謝)舉官故事(十一月上因/言多士滿朝)
(朕試令索班簿閲之求一材中轉運使三司判官者了/不能得雖多亦奚以為宰相吕䝉正對曰臣職在辨論)
(官材總領衆職而使陛下孜孜勞於求賢臣等之罪也/上曰人心不同有如面焉使卿等何由盡知朕以求人)
(之要莫若責舉主因詔蒙正以下至知制誥各舉有器/業可任以事者一人以姓名聞蒙正奏曰臣備位宰相)
(可以進百官今獨舉一二人示天下以隘也上曰前代/亦合有宰相舉官故事可令史館檢討之既而有司具)
(以歴代故實來上上復召謂䝉正曰虞丘子舉孫叔敖/崔祐甫舉吏八百員狄仁傑自薦其男光嗣為地官員)
(外郎何謂無也因書優孟對楚莊王錄孫叔敖之詞故/事為一幅以賜䝉正䝉正等再拜退而各舉所知以名)
(聞/)未嘗以私事干廷尉(李昉在相位日不敢有所請託/給事中張佖炚介士也昉初甚)
(薄之而雅厚善張洎及昉之罷政事也洎草制深攻昉/之短而佖朔望常詣第謁見人或謂李公待君素不厚)
(佖曰我掌廷尉日朝廷諸公多所請求李/公未嘗以私事干廷尉我由此重之故也)賜飛白書(至/道)
(二年五月上飛白書數幅以示近臣字皆廣袤盈尺先/賜宰相吕端一幅侍臣因競前争取上笑曰昔劉洎登)
(床正如/此矣)顧命元老不名呼(真宗初即位對宰相皆不名/呼吕端等再拜懇請帝曰公)
(等顧命元老朕/何敢比先帝乎)學飛白書自召為相(天聖初上學飛白/之次忽書王欽若)
(三字中人持示太后因命緘為湯藥合以賜/之遂再召為相及欽若至中外無有知者)奏許契丹
借雄州牧馬(欽若在中書契丹遣使言彼國飢饉暫借/雄州牧馬欽若奏曰但許之上問其故對)
(曰彼若果有窺中國之心豈先有書葢欲以/此相試爾但許之彼必不來果如其言也)沮太后臨
朝(章聖不豫彌留之際劉后諷宰相丁謂欲臨朝中外/洶洶無敢言者時宰相王曾謂后戚錢惟演曰漢之)
(吕氏唐之武氏皆圖非據之位其後子孫誅戮不保首/領公實肺腑何不入白皇后萬一宫車不諱太子即位)
(建長樂為太后以輔政豈不為劉氏之福乎若欲稱制/以取疑於天下非惟為劉氏之禍恐亦延及公矣惟演)
(大懼入白太后其議遂止上既即位奉遺制軍國事權/聽太后㫖丁謂沿后意乃奏議太后朝近臣以決大政)
(皇帝惟朔望見羣臣其餘庶務悉令入内押班雷允恭/傳奏禁中取可㫖即下不覆丁謂之黨皆以為是王曾)
(獨曰太祖太宗先帝之天下非劉氏之天下也奈何使/兩宫異位不共天下之政是壅主上之聰明絶下情而)
(不使通啟宫人專政之害請依後漢馬鄧故事九卿/朝帝坐於右而垂簾以奏事從之朝士以為名言)吕
夷簡比姚崇(夷簡時之名相多識知謀慮上嘗以比姚/崇孫沔雖言其短上不以為非夷簡觀之)
(乃謂人曰元規之言可謂藥石但/恨聞之遲其十年其度量如此)賜生日物(英宗治平/元年翰林)
(學士賈黯奏大臣生日朝廷頒賫詔文須言資助家庭/宴樂之意伏見以壽聖節日陛下但以夷使來㑹時一)
(舉觴自餘慶禮率從損抑將相大臣同國休戚生日頒/賫伏望權寢曾公亮奏亦望允從詔以大臣有已經賜)
(者令賜/之如例)救弊以漸(五月上問執政積弊之衆何以裁救/富弼對曰須以漸釐改又問寛治如)
(何呉奎對曰聖人之治國以寛然不/可以無節書曰寛而有制從容以和)對明皇治政(閏五/月上)
(問執政曰唐明皇治致太平末年何以至此富弼對曰/明皇初平内亂而勵精求治委政得人所以治安末年)
(任非其人遂至禍亂人主惟在擇賢不可使姦人當國/胡宿對曰姦人得志亦以貴妃干預國事故也吳奎曰)
(明皇惟豪邁無防檢用王忠嗣統制萬里如忠嗣忠純/可矣如安祿山桀黠亦令統制萬里安得不作亂乎上)
(皆以/為然)常務付有司(三年上謂宰相曰朕日與公等相見/毎欲從容講論治道但進呈文字頗)
(繁故不暇及中書常務有可付有司者悉以付之自是/中書細務止進熟狀及事有定制者歸有司中書降勅)
(而/已)一片文章(南唐近事李建勲博覽羣籍頗善理論宋/齊丘嘗曰李相清談不必潤色自是一片)
(文章/矣)三入(春明退朝錄宰相三入者趙中令太祖朝初/相太宗朝兩入吕文穆太宗朝再相真宗朝)
(一入吕許公張鄧/公仁宗朝皆三入)居位不乆(杜祁公相甫百日當慶厯/四年郊祠貂冠公衮又升)
(輅奉冊改諡諸后杜祁公罷相知兖州寓北郊佛寺以/待兖州踰再浹日㑹宗衮自汲陽召還過其寺造謁而)
(杜公曰處此幾與在中書日同矣且莫北去欲/識壁云郭汾陽曽留此葢自戲其居位不乆也)奏請(唐/宰)
(相奏請即退延英止論政事大體其進擬差除但入熟/狀畫可今所存有開元宰相奏請狀二卷鄭畋鳯池藁)
(草内載兩為相奏議狀數卷秘府有擬狀注制十卷多/用四六紀其人履厯性行論請皆宰相自草五代亦然)
(冦萊公謂楊文公曰予不能為唐時宰相葢孏於命詞/也今中書白進呈差除退即朼聖㫖而同列押字國初)
(范魯公/始為之)旬假對後殿(唐王及善曰中書令可一日不見/天子乎太祖開寶九年以中外無)
(事始詔旬假日不坐然其日輔臣猶於後殿問聖體而/退至道三年三月二十九日旬假是日太宗猶對輔臣)
(至夕帝崩李南陽永熙挽詞曰朝凭玉几言猶在夜啟/金縢事已非時稱佳作至真宗朝時旬假輔臣始不入)
(寶元中西事方興假日/視事至慶厯初乃如舊)拜命詣景靈宫朝謝(文穆冀公/天聖初再)
(為相既拜命謝恩即請詣景靈宫奉真殿朝謝真宗皇/帝冀公仍以五百千建道塲託先公為齋文其略曰奉)
(諱之初謝病於外臨梓宫而莫及念南狩以方遥失其/本餘不盡記自後二府初拜恩入謝即詣景靈葢踵冀)
(公故/事也)入謝有對賜(凡拜職入謝多有對賜拜官加勲封/謝恩雖二府亦有景德初王冀公以)
(㕘知政事判大名府召還加封邑時契丹方講好真宗/欲重其事冀公入謝特命以衣帶鞍馬賜之自後二府)
(轉官加階勲封邑/入謝皆有對賜)百日宰相(東齋記事予與邵不疑于/元于彭年飲於建隆觀衛)
(道士處是日有報杜祁公拜相彭年曰百日宰相其/後杜丞相百日果罷彭年名壽深於術數又善相)以
舉賢為本職以掩善為不忠(國朝范質奏曰臣念為宰/相者以舉賢為本職以掩)
(善為不忠所以上佐一人開物成務竊以端明殿學士/吕餘慶樞密副使趙普富有材謀精通治道經事覇府)
(自陛下委以艱難無不倚任臣毎自退食備覩公忠而/皆際㑹風雲遭逢聖主廊廟之器為時而生伏乞授以)
(台司俾伸才用宰相未滿乆難其人以貳臣之器/能自攀附之幸㑹寘之此任孰不為然上嘉納之)不營
産業(太祖謂侍臣曰朕聞范質但有所居宅不營産業為/真宰輔也太祖雅重質嘗對近臣稱累朝宰弼以)
(循規矩慎名器持廉/節無出質之右者)循規矩慎名器(上/)宰相豈盡由科
第(魏仁浦從平壽春遷中書侍郎平章事集賢殿大學/士兼樞密使初欲命仁浦為相議者以不由科第為)
(言世宗曰古以文武材為宰相/者豈盡由科第耶遂決意用之)何以鎮服百寮(歸田錄/故老能)
(言五代時事者馮相道和相凝同在中書一日和問馮/曰公靴新買其直幾何馮舉左足示和曰九百和性褊)
(急遽回顧小吏云吾靴何用一千八百因詬責乆之馮/徐舉其右足曰此亦九百於是哄堂大笑時謂宰相如)
(此何以鎮/服百寮)大臣不當收恩避怨(王文正公曾為人方正/持重在中書最為賢相)
(嘗謂大臣執政不當收恩避怨公嘗語尹師魯/曰恩欲歸己怨使誰當聞者歎服以為名言)用人從
人望(至和初陳恭公罷相而並用文富二公正衙宣麻/之際上遣小黃門三軰密於百官班中聽其論議)
(而二公乆有人望一旦復用朝士徃往相賀黃門具奏/上大恱余時為學士後數日奏事垂拱上問新除彦博)
(等外議如何余以朝士相賀為對上曰古者人君用人/或以夢卜茍不知人當從人望夢卜豈足憑耶故余作)
(文公批答云永惟商周之所記至以夢卜而求賢孰/若用搢紳之公言從中外之人望者具述上意也)少
年(歸田錄國朝宰相最少年者惟王/溥罷相時父母皆在人以為榮)罷相父母皆在(上/)
母喪在殯特罷晏(富相弼入中書時年五十二太夫人/在堂康强後三年太夫人薨有司議)
(贈卹之典云無見任宰相丁憂例是嵗三月十七日春/宴百司已具前一夕有㫖富某母喪在殯特罷宴此事)
(亦前世/未有)不用照二百里古鑑(吕文穆公䝉正以寛厚為/相太宗尤眷遇有一朝士)
(家藏古鑑自言能照二百里欲因弟獻以求知其弟伺/間從容言之公笑曰吾面不遇鏡子大安用照二百里)
(其弟遂不復敢言聞者歎服以為賢於李衞公/遠矣葢寡好而不為物累者昔賢之所難也)真宰相
之言(東齊記事薛簡肅公天禧中為江淮發運使辭王/文正公王無他語但云東南民力竭矣薛退而謂)
(人曰真宰/相之言也)
　　丞相
事無大小皆決(史記二世誅李斯乃拜趙高/為中丞相事無大小皆決之)設鹿為馬
(趙高為丞相欲為亂恐羣臣不聽乃設騐持鹿獻於二/世笑曰丞相誤耶設鹿為馬問左右或言馬以阿順趙)
(高或言鹿高因隂/中諸言鹿者以法)檄召鄧通(張蒼免相文帝以申屠嘉/為丞相嘉為人廉直不受)
(私謁時大中大夫鄧通方愛幸賞賜累鉅萬文帝常燕/飲通家是時嘉入朝而通居上旁有怠慢之意嘉奏事)
(畢因言曰陛下幸愛羣臣則富貴之至於朝廷之禮不/可以不肅朝罷嘉為檄召通通至詣丞相府免冠徒跣)
(頓首謝嘉嘉坐自如弗為禮責曰夫朝廷者高皇帝之/朝廷通小臣戲殿上大不敬當斬使吏令行斬之上度)
(丞相困通使持節召通而/謝丞相此吾弄臣君釋之)相之當至丞相(韋賢魯人也/讀書為吏至)
(大鴻臚相工相之當至丞相有男四人使相之至第/子名𤣥成相工曰此子貴當封侯丞相曰我丞相有)
(子是安從得後賢為丞相而病死/長子有罪論不得嗣而立𤣥成)令諸吏帶劍前奏事
(魏相以文吏至丞相好武令諸吏帶劍前奏/事或有不帶劍者當入奏事乃借劍而敢入)不出長安
城門而至丞相(匡衡為御史大夫嵗餘韋丞相死代為/丞相封樂安侯以十年不出長安城門)
(而至丞相豈非/遇時而合也)丞相封侯(公孫𢎞封平津侯六百五十/户丞相封侯自𢎞始食一肉)
(脫粟飯故人賔客/仰衣食無餘財)多隂謀(丞相陳平為高祖謀且六出/竒計歎曰我多隂謀道家所)
(禁吾世即廢以吾多隂謀故也其後曾孫掌/以衛氏親戚貴達願得續封而終不得也)陽遷太傅
(前漢王陵為人少文任氣好直言為左丞相吕太后欲/廢陵乃陽遷陵為帝太傅實奪之權陵怒謝病免杜門)
(竟不/朝請)安劉氏(初吕后問丞相高祖曰陳平智冇餘王陵/少戅可以佐之安劉氏者必勃也又問其)
(次云過此以後非/乃所及終皆如言)上佐天子理隂陽順四時下遂萬物
之宜(漢文帝既益明習國家事朝而問右丞相勃曰天/下一嵗决獄幾何勃謝曰不知問天下一嵗錢榖)
(幾何勃又謝曰不知汗出浹背愧不能對上亦問左丞/相平平曰有主者上曰主者為誰平曰陛下即問決獄)
(責廷尉問錢穀責治粟内史上曰茍各有主者而君所/主何事平謝曰陛下不知臣駑下使得待罪宰相宰相)
(者上佐天子理隂陽順四時下遂萬物之宜外鎮撫四/夷諸侯内親附百姓使卿大夫各得任其職也上稱善)
(勃大慙出而讓平曰君獨不素教我乎平笑曰君居其/位獨不知其任邪且陛下即問長安中盜賊數又欲强)
(對耶於是絳侯自知其能弗如平遠矣/居頃之勃謝免相而平轉為右丞相也)不受私謁(文帝/以御)
(史大夫申屠嘉為丞相嘉為人廉直不受私謁自嘉死/後陶青劉舍及武帝時薛澤嚴青翟趙周皆以列侯繼)
(踵持守廉謹為丞相備員而/已無所能發明功名著於世)好儒術(竇嬰字王孫為丞/相田蚡為太尉嬰)
(蚡俱好儒術推轂趙綰為御/史大夫王臧為郎中令也)以肺腑為相(田蚡孝景王/皇后同母弟)
(也武帝即位以舅武安侯蚡新欲用事卑下賔客進名/士欲以傾諸將相及為丞相上初即位蚡以肺腑為相)
(入奏事語移日所言皆聽薦人或起家至二千石權移/主上上乃曰君除吏盡未吾亦欲除吏蚡嘗請考工地)
(益宅上怒曰君何不遂取武庫是後乃退嘗召客欲坐/其兄葢侯北鄉自坐東鄉以為漢相尊不可以兄故私)
(撓由此滋驕治宅甲諸第田園極膏腴而市買郡縣器/物相屬於道前堂羅鐘鼔立曲旃後房婦女以百數諸)
(奉珍物狗馬玩好不/可勝數注旃旗也)奉邑無水災(蚡為丞相元光中河/決瓠子蚡奉邑食鄃)
(鄃居河北河北而南則鄃無水災邑收入多蚡言於帝/曰河北之決皆天事未易以人事强塞之未必應天而)
(望氣用數者亦以為/然是以乆不復塞也)所推舉皆廉士(韓安國字長孺為/人多大略智足以)
(當世取舍而出於忠厚焉貪嗜於財利然所推舉皆廉/士賢於己者於梁舉壺遂臧固至他皆天下名士士亦)
(以此稱慕之唯天子以為國器安國為御史大夫四年/丞相蚡薨安國行丞相事奉引墮車蹇上欲用安國為)
(丞相使使視蹇甚乃更以薛澤/為相安國數月愈復為中尉)以春秋之義繩臣下(食/貨)
(志云公孫𢎞以春秋/之義繩臣下取漢相)賜子孫爵(平帝元始中詔曰漢興/以來股肱宰相身行儉)
(約輕財重義較然著明未有若丞相公孫𢎞者竟以善/終於相位𢎞子度嗣爵後坐法失侯表德彰義所以率)
(俗厲化其賜𢎞度子孫之/次當為後者爵闗内侯)不受印綬(公孫賀字子叔代/石慶為丞相時朝)
(廷多事督責大臣自公孫𢎞後丞相李蔡嚴青翟趙周/三人比坐事死石慶雖以謹得終然數被譴初賀引拜)
(為丞相不受印綬頓首涕泣曰臣本邊鄙以鞍馬騎射/為材官誠不任宰相上與左右見賀悲哀感動下泣曰)
(扶起丞相賀不肯起上乃起去賀不得已拜出左右問/其故賀曰主上賢明臣不足以稱恐負重責從是殆矣)
一言寤意(車千秋本姓田氏千秋為高寢郎㑹衛太子/為江充所譛敗乆之千秋上急變訟太子寃)
(曰子弄父兵辠當笞天子之子過誤殺人當何罪哉臣/嘗夢見一白頭翁教臣言是時上大感悟召千秋曰此)
(高廟神靈使公教我公當為吾輔佐立拜千秋為大鴻/臚數月遂代劉屈氂為丞相封富民侯千秋無他材能)
(術學又無閥閲功勞特以一言寤意旬月取宰相封侯/世未嘗有後漢使者至匈奴單于問曰聞漢所拜丞相)
(非用賢也一男子上書即時封侯使者還道單于語武/帝以為辱命下之吏良乆貰之然千秋為人敦厚有智)
(居位自稱踰於前後數公又千秋年老上優之/朝見得乗小車入宫殿中因號曰車丞相也)車丞相
(上/)當軸處中(贊曰車丞相履伊吕之列當軸處/中括囊不言容身而去彼哉彼哉)黜黃老
刑名百家之言(儒林傳曰武安君田蚡為丞相黜黃老/刑名百家之言延文學儒者以百數而)
(公孫𢎞治春秋為丞相封/侯天下學士靡然嚮風)開東閣以延賢人與參謀議
(武帝方興功業屢舉賢良公孫𢎞自見為舉者起徒歩/數年至宰相封侯於是起客舘開東閣以延賢人與㕘)
(謀議𢎞身食一肉脫粟飯故人賔客仰衣食俸祿皆以/給之家無所餘然其性忌外寛内深諸常與𢎞有隙無)
(遠近雖陽與善後竟報其過殺主父偃徙董仲舒皆𢎞/力也𢎞為丞相御史六年年八十終丞相位其後李蔡)
(嚴青翟趙周石慶公孫賀劉屈氂繼踵為丞相自蔡至/慶丞相府客舘丘墟而已至賀屈氂時以為馬廐車庫)
(奴婢室矣唯慶以醇/謹得終相位餘伏誅)丞相致仕(韋賢字長孺年七十餘/為丞相五嵗以老病乞)
(骸骨賜黃金百斤罷歸家賜第一區丞相致仕自賢始/也賢少子𤣥成復以明經歴位至丞相故鄒魯諺曰遺)
(子黃金滿籝不/如教子一經)以明經至丞相(上/)韋平父子(平當字子/思為丞相)
(子晏以明經歴任大司徒封防鄉侯漢興唯韋平父子/至宰相注韋𤣥成核名實而相總領衆職甚稱上意時)
(丙吉為御史大夫同心輔政上寛/皆重之魏相為人嚴毅不如吉)公府不按吏(丙吉字少/卿代魏相)
(為丞相性寛大好禮讓掾吏有辠輒與長休告終無所/按騐或謂吉曰君侯為漢相姦吏成其私然無所懲艾)
(吉曰夫以三公之府冇按吏之名吾竊陋焉後人代吉/因以為故事公府不按吏自吉始也於官屬掾吏務掩)
(過揚善吉馭吏嗜酒數逋蕩嘗從吉出醉嘔丞相車上/西曹主吏欲斥之吉曰以醉飽之失去士使此人將何)
(所容西曹第忍之此/不過汙丞相車茵爾)吏嘔吐汙車茵(上/)問牛喘(吉嘗出/逢羣鬬)
(者死傷横道吉過之不問前行逢人逐牛牛喘吐舌止/駐使騎吏問逐牛行幾里掾吏怪之問吉吉曰民相鬬)
(殺傷長安令京兆尹職所當禁嵗竟丞相課殿最奏行/賞罰而已方春少陽用事未可大熱恐牛近行用暑故)
(喘三公典調隂陽職當憂/也掾吏乃服以吉知大體)知大體(上/)稱為知人(吉病篤/上自臨)
(問吉曰君即有不諱誰可以自代者吉曰西河太守杜/延年明於法度曉國家故事前為九卿十餘年今在郡)
(治有能名廷尉于定國執憲詳平天下自以不寃太僕/陳萬年事後母孝惇厚備于行止此三人皆能在臣右)
(惟上察之上以吉言皆是而許焉及吉薨御史大夫黃/覇為丞相徴西河太守杜延年為御史大夫㑹其年老)
(乞骸骨疾免以廷尉于定國為御史大夫黃覇薨而定/國為丞相太僕陳萬年代定國為御史大夫居位皆稱)
(職上稱吉/為知人)丙魏有聲(魏相丙吉贊曰近觀漢相高祖開/基蕭曹為冠孝宣中興丙魏有聲)
(是時黜陟有序衆職修理公卿多稱其/位海内興於禮讓覽其行事豈虚乎哉)有隂德(武帝末/戾太子)
(巫蠱事起丙吉為廷尉監時宣帝生數月坐太子事繋/獄望氣者言長安獄中有天子氣於是上遣使者分條)
(中都官詔獄繫者亡輕重一切皆殺之内謁者令郭穰/至郡邸獄吉閉門扞拒曰他人無辜猶不可也況親曾)
(孫乎穰不得入還以聞上曰天使之然也因大赦天下/曾孫賴吉得全宣帝立吉為丞相末及封而病上憂吉)
(不起夏侯勝曰此未死也臣聞有隂德者必饗其樂以/及子孫後吉病愈轉博陽侯薨子顯嗣甘露中削爵為)
(闗内侯至孫昌復封博陽/侯傳子至孫王莽敗乃絶)免非其辜(孔光罷相退閭里/杜門自守而朱博)
(代為丞相數月坐承傅太后㫖妄奏事自殺以平當代/為丞相數月薨王嘉為丞相數諫諍忤㫖旬嵗間閲三)
(相議者皆以為不及光上由是思之㑹日食徴光詣公/車問日食事書奏上說拜光為光祿大夫給事中遂復)
(為丞相上乃知光前免非其辜以/過侍臣毁短光者免傅嘉為庶人)旬嵗閲三相(上/)願還
千户(朱博為丞相封陽侯食邑二千户博上書讓曰/故事封丞相不滿千户而臣過制願還千户)單
于仰視大畏(王商代匡衡為丞相商為人多質有威重/長八尺餘身體鴻大容貌過人河平四年)
(單于來朝引見白虎殿丞相商坐未央庭中單于前拜/謁商商起離席與語單于仰視商貌大畏之遷延却退)
(天子聞而嘆曰/此真漢相矣)真漢相(上/)絳侯非社稷臣(文帝時丞相/絳侯朝罷趨)
(出上目送之中郎袁盎進曰丞相何如人也上曰社稷/臣也盎曰絳侯所謂功臣非社稷臣夫社稷臣主在與)
(在主亡與亡方吕后時諸吕用事擅相王時劉氏不絶/如帶是時絳侯為太尉主兵柄弗能正吕后崩大臣相)
(與共謀誅諸吕太尉主兵適㑹/其成功所謂功臣非社稷臣)特立後起十餘年至宰
相(翟方進字子威家世微賤年十二三失父孤學給事/太守府為小吏從汝南蔡父相大竒其容貌曰小吏)
(有封侯骨方進乃西至京師受經後母憐其㓜隨之長/安織屨以給方進後為丞相公潔請託不行郡國持法)
(深刻舉奏牧守九卿峻文深詆中傷者尤多如陳咸朱/博蕭育逢信孫閡之屬皆京師世家以才能少歴牧守)
(列卿知名當世而方進特立後起十餘年間至宰相據/法以彈咸等皆罷退之司徒掾班彪曰丞相方進以孤)
(童擕老母羇旅入京師身/為儒宗致位宰相盛矣)身為儒宗致位宰相(上/)春秋
之義尊上公謂之宰(方進奏曰臣聞國家之興尊尊而/敬長爵位上下之禮王道綱紀春)
(秋之義尊上公謂之宰海内無不統馬/丞相進見聖主御坐為起在輿為下)進見聖主御坐
為起在輿為下(上/)不為後母服(方進為丞相封高陵侯/後母既𦵏三十六日除)
(服起視事以為身備漢/相不敢踰國家之制)賜策自殺(方進為丞相綏和二/年春熒惑守心方進)
(憂之不知所出㑹郎賁麗為星上言大臣當之上乃殺/召方進還歸未及引決上遂賜策云云方進即日自)兼
三公之事(成帝時何武為九卿建言古者民樸事約國/之輔佐必得賢聖然猶則天三光備三公官)
(名有分職今末俗之弊政事煩多宰相之材不能及古/而丞相獨兼三公之事所以乆廢而不治也宜建三公)
(官定卿大夫之任分職授政以考功效上以問張禹禹/以為然於是上賜曲陽侯王根為大司馬印綬置官屬)
(以御史大夫何武為大司空封列侯皆増俸加丞相以/備三公官焉議者多以古今異制漢自天子之號下至)
(佐史皆不同於古而獨改三/公職事難分無益於治亂)將相不對理陳寃(哀帝初/封重賢)
(又益爵土丞相王嘉累上封事切諫及封還詔書帝乃/發怒下嘉廷尉詔獄使者既到府掾吏涕泣而具和藥)
(進嘉不肯服主簿曰將相不對理陳寃君侯宜引决嘉/引藥杯以擊地遂隨使者詣廷尉嘉繋獄二十餘日不)
(食嘔血/而死)官屬譏其煩碎(薛宣為丞相相府詞訟不滿萬/錢不為移書後遵用薛侯故事)
(然官屬譏其煩碎無/大體不稱賢相也)無大體不稱賢相(上/)乗棧車歸田
里(孔光罷丞相詔曰上丞相博山侯印綬罷歸注漢舊/儀云丞相有他過使者奉策書即時歩出府乘棧車)
(歸田/里)貳王而理天下(後漢王符潜夫論法誡篇周禮六/典冡宰貳王而理天下春秋之時)
(諸侯明德者皆一卿為政爰及戰國亦皆然也秦兼天/下則置丞相而貳之以御史大夫自高帝逮於孝成因)
(而不改多終其身漢之隆盛是惟在焉夫任一人則政/專任數人則相倚政專則和諧相倚則違戾光武愠數)
(世之失權政不任下雖置三公事歸/臺閣自此以來三公之職備員而已)汲黯不拜田蚡(漢/雜)
(事田蚡為丞相中二千石拜謁不為禮汲/黯為主爵都尉見蚡未嘗拜揖之而已)決富室公生
子得其真(風俗通陳留有富室公年九十餘更取田舍/女為婦一交接事訖便氣絶生得男大男謂)
(其女曰我父年尊復無人道一宿斯須何因有子汝小/家淫佚反欲汚我種類乎争財相告數年州郡不能決)
(讞之廷尉按問丞相丙吉思惟良乆言曽聞真人無影/老公子亦無影又不耐寒寧可共試察之於是時嵗八)
(月矣取同年小兒俱解裏衣餘無聲響此兒獨啼言寒/又並令行日中復獨無影大小咸服吉處度得其真)
王蕃嘲荀彧(魏志荀彧為右丞相王蕃嘲彧曰魚濳於/淵出水吹沫何則物有本性不可横處非)
(分也或出自溪谷羊質虎皮虚受光赫之寵跨越三九/之位犬馬猶能識養將何以報厚施乎彧曰唐虞之朝)
(無繆舉之才造父之門無駑蹇之質蕃上誣明/選下誣楨幹亦何傷於日月多見其不知量爾)有桑八
百株薄田十五頃(蜀志諸葛亮為丞相自表後主曰成/都有桑八百株薄田十五頃子孫衣)
(食自有餘饒至於臣在外任無他調度隨身衣食悉仰/於官不别治生以長尺寸若臣死之日不使内有餘帛)
(外有贏財以負陛/下及卒如其所言)隨能任將吏(吳志顧雍字元歎代孫/邵為丞相平尚書事其)
(所選用文武將吏各隨其能所任心無適莫時訪逮民/間及政職所宜輒密以聞若見納用則歸之於上不用)
(終不宣泄權/以此重之)孫權敬信顧雍(雍為丞相孫權常遣中書/郎詣雍有所咨訪若合雍)
(意事可施行雍即與相反覆究而論之為設酒食如不/合意雍即正色改容黙然不言無所施設即退告權權)
(曰顧公歡恱是事合宜也其不言者是/未平也孤當重思之其見敬信如此)誨育門生(歩隲/字子)
(山代陸遜為丞相猶誨育門生手不釋書被服居/處有如儒生然門内妻妾服飾奢侈頗以此見譏)孫皓
聽陸凱目視(陸遜遷丞相孫皓性不好人視已羣臣朝/見睛莫敢近凱説皓曰夫君臣無不相識)
(之道若卒有不虞不/知所赴皓聴凱目視)陸凱面責何定(凱為丞相時殿上/列將何定佞巧便)
(僻貴任幸事凱面責定曰卿見前後事主不忠傾亂國/政寧有得以夀終者乎何以専為姦邪穢塵天聽宜自)
(改厲不然將見卿有不測之禍矣定大恨凱思中傷之/凱終不以為意乃心公家義形於色表䟽皆指事不飾)
(忠懇/内發)丞相事煩(張昭字子布初權當置丞相衆議歸昭/權曰方今事職充者責重非所以優之)
(也後孫邵卒百僚復舉昭權曰孤豈為愛乎顧丞相事/煩而此公性剛所言不從怨咎將至非所以益國也)
　　相國
蕭何益封召平獨弔(史記蕭何拜相國益封五千户卒/五百人為衛衆人皆賀召平獨弔)
(謂何曰禍自此始矣何乃/讓封悉以家財佐軍上喜)趣治裝當入相(曹㕘聞蕭何/薨告舍人趣)
(治裝當入相使者果召㕘為相擇郡國長吏訥文辭謹/厚者為丞相史㕘日夜飲酒賔客見㕘不事事皆欲有)
(言至者㕘輒飲以醇酒/醉而後去終莫得開説)帶劔履上殿入朝不趨(前漢五/年已殺)
(項羽即皇帝位論功行封上以蕭何功最盛先封為鄼/侯功臣皆曰蕭何未嘗有汗馬之勞徒持文墨議論又)
(論位次皆曰曹㕘身被七十創攻城略地功最多宜第/一鄂千秋曰曹㕘野戰略地之功此特一時之事爾夫)
(上與楚相拒五嵗失軍亡衆跳身遁者數矣然蕭何常/從闗中遣軍補其缺非上所詔令而數萬衆㑹上之乏)
(絶者數矣夫漢與楚相守滎陽數年軍無見糧蕭何轉/漕闗中給食不乏陛下數亡山東蕭何常全闗中以待)
(陛下此萬世功也仐雖無曹㕘等百數何缺於漢漢得/之不必待以全奈何以一旦之功而加萬世之功哉蕭)
(何當第一曹㕘次之上曰善於是乃令何第一帶劔履/上殿入朝不趨上曰吾聞進賢受上賞蕭何功雖高須)
(鄂君乃益得明封/鄂千秋為安平侯)益封置衛(陳豨反上自將兵至邯鄲/而韓信謀反闗中吕后用)
(蕭何計誅信上使使拜丞相何為相國益封五千戸令/卒五百人一都尉為相國衛諸君皆賀召平獨弔謂何)
(禍自此始矣上暴露於外而君守於内非被矢石之艱/而益君封置衛者以今者淮隂新反於中有疑君心矣)
(夫置衛衛君者非以寵君也願君讓封/勿受悉以家私財佐軍何從之上大悅)買田宅必居窮
僻(蕭何買田宅必居窮僻處為家不治垣屋/曰令後世賢師吾儉不賢無為勢家所奪)為民請上
林中空地(何為民請曰長安地陿上林中多空地願令/民得入田上大怒曰相國多受賈人金為請)
(吾苑乃下何廷尉械繫之數日王衛尉曰夫職事茍有/利於民而請之真宰相事也奈何乃疑受錢乎是日使)
(使持節赦何何入謝上曰相國為民請吾苑不許我不/過為桀紂而相國為賢相吾故繫相國使百姓聞吾過)
舉事無所變更(蕭何薨曹參聞之告舍人曰趣治裝吾/且入相居無何使者果召參始時與蕭)
(何善及為宰相有隙至何且死所推賢惟參參代何為/相國舉事無所變更一遵何之約束擇郡國長吏訥於)
(文辭謹厚長者即召除為丞相史吏言文刻深欲務聲/名者輒斥去之日夜飲酒卿大夫以下吏及賔客見參)
(不事事來者皆欲有所言至者參輒飲以醇酒度之欲/有所言復飲酒醉而後去終莫得開說惠帝怪相國不)
(治事乃令參子中大夫窋從容諫參參怒而笞之二百/帝讓參參免冠謝曰陛下自察聖武孰與髙皇帝上曰)
(朕乃安敢望先帝乎參曰陛下觀參孰與蕭何賢上曰/君似不及也參曰陛下言之是也且髙皇帝與蕭何定)
(天下法令既明且今陛下垂拱㕘等守職遵而勿失不/亦可乎帝曰善㕘為相國三年薨百姓歌之曰蕭何為)
(法講若畫一曹㕘代之守而勿失載其清靖民以寧壹/初高祖崩何事惠帝何病上親臨視疾因問曰君即百)
(嵗後誰可代對曰知臣莫若主帝曰曹/㕘何如頓首曰帝得之矣何死不恨矣)守畫一之法(上/)
起刀筆吏(班固曰蕭何曹㕘皆起秦刀筆吏當時錄錄/未有竒節漢興依日月之末光何以信謹守)
(管鑰㕘與韓信俱征伐天下既定因民之疾奉法順流/與之更始二人同心遂安海内淮隂黥布等已滅唯何)
(㕘擅功名位冠/羣后聲施後世)位冠羣后(上/)掩匿細過(相舍後園近吏/舍吏舍日飲酒)
(歌呼從吏患之乃請㕘遊後園聞吏醉歌呼從吏幸㕘/召按之乃反取酒張坐飲大歌呼與相和㕘見人有細)
(過掩匿/覆葢之)傳世不絶(和帝三年詔曰高祖功臣蕭曹為首/有傳世不絶之義曹相國後容城侯)
(無嗣朕望長陵東門見二臣之壠循其遠節每有感焉/可遣使者以中牢祠大鴻臚求近親宜為嗣者須景風)
(紹封以/章厥功)賜五熟釜(魏志鍾繇魏國初建為大理遷相國/文帝在東宫賜五熟釡為之銘曰於)
(赫有魏作漢蕃輔殿相惟鍾實幹心膂靖/共夙夜匪遑安處百僚師師楷兹度矩)
　　中書門下
　　平章事　同承受進止平章事
資任尚淺預聞政亊(唐高宗永淳元年黄門侍郎郭待/舉兵部侍郎岑長倩中書侍郎郭)
(正一吏部侍郎魏元同並與中書門下同承受進止平/章事上謂㕘知政事崔知温曰待舉等資任尚淺且令)
(預聞政事未可與卿等同名稱自是外司/四品以下知政事者始以平章事為名)平章事自郭
正一始(郭正一永隆中遷秘書少監檢校中書侍郎詔/與郭待舉岑長倩魏元同並同中書門下承受)
(進止平章事平章事自郭正一始永淳中直遷中/書侍郎執政乆明習故事文辭詔勅多出其手)對盧
把姦邪(李勉字元卿以檢校司徒平章事貞元初帝起/盧杞為刺史袁高還詔不得下帝問勉曰衆謂)
(盧把姦邪朕顧不知謂何勉曰天下皆知而/陛下獨不知此所以為姦邪也時韙其對)塞政事堂
後門(常衮為門下侍郎平章事其輕重任情不達時政/又政事堂有後門葢宰相時過中書舍人院咨訪)
(政事衮塞絶其門以/自專大不相往來)輕重任情不達時政(上/)天下事皆
先平章(文宗以杜琮領度支稱職欲加户部尚書因紫/宸言之陳夷行曰一切恩權合歸君上陛下自)
(看可否李珏對曰太宗用宰相天下事皆先平章謂之/平章事代天理物上下無疑所以致太平者也若拜一)
(官命一職事事皆決於君上即焉用彼相昔隋文帝一/切自勞心力臣下發論則疑凡臣下用文則宰相不用)
(即常僚豈可自保陛下常語臣云竇易直勸我宰相進/擬但五人留三人兩人勾一人渠即合勸我擇宰相不)
(合勸我疑宰相/易直此言甚鄙)食實封三百户(𤣥宗時有上書者以為/國之執政同其休戚若)
(不稍加崇寵何以責其盡心開元十年十一月赦勅/中書門下共食實封三百户自源乾曜及張嘉貞始)奏
狀不帶平章事(昭愍皇帝見裴度奏狀不帶平章事謂/韋處厚曰度即曽為宰相何無平章事)
(處厚因奏為逢吉所擠度自僕射出鎮興元遂於舊使/銜中减落帝曰何至是耶翌日下詔復兼同平章事)
引中官升政事堂(故事宰相不於政事堂邀客時海内/多務宰相元載等見中官宣傳詔命)
(至中書者引之升政事堂仍置/榻待之李􁀙為相即令去其榻)臂可截宰相不可得(裴/冕)
(為僕射平章事時輔國驕恣日甚求為宰臣肅宗曰以/公勲力何官不可以俱未允朝望如何輔國諷冕聨章)
(薦已帝密謂宰臣蕭華曰輔國欲帶平章事卿等欲有/章薦信乎華問冕曰初無此事吾臂可截宰相不可得)
(也華復入奏帝喜曰冕/固堪大用輔國深銜之)平章事非序進而得(權德輿與/李藩同在)
(相位時河中節度使王鍔來朝權幸多舉鍔者憲宗將/加平章事李藩堅執以為不可德輿繼奏曰夫平章事)
(非序進而得國朝方鎮帶宰相者葢有大忠大勲大厯/以來又有跋扈難制者不得已而與之今王鍔無大忠)
(勲又非姑息之時欲假/此名實恐不可帝從之)請弟不言中書事(五代史後唐/趙光逢莊宗)
(同光末年平章事其弟謁問於私第嘗語及政事他日/至止光逢己書其户曰請弟不言中書之事其清靜寡)
(欲如/此)擔子入門(盧程莊宗同光初自太原觀察判官與/定州判官豆盧革並命為平章事程本)
(非重器驟登顯位舉止不常時朝廷草創庶物未備班/列蕭然寺署多闕程革受命之日即乘肩輿騶導喧沸)
(帝聞呵道之聲詢于左右曰宰相擔子入門/帝駭異登樓視之笑曰所謂似是而非者也)為名教宗
主(趙光逢為平章事常有女貞寄黃金一鎰於其室時/正屬亂離女貞委化於他邑後二十年金無所歸納)
(於河南尹張全義請付諸宫觀其舊封尚在兩登廊廟/四退丘圉百行五常不欺□室搢紳咸仰以為名教宗)
(主/)兩登廊廟四退丘園(上/)所居寢室蕭然四壁(李愚為/中書侍)
(郎平章事長興四年遇病明宗使中使宣問愚所居寢/室蕭然四壁病揭弊氊而已中使具言其事帝曰宰相)
(月俸幾何而委頓如此詔賜絹百/匹錢百千帷帳什物一十三事)舉六典舊章書之粉
壁(長興末王政多僻權要之臣避禍不暇邦之存亡無/敢言者愚性剛介往往形于言然人無唱和者但舉)
(六典之舊章書之粉壁補六經之闕文/刻其印板其經緯大略者曽無所施)沒字碑(任圜為/平章事)
(初豆盧革韋説得罪執政議命相樞密使孔循不欲河/朔人居相位圜欲相李琪而鄭注素與琪不協孔循亦)
(惡琪謂安重誨曰李琪非無藝學但不廉爾朝論莫若/崔協重誨然之因奏擇相明宗曰誰可以協對圜奏曰)
(重誨被人欺賣如崔協者少識文字時人謂之没字碑/臣比不知書無才而進已為天下笑何容中書之内更)
(益笑/端)中書之内更益笑端(上/)求玉帶以一郡許之(漢蘇/逢吉)
(為司徒平章事與蘇禹珪俱在中書逢吉尤貪黷貨財/無所顧避求仕人稍有物力者即遣人微露風㫖許以)
(美秩故鳳翔秦王從儼子永吉初至闕下逢吉謂王之/裔必有重貨乃遣人求先人玉帶且以一郡許之永吉)
(辭以素無此物縱有者不堪奉獻逢吉乃市一玉帶價/數千緡使永吉償其直又前客省使王筠受晉命使於)
(湖湘漢初復命逢吉重邀其賂許以名郡筠不/得已分橐裝以奉然俱不能踐言其貪詐如此)貪詐(上/)
負氣寡識(楊邠為右僕射兼門下侍郎平章事常與三/司使王章於御前論事隱帝曰事行之後勿)
(俾有辭邠曰陛下但禁聲有臣等在左右聞/者縮頸未幾滅族其負氣寡識多此類也)對垂堂語
(周馮道初仕後唐明宗時平章事長興初帝御中興殿/召對奏曰陛下宫中無事遊幸近郊則可矣然或御馬)
(渉歴山險萬一馬足蹉跌則貽臣下之憂臣聞千金之/子坐不垂堂百金之子立不倚衡彼千金百金之微細)
(尚猶惜其身保其産而況富有四海貴為天子自輕於/彼千金百金之子哉願陛下居安慮危動存戒慎上斂)
(容謝之退令小黃門至中書勅道/錄所對垂堂語道因具錄以聞)人以為遲(九國志南/唐張延翰)
(字德華元宗輔政大臣唯重延翰嘗謂左右曰張君凡/所議論必盡公平咸有條理至於簿領無不明白吾將)
(傾心以信之由是六司總領殆徧遷中書/侍郎平章事人以為遲未幾病不許免相)自以智略可
以經營天下(馮延已拜諫議大夫充翰林學士復結魏/岑侵損時政與其弟延魯及陳覺查文㣲)
(等更相推唱時人謂之五鬼保大四年遷中書侍郎平/章事延巳好大言自以己之智略可以經營天下璟乃)
(悉以庶/政委之)贈平章事(韓熙載拜中書侍郎卒煜頗歎惜謂/近臣曰吾訖不得熈載為相今將贈)
(以平章前代有此比乎或對曰劉穆之嘗/贈開府儀同三司即其比也乃手書贈之)議公事但熟
睡(後蜀徐光溥拜中書侍郎兼禮部尚書平章事昶好/度僧尼光溥以為無益請罷之頗為同列母昭裔李)
(昊所嫉自是毎與□李同/議公事光溥但熟睡而已)願得傳國寶懷之以入唐軍
(後唐鄭珏初仕唐末帝時為平章事同光元年莊宗敗/王彦章於中都長驅趨汴梁帝聞王師將至召宰相李)
(振敬翔等號哭謀所向皆猶豫不決珏對曰臣有一䇿/可以緩外冦不知陛下能行乎梁帝曰卿意如何珏曰)
(願得陛下傳國寶懷之以入唐軍可以緩其師以俟救/兵梁帝曰事急矣此物固可惜但卿此行得事了否卿)
(更籌之珏俛首曰了則恐不了左右縮首竊笑翌日莊/宗入汴州珏率百官馬前迎謁是日責授萊州司户)
食桃不康見李思戒(唐長興四年帝對宰臣曰諸州鎮/數上言有螟蝗民力尚貧將来何)
(以得濟馮道奏曰天災流行古今常所不免自陛下臨/御八年七年豐稔今嵗聖躬違豫嵗亦微災乃知九州)
(四海民之消長繫一人之運也雖然嵗小饉不足煩聖/慮所願玉體和平生民慶賴乞陛下寢膳之間動留調)
(䕶道因指御果實曰如食桃/不康見李思戒翌日而可也)忘持兔園冊來(道初為平/章吏部侍)
(郎劉岳以道形神薄陋一旦為丞相士人多竊笑自月/華門赴朝岳與工部侍郎任贊偶語見道待而復顧贊)
(曰新相回顧何也岳曰定是忘持兔園冊來道之鄉/人在朝者聞之告道因授岳祕書監贊散騎常侍)納
禮錢(國朝建隆二年詔今後宰相樞密使節度使帶平/章事兼侍中中書令者作故事納禮錢宰相樞密)
(使三百千蕃鎮五百千充中書門下公用仍於中書/立石記授上年月已經納者後雖改官不在更納)天
下推為賢相(王曽景祐元年拜右僕射平章事封沂國/公天下推為賢相上嘗書忠亮忠厚字以)
(賜之文案忠亮忠厚/四字  重疑有誤)請親征戎虜(寇凖景祐元年拜平/章事初契丹寇瀆淵)
(時大臣議宜戒嚴京城益兵圖西南之幸凖靣折之曰/王欽若准南人也故請陛下幸金陵陳堯叟蜀人故請)
(陛下幸成都皆淺議也力請親征大敗戎/虜至今五十餘年諸和者凖之力居多)與官長拂鬚
(宼凖拜中書侍郎平章事丁謂㕘知政事嘗㑹食於中/書有羮汚凖鬚謂與拂之凖曰君為㕘預大臣而與長)
(官拂鬚耶謂顧左右深愧恨/之及其後貶竄皆謂所為也)不憂邊事(工部尚書李昉/進位中書端拱)
(初布衣翟馬周訟昉任宰相屬戎虜入寇不憂邊事但/賦詩飲宴并奏女樂等數事上惡之召翰林學士賈黃)
(中草制以昉為右僕射罷知政事令詔書切責黃中言/僕射中臺師長舊日宰相之任今自工部尚書拜斯為)
(美遷非除責之義當以文昌/務簡均勞逸為詞上然之)外撫四夷内和百姓(王旦/拜平)
(章事外撫四夷内和百姓百司得職天下富庶祥符之/間頌聲洋溢旦之力也如於野得死蝗不可賀榮王元)
(儼宫火不當罪人執奏内臣劉守珪不當降節度使又/辨朝臣與日者往還不當坐罪真宗皆納之兩府凡有)
(議事真宗曰曾與王旦議否旦以為可即可其委任如/此陜郊處士魏野以詩寄旦曰聖朝宰相年年出君在)
(中書十四秋西祀東封俱禮畢好/來相伴赤松遊旦感悟屢求退)感悟求退(上/)改陵(天/禧)
(四年丁謂拜平章事後封晉國公即位結内官雷允恭/將謀不軌命允恭搜行永宣陵移吉卜欲不利於上以)
(幸咎禍之事事既敗附謂者奏言謂首被顧託建立陛/下請以功議過王曾曰謂為顧命大臣而謀危社稷負)
(先帝之委託辜陛下之眷注雖有大臣功亦不可免流/於崖州初謂拜侍中有詩曰千金家富非良寶一品高)
(官是強名及領翰林學士李維援其親為挽郎請於謂/曰望相公陶鑄謂戲曰陶鑄復陶鑄省郎與挽郎維應)
(聲曰自然堪下淚何必更斜陽未/幾事敗籍没其家皆詩之䜟也)詩䜟(上/)清白宰相(慶/厯)
(四年杜衍拜平章事苞苴寶貨/不敢到其門時號為清白宰相)三日一至中書門下(唐/李)
(靖字藥師/見僕射門)五日一入中書商量政事(鄭覃以病乞去位/有詔解太子太師)
(許五日一入中/書商量政事)三五日一入中書平章政事(杜佑拜司/徒嵗餘乞)
(致仕不聽詔三五日一入中書平章政/事佑毎進見天子尊禮之官而不名)三日若五日一
至中書(裴度太和四年數引疾不任機重詔進司徒/平章軍國事須疾已三日若五日一至中書)置
選部以進廉吏(九國南漢志楊洞潜開平二年拜諫議/大夫遷兵部侍郎與倪曙李殷趙光裔)
(俱為平章事訪延俊彦開設學校/置選部以進廉吏皆洞潜之助也)堂貼(筆談唐中書指/揮事謂之堂貼)
(予曾見唐人堂貼宰相/簽押略如今之堂劄也)
　
　
　職官分紀卷三
欽定四庫全書
　職官分紀卷四
　　　　　　　　　　　　宋　孫逢吉　撰
　　同中書門下平章事
天宰而為一介使(唐趙彦昭字奐然景龍中累遷中書/侍郎同中書門下平章事金城公主)
(嫁吐蕃始以紀處訥為使處訥辭乃授彦昭彦昭顧已/處外恐權寵移不恱司農卿趙履溫曰天宰而為一介)
(使不亦鄙乎彦昭問計安出履温乃為/請安樂公主留之遂以將軍楊矩代)典選納賂詮品
無序(崔湜字澄瀾景龍二年拜中書侍郎檢校吏部侍/郎同中書門下平章事與鄭愔同典選納賂遺詮)
(品無序為御史奏/劾貶襄州刺史)執政時年三十八(湜執政時年三十/八嘗暮出端門緩)
(轡諷詩張說見之歎曰文與/位固可致其年不可及也)請子弟授外官(蕭至忠授/中書侍郎)
(同中書門下平章事上疏陳時政曰貞觀故事宰相子/弟多居外職非直抑强宗亦以擇賢才耳請自宰相及)
(諸司長官子弟並授外官共/寧百姓表裏相統帝不納)言讒人謀動東宫(張說字/道濟或)
(字說之進同中書門下平章事監修國史景雲二年帝/謂侍臣曰術家言五日内有急兵入宫為我備之左右)
(莫對説進曰此讒人謀動東宫耳陛下若以太子監國/則名分定姦膽破蜚禍寒矣帝悟下制如説言明年皇)
(太子即皇帝位太平公主以說/不附己授尚書左丞罷政事)前作后國㸙後為主邑
丞(竇懐貞字從一神龍中進左御史大夫兼檢校雍州/長史㑹嵗除中宗夜宴近臣謂曰聞卿喪妻今欲繼)
(室可乎懐貞唯唯俄而禁中寶扇障衛有衣翟衣出者/已乃韋后乳媪玉所謂莒國夫人者故蠻婢也懐貞納)
(之不辭又避后先諱而以字稱世謂媪婿為阿㸙懐貞/每謁見奏請輙自署皇后阿㸙而人或謂國㸙斬然不)
(慙以自媚於后景雲初以殿中監召閱月遷左御史大/夫同中書門下平章事方太平公主干政懐貞傾已附)
(離日視事退輙詣主第刺取所欲睿宗為金仙玉真二/公主營觀費鉅萬諌者交疏不止惟懐貞勸成之躬䕶)
(役作族弟維鍌諫曰公位上衮當思獻可替否輔天子/而計較瓦木雜厠工匠間使治内何所瞻仰乎不答督)
(營益急時語曰前作后國㸙後為主邑丞言事公主如/邑官屬也𤣥宗受内禪進左僕射封魏國公與太平公)
(主謀逆既敗投水死/追戮其尸改姓毒氏)陸公加於人一等(陸象先景雲中/進同中書門下)
(平章事監修國史初太平公主謀引崔湜為宰相湜曰/象先人望宜斡樞近若不者湜敢辭主不得已為言之)
(遂參知政事然其性恬靜寡欲議論髙簡為時推尚湜/嘗曰陸公加於人一等公主既擅權宰相争附之象先)
(未嘗往謁及謀逆召宰相議曰寜王長不當廢嫡立庶/象先曰帝得立何也主曰帝有一時功今失德安可不)
(廢對曰立以功者廢必以罪今不聞天子過失安得廢/主怒更與竇懐貞等謀卒誅死時象先與蕭至忠本義)
(等坐為主所進將通誅𤣥宗遽召免/之曰嵗寒然後知松柏之後彫也)止内地置屯田(李/元)
(紘字大綱拜中書侍郎同中書門下平章事元紘當國/務峻涯檢抑奔競夸進者憚之五月五日宴武成殿賜)
(羣臣襲衣特以紫服金魚錫元紘及蕭嵩羣臣無與比/是時廢京司職田議者欲置屯田元紘曰軍國不同中)
(外異制若人閒無役地棄不墾以開手耕棄地省饋運/實軍粮於是有屯田其為益尚矣今百官所廢職田不)
(一縣弗可聚也百姓私田皆力自耕不可取也若置屯/即當公私相易調發丁夫調發則業廢於家免庸則賦)
(闕於國内地為屯古未有也/恐得不補失徒為煩費遂止)特賜紫服金魚(上/)再世宰
相(元紘再世宰相有清節其當國累年未嘗改治第宅/僮馬敝弱得封物賙給親族宋璟嘗歎曰李公引宋)
(遥之美黜劉晃之貪為國相家無/留儲雖季文子之徳何以加之)引宋遙之美黜劉晃
之貪(上/)遣中使迎謁(杜暹開元十四年召同中書門下/平章事遣中使往迎謁見賜絹二)
(百馬一匹/第一區)執政數月天下定(宇文融進黄門侍郎同中/書門下平章事融曰使吾)
(執政得數月已定天下矣乃薦宋璟為右丞相裴耀卿/為户部侍郎許景先為工部侍郎當時推其知人而性)
(卞急少所推下既居位日引賓客故人與酣/飲然神用警敏應對如響雖天子不能屈)罷議符命
(裴光廷拜中書侍郎同中書門下平章事有建言唐應/為金徳者中書令蕭嵩請百官普議光廷議以唐符命)
(表著天下久矣不可改亟奏罷之初知星者言上象變/不利大臣請禳之光廷曰使禍可禳而去則福可祝而)
(来也論者/以為知命)請先治程伯獻後美玉(裴光廷卒帝勅蕭嵩/舉所以代者嵩稱韓)
(休為可遂拜黄門侍郎同中書門下平章事休直方不/務趨進既為相天下翕然宜之萬年尉李美玉有罪帝)
(将放嶺南休曰尉小官犯非大惡今朝廷有大姦請得/先治金吾大將軍程伯獻恃恩而貪室宅輿馬僣法度)
(臣請先治程伯獻後美玉帝不能奪也初嵩以休柔易/故薦之休臨時或折正嵩嵩不能平宋璟聞之曰不意)
(休能爾仁者之勇也嵩寛博多可休峭鯁時政所得失/言之未嘗不盡帝嘗獵苑中或大張樂稍過差必視左)
(右曰韓休知否已而疏輙至嘗引鑑黙然不樂左右曰/自韓休入朝陛下無一日歡何自戚戚不逐去之帝曰)
(吾雖瘦天下肥矣且蕭嵩毎啟事必順㫖我退而思天/下不安寢韓休數陳治道多訐直我退而思天下寢必)
(安吾用休/社稷計耳)敷陳治道多訐直(上陳/)禄山反狀(韋見素字/㑹微天寶)
(二載拜武部尚書同中書門下平章事集賢院學士知/門下省事明年禄山表請蕃將三十二人代漢將帝許)
(之見素不恱謂楊國忠曰禄山反狀暴天下今又以蕃/將代漢將難將作矣國忠不應見素曰知禍之芽不能)
(防見禍之形不能制焉用彼相明日當懇論之既入帝/迎論曰卿等有疑禄山意邪國忠見素趨下流涕具陳)
(禄山反狀甚明詔復位因以禄山表置帝前乃出帝令/中官袁思藝傳詔曰此姑忍朕徐圖之由是奉詔然毎)
(進見未嘗不為帝言之帝不入/其語未㡬禄山反從帝入蜀)一國忠死一國忠生(房/琯)
(字次律天寶中帝狩蜀琯馳至普安上謁帝喜甚即拜/文部尚書同中書門下平章事從至成都賜一子官俄)
(與韋見素崔渙奉册靈武見肅宗且言上皇所以傳付/意因道當時利病箝索虜情辭吐華暢帝為改容琯既)
(有重名帝傾意待之凡機務與琯叅決諸將相莫敢望/時第五琦言財利幸琯諌曰往楊國忠聚斂産怨天下)
(今又寵琦是一國忠死卿國忠生無以示逺方帝曰六/軍之命方急無財則散  惡琦可也何所取財琯不能)
(對琯之廢朝臣皆言琯謀包文武可復用琯方日引劉/秩嚴武與宴語移病自如帝以琯虚言浮誕内鞅鞅挟)
(黨背公非大臣體乾元元年/出為邠州刺史逐秩武等)髙談有餘而不切事(琯有/逺器)
(好談老子浮屠法喜賓客髙談有餘而不切事時天下/多故急於謀略攻取帝以吏事繩下而琯為相遽欲從)
(容鎮静以輔治之又知人不/明以取敗撓故功名隳損云)知人不明以取敗撓(上/)片
言悟主而取宰相(贊曰唐名儒多言琯徳器有王佐才/而史載行事亦少貶矣一舉喪師訖)
(不復振原琯以忠誼自奮片言悟主而取宰相必有以/過人者用違所長遂無成功然盛名之下為難居矣夫)
(名盛則責望備實不副則訾咎深使琯遭時承平從容/幃幄不失為明宰而倉卒濟難事敗隙生陷於浮虚比)
(周之罪名之/為累也戒哉)輔相必能致治成化(裴冕字章甫肅宗即/位進冕中書侍郎同)
(中書門下平章事乃建言賣官度僧道士收資濟軍興/時取償既賤衆不為宜肅宗至鳳翔罷冕政事大厯中)
(郭子儀言於代宗曰冕首佐先帝馳驅靈武有社稷勲/程元振忌其賢遂加誣搆海内寃之陛下宜還冕於朝)
(復俾輔相必能致治成化時元載秉政冕早所甄引載/徳之又貪其衰瘵且下已遂拜左僕射同中書門下平)
(章事入見拜不能興載自扶之代為贊謝冕以忠勤自/将然不知宰相大體性豪俠侈既素貴輿服食飲皆光)
(麗珍豐櫪馬直數百金者常十數毎廣㑹賓客不能名/其饌自製巾子工甚人争效之號僕射巾領使既衆吏)
(白俸簿月二千緡冕顧視/喜見顔間世訾其嗜利云)視俸簿喜見顔間(上/)抑才虞
謗吾不忍為(崔渙出為巴西太守𤣥宗西狩迎謁於道/帝見占奏以為明治體恨得之晚房琯亦)
(薦之即日拜門下侍郎同中書門下平章事肅宗立韋/見素等同赴行在時京師未復舉選不至詔渙為江淮)
(宣諭選補使收採遺逸不以親故自嫌常曰/抑才虞謗吾不忍為然聽受不甚精罷職)留總百司
(李麟𤣥宗入蜀麟走見帝再遷憲部尚書同中書門下/平章事時宰相韋見素房琯崔渙崔圓踵赴肅宗行在)
(獨麟以宗室/留總百司)諫内道塲(張鎬字従用𤣥宗西狩鎬徒步/扈從俄遣諸肅宗所拜中書侍)
(郎同中書門下平章事時引内浮屠數百居禁中號内/道塲諷唄外聞鎬諌曰天子之福要在飬人以一函㝢)
(美風化未聞區區佛法而致太平願陛下以無為為心/不以小乘撓聖慮帝然之鎬起布衣二期至宰相居身)
(亷不殖貲産善待士性簡重論議有/體在位雖淺而天下之人推為舊徳)二期至宰相在位
雖淺推為舊徳(並/上)託鬼神致位將相(王璵以中書侍郎/同中書門下平章)
(事時大兵後天下願治璵望輕無他才為士所議既驟/得政中外悵駭乃奏置太一壇勸帝身見九宫祠帝由)
(是專意他議不能奪帝嘗不豫太一建言祟在山川璵/遣女巫乘傳分禱天下名山大川巫皆盛服中人䕶領)
(所至干託州縣賂遺狼籍時有一巫美而蠱以惡少年/數十自隨尤險狡不法馳入黄州刺史左震晨至館請)
(事門鐍不啟震怒破鐍入取巫斬庭下悉誅所從少年/籍其贓得十餘萬因遣還中人疏以聞璵不能詰始璵)
(託鬼神致位將相當時/以左道進者紛紛出焉)言毛若虚希㫖用刑(李峴乾元/二年以中)
(書侍郎同中書門下平章事於是呂諲李揆第五琦同/輔政而峴位望最舊事多獨決諲等不平李輔國用權)
(制詔或不出中書百司莫敢覆峴頓首帝前極言其惡/帝悟稍加檢制輔國由是讓行軍司馬然深銜峴鳳翔)
(七馬坊押官盜掠人天興令謝夷甫殺之輔國諷其妻/使訴枉詔監察御史孫鎣鞫之直夷甫其妻又訴詔御)
(史中丞崔伯陽刑部侍郎李曄大理卿權獻為三司訊/之無異辭妻不承輔國助之乃令御史毛若虚覆按若)
(虚委罪夷甫言御史用法不端伯陽怒欲質讓若虚馳/入自歸帝帝留若虚簾中頃伯陽等至劾若虚傳中人)
(失有罪帝怒叱之貶伯陽髙要尉權獻度陽尉逐李曄/嶺南流鎣播州峴謂責太重入言於帝曰若虚希㫖用)
(刑亂國法陛下信為輕重示無御史臺帝怒李揆不敢/争出峴為蜀州刺史時右散騎常侍韓擇木入對帝曰)
(峴欲專權耶乃云毛若虚示無御史臺朕今出之尚恨/法太寛擇木曰峴言直不敢專權陛下寛之祗益盛徳)
(爾還京/復拜)門地人物文學皆當世第一(李揆字端卿拜中/書侍郎同中書門)
(下平章事修國史揆美風儀善奏對帝歎曰卿門地人/物文學皆當世第一信朝廷羽儀乎故時稱三絶於是)
(京師多盜至參衢殺人尸溝中吏褫氣李輔國方横請/選羽林騎五百備徼捕揆曰漢以南北軍相統攝故周)
(勃因南軍入北軍以安劉氏本朝置南北衙文武區别/更相檢伺今以羽林代金吾忽有非常何以制之輔國)
(議格揆決事明當然銳於進且近名兄揩有時稱滯冗/官不得遷吕諲政事出揆甚逺以故宰相鎮荆南治聲)
(尤髙揆懼復用遣吏至諲所搆抉過失諲訴諸朝/帝怒貶揆袁州長史不三日以揩為司門員外郎)三絶
罷羽林騎徼捕(並/上)拒李輔國求宰相(蕭華上元初以中/書侍郎同中書門)
(下平章事李輔國用事求宰相華拒之輔國怒㑹肅宗/大漸矯詔罷華為禮部尚書引元載以代方代宗諒闇)
(載助輔國貶華/為陜州司馬)薦賢有来謝者以為恥(裴遵慶字少良/拜黄門侍郎同)
(中書門下平章事嘗有族子病狂告以謀反帝識其謬/置不問性惇正老而彌謹毎薦賢有来謝者以為恥至)
(諌而見從即内益畏雖親近但記其削藁疏數而莫知/所言初為郎時著王政記述今古治體識者知其有公)
(輔器/云)請鑄乾元重寶錢(第五琦字禹珪乾元二年進同/中書門下平章事初琦請鑄乾)
(元重寶錢以一代十既當國又鑄重規一代五十㑹/物價騰踴飢饉相望議者以為非是貶忠州長史)結
中人刺密㫖(元載字公輔李輔國用事輔國妻載宗女/也因相締昵㑹京兆尹缺輔國白用載載)
(意屬國柄固辭輔國曉之翌日拜同中書門下平章事/代宗立輔國勢愈重數稱其才進拜中書侍郎盜殺李)
(輔國載隂與其謀乃復結中人重秀厚啖以金使刺取/密㫖帝有所屬必先知之探微揣端無不諧契故帝任)
(不疑魚朝恩驕横與載不叶奏誅之載得意甚益矜肆/時議奏文武官功狀多謬舛載虞有司駮正乃請别勅)
(授六品以下官吏部兵部即附甲團奏不須檢勘欲示/權出於已又與王縉請以河中為中都裒闗輔河東十)
(州稅奉京師選兵五萬屯中都鎮禦四方杪秋行幸上/春還可以避羌戎患載以議入即從前勅所由吏於河)
(中經圖宫殿築私第帝聞惡之置其議載智畧開果久/得君以為文武才略莫已若外委主書卓英倩李待榮)
(内劫婦言縦諸子開通貨賄京師要司及方靣皆擠遣/忠良進貪猥凡仕進干請不結子弟則謁主書城中開)
(南北二第堂宇奢廣當時為冠大/厯十三年收載及王縉賜載自盡)請以河中為中都仕
進不結子弟則謁主書(並/上)奉佛不茹葷(王縉字夏卿拜/黄門侍郎同中)
(書門下平章事進侍中時元載專朝天子栱手縉曲意/附離無敢忤又恃才多所狎侮雖載亦疾其凌侮也京)
(兆尹黎幹數有論執載惡之縉折幹曰尹南方孤生安/曉朝廷事縉素奉佛不茹葷食肉晚節尤謹妻死以道)
(政里第為佛祠諸道節度觀察使来朝必邀至其所諷/令出財佐營作初代宗喜祠祀而未重浮屠法毎從容)
(問所以然縉與元載盛陳福業報應帝意向之由是禁/中祀佛諷唄齋薰號内道塲引内沙門日百餘饌供珍)
(滋出入乘廏馬度支具廪給或夷狄入寇必合衆沙門/誦䕶國仁王經為禳厭幸其去則横加錫與不知極胡)
(人官至卿監封國公者著籍禁省勢傾公王羣居賴寵/更相凌奪凡京畿上田美産多歸浮屠雖藏奸宿亂踵)
(相逮而帝終不悟詔天下官司不得笞辱僧尼初五臺/山祠鑄銅為瓦金塗之費億萬計縉給中書符遣浮屠)
(數十輩行州縣斂丐資賄縉為上言國家慶祚靈長福/報所憑雖時多難無足道者禄山思明毒亂方煽而皆)
(有子禍僕固懐恩臨亂而踣西戎内寇未及撃輙去非/人事也故帝信愈篤七月望日宫中造盂蘭盆綴飾鏐)
(琲設髙祖以下七聖位幡節衣冠皆具各以帝號識其/幡自禁内分詣道佛祠鐃吹鼓舞奔走相屬是日立仗)
(百官班光順門奉御導從嵗以為常羣臣承風皆言生/死報應故人事置而不修大厯政刑日以堙陵由縉與)
(元載杜鴻漸倡之也性貪冒/及敗上憫其耄貶括州刺史)食千僧以為有報(杜鴻漸/字之巽)
(代宗以為兵部侍郎同中書門下平章事自蜀還食千僧/以為有報縉紳效之病甚令僧剔頂髪遺命依浮屠葬)
制下士相賀於朝(楊綰字公權拜中書侍郎同中書門/下平章事制下士相賀於朝綰素痼)
(疾居旬日寖劇有詔就中書療治毎對延英殿許挟扶/於時釐補穿敝唯綰是恃未㡬薨帝驚悼詔羣臣曰天)
(不使朕致太平何奪綰之速耶即日贈司徒遣使者冊/授欲及其未斂也諡曰文貞蘇端持異議帝貶巴州員)
(外司馬猶賜諡文簡始輔政御史中丞崔寛本豪侈城/南别墅池觀堂皇為當時第一即日遣人毁之京兆尹)
(黎幹出入從騶馭百數省損才留十餘騎中書令郭子/儀在邠州行營方大㑹除書至音樂散五之四他聞風)
(靡然自化者不可勝紀世/以比楊震山濤謝安云)疾劇就中書療治(上/)天奪綰
之速聞風自化比楊震山濤謝安(並/上)以清儉自賢(元載/死常)
(衮拜門下侍郎同中書門下平章事與楊綰同執政綰/長厚通可而衮苛細以清儉自賢帝内重綰而專任之)
(禮遇信愛衮弗及也毎所恨忌㑹綰卒衮始當國先是/百官俸寡獨議増給之時韓滉使度支與衮皆任情輕)
(重滉惡國子司業張參衮惡太子少詹事趙惎皆少給/之太子文學為洗馬副衮姻家任文學其給乃在洗馬)
(上其騁私/崇怨類此)給百官俸任情輕重(上/)罷内厨食(故事日出/内厨食賜)
(宰相家可十人/具衮奏罷之)濌伯(衮懲元載敗窒賣官之路然一切/公議格之非文詞者皆擯不用故)
(世謂之濌伯無賢不肖之辨云衮為相散官纔朝議而/無封爵郭子儀言於帝遂加銀青光禄大夫封河内郡)
(公徳宗即位衮奏貶崔祐甫為河南少/尹帝怒使與祐甫換秩再貶潮州刺史)為相散官纔朝
議與崔祐甫換秩(並/上)除吏八百員(崔祐甫字貽孫拜門/下侍郎同中書門下)
(平章事自至徳乾元以来天下戰討啟丐填委故官賞/繆戾永泰後稍稍平定而元載用事非賄謝不與官剗)
(塞公路綱紀大壊載誅楊綰相未㡬卒衮當國懲其弊/凡奏請悉杜絶之惟文詞入第乃得進然無所甄異賢)
(愚冋滯焉及祐甫則薦舉惟其人不自疑畏推至公以/行未踰年除吏㡬八百員莫不諧允帝嘗謂人言卿擬)
(官多親舊何耶對曰陛下令臣進擬庶官夫進擬者必/悉其才行如不與聞知何由得其實帝以為然神䇿軍)
(使王駕鶴者典衛兵乆權震中外帝將代之懼其變以/問祐甫祐甫曰是无足慮即詔駕鶴留語移時而代者)
(已入軍中矣淄青李正已畏帝威斷表獻錢三十萬緡/以觀朝廷帝意其詐未能答祐甫曰正已誠詐陛下不)
(如因遣使勞其軍以所獻就賜將士若正巳奉承詔書/是陛下恩洽士心若不用彼自斂怨軍且亂又使諸蕃)
(不以朝廷為重賄帝曰善正已慚服時議者謂其謀謨/為可復貞觀開元之治是嵗被疾詔肩輿至中書卧而)
(承㫖若還第即遣使咨決薨贈太傅賜諡文貞故事/門下侍郎未有贈三師者以其有大臣節□寵異之)召
王駕鶴留語代神策軍使以李正已獻錢就賜將士(上/)
肩輿至中書卧而承㫖以有大臣節特贈三師(並/上)興嶺
表以單議悟天子(楊炎字公南崔祐甫薦炎可器任即/拜門下侍郎同中書門下平章事炎)
(興嶺表以單議悟天子中外翕然屬望為賢相居數月/崔祐甫疾不能事喬琳免炎獨當國遂多變祐甫之政)
(滅薄䕶元陵功優人始不恱初炎矯飭志節頗得名既/傅㑹元載抵罪俄而得政然忮害根中不能自止眦睚)
(必仇果於用私終以此及禍自道州還也家人以緑袍/木簡棄之炎止曰吾嶺上一逐吏超登上台可常哉且)
(有非常之福者必有非常之禍/安可棄是乎及還貶所服久之)矯飭志節(上/)諷帝以刑
名繩天下(盧杞字子良拜門下侍郎同中書門下平章/事既得志險賊寖露賢者媢能者忌小忤已)
(不傅死地不止將大樹威脅衆市權為自固者始帝即/位以崔祐甫為相專以道徳導主意故建中初綱紀張)
(設赫然有貞觀風及杞相諷帝以刑名繩天下亂敗踵/及其隂害矯譎雖國患主辱猶謷然肆為之後雖斥然)
(帝念之/不衰)文武兼資望重内外(張鎰字季權一字公度建/中二年拜中書侍郎同中)
(書門下平章事明年以兩河用兵詔省薄御膳及皇太/子食物鎰因奏減堂飱錢及百官廪俸三分之一以助)
(用度盧杞忌鎰剛直欲去之時朱泚以盧龍卒戍鳳翔/帝擇人以代杞即謬曰鳳翔將校班秩素髙非宰相信)
(臣不可鎮撫臣宜行帝不許杞復曰陛下必以臣容貌/蕞陋不為三軍所信恐後生變臣不敢自謀惟陛下擇)
(之帝顧鎰曰文武兼資望重内外無易卿者其為朕撫/盧龍士乃以中書侍郎為鳳翔隴右節度使鎰知為杞)
(隂中然辭窮/因再拜受詔)盲宰相(闗播字務元拜中書侍郎同中書/門下平章事政一決於杞常論事)
(帝前播意不可避坐欲有所言杞目禁輙止退譲播曰/曰以君寡言故至此今欲開口爭事耶播即喑畏毋敢)
(與争時李元平陶公達張愻劉承誡率輕薄子㳺播門/下能侈言誕計以功名自喜播謂皆將相材欲請用之)
(元平本宗室疏裔好論兵鄙天下士大夫無可者人人/怨疾之李希烈叛帝以汝州據賊衝刺史疲軟不勝任)
(播盛稱元平帝召見拜左補闕不數日檢校吏部郎中/兼汝州别駕知州事元平始至募工築郭浚隍希烈隂)
(使亡命應募凡内數百人而元平不悟賊遣將李克誠/以精騎薄城募者内應縛元平馳見希烈遺矢於地希)
(烈以其眇小無髯戯克誠曰使爾取元平乃以其子来/耶因嫚罵曰盲宰相使汝當我何待我淺耶偽署御史)
(中丞播聞詫曰元平事濟矣謂必覆賊而建功也左右/笑之無何偽署為宰相有告其貳者平元斷一指自誓)
(公達等以元平屈賊皆廢不用播從幸奉天盧杞白志/貞已貶而播猶執政議者不平遂罷為刑部尚書韋倫)
(等曰宰相不善謀使天子播/越尚可尚書耶相與泣諸朝)言監軍權望太重(蕭復字/履初扈)
(狩奉天拜吏部尚書同中書門下平章事嘗言艱難以/来始用宦者監軍權望太重是曹正可委宫掖事兵要)
(政機勿使參領帝不聴又言陛下厥初清明自楊炎盧/杞放命穢盛徳播越及兹今阽於危當懲艾前敗因述)
(君臣大端即自言若使臣依阿偷免不敢當宰相杞對/上或諂諛阿匿復厲言杞辭不正帝色眙謂左右曰復)
(慢我因詔復充山南江淮湖南等道宣撫安慰使復望/閥髙華厲名節不通狎流俗及為相臨事嚴方數咈帝)
(意故居相位亟解然性孝友/既貶晏然口未嘗言所累)容身逺罪(劉從一徳宗居/奉天超拜刑部)
(侍郎同中書門下平章事從幸梁州改中書/侍郎帝遇之善然無他材容身逺罪而已)言唐安公
主宜儉葬(姜公輔諫議大夫同中書門下平章事帝徙/梁唐安公主道薨主性仁孝許下嫁韋宥以)
(播遷未克也帝悼之甚詔厚其葬公輔諫曰即平賊主/必歸葬今行道宜從儉以濟軍興帝怒謂翰林學士陸)
(贄曰唐安之葬不欲事塋隴令累甓為浮圖費甚寡約/不容宰相闗預茍欲指朕過爾贄曰公輔官諌議職宰)
(相宰相獻替固其分本立輔臣朝夕納誨微而弼之乃/其所也帝曰不然朕以公輔才不足以相又自求解朕)
(既許之内知且罷故賣直售/名爾遂下遷太子左庶子)天生為社稷萬人(李晟字/良器帝)
(狩梁州自行在遣晟將張少𢎞口詔進晟尚書左僕射/同中書門下平章事晟受命拜且泣曰京師天下本若)
(皆執羈靮誰將復之乃繕甲兵治陴隍以圖收復是時/晟提孤軍横當寇鋒恐二盜合而軋之則卑詞厚幣偽)
(致誠於懐光時敖廥單覂乃使張彧假京兆尹多署吏/調畿内賦不淹旬芻米告具乃陳兵下令曰國家多難)
(乘輿播遷見危死節自吾之分公等此時不誅元㓙取/富貴非豪英也渭橋斷賊首尾吾欲與公戮力一心建)
(不世之功可乎士皆雪泣曰惟公命晟破賊露布至梁/帝感泣羣臣上壽且言晟蕩夷兇寇而市不易􁇋宗廟)
(不震長安之人不識旗鼓雖三代用師不能/加之帝曰天生晟為社稷萬人豈獨朕哉)分錦示和
解(張延賞徳宗次梁倚劔蜀為根本即拜中書侍郎同/中書門下平章事帝還詔入秉政初吐蕃寇劔南李)
(晟總神䇿軍戍之及還以成都倡自隨延賞遣吏奪取/故晟銜之至是鎮鳳翔帝所倚重表陳宿恨帝不得已)
(罷延賞為尚書左僕射然雅意決用之以晟嘗為韓滉/識擢命滉移書道意及俱入朝滉從容邀晟平恨且使)
(薦延賞於帝於是復拜平章事既宴禁中帝出瑞錦一/端分繫之以示和解晟因為子請婚延賞不許晟曰吾)
(武夫雖有舊惡盃酒間可解儒者難犯外睦而内含怒/今不許婚釁未忘也是年除吏千五百員當省者千餘)
(道路訾謗浸淫聞於上延賞俱請詔州縣或考先滿或/攝掌遇停限而官見乏者聽在所擇省員有幹譽者權)
(補以才不以資而大臣馬燧白志貞韋倫表言省官太/甚不可行㑹延賞疾困不能事宰相李泌一切奏復延)
(賞當國飾情復怨不稱所望亦早不幸未及有所建明/然帝待遇甚厚稱其奏議有宰相體專屬以吏事而以)
(軍食委李泌刑法委/栁渾時以為任職)除吏千五百員當省者千餘奏議
有宰相體(並/上)衣裘茵衽十年一易(韓滉字太沖貞元元/年加檢校左僕射同)
(中書門下平章事江淮轉運使一年入朝滉既宿齒先/達頗簡倨接新進用事不能滿其意衆怨之滉宰相子)
(性節儉衣裘茵衽十年一易甚暑不執扇居處陋薄取/庇風雨門當列㦸以父時第門不忍壊乃不請堂先無)
(夾廡弟洄稍増補之滉見即撤去曰先君容焉吾等奉/之常恐失墜若摧圯繕之則已安敢改作以傷儉徳居)
(重位清潔疾惡不為家人資産自/始仕至將相乘五馬無不終櫪下)不請門㦸即撤去堂
廡(並/上)廉抑畏慎(劉滋貞元二年權左散騎常侍同中書/門下平章事為相無所施設亷抑畏慎)
(而/已)舉不適時(崔造字𤣥宰貞元二年以給事中同中書/門下平章事帝謂造敢言為能立事故不)
(次用之造久在江左疾錢榖諸使韓滉方領轉運使有/寵於帝朝廷仰其須是秋江淮米大集帝美滉功造辭)
(位以憂愧卒議者謂造舉不適時方用之乏不/能權濟大事雖據舊典奚能抗一切之制云)諫帝避
狄(齊映貞元二年以舎人同中書門下平章事與崔造/劉滋並輔政滋端重寡言映謙不肯事否可一顓於)
(造㑹造疾映乃當國吐蕃數入寇闗輔震騷咸言帝欲/避狄映入諫曰戎狄不懲臣之罪也然内外洶洶謂陛)
(下具糗糧欲治行夫大幸不再奈何不與臣等計乎因/俯伏流涕天子為感悟映微時張延賞遇之善及映相)
(而延賞為左僕射數為映畫事又為所親求官映不/答延賞恚既復用即劾映非宰相器貶䕫州刺史)帝
得人獨不賀(栁渾字夷曠貞元三年以本官同中書門/下平章事帝嘗親擇吏宰畿邑而政有狀)
(召宰相語皆賀帝得人渾獨不賀曰此特京兆尹職耳/陛下當擇臣輩以輔聖徳臣當選京兆尹承大化尹當)
(求令長親細事代尹擇令非陛下所宜帝然之玉工為/帝作帶誤毁一銙工私市他玉足之及獻帝識不類擿)
(之工人狀罪帝怒其欺詔京兆府論死渾曰陛下遽殺/之則已若委有司須詳讞乃可于法誤傷乘輿器服罪)
(當杖請論如律由是工不死左丞田季羔從子伯强請/賣私第募兵助討吐蕃渾曰季羔先朝號名臣由祖以)
(来世孝謹表闕於門隋時舊第惟田一族爾討賊自有/國計豈容不肖子毁門構徼一時倖損風教哉請薄責)
(以示懲沮/帝嘉納)玉工毁帶請論如律責田伯强賣第助兵(並/上)
言韓滉省中榜吏(韓滉自浙西入朝奏事或日晏他相/取充位滉遂省中榜吏自若渾雖為)
(滉所引惡其専質讓曰省闥非刑人地而榜吏至死公/家先相國以狷察不滿嵗輙罷今公奈何蹈前非專立)
(威福豈尊主卑臣義/耶滉悔悟稍褫其威)儒士知軍戎萬里情(渾瑊與吐蕃/㑹平涼是日)
(帝與大臣以和戎息師之便馬燧賀曰今日已盟可百/年無虜患栁渾跪曰五帝無誥誓三王無盟詛蓋盟詛)
(之興皆在季末今盛明之朝反以季末事行於夷狄夫/夷狄輾轉無常易以兵制難以信結臣竊憂之李晟曰)
(誠如渾言帝變色曰渾儒生未達邊事而大臣亦當爾/耶皆頓首謝夜半邠寧節度使韓游環飛奏吐蕃刼盟)
(將校覆没帝大驚即以其表示渾明日慰之/曰卿儒生乃知軍戎萬里情乎益禮異之)頭可斷舌
不可禁(宰相張延賞怗權嫉渾守正遣親厚謂曰明公/舊徳第慎言於朝則位可久渾曰為吾謝張公)
(渾頭可斷而舌不可禁卒為/所擠以右散騎常侍罷政事)李勉盧翰真拘俗之人(渾/性)
(清儉免後數日置酒召故人出游酣肆乃還曠然無黜/免意時李勉盧翰皆以舊相闔門奉朝請歎曰吾等視)
(栁宜城真拘/俗之人哉)諫廢太子(李泌字長源貞元三年拜中書/侍郎同中書門下平章事太子)
(妃蕭母郜國公主也坐蠱媚幽禁中帝怒責太子太子/不知所對泌入帝數稱舒王賢泌揣帝有廢立意執争)
(數十意益堅帝/悟太子乃得安)送實封不納(初興元後國用大屈封物/皆三損一舊制堂封嵗三)
(千六百縑後纔千二百至是帝使還舊封於是李/晟馬燧渾瑊各食實封悉讓送泌泌不納而還)勸不
受私獻(時方鎮私獻於帝嵗凡五十萬緡其後稍損至/三十萬帝以用度乏問泌泌請天下供錢百萬)
(給宫中勸不受私獻凡詔㫖須索即/代兩稅則方鎮可以行法天下紓矣)對帝不覺盧把姦
(帝常從容言盧杞清介敢言然少學不能廣朕以古道/人皆指其姦而朕不覺也對曰陛下能覺杞之姦安至)
(建中禍耶李揆和蕃顔真卿使希烈其害舊德多矣又/楊炎罪不至死杞擠陷之而相闗播懐光立功逼使其)
(叛此欺天也帝曰卿言誠有之然楊炎視朕如三尺童/子有所論奏可則退不可則辭官非特杞惡之也且建)
(中亂卿亦知桑道茂語乎乃命當然對曰夫命者已然/之言主相造命不當言命言命則不復賞善罰惡矣紂)
(曰我生不有命在天武王數紂曰謂已有天/命君而言命則桀紂矣帝曰朕請不復言命)學士加大
(泌加集賢殿崇文館大學士修國史學士加大始中宗/時張説為之固辭乃以學士知院事至崔圓復為大學)
(士亦引泌為讓而止四年八月月蝕東壁泌曰東壁圖/書府大臣當有憂者吾以宰相兼學士當之矣昔燕國)
(公張說由是以/亡明年果卒)當月蝕東壁(上/)持黄老鬼神説(泌好縱/横大言)
(時時讜論能悟移人主然常持黄老鬼神說故為人所/譏切初肅宗重隂陽巫祝擢王璵執政大抵興造工役)
(輙牽禁忌俗說而黎幹以左道位京兆尹嘗使禁工駢/珠刺繡為乘輿服舉焚之以為禳禬德宗表不為然及)
(嗣位罷内道塲除巫祝代宗将葬帝號送承天門而輼/車行不中道問其故有司曰陛下本命在午故避之帝)
(泣曰安有枉靈駕以謀身利命直午而行又宣政廊壊/太卜言孟冬魁剛不可營繕帝曰春秋起塞從時何魁)
(剛為亟詔葺之及桑道茂城奉天事騐始尚時日拘忌/因進用泌泌亦自有所建明獨栁玭稱西京復泌謀居)
(多其功乃大於/魯連范蠡云)功大於魯連范蠡(上/)不能稽古立事惟
樹親黨(竇參字時中以中書侍郎同中書門下平章事/領度攴毎延英對他相罷參必留以度支為言)
(實專政也然參無學術不能稽古立事惟樹親黨多所/詗察四方畏之於是滿青李納厚饋參外示嚴畏實賂)
(帝親近為間故/左右争毁短之)㑹朝代宣詔(董晉字渾成貞元五年以/門下侍郎同中書門下平)
(章事五月朔天子㑹朝公卿在廷侍中賛羣臣賀竇參/攝中書令當傳詔疾作公卿相顧未有詔晉從容進曰)
(攝中書令臣參病不能事臣請代參事南面宣致詔詞/進退甚詳金吾將軍沈房有期喪公除常服入閤帝疑)
(以問晉對曰故事朝官期以下喪服絁縵不復衣淺色/南班亦如之又問冠冕之制對曰古者服冠冕以佩玉)
(節步堂上接武堂下布武君前趨進而已今或奔走以/致顛仆在式朝臣皆綾袍五品而上金玉帶所以盡飾)
(以奉上故漢尚書郎含香老菜采服君父一也若然服/絁縵亦非禮也帝然其言詔入閤官母趨走期以下喪)
(不得以慘服㑹令羣臣/衣本品綾袍金玉帶)對喪服冠冕之制(上/)獻審官六
議(趙璟字退翁進中書侍郎同中書門下平章事璟精/治道常以固本在選賢節用薄賦斂寛刑罰懇懇為)
(天子言之又陳前世損益當時/之變獻審官六議帝皆從之)請臺閣長官自薦其屬
(陸贄字敬輿以中書侍郎同中書門下平章事貞元後/雖置宰相至除用庶官反覆參語乃得下及贄秉議始)
(請臺閣長官得自薦其屬有不職坐舉者帝初許之或/言諸司所引皆親黨招賂遺無實才復詔宰相自擇贄)
(奏言齊桓公問管仲害霸對曰得賢不能任害霸也任使/賢不能固害霸也固始而不終害霸也與賢人謀事而)
(小人議之害霸也所謂小人者非謂悉懐險詖以覆邦/家也葢趨向狹促以沮議為出衆自異為不羣趨小利)
(昧逺圖効小信傷大道爾所謂臺省長官僕射尚書丞/郎御史大夫中丞是也陛下擇輔相多出其言中行實)
(不能頓殊也今乃謂不能進一二屬吏豈後位宰相則/可擇天下材乎夫求才者貴廣考課者貴精武后收人)
(心務拔擢非徒人得薦士亦許自舉其才豈不易哉然/而課責嚴進退速故當世稱知人之明累朝賴多士之)
(用陛下賞鑒獨任難於公舉有登延之路無練覈之方/武后以易得人而陛下以精失士今擇宰相以重於庶)
(品選長官以愈於下流及宰相獻言長史藨士則又納/横議廢始謀是任以重者輕其言待以輕者重其事也)
(帝雖嘉之然/卒停薦士詔)請以内外員三分之(舊制吏部選以嵗集/乾元後天下兵興率)
(三年一調吏員稽壅則案牒叢淆偽冒䝉真吏縁以為/姦廢置無綱至十年不被調者缺員或累嵗不補贄乃)
(請以内外員三分之毎嵗計/缺集人檢校吏姦天下便之)旬一人秉筆(當是時賈曉/盧邁趙璟同)
(輔政凡有司闗白三人者更相顧不肯判/贄又請如故事旬一人秉筆所咨輙判)言裴延齡躁
妄不可用(班宏判度支卒官贄藨李巽帝漫許之而自/用裴延齡贄言延齡僻戾躁妄不可用不聴)
(俄而延齡姦佞得君天下仇惡無敢言贄上言苦諫帝/不懌竟以太子賓客罷贄本畏懼未嘗通賓客延齡揣)
(帝意薄讒短百緒帝遂發怒欲誅贄/賴陽城等交章論辨乃貶忠州别駕)上不負天子下不
負所學(贄輔政不敢自顧重事有可否必言之所言皆/剴拂帝短懇到深切或規其太過者對曰吾上)
(不負天子下不負所學遑他恤乎既放流逺常闔户人/不識其面又避謗不著書地苦瘴癘祗為今古集騐方)
(五十篇示/鄉人云)避謗不著書(上/)言方鎮帥缺當自天子命(賈/曉)
(字敦詩貞元九年以尚書右僕射同中書門下平章事/常以方鎮帥缺當自天子命之若謀之軍中則下有背)
(向人固不安帝/然之不用也)安危大事無所發明(曉嗜觀書老益勤/尤悉地理至隂陽)
(雜數罔不通其器恢然葢長者也不喜臧否人物為相/十三年雖安危大事無所發明而檢身厲行自其所長)
(毎歸第對賓客無少倦家人近習/不見其喜愠世謂淳徳有常者)治身循法無他過(盧/邁)
(字子𤣥以本官同中書門下平章事進中書侍/郎陸贄趙璟專大政邁居中治身循法無他過)竊大任
者八年(崔損字至無貞元中同中書門下平章事過為/恭遜接見便僻不止於容身而已自建中後宰)
(相罕有久在位者數嵗罪黜損用此中上意竊大任/者八年帝亦知物議鄙其持禄取容然憐而厚之)以
文學歴將相(趙宗儒字秉文以給事中同中書門下平/章事賜服金紫宗儒以文學歴將相位任)
(崇劇然無儀矩以/治生瑣碎失名)以治生瑣碎失名(上/)叱去主書滑渙
(鄭餘慶字居業貞元十四年拜中書侍郎同中書門下/平章事時主書滑渙與宦人劉光琦相倚為姦毎宰相)
(議為光琦沮變者令渙往請必得由是四方貲餉奔委/之弟泳官至刺史杜佑鄭絪執政頗姑息而佑常行輩)
(待不名也至餘慶議事渙傲然指畫諸宰相前餘慶叱/去未㡬罷為太子賓客後渙以賍敗帝寖聞叱去事善)
(之餘慶少砥礪行已完潔仕四朝其禄悉賙所親或濟/人急而自奉粗狹至官府乃開肆廣大常語人曰禄不)
(及親友而侈僕妾者吾竊鄙之奏議類用古言如仰給/縣官馬萬蹄有司不曉何等語人訾其不適時與從父)
(絪家昭國坊絪第在南餘慶第/在北世謂南鄭相比鄭相云)奏議用古言南鄭相北
鄭相(上/)三五日一入中書平章政事(杜佑字君卿拜檢/校司空同中書門)
(下平章事嵗餘乞致仕詔三五日一入中書平章政事/佑毎進見天子尊禮之官而不名後數年因乞骸骨)
方漢胡廣(佑為人平易遜順與物不違忤人皆愛重之/方漢胡廣然練達文采不及也朱坡樊川頗)
(治亭觀林芿鑿山股泉與賓客置酒為樂子弟皆奉朝/請貴盛為一時冠天性精於吏職為治不皦察數斡計)
(賦相民利病上下之議者稱佑治行/無缺惟晚年以妾為夫人有所蔽云)治行無缺(上/)循黙
茍安(髙郢字公楚貞元末權中書侍郎同中書門下平/章事與鄭珣瑜同拜既王叔文用事珣瑜憂甚争)
(不能得乃稱疾不出郢未有所建白俄而珣瑜免故議/者賢珣瑜而咎郢賛謂其執退叔文輩其力不難顧循)
(黙茍安所謂焉用彼相者矣珣瑜一忿卧/第與郢佑固位二者亦不足相輕重云)卧家七日不
出罷(鄭珣瑜順宗立遷吏部尚書同中書門下平章事/王叔文起州吏為翰林學士鹽鐵副使内交閹人)
(攘撓政機韋執誼為宰相居外奉行叔文一日至中書/見執誼直吏白方宰相㑹食百官無見者叔文恚叱吏)
(吏走入白執誼起就問與叔文語珣瑜與杜佑髙郢輙/饔以待頃之吏白二公同飯矣珣瑜喟曰吾可復居此)
(乎命左右取馬歸卧家不/出七日罷為吏部尚書矣)聞人足聲輙悸動(韋執誼□/宗立以疾)
(不親政叔文用事乃擢執誼為尚書左丞同中書門下/平章事叔文與王伾居中竊命欲執誼據以奉行因用)
(迷奪朝權執誼既為所引然外迫公議欲示天下非黨/與者乃時時異論相可否而密謝叔文白不敢負約欲)
(共濟國家事爾叔文數為所梗遂詬怒反成仇怨及憲/宗受内禪流叔文伾分北支黨貶執誼為崖州司户參)
(軍執誼已失形勢知禍且及雖尚在位而/臨事奄奄無氣聞人足聲輙悸動至於敗)奏罷中人監
軍(杜黄裳字遵素皇太子總軍國事擢門下侍郎同中/書門下平章事於時夏綏銀節度使傅全義憸佞無)
(功因其表朝白罷之俄而劉闢叛議者以闢恃險討之/或生事唯黄裳固勸不赦因奏罷中人監軍而專委髙)
(崇文凡兵進退黄裳自中指授無不切於機崇文素憚/劉澭黄裳使人謂曰公不奮命者當以澭代崇文懼竭)
(力縛賊以獻蜀平羣臣賀/憲宗目黄裳曰時卿之功)罷韓全義節鎮勸不赦劉闢
以劉澭代髙崇文(並/上)黙黙居位四年(鄭絪字文明憲宗/即位拜中書侍郎)
(同中書門下平章事始盧從史隂與王承宗連和有詔/歸路從史辭潞定粮請留軍山東李吉甫密譛絪漏言)
(於從史帝怒坐浴堂殿召學士李絳語其故且曰若何/而處絳曰誠如是罪當族然誰以聞陛下者曰吉甫為)
(我言絳曰絪任宰相識名節不當如犬彘梟獍與姦臣/外通恐吉甫勢軋内忌造為醜辭以怒陛下帝良久曰)
(㡬誤我先是杜黄裳方為帝夷削節度彊王室建議裁/可不闗決於絪絪常黙黙居位四年罷為太子賓客絪)
(本以儒術進守道寡欲所居不為烜赫/事以篤實稱善名理學世以耆徳推之)世推耆徳(上/)李
錡入朝不許稱疾(武元衡字伯蒼元和中拜門下侍郎/同中書門下平章事浙西李錡求入)
(覲既又稱疾帝問宰相鄭絪絪請聴之元衡曰不可錡/自請入朝詔既許之而復不至是可否在錡陛下新即)
(位天下屬耳目若奸臣得遂其私則威/令去矣帝然之遽追錡而錡計窮果反)帝稱長者(李吉/甫李)
(絳數争事帝前不叶元衡獨/持正無所違附帝稱為長者)叱去王承宗白事者(吉甫/卒淮)
(蔡用兵帝悉以機政委之王承宗上疏請赦呉元濟使/人白事悖慢不恭元衡叱去承宗怨數上章誣詆未㡬)
(入朝出靖安里第夜漏未盡賊乘暗呼曰滅燭射元/衡中肩復擊其左股徒御格鬬不勝皆走遂害元衡)言
屬郡刺史得自為政(李吉甫字𢎞憲元和二年擢中書/侍郎同中書門下平章事吉甫連)
(蹇外遷十餘年究知閭里疾苦常病方鎮彊恣至是為/帝從容言使屬郡刺史得自為政則風化可成帝然之)
(出郎吏十餘人為刺史自王叔文時選任/猥冒吉甫始簿其員人得叙進官無留才)度李錡非有
鬬志討之必克(又度李錡必反勸帝召之使者三往以/病解而多持金啗權貴至為錡遊説者)
(吉甫曰錡庸材而所畜乃亡命羣盜度李錡非有鬬志/討之必克帝意決復言昔徐州亂常敗吳兵江南畏之)
(若起其衆為先鋒可以絶除後患韓𢎞在汴州多憚其/威誠召𢎞子弟率兵為犄角則賊不戰而潰從之詔下)
(錡衆聞徐梁兵興果斬錡降以功封賛皇縣侯徙趙國/公德宗以来姑息藩鎮有終身不易地者吉甫為相嵗)
(餘易三十六/鎮殿最分明)易三十六鎮(上/)新政事堂㑹食床(初政事/堂㑹食)
(有巨床相傳徙者宰相輙罷不敢遷吉甫笑曰世俗禁/忌何足疑耶撤而新之吉甫居安邑里時號安邑李丞)
(相所論著甚/多皆行於世)殿中呼官而不名(裴垍字𢎞中吉甫罷乃/拜中書侍郎同中書門)
(下平章事吐突承璀自東宫得侍恩顧親渥承間欲/有開説帝憚垍誡使勿言帝在殿中呼垍官而不名)不
以中人罪藩臣(嶺南節度使楊於陵為監軍許遂振所/誣詔授冗官垍曰以一中人罪藩臣陛)
(下之法安在/更授美官)賦法以公估準物(先是天下賦法有三曰/上供曰送使曰留州建)
(中初釐定常賦而物重錢輕其後輕重相及民輸率一/倍其初而所在以留州送使之入捨公估更實私直以)
(自潤故賦益苛齊民重困垍奏禁之一以公估準物觀/察使得用所治州租調至不足乃取支郡以贍故送使)
(之財悉為上供自是起/江淮而南民少息矣)不以年少柄用為嫌(垍為學士/時引李絳)
(崔羣與同列及相又擢韋貫之裴度知制誥李夷簡御/史中丞皆踵攝為輔相號名臣自他選任罔不精明人)
(無異言二大夫不以垍年少柄用為/嫌故元和之治百度修舉朝無幸人)對家給匱乏及祈
禳之數(字藩字叔翰裴垍白憲宗謂藩有宰相器拜門/下侍郎同中書門下平章事藩忠謹好醜必言)
(帝以為無隱嘗問前世所以家給或國匱乏者何致而/然及祈禳之數藩具對儉則足用敦本則百姓富反是)
(則匱又言孔子病止子路之禱漢文帝毎祭勅有司敬/而不祈使神無知則不能降福有知固不可私己求媚)
(而恱之也且義於人者和於神人乃神之主人安/而福至帝悦曰當與公等上下相勗以保此言)取筆滅
宰相字(河東節度使王鍔賂權近求兼宰相密詔中書/門下曰鍔可兼宰相藩舉筆滅宰相字署其左)
(曰不可還奏之宰相權德輿失色曰有不可應别為奏/可以筆塗詔邪藩曰勢迫矣出今日便不可止既而事)
(得/寢)材能不及韋貫之裴垍(藩材能不及韋貫之裴垍/然人物清整是其流亞云)奏
平章事非序進宜得(權徳輿字載之拜禮部尚書同中/書門下平章事王鍔由河中入朝)
(求兼宰相李藩以為不可德輿亦奏平章事非序進宜/得比方鎮帶宰相必有大忠若勲否則彊不制者不得)
(已與之今鍔無功又非姑息時一假此名以開後人不/可帝乃止帝嘗問政之寛猛孰先對曰唐家承隋苛虐)
(以仁厚為先太宗皇帝見明堂圖始禁鞭背列聖所循/皆尚德教故天寶大盜竊發俄而夷滅蓋本朝之化感)
(人心之深也帝/曰誠如公言)縉紳羽儀(是時帝切於治事巨細悉責/宰相吉甫絳議諭不能無持)
(異至帝前遽言亟辨徳輿從容不敢有所輕重坐是罷/徳輿雖動止無外飾其醖藉風流自然可慕貞元元和)
(間為縉紳/羽儀云)責御史還奏不實(李絳字深之拜中書侍郎/同中書門下平章事方江)
(淮嵗儉有御史使還奏不為災帝以語絳答曰方隅皆/陛下大臣奏孰不實而御史茍悦陛下爾凡君人者當)
(任大臣無使小臣得以問願出其名顯責之李吉甫嘗/盛賛天子威徳帝欣然絳獨曰陛下自視今日何如漢)
(文帝時帝曰朕安敢望文帝對曰是時賈誼以為厝火/積薪之下火末及燃因以為安其憂如此今法令所不)
(及者五十餘州西戎内訌近以涇隴為鄙去京師逺不/千里烽燧相接也如此水旱無年倉廩空虚誠陛下焦)
(心銷志求濟時之略渠便髙枕而卧哉帝入謂/左右曰絳言骨鯁真宰相也遣使者賜酴醿酒)情故自
嫌非責成意(帝又言公等得無有姻故冗食者當為惜/官吉甫權徳輿皆稱無有絳曰崔祐甫為)
(宰相不半嵗除吏八百人徳宗曰多公姻故何耶祐甫/曰所問當與不當爾非臣親舊孰知其才其不知者安)
(敢與官時以為名言武后命官猥多而開元中有名者/皆出其選古人言收十得五猶得其半若情故自嫌非)
(聖言責成意帝曰/誠然在至當而已)對開元天寶治亂(帝又問𤣥宗開元/時致治天寶則亂)
(何一君而相反耶絳曰治生於憂危亂生於放肆𤣥宗/嘗歴試官守知人之艱難臨御初任用姚崇宋璟勵精)
(聴納故左右前後皆正人也洎林甫國忠得君專引傾/邪之人分總要劇於是上不聞直言嗜欲日滋内則盜)
(臣勸以興利外則武夫誘以開邊天下騷動故禄山乘/隙而奮此皆小人啟導從逸而驕繫時主所行無常治)
(亦無常亂帝曰凡人舉事病不通於理追咎其失古人/處此有道耶絳曰事或過差聖哲所不免天子有諫臣)
(所以救過上下同體猶手足之於心膂交相為用但矜/能䕶失常情所蔽聖人改過不吝願陛下以此處之)
三相張家(張𢎞靖字元理刑部尚書同中書門下平章/事少有令聞杜鴻漸杜佑皆器許歴臺閣顯)
(級人以為有輔相才及居位簡黙自處無所規拂幽薊/初効順不能因俗制變故范陽復亂家聚書畫侔秘府)
(先第在東都思順里盛麗甲當時歴/五世無所増葺時號三相張家云)討蔡服鎮皆如策
(韋貫之拜中書侍郎同中書門下平章事討呉元濟也/貫之請釋鎮州專力淮西且言陛下豈不知建中事乎)
(始於蔡急而魏應也齊趙同起徳宗引天下兵誅之物/力殫屈故朱泚乘以為亂此非他速於撲滅也今陛下)
(獨不能少忍俟蔡平而誅鎮邪時帝業已討鎮不從終/之蔡平鎮乃服初討蔡以宣武韓𢎞為都統又詔河陽)
(烏重𦙍忠武李光顔合兵以進貫之諫諸將戰方力今/若置都統又令二師連營則各持重養威未可嵗月下)
(也亦不從後四年乃/克蔡皆如貫之䇿云)嚴身律下以正議裁物(貫之沈厚/寡言與人)
(交終嵗無款曲不為偽辭以悦人為右丞時内僧造門/曰君且相貫之命左右引出曰此妄人也居輔相嚴身)
(律下以正議裁物室居無所改易裴均子持萬縑請撰/先銘答曰吾寧餓死豈能為是哉生平未嘗通饋遺故)
(家無/羨財)請還第與士大夫相見(裴度字中立拜中書侍郎/同中書門下平章事時尚)
(徼伺中朝士相過金吾輙飛啟宰相至闔門謝賓客度/以時多故宜延天下髦英咨籌策乃建請還第與士大)
(夫相見詔可於時討蔡數不利羣臣争請罷兵錢徽蕭/俛尤確苦度奏病在腹心不時去且為大患不然兩河)
(亦將視此為逆順㑹唐鄧節度使髙霞㝢戰卻他相揣/帝厭兵欲赦賊鉤上指帝曰一勝一負兵家常勢若師)
(常利則古何憚用兵耶雖累聖亦不應留賊付朕今但/論帥臣勇怯兵强弱處置何如耳渠一敗便沮成計乎)
(於是左右不能容其間十二年宰相逢吉涯建言餉運/煩匱宜休師唯度請身督戰帝獨目度留曰果為朕行)
(乎度俯伏流涕曰臣誓不與賊偕存即拜門下侍郎平/章事彰義軍節度淮西宣慰招討處置使淮西平度入)
(朝復知政事程异皇甫鎛以言財賦幸俄得宰相度三/上書極論不可帝不納自上印又不聴纎人始得乘罅)
請身督戰(上/)對君子小人之徒(帝嘗語臣事君當勸善/奉公朕惡夫樹黨者度)
(曰君子小人以類而聚未有無徒者君子之徒同徳小/人之徒同惡外甚類中實逺在陛下觀所行則辨帝曰)
(言者大抵若此朕豈易辨之度退喜曰上以為難辨則/易以為易辨則難君子小人行判矣已而卒為异鎛所)
(搆/罷)權佞側目(議者交口請相度乃以本官兼/中書侍郎平章事權佞側目)功名震四
夷(度退然纔中人而神觀邁爽操守堅正善占對既有/功名震四夷使外國者其長君必問度年今㡬狀貌)
(孰似天子用否其威譽德業比郭汾陽而用不用常為/天下重輕事四朝以全德始終及殁天下莫不思其風)
(烈/)八闗十六子(李逢吉字虚舟拜門下侍郎同中書門/下平章事性忌刻險譎多端及得位務)
(黨好惡裴度討淮西逢吉慮成功密圖沮止趣和議者/請罷諸道兵憲宗知而惡之出為劔南東川節度使穆)
(宗即位為門下侍郎平章事鄭注得幸於王守澄逢吉/遣從子訓賂注結守澄為引援自是肆志無所憚其黨)
(有張又新李續張權與劉栖楚李虞程昔範姜治及訓/八人而傅㑹又八人皆任要劇故號八闗十六子有所)
(求請先賂闗子後達/於逢吉無不得所欲)循黙不稱職(王涯字廣津拜中書/侍郎同中書門下平)
(章事坐循黙不稱職罷涯質狀頎然長上短下動舉詳/審性嗇儉不畜伎妾惡卜祝及他方伎别墅有佳木流)
(泉居常書史自怡使客賀若夷鼔琴娛賓文宗惡俗侈/靡詔涯懲革涯條上其制凡衣服室宇使略如古貴戚)
(不便謗訕囂然議遂革然涯年過七十嗜/權固位偷合訓等不能潔去就以至覆宗)啟奏平恕(崔/羣)
(字敦詩元和十二年以中書侍郎同中書門下平章事/李師道既誅師古等妻子没入掖庭帝疑以問羣羣請)
(釋之并還其奴婢資産鹽鐵院官權長孺坐罪抵死其/母耄丐子以養帝奭然欲赦之以問宰相羣對曰陛下)
(幸憐其母宜即遣使諭㫖若須出勅無/及矣於是免死羣凡啟奏平恕如此)對聴受之際(帝/常)
(語宰相聴受之際不亦難乎比詔學士集前世為辨謗/略以自警鑒其要云何羣對曰無情曲直辨之至易有)
(情則欺難為審也故孔子有衆好衆惡浸潤膚受之說/以其難辨也若陛下擇賢而任待之以誠糾之以法則)
(人自歸正而不/以欺帝韙其言)言開元天寶事(時皇甫鎛言利幸於帝/隂藉左右求宰相羣數)
(言其佞邪不可用既入對及開元天寶事羣因推言其/極曰安危在出令存亡係所任𤣥宗以少歴屯險更民)
(間疾苦故初得姚崇宋璟盧懐慎輔以道徳蘓頲李元/紘孜孜守正則開元為治其後安於逸樂逺正士昵小)
(人故宇文融以言利進李林甫楊國忠怙寵朋邪則天/寶為亂願陛下以開元為法以天寳為戒社稷之福也)
(又言世謂禄山反為治亂分時臣謂罷張九齡相林甫/則治亂固已分矣左右為感動羣以是諷帝故鎛銜之)
(帝卒自相鎛㑹羣臣上帝號鎛欲兼用孝德為號羣獨/以為有睿聖孝德并見帝聞不樂㑹度支廩賜邊士不)
(時物多敝惡李光顔憂甚至欲引佩刀自決中外皆恐/鎛奏邊鄙無事乃羣鼔動欲以買直歸怨天子由是罷)
(為湖南/觀察使)不喜由宦倖進(李邡字建侯拜淮南節度使先/是吐突承璀為監軍貴寵甚邡)
(以剛嚴始相禮憚稍厚善承璀歸數稱薦之召拜門下/侍郎同中書門下平章事邡不喜由宦倖進及出祖樂)
(作泣下謂諸將曰吾安老外鎮宰相豈吾任/乎至京師不肯視事引疾固辭改户部尚書)朝廷輕重
在輔相(皇甫鎛同中書門下平章事猶領度支鎛以吏/道進既由聚斂勾剥為宰相至雖市道皆嗤之)
(崔羣裴度以聞帝怒不聴度乃表罷政事極論鎛奸邪/苛刻天下怨之將食其肉且言天下安否係朝廷朝廷)
(輕重在輔相今承宗削地程權赴闕韓𢎞輿疾討賊非/力能制之顧朝廷處置能服其心也若相鎛則四方解)
　(矣請授以浙西觀察使其辭切至帝以天下略平亦/崇臺沼宫觀自娛樂鎛與程异知帝意故數貢羨財)
(隂佐所欲帝斥内帑所餘詔度支評直鎛貴售之以給/邊兵故繒陳綵觸手輙壊士怨怒聚焚之裴度以其事)
(聞鎛指所著靴曰此内庫所出牢韌可服彼言不可用/詐也帝信之鎛銜度乃與李逢吉令狐楚合擠之出度)
(太原又以崔羣有天下重望勁正敢言後議帝號乃譛/羣抑損徽稱帝怒逐羣湖南鎛罷度支嘗與金吾將軍)
(李道古共薦方士栁泌浮屠大通為長年藥帝惑之穆/宗在東宫聞其姦妄始聴政集羣臣於月華門貶鎛崖)
(州司户參/軍死其所)以錢穀奮而至宰相(程异字師舉元和十三/年以工部侍郎同中書)
(門下平章事鎛得罪時謂楚縁鎛以進且嘗/逐裴度天下所共疾㑹蕭俛輔政乃不敢言)對兵法必
勝(蕭俛字思謙授中書侍郎同中書門下平章事吐蕃/寇涇州調兵護邊帝因問兵法有必勝乎俛曰兵凶)
(器聖人不得已用之故武不可玩玩則無震夫以仁討/不仁以義討不義先招懐後掩襲故有不殺厲不擒二)
(毛不犯田稼其救人如免水火此必勝術也若乃以小/不忍輕任干戈師曲而敵怨非徒不勝又将自危是以)
(聖王慎於兵/帝重其言)不撰王承宗先銘(嘗詔俛撰王承宗先銘/俛奏承宗比不臣迷而)
(後復臣不忍稱道其先又辭成當有餉謝拒之/則非朝廷撫納意受之臣誼不當取帝善而止)侍母如
褐衣時(母韋賢明治家嚴俛雖宰相侍左右如褐衣時/然其居位頗介謹持法重名器狹於用人毎除)
(吏常憂不稱/鮮有簡拔)除吏常憂不稱(上/)銷兵失河朔(穆宗初兩/河底定俛)
(與段文昌當國謂四方無虞遂議太平事以為武不可/黷勸帝偃革尚文乃密詔天下鎮兵嵗限十之一為逃)
(死不補謂之銷兵既而籍卒逋亡無生業曹聚山林間/為盜賊㑹朱奐融王廷凑亂燕趙一日悉收用之朝廷)
(調兵不充乃招募市人烏/合戰輙北遂復失河朔矣)對貞觀開元治道(崔植字公/修長慶初)
(中書侍郎同中書門下平章事穆宗問貞觀開元中治/道最盛何致而然植曰太宗資上聖興民間知百姓疾)
(苦故勵精思治又以房𤣥齡杜如晦魏徴王珪為之佐/君明臣忠聖賢相維治致升平固其宜也𤣥宗在天后)
(時身踐憂患既即位得姚崇宋璟此二人蚤夜孜孜納/君於道璟嘗手寫尚書無逸為圖以獻勸帝出入觀省)
(以自戒其後朽暗乃代以山水圖稍怠於勤左右不復/箴規姦臣日用事以至於敗昔徳宗嘗問先臣祐甫開)
(元天寶事先臣具道治亂所以然臣在童丱記/其説今願陛下以無逸為元龜則天下幸甚)願以無
逸為元龜(上/)對漢文帝太儉(他日又問司馬遷言漢文/帝惜十家産而罷露臺身)
(衣弋綈履革舄集上書囊為殿帷信乎何太儉耶植曰/良史非妄言漢承秦侈縱之餘海内彫窶文帝從代来)
(知稼穡艱難是以躬厯儉約為天下守財景帝遵而不/改故家給户足至武帝時錢朽貫穀紅腐乃能出師征)
(伐威動四方然侈靡不節末年户口減半税及舟車人/不聊生乃下哀痛之詔封丞相為富民侯然則帝王不)
(可以不示儉而天下足帝/曰卿言善患行之為難耳)不閱嵗至宰相(杜元穎以户/部侍郎同中)
(書門下平章事自帝即位/不閱嵗至宰相縉紳駭異)以錢穀進不甚與事(王播字/明㪚進)
(中書侍郎同中書門下平章事時權倖競進播賴其力/至宰相專務將迎居位無所禆益復失河北衆望不厭)
(乃出鎮淮南太和元年入朝拜左僕射復輔政時韋處/厚當國以獻替自任天子嚮之播專以錢穀進不甚與)
(事/)居位纔三月罷(元稹字微之同中書門下平章事朝/野雜然輕笑稹思立奇節報天子以)
(厭人心時王廷湊方圍牛元翼於深州稹所善于方言/王昭于友明皆豪士雅㳺燕趙間能得賊要領可使反)
(間而出元翼願以家貲辦行得兵部虚告二十以便宜/募士稹然之李逢吉知其謀隂令李賞訹裴度曰于今)
(為稹結客將刺公度隱不發神䇿軍中尉以聞詔韓臯/鄭覃及逢吉雜治無刺度狀而方計莫聞遂與度偕罷)
(宰相稹始言事峭直欲以立名中見斥廢十年信道不/堅乃喪所守附宦貴得宰相居位纔三月罷晚節彌沮)
(喪加亷節/不飭云)韓𢎞送錢十萬不納(牛僧孺字思黯以户部/侍郎同中書門下平章)
(事始韓𢎞入朝其子公武用財賂權貴杜塞言者俄而/𢎞公武卒孫弱不能事帝遣使者至其家悉收資簿計)
(較出入所以餉中朝臣者皆在至僧孺獨注其左曰某/月日韓𢎞送錢十萬不納帝善之謂左右曰吾不謬知)
(人由是/遂以相)太平無象(他日延英召見宰相曰公等有意於/太平乎何道以治之僧孺曰臣待罪)
(宰相不能康濟然太平亦無象今四夷不内擾百姓安/生業私室無强家上不壅蔽下不怨讟雖未及至盛亦)
(足為治矣更言太平非臣所及退謂他宰/相曰上責成如是吾可久處此耶固請罷)未嘗引用親
黨(竇易直字宗𤣥户部侍郎同中書門下平/章事以公潔自喜方執政未嘗引用親黨)斥出堂史
相府肅然(韋處厚字徳載進拜中書侍郎同中書門下/平章事堂史湯鉥數招權納財賂處厚笑曰)
(此半滑渙也斥出之相府肅然初貞元時宰相齊抗奏/罷州别駕及當為别駕者引處之朝元和後兩河用兵)
(禆將立功得補東宫王府官朱紫淆并授受不綱處厚/乃置六雄十望十𦂳等州悉補别駕由是流品澄别)
置雄望等州補别駕(上/)趨出復召問所欲言(帝雖自力/機政然驟)
(信輕改揺於浮論處厚嘗獨對曰陛下不以臣不肖使/待罪宰相凡所奏可中輙變易自上心出邪乃示臣不)
(信得於横議邪即臣何名執政且裴度元勲舊徳輔四/朝竇易直長厚忠實經事先帝陛下所宜親重委信之)
(臣乃陛下自擢今言不見納宜先罷即趨下頓首帝瞿/然曰何至是卿之忠力朕自知之安可遽辭以重吾不)
(徳處厚趨出復召問所欲言乃對近君子逺小人始/可為治諄復數百言又言裴度忠可久任帝嘉納之)廷
争不可回奪(處厚姿狀如甚懦者居家亦/循易至廷争嶷然不可回奪)善保位(路隋/字南)
(武文宗嗣位以中書侍郎同中書門下平章事賛稱/輔政十年歴牛李訓注用事無所迎將善保位哉)詆
鄭覃為妖氣今自為妖(李宗閔字損之太和中以吏部/侍郎同中書門下平章事時德)
(裕在浙西召欲以相而宗閔中助多先得進即引僧孺/同秉政相唱和去異己者德裕所善皆逐之久之德裕)
(為相與宗閔共當國德裕入謝文宗曰而知朝廷有朋/黨乎徳裕曰今朝廷半為黨人雖後来者趨利而靡往)
(往陷之陛下能/用中立無私者)　(案此條乃引唐書李宗閔傳文原本/於此句下接寫仲對琴瑟笙竽云云)
(與上文不相連屬葢中間誤脫一/頁今無他本可以校補姑仍之)
(者仲對琴瑟笙竽弋獵馳騁非害霸者唯知人不能舉/舉不能任任而又雜以小人害霸也太𤣥德憲四宗皆)
(盛朝其始臨御自視若堯舜寖久則不及初陛下知其/然乎始一委輔相故賢者得盡心久則小人並進造黨)
(與亂視聽故上疑而不/專政去宰相則不治矣)政在中書誠治本(又言開元初/輔相率三考)
(輙去雖姚崇宋璟不能逾至李林甫秉權乃十九年/遂及禍敗是知亟進罷宰相使政在中書誠治本也)免
楊嗣復等死(帝常疑楊嗣復李珏顧望不忠遣使殺之/徳裕知帝性剛而果於斷即率三宰相見)
(延英嗚咽流涕曰昔太宗徳宗誅大臣未嘗不悔臣欲/陛下全活之無異時恨使二人罪惡暴著天下共疾之)
(帝不許徳裕伏不起帝曰為公等赦之德裕降拜升坐/帝曰如令誎官論事雖千疏我不赦德裕重拜因追還)
(使者嗣復/等乃免死)言人君動法於日(時帝數出畋㳺暮夜乃還/德裕上言人君動法於日)
(故出而視朝入而宴息傳曰君就房有常節惟深察古/誼毋繼以夜側聞五星失度恐天以是勤勤儆戒詩曰)
(敬天之渝無敢馳驅願節/畋逰承天意尋拜司空)論比黨(帝嘗從容謂宰相曰/有人論孔子其徒三)
(千亦為黨信乎徳裕曰昔劉向云孔子與顔回子貢更/相稱譽不為朋黨禹稷與臯陶轉相汲引不為比周無)
(邪心也臣嘗以共鯀驩兠與舜禹雜處堯朝共工驩兠/則為黨舜禹不為黨小人相與比周迭為掩蔽也賢人)
(君子不然忠於國則同心聞於義則同志退而各行其/志不可交以私趙宣子隨㑹繼而納諫司馬侯叔向比)
(而事君不為黨也公孫𢎞毎與汲黯請間黯先發之𢎞/隨其後武帝所言皆聽黯𢎞雖並進然廷詰齊人少情)
(譏其布被為詐則先發後繼不為黨也太宗與房𤣥齡/圖事則曰非杜如晦莫能籌之及如晦在焉亦推𤣥齡)
(之䇿則同心圖國不為黨也漢朱博陳咸相為腹心背/公死黨周福房植各以其黨相傾議論相軋故朋黨始)
(於甘陵二部及甚也謂之鉤黨繼受誅夷以王制言之/非不幸也周之衰列國公子有信陵平原孟嘗春申㳺)
(談者以四豪為稱首亦各有客三千務以譎詐勢利相/髙仲尼之徒唯行仁義今議者欲以比之罔矣臣未知)
(所謂黨為國乎為身乎誠為國邪隨㑹叔向汲黯房杜/之道可行不必黨也今所謂黨者誣善蔽忠附下罔上)
(車馬馳驅以趨權勢晝夜合謀美官要選悉引其黨為/之否則拘壓以退仲尼之徒有是乎陛下以是察之則)
(姦偽自/見矣)意欲朝廷尊臣下肅而政出宰相(時韋𢎞質建/言宰相不可)
(兼治錢榖德裕奏言管仲明於治國其語曰國之重器/莫重於令令重君尊君尊國安治人之本莫要於令故)
(曰虧令者死益令者死不行令者死留令者死不從令/者死王者無赦又曰令在上而論可否在下是主威下)
(繫於人也太和後風俗寖弊令出於上非之在下此弊/不止無以治國匡衡曰大臣者國家股肱萬姓所瞻仰)
(明王所慎擇也傳曰下輕其上爵賤人圖柄臣則國家/揺動而人不静今𢎞質為人所教而言是圖柄臣者也)
(且蕭望之漢名儒為御史大夫奏云嵗首日月少光咎/在臣等宣帝以望之意輕丞相下有司詰問貞觀中監)
(察御史陳師合上言人之思慮有限一人不可總數職/太宗曰此欲離間我君臣斥之嶺外臣謂宰相有奸謀)
(隱慝則人人皆得上論至於制置職業人主之柄非小/人所得千古者朝廷之士各守官業思不出位𢎞質賤)
(臣豈特以非所宜言妄觸天聴是輕宰相陛下照其邪/計從黨人中来當遏絶之德裕大意欲朝廷尊臣下肅)
(政出宰相深疾朋/黨故感憤言之)罷郡縣吏二千餘員(人常謂省事不/如省官省官不)
(如省吏能簡冗官誠治本也於是請罷/郡縣吏凡二千餘員衣冠去者皆怨)決策制勝威名
獨重於時(當國凡六年方用兵時決策制/勝他相無與故威名獨重於時)請詔書付宰
相乃下(先是韓全義敗於蔡杜叔良敗於深皆監軍宦/人制其權將不得專進退詔書一日三四下宰)
(相不預諸道統兵粟米皆監軍取以自隨毎督戰乘髙/建旗自表師小不勝輙巻旗去大兵隨以北由是王師)
(所向多負至討回鶻澤潞德裕建請詔書付宰相乃下/監軍不得干軍要率兵百人取一以為衛自是號令明)
(一將乃/有功)遽書警奏皆從容裁決(元和後數用兵宰相不/休沐或繼火乃得罷德)
(裕在位雖遽書警奏皆從容裁決率午漏下還第休沐/輙如令沛然若無事時其處報機急帝一切令德裕作)
(詔德裕數辭帝曰學士不能盡吾意伐劉稹也詔王元/逵何𢎞敬曰勿為子孫之謀存輔車之勢元逵等情得)
(皆震恐思効已而三州降賊遂平帝毎稱魏博功則顧/德裕道詔語咨其切於事能伐謀也三鎮毎奏事德裕)
(引使者戒勅為忠義指意丁寧使歸/各為其帥道之故河朔畏威不敢慢)院號起草亭曰精
思(所居安邑里第有院號起草亭/曰精思毎計大事多處其中)為劉蕡考官畏避不
敢聞(賈餗字子美拜中書侍郎同中書門下平章事少/與沈傅師善傅師前死嘗夢云君可休矣餗寤而)
(祭諸寢復夢曰事已爾可奈何劉蕡以賢良方正對策/指中人為禍亂根本而餗與馮宿龎嚴為考官畏避不)
(敢聞竞罹其禍餗本中立不肯身犯顔排/姦倖以及誅與王涯實不知謀人寃之)用人之道隨
所保任(李固言字仲樞太和九年李訓欲自取宰相乃/先以固言為門下侍郎同中書門下平章事羣)
(臣請上徽號帝曰今治道猶鬰羣臣之請謂何比州縣/多不治信乎固言因白鄧州刺史王堪隨州刺史鄭襄)
(尤無狀帝曰貞元時御史獨王堪固言疑抵已即曰臣/知堪故用刺史舉天下不職何獨二人帝識其意不主)
(前語因稱詩曰濟濟多士文王以寧聞昔德宗時多闕/官寧乏才耶固言曰用人之道隨所保任觀稱與否而)
(升黜之無乏才矣帝曰宰相用人毋計親疏竇易直為/宰相未嘗用姻戚使己才不足任天下重自宜引去茍)
(公舉雖親何嫌用所長耳帝不欲大臣有黨故語兩與/之固言吃接賓客頗謇緩言毎議論人主前乃更詳辨)
加禮舊臣外釣人譽(舒元輿以刑部侍郎同中書門下/平章事詭謀謬筭日與訓比敗天)
(下事二人為之也然加禮舊臣外釣人譽先是裴度令/狐楚鄭覃皆為當路所軋致閒處至是悉遷髙秩元輿)
(為牡丹賦一篇時稱其工死後/帝觀牡丹凭殿欄誦賦為泣下)牡丹賦(上/)起流人一嵗
至宰相(李訓字子垂以禮部侍郎同中書門下平章事/賜金紫仍詔三曰一至翰林以終易義訓起流)
(人一嵗至宰相謂遭時其志可行欲先誅宦䜿乃復河/湟攘夷狄歸河朔諎鎮意果而謀淺天子以為然俄賜)
(第勝業里賞賚旁午毎進見他宰相備位天子傾意宦/官衛兵皆慴憚迎拜天下險怪士徼取富貴者皆慿以)
(為資訓時時進賢才偉/望以悦士心人皆惑之)建廢進士科(李訓誅帝召鄭覃/視詔禁中遂拜同)
(中書門下平章事不喜文辭病進士浮夸建廢其科曰/南北朝所以不治文采勝質厚也士惟用才何必文辭)
(又言文人多能薄帝曰淳薄以賦性之異奚/特進士耶且設是科二百年渠可易乃止)救世之敝
先貴實(帝嘗謂百司不可使一日弛惰因指香案爐曰/此始華好用久則晦不治飭何由復新覃曰救)
(世之敝在先貴實比皆不攝職事至慕王夷甫以不及/為靳此本於治平人人無事安逸致然帝曰要在謹法)
(度而已進門下侍/郎𢎞文館大學士)延英論詩(帝坐延英論詩工否覃曰/孔子所刪三百篇是已其)
(非雅正者烏足為夫子道哉夫風大小雅皆下刺上之/變非上化下為之故王者采詩以考風俗得失若陳後)
(主隋煬帝時能詩之章解而不知王術/卒歸於亂章什諓諓臣願陛下不取也)因武帝以諌(帝/毎)
(言順宗事不詳實史臣韓愈豈當時屈人耶昔司馬遷/與任安書辭多怨懟故武帝本紀多失實覃曰武帝中)
(年大發兵事邊生人耗瘁府庫殫竭遷所述非過言李/石曰覃所陳因武帝以諌欲陛下終究盛德帝曰誠然)
(靡不有初/鮮克有終)以宰相領祭酒(覃既名儒故以宰相領祭酒/請太學五經經置博士禄廩)
(比王/府官)宦寺奪氣(李石字中玉李訓誅石拜同中書門下/平章事時宦寺氣盛陵暴朝廷毎對延)
(英而仇士良等往往斥訓以折大臣石徐謂曰亂京者/訓注也然其進孰為之先士良等瑟縮不得對氣益奪)
(縉紳賴/以為彊)論太平之難(他日紫宸殿及陛帝喟而歎石進/曰陛下之歎臣固未諭敢問所從)
(帝曰朕歎治之難也朕即位十年不能得治本故前嵗/有疾今兹震擾皆自取之夫託億兆之上不能以美利)
(及百姓焉得久而無事乎石曰陛下罪己當然然責治/太早雖十年孜孜養德適成爾天下治不治要自今觀)
(之且人之氣志雖聖賢猶有優劣故仲尼稱三十而立/四十不惑陛下春秋少非起人間也而知人情偽今自)
(視何如即位時帝曰有間矣石曰古之聖賢必觀書以/考察往行然後成治功陛下積十年盛德日新然向所)
(以疾戾震驚者天其固陛下之志乎誠務修將来之政/視太宗致升平之期猶不為晚帝曰行之得至乎石曰)
(今四海夷一唯登拔才良使小大各任其職愛人節用/國有餘力下不加賦太平之術也於是大臣新族死嵗)
(苦寒外情不安帝曰人心不安何也石曰刑教太甚則/致隂沴比鄭注多募鳳翔兵至今誅索不已恐縁以生)
(變請下詔慰安之帝曰善又問柰何致太平之難鄭覃/曰欲治莫若恤人石即贊曰恤之得術尚何太平之難)
(陛下節用度去冗食簿胥不得措其奸則百司治百司/治天下安矣帝戚然曰我思貞觀開元時以視今日則)
(氣拂吾膺石曰治道本於上而下罔敢不率帝曰不然/張元昌為左街副使而用金唾壺比坐事誅之吾聞禁)
(中有金鳥錦袍二昔𤣥宗幸温泉嘗與楊貴妃衣之今/富人時時有之石曰毛玠以清德為魏尚書而人不敢)
(鮮衣美食况天子/獨不司為法乎)鎮静(中人自邊還走馬入金光門道/路妄言兵且至京師讙走塵起)
(百官或韈而騎臺省吏稍稍遁去鄭覃將出石曰事未/可知宜坐須其定宰相走則亂矣若變出不虞逃將安)
(適人之所瞻不可忽也益治簿書沛然如平時里閭羣/無賴望南闕隂持兵俟變金吾大將軍陳君賞率衆立)
(望仙門内使趣闔門君賞不從日入乃/止當是時非石鎮静君賞有謀㡬亂也)請内置勅令以
時省覽(帝曰朕務其實不欲事空文石以異時詔令天/子多自諭之因請内置勅令一通以時省覽)
致治之道在得人(言致治之道在得人德宗多猜貳仕/進之塗塞奏請輙報罷東首閉闥累)
(月南臺惟一御史故兩河諸侯競引豪英士之喜利者/多趨之用為謀主故藩鎮日横天子為旰食元和間進)
(用日廣陛下嗣位惟賢是咨士皆在朝廷彼疆宇甲兵/如故而抵摧順屈者士不之助也帝曰天下之勢猶持)
(衡然此首重則彼尾輕矣其為我傳選士朕且用之石/奏咸陽令韓遼治興成渠渠當咸陽右十八里左直永)
(豐倉秦漢故漕渠成起咸陽抵潼闗三百里無車輓勞/則轅下牛盡可耕永利秦中矣李固言曰然恐役非其)
(時奈何帝曰以隂陽拘畏乎茍利於人朕奚慮哉石用/韓益判度支嘗以賍敗石曰臣本以益知財利不知其)
(貪帝曰宰相任人知則用過則棄謂之/至公他宰相所用强蔽其過此其私也)命六軍衛士從
宰相(三年正月將朝騎至親仁里狙盜發射石傷馬逸/盜邀斫之坊門絶馬尾乃得脫天子駭愕遣使者)
(慰撫賜良藥始命六軍衛士二十人從宰相是日/京師震動百官造朝纔十一石因卧家固辭位)與楊
嗣復面相觸(陳夷行字周道工部侍郎貞元二年同中/書門下平章事而楊嗣復李珏相次輔政)
(夷行介特雅不與合毎議論天子前往往語相侵短夷/行不能堪㑹以王彦威為忠武節度使史孝章領邠寧)
(議皆出嗣復及夷行對延英帝問除二鎮當否對曰茍/自堅擇無不當者嗣復曰若用人盡出上意而當固善)
(如小不稱下安得嘿然夷行曰比姦臣數干權願陛下/無倒持太阿以鐏授人嗣復曰古者任則不疑桓公器)
(管仲於仇虜豈有倒持慮/耶帝以其面相觸頗不悦)論天寶政事(帝嘗怪天寶政/事不善問姚元)
(崇宋璟於時在否李珏曰姚亡而宋罷珏因推言𤣥宗/自謂未嘗殺一不辜而任李林甫種夷十數族不亦惑)
(乎夷行曰陛下今亦宜戒以權屬人嗣復曰夷行失言/昔太宗易暴亂為仁義用房𤣥齡十有六年任魏徴十)
(有五年未嘗失道人主用忠良久益治用邪佞一日多/矣時用郭薳為坊州刺史右拾遺宋邧論不可薳果坐)
(賍敗帝欲賞邧夷行曰諌官論事是其職若一事善輙/進官恐後不免有私夷行葢專詆嗣復又素善覃隂助)
(其力以排折朋黨是時雖天子亦惡/其太過恩禮遂衰罷為吏部尚書)言符䜟(楊嗣復字/繼之俄與)
(李珏並拜同中書門下平章事他日帝問符䜟可信乎/何從而生嗣復曰漢光武以䜟決事隋文帝亦喜之故)
(其書蔓天下班彪王命論有所引述特以止賊/亂非重之也玨曰治亂宜直推人事爾帝曰然)宰相所
錄恐掩蔽聖徳(時延英訪對史官不及知嗣復言故事/正衙起居注在前便坐無所紀錄姚瑀)
(趙憬皆請置時政記不能行臣請延英對宰相語闗道/德刑政者委中書門下直日記錄月付史官他宰相議)
(不同止久之帝又問延英政事孰當記之珏監修國史/對曰臣之職也陳夷行曰宰相所錄恐掩蔽聖德自盜)
(美名臣向言不欲/威權在下者此也)汰去粃滓菁華乃出(建言使府官屬/多宜省帝曰無)
(乃滯才乎對曰才者自異汰去粃滓者菁華乃/出帝曰昔蕭復秉政難言者必言卿其志之)為國如
治身(李珏字待價開成中嗣復得君引珏同中書門下/平章事帝常自謂臨天下十四年雖未至治然視)
(今日承平亦希矣珏曰為國者如治身康寧調適以自/助如恃安而忽則疾生天下當無事思所闕禍亂何至)
(哉/)天下事皆先平章(杜悰領度支有勞帝欲拜户部尚/書以問宰相陳夷行答曰恩權予)
(奪願陛下自斷珏曰祖宗倚宰相天下事皆先平章故/官曰平章事君臣相須所以致太平也茍用一吏處一)
(事皆決於上將焉用彼相哉隋文帝勞於小務以疑待/下故二世而亡陛下嘗謂臣曰竇易直勸我任宰相啟)
(擬五取三二取一彼宜勸我擇宰相不/容勸我疑宰相帝曰易直此言殊可鄙)論貞元初政事
(帝又語貞元初政事誠善珏曰德宗晚喜聚財方鎮以/進奉市恩吏得賦外求索此其弊也帝曰人君輕所賦)
(節所用可乎珏曰貞觀時房杜王/魏為文皇帝謀因此耳帝頗向納)稱道無逸篇以勸武
宗(武宗新即位珏數/稱道無逸篇以勸)請卻犬馬白鷹以示四方(時潞州/劉從諌)
(獻犬馬滄州劉納獻白/鷹珏請卻之以示四方)鄭楊段薛灸手可熱(崔鉉字台/碩進門下)
(侍郎同中書門下平章事鉉所善者鄭魯楊紹復段瓌/薛蒙頗參議論時語曰鄭楊段薛灸手可熱欲得命通)
(魯紹瓌蒙帝聞之題於扆是時魯為刑部侍郎紹欲引/以相帝不許用為河南尹他日帝謂鉉曰魯去矣事由)
(卿否鉉惶恐/謝罪帝曰噫)五年十三遷(白敏中字用晦進門下侍郎/同中書門下平章事自員外)
(凡五年十三遷崔鉉輔政欲專任患敏中居右㑹党項/數寇邊鉉言宜得大臣鎮撫天子嚮其言故敏中以司)
(空平章事兼邠寧/節度招撫制置使)受馬元贄賜帶(馬植字存之以刑部/侍郎同中書門下平)
(章事初左右軍中尉馬元贄最為帝寵信賜通天犀帶/而植素與元贄善至通昭穆元贄以賜帶遺之他日對)
(便殿帝識其帶以詰植植震恐具/言狀於是罷為天平軍節度使)削重定元和實録(周/樨)
(字德木以中書侍郎同中書門下平章事建言故宰相/德裕重定元和實録竄寄他事以廣父功凡人君尚不)
(改史取必信/也遂削新書)以直言相亦以直言免(吐蕃微弱以三州/七縣自歸帝召宰)
(相議河湟事樨對不合㫖罷為劔南東川節度使駙馬/都尉鄭顯言於帝曰世謂樨以直言相亦以直言免帝)
(加拜檢校尚/書右僕射)輔政十年(令狐綯字子直兵部侍郎同/中書門下平章事輔政十年)言
早以正人傅道東宫(魏謩字中之同中書門下平章事/建言今天下粗治惟東宫未立不)
(早以正人傅道之非所以存/副貳之重且泣下帝為感動)請還詹毗國獻(詹毗國獻/象謩以為)
(非土性不可畜/請還其獻詔可)議事天子前無所回畏(謩為宰相議事/天子前他相或)
(委抑規諷惟謩讜切無所回畏宣宗嘗曰謩名臣綽有/祖風朕心憚之然卒以剛正為令狐綯所忌䜛罷之)
有祖風烈(賛曰唐栁芳稱徴死知不知莫不恨惜以為/三代遺直諒哉謩論議挺挺有祖風烈詩所)
(謂是以似/之者歟)請宰相人自為記付史官(裴休字公美以兵/部侍郎同中書門)
(下平章事即奏宰相論政上前知印者次為政記所論/非一詳已辭略他議事有所缺史氏莫得詳請宰相人)
(自為記以付/史官詔可)嵗漕著新法十條(太和後嵗漕江淮米四/十萬斛至渭河倉者纔)
(十三舟楫毁敗吏乘為奸冒沒百端劉晏之法盡廢休/分遣官詢按其弊乃命在所令長兼董漕褒能者謫怠)
(者由江抵渭舊嵗率雇緡二十八萬休悉歸諸史勅巡/院不得輙侵牟著新法十條又立稅茶十二法人以為)
(便/)立稅茶十二法(上/)真儒者(休為人醖藉進止雍閑/宣宗嘗曰休真儒者)質
崔慎由請甄别流品(劉瑑字子全以户部侍郎同中書/門下平章事嘗與崔慎由議帝前)
(慎由請甄别流品瑑質曰王夷甫相晉崇尚浮虚以還/流品卒致淪夷今日不循名責實使百吏各稱職而先)
(流品未知所以致治也慎由不得對由是罷相瑑以名/節自將凡議論處事不私趨於當乃止未嘗以言色借)
(貴/近)未嘗以言色借貴近(上/)所得禄俸養䕶宗屬(畢諴字/存之以)
(禮部尚書同中書門下平章事諴於吏術尤/所長既貴所得禄俸養䕶宗屬之乏無間然)金印朝天
客(楊收字藏之以中書侍郎同中書門下平章事收王/鐸皆薛逢之同年也收作相逢有詩云須知金印朝)
(天客同是沙堤避路人威鳳偶時皆瑞聖應龍無水漫/通神收聞大銜之王鐸拜相又有詩云昨日鴻毛萬鈞)
(重今朝山岳一/毫輕鐸又怒之)言優人不可假以官(曹確字剛中懿宗/咸通中以本官同)
(中書門下平章事時帝昵寵優人李可及可及憑恩横/甚人無敢斥擢可及為威衛將軍確曰太宗著令文武)
(官六百四十三謂房𤣥齡曰朕設此待天下賢士工商/雜流假使伎出等夷正當厚給以財不可假以官與賢)
(者比肩立同坐食也文宗欲以樂工尉遲璋為王府率/拾遺竇易直固争卒授光州長史今而位將軍不可帝)
(不聴至僖宗/立始貶死)曹畢(確居位六年進尚書右僕射始畢諴/與確同宰相俱有雅望世謂曹畢云)
因其黨為牛頭阿旁(路巖字魯瞻以兵部侍郎同中書/門下平章事年三十六居位八嵗)
(進至尚書左僕射於是王政秕僻宰相得用亊巖顧天/子荒闇且以政委已乃通遺賂奢肆不法俄與韋保衡)
(同當國二人勢動天下時目其黨為牛頭阿/旁言如鬼隂惡可畏也俄與保衡還相惡)恃恩據權
以嫌愛自肆(韋保衡字藴用以兵部侍郎同中書門下/平章亊性浮淺既恃寵據權以嫌愛自肆)
(所悦即擢/不悦擠之)百官候夫人起居(趙隠字大隠咸通末同中/書門下平章事既輔政他)
(宰相及百官皆詣第升堂慶母嵗時公卿必參訊懿宗/誕日宴慈恩殿隱侍母以安輿臨觀宰相方率百寮拜)
(恩於廷即回班候夫人起居縉紳以為禮/榮後崔彦昭張濬當國皆有母遂踵其)退朝侍母膳(崔/彦)
(昭字恩文僖宗立同中書門下平章事彦昭雖宰相退/朝侍母膳與家人齒順色柔聲在左右無違士人多其)
(孝/)不怨王凝(彦昭與王凝外昆弟也凝大中初先顯而/彦昭未仕嘗見凝凝倨不冠帶嫚言曰不)
(若從明經舉彦昭為憾至是凝為兵部侍郎母聞彦昭/相敕婢多制履襪曰王氏妹必與子皆逐吾將共行彦)
(昭聞之泣且拜不/敢為怨而凝竟免)不肯處陳敬瑄下(鄭畋字台文/見使相門)姿漏
而語不正(盧攜字子升同中書門下平章事姿漏而語/不正與鄭畋俱李翺甥同位宰相然所處議)
(多駁性不矜滿沈毅有謀識陸/扆於後生數稱譽之後至宰相)進止有禮法(鄭從讜字/正求僖宗)
(立同中書門下平/章事進止有禮法)掖起王鐸(蕭遘字得聖僖宗入蜀以/兵部判度支次綿州拜同)
(中書門下平章事始王鐸主貢舉而得遘及是與鐸並/位鐸年老嘗入對踣殿中遘掖起之帝喜曰遘善事長)
(大臣和予之幸也遘曰不止以長乃鐸門生帝笑曰鐸/選士朕選宰相卿無負我遘頓首謝從還京師累拜司)
(空楚國公遘負大節以王佐自任既當國風采峭整天/子器之遘見柄任凡五期行完而材逢世多故召愎臣)
(以濟亂身汚偽署不/得其死人為哀之)哭白麻(李磎與韋昭度並拜中書/門下平章事宣制日水部)
(郎中知制誥劉崇魯掠其麻哭之奏云李磎奸邪挾附/權幸以忝學士不合為宰相崔昭緯與昭度及磎素不)
(相協密遣/崇魯阻之)止王行瑜加尚書令(韋昭度字正紀僖宗西/狩進同中書門下平章)
(事王行瑜求為尚書令昭度建言太宗由是即位自後/人臣無復拜者郭子儀有大功嘗授之固辭免况行瑜)
(乎乃更號尚父行瑜怨㑹用李磎輔政而崔昭緯密語/行瑜曰前公已為尚書令昭度持不可今又引李磎叶)
(力此奸人務立黨與惑上聴恐事復有如杜太尉時行/瑜乃與李茂貞數上書譏詆朝政昭度懼稱疾罷為太)
(傅致仕行瑜茂貞韓建聨兵至闕下言昭度戍蜀失/謀請貶之未及報而行瑜收昭度於都亭驛殺之矣)致
治之要在彊兵(張濬字禹川再狩山南拜同中書門下/平章事昭宗即位當時多言濬有方略)
(善處大計乃復見委信嘗問致治之要對曰在/彊兵兵彊天下服矣天子由是甘心於武功)歇後鄭
五作宰相(鄭綮字藴武大順後王政微綮毎以詩謠託/諷中人有誦之天子前者昭宗意其有所藴)
(未盡因有司上班簿署其側曰可禮部侍郎同中書門/下平章事綮本善詩其語多俳諧故使落調世共號鄭)
(五歇後體至是省吏走其家上謁綮笑曰諸君誤矣人/皆不識字宰相亦不及我吏言不妄俄聞制誥下歎曰)
(萬一然笑殺天下人既視事宗戚詣慶搔首曰歇後鄭/五作宰相事可知矣固讓不聴立朝偘然無復故態)
堂柱生槐枝(韓偓字致光以户部侍郎同中書門下平/章事始家堂柱生槐枝期而茂既而偓秉)
(政偓性通簡不矯飾嘗曰士茍有行不必以己長形彼/短已清彰彼濁毎對客奴童相詬曳仆諸前不之責曰)
(若持怒心必/即自撓矣)光院錢(陸扆改户部侍郎同中書門下平/章事故亊三署除拜有光署錢以)
(宴舊僚内署即無斯例扆輔政拜相之月送/學士光院錢五百貫特舉新例内署榮之)以素無聞
人人大驚(朱朴為人木彊無他能方是時天子失政思/欲用特起士任之以中興而朴所善方士許)
(巖士得幸言朴有經濟才帝召與語擢左諫議大夫/同中書門下平章事以素無聞人人大驚俄判户部)
　　同鳳閣鸞臺平章事
四時仕宦(唐㳺藝傳載初初由合宫主簿再遷左補闕/武后奪政即上書詭說符瑞勸后當革姓以)
(明受命后恱擢給事中閱三月進同鳳閣鸞臺平章事/嘗夢登湛露殿既寤以語所親有告其謀反者下獄自)
(殺以五品禮葬之初㳺藝探后㫖誣殺宗室復請發六/道使後卒用其言萬國俊等既出天下被其酷游藝起)
(一嵗賜袍自青及紫人號四時仕/宦然嵗中即敗前古少其比云)不願知譛者(狄仁傑/字懐英)
(天授二年以地官侍郎同鳳閣鸞臺平章事武后謂曰/卿在汝南有善政然有譖卿者欲知之乎謝曰陛下以)
(為過臣當改之以為無過臣之幸/也譛者乃不願知后歎其長者)對雙陸不勝(張易之/嘗從容)
(問自安計仁傑曰惟勸迎廬陵王可以免禍后曰朕數/夢雙陸不勝何也於是仁傑與王方慶俱在二人同辭)
(對曰雙陸不勝無子也天其意者以儆陛下乎且太子/天下本本一搖天下危矣文皇帝身蹈鋒鏑勤勞而有)
(天下傳之子孫先帝寢疾詔陛下監國陛下掩神器而/取之十有餘年又欲以三思為後且姑姪與母子孰親)
(陛下立廬陵王則千秋萬嵗後常享宗廟三思立廟不/袝姑后感悟即日遣徐彦博立廬陵王於房州王至后)
(匿王帳中召見仁傑語廬陵事仁傑敷請切至涕下不/能止后乃使王出曰還爾太子仁傑降拜頓首曰太子)
(歸未有知者人言紛紛何所信后然之/更令太子舎龍門具禮迎還中外大悦)所薦皆中興名
臣(仁傑所薦若張柬之桓彦範/敬暉姚崇等皆為中興名臣)束帶終日不休偃(崔元/綜天)
(授初以鸞臺侍郎同鳳閣鸞臺平章事性恪謹坐政事/堂束帶終日不休偃尤䕶細槩外若謹厚而中刻薄毎)
(受制鞫獄必澡垢索疵不入死不肯止/人畏鄙之未㡬坐事流振州縉紳為慶)規創文昌臺(李/昭)
(德如意元年拜鳳閣侍郎同鳳閣鸞臺平章事武后營/京都昭徳規創文昌臺及定鼎上東諸門標置華壯)
對后問天地與樂(邢文偉載初元年為/内史見中書令門)撰時政記(姚璹/字令)
(璋擢文昌左丞同鳳閣鸞臺平章事永徽後左右史唯/對仗承㫖仗下謀議不得聞璹以帝王謨訓不可闕紀)
(請仗下所言軍國政要責宰相自撰號時/政記以授史官從之時政有記自璹始)為田舎子所
留(婁師徳字宗仁萬嵗通天二年入為鳳閣侍郎同鳳/閣鸞臺平章事師德長八尺方口博脣深沈有度量)
(人有忤已輙遜以自免不見容色嘗與李昭德偕行師/德素豐碩不能遽步昭德遲之恚曰乃為田舎子所留)
(師德笑曰吾不田舎復在何人其弟守代州辭之官教/之耐事弟曰人有唾面潔之乃已師德曰未也潔之是)
(違其怒正/使自乾耳)墨汚選者(在夏官注選者就按閱簿師德曰/容我擇之可乎選者不去乃洒筆)
(曰墨/汚爾)薦狄仁傑乃不知(狄仁傑未輔政師徳薦之及同/列數擠令外使武后覺問仁傑)
(曰師德賢乎對曰為將謹守賢則不知也又問知人乎/對曰臣嘗同僚未聞其知人也后曰朕用卿師德薦也)
(誠知人矣出其奏仁傑慙已而歎曰婁公盛德我為所/容乃不知吾不逮逺矣總邊要為將相者三十年恭勤)
(樸忠心無適莫方酷吏殘􁀳人多不免師德獨能/以功名始終與郝處俊相亞世之言長者稱婁郝)世之
言長者稱婁郝(上/)委碎無大體(韋巨源有吏幹武后時/累遷夏官侍郎同鳳閣)
(鸞臺平章事其治委碎無大體勾校省中遺/隱下符斂克不少蠲雖收其利然下所怨苦)民間碎事
不聞(陸元方字希仲拜鸞臺侍郎同鳳閣鸞臺平章事/后嘗問外事對曰臣備位宰相大事當白奏民間)
(碎務不敢以聞忤㫖/下除太子右庶子)進退羣臣必先訪問(元方素清慎/再執政毎進)
(退羣臣后先詢/問外秘莫知)焚奏藁(元方臨終取奏藁焚之曰吾隂/德在人後當有興者又曰吾當)
(壽但領選久耗傷吾神有一柙生平所/緘鑰者没後家人發之乃前後詔勅)知政十餘年未
嘗有所薦達(楊再思為鸞臺侍郎同鳳閣鸞臺平章事/自歴事三朝知政十餘年未嘗有所薦達)
(為人巧佞邪媚能得人主微㫖主意所不欲必因而毁/之主意所欲必因而譽之然恭謹畏忌未嘗忤物或謂)
(再思曰公名髙位重何為屈折如此再思曰世/路艱難直者受禍茍不如此何以全其身哉)季秋梨
華(杜景佺延載元年檢校鳳閣侍郎同鳳閣鸞臺平章/事后嘗季秋出梨華示宰相衆賀景佺獨曰隂陽不)
(相奪倫瀆即為災故曰冬無愆陽夏無伏隂春無凄風/秋無苦雨今草木黄落而木復華瀆隂陽也竊恐陛下)
(布徳施令有所虧紊臣位宰相助天治物治/而不和臣之咎也頓首請罪后曰真宰相也)真宰相(上/)
恥其君不如堯舜(周允元字汝良拜檢校鳳閣侍郎同/鳳閣鸞臺平章事武后宴宰相詔陳)
(書傳善言允元曰恥其君不為堯舜武三思/劾奏為指斥后曰聞其言足以誡安得為過)倡立中宗
(吉頊聖厯二年進天官侍郎同鳳閣鸞臺平章事張易/之兄弟以寵盛思自全問頊計安出頊曰公家以倖進)
(非有大功於天下勢必危吾有不休䇿願效之非止保/身且世世不絶祚易之流涕請頊曰天下思唐久矣廬)
(陵斥外相王幽閉上春秋髙武諸王非海内屬意盍從/容請相王廬陵以副人望易弔為賀之資也易之昌宗)
(乘間如頊教后意乃定既而知頊與謀召見問狀頊對/廬陵相王皆陛下子先帝顧託於陛下當速有所付乃)
(還中宗明年頊坐弟冒偽官貶琰州尉/中宗之立頊實倡之㑹得罪無知者)折辱二張及武
三思(韋安石久視中以鸞臺侍郎同鳳閣鸞臺平章事/時二張及武三思寵横安石數折辱之㑹侍宴中)
(殿易之引蜀商宋霸子等博塞后前安石跪奏商等賤/類不當戯殿上顧左右引出坐皆失色后以安石辭正)
(改容慰勉鳳閣侍郎陸元方自以/為不及退告人曰韋公真宰相)陸元方自以為不及
(上/)止后趨疾道及帝御船(后嘗幸興泰宫議趨疾道安/石曰此道板築所成非自然)
(之固千金子且誡垂堂況萬乘可輕乘危哉后為回輦/加特進為侍中中宗與韋后以正月望夜幸其第賚賜)
(不貲帝嘗幸安樂公主池請御船安/石曰御輕舟乘不測非帝王事乃止)免魏元忠張説死
(朱敬則字少連同鳳閣鸞臺平章事張易之搆魏元忠/張說欲誅之無敢言者敬則獨奏元忠說秉心忠一而)
(所坐無名/乃得不死)助宋璟劾張昌宗(崔𤣥暉同鳳閣鸞臺平章/事宋璟劾張昌宗不軌事)
(𤣥暉頗助璟及有司正昌宗罪而𤣥暉弟昇為司刑少/卿執論大辟兄弟守正如此后久疾宰相不召見者累)
(月及少間𤣥暉奏言皇太子相王皆仁明孝友/宜侍醫藥不宜引異姓出入禁闥后慰納之)沈厚有
謀能斷大事(張柬之字孟將后詔舉外司可為相者姚/崇曰張柬之沈厚有謀能斷大事其人老)
(宜亟用之即日召見拜同鳳/閣鸞臺平章事進鳳閣侍郎)癡宰相(楊再思延載初同/鳳閣鸞臺平章事)
(於是水沴閉坊門以禳再思入朝有車陷於濘叱牛不/前恚曰癡宰相不能和隂陽而閉坊門遣我艱於行再)
(思遣吏謂曰汝牛自/弱不得獨責宰相)巧諛無恥(易之兄司禮少卿因休/請公卿宴於其肆酒酣)
(戯曰公面似髙麗再思欣欣剪穀綴巾上及被紫袍為/髙麗舞舉動合節滿坐鄙笑昌宗以姿見幸再思毎曰)
(人言六郎似蓮花非也正謂蓮花/似六郎耳其巧諛無恥類如此)
　　同紫微黄門平章事
伴食宰相(唐盧懐慎開元元年進同紫微黄門平章事/懐慎自以才不及姚崇故事皆推而不專時)
(譏為伴/食宰相)遺言薦宋璟(懐慎遺言薦宋璟李傑李/朝隱盧從愿帝悼歎之)清儉(懐/慎)
(清儉不營産服器無金玉文綺之飾雖貴而妻子猶寒/饑所得禄賜於故人親戚無所計惜隨散輙盡赴東都)
(掌選奉身之具止一布囊既屬疾宋璟盧從愿候之見/敝簀單籍門不施箔㑹風雨至舉席自幛日晏設食蒸)
(豆兩器菜數杯而已臨别執二人手曰上求治切然/享國久稍倦於勤將有憸人乘間而進矣公志之)獻
可替否事至即斷(蘇頲字廷碩開元四年進同紫微黄/門平章事修國史與宋璟同當國璟)
(剛正多所裁決頲能推其長在帝前數奏璟有未及或/少屈頲輙助成之有不㑹意頲申璟所執故帝未嘗不)
(從二人相得甚歡璟嘗曰吾與蘇氏父子同為宰相僕/射長厚自是國器若獻可替否事至即斷盡公不顧私)
(則今丞相/為過之)
　　同中書門下三品
同三品自無忌始(唐長孫無忌帝思所與共艱難賴無/忌以免作威鳳賦以賜且況其功以)
(無忌為太子太師同中書/門下三品同三品自此始)輙言𤣥齡輩朋黨(蕭瑀字時/文晉王為)
(皇太子拜太子太保同中書門下三品帝曰三師以德/導太子者也禮不尊則無所取法乃詔師入謁太子出)
(門迎拜師答拜毎門讓乃入師坐然後坐書前後著名/稱惶恐瑀素貴但中狹毎燕見輙言𤣥齡輩朋黨盜權)
(若膠固然特未反爾帝曰知臣莫若君朕雖不明寧/頓懵臧否因為瑀曉解瑀以帝有所偏信帝亦不平)忠
力可託大事(李勣字懋功晉王為皇太子授詹事俄同/中書門下三品帝曰吾兒方位東宫公舊)
(長史以宫事相委勿以資屈為嫌也勣既忠力帝謂可/託大事嘗暴疾醫曰用龍鬚灰可治帝乃自剪鬚以和)
(藥及愈入謝頓首流血帝曰吾為社稷計何謝為後留/宴顧曰朕思屬幼孤無易公者公昔不遺李密豈負朕)
(哉勣感泣因嚙指流血/俄大醉帝親解衣覆之)分賜田與張行成髙季輔(于志/寧字)
(仲謐拜尚書左僕射同中書門下三品嘗與右僕射張/行成中書令髙季輔俱賜田志寧奏臣家自周魏来世)
(居闗中貲業不墜今行成季輔始營産土願以/臣有餘賜不足者帝嘉之分其田以與二人)諫王后
之廢(韓瑗字伯玉同中書門下三品王后之廢瑗雪泣/言曰皇后乃陛下在藩時先帝所娶今無罪輙廢)
(非社稷計不納明日復諌曰王者立后配天地象日月/匹夫匹婦尚知相擇況天子乎詩曰赫赫宗周褒姒滅)
(之臣讀至此常輟巻太息不圖本朝親見/此禍宗廟其不血食乎帝大怒詔引出)久疾自言不
任事(崔敦禮字安上中書令兼檢校太子詹事以久疾/自言不任事奉兩宫更拜太子少師同中書門下)
(三/品)拒制(劉禕之字希美權中書侍郎同中書門下三品/方是時詔令叢繁禕之思致華敏裁可占授少)
(選可待也司門貟外郎房先敏坐累貶衛州司馬訴於/相府内史蹇味道曰太后㫖禕之曰乃上從有司所奏)
(云后聞以味道歸非於上貶青州刺史加禕之大中大/夫賜物百段后因曰君為元首臣為股肱以手足疾移)
(於腹背為一體乎禕之引咎於己忠臣也納言王德真/推順曰戴至德無異才惟能歸善於君為時所服后曰)
(善私語鳳閣舎人賈太隠曰后能廢昏立明盍反政以/安天下太隠表其言后怒曰禕之乃負我垂拱中或告)
(禕之受歸誠州都督孫萬榮金與許敬宗妾私通太后/遣肅州刺史王本立鞫治以勅示禕之禕之曰不經鳳)
(閣鸞臺何謂之敕后/以為拒制使賜死)按獄希意(中宗立楊再思同中書/門下三品武三思誣陷)
(王同皎再思與李嶠韋巨源按/獄希意抵同皎死衆以為寃)臺省要職多族屬姻家
(李敬𤣥改吏部同中書門下三品居選部久人多附嚮/凡三娶皆山東舊族又與趙李氏合譜故臺省要職多)
(族屬姻家髙宗/知之不能善也)任卿中書寜藉多人(薛元超中書侍郎/同中書門下三品)
(帝嘗宴諸王召元超與從容/謂曰任卿中書寜藉多人哉)宅無正寢(李義琰上元中/進同中書門下)
(三品帝毎顧問必鯁切不回宅無正寢弟義璡為市堂/材送之義琰曰以吾為國相且自愧尚營美宇是速為)
(禍豈愛我者耶義璡曰凡仕為丞尉且崇第舎兄位髙/安可偪下哉答曰不然事唯全遂物不兩興既處貴仕)
(又廣居宇非有令徳必受其殃/卒不許後其木久腐乃棄之)常乘欵段馬(李懐逺字/廣德同中)
(書門下三品久貴益崇儉約不治居室常乘欵段馬僕/射豆盧欽望謂曰公貴顯顧當然耶懐逺答曰吾幸其)
(馴不願/他駿)安李之功賢於漢平勃(袁恕己與誅二張又從/相王統南衘兵備非常)
(以功加銀青光禄大夫中書侍郎同中書門下三品將/作少匠楊務亷者以工巧進恕己恐其復啟㳺娛侈麗)
(之漸言於中宗曰務廉位九卿忠言嘉謀不聞而專事/營搆以媚上不斥之亡以昭徳乃授陵州刺史贊曰五)
(王提衛兵誅嬖臣中興唐室不淹辰日天下晏然其謀/深矣至謂中宗為英主不盡誅諸武使天子藉以為威)
(何其淺耶釁牙一啟為艶后豎兒所乘刼持戮辱若放/豚然何哉無亦神奪其明厚韋毒以興先天之業乎不)
(然安李之功賢於/漢之勃平逺矣)世號宗紀(宗楚客字叔敖同中書門/下三品韋后安樂公主親)
(頼之與紀處訥/為黨世號宗紀)父子並為宰相(韋嗣立景龍中拜兵部/尚書門下三品嗣立與)
(韋后屬疏帝持詔附屬籍顧待甚渥營别第驪山鸚鵡/谷帝臨幸命從官賦詩制序冠篇賜既優備因封嗣立)
(逍遥公名所居曰清虚原幽棲谷嗣立獻木杯藤盤數/十物初嗣立代承慶為鳳閣舎人黄門侍郎承慶亦代)
(為天官侍郎及知政事父/子並為宰相世罕其比)不敢燒尾(蘇瓌字昌容同中/書門下三品時大)
(臣初拜官獻食天子名曰燒尾瓌獨不進及侍宴宗晉/卿嘲之帝黙然瓌自解於帝曰宰相燮和隂陽代天治)
(物今粒食踴貴百姓不足衞兵至/三日不食臣誠不稱職不敢燒尾)十事(姚崇知帝大度/鋭於治乃先設)
(事以堅帝意即陽不謝帝怪之崇因跪奏臣願以十事/聞陛下度不可行臣敢辭帝曰試為朕言之崇曰垂拱)
(以来以峻法繩下臣願政先仁恕可乎朝廷覆師青海/未有逺復之悔臣願不倖邊功可乎比来壬佞冒觸憲)
(綱皆得以寵自解臣願法行自近可乎后氏臨朝喉舌/之任出閹人之口臣願宦豎不與政可乎戚里貢獻以)
(自媚干上公卿方鎮寖亦為之臣願租賦外一絶之可/乎外戚貴主更相用事班序荒雜臣請戚屬不任臺省)
(可乎先朝䙝狎大臣虧君臣之嚴臣願陛下接之以禮/可乎燕欽融葉用將以忠被罪自是争臣沮抑臣願羣)
(臣皆得批逆鱗犯忌諱可乎武后造福先寺上皇造金/仙玉真二觀費鉅百萬臣請絶道佛營造可乎漢以鹿)
(莽閻梁亂天下國家為甚臣願推此鑒戒為萬代法可/乎帝曰朕能行之崇乃頓首謝翌日拜兵部尚書同中)
(書門下/三品)三為宰相常兼兵部(崇尤長吏道處決無淹思/三為宰相常兼兵部故屯)
(戍斥堠士馬儲械無不暗記𤣥宗初立賓禮大臣故老/雅尊遇崇毎見便殿必為之興去輙臨軒以送他相莫)
(如也時承權戚干政之後綱紀大壊先天末宰相至十/七八人臺省要職不可數崇常先有司罷冗職修制度)
(擇百官各當其材請毋廣釋道無數移/吏由是天子責成於下而權歸於上矣)宿中書者十四
昔(郭元振名震以字行以兵部尚書同中書門下三品/𤣥宗誅太平公主也睿宗御承天門諸宰相走伏外)
(省獨元振總兵扈帝事定/宿中書者十四昔乃休)仕至宰相而親具(元振雖少/雄邁及貴)
(居處乃儉約手不置書莫見其喜愠建宅宣陽里未嘗/一至諸院廏自朝還對親欣欣退就室儼如也距國初)
(仕至宰相而親/具者唯元振云)請督羽林軍除太平公主黨與(劉幽求/先天元)
(年為尚書右僕射同中書門下三品幽求自謂有勞於/國在諸臣右意望未滿而竇懐貞為左僕射崔湜為中)
(書令殊不平見於言面已而湜等附太平公主有逆計/幽求與右羽林將軍張暐定計使暐說𤣥宗曰湜等皆)
(太平黨與日夜隂計若不早圖且産大害臣等請督羽/林兵除之帝許之未發也而暐漏言於侍御史鄧光賓)
(帝懼即列其狀睿宗以幽求等屬吏劾奏以疎間親罪/應死帝密申右之乃流幽求暐光賓明年太平公主誅)
(即日召復舊/官知軍國事)願為三農祈穀(張説拜兵部尚書同中書/門下三品讓宋璟陸象先)
(不許帝自東都將還京因幸并州説見帝曰太原王業/所基陛下巡幸振耀威武以申永思由河東入京師有)
(漢武雎上祠此禮廢濶歴代莫舉願為三農/祈穀誠四海之福帝納其言過祠后上乃還)請出二息
補外以示自近始(源乾曜為黄門侍郎同中書門下三/品建言大臣子並求京職俊乂率任)
(外官非平施之道臣二息俱任京師請出二息補外以/示自近始詔可乃以子河南參軍弼為絳州司功太祝)
(潔為鄭尉詔曰乾曜身率庶僚以譲既請外其子下遷/傳不公乎范宣子譲其下皆讓晉國之人於是大和道)
(之或行仁豈逺哉其令文武官父子昆弟三人/在京師者分任於外由是公卿子弟皆出補外)百司諮
決輙曰如令式(牛仙客以工部尚書同中書門下三品/為相謹身無他與時浮沈唯唯恭愿前)
(後錫與緘􁌛不敢用百司諮決無所處可輙曰如令式/帝既用仙客知時議不歸乘間以問髙力士力士曰仙)
(客本胥吏非宰相器帝忿然曰朕且用康/辯葢恚言也有為辯言者辯以為實喜甚)守正不阿順
(李麟上皇還京進同中書門下三品張皇后挾李輔國/寖撓政苗晉卿崔圓等畏其權皆附麗取安獨麟守正)
(不阿/順)
　　同東西臺三品
聽乘小馬至内省(唐許敬宗字延族改右相辭疾拜太/子少師同東西臺三品年老不任趨)
(步特詔與司空李勣朝/朔日聽乘小馬至内省)大臣不可無學(帝東封泰山以/敬宗領使次濮)
(陽帝問竇徳𤣥此謂帝丘何也徳𤣥不對敬宗儳曰臣/能知之云云帝曰善敬宗退矜曰大臣不可無學向德)
(𤣥之不對吾恥之徳𤣥聞之不屑曰人各有能不强所/不知吾所能也李勣曰敬宗多聞美矣竇之不强不亦)
(善/乎)上官體(上官儀進西臺侍郎同東西臺三品儀工詩/其詞綺錯婉媚及貴顯人多效之謂為上官)
(體/)數月罷(樂彦瑋以西臺侍郎同/東西臺三品數月罷)謙慎自守(楊𢎞武乾/封二年同)
(東西臺三品𢎞武無他才特/謙慎自守然居職以清簡稱)父子繼為宰相(戴至徳乾/封中遷西)
(臺侍郎同東西臺三品閱十數年父子繼為宰相世詫/其榮髙宗嘗為飛白書賜侍臣賜至德曰況洪源俟舟)
(楫郝處俊曰飛九霄假六翮李敬𤣥曰資啟沃罄/丹誠崔知悌曰竭忠節賛皇猷皆見意於詞云)諫造
蓬萊上陽合璧等宫(張文瓘乾封二年遷東臺侍郎同/東西臺三品遂與勣同為宰相時)
(髙宗造蓬萊上陽合璧等宫復征討四夷京師養廏馬/萬匹帑廥寖虚文瓘諫曰王者養民逸則富以康勞則)
(怨以叛秦漢廣事四夷造宫室至二世土崩武帝末年/户口減半夫制治于未亂保邦于未危人罔常懐懐於)
(有仁臣願撫之無使勞而生怨/隋監未逺不可不察帝善其言)父子皆至三品(文瓘四/子潜為)
(魏州刺史沛同州刺史治衞尉卿涉殿/中監父子皆至三品時謂萬石張家)萬石張家(上/)對
秦法慢急(郝處俊同東西臺三品咸亨初幸東都皇太/子監國諸宰相皆留而處俊獨從帝常曰王)
(者無外何為守禦而重門擊柝痛待不虞耶我嘗疑秦/法為寛荆軻匹夫耳七首竊發羣臣皆荷戟侍莫敢拒)
(豈非習慢使然處俊對曰此乃法急耳秦法輙引殿者/夷三族人皆懼族安有敢拒耶魏曹操著令曰京城有)
(變九卿各守其府後嚴才亂與徒數十人攻左掖門操/登銅雀臺望之無敢救者時王修為奉常聞變召車騎)
(未至領官屬步至宫門操曰彼来者必王修乎此由修/察變識機故冒法赴難向若居常則遂成禍矣故王者)
(設法不可急亦不可慢詩曰不懈於位民之攸塈仁也/式遏寇虐無俾作慝刓也書曰髙明柔克沈潛剛克中)
(道也帝/曰善)
　　同鳳閣鸞臺三品
請盡力行陣(唐韋待價改天官尚書同鳳閣鸞臺三品/踰年拜文昌右相同鳳閣鸞臺三品累表)
(辭職不聽且/請盡力行陣)叱左右批薛懐義頰(蘇良嗣遷文昌左相/同鳳閣鸞臺三品遇)
(薛懐義於朝懐義偃蹇叱左右批其頰曳去武后/聞之戒曰第出入北門彼南衙宰相行来毋犯之)毋犯
南衙宰相(上/)摸稜手(蘇味道以鳳閣侍郎同鳳閣鸞臺/三品味道練臺閣故事善占奏然)
(其為相特具位未嘗有所發明脂韋自營而已謂人曰/決事不欲明白誤則有悔摸稜持兩端可也故世號模)
(稜/手)肩輿以朝聴子孫侍(韋思謙垂拱初同鳳閣鸞臺三/品辭疾不許詔肩輿以朝聽子)
(孫/侍)練知邊事(唐休璟拜夏官尚書同鳳閣鸞臺三品后/誚楊再思李嶠姚元崇等曰休璟練知邊)
(事卿輩十不當/一改太子庶子)誅二張首發其謀(張柬之誅二張也首/發其謀以功擢天官)
(尚書同鳳閣/鸞臺三品)接舊故如布衣(劉仁軌字正則改文昌左/相同鳳閣鸞臺三品仁軌)
(雖貴顯不自矜踞接舊故如布衣時然官/由州縣至宰輔善致聲譽得吏下歡心)
　　紫微黄門三品
聽言而授(唐薛訥久處邊有戰功開元初契丹奚突連/和數入邊訥建議請討監門將軍杜賓客定)
(州刺史崔宣道與訥帥衆二萬出檀州賓客議方暑士/負戈贏糧深討慮恐無功姚元崇亦持不可訥獨曰夏)
(草薦茂羔犢方息不費饋饟因盜資振國威靈不可失/也天子方欲夸威四夷喜奇功乃聽訥言而授紫微黄)
(門三品以重之師至濼河與賊遇諸將不如約盡亡其/軍訥脫身走而罪宣道及大將李思敬等八人有詔斬)
(以徇盡奪/訥官爵)
　　平章軍國重事
豆盧欽望(唐擢尚書左僕射平章軍國重事欽望居宰/相積十餘年方易之三思等怙勢宣蒸窺間)
(王室戮忠戚觖冀非常不能/有所裁抑獨謹身諄諄自全)竇懐貞(以尚書右僕射兼/御史大夫軍國重)
(事宜共/平章)裴度(太和四年數引疾不任機重願上政事帝/擇上醫護治中人日勞問相躡乃詔進司)
(徒平章軍國重事須疾已/三日若五日一至中書)
　　知軍國大事
劉幽求(唐開元元年八月癸巳劉幽求/為尚書左僕射知軍國大事)
　　同知軍國政事
樂彦瑋孫處約(唐麟徳元年十二月太子右中䕶樂彦/瑋檢校西臺侍郎孫處約並同知軍國)
(政事同東/西臺三品)
　　參決軍國重事
不限時日入預參決(國朝崇禧元年王旦太尉兼侍中/許五日一起居毎起居日入中書)
(或遇軍國重事不限時日/並令入預參決餘如故)
　　同議軍國大事
與中書樞密院同議(國朝慶厯三年三月召宰相呂夷/簡毎有軍國大事與中書門下樞)
(密院同議以聞以夷簡宿疾在告故優有/是命夷簡懇請罷預議軍國大事從之)
　職官分紀巻四
欽定四庫全書
　職官分紀巻五
　　　　　　　　　　　　宋　孫逢吉　撰
　　參知政事
免冠徒跣自劾請罪(後魏古弼太武時為尚書令參知/政事時上谷人上書言苑囿過度)
(人無田業宜減大半以賜貧者弼覽見之入欲陳奏遇/太武與給事中劉樹碁不聽事弼侍坐良久不獲申聞)
(乃起於太武前捽樹頭掣下牀以手搏其耳以拳毆其/背曰朝廷不理實爾之罪也太武失容放碁曰不聽奏)
(事過在朕躬樹何罪置之弼具狀以聞太武奇弼公直/皆可其奏以與百姓弼曰為臣逞志於君前者非無罪)
(也乃詣公車免冠徒跣自/劾請罪太武遣吏召之)黄門侍郎(唐貞觀十三年尚/書右丞劉洎以黄)
(門侍郎參/知政事)中書侍郎(永徽六年中書舎人李義/府守中書侍郎參知政事)度支尚
書(顯慶四年度攴尚書/盧承慶參知政事)東臺舍人(乾封二年東臺舎人/張文瓘參知政事)
面折賈琰(國朝竇偁太平興國四年夏以本官參知政/事先是偁與賈琰同在上幕府琰便佞能原)
(意希㫖偁嘗疾之上與諸王宴習射琰侍上側頗稱賛/徳美詞多矯誕偁叱之曰賈氏子巧言令色豈不愧於)
(心哉上失色為之不樂因罷㑹白太祖出琰涇州至是/始大用偁偁謝上謂曰汝自揣何以至此偁曰陛下以)
(藩邸之舊出於際㑹上曰非也以汝/嘗面折賈琰賞卿之直耳偁頓首謝)乘傳赴闕(淳化四/年詔右)
(諫議大夫知大名府趙昌言令乘傳赴闕拜給事中參/知政事即日赴中書視事中書體制未謝皆先視事也)
分日知印(至道元年詔曰自今參知政事宜與宰相分/日知印押正衙班其位甎先異位宜合而為)
(一先是開寳中宰相趙普初議置參政之日與宰相異/等正衙别設位甎於丞相之後不預知印押班不得升)
(政亊堂至是呂端作相以寇準尚參政事/慮準不平故引近事為請以慰其心焉)率意輕重(二/年)
(準罷知政亊先是郊祀行慶中外官吏皆進秩準遂率/意輕重其素所喜者多得臺省清秩所惡及不知者即)
(序進焉廣州左通判馮極仕左正言右通判彭惟節任/太常博士惟節序於極之下及改秩為員外郎極得虞)
(部惟節得屯田反在極之上惟節自以素居極任章奏/列銜皆如舊不易㑹奏報準覆視怒其亂朝制下詔切)
(責之極憤因上疏極言及嶺南官吏除拜不平數事上/怒準適祀太廟行亊召吕端等詰責之端以除拜專恣)
(皆準所為㑹準入對上説及馮極事準抗言與端等同/議上曰若廷辨是非又失執政之體準猶力争不已上)
(先已惡準因歎曰雀䑕尚知人意況人乎翌日準又/抱中書簿領論曲直於上前上益不悦至是遂罷)廷
辨是非失執政之體(上/)與官長拂鬚(見平章/事門)召母命坐
(賈黄中兩受詔知貢舉多柬收寒俊號為無私又掌吏/部選事除擬官吏數千員品藻精當上益知其才拜給)
(事中參知政亊召見其母王氏命坐與語曰教子如/此真所謂今之孟母也因賦詩以美之賜予甚厚)不
直一錢(李昉素與盧多遜善待之不疑多遜知政亊䜛/昉於上前人有言於昉曰盧與我厚不當爾後)
(盧敗昉知政事上言及盧事昉頗為揮解之上因言盧/多遜居常毁卿不直一錢昉乃信上由此益重昉常目)
(之為/善人)無鍾離委珠之操(刑部尚書參知政事宋琪常遣/柴禹錫白上請盧多遜舊宅上)
(惡其無鍾離委珠之操又素好談諧無大臣體因罷為/刑部尚書琪將罷前數日晨至待漏㑹有異鳥大於鶚)
(集琪之坐左右驅不/去至是罷人皆異之)攻中書之短(蘇易簡晚年急於進/用因召見頗攻中書)
(之短遂/參大政)不交一談(張洎與蘇易簡同在翰林尤不協及/易簡秉政洎旦夕攻之既而易簡罷)
(以洎為給事中參知政事與寇準同列先準知吏部選/事洎掌考功為吏部官屬準年少新進氣銳思欲老儒)
(附以自大洎夙夜坐曹視事毎冠帶候準於省門揖而/退不交一談準益重之因召與語洎捷給善持論多為)
(準規畫準心伏遂兄事之極口夸洎於上上漸欲進用/又知其在江表日多讒毁良善李煜殺中書舎人潘佑)
(洎預謀心疑之及詔尹熙右等侍書禁中因問以佑得/罪故熙右言煜忿佑諌說大直爾非洎也自是洗然遂)
(推用葢準推挽之也既同秉大政準亦忌之/洎奉事準愈謹政事一決於準無所參預)捧詔嗚咽
(上已嫉準專恣洎慮一旦同罷免因奏事大言準退後/多誹謗但色變不敢自辯上由是大惡準旬日罷未㡬)
(洎被疾家居滿百日力疾請對方拜踣于上前明日上/表解職優詔不允後月餘改刑部侍郎捧詔嗚咽後疾)
(亟十餘/日卒)不曉一句(靈州救援不至詔令宰相等各述所/見參知政事張洎越次奏曰呂端等)
(備位廊廟上有所詢問乃緘黙不言深失訏謨之體端/曰洎致有所言不過揣陛下意耳上黙然明日洎上疏)
(徴賈捐之棄珠崖事願棄靈武以省闗隴餉饋上初有/意既而悔之覽洎奏不恱却以付洎謂曰卿所陳朕不)
(曉一句洎惶恐流汗而退上召知樞密院事向敏中/等謂曰張洎上言果為呂端所料朕以其奏付之矣)對
移閏月避日食(景祐四年冬司天上言明年正旦日食/此所謂三朝之始人君尤忌之請移閏)
(月以避之上亦以為然以問大臣參知政事程琳曰日者/衆陽之長人君之象今有所食葢陛下乾剛之道忽有)
(所虧而政惟修徳可以免之上曰卿言極是朕亦思之/不如自責可以答天變上畏天之威不為日者所惑如)
(此/)文彦博朕之裴度(慶厯七年冬貝州兵士王則據城/叛時詔明鎬討之師久無功參知)
(政事文彦博請行上欣然委之又曰貝字加文成敗字/卿為生擒此賊至未踰月破賊凱還除平章及見勞之)
(曰卿朕之裴度也彦博/歸功於明鎬詔不允)奏王欽若非宰相器(參知政事/王曽罷為)
(禮部侍郎初曽以王欽若入相制下日曽請見奏曰欽/若非宰相器且與敏中官有相妨上大怒故敏中遷門)
(下乃罷/曽焉)語言舉止人以為笑(仁宗欲用舊人以孫抃為/樞密副使參知政事居兩)
(府年益侵頽墮無所可否又善忘語言舉止人/以為笑性不便騎馬或驚雖通途必下而趨)父見進
拜(退朝錄參知政事父見其進拜者盧朱崖呉正肅與/尚書張公安道樞副陳堯叟張文孝呉文肅由登用)
(而朝廷多峻/加其父恩命)忠鯁(拾遺魯宗道為參知政事以忠鯁自/任嘗與宰執議事時有不合者宗道)
(堅執不回或議少異則廷諍不已然多從宗/道議故時人謂曰魚頭公葢以骨鯁目之也)魚頭公(上/)
舎人草制(歸田錄丁晉公自保晉軍節度使知江寜府/召為參知政事中書以丁節度使召學士草)
(制時盛文肅為學士以為參知政事/合用舎人草制遂以制除丁甚恨之)清優不如學士(東/齋)
(記事孫夢得嘗與數同人詣金天帝廟乞靈且求夢夜/中夢明牕下草制詔諸同人相慶曰他日為知制誥翰)
(林學士矣初得此夢甚喜及纔作翰林學士頗嫌之人/心是無厭也是時夢得已為參知政事月俸禄差厚而)
(學士亦與不甚相達但清/優不如學士而勞勩過之)
　　掌機密(專預機密/參掌機密)　(專典機密/專典機要)
經營庶事勲著前朝(魏文帝即位劉放孫資轉為左右/丞黄初初放賜爵闗内侯資為闗)
(中侯遂掌機密别傳曰大將軍曹爽專事資固稱疾/年二月賜詔曰君掌機密三十餘年經營庶事勲著)
(朝暨朕統位動賴良謀是以曩者増崇寵章同之三事/外帥羣官内望讜言屬以年耆疾篤上還印綬前後鄭)
(重辭㫖懇切天地以大順成德君子以善恕成仁重以/職事違奪君志今聴所執賜錢百萬使兼光禄勲少府)
(親策詔君養疾於第君其勉進醫藥頤神和氣以/永無疆之祚置舎人官騎加以日秩肴酒之膳焉)文翰
勤慎並管喉舌(評曰劉放文翰孫資勤/慎並管喉舌權聞當時)職隆任重(宋何/敬容)
(為尚書令職隆任重專領機密而淺於學術晉宋以来/宰相皆文義自逸敬容獨勤庶務然鄙恡為時所嗤)
親禮逾厚(隋虞世基帝重其才/親禮逾厚專典機密)勸崇節儉(唐岑文本授/侍郎專典機)
(要時魏王泰有寵侈第舎冠諸王文本上/疏勸崇節儉陳嫡庶分宜有損抑帝善之)同中書門下
(李勣髙宗立召授檢校洛州刺史洛陽宫留/守進開府儀同三司中書門下參掌機密)甚叶民望
(九國志南唐宋齊丘拜左司員外郎累遷左/諫議大夫兵部侍郎參議機密甚叶民望)
　　參朝政(參總朝權/參預朝政)　(毗贊朝政/參議朝政)　(參掌朝政/參謀政事)
　　　(參議得失附/)
今代宰相正當南陽郡漢功曹(宋文帝時劉湛王華王/曇首殷景仁並為侍中)
(帝歎曰此四賢一時之秀同管喉舌恐後世難繼劉湛/常居外任㑹王𢎞王華王曇首相繼卒殷景仁以時賢)
(雲落白文帝引湛還朝共參朝政湛既入以景仁位遇/本不踰已一旦居前甚憤憤湛曰今代宰相何難此正)
(可當我南陽郡漢代一功/曹爾湛南陽人故有是言)殷浩(晉殷浩為建武將軍揚/州刺史遂參總朝權)
荀勗(為中書監侍/中毗賛朝政)五貴(隋煬帝以蘇威先朝舊臣漸加/委任後嵗餘復為納言與左翊)
(衞大將軍宇文述黄門侍郎裴矩御史大夫裴/藴内史侍郎虞世基參掌朝政時人稱為五貴)口授節
度(虞世基遷内史侍郎專典機密與蘇威宇文述裴矩/裴藴等參掌朝政時天下多事四方表奏日有百數)
(帝方凝重事不廷決入閣之後始召世基口授節度世/基至省方為勅書日且百紙無所遺謬其精審如此)
陳節儉之美以諭上(蘇威與髙熲參掌朝政威見宫中/以銀為幔鈎因盛陳節儉之美以)
(諭上上為之改容雕飾舊物悉命除毁上嘗怒一人將/殺之威入閣進諌不納上怒甚將自出斬之威當前不)
(去上避之而出又遮止上拂衣而入良/久乃召威謝曰公能若是吾無憂矣)親愛過蘇威(宇/文)
(述與蘇威常典選舉參預朝政述時/貴重委任與威等其親愛則過之)忠直厲行(唐戴胄/為吏部)
(尚書參預朝政太宗嘗謂羣臣戴胄于我無骨肉之親/但其忠直厲行情深體國事有機要無不以聞所進官)
(爵以酬/厥勞爾)所薦四十人皆知名(杜淹字執禮檢校吏部尚/書參預朝政所薦贏四十)
(人後皆知名嘗白郅懐道可用帝問狀淹曰懐道在隋/時位吏部主事方煬帝幸江都羣臣迎阿獨懐道執不)
(可帝曰卿時何云曰臣與衆帝折曰事君有犯無隱卿/直懐道者何不讜言謝曰臣位下又顧諌不從徒死無)
(益帝曰既以君不足諌尚何仕隋乎因顧羣臣公等謂/何王珪曰比干諫而死孔子稱仁泄治諫死則曰民之)
(多僻無自立僻禄重責深從古則然帝笑曰卿在隋不/諫宜置世充親任胡不言對曰固嘗言不見用帝曰世)
(充愎諫飾非卿若何而免淹辭窮不得對帝/勉曰今任卿已久有可諫未答曰願死無隱)願死無隱
(上/)勸我行仁義(魏徴字𤣥成貞觀三年以秘書監參預/朝政於是帝即位四年嵗斷死刑二十)
(九㡬致刑措米斗三錢先是帝嘗歎曰今大亂之後其/難治乎徴曰大亂之易治譬饑人之易食也帝曰古不)
(云善人為邦百年然後勝殘去殺邪答曰此不為聖哲/論也聖哲之治其應如響期月而可葢不其難封德彝)
(曰不然三代之後澆詭日滋秦任法律漢雜霸道皆欲/治不能非能治不欲徴書生好虚論徒亂國家不可聽)
(徴曰五帝三王不易民以教行帝道而帝行王道而王/顧所行何如耳黄帝逐蚩尤七十戰而勝其亂因致無)
(為九黎害徳顓頊征之已克而治桀為亂湯放之紂無/道武王伐之湯武身及太平若人漸澆詭不復返樸今)
(當為鬼為魅尚安得而化哉德彞不能對然心以為不/可帝納之不疑至是天下大治蠻夷君長襲衣冠帶刀)
(宿衛東薄海南踰嶺户闔不閉行路不齎糧取給於道/帝謂羣臣曰比徴勸我行仁義既效矣惜不令封德彛)
(見/之)未嘗語禁省事(楊師道字景猷貞觀十年拜侍中參/預朝政親遇隆渥性周謹未嘗語禁)
(省事嘗曰吾讀孔光傳想其餘風或庶㡬云太/宗數訪羣臣才行師道雖有所推進而乏甄品)公欲取
剛正名(張亮以刑部尚書參預朝政時茂州俚童張仲/文自稱天子有司論斥乗輿有罪當死攝刑部)
(尚書韋挺奏童乃妖言無死坐帝怒曰爾作威福于下/而歸虐朕耶挺失據趨出亮為挺直之帝曰公欲取剛)
(正名乎亮不謝帝悟曰寧/屈我以申公之請童免死)不受莫離支貢金(褚遂良字/登善進黄)
(門侍郎參總朝政莫離支遺使貢金遂良曰古者討殺/君之罪不受其賂魯納郜鼎太廟春秋譏之今莫離支)
(所貢不臣之篚不容/受詔可以其使屬吏)論議明辯不容人短(蕭瑀字時文/御史大夫參)
(預朝政瑀論議明辯然不能容人短意或偏駮不通而/向法深房𤣥齡魏徴温彦博頗裁正之其言多黜瑀益)
(不平㑹𤣥齡等小過失瑀即痛劾不報由是自失罷為/太子少傅加特進復為太常卿九年復參預朝政帝曰)
(武徳季太上皇有廢立議顧朕挾不賞之功於昆弟弗/見容瑀於爾時不可以利怵死懼社稷臣也因賜詩曰)
(疾風知勁草版蕩識忠臣又曰公守道耿介古無以過/然善惡太明或有時而失瑀頓首謝曰既蒙教又許以)
(忠亮雖死日猶生年也魏徴曰臣有逆衆持法主恕之/以公孤特守節主恕之以介昔聞其言乃今見之使瑀)
(不遇陛下庸/能自保耶)守道耿介古無以過(上/)參謀(景雲元年六/月甲申相王)
(參謀/政事)雖古名臣亦何以加(魏徴拜特進知門下省事詔/朝章國典參議得失禄賜國)
(官防閣並同職事他日宴羣臣帝曰貞觀以前從我定/天下間闗草昧𤣥齡功也貞覲之後納忠諫正朕違為)
(國家長利徴而已雖古名臣亦何以加親解佩刀以賜/二人帝嘗問羣臣徴與諸葛亮孰賢岑文本曰亮才兼)
(將相非徴可比帝曰徴蹈履仁義以/弼朕躬欲致之堯舜雖亮無以抗)解佩刀以賜(上/)
　　掌機務(同掌機務/)　(參知政事附/)
掌行在機務(唐貞觀中太宗在遼東楊𢎞禮拜兵部侍/郎時宰相悉留定州輔皇太子唯褚遂良)
(許敬宗𢎞禮/掌行在機務)同掌機務(十九年二月髙廉攝太子太傅/劉洎馬周太子左庶子許敬宗)
(右庶子髙季輔少詹/事張行成同掌機務)被遇尤渥(崔仁師遷中書侍郎/參知機務被遇尤渥)號
令詔勅一出其手(劉幽求臨淄王入誅韋庶人預參大/䇿是夜號令詔勅一出其手以功授)
(中書舎人參知機務爵中山縣男實封/二百户授二子五品官二代俱贈刺史)夜拜(鍾紹京景/龍中為苑)
(總監㑹討韋氏難紹京帥户奴丁夫從事平夜拜中書/侍郎參知機務明日進中書令越國公實封五百户賚)
(賜與劉幽求等既當路以賞罸自肆當時惡之又崔日/用拜兵部侍郎及韋氏平夜詔權雍州長史以功授黄)
(門侍郎參知機務封/齊國公賜實户二百)權總中書事(盧光啟字子忠累擢/兵部侍郎昭宗幸鳳)
(翔宰相皆不從以光啟權總中書事/兼判三司進左諫議大夫參知機務)與崔日用數爭事
(薛稷户部尚書遷黄門侍郎參知機務與/崔日用數争事帝前罷為左散騎常侍)
　　使相
前漢韓安國為御史大夫行丞相事
唐百官志貞觀八年僕射李靖以疾辭位詔疾小廖三
兩日一至中書門下平章事而平章事之名葢起於此
其後李勣以太子詹事同中書門下三品謂同侍中中
書令也而同三品之名葢起於此然二名不專用而他
官居職者猶假他名如故自髙宗以後為宰相者必加
同中書門下三品雖品髙者亦然惟三公三師中書令
則否其後改易官名而張文瓘以東臺侍郎同東西臺
三品同三品入銜自文瓘始永淳元年以黄門侍郎郭
待舉兵部侍郎岑長倩等同中書門下平章事平章事
入銜自待舉等始自是以後終唐之世不能改(餘見/宰相)
五代職官志後唐天成四年八月詔曰朝廷毎有將相
恩命准往例諸道節度使帶平章事兼侍中中書令列
銜於敕牒後則書使字今兩浙節度使錢鏐是元帥尚
父與使相名殊承前列銜久未改正湖南節度使馬殷
先兼中書令之時理宜齒於相位今守太師尚書令是
南省官資不合列書勅尾今後毎書將相勅牒宜落下
錢鏐馬殷官位仍永為常式
清泰二年十一月制以前同州節度使檢校太尉同平
章事馮道為守司空時議者曰自隋唐以來三公無職
事自非親王不常置於宰臣為加官無單置者道在相
位時帶司空及罷鎮未命官議者不練故事率意行之
及制出言議紛然或云便可綜中書門下事或云須冊
拜開府乃就列無故事乃不就朝堂叙班臺官兩省官
入就列方入宰臣退踵後先退劉昫又以罷相為僕射
出入就列一與馮道同議者非之及晉天福中以李鏻
為司徒周廣順初以竇正固為司徒蘇禹珪為司空遂
以為例議者不復有云
國朝凡以檢校官兼中書令侍中同中書門下平章事
者並謂之使相唐制皆簽勅五代以来不預政事朝㑹
親王則分班餘官則綴本官正衙見謝則押班凡定制
除授者勅尾存其銜而不簽則注使字元祐令開府儀
同三司為使相
春明退朝錄文臣自使相除樞相罷節而還舊官景祐
元年王沂公自使相帶檢校官復為吏部尚書同平章
事充樞密使慶厯七年夏鄭公自使相入樞密仍帶節
度使亦非舊制也太祖太宗時文臣為使相惟趙中令
一人
臨軒授鉞(唐渾瑊乘輿進狩山南瑊以諸軍衛入谷口/懐光追騎至後軍擊却之遷檢校尚書左僕)
(射同中書門下平章事兼靈鹽豐夏定逺西城天德軍/節度朔方邠寧振武道永平軍奉天行營副元帥帝臨)
(軒授鉞用漢拜韓信故事制曰寇賊干紀授爾節鉞以/戡多難往欽哉瑊頓首曰敢不畢力以對揚天子休命)
出師應變非所長(徐州節度使張建封卒兵亂立其子/愔請於朝帝不許乃詔杜佑檢校尚)
(書左僕射同中書門下平章事節度徐泗討定之佑具/船艦遣屬將孟準渡淮撃徐不克引還佑於出師應變)
(非所長因固境不敢進乃詔授愔/徐州節度使析濠泗二州𨽻淮南)寛假僚佐(初佑決雷/陂以廣灌)
(溉斥海瀕弃地為田積米至三十萬斛列營三十區士/馬整飭四鄰畏之然寛假僚佐故南宫僔李亞鄭元均)
(至争權亂政帝/為佑斥去之)士馬整飭四鄰畏之(上/)綏靖約束儉已
寛民(武元衡時蜀新定髙崇文為節度不知吏治帝難/其代詔元衡檢校吏部尚書兼門下侍郎同平章)
(事為劔南西川節度使御安福門慰遣之崇文去成都/盡以金帛帟幕伎樂工巧行蜀㡬為空元衡至綏靖約)
(束儉已寛民比三年上下完實蠻夷懐歸/雅性莊重雖淡於接物而開府極一時選)雖居外朝廷
得失輙以聞(李吉甫薦裴垍代乃以檢校兵部尚書兼/中書侍郎同中書門下平章事為淮南節)
(度使帝為御通化門祖道賜御餌禁方居三嵗奏蠲逋/租數百萬築富人固本二塘溉田且萬頃溝渠庳下不)
(能居水乃築隄閼以防不足洩有餘名曰平津堰江淮/旱浙東西尤甚有司不為請吉甫白以時救恤帝驚馳)
(遣使分道賑貸吉甫雖居/外毎朝廷得失輙以聞)歴三鎮家無産貲(李師道方/叛裴度當)
(國帝倚以平賊李夷簡自謂才不能有以過度乃求外/遷以檢校尚書左僕射平章事為淮南節度使夷簡致)
(位顯處以直自閑未嘗茍辭/氣悦人歴三鎮家無産貲)平淮西(裴度字中立拜中/書侍郎同中書門)
(下平章事于時討蔡數不利羣臣争請罷兵惟度請身/督戰帝獨目度留曰果為朕行乎度俯伏流涕曰臣誓)
(不與賊偕存即拜門下侍郎平章事彰義軍節度淮西/宣慰招討處置使度以韓𢎞領都統乃上還招討以避)
(𢎞然實行都統事入對延英曰主憂臣辱義在必死賊/未授首臣無還期帝壯之為流涕及行御通化門臨遣)
(賜通天御帶發神䇿騎三百為衛初逢吉忌度帝惡居勇/中撓沮出之外度屯郾城勞諸軍宣朝廷厚意士奮于)
(是時諸道兵中官統監自處進退度奏罷之使將得顓/制號令一戰氣倍未㡬李愬夜入瓠城縛吳元濟以報)
(度遣馬總先入蔡明日統洄曲降卒萬人持節徐進撫/定其人初元濟禁偶語於道夜不然燭酒食相饋遺者)
(以軍法論度視事下令唯盜賊鬭死抵法餘一蠲除往/来不限晝夜民始知有生之樂度以蔡牙卒侍帳下或)
(謂反側未安不可去備度笑曰吾為彰/義節度元惡巳擒人皆吾人也衆感泣)姦臣讒構(度復/知政)
(事程异皇甫鎛以言財賦幸俄得宰相度三上書極論/不可帝不納自上印又不聽纎人始得乘鏬已而卒為)
(异鎛所搆以檢校尚書右僕射兼門下侍郎平/章事為河東節度使穆宗即位進檢校司空)廷英待
卿(時元稹顯結宦官魏𢎞簡求執政憚度復當國因經/置軍事數居中持梗不使有功度恐亂作即上書痛)
(暴稹過惡帝不得已罷𢎞簡稹近職俄權稹宰相以度/守司空平章事東都留守諫官叩延英言不可罷度兵)
(揺衆心帝不召于是交章極論未之省㑹中人使幽鎮/還言軍中謂度在朝而兩河諸侯忠者懐彊者畏今居)
(東人人失望帝悟召度由太原朝京師及陛見始陳二/賊畔擾受命無功并陳所以入覲意感慨流涕伏未起)
(謁者欲宣㫖帝遽曰朕當延英待卿始議者謂度無援/□且久外為姦憸恨抑慮帝未能明其忠及進見辭切)
(氣怡卓然當天子意在位聞者皆竦毅將貴臣至齎咨/出涕舊儀閣中羣臣未退宰相不奏亊稱賀則謁者答)
(帝以度勲德/故待以殊禮)臣視天顔不咫尺(度守司徒領淮南節度/使㑹昭義監軍劉承偕)
(慢劉悟舉軍諽怒執承偕悟拘以聞帝怒問度何施而/可度頓首謝藩臣不與政辭不對帝强之度曰臣素知)
(承偕估寵悟不能堪嘗以書訴廷臣時中人趙𢎞亮在/行營知狀欲持悟書以奏陛下亦知之邪帝曰我不及)
(知顧悟誠惡之胡不自聞何理哉曰雖悟得聞恐陛下/不必聽且臣視天顔不咫尺比尚未能決千里單言可)
(悟聖聽哉帝亟曰前語姑置直謂今日奈何度曰必欲/收忠義心使帥臣死節獨斬承偕則四方羣盜隱然破)
(胆矣帝曰顧太后養為子且我何愛更言其次度曰投/諸荒裔可乎帝曰可果出承偕昭義遂安度乃以本官)
(兼中書侍郎平/章亊權佞側目)一賢制千里之難(度居位再閱月為李/逄吉所間罷為左僕)
(射又宦官支黨醜沮日聞乃出度山南西道節度使奪/平章事長慶四年王廷湊屠元翼之家敬宗羞惋歎宰)
(輔非其人使兇賊熾肆學士韋處厚上疏曰臣聞汲黯/在朝淮南寢謀干木處魏諸侯息兵王霸之理以一士)
(止百萬之師一賢制千里之難裴度元勲巨德文武兼/備若位巖廊委參決必使戎虜畏威幽鎮自臣管仲曰)
(人離而聽之則愚合而聽之則聖治亂之本非有他術/陛下當饋而歎恨無蕭曹今一裴度擯棄於外所以馮)
(唐知漢文帝有頗牧不能用也帝感悟謂處厚曰度累/為宰相而官無平章事謂何處厚具道其由帝於是復)
(度兼平/章事)累為宰相而官無平章事(上/)卧䕶北門(帝知度/年雖及)
(神明不衰毎大臣自洛来必問度安否開成二年復以/本官節度河東度牢辭老疾帝命吏部郎中盧𢎞宣諭)
(意曰為朕卧䕶北門可/也趣上道度乃之鎮)謹身無他與時沈浮(牛仙客以/工部尚書)
(同中書門下三品知門下事遥領河東節度副大使為/相謹身無他與時沈浮唯唯恭愿前後錫與緘庋不敢)
(用百司諮決無所處可輙曰如令式帝既用仙客知時/議不歸乘間以問髙力士力士曰仙客本胥吏非宰相)
(器/)文武兼資望重内外(張鎰為相盧把忌其剛直欲去/之時朱泚以盧龍卒戍鳳翔帝)
(擇人以代杞即謬曰鳳翔將校班秩素髙非宰相信臣/不可鎮撫臣宜行帝不許杞復曰陛下必以臣容貌蕞)
(陋不為三軍所信恐後生變臣不敢自謀惟陛下擇之/帝乃顧鎰曰文武兼資望重内外無易卿者其為朕撫)
(盧龍士乃以中書侍郎為鳳翔隴右節詔/度使鎰知為把隂中然辭窮因再拜受)諸將告捷輙累
日不怡(韓𢎞檢校工部尚書充宣武節度副大使知節/度事累授檢校司空同中書門下平章亊𢎞以)
(官與太原王鍔等詔書宰相輙為鍔下憲宗方用兵淮/西藉其重更授檢校司徒班鍔上嚴綬以王師敗乃拜)
(𢎞淮西諸軍行營都統使扞兩河而合李光顔烏重𦙍/撃賊𢎞不親屯遣子公武領兵三千屬光顔然隂為逗)
(遛計以危國邀功者毎諸將告捷輙/累日不怡元濟平以功加兼侍中)羣蠻震服(段文昌/字墨卿)
(穆宗即位拜中書侍郎同中書門下平章事未踰年表/還政授劔南西川節度使平章事文昌素諳蜀利病大)
(抵治寛静間以威斷/不常任也羣蠻震服)遣介開曉黔蠻(長慶二年黔中蠻/叛觀察使崔節略)
(以聞文昌使一介/開曉蠻即引還)旱不苦禱而雨雨不愁公出遊(文昌/檢校)
(尚書右僕射平章亊節度荆南太和四年檢校左僕射/從師荆南或旱禱解必雨或久雨出遊必霽民為語曰)
(旱不苦禱而雨/雨不愁公出遊)得蠻夷心(南詔襲南安帝以文昌得蠻/夷心詔使下檄慰讓即日解)
(而/去)不肯易印(王播字明敭帝討淮西也切於饋餉播引/程异自副异尤通萬貨盈虚使馳傳江淮)
(裒財以給軍興兵得無乏帝嘉其功拜禮部尚書程以/貲賄結宦要中外以為言播薦皇甫鎛及鎛用事更忌)
(播而以异代使播罷守本官久之檢校户部尚書為劔/南節度使穆宗立逐鎛播求還長慶初召為刑部尚書)
(復領鹽鐵進中書侍郎同中書門下平章事時權倖競/進播賴其力至宰相專務將迎居位無所禆益復失河)
(北衆望不厭乃以檢校尚書右僕射出為淮南節度使/仍領使職不肯易印詔聽自隨是時南方旱歉人相食)
(播掊斂不少/衰民皆怨之)虐帥(杜元賴如晦五世孫穆宗即位不閱/嵗至宰相搢紳駭異甫再期出為劔)
(南西川節度使同平章事敬宗驕僻不君元賴毎欲中/帝意以固幸乃巧索珍異獻之踵相躡於道百工造作)
(無程斂取苛重至削軍食以助裒畜及給與不時戎人/寒饑乃仰足蠻徼於是人人咨苦太和三年南詔乘虚)
(襲戎雋等州諸屯聞賊至輙潰戍者為鄉導遂入成都/已傅城元賴尚不知乃率左右嬰牙城以守賊大掠焚)
(郛郭殘之留數日去蜀之寶貨工巧女子盡矣初元賴/計迫將挺身走㑹敕至乃止文宗遣使者臨撫南詔南)
(詔上言蜀人祈我誅虐帥不能克請陛下誅之以謝蜀/人由是貶邵州刺史議者不厭斥為循州司馬卒於貶)
(所/)陶甓城鄂州(牛僧孺字思黯敬宗立帝為于鄂州置/武昌軍授武昌節度使同平章事鄂城)
(土惡亟圯嵗増築賦蓑茅于民吏倚為擾/僧孺陶甓以城五年畢鄂人無復嵗費)賜彞樽龍勺
(僧孺以檢校司空為東都留守召為尚書左僕射僧孺/入朝㑹莊恪太子暴薨既見陳父子君臣人倫大經以)
(悟帝意帝泫然流涕以足疾不任謁檢校司空平章事/為山南東道節度使賜彞樽龍勺詔曰精金古器以比)
(況君子卿宜少留/僧孺固請乃行)堂吏仆懐中(夏侯孜與劉瑑同知政/為貞陵山陵使逐瑑出)
(為河中節度使猶平章亊初堂吏/署制仆孜懐中即死不數日孜罷)視事有常(杜審權懿/宗立遷門)
(下侍郎出為鎮海軍節度使同平章事龎勛亂徐州審/權與令狐綯崔鉉連師掎角饋粟相銜王師賴濟勛破)
(進檢校司空審權在方鎮視事有常處要非日入未始/就内寢坐必斂衽常若對大賓客或盡日少息則顧直)
(將解簾即旁無人自起撤鈎手擁簾徐下乃退與/杜悰俱位将相悰先進故世謂審權為小杜公)小杜
公(上/)秃角犀(杜悰雖出入將相而厚自奉養未嘗薦/進幽隠佑之素風衰焉故時號秃角犀)䇿
勲居闗東諸鎮第一(王鐸為檢校司徒以義成節度還/屯鐸功垂就而讒見奪然卒因其)
(勢困賊後數月復京師/䇿勲居闗東諸鎮第一)自擇參佐皆一時選(鄭從讜檢/校司徒以)
(宰相秩復為河東節度兼行營招討使自擇參佐從讜/即表長安令王調自副兵部員外郎劉崇龜司勲員外)
(郎趙崇為節度觀察府判官前進士劉崇魯推官左拾/遺李渥掌書記長安尉崔澤交使皆一時選京師士人)
(比太原為小朝/廷言得才多也)起錢穀吏(程异充鹽鐵轉運使時淮西/用兵國用不足异使江表以)
(調征賦且風有土者以饒羡入貢不剥下不浚財經費/以贏人頗便之由是專領鹽鐵轉運使俄轉工部侍郎)
(同中書門下平章事領使如故議者以异起錢穀吏一/旦位冠百僚人情大為不可异自知叨據以謙遜自牧)
(月餘日不敢/知印秉筆)排物議(皇甫鎛判度支俄拜户部侍郎時/方討淮西切于饋運鎛勾剥嚴急)
(儲供辦集益承寵遇與鹽鐵使程异同异以本官同平/章事領使如故鎛雖有吏才素無公望特以聚斂媚上)
(刻削希恩詔書既下物情駭異至于賈販無識亦相嗤/誚宰相崔羣裴度以物議上聞憲宗怒而不聽度上疏)
(乞罷知政事論其不可憲宗竟不省覽時憲宗以世道/漸平肆意娛樂池臺館宇稍増崇飾而异鎛探知上㫖)
(數貢羨餘以備經搆/故帝獨排物議相之)平章事非序進而得(權德輿與李/藩同在相位)
(時河中節度使王鍔来朝貴倖多舉鍔者憲宗將加平/章事李藩堅以為不可徳輿繼奏曰夫平章事非序進)
(而得國朝方鎮帶相者葢有大忠大勲大厯以来又有/跋扈難制者不得已而與之今王鍔無大忠勲又非姑)
(息之時欲假此名/實恐不可從之)以沙門位兼將相(九國志漢劉繼顒/進位太師兼中書)
(令鎮州節度繼顒以沙/門位兼將相時論薄之)納禮錢(見宰/相門)綴中書班(乾徳三/年詔見)
(在藩鎮帶平章事求休致者毎遇朝㑹且令綴中書門/下班以前安州節度使兼中書令王晏新除太師致仕)
(故有/是命)黒頭相公(王徳用不次擢用至為使相徳用頭上/肉黒色天下稱為黒頭相公夷狄常呼)
(其色以驚小兒虜馬有不食芻秣者虜曰此/必聞人説黒頭相公来其為戎虜所畏如此)懇辭兩鎮
(治平四年以司徒兼侍中韓琦為揚州大都督府長史/淮南節度楊州管内觀察處置營田等使初授鎮安武)
(勝兩鎮琦懇辭以兩鎮/非國朝故事故改命焉)納節不降麻(春明退朝録唐節/度使除僕射尚書)
(侍郎謂之納節皆不降麻止舎人院出制天禧中丁晉/公自保信軍節度使除吏部尚書參知政事先公在西)
(閤當制至和中韓魏公自武康軍節度/使除工部尚書三司使降麻非故事也)降麻無定制(歸/田)
(録真宗時丁晉公謂自平江軍節度使除兵部尚書參/知政事節度使當降麻而朝議惜之遂止以制除近者)
(陳執中罷使相除僕射乃降麻龐籍罷節度/使除觀文殿學士又不降麻葢無定制也)
　　開府儀同三司
前漢文帝元始年用宋昌為衛將軍位亞三司
後漢章帝建初三年始使車騎將軍馬防班同三司同
三司之名自此始也
晉職官志開府儀同三司漢官也殤帝延平元年鄧隲
車騎將軍儀同三司儀同之名始自此也及魏黄權以
車騎將軍開府儀同三司開府之名起於此也江左以
来將軍則中鎮撫以上或加大餘官則左右光禄大夫
以上並得儀同三司
南齊百官志開府儀同三司如公
隋百官志梁置開府儀同三司位次三公諸將軍左右
光禄大夫優者則加之同三公置官屬後齊三公下次
有儀同三司加開府亦置長史以下官屬開府儀同三
司從一品
後周建德四年改開府儀同三司為開府儀同増置上
開府儀同大將軍改儀同三司為儀同大將軍仍増置
隋髙祖並以為散官又諸衛各置開府一人又有儀同
府儀同以下置員與開府置開府一人又有儀同府同
開皇中開府儀同三司為四品散官煬帝改為從一品
同漢魏之制位次王公
唐職官志武徳七年改上開府儀同三司為上輕車都
尉開府儀同三司為輕車都尉儀同三司為騎都尉後
以開府儀同三司為文散官
國朝元祐令開府儀同三司為使相
外參論道内總百司(魏以黄權為車騎開府此後甚衆/將軍開府依大司馬朱服光禄大)
(夫開府依司徒皁服齊王儉拜儀同三司章曰臣聞日/中則昃盈虚之定分器滿必傾往復之常理遂乃班同)
(衮章燮和台曜外參論道内/總百司物議惟塵自譏非據)置舎人官騎(王隱晉書泰/始七年以鄭)
(袤為司空稱疾上送印綬至于十數久之見許以侯就/第拜儀同三司置舎人官騎賜牀帳簟褥錢五十萬)
籌其勲績(元康元年詔中書光禄大夫張渾歴世腹心/情所馮賴故疇其勲績使儀同三司而虚沖)
(挹損難違髙志其以光禄大夫儀人/同三司本職如故又給親信滿百)開府辟召(元康元年/詔光禄大)
(夫王戎裴楷開府/辟召儀同三司)不登台司(華廙為太子少傅甚得輔/道之義河南尹韓壽賈后)
(之妹夫欲以女配廙孫陶廙拒不許深以為恨/故不登台司疾篤乃進位光禄大夫儀同三司)賜几杖
門施行馬(蔡謨免皇太后詔以謨為光禄大夫儀同三/司遣謁者孟洪就加冊命謨上疏陳謝遂以)
(疾篤不朝詔賜/几杖門施行馬)固辭不受(齊書徐孝嗣加儀同三司孝/嗣聞詔斂容謂左右曰吾德)
(慚古人位登衮職将何以堪之明君可以理奪必當/死請若不獲正當角巾山林待罪丘園耳固辭不受)辭
不受(晉中興書郗愔咸安元年拜都督浙江東五部/諸軍事進位鎮大將軍開府儀同三司辭不受)宅
慶紫霄聨休皇極(梁書庾肩吾為武陵王拜儀同章曰/臣宅慶紫霄聨休皇極地均指日既)
(無迹以成髙仕若乘風故不行而自逺今者四郊無壘/天下同文都尉春田猶居塞外單于冬獵不入漁陽臣)
(坐收三邊非勞七戰豈能屯兵大夏封萬里之侯飛箭/聊城受千金之賞論其才望有愧茂𢎞先佩印綬常羞)
(叔/度)卿何以償夢(陳書章昭達字伯通寶應初授鎮前將/軍開府儀同三司初文帝夢昭達升台)
(鉉及旦以夢告之至是侍宴酒酣顧昭達曰卿憶夢否/卿何以償對曰臣當効犬馬之勞以盡臣節自餘無以)
(奉/侍)開府千餘儀同無數(北齊後主驕縦無度諸濫得富/貴者將數萬人庶姓封王者百)
(數開府千餘儀同無數馬及鷹犬/乃有儀同乏號鬬鷄亦號開府)規利不為(後周裴文/舉武成二)
(年就加持節驃騎大將軍開府儀同三司蜀土沃饒商/販百倍或有勸文舉規利文舉答之曰利之為貴莫若)
(身身安則道隆非貨之/謂是以不為非要名也)乘輅備儀以諸侯禮相見(李賢/遷驃)
(騎大將軍開府儀同三司太祖之奉魏太子西巡也至/原州遂幸賢第譲齒而坐行鄉飲酒禮其後太祖又至)
(原州令賢乘輅備服以諸侯㑹遇禮相見然/後幸賢第歡宴終日凡是親族頒賜有差)著信蠻夷
(隋何稠為散騎常侍安集嶺南衆皆恱服欽州刺史甯/猛力帥衆迎軍初猛力據山洞欲圖為逆至是惶懼請)
(身入朝稠以疾篤因示無猜貳遂放還州與之約曰八/九月間可詣京師相見稠還奏狀上意不懌其年十月)
(猛力卒上謂稠曰汝前不將猛力来今竟死矣稠曰猛/力共臣為約假令身死當遣子入侍越人性直其子必)
(来初猛力臨終誡其子長真曰我與大使為約不可失/信於四士汝葬我訖即宜上路長真如言入朝上大恱)
(曰何稠著信蠻夷乃/至于此以勲授開府)心馳紫路目送白雲(江總謝儀同/三司表云心)
(馳紫路登文石而莫由目/送白雲拜承明而未果)子孫雖襁褓必拜(隋髙祖受/禪李穆来)
(朝髙祖降坐禮之拜太師子孫雖襁褓/皆拜儀同其一門執象笏百有餘人)不知書放歸鄉
里(麥鐵杖始興人也陳亂後徙居清流縣過江東復叙/戰勲及遇楊素特奏授儀同三司以不知書放歸鄉)
(里/)忠元匪躬贈班三司(見三/公門)
　　總三師三公宰相官屬
周禮天官太宰卿一人小宰中大夫二人宰夫下大夫
四人上士八人中士十有六人旅下士三十有二人府
六人史十有二人胥十有二人徒百有二十人(自太宰/至旅下)
(士轉相副貳皆王臣也府/史皆其官長所自辟除)
前漢百官公卿表相國丞相皆秦官文帝二年置一丞
相有二長史秩千石武帝元狩五年初置司直秩比二
千石掌佐丞相舉不法
漢舊儀漢初置相國史秩五百石後罷并為丞相府司
直一人秩二千石職無不監武帝初置曰馬直官令省
丞相掾史見禮如師弟子白錄不拜朝示不臣也聽事
閤無鐘鈴掾有事當見者主簿至曹請不傳召掾見脫
履主公立後答拜百石屬不得部白事當謝者西曹掾
為通謝部吏二千石初除詣東曹掾拜部謁者之丞相
門無熟門題用便版方圓三尺不堊色不郭題曰丞相
府東門西門長史物故廷尉正若監守丞相初置吏員
十五人皆六百石分為東西曹史九人出督州刺史西
曹六人其五人往来白事東廂為侍中一人留府日西
曹領百官奏事長安給騎亭長七十人六月一更蒼頭
廬兒出入大車駟馬前後大車駢車發中二千石屬官
吏以次送從後丞相太尉大將軍史秩四百石丞相刺
史常以秩分行部御史為駕四封乘傳到所部郡國各
遣吏一人其界上載得别駕受自言移郡國與刺史從
事盡界罷行載從者一人得從吏所察六條刺史舉民
有茂材移名丞相考召取三科明經一科明律令一科
能丞相治劇一科各一人詔選諫大夫議郎博士諸侯
王傅僕郎中令取明經選廷尉正監平案章取明律令
選能治劇長安三輔令取治劇皆試守小冠滿嵗為真
以次遷奉引則大冠武帝元狩五年初置大司馬丞相
司直諫大夫秩六百石丞相小史秩四百石次三百石
書令史升倉缺試中二千石書佐髙第補因為騎吏六
年開丞相府吏員三百八十二人史二十人秩四百石
少史八十人秩三百石屬百人秩二百石屬史百六十
二人秩百石皆從同秩補以為有權衡之量者不可欺
以輕重有丈咫之度者不可欺以長短官事至重故古
法雖聖猶試故令丞相設四科之辟以博選異徳為上
稱量不宜者還故官第一科補西曹南閤祭酒二科補
議曹三科補四辭八奏四科補賦決其以請詔使案問
事御史為駕一封行赦令駕二封皆特自奏事各以所
職郎中二千石以下選中二千石書佐試書補令史令
史皆升食遷補御史其欲以秩留者許之嵗舉令史秀
才一人亷吏六人丞相府官奴婢傳曹漏以起居不撃
鼔官屬吏不朝旦白錄而已諸吏初除謁視事問君侯
應閣奴白事以方退板聽閣大呼奴名君侯出入諸吏
不見見禮如師弟子狀掾史有過君侯取錄推其録三
日白病去
後漢百官志太傅(漢官儀曰太傅長史一人秩千石掾/屬二十四人令史御屬二十二人荀)
(綽晉百官表注曰漢太傅置掾屬十人/御屬一人令史十二人置長史與漢異)太尉長史一人
千石本注曰署諸曹事掾史屬二十四人本注曰漢舊
注東西曹掾比四百石餘掾比三百石屬比二百石故
曰公府掾比古元士三命者也或曰漢初掾史辟皆上
言之故有秩比命士其所不言則為百石屬其後皆自
辟除故通為百石云(漢書音義曰正/曰掾副曰屬)西曹主府史署用
東曹主二千石長吏遷除及軍吏户曹主民户祠祀農
桑奏曹主奏議事辭曹主辭訟事法曹主郵驛科程事
尉曹主卒徒轉運事賊曹主盜賊事決曹主罪法事兵
曹主兵事金曹主貨幣鹽鐵事倉曹主倉穀事黄閤主
簿錄省衆事令史及御屬二十三人本注曰漢舊注公
令史百石自中興以後注不說石數御屬主為公御(荀/綽)
(晉百官表注曰/御屬如錄事也)閤下令史主閤下威儀事記室令史主
上章表報書記門令史主府門其餘令史各典曹文書
(應劭漢官儀有/官騎三十人)司徒長史一人千石掾屬三十一人令
史及御屬二十六人本注曰世祖即位以武帝故事置
司直居丞相府助督錄諸州建武十八年省也(漢帝起/居注曰)
(建安八年十二月復置司直不屬司徒掌督中都官不/領諸州九年十一月詔司直比司𨽻校尉坐同席在上)
(假傳置從事三/人書佐四人)司空屬長史一人千石掾屬二十九人
(漢官目錄云/二十四人)令史及御屬四十二人續漢書府掾比古
之元士元士皆三命也
應劭漢官儀太尉司徒司空長史秩比千石號為毗佐
三台助鼎和味
晉職官志諸公及開府位從公者置長史一人秩一千
石西東閤祭酒西東曹掾户倉賊曹令史屬各一人御
屬閤下令史西東曹倉户賊曹令史門令史記室省事
令史閤下記室書令史西東曹學事各一人給武賁二
十人持班劔給朝車駕駟安車黒耳駕三各一乘祭酒
掾屬白葢小車七乘軺車施耳後户皁輪犢車各一乘
自祭酒以下令史以上皆皁衣辟朝服太尉雖不加兵
者吏屬皆絳服司徒加置左右長史各一人秩千石主
簿左西曹掾屬各一人西曹稱右西曹其左西曹令史
以下人數如舊令司空加置導橋掾一人諸公及開府
位從公加兵者増置司馬一人秩千石從事中郎二人
秩比千石主簿記室督外都督令史各一人主簿以下
令史以上皆絳服司馬給吏卒如長史從事中郎給侍
二人主簿記室督各給侍一人其餘臨時増崇者則褒
加各因其時為節文不為定制
干寶司徒儀右長史之職掌檢其法憲明其分制
又掾屬之職敦明教義肅厲清風非禮不言非法不行
以訓郡吏以責明望各掌其所治之書
又從事中郎之職各掌其所治之曹而綱紀其事維正
大體參輔謀議
又中兵之職掌帳下牙門督將之名治軍政凡在軍者
書名於赤錄以四時斷其器械閱其人身
又錄事參軍之職總掌衆曹文案舉直錯枉彈正不法
宋百官志晉武帝踐阼八公同時並置唯無丞相有蒼
頭字宜禄至丞相府毎有闗白到閤輙傳呼宜禄以此
為常丞相置三長史魏武為丞相以来置左右二長史
而已漢東京太傅府置掾屬十人御屬一人令史十二
人不知皆何曹也太尉有長史一人太傅不置長史魏
初公府職僚史不備書及晉文帝為相國相國府置中
衛將軍驍騎將軍左右長史司馬從事中郎四人主簿
四人舎人十九人參軍二十二人參戰十一人掾屬三
十三人東曹掾屬各一人西曹屬一人户曹掾一人屬
二人賊曹掾一人屬二人金曹掾屬各一人兵曹掾屬
各一人騎馬掾二人屬一人車曹鎧曹水曹集曹法曹
奏曹掾屬各一人倉曹屬二人戎曹屬一人馬曹屬一
人媒曹屬一人合為三十三人散屬九人凡四十二人
晉初凡位從公以上置長史西閤東閤祭酒西曹東曹
掾户曹倉曹賊曹屬各一人加兵者又置司馬從事中
郎主簿記室督各一人舍人四人為持節都督者置叅
軍六人安平獻王孚為太宰増掾屬為十人兵鎧士營
軍刺姦五曹皆置屬并前為十人也楊駿為太傅増祭
酒為四人掾屬為二十人兵曹分左右法金田集水戎
車馬十曹皆置屬則為二十人趙王倫為相國置左右
長史司馬從事中郎四人參軍二十人主簿記室督祭
酒各四人掾屬四十人東西曹屬其餘十八曹皆置掾
則四十人矣凡諸曹皆置御屬令史學幹御屬職錄事
也江左以来諸公置長史倉曹掾户曹屬東西閤祭酒
各一人主簿舎人二人御屬二人令史無定員領兵者
置司馬一人從事中郎二人參軍無定員加崇者置左
右司馬從事中郎四人掾屬四人則倉曹増置屬户曹
置掾長史司馬秦官從事中郎掾屬主簿令史前漢官
陳湯為大將軍王鳳從事中郎是也御屬參軍後漢官
孫堅為車騎參軍事是也本於府主無敬晉世太原孫
楚為大司馬石苞參軍輕慢苞始制施敬長史從事中
郎主吏司馬主將主簿祭酒舎人主閤内事參軍掾屬
令史主諸曹事司徒若無公唯省舎人其府常置其職
寮異於餘府有左右長史東西曹掾屬各一人餘則同
矣餘府有公則置無則省晉元帝為鎮東大將軍及丞
相置從事中郎無定員分掌諸曹有錄事中郎度支中
郎三兵中郎其參軍則諮議參軍二人主諷議事宋髙
祖為諮議參軍無定員今諸曹則録事記室户曹倉曹
中直兵外兵騎兵長流賊曹刑獄賊曹城局賊曹法曹
田曹水曹鎧曹車曹士曹集曹右户墨曹凡十八曹參
軍參軍不署曹者無定員江左初晉元帝鎮東丞相府
有錄事記室驃騎將軍一人
南齊百官志太尉司徒司空三公舊為通官司徒府領
天下州郡名數户口簿籍雖無常置左右長史在西掾
主簿祭酒令史以下晉王導為司徒右長史干寶撰立
官府職儀已具
後魏官志孝莊初以尒朱榮有扶翼之功拜柱國大將
軍在丞相上又拜大丞相天柱大將軍増佐史又以太
尉上黨王天穆為太宰増佐史又神瑞元年春置八大
人官大人下置三屬官總理萬㡬世號八公云
隋百官志梁武受命諸公及位從公開府者置官屬有
長史司馬諮議參軍掾屬從事中郎記室主簿列曹參
軍行參軍舎人等官其司徒則有左右二長史又増置
左西掾一人自餘寮佐同於二府有公則置無則省陳
承梁皆循其制後齊三公府三門當中開黄閤設内屬
各置長史司馬諮議參軍從事中郎掾屬主簿錄事功
曹記室户曹金曹中兵外兵騎兵長流城局刑獄等參
軍事東西閤祭酒及參軍事法墨田水鎧集士等曹行
參軍兼左右右尹行參軍長兼行參軍參軍督䕶等員
司徒則加有左右長史三公下次有儀同三司加開府
者亦置長史以下官屬而減記室倉城局田水鎧士等
七曹各一人隋髙祖祭祀則太尉亞獻司徒奉俎司空
行掃除其位多曠皆攝行事尋省府及寮佐置公則坐
於尚書都省朝之衆務總歸於臺閣
唐百官志開元中張說為相改政事堂號中書門下列
五房於其後一曰吏房二曰樞機房三曰兵房四曰户
房五曰刑禮房分曹以主衆務焉
國朝舊制五房毎房置堂後官三人並自京諸司選入
國朝初授同正官其後稍授檢校郎中員外郎並五品
階而長任逐房堂後官一人主承受批鑿聖語定押敕
草一人主㸃檢書寫熟狀呈押進入一人主對讀印押
發放
開寶六年太祖知堂吏擅中書事權多為姦賊故令吏
部選授堂吏用士人自此始也然而有司所選終不及
數遂召見舊任者劉仲華等四人面加戒勵令復任三
嵗嵗滿無過與上縣令九年勅堂後官在職滿五年如
願出外官者優與處分願在職者亦與遷轉自是參用
士人流外
太平與國九年以將作監丞李元吉丁顧言為堂後官
賜緋衣銀帶象笏錢百千京官任堂後官自此始也十
二月以堂後官王渾綦佩為右贊善大夫充職朝官任
堂後官自此始也
端拱元年以河南府法曹參軍梁正辭棣州司法參軍
吕易從齊州司法參軍李祐之宋州楚丘縣主簿喬尉
陳州宛丘縣尉羊道沖並為將作監丞祗應堂後官公
事先是宰相以堂吏缺欲選於百司以補之上不許因
令吏部選正辭等充焉
淳化四年詔重分定五房所掌公事堂後官先十五人
今止置六人内欒崇吉一名令都提㸃五房公事給俸
依樞密院副承㫖例綦佩等五人人掌一房鄧湘等九
人年深者與通判差遣年淺者與知縣或監當及二年
以上者並與加勲如堂後官有闕於此九人内揀選充
職是年加置錄事主書之目増其廩給飡錢
至道元年詔錄事内特轉補二人充主事賜游撃將軍
階給俸如樞密院主事之例其年欒崇吉為度支員外
郎三司度支副使即日召堂後官著作佐郎楊文質授
秘書丞提㸃五房公事三年五月國子博士堂後官綦
佩等三人並轉虞部員外郎落職授外州通判
咸平三年十月詔中書五房各置主事一人
大中祥符五年以堂後官太常博士劉明恕提㸃五房
公事賜錢三十萬召諭之曰五房事繁宜益盡心也
至和元年十一月詔自今中書堂後官遷至提㸃五房
公事不以有無出身聽佩魚舊例自選人入為堂後官
轉至五房提㸃始得佩魚五房提㸃吕惟和非選人援
司天監五官正例求佩魚特許之
嘉祐八年中書奏舊制堂後官至員外郎依舊供職至
景祐初令至員外郎者除外任縁堂後官本作提㸃者
皆不願出遂以所當轉官與子孫求恩澤至今沿以為
例今欲以轉至員外郎者令依舊供職更不許求恩澤
所有五房提㸃例雖次補亦合擇材今後如任内職事
修舉年滿日即依舊推恩任内如弛慢不職即不候年
滿止與堂除知州出外從之
孔目房掌文武升朝官及刺史以上少尹上佐衛佐伎
術堂後進奏除授知州通判差遣之事(堂後官一人總/之録亊主書守)
(當官各一/人分掌之)
吏房掌后妃諸王公主封冊駙馬除拜京官幕職州縣
官注擬加恩諸司使副以下内侍加恩百寮贈官追封
叙封河渠堤堰橋梁修造功役祠祀祈禱之事(堂後官/一人總)
(之錄事主書守當/官各一人分掌之)
户房掌財幣軍儲户口版籍租調漕運禄俸振貸土貢
及諸路轉運内外監當差官之事(堂後官一人總之録/事一人主書三人守)
(當官四人/分掌之)
兵禮房掌郊祀朝拜陵廟朝㑹饗宴尊號祭器儀仗刻
漏冊贈旌表假告外夷館閣國學圖書祥瑞貢舉補䕃
釋道二教旌節符印諸司職掌諸道行軍司馬將校加
恩功臣子孫寒食洒掃禁火知軍差官之事(堂後官一/人總之錄)
(事主書守當官/各一人分掌之)
刑房掌赦書德音貶降責授經赦敘理刑獄訴訟擒捕
旌賞之事(堂後官一人總之錄亊一人主/書三人守當官五人分掌之)
皇祐五年十二月命參知政事劉沆提舉中書五房續
降例
嘉祐三年閏十二月詔中書五房編總例六年八月十
二日以殿中丞王廣淵殿中丞李立之編排中書諸房
文字
熙寧二年九月制置三司條例司言本司檢詳官吕惠
卿近奉敕差看詳編修中書條例且惠卿自置局以来
檢詳文字詳熟事本末次第欲乞令相兼本司職事從
之十月又以太常博士充秘閣校理兼充史館檢討李
常差看詳中書編修條例(自是益増置編修官著作佐/郎俞充黄好謙鄧潤甫張琥)
(曽布大理寺丞李承之河西縣令馬琬皆預其/選七年春承之既為都檢正義差兼同看詳)三年九
月一日中書門下言奉㫖議中書剙置士人為屬官伏
以中書統治百官以佐天子政事而所置吏屬尚仍舊
制宜髙選士人稍依先王設弼置輔之意今欲置檢正
五房公事一人逐房各置檢正公事二人並以朝官充
(或用京官若選人/即為習學公事)見宰相參政如常朝官之禮檢正五
房在提㸃之上逐房檢正與提㸃序官在堂後官之上
除親屬寺觀職事相干外餘不許出入看謁主書以下
簽書呈覆不許接坐仍錄事主書守當官内省減不諳
行遣者十人與合得名目出職更不添額(都檢正官并/逐房檢正官)
(並依三司判官俸料支給内都檢正官葢以慊二人所/有合得用什物令三司依例製造仍給以當直兵級)
九年十月二十五日詔今後中書檢正官所發貼子下
諸處㑹審並先赴執政處呈訖方得發出仍置簿抄上
毎五日一次赴㕔呈押十一月二日詔檢正官檢詳官
所兼領差遣並罷
　　司直
威振天下(前漢田仁為丞相長史上書言天下太守皆/下吏誅死武帝悦拜為丞相司直威振天下)
才任宰相(後漢伏湛字惠公光武以湛才/任宰相拜為司直行大司徒事)
　　長史
以待天下逺方之選(前漢劉屈氂為左丞相分丞相長/史為兩府以待天下逺方之選注)
(待得賢人當/拜為右丞相)以清白方正稱(東觀漢紀吳梁為司徒/長史以清白方正稱)恪
勤王事(薛兼字令長與同郡紀瞻等初入洛張華歎曰/皆南金也屢遷至丞相右長史兼恪勤王事以)
(上佐禄秩優奉亦約/損避讓以周貧而已)多所執正(干寳晉紀傅咸為司/徒長史多所執正)不
著朱衣(宋檢為司徒左長史許依晉令/復舊制不著朱衣時議不許)知止足(王秀字/才之嘗)
(云位至司徒左長/史可以知止足矣)台佐加貂(褚球字仲寳為司徒右長/史加貂台佐加貂始自球)
(也/)兩賢同時未有前例(陸慧曉為司徒右長史謝朏為/左長史日竟陵王子良謂王融)
(曰我府二上佐前代誰可比/融曰兩賢同時未有前例)鎮撫西京稱其威信(徐奕/字秀)
(才太祖為司空辟為掾屬從西征馬超超破軍還時闗/中新服未甚安留奕為丞相長史鎮撫西京西京稱其)
(威/信)一嵗三遷(宋書到撝字茂謙武帝即位累遷司徒左/長史時武帝與撝同從宋明帝射雉郊野)
(渴倦撝得早青𤓰與上對剖食之上又/數游撝家懐其舊德至是一嵗三遷也)
　　諮議參軍
家無所餘(魏志張範大祖自荆州還範得見於陳以為/議郎參丞相軍事甚見敬重太祖征伐常令)
(範及邴原留與世子居守太祖謂文帝舉動必諮此二/人世子執子孫禮救䘏窮乏家無所餘中外孤寡皆歸)
(焉贈遺無所逆亦終/不用及去皆以還之)性尚物不欲人在己前(宋書王華/為文帝諮)
(議參軍文帝未親政事悉委司馬張邵華性尚物不欲/人在己前邵性豪毎行来常引夹轂華出入乘牽車從)
(者不過兩三人以矯之嘗相逢華陽若不知邵謂左右/曰此鹵簿甚盛必是殿下出行乃下牽車立於道側及)
(邵至乃驚邵白服登城為華/所糾邵坐被徴華代為司馬)歴三府諮議(齊書張岱歴/為三府諮議)
(與典籖主帥共事事舉而情得或謂岱曰主上既幼執/事多門而每能緝和公私云何致此岱曰古人有言一)
(心可以事百君我為政端平待物以禮悔吝/之事無由而及明闇短長更視才用多少耳)不次(後魏/書李)
(系為主客郎齊文襄王攝選以系為司徒諮議參軍因/謂之曰自郎置至此所謂不次以卿人才故有此舉)
　　掾屬
長者(倪寛為廷尉史為人温良有亷張湯以為長/者數稱譽之及湯為御史大夫而寛為掾)車騎
交錯(前漢書陳遵字孟公少孤與張竦伯松俱為京兆/史竦博學通逹以亷儉自守而遵放縱不拘操行)
(雖異然相親友哀帝之末俱著名字為後進冠並入公/府公府掾史皆羸車小馬不尚鮮明而遵獨極輿馬衣)
(服之好門外車馬交錯又日出醉歸曹事數廢西曹以/故事適之侍曹輙詣寺舎白曰陳卿今日以某事適遵)
(曰滿百乃相聞故事有百適者斥滿百西曹白請斥大/司徒馬宫大儒優士又重遵謂西曹此人大度士奈何)
(以小文責之乃舉遵能治三輔劇補郁夷令遵長八尺/餘長頭大鼻容貌甚偉略涉紀傳贍於文詞性善書與)
(人尺牘主皆藏之以為榮所到衣冠懷之唯恐在後時/列侯有與遵同姓字者毎至人門曰陳孟公坐中莫不)
(震動既至而非因號其人為陳驚坐云遵三為二千石/竦亦至丹陽太守後俱免官以列侯居長安竦居貧無)
(賓客時時好事者從之質疑問事論道經書/而已而遵晝夜呼號車騎滿門酒肉相屬)宜備諫臣
(漢名臣奏張禹奏云竊見司空掾鮑宣年/四十七孝弟廉潔質直威重宜備諫臣)論議抗直無
所屈撓(司馬彪續漢書何敞字文髙太尉宋由隨辟待/之以禮而司徒袁安亦敬重之敞在宰府謇謇)
(尚忠多所匡正論議抗/直無所屈撓京師憚之)解衣冠掛府門(胡綱字君舉清/介有忠節大司)
(徒馬宫辟為掾值王莽居攝/即解其衣冠掛府門而去)篤學有才(應劭字仲達篤/學有才辟太尉)
(掾張延/深禮焉)伎藝數術無不精綜(蔡邕字伯喈通達雋才博/學善屬文伎藝數術之事)
(無不精綜太尉董卓辟/之為司徒掾甚敬重焉)喜懼皆去(閔仲叔清志潔行恬/靜養神不役于物司)
(徒侯霸辟仲叔到與相見勞問之不及政事仲叔曰始/被明公辟且喜且懼及見明公喜懼皆去望明公問屬)
(何以為政美俗成化以仲叔為不足問耶不當辟也如/以為任用而不使陳之則為失人智者不私人以恩亦)
(不失人是以喜/懼皆去便辭出)馳小黄門問虞延(謝承後漢書虞延字/子太辟司徒侯霸府)
(正旦百官朝賀上望見延在公府掾屬中馳小黄門/問故陳留督郵虞延非耶對是遂前召見拜公車令)彈
劾鄧融(盛吉字居逹為司徒虞延所辟時隴西太守鄧/融以贓罪被徴詣廷尉前後考騐歴嵗融抵捍)
(刑法辭狀不立明帝下三府遣精能掾屬往彈劾之司/徒府乃使吉往来詣考融吉到獄解融桎梏沐浴飲食)
(徐以其情實數之融既慚愧又感/吉言即自服具以奏聞融伏法)百僚服其才幹(馮岱/字徳)
(山辟司徒劉寵府與西府並詣臺集議邊事岱既駮議/侃然多所難正臺上奏議尚書郎邊韶問岱掾故何更)
(歴而公府皂𨽻之吏乃干豫臺閣奏事岱曰昔忝三署/下事為尚書郎頗知故事是以敢與國議庶犬羊之鞟)
(稱狐白之裘百僚/於是咸服其才幹)言辭切厲無所依回(崔瑗字子玉講/論六經藝兼十)
(業英才秀出文章典麗治行清淑少有令名三辟公府/論議京師言談髙妙安帝時諸府掾屬毎議朝堂瑗輙)
(舉奏諸幸臣言辭/切厲無所依回)奉使稱㫖(華嶠後漢書第五種字興/先少厲志義通經學以司)
(徒掾詔使冀廉實災害舉奏刺史二千石以下所刑克/甚多弃官奔者數十人還以奉使稱㫖擢拜髙密相)
以才髙著名(陳元字長孫以才髙著名辟司空宋𢎞府/值𢎞受罪上書訟之甚切至又數陳當世)
(便/宜)精力於學(鄭衆字仲師十二從父受左氏春秋精力/於學明三統厯作春秋難記條例兼通易)
(詩以才學知/名辟司徒府)好述作(班彪字叔皮辟司徒掾彪既才髙/而好述作遂專心在史籍之間)
自以狷急常佩韋(范丹字史雲辟太尉府自以狷急不/能從俗常佩韋於朝丹為莱蕪長辟)
(公府後道於梁沛間徒行弊服賣卜於市閭里/為之歌曰甑中生塵范史雲釡中生魚范莱蕪)小掾何
所與於此(汝南先賢傳李宣字公休為太尉黄瓊所辟/時寒暑不和瓊見掾屬曰是太尉無徳願掾)
(有以匡之次及宣宣曰明公被日月之光居上司之位/輔弼天子處諫争之職未有對揚謇謇之言其於所命)
(不援巖谷之士小/掾何所與於此)慨然有澄清天下之志(范滂字孟博/辟司徒府登)
(輿攬轡慨然有/澄清天下之志)投劾潜歸(許嘉字徳珍辟司徒府到京/師㑹黨事李杜受誅嘉歎曰)
(仲尼遊於趙郊不入危國賢人/喪矣吾其行矣便投劾潜歸)乞以子代弟子(風俗通/桓望字)
(伯闔為司徒掾有同産弟子殺人被繋望星行電/往露首詣府乞以子倓代弟子太守李固語出之)兼領
衆事安能復作賦頌(桓譚新論茂陵周智孫曰胡不為/賦頌余應之曰久為大司空掾見)
(使兼領衆事典定大議汲汲不/暇以夜繼晝安能復作賦頌耶)三公之喉舌(崔寔政論/三公天子)
(之股肱掾屬三公之喉舌天子恭已南面/取正於三公三公亦委策掾屬以答天子)論議據經典
以處是非(魏志涼茂字伯方少好學論議常據/經典以處是非太祖辟為司空掾)直言正
色(國淵字子尼太祖辟為司空掾屬毎/於公朝論議常直言正色退無私焉)隨使者到軍(田/疇)
(字子泰太祖遣使辟疇疇戒其門下趣治嚴其門人謂/曰昔袁公慕君禮命五至君義不屈今曹公使一来而)
(君若恐弗及者何也疇笑而應之曰此非君所識也遂/隨使者到軍置司空户曹掾引見諮議明日出令曰田)
(子泰非吾所宜吏者即舉/茂才拜為修令不之官)有伯夷之風史魚之直(崔琰/字季)
(珪太祖為丞相琰復為東西曹掾屬徴事初授東曹時/教曰君有伯夷之風史魚之直貪夫慕名而清壯士尚)
(稱而厲斯可以率時者/已故授東曹往踐厥職)以庶代宗先世之戒(邢顒字子/昻為相東)
(曹掾初太子未定而臨淄侯植有寵太祖問顒/顒對曰以庶代宗先世之戒也願殿下深察之)常畜毒
藥誓死無辱(何䕫字叔龍太祖辟為司空掾屬太祖性/嚴掾屬公事往往加杖䕫常畜毒藥誓死)
(無辱是以/終不見及)並典選舉所用皆清正之士(毛玠字孝先太/祖為司空丞相)
(玠嘗為東曹掾與崔琰並典選舉其所舉用皆清正之/士雖於時有盛名而行不由本者終莫得進務以儉率)
(人由是天下之士莫不以廉節自勵雖貴寵之臣輿服/不敢過度太祖歎曰用人如此使天下人自治吾復何)
(為哉文帝為五官將親自詣玠屬所親眷玠答曰老臣/以能守職幸得免疚今所説人非遷次是以不敢奉命)
(大軍還鄴議所併省玠請謁不行時人憚之咸欲省東/曹乃共白舊曰西曹為上東曹為次宜省東曹太祖知)
(其情令曰日出於東月盛於西凡人言方亦復先東何/以省東曹遂省西曹初太祖平栁城班所獲器物特以)
(素屏風素憑几賜玠曰君有古人之風故賜/君古人之服魏略云玠為西曹掾為人清法)弱冠知名
(傅瑕字蘭石弱冠知/名司空陳厚辟為掾)以才學稱(衛顗字伯儒少威武以/才學稱太祖辟為司空)
(掾/屬)龍翰鳳翼國之重寶(邴原字根矩太祖辟為司空掾/徙署丞相徴事崔琰為東曹掾)
(奏記曰徴事邴原議郎張範皆秉徳純懿志行忠方清/静足以厲俗貞固足以幹事所謂龍翰鳳翼國之重寶)
(舉而用之/不仁者逺)合葬非禮(原女早亡時太祖愛子蒼舒亦沒/太祖欲求合葬原辭曰合葬非禮)
(也原之所以自容於明公公之所以待原者以能守訓/典而不易也若聽明公之命則是凡庸也明公焉以為)
(哉太祖/乃止)舉筆便成無所改定(王粲字仲宣善屬文舉筆/便成無所改定時人常以)
(為宿搆然正復精意覃思亦不能加也太祖辟為丞相/掾始蔡邕見而奇之時邕才學顯著貴重朝廷常車騎)
(填巷賓客盈坐聞粲在門倒屣迎之粲至年既幼弱容/狀短小一坐盡驚邕曰此王公孫也有異才吾不如也)
(吾家書籍文章盡當與之年十七司徒辟/掾詔除黄門侍郎以西京擾亂皆不就)清識平當明
於憲典(髙柔字文思尚書郎轉丞相理曹掾令曰夫致/治之化以禮為首撥亂之政以刑為先是以舜)
(流四凶族臯陶作士漢祖除秦苛法蕭/何定律掾清識平當明於憲典勉哉)言舉人不可一
以節儉(和洽字陽士為丞相掾屬時毛玠崔琰並以忠/清幹事其選用先尚儉節洽言曰天下大器在)
(位舉人不可一以節儉也儉素過中自以處身則可以/此節格物所失或多今朝廷之議吏有著新衣乘好車)
(者謂之不清長吏過營形容不飾衣裘弊壊者謂之廉/潔至令士大夫故汙辱其衣藏其輿服朝府大吏或自)
(挈壺飱以入官寺夫立教觀俗貴處中庸為可繼也今/崇一㮣難堪之行以檢殊途勉而為之必有疲瘁古之)
(大教務在通人情而已凡/激詭之行則容隱偽矣)推仗名義(陳羣字長文以侍/中領丞相東西曹)
(掾在朝無適無莫推仗名義不以非道假人文帝在東/宫深敬器焉待以交友之禮常歎曰自吾有回門人日)
(以/親)諫興宫室(董尋宇文奥名為忠直為軍謀掾青龍中/上大興宫室羣臣皆負土尋上書諫曰今)
(臣自知言必死而臣自譬於牛之一毛生既無益其死/何損且比於不生矣是以發筆流涕心與世辭臣有八)
(子臣死之後/以累陛下)避臨菑侯(朝宣字景然為人短小建安中/太祖為丞相宣署軍謀掾嘗於)
(鄴步入宫于東掖門内與臨菑侯相遇時天新雨地淹/宣欲避門凝潦不得去乃以扇自障住於道邊植嫌宣)
(不去又不為禮乃駐車使問何官宣曰丞相軍謀掾植/又問曰應得唐突列侯不宣蹵然曰春秋之文王人雖)
(微必列於諸侯之上未聞宰士為諸侯下植又問即所/言為人父吏見其子應有禮否宣又曰於禮臣子一例)
(而宣年又髙植知其枝柱難窮乃釋/去植具為太子說之太子以為辯)好士(魏略丁儀字/正禮太祖以)
(其父沖早亡又聞儀為令士雖未見欲以愛女妻之以/問五官將五官將言女人觀貌而正禮目不便誠恐愛)
(女未必悦也不如與伏波子楙太祖從之尋辟儀為司/空掾到與論議良嘉其才曰丁掾好士也使其兩目盲)
(尚當與女何/况但眇也)舉府掾屬皆投劾出(魏先賢行狀鍾皓字/季明為司徒掾公出)
(道路泥濘導從惡其相洒去公車絶逺公撫軾言司徒/今日為獨行耳還府向閤鈴下令揖掾屬公奮手不顧)
(時舉府掾屬皆投劾出皓為西曹掾即開府門分布曉/語已出者曰臣下不能得自直於君若司𨽻舉繩墨以)
(公失宰相之禮又不勝任諸君終身何所任耶掾屬以/故皆止都官果移西曹掾問空府去意皓召都官吏以)
(見掾屬名/示之乃止)為國用心平誠良吏(鍾離意别傳司徒侯霸/辟意為議曹以詔書送)
(徒三百餘人到河北遇隆冬盛寒徒衣被單不能復行/到𢎞農縣使令出見錢為徒作𥜗令曰不被詔不出錢)
(意曰使者奉詔命寜私行耶出之使上尚書使者亦當/上光武帝得上狀見霸曰所使掾何仁恕為國用心平)
(誠良/吏也)辭直去不顧(邴原别傳魏武帝初為司空辟為議/曹掾請見禮畢上從之門中原辭直)
(去不顧上還語左右曰孤甚敬此人為其辭逺送之謂/其當顧而不顧此人誠髙士也人謂曰公宜謝主公公)
(望君辭辭當顧揖原勃然曰吾何謝哉夫揖讓者謂其/敵爾吾人臣也公人君也君尊臣卑揖讓何施且孔子)
(反命曰賓不顧矣吾何謝哉人語上上/曰快乎斯言也夫有斯名而豈徒哉)復拷左尚(廣州/先賢)
(傳鄧盛字伯宜為太尉諸曹掾彭城相左尚以贓罪下/府掾屬拷騐踰科不竟更選盛後復拷盛到獄洗沐尚)
(解械賜席乃謂尚曰君受國重恩而所坐事理如此今/遇君子不可以小人道相待尚感盛至意對曰今復使)
(君相待如此尚猶何心敢不/以死相歸乎即引筆具對)人則顔冉仲弓(典略趙戬/除萬年令)
(遭三輔亂客荆州牧劉表以為賓客是時白衣平原禰/衡髙論當世来游京師詆譏朝士及見戬歎之曰鐵則)
(干將莫邪木則椅桐梓漆人則/顔冉仲弓後辟魏王相國掾)輕財重士名顯州郡(吳/志)
(張温父允以輕財重士名/顯州郡為孫權東曹掾)推意作一脚牛(蜀蒲元别傳/元為丞相諸)
(葛亮掾亮欲北伐患粮難致元牋與亮曰元等輙推意/作一脚牛牛抵仰雙轅人行六尺牛行四步人載一嵗)
(之粮日行一十里人不勞牛不飲/即日已就然非常之事人所惑之)勸課農桑(晉書温嶠/請司徒置)
(田曹掾州一人勸/課農桑察吏能否)皁服(王渾字𤣥沖遷司徒仍加兵渾/以司徒文官主吏不持兵及吏)
(屬絳衣自以偶因時寵權得持兵非是/舊典皆令皁服議者美其謙而識體)委任責成(王隱/晉書)
(王戎及王渾為司徒髙遷/長史西曹掾委任責成)殺公掾(魏舒為司徒時陳留/周震累為諸府所辟)
(書既下公輙喪亡僉號曰殺公掾/莫復有辟者舒因辟之竟無患)此掾必欲預我家事
(魏武為丞相辟司馬宣王為文學掾上初稱疾不應辭/召後乃應命丞相見上心忌之曰觀此掾必預我家事)
(者也尋遷黄門侍郎轉議郎丞相東曹屬尋轉主/簿遷太子中庶子與陳羣呉質朱鑠號曰四友)四友
(上/)年二十九(劉琨字越石少雋朗故尚書郭/奕外孫年二十九嵗為宰相掾)洛中英英
荀道明(晉書荀闓字道明亦有名稱京都為之語曰洛/中英英荀道明大司馬齊王問辟為掾冏敗暴)
(尸已二日莫敢收葬闓與冏故吏李述/嵇含等露板請葬朝議聽之論者稱焉)縉紳咸厚遇(楊/方)
(字公回司徒王導辟為掾方/在都邑縉紳之士咸厚遇之)二人相友(王濛字仲祖性/和暢能言理善)
(𨽻書劉惔字真長簡貴清峻終日不離二人相友司徒/王導並知愛之皆辟以為掾導以國術於蘇峻間有救)
(導之功辟術弟孝為掾濛諫曰公仗徳義以清彞倫而/辟一非分何以允穆四海濛轉左西曹掾惔又為左西)
(屬時以惔方荀奉倩濛比袁曜卿簡文帝之為㑹稽王/也嘗與孫綽商略諸風流人綽言曰王濛温潤恬和劉)
(惔清蔚簡貴凡稱風/流者舉王劉為宗焉)四十必擁旌仗節(王洵字元琳弱/冠與陳郡謝𤣥)
(俱辟為大司徒桓温掾俱為温所敬重嘗謂之曰謝掾/年四十必擁旌仗節王掾當作黒頭公皆未易才也)
當作黒頭公(上/)終日嘯咏(殷融字洪逺司徒王導以為/左西屬融飲酒善舞終日嘯)
(咏未嘗以事務自/嬰導甚相親恱焉)百六掾(虞望中宗為丞相招延四方/之士辟望為掾時人謂之百)
(六掾望有志/節恥而不就)收禮名士(應詹字思逺弱冠知名相國/趙王倫收禮名士以詹為掾)左
琴右書怡然自足(謝鯤字幼輿弱冠知名解音樂好老/易左琴右書怡然自足太傅東海王)
(越聞其名/辟以為掾)縱懐獨得自謂過庾亮(帝在東宫嘗從容謂/鯤曰論者以君方庾)
(亮自謂何如對曰經業淵長臣不如亮縱懐獨得自謂/過之鄰家有美女鯤挑之不已女以織梭擲其口兩齒)
(為落時人為之語曰/任達不已幼輿折齒)折齒(上/)博綜衆藝(謝尚字仁祖率/易挺達開悟常)
(鄙忽細行不為流俗之事兼善音樂/博綜衆藝司徒王導深器之辟為掾)許掾不去使我成
輕薄京尹(司徒導辟髙陽徴士許詢為司徒掾不就詢/善清談隱於㑹稽嘗蹔出都劉惔終日就之)
(惔自歎曰若許掾不去使我成輕薄京尹惔詣丹陽郡/問詢此中何如東山詢答曰其必保全故當勝東山也)
神識沈敏風宇條暢(謝安總角神識沈敏風宇條暢王/導深器之由是著名辟司徒掾)
開倉振救(臧榮緒晉書劉頌字子雅辟相府掾奉使慰/勞於蜀蜀新平飢荒頌表振救未報行開倉)
(出穀蜀/民賴之)博學好古(劉沈為北州名族博/學好古辟府掾屬)特精易義(裴楷/知名)
(特精易義為鍾㑹所/薦文帝辟相國掾)三語掾(衛玠别傳阮千里字宣子/有令問太尉王公見而問)
(老莊與聖教同異阮曰將無同太尉善其言辟之為掾/衛玠見而嘲之曰一言可辟何假於三阮曰茍是天下)
(民望亦可無言而/辟何假於一言)能作異舞(世語王長史謝仁祖同為/王丞相掾在坐長史云謝)
(掾能作異舞王公命為之謝便起舞神/意甚暇王公熟顧謂諸客使人思安豐)正獨簡貴不減
父祖(世説丞相辟王藍田為掾屬公問丞相/藍田何如答曰正獨簡貴不減父祖)王掾何癡
(語林王藍田少有癡稱丞相以地辟之既見無他問問相/来時東米㡬價藍田不答直張目視王公王公曰王掾直)
(何以/云癡)府有三才(見太/傅門)
　　屬
臧否得中望於賢屬(魏志蔣濟字子通辟為丞相主簿/西曹屬令曰舜舉臯陶不仁者逺)
(臧否得中/望於賢屬)嚴習陳寔(後漢律厯志章帝司徒屬有/嚴習桓帝世陳寔為司空屬)劉曄
(魏劉曄字子/陽為倉曹屬)精良綜事過父(胡質字文徳少與蔣濟俱/知名於江淮間仕州郡濟)
(為别駕使見太祖太祖問曰胡通達長者也還有子孫/不濟曰有子曰質規摹大略不及其父至於精良綜事)
(過之太祖辟/為丞相屬)封還王模周逵教(陳矯字季弼丞相長史/轉西曹屬尚書陳羣字)
(長文為太祖司空西曹屬時有薦樂安王模下邳周逵/者太祖辟之羣封還教以為模逵穢徳終必敗太祖不)
(聽後模逵皆坐姦宄誅太祖以謝羣羣薦陳矯丹陽戴/乾太祖皆用之後吳人叛乾忠義死難矯遂為名臣時)
(以羣為/知人)夷雅有識(晉中興書荀組字奉章弱冠太尉王/導見而稱之曰夷雅有識辟為左屬)
(殷融飲酒善舞終日嘯咏未嘗以/事務自嬰導以此甚相親恱焉)周玘(字宣佩中宗初/鎮江西為倉曹)
(屬/)桓彞(字茂倫為丞/相中兵屬)謝萬(字萬石為/左西屬)謝尚(字仁祖為司/徒左西屬)
　　從事中郎
不應三公之命(魏志先賢行狀曰韓嵩字徳髙少好學/貧不改操知世將亂不應三公之命與)
(同好數人隱居於酈西山中黄巾起/嵩避難南方劉表逼以為從事中郎)忠告善道志存補
益(嚴晙少耽學善詩書三禮避亂江東與諸葛瑾步隲/名齊友善性賢純厚其於人物忠告善道志存補益)
(張昭進之於孫權以/為騎都尉從事中郎)遺二婢(晉書祖納字士言最有操/行能清談文義可觀性至)
(孝少孤貧嘗自炊爨以養母平北將軍王敦聞之遺其/二婢辟為從事中郎有戯之曰奴價倍婢納曰百里何)
(必輕於五/羖皮耶)甚見器遇(虞預晉書劉隗字大連避亂/南渡遂為中宗從事中郎)文義
正素清議見稱(晉中興書潁川荀組司徒王渾教曰左/西屬荀組文義正素清議見稱宜轉從)
(事中/郎)母呼為郭尖(後魏書郭景尚字思和涉歴書傳遷/太尉從事中郎善事權貴母呼為郭)
(尖/)有輔佐之才(陶氏家傳回字恭淵為司徒王導從事/中郎為人正直不撓導亦以此重焉毎)
(言曰陶中郎有輔/佐之才真國器也)真國器(上/)别兄不泣(抱朴/子)
　　記室參軍
作軍國書檄(後魏陳琳阮瑀皆為曹公/記室軍國書檄皆所作)毎造書檄應命
立成(王隱晉書孫惠永興元年乘輿幸鄴司空東海王/越治兵下邳惠以書干越詭其姓名自稱南嶽逸)
(民奏秘之辭義甚美越省其書榜題通衢招求之惠乃/出見越即以為記室參軍專掌文疏預參謀議每造書)
(檄或駐馬催之應/命立成皆有辭㫖)不敬府主(世説太原孫楚字子荆著/作郎大司馬石苞記室參)
(軍不敬府主楚負才傲苞曰天子命/我參卿軍事齊王聞之始制施敬焉)才藻(文士傳曹攄/少厲志博學)
(有才藻仕晉辟公府歴洛陽令有能名大司馬/齊王冏輔政攄與齊人左思俱為記室參軍)髯參軍
(世說郄超王珣並以雋才為桓大司馬所眷珣為主簿/超為記室參軍桓時為荆州超為人多髯珣形狀短小)
(時西人為之歌曰髯參軍短/主簿能令公喜能令公怒)華要(沈約宋書孔顗為衡/陽王義季安西主簿)
(署記室奏牋固辭曰記室之局實惟華要自非秀敏英/或居之顗學不綜貫性又疎慵何以可屬知秘記秉筆)
(文闈假次之/尤方斯非濫)操筆立成辭兼文質(後周書元慶領記室/時雍州獻白鹿羣臣)
(欲草表陳賀尚書蘇綽謂慶曰近代以来文章華靡達/於江左彌復輕薄洛陽後進祖述不已相公柄民執物)
(君職典文房宜製此表以革前弊慶操筆立成/辭兼文質綽讀而笑曰杞橘猶可移況才子乎)博涉經
史善屬文辭(隋書魏澹好學博涉經史善屬文辭/采贍逸博陵王濟聞其名引為記室)
　　主簿
授經(漢書孫寶字子嚴以明經為郡吏御史大夫張忠/辟寶為屬欲令授子經寶自劾去忠固還之後署)
(寳主簿寳乃就職人或謂寳曰髙士不為主簿君何故/為寶曰府主以寶為主簿何敢自髙但君男欲學文而)
(移寶自近禮有来學義無往教/所以不就道不可詘身詘何傷)代視祝文(廣州先賢傳/鄧盛字伯宜)
(為太尉主簿㑹祠社倉曹屬讀贊祝文風滅燭盛隨㝠/中代倉曹視公問代祝者曰此雖小亦自非好事者莫)
(能/識)總知内外(魏志楊修字徳祖太尉彪子也謙恭才博/建安中丞相請署倉曹屬主簿是時軍國)
(多事修總知内外事皆稱意自魏太子以下並争與交/好武帝二十四年夏侯淵與劉備戰於陽平為備所殺)
(三月王自長安出斜谷軍遮要以臨漢中遂至陽平備/因險拒守九州春秋曰時王欲還出令曰鷄肋官屬不)
(知所謂主簿楊修便自嚴裝人驚問修何以知之修曰/鷄肋棄之如可惜食之無所得以此知王欲還也典略)
(云修有才智魏文為世子歴陳太丘碑過見碑題曰黄/絹幼婦外孫韲臼魏文思之不解問徳祖即答曰陳寔)
(之墓蔡邕之詞鍾繇寫之此絶妙好辭也魏文曰才與/不才相校四十里也魏武殺修曰芳蘭當門不得不除)
絶妙好辭(上/)諫無惡意(魏略曰賈逵字梁道為丞相主/簿太祖欲征呉而大霖雨三軍)
(多不願行太祖知其然恐外有諫者教曰今孤戒嚴未/知所之有諫者死逵受教謂其同寮三主簿曰今實不)
(可出而教如此不可不諫也乃建諫草以示三人三人/不獲已皆書名入白事太祖怒收逵等當送獄取造章)
(者逵即言我造意遂走詣獄/既而教曰逵無惡意復其職)文才機辯(典略繁欽字休/伯以文才機辯)
(少得名於汝潁間既長於書/記又善為詩賦為丞相主簿)言不覺夜(桓階字伯緒為/丞相主簿曹公)
(每事咨焉乃對曰昔文帝與賈生談不/知膝前於席今與卿言不覺日之夜也)諫自校簿書(楊/顒)
(字子昭為丞相諸葛亮主簿亮嘗自校簿書顒直入諌/曰為治有體上下不可相侵請為明公以作家譬之今)
(有人於此使奴執耕稼婢典炊爨鷄主司晨犬主吠盜/牛負重載馬涉逺路私業無曠所求皆足雍容髙枕飲)
(食而已忽一日盡欲以身親其役不復付任勞其體力/為此碎務形疲神困終無一成豈其智之不如奴婢鷄)
(狗哉失為家主之法也是故古人稱坐而論道謂之三/公作而行之謂之士大夫及顒卒時太常賴恭子尤為)
(丞相西曹令史隨亮於漢中早夭亮甚惜之與留府長/史張裔蔣琬書曰令史失賴尤掾屬喪楊顒為朝中損)
(多/矣)假吏(晉書楊駿輔政引潘岳為太傅主簿初譙人公/孫宏客於河陽岳待之甚厚及駿誅宏為楚王)
(瑋長史專殺生之政時駿綱紀皆當從坐同署主/簿朱振已就戮宏言於瑋謂岳為假吏故得免)機符
明徹(王隱晉書顧榮字彦先少有珪璋器/機符明徹大司馬齊王以為主簿)三軍悉識其
面(晉中興書王珣字先瑜為大司馬主簿時大司馬桓/温經略中原軍無寧嵗戎府多事珣居要任毎有稱)
(三軍文武數萬/人悉識其面)短主簿(晉陽秋王珣為府主簿郗超為/記室温並親之故府中為之語)
(曰髯參軍短主簿能令公喜/能令公怒超髯珣短故也)收羅士物(中興書卞敦字/仲仁太傅東海)
(王越收羅士物聞/其名以為主簿)有公輔之量(何邃字彦偉少有美名/太傅東海王越請為主)
(簿時海宇大亂軍國事繁碎事無大小毎見延問邃多/所匡正戎府推宗焉王演劉望咸稱歡之以為有公輔)
(之/量)任事專勢(臧榮緒晉書河南郭象字子𤣥才學清雋/善於庾敳敳甚知之毎曰郭子𤣥何必減)
(庾子髙象自黄門侍郎為主簿任事專勢傾動一時敳/謂象曰卿自是當世大才我疇昔之意都已盡矣文士)
(傳云東海王文郭子𤣥才用/為主簿天性閒朗事無凝滯)天性閒朗事無凝滯(上/)母
病解印綬去(廣州先賢傳鄧盛為秭歸令聞母病解印/綬決去太尉馬公喜其所履雅意辟之初)
(入府為/主簿)十錢簿(後魏書元慶資性貪鄙為太尉主簿事/無大小得物然後判或十錢或二十錢)
(得即取之時府中/號曰十錢主簿)入鐵主簿(三國典略齊許惇護之子/也性識敏達速於從政嘗)
(為司徒主簿以能判/時人號曰入鐵主簿)
　　舍人
李斯(史記李斯為丞/相吕不韋舎人)袁盎(前漢書袁盎為/將軍呂禄舍人)為人鯁直不
畏强禦(干寳晉記閻纉為人鯁直不畏/强禦初仕為太傅楊駿舎人)
　　祭酒
徳行髙妙(前漢書胡廣曰漢武丞相設科辟/徳行髙妙為第一科補南閤祭酒)白衣辟入
府(東觀漢記周澤字雅都少好修髙節教授生徒常數/百人建武二十六年以徳行髙妙大司馬府署議曹)
(祭/酒)政化大行(魏志張承魏國初建永以丞相參/軍祭酒領趙郡太守政化大行)陳元(三/輔)
(決録陳元建武四/年為司空祭酒)叱韓績撤去御坐(晉書紀瞻字思逺/遷丞相軍諮祭酒)
(論討陳敏功封臨相縣侯西臺除侍中不就及長安不/守與王導俱入勸進帝不許曰使殿中將軍韓績撤去)
(御坐瞻叱績曰帝座上應星/宿敢有動者斬帝為之改容)好學(左思字太沖少好學/學鍾胡書及鼓琴未)
(能皆成就父雍謂朋僚曰思所曉解不及我少時思乃/發憤剙意造齊都賦一年乃成復作三都賦司徒隴西)
(王辟為祭酒秘書/監賈謐請講漢書)講漢書(上/)
　　諸參軍
舉善彈非(晉劉𢎞教曰太康以来天下無虞遂共尚無/為貴談莊老少有說事外託論公務内俱共)
(談笑今即同舟而載安可不人致力/耶録事務舉善彈非亦隨職事修之)堂堂人之領袖(王/隠)
(晉書魏舒為相國參軍府朝廷碎事未嘗不見是非至/或興大事衆人既下意然後徐為之多出衆議莫不敬)
(從晉王曰魏舒/堂堂人之領袖)
　　令史
處法平允(魏氏春秋髙柔為刺姦令史既處法平允夙/夜匪懈常擁膝抱文書而寝太祖嘗夜微出)
(觀察諸吏見而哀/之徐解裘覆之)良士(蜀志董厥者丞相亮時為府令/史亮稱之曰董令史良士也吾)
(毎與之言詳慎宜適徙為主簿亮卒後/稍遷至尚書僕射代陳祗為尚書令)
　
　
　
　
　
　
　
　職官分紀卷五
欽定四庫全書
　職官分紀卷六
　　　　　　　　　　　　宋　孫逢吉　撰
　　門下省
隋百官志門下省置侍中給事黄門侍郎各四人掌侍
從左右擯相威儀盡規獻納糾正違闕監合嘗御藥封
璽書侍(案隋志以前歴代/沿革原本並缺)郎中髙功者在職一年詔加
侍中祭酒與侍郎髙功者一人對掌禁令公車太官太
醫等令驊騮厩後丞齊門下省掌獻納諫正及司進御
之職侍中給事黄門侍郎各六人錄事四人通事令史
主事令使各八人統局六領左右局領左右各二人左
右直長四人尚食局典御二人丞監各四人尚藥局典
御及丞各二人侍郎師尚藥監各四人主衣局都統子
統各二人齊師四人殿中局殿中監四人隋門下省納
言二人給事黄門侍郎四人錄事通事令史各六人又
有散騎常侍通直散騎常侍各四人諫議大夫七人散
騎侍郎四人員外散騎常侍六人通直散騎侍郎四人
並掌部從朝直又有給事二十人員外散騎侍郎二十
人奉朝四十人並掌同散騎常侍等兼出使勞問統城
門尚食尚藥符璽御府殿内等六局城門局校二人直
長四人食醫四人尚藥局典御二人侍醫直長各四人
醫師四十人符璽御府殿内局監各二人直長四人煬
帝分門下太僕二司取殿内監名以為殿内省并尚書
門下内史秘書以為五省門下省减給事黄門侍郎員
置二人去給事之名移吏部給事郎名為門下之職位
次黄門下置員四人從五品省讀奏案廢散騎常侍諫
議大夫散騎侍郎等常員改符璽監為郎置二員為從
六品加錄事階為正八品以城門殿内尚食尚藥御府
等五局𨽻殿内省十二年又改納言為内侍
唐百官志門下省侍中二人正二品(龍朔二年改門下/省曰東臺垂拱元)
(年改門下省曰鸞臺/開元元年曰黄門省)門下侍郎二人正三品下左散騎
常侍二人正三品左諫議大夫四人正四品下給事中
四人正五品上左補闕六人從七品上左拾遺六人從
八品上符寳郎四人從六品上典儀二人從九品下城
門郎四人從六品上符寳郎四人從六品上門下省有
錄事四人從七品上主事四人從八品下(有令史二十/二人書令吏)
(四十三人甲庫今十三人能書一人博書二人亭長六/人掌固十四人修補制勅匠五人裝演一人起居郎三)
(人賛者/六人)
職官志初秦漢置侍中曹無臺省之名自晉始置門下
省南北朝皆因之舊制宰相常於門下省議事謂之政
事堂永淳二年七月中書令裴炎以中書執政事筆遂
移政事堂於中書門下其印改為中書門下之印
六典初秦漢置侍中曹無臺省之名自晉始有門下省
歴宋齊梁陳後魏北齊隋國初皆曰門下省龍朔二年
改東臺咸亨元年復舊光宅元年改為鸞臺神龍元年
復嶲開元元年改黄門監五年復曰門下省
國朝門下省掌讀省審覆奏駮正行御史所糺諸司不
法考察吏部擬差職事官奏斷獄案受發通進表狀進
寳印差行事官給逓馬劵賜旌節及命婦冠帔僧道紫
衣師號應有法式所上之事
　　侍中(納言/)
前漢百官表侍中秦官也侍中加列侯將軍卿大夫將
都尉尚書太醫太官令至郎中無員多至數十人侍中
得入禁中
後漢百官志侍中比二千石(漢官秩云千石周禮太/僕干寳注曰若漢侍中)本
注曰無員常侍左右賛導衆事頋問應對法駕出則多
識者一人参乗餘皆騎在乘輿車後本有僕射一人中
興轉為祭酒或置或否(蔡質漢儀曰侍中常伯選舊儒/髙徳博學淵懿仰覘俯視切問)
(近對喻㫖公卿上殿稱制参乘佩璽秉劍員本八人陪/見舊在尚書令僕射下尚書正令官出入禁中武帝時)
(侍中莽何羅挾刄謀逆由是侍中出禁外有事乃入畢/即出王莽秉政侍中復入與中官共上章帝元和中侍)
(中郭舉與後宫通㧞佩刀驚/上舉伏誅由是侍中復出外)
後漢輿服志武冠一曰武弁大冠諸武官冠之侍中加
黄金璫附蟬為文貂尾為飾謂之趙惠文冠
漢舊儀侍中無員或列侯將軍衞尉光禄大夫為之得
舉非法又曰侍中左右近臣見皇后如見帝見婕妤行
則對壁坐則伏茵
環濟要畧侍中古官也或曰風后為黄帝侍中周時為
常伯常者言其道徳可常遵也秦始皇復故冠貂蟬漢
因而不改侍帷幄受頋問拾遺於左右出則負璽以從
秩二千石
應劭漢官儀侍中周官也金貂蟬左金取堅剛百錬不撓
蟬取居髙食潔口在腋下貂内勁悍而外温潤侍中便
左右與帝升降論思近對拾遺補闕百僚之中莫密於
兹又曰侍中秩千石黄門有盡宣署玉堂署各有長一
人
晉職官志侍中按黄帝時風后為侍中於周為常伯之
任秦取古名置侍中漢因之秦漢俱無定員以功髙者
一人為僕射魏晉以來置四人别加官者則非數掌導
賛威儀大駕出則次直侍中䕶駕正直侍中負璽陪乘
不帶劍餘皆騎從御坐殿與散騎常侍對扶侍中居左
常侍居右備切問近對拾遺補闕及江左哀帝興寜四
年桓温奏省二人後復舊
宋百官志侍中四人掌奏事直侍左右應對獻替法駕
出則正直一人負璽陪乘殿内門下衆事皆掌之周公
戒成王立政之篇所云常伯即其任也侍中本秦丞相
史也使五人徃來殿内東廂奏事故謂之侍中漢西京
無員多至數十人入侍禁中分掌乘輿服物下䙝器虎
子之属武帝世孔安國為侍中以其儒者特聽掌御唾
壺朝廷榮之久次者為僕射漢東京又属少府猶無員
掌侍左右賛導祠事顧問應荅法駕出則多識一人負
傳國璽操斬白蛇劍参乗餘皆騎在乘輿車後光武世
改僕射為祭酒漢世與中官俱止禁中武帝時出禁外
有事乃入事畢則出王莽秉政復入與中官俱止魏晉
以來置四人别加官不在數秩比二千石
南齊百官志侍中漢世為親近之職魏選用稍増華重
而大意不異齊世朝㑹多以美姿容者兼官永元三年
東昏南郊不欲親朝士以主璽陪前代未嘗有也侍中
呼為門下亦置令史
陳侍中舎有八區論者或言員本八人
後魏書侍中魏末置成軌王温平李封津並為中侍中
隋百官志侍中四人掌侍從左右擯相威儀盡規獻納
糾正違闕後齊侍中六人後周初有御伯中大夫二人
掌出入侍從属天官府保定四年改為納言二人煬帝改
為侍内
唐百官志侍中二人正二品掌出納帝命相禮儀凡國
家之務與中書令參摠而顓判省事下之通上其制有
六一曰奏鈔(謂祭祀之度國用授六品下官/斷流以下罪及除免官當者)二曰奏彈
(謂御史糾劾百/司不法之事)三曰露布(謂諸軍破賊申尚/書兵部而開奏焉)四曰議(謂/朝)
(廷之疑事下公卿議/理異同奏而裁之)五曰表六曰狀(蔡邕獨斷凡羣臣/上書通於天子者)
(四品一曰章二曰奏三曰表四曰駮議章者稱稽首上/以聞謝恩陳事詣闕通者也奏者上言稽首言下言稽)
(首以聞其中有所請若罪法劾案公府通送御史臺卿/校送謁者臺通者也表者上言臣某言下言臣某誠惶)
(誠恐頓首頓首死罪死罪左右下附曰某官某甲上以詣/尚書通者也公卿校尉諸將不言姓大夫以下皆言姓)
(報章曰聞報奏曰可其表由尚書報所由云已奏如書/凡章表以啟封其官宻事得皂囊其有疑事公卿百官)
(㑹議而執異議者曰校議曰某官主議以為如是下言/愚戅異議其合於上意者文報曰某官某甲可漢承秦)
(法羣臣上書皆言昧死言王莽慕古改昧死曰稽首光/武因而不改章表制度自漢以後多相因循隋令有奏)
(鈔奏彈露布等皇朝因之其駮議表狀等/至今常行其奏鈔露布侍中審自餘不審)以上乃審其
餘覆奏畫制可而授尚書省行幸則負寳以從版奏中
嚴外辦還宫則請降輅解嚴皇帝齋則請就齋室升殿
則奉玉幣盥則奉匜取盤酌罍水賛洗酌泛齊受虗爵
進福酒皆左右其儀饗宗廟進瓉而賛酌欝酒既祼賛
酌醴齊耤田則奉耒四夷朝見則承詔勞問臨軒命使
冊皇太后皇太子則奉詔降宣命慰問聘召則涖封題
發驛遣使則給魚符凡官爵廢置刑政損益授之史官
既書覆涖其記涖職事官六品以下進擬則審其稱否
而進退之(武徳元年改侍内曰納言三年曰侍中龍朔/二年曰左相武后光宅元年曰納言開元元)
(年改侍中曰監天寳元年/曰左相至徳二年曰侍中)
唐官品志侍中髙功者在職一年詔加侍中祭酒與侍
郎髙功者一人掌禁令
六典侍中二人正三品(晉令侍中品第三武冠絳朝服/佩水蒼玉東晉桓温奏省二人)
(後復舊梁氏秩二千石品第三後班第十二陳氏依梁/魏侍中六人加官無數初從一品太和中革令正第三)
(品北齊因之隋氏諱忠改納言置二人/正第三品唐大厯二年陞為正二品)
五代史百官志北齊侍中因後魏置六人掌獻納諌正及
進御之職参預諸公論國政
國朝元祐令侍中正一品
出則参乘入侍左右(前漢金日磾為侍中光禄大夫既/親近未嘗有過失帝甚信重之賞)
(賜累千金出則驂乘入侍左右貴戚多竊怨曰/陛下妄得一胡而反貴重之帝聞之愈厚焉)冠鵕䴊
傅脂粉(惠帝時侍中皆冠/鵕䴊具帶傅脂粉)年十二(桑𢎞羊雒陽賈人子/以心計年十二為侍)
(中/)年十五(張良子辟疆中/年十五為侍)年十八(霍去病以皇后姊子年/十八為侍中善騎射)
封侯参乘(張彭祖宣帝時為侍中少與帝同/親硯席以舊恩封侯出則参乘)九男為侍
中(史丹元帝世為侍中帝出陪乘/甚有寵九男皆以丹任為侍中)學先王之道知君臣
之義(谷永對云昔龍筦納言而帝命惟允四輔既備成/王靡有過事勅正左右齊栗之臣戴金貂之飾執)
(常伯之職者皆使學先王之道知君臣之義濟濟謹孚/旡敖戲驕恣之道則左右肅乂羣僚仰法也師古曰常)
(伯侍中也伯長也常使長事者/也一曰帝任使之人此為長也)子孫為侍中(張安世自/宣元以来)
(子孫為/侍中)帝以為忠(上官桀為中廐令上嘗疾及愈見馬/多瘦怒曰汝以我不復見馬耶桀頓)
(首曰臣聞聖體不安日夜憂懼意不在馬言/未卒泣數行下帝以為忠親近之以為侍中)宜寵異之
(班伯為侍中後上朝東宫太后泣曰聞帝顔色疲黒班/侍中本大將軍所舉宜寵異之益求其比以輔聖徳宜)
(遣冨平侯且就國許商為少府師丹為光禄勲伯遷水/衡都尉與兩師並侍中皆秩中二千石毎朝東宫常從)
(有及大政俱使諭指於公卿上亦稍/厭遊賞而復經書之業太后甚悦)内輔参聽斷(後漢/和帝)
(紀皇太后詔守文之際必有内輔以参聴斷侍中憲朕/之元兄行能兼備忠孝尤篤先帝所器親受遺詔當以)
(舊典輔/斯職焉)敬受侍中言以為後戒(謝承後漢書劉陵為侍/中車駕祠南郊陵参乘)
(上起早升輿眠恭跪接覺曰陛下萬乘之主宜正/立上有悦色曰敬受侍中言以為後戒更自整頓)諫止
開鴻池(趙典再遷為侍中時帝欲廣開鴻池典諫曰鴻/池汎濫已且百頃猶復増而深之非所以崇唐)
(虞之約己遵孝文之愛/人也帝納其言而止)強項真楊震子孫(楊震孫竒靈/帝時為侍中)
(帝從容問竒曰朕何如桓帝對目陛下之於桓帝/猶虞帝之於唐堯帝不悦曰卿強項真楊震子孫)博選
耆儒宿徳(朱穆因進見復陳奏臣聞漢家舊學置侍中/常侍各一人省尚書事黄門侍郎一人𫝊發)
(書奏皆用姓族自和熹太后以女子稱制不接公卿乃/以閹人為常侍小黄門通命兩宫自此以來權傾人主)
(窮困天下宜皆罷遣博選耆儒宿徳與参政事帝/怒不應穆伏不肯起左右𫝊出良久乃趨而去)面稱
朕違(爰延為侍中帝遊上林苑從容問延曰朕何如主陳/也對曰陛下如漢中主帝曰何以言之曰尚書令)
(蕃任事則治中常侍黄門豫政則亂是以知陛下可與/為善亦可與為非此中主之謂也帝曰昔朱雲廷争折)
(檻今侍中面稱/朕違敬聞命矣)著楚辭(王逸字叔師順帝時為侍中著/楚辭章句行於代其賦誄書論)
(及雜文凢二十一篇又/作漢書三百二十三篇)諸皆少年(李固字子堅諫帝云/臣一日在朝㑹見諸)
(侍中皆年少無一宿儒可/顧問者乃進楊厚黄瓊)伏青蒲上(史丹為侍中元帝/寢疾丹以親密近)
(臣得親疾候上閒獨時丹/直入卧内頓首伏青蒲上)親密近臣(上/)進見問得失(謝/承)
(後漢書公孫暉拜博士侍中國有疑事常使進見/問其得失所陳皆據經依義補益國家深見省納)據經
依義補益國家(上/)疑事密問(劉淑為侍中朝夕見議竭/忠於朝補政二百餘事皆)
(著為篇章朝廷有/疑事密諮問焉)八俊(周舉字宣光順帝時詔遣八使/廵行風俗皆選有威名者乃奏)
(舉為侍中與杜喬周栩馮羡欒巴張綱郭遵太/尉長史劉班分行天下使同日而拜號曰八俊)解經不
窮(東觀漢記戴馮為侍中正旦朝㑹百寮畢㑹帝令羣/臣能說經者更相問難義有不通輙奪其席以益通)
(者馮遂重坐五十餘席故京師/為之語曰解經不窮戴侍中)重坐五十餘席(上/)含雞
舌香(侍中廼存年耆口臭上出雞舌使含之雞舌香頗/小辛螫不敢咀咽自嫌有過賜毒藥歸舍辭訣欲)
(就便宜家人哀泣不知賴僚友請問其愆失求眎其藥/及口香共笑之更為含食其意遂解存鄙儒蔽於此耳)
(其餘闒茸/不可稱)三代侍中(馮魴字孝孫父子兄弟/並帯青紫三代侍中)綠車載送
衞尉府(衛尉金敞疾甚成帝拜子涉為侍/中送衞尉府載以皇孫車寵之)引在帷幄(張/衡)
(為侍中帝引在帷幄諷議左/右常侍問衡天下所疾苦者)問舊事輙對(李直字元春/為侍中章帝)
(西謁園陵直陪乘問/舊事輒對由是見重)彤管貂璫(魏應璩詩彤管弭納言/貂璫衣武弁出入承明)
(廬車服/一何煥)對求徑寸珠(蘇則字文師帝問曰前破酒泉張/掖西域通使燉煌獻徑寸之珠可)
(復求市益得則對曰若陛下化洽小國徳流沙/漠即不求自至求而得之不足為貴也帝嘿然)膝非佞
人枕(則拜侍中與董昭同寮昭嘗枕則膝/臥則推之曰蘇則之膝非佞人枕也)在職三年多
所駮易(盧毓為侍中是時散騎常侍劉劭受詔定律未/就毓上論古今律制之意髙堂隆數以宫室事)
(切諌帝不悦毓以君明臣直古之聖王恐不聞其過故/有敢諫之鼓近臣盡規此乃臣等所不及隆諸生名為)
(狂直陛下宜容之毓/在職三年多所駮易)在朝畧不交接(劉曄字子陽為侍/中在朝畧不交接)
(時人或問其故曄荅曰魏室即祚尚新智者知命俗或/未咸僕在漢為支葉於魏備腹心寡偶少徒於宜未失)
(也/)引裾(辛毗遷侍中時帝以徙兾州户十萬實於河南/毗曰陛下不以臣不肖置之左右安得不與臣)
(議帝不荅起入内毗隨/而引其裾帝奮衣不還)領丞相東西曹掾(陳羣為侍中/領丞相東西)
(曹/掾)戴蟬珥貂(王粲為侍中文帝贈詩曰戴蟬珥/貂朱衣皓帶入侍帷幄出擁華盖)入侍帷
幄出擁華葢(上/)執虎子(魏畧舊儀曰侍中親省起居俗/因謂之執虎子始蘇則為侍中)
(有與則同隱居者是時仕甫歴縣令適京師見則謂之/曰仕進名止執虎子則笑曰我誠不能效汝蹇蹇驅鹿)
(車/也)強識博聞(魏國既建杜襲為侍中與王粲和洽並用/粲強識博聞太祖遊觀多得骖乘至見敬)
(不及洽襲嘗獨見至夜半粲性躁競起坐曰不知公對/杜襲道何等也洽笑曰天下事豈有盡耶卿晝視可矣)
(於此欲/兼之乎)弱冠(蜀志關興字安少有令聞丞相/諸葛亮深器異之弱冠為侍中)招納蠻戎
(馬良字季長先主稱尊號以良為侍中及東征呉遣/良入武陵招納五谿蠻戎渠帥皆受號印咸如意焉)服
不精細食不重膳(呉志大帝時是儀為侍中服不精細/食不重膳貧困家無儲蓄聞之幸儀)
(舍求視䟽飯親嘗之對之歎息即増/俸賜益田宅儀累辭讓以恩為戚)掌御唾壺(孔氏連/叢孔臧)
(與子琳書曰侍中安國時見崇禮不供䙝事獨/得掌御唾壺朝廷之士莫不榮之此汝親見)在朝稱
為儒宗(益部耆舊傳董秩少從師學大將軍何進表薦/資游夏之徳述孔氏之風宜勅公車待詔以異)
(禮諮謀竒䇿靈帝徵拜侍中/在朝稱為儒宗甚見器待)七車(張寛漢武帝時為侍/中從祀甘泉至渭水)
(橋有女子浴於渭水乳長七尺怪其異遣問之荅曰帝/之後第七車知我所以來寛在第七車對曰天星主祭)
(祀者齋戒不嚴/則女人現耳)七世(三輔故事金日磾忠勤/守節金氏七世為侍中)從容諷議
拾遺左右(文士傳張衡為侍中嘗居/帷幄從容諷議拾遺左右)興一代之志(魏志/昔文)
(帝陳王以公子之尊博好文采同聲相應才士並出惟/王粲等六人最見名而粲時處常伯之官興一代之志)
(其不可/勝紀)識舊玉佩(摯虞决疑要注曰漢末䘮亂絶無佩/玉魏侍中識漢舊始復作之今之玉)
(佩受法/於粲也)以能書留補(韋誕以能書留補侍中魏/氏寳器銘題皆誕書也)官失其
任得者亦不足貴(安平王孚為魏太子中庻子魏文帝/即位選侍中常侍等官太子左右舊)
(人頗諷諭主者便欲就用不調餘人孚曰雖有堯舜必/有稷契今嗣王新立當進用海内英賢猶患不得如何)
(欲因際㑹自相薦舉官/失其任得者亦不足貴)有經國之幹(晉任愷字元褒為/侍中有經國之幹)
(萬幾大小愷多管之愷/性忠正以社稷為己任)貂蟬盈坐(趙王倫僣即帝位同/謀者皆超階越次不)
(可勝紀至於奴卒厮役亦皆命以爵位每朝/㑹貂蟬盈坐時人為之語曰貂不足狗尾續)假還本鄉
葬妻(魏舒代山濤為侍中舒三娶妻皆亡於是自/表假還本鄉葬妻上賜地一頃錢五十萬)恂恂
濟濟(王濟自武子為侍中與侍中孔恂楊濟同列一時/秀彥武帝常㑹公卿藩牧於乾武殿頋濟恂而謂)
(諸公曰朕左右可/謂恂恂濟濟矣)血濺御服(嵇紹為侍中天子承詔馳/詣行在所值王師敗績於)
(蕩隂百官及侍衞莫不潰散唯紹儼然端冕以身扞衞/兵交御輦飛箭兩集紹被害於帝側血濺御服及事定)
(左右欲浣衣帝/曰此嵇侍中血)問貂璫不知所出(桓帝末侍中蟬参乘/問貂璫何法不知所)
(出又問地震云不為/史還宫左遷議郎)改詔(王坦之為侍中簡文帝疾詔/大司馬温周公居攝政事坦)
(之自持詔入於帝前毁之帝曰天下儻來之運卿何所/嫌坦之曰天下宣元之天下陛下何得專之帝乃使坦)
(之改/詔焉)領衞優重(沈演之為侍中衞將軍文帝謂之曰侍/中領衞俱為優重此盖宰相便坐卿其)
(勉之/也)宰相便坐(上/)所辟皆寒素有行之士(陸玩遷侍中/玩雖登公輔)
(謙不辟掾属成帝聞而勸之玩不得已而從命所辟皆/寒素有行之士玩翼亮累世常以𢎞厚為人主所貴加)
(性通雅不以名位格物誘納後進若/布衣由是縉紳之徒莫不䕃其徳宇)位未及扶醉未及
亂(語林晉孝武與虞嘯父飲酒不醉不出復臨出拜殆/不能復起帝因呼人上殿扶虞侍中嘯父荅曰臣位)
(未及扶非分之賜所不當/當時美之勅左右疏其語)對旄頭之義(摯虞决疑要注/曰晉武帝時彭)
(權為侍中帝問侍臣旄頭之義何謂耶權對曰秦紀秦/國竒怪觸山截水無不崩潰唯畏旄頭故使武士冠之)
(以衞至/尊也)宜侍帷幄盡規左右(七賢傳山濤為侍中詔曰/濤清風淳履思心通逺宜)
(侍帷幄盡/規左右)廊廟之望喉舌機要(顔含别傳含字君道儀/狀嚴整風貌端美大司)
(馬桓公歎曰顔侍中廊/廟之望喉舌機要也)老公授藥(續捜神傳程咸字延/休其母懐姙咸老公)
(授藥與之服此當生貴子晉武/帝時歴位至侍中有名於世)貂拂帝手(宋文帝元嘉/中王嘉王曇)
(首殷景仁等並為侍中情任親宻與帝接膝/共語貂拂帝手㧞貂置案上語畢復手挿之)朕反陪卿
(孝武時侍中何偃南郊陪乘鑾輅過白/門閫偃將匐帝乃接之曰朕反陪卿)方之金張三族
(陸慧曉晉太尉玩之𤣥孫也自玩至慧曉祖萬嵗世為/侍中皆有名行慧曉伯父仲元為侍中時人方之金張)
(三/族)諫射雉(蔡興宗拜侍中毎正言得失無所頋憚宋孝/武新年拜陵寢興宗負璽陪乘及上欲因以)
(射雉興宗正色曰今致䖍園陵情敬俱重從/禽猶有餘日請待他辰上大怒遣令下車)以形短小
而止(陸慧曉為吏部郎明帝欲用為侍中以形短小而/止後為右將軍出監南徐州朝議又欲以為侍中)
(王亮曰濟河須人今且就朝廷備之以鎮南兖州王瑩/王志皆曰侍中彌須英華方鎮猶應有選者亮曰較其)
(二者貂蟬緩拒㓂切當今朝廷甚弱宜從其/切者乃以慧曉為輔國將軍南兖州刺史)直是我家
衰(王曇首為侍中卒文帝為之慟中書舍人周﨣/侍側曰王家欲衰賢者先隕帝曰直是我家衰)管機
凝務端朝賛契(宋孝武故侍中司徒建安王宏/墓銘云管機凝務端朝賛契)四賢一
時之秀(劉湛為侍中時王華王曇首殷景仁並為侍中/文帝於六合殿與四人飲甚悦華等出帝目送)
(良久歎曰此四賢一時之秀/也同管喉舌恐後難繼也)謙虚自退(王僧綽為侍中/任以機密時年)
(二十九始興王濬嘗問其年僧綽自/嫌早達良久乃荅其謙虚自退若此)風力獨幹冠冕一
時(殷景仁與王華王曇首劉湛四人並為侍中/以風力獨幹冠冕一時同升之美近代莫及)觧璽(南/史)
(齊謝朏宋朝為侍中及齊受禪朏當日在直百寮陪位/侍中當觧璽朏佯不知曰有何公事傳詔云觧璽授齊)
(王朏曰齊自應有侍中乃引枕臥傳詔懼乃令稱疾欲/取兼人朏曰我無疾何所道遂朝服步出東掖門乃得)
(車仍還宅是日遂以王儉為侍中觧璽既而武帝/請誅朏髙帝曰殺之則成其名正應容之度外)冠貂
投地(張敬兒為南齊侍中領軍將軍又遷散騎常侍車/騎將軍及臨誅脱冠貂投地曰用此物誤我敬兒)
(有軍功感邪夢為謡言跡/覬覦以至殱亡亦理也)蟬冕所映彌有華采(庾杲之/字景行)
(美姿質善言笑嘗兼侍中栁世隆在御座謂齊武帝曰/庾杲之為蟬冕所映彌有華采陛下固當與其即真上)
(甚悦王儉曰國家以杲之清美所以許/其假職若以其即真當在胡諧之後)以清美假職(上/)
燭燒貂(梁隆雲公/見侍郎門)採薪得貂蟬(江淹年十二時孤貧採/薪以養因得貂蟬一具)
(其母曰此固汝之休徵也汝行若此豈長/貧賤耶可留待得侍中着之後果拜侍中)四官皆珥貂
(朱异居權要三十餘年善承上㫖故特被武帝寵任歴/官負外散騎常侍至侍中四官皆珥貂自右衞率至領)
(軍四職並驅鹵/簿近世未有也)貪財冒賄(异為侍中貪財冒賄欺罔視/聴以伺候人主意不肯進賢)
(黙惡四方饋餉曽無推拒逺近莫不忿疾財賄充積性/吝嗇未嘗有所散施厨下珍羞常腐爛毎月常棄十數)
(車雖諸子别房亦不分贍侯景鎮夀春累啟請與魏絶/和及致書與异餉金二百兩异取其金而不停北使景)
(遂反以討异為名景至城下又射啟言誅异等則臣按异/轡北歸帝登南樓望賊顧謂异曰四郊多壘誰之罪歟)
(流汗不能對慚/忿發病而卒)樹為侍中折(羊侃入南朝授太子左衛/率侍中車駕幸樂遊苑侃)
(預晏時少府奏新造兩刃矟成長二丈四尺三寸帝因/賜侃河南國紫騮馬分試之侃執矟上馬左右撃劍特)
(盡其妙觀者登樹帝曰此樹必為侍中/折矣既而果折因號此矟為折樹稍)門中久無此職
(蕭芥為侍中闕選司舉王均等四人並不稱㫖髙祖曰/我門中久無此職宜用蕭芥為之芥博物強識應對左)
(右多所匡正/髙祖甚重之)王訓無謝彥囘(王訓為侍中武帝問何敬/容曰謝彥囘幾為宰相對)
(曰少過三十帝曰今之王訓無/謝彥囘彥回宋明帝時為侍中)斂諸門鑰付栁侍中(栁/度)
(逺為侍中嘗失大禁中鑰驚懼帝悉/斂諸鑰問侍中何在至即悉付之)喻㫖公卿對問帷
扆(王筠為侯元讓侍中表日至如元勲舊儒之胄積徳/累仁之家九世七葉之華相朝仕漢之貴不然子駿)
(之學洞古今平子之恩侔造化仲宣之辨識無滯次仲/之觧經不窮然後可以喻㫖公卿對問帷扆陪六尺之)
(輿通四方之意求/之㣲臣此途隕絶)樞機規獻實在得人(丘遲為范衞年/讓梁臺侍中表)
(懐鉛早歲不以隕穫累心躡屨晚年豈以充詘在/念葢樞機規獻實在得人况在庸㣲何用膺荷)六尺
之内陪接天光(任昉為王思逺讓侍中表行則六尺之/内陪接天光語則服璽申命誠信區宇)
(獻可替否出納惟幾敷奏於金華之上進讓於/玉堂之下金遷七貴之茂王粲二公之孫云云)職思近
切任掌摠綸(陸倕張侍中啟爰降曲慈復叨清顯職/司近切任掌摠綸魏選異才漢承髙徳)異
才髙徳(上/)二賢相得(傅咸集曰朗陵公何敬祖咸之從/内兄國子祭酒王武子咸從姑之)
(外孫何公既登侍中武子俄而亦作二賢相得甚欣咸/亦慶之乃賦詩以申懐曰吾兄既鳯翔王子亦龍飛雙)
(鸞游蘭渚二/離揚清輝)主喉舌(魏志應璩雜詩曰侍中/主喉舌萬物無不亂)七葉珥漢
貂(晉左思詩云金張藉舊業七葉珥/漢貂金張之家七葉為漢侍中也)為服三年喪者四
十餘人(蕭方三十國春秋曰丁未王師敗績於蕩隂侍/中嵇紹以身捍上因遇害紹既死之後為服三)
(年喪者四/十餘人)通理有才義(虞預晉書河間成都王舉兵向/朝廷北討徵嵇紹為侍中天子)
(䝉塵其右將軍裴楷通理/有才義僉論以為侍中)大奴故自得鳯毛(世說王敬以/倫美姿容)
(父作侍中公服從門入桓公望之曰大奴/故自得鳳毛也大奴王劭也亦見中興書)帝思其言(華/陽)
(國志譙陸為上林令武帝欲廣上林苑陸言堯/舜至治廣徳不務林苑帝思其言徵為侍中)監典後
宫出入臥内(後魏羅吉世祖初遷侍中外都大官總三/十六曹事年一百七歳精爽不衰世祖以)
(其忠慤甚見信待監/典後宫出入臥内)攜杖出入(甄理為侍中以其衰老/詔賜御府杖得攜杖出)
(入/)貂鼲映首日月在躬(北齊邢子才為彭城王奏讓侍/中表曰貂鼲映首日月在躬冠)
(盖庶僚跨躡多士雖智慚量力明闕自知在梁之/譏無待諠譁之議素飡之責豈須噂􁀨之口云云)金蟬
質絹(李忠拜侍中後以年漸遲暮言於執政乞在閒職/以養餘年乃除驃騎大將軍儀同三司復以本官)
(領衛尉卿卒有米三石酒數斛書籍藥物充/滿篋架未及得斂至以金蟬質絹乃得斂焉)飛蟬集冠
(見散騎/常侍門)五貴(隋蘇威為納言與左翊衞將軍宇文述黄/門侍郎裴紘御史大夫裴藴内史侍郎虞)
(世基参掌朝政時/人稱之為五貴)惡人異己(威治身清儉以㢘慎見稱/毎至公議惡人異己雖或)
(小事必固争之時人/以為無大臣之體)諫髙祖與貴臣同坐(唐髙祖即位/言則稱名與)
(貴臣同榻而坐納言劉文靜進曰昔晉元帝與朝臣共/坐王導奏曰若太陽俯同萬物欲使蒼生將何仰照今)
(至尊過自卑屈羣下何以自安/乖乾坤之定位願陛下改之)占奏搢紳属目(陳叔達/字子聰)
(武徳初授黄門侍郎判納言封江國公/叔達明辨善為容每占奏搢紳属目)頡利懼而走(楊/恭)
(仁授黄門侍郎尋為凉州摠管就加納言突厥頡利率/衆數萬獵其境恭仁應機設拒張疑屯虗幟示之頡利)
(懼而/走)就加(上/)言賣果蔬與人争利(蘇良輔垂拱初遷冬/官尚書拜納言留守)
(西京尚方監裴匪躬案諸苑建言鬻果蔬儲利佐公上/良輔曰儀休一諸侯相拔葵去織未聞天子賣果蔬與)
(人争利/遂止)諫以金塗九鼎(九鼎成則天令以黄金千兩塗/之納言姚璹誎曰鼎者神器貴)
(在質樸豈待金色/方為炫燿從之)請率先百寮出任刺史(長安中則天/嘗與宰相譏)
(及州縣官吏納言李嶠等奏臣等謬膺大任不能使兵/革止息倉庫殷盈户口尚有逋逃官人未免貪濁夙夜)
(慚惶不知啟處伏思當今要務莫過富國安人富國安/人之方在擇刺史竊見朝廷物議奠不重内官輕外職)
(毎除授牧伯皆再三被訴比来所遣外官多是貶累之/人風俗不澄實由於此今望於臺閣寺監妙簡賢良分)
(典大州共康庶績臣等請輟近侍率先具寮則天曰卿/等誰為此行鳳閣侍郎平章事韋嗣立先對曰臣以庸)
(愚謬膺奬擢承乏外臺庶當盡職於/是嗣立帯本官兼檢校汴州刺史)韋公真宰相(韋安/石遷)
(文昌右丞尋知納言事時二張武三思寵横安石数折/辱之㑹侍宴殿中易之引蜀商宋覇子等博塞后前安)
(石跪奏啇等賤類不當戲殿上頋左右引出坐皆失色/后以安石辭正改容慰勉鳳閣侍郎陸元方自以為不)
(及退告人曰此真宰/相非吾等所及也)言知惡而不去(王珪遷侍中它日/進見有美人侍側)
(本廬江王瑗姬也帝指之曰廬江不道賊其夫而納其/室何有不亡乎珪避席曰陛下以廬江為是邪非邪帝)
(曰殺人而娶其妻乃問朕是非何也對曰臣聞齊桓公/之郭問父老曰郭何故亡對曰以其善善而惡惡也公)
(曰若子之言賢君也何至於亡父老曰不然郭君善善/而不能用惡惡而不能去所以亡今陛下知廬江之亡)
(其姬尚在竊謂陛下以為是審知其/非所謂知惡而不去也帝嘆美其言)陛下負臣臣不負
陛下(帝使太常少卿祖孝孫以樂律授宫中久之伎不/進數被讓珪與温彥博進曰孝孫謹修事陛下使)
(教女樂又責譙之天下其以士為輕乎帝怒曰卿皆我/腹心乃附下㒺上為人遊說耶彥博懼謝罪珪不謝曰)
(臣本是前官罪當死陛下矜其性命别置樞密責以忠/效今乃疑臣以私是陛下負臣臣不負陛下帝黙慚遂)
(罷/)言房𤣥齡等材自謂孰賢(明日語房𤣥齡曰武王不/用夷齊宣王殺杜伯自古)
(帝王納諌固難矣朕夙夜庶幾於前聖昨責珪等痛自/悔公等勿懲是不進諌也時珪與𤣥齡李靖溫彦博戴)
(胄魏徵同輔政帝以珪善人物且知言因謂曰卿標鍳/通悟為朕言𤣥齡等材自謂執賢珪對曰孜孜奉國知)
(無不為臣不如𤣥齡兼資文武出入將相臣不如靖敷/奏詳明出納惟允臣不如彥博濟繁治劇衆務必舉臣)
(不如胄以諌諍為心恥君不及堯舜臣不如徵至激濁/揚清疾惡好善臣於數子有一日之長帝稱善而𤣥齡)
(等亦以為盡己所長/謂之確論進封郡公)處事以情(魏徵為侍中尚書省滯/訟不决者詔徴平治徴)
(不素習法但存大體/處事以情人人悦服)上書戒中宗(中宗復位以桓彦範/為侍中上書戒帝曰)
(伏見陛下臨朝視政皇后必施帷殿上預聞政事臣愚/謂古王者謀及婦人皆破國亡身傾輈繼路且以隂乗)
(陽違天也以婦凌夫違人也違天不祥違人不義故書/曰牝雞之晨惟家之索易曰無攸遂在中饋言婦人不)
(得預外政也伏願上以社稷為重令皇后無居/正殿於外朝深居宫掖修隂教以輔佐天子云)軍國事
委裁可(魏元忠進侍中武后崩/帝居䘮軍國事委裁可)挺直(安樂公主館第成/中宗臨幸燕從官)
(賦詩御史大夫知政事李日知卒章獨以規戒睿宗他/日謂曰向時雖朕亦不敢諫非公挺直何能且即拜侍)
(中/)后父(中宗既立欲以后父韋𤣥貞為侍中宰臣裴炎/固争以為不可中宗不悦謂左右曰我讓國與)
(𤣥貞豈不得何為惜侍中耶/炎懼乃與則天定策廢立之)禇遂良譖殺劉洎(太宗征/遼東初)
(發定州在道不康侍中劉洎與中書令馬周入謁洎周/出禇遂良傳問起居洎泣曰聖體患臃極可憂懼遂良)
(誣奏之曰洎云國家不足慮正當傳少主行伊霍故事/大臣有異志者誅之自然定矣太宗疾愈詔問其故洎)
(以實對又引馬周以自明太宗問周對與洎所陳不異/遂良又執証不已乃賜洎自盡初征遼東時太宗命洎)
(兼太子左庶子/輔太子於定州)賜宸扆台衡二銘(馬燧以河中平詔書/褒美遷光禄大夫兼)
(侍中宴賜畢還太原是行也徳宗賜宸扆台衡二銘燧/至太原乃勒二銘於起義堂西偏帝為題額其崇寵如)
(此/)嚴正未嘗囘容(張文瓘拜侍中性嚴正未嘗回容請/諸司奏議悉心糾駮故帝委之或時)
(移疾他宰相奏事必問與文瓘議未若/不者曰徃共籌之或曰已議即皆報可)請息兵修徳以
懷異俗(新羅叛欲議出兵討之時文瓘病卧家自力請/見曰土蕃未安屯兵不解新羅復叛議欲出師)
(二虜俱事臣恐人不堪敝請/息兵修徳以懐異俗詔可)不節堂饌(初堂饌豐餘欲/少損文瓘曰此)
(天子所以重樞務待賢才也吾等若不任/職當自引避不宜節賦以自取名衆乃止)對地震(張行/成髙)
(宗即位遷侍中監修國史時晉州地震不息帝問之對/曰天陽也君象地隂也臣象君宜動臣宜靜今靜者頋)
(動恐女謁用事大臣隂謀又諸王公主参乘起居或伺/間陳請冝明設防閉且晉陛下本封應不虚發伏願深)
(思以杜未萌帝然之詔/五品以上極言得失)降諸武王爵(敬暉字仲曄以誅/二張功加金紫光)
(禄大夫為侍中暉表請武王悉降/爵由是皆為公三思憤俄罷政事)言道不治罪二臣(宋/璟)
(兼侍中帝幸東都次崤谷馳道隘稽擁車騎帝命黜河/南尹李朝隱知頓使王怡等官璟曰陛下富春秋今始)
(廵守以道不治而罪二臣由此相飭後有受其蔽者帝/遽命捨之璟曰陛下向以怒責之今以臣言免之是過)
(歸於上而恩在下姑聴待罪於朝/然後詔還其職進退得矣帝善之)言日食修徳(㑹日食/帝素服)
(俟變録囚多所貸遣賑恤灾患罷不急之務璟曰陛下/降徳音恤人隠寛宥輕繫惟流死不免此古所以慎赦)
(也恐議者直以月蝕修則日食修徳或言分野地重兾/有揣合臣以為君子道長小人道消止女謁放纔夫此)
(所謂修徳也囹圄不擾兵甲不潰官不苛治軍不輕進/此所謂修刑也陛下常以為念雖有虧食將轉而為福)
(又何患乎願動天以誠/無俟空文帝嘉納之)焚藁(髙儉字士㢘進止詳華凡/有獻替搢紳皆属目奏議)
(未嘗不焚藁/家人無見者)進止詳華(上/)甚得大臣體(郝處俊為侍中/處俊性儉素土)
(木形骸自参綜朝政毎與上言議必引/經籍以應對多有匡益甚得大臣體)應對必引經籍
(上/)前作后國㸙後為主邑丞(竇懐貞遷侍中方太平公/主干政懐貞傾已附離日)
(視事退輙詣主第刺取所欲中宗為金仙玉貞二公主/營觀費鉅萬諌者交疏不止唯懐貞勸成之躬䕶役作)
(族弟維鍌諌曰公位上衮當思獻可替否輔天子而計益/校瓦木雜厮役工匠間使海内何所瞻仰乎不荅督繕)
(急時語曰前作后國㸙後為主邑丞言事公主如邑官/属也在位半歲無所事帝引見承天切責之俄與李田)
(知郭元振/張説皆罷)免十死罪(劉幽求為侍中降璽書曰使夫髙/岸為谷長河如帯子子孫孫傳國)
(無絶人以卿忘軀殄難宜有恩榮故特免十死罪/書諸金鐵俾傳於後卿其保兹功業豈不美與)獻詩
諫獵(魏知古為侍中先天元年冬上畋於渭川知古獻/詩以諷曰嘗聞夏太康五弟訓禽荒我后來冬狩)
(三驅盛禮張順時鷹隼擊講事武功揚奔走未及去翾/飛定翺翔非熊從渭水瑞翟想陳倉此欲誡難縱兹逰)
(不可常子雲陳羽獵僖伯諌漁棠得失鍳齊楚仁恩念/禹湯雍熈諒在宥亭毒匪多傷辛甲今為史虞箴遂孔)
(彰手詔/褒之)得蒲萄不食(陳叔達字子聰武徳中拜侍中叔達/明辨善容止毎有敷奏搢紳莫不)
(属目嘗賜食於御前得蒲萄執而不食髙祖問其故對/曰臣母患口乾求之不能致欲歸以遺母髙祖喟然流)
(涕曰卿母可遺/因賜物百段)未嘗漏洩内事(楊師道太宗時為侍中/性周慎謹密未嘗漏洩)
(内事親友或問禁中之言乃更對以他語嘗曰吾少窺/内史至孔光不言温室之樹毎欽其餘風所庶㡬也師)
(道退朝後必引當時英㑓宴集/園池而文㑹之盛當時莫比)請出二息補外(源乾曜/見同中)
(書門下/三品門)獻瑶山徃則維城前軌二篇(裴光庭見𢎞/文館學士門)賊不
敢害(苗晉卿為侍中代宗即位晉卿年已衰暮廣徳初/吐蕃㓂長安晉卿時病臥於私第蕃賊聞之輿入)
(脅之噤不肯/語賊不敢害)以辯說參帷幄(侍中魏徴自以無功於國/徒以辯說遂參帷幄深懼)
(滿盈後以目/疾頻表遜位)諫王后之廢(韓瑗進侍中兼太子賓客王/后之廢瑗雪泣言曰皇后乃)
(陛下在藩時先帝所娶今無罪輙廢非社稷計不納明/日復諫曰王者立后配天地象日月匹夫匹婦尚知相)
(擇况天子乎詩云赫赫宗周褒姒滅之臣讀至此尚輟/卷太息不圖本朝親見此禍宗廟其不血食乎帝大怒)
(詔引出禇遂良貶潭州都督明年瑗上言遂良受先帝/頋托一徳無二向日論事至誠懇切詎肯令陛下後堯)
(舜塵史册哉願寛無辜以順衆心帝曰遂良之憤朕知/之矣其悖戾好犯上朕責之詎有過耶瑗曰遂良社稷)
(臣蒼蠅㸃白傅致有罪昔㣲子既出辛殷以亡張華不死/晉不及亂陛下富有四海安於清泰忽驅逐舊臣遂不)
(省察乎帝愈不聴瑗憂/憤自表歸田里不報)韓瑗救褚遂良(上/)清儉不營産
業(黄門盧懐慎清儉不營産業器用服飾無金玉綺文/之麗所得俸禄皆隨時分散而家無餘蓄妻子匱乏)
(而於故人親威㪚施甚厚為黄門侍郎/徃來東都掌選奉身之具纔一布囊耳)奉身纔一布囊
(上/)權傾中外(歸田錄曹侍中利用以勲舊自處權傾中/外雖宰執亦嚴憚之但呼侍中而不名凡)
(内降恩澤皆執不行然以其所執既多故有三執而内/降出者則不得已而行之乆之為小人所測凢有求而)
(三降不行者必又請之太后曰侍中已不行矣請者徐/啟曰臣已告侍中宅妳婆或其親信為言之許矣於是)
(又降出曹莫知其然但以三執不得已僶俛行之於是/太后大怒自此切齒遂及曹芮之禍乃知大臣功髙而)
(權盛禍患之來非/智慮所能防也)兼侍中笏頭帶出於特恩(侍中賜毬/路金帶俗)
(謂之笏頭帶自非二府文臣不得賜者唯張耆為樞密/使李用和以有舊勲髙貽永為駙馬都尉李昭亮亦以)
(戚里四人者皆兼/侍中出於特恩也)
　　門下侍郎
前漢百官表有侍郎無員多至十人比四百石
後漢百官志給事黄門侍郎六百石本注曰無員常侍
從左右(漢舊儀曰黃門郎属黄門令日暮入對青瑣門/拜名曰夕郎獻帝起居注曰帝初即位置侍中)
(給事黄門侍郎員各六人出入禁中近侍帷幄省尚書/事改給事黄門侍郎為侍中侍郎去給事黄門之號旋)
(復故舊侍中黄門侍郎以省中宫故不與近密交政誅/黄門後侍中侍郎出入禁中機事多露由是王允乃奏)
(比尚書不得出入不/通賓客自此始也)
漢官儀給事黄門侍郎次侍中侍從左右門通内外給
事於中故曰給事中黄門侍郎
後漢輿服志禁門曰黄闥以中人主之故號曰黄門令
然則黄門即給事黄闥之内故曰黄門郎本既無員於
此各置六人
晉職官志給事黄門侍郎秦官也漢以後並因之與侍
中俱管門下衆事無員及晉置員四人
宋百官志給事黄門侍郎四人與侍中俱掌衆事郊廟
臨軒則一人執麾史官按劉向與子歆書曰黄門郎顯
處也然則前漢世已為黄門侍郎矣董巴漢書曰禁門
曰黄闥之内故曰黄門郎魏晉以來員四人秩六百石
南齊百官志給事黄門侍郎亦管知詔令世呼為小門
下齊職儀給事黄門侍郎四人秩六百石武冠絳朝服
漢中有黄門給事黄門位從諸大夫秦制也與侍中掌
奏文案賛相威儀典書其事
隋百官志給事黄門侍郎四人掌侍從左右擯相威儀
盡規獻納糾正遺闕侍郎中髙功者在職一年詔加侍
中祭酒與侍郎髙功一人對掌禁令後齊六人隋四人
煬帝减置二人去給事之名
丹墀(前漢尚書奏事明光殿省中以丹朱漆/地故曰丹墀尚書郎黄門侍郎對揖)正君臣篇
字(劉向七畧曰孝宣申不害君臣篇/使黄門郎張子喬校正其字)得志自樂(傅子曰王/黎為黄門)
(郎軒軒然得志/煦煦然自樂)恥與毛曽並坐(魏志夏侯𤣥弱冠為散/騎常侍郎常見與皇后)
(弟毛曽並坐𤣥恥/之俄遷羽林監)在朝不結交(杜恕為散騎黄門侍郎/恕推誠以質不沾飾在)
(朝不結交毎政有得失常引綱維/以正言於是侍中辛毗等器重之)毎直省閤威儀矜嚴
(杜恕拜黄門侍郎毎/直省閤威儀矜嚴)有籌畫智略(夏侯尚字伯仁文帝/與之親友有籌畫智)
(略太祖定冀州/遷黄門侍郎)諫西征(鍾毓年十四為散騎侍郎機㨗/談笑有父風太和初蜀相諸葛)
(亮圍祁山明帝欲親西征毓上疏曰夫䇿貴廟勝功尚/帷幄不下殿堂之上而决勝千里之外車駕冝鎮守中)
(土以威四方今者盛暑行師詩人所重/實非至尊慎動之時也遷黄門侍郎)旦夕侍講(魏畧/董遇)
(字季真獻帝時為黄門侍/郎旦夕侍講為天子所愛)名播呉越(李豐字安國年十/七在鄴名為清白)
(識别人物明帝時得呉降人問江東名士為誰曰聞有/安國是時黄門侍郎上曰豐名乃播呉越耶後轉都尉)
(給事/中)諸葛亮命費禕同載(蜀志費褘為黄門侍郎丞相/亮南征還羣僚於數十里逢)
(迎年位多在禕右而獨命/褘同載由是衆莫不易觀)用侍郎當如孫承顧榮(呉志/孫承)
(好學為黄門侍郎與顧榮俱為侍臣歸命時内侍多得/罪唯榮承獨免常使二人記事承荅顧問乃下詔曰自)
(今用侍郎當如/孫承顧榮也)侍立終日為司過之吏(孫皓毎宴羣臣/無不咸令沉醉)
(置黄門郎十人時不與酒侍立終日為司過之吏宴罷/之後各令奏其闕失迕視之咎謬言之愆㒺有不舉大)
(者即加威刑小/者减以為罪)有大才令望(晉書顧榮仕呉弱冠為黄/門侍郎當時後進盡相推)
(謝為稱榮有/大才令望)不阿比凶族(嵇紹為給事黄門侍郎侍中/賈謐以外戚之寵年少居位)
(潘岳杜斌等皆附託焉謐求交於紹紹拒而不/荅謐誅紹時在省以不阿比凶族封弋陽子)以天下
是非為己任(晉載記秦黄門侍郎古成詵風韻秀舉確/然不羣毎以天下是非為己任時京兆韋)
(高慕阮籍之為人居母喪彈琴飲酒詵聞而泣曰吾當/手刄斬之以崇風教遂持劍求髙髙懼逃匿終身不敢)
(見/詵)千門萬户畫田即成(王隠晉書泰始三年詔中書侍/郎張華博學有文理器幹其以)
(華為黄門侍郎華博覧圖籍四海之内若/指諸掌世祖問華千門萬户畫田即成)年十六(英雄/記曹)
(純好學問敬愛博士由是逺/近所稱年十六為黄門郎)毎納忠言輒壞其本(任嘏/别傳)
(嘏字似先魏文以為黄門郎毎納忠言輒/壞其本自在禁省歸書不封帝嘉其淑慎)子無褌(桓階/别傳)
(階為尚書令文帝見諸子無衣上搏/手曰長者也是日拜三子為黄門郎)人門兼美(陳宣帝/謂吏部)
(侍郎蔡凝曰我欲用義興主壻錢蕭為黄門侍郎卿意/何如凝正色曰黄散之職須人門兼美帝黙然而止)
從容論議参賛大政(後魏書翟光為黄門侍郎未嘗留心/文案唯從容論議参賛大政而已)
當時壯其忠謇(陽平王之子匡為黄門侍郎茹皓始有/寵百寮敬憚之世宗曽於山陵還詔匡)
(陪乘又命皓登車皓將上匡諫止世宗/推之命下皓恨匡失色當時壯其忠謇)遷授不謝謁(任/城)
(王之子順除給事黄門侍郎領軍元義威刑尤盛凢有/遷授莫不造門謝謁順拜表而已曾不詣義義謂順曰)
(卿何不見我順正色曰天子富於春秋委政宗輔叔父/宜以至公為心舉士報國如何賣恩責人私謝豈所望)
(也/)晉王以下拜於帝前(盧誕拜給事黄門侍郎魏帝詔/曰經典易求人師難得朕諸兒)
(稍長欲令卿為師於是詣晉/王第勅晉王以下拜於帝前)兄弟五人相代(北齊書給/事黄門侍)
(郎河南陸朗弟駿杳騫彦師兄弟五人相代為黄門侍/郎其吏部郎今侍郎也事亦見路敬淳古今人物卓絶)
(譜/)置笏於地(隋書劉行本為黄門侍郎文帝嘗怒一郎/於殿前笞之行本進諌帝不顧行本乃正)
(當上前曰陛下不以臣不肖置臣左右豈得輕臣/而不顧乃置笏於地而退上謝之而原所笞者)兄弟
對居近侍(唐書温大雅遷黄門侍郎弟大有為中書侍/郎對居近侍議者榮之髙祖從容謂曰我起)
(義晉陽為/卿一門爾)奉身纔一布囊(見侍/中門)束帶至晚未嘗休偃(崔/元)
(綜長夀中遷鸞臺侍郎勤於政事/毎在中書必束帶至晚未嘗休偃)諌修蓬萊宫(張文瓘/為東臺)
(侍郎龍朔三年蓬萊宫成百官奉賀文瓘諫曰人力不/可不惜百姓不可不養養之逸則富以康使之勞則怨)
(以叛秦皇漢武廣事四夷多造宫室使土崩瓦觧户口鍳/減半臣聞制治於未亂保邦於未危其弊必搆禍難殷)
(不逺近在勝朝臣願稍安撫/之無使生怨帝深納其言)士可殺不可辱(張廷珪遷/黄門侍郎)
(時監察御史蔣以監决杖刑稍輕勅朝廷杖之廷珪奏/曰御史憲司清望耳目之官有犯當殺即殺當流即流)
(不可决杖士可殺不/可辱也議者以為是)獨存規誡(李日知遷黄門侍郎時/安樂公主新成池館中)
(宗親徃臨幸從官皆預宴賦詩日知獨有規誡於其末/章曰所願暫思居者逸莫使時稱作者勞論者多之)
竟終喪制(張說丁母憂去職起復授黄門侍郎累表固/辭言甚切至優詔方許是時風教頽紊多以)
(起復為榮而説固節懇/辭竟終喪制識者美之)
　　給事中
前漢百官表給事中亦加官所加或大夫博士議郎掌
顧問應對次位中常侍中黄門有給事黄門位從諫大
夫皆秦制
漢儀注給事中日上朝謁平尚書奏事分為左右以有
事殿中故曰給事中多名儒國親為之掌左右顧問
後漢百官志給事中闗通中外及諸王朝見於殿上引
諸王就坐
晉職官志給事中秦官也所加或大夫博士議郎掌顧
問應對位次中常侍漢東京省魏世復置至晉不改在
散騎常侍下給事黄門侍郎上無員
隋百官志梁集書省有給事中掌侍從左右獻納得失
後齊集書省給事中六十人中侍中省給事中四人後
周天官之属有給事中士六十人掌理六經給事左右
其後别置給事中在六官之外隋門下省有給事中二
十人開皇六年始於吏部置給事郎名為門下之職位
黄門下置員四人從五品省讀奏案
唐百官志給事四人正五品上掌侍左右分判省事察
𢎞文館繕冩讎校之課凡百司奏抄侍中既審則駮正
違失詔敕不便者塗竄而奏還謂之塗歸嵗終奏駮正
之目凡大事覆奏小事署而頒之三司詳决失中則裁
其輕重發驛遣使則與侍郎審其事宜六品以下奏擬
則校功狀殿最行藝非其人則白侍中而更焉與御史
中書舎人聽天下寃滯而申理之(武徳三年改給事郎/曰給事中龍朔二年)
(改給事中為東臺/舎人咸亨初復舊)
六典給事中四人正五品上(晉令云品第五武冠絳朝/服梁陳秩六百石品第七)
(後魏史闕其員初從第三品上太初/末從第六品上北齊從第六品上)
五代史百官志唐同光元年給事中置一半
國朝淳化四年以給事中封駮𨽻銀臺通進司應詔勅
並令樞密直學士向敏中張詠詳酌可否然後行下
官品令給事中正四品
傅朕八年(前漢元帝詔書蕭望之傅朕/八年可賜爵闗内侯給事中)呼其小字阿蘇
(魏志秦朗字元明時帝即位授以内官為給事中毎車/駕出入朗常隨從時明帝喜發舉隠匿数有以輕㣲而)
(致大辟者朗終不能有所諫止亦未嘗進一善/人帝亦以是親愛毎顧問之多呼其小字阿蘇)立徳邈
然(晉書任熈字伯逹立/徳邈然拜給事中)宜在中朝(晉起居注武帝詔曰/郎中張逵忠䔍履素)
(為江表士大夫所稱宜/在中朝以逵為給事中)俊才(荀綽兖州記袁凖字孝尼/有俊才太始中拜給事中)
有古之風(呉均齊春秋太子竊於東宮遣徐文景造乘/輿御物陶仁為給事中謂文景曰汝面當滅)
(門仍移家避之後太子薨事泄文景/賜死陶仁不哭時謂仁有古之風)宜在左右以敦儒
訓(晉武帝詔燕王陳劭清貞㢘潔博通/六籍宜在左右以敦儒訓可給事中)帝室茂親貴遊
子弟(束晳集貟外侍郎及給事冗從皆是帝室茂親或/貴遊子弟若悉從髙品則非本意若精鄉議則必)
(有降/損)父有言則治臣有言而不治(梁湘東王繹孝子傳/陳紀父寔紀子羣魏)
(使持節給事中文帝曰卿何如祖父/羣曰臣父有言則治臣有言而不治)犯宰執之怒(唐于/敖為)
(給事中昭愍初即位李逢吉用事與翰林學士李紳素/不叶遂誣紳以不測之罪逐於嶺外紳同職知制誥龐)
(嚴蔣防坐黨左遷信汀䓁州刺史及詔下敖封還詔書/時人以為與嚴相善訴其非罪皆曰于給事犯宰執之)
(怒仲龐嚴蔣防屈不亦仁乎及駮奏出乃是論嚴貶黜/太輕中外無不大噱而逢吉由是奬之尋遷工部侍郎)
列其枉狀(李嶠遷給事中時酷吏來俊臣搆䧟狄仁傑/李嗣真裴宣禮等雖知其枉懼之則天使嶠)
(與大理少卿張徳裕等覆其獄徳裕䓁雖知其枉懼罪/並從俊臣所奏嶠曰豈有知其枉濫不為申明哉乃與)
(徳裕䓁列其枉狀由是/忤㫖出為潤州司馬)諫以萬乘至尊共臣下争功(張/行)
(成累遷給事中太宗嘗臨軒謂侍臣曰朕所以不能恣/情欲取樂當年而勵節苦心卑宫菲食者正為蒼生耳)
(我為人主兼行將相之事豈不是奪公䓁名行成退而/上書諌曰陛下聖徳含光規模𢎞逺雖文武之列實無)
(將相可用臨軒對衆與之較量損萬/乗至尊共臣下爭功哉太宗深納之)宜在瑣闥(郭承嘏/字復卿)
(轉給事中出為華州刺史詔下西省送詣中書求承嘏/出麾之由給事中盧載封還詔書奏曰承嘏自居此官)
(繼有封駁能奉其職宜在瑣闥牧守之中易為推擇文/宗謂宰臣曰承嘏久在黄扉欲優其俸禄暫令亷問近)
(闗而諫列拜章惜其稱職/甚美事也乃復為給事中)時稱舉職(崔植字公修為給/事中時稱奉職時)
(皇甫鎛請减内外官俸禄植封還勅書極諫而止鎛復/奏諸州府鹽院兩稅𣙜酒鹽利四段䓁加估定數植疏)
(論奏物議罪/鎛而美植)不擇時奏對(李遜為給事中以舊制隻日/視事對羣臣遜奏論曰事君)
(之義有犯無隠陳誠啟沃不必擇辰今羣臣敷奏乃候/隻日是畢嵗臣下覩天顔獻可替否能幾何憲宗嘉之)
(乃許不擇/時奏對)批敕有夕郎之風(李藩字叔翰遷給事中制/勅冇不可就敕尾㘩卻之)
(吏曰宜别白連紙藩曰别聫紙是牒豈曰勅耶裴垍言/於帝以為有宰相器遂拜相故史臣曰批勅有夕郎之)
(風/)執詞頭謁宰相(袁髙為給事中徳宗將起盧把為饒/州刺史髙當草詔見宰相盧翰劉從)
(一曰把當國矯誣隂賊斥忠誼傲明徳反易天常使宗/祏失守天下疣瘠朝廷不寘以法才示貶黜今還授大)
(州天下其謂之何宰相不悦命舎人/草之詔出髙執之不下乃奏論之)以身為犧牲(閻朝/隠為)
(給事中則天不豫令朝隠徃少室山祈禱朝隠曲申悦/媚以身為犧牲請代上所苦及將康復賜絹綵百匹金)
(器十事俄改/麟臺少監)凝碧詩(王維字摩詰天寳末為給事中禄/山䧟两都𤣥宗出幸維扈從不及)
(為賊所得禄山宴其徒於凝碧池其樂工皆梨園弟子/教坊工人聞之悲惻潜為詩曰萬户傷心生野烟百官)
(何日再朝天秋槐花落空宫裏凝碧池頭奏管弦/賊平䧟賊官三等定罪維以詩聞肅宗乃特宥之)有廻
天之力(張𤣥素遷給事中太宗詔發卒修治洛陽宫乾/陽殿以備上廵幸𤣥素上書諫之太宗嘆曰張)
(公論事有廻天之力可/謂仁人之言其利溥哉)未十年髭鬂盡白(國朝至道中/以給事中魏)
(羽知潭州上曰魏羽雅有心計通明吏道但無執守易/遷徙耳朕自任使以來未十年髭鬢盡白亦可憐也)
　　左散騎常侍　　　通直散騎常侍
　　貟外散騎常侍　　散騎侍郎
　　通直散騎侍郎　　貟外散騎侍郎
前漢百官表散騎中常侍皆加官(魏文帝令散騎中/常侍為散騎常侍)所
加或列侯將軍卿大夫將都尉尚書太醫太官令至郎
中無員(如淳曰將謂郎將以下也自列侯下至郎中皆/得有散騎及中常侍加官是散騎及常侍各自)
(一官無/員也)多至數十人侍中常侍得入禁中諸曹受尚書
事諸吏得舉法散騎騎馬並乗輿車(並步浪反騎而/散從無職也)
後漢百官志中常侍千石本注曰宦者無員後増秩皆
二千石掌侍左右從入宫内贊導衆事顧問應對
應劭漢官秦置中常侍入禁中常侍左右光武中常侍
用宦者(又曰秦及前漢置散騎及中常侍各/一人散騎騎馬並乘輿車獻可替否)
魏志文帝延康中置散騎常侍為一官省中置四人與
侍中同掌規諫不用宦者為官不過署令
魏畧黄初中始置四常侍入侍從與上談議不典事故
遂以為加官又散騎常侍比侍中貂璫挿右
環濟要畧散騎常侍騎而散從侍郎入侍左右出則侍
事於廊廡之下
晉職官志散騎常侍本秦官也秦置散騎又置中常侍
散騎騎從乘輿車後中常侍得入禁中皆無員亦以為
加官漢東京初省散騎而中常侍用宦者魏文帝黄初
初置散騎合之於中同掌規諫不典事貂璫挿右騎而
散從至于晉晉不改及元康中惠帝始以宦者董猛為中
常侍後遂止常為顯職通直散騎常侍案魏末散騎常
侍又有在員外者泰始十年武帝使二人與散騎常侍
通員直故謂之通直散騎常侍江左置四人員外散騎
常侍魏末置無員散騎侍郎四人魏初與散騎常侍同
置自魏至晉散騎常侍侍郎與侍中黄門侍郎共平尚
書奏事江左乃罷通直散騎侍郎四人初武帝置員外
散騎侍郎及太興元年元帝使二人與散騎侍郎通員
直故謂之通直散騎侍郎後増為四人員外散騎侍郎
武帝置無員
陶氏職官要錄案漢初有騎郎常侍有貲者得為騎郎
貲滿五百石為常侍郎張釋之以貲為常侍郎葢此官
也
南齊百官志散騎常侍通直散騎常侍員外散騎常侍
舊典侍中通官其通直員外用衰老人士故其官漸替
宋大明年中雖革選比侍中而人情久習終不見重尋
復如初散騎侍郎通直散騎侍郎員外散騎侍郎集書
省職置正書令史朝散用衣冠之餘人數猥積
隋百官志梁集書省置散騎常侍通直散騎侍郎各四
人員外散騎常侍無員散騎侍郎通直散騎侍郎各四
人又有員外散騎侍郎常侍髙功者一人為祭酒與侍
郎髙功者一人對掌禁令糾諸逋違散騎常侍通直員
外舊並為顯職與侍中通官宋代以來或輕或雜其官
漸替天監六年革選詔曰昔晉初仰惟盛化常侍侍中
並奏帷幄員外常侍特為清顯陸始名公之𦙍位居納
言典䝉優禮方有斯授可分門下二局委散騎常侍尚
書案奏分曹入集書通直常侍本為顯爵員外之選宜
參舊准人數依正直格自是散騎視侍中通直視中丞
員外視黄門郎陳因梁制
北齊集書省散騎通直常侍各六人散騎侍郎六人員
外散騎常侍二十人通直散騎常侍通直散騎侍郎六
人員外散騎侍郎一百二十人又領起居省散騎常侍
通直散騎常侍通直散騎侍郎各一人隋門下省有散
騎常侍六人通直散騎侍郎四人並掌部從朝直又有
員外散騎侍郎二十人並掌同散騎常侍等六年罷門
下省員外散騎常侍武騎尉等員煬帝廢散騎常侍通
直散騎常侍散騎侍郎等常員
唐百官志門下省左散騎常侍二人正三品下掌規諷
過失侍從顧問(武徳初以為加官貞觀初置常侍二人/𨽻門下省顯慶二年又置二員𨽻中書)
(省始有左右之名並金蟬珥貂左常侍與侍中左貂右/常侍與中書令右貂謂之八貂龍朔二年為左右侍極)
(咸亨復廣徳二年升為正三品加置四員興元元年正/月左右各加一員貞元四年正月勅省舊四員中書省)
(右散騎常侍二/人等如門下省)
六典左散騎常侍二人從三品(晉置四人典章表詔命/優文䇿文等雖𨽻門下)
(别為一省潘岳云寓直散騎之省是也晉代此官選望/甚重時與黄門侍郎謂之黄散晉令云散騎常侍品第)
(三武冠右貂金蟬絳服佩水蒼玉梁加秩中二千石後/班第十二後魏品第二下太和末從三品隋從三品掌)
(陪從朝直寶應二年勅左右散騎常侍各置參/官兩人令自揀擇聞奏參典亦置兩人後省)
五代百官志後唐同光元年左右散騎常侍置一半
國朝官品令左右散騎常侍正三品
　　中常侍
召取衣冠臨拜復止(前漢大將軍王鳳用事上遂謙讓/無所専左右嘗薦光禄大夫劉向)
(少子歆通逹有竒異材上召見歆誦讀詩賦甚悦之欲/以為中常侍召取衣冠臨拜左右皆曰未曉大將軍上)
(曰此小事何須闗大將軍左右叩頭争之上於/是語鳳鳳以為不可乃止不拜其見憚如此)我翁我
母(續漢書靈帝以張讓趙忠段貴等十二人皆為中常/侍封侯貴寵帝嘗曰張常侍是我翁趙常侍是我母)
休沐閉門絶賓(東觀漢記蔡倫字敬仲為中常侍有/才學盡忠重慎每至休沐閉門絶賓)閹
人為常侍(朱穆諌曰臣聞漢家舊典置侍中常侍各一/人省尚書中黄門侍郎一人傳發書奏皆用)
(姓族自和熹太后以女主稱制不接公卿乃以閹人為/常侍小黄門通命兩宫自此以来權傾人主宜皆罷遣)
(博選耆儒宿徳參預政事帝怒不應穆/伏不肯起左右傳出良久乃趨而去)假貂璫之飾處
常伯之任(穆拜尚書既深疾宦官及在臺閣旦夕共事/悉欲除之乃上疏曰案漢故事中常侍參選)
(士人建武以後乃悉用宦者自延平以/来寖益貴盛假貂璫之飾處常伯之任)十常侍(靈帝時/宦者張)
(讓趙忠等凡一十人皆為中侍封侯貴寵黄巾既作盜/賊麋沸郎中張鈞上書曰竊惟張角所以能興兵作亂)
(而萬人所以樂附之者其源皆由十常侍多放父子兄/弟婚親賓客典據州郡酤𣙜財利侵掠百姓百姓之寃)
(無所告訴故謀議不軌聚為盜賊宜斬十常侍頭懸南/郊以謝百姓帝怒御史承讓等㫖遂誣鈞學黄巾道掠)
(死獄中章重上不報詔使廷/尉侍御史考為張角道者)一心王室不事豪黨(鄭衆/字季)
(産為人謹敏有心機永平中初給事太子家肅宗即位/拜小黄門遷中常侍和帝初竇太后秉政兄大將軍憲)
(等並竊威權朝臣上下莫不附之而衆獨一心王室不/事豪黨帝親信焉及憲兄弟圗作不軌衆首謀誅之以)
(功遷大/長秋)處朝忠謇(陸凱上疏曰中常侍王審黄中通理/知天知物處朝忠謇斯社稷之重鎮)
(今大晉之/龍逢也)
　　散騎常侍　　　　通直散騎常侍
　　員外散騎常侍
忠直(前漢劉更生遷散騎元帝初即位太傅蕭望之為/前將軍少傅周堪為光禄大夫皆領尚書事甚見)
(尊任更生年少於望之堪然二人重之薦更生宗室忠/直明經有行擢為散騎宗正給事中與侍中金敞拾遺)
(於左右四人/同心輔政)朝夕進規獻(魏志應璩雜詩云散騎帝師/友朝夕進規獻為散騎侍郎)
(遷常侍文章叙云璩博學好/属文善為書記歴散騎侍郎)上萬幾論(蔣濟字子通上/萬幾論文帝善)
(之入為散騎常侍時有詔征南將軍夏侯尚曰卿腹心/重將特當使恩施足死惠愛可懷作威作福殺人活人)
(尚以示濟濟既至帝問曰卿所聞見天下風教何如濟/對曰未有他善但見亡國之語耳帝忿然作色而問其)
(故濟具以荅因曰夫作威作福尚書之明誡天子無戲/言古人所慎惟陛下察之於是帝意解遣追取前詔)
稱揚漢美(衞臻丞相户曹遷散騎常侍文帝踐阼時羣/臣並頌魏徳多抑損前朝臻獨明禪授之議)
(稱揚漢美帝數目臻曰天/下之珍當與山陽共之)凌波而前(徐宣遷散騎常侍/從至廣陵六軍乗)
(舟浪暴起帝船廻倒宣病在後/凌波而前羣僚無至者帝壮之)故師(魏畧髙堂隆為平/原王師明帝立以)
(隆故師拜散騎/常侍甚見禮敬)行步頋景(何晏字平叔有才能曹爽以/為散騎常侍美姿儀人疑其)
(傅粉行/步頋景)姿才容貌(蜀志孟達字子度降魏魏文帝/善達之姿才容貌為散騎常侍)推為
顔淵(晉梁益士傳云文立字廣休師事譙周門人共推/立為顔淵陳夀李宓為子夏立在晉為太子中庶)
(子遷散騎常/侍在員内)在員内(上/)常媿有累清談(鄭黙字思元為/散騎常侍世祖)
(出南郊侍中當參乗詔曰使鄭常侍謂黙曰卿知/其何以得參乗昔州内舉卿相輩常媿有累清談)對政
事(黙為散騎常侍武帝問以政事對曰勤穡務農為國/之基選人得才濟世之道居官久職政事之宜明慎)
(黜陟勸阻之由崇尚儒素化/導之本如此而已帝善之)金貂換酒(阮孚字遙集散/騎常侍以金貂)
(換酒為所司/糾彈帝宥之)選望重輕(初晉安帝時散騎常侍望重以/與侍中不異其後職任閒散用)
(人漸輕宋孝建三年武帝欲重其選於是史部尚書顔/峻奏以孔顗及司徒左長史王景文應舉帝不欲威權)
(在下其後分吏部尚書置二人以輕其任侍中蔡興宗/謂人曰選曹望重常侍閒淡改之以名而不以實雖主)
(意欲為輕重人心豈可變耶/既而常侍之選與吏部俱貴)寓直(潘岳秋興賦序云余/春秋三十有二始見)
(二毛以太尉掾兼虎賁中郎將寓直於散騎之省髙閣連/雲陽景罕曜珥蟬冕而襲紈綺之士此焉遊處岳時任)
(中郎將即騎/省官故曰直)班同中書(華嶠加散騎常侍班同中書寺/為内臺中書散騎著作治禮音)
(律天文術數南省文書/門下撰集皆典之也)以道清粹重於朝廷(程咸博學/洽通文藻)
(清敏其以為散騎常侍程案以道清粹重於朝廷句下/原本脱去注語其注中  咸云云乃王隠晉書之文當)
(别為一條而失其標目/今無可校補姑仍之)俱掌直諫(傅𤣥字休奕為散騎/常侍晉受禪進爵加)
(駙馬都督與皇甫陶俱掌直/諫𤣥志在拾遺多所匡救)宜綜國史(晉中興書庾闌/有文章才識議)
(者以為宜綜國史於/是召為散騎常侍)才藝簡亮宜居獻替(謝萬昇平五/年詔曰前中)
(郎將萬才藝簡亮宜居/獻替以為散騎常侍)博學有才氣(顧愷之字長康為/散騎常侍博學有)
(才氣而名士多與遊又善畫妙於時為人鈍而傲頗自/矜尚故世愛其才藝而輕其傲忽數以為笑又文章志)
(云世謂長康有三絶/文章絶畫絶痴絶)有三絶(上/)有夙望(荀㽔字令逺儀/􁄐有望太宗深)
(器之尚書左丞/轉散騎常侍)機管要任不可久曠(晉起居注紀長兼/侍中関内侯侃所)
(疾非日月可愈機管要任不可/久曠今轉為通直常侍給騶兵)賜錢二十萬牀帳一具
(太康七年詔尚書馮純忠亮在公厯職内外勤恪匪懈/而疾苦未差屢求放退其以純為散騎常侍賜錢二十)
(萬牀帳/一具)拾遺左右(泰始元年詔給事黄門侍郎王珣理/識通原篤志好學不殞先業宜在左)
(右之列給事中何遵公亮貞烈有才幹器任久歴朝位試/用自效各宜甄敘拾遺左右者也其以珣遵並為散騎常)
(侍使分典内省/事更讀文書)八嵗侍講(晉諸公讃司馬駿五六嵗能/書數魏王為帝駿年八歲為)
(散騎/常侍)躭翫典藝博物洽聞(干寳晉紀詔騎都尉譙周閒/居守道不仕危國蜀亡之際)
(勸劉禪歸命有忠主濟民之謀及躭翫典/藝博物洽聞朕甚嘉之其以為散騎常侍)與中書參典
著作(華嶠集詔曰散騎以從容侍從承荅顧問掌賛詔/令平處文籍故前是多用言語文學之士議郎華)
(嶠有論議著述之才其以嶠為散騎常侍兼與中書/參典著作事嶠表謝云非臣典筆申辭所能陳謝)敏
於應對(陶氏家傳濬遷散騎常侍博洽書傳善属文敏/於應對兼美姿容毎朝讃導同僚常推君子焉)
才志器局當為黄散(山公啟事郄詵才志器局當為黄/散謂黄門侍郎及散騎常侍也又)
(曰散騎常侍缺當取素/行者補之遂用郄詵)素行(上/)非其好(竹林七賢傳阮/籍字嗣宗髙貴)
(鄉公立以為散騎/常侍非其好也)處已以廉(郭子曰鍾雅自左右丞桓/彝從吏部為常侍常怏恨)
(之獨處/已以㢘)八座三蟬(宋何戢為太子詹事上欲轉戢領選/尚書令欲加戢散騎常侍褚彦回曰)
(領選職方皆小選不容頓加常侍聖㫖毎以蟬冕不宜/過多臣與王儉既已在珥若復加戢則八座便有三蟬)
(若秩以驍游亦不為少廼/以戢吏部尚書驍騎將軍)貂蟬從兠鍪中出(南齊周盤/龍拒魏有)
(軍功年老求觧職為散騎常侍武帝戲之曰卿/著貂蟬何如兠鍪盤龍曰此貂蟬從兠鍪中出)飛蟬集
冠(梁朱异除中書郎時秋日始拜有飛蟬止集/异武冠上時咸謂蟬貂之兆後遷散騎常侍)第三清
(後魏明亮為常侍加武勇將軍進曰臣本/官常侍是第三清今授武勇其號至薄)誤授官禄(髙/祖)
(以李彪為散騎常侍郭祚因入見髙祖謂祚曰朕誤授/一人官祚對曰豈容聖詔一行而有差異髙祖沉吟曰)
(此自應有讓因讓朕欲别授一官湏㬰彪有啟云伯石/辭卿子産所惡臣欲之已久不敢讓髙祖歎謂祚曰卿)
(之忠諌李彪不辭使朕遲囘/不能復决遂不換彪官也)王言遺滯(髙祖謂散騎常/侍元景曰卿等)
(自在集書閣省逋惰致/使王言遺滯起居不修)位在中書之右(宋弁為散騎常/侍尋遷右將軍)
(領黄門弁屡自陳讓髙祖曰散騎位在中書之右常侍/者黄門之庶兄領軍者三衛之假攝不足空存推讓以)
(棄大美其被/知遇如此)今日誰相對(三國典畧齊遣散騎常侍崔/瞻聘於陳瞻辭韻温雅南人)
(欽服乃謂之曰常侍前朝/何竟不來今日誰相對者)上殿不下有賀雅(梁賀琛為/散騎常侍)
(梁主與語常移晷刻故省中語曰上殿/不下有賀雅琛容止詳雅故人呼之)答問處當皆有
條理(呉志薛榮既至洛陽為散騎/常侍荅問處當皆有條理)臥鎮六軍(晉中興記/紀瞻轉領)
(軍累乞退不許及王敦之逆詔上殿參定謀䇿復加散/騎常侍以病辭帝曰今日之事正當頼先帝社稷之忠)
(臣豈得如君之所論但為朕臥鎮六軍/則所益不少瞻奉詔便出申將軍令)衞左右甚有清
才(王讃晉惠帝時為散騎/常侍衛左右甚有清才)南郊奉乘西省文辭(陳徐陵/讓表云)
(南郊奉乗當求鄭黙之才/西省文辭應用羅含之學)此吾任城(梁散騎常侍廬陵/王讀膂力絶人馳)
(射遊獵發便命中髙/祖常曰此吾任城也)舞胡致位五品(唐髙祖拜舞人安/叱奴為散騎常侍)
(李綱上疏諫曰謹按周禮均工樂胥不得預仕伍今新/定天下開太平之基起義功臣行賞未徧髙才碩學猶)
(滯草莱而先令舞胡致位五品鳴玉曳組趨馳廊廟故/非創業垂統貽厥子孫之道也言雖激切而髙祖不見)
(聽/納)登牀(劉洎性疎俊敢言太宗工王羲之書尤善飛白/嘗宴三品以上於𤣥武門帝操筆作飛白字賜)
(羣臣或乘酒争取於帝前帝笑曰/昔聞婕妤辭輦今見常侍登牀)以納諫為對(師登改/左散騎)
(常侍因中謝憲宗問時/所切登以納諫為對)朝廷推其名望(崔𤣥亮朝廷推/其名望遷散騎)
(常/侍)詣延英請對(宋申錫為鄭注所搆獄自内起散騎常/侍崔𤣥亮率諌官十四人詣延英請對)
(言訖嗚咽文/宗為之感悟)近密非賢不可居(苖晉卿字元輔肅宗欲/以李輔國為常侍奏曰)
(常侍近密非賢不可/居豈宜任等輩罷之)章表詔命(六典東晉併中書入散/騎省故庾亮讓中書牋)
(曰方今併省不多官徃年以中書事并付散騎此事宜/也方今喉舌之要則任在門下章表詔命則取之散騎)
(殊無事復/之中書也)望南宫侍郎如仰霄漢(案此條注/文原缺)
　　通直散騎常侍
宜在機近規納善言(晉起居注惠帝永寜元年詔散騎/常侍王睿性識明徹日新匪懈宜)
(在機近規/納善言)機管要任不可久曠(紀長兼侍中関内侯所/疾非日月可愈機管要)
(任不可久曠今轉/為通直散騎常侍)歴任左右劬勞内侍(臧榮緒晉書泰/始十年詔程咸)
(忠誠直正幹理貞固博學洽通文藻清敏歴任左右劬/勞内侍乃心在公夙夜不懈其以咸為散騎常侍左通)
(直/郎)通直殿中(陶氏職官要錄泰始十年詔東平王懋為/員外常侍通直殿中與散騎常侍通直通)
(直之號自/此始也)鮑通直復是何許人(梁鮑泉嘗乘髙幰車從/數十左右繖盖服玩甚)
(精道逢國子祭酒王承承疑非舊貴遣訪之泉從者荅/曰鮑通直衆怪焉復欲辱之遣通車問鮑通直復是何)
(許人而得如此都下少年遂為口實見南華人/相戲曰鮑通直復何許人而得如此以為笑謔)唯取梁
元帝素琴一張(後周裴尼為通直散騎常侍從於比陵/所獲軍實恣諸將校取之餘人皆競取)
(珍玩尼惟取梁元/帝素琴一張而已)宿衞不宜曠(朱鳳晉書左軍陳與騫/之子以父老求去職宿)
(衞不宜曠詔侍/以為通直常)御筆除通直字(北齊張景仁除通直散騎/常侍及奏御筆㸃除通直)
(字遂為/正常侍)
　　員外散騎常侍
閒任外位(晉諸公賛任城王陵齊王攸皆為魏員/外散騎常侍于時公族務在閒任外位)才幹
學義(王隠晉書吏部李重啟東兖太守曹嘉之皆/才幹學義先代之後可補員外散騎常侍)給本
俸以終餘年(咸康八年員外散騎常侍孫朝年八十告/老遜位司徒王導表朝恩優泰聴其順養)
(弃身茨宇絶榮仕禄/宜給本俸以終餘年)在員外(臧榮緒晉書張天錫字公/純降氐為符融征南司馬)
(謝𤣥等大破氐軍於陣歸/國以為散騎常侍在員外)擢登常伯之列飾以貂璫之
輝(顧凱之拜員外散騎常侍表云不悟陛下/聖恩所加擢登常伯之列飾以貂璫之輝)貌類太宗
(檀道鸞續晉陽秋呉隠之為員外散騎常侍領大著作/初議以為黄門侍郎而隠之貌類太宗上不忍視故改)
(焉/)並驅鹵簿(梁朱异為員外常侍侍中領軍中書/舎人四職並驅鹵簿近代未之有也)尚書
南座無貂(賀琛字國寳遷員外散騎常侍/舊尚書南座無貂自琛始也)
　　散騎常侍
割肉歸遺細君(前漢東方朔為常侍郎伏日詔賜從官/肉大官丞日晏不来朔獨拔劍割肉謂)
(其同官曰伏當早歸請受賜即懷肉去大官奏之朔入/上曰昨賜肉不待詔以劍割肉而去之何也朔免冠謝)
(上曰先生起自責也朔再拜曰朔来受賜不待詔何無/禮也拔劍割肉一何壯也割之不多又何亷也歸遺細)
(君又何仁也上笑曰使先生自責乃反/自譽復賜酒一石肉百斤歸遺細君)宗室謹重(魏志/曹爽)
(字伯昭以宗室謹重明帝在東宫/甚見親愛及即位為散騎常侍)機㨗談笑有父風(鍾/毓)
(字雅叔年十四為散騎侍郎機㨗談笑有父繇風太/和初蜀相諸葛亮圍祁山明帝欲親征毓上疏諫止)集
羣書作皇覽(劉劭字孔才為散騎/侍郎集羣書作皇覽)阿九(魏畧孟康以郭/后外属恩寵特)
(踰於常遂轉散騎侍郎是時散騎皆多貴子弟或以髙/才儒英充其選而康獨縁嬪嬙雜在其間故時皆輕之)
(不復呼其姓/字謂之阿九)選親舊文武之才(桓氏家傳延康元年初/置散騎之官皆選親舊)
(文武之才以/為賓宴之臣)賓宴之臣(上/)少有名望(呉錄顧昺少有名/望為散騎侍郎)
俱有美稱(王洽導諸子中最知名與潁川荀/羡俱有美稱弱冠除散騎侍郎)俶儻髙雋
籠葢當時(郄超字景興少而卓犖不羈有曠世之/度俶儻髙雋籠盖當世除散騎侍郎)撰正
音訓(徐邈字先民遷散騎侍郎居西省/嘗撰正音訓前後十年多所補益)使不辱命(晉陽/秋王)
(彼使不辱命擢拜散騎/侍郎紀案彼字疑有悞)張華請觀馮恢(干寳晉紀處士/馮恢至行過人)
(以為散騎侍郎恢至上謂張華定何人也華曰臣請觀/之若不見臣上也見而有傲世之容次也敬為賓客者)
(固俗士也及華至恢待/之以恭時論確然少之)視酒罏雖近邈若山河(臧榮緒/晉書向)
(秀為散騎侍郎公使乗軺車經昔與嵇阮共遊酒罏前/過乃嘆曰吾昔與嵇康阮籍屡遊此罏自嵇生及阮公)
(没吾便為時所羈紲今日/視此雖近邈若山河也)與尚書共論(華嶠譜叙華歆/有三子表字偉)
(容年二十餘為散騎侍郎時同寮諸郎共平尚書事年/少並勵鋒氣要名譽尚書事至或有不便故遺漏不視)
(及傳書者即深文論駮唯表不然事有不便輙與/尚書共論盡其意生者固執不得已然後共奏)
　　通直散騎侍郎
年三十起家(晉中興書郄曇年三十/起家拜通直散騎侍郎)三儁共掌帝儀(李/瑾)
(美容貌有文才遷通直散騎侍郎與黄門王遵業尚書/郎盧觀典修儀注臨淮王彧謂瑾等三儁共掌帝儀可)
(謂舅甥之國/王盧瑾外兄)
　　員外散騎侍郎
在員外(晉起居注大興四年詔令以前司空/從事中郎盧諶為散騎侍郎在員外)簡其才(晉/中)
(興書苻堅青州刺史苻朗降烈宗詔曰朗洞明逆順望/風歸化既嘉此識亦簡其才可員外散騎侍郎置無員)
清華所不為(郅撝永明元年為御史中丞車駕幸丹陽/郡宴飲撝恃舊酒後狎侮同列謂庾杲之)
(曰蠢爾荆蠻其俗鄙復謂虞悰曰㫁髪文身其風陋王/晏既貴雅步從容又問曰王散騎復何故爾晏先為國)
(常侍轉員外散騎侍郎此二/職清華所不為故以此嘲之)忠誠義烈(晉起居注載建/武元年令曰前)
(堂邑内史魏文忠誠義烈/其以為貟外散騎侍郎)侍東宫(永昌元年詔以新立/世子王悦為員外散)
(騎侍郎/侍東宫)顯侍帷幄(謝安表云有案/此下原本  缺)
　　左諫議大夫
前漢百官表郎中令秦官属官有大夫大夫掌論議有
太中大夫諫大夫皆無員多至數十人武帝元狩五年
初置諫大夫秩比八百石
後漢百官志諫議大夫六百石本注曰無員(胡廣曰光/禄大夫本)
(為中大夫武帝元狩五年置諫大夫為光禄大夫世祖/中興以為諫議大夫又有太中大夫中散大夫此四䒭)
(於古皆為天子之下大夫視/列國之上卿漢官曰三十人)
後魏亦置諫議大夫
隋百官志後齊集書省有諫議大夫七人後周地官府
有保民下大夫規諫於天子葢此其任也武成三年初
置太子諫議大夫四員隋門下省有諫議大夫七人煬
帝廢之
唐百官志門下省左諫議大夫四人正四品下掌諌諭
得失侍從賛相武后垂拱二年有魚保宗者上書請置
匭以受四方之書乃鑄銅匭四塗以方色列於朝堂青
匭曰延恩在東告養人勸農之事者投之丹匭曰詔諫
在南論時政得失者投之白匭曰申寃在西陳抑屈者
投之黒匭曰通𤣥在北告人祕謀者投之以諫議大夫
補闕拾遺一人充使知匭亊御史中丞侍御史一人為
理匭使其後同為一匭天寶九載𤣥宗以匭聲近鬼改
理匭使為獻納使至徳元年復舊寳應元年命中書門
下擇正直清白官一人知匭以給事中中書舍人為理
匭使建中二年以御史中丞一人議大夫一人為知匭
使投匭者先驗副本開成三年知匭使李中敏以為非
所以廣聰明而慮幽枉也乃奏罷驗副封(武徳元年置/諫議大夫龍)
(朔二年曰正諫議大/夫貞元四年分左右)中書省右諫議大夫四人掌如門
下省貞觀初以給事中諫議大夫兼知起居注或知起
居事
六典諫議大夫四人正五品上(貞元四年置八人四人/𨽻門下為左㑹昌元年)
(中書奏隋於門下省置諫議大夫七員從四品下今正/五品上自大厯二年門下中書省侍郎升為正三品兩)
(省遂闕四官其諫議大夫望升為四/品下分為左右以備两省四品之闕)掌侍從賛相規諫
諷諭凡有五一曰諷諫(風之/以言)二曰順諫(謂知其有所不/可不敢逆而諌)
(之則順其君之/所欲以㣲動之)三曰規諫(陳其規諫/而正其事)四曰致諫(致物以/明其意)
五曰直諫(直言君/之過失)
五代百官志周顯徳五年六月勅諫議大夫置依舊正
五品上仍班在給事中之下按唐六典諫議大夫四員
正五品上皆𨽻門下省班在給事中之下至㑹昌二年
中書門下奏升為正四品下仍分為左右以備兩省四
品之闕故班亦升在給事中之上近朝自諫議大夫拜
給事中者官雖叙遷位則降等至是以其遷次不備故
改正焉
國朝大中祥符元年令右諫議大夫知制誥錢惟演立
位在孫僅之下知制誥班序以先後不得以官至是以
諌議大夫班在中書舍人上故申明之(給事中以下皆/無員不專職本)
(省之務分任/之中外為位)
元祐令左右諫議大夫從四品
為聖主得賢臣頌(前漢王褒字子淵益州刺史王㐮欲宣/風化於衆庶聞褒有㑓才請與相見使)
(褒作中和樂職宣布詩選好事者令依鹿鳴之聲習而武/歌之時何武為童子選在歌中武歌于太學宣帝召見)
(曰此盛徳之事吾何足以當之益州刺史因奏言褒有/軼才上乃徵褒既至詔褒為聖主得賢臣頌擢為諌議)
(大/夫)娱侍朝夕(褒為諫議大夫始上頗好神仙褒從遊獵/所幸宫館輙為歌頌議者多以為滛靡不)
(急上曰不有博奕者乎為之猶賢乎已權拜諫議大夫/太子不安忽忽善忘詔褒等徃太子宫娯侍朝夕誦讀)
(竒文及所自造太子喜褒/甘泉洞簫頌令左右誦之)上以其言迂濶不甚寵異(王/吉)
(字子贑為諌議大夫時宣帝頗修武帝故事宫室車服/盛於昭帝時外戚許氏王氏貴寵而上躬親政事任用)
(能吏吉上疏言得失上以其言/迂濶不甚寵異吉遂謝病歸)虚己問政事(貢禹字少/翁元帝徵)
(為諌議大夫數虚己問政事時嵗不登郡/國多困禹奏言宫室有制宜從儉從之)秩八百石(禹/上)
(書曰陛下過意徵臣拜為諌議大夫秩八百石奉月九/千二百廪食太官又䝉賜賞四時雜繒絮衣服酒食諸)
(果物徳/甚厚)捕繫掖庭秘獄(劉輔以美才推為諫大夫㑹成/帝欲立趙飛燕為后輔上書曰)
(陛下乃觸情縱欲傾以卑賤以毋天下乎里語曰腐木/不可以為柱卑人不可以為主臣自念得以同姓拔擢)
(尸禄不忠汚辱諌諍之官不敢不盡死書奏捕繋掖庭/秘獄於是左將軍辛慶忌䓁俱上書曰竊見諫大夫劉)
(輔前以縣令見擢為大夫其言必有切至當聖心者故/得拔至於此旬日之間收下秘獄行慘急之誅摧諫議)
(之官震羣下失忠直心於是减/死罪一等論為鬼薪病終于家)舉止方正(孔光字子文/經學尤明舉)
(止方正為/諌大夫)賢良方正(何武字君公太僕王音舉武/賢良方正召對策拜諌大夫)耆老
久次(揚雄奏羽獵賦除為郎給事黄門以耆老久次轉/為大夫好古學道甄豐父子劉棻為莽所誅雄時)
(校書天禄閣使者欲收雄雄投閣垂死詔勿問京師之/語曰惟寂惟寞自投於閣以病免復召為大夫家貧嗜)
(酒人希至其門有好事/者載酒與肴從遊學)賢者宜駕(两龔皆楚人也勝字/君賓舎字君倩二人)
(相並著名節故世謂之楚兩龔少皆好學明經勝為郡/吏三舉孝㢘哀帝時大司空何武執金吾閻崇薦勝徵)
(為諌大夫引見勝薦龔舍及寗夀人侯嘉有詔皆徵勝/曰竊見國家徵醫巫尚為駕徵賢者宜駕上曰大夫乘)
(私車来耶勝曰/唯有詔為駕)上書言七亡七死(鮑宣為諫大夫哀帝/時丁傅子弟並進董)
(賢貴幸宣上書諫曰竊見孝成皇帝時外親持權人人/牽引所私以充塞朝廷亡有大儒骨鯁白首耆艾魁壘)
(之士論議通古今喟然動衆心憂國如飢渇者臣未見/也敦外親小童及幸臣董賢䓁在公門省户下羣小日)
(進國家空虚用度不足民流亡去城郭賊盜並起吏為/殘賊嵗増於前凡民有七亡隂陽不和水旱為灾一亡)
(也縣官重責更賦租税二亡也貪吏並公受取不遺三/亡也豪強大姓蚕食無厭四亡也苛吏繇役失農桑時)
(五亡也部落鼓鳴男女遮迣六亡也盜賊刦掠取民財/物七亡也七亡尚可又有七死酷吏毆殺一死也治獄)
(深刻二死也寃陷無辜三死也盜賊横發四死也怨讟/相殘五死也嵗惡饑餓六死也時氣疾疫七死也民有)
(七亡而無一得欲望國安誠難民有七死而無一生欲/望刑措誠難此非公卿宰相貪殘成化之所致耶羣臣)
(幸得專官食重禄豈有肯加惻隠于細民助陛下流教/化者耶志俱在營私家稱賓客為奸利而已以茍容曲)
(從為賢以拱黙尸禄為知謂如臣宣等為愚陛下擢以/岩穴誠兾有益毫毛豈徒欲使臣美食大官重髙門之)
(地哉今貧民菜食不厭衣又穿空父子夫婦不能相保/誠可酸鼻陛下不救將安所歸命乎奈何獨私養外親)
(於幸臣董賢及汝昌侯傅商亡功而封方陽侯孫寵宜/陵侯息夫躬辯足以移衆強可用獨立姦人之雄惑世)
(尤劇者也宜以時罷退急徵大司馬傅喜使領外親故/大司空何武師丹故丞相孔光故左將軍彭宣位皆歴)
(三公可大委任者也上以宣名儒優容之乃徴/光免孫寵息夫躬罷侍中諸黄門郎十餘人)其言少
文多實(宣復為諌大夫毎居位常/上書諌諍其言少文多實)雅意在本朝(蕭望之/累遷諌)
(議大夫時選博士諌議大夫通政事者補郡國守相以/望之潙平原太守望之雅意在本朝乃上疏曰陛下哀)
(念百姓悉出諌官以補郡吏所謂憂其末而忘其本者/也朝無争臣則不知過國無達士則不知善願陛下選)
(明經術通於幾㣲謀慮之士以為内臣輿參政事諸侯/聞之則知國家納諌憂政亡有闕遺書聞徴入守少府)
上書求見(龔勝為諌議大夫居諌官數上書求見言百/姓貧賤吏多不良風俗漸薄制度太奢刑罰)
(太深賦歛太重宜以儉約先/下其言祖述王吉貢禹之意)以行修飾(劉更生既冠以/行修飾擢為諫)
(大/夫)通才謇正(後漢韋彪字孟達上議曰諫議之職應用/公直之士通才謇正有補益於朝者令或)
(従徵試輩/為大夫)數有忠言(王良字仲子拜諌議大夫數/有忠言以禮進止朝廷敬之)諫西
夷獻幻人(謝承後漢書陳禪字紀山拜諫議大夫永寜/中西夷獻幻人能吐火易牛馬頭自支解其)
(身元日作之禪/離席諌之云云)數陳讜言(傅翻轉諌大夫數/陳讜言上嘉之)犯顔諫諍
(虞永字叔朗拜諫議大夫雅性/忠譽犯顔諌諍以俸禄賑諸生)賜歸天子思之(江革轉/諌議大)
(夫賜歸天子思之革與母居至孝為母炊不委妻子常/輓鹿車載母母卒哭不絶聲服竟不脱太守遣掾釋除)
(之詔齊相曰諌大夫江革以病臨賜穀/千石長吏八月存問致羊酒以終其身)乘髙車出闗(郭/丹)
(少從學長安入函谷関慨然曰丹不乘使者車終不出/関既至京師甞為都講諌議大夫持節賜歸南陽去家)
(十三年乗/髙車出関)引弟子升堂執經(華嶠後漢書桓榮遷諫議/大夫毎大射養老禮畢帝)
(輒命榮及弟子升/堂執經自為辨說)恨不列稷契伊周之徒(袁崧漢書劉/陶諫大夫靈)
(帝時上疏言天下亂由宦豎宦豎共䜛之詔收黄門北/寺獄陶知必死乃曰臣恨不列稷契伊周之徒而與比)
(干龍逢為儔事敗乃/悔時何及閉氣而死)言絶水退(楚國先賢傳陳宣拜諌/議大夫建武十年洛水)
(溢出城門校尉欲築塞之宣曰周公卜洛為萬世基水/必不入城門如有灾異人主觧謝塞之何益况朝廷中)
(興聖主天下攸歸水必/不入言絶而水退也)十日不炊(三輔决録第五頡字/子陵為諌議大夫洛)
(陽無主人鄉里無田宅寄/止靈臺中或十日不炊)有揚雄之才(華陽國志丸字/伯仁侍中賈逵)
(薦丸有揚雄之才明帝召作東/辟雍徳陽諸觀銘拜諌議大夫)與夏侯尚並掌軍計(魏/賈)
(逵自為兒童戲常設部伍祖父甞異之曰汝大必為將/帥也口授兵法數萬言為丞相主簿太祖善之拜諌議)
(大夫與夏侯/尚並掌軍計)不喜君得諫議惟喜諫議得君(後魏張普/惠為諌議)
(大夫任城王澄謂普惠曰不/喜君得諌議惟喜諫議得君)置笏於地(隋劉行本為諫/議大夫文帝常)
(怒一郎於殿前笞之行本進曰此人素清其過又小不/顧行本正當上前曰陛下不以臣不肖令臣在左右臣)
(言若是陛下安得不聽臣言若非當致之於理安得輕/臣不顧所言非私因置笏於地而退上斂容謝之原所)
(笞/者)處不諱之朝(唐太宗甞謂侍臣曰朕雖不明幸諸公/數相匡救諫議大夫王珪曰臣處不諱)
(之朝實願罄其狂瞽太宗稱善勅自今後中書門下及/三品以上入問必諌官隨之欲其與聞政事有所開說)
諫獵(蘇世長為諫議大夫從幸涇陽校獵大獲禽獸顧/謂朝臣曰今日樂乎世長進曰陛下遊獵薄廢萬)
(幾不滿十旬未為大樂髙祖變色既而笑曰狂態發/耶世長曰為臣私計則狂為陛下國計則為忠矣)能
以瓦為衣必不漏(谷耶律為諌議大夫嘗從太宗出獵/在途遇雨因問曰油衣若為得不漏)
(耶律曰能以瓦為衣必不/漏太宗大悦賜帛三百段)諍臣諫其漸(褚遂良遷諫議/大夫太宗問舜)
(作漆器間彫其俎當是時諌者十有餘人食器之間苦/諌何也遂良曰彫琢害農事纂組妨女工首創奢淫危)
(亡之漸漆器不已必金為之金器不已必玉為之/所以諍臣諌其漸及其盈滿無所復諌上然之)真諫
議(蕭鈞為諌議大夫時有左武候别駕盧文􁄐踰垣盜/左蔵庫物髙宗命有司殺之鈞諌曰文操所犯情實)
(難原恐天下聞之必謂陛下輕法律賤人命任喜怒貴/財物不敢不奏帝謂曰卿職在司諌能盡忠規遂特免)
(死罪謂侍臣/曰真諫議也)仗下言得失(宋璟吏部侍郎時𤣥宗嘉其/正直令兼諌議大夫内侍供)
(奉仗下後力/言朝廷得失)真諫官(李景伯為諌議大夫中宗嘗宴侍/臣及朝集使令酒酣各為廻文詞)
(衆皆諂言至景伯曰廻波爾時酒巵㣲臣職在箴規侍/宴既過三爵諠譁竊恐非儀中宗不悦中書令蕭至忠)
(稱之曰此/真諌官也)職在箴規(上/)有諫臣體(孔戣元和初改諌議/大夫侃然忠讜有諌)
(臣體上疏論時政/四條帝意嘉納)上疏論興元監軍(孔敏行元和元年/拜諌議大夫上疏)
(言興元監軍楊叔元隂募卒為亂殺節度使李絳/人不敢發其事敏行上表極諌諍之故叔元得罪)論朝
政得失(張薦擢諌議大夫方裴延齡用事中傷俊良連/白無不當帝意薦將疏其惡延齡知之言於帝)
(曰諌議論朝政得失史官書人□/善惡二者不可兼改秘書少監)朝廷有直臣(陽城為/諌議大)
(夫徳宗時裴延齡以姦佞用事時大臣陸贄䓁咸遭譖/毁城乃伏闕上疏與拾遺王仲舒共論延齡姦佞䞇等)
(無罪金吾將軍張萬福年八十聞之徃延英門大言賀/曰朝廷有直臣天下必太平矣萬福自此名重天下)
凌蔑公卿大臣(李景儉字寛中遷諌議大夫性既矜誕/寵擢之後凌蔑公卿大臣使酒既甚貶)
(建州刺史未㡬召還復為諌議大夫景儉朝退與知制/誥馮宿楊嗣復舍人温造員外郎李肇王鎰等同謁史)
(官獨孤朗乃於史館飲酒景儉乗醉詣中書謁丞相呼/王播崔植杜元頴名面疏其失貶漳州刺史是日同飲)
(於史館者/皆貶逐之)乗醉謁宰相(上/)諫免崔發死(張仲方為諌議/大夫時鄠縣令)
(崔發因辱小黄門敬宗赫怒付臺推鞫及元日大赦獨/發不得宥仲方上疏其畧曰鴻恩將布於天下而不行)
(御前霈澤始被於昆蟲而獨遺/崔發由是發得不死時論美之)人皆想望風采(陽城隠/於中條)
(山徳宗召之乃衣褐赴京遷諌議大夫初未至京師/人皆想望風采及為諫官紛紛言事天子益厭苦之)請
先出閤待罪(李渤長慶初為諌議大夫敬宗即位坐朝/甞晚一日入閤坐不久羣臣候立紫宸門)
(外渤出次白宰相曰昨日拜疏陳論今坐益晚是諌官/不能廻人主之意渤之罪也請先出閤待罪於金吾仗)
(語次换/仗乃止)當以能可否朝政者為之(張宿布衣諸生也憲/宗為廣陵王時出入)
(邸第洎監撫之際擢授左拾遺後上欲以為諌議大夫/李逢吉奏曰諌議取要重當以能可否朝政者為之宿)
(細人不足以汚賢者位上/不悦出逢吉為劍南節度)延英相見(鄭覃為諌議大夫/穆宗不恤政事喜)
(遊宴覃與同職廷奏諌之帝不懌顧宰相蕭俛曰是皆/何人俛對曰諌官帝意稍觧乃曰朕之闕下能盡規忠)
(也因詔覃曰閣中奏事殊不從容今後有事面陳朕與/卿延英相見時久無閤中奏事覃等抗論人皆相賀)
讜言直氣(吕元膺字景大遷諌議大夫規駮諌議大舉/其職出為同州刺史及中謝上問時政得失)
(元膺論奏辭氣激切上喜之翌日謂宰相曰吕元膺有/讜言直氣宜留在左右使言得失留為給事左右尋兼)
(太子/侍讀)伏延英(淮南節度使王播厚賂貴要求領鹽鐵/使諌議大夫獨孤朗等伏延英疏論之)不
敢異論(李讓夷字達心拜諌議大夫時起居舎人李褒/有痼疾請罷官宰臣李石奏闕官上曰卿可盡)
(言今諌議大夫姓名遂奏李讓夷馮定孫簡蕭俶帝曰/讓夷可也李因欲言用崔球張次宗鄭覃曰崔球逰宗)
(閔之門赤節下秉筆記注為千古法不可用朋黨如裴/中孺李讓夷臣不敢有異論其為人主大臣知重如此)
清慎髙亮(後漢書周舉梁商表為從事中郎商病甚帝/問遺言對曰從事中郎周舉清慎髙亮可任)
(諌議/大夫)論事有諍臣之風(唐文宗嘗於便殿召栁公權論/事切直忤㫖周墀為之惕慄公)
(權詞氣益堅上徐謂之曰朕知舍人不合却作/諌議以卿論事有諍臣之風今擢卿諌議大夫)閤内論
校獵(武宗幸涇陽校獵白鹿原諌議大夫髙少逸鄭朗/䓁於閤内諭陛下校獵太頻出城稍逺方用兵師)
(且宜停止帝優勞之諌官出謂宰相/曰諌議官要朕時聞其言庶幾減過)舁櫬詣朝堂極諌
(九國志䦨王延羲立不恤國事好戈獵誅丞相及宗室/勲舊左右懼禍諌議大夫黄峻舁櫬詣朝堂極諌延羲)
(曰老輩風狂不足/怪貶漳州司户)諫朝士杖決(鄭元弼延羲襲位授右/諌議大夫時延羲女下)
(嫁百官不賀延羲怒朝士决杖者十有二人元弼為之/力諌延羲曰卿仰魏徵何如人乃諌不止也元弼曰陛)
(下幸似唐太宗臣方/魏徵可矣延羲解怒)朕之汲黯(國朝田錫資骨鯁學士/承㫖宋白舉直言極諌)
(公對事奏經史中治體之要十三篇真宗/手詔褒奬常自謂曰田錫朕之汲黯也)不歴郎中員
外(春明退朝錄近世鄭文肅劉丞相張尚書方平王宣/徽拱辰滕侍讀甫吕給事卿鄧中丞潤文皆不歴郎)
(中員外而使/為諌議大夫)帶墜(筆談諌議班在制誥上若帯代制則/在知制誥下從職也戲語謂之帶墜)
　　起居郎
後漢馬皇后撰起居注
後魏始置起居令史每行幸宴㑹則御左右記錄帝言
及賓客酬答後别置起居注二人以它官領之
隋百官志北齊有起居省散騎常侍通直散騎常侍散
騎侍郎通直散騎侍郎各一人校書郎各二人後周有
外史掌書王言動作之事以為國志即起居之職又有
著作二人掌綴國錄則起居著作之任自此分矣隋初
以吏部散官及校書正字有叙述之才者掌起居之職
以納言統之煬帝内史省加置起居舍人二人從六品
次舍人下
唐百官志門下省起居郎二人從六品下掌錄天子起
居法度天子御正殿則郎居左舍人居右有命俯陛下
以聽退而書之季終以授史官貞觀中以給事中諫議
大夫兼知起居注或知起居事每仗下議事起居郎一
人執筆記錄於前史官隨之其後復置起居舍人分侍
左右秉筆隨宰相入殿若仗在紫宸内閣則夾香案分
立殿下直第二螭首和墨濡筆皆即㘭處時號螭頭髙
宗臨朝不决事有司所奏唯辭見而已許敬宗李義府
為相奏請多畏人之知也命起居舍人對仗承㫖仗下
與百官皆出不復聞機務矣長壽中宰相姚璹建議仗
下後宰相一人錄軍國政要為時政記月送史館率推
美讓善事非其實未幾易置而起居郎猶因舊制勅稍
筆削以廣國史之闕起居舍人居記言之職唯編詔書
不及他事開元初復詔修史官非供奉者皆隨仗而入
位於起居郎舍人之次及李林甫專權又廢太和九年
詔入閣日起居郎舍人具紙筆立螭頭下復貞觀故事
(有令三人賛者六人貞觀三年置起居郎二/人廢舍人龍朔二年曰左史天壽元年如之)
六典起居郎二人從六品上(起居郎因起居注以為名/起居注者記錄人君動止)
(之事春秋傳曰君舉必書禮云動則左史書之言則右/史書之皆其事也宋衷世本云沮誦倉頡為黄帝左右)
(史周書穆王時有左史戎夫書前代存亡之誡諸侯之/國亦立之漢武帝有禁中起居注後漢明徳皇后撰明)
(帝起居注然則漢時起居注似在宫中為女史之職魏/晉以來皆中書著作兼修國史及北齊集書省領起居)
(注令史之從七品上後周春官府置外/史掌書言及動作以為國志盖其任也)令史三人(先置/楷書)
(手令改/為令史)起居郎掌錄天子之動作法度以修記事之史
凡記事之制以事繫日以日繫月以月繫時以時繫年
必時書其朔日甲乙以紀厯數典禮文物以考制度遷
拜旌賞以勸善誅伐黜免以懲惡季終則授之於國史
焉(漢獻帝及西晉以後諸帝皆有起居注皆史官所錄/自隋置為職員列為侍臣專掌其事毎季為卷以送)
(付史/舘焉)
五代百官志後唐同光元年起居郎起居舍人各置一
半
國朝官品令起居郎從六品
記善惡以為鑒誡(唐太宗謂諌議大夫褚遂良曰卿知/起居注錄何事大抵人君觀之否對)
(曰今之起居古左史右史也書人君言事且記善惡以/為鑒誡庶㡬人主不為非法不聞帝王親自觀史上曰)
(朕有不善卿必書之耶遂良曰守道/不如守官臣職當載筆君舉必記)召令侍書(遂良秘/書郎遷)
(起居郎尤工𨽻書太宗嘗謂侍中魏徵曰虞世南死後/無人可以論書徴曰遂良下筆遒勁甚得王逸少體太)
(宗即日召/令侍書)罷封禪(遂良為起居郎貞觀中詔有事於泰/山先幸洛陽有星孛於太陽㣲犯郎)
(位遂良言於太宗曰陛下撥亂反正功超前烈將告成/東岳天下幸甚而行至洛陽彗星輙見此或有所未允)
(合者也且漢武優柔數年始行大禮臣愚/伏願詳擇太宗然之下詔罷封禪之事)職當修注(杜/正)
(倫知起居注太宗嘗謂侍臣曰朕毎日坐朝欲出一言/即思此言於百姓有利益否所以不能多言正倫進曰)
(君舉必書言存於左右史臣職當修起居注不敢不盡/愚直陛下若一言乖於道理則千載累於聖徳非直當)
(今損於百姓願陛/下慎之太宗大悦)不敢不盡(上/)執筆所記名為史(鄭朗/字有)
(融為起居郎初太和末風俗稍奢文宗恭勤節儉兾革/其風謂宰臣曰朕聞前日内庫唯二錦袍飾以金烏一)
(袍𤣥宗幸温陽時御之一與貴妃當時貴重如此如今/奢靡豈復貴之料今富家徃徃皆有左衞副使張元昌)
(用金唾壺昨因申訓已誅之矣時郎執筆螭頭下宰臣/退上謂郎曰適所議論卿記録未吾試觀之朗對曰臣)
(執筆所記名為史伏惟故事帝王不敢取觀昔太宗欲/覽國史諌議大夫朱子奢云史官所述不隠善惡或主)
(非上智飾非䕶失見之則生怨所以義不可觀帝曰適/來所記無可否臧見亦何爽乃宣謂宰臣曰鄭朗引故)
(事不欲朕見起居注夫人君之言善惡必書朕恐平常/閒語不関理體垂諸將來竊以為耻異日臨朝庶幾稍)
(改何妨一見以誡/醜言朗遂進之)人瑞(鄭仁表為起居郎文章俊拔然/恃才傲物人士薄之自謂門地)
(人物文章具美甞曰天瑞/有五色雲人瑞有鄭仁表)以婦公辭内職(獨孤郁遷起/居郎權徳輿)
(作相郁以婦公辭内職憲宗曰徳輿乃有此/佳壻因詔宰相須氏族之家選尚公主者)隨宰臣記
事(馮定請許左右史隨宰/臣延英記事宰臣不樂)純用科名人(國朝唐詢江東/轉運使因辭得)
(上殿言執政純用科名人修起居注/非故事未幾修注闕仁宗遂用詢)
　　左司諫
唐百官志門下省左補闕六人從七品上掌供奉諷諫
大事廷議小則上封事
職官志左補闕二員從七品上(古無此官天后垂拱元/年勅記言書事毎切於)
(旁求補闕拾遺未𢎞於歴選瞻言共理為藉衆才寄以/登賢期之進善宜置左右補闕各二員左右拾遺各二)
(員掌供奉諷諌行/立次左右史之下)
六典左補闕二人從七品上(皇朝所置言國家有過闕/則補正之故以名官焉詩)
(云衮職有闕惟仲山甫補之盖取此義後漢伏湛出入/禁闈拾遺補闕魏志文帝勅侍臣曰公卿等宜拾朕之)
(遺補朕之闕晉武帝詔曰公卿䒭宜補闕拾遺獻可替/否晋職官志御登殿侍中居左散騎常侍居右備切問)
(近對拾遺補闕後魏孝文帝令侍中李冲補闕左右垂/拱中因其義而創立四員左右各二員天授初左右各)
(三員通前為十員神龍初依舊各置二員/其才可則登不拘陞叙又置供奉無數)左補闕拾遺
掌供奉諷諫扈從乗輿凡發令舉事有不便於時不合
於道大則廷議小則上封若賢良之遺滯於下忠孝之
不聞於上則條其事狀而薦言之
五代百官志後唐同光元年補闕拾遺各置一半
國朝雍熈五年詔改左右補闕為左右司諫
元祐官品令左右司諫七品
職在諫曹(唐權徳輿為左補闕時裴延齡以巧倖判度/支徳輿上疏切諫云臣職左諫曹令採羣議)
(敢瀝肝血/伏待刑書)不甚檢束(栁渾天寳初拜監察御史臺中執/法之地動限儀矩渾性疎放曠不)
(甚檢束寮長拘局忿其疎縦渾不樂/乞求外任執政惜其才奏為左補闕)握筆草狀(劉寛夫/為左補)
(闕疏陳岵進注維摩綬得濠州詔岵不因僧得郡諌官安得/此言湏推排首末来寛夫曰昨論陳岵之時不記發言)
(前後唯握筆草狀即是㣲忱若尋究/推排恐傷事體帝嘉其引過釋之)諫公主出降行五
禮(施敬本為左補闕開元十二年唐昌公主出降行五/禮敬本與張烜李鋭等上疏竊以紫宸殿者漢之前)
(殿周之路寢陛下所以負黼扆下黄屋饗萬國朝諸侯/人臣致敬之所猶北極可見不可得而升也昔周女出)
(降於齊以魯侯為主但有外館之法而無路寢之制今/欲紫宸殿行禮即當人臣攝行馬入於庭醴升於牖主)
(人授几逡廵紫座之間賓使就筵登降赤墀之地又據/主人辭稱寡君子有事於主人之室言詞僣越事理乖)
(張既凟威靈深虧典制其問名納采等並請權/於别所𤣥宗納其言移於光順門外設次行禮)孜孜獻
納(獨孤郁李正辭嚴休復自拾遺轉補闕及參謝之際/宰相裴垍廷語曰獨孤與李二補闕孜孜獻納今之)
(遷轉可謂酬勞無媿矣嚴補闕官業或異/於斯時者進擬不無疑緩休復悚恐而退)賞一逸人可
勸天下(國朝真宗咸平五年終南山處士种放對於便/殿上親撫勞命坐語久之館於都亭驛尋授左)
(司諫直昭文館上謂宰臣曰放召對来詢以民事則曰/徐而化之問以邉事則不對但言愛民而已久之言所)
(有獻納俟形於章疏然亦有就禄之意且曰跡孤朕喻/以俟升班列必見朝廷清肅排擯之事無敢為者賞一)
(逸人可/勸天下)出自宸選(明道中執政除其親舊二人為正言/司諫上謂曰祖宗法制臺諫官須出)
(自宸選今不可壊他祖宗法度若臺諌官是大臣自除/則大臣過失無敢言者執政惶恐稱死罪悸汗浹背)
父為宰相子為諫官(唐元和元年杜從郁徙為左補闕/韋貫之與崔羣奏論尋降為左拾)
(遺遺補雖資品不同皆是諌官父為宰相子為/諌官若政有得失不可使子論父改為秘書丞)詔中書
為之辭(文宗以魏謩為補闕上甞言於宰相曰太宗得/徵參禆闕失弼成聖政我今得謩於疑似之間)
(必能極諌雖不敢希及貞觀之政庻幾處於無/過之地命授謩左補闕於狀内備述諌疏激切)侍臣(舒/元)
(褒曰遺補官秩/雖卑下侍臣也)車載(見拾遺門/斗量注下)
　　左拾遺
唐百官志左拾遺六人從八品上(掌同/補闕)
職官志左拾遺二員從八品上(見補/闕)
五代史(見補/闕)
六典左拾遺二人從八品上(皇朝所置言國家有遺事/拾而論之漢汲黯願為中)
(郎署長出入禁闥補闕拾遺元帝初立給事中劉向侍/中金敞拾遺於左右續漢書張衡為侍中從容諷議拾)
(遺左右後魏初置内侍長主拾遺應對又/孝文帝命侍中丘惟拾遺左右創立四員)
國朝雍熈五年改左右拾遺為左右正言
元祐令左右正言從七品
秩卑選重(唐白居易上疏云䝉恩授臣左拾遺依前翰/林學士謹按六典云云其選甚重其秩甚卑)
(所以然者抑有由也大凡人之情位髙則惜其位身貴/則愛其身惜位則偷合而不言愛身則茍容而不諌此)
(必然之理也故拾遺之置所以卑秩者使位未足惜身/未足愛也所以重其選者使下不忍負心上不忍負恩)
(也位未足惜身未足愛然後能有闕必規有違必諌朝/廷得失無不察天下利病無不言此國朝置拾遺之本)
(意/也)身是諌官月請諌紙(居易與元稹書云僕在翰林日/身是諌官月請諌紙啟奏之外)
(有可以濟救人病禆補時闕難於摘言輙歌詠之欲/稍聞於上志未就而悔已生言未聞而謗已成矣)詩
人命蹇(又書云古人云名者公器不可以多取僕是何/者竊時之名已多既竊時之名义欲竊時之富)
(貴使已為造物者肯兼與之乎况詩人命/蹇如陳子昻杜甫各授一拾遺屯剥至死)額叩龍墀(劉/栖)
(楚為拾遺敬宗即位畋遊稍多坐朝常晚栖楚出班以/額叩龍墀苦諫云臣忝諫官致陛下有此請碎首以謝)
(遂以額叩龍墀久之不已宰臣李逢吉出位宣曰劉栖/楚休叩頭候進止栖楚捧首而起因更陳論搕頭見血)
(上為動容以袖連揮令出栖楚又云不可臣奏臣即碎/首死牛僧孺復宣示而出敬宗為之動容無何遷起居)
(郎/)擢自草澤(竇羣隠居毗陵以節槩聞著書三十四巻/號史記名臣疏貞元中蘇州刺史韋夏卿)
(以園丘茂異薦兼獻其書不報復薦羣召拜左抬遺遷/侍御史充入蕃使判官羣因入對奏曰陛下即位二十)
(年始自草澤擢臣為拾遺是難其進也今陛下以二十/年難進之臣用為和蕃判官一何易也徳宗異其言留)
(之復為/侍御史)諫沉香亭子(李漢為左拾遺敬宗始治宫室波/斯賈人李鱗沙獻沉香亭子漢乃)
(上疏論之曰若以沉香為亭子即與瑶臺瓊室事同义/奏近日除授不由中書擬議多是宣出施行臣恐自此)
(紀綱大壞姦邪恣行願陛下各勅/有司稍存典故坐言忤出為從事)諫觀酺樂(嚴挺之為/左拾遺先)
(天二年睿宗詔三日三夜御安福門觀酺樂挺之上疏/四不可云云伏望晝則歡娯暮令休息要令兼夜恐無)
(益聖朝/乃止)諫除授不由中書(薛廷老寳厯初與舒元褒李/漢俱為拾遺在閣内言臣伏)
(見近日除授徃徃不由中書進擬或是宣出臣恐自此/紀綱浸壊姦邪恣行乞聖恩詳察帝厲聲曰更有何事)
(元褒進曰陛下近日修造太多帝色變曰何處修造元/褒俯首不能對廷老奏曰臣䓁是諌官有所聞即合奏)
(論亦豈知陛下修造之所但見般運瓦木絶多即知/修造不已伏乞稍留聖慮帝曰如所奏然後各復位)論
中丞温造凌供奉官(太和三年左拾遺舒元褒䓁論中/丞温造凌供奉官事今月四日左)
(補闕李虞仲與温造街中相逢造怒不廻避遂擒拿虞/仲祇人笞其背者臣謹按國朝政事供奉官街中除宰)
(相外無所廻避今温造蔑朝廷故典凌陛下近臣恣行/胸臆曽無畏避伏以事有雖小而関理分者即不可失)
(也理分既失亂由之生拾遺補闕官秩雖卑乃陛下近/臣也中丞雖髙乃法吏也侍臣見凌是不廣敬法吏壊)
(法何以持䋲前時中書舍人李虞仲與造相逢造乃曳/立引馬知制誥崔咸與造相逢又捉其從人當時罷不)
(上聞所以強暴益甚臣䓁又聞元和長慶中中丞行李/不過半坊今乃逺至兩坊謂之籠街喝道但以尊祟自)
(處不思僣擬之嫌陛下若不因此特有懲革伏恐從此/供奉官輩便湏廻避中丞累朝制度失自陛下臣䓁官)
(忝諌列實為陛下惜之又聞近日以来應合有導從官/手力多者街衢之中行禮太過自今傳呼前後不得過)
(三百/步)獻大像閤賦(許景先神龍初為夏陽尉東都起聖/善寺報慈閤景先詣闕獻大像閤賦)
(詞甚美麗/擢左拾遺)不數年出將入相(蕭嵩為左拾遺常與布衣/張鎬為友館而禮之表薦)
(鎬曰如鎬者用之則為王者師不用則幽谷/一叟耳𤣥宗擢鎬拾遺不數年出將入相)堪為諫諍
之官(李邕少知名長安初内史李嶠御史張廷珪並薦/邕詞髙行直堪為諌諍之官由是召拜為左拾遺)
三諫不聽(徐仁紀拜左拾遺三上書論得失不納謂/人曰三諌不聽可去矣遂托疾歸鄉里)柳
篋子(栁璨遷左拾遺公卿朝野托為箋奏/時譽日洽以其博奥目為栁箧子)斗量(天授三/年舉人)
(無賢愚咸加擢用頗為濫雜謡誦曰補闕連/車載拾遺平斗量把推侍御史椀脱校書郎)諫迎軒轅
先生(宣宗大中十一年右補闕葉嘏左拾遺王譜右拾/遺薛廷傑上疏諌遣中使徃羅浮山迎軒轅先生)
(詔云云卿䓁位當列職論在/諌司閲示来章深納誠意)團句把麻(通事舍人宣詔/舊令拾遺團句)
(把麻者盖謁者不知書多失句度故用拾遺低聲摘句/以取及吕温為拾遺被喚把麻不肯去遂成故事拾遺)
(不把麻自吕始也時栁宗元戲言/云幸識一文半字何不與他把也)即日上疏論諫職(元/稹)
(自校書郎應制舉才識兼茂明於體用登科第者十八/人稹第一制下除左拾遺稹性鋒鋭見事風生既居諌)
(垣不欲碌碌自滯事無/不言即日上疏論諌職)諫營興泰宫(盧蔵用為左拾遺/則天將營興泰宫)
(於萬安山蔵用諌曰竊讀書見自古帝王之迹矣聞土/階三尺茆茨不剪者唐堯之徳也卑宫室菲飲食盡力)
(於溝洫者大禹之行也惜中人十家之産而罷露臺之/制者漢文之明也並能垂名無疆為帝王之烈今陛下)
(崇臺䆳宇離宫别館亦已多矣更窮人力以事/土木臣恐議者以陛下為不愛人務奉己者)諌為公
主廣第宅(辛替否為左拾遺景龍中安樂公主府所補/官属多非其才中宗為公主廣第宅替否諫)
(曰臣聞王者牧黎庶建百官莫不慎器與名畏怨重禍/不激詭以求進不貨賄以求榮公侯伯子男五等各以)
(功為先後卿大夫士九品各以徳為次第伏惟陛下倍/百行賞倍十増官金銀不供其仰束帛不充於錫何愧)
(於無用之臣何慚於無力之士於公府補授罕存推擇/臣聞祸生有胎福生有基伏惟公主陛下之愛女選賢)
(良以嫁之設官職以補之傾府庫以賜之壯宅第以居/之廣池臺以嬉之可謂至憐也然而用不合於古義行)
(不根於人心將恐變貴成/憎翻福為禍何所恃乎)文價益重(五代史王祐文傲/唐同光初與桑維)
(翰同年登第拜左拾遺維翰入相祐文以同門生/裁書自陳維翰竒之禮待甚厚自是文價益重)書命
有元和之風(案此條原/本缺注)
　　諫院
國朝舊常以省官二員判院事其員有左右諌議大夫
司諫正言天禧元年詔别置院
慶厯三年知制誥田况言有唐兩省自諫議大夫至拾
遺補闕共二十人毎宰相奏事諫官隨而入有所闕失
即時規正其實皆中書門下之属官也今諫議大夫無
復職業自司諫正言知諫院皆遺補之任而朝廷責其
言如大夫之職而地勢不親位序不正在朝廷間則與
衆人同進退非所以顯而異其分也今筦庫冗散之吏
尚赴内朝豈諌諍之臣不得日奉朝請臣在諫院毎聞
一事皆取諸采問比及論列或至後時今若令諫官得
奉内朝則可以日聞朝廷之事矣兼王素歐陽修蔡襄
皆以它官知諫院居兩省之職而不得預其列於體未
便欲乞令後綴小兩省班次所貴名體相稱副陛下選
求之意詔今後比直龍圗閤及修起居注例令毎日赴
内朝
四年詔自今諫官毋得用見任輔臣所薦之人十一月
詔始如先朝置諫官六員
至和二年詔臺官不許相率上殿
熈寧八年同知諫院范百禄言近令諫官綴左右兩班
序立仗續准御史臺関報令臣歸本官班序立仗謀其
政者必在其位今修起居注行起居舍人起居郎事直
舍人院行中書舍人事同知諫院行司諫正言事者也
國朝兩省官不必正員茍行其事必立其班所以明職
分而勤官守也今修起居注直舍人院則綴小兩省班
同知諫院則絀而不與非明職分勤官守之意詔特令
綴小兩省班
置印(唐文宗太和/年置諫院印)相惜(諌官以章疏之故憂患畧同臺/中則務糾彈舉省中多士㫖趣)
(不一故言遺補相惜/御史相憎郎官相輕)减郎位進奉恩澤(國朝嘉祐八年/知諌院司馬光)
(奏諸路進賀登極表至京師朝廷一例推恩乃至班行/幕職權知州軍或所遣之人非親人者除齋郎及差遣)
(使殿侍此盖國初承五代姑息藩鎮之弊後来因循不/能釐正國家爵禄本待天下賢才及有功效之人今使)
(此䓁無故受官誠為太濫况近年官吏繁冗十倍於國/初之時若五服内親者或乞䓁第授一官其無服属並)
(量賜金/帛弗聴)奏事近侍立兩廡(治平元年以同知諌院吕誨/奏先帝朝兩府及臺諌官奏)
(對即左右近侍皆引避於兩廡故得從容論議/事無泄於外者臣請登對時近侍皆引避從之)
　　起居院
國朝初置但関勅送史館不復撰集
淳化五年諫議大夫史館修撰張泌言乞置起居院復
左右史之職修集記錄以為起居注毎月與時政記同
送史館遂徙置院於禁中自後授者為同修起居注増
置楷書二人月給公用錢十千表紙五百畨凡宣徽院
客省四方館閤門御前忠佐引見司制置進貢辭謝游
幸宴㑹賜賚恩澤之事五日一報翰林麻制徳音詔書
勅榜該沿革制置者門下中書省封冊誥命進奏院四
方官吏風俗善惡祥瑞孝子順孫義夫節婦殊異之事
禮賓院諸畨職貢宴勞賜賚之事並十日一報吏部文
臣除拜銓選沿革兵部武臣除授司封封建考功諡議
行狀户部土貢旌表州縣廢置刑部法令沿革禮部祥
瑞貢舉祠部祭祀奏日道釋條制太常雅樂沿改禮院
禮儀制撰吉㓙儀注司天風雲氣候祥異證驗宗正皇
属封建出降宗廟祭享制度大理寺刑律起請並一月
一報内外鹽鐵金穀増耗度支經費出納户部版圗升
降嵗終一報内外臣寮上章利害詞采可賞事理可行
者中書具章表封下毎季編達史館以起居舍人史館
修撰梁周翰掌起居郎事秘書丞直昭文館李宗諤掌
起居舍人事
四月梁周翰等上言謹按記曰天子動則左史書之言
則右史書之又曰左史記事右史記言春秋傳曰君舉
必書言者尚書是也事者春秋是也漢武帝有禁中起
居注自魏至晉起居之職歸於著作其後亦命近臣主
掌其事至後魏始置起居令史每行幸宴㑹則在御座
左右記錄帝言及賓客酬荅之語後又别置起居注二
人北齊有起居省隋置起居舍人二人以掌内史唐起
居之官𨽻門下顯慶中郎與舍人分属兩省每皇帝御
殿左右史夾香案分於殿下螭頭之側和墨濡翰皆就
螭首之㘭處有命則臨陛俯聽對而書之凡典禮文物
冊命啟奏臣寮薨免懲惡勸善之事悉載於起居注季
終則授於史官以俟筆削長夀中宰相姚璹以為帝王
謨訓不可使無紀述若不宣白宰相史官無由而書遂
表請仗下所言軍國政要命宰相一人專知撰録季終
撰授於史官即今修時政記是也元和十二年詔毎遇
坐日如事有可備勸戒合記日者委其日承㫖宰相宣
示左右起居令其記録仍依舊例季終送史館太和九
年詔郎舍人准故事入閣日賚紙筆立於螭頭以記言
動伏乞今後應有祟徳長春殿毎皇帝宣諭之言侍臣
論列之事依舊中書編為時政記月終送史館其樞密
院事関機密亦乞命本院逐月具合書事件實封送史
館自餘百司凡干封拜除改沿革制置之事並乞依臣
等所請特降勅命具條件関報起居院每月具所編錄
封送史館從之仍令郎舍人下直於崇政殿以記言動
别為起居注以付史官周翰等又言每月起居注願先
以進御後付史館起居注進御自周翰等始也至道二
年李昉拜平章事加監修國史建議復時政記故事時
政記月終送史館昉以進御而後付有司時政記進御
自昉始也大中祥符八年移院於右掖門外之西廊時
禁城火故徙於外元祐三年復徙右掖門之内
至和元年知制誥賈黯言毎邇英閤召侍臣講讀經史
其咨訪之際動闗政體而史臣不得預聞臣竊惜之欲
乞令修起居注入侍閤中事有可書隨即記録從之治
平二年以實錄院檢討官集賢校理宋敏求諸王府記
室參軍直集賢院韓維並同修起居注初修注直闕中
書進敏求及集賢校理楊繪英宗問修起居注選何䓁
人宰臣對曰例以制科進士髙等與館職有才望者兼
用楊繪皇祐五年第二人進士今以次當補帝曰修起
居注即知制誥豈宜以次補乃命易之
熈寧四年詔諫官兼修起居注者因後殿侍立亦許奏
事從張琥之請也
浮薄(治平三年以同修起居注章衡知汝州以諌/官御史薛家劉庠莫申等言其浮薄故黜之)
　　典儀(贊者/)
唐六典典儀二人從九品下(周禮秋官有司儀盖其任/也齊職儀云東宮殿中將)
(軍属官有導客局置典儀録事一人掌朝㑹之事史闕/其品秩梁有典儀之職未詳何曹之官掌唱警唱奏之)
(事宋服武冠陳亦有之後魏置典儀監從第五品史闕/其員及所掌皇朝置典儀二人𨽻門下省初用人皆輕)
(至貞觀末李義府為之自後常/用士人領賛者以知賛唱之節)賛者十二人(隋太常寺/有賛者十)
(六人鴻臚寺有十二人皇朝因之𨽻門下省/掌賛唱為行事之節分畨上下亦謂之畨官)典儀掌殿
上賛唱之節及設殿庭版位之次(若元正冬至凡大朝/㑹王公升殿既坐酒)
(至而起皆傳賛/唱而為之節)若國有大禮侍中行事及進中嚴外辦
之版皆賛相焉
國朝大朝㑹則遣官攝事
　　城門郎(門僕/)
唐六典城門郎四人從六品下(周禮地官有司門下大/夫二人上士四人盖城)
(門郎之任也初漢置城門校尉員一人秩二千石掌城/門屯兵有司馬及丞各一人十二城門候各一人出從)
(緹騎一百二十人盖兼監門將軍之職魏因之晉氏品/第四秩二千石銀章青綬絳朝服武冠佩水蒼玉元帝)
(省之宋齊但以衞尉掌宫城屯兵及管鑰之事梁陳二/代依秦漢以光禄卿掌宫殿門户亦無城門之職後魏)
(置城門校尉三品下太和末第四品上北齊衞尉寺統/城門寺置城門校尉二人第四品上掌宫殿城門并諸)
(倉庫管鑰之事後周地官府置宫門中士一人下士一/人掌皇城五門之禁令又置城門中士一人下士一人)
(掌皇城十二門之禁令皆其任也隋氏門下省統城門/局校尉二人從四品下煬帝三年又𨽻殿内省十二年)
(又减一人降為正五品後又改校尉為城門/郎置四人從六品又𨽻門下省皇朝因之)門僕八百
人(按晉光禄勲左中郎將有祟禮等門僕各二人隋有/太廟郊社門僕皇朝城門郎置門僕分番上下掌送)
(管/鑰)城門郎掌京城皇城宫殿諸門開闔之節奉其管鑰
而出納之(明徳䓁門為京城門朱雀䓁門為皇城門承/天等門為宫城門嘉徳等門為宫門太極䓁)
(門為殿門通内等門並同/上閤門東都諸門准此)開則先外而後内闔則先内
而後外所以重中禁尊皇居也候其晨昏擊鼓之節而
啟閉之(承天門擊曉鼓聽擊鐘後一刻鼓聲絶皇城門/開第一鼕鼕聲絶宫城門及左右延明乾化門)
(開第二鼕鼕聲絶宫殿門開夜第一鼕鼕聲絶宫殿門/閉第二鼕鼕聲絶宫殿門及左右延明門皇城門閉其)
(京城開閉與皇城門同初承天門擊鼓皆聽/漏刻契至乃擊待漏刻所牌到鼓聲乃絶)凡皇城宫
城闔門之鑰先酉而出後戌而入開門之鑰後丑而出
夜盡而入京城闔門之鑰後申而出先子而入開門之
鑰後子而出先卯而入若非其時而出有命啟閉則詣
閤覆奉奉㫖合符而開闔之凡車駕廵幸所詣之所計
其應啟閉者先發而請其管鑰及至即開闔如京城之
制
國朝大朝㑹則城門即遷官攝事
　　符寶郎(主寶/)　(主符/)　(主節/)
唐六符典寶郎四人從六品上(周禮地官有司掌節春官/又有典瑞并其任也自漢)
(以来唯旌節稱節餘皆號符焉寳即璽也秦為符璽令/史記云始皇出遊㑹稽丞相李斯中車府令趙髙從趙)
(兼行符璽令事是也漢因秦置符節令丞属少府漢官/云秩四百石漢書云昭帝㓜冲霍光秉政殿中夜驚光)
(召符璽郎取璽郎不與光奪之郎按劍曰臣頭可得璽/不可得光壯之増秩二䓁後漢别為一臺亦属少府置)
(符璽令一人為臺率主符節事凡遣使掌授節領尚符/璽郎中四人兩漢皆傳秦六璽及傳國璽魏符節令位)
(次御史丞晉武太始元年省并蘭臺置符節御史宋因/之齊置主璽令史於蘭臺以侍書御史領之梁陳御史)
(臺并置符節令史後魏御史臺置符節令領符丞郎中/初從第四品中太和末從六品上北齊御史臺領符節)
(署令一人領符節郎中四人後周天官府置主璽下士/四人分掌神璽傳國璽與六璽之蔵隋初門下省統六)
(局符璽局置監二人正第六品上直長四人從七品上/焬帝三年改為郎從第六品皇朝因之置符璽郎四人)
(則天更名符寳郎受命及神璽等八璽文并瑑為寳字/神龍初復為符璽郎開元初改為符寳郎從璽文也)
主寳六人(寳即璽也周書曰湯放桀大㑹諸侯取天子/之璽置天子之座右者印璽二名尊卑共之)
(諸侯大夫印亦稱璽春秋左傳曰季武子使季冶問璽/書追而與之是也主寳掌之分畨上下亦謂之畨官)
主符三十人(漢文帝初與郡守為竹使符第一至第五/以代周之鎮圭徵兵為銅獸符第一至第)
(五以代周之牙璋各分半右留京師左以與之皆符合/為信六國時魏公子無忌竊兵符矯命殺晉鄙則六國)
(亦有之後漢太守都尉初除與璽書及發兵亦與璽書/或與詔書奸偽刻造無由騐知至順帝以此制煩擾但)
(召符節令發銅獸竹使符璽歴魏晉宋齊梁趙陳皆用/之後魏有傳符歴北齊隋皆用之武徳初為銀莵符後)
(改為魚符又有傳符主符掌/之分畨下上亦謂之畨官)
主節十八人(掌守旛節並分畨/上下謂之畨官)符寶郎掌天子之八寳
及國之符節辨其所用有事則請於内既事則奉而藏
之八寳一曰神寳所以承百王鎮萬國二曰受命寳所
以修封禮禪神祇(徐令言王璽記曰玉璽者傳國璽也/秦始皇取藍田玉刻而為之其文李)
(斯所製面文曰受命於天既夀永昌璽上隐起為盤龍/文文曰受天之命皇帝夀昌秦㓕傳漢歴王莽為元后)
(投之於地遂一角缺莽既滅校尉公賓就収璽綬詣更/始於宛更始敗以璽歸劉盆子盆子降面縛上璽綬光)
(武光武祠於髙廟受傳國璽至靈帝崩少帝失位掌璽/者投於井中為孫堅所得袁術拘其妻而奪之術死荆)
(州刺史徐繆得其璽還許上之漢滅傳魏至晉懐帝璽/没於劉聰聰死劉曜得之又傳於石勒石季龍冉閔石)
(季龍磨其隐起之文又刻其傍為文曰天命石氏後冉/閔敗其將蔣幹求救於晉遂以璽送建業永和八年也)
(歴東晉宋齊梁侯景竊位為景所得景敗偽將侯子監/盜璽走江東侯追兵至投諸佛寺為栖霞寺僧永得之)
(陳永定二年僧永死弟子普智奉獻陳亡璽傳於隋其/璽方六寸厚一寸七分髙四寸六分蟠龍隐起文字巧)
(妙一與𫝊國璽同形自晉至梁相傳謂之鏤璽及侯景/敗送於齊文宣齊亡入周周傳於隋文帝初亦謂之𫝊)
(國璽開皇二年改為受命璽至開皇九年/江南得真𫝊國璽乃改前所得者名神璽)三曰皇帝行
寳荅疏於王公則用之四曰皇帝之寳旁采勲賢則用
之五曰皇帝信寳徵召臣下則用之六曰天子行寳荅
四夷書則用之七曰天子之寳慰撫蠻夷則用之八曰
天子信寳發蕃國兵則用之(漢舊儀曰天子有六璽皆/白玉螭獸紐文曰皇帝行)
(璽皇帝之璽皇帝信璽天子行璽天子之璽天子信璽/虞喜志林曰所封事異故文字不同漢儀又云以皇帝)
(行璽為凡雜以皇帝之璽賜諸侯王書以皇帝信璽發/兵其徵大臣以天子行璽外國事以天子之璽鬼神事)
(以天子信璽皆以武都紫泥封者布囊白素裹兩端縫/尺一版中約署有事及發外國兵用天子信璽封拜外)
(國及徵召用天子行璽賜匃奴單于外國王書用天子/之璽下竹使符徵召大事行州郡國者用皇帝信璽諸)
(下同獸符發郡國兵用皇帝之璽封拜王公以下遣使/就授皆用皇帝行璽若車駕行幸以直侍中佩信璽行)
(璽以從天子之信古曰璽今曰寳其用以玉其/封以泥皇后及太子之信曰寳其用以金也)凡大朝
㑹則奉寳以進於御前車駕行幸則奉寳以從於黄鉞
之内(今无正朝㑹則進神寳及受命寳若行幸/則合八寶為五輦函籙封盛以從行在)凡國有
大事則出納符節辨其左右之異藏其左以頒其右以
合中外之契焉一曰銅魚符所以起軍旅易守長(两京/留守)
(若諸州軍折衝府諸處提兵鎮守/之所及宫總監皆給銅魚符也)二曰𫝊符所以給郵
驛通制命(两京留守及諸州若行軍所並給𫝊符諸應/給魚符及𫝊符者皆長官執其長官若被告)
(謀反大逆其魚符以付次/官無次官付受告之司)三曰隨身魚符所以明貴賤
徵召(親王及二品以上散官京官文武職官王公以上/都督刺史及火都督長史司馬諸都䕶並給隨身)
(魚/符)四曰木契所以重鎮守慎出納(車駕巡幸皇太子監/國有兵馬受處分者)
(為木契若王公以下两京留守及諸州有兵馬受處分/并行軍所及鎮兵五百人以上馬五百疋以上征討亦)
(各給木契其在内在外/及行用法式並准魚符)五曰旌節(周禮掌節職曰凡邦/國之使節山國用虎)
(節土國用人節澤國用龍節皆金也又云道路用旌節/注云今漢使所擁是也漢書曰戾太子遭巫蠱事懼不)
(自明取使節發兵與丞相劉屈氂戰初漢節純赤以太/子符亦赤故更為黄旄加以相别蘇武在匃奴執漢節)
(毛落並/其事也)所以委良能假賞罰魚符之制王畿之内左三
右一王畿之外左五右一(左者在内右者在外用之日/從第一為首後事湏用以次)
(發之周/而復始)大事兼勅書(晉代留守將軍及軍發後更添兵/為新授都督御史及改替追喚别)
(使若禁推請假勅許及别/勅觧任者皆須得勅書)小事但降符函封遣使合而
符之(應用魚符行下者尚書符録勅牒門下省奏請仍/預遣官典就門下省對封封内連冩勅符與魚左)
(同函封上用門下省印若/追右符函威封印亦若此)傳符之制太子監國曰雙龍
之符左右各十京都留守曰麟符左二十其右一十有
九東方曰青龍之符西方曰騶虞之符南方曰朱雀之
符北方曰𤣥武之符左四右三(左者進内右者付外應/執符文其兩京留守符)
(並進内若車駕廵幸/留守右符付留守)隨身魚符之制左二右一太子以
玉親王以金官庶以銅(皆題云某位姓名其官共有一/員者不須著姓名即以官名其)
(曹司同者雖一員亦著姓名隨身者仍著姓名並以袋/盛其袋三品以上飾以金五品以上飾以銀六品以下)
(者飾以銅守五品以上者不佩魚若非時出使别勅召/檢校領兵在外不别給符契若須廻改處分者勘符同)
(然後/承用)佩以為飾刻姓名者去官而納焉不刻者傳而佩
之(若傳佩魚皆須逓相付/十日之内申報禮部)木契之制太子監國則王畿
之内左右各三王畿之外左右各五庶官鎮守則左右
各十旌節之制命大將帥及遣使於四方則請而假之
旌以專賞節以專殺
五代後唐同光中製寳一座文曰皇帝受命之寳晉天
福三年製皇帝受命寳以受天明命惟徳允昌為文刻
四年製皇帝神寳周廣順三年内同製國寳二用白玉方
六寸螭虎紐詔馮道書寳文其一以皇帝承天命為文
其一以皇帝神寳為文
國朝傳其二寳太宗别製承天永命之寳寳用玉篆文
廣四寸九分厚二寸三分填以金盤龍紐係以暈錦大
綬赤小綬連玉環玉檢髙七寸廣二寸四分玉斗方二
寸四分厚一寸二分皆飾以金裹以紅錦加紅羅泥金
夾帊納於小盝盝裝以金覆以麻暈褥飾以雜色玻璃
碧鈿石珊瑚金精石馬腦文盝二重皆装以金覆以紅
羅繡帊載以輿及行馬並飾以金又有方匙灰匙大筯
燭臺燭刀皆以金為之朝㑹則陳於御坐前大禮則别
於仗衞中毎上尊號有司製金寳以尊號為文雍熈三
年以天下合同之印為天下合同之寳中書奏覆狀流
内銓歴任三代狀用之御前之印為御前之寳樞密院
宣命諸司奏狀用之書詔之寳翰林詔勅引録勅牒牓
用之至道三年皇帝受命寳以皇帝恭膺天命之寳為
文符寳郎大朝㑹則遣官攝事
頭可得璽不可得(前漢昭帝㓜冲霍光秉政殿中夜驚/光召符璽郎不與璽光奪之郎按劍)
(曰臣頭可得璽不可/得光壯之増秩二等)
　
　
　
　職官分紀卷六
欽定四庫全書
　職官分紀卷七
　　　　　　　　　　　　宋　孫逢吉　撰
　　中書省
魏志黄初初改秘書省為中書以劉放為監孫資為令
晉職官志魏黄初初置中書令為祕書改令為監及晉
受命武帝以祕書并中書省其祕書著作之局不廢
環濟要略中書掌百官事益重有令僕射丞郎令史秩
與尚書同
南齊百官志中書省職置主書令史正書以下
隋百官志梁中書省監令各一人後齊中書省管司王
言及司進御之音樂并司伶官西凉部直長伶官西凉
四部伶官龜兹四部伶官清商部直長伶官清商四部
人領舎人省(掌署勑行下/宣㫖勞問)
隋内史省監令各一人煬帝大業十二年改内史為内
書
唐百官志中書省武徳三年改内書省曰中書省龍朔
元年改曰西臺光宅元年改中書省曰鳯閣開元元年
改中書省曰紫微省(時謂尚書省為南省門下中書為/北省亦謂門下為左省中書為右)
(省或通謂/之兩省)
國朝中書省掌進擬庶務宣奉命令除授省臺寺監長
貳館閣帶職提舉官以上臺諌章奏臣僚請興革廢置
及内外取㫖之事
治平二年知制誥祖無擇言中書省不當在東乞與門
下省對移(門下中書與尚書號三省其長官皆宰相之/任今乃左省在西右省在東不可唐龍朔中)
(嘗改左右省為東西臺/此又明不可易也從之)
西掖(呉志劉楨贈徐幹詩曰誰謂相去遠隔此西掖垣/拘限清切禁中情無由宣應劭漢官儀曰左右曹)
(受尚書事前世文士以中書在/右因謂中書為右曹又稱西掖)右曹(上/)西省(何法盛中/興書范甯)
(拜中書侍郎/專掌西省)紅藥(謝𤣥暉直中書省詩紫殿肅隂隂彤/庭赫𢎞敞風動萬年枝日華承露掌)
(玲瓏結綺錢深沈映珠網紅藥當階翻蒼苔依砌上兹/言翔鳯池鳴珮多清響信美非吾室中園思偃仰朋情)
(已欎陶春物方駘蕩安/得凌風翰聊恣山泉賞)鳯池(上/)龍池(卞伯玉中書郎詩/曰大方信包含優)
(渥遂不已躍鱗龍/鳯池揮翰紫宸裏)栁樹再榮(見禮部/侍郎門)地在樞近多承寵
任(通典以其地在樞近多承寵任/是以人固其位謂之鳯凰池)鳯凰池(上/)
　　中書令(監㣲右相/紫  令)　(内史令/)
晉百官志中書監及令案漢武帝逰宴後庭始使宦者
典事尚書謂之中書謁者置令僕射成帝改中書謁者
令為中謁者令罷僕射漢東京省中謁者令而有中官
謁者令非其職也魏武帝為魏王置祕書令典尚書奏
事文帝黄初初改為中書置監令以祕書左丞劉放為
中書監右丞孫資為中書令監令蓋自此始也及晉因
之並置員一人
陶氏職官要録中書監舊視僕射梁選簿書自宋以來
比尚書令特進之流而無事任清貴華重大臣多領之
晉制中書令銅印墨綬進賢兩梁冠絳朝服佩水蒼玉
乘軺車
南齊百官志中書監令各一人梁因之掌出内帝命陳
中書監(中二千/石二品)中書令(中二千/石三品)後齊監令各一人隋内
史省監令各一人尋廢監置令二人
唐百官志武德三年改内書令曰中書令龍朔元年改
中書省曰西臺中書令曰右相光宅元年改中書省曰
鳯閣中書令曰内史開元元年改曰紫微令天寳元年
曰右相(至徳二年復為中書令本正三品大厯/二年與侍中同升正二品其後不改)
門下省侍中二人凡國家之務與中書令參揔而専判
省事六典中書令二人正三品(周官内史掌王之八柄/掌書王命蓋其任也漢)
(中書謁者令丞屬少府自武帝逰宴後庭故用宦者司/馬遷被腐刑之後為中書令即其任也不言謁者省文)
(也宣帝時任中尚書官𢎞恭石顯皆宦者恭為令顯為/僕射元帝即位恭死顯代為中書令元帝以中人無外)
(黨遂委以政事事無大小皆因決白貴幸傾朝公卿以/下畏之重足一迹成帝改中書謁者令曰中謁者令罷)
(中書宦官更以士人為之漢舊儀云領賛尚書出入奏/事秩千石後漢省獻帝時魏武為魏王置祕書令典尚)
(書奏事此又中書之任也魏黄初初改祕書令典尚書/奏事為中書令又置監與令各一人秩並千石以祕書)
(左丞劉放為中書監右丞孫資為令二人用事權自此/重矣魏制監右於令故孟康自中書令遷中書監時以)
(為美也魏中書典尚書奏事若密詔下州郡及邊將則/不由尚書晉氏監令並第三品秩千石銅印墨綬進賢)
(兩梁冠絳朝服佩水蒼玉軺車監令掌賛詔命記㑹時/事典作文書舊尚書并掌書奏既有中書官而詔悉由)
(中書也故荀勗自中書監為尚書令人賀之乃發恚曰/奪我鳯凰池何賀之有東晉更重其職多以諸公領之)
(中興之後以中書之任并入散騎省後復置之宋齊置/監令品秩並同晉氏梁監増秩至中二千石令秩増二)
(千石監令並增置二品後定十八班監班第十五令班/第十四陳氏因之依梁中書分為二十一局各掌尚書)
(諸務揔國機要而尚書唯聽受而已後魏置監令各一/人孝文初命定中書監正第一品中書令正第二品至)
(太和末監從第二品令正第三品北齊依魏後周依周/官春官府置内史中大夫二人掌王言蓋比中書監令)
(之任後又增為上大夫隋文帝廢三公府寮令中書令/與侍中知政事遂為宰相之職煬帝十二年改為内書)
(省武德初為内史省龍朔二年改令為右/相光宅二年改内史開元初改紫微令)掌軍國之政
令緝熈帝載統和天人入則吿之出則奉之以釐萬邦
以度百揆蓋以佐天子而執大政者也凡王言之制有
七一曰册書(立后建嫡封建藩屏寵命/尊賢臨軒備禮則用之)二曰制書(行大/賞罸)
(授大官爵釐革舊政/赦宥降㫖則用之)三曰慰勞制書(褒賛賢能勸勉/勤勞則用之)四
曰發日敕(謂御畫發敇日也增減官員廢置州縣徵發/兵馬除免官爵授六品以下官處流以上罪)
(用庫物五百段錢二百千倉粮五百石奴婢二十/人馬五十匹牛五十頭羊五百口以上則用之)五曰
敇㫖(謂百司承㫖而為程/式奏事請施行者)六曰諭事敇書(慰諭公卿誡/約臣下用之)
七曰敇牒(隨事承㫖不易/舊典則用之)皆宣署申覆而施行焉(尚書/有典)
(謨訓誥誓命之書皆帝王詔制記于簡策者也蔡邕獨/㫁稱漢制天子之書一曰策書二曰制書三曰詔書四)
(曰戒敇策者以簡為之其制長三尺短者半之其次一/長一短兩編下附篆書題年月日稱皇帝曰以命諸侯)
(王三公制書帝者制度之命也其文曰制誥三公赦令/之屬是也近道印付使逺道皆璽封尚書令印准赦贖)
(令召三公諸朝堂受制書司徒露布州郡詔書有三品/其文曰告某官某官如故事是為詔書羣臣有所奏請)
(尚書令奏下之有制詔天子荅之曰可以為詔書羣臣/有所表奏無尚書令奏制曰之字則荅曰已奏如書本)
(官下所當至亦曰詔書刺史太守及三邊營被勅文曰/有詔勅某官是為戒敕自魏晉以後因循有冊書詔敕)
(摠名曰詔後朝因隋不改天后天授元年以避諱改詔/為制今䇿書用簡制書勞慰制書發日敇用黄􁓔紙敇)
(㫖諭事敕及敇牒用黄藤/紙其赦書頒下諸縣用絹)凡大祭祀羣神則從升壇以
相禮饗宗廟則從升阼階親征纂嚴則使戒敇百寮冊
命親賢臨軒則使讀冊若命之于朝則宣而授之凡冊
太子則授璽綬凡制詔宣傳文章獻納皆授之於記事
之官
國朝官品令中書令正一品
諸三省長官為宰相
春明退朝録或問今之敇起何時按蔡邕獨㫁曰天子
下書有四一曰策書二曰制書三曰詔書四曰戒敇然
自隋唐以來除改百官必有告敇而告敇字予家有景
龍年敇其制蓋須申中書門下省故劉禕之云不經鳯
閣鸞臺何謂之敇唐時政事堂在門下省而除擬百官
必中書令宣侍郎奉舍人行進入畫敕字此所以為敇
也然後政事堂出牒布於外所云牒奉敇(云云/)也慶厯
中予與蘇子美同在館子美嘗㩦其逺祖坰唐時敇數
本來觀與予家者一同而獨不載敕字
尊寵任職(前漢司馬遷既被腐刑之/後為中書令尊寵任職)更置士人(蕭望之/以中書)
(政事宜以賢明之選自武帝逰宴後庭故用宦者/非因舊又違古不近刑人之義而欲更置士人)貴倖
傾朝(石君防與𢎞恭皆少年腐刑為黄門以選為中尚/書宣帝時任中書官以恭為令君防為僕射恭死)
(君防為令/貴倖傾朝)草屋數間布被緼袍(北史髙允字伯恭拜中/書令司徒陸麗曰髙允)
(雖蒙寵待而妻子不粒髙宗是日幸允第唯草屋數間/布被緼袍髙宗歎息久之曰古人之清豈有如此耶賜)
(帛五/百疋)並掌機密(魏志黄初中改祕書為中書以劉放為/監孫資為令遂並掌機宻歴文明齊王)
(三/世)號為専任(蔣濟字子通時中書監令號為専任濟上/疏曰大臣太重者國危左右太親者身弊)
(古之至戒也往者大臣秉事外内扇動陛下卓然自攬/萬幾莫不祗肅夫人臣匪不忠也然威權在下則衆心)
(慢上勢之常也陛下既已察/之於大臣願無忘於左右)示天下以私(晉中興書肅/祖欲使庾亮)
(為中書監亮上疏曰陛下踐阼/以臣領中書則示天下以私也)文清㫖逺宜居深宻(太/寧)
(初肅祖詔温嶠曰卿既以令望忠允之懐著於周旋且/文清而㫖逺宜居深宻今欲以卿為中書令朝端亦咸)
(以為/宜)少有名行(晉陽秋曰朱整少有名行官至中書監/魏禪晉使整與中書令劉良共為詔世)
(祖踐阼/遂用之)異車(曹嘉之晉記中書監令常同車入朝及和/嶠為令荀勗為監嶠意髙抗専車而坐乃)
(使監令異/車自此始)以著述為事(臧榮緒晉書潘尼性淡退唯以/著述為事永興末為中書令)
中書五郎(晉諸公讃陳淮為中書令張華為監與華俱/處機宻而推崇之毎至直詔書無大小先示)
(華了不厝意華得詔書不復示淮時/省中號淮為中書五郎其從容如此)朝事莫不諮之(懐/帝)
(以繆播為中書令朝事莫不諮之/人君之所取信於臣下無以尚也)清裁(晉中興書顯宗/加王治中書令)
(帝曰敬和清裁貴重為中書郎吾尚小數呼見/意甚親之命以為中書令欲共講文章之事)不宜以
親居之(禇裒授衛將軍中書令鈐/管詔命不宜以親居之)鈐管詔命(上/)大令小
令(續晉陽秋中書王獻之卒以王珉為中書令世稱大/王令小王令珉父洽永和中為中書令至此珉復紹)
(父人以為/弈世令望)奕世令望(上/)清顯要任(檀道鸞晉陽秋王洽/為中書令時年二十)
(九將授之從兄胡之遺書曰弟今二十九便居清顯要/任敢不敬以先㫖為弟啟義讓之路焉若年至四五十)
(之間雖復超登公輔非吾所豫/况降此以還者耶洽遂不年)酬對無方(温嶠為中書/令詔曰中書)
(令之職酬對無方斟酌體宜非唯文疏而/已非望士良才何可妄居斯任累拜乃止)奪我鳯凰池
(荀勗自中書監為尚書令人賀之/乃發恚曰奪我鳯凰池何賀之有)宜處機近以參時務
(王珉别傳珉字季琰詔曰新除侍中珉才學廣贍理/識清通宜處機近以參時務其以珉為長兼中書令)入
雲龍門殿前再拜(太安元年有胡人入雲龍門殿前再/拜曰我當作中書監付都虞侯斬之)
乞授子答詔(晉諸公讃華廙為中書監時多事不泄啟/世祖乞授子薈荅詔先時苟勗為中書監)
(病風亦使息但書啟事皆/前後相承以子弟管之)表乞除監(王遵表曰臣表乞/得中書監持節専)
(一所司端誠保傅惟力是視有詔曰昔荀公曾從中書/監為尚書令人賀之乃發恚曰奪我鳯凰池卿諸人賀)
(我耶願足下/處之勿疑)清雅履正(王敦表曰中書令領軍庾亮清/雅履正可中書監領軍如故)
非輕才所能獨任(王獻之為中書令啟瑯瑘王為中書/監表曰中書職掌詔命非輕才所能)
(獨任自晉建國常命宰相叅領中興以來/益重其任故能王言彌徽徳音四塞者也)平和有文幹
(呉志胡冲平和有文/幹天紀中為中書令)以言語辨捷見知(張尚有俊才孫/皓時為侍郎以)
(言語辨捷見知擢/為侍中中書令)兼管内樞以重其任(宋泰始起居注/王言之職揔司)
(清要中𢎞軍丹陽尹王景文夙尚𢎞簡情度淹粹忠規/茂績實資國道宜兼管内樞以重其任可中書令)
屏風隔坐(呉録紀隲景皇時為中書令隲父亮/為尚書令毎朝㑹詔以屏風隔其坐)作表不
能改正(晉司馬景王命虞松作表至再不可意松竭思/不能改正鍾㑹視其草為定五字松大恱服)
共掌機宻(張華為監裴楷/為令共掌機宻)雞棲樹(郭頒魏晉世語劉放/孫資共典樞宻夏侯)
(獻曹肇心内不平殿中有雞棲樹/二人相謂此亦能㡬指謂放資也)門外車常數百兩(沈/約)
(宋書傅亮為中書令直中書省専典詔命以亮任/摠國權聽於省見客神虎門外毎旦車常數百兩)清官
(齊書王延之代張緒為中書令何㸃嘆曰晉以子敬季/琰為此職今以延之代緒為之可謂清官後接之者實)
(為未/易)付紙筆為頌(崔鴻後趙録徐光字季武㓜有文才/年十三王陽攻頓丘掠之令主秣馬)
(光但書柱作詩賦左右以白勒勒令召/光付紙筆光立為頌賜衣服遷中書令)以文見美(後魏/任城)
(王澄為中書令蕭頥使庾華來見澄音韻遒雅風儀秀/逸謂主客郎中張尋曰徃魏任城以武著稱今魏任城)
(以文見/美也)真忠臣(髙允為中書令髙宗禮敬甚重晨入暮/出或積日居中朝臣莫知所論或有上)
(書言得失者髙宗省而謂羣臣曰君父一也父有是非豈/子何為不作書而諌之使人知惡而諌於家内隠處也)
(非以父親恐惡彰於外也今國家善惡不能面陳而上/表顯諌此豈不彰君之短明已之美至如髙允者真忠)
(臣也朕有非恒正言面聞其過而天下不知其諌豈不/忠乎汝等在左右曾不聞一正言但當朕喜時求官乞)
(職汝等把弓刀侍朕左右徒勞力爾皆至王公此人把/筆匡我國家不過作郎汝等不自媿乎於是拜允為中)
(書/令)把筆正國家(上/)不名(允為中書令文帝重/之不名呼為令公)絲綸王言
出納帝命(宋謝莊讓中書令表曰臣聞壁門天䆳鳯沼/神深絲綸王言出納帝命自非望允當時譽)
(宣庠塾未有謬承曲寵空席兹榮在於/年壯猶不可勉況今綿痼百志俱淪)進止詳華(唐温/彦博)
(字大臨遷中書令突厥降詔議所以安邉者彦博請如/漢置降匃奴五原塞以為捍蔽與魏徵不勝其辯天子)
(卒從之其後突厥可汗弟結社謀反帝始悔云彦博善/辭令毎問四方風俗臚傳誥命若成誦然進止詳華人)
(皆拭目觀髙祖嘗宴近臣遣秦王/諭㫖既而顧左右曰何如温彦博)第功班賞第一(房𤣥/齡太)
(宗即位為中書令第功班賞第一與杜如/晦長孫無忌尉遲敬德侯君集功第一)非勲非舊責
重位髙(岑文本始為中書令有憂色母問之荅曰非勲/非舊責重位髙所以憂也有來慶者輒曰今日)
(受弔不受賀或勸其營産業文本歎曰吾漢南一布衣/徒步入關所望不過祕書郎縣令爾今無汗馬勞以文)
(墨位宰相奉稍已重尚何殖産業耶故口未嘗/言家事既任職久賚錫豐饒皆令弟文昭主之)若在當
以中書令處之(薛収卒其後圖學士像歎其早死不得/與既即位語房𤣥齡曰収若在朕當以)
(中書令/處之)留卿若失一臂(収子元超拜中書令兼左庶子/帝幸東都留輔太子監國手敇)
(曰朕留卿若失一臂顧太子/未習庶務關中事卿悉專之)盡誠輔太子(禇遂良父喪/起復拜中書)
(令帝寢疾召遂良長孫無忌曰漢武帝寄霍光劉備託/諸葛亮朕今委卿矣太子仁孝其盡誠輔之謂太子曰)
(無忌遂良/在而母憂)執政事筆徙政事堂(裴炎輔太子是為中宗/改中書令舊宰相議事)
(門下省號政事堂長孫無忌以司空房𤣥齡以僕射魏/徵以太子太師皆知門下省事至炎以中書令執政事)
(以故徙政事堂扵中/書省盖自炎始也)父子相失(崔湜拜中書令時父挹/以吏部尚書得謝而性)
(貪數為請託以干湜湜多不從由是父子相失𤣥宗在/東宫數幸其第申欵宻湜隂附太平公主時人咸為之)
(懼門下客獻海鷗賦以/諷湜稱善而心實不恱)以賞罸自肆(鍾紹京夜拜中書/侍郎參知機務明)
(日進中書令既當/路以賞罸自肆)宰相中最憐我(蕭至忠為中書令時/宗楚客懐姦植黨而)
(韋巨源楊再思李嶠務自安無所弼正至忠介其間獨/不詭隨時望翕然歸重帝亦曰宰相中至忠最憐我)
倡封禪議(張說進中書舎人倡封禪議/受詔與諸儒草儀多所裁正)撰封禪壇頌以
夸成功(東封還為尚書右丞兼中書舎人說撰封禪壇/頌刻之泰山以夸成功初源乾曜不欲封禪說)
(固請乃不相平及升山執事官當從者說皆引/所厚超階五品從兵惟加勲而不賜衆怨其専)善𫝊奏
敏於裁遣(張嘉貞遷中書令居位三年善𫝊奏/敏於裁遣然强躁論者恨其不裕)幸二員
何相迫(初嘉貞在兵部而張說已為侍郎及皆相說位/其下議論無所讓故說不平未幾嘉貞拜金吾)
(將軍兄弟要近人頗憚之帝幸太原嘉貞以贓聞說責/嘉貞素服待罪不謁遂出為豳州刺史說代其處嘉貞)
(銜之謂人曰中書/令幸二員何相迫)令君四俊(嘉貞性簡疏與人不疑所/薦中書舍人苗延嗣吕太)
(一考功員外郎員嘉静殿中侍御史崔訓皆位/清要日與議政事故當時語曰四俊苗吕崔員)此終其
坐(嘉貞其始為中書舎人崔湜輕之後與議政事/正出其上湜驚曰此終其坐後十年為中書令)以恩
澤進(白敏中為中書令自裴度/以勲德居敏中以恩澤進)緑野堂(裴度徙東都留/守加中書令時)
(閹豎擅威天子擁虚器搢紳道喪度不復有經濟意乃/治第東都集賢里築山穿池竹木叢萃有風亭水榭梯)
(橋架閣島嶼迴環極都城之勝槩又於午橋創别墅花/木萬株中起凉臺暑館號緑野堂激波其下度野服蕭)
(散與白居易劉禹錫為文章把酒窮晝夜相勸不問人/間事而帝知度年雖及精神不衰毎大臣自洛來必問)
(度安否開成三年以病丐還東郡真拜中書令卧家未/克謝有詔先給俸料上已宴羣臣曲江度不赴帝賜詩)
(曰注想待元老識君恨不早我家柱石衰憂來學丘禱/别詔方春慎疾為難勉醫藥自持朕集中欲見公詩故)
(示此異日可進使者及門而度薨/年七十六帝聞震悼以詩置靈几)以詩置靈几(上/)停嚴
鼓(車駕征遼中書令岑文本卒帝親臨視撫之流涕其/夕帝聞嚴鼓三聲曰文本殞逰情深惻怛今宵夜警)
(所不忍聞/命停之)諌不宜持國與人(郝處俊遷中書令帝多疾/欲遜位武后處俊諌曰天)
(子治陽道后治隂德德陽之與隂各有所主不相奪也/況天下者髙宗太宗之天下也陛下為子而守之不宜)
(持國以/與人)缺位四年(𤣥宗時宰相蕭嵩加中書令自張說/罷中書令後缺此位四年嵩得之常)
(帶河東/節度使)進金鏡録(張九齡為中書令時天長節百官上/壽多獻珍異唯九齡進金鏡録五巻)
(言前古興廢之/道上賞異之)衣錦晝逰(魏元忠為右僕射兼中書令/請歸鄉拜掃特賜錦袍一領)
(銀千兩并給千騎四人充其左右手敇曰衣錦晝逰在/乎兹日散金敷恵諒属斯辰元忠至鄉里竟自藏其銀)
(無所/賑施)一代詞宗(吏部郎中張九齡一代詞宗為中書令/引韋陟為中書舍人與孫逖梁涉對掌)
(文誥時人/以為美談)寒士(韋挺為大夫時馬周為監察御史挺以/周寒士殊不禮之至是周為中書令太)
(宗嘗復欲用挺在門下周宻/陳挺傲狠非宰相器遂寢)焚表草(馬周為中書令臨/終索陳事表草帙)
(手自焚之慨然曰管晏彰君/之過求身後之名吾弗為此)有刀筆才閑於時事(呉薛/瑩條)
(列呉事曰胡冲意性調美心識解暢有刀筆才閑於/時事為中書令雖不能匡矯亦自守不茍求容媚)職
典文詞情思不至(後魏孝文時蠕蠕國有喪帝遣髙問/為書與之不叙㓙事孝文謂曰卿為)
(中書監職典文詞若/情思不至當謝所任)以元舅特兼(筆談國朝未有官制/以前異姓未有兼中)
(書省贈官有之元豐中曹郡王以元舅特除兼中書例/令下度支給俸有司言自來未有活中書令請受則)活
中書令請受則例(上/)
　　右相
憂畏不自堪(唐劉祥道麟德元年拜右相祥道性審/謹居宰相憂畏不自堪數陳老病乞解)馳
譽丹青(閻立本拜右相初太宗與侍臣泛舟春苑池見/異鳥容與波上恱之詔坐者賦詩而召立本侔)
(狀閣外傳呼畫師閻立本是時已為主爵郎中俯伏池/左研吮丹粉望坐者羞悵流汗歸戒其子曰吾少讀書)
(文辭不减儕輩今獨以畫見名與厮役等若曹慎毋習/然性所好雖被訾屈亦不能罷也既輔政但以應務俗)
(材無宰相器時姜恪以戰功擢左相故時/人有左相宣威沙漠右相馳譽丹青之嘲)辭疾(許敬宗/改右相)
(辭疾拜太子少師/同東西臺三品)
　　内史
參謀軍事(唐封倫兼内史令秦王討/王世充命倫參謀軍事)内外百務悉關決
(蕭瑀武德元年遷内史令帝委以樞筦内外百務悉關/決或引昇御榻呼曰蕭郎詔嘗下中書未即行帝譲其)
(稽瑀曰隋季内史詔敕多違舛百司不知所承今朝廷/初基所以安危者繋號令比承一詔必覆審使先後不)
(謬始得下此所以稽留/也帝曰若爾朕何憂乎)論政事必陳古為諭(竇威武德/元年授内)
(史令毎論政亊得失必陳古為諭帝益親屬常引入卧/内謂曰昔周有八柱國吾與公家是也今我為天子而)
(公為内史令事固有不等耶威懼頓首謝曰臣家在漢/再為外戚至元魏有三皇后今陛下龍興臣復以姻戚)
(進夙夜懼不克任帝笑曰公以三后族夸我耶關東/人與崔盧婚者猶自矜大公世為帝戚不亦貴乎)世
為帝戚(上/)發孝經對天帝異稱(邢文偉延載元年為内/史后御明堂詔文偉發)
(孝經后問天與帝異稱云何文偉曰天帝一也制曰郊/祀后稷以配天宗祀文王于明堂以配上帝奈何而一)
(對曰先儒執論不同昊天及五方揔六天帝后曰帝有/六則天不同稱固矣文偉不得對后曰移風易俗莫善)
(扵樂伯牙鼓琴鍾期聽之知意在山水是人能移風易/俗矣何取樂耶文偉曰聖人作樂平人心變風俗末世)
(樂壊則為人所/移后喜賜帛)對樂(上/)眷禮卓異(狄仁傑除内史后幸/三陽宫王公皆從獨)
(賜仁傑第一區眷/禮卓異時無輩者)癡宰相(楊再思遷内史居宰相十餘/年阿匿取容無所薦達人主)
(所不喜毁之所喜譽之畏慎足恭未嘗忤物或曰公位/尊何自屈為荅曰世路孔艱直者先禍不爾豈全吾軀)
(扵時水沴閉坊門有車䧟於淖者曰何癡宰相燮理隂/陽遣我艱于行再思遣吏謂曰汝牛自弱不得獨責宰)
(相/)杖殺王慶之(李昭德檢校内史武承嗣任文昌左相/昭徳諫曰承嗣已王不得典樞衡以惑)
(衆庶且父子猶相簒奪況姑姪乎后矍然曰我未之思/也乃罷承嗣為太子少保洛陽人王慶之率徒衆數百)
(人請以承嗣為皇太子后不許固請后追昭徳詰其故/昭徳笞殺慶之餘黨散走因奏曰自古有姪為天子而)
(為姑立廟乎以親親言之天皇陛下夫也皇嗣陛下子/也當傳之子孫為萬世計陛下承天皇顧託而有天下)
(又立承嗣臣見天皇不來食矣后乃止承嗣恨譖短/之后曰吾任昭徳而獲安枕是代我勞非爾所知也)叱
獻赤文石者(有人獲洛水白石而赤文者獻闕下曰此/石赤心故以獻昭徳叱曰洛水餘石豈盡)
(能反/耶)膽大於身(昭德頗怙權為衆指目王志愔上疏云/云一切奏讞皆承風㫖隂相傅㑹臣觀)
(其膽乃大於身鼻/息所衝上拂雲漢)請太子出外朝(王及善拜内史廬陵/王之還宻賛其謀既)
(立皇太子又請出外朝以安羣臣及善不/甚文而清正自將臨事不可奪有大臣節)臨事不奪有
大臣節(上/)中書令可一日不見天子乎(時二張怙寵毎/侍宴無臣節及)
(善數裁抑之后不恱曰卿年髙不宜侍㳺宴但檢校閣/中及善即移病餘月后不復問歎曰中書令可一日不)
(見天子乎遂乞骸骨猶不許改/文昌左相同鳯閣鸞臺三品卒)辭劇(李嶠遷内史嶠辭/劇復為成均祭酒)
(平章/事)賜金一函(蕭瑀遷内史令時唐國草創方隅未寧/髙祖乃委以心腹嘗奏便宜數十條手)
(勅曰得公之言社稷所賴運智者之策以能成人之/納諌者之言以金酬其德令賜金一函以報智者勿)
(推/遜)
　　紫㣲令
奏請狀後言二理優劣(唐開元二年紫微令姚崇奏紫/微舎人六員毎議事請舍人同)
(簽狀凢事有是非理均與奪人心既異所先或殊抑使/雷同情有不盡臣以為執見不同者望請刻作連本狀)
(同奏若狀語交互恐煩聖思臣既見官長望於兩狀後/畧言二理優劣聽進止則人各盡能官無留事勅曰可)
官名改易(崇睿宗時為中書令後貶中州刺史/𤣥宗時復入相官名改易遷紫微令)
　　侍郎
漢舊儀漢置中書領尚書事置丞郎
魏志黄初初改祕書為中書置通事郎掌詔草
環濟要畧中書内宻詔有令僕丞郎
晉職官志魏黄初初中書既置監令又置通事郎次黄
門郎黄門郎已署事過通事乃署名已署奏以入為帝
省讀書可及晉改曰中書侍郎員四人中書侍郎蓋此
始也及江右初改中書侍郎曰通事郎尋復為中書侍
郎晉起居注詔曰今士大夫多不樂字牧而好内官今
皆先經外郡治民著績然後入為常伯中書郎
南齊百官志中書侍郎四人
隋百官志梁中書侍郎四人功髙者一人主省内事陳
中書侍郎千石四品隋初改為内史侍郎四人煬帝减
二員改為内書侍郎
唐百官志侍郎二人正三品掌二令之職朝廷大政參
議焉(臨軒冊命為使則侍冊書授之四夷來朝則受具/表疏為奏之獻贄幣則受以付有司開元元年改)
(中書省曰紫微省中書令曰紫微令至/大厯五年紫微侍郎乃復為中書侍郎)
六典中書侍郎二人正四品上(漢舊儀云置中書領尚/書事掌匃奴營部一郎)
(民曹一郎謁者一郎魏黄初中書置通事郎即其任也/司馬宣王辟王伯輿擢為中書侍郎則其名起於魏氏)
(晉令中書侍郎四人品第四給五時朝服進賢一梁冠/晉氏毎一郎入直西省専掌詔草更直者五日從駕則)
(正直從次直守東晉又改為通事郎尋復舊宋齊並同/晉氏梁功髙者一人主直内事秩千石班第九陳依梁)
(後魏置四人初正第四品上太和末從四品上北齊因/之後周春官府置小内史下大夫二人比中書侍郎之)
(任也皇朝改内史侍郎武德三年改中書侍/郎龍朔咸亨光宅神龍開元各隨曹改復)掌二令之
職凡邦國之庶務朝廷之大政皆參議焉凡臨軒冊命
大臣令為之使則持冊書以授之(若自内冊則以冊書/授使者冊後則奉琮)
(璽及授冊太子則奉/璽皆以授之使者)凡四夷來朝臨軒則受其表疏升
于西階而奏之若獻贄幣則受之以授於所司
國朝元祐官品令中書侍郎正二品
兩省侍郎為執政官
得人與不在盧生(魏志明帝詔舉中書郎謂吏部尚書/盧毓曰得人與不在盧生爾選舉莫)
(取有名如畫地作餅不可噉也毓/舉韓暨敦篤有至行帝乃用之)敦篤至行(上/)敏慧夙
成(鍾㑹少敏慧夙/成遷中書侍郎)辟未至(王基字伯輿司馬宣王/辟未至擢為中書侍郎)公車
未至(王隠晉書羊祜太祖為大將軍/辟公車徵未至除中書侍郎)好學善屬文(王沈/字處)
(道少好學善屬文大將/軍曹爽辟補中書郎)名家子孫(華廙字長俊為人清/簡𢎞雅名家子孫以)
(婦父盧毓典選至年三/十五為中書通事郎)智器文藻(華表子簡字奉駿有/智器文藻官至中書)
(郎/)奏議多所施行(張華字茂先大駕征鍾㑹兼中書郎/奏議衆人多所施行而即真華别傳)
(兼中書郎從行掌書疏/表檄文帝善之還即真)自起草(荀勗集泰始中中書侍/郎張華王濟猶上自起)
(草及後遂/失舊體)議大事參以經典(李重字茂曾少知名鎮重/遷中書侍郎毎大事及議)
(輒參以經典處/決多皆施行)機符徹朗(顧榮字彦先少有珪璋機符/徹朗大司馬主簿轉中書郎)
文學(陸機以文學/轉中書侍郎)練識舊典(晉中興書孔演字元舒晉/國建與庾亮俱補中書侍)
(郎于時中興肇建庶事草創演經學淵博又練識舊/典朝議軌則多取正焉由是元明二帝並親愛之)侍
講東宫(庾亮字元規為中書郎又領著作侍講東宫亮/所講論多見稱述時方任刑法詔以韓子賜太)
(子肅祖恱之對亮稱美亮以申韓/刻薄傷化非所宜述肅祖納之)數侍接對號入室之
賔(王濛字仲祖性和暢能言理辭簡而有㑹與劉惔俱/為中書郎太祖輔政蒙惔並數侍接對號為入室之)
(賔/)濛惔比袁荀(劉惔字真長少清峻終日不雜/人以濛比袁曜卿惔比荀奉倩)藻蔚華
幄芳逸雲飛(曹毗卒王仲祖誄云入管中書/職典禁闈藻蔚華幄芳逸雲飛)専掌西省
多所獻替(范甯字武子為臨淮太守徵拜中書侍郎専/掌西省以職在機近固辭不許多所獻替有)
(益治/道)自左西屬入(晉陽秋殷康與王坦之韓康伯並以/清望入理為㑹稽王賔僚自左西属)
(入為中/書侍郎)朝野多歎其屈(臧榮緒晉書夏侯孝若為野王/令居邑累年朝野多歎其屈除)
(中書/郎)髙才能文(成公綏髙才能文當世顯名/賦頌見傳世祖時為中書郎)見者改容
(沈約晉書裴瓉風神髙邁為中書/侍郎出入禁門見者皆肅然改容)在職四年首尾如一
(王濛别傳濛為中書侍郎在職四年/首尾如一無人對難與比肩故也)尚帝女起家(文王/傳王)
(濟少有俊才尚文帝/女起家為中書郎)醉眠妓屋中(裴楷别傳裴綽字季/舒為中書郎曽往石)
(崇家聽女妓至沈醉因止妓屋中眠明旦輒車來迎直/乃自内遙上車去崇性暴妬即殺妓婢抗表言之裴兄)
(叔則與書曰季舒狂酒四海所知足下/飲人以狂藥責人以正禮石得書釋然)書檄不立草(嵇/氏)
(世家嵇含字君道為中書/郎書檄雲集含初不立草)為山濤所知(曹嘉之晉記汝/南史曜為山濤)
(所知為征南府小吏鄉人周浚見/曜而友之配以女官至中書郎)揮翰紫宸裏(卞伯玉/赴中書)
(侍郎詩曰大方信包容優渥遂/不已躍鱗龍鳯池揮翰紫宸裏)識達事機(梁王規為中/書黄門侍郎)
(髙祖普通初沈慶之北伐尅復洛陽百僚稱賀規退曰/道家有云非為功難成功難也羯冦逰魂為日已久桓)
(温得而復失宋武竟無成功我孤軍無援深入冦境威/勢不接餽運難繼將是役也為禍階矣俄王師復没其)
(識達事/機如此)馮祖及趙穢我鳯池(北齊書趙彦深諷朝廷以/子堅為中書府郎頗招物)
(議時馮子琮子慈明祖珽子君信並相繼/居中書故時語云馮祖及趙穢我鳯池)凡有敷奏詞
氣抑揚(隋書元善拜内史侍郎上毎望之曰人倫/儀表也凡有敷奏詞氣抑揚觀者屬目)人倫
儀表(上/)兄弟對居近侍(唐書温大有見/黄門侍郎門)特令預宴(太宗/嘗命)
(貴臣内殿宴恠中書侍郎于志寧不見或奏曰勅召三/品以上志寧非三品所以不來太宗特令預宴即放散)
(騎常侍太/子右庶子)長在中書不藉多人(薛元超髙宗時為中書/侍郎特承恩遇常召入)
(與諸王同預私宴又重其文學政理文才/嘗謂元超曰長得卿在中書固不藉多人)自舉一人(岑/文)
(本字景仁李靖薦于帝擢中書舎人時顔師古為侍郎/自武徳以來詔誥或大事皆所草定及得文本號善職)
(而敏速過之或策令叢遽敕吏六七人泚筆待文本口占/授咸無遺意師古以譴罪温彦博為請扵帝曰師古練時)
(事長於文誥人少逮者幸得復用帝曰朕自/舉一人公母憂乃授文本侍郎専典機要)練時事長
於文誥専典機要(上/)明習舊事(郭正一除中書侍郎在/中書累年明習舊事兼)
(有詞學制誥勅多出/其手當時號為稱職)上封事稱㫖(杜正倫為中書侍郎/與御史大夫韋挺袐)
(書少監虞世南著作郎姚思㢘等咸上封事稱㫖太宗/為之設宴因謂曰朕歴觀自古人臣立忠之事若值明)
(王使得盡誠規諌至如龍逢比干竟不免孥戮為君不/易為臣極難我又聞龍可擾而馴然頷下有逆鱗觸之)
(則殺人人主亦有逆鱗卿等遂不避犯觸各進封事常/能如此朕豈慮有危亡哉我思卿等此意不能暫忘故)
(聊設宴樂也仍/並賜帛有差)諫東西兩朋(郝處俊為中書侍郎髙宗/御殿觀酺時京城四縣及)
(太常音樂分為東西兩朋帝令雍王賢為東朋周王曄/為西朋務以角勝為樂處俊諌曰臣聞禮所以示童子)
(無誑者恐其欺詐之心生也伏以二王春秋尚少意趣/未定當須推多讓美相敬如一今怱分為二朋逓相誇)
(競非所以遵仁義示和睦也髙宗/矍然曰卿之逺識非衆人所及)副貳宰相(崔沔當官/正色未嘗)
(撓沮拜中書侍郎或謂沔曰今之中書皆是宰相承宣/制命侍郎雖是副貳但署位而已甚無事也沔曰不然)
(設官分職上下相維各申所見方可濟理豈可俛然偷/安而為懐禄士也自是毎有制勅及曹事沔多所異同)
(張說頗不恱出/為魏州刺史)
　　右散騎常侍(見門下省左散騎常侍門/)
　　舍人　　知制誥
晉職官志案晉初置舎人通事各十人
隋百官志梁中書省有中書舎人陳依减秩例八品後
齊十人隋舍人八人煬帝减内史舍人為四人加置起
居舎人二人
唐百官志舍人六人正五品上(掌侍進奏參議表章凡/詔㫖制敕璽書冊命皆)
(起草進畫既下則署行以久次者一人為閣老判本省/雜事又一人知制誥専進畫其餘分署制敇以六員分)
(押尚書六曹肅宗以他官知中書舎人事自是舎人不/復押六曹之奏㑹昌末李徳裕建議臺閣常務州縣奏)
(請復以舎人平處可否先是知制誥/率用前行正郎宣宗時尚書郎為之)
穆宗詔曰中書舍人故事分押六司佐宰臣判按革廢
日久頓復稍難宜漸令條舉有須慎重者便令參議如
關機宻者即且如舊
六典中書舍人六人正五品上(魏氏中書置通事一人/掌呈奏案章魏志云明)
(帝時有通事劉㤗是也髙貴鄉公正始中改為通事舍/人尋又改為通事侍郎則猶兼侍郎之任也晉舎人通)
(事各十人東晉合為一職謂之通事舎人専掌呈奏後/復省之而以侍郎兼其職晉令中書通事舎人品第七)
(絳朝服武冠宋初又置通事舍人四人品秩同晉氏入/直閣内出宣詔命而侍郎之任輕矣齊武承明初中書)
(通事舎人四人各住一省時謂之四戸既揔重權勢傾/天下㑹熒惑入太微太史奏宜修祈禳之禮太尉王儉)
(謂帝曰天文乖忤此由四户帝納之不能改梁氏秩四/百石品第八梁用人殊重簡以才能不限資地多以他)
(官兼領並入閣内専掌中書詔誥猶兼呈奏之事故裴/子野以中書侍郎鴻臚卿常兼中書通事舍人别勅知)
(詔誥自魏晉詔誥皆中書令及中書侍郎掌之至梁始/舍人為之其後除通事直日中書舍人陳氏置五人餘)
(同梁氏後魏第六品上史闕其員齊置十人品同魏氏/並掌詔誥後周春官府置上史上士二人此其任也隋)
(初改曰内史舎人置八人専掌詔誥正第六品上開皇/三年加從第五品上煬帝三年减置四人十二年改内)
(書舎人皇朝改曰内史舍人武徳三年改中書/舎人龍朔咸亨光宅神龍開元並隨曹改復)掌侍奉
進奏參議章表凡詔㫖制勅及璽書冊命皆按典故起
草進畫既下則署而行之其禁有四一曰漏泄二曰稽
緩三曰違失四曰忘誤所以重王命也制敇既行有誤
則奏而改正之凡大朝㑹諸方起居則受狀而奏之國
有大事若大尅捷及大祥瑞百僚表賀亦如之凡策命
大臣于朝則使持節讀冊命命之凡將帥有功及有大
賔客皆使以勞問之凡察天下寃滯與給事中及御史
三司鞫其事凡百司奏議文武考課皆預裁焉
陶氏職官要録(環濟要畧云舍人古官也史記云樊噲/周昌並為髙祖舍人按魏唯有通事郎)
(荀勗集云武帝時門下辟通事舎人史伊羨趙咸為舎/人對掌文法元嘉初中書舎人秩當詣詹事王曇首下)
(不敢坐其後中書舎人𢎞興為太祖所遇上謂曰卿欲/作士人得就王球乃判耳若往詣球可稱㫖就席球舉)
(扇曰君不得爾𢎞還依事啓文帝曰我無如此何也則/中書舎人本卑職也職掌勅及雜表啟詣中書者後稱)
(増為四人多/以餘官兼領)
五代史晉天福五年詔文典(云云/)古昔以來典實斯在
爰從近代别創新名今運屬興王事從師古俾仍舊貫
以耀前規其翰林院公事並歸中書舎人
國朝元祐令中書舎人正四品
才盡(宋書世祖以鮑昭為中書舍人上為文章自謂物/莫能及昭奉㫖為文章多鄙言累句當時咸謂昭)
(才盡實/不然也)四户(南齊書吕文顯永明元年為中書通事舍/人文顯臨事以刻覈被知與茹法亮等逓)
(出入為舎人並見親幸並造大宅聚山開池時中書舎/人四人各住一省謂之四户既揔重權勢傾天下四方)
(守宰餉遺一年咸數百萬舍人茹法亮於衆中語人曰/何須覔外禄此一户内年辦百萬蓋約言之也其後𤣥)
(象失度史官奏宜修祈禳之禮王儉聞之謂上曰天文/乖忤此禍由四户仍奏文顯等専擅極言其事上雖納)
(之而不/能改)中書權利之職(茹法亮久為中書通事舎人後/出為大司農以中書權利之職)
(法亮戀之/垂涕而去)有古人之風(傅昭為中書通事舎人時居此/職者皆權傾天下昭獨㢘静無)
(所干預器服率陋身安粗糲常睡獨版床明帝聞之/賜漆合燭盤勑曰卿有古人之風故賜古人之物)出
納書命以忠慎稱(晉中興書劉超遷中書舍人時臺省/初建内外多事出納書命以忠慎稱)
(加之治身清苦衣不重帛毎上所賜束帛以上皆固辭/曰凡陋小臣横竊優賞無德而禄殃咎必至上益嘉焉)
撰正五經音訓(徐邈字仙民少好學問尤善經𫝊于時/烈宗始覧典籍招延禮學之士謝安舉)
(邈選補中書舍人在西省/撰正五經音訓學者宗之)别勑知制誥(梁書裴子野以/中書侍郎鴻臚)
(卿兼中書通事舎/人别勅知制誥)在省十六載器服不改常(顧協為舍/人同官皆)
(愛潤屋協在省十六載器服飲食不改於常有門生始/事協知其亷潔不敢厚餉止送錢二千協發怒杖之二)
(十/)醜舎人(北齊書荀士遜世祖時為中書舍人狀貌甚/醜以文辭見稱曾有事須奏值世祖在後庭)
(傳通者不得士遜姓名乃云醜舍人世祖/曰必士遜也看封題果是内人莫不忻笑)世號三才(魏/収)
(兼中書舍人與温子昇/邢子才齊譽世號三才)海内當共推此一人(隋書虞世/基拜内史)
(舍人煬帝即位顧遇彌隆祕書監河東栁頋言博學有/才罕所推許至是與世基相見歎曰海内當共推此一)
(人非吾儕/所及也)制誥皆成其手(顏師古遷中書舍人専掌機/宻于時軍國多務凡有制誥)
(皆成其手師古達于政/理冊奏之工時無及者)對掌文法(荀勗集晉武帝時門/下啟令史伊羨趙咸)
(為中書舎人對掌文/法勗奏以為不可)草詔須臾成(唐書岑文本拜中書/舎人初武徳中詔誥)
(及軍國大事文皆出扵顔師古至是文本所草詔誥或/衆務繁湊即命書僮六七人隨口並冩須㬰悉成殆盡)
(其/妙)賜鍾乳報藥石之言(太宗時中書舎人髙季輔上封/事上善之特賜鍾乳一劑曰卿)
(進藥石之言故/以藥石報之)五花判(太宗謂侍臣曰中書門下機要/之司詔勑有不便者皆須執論)
(比來遂無一言駮論者若惟署詔勅行文書而已人誰/不堪故事中書有軍國政事則中書舍人各執所見雜)
(署其名謂之五花判事其舍人中選一/人明練事者専知機宻謂之解事舍人)解事舍人(上/)一
字一言不可加减(馬周字賔王轉中書舍人周有機辦/能敷奏深識事端動無不中太宗嘗)
(曰我於馬周暫不見則便思之中書侍郎岑文本謂所/親曰吾見周論事多矣一字不可加一言不可减聽之)
(靡靡令人/忘倦也)諂順主心(封倫隋時内史楊素負貴恃才多/所凌侮獨撃節賞倫毎引與論宰)
(相之務終日忘倦因撫其牀曰封郎必當據吾此坐驟/稱薦於文帝由是擢授内史舎人大業中倫見虞世基)
(得幸煬帝不閑吏務毎有承受多失事機倫又託附之/宻為指畫宣行詔命諂順主心故世基之竉日隆而隋)
(政日壊皆倫/之所為也)草五王冊(武后天授元年壽春王成器等/兄弟五人初出閣同日受冊有)
(司撰儀注忘載冊文及百僚在列方知闕禮宰相相顧/失色中書舍人王勃立召書吏五人各令執筆口占分)
(冩一時俱畢詞理/典贍時人歎服)鳯閣舎人樣(徐堅少好學徧覧經史/聖厯中車駕在三陽宫)
(御史大夫楊再思左庶子王方慶為東都留守引堅為/判官表奏専委之方慶賞其文章典實常稱曰掌綸誥)
(之選也再思又曰此鳯閣舍/人樣如此才識走避不得)人各盡能官無留事(故事/舎人)
(六員各押尚書省一行天下衆務無不關決開元二年/紫微令姚崇奏紫微舎人六員毎一頭商量事諸舍人)
(同押連署狀進說凢事有是非理均與奪人心既異所/見不同者望請别作商量連狀同進若狀語交互恐煩)
(聖思臣是官長望於兩狀後畧言二理優劣奏聽進止/則人各盡能官無留事勅曰可因是舎人唯知撰制不)
(復分知機務既文書填委遂令書録委之堂後又其權/勢傾動天下姚竟因主書趙誨贓犯所累罷相姚誠多)
(才而墮政擅/權以成斯弊)詔誥之美稱常楊(楊炎為中書舎人與常/衮並掌綸誥衮長於除)
(書炎善為徳音自開元以/來言詔誥之美時稱常楊)主書手腕將脫(景龍四年初/定内難唯中)
(書舎人蘇頲在太極殿文詔填委動以萬計而手操口/對無毫釐差誤主書韓禮談子陽傳書詔草謂頲曰乞)
(公稍遲禮等書不及恐手腕將脫中書令李/嶠見之歎曰舎人思若涌泉嶠所不及也)至晩不能
裁一言(則天嘗引中書舍人陸餘慶入草詔餘慶囘/惑至晩竟不能裁一言由是轉左司郎中)大
手筆(李嶠為鳯閣舍人朝廷毎/有大手筆特令嶠為之)鳯閣王家(王易從昆仲/四人開元中)
(三至鳯閣舍人/故號鳯閣王家)虚有其表(𤣥宗欲命蘇頲為相前一日/定祕宻不欲令人知逮夜艾)
(方令草詔謂侍臣曰外庭直宿者誰遽命秉燭召來至/則中書舍人蕭嵩上手以頲姓名授之既成其詞曰國)
(之瓌寳上謂嵩曰頲瓌之子朕不斥其父名卿當為刋/削嵩久之復獻上以前詞非工謂沈思既久必當精宻)
(不覺前席及觀惟改曰國之珍寳上擲其草於地上/曰虚有其表爾左右皆笑嵩頥大多髯故上有是言)問
古今事(開元五年髙仲舒為中書舎人侍中宋璟毎謁/政事時有中書舍人崔琳達於政治璟等亦禮)
(焉嘗謂人曰古事問髙仲/舒今事問崔琳又何疑也)十難(韋處厚穆宗時為中書/舍人時張平叔以便佞)
(詼諧他門捷進自京兆少尹不數月為户部侍郎判度/支平叔欲以射利中帝意以希大任以榷鹽舊法為弊)
(年深欲官為茶鹽司可富國强兵疏利害十八條時宰/相不能奪因下其議處厚扵是奏議發十難以詰之帝)
(然後深知害民乃止平/叔於是始有疏斥之漸)獨執異見(崔祐甫為中書舎人/大厯中隴州沂源縣)
(江西軍都虞候趙貴莊營白有猫鼠同乳不相害隴右/節度使宋泚籠而獻之代宗遣内常侍呉承倩出示百)
(寮宰臣常衮等稱賀祐甫獨曰猫䑕不相傷是反天性/違物理也不宜稱瑞對百寮白于衮衮愕眙久之謂曰)
(國家祥瑞舍人獨執異見舍人自奏祐甫將中使口奏/承倩不受乃抗疏云云宰臣常衮以為和同之象上表)
(陳賀及祐甫疏入帝/甚嘉之不復省表)以古義謨誥為准的(齊澣為中書/舎人論駮書)
(詔潤色王言皆以/古義謨誥為凖的)掌誥累年家無制草(髙郢為中書舎/人性恭慎㢘潔)
(罕與人交㳺當官奉法勤恪掌誥累年家無制草或謂/之曰前輩皆留制集公何焚之對曰王言不可存私家)
(時人重/其慎宻)掌兩宫文翰(徐浩肅宗時拜中書舍人時天下/事殷詔令多出扵浩浩属詞贍給)
(又工楷𨽻肅宗恱其能加兼尚書右丞𤣥宗傳/位誥冊皆浩為之參掌兩宫文翰寵遇罕比)同僚閣
筆(鄭畋為中書舍人咸通十年討徐方禁庭書詔旁午/畋洒翰泉涌動無滯思言皆破的同僚閣筆推之)
洒翰泉湧(上/)文筆不過中才(文宗即位澄汰浮華登用/藝實為事乃以韋詞李翺)
(同拜中書舎人詞素無清藻文筆不過中才然處事端/實㳺宦無黨與李翺特相善俱號文學髙名疏達自用)
(不事/檢操)草制過為美詞(鄭畋遷為中書舎人以本官充承/㫖劉瞻以諌因醫巫宗族罷相出)
(為荆南節度使畋草制過為美詞懿宗省之甚怒責之/曰畋且居承㫖合體朕懐一昨劉瞻出藩朕豈無意爾)
(次當視草過為美詞逞譎詭於筆端籠愛憎於形内徒/知報瞻咳唾之恵誰思蔑我拔擢之恩可梧州刺史)
以公道處胥徒(奚陟擢拜中書舍人中書省故事姑息/胥徒以常在宰相左右也陟皆以公道)
(處之時中書令李晟所贈紙筆雜給皆不受但吿雜事/舍人令且貯之他日便還以遺舎人前例雜事舎人自)
(㩦私入陟以所得均分省内官又躬處庶務下/至園蔬皆悉自㸃閱人以為難陟處之無倦)文字之
職首居其選(白居易穆宗時為中書舎人凡朝廷文字/之職無不首居其選然多為排擯不得用)
(其才時天子荒縱不法執政非其人制御乖方河朔復/亂居易累上疏論其事天子不能用乃求外任除杭州)
(刺/史)未嘗起草(韋承慶累遷鳯閣舍人承慶為文迅/捷雖建國大事下筆輒成未嘗起草)言古
無天子求外國女(張東之聖厯初為鳯閣舎人其年突/厥黙啜表言有女請和親天后盛意)
(許之欲令淮陽郡王延秀娶之東之奏言自古無天子/求外國女以配中國王者頗忤其㫖出為合州刺史)
揮翰如飛(陸扆拜中書舍人扆文思敏速初無思/慮揮翰如飛文理俱惬同舎服其能)哀戚
合禮(歐陽通儀鳯中累遷中書舍人丁母憂起復本官/每入朝必徒跣至皇城門外直宿在省則席地藉)
(藁非公事不言未嘗啓齒歸家必衣縗絰號慟無/常自武徳以來起復而能哀戚合禮者無與通比)嘲嘘
(鄭𤣥挺授中書舍人性俊辨機捷/過人毎有嘲嘘朝廷稱為口實)盛典出父子之手(賈/至)
(天寳末為中書舍人禄山之亂從上皇幸蜀時肅宗即/位於靈武上皇遣至為傳位冊文上皇覧之嘆曰昔先)
(帝遜位扵朕册文則卿之先父所為今朕以神器大寳/付儲君卿又當演誥累朝盛典出卿父子之手可謂繼)
(美矣至伏於御/前嗚咽感涕)一時之秀(許景先開元初為中書舍人/以文翰見稱中書令張說嘗)
(稱曰許舍人之文雖無峻峯激流嶄絶之/勢然属詞豐美得中和之氣亦一時之秀)屬詞得中和
之氣(上/)叔姪對掌内外制(封氏自太和以來世居兩制/舜卿從子徳昭時為翰林學)
(士舜卿時為中書舍人叔侄/對掌内外制時以為榮)見石流涕(薛元超道衡孫也/為中書舎人中書)
(省一盤石初道衡為内史侍郎嘗踞而/草制元超再見此石未嘗不泫然流涕)清名髙節稱於
天下(郄髙卿為中書舎人處事不囘魚朝恩署牙將李/琮為兩街功徳使琮暴横於銀臺門毁辱京兆尹)
(崔昭髙卿立請元載抗疏論奏載不從髙卿遂以疾辭/以前中書舍人居東洛凡十年自號伊川田父清名髙)
(節稱於/天下)不以公事接私財(敬宗初登位路隋拜中書舎/人翰林學士仍賜金紫有金)
(帛謝除制者隋叱而却之曰吾/不以公事接私財終無所納)草詔賜宫錦(封敖為學/士拜中書)
(舍人敖搆思敏速語近而理勝不務竒澁武宗深重之/嘗草賜陣傷邊將詔警句云傷居爾體痛在朕躬帝覧)
(而善之賜/之宫錦)謝恩賜錦綵(崔郾為中書舍人入思政殿謝/恩郾奏曰陛下用臣為侍講卒)
(嵗有餘未嘗問臣經義今蒙轉改實慙尸素有愧厚恩/帝曰俟朕機務稍閒即當請益髙鉞曰陛下意雖樂善)
(既未延接儒生天下之人寧/知重道帝深引咎賜之錦綵)書五字筆墮地而終(中書/舍人)
(鄭居中少有時名揚歴清貫晩年尤薄名利以疾辭官/恣逰名山一日搦管為詩纔書五字曰雲山逰已徧紙)
(猶在手筆忽/墮地而終)三世(集賢記注唐徐堅祖孝徳父齊𣆀及/堅三世為中書舍人皇朝衣冠無以)
(為/比)宰相判官(盧氏雜說中書舎/人時謂宰相判官)文士之極任朝廷之盛
選(通典自永淳以來天下文章最盛臺閣髦彦無不以/文章達故中書舍人為文士之極任朝廷之盛選諸)
(官莫/比焉)除工部侍郎(五代史晉少帝時桑維翰馮玉同在/中書㑹舍人盧價秩滿玉下筆除價)
(工部侍郎價久次綸闈舊例合遷禮部侍郎或御史中/丞維翰曰詞臣除此官稍慢恐外有所議因不署名無)
(何維翰休假數日玉獨奏行/之自此維翰與玉尤不相協)非代言之才(殷鵬姿顔若/婦人而性巧)
(媚晉天福中拜中書舍人同職馮玉本非代言之才所/得詞㫖多託鵬為之玉嘗以姑息字問于人人則以辜)
(負字示玉玉乃信之當時以爲笑/端鵬之才比玉雖優纎佞過之)制誥典雅有元和之
風(九國志南唐韓熈載為和州司馬久之召為/中書舎人乃妱親職制誥典雅有元和之風)兄弟對
掌内外制(南漢趙光裔/見知制誥)賜賚未嘗分遺故人(馬希廣初/襲位有其)
(弟萼叛於朗州鍾允章聘湖南還晟問曰馬公復能經/畧南土乎允章曰馬公兄弟為梗天倫絶矣以臣觀之)
(敗亡可待況能害我晟扵是發兵復韶賀之地楚人果/不能救因授允章中書舍人性吝嗇嵗獲賜賚甚厚然)
(未嘗分遺故人其妻牢氏有賢行常語乆章曰妾昔事/君子家無釡鬵烹茶作糜止用一銚尚且接待朋友今)
(寳貨盈室而義路榛塞雖富貴何足尚也乃/出銚以示允章允章大慙自是稍揮散矣)賦字字作
金聲(王翃乾亨初拜中書舎人賜紫金魚四年文德殿/成著作郎陳光又獻賦陳賜珠數升翃見之色動)
(後南詔獻朱鬛馬南宫白龍見昭陽殿成翃皆獻賦頌/毎賜予稍緩必於同列中颺言曰吾賦字字作金聲何)
(受賜之晚也/陳聞之大笑)誥命填委皆有典則(前蜀庾樸進中書舎/人時署百司誥命填)
(委皆有典則/人服其敏)好一中書舎人(南唐遺事張洎計偕之嵗/為潤帥燕王冀所薦首謁)
(韓熈載見待之如故舊謂洎曰子好一中書舍人也/頃之韓主文柄洎拔擢不十年間果主綸闈之任)
經宿進碑(國朝初王祐拜中書舎人史館受詔撰/普照王寺碑經宿上進中外驚其神速)宰相
器(范質漢初加中書舎人户部侍郎周祖征三叛毎朝/廷遣使質處分軍事皆合機宜周祖問誰為此辭使)
(者以質對周祖/歎曰宰相器也)西掖六舎人(退朝録端拱中西掖六舎/人既而田錫罷職知陳州)
(頃之宋湜貶均州團練副使王元之貶商州團練副使/熈寜二年閣老錢君倚守江寧明年予自請出院李才)
(元蘇子容皆落職唯呉冲卿權三司使不焉/佚職閣下無人為草制遂命冲卿為直院)
　　知制誥
唐百官志(見中書/舎人門)
長慶二年勅員外郎知制誥二年後轉郎中又二年轉
前行郎中又一年即除諫議大夫如同前行郎中給事
中知翰林學士别宣者不在此詔
國朝熈寧四年七月編定應試知制誥並召赴中書試
制誥三道各一百五十字以上成進呈取㫖除授如係
正言以上即守本官(以上除/右正言)
轉中丞(唐王璠文詞知名以職方郎中知制誥轉御史/中丞時李逢吿為宰相與璠親厚故自郎官掌)
(誥便拜/中丞)遷諫議(栁公權為中書舎人文宗謂之曰極知/舎人不合作諌議以卿言事有争臣風)
(采也翌日降制以/諌議大夫知制誥)不由相府(穆宗在東宫有妃嬪左右/誦元稹歌詩宫中呼為元)
(才子荆南監軍崔潭峻遇稹謫官江陵甚禮接稹潭峻/歸朝出稹連昌宫詞等百篇奏御穆宗大恱問稹安在)
(對曰今為南宫散官即日轉祠部郎鄙之/中知制誥朝廷以書命不由相府甚)三世掌制誥(李百/藥隋)
(内史令德林之子百藥之子安期亦/善属文自德林至安期三世掌制誥)蘇李(蘇頲與紫微/侍郎李乂對)
(掌文誥𤣥宗曰前朝有李嶠蘇味道/號曰蘇李今有卿及李乂亦不謝之)蘇賈(賈曾授中書/舍人曾以父)
(名忠固辭乃拜諌議大夫知制誥至開元初復拜中書/舎人又固辭議者以為中書是曹司名又與曾父音同)
(字别扵理無嫌乃就職與蘇晉同掌/制誥皆以辭學見知時人稱為蘇賈)先歴州縣(或薦薛/達知制)
(誥劉瑑奏曰先朝立制兩省官給事舎人除拜須先/歴州縣達未嘗治郡宜先試之乃出為巴州刺史)詞
誥與古為侔(元稹知制誥凡詞誥所出夐/然與古為侔盛傳於世也)西掖獨掌(權/徳)
(輿生四嵗能為詩十五為文數百篇後為中書舎人時/徳宗親覧庶政重難除授凡命扵朝多出自御札始德)
(輿知制誥給事有徐岱舍人有髙郢岱卒郢知禮部貢/舉獨德輿直禁垣數旬始歸嘗上疏請除兩省官徳宗)
(曰非不知卿之勞但擇如卿者未得其/人德輿居西掖八年其間獨掌者數嵗)文藻非優(崔沂/大中)
(時宰相魏公鈜之㓜子兄沆亦為宰相沂昭宗時授員/外郎知制誥性頗守道而文藻非優嘗與同舍顔蕘錢)
(珝秉筆見蕘珝贍速草制數十無妨談笑而沂自媿翌/日謁國相訴曰沂疏淺不足以供詞翰之職遂移為諌)
(議大/夫)草制數十無妨談笑(上/)一人辦我事(孫處約為中/書舎人累年)
(中書令杜正倫奏請更授一舍人與處約同知/制誥髙宗曰處約一人足辦我事何須多也)御筆加
知制誥(韓臯滉之子丁父艱德宗宣令論譔滉之事業/臯號泣承命立草數千言德宗嘉之及免喪執)
(政者擬考功郎中御筆/加知制誥遷中書舎人)制誥所出人皆傳寫(王仲舒自/職方郎中)
(知制誥文思温雅制/誥所出人皆傳寫)詞氣不可奪(栁公權為中書舎人/充翰林書詔學士文)
(宗便殿對六學士語及漢文恭儉帝舉袂曰此澣濯者/三矣學士皆賛詠帝儉徳唯公權無言帝留而問之對)
(曰人主當進賢良退不肖納諌諍明賞罸服澣濯之衣/乃小節爾時周墀同對為之惴慄公權詞氣不可奪翌)
(日降制以為諌議大/夫知制誥學士如故)王言之最(孫逖掌誥八年制勅所/出為時流歎服議者以)
(為自開元以來蘇頲齊澣蘇晉賈/曾韓休許景先及逖為王言之最)兄弟對掌内外制(九/國)
(志南漢趙光裔以膳部郎中知制誥時兄光逢/為翰林學士兄弟對掌内外制誥時論榮之)致思敏
速(國朝初王祐以禮部郎中知制誥時方平蜀詔命填/委祐致思敏速有餘力焉翰林學士陶榖見之深加)
(歎/焉)韓徐(李昇開國徐鉉以袐書郎直門下省試知制誥/昪卒璟襲位拜祠部員外郎知制誥與常夢錫)
(對掌誥命與宋齊丘不協誣以書檄漏泄軍中事貶泰/州司户李煜嗣位牽復舊職書命精當頗得典禮韓熈)
(載亦同掌誥命與鉉/齊名江東謂之韓徐)書命精當(上/)非千餘字不下筆(淳/化)
(中趙鄰㡬拜左補闕知制誥鄰㡬為文師庾信徐陵之/體毎搆思必斂袵危坐非千餘字不下筆而属對精當)
(致意慎宻人不可偕及掌誥/命不能剪截浮詞時論少之)自比東方朔(雍熈二年左/補□范杲上)
(書大言稱其才自比東方朔求顯用/以觀其效上壯之詔以本官知制誥)賜錢百萬(三年以/李沆王)
(化基為右補闕知制誥太宗素聞沆湜有文學㑹化基/上章自陳因令中書各試制誥二首帝嘉之故有是命)
(仍賜錢/百萬)出領外藩(四年以左補闕知制誥范杲為工部/郎中知京兆府知制誥出領外藩自)
(是始/也)草詔閉户(至道中和㠓以右正言知制誥㠓之直/中書也毎草詔必閉户精思徧討羣籍)
(而後成文頗同扵比類偶對尤失典誥之體沙州曹延/禄上表求經藏碑詔㠓撰以賜之㠓遣僕厮徧走京城)
(浮屠舎借佛書數/千巻人傳以為笑)失典誥之體(上/)先入者居上(五年十/二月命)
(工部郎中知制誥胡旦序立於馮起之上故事知制誥/以先入者居上不繋於官次至是馮起任祠部郎中故)
(命旦居其上/非例之常也)凌霄聳壑梁棟之材(王旦拜右正言知制/誥父祐以清名久掌)
(書命不十年旦繼其任時論美之錢若水有人倫鍳與/之同列毎曰王君凌霄聳壑梁棟之材貴不可涯非吾)
(所及/也)不詔試而授(至道三年以工部郎中史館修撰梁/周翰為駕部郎中知制誥故事入西)
(閣皆中書召試制誥三篇一篇各二百字一篇一百字/惟周翰不召試而授焉其後薛映梁鼎楊億陳堯佐歐)
(陽修亦/如此例)微累謫遐荒(七月以兵部郎中知制誥張秉為/左諌議大夫罷職時秉草叙用官)
(制而有頃因微累謫於遐荒之句真宗/覧之曰若是則先朝失刑矣故有是命)以所試為優(大/中)
(祥符七年陳知微為比部員外郎知制誥劉筠為左司/諌知制誥兼賜金紫仍特詔筠在知微之上帝以筠所)
(試為優特/有是命)止試制誥二篇(九年召起居郎直史館樂黄/目試於中書帝以黄目久在)
(外官命止試制誥二篇遂/授兵部員外郎知制誥)訓詞深雅有常楊之風(鄭戩/佐宣)
(城幕故相文定公李迪薦其才召試充集賢校/理累為知制誥訓詞深雅時以為有常楊之風)不許契
丹使升位次(程琳遷祠部員外郎知制誥時契丹賀乾/元節使言中國使至契丹坐之殿上今契)
(丹使至中國位次在下欲升位次執政以為小事許之/琳曰既許其小必啟其大後必有縁此而它求者上從)
(其/言)文章典雅有元白之風(謝綘遷兵部員外郎嘗上言/議宣祖不當配感生帝及推)
(洪範以明水災及請罷先生處士之號宻花秀背之服/宫市龜筒之器内降劄子之倖引褒姒滅國以戒廢后)
(皆合經㫖權知制誥文/章典雅有元白之風)獻皇極箴(治平元年知制誥祖/無擇獻皇極箴詔奬)
(之/)獨草(晉天福中召入翰林學士知制誥北戎入冦少/帝漢祖等出征是夕范質宿直少帝令召諸學)
(士分草制質曰宫城已閉慮泄事機遂/獨草以進辭理優贍當時文士稱之)薄命慮不克享
(顯徳中扈載以文章馳名樞宻使王朴薦令知制誥除/書未下朴請中書言之李榖曰斯人薄命慮不克享爾)
(朴曰公在衡石之地當以才進何得言命而遺才載/遂知制誥遷翰林學士世謂朴能薦士榖能知人)以
制誥為贄巻(東齊記事丁文簡公嘗言舉進士時以制/誥為贄巻既而復自笑曰是不揆也然其)
(後為知制誥翰林學士參知/政事亦見其所存有素矣)夢牕下草制誥(孫夢得初/名貫字道)
(卿嘗語予曰某舉進士長安夢登塔見將大文巻者問/之云來年春榜索而視之不可問其有孫貫否曰無惟)
(第三人有孫抃既悟遂改名抃因字夢得又數日至華/隂與數人同詣金天帝廟乞靈且求夢見牕下草制詔)
(諸同人相慶曰它日為制誥翰林學士矣雖未以為信/然乃隂自喜明年第三人及第其後為直集賢院知制)
(誥如/夢云)秉小笏(翰林學士楊偉秉小笏一日除知制誥/中書進擬上問曰得非秉小笏者乎)父
子掌誥(退朝録父子掌誥國初至熈寧元年凡九家李/文正昌武王兵部政王惠獻安簡晁文元文莊)
(錢希白修懿梁幹林莊肅吕文靖/中裕宣獻公敬求蘇儀甫子容)閣長壓角(舍人院每/知制誥上)
(事必設紫褥於庭面北拜聽閣長立褥之東北隅謂之壓/角閣長宗衮作掖垣叢誌而不解其事按舊唐書亦無)
(聞焉唯裴度紀正陵遺事云舎人上事知印宰相當壓/角則其禮相傳自唐也予為舎人日邵興宗入院不疑)
(為舎人閣長壓/角時議美之)四公皆江南文士(見直學/士院門)不試而命(歸/田)
(録國朝知制誥必先試而後命有國以來百年一爾/不試而命者纔三人陳堯叟楊億及修忝與其)累格御
史詔命(熈寧三年知制誥李大臨蘇頌並落知制誥/歸班坐累格新除御史李定詔命不降也)
　　舍人院(舎人正員闕則以正言以上至給/事中知制誥院在中書制勅院内)
五代史初入者有儤直晉開運中楊昭儉約舊制刻石
院中凡員外郎入五十直郎中入四十直它官入八十
直自員外知制誥轉郎中依舊直者三十直拜舎人者
三十直自常侍諌議給事中郎中拜舎人者三十直舊
官再入約前任减半
國朝西京舊有題名石柱都汴以來遂廢咸平三年李
宗諤始為石壁刻記名氏
寳元二年舎人院重修閣成令宋庠撰文
熈寧四年中書門下言編修例所申舎人院除官皆未
有定格除官之人無日不有而外制臣寮皆兼領他事
既出倉卒褒貶重輕或未得中欲乞今後文臣兩制武
臣閤門使以上及朝廷陞擢職任特㫖改官并責降之
人特撰告詞外其餘除授並撰定檢用從之
退朝録(見前中書舎人/門閣長壓角注)
　　直舍人院
國朝開寳九年太子中允張洎王克正並直舎人院治
平三年司封員外郎直史館同修起居注蔡延慶兵部
郎中充集賢校理王益柔並直舎人院直院祖宗朝例
至是復除
熈寧三年詔應臣僚差直舎人院只理本資序候如制
誥不闕即令罷
筆談唐制官序未至而以它官權攝者為直官如許敬
宗為直記室是也國朝學士舎人皆置院熈寧中復置
直舎人學士院但以資淺者為之其實正官也熈寜六
年舎人皆遷罷閣下無人乃以章子平權知制誥而不
除直院者以其暫攝也古之兼官多是暫時攝領有長
兼者即同正官余家藏海陵王墓誌謝朓文稱兼中書
侍郎四公皆江南文士(退朝録見直/學士院門)
　　右諫議大夫(見門下省左/諌議大夫門)
　　起居舍人
隋百官志
唐百官誌(並見門下省/起居郎中)
六典起居舎人二人從六品上(起居舎人因起居注而/名官焉古者人君言則)
(右史書之即其任也其設官沿革起居注郎詳焉隋煬/帝三年减内史舍人四員置起居舍人二人從第六品)
(上次内史舎人下始以虞世南蔡允恭為之皇朝因之/貞觀二年省顯慶二年又置龍朔二年改為右史咸亨)
(元年復故天授元年又改/為右史神龍元年復故)掌修記言之史録天子之制
誥徳音如記事之制以紀時政之損益季終則授之於
國史
五代史後唐同光元年起居舎人置一半
國朝元祐官品令起居舍人從六品
减膳切諌(唐邢文偉時右史官缺髙宗謂侍臣曰邢文/偉事我兒能减膳切諌此正直人也遂擢右)
(史/)教宫女(蔡允恭有風采善綴文仕隋歴著作佐郎起/居舎人雅善吟詠煬帝所属詞賦多令諷誦)
(又嘗遣教宫女允恭深以為恥因稱氣疾不時應召煬/帝又許授以内史舍人更令入内教宫人允恭固辭不)
(就以是稍/被疏絶)執筆立于螭頭之下(張次宗有文學開成中/為起居舎人文宗復故)
(事毎入閣左右史執筆立于螭頭之下宰相奏事得以/備録宰臣既退上召左右史更質證所奏是非故開成)
(政事詳於史氏/次宗尤稱奉職)妙選(文宗稽古尚文多行貞觀開元中/事妙選左右史以魏謩為右史俄)
(兼大諌入閣秉筆直聲逺聞帝/倚以為相會文宗晏駕遂中輟)入閣秉筆直聲逺聞(上/)
論事忠切有文貞之風(謩轉起居舎人紫宸中謝帝謂/之曰以卿論事忠切有文貞之)
(風故不循年限授卿此官又謂曰卿家有何舊書詔對/曰比多失墜唯簮笏見在上令進鄭覃曰在人不在笏)
(上曰鄭覃不㑹我意此即/甘棠之義非在笏而已)令進笏(上/)為善勿畏臣不書
(謩拜諌議大夫兼起居舎人上遣中使取謩起居注欲/視之謩執奏曰自古置史官書事以明鍳誡陛下但為)
(善事勿畏臣不書如陛下所行錯誤臣敢不書之帝曰/我嘗取觀之謩曰由史官不守職分也臣豈敢䧟陛下)
(為非法陛下一覧之後自此書事/須有囘避如此善惡不直非史也)卿之令子朕之直臣
(見右補/闕門)
　　右司諫(補闕/)　(歴代沿革並具左司諌/)
同輩注目(唐韋渠牟為右補闕内供奉僚列初輕之上/在延英既對宰相乃使中貴人召渠牟扵官)
(次同輩始/注目矣)豈避雷電(韋温為右補闕時宋申錫被誣温/倡言曰宋公履行有素身居台輔)
(不當有此是姦人䧟害也吾輩諌官豈避一時之雷電/而致聖君賢相蒙蔽惡之咎耶因率同列伏閣切争之)
(由是/知名)獻疏切直(鄭餘慶子幹為右補闕獻疏切直人為/危之及餘慶入朝憲宗謂曰卿之令子)
(朕之直臣可更/相賀遂遷舍人)卿之令子朕之直臣(上/)諫上尊號(韋温/為右)
(補闕内史羣臣上尊號温上疏曰徳如三皇止稱皇功/如五帝止稱帝徽號之稱乃聖王之末事今嵗三川水)
(災江淮旱歉恐非崇飾/徽稱之時帝深嘉之)起復綴班(國朝景祐元年令起/復右司諌知制誥晁)
(迥叙班仍舊時有司言迥起復/故事合綴本班之末特有是命)自褐衣拜(真宗時种世/衡自褐衣拜)
(右司諫直/昭文館)
　　右正言(拾遺/)　(歴代沿革並具左正言門/)
願寄一名(唐歸登拜右拾遺時裴延齡姦佞欲為相諌/議陽城上疏切直德宗赫怒熊執易等亦以)
(危言忤㫖初執易草疏成示登登愕然曰願寄一名雷/霆之下安忍足下獨當自是同列切諌登每聨署其奏)
(無所囘避時/人稱重之)記侍臣圖賛(蔣乂字徳源遷右拾遺充史/館修撰上嘗登凌烟閣見左)
(壁頽剥文字殘缺每行僅有三五命録之以問宰臣宰/臣皇遽無以為對即令召乂至對曰此聖厯中侍臣圖)
(賛臣皆記憶即扵御前口誦以補其缺不失/一字上嘆曰虞世南寫列女傳無以加也)以才鑑見
推(張九齡遷右拾遺以才鑑見推當時史部拔萃選人/及應舉者咸令九齡與左拾遺趙冬㬢考其等第前)
(後數四毎/稱平允)疏詞典美(陳子昻為右拾遺上疏陳事詞皆/典美時有同州徐元慶父為縣尉)
(趙師韞所殺後師韞為御史元慶手刃殺之議者以元/慶孝烈欲捨其罪子昻建議以為國法専殺者死元慶)
(宜正國法然後旌其閭墓以褒其孝/義可也當時議者咸以子昻為是)正専殺之法(上/)見
卿筆蹟(栁公權穆宗即位入奏事帝召見謂公權曰我/於佛寺見卿筆蹟思之久矣即日拜右拾遺)
上疏論裴延齡(王仲舒貞元十年試賢良方正能直言/極諌科登乙第超拜右拾遺裴延齡領)
(度支矯誕大言中傷良/善仲舒上疏極論之)與父並命(趙宗儒拜右拾遺翰/林學士父驊改祕書)
(少監與父並命於/中㫖當時榮之)有文采能負荷堂構(國朝至道元年/和㠓獻七牓題)
(名記以太子中允直集賢院遷右正言又獻歌詩稱㫖/上謂近臣曰宰相子有文采能負荷堂構如㠓者不可)
(得也未㡬以/本官知制誥)
　　通事舍人
晉職官志晉初初置舎人通事各十人江左令舎人通
事謂之通事舎人掌呈奏案後省而以中書侍郎一人
直西省又掌誥命
宋百官志宋初令置通事舎人而侍郎之任輕矣舎人
直閣内𨽻中書其下有主事本用文武官宋改用文吏
南齊百官志通事舎人無員
隋百官志梁中書省有通事舍人主事令史等員及置
令史以承其事通事舎人舊更直閣内梁用人殊重簡
以才能不限資地多以他官兼領其後除通事直日中
書舎人陳通事舎人(依减秩/例八品)隋通事舎人十六人開皇
六年增置十二人通舊為二十四員煬帝以通事舎人
為謁者臺職
唐百官志通事舎人十六人從六品上(掌朝見引納殿/庭通奏武徳四)
(年廢謁者臺改通事/謁者為通事舍人)
六典通事舍人十六人從六品上(即秦之謁者漢百官/表云謁者掌賔賛受)
(事員七十人秩比六百石有僕射秩比千石舊儀云謁/者有缺選郎中美鬚眉大音者補後漢百官志和帝時)
(陳郡何熙為謁者僕射賛拜殿中音動左右後漢有常/侍謁者五人謁者三十五人二漢謁者臺並隸光禄勲)
(魏置謁者十人晉武帝時省僕射以謁者并蘭臺晉初/置舍人通事各一人隸中書東晉令舍人通事兼謁者)
(之任通事舍人之名自此始也宋武帝置謁者僕射領/謁者十八人齊因之梁置謁者十人亦隸謁者臺陳亦)
(有之後魏謁者從第五品中北齊謁者三十人正第九/品下隋置謁者官置通事舍人十六人從六品上開皇)
(三年増舊二十四員又置謁者臺改通事舍人為通事/謁者創置四方館於建國門外隸鴻臚寺以待四方使)
(者皇朝廢謁者臺改謁者為通/事舍人隸四方館屬中書省)掌朝見引納及辭謝者
於殿廷通奏凡近臣入侍文武就列則引以進退而告
其拜起出入之節凡四方通表華夷納貢皆受而進之
(若有大詔令則承/旨以宣示百寮)凡軍旅之出則受命慰勞而遣之既
行則毎月存問將士之家以視其疾苦凱還則郊迓之
皆復命凡致仕之臣與邦之耋老時巡問亦如之
國朝歸於閤門不𨽻本省
元祐官品令閤門通事舍人從七品
賜良馬黄金(唐崔敦禮武徳中拜通事舍人太宗使敦/禮往豳州召廬江王瑗瑗舉兵反執敦禮)
(問京師之事敦禮竟無異詞太宗聞而壯/之遷右衛郎將賜以良馬及黄金雜物)善敷奏(崔行/功好)
(學中書侍郎唐儉愛其才以女妻之儉前後征討所有/文表皆行功之文高宗時累遷吏部郎中以善敷奏嘗)
(兼通事/舍人)
　　主書
六典主書四人從七品上(周官天官有司書中士四人/鄭注云主㑹計之簿書掌邦)
(國六典以法九職葢比主書之任也王秀百官春秋初/晉中書置主書用武官宋文帝故用文吏齊氏中書置)
(主書令史梁氏不置陳氏中書置主書十人去令史之/名後魏中書有主書令史八人從第七品上北齊十人)
(從第八品上天保中文宣躬政事主書令史頗亦受委/并得奏事文宣曽立看主書令史題署嫌其遲語云但)
(主書何須復着令史二字也即以去之至武成河清初/左丞劾其輒改吏稱㫖云文宣口𠡠尋屬新令初頒遂)
(去令史之字文宣之代雖曰委任用人猶輕至孝昭武/成召引才學之士荀士遜李徳林樊孝亷為之頗曰清)
(舉猶未有酌然子弟屈為此職隋氏中書主書亦有令/史字置十人正第九品上用人益輕煬帝三年減為四)
(人皇朝因之流外/入流累轉為之)手腕將廢(見中書/舍人門)
　　主事
宋百官志中書有主事本用武官宋改用丈吏
六典主事四人從八品下(魏氏所置歴宋齊中書並置/主事品第八梁中書令史品)
(第八陳氏及後魏北齊並不置隋初諸臺省并置主事/令史皆正第九品上煬帝三年並去令史之名前代用)
(人皆輕而隋雜用四人為之故顔慜楚文學名家内史/主事尋罷士人皇朝並用流外入流累轉為之舊令第)
(九品上開元二十/四年勅進入八品)
國朝官品令中書令主事從八品
　　令史　　書令史
六典令史二十五人書令史五十人(魏置中書令史品/第八晉氏品第九)
(宋氏品第八齊品第六梁令史八人書令史十二人品/皆第九陳氏中書吏不置令史後魏北齊中書並有令)
(史自前代以来令史皆有品秩/至隋開皇初始降為流外行署)
國朝官品令中書省令史書令史從八品
　
　
　
　
　
　
　
　
　
　
　
　
　
　
　職官分紀卷七
欽定四庫全書
　職官分紀巻八
　　　　　　　　　　　　宋　孫逢吉　撰
　　尚書省
前漢百官表成帝建始四年初置尚書員五人
後漢百官志尚書令一人僕射一人尚書六人左右丞
各一人侍郎三十六人符節令一人尚書璽郎中四人
通典昔堯試舜於大麓領録天下事此其任也周之司
會又其職焉秦時少府遣吏四人在殿中主發書故謂
之尚書尚猶主也漢承秦置及武帝遊宴後庭始用宦
者主中書以司馬遷為之中間遂罷其官以為中書之
職至成帝建始四年罷中書宦者又置尚書五人一人
為僕射四人分為四曹通掌圖書祕記章奏之事及封
奏宣示内外而已其任猶輕至後漢則為優重出納王
命敷奏萬幾葢政令之所由宣選舉之所由定罪賞之
所由正斯乃文昌天府衆務淵藪内外所折衷逺近所
禀仰故李固云陛下之有尚書猶天之有北斗斗為天
喉舌尚書亦為陛下喉舌斗斟酌元氣運平四時尚書
出納王命賦政四海令及左丞揔領綱紀無所不統僕
射及右丞分掌廩假錢榖漢書尚書雖有曹名不以為
號及靈帝以侍中梁鵠為選部於是始見曹名摠謂之
尚書臺亦謂之中臺大事八座連名而有不合得建異
議二漢皆屬少府魏置中書省有監令遂掌機衡之任
而尚書之權漸减矣晉以後所掌略同八座丞郎初拜
並集都省交禮遷職又解交本漢制也至於晉宋唯八
座觧交丞郎不復觧交也宋曰尚書寺居建禮門内亦
曰尚書省(令若闕則左/僕射為省主)亦謂之内臺毎八座以下入寺
門生隨入者各有差不得雜以人士凡尚書官大罪則
免小罪遣出遣出者百日無代人聽還本職其令及二
僕射出行分道之制與中丞同令僕各給威儀十八人
自晉以後八座及郎中多不奏事梁天監元年詔曰自
禮闈凌替歴兹永久郎署備員無取職事糠粃文案貴
尚虛閒空有趨墀之名了無握蘭之實曹郎可依昔奏
事自是始奏事矣又詔尚書中有疑事先於朝堂參議
然後啓聞舊尚書官不以為贈唯朱异卒特贈右僕射
武帝寵之故也自魏晉重中書之官居喉舌之任則尚
書之職稍以疎逺至梁陳舉國機要悉在中書獻納之
任又歸門下而尚書但聽命受事而已後魏天興元年
置八部大夫於皇城四方四維面置一人以擬八座謂
之八國各有屬官分尚書三十六曹及諸外置令大夫
主之(崔𤣥伯通署三十/六曹如令僕統事)四年又復尚書三十六曹天賜
元年復罷尚書三十六曹别置武歸修勤二職分主省
務(武歸比郎中/修勤比令史)至神䴥元年始置僕射左右丞及諸曹
尚書十餘人各居别寺北齊尚書省亦有録令僕射摠
理六尚書事謂之都省亦謂之北省後濟北王以太子
監國立大都督府與尚書省分理衆事仍開府置佐後
周無尚書隋及大唐皆有其制略同凡尚書省事無不
揔龍朔二年改尚書省為中臺咸亨初復舊光宅元年
改為文昌臺埀拱元年又改為都臺咸通初復舊長安
三年又改為中臺神龍初復舊為尚書省亦謂之南省
宋百官志周官司書鄭𤣥云若今尚書矣秦時少府遣
吏四人在殿中主發書故謂之尚書尚猶主也漢初有
尚冠尚衣尚食尚浴尚席尚書謂之六尚戰國時已有
尚冠尚衣之屬矣秦時有尚書令尚書僕射尚書丞至
漢初並𨽻少府漢東京猶屬焉
隋百官志梁尚書省置令左右僕射各一人又置吏部
祠部度支左右都官五兵等六尚書左右丞各一人吏
部删定三公比部祠部儀曹虞曹主客度支殿中金部
倉部左户駕部起部屯田都官水部庫部功論中兵外
兵騎兵等郎二十三人令史百二十人書令史百三十
人陳承梁尚書置五員郎二十一員後齊尚書省置令
僕射吏部殿中祠部五兵都官度支等六尚書又有録
尚書一人僕射置二則為左右僕射揔理六尚書事謂
之都省其屬官左右丞各一人并都令史八人隋髙祖
時尚書省事無不揔置令左右僕射各一人揔吏部禮
部兵部都官度支工部等六曹事是為八座屬官左右
丞各一人都事一人分司管轄
唐百官志尚書省令一人左右僕射各一人左右丞郎
中員外郎各十人以都事受事祭神察稽失監印給紙
筆以主事令中書令史署覆文案出符目以亭長啓閉
傳禁約以掌固守當倉庫及陳設諸司皆如之(初有馹/驛百人)
(掌乘傳送/符後廢)都事各六人從七品上主事各六人從八品
下吏部考功禮部主事皆如之諸司主事從九品上(有/令)
(史各十八人書令史各三十六/人亭長各六人掌固各十四人)
國朝大中祥符九年上與輔臣言及尚書省制度因曰
今惟銓選典故稍存而幕職州縣中固亦有才俊不宜
輕之王旦曰吏部與諸司不同但不能舉職爾上曰言
事者屢請復二十四司之制楊礪嘗言行之不便但以
郎官諸司使同領一職則漸可改作旦曰唐設内諸司
悉擬尚書省如京倉部也莊田屯田也皇城司門也禮
賔主客也雖名品可效而事任不同唐朝諸司所行惟
京邑内外爾諸道兵職各歸藩鎮非南宫一郎中員外
所能制也時朝廷得三分之一名曰上供其他留使之
名皆藩臣所有其後諸帥跋扈由藩鎮强大也今之三
司即尚書省故事盡在但一毫所賦皆歸於縣官而仰
給焉故蠲放則澤及下賜予則恩歸上此聖朝不易之
制也上曰何承矩嘗請以五等爵給其户賦旦曰唐朝
將帥富貴驕蹇往往陷於不道者良由姑息之過也毎
命一帥罕有帖然奉命者周世宗召襄州節度安審琦
即馳驛而至世宗大喜寵以厚禮國家自太祖變革制
度迄至於今藩鎮有提兵在邉位兼相位者毎被君命
奔命而至此制御之大要也好談古者恐思慮之未至
上然之
尚書省掌六曹諸司文書施行制命舉省内綱紀程式
正御史糾不當者聽内外枉屈辨訴凡諸司奏請擬官
應審察判書者勾檢以上門下中書省樞宻院糾正其
稽違舉簡納文案凡更改申明勅令格式一司條法議
定以奏若朝廷有疑事則集百官議其可否辨定疑獄
奏覆太常擬諡大祭祀則誓戒百官凡六尚書之務本
曹所不能决者揔而决之
春明退朝録尚書省二十四司唐世以事簡者兼學士
舎人本朝惟重左曹名曹館提㸃刑獄例得名曹而開
封府判官轉運使得名曹又遷左曹學士舎人待制進
二資帶史撰更優遷如王原叔自工部郎中遷吏部郎
中是也朝官帶史撰亦得優遷李邯鄲自博士為禮部
員外郎賈魏公自司封貟外郎為禮部郎中是也景祐
中宋景文修樂書成遷工部貟外郎慶厯中吕仲裕王
原叔修崇文總目成竝為工部貟外郎余預修唐書亦
忝此官又朝選久不磨勘者郭諌議申錫遷右司貟外
郎祖擇之遷工部貟外郎張修撰問遷禮部郎中
都堂居中(通典唐尚書省都堂居中左右分司堂東有/吏户禮三行毎行四司左司統之西有兵刑)
(工三行毎行四司右司統之凡二十/四司分曹共理而天下之事盡矣)
制勅用黄紙(唐髙宗時勅曰制勅施行既為永式比用/白紙各有蟲蠧自今尚書省頒下諸州縣)
(並用/黄紙)
　　録尚書事
魏志陳羣録尚書事
晉職官志按漢武時左右曹諸吏分平尚書奏事知樞
宻者始領尚書事張安世以車騎將軍霍光以大將軍
王鳳以大司馬師丹以左將軍並領尚書事後漢章帝
以太傅趙熹太尉牟融並録尚書事尚書有録名葢自
熹始亦西京領尚書之任猶唐虞大麓之職也和帝時
太尉鄧彪為太傅録尚書事位上公在三公上漢制遂
以為常毎少帝立則置太傅録尚書事猶古冡宰摠已
之義薨輙罷之自魏晉以後亦公卿權重者為之
傅暢晉故事何劭王戎張華裴楷楊濟和嶠為愍懷太
傅通省尚書事張蕐為光禄大夫尚書昭帝即位七條
事皆諮而後行恵帝之世太保衛瓘太宰河間王顒太
𫝊東海王越皆録三省尚書秘書事
宋百官志漢武帝世使左右曹諸史分平尚書事昭帝
即位霍光領尚書事成帝初王鳳録尚書事漢東京毎
帝即位輙置太傅録尚書事薨輙省晉康帝世何充讓
録表曰咸康中分置三録王導録其一荀崧陸曄各録
六條事然則有二十四條若止有十二條則荀陸分録
六條導又何所司乎若導總録荀陸分掌則不得復云
導録其一也其後毎置二録輙云各録六條事又是止
有十二條也十二條者不知悉何條晉江右有四録則
四人參録也江右張蕐江左庾亮並經關尚書七條則
亦不知皆何事也後何充解録又參關尚書職無不總
王肅注納于大麓曰堯納舜於尊顯之官大録萬幾之
政也凡重號將軍刺史皆得命曹授用唯不得施除及
加節宋世祖孝建中不欲威權外假省録大明末復置
此後或置或省
沈約宋書諸公録尚書事古制也按漢氏諸吏平尚書
奏事後霍光以大司馬大將軍平尚書事
唐百官志録尚書一人位在令上掌與令同但不糾察
令則糾彈見事與御史中丞更相㢘察
韋昭辨釋名尚書上也言最在上揔領之也辨云尚猶
奏也百官尚書言事當省委平處奏之故曰尚書事
謹慎周宻(前漢張安世字子孺湯之子也拜大司馬車/騎將軍領尚書事職典樞機以謹慎周宻自)
(著外内無間毎言大政已决輙移病出聞有詔令驚使/吏之丞相府問焉自朝廷大臣莫知其與議也嘗有所)
(薦其人來謝安世大恨以為舉賢薦能豈有私謝耶絶/弗復通有郎功髙不調自言安世應曰君之功高明主)
(所知人臣執事何長短而自言乎絶不許已而郎果遷/幕府長史遷辭去之官安世問以過失府長史曰將軍)
(為明主股肱而士無所進論者以為譏安世曰明主在/上賢不肖較然臣下自修而已何知士而薦之其欲匿)
(名迹逺權/埶如此)參録(司馬彪續漢書李固字子堅狀有奇表/鼎角匿犀足履龜文冲帝立以太尉參)
(録尚/書事)匪石不貳忠直不囘(應劭漢官儀冲帝丁酉䇿書/太尉峻二世掌典機衡有匪)
(石不貳之心大司農李固公族之選忠直不囘有史魚/之風今以峻為太傅固為太尉與大將軍冀参録尚書)
(事/)百官揔已以聽(和帝丁酉䇿書故太尉鄧彪元勲之/族三譲彌髙海内歸仁為羣賢首先)
(帝褒表欲以崇化今彪聪明康强可謂老成人矣黄耉/元老詩書所美其以彪為太傅録尚書事百官揔已以)
(聽又煬帝䇿書司徒徐防以臺閣機宻施政牧守其以/防為太尉録尚書事百官揔已以聽張禹忠孝彌篤其)
(以禹為太傅録尚書/事百官揔已以聽)明經篤行(桓焉以父任為郎明經/篤行有名稱特領講部)
(授安帝經遷黄門郎侍中歩兵校尉拜太傅録尚書事/復入授順帝經于禁中因宴見建言宜引三公尚書入)
(省事天/子從之)典職六年勤勞不怠(章帝詔曰司空牟融典職/六年勤勞不怠其以牟融)
(為太尉録/尚書事)忠亮謇諤敦德允元(靈帝癸巳䇿書太尉陳/蕃忠亮謇諤有不吐茹)
(之節司徒胡廣敦德允元五世之從政可謂/老成人矣以蕃為太傅與廣參録尚書事)問温室省
中木答以它語(孔光字子夏領尚書事凡典樞機十餘/年守法度修政事不希旨茍合或問温)
(室省中木皆何木也光/答以它語其慎宻如此)與三公絶席(張禹見/太傅門)領録天下
事(桓譚新論昔堯試舜於大麓者領録天下事如/今之尚書官矣宜得大賢乃堪使處議特平焉)志誅
曹節(陳蕃見/太傅門)耻為魏臣(魏楊彪為太尉録尚書事及李/傕郭汜之亂彪盡節為主﨑嶇)
(危難之間幾不免於害彪見漢符將終自以累世為三/公耻為魏臣遂稱足孿不復行積十餘年魏文帝即王)
(位欲以為太尉令近臣宣旨彪辭曰嘗以漢朝為三公/值危亂不能立尺寸之益若復為魏臣於國之選亦不)
(為榮也帝/不奪其意)典兵萬人(魏略明帝疾詔宣王到卧内勞勉/之遂屬以少子與曹爽並輔政皆)
(持節同都督中外諸軍録尚書事典兵各萬人爽遂貪/冒多改舊法選舉或非其人又數窺伺神器宣王乃奏)
(爽云天下洶洶人懷危懼陛下便為寄生豈得久安此/非先帝臨困詔陛下及令臣升床之本意也臣雖朽邁)
(敢忘/往言)㧞萃處衆僚之右(蜀志蔣琬為録尚書事時新喪/元帥逺近危悚拔萃處衆僚之)
(右既無戚容又無喜色神守舉/止有如平日由是衆望漸伏)東録西録(晉宗室會稽丞/王道子進位)
(相録尚書事假節都督中外諸軍事勢傾天下道子世/子元顯又加録尚書事道子政無大小一委元顯時謂)
(道子為東録/元顯為西録)參弼機衡以亮天工(王隠晉書元康元年/詔司徒王渾秉德中)
(正識量𢎞逺歴位内外文武勲庸著在方/䇿宜參弼機衡以亮天工其令録尚書事)朝政肅然(司/馬)
(景王為撫軍大將軍持節督中外諸軍録/尚書事上初揔萬幾正身率法朝政肅然)劒履上殿(汝/南)
(文成王亮為太宰録尚書事入朝不趨劎履上殿増掾/屬十人與太保衛瓘對掌朝政楚王瑋誣亮與瓘有廢)
(立之謀矯詔害之咸寜二/年賈充遷太尉録尚書事)上疏免録(王導領中書監録/尚書事時丞相參)
(軍羅𢎞父母没賊賊平不奔赴御史中丞熊逺奏請議/而吏部尚書周顗選𢎞導亦署之其事為有司所奏茂)
(𢎞上疏免録中宗令曰卿常揔/萬幾何得解録可除節而已)入朝不趨讃拜不名(晉/中)
(興書泰和元年詔會稽王朕承洪緒乃聞善秀慎徽五/教儀刑具瞻其以昱為丞相録尚書事入朝不趨讃拜)
(不名劒履上殿給羽/葆鼓吹班劒六十人)録六條事(晉起居注穆帝永和中/詔曰尚書萬事之本王)
(化所由宜參貳親賢以康庶政侍中撫軍會稽王/昱清劭秀令朕所慿賴其以本官録尚書六條事)宜揔
朝政(大興初詔司徒荀組宜揔朝政/可録尚書事給班劒六十人)優䇿(南齊高帝崩/遺詔以禇彥)
(囘録尚書事江左以來無單拜録者有司議立優䇿尚/書令王儉議以為見居本官别拜録應有䇿書而舊事)
(不載中朝以來三公王侯則優䇿並設官品第二䇿而/不優優者褒美䇿者兼明委寄尚書職居天官政化之)
(本故尚書令品雖第三拜必有䇿録尚書品秩不見而/揔任彌重前代多與本官同拜故不别有䇿即事縁情)
(不容均之凡寮宜有䇿書用申/隆寄既異王侯不假優文從之)輔位明堂遺像麟閣(謝/朓)
(為明帝拜録尚書事表曰/無以輔位明堂遺像麟閣)暴風震電拔木倒立(後魏書/北海王)
(祥初遷大將軍録尚書事祥已拜命其夜有暴風震電/㧞木倒立其庭中桐樹大十圍倒立本處天威如此識)
(者知其/不終)才伎庸劣不渉文史(三國典略北齊以并省尚/書令髙阿那肱為録尚書)
(事那肱才伎庸劣不渉文史識解常/在士開下而姦巧計数亦不逮士開)天火示不復用(徵/祥)
(記晉元興元年尚書下舍火是時桓𤣥用事出鎮姑/孰名雖在外實遥録尚書故天火示不復用也)
　　尚書令
後漢百官志尚書令一人千石本注曰承秦所置武帝
用宦者更為中書謁者令成帝用士人復故掌凡選署
及奏下尚書曹文書衆事
晉職官志尚書令秩千石假銅印墨綬冠進賢兩梁冠
納言幘五時朝服佩水蒼玉食奉月五十斛受拜則䇿
命之以在端右故也太康二年始給賜絹春三十疋秋
七十疋綿七十斤元康元年始給菜田六頃従騶六人
立夏後不及者食奉一年始賈充為尚書令以目疾表
置省事吏四人省事葢自此始
晉百官表注尚書令一人唐虞官也是謂文昌天府銅
印墨綬五時服納言赤幘進賢兩梁冠佩水蒼玉官品
第三俸月四十五斛領都揔攝諸曹出納王命
晉公卿禮秩尚書令拜受命皆䇿命薨則於朝堂發哀
若古之冡宰以在端右故也裴秀李徹衛瓘王戎樂廣
王堪髙光荀藩和郁皆為尚書令
漢官典職尚書令主賛奏揔典綱紀無所不統秩千石
故公為之者朝會不陛奏事増秩二千石天子所服五
時衣賜尚書令其三公列卿將大夫五營校尉行復道
中遇尚書令僕射左右丞皆囘車豫辟衛士傳不得迕
臺官臺官過乃得去(漢尚書稱臺魏/晉以來為省)
齊職儀秦漢之世委政公卿尚書令之職掌封奏令賛
文書僕射主關决令不在則僕射奏下其事魏氏重内職
八座尚書任同六卿舜舉八元八凱以隆唐政故號八
座為元凱謂以賢能用事義如昔也
齊百官志無令則左右僕射為臺主與令同
宋百官志尚書令任揔機衡
徐廣車服儀制尚書令軺車墨耳後户
隋百官志梁尚書省置令一人尚書掌出納王命敷奏
萬幾令揔統之
唐百官志尚書令一人正二品掌典領百官其屬有六
一曰吏部二曰户部三曰禮部四曰兵部五曰刑部六
曰工部(兵部為前行刑户為中行工禮為後行/行緫四司以本行為頭司餘為子司)太宗在
藩日嘗為尚書令其後人臣莫敢為遂廢其官廣德元
年代宗以親賢有大勲特拜尚書令
六典尚書令一人正二品(秦置尚書有令丞屬少府漢/因之武昭之後其任稍重漢)
(書云宣帝特任中尚書元帝時𢎞恭石顯相繼為中書/令元帝被疾不親政事遂委任焉及前將軍蕭望之領)
(尚書事知顯專權邪辟建言以為尚書百官之本國家/樞機宜以通明公正處之武帝遊宴後庭故用宦者非)
(古制也宜罷中尚書宦官中尚書謂中書及尚書也中/書典尚書奏事故連言之及光武親揔吏職權歸尚書)
(三公但受成事而已自魏至晉宋齊秩皆千石品並第/三梁加秩中二千石班第十六陳加品至第一後魏北)
(齊及隋品皆第二皇朝因之服鷩冕八旒七章三梁冠/後漢以尚書令僕及六曹尚書為八座魏氏省為五曹)
(則僕射有二若僕射省一掌則尚書有六率/以為常今則以二丞相及六尚書為八座)緫領百官
儀刑端揆其屬有六尚書法周之六卿一曰吏部二曰
户部三曰禮部四曰兵部五曰刑部六曰工部凡庶務
皆會而决之初秦變周法天下之事皆决丞相府置尚
書於禁中有令丞掌通章奏而已漢初因之武宣之後
稍以委任及光武親揔吏職天下事皆上尚書與人主
參决乃下三府尚書令為端揆之官魏晉以來其任尤
重皇朝武德中太宗初為秦王嘗親其職自是闕不復
置其國政樞宻皆委中書八座之官但受其成事而已
五代職官志梁開平三年三月詔升尚書令為正一品
按唐六典正二品是時將授趙王鎔此官故升之
國朝官品令尚書令正一品
以頭軔乘輿輪(後漢申屠剛遷尚書令光武嘗欲出遊/剛以隴蜀未平不宜宴安逸豫諌不見)
(聽以頭軔乘/輿輪遂止)識亡書(前漢張安世以父任為郎天子行/幸河東嘗亡書三篋詔問莫能知)
(唯安世識之某作某事後購求得書以/相校無所遺失奇其才擢為尚書令)三獨坐(後漢尚/書令主)
(賛奏事揔領紀綱無所不統與司𨽻校尉御/史中丞朝會皆專席而坐京師號曰三獨坐)習故事(侯/霸)
(字君房光武徵霸與車駕會壽春拜尚書令時無典故/朝廷又少舊臣霸明習故事收録遺文條奏前世善政)
(法度有益於時者皆施行之毎春夏/寛大之詔奉四時之令皆霸所建)天下樞要(韋彪曰/天下樞)
(要在於/尚書)補益王政(鄭𢎞字巨君為尚書前後所陳有補/益王政者皆著之南宫以為故事)
明習故事號為富贍(司馬彪續漢書黄瓊字世英遷/尚書令明習故事號為富贍)處
職機宻數納忠諌(郭伋遷尚書令處/職機宻數納忠諌)諌捶撲近臣(申屠/剛為)
(尚書令時内外羣官多帝自選舉加以法理嚴察職事/過若尚書近臣乃至捶撲曳於前羣臣莫敢正言惟剛)
(毎極/諌也)送者不出郭門(陳蕃為豫章太守性方峻不接賔/客徴為尚書令送者不出郭門)
深見任用(東觀漢記侯霸為/尚書令深見任用)明習漢家舊事(樊凖為尚/書令明習)
(漢家舊事/周宻畏慎)謇謇多直言(申屠剛為尚書令謇/謇多直言無所屈撓)節儉自守
(韓稜為尚書令/以節儉自守)臺閣舊習(黄香遷僕射月餘為尚書令/増秩二千石上惜其幹用臺)
(閣舊習遂見尊重香亦勤力憂公畏/慎周宻毎月奏議所建書未嘗流布)有蹇蹇之節(謝承/後漢)
(書左雄順帝立虞詡薦之曰今公卿拱黙為賢盡節為/愚至相戒曰白璧不可為容容多後福伏見議郎左雄)
(有王臣蹇蹇之節由是拜尚書令奏崇經術郡國耆儒/年六十以上為郎不滿四十不得察舉若茂才異行不)
(拘年齒帝從之有廣陵孝亷徐淑年未及舉臺郎疑而/詰之對曰詔書曰有如顏子子奇不拘年齒是故本郡)
(以臣充選郎不能詰雄詰之曰昔顏子聞一知十孝廉/聞一知幾邪淑不能對乃譴去郡守自是持守莫敢輕)
(舉自雄在尚書天下不敢/妄選十餘年間稱為得人)詰孝廉(上/)奏召名儒為博士
(雄又奏召海内名儒為博士使公卿子弟為諸生有志/操者加俸禄汝南謝廉河南趙建年始十二各能通經)
(雄并奏拜童子郎於是/負書來學雲集京師)臺閣以奏章為故事(雄掌納言多/所匡肅毎)
(有奏章臺閣/以為故事)韓厥之舉(初雄薦周舉宣光為尚書又舉/馮直為將帥而直常坐贓受罪)
(而舉以此劾雄雄悦曰吾曾事馮直父又與直善/今宣光以此奏吾乃韓厥之舉也由是天下服焉)賜劒
書姓名(郅壽為尚書令初壽為僕射章帝賜諸尚書劒/惟壽等三人手自署姓名尚書令韓稜楚龍淵)
(僕射郅壽蜀漢文尚書陳寵濟南鍛成時論者為之説/以稜淵深有謀故得龍淵壽明逹有文章故得漢文寵)
(敦謹不外見故得/鍛成其見異如此)言旨切直(任昉為尚書令職典樞宻/常竭忠為國數條便宜譏)
(刺時政以補闕/失言皆切直)剪邪截曲不撓强臣(劉祐拜尚書令正/身機宻剪邪截曲)
(不撓/强臣)旌賢退惡(羊陟拜尚書令明/審選舉旌賢退惡)拔擢天下英俊(衛良/拜尚)
(書令毎當選舉拔擢天下英俊/及二千石長吏功多者用之)進善嫉惡不阿豪勢(楊/淮)
(拜尚書令平心正直選舉/髙妙進善嫉惡不阿豪勢)視尚書如參佐(衛瓘為尚書/令加侍中下)
(臺曰瓘常視尚書如/參佐視議郎如掾屬)治身無嫌唐仲謙(唐約字仲謙拜/尚書令自典樞)
(機數有直言美䇿以補察主上毎作表疏皆手自書之/處官任職不言貨利之事當公法不阿所私京師號曰)
(治身無嫌/唐仲謙)厥德仁明郭喬卿(郭賀字喬卿為尚書令百/姓歌之曰厥德仁明郭喬)
(卿中正朝/廷上下平)條所奏以為故事(陳忠為尚書令數進忠言/辭旨𢎞麗前後所奏悉條)
(於宫闕以/為故事)禮無稱萬歲之制(韓稜入為尚書令以才能/稱竇憲撃匈奴還尚書以)
(下議欲拜憲伏稱萬歲稜正色曰夫上交不諂下交不/凟枉道以事人非所以立身且禮無稱萬歲之制左右)
(皆/慙)天下皆慎選舉(張璠漢紀左雄為尚書令限年四十/先試經然後舉孝㢘故雄為令在位)
(者各肅清時稱曰左伯/豪為尚書天下慎選舉)在位肅清(上/)天下精選(楚國先/賢傳左)
(雄為尚書令天下精/選言其人不素餐也)乞留宿衛(漢雜事黄香為東郡太/守乞留宿衛拜尚書令)
居中持重(魏志荀彧為漢侍中守尚書令常居中持重/太祖雖征伐在外軍國大事皆與彧籌焉)
名重天下(彧自為尚書令嘗以書陳事臨薨皆焚毁故/案奇䇿宻謀不得盡聞又非正道不用名重)
(天下莫不以為儀表/海内英才咸宗焉)焚毁故案(上/)一荀令之論人久而
益信(彧又舉荀攸可以代以後攸為尚書令亦推賢進/士太祖曰一荀令之論人久而益信吾沒世不忘)
不稱職則請就黜(陳矯為尚書令魏明帝卒至尚書門/矯問曰陛下欲何之帝曰欲案行文)
(書爾矯曰此臣職分非陛下所宜/臨若不稱職則請就黜帝慙囘車)為後人所思(晉樂廣/為尚書)
(令無當時稱然/為後人所思)端右之職(太熈元年詔曰夫揔百揆之/得失管王政之開塞者端右)
(之職也是以自漢以來毎選此官常慎其人議郎/王戎清儉履道庸勲著于己試其以戎為尚書令)空函
(桓温素忌殷浩因其北征軍敗乃上疏請擯浩於荒裔/竟坐廢為庶人徙於東陽之信安縣後温復欲以浩為)
(尚書令遺書告之浩欣然許之將答書慮有謬/誤開閉者數十竟達空函大忤温意由是遂絶)持心平
實(典略荀彧折節待士坐不累席其在臺閣不以私欲/撓公意彧有羣從一人才德實薄或謂彧曰以君當)
(事不可以為議郎耶彧笑曰官者表才也若/如來言衆人謂我何其持心平實皆此類也)坐處三日
香(襄陽耆舊傳劉季和曰荀/令君至人家坐處三日香)里啼巷哭(後漢尚書左丞/潘朂作尚書令)
(荀氏碑文曰君生長世家祗訓法度注焉若洪河渺渺/不可竭確乎若蕐山亭亭不可㧞也年五十卒男女老)
(幼里啼/而巷哭)駮議合上意(永平七年宋均為尚書令忠正直/言數納䇿謀毎駮議未嘗不合上)
(意/)外愚内智外怯内勇外弱内强(魏氏春秋荀攸字公/逹為尚書令太祖毎)
(稱曰公逹外愚内智外怯内勇外弱内强不伐善/無施勞智可及愚不可及雖顏子甯武不能過也)旬日
之中事多停滯(蜀志費褘字文偉代蔣琬為尚書令于/時戰國多事衆務煩劇禕識悟無遺毎)
(省讀書記舉目暫視已究其意旨其速數倍於人亦不/忘常以朝餔聽事其間接納賔客飲食嬉戲加之博奕)
(毎盡人之歡事亦不廢董允代禕為尚書令旬日之/中事多停滯允乃歎曰人才力相縣若此非吾所及)衆
望漸服(蔣琬字公琰諸葛亮毎言公琰託志忠雅當與/吾公賛王業也宻表後主臣若不幸後事宜以)
(付琬卒以琬為尚書令時喪元帥逺近危悚琬出類㧞/萃處羣寮之右既無戚容又無喜色神守舉止有如平)
(常由是衆/望漸服)躬履清儉不治產業(劉巴字子初代法正為/尚書令躬履清儉不治)
(産業又自以歸附非素懼見猜嫌/恭黙守道退無私交非公事不言)為政不煩號為清能
(吕文字季陽代董允為尚書令庶事無留門無停賔又/歴職内外治身儉約謙靜少言為政不煩號為清能然)
(持法刻深好用俗吏/故聲名損於郡縣時)在位四載為當世名公(晉裴秀為/尚書令秀)
(創制朝儀廣陳刑政朝廷多遵用之/以為故事在位四載為當世名公)歴職内外在公退
食(李徹為尚書令雖歴職内外而在公退食/家至貧儉兒病無以市藥上賜錢十萬)二令君之
美(荀朂守尚書令課試令史以下覆其才能有闇於文/法不能决疑處事者即時遣出帝嘗謂曰魏武帝言)
(荀文若之進善不進不止荀公逹之退/惡不退不休二令君之美亦望於君也)與謝安共掌朝
政(王彪之字叔虎為尚書令與謝安共掌朝政安毎/稱曰朝之大事衆不能决者咨之王公不得判)判
斷甚樂(王儉為侍中兼尚書令鎮軍毎上朝令恒有三/五十人隨上諮事辨柝未嘗壅滯禇彦囘時為)
(司徒録尚書笑謂儉曰觀令判斷甚樂儉/曰所以得厝私懐實由禀明公之言之化)以法馭下(衛/瓘)
(拜尚書令性嚴整以法御/下視參佐尚書郎若掾屬)納言之官出領牧伯(熊遷啟/曰伏見)
(吏部以太尉荀組為尚書令復領荆州牧自/三代以來未聞以納言之官而出領牧伯者)舉朝憚卞
壼(晉中興書卞壼為尚書令司徒王導稱疾不/朝壼奏導專任無敬事寢不行舉朝憚之)抗志髙
亮才鍳博雅(刁協遷尚書令詔曰協抗志/髙亮才鍳博雅朕甚嘉之)揔事此三者
(荀朂集昔六官所掌冡宰為首秦公卿常以丞相御史/兼官今者尚書令揔事此三者非臣駑闇所宜忝竊)
崇上抑下(刁協為尚書令性剛亮毎務/崇上抑下中宗甚信重之)揔括百揆憲範
王猷(謝石為尚書令上疏遜位曰尚書令國之冡司揔/括百揆憲範王猷式是羣辟故必簡德而㧞量才)
(而/授)攝事(干寳晉紀王述不拜中書監/患脚就拜尚書令於府攝事)何為復讓(沈約晉/書王述)
(得官無所辭為尚書令子坦之勸譲述曰汝言我不堪/邪坦之曰非也但克讓自是美事耳述曰既云堪何為)
(復/讓)揔參機衡出納朝政(晉起居注武帝詔曰尚書令百/揆之首揔參機衡出納朝政治)
(績之所由也車騎將軍賈充忠允清正通理經逺/宣廸文武謨勲𢎞著其以充守尚書令車騎如故)千里
之應樞機在身(摯虞尚書令箴舜納大麓七政以齊内/成外平風雨不迷補我衮闕闡我王猷)
(王猷允塞四海咸休雖聖雖明必賴才良無曰我智/官不能任發言如絲其出如綸千里之應樞機在身)飛
白題壁(宋書王僧虔為尚書令嘗為飛白書題尚書壁/曰圓行方止物之定質脩之不已則溢髙之不)
(已則躓引之不已則絶是故去/之宜疾當時嗟賞以比座右銘)猛獸入郭(武帝踐阼王/瑩遷尚書令)
(時有猛獸入郭上意不悦以問羣臣皆莫能對瑩在御/莚乃斂板答曰昔䕫撃石拊石百獸率舞陛下膺籙御)
(圖武象來格帝/大悦衆咸服焉)與僕射並受詞訴(徐湛之為尚書僕射/令何尚之以湛之國)
(戚任遇隆重欲以朝政推之湛之以令事無不揔又以/事歸尚之互相推委御史中丞袁淑奏並免官詔乃使)
(湛之與尚之並受詞訴尚/之雖為令以相事歸湛之)納言加首鳴玉在腰(梁何敬/容為尚)
(書令尊預機宻後以罪免職復起為金紫光禄大夫未/拜又加侍中敬容舊時賔客門生諠譁如昔㑹稽謝郁)
(致書戒之曰昔君侯納言加首鳴玉在腰囘豐貂以歩/文昌聳髙蟬而趨武帳不此時薦才㧞士少報聖主之)
(恩今人所以頗猶冇踵君侯之門者未必皆感恵懷仁/冀君侯之復用也夫在思過之日而復用之意未可為)
(智者説矣君侯宜杜/門念失無有所通)貪恡為時所嗤鄙(敬容為尚書令/貪恡為時所嗤)
(鄙其書名敬字則大作茍小為文容字則大為父小為/口陸倕戲之曰公家茍既甚大父亦不小敬容遂不能)
(答又多漏禁中語故嘲誚日至嘗有客姓吉/敬容問與邴吉逺近答曰如明公之與蕭何)乘小車就
席(齊書謝朏因裴徵為司徒尚書令朏辭脚疾不堪/謁仍角巾自輿詣雲龍門謝既見乘小車就席)尊
官(曹羲九品議尚書令尊官也親作/納言易曰樞機之發榮辱之主也)體儀玉立(山濤啟/事尚書)
(令李胤遷處缺宜得其人征南將/軍羊祜體儀玉立可以整肅朝廷)三人皆民望(又云有/疾若作)
(大將軍雖不須筋力戎馬間猶宜得强健者征南大將/軍衛缺直正靜一中書監荀朂逹於事物三人皆民望)
(不審可/參舉否)為吳歌有慙色(語林王恭嘗寓于司馬道子室/尚書令謝石為呉歌恭曰居端)
(右之重席宰相之座而效/流俗之音乎石有慙色)真賢人(魏荀攸為尚書令從/征孫權道死太祖言)
(則流涕曰孤與荀公逹周旋二/十年無毫毛可非者真賢人也)名冠百僚(㑹稽先賢傳/沈勲徵詣南)
(宫賜酒拜尚書令時/節臨辟雍名冠百僚)尖頭奴(後魏古弼為尚書令太武/大閲將校獵於河西弼留)
(守詔以肥馬給騎人弼命弱者太武大怒曰尖頭奴敢/裁量朕也還臺先斬此奴弼頭尖太武常名之曰筆頭)
(時人呼為筆公屬官惶怖懼誅弼告之曰吾謂事君使/田獵不逞盤遊其罪小也不備不虞使戎冦啟釁其罪)
(大也今北狄孔熾南虜未滅狡焉之志窺伺邉境是吾/憂也方選肥馬備軍實為不虞之逺慮茍使國家冇利)
(吾寧能避死乎明主可以理干此自吾罪非卿/等之咎太武聞而嘆之曰冇臣如此國之寳也)平原帶
地資緒極天(後魏温子昇為臨淮王彧謝開府尚書令表/但以平原帶地資緒極天出臨侯服既乏)
(刺舉之能入踐帝/閽又無應對之美)入踐帝閽(上/)冒釐綜之重負學製之
談(梁范雲為栁司空譲尚書令表中寢軫心方餐凝慮/寧可冒釐宗之重負學製之談將玷朝徽匪伊身議)
揚職萬幾緫任百揆(北齊邢子才為文㐮皇帝讓尚書/令表揚職萬幾緫任百揆相御庶)
(物准的羣僚可以助日月之光華増天地之髙/厚反鍳取照匹此何難倒裳求領方之為易)爵人以
世非盛德之舉(又表晝覧泰山不假秋毫之察夜仰列/宿豈籍燭龍之明爵人以世既非盛德)
(之舉公門有私/故是凌夷之運)非經略之才(隋薛道衡論陳必敗之勢/曰為國之道在於寄任彼)
(之公卿備員而已尚書江揔/唯事詩酒本非經略之才)天府文章萬方之藪(江揔/讓表)
(竊以天府文昌萬方之藪天官冡宰無所不統禮尊三/獨事昭百揆曠職云久三十餘載一旦開置必資望實)
(豈期廷典私偏濫庸菲薄陛下聽覧餘辰曲垂昭納遂/斯反汗髙選具瞻則敝葢敝帷便臣暮齒歲制月制賖)
(臣皓/髪)昔之冡司今日端揆(又除尚書令謝臺啟昔之冡/司今日端揆頃同台衮無人)
(則闕臣之朽薄安可叨賁謹當奏承夜月/兾奉三思之旨聲寄浮雲方祈九天之路)司會治本冢
宰朝端(又除尚書令㫁表後啟云司㑹治本/冡宰朝端縉紳所屬儀刑攸在焉)復表不受
(唐代宗以郭子儀為尚書令子儀譲以太宗昔居此官送/累聖相承曠而不置詔不允勅令宰相百官為尚書省)
(上子儀復表/讓不受許之)
　　左右僕射
前漢百官表僕射秦官自侍中尚書博士郎皆有古者
重武官有主射以督課之軍屯吏騶宰永巷宫人皆有
取其領事之號(孟康曰皆有僕射隨所領之事以為號/也軍屯吏則有軍屯僕射永巷則有永)
(巷僕/射)成帝建始元年初置尚書五人以一人為僕射主
封門掌授廩假錢榖
後漢百官志尚書僕射一人六百石本注曰署尚書事
令不在則奏下衆事(蔡質漢儀曰凡三公列卿將大夫/五營校尉行復道左右丞郎御史)
(中丞侍御史皆豫相囘避衛士傳不得迕臺官臺官過/後乃得去臣昭案獻帝分置左右僕射建安四年以榮)
(卲為尚書令左僕射/衛臻為右僕射是也)
晉職官志僕射服秩印綬與令同案漢本置一人至獻
帝建安四年以執金吾榮邵為尚書左僕射分置左右
僕射或不兩置但曰尚書僕射令闕則左為省主若左
右僕射並闕則置尚書僕射以主左事
宋百官志古者重武官以善射者掌事故曰僕射僕射
者僕役於射事也秦世有左右曹諸吏官無職事將軍
大夫以下皆得加此官漢獻帝建安四年以執金吾榮
邵為左僕射衛臻為右僕射二僕射分置自此始也
南齊書百官志左僕射領殿中主客二曹事諸曹郊廟
園陵車駕行幸朝儀臺内非違文武舉補滿叙疾假事
其諸吉慶瑞應衆賀災異賊發衆變臨軒崇拜改號格
制蒞官銓選凡諸除署功論封爵貶黜八議疑讞通關
案則左僕射主右僕射次經之黄案左僕射上署右僕
射次署朱符見字經都丞竟右僕射横畫成目左僕射
畫令畫右官闕則以次拜畫若無左右則直置僕射在
其中間揔左右事
隋百官志梁武帝時尚書省僕射副令又與尚書分領
諸曹令闕則左僕射為主其祠部尚書多不置以右僕
射主之若左右僕射並闕則置尚書僕射以掌左事置
祠部尚書以掌右事後齊僕射職為執法置二則為左
右僕射皆與令同左糾彈而右不糾彈隋開皇三年詔
尚書左僕射掌刺史吏部禮部兵部三尚書事御史糾
不當者兼糾彈之尚書右僕射掌刺都官度支工部二
尚書又知用度
唐百官志左右僕射各二人從二品掌統理六官為令
之貳令闕則揔省事劾御史糾不當者(龍朔二年改左/右匡政光宅元)
(年曰文昌左右相開元元年/曰左右丞相天寳元年復舊)
唐官品志僕射為執法置二人則為左右皆與令同左
糾彈而右不糾彈
唐新語自武德至長安四年以前僕射並是正宰相故
太宗謂房𤣥齡等曰公為宰相當須大開耳目求訪賢
哲即其事也神龍初豆盧欽望為僕射不帶同中書門
下三品不敢參議政事後加知軍國事韋安石為僕射
東都留守自後僕射不知政事
六典尚書左丞相一人右丞相一人並従二品(漢官儀/僕射秩)
(六百石公為之加至二千石自晉以後給省事吏三人/魏晉宋齊秩皆六百石品並第三梁品猶第三秩中二)
(千石班第十五陳品加至第二後魏北齊及隋品/皆従第二皇朝因之自漢以来章服並與今同)掌摠
領六官紀綱百揆以貳令之職今則專統焉(初亦宰相/之職開元)
(中張說兼之後罷知政猶為/丞相自此以後遂不知國政)
國朝大中祥符五年太常禮院上准詔定僕射赴上儀
前一日都省設新舊僕射次於都堂後衆官次於廊廡
其日衆官集省内以俟中書樞宻院親王使相舊不赴
僕射自正衙退將至都堂諸曹史序立迎拜僕射至都
堂門外下馬諸行尚書丞郎郎中員外郎並門内分立
迎候僕射北向揖其兼内職及知制誥者不迎候禮生
引新舊僕射出次對拜禮生諸僕射升堂分東西坐降
階就褥位對立新僕射就正位再拜復位對拜畢升堂
如上僕射一員降階赴位拜訖升堂坐牙牀判案六行
主事讀案堂上都事接案搢笏轉案僕射揖搢笏頂筆
判准式凡三道如上儀判訖禮生引對拜賀謝舊僕射
歸次新僕射立於都堂上面南引賛官告班致賀中丞
以下拜僕射答拜百官退僕射升堂坐諸司賀訖降坐
還次僕射與諸司三品尚書省御史臺四品兩省六品
以上就食畢退如常儀
元祐官品令左右僕射從一品
春明退朝録國朝宰相為僕射魏公仁浦趙令薛文恵
沈恭恵宋恵安李文正吕文穆吕文恵李文清張司空
王文正向文簡王兾公冦萊公吕許公王沂公賈魏公
陳恭公韓魏公文潞公富鄭公曾魯公二十二人樞相
為僕射陳文忠曹襄悼張榮僖王康靖四人樞宻使為
僕射石元懿一人
不歴尚書侍郎便為僕射(唐姚南仲不歴尚書侍/郎而入省便為僕射)履聲
(前漢鄭崇字子游為尚書僕射數直諫諍上初納用之/毎聞曳革履上笑曰我識鄭尚書履聲為人所譛奏上)
(責崇曰君門如市何以欲禁切主上崇對曰/臣門如市臣心如水上怒下崇獄死獄中)當車諌遊
田(後漢明帝數幸廣成苑尚書僕射鍾離意以為從禽/廢政常當車諌盤樂遊田之事天子悟其言即時還)
(宫/)上疏諌威刑太過(魏徐宣為左僕射時尚方令坐事/被考劾宣上疏諌威刑太過又諌)
(作宫殿窮盡民/力帝加嘉納)鍾離尚書若在此殿不立(後漢鍾離意/為僕射嘗以)
(上疏出為魯相後德陽殿成百官大㑹帝/思意謂公卿曰鍾離尚書若在此殿不立)上書陳竇憲
驕恣(郅壽為僕射時大將軍竇憲以外戚威傾天下憲/使門生齎書詣壽有所請託壽即送詣獄前後上)
(書陳憲驕恣引/王莽以戒國家)皁襜(東觀漢記鮑永字君長拜僕射行/將軍將兵集河東永好文得行將)
(軍常皁襜路/稱鮑尚書兵)排閤入謀(鍾離意别傳意為僕射其年匃/奴羌胡歸義來降詔賜縑三百)
(疋尚書郎暨酆受詔誤以為三千疋詔大怒鞭之殿下/欲死諸尚書莫不慴怖失色意獨排閤入誎曰陛下德)
(被四海恩及夷狄是以左衽之徒皆頓首服義鄷小子/受詔誤賞臣聞刑疑從輕今陛下以鄷誤賞發雷霆之)
(威殺鄷海内遐邇謂陛下貴微財而賤人命愚臣不安/明帝以合大義恚損怒消帝謂意曰非鍾離尚書朕幾)
(降威於/此郎)不視奏呈文書(魏志桓范薦徐宣為左僕射後/加侍中光禄大夫車駕幸許昌)
(宣揔統留事帝還主者奏呈文書/語曰吾省與僕射何異竟不視)典選舉(陳泰為左僕/射典選舉)
官之師長(李傕等欲賈詡為尚書僕射詡曰尚書僕/射官之師長詡名不素重非所以服人也)國
之司直我之周昌(毛玠字孝先為尚書僕射時太子未/定立臨淄王植有寵玠諫曰近袁紹)
(以嫡庶不分覆宗滅國廢立大事非所宜聞會/玠起更衣太祖謂左右曰國之司直我之周昌)暫起復
卧如是數歲(魏略李豐字安國為侍中僕射在臺閣常/多託疾時臺制告百日當觧禄豐未滿百)
(日暫起復卧/如是數歲)中臺近官(呉志諸葛恪既定南越孫權使/尚書僕射薛綜勞軍曰故遣中)
(臺近官迎/致犒賜)三代(晉太傅謝安生暎暎生子/琨三代為僕射並有文集)四辭而後受
(葛顗代陳泰為僕/射四辭而後受)清虛恬簡(山濤清虛恬/簡轉左僕射)累陳封禪(魏/舒)
(太康初拜右僕射于時衛瓘山濤張華等以六/合混一宜同古典封禪泰丘前後累陳帝不許)中正舊
德(武帝太康四年詔吏部掌叙人倫治化之本也宜得/中正舊德尚書右僕射魏舒寛大洪毅潜通有才識)
(其以舒為左/僕射領選曹)領選曹(上/)廣登賢俊經始萬幾(永昌元年/詔尚書分)
(置左右僕射所以廣登賢俊經始萬幾䕶/軍周顗可左僕射領軍王邃可右僕射)莅官盡心(尚/書)
(髙陽王珪忠允善政恩量洪濟莅官/盡心所居著稱其以珪為右僕射)揔樞機之重(羊祜/泰始)
(初詔曰夫揔齊機衡允釐六職朝政之本也祜秉德清/劭忠亮純茂經緯文武謇謇正直雖處腹心之任而不)
(揔樞機之重非垂拱無為委任責/成之意也其以祐為尚書右僕射)秉德清劭經緯文武
(上/)三日僕射(周顗以雅望獲海内盛名後頗好酒為僕/射略無醒日時人號為三日僕射庾曰視)
(周侯末年可謂/鳳德之衰矣)吏曹(晉武以僕射山濤領吏/曹後依擬至今或領焉)參贊百揆
(齊王儉譲左僕射表曰霸府方隆/起居元佐國朝草昩参贊百揆)暮出朝還(晉中興書/顧和康帝)
(即位為尚書僕射以母老固辭詔/勅特諭暮出朝還其優遇如此)君便是一人(紀瞻字/思逺時)
(為右僕射肅祖常引瞻内殿慨然憂天下曰社稷之臣/欲得十人如何因數之云君便是一人瞻謝曰臣不敢)
(聞命肅祖曰方欲善語云何復崇謙讓耶瞻以年在/懸車自陳老疾詔曰豈朕德薄不足以與為治乎)才
學文章(王珣為左僕射領吏部時烈宗雅好典籍深欽/愛之與殷仲堪徐邈並以才學文章為上所服)
風流之美(桓𤣥答道子牋云王珣名悟疏徽風流之美/雖通於同異才用不盡然君子在朝可益自)
(多/也)當時稱為强記(刁協除左僕射中興草創制度未立/朝臣無練習故儀者惟協以久在中)
(朝加性聪朗多諳故事朝廷憲體出入/威儀唱贊一皆禀於協當時稱為强記)年三十七衆論
為美(晉諸公讃司馬珪少有令望早歴顯職晉/受禪為右僕射時年三十七衆論以為美)上問獄
不對(沈約宋書王敬𢎞為僕射關署文案初不省讀常/預聽訟上問疑獄敬𢎞不對上變色問左右何故)
(不以訊牒問僕射敬𢎞曰臣乃/得訊牒讀之政自不觧上不悦)乘船至平昌門(劉延孫/為左僕)
(射疾病不任拜起上使乘船自/清溪至平昌門仍入尚書下舎)奏彈謝靈運(王𢎞為僕/射奏彈康)
(樂侯謝靈運人力桂輿滛其嬖妾殺輿江涘棄尸東流/請免官削爵主收付大理治罪内臺舊體不得用風聲)
(舉彈此事彰赫暴之朝野不/敢拱黙武帝令免官而已)如汝人才皆已令僕(南史/劉祥)
(少好文學輕言肆行不避髙下於朝士多所貶忽王奐/為尚書僕射祥與奐子融同載見路人驅驢祥曰驢汝)
(好為之如汝人/才皆已令僕)兄弟(袁樞好學手不釋巻謹慎周宻清/白自居為左僕射弟憲幼聪敏好)
(學有雅量為右僕射臺省目樞為/大僕射憲為小僕射朝廷榮之)大僕射小僕射(上/)二
王持平不送不迎(齊王延之轉左僕射宋德既衰太祖/輔政朝野未清人懷彼此延之與尚)
(書王䖍中立無所去就時人為之語曰/二王持平不送不迎太祖以此善之)南士少居此職
(帝欲用張緒為右僕射以問王儉儉曰緒少有清望誠/美選也南士由來少居此職禇彦囘曰儉少年或未憶)
(耳江右用陸玩顧和皆南人/也儉曰晉氏衰政不可為則)有公輔之量(趙善為右僕/射性温恭有)
(器局雖位居端右而深自謙退其職務克舉則曰某官/之力有罪責則曰善之咎也時人稱其有公輔之量)
換榻(元順除右僕射及上省登階向榻見榻甚故問都/令史徐仵起仵起曰此榻曽經先王坐順即哽塞)
(涕泗交流久而不/能言遂令換之)黑面僕射(陽平王子欽字思若累遷/右僕射色黒故時人號為)
(黒面/僕射)騶唱不入宫門(北史郭祚遷尚書右僕射時議定/新令詔祚為侍中黄門参議刋正)
(故事令僕中丞騶唱而入宫門至於馬道及祚為僕射/以為非盡敬之宜言於帝納之下詔御在太極騶唱至)
(上東門御在朝堂至司馬門/騶唱不入宫門自此始也)府庫關鑰一以委之(三國/典略)
(東觀以徐騰兼左僕射/府庫關鑰一以委之)廢人飲酒(北齊王晉明豪侈有/俠氣留心經史招引)
(賔客嘗為右僕射百餘日便謝病而退告/人云廢人飲酒安能作刀筆吏批故紙乎)給田均平(高/隆)
(之為右僕射時初給民田貴勢皆占良美貧弱/咸受瘠薄隆之啟髙祖悉更反易仍得均平)損益舊
章(後周周恵逹為右僕射自關右草創禮樂缺然恵逹/與禮官損益舊章是以儀䡄稍備魏文帝因朝奏樂)
(顧謂恵逹曰/此卿之功也)任居端揆(李遠除右僕射辭太祖曰遠秦/隴匹夫才藝俱闕平生企望不)
(過一郡守爾遭逢際會得奉聖明主貴臣遷以至於此/今位居上列爵邁通侯受委方面生殺在手非直榮寵)
(一時亦足光華身世但尚書僕射任居端揆今以賜授/適所以重其罪責明公若欲全之乞寢此授太祖曰公)
(勲德兼美朝廷欽屬選衆而舉何足為辭且孤之與公/義等骨肉豈容於官位之間便至深讓非所望也逺不)
(得已方/拜職)妙選(陳徐陵讓左僕射初表陵聞七十二嵗揚/雄擬經六十三年平津對䇿若斯强壯無)
(歎耆老若漢武好少則微臣已老矣若周文愛老則/有此羣才伏願天明更謀梓匠永其妙選稱是能官)試
船覆没(魏吉杜畿為僕射受詔作樓船於/陶河試船遇風覆没帝為之流泣)望墳掩淚(後/魏)
(李冲高祖時為尚書僕射卒葬於覆舟山近杜預冡高/祖之意也後車駕自鄴還洛經冲墓左右以聞高祖卧)
(疾望墳/掩淚)衣冠傾縱(蕭方三十國春秋劉裕為太尉既拜/朝賢畢至僕射謝琨後來衣冠傾縱)
(頗有傲慢之容裕甚不平乃謂曰謝卿今日可謂旁若/無人琨對曰明公將崇伊周之寄方使四方觧襟謝琨)
(何人而敢獨異乎以手板披横衿袖/皆散裕意悦時人亦莫不奇之也)門列㦸(隋左僕射/髙熲子𢎞)
(德封應國公時制三品以上門皆列㦸𢎞德申牒請㦸/栁彧判曰僕射之子更不異居父之㦸槊已列門外尊)
(有壓卑之義子有避父之禮豈容外門/既設内閣又施事竟不行熲聞而歎服)國之宰輔不可
親細務(楊素為右僕射與髙熲嘗專朝政後文帝漸忌/素詔曰僕射國之宰輔不可親細務但三五日)
(一度向省平論大事外/示崇重實奪其權也)解事僕射(唐戴至德為僕射與/劉仁軌更日受詞訟)
(嘗有老母經省陳辭至德已收牒省視老母前曰本謂/之解事僕射所以來訴公乃不是解事僕射請却付牒)
(來至德笑而還之/議者尤稱其長者)呼裴監而不名(髙祖受禪謂裴寂曰/使我至此公之力也)
(拜尚書右僕射賜以服翫仍詔尚書除食奉外毎日賜/寂御膳髙祖視朝必引與同坐入閤則延之卧内言無)
(不從呼為裴監而不名/當朝貴戚禮莫與比)逍遥一代(寂遷左僕射頓首言/臣初發太原以有兹)
(旨清平之後許以退耕今四海人安伏願賜臣骸骨髙/祖泣下沾襟曰今猶未也要相偕老耳公為台司我為)
(太上逍遥一/代豈不快哉)持法稍深(蕭瑀字時文拜右僕射内外考/績皆委諸司會為羣僚指南庶)
(務繁揔瑀見事有時偏駁而/持法稍深頗為時議所少)議事輙變易(封倫太宗立/拜右僕射始)
(倫之歸蕭瑀數薦之及是瑀為左僕射毎議事倫初堅/定至帝前輙變易由是有隙貞觀元年遭疾卧尚書省)
(帝親臨視命/尚輦送還邸)出入卧内(長孫無忌帝以皇后兄又相友/眷倚甚厚常出入卧内進尚書)
(右僕/射)廣耳目訪賢材(房𤣥齡進左僕射帝曰公為僕射/當助朕廣耳目訪賢才比聞閲牒)
(訟日數百豈暇求人哉乃勅/細務屬左右丞大事關僕射)引士咸得職(杜如晦進右/僕射仍領選)
(與𤣥齡共釐朝政引士賢者下/不肖咸得職當時浩然歸重)領選(上/)終當坐此(李靖/仕隋)
(為殿内直長左僕射楊素拊其牀謂曰卿終當坐此後/以取定襄功遷右僕射靖毎参議恂恂似不能言以沉)
(厚/稱)恂恂似不能言(上/)三世居此官(髙儉字士㢘遷右僕/射士㢘三世居此官)
(世榮其貴太宗幸洛陽太子監國命攝少師手詔曰端/拱三川不憂關中者以屬卿也久之請致仕聽解僕射)
叱左右批薛懷義頰(蘇良嗣遷文昌左相同鳳閣鸞臺/三品遇薛懷義於朝懷義偃蹇良)
(嗣怒叱左右批其頰曳去武后聞之戒曰/苐出入北門彼南衙宰相行来毋犯之)南衙宰相(上/)
撰封禪壇頌(張説東封還為尚書右丞相詔説/撰封禪壇頌刻之泰山以夸成功)班爵同
禮數異(裴耀卿進左僕射俄改右僕射而李林甫代之/至本省具朝服劒佩博士導郎官唱案禮畢就)
(耀卿聽事乃常服以賛者主事導唱林甫驚曰班爵與/公同而禮數異何也耀卿曰比苦眩不堪重衣又郎博)
(士紛泊非病士所宜/林甫黙然慙居歲卒)僕射巾(裴冕拜左僕射性豪侈既/素貴輿服食飲皆光麗珍)
(豐櫪馬且數百金者常十數毎廣會賔客不能/名其饌自製巾子工甚人爭效之號僕射巾)自用隔
品致恭(竇易直為左僕射以公潔自喜方執政未嘗引/用親黨初元和中鄭餘慶議僕射上儀不與隔)
(品官亢禮易直為中丞奏駮之及為/僕射乃自用隔品致恭為時鄙笑)交結權倖而得貴
位(元和中裴均為僕射於尚書省都堂上事其選印及/呈孔目唱案皆使尚書郎為之又三品以上升階列)
(坐四品五品及郎官御史拜於㕔下然後召御史中丞/左右丞升階答拜初開元中張説為大丞相因製儀注)
(自極尊大自中書門下及諸三品以上官是日皆坐受/拜或徵其所從來答曰聖厯中王及善豆盧欽望同日)
(拜文昌左右丞相亦用此儀當時以説方承恩寵不敢/復詰因為故事非舊典也均交結權倖而得貴位班列)
(嘗踰位而立御史中丞盧坦請退之均不受坦曰姚南/仲為僕射例如此均曰南仲何人坦曰南仲是守正而)
(不交權倖者也尋罷坦為/右庶子時人歸咎於均)師長庶僚(寳厯中左僕射李/絳與御史中丞王)
(璠相遇於道璠車不為之却因上言故事云左右僕射/師長庶僚開元中以為左右丞相其後雖去三事機務)
(猶㧾百司之權表狀之中不書其姓尚書以下庭禮數/衙上日百寮列班宰相居上中丞御史列位於)
(之崇特為殊異所以自武德貞觀以來聖君賢臣布政/除弊不革此禮謂為合宜茍有不安尋亦合廢近來縁)
(有才不當位恩加特拜者遂從簡畧不用舊儀酌於羣/情事實未當今或有僕射初除就中丞院門相見者即)
(與就参何殊或中丞新授亦無見僕射處又参謁處或/僕射先至中丞後來憲度乖宜尊卑倒置倘人才忝位)
(自合别授賢良若朝命守官豈得有虧法制伏望下百/寮詳定事體使永可遵行勅㫖令兩省詳議兩省奏曰)
(元和中伊慎沗居師長之位太常博士韋謙削去舊儀/今李絳所論於體甚當然其時璠黨方盛旋致絳改官)
(共寢/其議)詔虞世南製碑文(貞觀四年右僕射杜如晦薨帝/手詔著作郎虞世南曰朕與如)
(晦君臣義重不幸淹從物化追念勲舊痛惜于懷卿體/吾此意為製碑文後因食𤓰而美愴然悼之遂輟食之)
(半遣置之/靈座焉)半𤓰置靈座(上/)諫不可廢后(禇遂良拜右僕/射帝将立武昭)
(儀召長孫無忌李勣于志寧及遂良入或謂無忌當先/諫遂良曰太尉國元勲有不如意使上有棄親之譏又)
(謂勣上所重當進曰不可司空國元勲有不如意使上/有斥功臣之嫌曰吾奉遺詔若不盡愚無以下見先帝)
(既入帝曰罪莫大於絶嗣皇后無子今欲立昭儀謂何/遂良曰皇后本名家奉事先帝先帝疾執陛下手詔臣)
(曰我児與婦今付卿且徳音在陛下耳可遽忘之皇后/無它過不可廢帝不悦翌日復言對曰陛下必欲改立)
(后者請更擇貴姓昭儀昔事先帝身接帷笫今立之奈/天下耳目何帝羞黙遂良因致笏殿階叩頭流血曰還)
(陛下笏丐歸田里帝大怒命引出武氏從幄後呼曰何/不撲殺此獠無忌曰遂良受顧命有罪不加刑㑹李勣)
(議異武氏立乃左/遷遂良潭州都督)不雨乞身(張行成拜左僕射永徽四/年三月不雨五月行成懼)
(以老乞身制荅曰古者䇿免乖罪已之義此在朕寡徳/非宰相咎乃賜宫女黄金器勅勿復辭行成固請帝曰)
(公朕之舊奈何舍朕去耶泫然/流涕行成惶恐不得已復視事)受四品以下官拜(李程/自宰)
(相出鎮徴為左僕射中謝日奏曰臣所忝上官禮前後/儀注不同在元和長慶中僕射數人上日不受四品以)
(下官拜近日再定儀注不同四品以下官悉許受拜王/瀝竇易直已行之於前今御史臺云已奏聞太常寺定)
(取十五日上臣進退未知所獲時中丞李漢以為受四/品以下拜太重勅曰僕射上儀近以詳定所縁拜禮皆)
(約令文已經施行不合更改宜准太和四年十一月六/日勅處分程義學優深然性放蕩不修儀檢􁌇稽好戯)
(而居師長之/地物議輕之)􁌇稽居師長之地(上/)奏儀制(李漢為中丞/李程為左僕)
(射以儀注不定表請定制先是太和三年兩省官同定/左右僕射儀注御史中丞以下與僕射相遇依令致敬)
(斂馬側立待僕射過僕射謝官日大夫中丞三院御史/就幕次參見其觀象門外立班既以後至為重大夫中)
(丞到班後朝堂所由引僕射就位傳呼贊導如大夫就/到之儀班退賛導亦如之御史大夫與僕射道塗相遇)
(則分道而行舊事左右僕射上日御史中丞吏部侍郎/羅拜四年中書奏曰僕射受中丞侍郎拜則似太重答)
(郎官以下拜則太輕起今後諸司四品以下官及御史/臺六品以下并郎官並望准故事餘依元和七年勅可)
(之至是因李程奏漢議曰左右僕射初上受左右丞諸/曹侍郎諸司四品及御史中丞以下拜謹案開元禮及)
(六典並無此儀注不知所起之由或以為僕射師長百/僚此語亦無證據唯曹魏時賈詡讓官表中一句語耳)
(且尚書令是正長尚無受拜之文故事與御史中丞司/𨽻校尉號三獨坐伏以朝廷比肩同事聖主南面受拜)
(臣下何安縱有明文尚須釐革故禮記曰君於士不答/拜非其臣則答之况御史中丞殿中是供奉官尤為不)
(可儀注令雖有隔品之文不知便是受拜否及御史大/夫亦曾受御史以下拜今並不行葢以禮數僣逼非人)
(臣所安元和六年詔崔邠段平仲與當時禮官王涇韋/公肅等同議其事理甚精詳今請舉而行之庶為折衷)
(時程入省竟依舊議/議者以漢奏為是)檢校官從其班(令狐楚自河東節/度使入為吏部尚)
(書檢校右僕射故事檢校官者便從其班楚以正/官有品不宜從二品之外請從本班優詔嘉之)賜靈
壽杖(李靖為右僕射以足疾上表乞骸骨言甚懇至太/宗乃下優詔授特進在第攝養毎三兩日至中書)
(門下平章政事賜靈/壽杖助是足疾也)超擢太驟上章懇辭(蕭俛長慶中/守左僕射俛)
(性介獨持法守正以已輔政日淺超擢太驟三上章懇/辭復詔授吏部尚書俛又以選曹簿書煩雜非攝生之)
(道改兵/部尚書)大水請免官(唐休璟拜右僕射是歲秋大水休/璟兩上表自咎請免官甚切辭多)
(不載中宗竟不允手制答曰隂陽乖爽事/屬在予待罪私門難依來表尋遷中書令)豈得與人主
爭權柄(戴至德遷右僕射時劉仁軌為左僕射毎遇申/訴寃滯者輙美言許之而至德先據理難詰未)
(嘗與奪若有理者宻為奏之終不顯已之斷决由是時/譽歸於仁軌或以問至徳答曰夫慶賞刑罰人主之權)
(柄凡為人臣豈得與人主爭權/柄哉後髙宗知而深歎美之)不欲一物失所(房𤣥齡/代長孫)
(無忌為左僕射既任揔百司䖍恭夙夜盡心竭節不欲/一物失所聞人有善若已有之明逹吏事飾以文學定)
(法令意在寛平不以求備取人不以已長/格物隨能收敘無隔卑賤論者稱為良相)賜三傑詩(宋/璟)
(為尚書右丞相而張説為左丞相源乾曜為太子少傅/同日拜有詔大官設饌太常奏樂㑹百官尚書省東堂)
(帝賦三傑詩/自冩以賜之)班列(五代史劉昫為僕射性剛羣情嫉之/乃共右散騎常侍孔昭序論行香次)
(第言常侍之臣立行合在僕射之前疏奏下御史臺定/例同光以來李琪盧質繼為僕射性質輕脱不能守師)
(長之體故昭序輕言宰相馬裔孫以羣情不悦劉昫馮/道欲㣲抑之乃責臺司檢例而臺司言舊不見例據南)
(北班位次即當在前俄屬國忌將就列未定裔孫即判/臺狀曰既有援據足可遵行各侍本官劉昫怒揮袂而)
(退自後日臺司定例崔居儉謂南宫同列曰孔昭序言/語是朝廷人揔不解語也且僕射是師長中丞大夫就)
(班修敬常侍班在南宫六卿之下况僕射呼已前騎省/年深望南宫工部侍郎如仰霄漢彼癡人舉止何取笑)
(之深也衆聞居儉言紛議稍息/文士哂裔孫堂判有援據二字)政事僕射(九國志唐李/昇世家楊渭)
(建國以昇為左僕射參政事乘削亂之後漸/復紀綱修典禮抑强暴中外謂之政事僕射)楊削皮(楊/思)
(恭時兵革屢興國力空匱命思恭為録軍國事増山澤/隴畆之税魚鹽蔬果皆倍其算道路側目號曰楊削皮)
勿藥恐傷僕射(呉越崔仁兾父詢善射仁兾方娠而母/病詢欲飲以藥一夕夢人謂已曰勿藥)
(恐傷僕射及覺以語詢詢疑其誑弗聽自篝火煮藥/見鐺上有蛇蜿蜒然遽覆其藥而没後果遷左僕射)奉
朝請(國朝淳化四年李昉為左僕射罷知政事先是上/召翰林學士張洎草制授昉左僕射罷相洎上言)
(曰昉因循保位近霖霪百餘日陛下焦勞惕厲憂形於/色昉居輔相之任職在調燮隂陽乖度如此而昉晏然)
(自若無歸咎引退之意矧中臺僕射之重百寮師長如/减於左位望輕重不侔因而受之何以勸人臣之盡節)
(宜加黜削以儆其臣上以昉耆舊/不欲譴黜但令為右僕射奉朝請)師長百僚(至道元年/吕䝉正以)
(左僕射罷相上召謂曰僕射師長百僚朕/以中書政事煩多俾均勞逸䝉正頓首謝)中書都堂赴
上(大中祥符四年詔文昌揆路師長百僚位望攸崇典/章具載惟中臺之赴上久廢舊儀在多士之式瞻曷)
(明異數宜加論討庶别等威自今宰臣官至僕射並於/中書都堂赴上不帶平章事者亦於本省赴上令太常)
(禮院與崇文院檢討詳定儀注時宰相王旦自兵部尚/書遷右僕射止於本㕔受賀僕射赴上禮久廢上寵待)
(輔臣故/振舉之)大耐官(真宗皇帝時向文簡拜右僕射下日李/昌武為翰林學士嘗對上謂之曰朕即)
(位以來未嘗除僕射今日以命敏中此殊命也敏中應/甚喜對曰臣今自早候對亦未知敏中何如上曰敏中)
(門下今日賀客必多卿往觀之明日却對來勿言朕意/也昌武候丞相歸來往見丞相謝客門闌悄然無一人)
(昌武與向親徑入見之徐賀曰今日聞降麻士大夫莫/不歡慰朝野相慶公但唯唯又曰自上即位未曾除端)
(揆此非常之命自非勲德隆重眷倚殊越何以至此公/復唯唯終未測其意又歴陳前世為僕射者勲勞徳業)
(之盛禮命之重公亦唯唯卒無一言既退復使人至庖/厨中問今日有無親戚賔客飲食宴會亦寂無一人明)
(日再對上問昨日見敏中否對曰見之敏中之意何如/乃具對上笑曰向敏中大耐官向為僕射年月未曾考)
(於國/史)先賜進士出身而後除(東齋記事曹利用先賜進/士出身而後除僕射乃知)
(進士為/貴也)
　　八座
晉職官志後漢光武以六曹尚書并令僕二人謂之八
座魏以五曹尚書二僕射一令為八座晉八座丞郎初
拜皆沿漢舊制並集都省交禮遷職又解交焉
謝靈運晉書古者重武事貴射御取其捷御如僕各置
一人尚書六人謂之八座參攝百揆出内王命古元凱
之任也
宋百官志晉西朝八座丞郎朝晡詣都堂朝江左惟旦
朝而已八座丞郎初拜並集都省交禮遷職又解交漢
舊制也今唯八座解交丞郎不復解交也
南齊百官志八座各置郎中令史以下
魏官氏志天興元年置八部大夫於皇城四方四維面
置一人以擬八座謂之八國
隋百官志自晉以後八座及郎中多不奏事梁天監元
年詔曰自禮闈凌替歴兹永久郎署備員無取職事糠
粃文案貴尚虛閒空有趨墀之名了無握蘭之實郎曹
可依舊奏事自是始奏事矣隋髙祖省置令左右僕射
各揔吏部禮部兵部都官度支工部等六曹事是為八
座
唐與隋同
非賢莫居(晉中興書蔡謨為尚書上/疏曰八座之任非賢莫居)望省樓(唐崔日知/歴職中外)
(恨不居八座為太常卿於都事㕔後起一樓/正與尚書省相望時人謂之崔公望省樓)比文昌(劉/洎)
(上疏曰尚書萬幾實為政本是以/八座比於文昌二丞方於管轄)
　　左右丞
前漢百官志成帝建始四年初置尚書員五人有四丞
後漢百官志左右丞各一人四百石本注曰掌録文書
期會左丞主吏民章服及騶伯史右丞假署印綬及紙
筆墨諸財用庫藏(漢儀曰右丞與僕射對掌授/廪假錢穀與左丞無所不揔)
漢官典職尚書左右丞揔典臺中綱紀無所不統
續漢書百官志左丞掌録尚書吏人上章百官威儀右
丞主録文書期會假署印綬及筆墨諸財用物
漢官儀漢制八座丞郎並集都省交禮遷職又解交
又尚書左右丞秩四百石遷刺史
晉職官志左右丞自漢成帝建始四年置尚書而便置
丞四人及光武始减其二唯置左右丞左右丞自此始
也至晉不改晉左丞主臺内禁令宗廟祠祀朝儀禮制
選用署吏給假右丞掌臺内庫藏廬舍凡諸器用之稟
振民户租布刑獄兵器督録逺近文書章表奏事
晉百官表注左右丞俸月三十斛
宋百官志應劭漢官儀尚書令左丞揔領綱紀無所不
統僕射右丞掌廪假錢穀
南齊百官志左丞一人掌宗廟郊祠吉慶瑞應災異立
作格制諸案彈選用除置吏補滿除遣注職右丞一人
掌兵士百工補役死叛考代年老疾病解遣其内外諸
庫藏糓帛刑害割業諍訟田地船乘廪拘兵士死叛考
剔討補差分百役兵器諸營署人領州郡租布人民户
移徙州郡縣併帖城邑民户割屬刺史二千石令長尉
被收及免贈文武諸犯削官事白案右丞上署左丞次
署黄案左丞上署右丞次署諸立格制及詳讞大事宗
廟朝廷儀體左丞上署右丞次署
隋百官志梁武帝尚書省置左右丞各一人佐令僕射
知省事左掌臺内分職儀禁令報人章督録近道文書
章表奏事糾諸不法右掌臺内藏及廬舎凡諸器用之
物督録逺道文書章表奏事凡諸尚書文書詣中書省
者宻事皆以契囊盛之封以左丞印後齊左右丞一人
唐百官志左丞一人正四品上右丞一人正四品下掌
辨六官之儀糾正省内劾御史臺不當者吏部户部禮
部左丞緫焉兵部刑部工部右丞緫焉龍朔元年改左
右丞曰左右肅機咸亨元年復舊
六典左丞一人正四品上右丞一人正四品下(丞者承/也言承)
(助令僕揔理臺事也晉傅咸云左丞待奏彈八座魏晉/宋以來左右丞銅印黄綬絳朝服進賢一梁冠自魏至)
(宋齊品皆第六秩四百石梁左丞班第九右丞班第八/並第四品秩六百石陳因之後魏北齊左丞正四品下)
(右丞從四品上隋初左丞從四品上右丞四品下煬帝/左右丞並正四品皇朝服絺冕六旒三章兩梁冠永昌)
(元年為從三品/如意元年復故)掌管轄省事糾舉憲章以辨六官之儀
制而正其百寮之文法分而視焉(若左闕則右兼知其/事右闕則左亦如之)
(若御史有糾劾/不當兼得彈奏)
五代職官志梁開平二年改左右丞為左右司侍郎避
廟諱也至後唐同光元年復舊長興元年九月詔曰臺
轄之司官資並設左右貂素來相類左右揆不至相懸
以此比方豈宜分别自此宜升尚書右丞官品與左丞
為正四品
國朝元祐令尚書左右丞並正二品
諸尚書左右丞並執政官
功滿詔留(東觀漢記黄耆拜左丞功滿當/還詔書留増秩拜尚書遷僕射)進對威儀辭
言辨逺(謝承後漢書張諛少修志節性聰明有令才鄉/曲稱曰神人除尚書侍郎左丞朝賀陛見進對)
(威儀辭言辨逺帝深/奇之特拜東海相)閑練漢家故事(楊喬尚書侍郎左/丞轉右丞自在臺)
(閣閑練漢家故事前/後上表陳國政便宜)正色在朝三臺肅清(王隠晉書劉/皦字長升為)
(尚書左丞正色在朝/三臺肅清出兼中丞)懦弱非監司體(晉中興書王國寳/因酒坐怒右丞祖)
(台之攘袂呼喚以盤盞藥器擲台之復為有司所彈烈/宗詔曰國寳縱肆情性甚不可長台之懦弱非監司體)
(其免/官)止桓温豫章之封(荀𬎼遷左丞時桓温平蜀朝廷/欲以豫章封温㽔謂太宗曰若)
(温復假王威平定河洛脩復/山陵將復何以加之遂止)臺閣大小望風自肅(晉諸/公賛)
(傅咸字長虞為右丞/臺閣大小望風自肅)職輕事重(𫝊咸表曰左丞職輕事/重以賤制貴所以難居)
(臣以闇劣猥忝斯任愧於/不稱慮罪之及夙夜無寧)彈八座以下(傅咸答辛曠詩/序曰尚書左丞)
(弹八座以下居機宻之會斯乃皇朝之司直天臺之管/轄余前為右丞具此職之要後忝此位僶俛從事日慎)
(一/日)郄詵糾崔洪(干寳晉記郄詵為尚書左丞糾吏部尚/書崔洪洪曰我舉郄丞而還奏我此為)
(挽弩自射詵聞曰趙宣子任韓厥為司馬厥以軍法戮/宣子之僕宣子謂諸大夫可賀我矣吾選厥任其事崔)
(侯為國舉才我以才見舉唯才是視各/明至公何故斯言乃至於此洪聞悦服)八座以下側目
憚之(晉荀晞為左丞㢘察諸曹/八座以下皆側目憚之)在朝為百僚所憚(郄隆/為尚)
(書郎轉右丞在朝為/百僚所憚後坐事免)内外敬憚(中興書孔坦善左氏兼/有文章除尚書左丞内)
(外並敬/憚之)累相糾奏(沈約宋書何承天為中丞與尚書左/丞謝元表不相善二人競向二臺違)
(戾相/糾奏)左君右君(宋百官志漢制丞郎見/二丞呼曰左君右君)與三騶對飲(南/史)
(尚書二丞給三騶謝幾卿性不拘朝憲嘗預宴樂遊苑/不得醉而歸因詣道邉酒壚停車褰帷與車前三騶對)
(飲觀者如堵幾/卿處之自若)糾舉稱職(徐勉為尚書左丞自掌樞憲/多所糾舉時論以為稱職)
樞憲(上/)上殿不下有賀雅(梁書賀琛遷尚書左丞并參/禮儀事琛前後居職凡郊廟)
(諸議多所創定毎見髙祖與語常移晷刻故省中為之/語曰上殿不下有賀雅琛容止都雅故時人以此呼之)
令史七百名一見記姓名(劉儒弟覧除尚書左丞令史/七百人一見並記姓名當官)
(清正無所私姊夫御史中丞禇湮從兄吏部郎孝綽在/職頗通賍貨覧劾奏並免官孝綽怨之常謂人曰犬嚙)
(行路覧/噬家人)文宣夜還不開門(三國典略北齊張耀嘗為尚/書左丞文宣近出令耀居守)
(文宣夜還耀不開門勒兵嚴備火至看面然後開迎文/宣笑曰君卻學郅君章也賜以錦袍以其忠勤遂見親)
(待/)求良田薦為左丞(隋楊汪為兵部侍郎數年文帝謂/諌議大夫王逹曰卿為我覓一好)
(左丞逹遂私於汪曰我當薦君為左丞若事果當與良/田為報汪以逹言奏之逹竟獲罪尋拜汪尚書汪明習)
(法令果於割斷當/時皆號為稱職)奏劾宇文愷于仲文競銀窟(煬帝即/位郎茂)
(為尚書左丞時工部尚書宇文愷右翊衛大將軍于仲/文競河東銀窟茂奏劾愷位望已隆禄賜優厚㧞葵去)
(織寂爾無聞求利下交曾無愧色仲文大將軍近臣趨/侍階廷朝夕聞道虞芮之風抑而不慕分銖之利知而)
(必爭何以貽範庶僚示人/軌物愷與仲文竟坐得罪)方管轄(唐劉洎上疏曰尚書/萬幾實為政本是以)
(八座比於文昌二丞方於管轄茍非稱職竊位興譏伏/見比来尚書省詔勅稽停文案壅滯臣識雖庸劣請述)
(其源貞觀之初未有令僕於時省務煩雜倍多於今左/丞戴胄右丞魏徵並曉吏方質性平直事應彈舉無所)
(囘避陛下又假以恩慈自然肅物百司匪懈抑此之由/及杜正倫續任右丞頗亦厲下比者綱維不舉並為勲)
(舊在位品非其任功勢相傾將救滋弊且宜精簡四員/左右丞左右司郎中如並得人自然綱維略舉亦當矯)
(正趨競豈惟息其稽滯哉書/奏未幾拜洎為尚書右丞)精簡(上/)稱職(戴胄拜尚書/右丞尋遷左)
(丞郎右僕射蕭瑀免官僕射封徳彛卒太宗謂胄曰尚/書省天下綱維百司所稟若一事有失天下必有受其)
(弊者今無令僕係之於卿當稱朕所望也胄性明敏逹/於從政處斷明速議者以為左右丞稱職武徳以來一)
(人而/已)百職綱維(白居易為授庾承宣尚書右丞制云昔/我太宗文皇帝嘗謂尚書丞百職綱維)
(一事失中則天下有受其弊者因命戴胄魏徵及杜正/倫劉洎軰繼領是職分居左右官修事理人到於今稱)
(之故吾前命崔從持左綱今乃命承宣/操右轄無俾戴劉魏杜專美於貞觀中)左綱右轄(上/)以卿
在省不置僕射(宗文節貞觀中為尚書右丞明悉法令/以幹局見稱江夏王道宗嘗以私事託)
(於節節遂奏之太宗大悦賜絹二百疋仍勞/之曰朕不置左右僕射者正以卿在省耳)糾文規不
省父難執姚朂不入清流(韋温為右丞吏部員外郎張/文規父𢎞靖長慶中在幽州)
(為朱克融所囚文規不時省赴人士喧然罪之温居綱/轄首糾其事出文規為安州刺史鹽鐵推官姚朂知河)
(隂縣嘗雪寃獄鹽鐵使崔珙奏加酬奬乃令權職方員/外郎制出令朂省上温執奏曰國朝以來郎官最為清)
(選不可以賞能吏上令中使宣諭言朂能官且放入省/温堅執不奉詔乃改朂檢校禮部郎中翼日帝謂楊嗣)
(復曰韋温不放姚朂入省有故事否嗣復對曰韋温志/在銓擇清流然姚朂士行無玷梁公元崇之孫自殿中)
(判鹽鐵案陛下奬之宜也若人有吏能不入清流孰為/陛下當煩劇者此衰晉之風也上素重温亦不奪其操)
髙選(中書令張説擇左右丞之才舉王丘/為左丞齊幹為右丞當時以為髙選)詩名(王維以/詩名盛)
(於開元天寳間諸王駙馬豪貴之家/無不拂席迎之乾元中為尚書右丞)出郎官七人(元稹/為尚)
(書左丞振舉紀綱出郎官乖公議者/七人然以稹素無檢操人情不厭服)不惜美錦(韋思謙/初拜右)
(丞奏曰陛下為官擇人非其人則闕今不惜美錦/令臣製之此陛下知臣之深亦㣲臣盡命之秋)御製
詩以敘其事(張説代源乾曜為左丞視事之日上勅所/司供帳設音樂内出酒食御製詩一篇以)
(敘其事十八年遇疾𤣥宗毎日/令中使問疾并手冩方賜之)有守執(裴佶遷右丞時/兵部尚書李巽)
(兼鹽鐵使將以使局置於本行經構已半會佶拜命堅/執以為不可遂令撤之巽恃恩而强時重佶之有守執)
作者之冠冕(席豫天寳初改左丞𤣥宗幸温泉宫登朝/元閣賦詩羣臣屬和帝以豫詩為工手制)
(褒美曰覧卿所進實詩人/之首出作者之冠冕也)崔子曲如鈎(崔善為好學兼/善天文算厯明)
(逹時務武徳中歴内史舎人尚書左丞甚得時譽諸曹/令史惡其聽察因其身短而傴嘲之曰崔子曲如鈎隨)
(例得封侯體上全無項胸前别有頭髙/祖聞勞勉之因購流言者使加其罪)郎吏望風修整
(韋𢎞景拜左丞駮吏部授官不當者六十人𢎞/景素以鯁亮稱及居綱轄之地郎吏望風修整)即日拜
(趙涓永泰初為監察御史時禁中失火焚其屋數十間/火發處與東宫相近代宗疑之㳙為廵使俾令即訊㳙)
(因歴壖囿按據迹狀乃上直中官遺火所致也既奏代/宗稱賞焉徳宗時在東宫賞㳙之究理詳明及刺衢州)
(年考既深又與觀察使韓滉不相得滉奏免㳙官徳宗/見名謂宰相曰豈非永泰初御史趙㳙乎對曰然即日)
(拜尚書/左丞)三世(韋嗣立子濟天寶中授/尚書左丞凡三世居之)批宇文化及子孫
案(新唐語楊昉為左丞時宇文化及子孫理資䕃朝廷/以事隔兩朝且其家親戚族衆亦多為言者所司理)
(之至於左司昉未詳其案狀訴者以道理已成無復凝/滯勃然通昉昉曰適朝退未食食畢當詳案訴者曰公)
(云未食亦知天下有累年羇旅者乎昉遽命案立批之/曰父殺隋主子訴隋資生者猶配逺方死者無疑更敘)
(時人深/賞之)對宰相皇帝謁陵廟還宫先後(顔真卿為尚書/左丞代宗車駕)
(自陜府還真卿請皇帝先謁五陵九廟而後還宫宰相/元載謂真卿曰公所見雖美其如不合事宜何真卿怒)
(而前曰用舍在相公爾言者何罪然朝/廷事豈堪相公再破除邪載深銜之)
　　左右司郎中員外郎
隋煬帝三年尚書都司始置左右司郎各一人品同諸
曹郎從五品掌都省之職
唐職官志尚書省左右司郎中各一人從五品上(隋置/武徳)
(初省貞觀初復置龍朔二年/改為左右丞務咸亨中復舊)左司郎中副左丞所轄諸
司署録目勘稽失知省内宿直之事若右司郎中闕則
併行之左右司員外郎各一人(天后永昌元年置/神龍初省後復置)左右
司郎中員外郎各掌付十有二司之事以舉正稽違省
署符目焉
六典左司郎中一人右司郎中一人並從五品上(隋煬/帝始)
(置左右司郎中各一人皇朝因改曰郎中服章與諸/司郎中並同𤣥冕五旒衣無章裳刺黻一章兩梁冠)左
司員外郎一人右司員外郎一人並從六品上(天后永/昌元年)
(置時顧琮自侍御史除元懐貞以洛州司户遷其朝服/與諸司員外郎並爵弁𤣥纓簪導青衣纁裳一梁冠)
郎中員外郎各掌付十有二司之事以舉正稽違省署
符目都事監而受焉
國朝元祐令尚書左右司郎中正六品員外従六品
勵志守常介然獨立(隋滑儀為右司郎中於時政漸亂濁貨/賂公行凡當樞要之職無問貴賤並家)
(累金寳天下士大夫莫不變/節而儀勵志守常介然獨立)時以詳整稱重(武元衡遷/左司郎中)
(時以詳/整稱重)精簡(見左右/丞門)都公(二十四司呼左/右司為都公)典選事(九國/志呉)
(王潛呉國建遷左司郎中典選事時喪亂之後官失其/守譜牒靡散甲簿湮没真偽相䝉潛雍容欵接坐客常)
(滿隨才而接人人自以為得徐知誥相呉掄選有/序潛之力也或亡失官牒才無可用者多廩給之)掄選
有序潛之力也(上/)
　　尚書郎
後漢百官志尚書郎三十六人四百石本注曰一曹有
六人主作文書起草
凡郎官皆主更直執㦸宿衛諸殿門出充車騎唯議郎
不在直中
漢舊儀尚書郎四人一郎主匈奴單于營部一郎主羌
夷吏民一郎主天下户口土田墾作一郎主錢帛貢獻
委輸
漢官職儀尚書郎初上臺稱守尚書郎中歲滿稱尚書
郎三年稱侍郎凡三十四人選精鍊有吏能者乃用之
見左右丞對揖無敬稱曰左右君見尚書執板對揖稱
曰明侍見令僕射執板拜朝賀對揖
漢官典職尚書給青縑白綾被或以錦被帷帳氊褥通
中枕大官供食物湯官供餅餌五熟菓實下天子一等
給尚書郎侍史一人女侍史二人皆選端正妖麗執香
爐燒薫從入臺䕶衣服奏事明光殿因得侍省中省中
皆胡粉塗畫古賢人烈士郎握蘭含香趨走丹墀奏事
黄門郎與對揖天子五時賜服若郎處曹三年遷二千
石刺史
謝承後漢書尚書郎舊典秩滿補令長鄭𢎞為僕射奏
以臺職雖尊而賞薄人無樂者請使郎補二千石自此
始也
魏武集選舉令國家舊法選尚書郎取年未五十者使
文筆真草有才能謹慎典曹法治事起草立議又以草
呈示令僕訖乃付令史書之耳書訖共省讀之内事本
末臺郎統之令史不得知也書之不好令史坐之主於
謬誤讀省者坐之郎無使令史獨起草之法若郎不為
文書臺當仰令史是為牽牛不可以服箱而當取辦於
璽角也
晉職官志尚書郎西漢舊置四人以分掌尚書及光武
分為六曹之後今置三十四人秩四百石并左右丞為
三十六人郎主作文書起草更直五日於建禮門内選
有吏能者為之至魏尚書郎有殿中吏部駕部金部虞
部比部南主客祠部度支庫部農部水部儀曹三公倉
部民曹二千石中兵外兵都兵别兵考功定課凡二十
三郎青龍六年尚書陳矯奏置都官騎兵合二十五郎
毎一郎缺白試諸孝亷能結文案者數人謹封奏其名
以補之及晉受命武帝罷農部定課置直事殿中祠部
儀曹吏部三公比部金部倉部度支都官二千石左民
右民虞曹屯田起部水部左右主客駕部車部庫部左
右中兵左右外兵别兵都兵騎兵左右士北主客南主
客為三十四曹郎後又置運曹凡三十五曹置郎二十
三人更相統攝及江左無直事右民屯田車部别兵都
兵騎兵左右士運曹十曹郎康穆以後又無虞曹二千
石二郎但有殿中祠部吏部儀曹三公比部金部倉部
度支都官左民起部水部主客駕部庫部中兵外兵十
八曹郎後又省主客起部水部餘十五曹云
宋百官志漢成帝之置四尚書也無置郎之文漢官云
置郎三十六人不知何帝增員然則一尚書則領六郎
也宋髙祖始置騎兵主客起部水部四曹郎元嘉十年
省儀曹主客比部騎兵十一年又並置尚書郎入直官
供青縑白綾被或以錦緤為之給帷帳氈褥通中枕太
官供食物湯官供餅餌及五熟果實之屬給尚書侍史
一人女侍史二人皆選端正妖麗執香爐䕶衣服奏事
明光殿殿以胡粉塗壁畫古賢烈女以丹朱飾地謂之
丹墀尚書郎口含雞舌香以其奏事答對欲使氣息芬
芳也奏事則與黄門侍郎對揖黄門侍郎稱已聞乃出
天子所服五時衣以賜尚書令僕而丞郎月賜赤筦大
筆一雙隃麋墨一丸
隋百官志梁武帝時吏部刪定三公比部祠部儀曹虞
曹主客度支殿中金部倉部左民駕部起部屯田都官
水部庫部功論中兵外兵騎兵等郎二十三人陳承梁
其郎中在職勤能滿二歲者轉之隋初尚書有六曹二
十四司凡領三十六侍郎分司曹務直宿禁省如漢之
制開皇六年二十四司各置員外郎一人以司其曹之
籍帳侍郎闕則釐其曹事煬帝即位改尚書六曹各置
侍郎一人以貳尚書之職又諸曹侍郎並改為郎又改
吏部為選部郎户部為人部郎禮部為儀曹郎兵部為
兵曹郎刑部為憲部郎工部為起部郎以異六侍郎之
名廢諸司員外郎而毎司増置一曹郎各為二員後又
改主客郎為司蕃郎尋又毎减一郎置承務郎一人同
員外之職
唐百官志尚書吏部禮部兵部刑部工部郎中一人從
五品上員外郎各一人從六品上掌付諸司之務舉稽
違署符目知宿直為丞之貳(隋尚書省諸司郎及承務/郎各一人而廢左右武徳)
(三年改諸司郎中承務郎為員外郎貞觀元年復置左/右司郎中龍朔元年改郎中曰左右承務諸司郎中曰)
(大夫永昌元年復置員外/郎神龍元年省明年復置)六曹左右司郎中(初秦置郎/中令其屬)
(官有五官中郎將左右中郎將秩皆二千石是為三署/署中有中郎侍郎郎中郎中秩皆三百石侍郎秩皆四)
(百石中郎秩皆六百石並無員數多至十人分𨽻三署/主執㦸宿衛宫殿門出充軍騎漢因之故馮唐為郎中)
(署長揚雄為侍郎並其任也漢官儀云尚書郎初從三/署郎選詣尚書臺試毎一郎缺則試五人先試牋奏初)
(入臺稱郎中滿歲稱侍郎視事五年選大縣令亦參用/孝㢘為之其郎中侍郎之名皆因三署舊號也客曹郎)
(主胡羌事劇遷二千石或刺史其次遷為縣令秩滿自/占縣詔書賜錢三萬與三臺祖餞然漢言郎者多非尚)
(書郎漢文時直不疑買金償同舎郎漢武時顔駟為郎/三朝不遇及諸言以貲為郎父任為郎兄任為郎皆三)
(署郎也至後漢二署尤難分有尚書及曹名冠首者即/尚書郎也魏二晉以後無三署郎矣自漢以來尚書諸)
(曹並通謂之尚書郎漢代兩置其職則同魏晉宋齊唯/置郎中梁陳兩置後魏北齊唯置郎中隋開皇初唯置)
(侍郎六年毎司/各置員外郎)
國朝元祐令尚書諸司郎中從六品員外郎正七品
哀烏郎位(前漢天文志南宫二十五星哀烏郎/位故明帝云郎官上應列宿即此也)二臺(後/漢)
(陳忠上疏云今言事者杜根成翊世等新䝉表録顯列/二臺必承風響應爭為切直也注二臺謂杜根為侍御)
(史成翊世/為尚書郎)諸郎多文俗吏(又陳忠上疏云尚書出納帝/命為王喉舌臣等既愚暗諸)
(郎多文俗吏鮮有雅才毎為詔文宣示内外轉相求請/或以不能而專已自由辭㫖鄙陋竊見光禄郎周興韞)
(匵古今博物多聞屬文著辭有可觀采抱奇懐/能隨軰栖遲誠可歎息詔乃拜興為尚書郎)引被覆
之(華嶠後漢書馮豹為尚書郎勤力不懈每奏事未報/常俯伏省閣下或從昏至明章帝嘉之數加賞賜豹)
(眠熟上令/引被覆之)無被食糟糠(明帝性褊察嘗以事怒郎樂崧/崧逃入牀下上怒甚疾呼曰郎)
(出郎出崧曰天子穆穆諸侯皇皇未聞人君自起撞郎/上乃舍之為人朴忠家貧為郎獨直臺上無被食糟糠)
為三臺表(王譚為尚書郎臺閣議奏/常依義據法為三臺之表)試孝廉旬日拜(續/漢)
(書胡廣舉孝㢘試為天/下第一旬日拜尚書郎)典職十年(徐防為尚書郎周宻/畏慎在臺閣典職十)
(年奏事三世/未嘗有過)㧞佩刀斷絲(方儲為郎中帝使文郎居左/武郎居右儲正位中立曰文)
(武兼備在所施用上嘉其才以繁亂絲付儲使/理儲㧞佩刀而斷之曰反經任勢臨事宜然)守開陽
門候(何陽為郎中守開陽門候上微行夜還開陽不納/更從中東門入明旦召詣太官賜食諸門候皆奪)
(俸/)鼮鼠(竇攸為郎世祖㑹百寮於靈臺得鼠如豹文問/羣臣攸曰鼮鼠詔曰何以知之曰見爾雅知鼮)
(鼠詔曰如攸言賜帛三百/段更勅王子從攸受爾雅)上應列宿出宰百里(漢官儀明/帝時館陶)
(公主為子求郎不許賜錢千萬左右或云何愛一郎而賜太/多上曰夫郎官上應列宿出宰百里茍非其人必受其傷)
不離省闥(東觀漢記黄香為尚書郎嘗獨上宿/臺上左右不離省闥上聞而嘉之)體貌端嚴
容止可觀(徐防體貌端嚴容止可觀/顯宗異之特補尚書郎)天下名士(鄭泰靈帝/末隂交髙)
(位各聞山東靈帝崩何進輔政/徵天下名士以泰為尚書郎)請補千石(東觀漢記尚書/郎舊典滿補長)
(史鄭𢎞為僕射奏以為臺職尊而賞/薄人無樂者請補千石自此始也)文最髙華(司馬彪漢/書張衡字)
(平子以才學通博稱文最/髙華舉孝亷除尚書郎)射䇿甲科(前漢馬宫治春秋/以射䇿甲科為郎)誤
取他鞍被其馬(宣帝許皇后父廣漢為郎/誤取他鞍被其馬下蠶室)明易(髙康以明/易為郎)
十七年遷左丞(漢雜事張禹為尚書/郎十七年遷左丞)舉孝亷(鍾離意舉孝/亷補尚書郎)
(以病/免)奏事駐車待漏(樊梵為郎毎當/奏事駐車待漏)服事丹墀彌綸舊章
(謝承後漢書承父煚博物聰識為尚書侍郎服事丹墀彌綸/舊章毎誦髙祖及光武之後將相名臣佐國翊治謇諤諌争)
(清節隠逸儒林徵聘䇿文通訓條在南宫祕於省閣唯/臺丞郎并復道取急因得聞覽其餘它官莫敢闞𨵦也)在臺
練國家故事(劉裕補尚書郎才辯有文章自在臺閣練國/家故事每有奏議决於口筆為羣寮所服)深
識國典(龔遂拜尚書侍郎性敏逹彌綸舊章深識國典/每入朝奏事當廷所問應時捷對桓帝嘉其才)誤
賜縑(暨豐見/僕射門)脩儒術(樊凖字幼凌少修儒術和帝幸南陽/凖為羣功曹召見帝器之從還補尚)
(書/郎)俱拜(陳重與其友雷義俱拜尚書/郎義以左黜重見議去官)奏議為臺閣崇信(陽/球)
(補尚書嫻逹故事其所/奏議嘗為臺閣崇信)知騶牙(前漢東方朔武帝時為/郎建章宫後閣重機中)
(有物出其狀似麋以聞帝往視之問左右羣臣奏事明/經術者莫能知詔東方朔視之朔自言知之願賜美酒)
(粱飯大餐臣朔乃言詔曰可已餐又曰某所有公田魚/池蒲葦數頃陛下以賜臣臣朔乃言詔曰可於是朔乃)
(肯言曰所謂騶牙者也逺方當來歸義而騶牙先見其/齒前後若一齊等無牙故謂之騶牙其後一歲匈奴昆)
(邪王果將十萬衆來降漢/乃復賜東方生錢財甚多)堂堂乎張京兆田郎(三輔决/録田鳳)
(為尚書郎儀容端正入奏事靈帝目/送因題柱曰堂堂乎張京兆田郎)恥以孝廉為令史
職(丁邯有髙節正直不撓舉孝㢘為郎故事郎以令史/久次補之世祖改用孝廉邯稱病不就詔問病差為)
(郎不對曰臣不病耻以孝㢘為令史職爾世祖怒令虎/賁旄頭杖之數十詔問欲為郎不邯曰能殺臣者陛下)
(不能為郎者臣/詔遣出竟不拜)善天文(益都耆舊傳翟酺善天文選尚/書郎習天官於永安宫帝數幸)
(宫問以得失/賜之璧斂)出逢童子結為兄弟(會稽典録盛憲為臺/郎嘗出逢一童子容)
(貎非常憲怪而問之是魯國孔/融談接知其不凡便結為兄弟)有武有文未知所立(陳/宫)
(既到東都遇上見天下郎制曰有文者左有武者右宫/乃正居中立上問此何郡郎而不從行位宫從容對曰)
(有武有文/未知所立)中聖人(魏志徐邈為丞相軍謀掾又為東曹/議令史魏國建為尚書郎科禁酒而)
(邈私飲至沉醉校事趙逹問以曹事邈曰中聖人逹白/之太祖太祖大怒度遼將軍鮮于輔進曰平日醉客謂)
(酒清者為聖人濁者為賢人邈性修慎偶酒言爾竟坐/得免刑車駕幸許昌問邈曰頃中聖人否邈曰昔子反)
(斃於榖陽御叔罰為飲酒臣耆同二子不能自懲時復/中之矣然宿瘤以醜見傳臣今以酒見視帝大笑顧左)
(右曰名/不虚立)呼小名(傳幹字彦休司徒交辟皆不就公車徵/除尚書郎傅子云太祖見幹年八歲時)
(甚奇之及為司空呼/幹小名召為尚書郎)駐車解縛(韓宣為尚書郎常以職/事與諸曹當並受罰於)
(殿前已皆束縛杖未行文帝輦過問此為誰左右對曰/尚書郎渤海韓宣也上追念前臨淄侯所説乃曰是子)
(建所道韓宣耶特原之/駐車使問遂解其縛)開河渠通漕運(鄧艾遷尚書郎/時欲廣田畜為)
(滅呉之資遣艾行陳潁以東至壽春艾以為田良而水/少不足盡地利宜開河渠以引水澆溉可大積運粮又)
(通運漕之道乃著濟河論以為行止又以為昔破黄巾/因屯田積穀許都以制四方今三隅已定事在淮南臣)
(以為可省許昌左右諸稻田并水東下令淮北屯二萬/人淮南三萬人十二分休常有四萬人且田且守永豐)
(常收三倍於西計除衆費歲完五百斛以為軍資六七/年間可積三十萬斛於淮上此則十萬之衆五年食也)
(以此擒呉往而必克矣宣王善/之事皆施行出參征西軍事)關西無雙(魏略毋丘儉/字仲恭少時)
(好名有才學故時人稱之曰關西無雙/毋丘仲恭文帝時以父任為尚書郎)相者以不過二
千石(張緝上便宜詔以問中書令孫資以為有籌略遂/召拜騎都尉入為尚書郎以稱職為明帝所識上)
(以為緝之才能多所堪任試呼相工相其官所至相者/以不過二千石上曰何止如是乎未幾而明帝崩緝出)
(為新平/太守)騁其能於萬乘之前(魏名臣奏駙馬都尉甄猭/奏曰漢時公卿皆奏事選)
(尚書郎試然後得之其再職自賫所發書詣天子前發/省便處當事輕重口自决定或天子難問據案處正乃)
(見郎之割斷魏則不然今為尚書郎皆天下之選才技/鋒出亦欲騁其能於萬乘之前宜如故事令郎面自奏)
(事口自/處當)天下之選面自奏事口自處當(並見/上)比一把葉
(汝南先賢傳陳蕃上書云昔明帝公主為子求郎不許與/賜錢千萬左右問之帝曰郎天官也以當叙得何可妄)
(人耶今陛下以郎比一/把葉人以為反側也)不屈撓(屈霸字子卿拜尚書郎/當五侯之時貴戚傾天)
(下在朝者莫不趫捷/承風子卿不屈撓)奏投壺賦(魏略陳留邯鄲淳奏投/壺賦文帝以為尚書郎)
(賜帛/十疋)才學冠羣宜作臺郎(抱朴子漢末有禰衡者年二/十三孔文舉齒過知命身居)
(九列才學冠羣名位殊絶始友衡於布/衣又薦之於朝以為宜使起家作臺郎)不願為將(蜀志/姜維)
(字伯約郡欲表維以為將維家本/衣冠不願為將郡因表拜郎中)才藝絶人宜在臺閣
(索靖字幼安同郡張穀特表靖以才藝絶人宜在臺閣/不宜逺出邉塞武帝納之擢為尚書郎與襄陽羅尚河)
(南潘岳呉郡顧榮/同官咸歎服焉)人之水鏡(樂廣為尚書郎與何晏鄧/颺等談講衛瓘見而奇之)
(曰常恐微言將絶今復聞知命諸子造焉謂曰此人/之水鏡也毎見此人瑩然猶披雲霧而覩青天也)廊
廟之才非簡札之用(索靖子綝字巨秀少有大臣之量/靖毎曰廊廟之才非簡札之用州)
(郡吏不足汙吾兒也舉秀才除郎中嘗報乞/兄之讎手殺三十七人時人莫不壯之)代兄命為
桓温所知(呉隠之兄坦之為袁真功曹真敗將及禍隠/之詣桓温乞代兄命温矜而釋之遂為温所)
(知賞拜奉朝/請尚書郎)銓定九品檢括精詳(周馥遷司徒左西屬/司徒王渾表曰馥理)
(識清正兼有才幹銓定九品檢括精詳臣/委任責成褒貶允當請補尚書郎許之)不治威儀(郭/璞)
(遷尚書郎性輕/易不治威儀)辨章制度(王隠晉書賈充除尚書郎少/定發令兼度支考課辨章制)
(度事皆施行/轉黄門郎)自表易通事郎(衛瓘弱冠為尚書郎時魏/法嚴暴母陳氏泣瓘自表)
(得易通事郎/轉中書郎)襆被而出(魏舒為尚書郎時欲沙汰郎官/非其才者罷之舒曰吾即其人)
(也襆被而出同僚素無清論/者咸有愧色談者莫不稱之)定科律理寃訟(劉訟為尚/書郎定科)
(律理寃訟數年轉/廷尉正中書郎)對䇿上第(郄詵郡守文立舉詵賢/良對䇿上第轉尚書郎)奏
駮古今尺(摯虞補尚書郎將作大匠陳思掘地得古尺/尚書奏今尺長於古尺宜於古為正潘岳以)
(為習用已久不宜復改虞駮曰昔聖有以見天下之賾/而擬諸形容象物制器以存時用故参天兩地以正筭)
(數之紀依律計分以定長短之度其作之地有則故用/之地有徵考歩兩儀則天地無所隠其情凖正三辰懸)
(象無所容其謬施之金石則音韻和諧楷之規矩則器/用合宜一本不差而萬物皆正及其差也事皆反是今)
(尺長於古尺幾於半寸樂用之律吕不合史官用之厯/象失占醫署用之孔穴乖錯此三者度量之所由生得)
(失之所取徵皆絶閡而不得通故宜改今而從古也唐/虞之制同律度量衡仲尼之訓謹權審度今兩尺並用)
(不可謂之同知失而行不可謂之謹不同不謹是謂謬/法非所以軌物垂則示人之極凡物有多而易改易有)
(少而難變亦有改而致煩有變而之簡度量是行人所/常用而長短非人所戀惜是多而易改者也正失於得)
(反邪於正一時之變永世無二是變而之簡者也憲章/成式不失舊物末季茍合之制異端亂之所當以時釐)
(改貞夫一者也臣/以為宜如所奏)兄弟俱歴(觧系字少連及二弟結育/並清身潔已俱歴洗馬舍)
(人尚書郎/鄉里榮之)不得意作謡(潘岳為尚書郎始岳次宜為郎/不得意時僕射山濤領選岳内)
(非之宻作謡曰閤道東有大牛王/濟鞍裴楷鞦和嶠刺促不得休)蜀有兩郎(李驤字升/龍遷尚書)
(郎與杜軫齊名號蜀有兩郎/毎議莫能踰之後俱遷太守)頗渉文學(陸機遷尚書中/兵郎轉殿中郎)
(機與呉王表云以臣頗渉文學故/得轉殿中郎機在職多所駮議)文儀可觀(祖訥字士/言最有操)
(行能清言文儀可/觀遷尚書三公郎)不願超遷(王彪之字叔武初除佐著作/郎東海王文學從伯導謂)
(曰選官欲以汝為尚書郎汝幸可作諸王佐耶彪之曰/位之多少既不足計自當任之於時至於超遷是所不)
(願遂/為郎)督責之官繁霜之任(晉中興書郭璞遷尚書郎數/言便宜多所匡益肅祖之在)
(東宫與温嶠庾亮並布衣之好璞雖孤寒亦以才學同/見擕遇論者美之璞辭尚書郎表云今當以幼弱之質)
(充督責之官以無用之才管繁霜之任實非所堪必速/謗戾且臺郎清顯論啓宜允雖甘榮願就量力思退陛)
(下既擢臣以非望之榮服使臣得以/自効斯亦天地涵育含𢎞兼濟者也)唯作吏部不作餘
曹(王國寳浮動躁競婦父謝安惡其傾側毎抑不用補/尚書郎國寳以中興以來膏腴唯作吏部不作餘曹)
(固辭/不受)言郊廟有證據(徐邈僉尚書祠部郎職主郊廟上/言南北郊及明堂辟雍宗廟迭毁)
(皆有/證據)名重華夏(何邃少有美望公府十辟一無所就/由是名重華夏起家除尚書主客郎)賣
鐵長安(干寳晉紀石苞字仲容賣鐵於/長安髙祖見而奇之擢尚書郎)專典伐蜀事(臧/榮)
(緒晉書鄭黙字思𤣥為尚/書考功郎專典伐蜀事)州人才無先者(山濤啟事尚/書郎舊號大)
(臣之次州取尤者雍州久無郎前尚書傅祗坐事免/官在職日淺其州人才無先之者亦審可復用否)有
益臺閣(皇太子東宫當多用人才宜純取清德太子舍/人夏侯湛有文徳而不長治民有益臺閣在東)
(宫已久今殿中郎缺宜得/才學不審湛可參此選否)各為其主(晉世語曹爽觧印/綬將出主簿楊綜)
(止之爽不從有司奏曰綜導爽/反宣王曰各為其主宥之為郎)外望簡縱(王處冲别傳/處冲為尚書)
(郎外望簡縱若有遺漏然事要輙執/其中外之雖無所辨明臺閤益歸重)在清途未免楚撻
(太康起居注故司空王基夙為先帝受任基子冲為尚/書郎雖在清途猶未免楚撻其以冲為治書侍御史)
行義可用(范汪牋參軍陶鎰家甚富盛近過其門屋穿/籬倒畧無人迹云皆以行義所致可用為尚)
(書/郎)䇿在上第(阮徳輶集䇿在上第即拜尚書郎單寒之/徒或言對者因縁假託詔乃集羣才使廷)
(對/之)正用第二人(世説王坦之郎中年少時汪彪為僕射領/選擬之尚書郎人有語王者王曰自過)
(江來尚書郎正用第二/人何以擬我聞之而止)隣族相賀(陸恵曉除尚書殿中/郎隣族來相賀恵曉)
(舉酒曰陸恵曉年踰三十婦父領選/始作尚書郎卿軰乃復以為慶耶)比蹤昔人(梁書王/筠除尚)
(書殿中郎王氏過江以來未有居此職郎署者或勸不/就筠曰陸平原東南之秀王文度獨歩江東得比蹤昔)
(人何所多/恨乃就職)兄弟逓居此職(劉洽為殿中尚書郎洽兄弟/羣從逓居此職時人榮之)
居冩行之首(殿中郎缺武帝曰此曹舊用文學且居/冩行之首宜詳擇其人以張緬為之)二
十七年不徙官(後魏書髙允為郎二十七年不徙官時/百官無禄允恒使諸子樵採自給初尚)
(書竇瑾坐事誅瑾子遵亡在山澤遵母焦氏没入縣官/後焦氏以老得免瑾之親故莫有恤者允愍焦年老保)
(䕶其家積六年遵始/䝉赦其篤行如此)篤行(上/)杖脛三十(三國典略齊主/命百司各列勤)
(惰尚書郎皇甫亮三日不上齊主親詰其故亮對曰一/日雨一日病一日酒齊主以其言實遂優容之杖脛三)
(十/)作虎狀(晉羊侃字祖忻少而瓌瑋身長七尺六寸初/事魏為尚書郎以力聞魏文帝嘗謂曰郎官)
(謂卿為虎豈羊質虎皮乎試作虎狀侃因/伏以手抉殿没搯魏帝壯之賜以殊劍)沙汰見留(北/史)
(辛雄為尚書郎會沙汰郎官雄與羊探等八人見留餘/悉罷遣右僕射元狀欽稱雄之美左僕射蕭廣寳曰吾)
(聞元僕射云得如雄者四五人共/治省事足矣今日之賞庶其曉哉)郎官家(唐書韋虛舟/家有禮則父)
(子兄弟更踐郎/省時稱郎官家)入仕三十年方霑省官(趙華早擅髙名/在官垂五十年)
(累經貶謫蹇躓備至而入仕三十年方霑省/官身在郎署子嘗徒徒衣食不充以至亡没)著王政記
(裴遵度初登省郎嘗著王政記述今/古理體識者覧之知有公輔之量)曹郎奏事(梁武帝/天監初)
(詔曰自禮闈凌替歴兹永久郎省備員無取職事粃糠/文案貴尚虛閒空有趨墀之目了無握蘭之實曹郎可)
(依昔奏事自/是始奏事矣)兄弟同省(通典故事叔父兄弟不許同省/為郎然官格令不載亦無正勅)
(貞觀二年韋叔謹除刑部員外郎三年韋季武除庫部/郎中太宗謂曰知卿兄弟近任尚書省故授卿此官欲)
(成一家之美無避稍屈資也其後同省者/甚多近日非特恩除拜即須相囬避也)
　　都事
職官要録尚書都令史(晉百官表注云都令史絳朝服/進賢一梁冠官品第八廩月八)
(斗諸令史皆同掌與郎共平處事宜别録上士五章令/史服與同官第九俸月五斗掌與令史典期告下别掌)
(正書速文書作移屬作財用簿毎月冩應為此故者送/比部直事令史掌發内章表及上事其上尚書者條牒)
(數奏門下注發日月其啓章皆宜注之詔/書諭事及章表陳奏直事令史關直郎)
六典都事六人從七品上(都事本尚書都令史之職沈/約宋書云令史葢前漢官也)
(史記趙禹補中都官用亷為令史是也華嶠後漢書韋/彪上疏曰有楚獄事煩故置尚書令史以助郎又云郎)
(主文案與令史不殊漢官儀云尚書令史滿歲為尚書/郎出亦與郎同宰百里郎與令史分職受事令史見僕)
(射尚書執板拜見丞郎執板揖齊職儀云自魏晉宋齊/正史令書令史皆有品秩朱衣執板進賢一梁冠楊楞)
(伽北齊鄴都故事云尚書郎判事正坐都令史側坐書/令書過事洛京鄴都令史皆有品秩漢尚書臺令史秩)
(二百石魏氏令史皆八品晉百官公卿表云尚書都令/史八人秩二百石左右丞㧾知都臺事宋齊八人梁陳)
(五人品並第八梁武天監初詔曰尚書五郎職参政要/非但統領衆局亦乃方軌二丞頃雖求才未臻妙簡可)
(革用士流美盡時彦庶同持領秉此羣目於是以太學/博士陳訥兼殿中都司空法曹參軍劉顯兼吏部都太)
(學博士孔䖍孫兼金部司空法曹參軍蕭軌兼左民都/宣毅墨曹參軍王顒兼中兵都五人並以才地兼美首)
(膺茲選矣隋開皇初改都令史為都事置八人正八品/上皇朝置六人自晉宋齊後魏北齊隋都令史置八者)
(當八座之數梁陳置五者南朝多不置祠部/尚書當五曹之數皇朝置六者當六曹之數)
國朝官品令尚書省都事正八品
在任專學(王隠晉書虞溥字允元偏將軍領兵備隴/西溥在任專學以郎中補尚書都令史)清
談有國士之風(趙孟字長舒補尚書都令史善於清談/有國士之風其面有疵黯諸事不决皆)
(言當問/疵面)諸事問疵面(上/)都中冗員(王銓為尚書都令史/恵帝南郊舊儀大小)
(官共陪立乘左僕射王戎奏公族奢侈一人而兼倉大/郡不唯宅耗也銓曰母弟之親一體而已公輔之下去)
(無用之器撤空曠之宅并力務農以利於上可矣由世/未能爾流遁不反未可量也戎大慙然不能改竟尋諸)
(郎尚書曰不知/都中冗員乃爾)言古今葬地(干寳晉紀太康六年尚書/郎令史王銓上言古葬必)
(於是地地不妨民今率土之臣各附京邑求墓地廣/種松柏臣恐數十年後民稀松柏相望非永安之制)
　　主事
六典主事六人從九品上(漢官儀云光禄勲有南北廬/主事三署主事於諸郎之中)
(察茂材髙第者為之秩四百石次補尚書郎出宰百里/謝承後漢書陳蕃范滂公沙穆並以俊才舉孝亷除郎)
(中光禄勲主事後魏尚書吏部儀曹三公虞曹都官二/千石比部各量事置掌故主事員門下置主事令史並)
(從八品上隋初諸臺省並置主事令史煬帝三年並去/令史名其主事隨曹閒劇每置二十人令史置一主事)
(不滿十者亦置一人雜用才術之士顔慜楚文學名/家為内使主事其後尋罷皇朝流外入流者補之)
國朝官品令尚書省主事從八品
投版棄官(後漢范滂字孟博自光禄四行遷光禄主事/時陳蕃為光禄勲滂執公儀詣蕃蕃不止之)
(滂懷恨投版棄官去之郭林宗聞而讓蕃曰若范孟博/者豈宜以公禮格之今成其去就之名得無自取不優)
(之義也蕃/乃謝馬)麟之口光庭守(見吏部/尚書門)
　　令史　書令史
職官要録尚書令史(應劭漢官儀曰尚書令史二十人/皆出蘭臺以勞淂占好縣司馬彪)
(續漢書云尚書令史十八人二百石曹有三人主書後/增劇曹三人合二十一人華嶠漢書云韋彪上書曰往)
(時有獄事故置/令史助郎也)
六典尚書令史十八人書令史三十六人(自魏晉以來/令史之任用)
(人常輕梁陳後魏北齊雖預品秩益又微矣其革選卑/降始自平隋開皇初著令有流外勲品二品四品五品)
(六品七品八品九品之差皇朝因之諸臺省並曰令史/其尚書都省令史書令史並分抄行署文書食著米菜)
(料日四十錢給三口粮國初限八考以上入流若六考/以上頻上七考六上並入流為職事初隋氏革選令史)
(為流外得官者少年限又深武徳初天下始定京師榖/價貴逺人不願任流外至調州佐使及朝集典充選不)
(獲以相資而往故促以年優其叙次六七年有至本司/主事及上縣尉近革選限十考六上入流每府使三考)
(令史兩考聴轉/選續前勞也)
國朝官品令尚書省令史書令史從八品
用法平整(王隠晉書李苾少剛簡毅斷郡禮/聘功曹除吏部令史苾用法平整)耻以孝亷
為令史職(見尚書/郎門)補令史以辱袁著(後漢郎中袁著詣/闕上書訟梁冀驕)
(暴冀隂刺之學生劉常當代名儒/素善於著冀召著補令史以辱之)職尊賞薄(舊制令史/補丞尉尚)
(書令鄭𢎞奏曰職尊賞薄多無/樂者請諸令史為常帝從之)良士(吳志董厥為府令/史諸葛亮稱之曰)
(董令令良士也後遷/至尚書令史平臺事)宰相才(晉姚萇圍苻堅遣僕射尹/緯詣堅問事堅見其瓌傑)
(問曰卿於朕代為何官緯對曰尚書令史堅曰卿宰/相才王景畧等儔也而朕失之今日之亡不亦宜乎)訪
以朝儀遁逃不出(藏榮緒晉書張昌為逆欲以尚書令/史郭真為尚書郎訪以朝儀遁逃不)
(出昌制其妻/子避之彌逺)奉公憂職(汝南先賢傳傅浮字隠公入補尚/書令史奉公憂職以功除昌慮)
(長名為/神君)三吳富人(宋孔顗為御史中丞坐鞭令史為有/司所糾孔顗性素儉蘭臺令史皆三)
(吳富人/輕顗也)問令史今古不同(隋牛𢎞嘗問於騎尉劉炫曰/案周禮士多而府史少今令)
(史百倍於前職官减則不濟其故何也炫曰古人委任/責成歳中考其殿最案不重按文不繁悉府史之任掌)
(要目而已今之文簿常慮覆理鍛鍊苦辛甚宻萬里追/證百年舊案故諺曰老吏抱案死古今不同若此之相)
(懸也𢎞又曰後魏北齊之時令史從容而已今則不遑/寕舍其事何由炫曰齊氏州不過十三行臺遞相統領)
(文書行下不過旬餘今州二百其繁一也往者州惟置/剛紀郡置守丞縣唯令而已其所具寮則長官自備受)
(詔赴任每州不過數十今則不然大小之官悉由吏部/纎芥之迹皆屬考功其繁二也省官不如省事省事不)
(如清心官不省而從容其可/得乎𢎞甚善其言而不能用)限試一經(唐總章中詔諸/司令史考滿合)
(選者限試一經時人嘆異著於謡訟時閻立本為右相/姜恪為左相立本無它才識時以善畫稱之恪嘗累為)
(将軍立功塞外是嵗京都饑早𢎞文崇賢司成三館學/生並放歸本貫當時為之語左相宣威沙漠右相馳譽)
(丹青三館學生放/散五臺令史明經)五臺令史明經(上/)為廷尉平(見吏部/尚書抗)
(毅不/撓注)
　　亭長　掌固
六典亭長六人(漢因秦制率十里一亭長隋文帝始採/古亭長之各以為流外號皇朝因之主)
(守省門/通傳約)
六典掌固十四人(史記云郡國有好文學敬長上肅政/教順鄉里者詣太常受業如博士弟)
(子課能通一藝以上補文學掌故又東方朔云曾不得/掌故安敢望侍郎乎掌故主故事也漢史本亦為此固)
(字隋令稱掌事皇朝復稱掌固主守當倉庫及㕔亊鋪/設職與古殊與亭長皆為畨下上通謂之畨官轉入府)
(史從府史轉入令/史選轉皆試判)
　　行臺省
晉紀魏末晉文帝討諸葛誕散騎常侍裴秀尚書僕射
陳泰黄門侍郎鍾㑹等以行臺從至晉永嘉四年東海
王越帥衆許昌以行臺自隨是也
後魏道武帝天興元年山東有變乃於中山置行臺詔
衛王儀鎮之孝武永熈二年罷諸行臺在令無文其官
置令僕射其尚書丞郎皆尋詔復以勃海王髙歡為大
行臺隨機裁處
隋百官志後齊在令無文其官置令僕射其尚書丞郎
皆隨權制而置員焉隋行臺省則有尚書令僕射(左右/任置)
兵部(兼吏部/禮部)度支(兼都官/工部)禮部及丞(左右/任置)各一人都事
四人有考功(兼吏部爵/部司勲)禮部(兼祠部/主客)膳部兵部(兼職/方)駕
部庫部刑部(兼都官/司門)度支(兼倉/部)户部(兼比/部)金部工部屯
部(兼水部/虞部)侍郎各一人毎行臺置食貨農圃武器百工
監副監各一人各置丞録事等員行臺尚書令為視二
品上摠管行臺尚書僕射為視從二品中總管行臺諸
曹尚書為視正三品下摠管為視從三品行臺尚書左
右為視從四品行臺諸曹侍郎為視正六品行臺諸監
為視從九品行臺尚書郎為視正九品行臺諸監丞為
視從九品開皇二年置河北道行臺尚書省於并州以
晉王廣為尚書令置河北南道行臺尚書省於洛州以
秦王俊為尚書令置西南道行臺尚書省於益州以蜀
王秀為尚書令
唐職官志武徳初以諸道軍務事繁分置行臺尚書省
其陜東道大行臺尚書令方太子在藩為之及升儲位
省之山東行臺武徳五年省餘道九年省
兼摠民事(北齊武定八年辛術為東南道行臺東徐州/刺史郭志殺郡守文宣聞之勅術曰江淮初)
(附百姓難向京師留卿為行臺欲理邊民寃枉監理牧/守自今以後所統十餘州地諸有犯法刺史先啓聴報)
(以下先理後表齊代行/臺兼摠民事自術始也)有王佐才(北齊蘇綽為周文帝/行臺郎中在官歳餘)
(未見知臺中咸稱其能僕射周惠逹稱其有王佐才屬/周文帝與公卿往昆明池觀魚行至西漢故蒼池傾問)
(左右莫有知者或曰蘇綽博物多方乃召問綽應對如/流文帝嘉之乃令綽並行及至池竟不設網罟而還遂)
(留綽至夜問以政道卧而聴之文帝乃起整衣冠危坐/不覺膝之前席語遂逹曙□朝謂周惠逹曰蘇綽真竒)
(士也即拜大行臺左丞㕘典機宻自是寵遇日隆綽始/置文案程式朱出墨入及計帳户籍之法轉大行臺度)
(支尚書周文方欲革易時政務𢎞國富人之道故綽得/盡其才智賛成其事减官員置屯田以資軍國綽性儉)
(素不事産業家無餘財以海内未平常以平天下為己/任博求賢俊共𢎞正道凡所薦逹皆至大官周文推心)
(委任或出逰常預置空紙以/授綽隨事施行及還啓知焉)車後酹酒(綽為大行臺度/支尚書卒於位)
(帝痛惜之哀動左右及綽歸葬武功惟載以布車太祖/與郡公皆步送出同州郭門外太祖親於車後酹酒而)
(言曰尚書平生為亊妻子兄弟不知者吾皆知之惟爾/知吾心吾知爾意方欲共定天下不幸遂含我去奈何)
(因舉聲痛哭不覺失巵於手至𦵏日/乂遣使祭以太牢太祖自為祭文)置學(周文帝於行/臺省置學取)
(丞郎及府佐徳行明敏者充學生悉令旦理公務晚就/講學先六經後子史時薛慎為丞相府墨曹參軍以為)
(學師知諸/生課業)辦馬槽解圍(獨孤永業後主時為河陽道行/臺僕射洛州刺史周武帝親攻)
(金墉永業出兵以禦之曰是何逹官作何行動周人曰/至尊自來主人何不出㸔客永業曰客行怱速是故不)
(出乃連夜辦馬槽二千周人聞/之以為大将軍至乃解圍去)備小艇全河橋(北齊張/亮為行)
(臺左丞髙仲宻之叛也與斛律金守河陽周太祖於上/流放大船燒河橋亮乃備小艇百餘艘皆載長鏁鏁頭)
(施鈎火船将至即馳小艇以鈎鈎之引/鏁向岸船不得及橋之獲全亮之立也)恨不得兵三萬
横行天下(侯景為南道大行臺位司􁁍言於神武曰恨/不得兵三萬横行天下要須濟江縛取蕭衍)
(老翁以作太平寺主神武壮其言使擁兵十萬專制河/南仗任若已之半體景右足短弓馬非其所長唯以智)
(謀時髙昻彭樂皆雄/勇冠時景常輕之)仗任若半體(上/)檄書(薛收為大行/臺金部郎中)
(時太宗征伐檄書露布多出於收言辭/敏速皆同宿構馬上即成曾無㸃竄)論功第一(屈突/通判)
(陜東道行臺左僕射時從討王世充世充平/論功第一拜陜東道大行臺右僕射鎮東都)隠若敵國
(顔氏家訓張道携之為晉州行臺左丞愛養将/士鎮撫疆埸儲積器用愛活黎民隠若敵國)
　
　
　
　
　
　
　
　
　
　
　職官分紀巻八
欽定四庫全書
　職官分紀卷九
　　　　　　　　　　　　宋　孫逢吉　撰
　　列曹尚書
周禮司㑹中大夫二人(司會主天下之大計/官之長若今之尚書)
漢書百官表成帝初置尚書員五人(如淳曰主天子書/主天下物皆曰尚)
(書如主者曰/尚書主者)
漢書百官志成帝初置尚書四人分為四曹(漢舊儀曰/初置五曹)
(有三公曹主斷獄蔡質漢儀曰典天下歲盡集課事三/公尚書二人典三公文書吏曹尚書典選舉齋祀屬三)
(公曹靈帝末梁/□為選部尚書)常侍曹尚書主公卿事(蔡質漢儀曰主/常侍黄門御史)
(事世祖改/曰吏曹)二千石曹尚書主郡國二千石事(漢舊儀曰/主刺史蔡)
(質漢儀曰掌中郎官/水火盗賊辭訟罪眚)民曹尚書主凡吏上書事(漢舊儀/曰典繕)
(治功作監池/苑囿盗賊事)客曹尚書主外國夷狄事世祖承遵後分
二千石曹又分客曹為南主客曹北主客曹(漢舊儀曰/天子出獵)
(駕御府曹/郎屬之)凡六曹
續漢書百官志尚書秩六百石
漢官儀尚書唐虞官也書曰龍作納言詩云維仲山甫王
之喉舌秦改稱尚書漢亦尊此官典機宻也
漢官解詁士之權貴不過尚書又曰唐虞曰納言周官
為内史機事所總號令攸發
應劭漢官儀漢明帝詔尚書盖古之納言出納朕命㡬
事不宻則害成可不慎與
韋昭辨釋名尚上也言最在上總領之也辨云尚猶奉
也百官言事當省案平處奏之故曰尚書尚食尚方亦
然
晉職官志按尚書本漢承秦置及武帝逰宴後庭始用
宦者主中書以司馬遷為之中間遂罷其官以為中書
之職至成帝建始四年罷中書官者又置尚書五人一
人為僕射而四人分為四曹通掌圖書秘記章奏之事
各有其任其一曰常侍曹主丞相御史公卿事其二曰
二千石曹主刺史郡國事其三曰民曹主吏民上書事
其四曰主客曹主外國夷狄事後成帝又置三公曹主
斷獄是為五曹後漢光武以三公曹主歲盡考課諸州
郡事改常侍曹為吏部曹主選舉祠祀事民曹主繕修
功作監池園苑事客曹主䕶駕羌胡朝賀事二千石曹
主詞訟事中都官曹主水火盗賊事合為六曹是時尚
書雖有曹名不以為號靈帝以侍中梁鵠為選部尚書
於是始見曹名及魏改選部為吏部主選部事又有左
民客曹五兵度攴凡五曹及晉置吏部三公客曹駕部
屯田度攴六曹而無五兵咸寧二年省駕部尚書四年
省一僕射又置駕部尚書太康中有吏部殿中及五兵
田曹度支左民為六曹尚書又無駕部三公客曹惠帝
世又有右民尚書止於六曹不知此時省何曹也及渡
江有吏部祠部五兵左民度支五尚書祠部尚書常與
右僕射通職不恒置以右僕射攝之若右僕射闕則以
祠部尚書攝知右事
康帝起居注詔曰尚書萬事之本朕所責成也而廪秩
儉薄甚非治體今雖軍國多費不為元凱惜禄其依令
僕給尚書各親信五十人廩賜
宋百官志尚書古官也秦世少府遣吏四人在殿中主
發書故謂之尚書尚猶主也漢初有尚冠尚衣尚食尚
浴尚席尚書謂之六尚戰國時已有尚冠尚衣之屬矣
(餘如/晉志)
南齊百官志宋有吏部尚書領吏部删定三公比部四
曹度支尚書領度支金部倉部起部四曹左民尚書領
左民駕部二曹都官尚書領都官水部庫部功論四曹
五兵尚書領中兵外兵二曹祠部尚書左僕射通職不
俱置起部尚書興立宫廟權置事畢省
齊職儀尚書六人品第三秩六百石進賢兩梁冠納言
幘絳朝服佩水蒼玉執笏負荷
後魏官志皇始二年三月分尚書三十六曹及諸外署
凡置三百六十曹令大夫主之大夫各有屬官其有文
簿當曹敷奏欲以省彈駮之煩十二月復尚書三十六
曹曹置代人令史一人譯令史一人書令史一人天賜
二年二月復罷三十六曹别置武歸脩勤二職武歸比
郎中脩勤比令史分主省務始元元年正月置右民尚
書神䴥元年置諸曹尚書十餘人各居别寺興安二年
置駕部右士尚書
隋百官志梁武時尚書省置吏部祠部度支左户都官
五兵等六尚書又有起部尚書營宗廟宫室則權置事
畢則省陳承梁尚書置五員後齊六尚書分綂列曹吏
部綂吏部考功主爵殿中統殿中儀曹三公駕部祠部
綂祠部主客虞曹屯田起部祠部無尚書則右㒒射攝
之五兵綂左中兵左外兵右外兵都兵都兵綂都官二
千石比部水部膳部度支綂度攴倉部左户右户金部
庫部凡二十八曹吏部三公郎中各二人餘並一人凡
三十郎中隋高祖時吏部尚書綂吏部侍郎二人主爵
侍郎一人司勲侍郎二人考功侍郎一人禮部尚書綂
禮部祠部侍郎各一人主客膳部侍郎各二人兵部尚
書綂兵部職方侍郎各二人駕部庫部侍郎各一人都
官尚書綂都官侍郎二人刑部比部侍郎各一人司門
侍郎二人度支尚書綂度支户部侍郎各二人金部倉
部侍郎各一人工部尚書綂工部屯田侍郎各二人虞
部水部侍郎各一人凡三十六侍郎分司曹務直宿禁
省如漢之制
唐百官志龍朔二年改尚書為太常伯咸亨元年依舊
居三公曹(後漢陳忠拜尚書使居三公曹注/成帝置三公曹尚書主知斷獄)有詔罷朝
(謝承後漢書陳禁字子雅拜尚書公卿朝日晏無詔禁/問臺上故事何時可罷對言已食輙有詔罷今已晏禁)
(曰寧可白耶尚書郎以上方晏樂不敢白禁使罷公卿/既罷上問左右今未有詔而朝罷何也尚書直對曰陳)
(禁上曰勿復問也禁在臺二年嘗病令僕射/敷奏久病滿百日請輙免有詔賜布帛醫藥)敕虎賁奪
劔(張陵字處仲為尚書省嵗朝梁兾帶劒入省陵叱兾/令出勅虎賁奪其劒兾跪謝陵劾之詔以歲俸贖罪)
(百寮肅然兾弟不疑曾舉陵孝廉謂曰昔舉君所以自/罰也陵曰明府不以陵不肖誤見擢叙今申公憲報私)
(恩爾不疑/有慙色)試政事對第一(翟酺字子廣為侍中時尚書/有缺詔將軍大夫以上試對)
(政事天文道術以第一者補/之由是酺對第一拜尚書焉)謇諤禁省(魏朗字少英入/為尚書冄升紫)
(㣲謇諤禁省不屈豪右為百寮所服以黨事免朗性矜/嚴閉門整法長吏希見動有禮序室家相待如賔子孫)
(如事嚴/君焉)三月之間周歴三臺(蔡邕以侍書侍御史遷尚/書三月之間周歴三臺)
賜珠不拜(鍾離意明帝徵為尚書時交趾太守坐贓穢/伏法以資物簿入大司農詔賜羣臣意得珠)
(璣悉以委地而不拜帝怪而問其故對曰臣開孔子忍/渴於盗泉之水曾參回車於勝毋之邑惡其名也此贓)
(穢之寶誠不敢拜帝笑曰清乎/尚書之言乃賜庫錢三十萬)秉機平正(荀緄字伯絛/拜尚書緄性)
(明寛敏分於衆職以厲羣僚秉機平正直/道而行是時内外公卿大夫莫不敬憚)天子傾意百
僚側目(楊喬字聖逹拜尚書喬淵冲博雅談術文辯優/納王事明習國家舊典故幹機宻之職夙夜周)
(慎退食自公喬儀容偉麗毎朝賀天子傾意百僚側目/桓帝重其才貌詔妻以公主喬固辭不受因閉口不食)
(匕日/而卒)妻以公主固辭不受(上/)習漢家舊事(王傳字季習/拜尚書明敏)
(習漢家舊事在臺歴載/夙夜敬戒内外不漏)白衣尚書(鄭均字仲虞遷尚書/以病乞骸骨拜議郎)
(章帝東廵幸均舍勅賜尚書禄/以終身故時人號曰白衣尚書)讜言正直(朱穆為尚書/讜言正直)
喉舌(續漢書李固上䟽曰陛下有尚書猶天/之北斗為天喉舌尚書陛下之喉舌)典樞機(華/嶠)
(後漢書韋彪上䟽曰欲急世所務當先除其患/其源在尚書典樞機天下事一决之不可忽也)呵虎賁
(張璠漢記朱穆黨事禁錮徴拜尚書正月百官朝賀畢/虎賁當陛下置弓於地謂羣僚曰此天子弓誰敢干越)
(百僚皆回避不敢當穆乃呵之天子弓當載之於盾首/之上乃敢置地大不敬即收虎賁付詔獄治罪莫不肅)
(然服其/忠烈)周宻重慎所薦輙手書草(東觀漢記陳寵字昭/公為尚書周宻重慎)
(時所薦輙手書/革人莫得而知)典定舊制(袁崧漢書伏湛字惠/公拜尚書典定舊制)壯其公
亮(魏志崔琰為尚書時太子未立臨菑侯植有才而愛/太祖狐疑以函令宻訪於外唯琰露版荅曰盖春秋)
(之義立子以長加五官將仁孝聰明冝承正/綂琰以死守之太祖壯其公亮喟然嘆息)制九品(陳/羣)
(為尚書制九品/為官人之法)臺中三狗(丁謐字彦靜曹爽宿與相親/㧞為散騎常侍轉尚書在臺)
(閣數有所彈劾勢屈於爽爽亦敬之時謗書謂臺中有/三狗三狗崖柴不可當一狗慿㸃作疽囊三狗謂何鄧)
(丁也㸃者爽小字也意言三/狗皆欲嚙人而謐尤疽囊也)不復重奏罷役(孫禮為尚/書明帝方)
(脩宫室而節氣不和天下少穀禮固爭罷役詔曰敬納/讜言促遣民作時李惠監作復奏留一日有所成訖禮)
(徑至作所不復重奏稱罷役明帝竒其意而不責帝獵/於大石山虎趨乗輿禮便投鞭下馬奮劒欲砍之詔令)
(扶上/馬)下馬斫虎(上/)清醇(許劭字子將清醇有/鑒識明帝時為尚書)刀鐶撞殺
(呉志尚書熊睦見孫皓酷虐㣲有所/諫皓使人以刀鐶撞殺之身無完肌)杜武庫(王隠晉書/杜預為尚)
(書損益萬㡬不可勝數朝野伏/焉號曰杜武庫言其無所不有)委以老成(山濤轉尚書/表辭年老詔)
(曰方今多事嘉謀/良圖委以老成)以九錫非先王之制(劉頒見/九錫門)一年不
收公私俱貴(晉起居注詔曰一年不收使公私俱貴不/唯天時乃人事有不盡故也要揔者正在)
(度支尚書也其以散騎常侍/中書令張華為度支尚書)八座之任非賢莫居(晉中/興書)
(蔡謨為尚書上䟽曰八座之任非賢莫居前後選用名/資有常孔愉諸葛恢並以清節令才少有名望昔愉為)
(御史中丞臣尚未為司徒長史恢為㑹稽太守臣為尚/書郎恢尹丹陽臣守小郡名軰不同階級殊懸今猥以)
(輕鄙超踰等匹上亂聖朝貫魚之次下違羣臣凖/平之論豈惟㣲臣其亡之誠實貽聖政維塵之累)事無
大小無不綜(傅子曰嘏為尚書/事無大小無不綜)身清行修不能沉浮(薛/瑩)
(集繆禕質直好義身清行修為/尚書不能沉浮為小人所疾)光輝紫機(韋誕集太僕/杜侯諫云入)
(作納言光/輝紫機)誅起部以塞天災(石虎鄴中記以五月發五/百里内民萬人築華林苑)
(垣在宫西周環數十里羣臣或諌虎不從到八月天暴/雨雪深三尺作者凍死數十人太史奏作役非時天降)
(此變虎誅起部/尚書以塞天災)閑練舊典(益部耆舊傳太尉李固薦楊/淮累世服事臺閣既閑練舊)
(典且有幹用宜在機宻特拜尚書固薨/免官尚書令陳蕃表行狀復徵為尚書)雷尚書(郭子王/公有幸)
(妾姓雷預政事納貨/蔡公謂之雷尚書)八尚書共選一尚書(晉劉寔崇讓/論曰尚書缺)
(擇尚書所讓最多者用之此為八尚書共/選一尚書詳於臨缺令主者選八尚書)拜官不俟時
(南史蔡景歴拜度支尚書舊式拜官在日午後景歴拜/日適逢輿駕幸𤣥武觀在位皆侍宴帝恐景歴不遇時)
(令早拜其/見重如此)喜朝廷得人(梁明少逰知名之士位都官尚/書簡文帝謂人曰我不喜明少)
(逰作尚書喜/朝廷得人)晚至免官(陸景遷尚書殿中曹郎拜日八/座丞郎並列上省交禮而景至)
(晚不及時/刻坐免官)十升龍管(張瓚故左民尚書中子沈増旻墓/銘云十升龍管四至九卿居高首)
(映比德/□明)賞參十亂躬越五本(丘遲為范尚書拜表禄止/一守官窮九列臣獲照秋)
(陽取沃淮海發蒙去吝已若松喬匪富伊榮須㬰/至此賞參十亂躬越五本歴覽前載孰與為匹)百官
根本(蕭子範為兄宗正讓都官尚書表五星懸耀/差池案宫之曲百官根本聯曹建禮之内)綂庶
事(魏應璩雜詩尚書綂/庶事官人承法憲)袁尚書朕之杜預(後魏書肅宗/靈太后曾醼)
(於華林園舉觴謂羣臣曰袁尚書朕之杜預欲以/杯敬屬元凱侍坐者莫不仰羡翻名位俱重當時)勘録
省中書(隋書于仲文上以尚書文簿繁雜吏多奸計令/仲文勘録省中事其所發擿甚多上嘉其明斷)
(厚加/勞賞)妙有德望(新唐書𤣥宗欲以牛仙客為尚書張九/齡諫曰不可尚書古之納言有唐以來)
(多用舊相居之不然歴踐内外清貫之地妙有德望者/充之仙客本河湟一使典爾㧞升清流齒班常伯此官)
(邪/也)
　　吏部尚書
後漢百官志尚書六人六百石本注曰成帝初置尚書
四人分為四曹常侍曹尚書主公卿事二千石曹尚書
主郡國二千石事民曹尚書主凡吏上書事客曹尚書
主外國夷狄事
後漢書光武改常侍曹為吏部曹主選舉齋祀事
晉職官志後漢靈帝以侍中梁鵠為選部尚書於此始
見曹名及魏改選部為吏部主選部事
晉百官表志吏部尚書一人諸尚書品俸以上皆與令
僕同
宋百官志世祖大明二年置二吏部尚書後還置一吏
部尚書
南齊百官志吏部尚書領吏部刪定三公比部四曹
隋百官志後齊尚書分綂列曹吏部綂吏部考功主爵
隋吏部尚書統吏部侍郎二人主爵侍郎一人司勲侍
郎二人考功侍郎一人
唐職官志吏部尚書一員正三品(龍朔二年改為司列/太常伯光宅元年改)
(為天官尚書/神龍復舊)侍郎二員正四品上(隋大業三年尚書六/曹各置侍郎一人以)
(二尚書之職並正四品國家定令諸曹侍郎降為正四/品下唯吏部侍郎為正四品上龍朔改為司列少常伯)
(咸亨復總章元年吏/部各增侍郎一人)吏部尚書侍郎之職掌天下官吏
選授勲封考課之政令其屬有四一曰吏部二曰司封
三曰司勲四曰考功總其職務而行其制命
六典吏部尚書一人正三品(周之天官卿也後周依周/官置大冢宰卿一人是也)
(隋後曰吏部尚書晉令吏部尚書五時朝服納言幘進/賢兩梁冠佩水蒼玉乗軺車皂輪袁子正書曰尚書佩)
(契刀囊執板加簪筆自魏至梁並第三品梁秩加至中/二千石後定十八班班多為貴吏部尚書班第十四諸)
(曹尚書班第十三陳梁隋並正第三品皇朝/因之掌文官選舉天寳十一載改文部後復)侍郎二人
正四品上(周之天官小宰中大夫也漢以來尚書侍郎/仐郎中之任後周依周官隋煬帝三年尚書)
(六曹各置侍郎一人以尚書之職並正四品唐天寳十/一載改文部後復總章元年加一員聖厯二年减一員)
尚書侍郎之職掌天下官吏選授勲封考課之政令凡
職官銓綜之典封爵䇿勲之制權衡殿最之法悉以咨
之其屬有四吏部司封司勲考功尚書侍郎總其職務
而奉行其制命凡中外百司之事由於所屬皆質正焉
凡選授之制每歲孟冬以三旬㑹其人去王城五百里
之内集於上旬千里之内集於中旬千里之外集於下
旬以三銓分其選一曰尚書銓二曰中銓三曰東銓以
四事擇其良一曰身二曰言三曰書四曰判以三類觀
其異一曰德行二曰才用三曰勞効德鈞以才才鈞以
勞其優者擢而升之否則量以退焉所以正權衡明與
奪抑貪冒進賢能也然後據其狀以覆之量其資以擬之
五品以上以名聞送中書門下聴制授焉六品以下常
參之官量資注定其才識頗高可擢為拾遺補闕監察
御史者亦以名送中書門下聴勑授焉其餘則各量資
注擬若都畿清望歴職三任經十考以上者得隔路授
之(謂監察御史左右拾遺大理評事畿縣/丞簿尉經三任十考以上有隔品授者)凡出身非清
流者不注清資之官凡注官皆對靣唱示若官資未相
當及以為非便者聴至三注三注下伏注至冬檢舊判
注擬凡伎術之官皆本司銓注訖吏部承以附甲焉凡
同司聯事及勾檢之官皆不得注大功以上親凡皇親
及諸軍功廉注員外官(其内外員外官及檢校試官本/司長官量閒劇取資歴清正舊)
(人分判曹事自外則不判若長官及/别駕長史司馬等官則不在此例)凡注官階卑而擬
高則曰守階高而擬卑則曰行凡三銓注擬訖皆當銓
團甲以過左右丞相若中銓東銓則亦先過尚書訖乃
上門下省給事中讀黃門侍郎省侍郎審然後進甲以
聞凡大選終於季春之月所以定九流之品格補萬方
之缺政官人之道備焉
國朝官品令吏部尚書正二品
吏部尚書掌總左右選文武官選試擬注及遷授䕃叙
之政令郎中員外郎參掌其事凡注官皆當選團甲過
本省訖擬奏
歎不如毛尚書(魏志毛玠為吏部尚書時無敢好衣美/食者魏武帝歎曰孤之法不如毛尚書)
作考課法(盧毓字子家為吏部尚書文帝使毓自選代/曰得如卿者乃可毓舉鄭冲帝曰文和吾自)
(知之更舉吾所未聞者乃舉阮武孫邕帝於是用邕前/此諸葛誕鄭颺等馳名譽有四聰八逹之謂帝疾之時)
(舉中書郎詔曰得其人與否在盧生爾選舉莫取有名/名如畫地作餅不可啖也毓對曰名不足以致異人而)
(可以得常士畏教慕善然後有名非所當疾也愚臣既/不足以識異人又王者正以循名按常為職但當有以)
(驗其後故古者敷奏以言明試以功今考績之法廢而/以毁譽相進退故真偽混雜虛實相蒙帝納其言即詔)
(作考/課法)先性行(盧毓於人及選舉先性行而後言才黃門/李豐常以問毓毓對曰才所以為善也大)
(才成大善小才成小善今稱之有才而不能為善是才/不可器也豐等服其言又牛𢎞取士先德行後文才用)
(多稱/職)使天下人自治(毛玠為東曹掾與崔琰並典選舉/用皆清正之士雖於時有盛名而)
(行不由本者終莫得進務以儉率人由是天下之士莫/不以廉節自勵雖貴寵之臣輿服不敢過度太祖歎曰)
(用人如此使天下人自治吾復何為㦲文帝為五官將/親自詣玠屬所親眷玠荅曰老臣以能守職幸得免戾)
(今所説人非遷次是以不敢奉命大軍還鄴議所并省/玠請謁不行時人憚之咸欲省東曹乃共白曰舊西曹)
(為上東曹為次冝省東曹太祖知其情令曰日出於東/月盛於東凡人言方亦復先東何以省東曹遂省西曹)
東曹(上/)典省外奏事(魏畧明帝逰宴在内乃選女子知/書可付信者遂得六人為女尚書)
(使典省外奏/事處當畫可)舉選號為得才(呉志李肅字偉恭善議論/臧否得中甄竒録異薦述)
(後進題目品藻曲有貫以此人服/之擢為選曹尚書舉選號為得才)用情愛憎不由公理
(暨鄷為選曹尚書欲區别賢愚彈射百寮皆貶高就下/降損數等其居貪鄙志節汚卑者皆以為軍吏置營府)
(以處之故怨憤多積競言鄷用/私情愛憎不由公理鄷至自殺)才照人物德服衆望(薛/綜)
(為選部尚書固讓顧譚曰譚心精體宻貫道逹㣲才/照人物德服衆望誠非愚臣所可越譚後遂代綜)吏
㓗於上俗移於下(先賢行狀毛玠雅亮公正在官清恪/其典選舉㧞真實斥華偽進遜行抑)
(阿黨諸宰臣治民功績不著而私財豐足者皆免黜停/廢乆不選用于時四海翕然莫不勵行至乃長吏還者)
(垢靣羸衣常乗柴車軍吏入府朝服徒/行吏㓗於上俗移於下民到于今稱之)朝廷歸美天下
稱平(崔琰委授銓衡總齊清議十有餘年文/武羣才多所明㧞朝廷歸美天下稱平)甄㧞人物
各為題目(晉山濤為吏部尚書固辭以老疾久而攝職/為左丞自裒所奏帝曰濤以病聞但不聴之)
(爾使濤坐執銓衡則何必上下耶濤不獲已乃起視事/濤居職選部十餘年毎一官缺輙啓擬數人詔旨有所)
(向然後顯奏隨帝意所欲為先故帝之所改用或非舉/首衆情不察以濤輕重任意或譛於帝而濤行之自若)
(濤所奏甄拔人物各為/題目時稱山公啓事)山公啓事(上/)户調門選(王戎為/左僕射)
(領吏部戎以晉室方亂慕蘧伯玉之為人與時舒卷無/謇諤之節自經典選未嘗進寒素退虚名但與時浮沉)
(户調門/選而已)門無私謁(崔洪清厲骨鯁不同於物為吏/部尚書舉用甄明門無私謁)制九
格(晉陽秋陳羣為吏部尚書制九格登/用皆由於中正考之簿書然後授任)周悄廉素(晉起/居注)
(太康四年詔選曹銓管人才冝得忠恪寡欲抑華崇本/者尚書朱整周悄廉素以道自居是其人也其以整為)
(吏部/尚書)不受一錢於人(王隱晉書鄧攸遷吏部尚書牧馬/於家庭妻息食素不受一錢於人)
無功譽有遺美(樂廣為吏部尚書所在無當時功譽然/時有遺美後人所思論人必先引其長)
(屈其所短不明而自顯人有訾過先盡容𢎞恕而後善/惡自著値世多難清白自將交無内外任誠保真人莫)
(見其除者是以能自/全當世以此多之)使天下無遺才(嵇紹字延祖裴頠/深器之曰使延祖)
(為吏部尚書可使/天下無遺才矣)居銓衡當舉此軰人(呉隱之與太常/韓康伯鄰居康)
(伯母殷浩之姊賢明婦人也每聞隱之哭聲輟飱投杼/為之悲泣既而語康伯曰若居銓衡當舉此軰人及伯)
(康為吏部尚書/隱之遂階清級)茍進之徒望風畏惮(蔡克居選官茍進/之徒望風畏惮初)
(克未仕時河内山簡嘗與瑯琊王衍書曰蔡子凡今之/正人衍以書示衆曰山子以一卒㧞人然未易可稱後)
(衍聞克在選官曰山子/正人之言驗於今矣)定選例(諸公讃李育為吏部尚/書正身率職不撓故能)
(行其所見遂定/選例而著於令)清實選舉(盧預晉書盧欽僕射領吏/部清實選舉稱為廉平)蔡
廓不能為徐干木書紙尾(蔡廓為吏部尚書因傅隆問傅/亮選事若悉以見付不論不)
(然不能拜亮以語錄尚書徐羡之羡之曰黄門以下悉/以委蔡自此以上冝共參同異廓曰我不能為徐干木)
(書紙尾遂不拜干木羡之小字也選案/錄尚書與吏部尚書連名故廓云紙尾)將加榮祿毎先
呵責(王𢎞自領選將加榮祿於人者毎先呵責譴辱之/然後施若美相眄接語欣歡者必無所諧人問其)
(故荅曰王爵既加於人又相撫勞便成與主分功此所/謂姦以事君者也求者絶官叙之分既無以為惠又不)
(㣲借顔色即大成怨府亦/鄙薄所不任問者悦伏)餉饋盈門一無所受(江湛為/吏部尚)
(書家甚貧不營財利餉饋盈門一無所受無兼衣餘/食常為上所召遇澣衣稱疾經日衣成然後赴朝)饋白
檀牽車(庾仲文性好㓗為吏部尚書用少府卿劉道錫/為廣州刺史道錫饋餉白檀牽車常自乗焉或)
(以白帝文帝見問曰道錫餉卿小/車裝餙甚麗有之乎仲文懼起謝)留令史免官(庾炳之/為吏部)
(尚書通貨賂吏部令史錢秦能弹琵琶主客令史周伯/舉善歌詣炳之宅諮事因留尚書舊制令史諮事不得)
(宿停外雖有八座命亦/不許為所司奏免官)事異意同(少帝即位以蔡廓為/吏部尚書不肯拜乃)
(以王惠代之惠被召即拜未嘗接客人有與書求官者/得輙聚置閣上及去職其封如初時論者以廓之不拜)
(惠之即拜雖/事異而意同)白衣領職(晉中興書周顗為吏部尚書以/醉酒為有司所糾白衣領職)
天下無滯才(世説王戎濬冲裴楷叔則二人總角詣鍾/士季須臾去後客問鍾曰向二童是誰曰)
(裴王客曰何如曰裴楷清通王戎簡要後二十年/此二賢當為吏部尚書當爾時天下無滯才也)人中
作市井(語林袁真為監軍范立平為吏部尚書范坐語/袁曰卿此選選不失䕶軍袁曰立平卿何事人)
(中作/市井)專選天下百官(袁子魏家置吏部尚書專選天下/百官夫用人君之所不以假人者)
(也/)天下之任非能獨辦(魏名臣奏羽林右監朱遺言天令/下之任非吏部尚書所能獨辦)
(長以下可專付吏/部守以上八座舉)著選曹箴置之左右(李重集為吏部/尚書其箴曰重)
(忝曹銓管人流品厚薄清濁雖思/祇慎莫知所寄著選曹箴置左右)六代五人並有文集
(梁書光祿大夫謝莊子朏朏子瀹瀹子覧覧/孫溫六代五人皆為吏部尚書並有文集)無慙小選
(初謝朓告王敬則敬則女為朓妻常懷刀以投朓朓不/敢相見及當拜吏部謙挹尤甚尚書范績嘲之曰卿才)
(人無慙小選但恨不可/刑于寡妻朓遂有慙色)九流賔客不與交言(蕭子顯風/神洒落雍)
(容閑雅簡通賔客頗負才氣掌選見九流賔/客不與交言但舉扇一撝而已衣冠竊恨)有舊者多
被㧞擢(何異為尚書主選舉其宿/與之有舊者多被㧞擢)門庭蕭索(禇炫為吏/部尚書居)
(身清正非弔問不雜交逰論者以為美及在選部門庭/蕭索賔客罕至出行左右常捧一黄紙帽箱風吹紙剥)
(殆/盡)求官袖金(禇彦回為吏部尚書有一人求官密於袖中/將一餅金因求請問出金示之曰人無知)
(者彦回曰自應得官無假此物若必見與不得不相啓/此人大懼收金而去彦回叙其事而不言其姓名時人)
(莫/知)園阿望幣釣嶼投竿(齊丘遲侍中吏部尚書何府君/誄曰園阿望幣釣嶼投竿金張)
(之貴允/茲七侍)顔竣嗔而與人官謝莊笑而不與人官(宋顔竣/為吏部)
(尚書留心選舉自强不息委任既隆奏無不可後謝莊/代竣意多不行竣容貌嚴毅莊風姿甚羙賔客喧訴常)
(歡笑荅之時人為之語曰顔竣嗔/而與人官謝莊笑而不與人官)借皷吹(梁蔡徴拜吏/部尚書啓後)
(主借鼔吹荅曰軍樂有功乃授蔡徵不自量揆紊我朝/章然其父景歴既有締搆之功冝且如啓拜訖進還)
三代居選部(謝覧朏之弟瀹之子自祖至/孫三代居選部時以為榮)衣冠傾屬(王/太)
(字仲通為都官尚書能接人士士皆願/其居選官頃之為吏部尚書衣冠傾屬)三為此職前代
未有(謝舉字言揚遷掌吏部舉祖莊於宋代/再與選至舉又三為此職前代未有)亞冡司(任/昉)
(為范雲讓散騎常侍吏部尚書表云去歲冬初國學之/老博士爾今茲首夏將亞冡司千秋之一嵗九遷荀爽)
(之十旬遠至方之/㣲臣未為速達)漢左雄晉山濤(沈約為禇炫讓吏部/尚書表東西兩漢左)
(雄孤絶於前南北二晉山濤莫嗣於後良由性藏於貌/才隱於心楚越無以况其迥殊山川未足方其阻險雖)
(復拂暗為明免過生智亦/何以登竒收異離渭分涇)漢革民曹魏仍東掾(張纉讓/吏部尚)
(書表曰漢革民曹魏仍東掾毛孝先以清公見羙盧子/家以正固任職降及晉代希覩其人樂彦輔雍容自守)
(當時恨其寡謇山巨源意存賞㧞不免與世沉浮鄧攸/之牧馬家庭何益心競之操卞靈如金丸在冶未聞簡)
(在之/功)天下稱能時人歸德(王筠為第六叔讓吏部尚書/表臣聞剸犀截兕必俟昆吾)
(之鋒逐日追風信資伯樂之駿自非伯豪之天下稱能/仲子之時人歸德孝先之㧞真抑偽巨源之黜惡舉善)
(然後可以銓鏡流/品平均衡石也)擬魏之崔毛(崔鴻十六國春秋錄記/永寧伯郭撫初為吏部)
(尚書與郎姚範清心虛永搜揚/俊乂内外稱之以擬魏之崔毛)通署三十六曹(後魏崔/𤣥伯遷)
(吏部尚書命有司制官爵選朝儀恊音樂定律令申科/禁𤣥伯總而裁之以為永式及置八部大夫擬八座𤣥)
(伯通置三十曹/如令僕綂事)停年格(崔亮為吏部尚書時羽林新害/張彛之後靈太后令武官得依)
(資入選官員既少應選者多前尚書李韶循常擢人百日/姓大為嗟怨亮乃奏為格制不問士之賢愚專以停解)
(月為斷雖復官湏此人停日後者終不得庸才下品年/月久者灼然先用沈滯者稱其能亮外甥司空諮議劉)
(宴遺書規亮曰殷周以鄉塾貢士兩漢由州郡薦才魏/晉因循又置中正諦觀在昔莫不審舉雖未盡美足應)
(十收六七而朝廷貢才止求其文不取其理察孝亷惟/論章句不及治道立中正不考人才行業空辨氏姓高)
(下至於取士之途不博沙汰之理未精而舅屬當銓衡/宜湏改章易調如何反為停年格以限之天下士子誰)
(復修厲名節哉亮荅書曰汝所言乃有深致吾乗時徼/幸得為吏部尚書當其壯也尚不如人况今朽老而居)
(帝難之任常思同升舉直以報明主之恩盡心竭力不/為貽厥之累昨為此格有由而然今已為汝所怪千載)
(之後誰知我哉可靜念吾言當為汝論之吾兼正六為/吏部郎三為尚書銓衡所宜頗知之矣但古今不同時)
(宜須異何者昔有中正品其才第上之尚書尚書據狀/量人授職此乃天下羣賢共爵人也吾謂當爾之時無)
(遺才無濫舉矣而汝猶云十收六七况今日之選專歸/尚書以一人之鑒照察天下劉毅所云一吏部兩郎中)
(而欲究鏡人物何異以管窺天求其博哉今勲人甚多/又羽林入選武夫崛起不觧書計唯可彍弩前驅指蹤)
(捕噬而已忽令垂組乗軒求其烹鮮之効猶未操刀而/使專割文武人至多官員至少不可周溥設令十人共)
(一官猶無官可授况一人望一官何由可不怨哉吾近/靣執不宜使武人入選請賜其爵厚其祿既不見從是)
(以權立此格限以停年爾昔子産鑄刑書以救弊叔向/譏之以正法何異汝以古禮難權宜㦲仲尼云知我者)
(春秋罪我者亦春秋吾之此旨其/猶是也但令當來君子知吾意焉)徘徊久之然後下筆
(郭祚為吏部持身㓗清重惜官位至於銓授假令得人/必徘徊久之然後下筆即云此人便已貴矣由是頗勞)
(滯當時每招怨言然所用者/皆量才稱職時人以此歸之)亢毅不撓(元順為吏部尚/書時三公曹令)
(史朱暉素事錄尚書事高陽王雍欲以為廷尉評頻煩/託順順不為用雍遂下命用之順投之於地雍聞之大)
(怒昧爽坐都㕔召尚書及丞郎畢集欲待順至於衆挫/之順日高方至雍攘袂撫几而言曰身天子之子天子)
(之弟天子之叔天子之相四海之内親尊莫二元順何人/以身成命投棄於地順鬚眉俱張仰靣看屋憤氣奔湧)
(長歎而不言久之揺白羽扇徐而謂雍曰高祖遷宅中/土剏定九流官方清濁軌儀萬古而朱暉小人身為省)
(吏何合為廷尉官殿下既先皇同氣誠冝遵㫖自有恒/規而復踰之雍曰身為丞相尚書如何不得用一人為)
(官順曰庖人雖不理庖尸祝不越樽爼而代之未聞有/别㫖令殿下參選事順又厲聲曰殿下必如是順當依)
(事奏聞雍遂笑而言曰豈可以朱暉小人便相忿恨/遂起呼順入室與之極飲順之亢毅不撓皆此類也)授
官有定價(元修義遷吏部尚書及在銓衡唯事貨賄授/官小大皆有定價時中散大夫高居者先叙)
(上黨郡闕遂求之修義私巳許人抑居不與居大言不/遜修義命左右臺拽之居對衆大呼大喝賊人問居曰)
(白日公庭安得有賊居指修義曰此坐上者違天子明/詔物多者得官京師白刼此非大賊乎修義失色居行)
(馬而/去)政本實繁司會攸切(溫子昇為廣陽王譲吏部尚書/表曰假勢風雲非由羽翮徒)
(得推遷就列僶俛當時曾無辟雍議禮之名/未有銅雀獻賦之敏而政本實繁司㑹攸切)天下尚書
(北齊段孝言為吏部尚書孝言既無深鑒又待物不平/抽擢之徒非賄則舊有將作丞崔成忽於衆中抗言曰)
(尚書天下尚書豈獨段家尚書也/孝言無辭以荅唯厲色遣下而已)六十人為一甲(三國/典畧)
(東魏以楊愔典選常六十人為一甲愔令其自叙訖不/省文簿便次第呼之無有誤者後有選人魯漫漢自言)
(猥賤獨不見識愔曰卿前在元子思坊騎秃尾草驢經/見我不下以方麴障靣我何以不識卿漫漢驚服愔又)
(調之曰名以定體漫漢果自不虛又令史唱名誤以/盧士深為士琛士深自言愔曰盧郎得潤所以比玉)不
許江總為詹事(陳孔奐為吏部尚書太子叔寳欲以江/總為太子詹事令管記陸瑜言之於奐)
(奐謂瑜曰江總有陳陸之才而無園綺之實輔弼儲后/竊有所難瑜具以白太子太子深以為恨乃自言於陳)
(主將許之奐乃啓曰江總文章之人今太子文藻不少/無藉於總如臣愚見願選敦重之才以居輔導陳主曰)
(即如卿言誰當居此奐曰都官尚書王廓世有懿惠質/性敦敏可以居之太子時亦在側乃曰廓王泰之子不)
(可為太子詹事奐又啓宋朝范蔚宗即范泰之子亦為/太子詹事前世不疑太子固爭之陳主卒以總為詹事)
(總與太子為晝夜之飲太子常/㣲行逰總家陳主恕而兔之)先德行後文才(隋書牛/𢎞為吏)
(部尚書其選舉先德行而後文才進用多稱職吏部侍/郎高世本鑒賞機務清悄絶倫然爽俊有餘亦以輕薄)
(時宰多以此疑之唯𢎞深識其真/推心委任隋之選舉於斯為最)斯須之間儀注悉備
(牛𢎞拜吏部尚書時高祖又令𢎞與楊素蘇威薛道衡/許善心虞世基崔子發等并召諸儒論新禮殺輕重𢎞)
(所立議衆咸推服之仁夀二年獻皇后崩王公以下不/能定其儀注楊素謂𢎞曰公舊學時賢所仰今日之事)
(决在於公𢎞乃不拜讓斯須之間儀注悉備皆有/故實素歎曰衣冠禮樂盡在此矣非吾所及也)前後
十餘年多所進㧞(韋世康拜吏部尚書前後十餘年多/所進㧞朝廷稱為亷平嘗因休暇而)
(謂子弟曰吾聞功成身退古人常道今年將耳順志在/懸車汝軰以為云何子初嗣荅曰大人澡身浴徳名遂)
(官成盛滿之誡先哲所重/欲追蹤二疏伏奉尊命)漢置五曹魏隆八凱(江總讓/吏部尚)
(書表曰竊以漢置五曹方今六尚魏隆/八凱擬古六卿近喻喉舌遠膺樞斗)以宰臣知大選
(魏知古先天二年冬令徃東都知吏部尚書事深以為/稱職手制曰卿以宰臣徃知大選官人知委情寄尤切)
(遂能端本革弊忘私自公正色而行措心不撓鏡已徹/則妍媸必鑒衡已舉則輕重㒺達朕遠聞之益用嘉嘆)
一時精選(張九齡入相用嚴挺之為尚書在丞知吏/部選陸景融知兵部選皆為一時精選)糊
名考判以求才彦(則天時勅吏部糊名考選人判以求/才彦劉憲與王適司馬鍾梁載言相)
(次判入第二/等為時所稱)曲行私惠(李嶠初在吏部時志欲曲行私/惠兾得復居相位奏置員外官)
(數千人至是官寮倍多府庫减耗乃抗表引咎辭職并/陳利害十餘事中宗以嶠倡言時政之失輒請罷免手)
(制慰諭而不允/尋令復舊職)抑貴勢親黨以避嫌疑(楊師道轉吏部/尚書師道貴家)
(子四海人物未能委練所署用多非其才而/深抑貴勢及其親黨以避嫌疑時論譏之)被召不解
佩刀(見大理/少卿門)前後表薦四十餘人(杜淹判吏部尚書參/議朝政前後表薦四)
(十餘人後多知名者淹嘗薦刑部員外郎郅懷道太宗/問淹懷道才行何如淹對曰懷道在隋日作吏部主事)
(甚有清/慎之名)自武職居選部(韋待賈拜吏部尚書待賈素無/藻鑒之才自武職而起居選部)
(既銓綜無叙甚/為當時所嗤)被任遇始讀書(侯君集拜吏部尚書君/集出自行伍素無學術)
(及被任遇方始讀書典選舉定考/課出為將領入參朝政並有時譽)
　　侍郎(歴代沿革並見尚書門/)
國朝吏部侍郎左選掌文官選試擬注及遷叙之政令
郎中員外郎㕘掌其事自注官皆當選團甲上都省訖
擬奏右選掌武官選試擬注及遷叙之政令(餘同/左選)
官品令吏部侍郎從三品
知人(隋初高孝本為吏部侍郎房𤣥齡杜如/晦與選孝本特加賞異後以為知人)甄别士庶
(陸彦師為吏部侍郎隋承周制官無清/濁彦師在職凡所任人頗甄别於士庶)裴馬(唐裴行儉/馬載為吏)
(部侍郎同時典選十餘年/甚有能名時人稱為裴馬)知人之鑒(裴行儉為吏部侍/郎典選有知人之)
(鑒見王劇與蘇味道謂人曰二子亦當掌銓衡之任後/劇果為天官侍郎味道至相位李敬𤣥尤重楊烱盧照)
(鄰駱賔王王勃行儉曰王勃等浮躁淺露豈享爵祿之/器乎楊子沉靜必至令長餘得令終為幸果如其言)
高選(李元紘杜暹為相以開封廣平公宋璟為吏部尚/書又為户部侍郎蘇晉與齊澣為吏部侍郎當時)
(以為/高選)江南典選(興元初劉滋為吏部侍郎徃洪州知選/事時京師㓂盗之後天下蝗旱穀價翔)
(貴選人不能赴調乃命滋江南/典選以便江嶺之人時稱舉職)鄧渴(鄧𤣥挺則天時為/吏部侍郎既不稱)
(職為時所鄙又患消渴選人目為鄧渴為詩榜於衢路/自唐掌選之失未有如𤣥挺者坐此左選後重為天官)
(侍郎其失/又甚于前)賜金背鏡以表清鑒(高季輔為吏部侍郎凡/所銓叙時稱允當太宗)
(嘗賜金背鏡/以表其清鑒)前有馬裴後有盧李(盧從愿睿宗踐阼拜選/吏部侍郎中宗之後)
(司頗失綱紀從愿精心調理大稱平允典選六年前後/無及之者上嘉之初高宗時裴行儉馬載為吏部最為)
(稱職及是從愿與李朝隱同時典選/時人稱曰吏部前有馬裴後有盧李)選人訴訟含容無
慍色(苖晉卿知吏部選事性謙柔選人有訴訟索好官/者雖至數千言或聲色甚厲者晉卿必含容之畧)
(無慍色拜吏部侍郎前後典選五年政/既寛弛胥吏多因緣為奸賄賂大行)朝廷求理遠近
皆須得人(崔鄆判吏部東銓事文宗勤於政道每若選/曹訛弊乃召三銓謂之曰卿等比選令錄如)
(何注擬鄆對曰資叙相當問其為治之術視可否而擬/之帝曰序資合得而才劣者何授對曰與邊遠漫官帝)
(曰如以不肖之才治邊民則疾苦可知也朝廷求理/遠近皆須得人茍非其才人受其弊尋拜吏部侍郎)隨
才銓擢咸得其冝(劉祥道父林甫貞觀初遷吏部侍郎/初遷代赴選者以十一月為始至春)
(即停選限既促選司多不究悉時選人漸衆林甫奏請/四時聴隨到注擬當時甚以為便時天下初定州府及)
(詔使多有赤牒授官至是停省盡來赴集將萬餘人林/甫隨才銓擢咸得其冝時人以林甫典選比隋之高孝)
(基/)私書盈几不省(孔緯字化文歴户部兵部侍郎吏部/侍郎選曹動循格令權要有所託私)
(書盈几/不省)不以藻鑒為意(許子儒以學藝稱長壽中官至/天官侍郎子儒居選部不以藻)
(鑒為意委令史旬直以腹心注官之次子儒高枕而卧/時云旬直平配由是補授失序無復綱紀道路以為口)
(實/)復舊任(崔𤣥暉拜天官侍郎每介然自守都絶請謁/頗為執政者所忌轉文昌左丞經月餘則天)
(謂曰自卿改職以來選人大有罪過或聞令史乃設齋/自慶此俗甚為貪惡爾今要卿復舊任又除天官侍郎)
典選六年有令譽(席豫為吏部侍郎𤣥宗謂之曰卿前/為考功職事平允故有此授豫典選)
(六年有/譽令)風采嚴整(韋陟為吏部侍郎嘗病選人冒名接/脚闕員既少取士良多正調者被擠)
(偽集者冒進陟剛腸嫉惡風采嚴正選人疑其有瑕按/聲盤詰無不首伏每歲皆賸得數百員缺可以待淹滯)
(嘗謂所親曰使陟知銓衡/一二年則無人可選矣)權邪憚其嚴勁(韋𢎞字景韓吏/部侍郎銓綜)
(平允權邪憚其嚴/勁不敢干以非道)頗隳公道(盧藏用景龍中為吏部侍/郎藏用性無挺特多為權)
(要所逼頗/隳公道)意有沙汰多所損抑(溫彦博為吏部侍郎彦/博意有沙汰多所損抑)
(而退者不伏嚚訟盈庭彦博惟騁辭辯/與之相語終日喧擾頗為識者所嗤)以進賢為務(李/季)
(卿拜吏部侍郎俄兼御史大夫奉使河南江淮宣慰振/㧞幽滯進用忠廉時人稱之任銓衡數年轉右散騎常)
(侍季卿有雅量性識博逹善與人交襟懷/豁如其在朝以進賢為務士以此多之)抑文雅進酷吏
(楊纂既長于吏道所在皆有聲績俄又除吏部侍郎前/後典選十餘載銓叙人倫稱為允當然而抑文雅進酷)
(吏觀時任數頗/為時論所譏)奉法清慎(隋楊恭仁大業初轉吏部侍/郎楊𤣥感作亂煬帝制恭仁)
(率兵經略與𤣥感戰于破陵大敗之軍旋煬帝召入内/殿謂曰我聞破陵之軍唯卿力戰功最難比雖知卿奉)
(法清慎都不知勇决如此納言/蘇威曰仁者必有勇固非虛也)四代居選部(房頴叔拜/天官侍郎)
(自其高祖景伯至頴叔四/代咸居選部時論榮之)時人推其强直(韋陟嘗任吏/部侍郎有一)
(致仕官叙五品陟判之曰青氊展慶曾不/立班朱紱承榮無宜臥拜時人推其强直)舉朝歎服(姜/晦)
(為吏部侍郎性聰悟識理體舊制吏曹舍宇悉布棘以/防令史與選人交通及晦領選事盡除之大開銓門示)
(無所禁私引致者晦輙知之召問莫不首伏初朝廷以/晦改革前規咸以為不可竟銓衡得所賄賂不行舉朝)
(歎/服)振理風俗(馬載為吏部侍郎考功員外郎劉思立子/憲為河内尉思立今日亡明日選人有索)
(憲闕者載深嗟咨以為名教所不容乃書其無行注冬/集朝廷咸曰真銓衡流品之司可謂振理風俗也其出)
(選為衆目所觀衆/口所訐趑趄失歩)
　　吏部郎
隋煬帝即位諸曹侍郎並改為郎
北齊書陸卬兄弟相代為兵吏部今侍郎也
公議得失以為褒貶(魏志諸葛誕字公休為吏部郎人所/屬託輙顯其言而仍用之後有當)
(否則公議其得失以為褒貶/自是羣寮莫不慎其所舉)論議清當(袁偘論議清當/柔而不犯善與)
(人交在廢興之間人趨務者常謙退/不為也時人稱之歴選部郎號清平)清通簡要(晉吏部/郎缺文)
(帝問其人於鍾㑹曰裴楷清通王戎/簡要皆其選也於是以楷為吏部郎)清尚(李重與李毅/為吏部郎時)
(王戎為尚書重以清尚見稱毅淹通有智識雖二/人操異然俱處要職戎以識會待之各得其所)二人
操異俱處要職(上/)銓綜廉平(李淯字伯重為吏部郎/銓綜亷平賜爵關内侯)飲
酒廢職(畢卓為吏部郎常飲酒廢職見舍郎釀熟卓因/即夜至其甕間盗之為掌酒者所縛明旦視之)
(乃畢吏部也遽釋其縛卓遂引主人宴於甕間取醉而/還卓嘗謂人曰左手持蟹螯右手持酒盃拍浮酒池中)
(足了一/生也)名顯朝廷(桓彛遷尚書吏部郎名顯朝廷于/時王敦擅權嫌忌士望彛乃去職)佳
吏部(禇亮毎屬桓彛覔一佳吏部彛曰輿縣宰/徐寧海岱清士即遷吏部郎竟歴要職)不抑寒
素(王蘊字叔仁遷吏部郎性平和不抑寒素毎一官缺/求者十輩藴無所是非時簡文帝輔政藴輙連狀白)
(之曰某人有地某人有才務在進/達各隨其方故不得者無怨焉)不敢用鄉曲一人(杜/錫)
(補吏部郎不敢/用鄉曲  人)頴悟(王戎少有頴悟二/十四為吏部郎)明雅邁時(王隱/晉書)
(山濤為吏部郎文帝與書曰足下任事明雅邁/時念多所乏今致錢二十萬絲百斤穀二百斛)忠心(晉/武)
(詔曰太祖家令陸亮/有忠心可補吏部郎)斥華競塞私謁(李重字茂曾遷尚/書吏部郎詢朝衆)
(而斥華競存公平而塞私/謁是以羣才㒺不畢舉)銓管之任甚有稱譽(晉中興/書阮放)
(與從弟孚齊名為吏部郎銓管之任甚有稱譽性清不/治産業在郎不免飢乏王導庾亮以放名士供給衣食)
(放由是/得立)性清約不治産業(上/)毋誨導(茍綽晉州記武舍/字景律官歴清資)
(而邂逅不為尚書郎遷散騎常侍自以毋存時誨導云/汝勉修其忠當為尚書郎恐違毋前言乃辭不就常侍)
(尋為吏部/郎乃就之)為人夷曠似王東海(晉懷帝永嘉官令吏部/郎太原溫機元甫世論)
(以其為人夷/曠似王東海)清直寡欲(世說山濤舉阮咸為吏部郎/曰清直寡欲萬物不能移也)老
嫗識其非常人(郭子劉道真少時漁釣草澤善歌嘯聞/之者莫不留連一老嫗識其非常人甚)
(樂其歌嘯乃殺豚進之道真食豚盡了不謝嫗見其不/飽又進一豚又食半還之後道真為吏部郎嫗兒為小)
(史道真乃超用之兒不知所由問母而後知之於/是齋牛酒以詣道真道真笑曰去去無可復相報)典碎
事(山濤啓事吏部郎典碎事日夜相接非直當正已而/乃當能正人議郎杜典德履亦佳太子庶子崔諒中)
(郎陸唯皆有意正人其/次不審有可用者否)相遇之過(袁宏與謝僕射書聞/見疑為吏部郎不知)
(審爾果當此/誠相遇之過)究識流品諳悉人物(宋書王僧綽為吏部/參掌大選䆒識流品)
(諳悉人物㧞才/舉能咸得其分)揚我名者殺我身(吏部尚書江湛舉王/㣲為吏部郎㣲與湛)
(書曰若平生云揚我名者殺我身/天爵且猶㓕名安用吏部郎哉)不受餅一甌(王悦之/為吏部)
(郎鄰省有㑹同者遺悦之一甌餅辭/不受曰此費誠小然少來不願當之)願上封禅書(袁淑/為吏)
(郎其秋大舉北伐淑侍坐從容曰今當鳴鑾中岳席卷/趙魏檢玉岱宗今其時也將逢千載之㑹願上封禅書)
(太祖笑曰盛德之/事我何足以當之)傾朝送别(何尚之字彦德為吏部郎/告休定省傾朝送别于冶)
(渚及至郡父叔度謂曰聞汝來此傾朝送可有幾客荅/曰殆數百人叔度笑曰此是送吏部郎爾非關何彦德)
(也昔殷浩亦嘗作豫章定省送别者甚衆及廢徙/東陽船泊征虜亭積日乃至親舊無復相視者)居小
選號為平允(褚翔為義興太守徴為吏部郎去郡百姓/老少追送出境涕泣拜辭翔居小選公清)
(不為請屬易意號為平允遷侍中又謝朓初告王敬則/反敬則女為朓妻常懷刀欲報眺朓不敢相見及當拜)
(吏部郎謙挹尤甚尚書郎范縝嘲之曰卿人/才無慙小選但恨不可刑於寡妻朓有愧色)官當圖人
人安得圖官(有人嘗求吏部郎何尚之曰此敗風俗也/官當圖人人安得圖官顔延之大笑曰我)
(聞古者官人以才今官人以/勢彼勢之所求子何疑焉)不容令史諮執(陸慧曉為/吏部郎吏)
(曹都令史歴政求諮執選事慧曉任已獨行未常與語/帝遣主曹单景雋謂曰都令史諳悉舊貫可共參務慧)
(曉謂景雋曰六十之年不復能諮都令史/為吏部郎上若謂身不堪便當拂衣而退)庭中植嘉樹
(顧憲之為尚書吏部郎其兄凱之嘗為吏部于庭中列/植嘉樹謂人曰吾為憲之植爾至是憲之果為此職)
三讓吏部(梁謝眺遷尚書吏部郎上表三讓中書疑朓/官未及讓以問國子祭酒沈約曰宋元嘉中)
(范曄讓吏部朱修之讓黃門蔡興宗讓中書並三表詔/荅近代小官不讓遂成常俗恐此有乖讓意王藍田劉)
(安西並貴重初自不讓今豈可不讓耶孫興公孔顗並/讓記室今豈可三署皆讓耶謝吏部今授趨階讓則有)
(意豈關官之大小撝讓之羙本出人情若大官/必讓便與詣闕章表不異例既如此都是非宜)銓序著
稱(王亮為吏部郎銓序著稱及為尚/書拘資次而已當代謂為不能)委以銓衡之任(後/魏)
(書宋繇沮渠蒙遜平酒泉于繇室得書數千卷鹽米數/十斛而蒙遜曰孤不喜尅李歆欣得宋繇爾拜尚書吏)
(部委以銓/衡之任)明解制度多識故事(鄧淵博覽經書長于易/筮太祖定中原擢為吏)
(部郎淵明解制度多識故事與崔𤣥伯參定/朝儀律令音樂及國史記詔䇿多淵所為也)非崔郎中
選事不辦(孝文帝欲創革舊制選置百官謂羣臣曰為/朕舉一吏部郎中給卿三日假尋曰朕已得)
(之矣乃徴崔亮為之自參選事垂將十年亷慎明/决為尚書郭祚所委毎曰非崔郎中選事不辦)鬻賣
官吏皆有定價(韋瑒為吏部郎性貪婪/鬻賣官吏皆有定價)清吏(許允為吏/部郎選郡)
(守明帝疑其所用非次召入將加罪允妻阮氏跣出謂/曰明主可以理奪難以請求允頷之而帝怒詰之允對)
(曰某郡太守雖限文書先王年限在後日限在前/取二事視之乃釋遣出望其衣敗曰清吏也賜之)有喉
舌之任(宋張緬弟績遷尚書吏部郎河東裴子/野曰張吏部有喉舌之任已恨其晚)銓衡庶
品歴選賔寮(陸倕拜吏部郎表曰銓衡庶品歴選賔寮/阮咸真素屢薦未登陸亮忠心裁居兹職)
(自非李重清識李毅恬正/何以區分管庫式鑒胥吏)冝師此人為楷模(隋李德林/為吏部郎)
(陸昂命其子與德林周旋誡之/曰汝每事冝師此人為楷模)
　　郎中
後齊吏部三公郎中各二人
隋煬帝即位毎增置一曹郎各為二員尋又毎减一郎
置承務郎中二員(並從五品上龍朔為/司列大夫並隨曹郎)一人掌考天下
文吏之班秩階品一人掌小銓亦分為九品通謂之行
署以其在九流之外故謂之流外銓亦謂之小選
六典郎中二人從五品上(周官太宰屬官有下大夫盖/郎中之任也秦有郎中以其)
(為郎侍衛居中故曰郎中漢選尚書郎初從三署即次/補之初入尚書臺稱郎中滿歲稱侍郎故郎中之名猶)
(因三署舊號也按吏部郎中後漢置之職在選舉魏晉/用人妙于時選其諸曹郎功高者選于吏部郎其吏部)
(郎歴代品秩皆高于諸曹郎魏晉宋齊吏部郎品第五/諸曹郎第六梁吏部郎品第四班第十一諸曹郎班第)
(十陳因梁後魏北齊吏部郎品正第四上諸曹郎品正/第六上後周依周官隋初二十四司並為侍郎品從第)
(五煬帝三年置六司侍郎諸曹侍郎並改為郎又改吏/部為選部郎異於六侍郎之名皇朝為吏部郎中龍朔)
(二年改司列大夫咸亨/光宅神龍並隨曹改復)一人掌考天下文吏之班秩品
命凡叙階二十有九從一品曰開府儀同三司正二品
曰特進從二品曰光祿大夫正三品曰金紫光祿大夫
從三品曰銀青光祿大夫正四品上曰正議大夫正四
品下曰通議大夫從四品上曰太中大夫從四品下曰
中大夫正五品上曰中散大夫正五品下曰朝議大夫
從五品上曰朝請大夫從五品下曰朝散大夫正六品
上曰朝議郎正六品下曰承議郎從六品上曰奏議郎
從六品下曰通直郎正七品上曰朝請郎正七品下曰
宣德郎從七品上曰朝散郎從七品下曰宣義郎正八
品上曰給事郎正八品下曰從事郎從八品上曰承奉
郎從八品下曰承務郎正九品上曰儒林郎正九品下
曰登仕郎從九品上曰文林郎從九品下曰將仕郎凡
散官四品以下九品以上並於吏部當畨上下凡叙階
之法有以封爵有以親戚有以勲庸有以資䕃有以秀
孝有以勞考有除免而復叙者皆循法以申之無或枉
冒凡應入三品五品者皆待别制而進之不然則否凡
文武百寮之班序官同者先爵爵同者先齒凡京師常
參官(謂五品以上職事官八品以上供/奉官員外郎監察御史太常博士)供奉官(謂侍中/中書令)
(左右散騎常侍黃門中書侍郎諌議大夫給事中中書/舍人起居郎起居舍人通事舍人左右補闕拾遺御史)
(大夫御史中丞侍/御史殿中侍御史)諸司長官(謂三品以上長官若勅換/諸司長官及賜者開府儀)
(同三司□進光祿大夫太子賔客尚書左右丞相諸司/侍郎中書門下五品以上官御史中丞並同長官例若)
(賜物則中書門下官正三品准二品四品准三品五品/准四品同中書門下平章事並同中書門下正三品)
清望官(謂内外三品以上官及中書黃門侍郎尚書左/右丞諸司侍郎太常少卿秘書少監太子少詹)
(事左右庶子左右/率及國子司業)四品以下八品以上清望官每日以
六品以上清望官兩人待制於衙内(若供奉官宿衛/官則不在此例)凡
授左右丞相侍中中書令六尚書以上官聽進讓其
四品以上清望官才職相當不應進讓其嶺南黔中三
年一置選補使號為南選凡天下官吏各有常員簿書
累跡功當殿最具員皆與員外郎分而理焉一人掌小
選凡未仕而吏京師者復分為九品通謂之行署其應
選之人以其未入九流故謂之流外銓亦謂之小銓其
校試銓注與流内銓畧同其在吏部兵部禮部考功都
省御史臺中書門下是謂前行要望目為七司其餘則
曰後行閒司凡擇流外職有三一曰書二曰計三曰時
務其工書工計者雖時務非長亦叙限三事皆下則無
取焉毎經三考聽轉選量其才能而進之否則從舊任
國朝令諸司郎中從六品
參選大事(南史庾杲之遷吏/部郎中參選大事)省眼(唐吏部郎中二㕔先/小銓次格式員外郎)
(二㕔先南曹次廢置/舊説吏部為省眼)君先捧紫泥(柳公綽字起之武元/衡罷相鎮西蜀與裴)
(度俱為元衡判官尤相善先度入為吏部郎中度以/詩餞别有兩人同日事征西今日君先捧紫泥之句)按
吏有風稜(五代史劉鼎清泰中為吏部郎中兼侍御史/知雜事鼎性若寛易而典選曹按吏有風稜)
　　員外郎
隋百官志高祖六年尚書省二十四司各置員外郎一
人以司其曹之籍帳煬帝即位廢諸司員外郎而每增
置一曹郎各為二員尋又每减一郎置承務郎一人同
員外之職
唐職官志吏部員外郎二員(並從六/品上)一人掌判南曹一
人掌判曹務
六典員外郎二人從六品上(周官太宰屬官有上士盖今員外/之任也宋百官階次有員外郎吳)
(遷為尚書郎後周依周官隋文帝開皇六年尚書二十四司各/置員外郎一人品從第六謂曹郎本員之外復置郎也煬帝三)
(年廢皇朝尚書諸曹各置員外郎一人吏部/置二人龍朔咸亨光宅神龍並隨曹改復)一人掌選院謂之
南曹(其曹在選曹之南/故謂之南曹也)毎歲選人有解狀籍書資考課必由
之以覈其實乃上三銓其三銓進甲則署焉一人掌判曹務
凡當曹之事無鉅細皆與郎中分掌焉應簡試如貢舉之制
國朝令尚書諸司員外郎正七品
鈐制姦吏(唐皇甫鏄為吏部員外郎判南曹凡/三年頗能鈐制姦吏改吏部郎中)吏事第
一(裴遵度遷吏部員外郎專判南曹天寳中海内無事/九流輻凑會府毎歲吏部選人動盈萬數遵度敏識)
(强記精覈文簿詳而不滯時/稱吏事第一由是大知名)孤寒無援者未常留滯(崔/郾)
(資質秀偉神清重雅人望而愛之為吏部員外郎姦吏/不敢欺孤寒無援者未常留滯銓叙之羙為時所稱)
姦吏不敢欺(上/)銓叙稱正(牛徽遷吏部員外郎乾符中/選曹猥濫吏為姦弊毎歲選)
(人四千餘人徽性剛直時為起請由/是銓叙稱正能否族别物議稱之)茍有才幹何限㣲
累(岑羲長安中為廣武令有能名則天嘗令宰相舉堪/為員外郎者侍郎韋嗣立薦羲且奏曰恨其從父長)
(倩犯逆為累則天曰茍有才幹/何限㣲累遷拜天官員外郎)滌除宿弊復清選部(劉/崇)
(望字希徒轉吏部員外郎崔安潛為吏部/尚書崇望判南曹滌除宿弊復清選部)
　　流内銓
國朝初張昭為尚書領選事凡京官七品以下猶屬銓
管自昭致仕始用他官兼判頗更舊制京官以上無選
並中書門下特除又使府不許召置幕職悉於銓授今
以選集者故止自節度判官以下州府判司諸縣令佐
案資格注擬號流内銓其流外銓選人亦用焉
建隆三年詔吏部流外銓選人並試判三道及流内出
身題定為上中下三等
乾德元年詔自今南曹銓司門下省三處磨勘注擬并
㸃檢謝辭等共給限一月日
開寳元年詔修循資格
太平興國二年選人所試判三道定為四等兩道全通
一道稍次而文翰俱優者為上等一道全通兩道稍次
而文翰稍優者為中等三道全次而文翰無取者為中
下等三道全不通而文翰紕繆者為下等判上者即與
超一資注擬如入職事官即不超資與加一階判中者
即依資注擬判中下者注同類官黃衣人即降一資如
初入令錄者止於令錄資内降一資注擬判下者殿一
選凡兩選經試判皆中下者擬同類官
淳化四年三月以磨勘幕職州縣官院為考課院五月
以考課院歸流内銓
景德元年凡引選人齎所試書判以傋親覽三年詔流
内銓自今幕職官赴調判上者超一資判中當循資者
具歴任功過并試判引對
天聖元年以毎道刑名全合者為通刑名及七分為精
不及三分為否仍於逐巻頭定詞理書札優稍優次低
次紕繆為五等以二通一粗而詞理書札俱優者為上
等一通二粗或二通一否而詞理書札稍優者為中等
三粗及二粗一否二否一粗而詞理書札俱次或低次
紕繆者為中下等三否而詞理書札俱紕繆者為下等
其全無詞理者縱刑名通書札優亦得入中下等其四
等超資加階循資降資殿年並依舊例更取判中下内
二否一粗及詞理書札俱低次紕繆者並注久闕官處
八年勑自今銓司毎有移注對換對移就移就注選候
移改定後限一日關貼過院限三日修書黃甲送南曹
勾勘限一日却送銓當日牒送門下省本省限五日即
書進入候降出中書即依元限一日却付門下省限次
日付都省承勑人送入甲庫限兩日如及十人以上甲
庫出給籖符及關南曹格式司官誥院限七日南曹出
給厯子限七日官告院出給官告籖符厯子如是人數
稍多依限修冩不及即具因依申銓量展日限出給日
限並除休務假外計日
治平元年二月權判吏部流内銓錢公輔奏請選人祖
父母父母老得家便官者免破注從之四月庚寅詔吏
部流内銓攝流外進納選人如一縣有三員許注二人
二員注一人
二年三月詔中外臣寮合選舉人者務在得人不必滿
所限之員所貴材品辨别仕路澄清從御史中丞賈黯
所請
三年詔流内銓磨勘選人願入職官者與循資注官令
任還無贓私罪及私罪杖以下情輕者舉主三人與磨勘引見
歲舉選人充京官者自今以三分之一分舉令錄判司
簿尉充職官舉主滿三人歴任贓私罪杖以下情輕者
判司簿尉有出身三考無出身四考皆與注合入職官
應舉官充縣令須到任成一考乃得舉
判流内銓蔡抗言奏舉人二百五十餘人度二年乃引
絶檢會每歲舉狀約千九百員被舉者既多則磨勘者
愈衆欲請權罷在朝知雜御史觀察使以上歲舉官從
之
熈寧五年詔吏部南曹併入流内銓
春明退朝錄吏部流内銓毎除官皆云權判正衙謝復
正衙前殿引選人謝辭猶唐以來謂之對敡判銓與選
人同入起居畢判銓於殿前近北西嚮立選人謝辭訖
出判銓官亦謝而出近止令選人門辭謝判銓不復入
　　格式司(掌幕職州縣官/格式闕簿辭謝)
國朝建隆元年勑天下縣除赤縣次赤縣次畿外取四
千户以上為望三千户以上為緊二千户以上為上千
户以上為中不滿千户為中下五百户以下為下毎三
年一次取諸道州府見管户口升降
雍熈二年定幕職州縣官料錢
咸平四年勑逐季闕解三年一次升降户口令有司定
式様頒下六年勑州縣官料錢米麥並須經格式司升
降則例支給
景德六年勑廣南試銜知縣通判除各給錄事料錢外
更與添支
太平興國三年勅吏部銓所注幕職州縣官令格式司
毎月具半年未上人名申御其銓曹上簿移牒催促
乾興元年流内銓言令格式司自今應廣南州縣候三
年一度升降勑下逐旋勘會若有升及千户以上縣即
依今來所奏置官兩員如是降下户口不及千户縣即
依舊例只置一員其有减下縣令候成資日依得替人
例令罷任
熈寧四年中書門下言天下選俸既薄而乂多少不一
恐不足以勸廉吏請增逐月俸詔依所定施行
　　南曹
六典其曹在選曹之南故謂之南曹
國朝掌選人投下文字及過院判成過銓選人授官出
給厯子
　　流外銓
六典(見吏部/郎中)
國朝掌考試附奏京百司人吏毎年十月諸司牒到承
闕姓名年終申奏至春夏差官考試咸平元年勑京百
司如今後額内闕人處吏部毎歲於十月内曉示諸司
於見祗應私名入仕三年以上依次牒送比試補填凡
門下省額二十五人中書省十五人起居院三人諌院
二人尚書都省五人吏部十二人銓二十人南曹十人
甲庫四人司封二人司勲二人考功五人兵部十人甲
庫二人職方三人駕部二人庫部二人户部三人度支
二人金部二人刑部八人加五人都官二人比部二人
司門二人禮部三人貢院八人祠部四人金部二人膳
部二人工部二人屯田四人虞部二人水部二人御史
臺二十五人太常寺六人禮院十三人宗正寺十三人
光祿寺六人衛尉寺二人大理寺十二人加三十三人
太僕寺八人鴻臚寺三人司農寺五人太府寺四人秘
書省七人殿中省五人國子監五人少府監六人將作
監五人四方館三人左右金吾左右衛各三人景祐二
年上封者言京百司毎年十月二十五日以前各於吏
部納文字足本司申奏差官考試比驗書札人材刑名
引見揀中與補正名叙理勞考竊聞多是吏部手分預
前商量抄冩轉送入試亦有懷挾律䇿自今欲望只令
就尚書省考試
熈寧六年詔兩府臣寮初除轉官轉㕔解罷陳乞使臣
公人並衮同推恩只令中書施行宰臣樞宻使知樞宻
院事五人樞宻副使同知院四人
　　官告院
國朝初於右掖門東廊置院四司告身案並集于此以
備中書除改本司郎中各主其事淳化五年始專置官
屬於省内掌文武官將校告身及封贈(凡官告各以主/司告身印印之)
(文臣用吏部武臣用兵部王/公命婦用司封加勲用司勲)
凡宰相親王使相用五色背金花綾紙犀軸暈錦褾袋
色帶三師三公樞宻使及曾任宰臣官至太子三師僕
射以上嗣王郡王節度使用白背金花五色綾紙犀軸
暈錦褾袋色𢃄參知政事宣徽使樞宻副使太子三師
僕射御史中丞兩京留守皇弟皇子皇姪皇孫用白背
五色綾暈錦褾大牙軸色𢃄尚書文明殿學士太子三
少京牧大都䕶兩省侍郎京尹上將軍兩使留後觀察
使用白背五色綾紙法錦褾大牙軸色𢃄並七張三司
使翰林學士侍讀學士樞宻直學士尚書省御史臺四
品兩省五品以上諸司東宫三品王傅中都督諸府尹
上都䕶下都䕶昭文館集賢院學士左右庶子詹事諸
衛大將軍防禦團練使刺史橫班諸使昭宣使樞宻都
承㫖及諸使司軍職𢃄刺史者用大綾紙大錦褾大牙
軸色𢃄三司副使升朝官太常博士以上京府少尹赤
縣令王府長史司馬諸司副使樞宻副承㫖節度行軍
副使判官檢校至常侍中丞以上者諸軍都指揮使及
供奉官軍職加爵邑者用大綾紙大錦褾大牙軸青𢃄
並七張升朝官五官正郎將以上内殿崇班及閤門祗
候官帶館閤三司職事者防團副使兩使判官畿令諸
州别駕幕職州縣檢校至員外郎者中書樞宻主事以
上兩省主事入内高班内品以上諸軍都虞侯以上供
奉官以下及三司勾院覆官以上檢校至尚書省技術
官至朝官同正官用中綾紙中錦褾中牙軸青𢃄京官
靈臺保章正幕職州縣官高班内品翰林待詔醫官中
書行首守當樞宻院主事令史法直禮直官用小綾紙
小錦褾木軸青𢃄並五張諸番蠻子授大將軍司階司
戈司候軍將等用大綾紙大牙軸法錦褾色𢃄(咸平三/年九月)
(重定十二月詔京官供奉官侍禁殿直祗候内品用小/綾紙水角貼金軸紬地黃花錦褾青𢃄又詔皇親崇班)
(以下用/大綾紙)其文武官封贈凡降制追贈者用白背五色綾
紙銀鈎暈錦紅裏褾大牙軸宫掖官告用遍地銷金龍
鳯羅紙妃嬪及大長公主遍地銷金斜花鳯子羅紙内
命婦國夫人用銷團窠花羅紙郡主縣主同以上並犀
軸暈錦褾袋紫絲網銀帉錔諸王妻宰相樞宻使參知
政事樞宻使副宣徽使節度使母妻團窠金花羅紙犀
軸暈銀褾袋紫絲網銀帉錔僕射尚書丞郎三司使中
丞觀察使内客省使母妻用金花羅紙犀軸法錦褾袋
紫絲網銀帉錔防禦使刺史軍主廂主南北省五品諸
司使以上母妻用五色金花綾紙牙軸大錦褾袋餘官
母妻用中錦褾袋其後郎中諸司使以上母妻皆用金
花五色羅紙犀軸法錦袋自餘母妻皆同上惟用玳瑁
軸五色羅紙大牙軸大錦褾學士以上母妻皆賜之餘
官則入其直又有預印書紙在中書舍人院有除授則
就冩之(景德三年勅吏部郎中掌文官告身司封郎中/掌封爵皇孫諸親内外命婦告身兵部郎中掌)
(文武告身贈官同正官其封爵命婦增官合用吏部兵/部告身印内追封公主亦合用封司告身印今後兵部)
(吏部及叙封加勲/須各用逐司印)皇弟皇子皇姪皇孫除官並用白背
五色綾紙十七張暈錦褾大牙軸色𢃄
熈寧二年皇親副率以上即用白綾紙暈錦褾大牙軸
色𢃄子若有近勅比換文資出官者依皇親例供使
六年官告院言内殿承制無使紙條貫不以有無食邑
例用大綾紙七張緣本官自在殿中丞下乞改正用中
綾紙褾軸如有食邑者如舊從之
七年舍人院言檢會官告院條制大學士以上並用白
背五色綾紙法錦褾觀文殿學士只用大綾紙法錦褾
大牙軸色𢃄子緣觀文殿學士在資政殿大學士之上
是舊制誤定乞用如大學士例從之
春明退朝錄予嘗判官告院知制誥時又提舉兵部司
封官告院而不曰司勲恐遺之也凡文臣及節度觀察
防團刺史諸司使副内殿承制崇班皆用吏部印管軍
至軍校環衛官用兵部印封爵命婦用司封印加勲用
司勲印凡官告之制后妃銷金雲龍羅紙十七張銷金
褾袋寳裝軸紅絲網金帉錔公主銷金大鳯羅紙十七
張銷金褾袋玳瑁軸紅絲網金銀帉錔(按皇后當降制/誕告不裝告身)
(而用冊本朝諸后止用告景祐元/年立后始用册治平熈寧皆循之)親王宰相使相五色
背五色金花綾紙十七張暈錦褾袋犀軸色𢃄紫絲網
銀帉錔樞宻使三師三公前宰相官至僕射東宫三師
嗣王郡王節度使白背五色金花綾紙十七張暈錦褾
袋犀軸色𢃄參知政事樞宻副使知院同知院籖書院
事宣徽使僕射東宫三師御史大夫宗室率府副率以
上白背五色綾紙十七張暈錦褾大牙軸色𢃄尚書觀
文殿大學士資政殿大學士東宫三少六綂軍上將軍
留後觀察使同上唯用法錦褾(近代翠毛獅子錦以/代暈錦非舊制也)三
司使翰林學士承㫖至直學士待制丞郎御史中丞及
兩省賔客大卿監祭酒詹事庶子大將軍防團刺史橫
行使内諸司使軍職遥郡樞宻都承㫖初除駙馬都尉
白綾大紙七張法錦褾大牙軸色𢃄三司副使少卿監
司業起居郎至正言知雜至監察御史郎中員外郎四
赤令諭德少詹事家令率更令太子僕太常博士節度
行軍司馬副使橫行副使諸司副使樞宻副承㫖軍職
都指揮使並不遥郡者白綾大紙七張大錦褾大牙軸
青𢃄國子博士至洗馬通事舍人諸王犮六尚奉御諸
衛將軍承㫖崇班閤門祗候五官正諸州别駕樞宻院
諸房副承㫖(官至將軍以上用/綾紙大錦褾牙軸)兩使判官防團副使率
府率副率京官館職堂後官中書宻院主事諸軍職都
虞候忠佐馬軍歩軍副都軍頭指揮使藩方馬歩軍副
都指揮使都虞候内供奉官至内品白綾中紙五張中
錦褾中牙軸青𢃄秘書郎至將作監主簿白綾小紙五
張黃錦褾角軸青𢃄幕職州縣官靈臺郎保章正諸州
長史司馬中書錄事主書守當樞宻院令史諸軍指揮
使内品待詔書藝白綾小紙五張小錦褾木軸青𢃄諸
蕃蠻子大將軍司階司戈司候郎將以上並白綾大紙法
錦褾大牙軸色𢃄凡修儀婉容才人貴人美人銷金小
鳯羅紙七張銷金褾玳瑁軸紅絲網塗金銀帉錔司言
司正尚食尚衣典寳常使金花羅紙七張法錦褾袋内
降夫人郡君團窠羅紙七張臺錦褾袋宗室婦常使金
花羅紙七張法錦褾袋宗室女素羅紙七張法錦褾袋
國夫人銷金團窠五色羅紙七張暈錦褾袋郡夫人常
使金花羅紙七張(見任兩府母/妻使團窠)法錦褾袋(以上至司言/司正等皆用)
(玳瑁軸紫絲/網銀帉錔)郡君縣太君遥郡刺史正刺史以上妻並
銷金常使羅紙七張餘命婦並素羅紙七張凡封贈父
祖為降麻官用白背五色綾紙法錦褾大牙軸餘雖極
品止給白大綾紙法錦褾大牙軸
　　甲庫
國朝掌承受制勑黃甲給籖符優牒及選人廢置改名
大中祥符五年勑流内銓注官後帖過院逐申牒送門
下省限五日押定後送銓司限七日銓司送南曹勾勘
印書限兩日南曹勾勘印書訖却送銓限一日銓牒門
下省限一日門下省進内限兩日候内中降到中書中
書限兩日却付門下省門下省却給付都省承勅人限
一日送甲庫亦限一日甲庫出給籖符關送南曹格式
司官告院限五日南曹給歴子限十五日官告院給官
告限五日
　　司封郎中
隋百官志後齊尚書分綂列曹吏部綂吏部考功主爵
又吏部三公郎中各二人餘並一人煬帝即位諸曹侍
郎並改為郎
唐職官志司封郎中一員(從五品上隋曰主爵郎武德/因之龍朔二年改為司封大)
(夫光宅改/司封郎中)
司封員外郎一人(從六/品上)掌國之封爵凡有九等
職員令司封郎中一人(掌封爵皇帝諸親内外命婦告/身等寺觀及道士女冠等事)
六曹司封郎中一人從五品上(北齊置主爵郎中一人/隋文帝為主爵侍郎煬)
(帝改為主爵郎武德初為主爵郎中龍朔二年改司封/大夫咸亨元年復故光宅元年改司封郎中神龍元年)
(復故開元二十/四年復為司封)員外郎一人從六品上(隋文帝置煬帝/改為主爵承務)
(郎武德初為主爵員外郎龍朔咸/亨光宅神龍開元並隨曹改復)郎中員外郎掌邦之
爵凡有九等一曰王正一品食邑一萬户二曰郡王從
一品食邑五千户三曰國公從一品食邑三千户四曰
郡公正二品食邑二千户五曰縣公從二品食邑一千
五百户六曰縣侯從三品食邑一千户七曰縣伯正四
品食邑七百户八曰縣子正五品食邑五百户九曰縣
男從五品食邑三百户(五等之爵盖始於黃帝其傳言/置左右大監監于萬國書堯典)
(云恊和萬邦又云輯五瑞即五等諸侯所執之玉也夏/殷以上其制難詳至周則云列爵惟五分土惟三始有)
(封國大小之制戰國之時又有雜號封君謂商君平原/君等秦又立二十等爵以賞軍功漢置王侯二等其二)
(十等爵亦存亦有君謂稷嗣奉春等後漢又有鄉亭侯/之號魏氏五等皆以鄉亭多假空名不食本邑及司馬)
(宣王誅曹爽封武陽至晉始復五等之制宋齊之後或/廢或置亦不常也隋氏始立王公侯以下制度皇朝因)
(之然户邑率多虚名其言食實封者乃得其户舊制户/皆三丁以上一分入國開元中定制以三丁為限租賦)
(全入/封家)
國朝司封掌封爵贈官宗室諸親命婦奏薦承襲之事
凡王公侯及内外命婦宗室諸親之封贈應取㫖則聽
中書制授而奉行其政令
元祐官品令尚書諸司郎中從六品
執秩(左傳晉文公作執秩/注執秩王爵之官)典諸侯封事(後漢馮勤光武/除為郎中給事)
(尚書使典諸侯封事勤差量功次輕重國土遠近/地勢豐薄不相踰越自是封爵之制非勤不定)
　　員外郎
隋百官志(見吏部員/外郎門)
唐職官志　六典(並見郎/中門)
國朝官品令尚書諸司員外郎(正七/品)
　　司勲郎中
周禮夏官司勲掌六卿賞地之法以等其功
隋百官志吏部尚書綂司勲侍郎二人
唐百官志司勲郎中一員(從五品上隋曰司勲郎武德/初加中字龍朔改為司勲大)
(夫咸/亨復)員外郎二員(從六/品上)掌邦國官令勲級凡有功効之
人合授勲官者皆委之覆定然後奏擬
職員令司勲郎中一人(掌校定勲績論功行/賞勲官等告身之事)
六典司勲郎中一人從五品上(周官有司勲上士二人/凡有功者司勲詔之後)
(周夏官有司勲上士一人掌六勲之賞隋文帝置司勲/侍郎二人煬帝改司勲郎武德初為司勲郎中龍朔元)
(年改司勲大/夫咸亨復故)員外郎二人從六品上(隋文帝置煬帝改/為司勲承務郎皇)
(朝復為司勲員外郎龍朔/咸亨光宅神龍隨曹復故)郎中員外郎掌邦國官人之
勲級凡勲十有二等十二轉為上柱國比正二品十一
轉為柱國比從二品十轉為上䕶軍比正三品九轉為
䕶軍比從三品八轉為上輕車都尉比正四品七轉輕
車都尉比從四品六轉為上騎都尉比正五品五轉為
騎都尉比從五品四轉為驍騎尉比正六品三轉為飛
騎尉比從六品二轉為雲騎尉比正七品一轉為武騎
尉比從七品凡有功効之人合授勲官者皆委之覆定
然後奏擬
國朝司勲掌賜勲定賞錄用世勞凡官吏軍民應賞而
𨽻有司施行者則審覆而駮其繆誤
元祐官令尚書諸司郎中從六品
　　員外郎
隋百官志(見吏部員/外郎門)
唐職官志　六典(並見郎/中門)
國朝官品令尚書諸司員外郎(正七/品)
後來詞人稱首(唐張九齡遷司勲員外郎時張說為中/書令與九齡同姓叙為昭穆尤親重之)
(嘗謂人曰後來詞人稱首也/九齡既欣知己亦依附馬)聚僧不如聚兵僧富不如
民富(五代漢李欽明為司勲員外郎乾祐二年冬上言/伏見天下户民大半家貧征賦之外差配尤繁豈)
(冝寒耕熱耨之人供㳺手惰農之軰臣近以檢苖外縣/遍歴鄉村編估聚居精舍輝赫毎縣不下二十餘處求)
(化齋糧不勝飽飫寺家耕種又免征徭臣竊知淮南不/度僧尼不知醫卜已六十年矣兼不許外来者入境中)
(古語云一夫不耕一婦不織必有受飢寒者即日聖化/之内且約十萬僧尼毎日人米一升十萬人日費二千)
(石以日繫月其數可知毎人春冬服裝除使綾羅紗穀/外一僧歲中須絹五疋綿五十兩十萬僧計絹匹五十)
(萬綿兩五百萬此軰不耕不農皆莫蚕織無禆聖化實/斁大倫臣以為聚僧不如聚兵僧富不如民富昔秦始)
(皇帝併吞六國虎視天下以兵多民富故也僧何預焉/經曰聖人在上國無幸民民之多幸國之不幸臣三復)
(此言為/之扼腕)
　　考功郎中
後漢百官志(見列曹/尚書門)
晉職官志魏尚書郎有考功定課
隋百官志後齊吏部綂吏部考功主爵
唐職官志考功郎中一員(從五品上龍朔二年/改司績大夫咸亨復)員外郎
一員(從五品上龍朔改司/績員外郎咸亨復)掌内外文武官吏之考課凡
諡議之法古之通典皆審其事以為旌别
六典考功郎中一人從五品上(漢官儀曹郎二人掌天/下嵗盡集課魏尚書郎)
(曹有考功郎中一人宋齊並置功論郎中梁有功論侍/郎並考功郎中之任也北齊有考功郎中隋文帝置考)
(功侍郎煬帝改考功郎開皇初改考功郎/中龍朔二年改司績大夫咸亨元年復故)掌内外文武
官吏之考課凡應考之官皆錄當年功過行能本司及
本州長官對衆讀議其優劣定為九等考第各於所由
司准額校定然後送省内外文武官量遠近以程限之
有差其外官附朝集使送簿至省凡考課之法有四善
一曰德義有聞二曰清慎明著三曰平公可稱四曰恪
勤匪懈善狀之外有二十七最一曰獻可替否拾遺補
闕為近侍之最二曰銓衡人物擢盡才良為選司之最
三曰揚清激濁褒貶必當為考校之最四曰禮制儀式
動合經典為禮官之最五曰音律克諧不失節奏為樂
官之最六曰决斷不滯與奪合理為判事之最七曰部
綂有方警守無失為宿衛之最八曰兵士調習戎裝充
備為督領之最九曰推鞫得情處斷平允為法官之最
十曰讎校精審明於刋定為校正之最十一曰承㫖敷
奏吐納明敏為宣納之最十二曰訓導有方生徒充業
為學官之最十三曰賞罰嚴明攻戰必勝為將帥之最
十四曰禮義興行肅清所部為政教之最十五曰詳錄
典正辭理兼舉為文吏之最十六曰訪察精審弹舉必
當為糾正之最十七曰明於勘覆稽失無隱為勾檢之
最十八曰職事修理供奉强濟為監掌之最十九曰功
課皆充丁匠無怨為役使之最二十曰耕耨以時收獲
剰課為屯官之最二十一曰謹於盖藏明於出納為倉
庫之最二十二曰推歩盈虛究理精宻為厯官之最二
十三曰占候醫卜效驗居多為方術之最二十四曰譏
察有方行旅無壅為關津之最二十五曰市廛不擾奸
盗不行為市司之最二十六曰牧養肥碩蕃息孶多為
牧官之最二十七曰邊境肅清城隍修理為鎮防之最
一最以上有四善為上上一最以上有三善或無最而
有四善為上中一最以上有二善或無最而有三善為
上下一最以上有一善或無最而有二善為中上一最
以上或無最而有一善為中中職事粗理善最弗聞為
中下愛憎任情處斷乖理為下上背公向私職務廢闕
為下中居官諂詐貪濁有狀為下下若於善最之外别
有嘉尚及罪雖成殿情狀可矜雖不成殿而情狀可責
者省校之日皆聴考官臨時量定百司量其閒劇諸州
據其上下進考之人皆有定限茍無其功不要充數功
過於限亦聽量進其流外官本司量其行能功過立四
等考第而勉進之凡親勲翊衛皆有考第考第之中畧
有三等諸衛主帥如三衛之考其監門校尉直長如帥
之考其諡議之法古之通典皆審其事以為不刋
國朝官品令尚書諸司郎中從六品
懷印赴行在(代宗幸陜考功郎中裴諝步懷考功及南/曹二印赴行在上見而謂之曰疾風知勁)
(草果信/之矣)
　　員外郎
隋百官志(見吏部員/外郎門)
唐職官志　六典(並見郎/中門)
國朝官品令尚書諸司員外郎正七品
掌貢舉(唐武德令考功郎中監試貢舉人貞觀以来乃/員外郎專掌貢舉省郎之殊□者至開元移貢)
(舉於禮部事具/禮部侍郎門)知舉黜浮艶(貞觀中考功員外郎王師/旦知舉時以冀州進士張)
(昌齡王公瑾並有俊才聲振京邑而師旦考其文䇿全/下舉朝不知所以及奏等第太宗怪無昌齡等名因召)
(師旦問之對曰此軰誠有詞華然其體性輕薄文章浮/艶必不成令器臣若擢之恐後生相效有變陛下風雅)
(帝以為名言/後並如其言)多得俊才堪掌綸誥(孫逖為考功員外郎/集賢院修撰逖選貢)
(士二年多得俊才初年杜鴻漸至宰相顔真卿為尚書/後年㧞李華蕭頴士趙驛登上第逖謂人曰此三人堪)
(掌論/誥)詩人(宋之問弱冠知名尤善於五言詩當時無能/出其右者景龍中為考功員外郎時中宗増)
(置修文館學士擇朝中文學士之/問與薛稷等首膺其選當時榮之)考簿絶姦吏之弊(王/徽)
(字昭文轉考功員外郎時考簿上中下字朱書吏緣/為姦多有揩改徽白僕射請以墨書遂絶姦吏之弊)典
舉平允(嚴挺之開元中為考功員外郎典舉二年大稱/平允登科者頓减二分之一遷考功郎中又令)
(知考功/貢舉)典舉得士(席豫開元中累官主考功員外郎典/舉二年大稱得士為時所稱三遷中)
(書舍人皆有能名為鄭州刺史入為吏部侍郎𤣥宗謂/之曰卿以前為考功職事平允故有此授預典選六年)
(復有/令譽)條責廉吏(鄭澣為考功員外郎刺史有驅廹人吏/上言政績請刋石記政者澣探得其情)
(條責亷吏巧迹遂/露人服其敏識)願公無權(周墀輔政以韋澳為考功/員外郎墀初作相私謂澳)
(曰才小任重何以相救澳曰荷公重知願公無權足矣/墀愕然不喻其㫖澳曰爵賞刑罰非公共欲行者願不)
(以喜怒憎愛行之但令百司羣官各舉其職則公/斂祍於廟堂之上天下自理何要權耶墀深然之)崔郎
儀貌不惡(李迥秀任考功員外郎知貢舉有進士姓崔/者文筆非佳迥秀覽之良久謂曰清河崔郎)
(儀貌不惡鬚眉如㦸精彩甚高出身何處量/必須進士再三喻而遣之聞者莫不大噱)為考䇿官
(賈餗字子美登制䇿甲科文史兼美四選至考功員外/郎長慶初䇿召賢良選當時名士考䇿餗與白居易俱)
(為考䇿官選/文人以為公)不避權幸皆行陞黜(李渤穆宗即位召為/考功員外郎校定京)
(官考不避權幸皆行陞黜奏曰三品考官先具如前其/四品以下官績具聞奏狀入留中不下議者以宰輔曠)
(官自宜上䟽論列而越職/釣竒非盡事君之道也)
　　户部尚書
前漢百官志成帝置尚書五人其三曰民曹主人吏上
尚書事
南齊百官志度支尚書領度攴金部倉部起部四曹
隋百官志後齊尚書分綂列曹度支綂度支左户右户
隋度支尚書綂度支户部侍郎各二人又三年改度支
尚書為户部尚書
唐職官志户部尚書一員(正三品隋為民部尚書貞觀/十三年復户部顯慶元年改)
(度支龍朔二年改司元太常伯光部/宅元年改地官尚書神龍復為户)侍郎二人(正四品下/自隋以來)
(改易名位並/皆從尚書)掌天下田户均輸錢穀之政令其屬有四
一曰户部二曰度支三曰金部四曰倉部總其職務而
行其制命凡中外百司之事由於所屬皆質正焉
六典户部尚書一人正三品(周之地官卿也後漢以民/曹兼主繕脩功作當工官)
(之任魏置左民尚書晋初省之太康中又置惠帝時有/右民尚書東晉及宋齊並置左民尚書梁陳置左户尚)
(書並掌户籍知工官之事後魏北齊有度支尚書亦左/民右户之任後周依周官置地官府大司徒卿隋初曰)
(度支開皇三年改為民部皇朝因之貞/觀二十三年改户部餘同唐職官志)侍郎二人正四
品下(周之地官小司徒中大夫也漢以來尚書侍郎今/郎中之任後周依周官隋煬帝置民部侍郎唐見)
(前/)尚書侍郎掌天下户口井田之政令凡徭賦職貢之
方經費賙給之算藏貨贏儲之准悉以咨之(餘同唐/職官志)
國朝户部左曹掌天下諸路州縣户口農田貢賦税祖
之政令及孝義婚姻繼嗣良賤田務劵債酒麴園宅凡
課入之事右曹掌常平免役之政令坊場河渡水利伍
保没官田産義倉賑濟公使之事並皆𨽻焉
官品令户部尚書從二品
階下讀奏(吳志孫休初即位户/部尚書階下讀奏)得司馬懿二人復何憂
(晉書初魏文帝置度攴尚書專掌軍國支計朝議以征/討未息動須節量及明帝嗣位欲用安平王孚問左右)
(曰有兄風否答曰似兄帝曰吾得/司馬懿二人復何憂轉度支尚書)内以利人外以救邊
(杜元凱為度支尚書内以利人外以救邊/備物致用以濟當時之益者五十餘條)以竹蓬為屏
風坐無毡席(呉隱之為度支尚書以竹蓬為屏風坐無/毡席後遷中領軍清儉不改毎月所得祿)
(才留身糧餘悉分賑親族家人績紡以供朝夕時/有困絶或并日而食身布衣不完妻子不沾寸祿)一年
不收使公私俱貴(普起居注咸寧五年詔一年不收使/公私俱貴不惟天時乃人事有不盡)
(故也要總者正在度支尚書也其以/散騎常侍中書令張華為度支尚書)年糧計較一由之
(朱鳯晉書文帝立度攴尚書年/糧計較一由之以司馬孚為之)所莅以清白自修(梁書/到溉)
(為左民尚書溉身長八尺美風儀善容止所莅以清白/自修性又率儉不好聲色虚室單牀旁無姬侍自奉衣)
(服不事鮮華冠履十年一易朝服或/至穿補傳呼清道示有朝章而已)給白衣尚書掾(何/𦙍)
(字子季為左民尚書後辭官隱於若耶/山雲門寺詔給白衣尚書祿道固辭)中丞入省(到洽/為御)
(史中丞兄溉為左民尚書舊中丞不得入尚書下舍洽/引服親不應有碍刺省評决乃許入溉省亦以其兄弟)
(素篤不能/相别也)夏月著犢鼻裩(周如正為左民尚書夏月著/犢鼻裩衣朱衣其放逸如此)
置棺㕔事(後魏書陽平王子匡除度支尚書匡與尚書/令高肇不平常無降下之色時世宗委政於)
(肇朝廷傾憚惟匡與肇抗衡先自/造棺置於㕔意欲詣闕論肇罪惡)義倉(隋書長孫平開/皇三年為度支)
(尚書平見天下州縣多罹水旱百姓不給奏令民間每/秋家出榖麥一石以下貧富為差等儲之閭里以備㓙)
(年名曰/義倉)好鬚(唐書太宗幸翠㣲宫授司農卿李緯民部/尚書房𤣥齡時在京城留守㑹有自京師)
(來者太宗問曰𤣥齡聞李緯拜尚書如何對曰𤣥齡但/云李緯好鬚更無他語太宗遽改授緯潞州刺史其為)
(當時准/的如此)㓙官(畢搆遷户部尚書開元四年遇疾上手䟽/方以賜之時議户部尚書為㓙官遽改授)
(太子詹事兾/有瘉瘳尋卒)正身奉法(鄭善果檢校大理卿兼民部尚/書正身奉法甚有善績制與裴)
(寂等十人毎奏事及侍立並令升/殿與從兄元濤在其數時以為榮)拜官不俟時(見列曹/尚書門)
　　侍郎
隋百官志
唐職官志　六典(並見尚/書門)
國朝官品令户部侍郎從三品
不進户部錢以結私恩(唐李綘為户部侍郎判本司事/嘗因次對憲宗問曰户部比有)
(進獻至卿獨無何也絳曰將户部錢進入内/藏是用官物以結私恩上聳然益嘉其直)伏獵侍郎
(嚴挺之為尚書右丞時宰相李林甫以蕭炅為户部侍郎/常與挺之同行慶弔客次有禮記炅讀之曰烝嘗伏獵)
(炅早從官無學術不識伏臘之意誤讀之挺之戯問炅/對如初挺之白張九齡曰省中豈有伏獵侍郎耶由是)
(出為岐州刺史/林甫深恨之)叙歴代户口(盧承慶為民部侍郎太宗/嘗問一代户口多少之數)
(承慶叙夏以後至周隋皆/有依據太宗嗟賞久之)送物不受(牛僧孺拜户部侍/郎初韓𢎞入朝以)
(宣武舊事人多流言者班列之中悉受其遺俄而父子/俱卒孤㓜小穆宗恐為厮養竊盗乃命中使至其家閱)
(其宅簿以付家老簿上其納賂之所唯於僧孺官側朱/書曰某月日送牛侍郎物若干不受却付訖穆宗甚悦)
(之居無何議命相/帝首可僧孺之名)精擇(李元紘歴工兵吏三侍郎上令/宰臣及公卿以下精擇堪為户)
(部者多有薦李元紘者將授以户部尚書執政以其資/淺未宜超㧞乃拜户部侍郎元紘因條奏人間利害及)
(時政得失以奏之上/大悅因賜衣一副)偶承恩渥盛于一時(韋表徵遷中/書舍人俄拜)
(户部侍郎職如故時自長慶寳厯國家比有變故凡在/翰林遷擢例無滿歲由是表徵自監察六七年間秩正)
(二卿偶承恩/渥盛于一時)貨泉之柄素非所長(王彦威開元六年召/拜户部侍郎尋判度)
(支彦威儒學雖優亦勤吏事然貨泉之柄素非所長㑹/邊軍上訴衣賜不時兼之朽敗宰臣惡其所為令攝度)
(支人吏付臺推訊彦威畧不介懷入司視事/及人吏受罰左授衛尉卿停務方還私第)左户(孟簡/由工)
(部侍郎進户部加御史中丞户部有二員别使授者居/别一署謂之左户元和後選委華重宰相多由此進崔)
(羣既相而/簡代之)年未四十(潘孟陽為户部侍郎年未四十其/母謂曰以爾之才而位丞郎使吾)
(憂/之)自稱老奴無大臣之體(張平叔長慶中為户部侍郎/狡險大言因王播以進既掌)
(財用常屈公利以便私嬖倖多狎之既有寵於上進退/便僻雜以優諧或自稱老奴復無大臣之體嘗奏事畢)
(降階復升又有論奏佻盪輕脫上毎為笑容之在班列/間玩狎郎吏譁肆無忌精鹽法請宰相為之使因以自)
(求樞機之任毎有内制出入輙疑/授已整衣冠以俟後人多笑之)請糶兩川祿米以救
貧人(庾敬休為户部侍郎奏兩川米價騰踴百姓流/亡請糶兩川闕官職田祿米以救貧乏之徒)
　　郎中
隋百官志後齊吏部三公各二人餘各一人隋度攴尚
書綂度支户部侍郎各二人煬帝即位諸曹侍郎並改
為郎又改户部為人部
唐職官志户部郎中二員(並五/品上)員外郎二員(從六品上/郎中員外)
(郎自隋以來/隨曹改易)掌分理户口井田之事
六典郎中二人從五品上(周官司徒屬官有下大夫盖/郎中之任也漢尚書郎一人)
(主户口墾田魏有左民郎曹晉兼置右民郎曹東晉及/宋齊唯有民部曹梁陳為左户郎後魏為左户曹郎北)
(齊有左民郎曹隋初民部曹置侍郎二人煬帝除侍字/皇朝為郎中顯觀二十三年改户部顯慶為度支龍朔)
(為司元大夫咸亨光/宅神龍並隨曹改復)員外郎二人從六品上(周官司徒/屬官有上)
(士後周依焉盖今員外之任隋開皇置民部員外郎煬/帝改民曹承務郎皇朝改民部員外郎貞觀顯慶咸亨)
(龍朔光宅神龍/並隨曹改復)郎中員外郎掌領天下州縣户口之事
凡天下十道任土所出而為貢賦之差分十道以總之
一曰關内二曰河南三曰河東四曰河北五曰山南六
曰隴右七曰淮南八曰江南九曰劔南十曰嶺南凡天
下之州府三百一十有五而羈縻之州盖八百焉京兆
河南太原為三都潞揚益荆幽為大都督府單于安西
安北為大都䕶府安南安東此庭為上都䕶府凉秦靈
延代兖梁安越洪潭桂廣戎福為中都督府夏原慶豐
勝營松洮鄯西雅瀘茂嶲姚䕫黔辰容邕為下都督府
同華岐蒲為四輔州陜懷鄭汴魏絳為六雄州虢汝汾
晉宋許滑衛相洺為十望州安東平營檀媯蔚朔忻安
北單于代嵐雲勝豐鹽靈會凉肅甘𤓰沙伊西北庭安
西河蘭鄯廓叠洮岷扶柘維靜悉翼松當戎茂嶲姚播
黔驩容為邊州四萬户以上為上州二萬户以上為中
州不滿為下州凡三都之縣在城内曰京縣城外曰畿
縣又望縣八十有五其餘則六千户以上為上縣二千
户以上為中縣一千户以上為中下縣不滿一千户皆
為下縣凡天下之户百户為里五里為鄉兩京及州縣
之郭内分為坊郊外為村里及村坊皆有正以司督察
四家為鄰五家為保保有長以相禁約凡男女始生為
黃四歲為小十六為中二十有一為丁六十為老毎一
嵗一造計帳三嵗一造户籍縣以籍成于州州成于省
户部總而領焉凡天下之户量其資産定為九等毎定
户以仲年造籍以季年凡賦役之制有四一曰租二曰
調三曰役四曰雜徭課户毎丁租粟二石其調隨鄉土
所産綾絹絁各二丈布加五分之一輸綾絹絁者綿三
兩布者麻三斤皆書印焉几丁歲役二旬無事則收其
庸毎日三尺有事而加役者旬有五日免其調三旬則
租調皆免
國朝官品令尚書諸司郎中從六品
讀判數遍詞理愜當(隋書高搆徵拜比部郎尋轉民部/時有叔姪爭嫡尚書省不能斷朝)
(臣之議不决搆斷而合理上以為能召入内殿勞之曰/我聞尚書郎上應列宿觀卿才識方之古人之言信矣)
(嫡庶者禮教之所重我讀卿判數遍詞理/愜當意所不能及也賜米百石由是知名)分判度支案
(唐建中三年户部侍郎判度支杜佑奏天實以前户部事/繁所有郎中員外各二人判署自兵興以來户部事簡)
(度支事繁唯郎中員外各一人請回輟郎中員外各一/人分判度支案待天下兵革息却歸本貫奉勑依)詩
名(盧綸為户部郎中有詩名於貞元中與李端司/空曙之徒名為十才子形於圖畫以美其名)論事
有風采(武儒衡累遷户部郎時皇甫鎛以宰相領度攴/剥下以媚上無敢言其罪者儒衡上䟽論列鎛)
(宻訴其事帝曰勿以儒衡上䟽卿將報怨耶鎛不/復敢言儒衡氣岸高雅論事有風采羣邪尤惡之)書樓
張家(淳化二年户部郎中張郁卒郁父正仕/至户部侍郎世尚儒學號書楼張家)土山頭(晉/宋)
(以還尚書省置員外郎分判曹事唐朝稱重其選舊制/郎中不歴員外選謂之土山頭景龍中趙謙光自彭州)
(司馬入為大理正遷户部郎中賀渉為員外乃戯詠之/曰員外從來美郎中望不優誰言粉署裏翻作土山頭)
(謙光酬之曰錦帳隨時設金爐任/意薫唯慙員外置不應列星文)
　　員外郎
隋百官志(見吏部員/外郎門)
唐職官志　六典(並見郎/中門)
國朝官品令尚書諸司員外郎正七品
二妙(唐韋虚心自大理丞累至户部郎中善於剖判/時員外郎宋之問工詩時人以為户部二妙)聞
其理行(裴向字傃仁為京兆府户曹轉櫟陽渭南縣令/奏課皆第一朝廷亟聞其理行擢為户部員外)
(郎/)省中賞其俊㧞(唐新語呂太一為户部員外郎吏部/移牒户部令墻宇悉䜿棘以防令交)
(通太一報牒曰眷彼吏部銓綜之司當須/簡要清通何必豎籬揷棘省中賞其俊㧞)不應列星文
(見郎/中門)
　　度支郎中
隋百官志後齊尚書分綂列曹度支綂度支左户右户
吏部三公郎中各二人餘並一人隋煬帝改諸曹侍郎
為郎
唐職官志度支郎中一員(從五品上龍朔改為/司度大夫咸亨復)員外郎
一人(從六/品上)掌判天下租賦多少之數物産豐約之冝水
路道塗之利毎嵗計其所出而支其所用凡物之精與
地之近者以供御物之固與地之遠者以供軍皆料其
遠近時月衆寡好惡而節用之
六典度攴郎中一人從五品上(漢有度支侍郎即郎中/之任也歴魏晉宋齊後)
(魏北齊並有度支郎中梁陳隋為侍郎煬帝但曰郎自/漢魏以來皆度支尚書領度支郎開皇三年改度支尚)
(書為民部尚書始民部領之/皇朝因之武德三年加中字)員外郎一人從六品(隋開/皇六)
(年置煬帝改曰承務/郎皇朝為員外郎)掌(同唐職/官志)
國朝掌度支軍國之用及上供科買俸祿賞賜雜給之
事而會其出入以周知内外物産豐約及其經費之數
官品令尚書諸司郎中從六品
判入(唐故事度支案郎中判入員外/郎判出侍郎總綂押案而已)理寃(張仲方少朗/秀為兒童時)
(父友高郢見而竒之曰此子非常必為國器後為金州/刺史郡人有田産為中人所奪仲方三疏奏聞竟理其)
(寃入為度/支郎中)奏數千言手不執本(崔仁師為度支郎中嘗/奏度支財物數千言手)
(不執本太宗怪之令黃門侍郎杜正倫齎/本與仁師對唱一無差殊太宗夫竒之)副知自蘇弁
始(蘇弁授度支郎中副知度支事仍命列/於正郎之首有副知之名自蘇弁始也)責坊州貢杜
若(筆談唐貞觀中勑下度支求杜若省郎以謝朓詩云/芳州採杜若乃責坊州貢之當時以為嗤笑至如唐)
(故事中書省中植紫薇花何異坊州貢杜若然歴世循/之不以為非至今舍人院紫㣲閣前植紫薇花用唐故)
(事/也)
　　員外郎
隋百官志(見吏部員/外郎門)
唐職官志　六典(並見郎/中門)
國朝官品令諸司員外正七品
判出(見郎/中門)教漢隂令獻糗餌(唐張濬為度支員外郎黄/巢將逼關輔濬記病請告)
(侍其母挈族避亂商州賊犯京師僖宗出幸途無供頓/衛軍不得食漢隂令李康獻糗餌數百餘騾綱軍士始)
(得食僖宗異之召康問曰卿為縣令安操心及此對曰/臣為塵吏安敢有此進獻張濬員外教臣也帝異之)
　　金部郎中
晉職官志魏尚書郎有金部
隋百官志梁置金部等郎齊尚書分綂列曹度支綂金
部隋度支尚書綂金部侍郎一人煬帝即位改為郎
唐職官志金部郎中一員(從五品上龍朔為/司珍大夫咸亨復)員外郎一
員(從六/品上)掌判天下庫藏錢帛出納之事頒其節制而司
其簿領
六典金部郎中一人從五品上(漢置尚書郎四人其一/人主財帛委輸蓋金部)
(郎曹之任也歴魏晉宋齊後魏北齊並有金部郎梁陳/隋為侍郎煬帝但曰郎皇朝因之武德三年加中字天)
(寶改/司金)員外郎一人從六品(隋開皇六年置煬帝改/承務郎皇朝為員外郎)掌庫
藏出納之節金寳財貨之用權衡度量之制皆總其文
籍而頒其節制
國朝掌財物出納之政令而平其難易頒權衡度量之
法
官品令尚書諸司郎中從六品
無媿幽明(隋盧昌衡為僕射祖孝徵所薦遷尚書金部/郎孝徵毎曰吾用盧子均為尚書郎自謂無)
(媿幽/明矣)委錢穀(唐德宗建中初罷劉宴鹽鐡等使天下錢/榖委金部倉部中書門下揀兩司郎官准)
(格式調掌/尋復置使)
　　員外郎
隋百官志(見吏部員/外郎門)
唐職官志　六典(並見郎/中門)
國朝官品令諸司員外正七品
貪猥(唐李石用金部員外郎韓益判度攴案益坐贓繫/臺石奏曰臣以韓益曉錢穀錄用之不謂貪猥如)
(此帝曰宰相知人善則用有過則懲卿所用人且不掩/其惡可謂至公從前宰相用人有過曲為蔽之此大謬)
(也/)
　　倉部郎中
晉職官志魏尚書郎有倉部
隋百官志後齊尚書分綂列曹度支綂倉部隋度支尚
書綂倉部侍郎一人
唐職官志倉部郎中一員(從五/品上)員外郎一人(從六/品上)掌判
天下倉儲受納税租出給祿廪之事
國朝倉部掌國之倉塲儲積之政令及其出納之事
官品令諸司郎中從六品
六典倉部郎中一人從五品上(周禮地官有廩人下大/夫為舍人倉人司祿之)
(長掌九穀之數賙賜稍食以周知其數蓋倉部之任也/自魏晉宋齊後魏北齊並有倉部郎中梁陳為侍郎後)
(周地官府有司倉下大夫一人隋初置倉部侍郎煬帝/但曰郎宋齊梁陳後魏北齊並以度支尚書領倉部開)
(皇三年改度支為民部領之皇朝因隋曰倉部郎武/德三年加中字龍朔二年改司庾大夫咸亨復故)員
外郎一人從六品上(後周地官府有小司倉上七一人/則其任也隋開皇六年置煬帝曰)
(承務郎皇朝復曰倉部員/外郎龍朔咸亨隨曹改復)掌國之倉庾受納租稅出給
祿廪之事
受之恬然(畢諴字存之歴駕部員外郎倉部郎中故事/勢門子弟鄙倉駕二部居之者不悅惟諴受)
(之恬然恭遜口無異言執政多/之改職方郎中兼侍御史知雜)
　　員外郎
隋百官志(見吏部員/外郎門)
唐職官志　六典(並見郎/中門)
國朝官品令諸司員外正七品
中立正色挺然不附(唐長慶中孟簡遷倉部員外郎屬/順宗登極王叔文竊政驟為户部)
(侍郎簡為其屬中立正色挺然不附叔文忌之/而不敢退黜言於宰相韋執誼換刑部員外郎)
　
　
　
　
　
　
　
　
　
　
　
　
　職官分紀卷九
欽定四庫全書
　職官分紀卷十
　　　　　　　　　　　　宋　孫逢吉　撰
　　禮部尚書
尚書舜典咨四岳有能典朕三禮僉曰伯夷帝曰俞咨
伯汝作秩宗
家語父子不親長㓜失序君臣上下乖離異志曰不和
不和則飭宗伯
後漢百官志成帝初置尚書四人分為四曹(蔡質漢儀/曰吏曹尚)
(書典選舉齋/祀屬三公曹)
南齊百官志祠部尚書左僕射通職不俱置
隋百官志隋禮部尚書統禮部祠部侍郎各一人主客
膳部侍郎各二人
唐職官志禮部尚書一員(正三/品)侍郎一員(正四/品下)掌天下
禮儀祭饗貢舉之政令其屬有四一曰禮部二曰祠部
三曰膳部四曰主客摠其職務而行其制命凡中外百
司之事由於所屬皆質正焉
六典禮部尚書一人正三品(周之春官卿也漢成帝置/尚書四人其四曰客曹主)
(外國夷狄事光武分六曹禮部曹主選舉齋祀事然則/夷狄齋祀皆今禮部之職東晉置祠部尚書常典右僕)
(射通職若右僕射闕則以祠部尚書知右事宋齊梁陳/皆號祠部尚書後魏稱儀曹尚書北齊亦為祠部尚書)
(掌祠祭醫藥死喪贈賻等事後周依周官置春官府大/宗伯卿一人隋為禮部尚書皇朝因之龍朔二年改司)
(禮大常伯咸亨元年復為禮部光宅/元年為春官尚書神龍元年復故)侍郎一人正四品
下(周之春官小宗伯中大夫也漢以來尚書侍郎今郎/中之任後周依周官隋煬帝置禮部侍郎皇朝因之)
(龍朔二年改司禮少常伯/咸亨光宅神龍隨曹改復)掌(同唐職/官志)凡舉試之制毎嵗
仲冬率與計偕其科有六一曰秀才(試方畧䇿五條此/科取人稍峻貞觀)
(以後/遂絶)二曰明經三曰進士四曰明法五曰書六曰算凡
此六科求人之本必取精究理實而升為第其博綜兼
學須加甄奬不得限以常科
國朝禮部掌貢舉齋戒祠祀宴饗舉授儀式制度器服
印記門㦸表疏祥瑞圖書册寶禮命冠婚喪葬賻贈之
事
官品令禮部尚書從二品
管攝二曹(後魏書孝文車駕征馬圏留宋弁以本官兼/祠部尚書攝七兵事及行執手曰國之大事)
(在祀與戎故令卿管/攝二曹弁頓首謝)文武兼資授二職(唐裴行儉擒都/支遮匐還高宗)
(廷勞之㝷又賜宴謂行儉曰卿文武兼資今故授/卿以二職即日拜禮部尚書兼檢校右衛大將軍)荅讜
言(陳叔達字子聰太宗時拜禮部尚書建成元吉疾害/太宗隂行譖毁高祖惑其言將有貶責叔達固諫乃)
(止至是太宗勞之曰武徳時災難屢/搆知公讜言今之此拜有以相荅也)
　　禮部侍郎
隋百官志　唐職官志　六典(並見尚/書門)
官品令禮部侍郎從三品
絶請託(唐高郢為禮部侍郎時應進士舉者多務朋遊/馳騁聲名每嵗冬州府薦送後唯追陪讌集罕)
(肄其業郢性剛正尤嫉其風既領職拒絶請託雖同列/通熟無敢言者志在經藝專考程試几掌貢部三嵗進)
(幽獨抑浮華朋濫/之風翕然一變)抑浮華(韋貫之為禮部侍郎凡二年/所選士大扺抑浮華先行實)
(由是趨競/者稍息)别頭舉人(故事禮部侍郎掌貢舉其親故即/試于考功謂之别頭舉人齊抗奏)
(罷/之)怯懦詭隨(劉太真善屬文性怯懦詭隨為禮部侍郎/知貢舉等執姻族方鎮子弟先収擢之太)
(真尤長于詩句每出一篇人皆諷誦徳宗文思俊㧞因/重陽日賜宴曲江亭御製詩并敘令百僚皆和上自考)
(其詩以太真及李/舒等四人為上等)得人多至公卿(賈餗為中書舍人太/和四年權知禮部貢)
(舉五年榜出後即擢禮部侍郎凡典禮闈三/嵗所選士七十五人得其名人多至公卿)段文昌李
紳怒薦託不行而錢徽獲貶(錢徽為禮部侍郎時宰相/段文昌出鎮蜀川文昌好)
(學尤喜圖書故刑部侍郎楊慿兄弟以文學知名家多/書畫鍾王張鄭之蹟在書斷畫品者兼而冇之憑子渾)
(之求進盡以家藏書畫獻文昌求致進士笫文昌將發/面託徽繼以私書保薦翰林學士李紳亦託舉子周漢)
(賔于徽及榜出渾之漢賔皆不中選李宗閔與元稹素/相厚善初稹以直道譴逐乆之及得還朝大改前志由)
(逕以徼進達宗閔亦急于進取二人遂有嫌隙楊汝士/與徽有舊是嵗宗閔子婿蘇朝及汝士季弟殷士俱及)
(第故文昌李紳大怒文昌赴鎮辭日内殿面奏言徽所/放進士鄭郎等十四人皆子弟藝薄不當在選穆宗以)
(其事訪於元稹李紳二人對與文昌同遂命中書舍人/王起主客郎中知制誥白居易於内廷重試内出題目)
(孤竹管賦鳥散餘花落詩十人不中選貶徽為江州刺/史中書舍人李宗閔劔州刺史右補闕楊汝士開江令)
(初議貶徽曰不然茍無愧心得喪一致修身慎行安可/以私書相證耶令子弟焚之人士稱徽長者穆宗尋亦)
(知其朋/比之端)留心貢舉(宣宗時禮部侍郎魏秩奏曰臣今年/放進士二十三人其封彦卿崔琢鄭)
(廷休等三人實有詞藝為時所稱皆以其父兄見居重/任不敢令中選詔令翰林學士承㫖韋宗等重考覆勅)
(曰彦卿等所試文字並合度程可放及第今後但依常/例放榜不得别有奏聞帝雅好儒士留心貢舉有時微)
(行人間採聽輿論以觀選士之得實又勅自今進士放/榜後杏園任依舊宴集有司不得禁止武宗好巡遊故)
(曲江亭禁/人宴聚)見放三十人(文宗開成中高鍇為禮部侍郎/掌貢部三年毎嵗四十人登第)
(後勅曰進士毎嵗四十人其數過多則乖于精選官途/填委要窒其源宜改每年限放三十人如不登其數亦)
(聽然鍇選擢雖多頗得實才/抑豪華擢孤進至今稱之)取瑞栁為賦題(吕渭字君/載授禮部)
(侍郎中書省有栁樹建中末始死興元元年車駕還京/後其樹再榮人謂之瑞栁渭試進士取瑞栁為賦題上)
(聞而/嘉之)所擢者無非名士(崔郾轉禮部侍郎東都試舉人/凡兩嵗貢士平心閱賞藝能所)
(擢者無非名士至大中咸通/之代為輔相名卿者十人)請諸生謁先師(劉允章咸/通中為禮)
(部侍郎請諸生及進士第並謁/先師衣青衿命幘以還古制)避是非失貢職(王起代/錢徽為)
(禮部侍郎先是貢舉猥濫勢門子弟交相酧酢寒門俊/造十棄六七及元稹李紳在翰林故有覆試之科及起)
(考進士奏先送中書令宰臣□視可否然後下當司/放牓從之議者以為起雖避是非失其貢職者也)姦
人(令狐峘為禮部侍郎宰相楊炎以杜封者求補𢎞文/生託封於峘峘謂使者曰相公誠憐封欲成一名乞)
(署封名下一字峘得以致之炎不意峘計即署名峘以/炎所署奏論言宰相迫臣以私徳宗出疏問炎炎具言)
(所以徳宗怒曰此姦人也欲决/杖流之炎苦救解貶衡州别駕)以梯登墻(賀知章遷禮/部侍郎屬㑹)
(立太子薨有詔禮部選挽郎賀知章取舍非允門䕃子/弟諠訴盈庭知章乃以梯登墻首出决事時人咸咄之)
(由是以授/工部侍郎)先責舊文(韋陟為禮部侍郎陟好接後軰尤/鑒于文雖詞人後生靡不諳練曩)
(者主司取與皆以一塲之著登其科目不盡其方陟先/責舊文仍令舉人自通所上詩筆先試一日知其所長)
(㓜後依常式考覈片/善無遺美聲盈路)奏請兩都試舉人(賈至為禮部侍/郎是嵗至以嵗)
(歉舉人赴省者奏請兩都分試/從之兩都試舉人自至始也)不迎送門生(五代後唐/同光初裴)
(皥拜禮部侍郎前後三知貢舉晉高祖時宰相桑維翰/亦成名于皥榜下嘗謁皥於私第皥不迎不送或問之)
(荅曰皥見維翰于中書則庶寮也維翰見皥/于私館則門生也何送之有人亦重其耿介)
　　禮部郎中
隋百官志煬帝諸曹侍郎並改為郎又改禮部為儀曹
郎
唐職官志禮部郎中一員(從五/品上)員外郎一員(從六/品上)掌貳
尚書侍郎舉其儀制而辨其名數
六典郎中一人從五品上(周官大宗伯屬官下大夫蓋/郎中之任也魏晉宋齊梁陳)
(後魏北齊有殿中郎儀曹郎而殿中掌表疏儀曹掌吉/凶禮制皆禮部之職也後周依周官置禮部曹監侍郎)
(一人煬帝除侍字又改儀曹皇朝因之稱郎中武徳三/年復為禮部龍朔二年改司禮大夫光宅神龍隨曹改)
(復/)員外郎一人從六品上(周官大宗伯屬官有上士後/周依焉蓋員外郎之任也隋)
(開皇六年置禮部員外郎煬帝改儀曹承務郎武徳初/改禮部員外郎龍朔二年改司禮員外郎咸亨光宅神)
(龍隨曹/改復)掌(同唐職/官志)凡五禮之儀一百五十有二一曰吉
禮其儀五十有五二曰賔禮其儀有六三曰軍禮其儀
二十有三四曰嘉禮其儀五十五曰凶禮其儀一十八
國朝官品令諸司郎中從六品
不忝厥職(南史孔易好典故學為齊臺尚書儀曹郎屢/箴闕禮多見信納上謂王儉曰孔易真所謂)
(儀曹不忝/厥職也)臺閣六儀(劉杳字士深博綜羣書沈約任昉/以下每有遺忘皆訪問焉累遷尚)
(書儀曹郎僕射徐勉以/臺閣六儀專委杳焉)識見清通詳練故事(梁武帝問/吏部尚書)
(徐勉求一有學藝解朝儀者為尚書儀曹郎勉曰孔休/源識見清通詳練故事自晉宋起居注誦畧上口武帝)
(亦素聞之即日除尚書儀曹郎時多所改作毎建議訪/問前事休源即以所誦記隨機斷决曾無疑滯吏部任)
(昉常謂之/孔獨誦)孔獨誦(上/)南宫舍人(見員外郎門/碎廢印注)
　　禮部員外郎
隋百官志(見吏部員/外郎門)
唐職官志　　六典(並見郎/中門)
國朝官品令諸司員外郎正七品
撰定儀注(唐韋叔夏授春官員外郎則天將拜洛及享/明堂别受制與當時大儒祝欽明郭山輝撰)
(定儀注衆/咸推服之)不許公主之子補𢎞文館諸生(許孟容字公/範為濠州刺)
(史徳宗知其才召為禮部員外郎有公主之子請補𢎞/文館諸生孟容舉令式不許公主訴於上命中使問狀)
(孟容執奏竟得/遷本部郎中)碎廢印(退朝錄余治平初同判尚書禮/部本部掌諸處納到廢印故多)
(率皆無用按唐舊規禮部郎中掌省中文翰謂之南宫/舍人百日内須知制誥故王元之與宋給事論云須知)
(百日掌絲綸又謂員外郎為瑞錦窠員外郎㕔前有六/石諸州府納到廢印皆於石上碎之又圖寫祥瑞亦員)
(外㕔所掌令狐楚元和初任禮部員外郎有詩云移石/幾囘敲廢印開廂何處送新圖是也今之廢印宜准故)
(事碎/之)瑞錦窠(上/)
　　貢院
國朝主判官一人(以朝官充若遣官知貢舉即立/判官罷舉事畢復别遣官主判)掌授
諸州解送九經五經進士通禮三禮毛詩尚書學究明
法之名籍及家保狀文卷考驗户貫舉數年紀而藏之
太平興國三年九月甲申上御講武殿親試禮部合格
進士得胡旦以下七十四人並賜及第先是去年諸州
已薦士遽詔罷貢舉上恐塲屋間有留滯者復下詔令
郡國除三禮三傳學究外悉令今年八月至闕下及是
上親試而特放焉故事惟春放牓至是秋試非常例也
既而盡賜綠袍手板
大中祥符初詔禮部貢院諸貢舉人雖初舉而藝業可取
者與其進塲第上因謂王旦等今嵗舉人頗以糊名考
校為懼然有藝者皆喜於盡公且諸路發解拘限條置
慮遺才俊當稍寛之馮拯曰進士以詩賦進退不考文
論且江浙舉人專業詞賦以取科名今嵗望令於詩賦
合格人内兼考策論上曰大凡文論可見其才識南人
喜誦詩賦及就公試或攘剽舊詩主司能辨之乎旦曰
古人警句非後進所及茍竊用之無難辨也
五年上親試禮部奏名進士於崇政殿前一日殿之廊
廡分列位次署其名氏仍揭於牓使無得移易内出鑄
鼎象物賦天險不可升詩以人占天論題摹印以賜官
給紙起草印題給紙自此始也
慶厯五年詔禮部貢院增天下解額是月詔禮部進士
所試詞賦諸科所對經義並如舊制考校之(先是復行/宋祁等所)
(定科塲新制既而上/封者言其非便也)
治平二年詔貢院如南省放牓故事合格者以名聞俟
勅下乃放牓
熙寧三年詔貢院聽期喪三月者應舉(時因文臣言應/制舉陳知彦以)
(朞喪不起既特/召試因降是㫖)
　　權知貢舉
牓出正拜侍郎(見侍郎門得人/多至公卿注)不為時力所揺(唐衛次/公禮部)
(貢舉斥浮華進真實不為/時力所揺真拜中書舍人)四典貢部(王起權知禮部貢/舉前後四典貢部)
(所選皆當代詞藝之士有名/于時人皆賞其精鑒徇公也)精鑒徇公(上/)號為得人(權/徳)
(輿貞元十年冬以本官知禮部貢舉來年/真拜侍郎凡三嵗掌貢士至今號為得人)撤棘(五代後/唐和凝)
(為翰林學士權知貢舉貢院舊例放榜日設棘于門及/閉院門以防不第不逞者凝撤棘啓門是日寂無諠者)
(所放多才能知士時議以/為得人明宗益加貴重焉)傳衣鉢(范質年二十鄉貢進/士是嵗翰林學士和)
(凝權知貢舉凝平生常以宰輔自期而登第之嵗姓名/在第十三及司貢部覽質之文卷知非常人也洎放牓)
(亦以質為第十三人場屋間謂之傳衣鉢言若禪宗之/相付受也其後凝既登庸不十載間質亦大拜至今搢)
(紳之士以/為美談)選擢寒畯精求藝實(真宗咸平元年以翰林/學士給事中知制誥楊)
(礪兵部郎中知制誥李若拙大司諫直史館梁顥秘書/丞直史館朱台符權知禮部貢舉礪等請對上詔而語)
(之曰貢舉重任當務選擢/寒畯精求藝□以副朕意)奏復夜試(竇至固遷禮部尚/書知貢舉舊制進)
(士夜試以三燭為限長慶二年改令晝試至固以短晷/難成文不盡意失取士之道奏復夜試擇士平允時論)
(稱/之)南省解一百依除殿前放五十省陌(歸田録用錢之/法自五代以來)
(以七十七為百謂之省陌今市井交易又尅其五謂之/依除咸平五年陳恕知貢舉選士最精所解七十二人)
(王沂公曾為第一御試又落其半而及第者三十八沂/公又為第一故京師為之語曰南省解一百依除殿前)
(放五十省陌是也是嵗取人雖少而得士最多宰相三/人乃沂公與王公隨章公得象參知政事一人韓公億)
(侍讀學士一人李仲容御史中丞一人王臻知制誥一/人陳知㣲而汪白青陽楷雖不達而皆以學知名當世)
奏乞特收試(東齊記事景徳中李迪賈邊皆舉進士有/名當時及就省試主文咸欲取之而二人)
(皆不與取其卷視之迪以落韻邊以當仁不讓於師論/以師為衆與疏注異說乃為奏且述所以乞特收試時)
(文正為相議迪雖犯不考然出於不意其過可恕如邊/特立異說此漸不可啓將令後生務為穿鑿破壞科塲)
(舊格遂收/迪即出邊)
　　祠部郎中
隋百官志(見禮部/尚書門)
唐職官志祠部郎中一員(從五/品上)員外郎一員(從六/品上)
六典祠部郎中一人從五品上(東晉置歴宋齊梁陳後/魏北齊皆有祠部郎後)
(周春官府有典祠中大夫一人隋有祠部郎皇朝/稱郎中龍朔二年改司禋大夫咸亨九年復故)員外
郎一人從六品上(隋文帝置煬帝改承務郎皇朝復為/祠部員外郎龍朔咸亨隨曹改復)
掌祠祀享祭天文漏刻國忌廟諱卜筮醫藥道佛之事
凡祭祀之名有四一曰祀天神二曰祭地祇三曰享人
鬼四曰釋奠于先聖先師其差有三若昊天上帝五方
帝皇地祇神州宗廟為大祀日月星辰社稷先代帝王
岳鎮海瀆帝社先蠶孔宣父齊太公諸太子廟為中祀
司中司命風師雨師衆星山林川澤五龍祠等及州縣
社稷釋奠為小祀
國朝祠部掌祠祀國忌廟諱醫藥道佛祠廟之事
官品令尚書諸司郎中從六品
冰㕔(因話録祠部呼為冰/㕔言其清且冷也)三世為祠部郎(南史賀徳基/世傳禮學祖)
(文發父逵至徳基三世為尚書/祠部郎徳基于禮記稱為精明)禮儀損益(周捨博學尤/精義理善誦)
(詩書吏部尚書范雲重其才器言之梁武帝/召拜尚書祠部郎禮儀損益多自捨出也)祀天地不
用宫懸八佾(姚察為尚書祠部侍郎舊為王肅奏祀天/地設宫懸之樂八佾之舞乃因循不革至)
(梁武帝定為事人禮縟事神禮簡古無宫懸之文陳初/承用莫有損益宣帝欲設備樂付有司立議以梁武為)
(非時碩學名儒咸希㫖察乃博引經籍獨違羣議據梁/樂為是當時莫不慙服僕射徐陵因改同察議其不順)
(時隨俗/如此)
　　祠部員外郎
隋百官志(見禮部/尚書門)
唐職官志　　六典(並見郎/中門)
國朝官品令諸司員外郎正七品
當官正色未嘗撓沮(唐崔沔選祠部員外郎沔為人舒/緩訥於造次當官正色未嘗撓沮)
　　主客郎中
後漢百官志成帝初置主客尚書主外國夷狄世祖分
客曹為南主客曹北主客曹
晉職官志魏尚書郎有南主客及晉受命武帝置左右
主客北主客南主客
隋百官志後齊祠部尚書統主客隋禮部尚書統主客
膳部侍郎各一人煬帝即位改主客郎為司蕃郎
唐職官志主客郎中一員(從五/品上)員外郎一員(從六/品上)
六典主客郎中一人從五品上(漢舊儀云尚書郎四人/其一主匈奴單于蕃部)
(蓋主客之任也魏武有南主客晉氏分左右南北東晉/省宋置主客齊梁陳皆因之後魏職品令太和中吏部)
(管南主客北主客祠部管右主客左主客北齊河清令/改左主客為主爵南主客為主客郎掌諸蕃雜客事隋)
(開皇為主客郎大業五年改司蕃郎皇朝為主客/郎郎中龍朔二年為司蕃大夫咸亨元年復故)員外
郎一人從六品上(隋文帝置煬帝為承務郎皇朝為/主客員外郎龍朔咸亨隨曹改復)掌
二王後及諸蕃朝聘之事其朝貢之儀享宴之數高下
之等往來之命皆載於鴻臚之職
國朝主客掌契丹諸蕃國朝貢及契丹國信禮物并封
襲祭享之事
稱職(後魏李繗為尚書南主客前後接對凡十八人頗/為稱職  案此篇所引故實原本祗有此一條其)
(前後俱已缺佚此下一行又有秋匈奴使李道固至詔/使主客郎范岫等接對道固等美其醖藉共二十五字)
(注語而失其標目及上下/文無可附麗今姑識於此)
　　主客員外郎
隋百官志(見吏部員/外郎門)
唐職官志(見郎/中門)
國朝官品令諸司員外郎正七品
　　膳部郎中
隋百官志後齊都官統膳部隋禮部尚書統膳部侍郎
一人煬帝即位侍郎改為郎
唐職官志膳部郎中一人(從五/品上)員外郎一人(從六/品上)掌邦
之祭器牲豆酒膳辨其品數及藏冰食料之事
六典膳部郎中一人從五品上(後魏職品令太和中改/定百官都官尚書管左)
(士郎齊河清令改左士郎為膳部郎隋亦號膳/部郎皇朝為郎中龍朔為司膳大夫咸亨復故)員外郎
一人從六品上(隋文帝置煬帝改承務郎皇朝復為/膳部員外郎龍朔咸亨隨曹改復)掌
邦之牲豆酒膳辨其品數凡郊祀天地日月星辰岳瀆
享祀宗廟百神在京都者用牛羊豕滌養之數省閱之
儀皆載於廪犧之職焉若諸州祭岳鎮海瀆先代帝王
以太牢州縣釋奠於孔宣父及祭社稷以少牢其祈禜
則以特牛凡郊祀天地日月星辰岳瀆及享宗廟百神
在京都者所用籩豆簠簋鈃㽅俎之數魚脯醯醢之味
石鹽菜菓之羞並載於太官之職焉諸州祭岳鎮海瀆
及先代帝王籩豆各十簠簋各二俎三州縣祭社稷釋
奠每座籩豆各八簠簋俎如上其所實之物如京都之
制凡祀享六罇所實之制並載於良醖之職焉凡天下
之珍羞供進之物多少之制封檢之宜並載於尚食之
職焉
國朝膳部掌牲酒飲膳藏冰食料之事
官品令諸司郎中從六品
　　膳部員外郎
隋百官志(見吏部員/外郎門)
唐職官志　　六典(並見郎/中門)
國朝官品令諸司員外郎正七品
南宫散郎(唐元稹貶江陵府士曹參軍量移通州司馬/虢州長史徵還為膳部員外郎稹在荆州日)
(監軍崔潭峻甚禮待之嘗愛其詩什諷誦長慶初潭峻/歸朝出稹連昌宫詞等百餘篇奏御穆宗大恱問稹何)
(在對曰今為南官散郎即/日轉祠部郎中知制誥)大材特薦(韋安石應明經舉/累授乾佑尉蘇良)
(嗣甚禮之永昌元年三遷雍州司兵良嗣時為文昌左/相謂安石曰大材須大用何為役勞於州縣也特薦於)
(則天拜膳/司員外郎)
　　兵部尚書
南齊百官志五兵尚書領中兵外兵十一曹
隋百官志後齊尚書分統列曹五兵統左中兵右中兵
左外兵右外兵都兵五曹隋兵部尚書統兵部職方侍
郎各二人駕部庫部侍郎各一人
唐職官志兵部尚書一員(正三/品)侍郎二員(正四/品下)掌天下
武官選授及地圖輿馬甲仗之政令
六典兵部尚書一人正三品(周官夏官卿也漢置五曹/未有主兵之任至魏始置)
(五兵尚書謂中兵外兵騎兵别兵都兵也晉太始中有/五兵尚書太康中又置七兵以舊五兵尚書中兵外兵)
(分為左右東晉及宋又為五兵孝武大明二年省順帝/㫒明元年復置歴齊梁陳後魏北齊皆置五兵尚書後)
(周依周官置大司馬卿一人隋改兵部尚書皇朝因之/龍朔元年改司戎太常伯咸亨元年復為兵部尚書光)
(宅元年改夏官尚書神龍元年復故/天寳十一載改武部至徳二年復故)侍郎二人正四品
下(周官夏官小司馬中大夫也漢以來尚書侍郎今郎/中之任也後周依周官隋煬帝置兵部侍郎皇朝因)
(之龍朔二年改司戎少常伯咸亨元年復為兵部/侍郎總章元年増置一員光宅神龍隨曹改復)尚書
侍郎掌天下軍衛武官選授之政令凡軍師卒戍之籍
山川要害之圖廐牧甲仗之數悉以咨之其屬有四一
曰兵部二曰職方三曰駕部四曰庫部尚書侍郎捴其
職務而奉行其制命凡中外百司之事由於所屬咸質
正焉凡選授之制每嵗孟冬以三旬㑹其人去王城五
百里集於上旬千里之内集於中旬千里之外集於下
旬以三銓領其事一曰尚書銓二曰東銓三曰西銓(尚/書)
(為中銓兩侍郎/分為東西銓)以五等閱其人一曰射長垜二曰馬射
三曰馬槍四曰歩射五曰應對以三竒抜其異一曰驍
勇二曰材藝三曰可為統領之用其尤異者登而仕之
否則量以退焉然後據其狀以覈之考其能以進之所
以録深功抜竒藝備軍國總勲賢也五品以上皆奏聞
而制授焉六品以下則量資注擬其在軍政要籍不得
起選委節度使試其等第以申焉其三竒五等之選有
殊尤者得令宿衛(其宿衛皆帶/本官以充)其選人有自文資入者
取少壯六尺以上材藝超絶考試不堪還送吏部凡官
階注擬團甲進甲皆如吏部之制凡大選終於季春之
月所以審名實之銓綜備戎仗之物數以戒軍令而振
國容焉
國朝兵部掌民兵廂軍蕃兵剰員武舉投試武藝金吾
街司人兵及大將出征告廟破賊露布鹵簿宇圖及蕃
夷屬户授官封襲之事天聖七年詔置武舉應三班使
臣諸色選人文武子弟實有軍謀武藝並許兵部投狀
乞應投軍機䇿論三卷每卷三道仍召命官三人委保
主判官先詳所業閱視人才審驗行止先試一石力弓
步射七斗力弓馬射與詔試同第一道合格即御試明
年放武舉進士十三人治平元年九月詔復置武舉初
天聖七年置至皇祐元年詔罷至是樞宻院奏以為文
武二選所關治亂不可闕焉其任用不學無術之人臨
時不知應變以撓師律不若素習韜畧頗聞義訓之人
緩急驅䇿可以折衝圖勲况今朝廷所用武人稍有聲
稱者多由武舉而得則此舉不可廢罷故有是詔仍令
兩制詳議所習及取人推恩之數其後兩制議請隨進
士等科開設許在京管軍及正任横行使副三司副使
知雜及三班院御史諫官府界提㸃獄三路之軍州及
路分總管鈐轄各許奏舉一人䇿及武藝優者與殿直
次三班奉職借殿侍三班差使䇿不中而武藝絶倫者
取㫖學士賈黯又奏請如明經之制於太公略韜孫吳
司馬諸兵法又經史言兵事者設為問目以能用已意
或用前人注釋義理明暢及因所問自陳方畧可施行
者為通從之而令每開舉則兵部至嵗終具所舉人名
數以聞至明年二月命館職二人與判兵部同試䇿一
道又命馬軍司試弓馬及武藝絶倫具所試等第籍送
試䇿官參較合格以名聞至八月則命官與判兵部同
試䇿于秘閣命直學士以正任横行使一人與軍頭司
試弓馬武藝以所試第等籍送秘閣試官参較合格以
名聞
官品令兵部尚書從二品
講武失軍器(唐𤣥宗初即位十一月講武於􁏿山兵部/尚書郭元振坐虧失軍器將斬以徇張說)
(於馬前諫曰元振有功於社稷/雖軍令不可加刑配流新州)方鎮參辭(令狐楚奏諸/道新授節度)
(使等執弓弩帶器仗就尚書省兵部參辭以軍國異容/古今定制事不由舊斯為改常未聞省閤之門忽納弓)
(刀之器鄭注外蒙恩寵内畜兇狂首創奸謀將興亂逆/致王璠郭行瑜之軰敢驅將吏直詣闕庭震驚乗輿騷)
(動京國雖既往不咎而其源尚開㐲乞/速令停罷如須參謝即具公服從之)乆居榮名彌尚
簡率(李懐逺除兵部尚書雖乆居榮名而彌尚簡率園/林宅室無所改作常乗欵段馬左僕射盧欽望謂)
(曰公榮貴如此何不買駿馬乗之荅曰/此馬幸免驚蹶無假别求聞者歎美)改名(順宗冊廣/林王純為)
(皇太子兵部尚書王純請改名時議非之皆云皇太子/亦人臣也東宫之臣改之宜也非其屬而改之諂也)
人指樹而懐之(吳凑為京兆尹以能政兼兵部尚書官/衘樹缺所司植榆以補之凑曰榆非九)
(衢之玩亟命易之以槐及槐/隂成而凑卒人指樹而懐之)
　　兵部侍郎
隋百官志　　唐職官志　　六典(並見尚/書門)
國朝官品令兵部侍郎從三品
辭以越局(唐盧豕慶遷民部侍郎太宗尋令檢校兵部/侍郎仍知五品選事承慶辭曰選事職在尚)
(書臣今掌之便是越局太宗不/許曰朕今信卿何不自信也)二人同直無不召見(韋/澳)
(遷兵部侍郎與同察蕭寘深為宣宗所遇每二人同直/無不召見詢訪時事有邦國刑政大夫中使傳宣㫖詞)
(澳心欲論諫即曰此一事須降御札方敢/施行遲留至旦必請其可否上㫖多從之)勲在王府豈
限常格(衛次公為兵部侍郎選人李勣徐有功之孫名/在黜中次公召而謂曰子之祖先勲在王府豈)
(限常格並優/秩而遣之)有文武材(楊𢎞禮太宗有事遼東以𢎞禮/有文武材擢拜兵部侍郎専□)
(兵機𢎞禮每入參謀議出則統衆力戰駐蹕之後領馬/步二十四軍出其不意以擊之所向摧破太宗見𢎞禮)
(所統之衆人皆盡力謂許敬宗/等曰越公兒郎故有家風矣)有家風(上/)父子同為南
省副貳(崔湜為兵部侍郎父挹為禮部侍郎父/子同為南省副貳有唐以來未之有也)不以死
諫先聖(韋處厚為翰林學士遷兵部侍郎於思政殿中/謝恩諫畋遊及宴起曰臣有大罪願隕首于陛)
(下前帝曰何處厚對曰臣不以死諫先聖縱先聖好畋/及色以至不壽今當誅戮然所以不死諫者為陛下在)
(春宫年已十五今知陛下皇子始一嵗矣臣安得更/避死亡之誅帝深感其言賜錦綵一百疋銀器四事)百
口保無反者(見宰/相門)
　　兵部郎中
隋百官志後齊五兵統左中兵右中兵左外兵右外兵
都兵隋煬帝諸曹侍郎改為郎又改兵部為兵曹郎
唐職官志兵部郎中二員(從五/品上)一員掌判帳及天下武
官之階品衛府之名數一員掌判簿以摠軍戎差遣之
名數
六典郎中二人從五品上(周官大司馬屬官有軍司馬/下大夫蓋郎中之任也魏有)
(五兵郎曹皆置郎中晉有七兵皆置郎中宋有中兵外/兵騎兵元嘉以後省騎兵齊因之梁陳有左右中兵左)
(右外兵騎兵郎曹皆置侍郎亦郎中任也後魏北齊有/左右中兵都兵郎曹外兵都兵並置郎中後周依周官)
(隋初始置兵部郎曹置侍郎一人煬帝除侍字又改兵/部郎武徳初依隋三年改兵部郎中龍朔改司戎咸亨)
(光宅神龍/隨曹改復)一人掌考武官之勲祿品命以二十有九階
承而敘焉從一品曰驃騎大將軍正二品曰輔國大將
軍從二品曰鎮軍大將軍正三品曰冠軍大將軍懐化
大將軍從三品曰雲麾將軍歸徳將軍正四品上曰忠
武將軍正四品下曰壯武將軍從四品上曰宣威將軍
從四品下曰明威將軍正五品上曰定逺將軍正五品
下曰寧逺將軍從五品上曰游騎將軍從五品下曰游
擊將軍正六品上曰昭武校尉下曰昭武副尉從六品
上曰振武校尉下曰振武副尉正七品上曰致果校尉
下曰致果副尉從七品上曰翊麾校尉下曰翊麾副尉
正八品上曰宣節校尉下曰宣節副尉從八品上曰禦
侮校尉下曰禦侮副尉正九品上曰仁勇校尉下曰仁
勇副尉從九品上曰陪戎校尉下曰陪戎副尉凡敘階
之法一如文散官之制凡天下之府五百九十有四上
中下並載於諸衛之職一人掌判簿以總軍戎差遣之
名數凡天下之節度使有八(關内朔方河東河北幽州/河西隴右劔南磧西嶺南)
凡親王摠戎則曰元帥文武官總統則曰總管以奉使
言之則曰節度使有大使焉有副大使焉有副使焉有
判官焉
國朝官品令諸司郎中從六品
公務修整(唐裴光庭授司門郎中嵗餘轉兵部郎中光/庭沈静少言寡交遊既歴清要時人初未之)
(許及在職公務修/整衆皆歎服焉)有當官之稱(李憕驟歴兵吏部郎中/給事中憕有吏幹明於)
(几案甚有/當官之稱)所歴有聲(奕盧懷慎少子與其兄奐齊名開/元中任京兆司録叅軍天寶初為)
(鄠縣令兵部郎中所歴/有聲皆如奐之所治也)掌告身印(五代史蕭愿梁宰相/頃之子性敦謹承事)
(父母未嘗不束帶而見性嗜酒無節職事弛慢為兵部/郎中日掌告身印覃恩之次頗息職事父頃為吏部尚)
(書代愿視印篆/其散率如此)
　　兵部員外郎
隋百官志(見吏部員/外郎門)
唐職官志兵部員外郎二人從六品上一人掌貢舉及
雜請之事一人掌判南曹
六典兵部員外郎二人從六品上(周官大司馬屬官有/司輿司馬上士後周)
(依焉蓋員外郎之任也隋開皇六年置兵部員外郎煬/帝改兵曹承務郎皇朝改為兵部員外郎龍朔二年改)
(為司戎員外郎咸亨/光宅神龍隨曹改復)一人掌貢舉及雜請之事凡應舉
之人有謀畧才藝平射筒射皆待命以舉非有常也若
州府嵗貢皆孟冬隨朝集使以至省勘責文狀而引試
焉亦與計偕有二科一曰平射二曰武舉其試用有七
一曰射長垜二曰騎射三曰馬鎗四曰歩射草人五曰
材貌六曰言語七曰舉重皆試其高第者以奏聞其科
第之優劣勲獲之等級皆審其實而授敘焉一人掌選
院謂之南曹毎嵗選人有解狀簿書資歴考課必由之
以覈其實乃上三銓進甲則署焉
國朝官品令諸司員外郎正七品
古今難匹(唐杜正倫遷齊州總管府録事參軍太宗聞/其名令直秦王府文學館尚書左丞魏徵表)
(薦正倫以古今難匹遂擢授兵部員外郎太宗謂曰朕/今令舉行能之人非朕獨私于行能者以其益於百姓)
(也/)
　　職方郎中
周禮夏官職方氏掌天下之地圖主四方之職貢
隋百官志兵部掌書掌職方侍郎二人
唐職官志職方郎中一員(從五/品上)員外郎一人(正六/品上)
六典職方郎中一人從五品上(後周依周官隋開皇初/始制職方侍郎一人煬)
(帝去侍字武徳三年加中字龍朔/二年改司城大夫咸亨元年復故)員外郎一人從六品
上(隋開皇六年置煬帝改承務郎皇朝/為職方員外郎龍朔咸亨隨曹改復)掌天下之地圖
及城隍鎮戍烽候之數辨其邦國都鄙之逺近及四夷
之歸化者凡地圖委州府三年一造與版籍偕上省其
外夷每有蕃客到京委鴻臚訊其人本國山川風土為
國圖以奏焉副上於省其五方之區域都鄙之廢置疆
埸之争訟者舉而正之凡天下之上鎮二十中鎮九十
下鎮一百三十有五上戍十有一中戍八十有六下戍
二百三十有五凡𤇺候所置大率相去三十里
國朝職方掌天下地圖以周知方域之廣袤及城隍堡
寨𤇺候之數蕃夷歸朝内附之事
官品令諸司郎中從六品
觀圖(唐韋執誼為郎掌諸職方觀圖至嶺南輙瞑目命/左右令撤去及為相所坐堂有圖不閱省既易旬)
(試觀之崖州/圖也果貶死)閏年圖(國朝真宗咸平四年職方員外郎/秘閣校理吳椒上言諸路府納閏)
(年圖當在職方以掌違者並納儀鸞司伏以天下山川/險要皆王室之秘奥國家之急務故周禮職方氏掌天)
(下圖籍又詔土訓以夾王車漢祖入關蕭何獨收秦□/由是周知天下險要豈可忽而不顧哉今閏年所納□)
(並上職方又諸州郡地里犬牙相入向者圖畫一州地圖/形則何以𫝊合他邦乞令諸路轉運司依向來諸州畫)
(例毎十年各畫本路諸州圖一本上職方所冀天下/險要不窺牖而可知九州廣輪如指掌而斯在從之)
　　職方員外郎
隋百官志(見吏部員/外郎門)
唐職官志　　六典(並見郎/中門)
國朝官品令諸司員外郎正七品
銓擇清流(唐姚朂知河隂縣嘗雪寃獄崔珙奏加酬奨/乃令權職方員外郎韋温奏曰國朝以來都)
(官最為清選不可以賞能吏翌日帝謂楊嗣復曰韋温/不欲姚朂入省有故事否嗣復對曰韋溫志在銓擇清)
(流上素重温/亦不奪其操)檢校郎官(見尚書/郎門)
　　駕部郎中
隋百官志後齊殿中統駕部
唐職官志駕部郎中一員(從五/品上)員外郎一員(從六/品上)
六典駕部郎中一人從五品上(周禮夏官有司馬之職/蓋駕部之任也魏氏始)
(置駕部郎曹歴晉宋齊後魏北齊並有駕部郎中梁陳/為駕部侍郎後周夏官府有駕部中大夫一人隋文帝)
(改駕部侍郎煬帝去侍字宋齊左民尚書領駕部梁齊/左户尚書領之後魏北齊殿中尚書領之隋則兵部領)
(焉皇朝因之武徳三年加中字龍朔/二年改司輿大夫咸亨元年復故)
員外郎一人從六品上(周禮夏官卿有司輿司馬上士/後周夏官府有駕部上士一人)
(蓋駕部員外郎之任也隋開皇六年置一/人焬帝改承務郎皇朝為駕部員外郎)掌邦國輿輦
車乗及天下之傳驛廐牧官私馬牛雜畜之簿辨其出
入闌逸之政凡三十里一驛天下凡一千六百三十九
所而監牧六十有五焉皆分使而統之
國朝駕部掌輦路乗廐牧雜畜乗具傳驛之政令辨其
出入之數
官品令諸司郎中從六品
闇對無有遺失(北齊馮子琮為駕部郎中攝庫部孝昭/帝曾閱部領試令口陳子琮闇對無有)
(遺/失)奉國竭心(隋辛公義為駕部郎中勾撿馬牧所獲/十餘萬疋帝曰唯我公義奉國竭心)
　　駕部員外郎
隋百官志(見吏部員/外郎門)
唐職官志　　六典(並見郎/中門)
國朝官品令諸司員外郎正七品
拊牀(唐李靖為駕部員外郎左僕射楊素吏部尚書/𢎞皆善之素嘗拊其牀謂靖曰卿終當此坐)立
意自比王侯(王澣為通事舍人遷駕部員外郎櫪多名/馬家有妓樂澣發言立意自比王侯上儕)
(類人多/嫉之)
　　庫部郎中
隋百官志後齊度支統庫部隋兵部尚書統庫部侍郎
一人煬帝改為郎
唐職官志庫部郎中一員(從五/品上)員外郎一人(從六/品上)掌邦
國軍州之戎器儀仗及冬至元正之陳設并祠祭喪葬
所供之物皆辨其出入之數量其繕造之功以分給焉
六典庫部郎中一人從五品上(周禮夏官有司甲下大/夫為司戎盾弓矢之長)
(各辨其物以待軍事今庫部郎中之任也魏氏始置庫/部郎曹歴晉宋齊後魏北齊並有庫部郎中梁陳為侍)
(郎後周夏官府有武藏中大夫一人隋文帝為庫部侍/郎焬帝去侍字齊梁陳並都官尚書領庫部後魏北齊)
(度支尚書領隋則兵部尚書領焉武徳三年/加中字龍朔二年改司庫大夫咸亨復改)員外郎一
人從六品(周禮夏官卿有司兵中士周有卜武藏下大/夫一人蓋員外郎之任也隋開皇六年置煬)
(帝改承務郎皇朝為庫部員/外郎龍朔咸亨隨曹復改)掌同唐職官志
國朝庫部掌軍器儀仗鹵簿法式隨軍防城什物及凡
供帳之事
官品令諸司郎中從六品
詭對仗數(宋文帝宴㑹有荒外歸化人在坐帝問尚書/庫部郎中顧琛曰庫内仗有幾許琛詭對曰)
(有十萬人仗舊武庫仗多秘不言/帝既問悔失言及琛詭對善之)固辭不拜(江智深元/嘉末除庫)
(部郎中時高流官序不為臺郎智深門/孤援寡獨有此選意甚不恱固辭不拜)置止水於座右
(唐史孔若思明經學遷庫部郎中若思嘗謂人曰仕至/郎中足矣至是置一石滿水於座右以示有止足之意)
皆有美譽(陸象先弟景倩景融景獻景裔歴河南令庫/部郎中皆有美譽僧一行少時與象先兄弟)
(相善嘗謂人曰陸氏兄弟皆有才行/古之荀陳無以加也甚為當世所稱)
　　庫部員外郎
隋百官志(見吏部員/外郎門)
唐職官志　　六典(並見郎/中門)
國朝官品令諸司員外郎正七品
遵奉母教(唐崔𤣥暉為庫部員外郎其母盧氏嘗誡之/曰吾見姨兄屯田郎中辛𤣥馭云兒子從宦)
(者有人來云貧乏不能存此是好消息若□貲貨充足/衣□輕肥此是惡消息吾嘗重此言以為確論汝今坐)
(食祿俸榮幸已多若不能忠清何以戴天履地孔子云/雖日致三牲之養猶為不孝又曰父母惟其疾之憂持)
(家修身潔已勿失吾此意也𤣥/暉遵奉母氏教誡以清謹見稱)論皇甫鎛剝下希㫖(李/渤)
(為庫部員外郎時皇甫鎛作相剥下以希㫖㑹陳許節/度使□七美卒令渤充予祭使路次陜西上疏云云後)
(為江州刺史又上疏云云詔所奏實為懇誠/若更抑焉必難勝濟所訴逋欠宜令特放)止水示足
(見郎/中門)
　
　
　
　
　
　職官分紀卷十
欽定四庫全書
　職官分紀卷十一
　　　　　　　　　　　　宋　孫逢吉　撰
　　刑部尚書
後漢百官志成帝初置尚書四人分為四曹(漢舊儀曰/初置五曹)
(有三公曹/主斷獄)
隋百官志都官尚書統刑部比部侍郎各一人
唐職官志刑部尚書一員(正三/品上)侍郎一員(正四/品下)掌天下
刑法及徒𨽻勾覆關禁之政令其屬有四一曰刑部二
曰都官三曰比部四曰司門摠其職務而行其制命凡
中外百司之事由於所屬咸質正焉
六典刑部尚書一人正三品(周之秋官卿也漢成帝置/三公曹主斷獄事後漢以)
(三公曹掌天下嵗盡集諫事又以二千石曹主中都官/水火盗賊詞訟罪法事晉初依漢置三公尚書掌刑獄)
(太康中省三公尚書以吏部尚書兼領刑獄宋始置都/官尚書掌京師非違得失事兼掌刑獄齊隋後魏北齊)
(皆置都官尚書後周依周官置大司冦卿一人隋初曰/都官尚書至開皇三年改為刑部皇朝因之龍朔二年)
(改司刑太常伯咸亨元年復為刑部光宅元年改/秋官尚書神龍元年復天寶改司憲至徳復故)侍郎
一人正四品下(周之秋官小司冦中大夫也漢以來尚/書侍郎今郎中之任也後周依周官隋)
(煬帝置刑部侍郎皇朝因之龍朔改司/刑少常伯咸亨光宅神龍隨曹改復)掌同唐職官志
國朝尚書刑部掌天下刑法之政令斷五品以上官犯
罪案覆開封府京諸司已决大辟審諸提刑司駁正案
總内外勘覈體量上簿舉催稽滯録問四品以上官及
制勘死罪審開封府京諸司大辟定奪命官罪名辨其
輕重敘復官秩理雪過犯勘驗獲盗偽印酬奬㸃檢催
捕盗賊修理條法申明刑部領降赦勅移放配𨽻過牒
收捕罪人等事及職務郎中員外通掌過尚書侍郎而
施行焉
官品令刑部尚書從二品
妖變皆息(宋書徐孝先為都官尚書自晉以來尚書寮/皆携家屬居省省在臺城内下舍門中有閤)
(道東西跨路通于朝堂其第一即都官省西扺閤道年/代乆逺多有鬼怪每夜昏之際無故有聲光或見人着)
(衣冠從中出須臾復没或門自開□者多死云尚書周/鶴卒於此省孝先代鶴居之經兩載妖變皆息時人咸)
(以為貞/正所致)我牀非閹人所坐(梁書羊侃遷都官尚書令何/敬容用事與之並居未嘗遊)
(造有宦者張生𦙍候侃侃曰我牀非閹/人所坐竟不與交接時論美其貞正)領羽林監(後周/書梁)
(元帝以沈重領江陵遷都官尚書領/羽林監又令重於合歡殿講周禮)覆大獄必歔欷(劉/祥)
(道遷刑部尚書每覆大獄必歔/欷累歎奏决之日為之不食)庭無留事(李適之拜刑/部尚書雅好)
(賔客飲酒一斗不亂夜則/宴賓晝决公務庭無留事)一時之俊(劉道真問薛令長/在吳何任曰吏書)
(曰吳之吏何如曰並補高遷吏/書皆一時之俊吏書即尚書也)中人争寫内本布於外
(顔真卿為檢校刑部尚書知省事永泰中元載引用私/黨懼朝廷論奏其短乃請百官凡欲論事皆先白長官)
(長官白宰相然後聞奏真卿上疏曰御史中丞李進等/召百僚傳宰相語稱奉進止録諸司官奏事頗多朕不)
(憚勞但所奏多挾私讒毁自今論事者諸司官皆須白/長官長官白宰相定可否然後奏聞者臣自聞此語以)
(來朝野囂然人心莫不衰退矣何則諸司長官者皆逺/官也言皆幸達於天子也郎官御史者陛下腹心耳目)
(之臣也故其出使天下事無巨細得失皆令訪察囘奏/聞以明四目達四聰也今陛下欲自屏耳目使不聰明)
(則天下何述焉夏之伯明楚之無極漢之江充皆讒人/也孰不惡之陛下惡之深得君人之體也陛下何不聽)
(其言虚誣者則讒人也因誅殛之其言不虚者則正人/也因奬勵之陛下捨此不為使衆人皆謂陛下不能明)
(察倦于聽覽以此為辭絶其諫諍臣竊為陛下痛惜之/臣聞太宗勤于聽覽庶政以理故著司門式云其有無)
(門籍人有急奏者皆令監門司輿仗家引奏不許閑遏/所以防壅蔽也並置立仗馬一匹須有乗騎便往所以)
(致天下太平正用此道也天寶以後李林甫威權日盛/羣臣不先咨宰相輙奏事不過託以他故中傷猶不敢)
(明約百司令先白宰相陛下豈得不日聞讜言以廣視/聽而欲頓隔忠讜之路乎臣竊聞陛下在陜州時奏事)
(者不限貴賤務廣聞見乃堯舜之事也凡百臣庶以為/太宗之理可翹足而待也臣又聞君子難進而易退由)
(此言之朝廷開不諱之路猶恐不言况先懷厭怠令宰/相宣進止使御史臺作條目不令直進此人必不敢奏)
(事則陛下聞見只左右數人耳目天下之士方鉗口結/舌陛下後見無人奏事謂朝廷無事可論豈知懼不敢)
(進則林甫國忠復起矣凡百臣庶以為危殆之期可翹/足至也如今日之事曠古未有雖李林甫楊國忠猶不)
(敢公然如此今陛下不早覺悟漸成孤立後縱悔之無/及也臣實知忤大臣者罪在不測不忍辜負陛下無任)
(懇迫之至其激切如此於/是中人争寫内本布於外)斷姑鞭婦减死(栁公綽為刑/部尚書京兆)
(人有姑鞭婦至死者府斷以償死公綽議曰尊毁卑/非□且其子在以妻而戮其母非教也竟得减死)
　　刑部侍郎
隋百官志　　唐職官志　　六典(並見尚/書門)
國朝官品令刑部侍郎從三品
朕得其人(唐太宗時刑部侍郎有闕令執政妙擇其人/皆不可太宗曰朕得其人也往者李道裕議)
(張亮反形未具此言當矣雖不即/從至今追悔遂授道裕刑部侍郎)置格條於座右(王播/轉刑)
(部侍郎播長於吏術時天下多故法寺議讞科條繁雜/播備舉前後移條置之座右凡有判决疾速如神當時)
(僚屬歎/服不暇)宣授栖楚(見左拾遺門/額叩龍墀注)精於法律(劉琢轉刑部/侍郎琢精於)
(法律乃裒彚二百四十四年刑勅可行用者二千八百/六十五條分為六百四十六門議其輕重别成一家法)
(書號大中統/類奏行用之)諫迎佛骨(韓愈為刑部侍郎元和中四年/憲宗令中使領禁兵迎䕶鳯翔)
(法門釋迦牟尼佛指骨至京王公士庶瞻禮捨施如恐/不及百姓有廢業竭産燒頂灼膚而充供養者又有市)
(肆惡徒不懼焚烙之痛謡言供養而爇其肌膚由是佛/骨在所往往盗發既擒獲多是自燒灼者農人多廢耕)
(作奔走京兆愈/上疏極諌云云)
　　刑部郎中
隋百官志都官尚書統刑比部侍郎各一人煬帝改為
郎又改刑部為憲部郎
唐職官志刑部郎中二員(從五/品上)員外郎二員(從六/品上)
六典刑部郎中二人從五品上(周禮大司冦屬官有士/師下大夫蓋郎中之任)
(也後漢有二千石曹尚書掌刑法因立二千石郎曹魏/晉宋齊並以三公郎曹掌刑獄置郎中各一人梁隋因)
(為侍郎後魏北齊三公郎中各二人後周秋官府有小/刑部下大夫一人隋初省三公曹置刑部曹掌刑法置)
(侍郎一人煬帝除侍字添改憲部郎皇朝因之武徳三/年改刑部郎中龍朔二年改司刑大夫咸亨光宅神龍)
(並隨曹/改復)員外郎二人從六品上(周禮大司冦屬官有上/士後周依之蓋員外之)
(任也隋開皇六年置刑部員外郎煬帝改憲部承務郎/皇朝因之武徳三年改刑部員外郎咸亨光宅神龍並)
(隨曹/改復)掌貳尚書侍郎舉其典憲而辨其輕重凡文法之
名有四一曰律二曰令三曰格四曰式凡律一十有二
章一曰名例二曰衛禁三曰職制四曰户婚五曰廐庫
六曰擅興七曰賊盗八曰鬭訟九曰詐偽十曰雜律十
一曰捕亡十二曰斷獄而大凡五百條焉凡令二十有
七篇(分三/十卷)一曰官品二曰三師三公臺省職員三曰寺
監職員四曰衛府職員五曰東宫王府職員六曰州縣
鎮戍岳凟關津職員七曰内外命婦職員八曰祠九曰
户十曰選舉十一曰考課十二曰宫衛十三曰軍防十
四曰衣服十五曰儀制十六曰鹵簿(上/下)十七曰公式(上/下)
十八曰田十九曰賦役二十曰倉庫二十一曰廐牧二
十二曰關市二十三曰醫疾二十四曰獄官二十五曰
營繕二十六曰喪葬二十七曰雜令而大凡一千五百
四十有六條焉凡格二十四篇凡式三十三篇
國朝官品令刑部郎中從六品
不博前行駕部(國史補省中語曰中行/刑户不博前行駕部)
　　刑部員外郎
隋百官志(見吏部員/外郎門)
唐百官志　　六典(並見郎/中門)
國朝官品令刑部員外郎正七品
請獨往按鞫(徳宗時盧南史坐事貶信州司馬到郡准/例得㕔史一人每月請紙筆錢一千文刺)
(史姚驥初奏以為贓又劾南史買鉛燒黄丹徳宗遣御/史鄭楚相刑部員外郎裴澥大理評事陳正儀充三司)
(往按鞫裴澥獨奏曰臣按姚驥奏狀事非巨蠹上曰燒/鉛何如澥曰燒鉛為丹格令不禁今忽録此小事使三)
(司使往恐逺方聞之各懷憂懼臣堪任/此行即請獨往徳宗忻然曰卿言是矣)諫山陵(令狐峘/大厯中)
(改刑部員外郎徳宗即位將厚奉山陵峘上疏諫略曰/臣讀漢書劉向傳見論王者山陵之誡良使稱歎萬古)
(芬芳乃詔曰朕頃議山陵心方迷謬卿聞見該通識度/𢎞逺深知不可形於至言非惟中朕之病抑亦成朕之)
(躬免朕獲不子之名皆卿之力也敢不聞義而徙收/之桑榆奉以始終期無失墜古之遺直何以加焉)課
最第一(韋夏卿字雲客累遷刑部員外郎乆旱蝗詔於/郎官中選赤畿令授奉天縣令以課最第一改)
(長安令轉吏/部員外郎)省令不欲換他職(國朝至道初張昱為刑/部員外郎賜紫知雅州)
(先是兩川招安使上官止上言部内雅州宻邇蠻冦在/於鎮撫須得其人伏見前知陵州張昱以孤城扼羣冦)
(保全壁壘至今劔外服其威名望授諸司使令知雅州/事以省郎之重不欲授他職故進其秩加賜令服而遣)
(焉/)
　　都官郎中
隋百官志(見刑部/郎中門)
唐職官志都官郎中一員(從五/品上)員外郎一員(從六/品上)
六典都官郎中一人從五品上(都官者本因漢置司𨽻/校尉其屬官有都官從)
(事一人掌中都官不法事因以名官都官者義取掌中/都官謂京師官也至魏明帝青龍二年尚書陳矯奏置)
(都官郎曹郎中晉宋齊都官郎中二人後魏北齊一人/梁陳為侍郎並掌京師非違得失事非今都官之任後)
(周置秋官府有司厲之職掌諸奴男女男子入於罪𨽻/女子入於舂饎之事蓋此今都官郎中之任也隋初置)
(都官侍郎二人猶掌非違得失事開皇三年改都官尚/書曹曰刑部其都官郎曹遂掌簿録配沒官私奴婢并)
(良賤訴競俘囚之事煬帝置都官郎二人皇朝因置一/人武徳三年加中字龍朔三年改司僕大夫咸亨元年)
(復/故)員外郎一人從六品上(周禮秋官有司厲下士二人/掌男女奴蓋此今都官員外)
(郎之任也後周依焉隋文帝置員外郎煬帝改曰承務/郎武徳三年改都官員外郎龍朔咸亨並隨曹改復)
掌配沒徒𨽻簿録俘囚以給衣粮藥療以理訴競雪寃
凡公私良賤必周知之凡反逆相坐沒其家為官奴婢
國朝尚書都官掌配沒徒𨽻簿籍移放收係在京諸司
無選限公人名籍天下州縣應募役人數增損廢置總
軍大將軍闕額招收轉捕差遣事故敘用停放等事凡
職務郎中員外通掌過刑部尚書侍郎而施行焉
官品令都官郎中從六品
詩人(唐詩人鄭谷為都官郎中作詩自賀且為序云故/許昌薛尚書能嘗為都官郎中後數嵗故建州李)
(員外頻自憲府内禪拜都官員外郎皆一時騷雅宗師/都官之曹振盛于此余早年師益實受深知今忝此官)
(復是/正秩)梅都官詩(詩話鄭谷詩名盛於唐末號雪臺編而/流俗但稱鄭都官詩其詩多佳句但格)
(不甚高余為兒時誦之今其集不行於世矣梅聖俞晚/年官亦至都官一日㑹飲劉原父戯之曰聖俞官必止)
(於此坐客皆驚原父曰昔有鄭都官今有梅都官也聖/俞頗不樂未幾聖俞病卒為序其詩為宛陵集而今人)
(但謂之梅都官詩一言之/讖後遂果然斯可嘆也)
　　都官員外郎
隋百官志(見吏部員/外郎門)
唐職官志(見郎/中門)
國朝官品令都官員外郎正七品
最為清選(見職官員/外郎門)一時騷雅宗師(見郎中門/詩人注)
　　比部郎中
晉職官志魏尚書郎有虞曹比部
隋百官志後齊都官尚書統比部隋都官尚書統刑部
統比部侍郎各一人煬帝即位諸曹侍郎並改為郎
唐職官志比部郎中一員(從五/品上)員外郎一員(從二/品上)掌同
六典
六典比部郎中一人從五品上(魏武置歴晉宋齊後魏/北齊皆有郎中後周天)
(官府有計部郎中大夫一人蓋其任也梁陳隋並為侍/郎煬帝曰比部郎自魏晉宋齊梁陳皆吏部尚書領比)
(部後魏北齊及隋則都官尚書領之皇朝因焉武徳/三年加中字龍朔二年改司計大夫咸亨元年復故)員
外郎一人從六品上(隋置員外郎煬帝改承務郎唐武/徳三年改員外郎龍朔咸亨隨曹)
(改/復)掌勾諸司百寮俸料公廨贓贖調遣徒役課程逋縣
數物以周知内外之經貲而總勾之凡内官料俸以品
第高下為差外官以州縣府之上中下為差
國朝比部掌理放贓罰追納欠負侵請虧官錢粮物勾
磨在京應用度帳籍除被支遣慿由㸃覆府界提㸃司
諸路轉運司經勾文帳等事凡職務郎中員外郎通掌
過刑部尚書侍郎而施行焉
官品令比部郎中從六品
奏許都賦(魏志何真奏許都賦明/帝竒之擢拜比部郎)覆財賦之出入(唐制/天下)
(財賦皆納於左藏庫而太府四/時以数聞尚書比部覆其出入)比盤(比部得廊下食以/飲從者號比盤)
勾覆錢榖(裴延齡判度支宰相陸贄毎極言其誕延齡/又奏京兆府妄破用錢穀請令比部勾覆以)
(比部郎中崔元嘗為陸贄所黜故/也及崔元勾覆錢穀又無交涉)
　　比部員外郎
隋百官志(見吏部員/外郎門)
唐職官志　　六典(並見郎/中門)
國朝官品令比部員外郎正七品
放情事外沉浮醼詠(唐武元衡為華原令時畿輔有鎮/軍督將恃恩矜功者多撓吏民元)
(衡苦之乃稱病去官放情事外沉浮醼詠/者乆之徳宗知其才召授比部員外郎)
　　司門郎中
周禮地官司門掌授管鍵以啓閉國門幾出入不物者
隋百官志都官尚書統司門侍郎二人
唐職官志司門郎中一員(從五/品上)員外郎一員(從六/品上)掌同
六典
六典司門郎中一人從五品上(周禮大司徒屬官有司/門下大夫掌授管鍵以)
(啓閉國門後周依周官隋開皇初置司門侍郎煬帝去/侍字皇朝因之武徳三年加中字龍朔二年改司門大)
(夫咸亨元/年復故)員外郎一人從六品上(周禮有司門上士後/周有小司門上士隋)
(置司門員外郎煬帝改承/務郎武徳三年改員外郎)掌天下諸司及關出入往來
之籍賦而審其政凡關二十有六而為上中下之差所
以限中外隔華夷設險作固閑邪止暴者也
國朝司門掌諸關津橋路官員過所及廢置橋梁移復
道路京城門鏁官員出入譏察詐偽等事凡職務郎中
員外郎通掌過刑部尚書而施行焉
須有素行(唐李林甫開元中遷太子中允時源乾曜為/侍郎乞乾曜之男潔白其父曰李林甫求為)
(司門郎中乾曜曰郎官須有素行望高/者歌奴豈是郎官耶歌奴林甫小字也)肉譜(國朝淳化/二年韓溥)
(轉司門郎中博學善持論工筆札多知臺閣故/事尤好談唐朝族歴可  案此注文有脫悞)
　　司門員外
隋百官志(見吏部員/外郎門)
唐職官志　　六典(並見郎/中門)
國朝官品令司門員外郎正七品
至閤草册(唐劉廼大厯年召拜司門員外郎十四年崔/祐甫秉政素與廼交善㑹加郭子儀尚父以)
(册禮乆廢至是復行之祐甫令兩省官撰册文未有稱/者召廼至閤草之立就詞義典裁祐甫歎賞乆之遂擢)
(為給/事中)
　　工部尚書
後漢百官志尚書六人本注曰成帝初置尚書四人分
為四曹民曹尚書主凡吏上書事(蔡質漢儀曰典繕治/工作鹽池苑圃盗賊)
(事/)
南齊百官志起部尚書興立宫廟權置事畢省
隋百官志梁有起部尚書營宗廟宫室則權置之事畢
則省以其事分屬都官左户二尚書隋工部尚書統工
部屯田侍郎各二人
唐職官志工部尚書一員(正三/品)侍郎一員(正四/品下)
六典工部尚書一人正三品(周之冬官卿也後周依周/官置大司空卿一人隋開)
(皇二年始置工部尚書皇朝因之龍朔二年改司平太/常伯咸亨元年復故光宅元年改冬官尚書神龍元年)
(復/故)侍郎一人正四品下(周之冬官小司空中大夫也漢/以來尚書侍郎今郎中之任後)
(周依周官隋煬帝置工部侍郎皇朝因之龍朔二/年改司平少常伯咸亨光宅神龍並隨曹改復)掌天
下百工屯田山澤之政令其屬有四一曰工部二曰屯
田三曰虞部四曰水部尚書侍郎總其職務而奉行其
制命凡中外百司之事由於所屬咸質正焉
國朝工部掌城池屋宇街道橋梁凡工作營造功殺材
物凡百工製作舟車器械錢寶之事
官品令工部尚書從二品
(陶家後渚監軍鄒子度以聞詔中書令沈衆兼起部尚/書構太極殿器械多所創立  案以上陶家云云二十)
(六字器械云云六字俱屬注語而原本/失其標目注文亦脫佚不完今姑存之)名為稱職(隋書/長孫)
(平為工部尚書名為稱職時有人告大都督邴紹非毁/朝廷為憒憒者上怒將斬之平諌曰川澤納汙所以成)
(其深山岳藏疾所以就其大臣願陛下以山海之量茂/寛裕之徳鄙語曰不癡不聾不堪作大家翁此言雖小)
(可以/喻大)兄弟相代(唐閻立本代兄立徳為工部尚/書兄弟相代為八座時人榮之)遺言毋
請諡(國朝治平三年工部尚書宋祁賜諡/祁初遺言母請諡至是有司諡曰文)
　　工部侍郎
隋百官志工部尚書統工部侍郎二人
唐職官志　　六典(並見尚/書門)
國朝官品令工部侍郎從三品
不宜委以獨務(國朝乾徳五年艾永遷工部侍郎是嵗/上以京城諸倉受納之際而加量失平)
(民甚苦之乃詔丞相擇廷臣以董之丞相即以班簿進/呈而永首中上㫖丞相以丞郎本清望官不宜委以獨)
(務乃授户部侍郎致/仕者充其煩冗也)不覺笏墮(端拱元年工部侍郎同/知京朝官考課雷徳驤)
(求致政先是與趙普不恊普再入相制下之日徳/驤方立朝不覺笏墮遂拜章求退避普之仇也)貴家
子不可以任丞郎(筆談太祖重惜名器錢昱自白州刺/史求文資得秘書監遷工部侍郎連)
(典數郡無治聲上謂宰相曰此貴家/子不可以任丞郎改郢州團練使)
　　工部郎中
隋百官志隋煬帝改諸曹侍郎為郎又改工部為起部
唐職官志工部郎中一員(從五/品上)員外郎一員(從六/品上)掌同
六典
六典工部郎中一人從五品上(周禮大司空屬官下大/夫蓋郎中之任也晉宋)
(齊後魏北齊皆為起部郎中梁陳改置起部侍郎後周/置冬官小司空下大夫隋初為工部侍郎煬帝去侍字)
(又改工部為起部皇朝因之武徳三年改工部郎中龍/朔三年改司平咸亨元年復故光宅神龍並隨曹改復)
員外郎一人從六品上(後周依周禮置小司空上士蓋/員外之職也隋開皇六年置工)
(部員外郎煬帝改起部承務郎皇朝改為工部員外郎/龍朔二年改為司平員外郎咸亨光宅神龍並隨曹改)
(復/)掌經營興造之衆務凡城池之修濬土木之繕葺工
匠之程式咸經度之
國朝官品令工部郎中從六品
泣諌於玉階之下(唐蔣係遷工部員外郎又遷本司郎/中皆兼史職宰相宋中錫為北軍羅)
(織罪在不測係與諫官崔𤣥亮泣諫/於玉階之下申錫方减死時論稱之)
　　工部員外郎
隋百官志(見吏部員/外郎門)　　唐職官志　　六典(並見郎/中門)
國朝官品令工部郎中正七品
泣諫(見郎/中門)
　　屯田郎中
晉職官志武帝置屯田及江左無
隋百官志後齊尚書分統列曹祠部統屯田(掌籍田諸/州屯田等)
(事/)
隋工部尚書統屯田侍郎二人煬帝諸曹侍郎改為郎
唐職官志屯田郎中一員(從五/品上)員外郎一人從六品上
六典屯田郎中一人從五品上(漢尚書郎四人其一主/户口墾田蓋今屯田之)
(任也故汜勝之為侍郎教田三輔是也魏有農部郎曹/晉始置屯田郎中東晉及齊梁並左民郎中兼知屯田)
(事後魏北齊並置屯田郎中梁陳並為侍郎亦郎中之/任也焬帝曰屯田郎後魏北齊祠部尚書領屯田陳左)
(户部尚書領之隋則工部尚書領之皇朝因稱/郎中龍朔二年改為司田大夫咸亨元年復故)員外郎
一人從六品上(隋開皇六年置焬帝改承務郎武徳/三年改員外郎龍朔咸亨隨曹改復)掌
天下屯田之政令凡軍州邊防鎮守轉運不給則設屯
田以益軍儲其水陸腴瘠播植地宜功庸煩省牧率等
級咸取决焉
國朝屯田郎中掌屯營職分田官莊塘濼之事
官品令屯田郎中從六品
不博中行都門(國史補省中語曰後行/祠屯不博中行都門)兄弟無鄉音(北/史)
(裴讓之十七舉秀才為屯田郎中與祖班俱聘宋省中/語曰多竒才能祖孝徵能賦能詩裴讓之讓之弟讞之)
(謀之訥之諏之並清立楊愔每去河東士族京官/不少裴讓之兄弟都無鄉音裴文季為不亡也)判高
熲父子請㦸(隋栁或為屯田郎中時三品以上門皆列/㦸左僕射高熲子𢎞徳封應國公中牒請)
(㦸或曰僕射之子更不異居父之㦸槊已列外門尊有/壓卑之義子有避父之理豈有外門既設内閣又施事)
(竟不行熲/聞而歎服)有宣撫之才(唐沈扶為屯田郎中充山南道/宣撫使至鄧州奏曰鄉縣為布)
(黄潤兩場倉督鄧琬等先主掌湖南江西運到糙米至/淅川縣於荒野中囷貯除支用外六千九百四十九石)
(裒爛成灰塵度支牒徽職掌所由自貞元二年鄧琬父/子兄弟至𤣥孫相承二十八年前後禁死九人今琬孫)
(及𤣥孫見在初禁勅曰如聞鹽錢度支兩使此類極多/其鄧琬等四人資産全賣納禁繫三代瘐死獄中實傷)
(和氣鄧琬等並疎於天下州府監院如此類不得禁/經三年以上速便疎理以聞物議嘉扶有宣撫之才)兼
掌儀式(隋初屯田郎兼/掌儀式之事)
　　屯田員外郎
隋百官志(見吏部員/外郎門)
唐職官志　　六典(並見郎/中門)
國朝官品令屯田員外郎正七品
　　虞部郎中
晉職官志魏尚書有虞曹晉康穆以後無
隋百官志後齊祠部統虞曹隋工部尚書統虞部侍郎
一人
唐職官志虞部郎中一員(從五/品上)員外郎一人(從六/品上)掌京
城街巷種植山澤苑囿草木薪炭供頓田獵之事
六典虞部郎中一人從五品上(周禮地官有山虞澤虞/蓋虞部之職也魏始有)
(虞曹郎中一人晉因之宋齊省梁陳為侍郎後魏北齊/並有虞曹郎中後周有冬官虞部下大夫一人隋為虞)
(部侍郎煬帝去侍字梁陳後齊並祠部尚書領隋則工/部尚書領皇朝因之武徳三年加中字龍朔二年改司)
(虞大夫咸亨/元年復故)員外郎一人從六品上(後周依周官有山/虞澤虞中士並今)
(員外之任也隋開皇六年置煬帝改曰承務郎/皇朝復為虞部員外郎龍朔咸亨隨曹改復)掌天下
虞衡山澤之事而辨其時禁凡援捕畋獵必以其時
國朝虞部掌山澤苑囿畋獵取伐木石薪炭柴物之屬
屏絶猛獸毒藥及茶礬場鹽池井金銀銅鐵鉛錫坑冶
廢置收採之事
官品令虞部郎中從六品
固請閒官以申侍養(唐崔沔睿宗時召拜中書令時沔/母老疾在東都沔不忍捨之固請)
(閒官以申侍養由/是改虞部郎中)
　　虞部員外郎
隋百官志(見吏部員/外郎門)
唐職官志　　六典(並見郎/中門)
國朝官品令虞部員外郎正七品
　　水部郎中
晉職官志魏尚書郎有水部
隋百官志後齊都官統水部隋工部尚書統水部侍郎
一人
唐職官志水部郎中一員(從五/品上)員外郎一人(從六/品上)掌天
下川瀆陂池之政令以導達溝洫堰决河渠凡舟楫灌
溉之利咸摠而舉之
六典水部郎中一人從五品上(後周冬官府有司水中/大夫隋文帝為水部侍)
(郎煬帝去侍字皇朝因之武徳三年加中字龍朔三年/改司川大夫咸亨元年復天寶十一年改司水至徳初)
(復員/舊)外郎一人從六品上(後周冬官府有小司水上士/則員外之任也隋聞皇六年)
(置煬帝改承務郎皇朝復為水/部員外郎龍朔咸亨隨曹改復)
國朝水部掌川瀆河渠津梁舟楫漕運水碾磑之事凡
水之政令
官品令水部郎中從六品
美錦未可便製(梁書劉孝綽兼尚書水部郎奉啓陳謝/手敕荅曰美錦未可便製簿領亦宜稍)
(習/)為名流所稱(何遜字仲言八嵗能賦詩沈約嘗謂遜/曰吾每讀卿詩一日三復猶不能己其)
(為名流所稱如此遜/為參軍兼水部郎)辭控鶴之職(唐員半千五遷正諫/大夫兼控鶴内供奉)
(半千以控鶴之職古無其事又授斯任者率多輕薄非/朝廷進徳之選疏請罷之由是忤㫖左遷水部郎中)
　　水部員外郎
隋百官志(見吏部員/外郎門)
六典(見郎/中門)
國朝官品令水部員外郎正七品
以水曹郎處張籍(唐白居易草詩人張籍水部員外郎/制云夫文教張則儒行顯王澤流則)
(頌詩作君上以張教流澤為意則服儒業詩者宜梢進/之頃籍自校秘之任而訓國胄今又覈名揣稱以水曹)
(郎處/籍焉)
　
　
　
　
　
　
　
　
　
　
　
　
　
　
　
　職官分紀卷十一
欽定四庫全書
　職官分紀卷十二
　　　　　　　　　　　　宋　孫逢吉　撰
　　樞宻使
五代史唐朝擇申官一人為樞宻院使與兩軍中尉謂
之四貴天祐元年廢梁開平元年改樞宻院為崇政院
命敬翔領使仍置判官一人自後不置判官而置副使
一人二年置崇政殿直學士二員後又改為直崇政院
後唐同光二年復為樞宻院亦置一人凡東西院二員
晉天福四年宣徽使劉處讓兼樞宻使每有奏議多不
稱㫖㑹處讓丁内憂乃命以樞宻院印付中書門下廢
樞宻院開運元年復置以宰臣桑維翰兼樞宻使
新五代史郭崇韜安重誨傳嗚呼官失其職乆矣予讀
梁宣底見敬翔李振為崇政院使凡承上之㫖宣文宰
相而奉行之宰相有非其見時而事當上决者與其被
㫖而有所復請者則具記事而入(記事若今學士院諮/報今士大夫間以文)
(字往來謂之簡帖俚/語猶謂之記事也)因崇政使以聞得㫖則復宣而出
之梁之崇政使乃唐樞宻之職盖出納之任也唐常以
宦者為之至梁戒其禍始更用士人其備顧問參謀議
于中則有之未始專行事于外也至崇韜重誨為之始
復唐樞宻之名然權侔于宰相矣後世因之遂分為二
文事任宰相武事任樞宻樞宻之任既重而宰相自此
失其職也
國朝以樞宻院與中書對持文武二柄號為二府禮遇
略同今亦有東西二院印但行東院印置使副使或置
知院同知院然使與知院不並置又置簽書院事同簽
書院事
治平元年詔樞宻院季一進班簿亦令為册録
春明朝退録樞宻院問降宣故事具典故申院案有梁
朝宣底二卷朱梁貞明三年四年事每事下有月日云
臣李振宣或降官差官或宣事於方鎮等處其間有云
宣頭宣命宣㫖者梁朝以樞宻院為崇政院始置使以
大臣領任以政事貞明年是李振為使當是以宣傳上
㫖故名之曰宣而樞宻所出文字之名也似欲與中書
敕並行雖無所明見疑降宣始自朱梁之時晉天福五
年改樞宻院承㫖為承宣亦似相合其底乃底本也繫
日月姓名者乃所以為底聞今仍舊名
新制樞宻院掌邊防機宻兵符軍籍差除路分都監以
上及將官諸班直内外禁軍之事
筆談予為史館檢討時樞宻院劄子問宣頭所起予按
唐故事中書舍人職掌誥詔皆寫四本一本為底一本
為宣此宣謂行出耳未以名書也晚唐樞宻使自禁中
受㫖出付中書即謂之宣中書承受録之于籍謂之宣
底今史館中尚有梁宣底三卷如今之聖語簿也梁朝
初置崇政殿專行宻命至後唐莊宗復樞宻使使郭崇
韜安重誨為之始分領政事不關白中書直行下者謂
之宣如中書之敕小事則發頭子擬堂帖也至今樞宻
院用宣及頭子本朝樞宻院亦用劄子但中書劄子宰
相押字在下副貳以次向上以此為别頭子唯給驛馬
之類則用之
　　使
唐劉季述傳初延英宰相奏事帝平可否樞宻院使立
侍得與聞及出或矯上㫖謂未然數改易撓權至是詔
如大中故事對延英兩中尉先降樞宻使候㫖殿西宰
相奏事已畢案前受事李師䖍請於屏風後録宰相所
奏帝以為侵官不許
五代史後唐同光元年中門使郭崇韜昭義監軍張居
翰為樞宻使唐以宦者為之其職甚微至此始參用士
人與宰相權任均矣晉天福四年廢樞宻使開運元年
復置用顯徳末魏仁浦吳廷祚為樞宻使
國朝建隆三年以樞宻副使兵部侍郎趙普為檢校太
保充樞宻使不帶正官自普始
開寶九年以曹彬為樞宻使領忠武軍節度使帶節度
自此始
太平興國六年以樞宻副使刑部侍郎石熙載為户部
尚書充樞宻使以文資正官充使自此始
大中祥符中以吏部尚書知樞宻院事王欽若户部尚書
知樞宻院事陳堯叟並依前守本官檢校太傅同中書
門下平章事充樞宻使儒臣充樞宻使兼使相自欽若
等始
天禧五年樞宻使檢校太師同平章事曹利用加僕射
(時天章閣成丁謂馮拯並進秩利用止加開/府階邑千户實封四百户翌日貼麻加正官)
慶厯二年七月以宰臣吕夷簡判樞宻院事章得象兼
樞宻使晏殊充樞宻使以宰臣兼其任也九月改吕夷
簡兼樞宻使時議者以二府體均判總之名本重故改
之
歸田録嘉祐二年樞宻使田况罷為尚書左丞觀文殿
學士兼翰林侍讀學士罷樞宻使當降麻而止以制除
蓋往時高若訥罷樞宻使所除官職正與田公同亦不
降麻遂以為故事
春明朝退録文臣為樞宻使皆帶檢校太尉太傅兼本
官
乾興元年錢文僖以兵部尚書為樞宻使不帶檢校官
有司之失也
漢乾興中除樞宻使始降麻如將相之制本朝循之石
元懿罷為僕射亦降麻高文莊田宣簡吕寶臣罷止舍
人院出告
皇祐五年五月以樞宻使高若訥為尚書左丞觀文殿
學士兼翰林侍讀學士同羣牧制置使故事罷樞宻使
當學士院降麻及若訥罷但令舍人院草制遂以為例
續翰林志舊體樞宻使未帶使相者不宣麻至周太祖
初潛歴試是任乃宣麻於公朝令宣麻自此始也
朝服侍上(唐昭宗初即位有事于圜丘宿齋于武徳殿/時兩中尉兩樞宻皆朝服侍上事具内侍省)
(門/)負氣寡識(五代史楊邠魏州冠氏人少以吏給事使/府後唐租庸使孔謙領度支補兵勾押官)
(漢高祖鎮鄴以為都押衙高祖鎮太原益加親信漢國/建遂以邠權樞宻使隱帝即位加邠中書侍郎兼吏部)
(尚書同平章事仍兼樞宻使凡南衙奏事中書除命如/不出邠意至于一簿一掾亦不聽從時侍衛親軍都指)
(揮史𢎞肇恣行慘酷邠稱𢎞肇之善邠嘗與三司使王/章於御前論事隱帝曰事行之後勿俾有詞邠曰陛下)
(但禁聲有臣等在左右聞者縮頭其負氣寡識如此乾/祐三年邠與史𢎞肇王章入朝同坐廣政殿東廡下俄)
(有甲士數十人自内而出害𢎞肇/與邠及王章於門内並夷其族)指改詔書救千人濫
死(張居翰掖庭令張從政之養子同光中為樞宻使偽/蜀王衍既降詔遷其族於洛陽行及秦川時關東已)
(亂莊宗慮衍為變遣中官馳騎賫詔毅之詔云王衍一/行並宜殺戮其詔已經印書時居翰在宻地覆視其詔)
(乃揩去行字改為家字及衍就戮於秦川驛止族其近/屬而已其偽官及從行者尚千餘人皆免其枉濫居翰)
(之力/也)賜劵恕死(莊宗入汴拜郭崇韜為侍中監修國史/兼樞宻使及郊祀畢以崇韜兼領鎮冀)
(節度使進封郡公/賜鐡劵恕十死)收奬人士悉獻家財(崇韜既位極人/臣權兼内外謀)
(猷獻納必盡忠規士族朝論頗亦收奬人物内外翕然/稱之初收汴洛稍通賂遺親友或規之崇韜曰余備位)
(將相祿賜巨萬但偽梁之日遺賂成風今西方藩侯多/梁之舊將皆吾射鈎斬袪之人也一旦革面化為吾人)
(堅拒其賄得無懼乎藏余私室無異公/帑及禋郊崇韜悉獻家財以助賞給)卧帳中召問計
(崇韜初事武皇為典謁莊宗嗣位尤器重之莊宗即位/於魏州以崇韜為樞宻院使是時魏州䧟於梁澶相之)
(間㓂盗日至民流地削軍儲不給羣情洶洶以為霸業/終不能濟崇韜寢不安席莊宗計無所出崇韜身先督)
(衆四面拒戰有急即應莊宗憂之問進取之䇿李紹宏/請棄鄆州與汴人盟以河為界莊宗不恱獨卧帳中召)
(崇韜問計崇韜曰汴之精兵盡在段凝麾下冦鄆境據/河壖謂我不能南渡志在收復汶陽此汴人之計也陛)
(下親御大軍長驅倍道直指大梁汴城兵望風自潰既/若偽王授首賊將自然倒戈半月之間天下必定莊宗)
(蹶然而興曰正合吾意莊/宗入汴皆崇韜之謀也)市不改肆(崇韜為樞宻使從/魏王平蜀大軍入)
(西川城戒諸軍剽掠令法嚴峻/掠一錢必論之以法市不改肆)奏不按問匿名文字(長/興)
(三年邢州汝州戍兵還見訖於殿庭遺下匿名文字書/論本指揮元覇率斂人錢物帝令侍衛指揮使張從賔)
(按問樞宻使范廷光奏曰匿名文字/准格不治禁訟端也不宜按問乃止)出玉帶與覘者(安/重)
(誨為樞宻使兼侍中户部尚書李鏻曰安重誨欲為宰/相人望非允鏻乃引楊溥諜者見重誨曰楊溥欲歸國)
(乆矣若朝廷遣諭之可以召也重誨信之因出玉帶與/覘者令歸王估其值數千緡經嵗無所聞竟成虚語)
不曉文義(明宗本案此/下原  闕)
　　副使
五代史梁崇政院置副使一人周末闕
國朝建隆元年始以樞宻直學士趙普為兵部侍郎樞
宻副使三月以宣徽北院使李處耘為南院使兼樞宻
副使自五代以來凡樞宻院皆參用文武大中祥符七
年以王嗣宗曹利用並為檢校太保充樞宻院副使不
帶正官
任數好詐非廊廟器(國朝王沔臨事明察有通時之用/頗苛碎深刻不以至誠待人能阿)
(意希㫖以自圖祿位與張齊賢同任樞宻副使頗不協/及齊賢參政沔心不自安㑹王禹偁上言中書本㕔不)
(得接見賔客須於政事堂同見沔心喜即可下其事有/謝泌上疏極論事遂止上益知沔任數好詐非廊廟器)
(詔書切責遂罷之沔捧詔求見上涕泣不願離左右/及歸私第不數夕鬢鬚盡白俄詔同修京朝官考課)吐
蕃進馬請厚遺(曹利用拜樞宻副使時吐蕃丘遵進馬/輔臣以丘遵貪貨請納所貢給之利用)
(曰既不足以抑僥倖而徒失懐/逺之意不若厚遺時論多之)士大夫酌酒相賀(慶厯/初朝)
(廷方議委韓琦范仲淹四路入討元昊大懼上表稱藩/上謂大臣曰朕非不能以天下力誅此小戎然朕為天)
(下豈與區區較曲直哉昔三聖之不輕治其務息兵以/安吾民遂召琦仲淹為樞宻副使琦等凡五上表堅辭)
(上曰吳賊納欵皆仲淹之力况已曽令内臣陳舜封傳/宣候邊事寧息用在兩府不可從其所請仲淹等表荅)
(詔不允遂入貳樞極天下聞之忻然士大夫皆酌酒相/賀曰上用韓琦范仲淹非惟社稷之福乃天下生民之)
(幸/也)王疇資望輕淺(治平三年王疇為樞宻副使於是知/制誥錢公輔言疇資望輕淺在臺素)
(飡不可任大用疇既為韓琦歐陽修所左右而上又愛/信疇故公輔坐黜為團練副使疇在位五十五日卒上)
(甚悼/惜之)
　　知院事　同知院事
五代史晉天福元年掌書記桑維翰翰林學士尚書禮
部侍郎知樞宻院事周顯徳六年命司徒平章事范質
禮部尚書平章事王濤並參知樞宻院事
國朝元祐令知樞宻院事同知樞宻院事為執政官(正/二)
(品/)淳化二年樞宻使王顯出鎮隨州副使宣徽北院使
張士遜知院事副使右諫議大夫溫仲舒㓂凖同知院
事同知院之名自此始也士遜等並自舊帶副使自後
或以次正官或檢校官為之秩與副使同(置樞宻使副/或置知院同)
(知院然使與/知院不並置)大中祥符三年七月以溫仲舒為諫議大
夫樞宻副使㑹張士遜知樞宻院即以為同知院事蓋
使則置副知院則置同知院
熙寧元年文潞公吕宣徽為使而陳丞相自越州召為
知院前一嵗陳丞相為副使位在吕公之上故也
就翊洪樞(國朝元祐四年六月趙瞻拜同知院事詔贊/一人之休必資耆徳握萬兵之本爰賴舊臣)
(蓋知其要者可以應務而不窮乆于事者可/以臨事而無惑云云宜須故老就翊洪樞)
　　簽書院事　同簽書院事
國朝太平興國四年以兵部員外郎石熙載為樞宻直
學士簽書樞宻院事簽書之名自此始也天禧四年以
華州觀察使曹瑋為宣徽北院使鎮軍國留後簽書樞
宻院事簽書兼藩鎮自此始也
春明退朝録太平興國四年石元懿始以樞宻直學士
簽書院事八年張司空齊賢王公沔並以諫議大夫同
簽書樞宻院事景徳三年馬正惠以檢校太傅韓公崇
訓以檢校太保並簽書樞宻院事治平二年令郭宣徽
為同簽書院事
　　權發遣院事
五代史唐天祐元年廢樞宻院其公事令王商權知後
唐若樞宻皆罷即命官權掌焉
國朝咸平三年兵部侍郎參知政事向敏中權發遣樞
宻宣徽院公事時王欽若陳堯叟馬知節皆罷冦凖未
謝故也
　　都承㫖(承㫖㫖/副承)　(副都承㫖㫖/諸房副承)
五代有承㫖副承㫖以諸衛將軍充
國朝樞宻院承㫖司有樞宻都承㫖又有樞宻院副承
㫖諸房副承㫖之名皆不備置常以一二員通掌諸房
公事每崇政殿臨决庶務則侍立殿前侍衛司奏亊則
受而讀之
太平興國七年四月以翰林副使管勾供奉官殿直三
班承㫖公事楊守一為西上閣門使充樞宻院都承㫖
樞宻承㫖加都字自守一始也
熙寧三年九月詔近復以士人為樞宻院都承㫖歴年
不除樞宻院接遇及所領職事都無可考騐可令史院
檢尋如無即令中書詳定以聞
五年七月以尚書比部員外郎集賢校理同修起居注
曾孝寛為起居舍人充史館修撰兼樞宻都承㫖舊以
本院乆吏遞遷或用士人亦止於右職中選用文館兼
領自孝寛始也
元祐官品令樞宻都承㫖從五品承㫖副都承㫖正六
品副承㫖正七品諸房副承㫖正八品
易詔激將士心(國朝魏仁溥傳周祖鎮鄴乾祐末隱帝/用武徳使李業等謀誅大臣楊邠史𢎞)
(肇等宻詔澶帥李洪義殺騎將王商令郭崇殺周祖洪/義知事不克與商合謀宻遣副使陳先徳賫詔于周祖)
(周祖得之懼計無所出召仁溥入畫堂中示以詔謂之/曰朝廷將殺我我不懼死念麾下將士始終從我我若)
(引决則渠軰將安往乎仁溥曰侍中有大功於朝廷握/強兵臨重鎮一旦君上信讒圖害勲臣雖欲剖心自明)
(不可得也時事如此豈可坐以待死今詔始至外無知/者莫若易其詔以盡誅將士為名用激其心豈獨自免)
(非辜亦可以雪楊史之寃周祖納其䇿倒用留守印易/詔書以示諸軍衆心懷怒遂長驅渡河即位以仁溥為)
(樞宻副承㫖周祖嘗問諸州屯兵之數及將校名氏令/取簿參視之仁溥曰臣悉能記之遂口占而疏於紙舉)
(籍以校一/無差誤)
　　逐房副承㫖
國朝兵房副承㫖二人吏房一人户房一人禮房一人
淳化四年六月以禮房副承㫖段延禧為威勝軍節度
行軍司馬先是諸房主事嵗乆多授雄望上佐其勒留
但賦祿而已延禧以老病出為藩鎮上佐優之也
官品令樞宻院逐房副承㫖從八品
　　主事　令史　書令史
國朝主事以上並帶諸衛將軍同正主事以下初命者
𨽻銀臺司主事五人令史二十四人書令史三十二人
兵房掌兵馬名籍及卒校遷補修築城壘防戍戰守之
事(主事二人令史十三人/書令史二十人分掌)吏房掌閤門以上遷補之名
籍王公將帥迎授恩命及盗賊之事(主事一人令史三/人書令史五人分)
(掌/)
户房掌金榖芻糧出納之事(主事一人令史/史各五人分掌)　(案書令/  令史)
(下原闕/二字)
禮房掌禮儀國信之事(主事一人令史三人/書令史二人分掌)
元祐官品令樞宻院主事令史書令史從八品
能記用兵之數(魏仁浦傳漢祖起太原次鞏縣仁浦迎/謁道左即補樞宻院令史時周祖掌樞)
(宻引仁浦問以用兵之數仁浦悉能記之手疏得/六萬人周祖喜曰天下無足憂也遷兵房主事)
　　制置兵馬司
國朝擇副承㫖主事以下專掌之
　　檢詳官
國朝熙寧四年十月詔以編修經武要畧官王存等四
人檢詳樞宻院諸房文字除存已升朝外陳侗劉奉世
係京官與換太子中允選人蘇液改著作佐郎禮遇添
給白直人從㸔謁之禁視中書檢正官帶館職及本院
編修文字依舊外餘差遣並罷存檢詳兵房侗奉世仍
不隔磨勘存辭以母老乃改差秘書丞朱明之
五年四月詔罷樞宻院檢用官杜絃歸編勅所諸房條
例皆檢詳官檢用
七年十月詔檢詳官除已有兼領差遣外劄與中書依
檢正例與主判差遣後檢正罷兼領檢詳亦罷
　　編修條例
國朝慶厯四年二月命天章閣侍講史館檢討王洙樞
宻都承㫖車士寧編修例册
嘉祐二年八月詔編集樞宻院機要文字命樞宻副使
程勘提舉編集尚書都官員外郎楊構刑部詳覆官大
理寺丞周革樞宻院諸房副承㫖元仁政内殿承制于
可乆户房主事段承圭㸃檢編排(自建隆以來至六年/編成計一千一百六)
(十二/册)三年十二月樞宻院上端拱以來宣勅劄子六十
卷目録二册
治平元年閏五月詔樞宻院班簿季一進者今為册録
二年五月樞宻院編機要文字九百八十一册以進賞
執事有差
熙寧二年五月樞宻院乞將祖宗以來法制所宜施於
逺者並刪取大㫖著為畫一及聖政釐革條章以次紀
録或有條理未備更詳核所說冀得以考求其事目曰
兵制凡招陳屯戍訓練之類皆附焉曰馬政曰邊防曰
夷狄曰屬國曰守城曰器械曰捕盗曰選材曰責效各
以其事類相從一如兵制候編成册仍於逐門各留空
紙以備書載將來處置事件詔以經武要畧為名
三年十一月命著作佐郎館閣校勘王存陳侗大理寺
丞館閣校勘顧臨並差編修樞宻院經武要畧刪定諸
房例册以樞宻院副承㫖李綬管勾至九年秋修畢上
之
　　宣徽使　南院使　北院使
五代唐置宣徽使始以宦者為之故楊復恭自河陽監
軍入為宣徽使天祐元年留宣徽使南北院等九使餘
並停二年廢樞宻院及宣徽南北院其樞宻院公事令
王殷權知兩院人吏並勒歸中書其諸司諸道人並不
得到宣徽院凡有公事並於中書論請梁復以王殷為
宣徽使省南北院使而有副使後唐復南北院使省副
使晉漢周皆因之
國朝舊制二使通掌院事共院異㕔止用南院印以檢
校官為之或領節度兩使留後南院資望比北院頗優
或兼樞宻亦掌本院事
開寶九年二月以山南東道節度使潘美為檢校太傅
依前山南東道節度使充宣徽北院使節度領宣徽自
此始八月以樞宻副使楚昭輔權宣徽南院使以右衛
大將軍判三司王仁瞻權宣徽北院使
景徳四年十二月承天節百官上壽於崇徳殿宣徽使
當宣荅時知樞宻院王欽若權宣徽使事欽若在病假
樞宻院陳堯叟復以故不入宰臣議以參知政事權宣
荅真宗曰宣徽使三司使皆不坐可令丁謂攝事是日
欽若徑入朝謂雖承勅不復攝事
至道元年出宣徽北院使知樞宻院柴禹錫為鎮寧軍
節度使太宗謂之曰舊制自宣徽出不過防禦使朕今
委爾節旄亦可謂優恩也
三年以内客省使周瑩為北院使先是班位在樞宻副
使之上瑩復白中書請居其下宰相為言之真宗從之
後以為例
慶厯八年三月以殿前副都指揮使寧武軍節度使李
昭亮為宣徽北院使(自殿前司遷此/國家恩例也)
皇祐二年九月詔今後宣徽使不得過二員
至和元年十月殿中侍御史趙抃言近非次除宣徽使
節度使頗為煩數竊以二者使額在唐季則付與容易
欲乞今後文臣須曾歴中書樞宻院任用加之徳望為
人推服武臣曾經邊鄙建立功業者方許除拜兼宣徽
使元額只是二員至如使相之任體貌尤重更當慎惜
望以臣言付兩府議定執守施行
九年六月詔宣徽使今後遇以職事侍殿上或值中書
樞宻院合班問聖體及非次慶賀並特許叙二府班從
宣徽北院使王拱辰之請也
空使宅以待(春明退朝録夏鄭公為宣徽使忠武軍節/度使自河中府徙判蔡州道經許昌時李)
(邯鄲為守乃徙居他所空使/宅以待之夏公以為知體)
　　編修條例
國朝熙寧九年五月宣徽北院使王拱辰言本院前後
所降宣劄條例文字及逐旋聖㫖指揮不可遺墜乞行
編録所貴朝廷故事永乆可備檢用從之六月拱辰辟
著作佐郎何洵直充編修官就本院置局十年八月編
成條例并目二十五册上之十二月罷局洵直减一年
磨勘
　
　
　
　
　職官分紀卷十二
欽定四庫全書
　職官分紀卷十三
　　　　　　　　　　　　宋　孫逢吉　撰
　　三司
五代職官志後唐莊宗同光中勅鹽鐵度支户部三司
凡闕錢物並委租庸使管轄踵梁之舊制也
長興元年罷租庸使額分鹽鐵度支户部為三司
國朝三司凡二十四案曰兵刑胄鐵商稅茶課鹽末鹽
設賞給錢帛發運百官斛㪷粮料騎夏稅秋稅東上供
西上供修造竹木麴衣糧倉乾徳五年度支判官侯陟
言其不均始令三部各分領八案焉咸平四年併夏秋
稅為一曰户稅併東西上供併竹木歸修造倉案歸衣
糧大中祥符七年别置常平案其後重定鹽鐵八案以
判官三員分領曰兵刑胄鐵曰商稅茶曰課鹽末鹽設
度支八案以判官三員分領曰賞給錢帛曰發運斛斗
百官曰糧料常平騎户部五案以判官三員分領曰兩
稅麴曰上供曰修造衣糧
淳化四年詔自今只置三司使一員判官六員推官三
員三部勾院只置判勾一員判官一員其三部屬吏並
仍舊貫三司使尺書案檢外處符牒並令判官推官通
書頒行冬十月以左諫議大夫判三司魏羽為三司左計
使户部員外郎董儼為右諫議大夫三司右計使先是三
司簿領堆積胥吏弛慢因而為奸居其任者不能發摘禁
止至是用魏羽段惟一等議分天下為十道兩京為左右
計各置判官領之置三司使二員魏羽主其左董儼主其
右中分諸道以隸焉凡國用支費租調歲課以其簿上於
總計司而經度之閏十月以給事中陳恕為工部侍郎三
司總計使十一月辛未詔總計使陳恕判左右計事左右
計使分十道事合干論議計度並令恕等㕘預焉
咸平五年鹽鐵使王嗣宗言今三司奏事有可記者請
令判使一人撰録送史館上曰三司務繁若日有著述
必妨公務可令逐季録送
　　使
五代史後唐明宗長興元年以前許州節度使張延朗
行兵部尚書充三司使班在宣徽使之下三司有使額
自延朗始也唐制户部度支以本司郎中侍郎判其事
而有鹽鐵轉運使天寶中楊慎矜王鉷楊國忠繼以聚
貨之術媚上受寵雖然皆守户部度支本官帶使額亦
無所改作下及劉晏第五琦亦如舊制自後亦以宰臣
分判一司不置使額乾符後天下兵興隨處置租庸使
以主調發兵罷則停梁時乃置租庸使專領天下泉貨
莊宗中興秉政者不閑典故踵梁故事復置租庸使以
魏博故吏孔謙專使務斂怨于下斵喪王室者實租庸
之弊也明宗嗣位思革其弊未及下車乃詔削除使名
但命重臣一人判其事曰判三司至是張延朗自許州
入再掌國計白于樞宻使請置三司使名宣下中書議
其事宰臣以舊制覆奏授延朗特進行工部尚書充諸
道鹽鐵轉運等使兼判户部度支事從舊制也明宗不
從竟以三司使為名焉
國朝建隆元年以宣徽北院使李崇矩為右監門衛大
將軍充三司使其後有權㸃檢權同判之名
太平興國八年分置三部使
淳化四年復置三司使一人十月置左右計使又置總
計使判左右計事先是三司簿領堆積胥吏弛慢因而
為奸不能發摘是後魏羽段惟一等議分天下郡縣為
十道曰河東關西劔南淮南江南東道江南西道兩浙
廣南東京為左計西京為右計各置判官領之置左司
使二員中分諸道以𨽻焉
五年詔罷諸道左右計使復置三司使
咸平六年復以冦凖為兵部侍郎充三司使
天聖四年以祠部員外郎知制誥程琳權發遣三司使
公事(凡權發遣者/暫攝其事也)
慶厯三年以知永興軍葉清臣權三司使蓋官輕則為
權使公事清臣再領三司云權使者中書誤也自此遂
令權使與權使公事為兩等
嘉祐元年七月制以武康節度使知相州韓琦除工部
尚書三司使(三司使當用舍人院制/除今降麻宣制誤也)
九月翰林學士歐陽修權發遣三司使公事(學士不輕/而權發遣)
(者亦暫攝其/事不正也)
筆談予嘗購得後唐閔帝應順元年案檢一通乃除宰
相劉昫兼判三司堂檢前有擬狀云具官劉昫右狀以
劉昫經國才高正君心切方屬體元之運實資謀始之
規宜注宸衷委司邦計漸期富庶永贊聖明臣等商量
望授依前中書侍郎兼吏部尚書同中書門下平章事
集賢殿大學士兼判三司散官勲封如故未審可否如
蒙允許望付翰林降制處分謹録奏聞其後有制書曰
宰臣劉昫可兼判三司公事宜令中書門下依此施行
付中書門下准此四月十日用御前新鑄之印與今政
府行遣稍異本朝要事對稟常事擬進入畫可然後施
行謂之熟狀事速不及待報則先行下具制草奏知謂
之進草熟狀白紙書宰相押字他執政具姓名進草即
黄紙書宰臣執政皆于狀背押字堂檢宰執皆不押唯
宰屬于檢背書曰堂吏書名用印此擬狀有詞宰相押
檢不印此其為異也大率唐人風俗自朝廷下至郡縣
决事皆有詞謂之判則書判科是也押檢二人乃馮道
(使案目録三司使後當有副使鹽鐵使副使度支使副/  三門此本皆佚去下文自弁始也一條又脫去標目)
(越次而授一條乃度支副使門内事蓋抄/録者有脫去頁數今無可考補姑仍之)
(自弁始也承延齡之後以/寛簡代煩虐人甚稱之)越次而授(國朝至道元年以/殿中丞欒崇吉為)
(度支員外郎度支副使崇吉以吏部令史稍遷至/中書堂後官明習文法清白勤事故越次而授焉)
　　户部使　副使
六典漢成帝置尚書五人其三曰民曹主吏人上書事
後漢以民曹兼主繕修功作魏置左民尚書晉初省之
太康中又置惠帝時有左民尚書東晉及宋齊並置梁
陳置左户尚書並掌户籍兼知工官之事後魏北齊有
度支尚書亦左民左户之任也後周依周官置地官大
司徒卿隋初曰度支尚書開皇三年改為民部皇朝因
之貞觀二十三年改户部顯慶元年改為度支龍朔二
年改司元太常伯咸亨元年復户部光宅改地官尚書
神龍元年復故
唐至徳以後鹽鐵始置使而户部度支本司郎中侍郎
判其事後度支復置使而户部職事度支兼之或以本
司官判度支版使(唐韋□中宗朝為京尹節操清正為/時圭表宣皇甚器重之因次對面許)
(判户部韋公堅辭以不曉錢穀獲免歸謂甥姪曰已讓/版使矣衆曰時論三司中户部最清何為多讓也公曰)
(事不由宰相必謂我由徑而/得誰能家至户到分辨哉)節操清正為時圭表(上/)
三司中户部最清(上/)
　　判官
國朝開寶四年殿中侍御史劉汝礪分判度支公事五
年以殿中侍御史分判度支齊明為度支員外郎充度
支判官
淳化四年詔三司只置判官六員推官三員其三部屬
吏並依舊三司使止書案檢外處符牒並令判官推官
通書頒行十月置左右計司為十道判官
五年置總計司判官十二月勅司令三司判官主判官
推官等見判使並同南省郎中員外郎見尚書丞郎之
儀凡有公事並須取禀判使商量不得專輙聞奏其月
罷左右計使復置三部使每部置判官推官共四員各
領兩案公事
咸平六年八月詔度支户部二案公事繁簡不均宜令
三司使酌其閒劇命判官六員分掌之
治平元年以尚書都官員外郎三司修造案勾當公事
張徽權發遣三司户部判官公事尚書都官員外郎知
開封東明縣皮公弼權發遣三司度支判官公事特用
資淺人欲乆其任而責效也(三司之職廢乆矣由官以/次遷而任用不乆也凡大)
(官不利盈虚出入雖能者居之未及究其本末而已用/次遷他職矣故相習以養資假途為說而不事其職時)
(議患之至是中書奏請擇其尤繁要者五員用資淺人/乆任其餘以待諸路轉運使提㸃刑獄為出入之湏于)
(是以鹽鐵稅案度支錢粟案度支發遣案户部修造案/及開拆司選初任通判一年以上人權發遣候及二周)
(年令再任與理知州資序兩任通判及六周年且令依/舊與理初任提刑資序三任通判及七周年與理第二)
(任提刑資序出外如差第三任通判一年以上人權發/遣候及三周年令再任與理初任提刑資序兩任通判)
(及六周年且令依舊與理第二任提刑資序二任通判/及九周年與三司判官願出外者與轉運副使故有是)
(命/)
四年八月詔三司乆任權發遣官五員許于知州人内
通選如已經知州人候到任及二年即令再任與理提
刑資序
參預邦計(國朝乾徳三年詔三司鹽鐵度支户部判官/等乃以參預邦計莫不慎選時才若不考課)
(定其黜陟則于/功過無以昭明)慎選時才(上/)豫買紬絹(東齋記事太宗/時馬元弓為三)
(司判官建言方春民乏絶時豫給庫錢貸/之夏秋令輸絹于官預買紬絹蓋始于此)
　　推官巡官
國朝初承舊制三司每部置判官一員至乾徳四年詔
各增置推官一員總斷逐司公事仍别給印
太平興國三年以磁州軍事判官張仲容為右贊善大
夫户部稅案推官大名府夏津縣令朱澤為右贊善大
夫充胄案推官懐州軍事推官鄭居中為將作監丞充
麴案巡官邢州司冦參軍王式為將作監丞充末鹽案
巡官先是三部所掌凡二十四案吏千餘人太宗屢使
督察有所不及而商稅胄麴末鹽最為繁劇故擢仲容
等分領之
　　推勘官
國朝治平三年罷三司推勘官初三司舉京朝官一人
專領推勘事至是三司奏以為不便罷之然議者不以
罷之為便
熙寧二年九月復置管勾推勘官一員仍舉京朝官或
幕職州縣官充
　　勾當公事官
國朝康定元年詔三司舉係通判資序朝臣二人充三
司勾當公事治平二年八月以尚書比部員外郎王荀
龍屯田員外郎周革並勾當三司修造案(是職自来一/員至是以雨)
(水壊軍營官/舍特增一員)
三年六月罷管勾三司使㕔簿籍尋罷
熙寧二年九月復置管勾官一員
　　勾院
國朝初三部各有勾院止本部判官主之至開寶五年
以鹽鐵户部勾院為一院度支勾院為一院太平興國
五年合三勾院為一雍熙三年復分三部勾院淳化三
年復為都勾院五年復分置先是分三司左右計各置
判勾一員又以一員檢判之至是罷左右計復分置焉
至道二年復併三勾院為一三年復分為三咸平六年
陳堯咨上言三部勾院可合為一仍願就領其職因命
之大中祥符九年分勾院為三時議以三部勾院並為
一司實為繁劇雖重官為之徒益事勢於勾稽則愈疎
矣至是復分為三選才力幹敏者為之
募商入粟以易鹽(國朝李士衡判三司勾院時度支使/梁鼎奏借民力轉粟塞下而轉鹽于)
(邊官自鬻之嵗得鹽鐵三十萬士衡以為民/力困請依舊募商入粟以易鹽真宗是其言)
　　都磨勘司(主轄收支司/拘收司附)
國朝開寶七年以司農丞桑塤為左拾遺兼㸃檢三司
磨勘司端拱二年詔置三司都磨勘司
至道中又置提㸃三司公事尋廢其帳籍並歸都磨勘
司淳化三年置主轄收支司咸平四年置拘收司並以
判都磨勘司官領之
　　理欠司(勾簿司附/)
國朝雍熙二年詔三部各置理欠司舊曰徵欠司乾興
元年改為蠲納司天聖三年復改今名
咸平元年又置勾簿司景徳四年廢
　　憑由司
國朝雍熙四年以鹽鐵推官胡惟一度支推官朱賦户
部推官崔維翰分判本部慿由司太宗以天下倉場庫
務中發錢草其數浩大故惟一等專主之不簽書本職
公事
淳化二年合三司慿由司為一
至道二年併都慿由司歸理欠司
　　開拆司
國朝三部舊名有開拆司止本部判官兼領開寶五年
以鹽鐵户部開拆司為一度支開拆司為一太平興國
三年别置推官一員領之雍熙四年以三司開拆司推
官右拾遺直史館韓國華判三司開拆司至道三年復
加一員主判咸平元年省一員遂為定制又有勾鑿司
行文帳生事催驅司催促未了文帳生事發放三司諸
案牒帖受事司受諸處送到罪人衙司掌軍大將差遣
並開拆司主判官兼領内衙司仍以諸司使或内臣一
員同勾當淳化二年又有帳籍司四年並歸開拆司兼
領
　　河渠司
國朝皇祐三年三司請置河渠一司專提舉黄汴等河
堤功料事九月詔三司河渠司汴河每年一開濬之至
和二年以殿中丞李仲昌都大提舉河渠司(以仲昌知/水利害特)
(任/之)
嘉祐三年詔置都水監罷三司河渠司
　　提舉帳勾磨勘司
國朝熙寧五年右正言知制誥直學士院㸔詳中書條
例曾布言伏以四方財賦其為名物豈可勝計凡給納
斂散盈耗多寡非有簿書文籍以勾考之則乾沒差繆
漫不可知故内自府庫外至州縣嵗㑹月計以上於三
司紙札之須賄賂之賚逺近之人以為勞敝三司雖有
審覆之名而三部胥史所行職事非一不得專意於其
間近嵗以來因循不復省閱其為弊亦已甚矣臣比被
㫖置司盡取三司所管帳籍刪去繁冗具為法式以施
之天下然勾考之法如故則亦但為空文臣欲乞于三
司選人吏二百人專置一司委以驅磨天下帳籍以至
三部勾院亦皆選置官吏責以審覆其人吏各優給請
受課以功限立定賞罰仍自朝廷選差強幹臣寮專切
提舉所合措置條約乞下詳定帳籍所詳具以聞詔付
詳定帳籍所六年八月中書門下言新差提舉帳勾司
院磨勘司李承之請降申陳事件詔行遣以提舉帳勾
磨勘司為名九年十一月詔减罷令提舉在京諸司庫
務司兼提舉
　　三部諸司屬吏
國朝景德元年九月宫苑使劉承珪等言奉詔與三司
使同選閱三部及諸司節給前後并裁定合留人數
三部并諸司定留八百九十七人
鹽鐵百五十六人　　　　　度支百八十二人
户部二百一十七人　　　　三勾院百人
都磨勘司三十四人　　　　都主轄支收司二十三人
拘收司四十人　　　　　　都慿由司四十九人
都理欠司四十六人　　　　開拆司五十人
先是真宗以計司吏人能否雜混令承珪與本司使副
同加試驗頗有書計非精或嘗負罪犯帝念其祗役嵗
乆量其事狀並補三班及借職焉
仁宗時有三司鹽鐵都勾押官段正鹽鐵商稅案前行
陳祚商稅案後行王文禧等奏天下商稅併增併虧各
五周年者並取一年高者為額從之嘗謂三司使副曰
財榖之事此軰雖是胥吏却知本末苟有所長亦須採
用不可以其賤吏而不聽其言上之寛仁納言如此
　　孔目院都監
國朝太平興國(原缺/八字)鹽鐵孔目院都監周證為度支孔
目院都監李秘為户部孔目院都監列在推官之下
淳化五年分三部都監簽書本部諸案公事立在判官
之下推官之上
咸平五年詔三司都監宜差内品二人勾當
　　孔目官
國朝開寶七年以光祿寺丞崔宏充鹽鐵孔目官太僕
寺丞徐元充度支孔目官少府監丞張玘充户部孔目
官至道元年上召三司孔目吏李溥等對崇政殿問以
計中書使押送中書限五日委令條奏上謂宰臣曰李
溥等各令陳所見頗有所長朕嘗謂陳恕等曰文章徳
古此盛事也(案文章徳古/句疑有誤)
　
　職官分紀卷十三
欽定四庫全書
　職官分紀卷十四
　　　　　　　　　　　　宋　孫逢吉　撰
　　御史䑓(案此門之首/原缺三行)
漢官觧詁注云西京謂為御史府亦謂御史(原缺/四字)京謂
之御史䑓亦謂之蘭臺寺而應劭(原缺/五字)按(原/缺)上御史䑓此
則當是廷尉呼為御史䑓非(原缺/四字)名也
隋百官志梁國初建御史䑓置大夫天監元年復曰中
丞置一人屬官治書侍御史二人侍御史九人殿中御
史四人又有符節令史員北齊御史䑓掌察糾彈劾中
丞一人治書御史二人御史八人殿中侍御史檢校御
史各十二人録事四人領符節署令一人符璽郎中四
人後周以為司憲府隋高祖置御史䑓大夫一人治書
侍御史二人侍御史八人殿中侍御史監察御史各十
二人録事二人後魏延昌中王顯有寵於宣武為御史
中尉請革選御史此後踵其事毎一中尉則更置御史
自開皇以後始自吏部選用仍依舊入直禁中煬帝増
置謁者司𨽻二䑓并御史為三䑓開皇中御史直宿禁
中至是罷其制又置主簿録事員各二人
唐職官志御史䑓(秦漢曰御史府後漢改曰憲䑓魏晉/宋改曰蘭䑓梁陳北朝咸曰御史䑓)
(武德因之龍朔二年改憲䑓咸亨復光宅元年分䑓為/左右號左右肅政䑓左䑓專知京百司右䑓按察諸州)
(神龍復為左右御史䑓延和中/廢右䑓光天二年復十月又廢)大夫一員中丞二人侍
御史四人主簿一人録事二人主事二人令史十七人
書令史二十三人殿中侍御史六員令史八人書令史
十八人監察御史十員殿中監一員少監三員丞二人
主事二人令史四人書令史十二人亭長掌固各八人
唐百官志御史䑓大夫一人中丞二人侍御史六人殿
中侍御史九人監察御史十五人(光宅元年分左䑓右/䑓左䑓專知百司監)
(軍旅右䑓察州縣省風俗尋命左䑓兼察州縣兩䑓歳/再發使八人春曰風俗秋日廉察兩䑓御史有假有檢)
(校有員外有試神龍初皆廢景雲四年以兩䑓望齊糾/舉苛察百僚厭其煩乃廢右䑓延和元年復置歳中以)
(尚書省𨽻左䑓月餘而左䑓復廢至德後諸道使府參/佐皆以御史為之謂之外䑓復有檢校裏行内供奉或)
(兼或攝諸使下官亦如之㑹昌初升大夫中丞品東都/留䑓有中丞一人侍御史一人殿中侍御史二人監察)
(御史三人元和後不置中丞以侍御史殿中御/史監察御史主留臺務而三院御史亦不常備)
通典舊例御史䑓不受訴訟有通辭狀者即於䑓門候
御史御史徑往門外収採知可彈者略其姓名皆云風
聞訪知永徽中崔義𤣥為大夫始定受事御史人知一
日劾狀題告人姓名
國朝治平元年閏五月詔御史䑓閤門十日一具文武
細書班簿以進自今大書為册月上之
周歴三䑓(後漢蔡邕以侍御史轉治書侍御/史遷尚書三日之間周歴三䑓)三䑓(謝靈/運晋)
(書尚書為中䑓御史為憲/䑓謁者為外䑓是謂三臺)其門北開(北齊楊楞伽鄴都/故事云御史䑓在)
(宮門西南其門北開取冬殺之義斯事久矣今東都䑓/門所以不北何者盖欲變古之制或建造者不習故事)
(耳龍朔中改司經局為柱房為東宫之憲府亦開北門/以象御史臺其例明矣或云隋初移長安城造御史䑓)
(時以兵部尚書李員通檢校御史大/夫欲於尚書省近故開北門非也)籠架北省控制南
司(北魏崔暹為中尉尚書後牒索御史監選不與及暹架/為僕射還索御史宋㳺道判云崔僕射昔在憲司籠)
(北省今居禮閤控/制南司遂不與)
　　大夫
前漢百官表御史大夫秦官(應劭曰侍御史之率故稱/大夫云臣瓉曰茂陵書御)
(史大夫秋/中二千石)位上卿銀印青綬掌副丞相有兩丞秩千石
一曰中丞亦謂中丞為御史中執法中丞在殿中蘭䑓
掌圖籍秘書外督部刺史内領侍御史十五員受公卿
奏事舉劾按章成帝綏和元年更名大司空金印紫綬
禄比丞相置長史如中丞官職如故哀帝建平二年復
為御史大夫元壽二年復為大司空
後漢百官志御史中丞一人千石本注曰御史大夫之
丞也舊制監御史在殿中宻舉非法及御史大夫轉為
司空因别留中為御史䑓率
魏志建安置御史大夫不領中丞置長史一人
隋百官志秦置御史大夫以貳於相光武中興丞相與
御史俱為三公梁御史臺置大夫隋煬帝降大夫階為正
四品
唐職官志御史䑓大夫一員(正三品秦漢之制御史大/夫副丞相為三公之官魏)
(晋之後多不置大夫以中丞為䑓主隋魏中復大夫降/為正四品武德令改從三品龍朔改為大司憲咸亨復)
(為大夫光宅中分為左右䑓大夫及廢右䑓去左右字/本從三品㑹昌二年十二月勅大夫秦為正卿漢為副)
(相漢末改為大司空與丞相俱為三公掌邦國刑憲肅/正朝廷其任既重品秩宜峻准六尚書例升為正三品)
(著之/於令)
唐百官志御史臺大夫一員正三品掌以刑法典章糾
正百官之罪惡中丞為之貳其属有三院一曰䑓院侍
御史𨽻焉二曰殿院殿中侍御史𨽻焉三曰察院監察
御史𨽻焉凡天下之人有稱寃而無告者與三司詰之
三司謂御史大夫中書門下也大事奏裁小事專達凡
有彈劾御史以白大夫大事以方幅小事署名而已有
制覆囚則與刑部尚書平關行幸乗輅車馬為導朝㑹
則率其属正百官之班序遲明列於兩觀監察御史二
人押班侍御史專舉不如法者文武官職九品以上及
二王後朝朔望文官五品以上及兩省供奉官監察御
史貟外太常博士日參號常參官武官三品以上三日
一朝號九參官五品以上及衝當畨者五日一朝號六
參官𢎞文崇文館國子監學生四時參凡諸生入朝及
以恩追至者日參九品以上自十月至二月袴褶以朝
五品以上有珂蕃官及四品非清官則否凡朝位以官
職事同者先爵爵同以齒致仕官居上職事與散官勲
官合班則文散官居職事之下武散官次之勲官又次
之官同者異姓為後親王嗣王任文武官者從其班官
卑者從王品郡王任三品以下職事者居同階品之上
非任文武官者嗣王居太子太保之下郡王次之國公
居三品之下郡公居從三品之下縣公居四品之下侯
居從四品之下伯居五品之下子居從五品之上男居
從五品之下以前官召見者居本品見任之上以理解
者居同品之下本司参集者以職事為上下文武三品
非職事官者朝参名簿皆稱曰諸公凡出不踰四面關
則不辭見都督刺史都䕶既辭候㫖於側門左右僕射
侍中中書令初拜以表讓中書門下三品以上及諸司
長官謝於正衙復進狀謝於側門兩班三品以朔望朝
就食廊下殿中侍御史二人為使涖之
六典御史大夫一人從三品(後周北齊並不置大夫而/以中丞為䑓主隋諱中依)
(秦漢置御史/大夫從三品)
大夫之職掌邦國刑憲典章之政令以肅正朝列中丞
為之貳凢天下之人有稱寃而無告者與三司詰之
五代百官志御史大夫從三品㑹昌六年升為正三品
九國志吳世家武善元年改御史大夫為御史大憲
國朝官品令御史大夫正二品
上誠知人(前漢倪寛為御史大夫初梁相褚大通五經/為博士時寛為弟子及御史大夫缺徴禇大)
(自以得御史大夫至洛陽聞寛為之禇大笑及至與寛/議封禪於上前大不能及退而服曰上誠知人寛為御)
(史大夫以稱意任職/故久無所用諫於上)諫御樓船(薛廣徳為御史大夫直/言諫諍上酎祭宗廟出)
(便門欲御樓船廣德當乗輿免冠諫曰宜從橋陛下不/聽臣言臣自刎以血汚車輪上不說張猛曰臣聞主聖)
(臣直御史大夫言可聽上曰/曉人不當如是耶乃從橋)弄印(高帝以御史大夫周/昌為趙王相上持御)
(史大夫印弄之曰誰可為御史大夫/者孰視趙堯曰無以易堯遂拜之)奏事日旰忘食(張/易)
(為御史大夫毎朝奏日旰天/子忘食丞相但充位而已)黒白分明(薛宣以明習文/法詔補御史中)
(丞是時成帝初即位宣為中丞執法殿中外揔部刺史/數言政事舉奏部刺史郡國二千石所貶退稱進白黒)
(分明由是知名出為臨淮陳留二太守入中左馮翊遷/少府月餘御史大夫子永卒谷永上䟽曰御史大夫内)
(承本朝之風化外佐丞相統理天下任重職大非庸材/所能堪今當選於羣卿以充其闕竊見少府薛宣才茂)
(行潔達於從政前為御史中丞執憲轂下不吐剛茹柔/臣是用越職陳宣行能唯陛下留神考察上然之遂以)
(宣為/大夫)内承風化佐統理才茂行潔達於政(並/上)官府不敢
當舊位(杜延年字幼公周之子亦明法律為御史處/大夫居父官府不敢當舊位坐卧皆易其)論議
無所拂(于定國為丞相陳萬年為御史大夫與定國並/位八年論議無所拂後貢禹代為御史大夫數)
(駁議定國明習政/事率常丞相議可)長者(張歐為御史大夫歐為吏未嘗/言按人專以誠長者處官官属)
(以為長者亦不敢大欺上其獄事有可却却之/不可不得已為涕泣面而封之其愛人也如此)燕入奏
事(周昌為御史大夫嘗燕入奏事髙帝方擁戚姬昌還/走髙帝逐得昌騎項問曰我何如主也昌曰陛下即)
(桀紂主也於是上/笑之然尤憚昌)不好立名(直不疑為御史大夫惟恐/人之知其為吏迹不好立)
(名亦為/長者)布被(汲黯謂上曰公孫𢎞位在三公俸禄甚多/然為布被此詐也上問𢎞𢎞謂曰有之夫)
(九卿與臣善者無過黯然今日廷詰𢎞誠中𢎞之病夫/以三公為布被者飾詐欲以釣名今臣𢎞位為御史大)
(夫為布被自九卿以下至於小吏無差誠如黯/言且無黯陛下安聞此言上以為有讓益賢之)朝夕烏
(朱博為御史大夫府百餘區井水俱竭又其府中列柏/樹常野烏數千棲宿其上晨去暮來號曰朝夕烏後去)
(不來者數月長老異之注云史言/此者著御史大夫之職當廢也)召諸尚書問事(哀帝/以趙)
(元為御史大夫/召諸尚書問事)質直(貢禹為御史大夫列於三公自禹/在位數言得失書數十上天子下)
(其議雖未盡從/然喜其質直焉)宰相之副(貢禹為大夫而華隂守丞嘉/師古云守華隂縣丞者其人)
(名嘉上封事言治道在於得賢御史官宰相之副九卿/之右不可不選平陵朱雲兼資文武中正有知略可使)
(以百官石秩試皆御/史大夫以盡其能)為三長史所譛(張湯為御史大夫/為三長史朱買臣)
(等所譛帝使趙禹責湯禹至鎮湯曰今人言君皆有狀/天子重致君獄欲令君自為計何多對為湯乃上言謝)
(曰譛臣者三長史也帝追/惜湯於是悉誅三長史)為百寮率(哀帝建平五年朱/博奏請罷大司空)
(以御史大夫為/百寮率從之)請削諸侯之地(晁錯遷御史大夫請諸/侯之罪過削其地奏上)
(上令公卿列寮宗室集議莫敢難/錯獨竇嬰爭之由此與嬰有隙)去副封以防壅蔽(漢/雜)
(記故事上書為二封其一曰副領尚書省者先發之有不/善屏去不奏及魏相為御史大夫奏去副封以防壅蔽)
刀筆之吏臣執之(漢武帝集武帝作栢梁䑓詔羣臣二/千石有能為七言詩者乃得上座御)
(史曰刀筆之/吏臣執之)競為官政(唐貞觀中李乾祐為御史大夫/别置䑓獄有所鞠訊使輙繫之)
(由是自中丞侍御史以下各自禁入牢扉常滿開元中/崔𨼆甫為御史大夫引故事奏以為不便逮掘去之帝)
(謂曰卿為御史海内咸云稱職甚副朕之所委又憲司/故事大夫以下監察御史競為官政略無承稟隱甫一)
(切督責事無大小悉令諮决稍有忤意者/便列上其罪前後貶出殆半羣寮側目)羣寮側目(上/)
臺中無長官(御史大夫李承嘉常召諸御史責之曰近/日御史彈事不詰大夫禮乎衆不敢對監)
(察御史蕭正忠進曰故事䑓中無長官御史人君耳目/比肩事主得自彈事不相關白若先白大夫而許則彈)
(大夫不知白誰/也承嘉黙然)朝彈暮黜(薛謙光拜御史大夫時僧惠/範恃太平公主權勢逼奪百)
(姓店肆州縣不能理謙光特加彈奏或請寢之謙/光曰憲䑓理寃滯何所迴避朝彈暮黜亦可矣)清勤
嚴猛(李懷光為朔方軍都虞侯兼御史大夫性清/勤嚴猛而敢誅殺雖親戚犯法皆不撓避)獨朕
意耳(韋挺拜御史大夫太宗嘗謂挺曰卿之任御史大/夫獨朕意耳左右大臣無為卿者卿勉之哉挺謝)
(曰臣駑下不足以辱陛下髙位且臣非勲舊而超處/藩邸故寮之上臣願後之以勸立功者太宗不許)嘗
大夫糞(御史大夫魏元忠卧疾諸御史盡省之郭覇獨/居後請視元忠便液以騐疾之輕重元忠驚悚)
(覇曰大夫糞味甘或不瘳今味苦當即/愈矣元忠剛直殊惡之以其事露朝士)見侍御史坐不
起(韋挺為御史大夫見侍御史坐不起時馬周為監察/韋恃性使氣略於知人馬以才幹特達志於善事韋)
(猶作常人相處及韋為太常卿馬累遷中書舎人太宗/嘗欲復用韋在門下馬宻陳其傲狠非宰相噐遂寢十)
(九年征遼擇人運糧馬云韋/挺中麄使上然之竟以此敗)馮几不起(韋絲為御史大/夫自以宿望兼)
(重備歴䑓職毎中丞以下拜謁韋馮几不起/在塗致禮曽不降乘而寮属亦無以間焉)耳目官固
當特立(韋思謙進御史大夫性謇諤顔色荘重不可犯/見王公未嘗屈禮或以為譏答曰耳目官固當)
(特立鵬鶚鷹鸇豈衆禽/之偶奈何屈以押之)兄弟並拜(肅宗幸靈武李峴應/召至行在拜扶風太)
(守既収京師拜戸部尚書中京兆尹兼御史大夫時峴/兄峘為武部侍郎成都尹兼御史大夫乾元初𤣥宗還)
(京自蜀至又兼御史大夫兄弟俱判䑓事自國初以/來兄弟並拜大夫未見其比時長安士庶皆美之)以
名望召拜中外聳聽(李光素㣲拜御史大夫自貞元中/位缺乆難其人至是光素以名望)
(拜中外聳聽及居位亦無修舉但規求作相乆之寖不/得志見客必曰無以某官散踈也見属官必先拜脂韋)
(在列大/失人望)上書言不可使外戚强盛(李景譲為御史大夫/正色立朝時𤣥宗舅)
(鄭光卒詔罷朝三日景譲上書言/不可使外戚强盛乃罷朝兩日)辟車要秩專席雄班
(中宗授楊再思檢校左䑓大夫曰辟車/要秩非德靡升專席雄班惟賢是属)烏䑓峻秩蒼佩
崇班(蘇珦授右䑓大夫制曰烏䑓峻秩望揔鉄冠蒼佩/崇班威髙石室誠副相之榮級實資卿之通任前)
(岐州蘇珦詞吞楚澤量湛黄陂既光大厦之才堪入巨/川之用西京展驥道掩題輿右輔憑熊風超露冕朱帷)
(霧散初停州縣之勞白/簡霜凝直屏權豪之氣)迭為宰相(通典漢御史大夫副/丞相事若今日之同)
(平章及參知機務之類所以漢書云薛貢韋匡迭為宰/相薛宣韋賢匡衡皆至丞相而貢禹但為御史大夫)
　　中丞
前漢百官表(見御史/大夫門)
後漢百官志御史中丞一人千石本注曰御史大夫之
丞也(周禮掌建邦之官刑以主治王官之政令干寳注/曰若御史中丞漢儀曰丞相二千石為之或選侍)
(御史高第執憲中司朝㑹獨坐内掌蘭/䑓督諸州刺史糾察百寮出為二千石)
漢官典職御史中丞三人故二千石為之朝㑹獨坐掌
蘭䑓諸州刺史糾察百寮
韋昭辨釋名釋云御史中丞居中丞相者也辨云此中
丞自御史中丞有二其人别居殿中舉不法故曰中丞
漢舊儀御史中丞督司𨽻司𨽻督司直司直督刺史刺
史督二千石以下
漢官解詁注建武以來省御史(原缺/八字)蘭䑓十有五人特
置中丞一人(原缺十/一字)次尚書環濟要略御史中丞一人
有石室以藏秘書圗䜟之屬以其居殿中故曰中丞
晉職官志御史中丞本秦官也秦時御史有二丞其一
御史丞其一為中丞中丞外督部刺史内領侍御史受
公卿奏事舉劾按章漢因之及成帝綏和元年更名御
史大夫為大司空置長史而中丞官職如故哀帝建平
二年復為御史大夫元壽二年又為大司空而中丞出
外為御史䑓主歴東京至晉因其制以中丞為䑓主
宋百官志漢東京御史中丞遇尚書丞郎則中丞止車
執板揖而丞郎坐車舉手禮之而已不知此制時省中
丞每月二十五日繞行宮垣白壁史臣按漢志執金吾
每月三繞行宫城疑是省金吾以此事倂中丞中丞秩
二千石
南齊百官志御史中丞一人晉江左中丞司𨽻分督百
僚傅咸所云行馬内外是也令中丞則職無所不察專
道而行騶輻禁呵加以聲色武將相逢輙致侵犯若有
鹵簿至相歐擊宋孝建二年制中丞與尚書令分道雖
丞郎下朝相值亦得㫁之餘内外衆官皆受停駐
隋百官志梁國初建御史䑓置大夫天監元年復曰中
丞置一人掌督司百僚皇太子以下其在宫門行馬内
違法者皆糾彈之雖在行馬外而監司不糾亦得糾之
專道而行逢尚書丞郎亦得停駐其尚書令僕御史中
丞各給威儀十人其八人武冠絳韝執壽儀囊在前題
云宜官告以受辭訴一人緗衣執鞭杖依列行七人唱
呼入殿引喤至階一人執儀囊不喤
後齊中丞一人
唐職官志御史䑓中丞二員(正四品下漢御史䑓有二/丞掌殿中秘書謂之丞漢)
(末改為御史長史後漢復為中丞後魏改為中尉宫正/北齊復曰中丞後周曰司憲中大夫隋諱中改為治書)
(御史為從五品武德因之貞觀末避高宗名改為中丞/置二員龍朔改為司憲大夫咸亨復為中丞本正五品)
(上㑹昌三年十二月勅中丞為大夫秩崇官不常置中/丞為憲䑓長令九寺少卿考諸州國子司業京兆少尹)
(并府寺省監之貳皆為五品下唯中丞官重品秩/未崇可升為四品下與丞郎出入迭用著之令)
唐百官志御史臺中丞二人正四品下大夫掌以刑法
典章糾正百官之罪惡中丞為之貳(餘見大/夫門)
六典中丞二人正五品上(晋宋齊梁陳並以中丞為䑓/主品第四梁制十八班中丞)
(班第十一後魏改中尉正三品太祖中為從三品北齊/復曰中丞正三品後周秋官置司憲中大夫二人掌丞)
(司冦之法以左右刑法盖比御史中丞之職也隋省中/丞官置御史大夫為䑓主以治書侍御史二人代中丞)
(之任歴代品秩並同惟北齊為從五品隋因之大業六/年加至正五品八年又為從五品皇朝因之自後漢以)
(來御史中丞皆/一人皇朝因之)
五代史百官志㑹昌二年御史中丞正五品亦與大夫
同特升為正品晉天福五年二月以御史中丞為清選
正四品按唐典御史中丞五品上今始升之
國朝咸平五年三月癸夘以右諫議大夫宋太初權管
勾御史䑓事甲辰御史䑓上言右諫議大夫王化基先
權中丞正衙常參立中丞塼位内殿起居日立本官班
今宋太初以右諫議大夫權䑓事請定立班制詔如王
化基例
官品令御史中丞正三品
㣲文深詆(史記臧宜為御史中丞幾二十年/以㣲文深詆殺者甚衆稱為敢决)執法殿中
(漢書陳咸為中丞總領州郡奏事課第/諸刺史執法殿中公卿以下皆敬憚之)百寮震慄(東觀/漢記)
(樊凖字幼陵為中丞/舉正非法百寮震慄)三獨坐(宣秉建武元年拜御史中/丞上特詔與司𨽻校尉尚)
(書令㑹同並専席而/坐京師號曰三獨坐)執憲奉法多所糾正(謝承後漢書/陳謙拜御史)
(中丞執法奉憲多/所糾正百寮所敬)奉法按舉無迴避(續漢書馬嚴拜御史/中丞賜冠幘衣服)
(車馬嚴舉劾按掌申明舊典之/奉法按舉無所迴避百寮憚)百寮嚴憚(魏志黄初四年/尚書令陳羣僕)
(射司馬宣王並舉絶勛為宮正即御史中丞也帝不得/已而用之百寮嚴憚㒺不肅然勛以宫正忤上㫖左遷)
(持書/執法)入為中丞(魏畧牛允字士宗世為宦族/出為郡守入為御史中丞)得直司之
體(魏鄭鮮之遷御史中丞明憲直䋲甚得直司之體外/王劉毅權重當時朝廷莫不歸附鮮之盡心高祖特)
(不屈意於毅/毅甚恨焉)立朝正色(宋荀伯子為中丞蒞職勤修有/匪躬之稱立朝正色内外憚之)
(凡所奏劾莫不深相呵毁或延祖稱其/言切直又頗雜嘲戯故士人以此非之)不阿權戚(蕭惠/開為)
(中丞百寮畏憚之八年入為侍中其年詔曰惠開前憲/司奉法直䋲不阿權戚朕甚嘉之可更授御史中丞)
執法中司(傅賢拜御史中丞執/法中司百寮敬服)與洛陽令分路(魏氏春/秋云故)
(事御史中丞與洛陽令相遇則分路/而行以土主多逐捕不欲稽留也)正䋲直筆(晋周處/字子隐)
(為中丞奏征虜將軍石崇大將軍/梁王䑣等正䋲直筆權豪聚肅)真可畏(宗室敬王司/馬恬字元愉)
(為御史中丞值海西公廢太宗即位未觧嚴大司馬桓/温屯中當夜吹警角恬奏劾温大不敬請科罪明日温)
(見奏事歎曰此兒乃/敢彈我真可畏也)明法直䋲内外震肅(𫝊宣為御史中/丞明法直繩内)
(外震肅甚/有威風)忠亮至勁可謂王臣(熊逺字孝文遷御史中/丞中宗每歎其公忠謂)
(逺曰卿在朝正色不茹柔/吐剛忠亮至勁可謂王臣)奏免尚書僕射十餘人(劉暾/兼中)
(丞奏免尚書僕射等十真/餘人朝廷嘉之遂以即)請免刁恊官(晋中興熊逺遷御/史中丞尚書郎盧)
(綝入直遇尚書刁恊大司馬門外恊醉使綝避之綝以/當直不肯囘恊令威儀牽綝隨馬至恊車前而後釋逺)
(奏上請免恊官/詔令白衣領職)百官避路(江左拜御史中丞不得役入/尚書省中丞鹵簿至百官避)
(路隘浡排擠溝中但得鹵簿/者雖皆清道而中丞尤嚴)白簡(南史沈約為御史中/丞彈奏王源文云源)
(官品應黃紙輙奉白簡以聞又任昉為/中丞彈曹景宗文亦云謹奉白簡以聞)青箱(王凖之自/曾祖彪之)
(傳聞多練悉朝儀自家世相傳並譄江左舊事緘之青/箱世謂之王氏青箱學御史中丞為百寮所憚自彪之)
(至凖之四/世居此職)四世居此職(上/)朝士畏其筆端(劉瑀恃性使/氣上人為御)
(史中丞甚得志彈蕭惠開云非才非望非勲非德彈/王僧達云䕃籍高華人品沈末朝士莫不畏其筆端)南
司(梁陸杲為御史中丞性鯁直無所顧望時山隂令虞/眉在任賊汚百萬杲奏収劾之中書舎人黃睦之以)
(眉事託杲杲不答梁武帝聞之以問杲杲曰有之帝曰/識睦之否答曰不識其人睦之在御側上指示曰此人)
(是也杲謂曰君小人何敢/以罪人屬南司睦之失色)奏劾尚書令(宋孔琳之為御/史中丞明憲直)
(法無所屈撓劾尚書令徐羡之虧違典憲時羡之領揚/州刺史琳之弟璩之為治中使璩之觧釋於琳之使寢)
(其事琳之不許曰觸忤宰相正當罪止一身汝必不/應從坐何湏勸我耶自是百寮震肅莫敢觸禁)百
寮震肅(上/)近世獨歩(江淹為御史中丞明帝作相謂淹/曰君昔在尚書非公事不妄行今)
(為南司足以震肅百寮也淹於是中書令謝朏等及二/千石大縣官長多被奏劾内外肅然明帝謂曰自宋以)
(來不復有嚴明中丞君/今日可謂近世獨歩)服章嚴肅若不可犯(梁徐陵為/御史中丞)
(時安成王頊為司空以帝弟之尊權傾朝野直兵鮑僧/叡假王威風抑塞詞訟大臣莫敢言陵乃奏彈之文帝)
(見陵服章嚴肅若不可犯為斂容正坐陵進讀奏狀時/安成王頊殿上侍立仰視文帝流涕失色陵遣殿中郎)
(引王下殿自/是朝廷肅然)簮裾輻凑號龍門之逰(任昉為御史中丞/簮裾輻凑預其讌)
(者殷芸到溉劉孺劉顯劉孝綽陸倕而已/號曰龍門之㳺雖貴公子孫不得預也)清憲(沈約辭/中丞表)
(云竊服清憲/寒暑淹積)公平無所阿附(徐儉陵子有志操為御史/中丞儉公平無所阿附尚)
(書令江總望重一時為/儉所劾後主深委任焉)四葉居職(王凖之為御史中丞/為百寮所憚凖之及)
(父納之並為中丞自彪之至凖之四葉居此職凖之常/作五言詩范泰嘲之曰卿惟觧彈事耳凖之正色答曰)
(猶差卿世/戴雄狐)以廉介賜田五頃(王恱之字少明宋明帝泰/始中為黄門郎御史中丞)
(上以其廉介賜良/田五頃以為侍中)白衣領職(南齊陸澄為御史中丞齊/建元二年驃騎沈憲等家)
(奴客為刼子弟被劾憲等晏然左丞任遐奏澄不糾請/免澄官澄上表自理言舊例無左丞糾中丞之義詔外)
(詳議尚書令褚彦囘檢宋以來左丞糾正而中丞不糾/免官者甚衆奏澄謏聞庸見貽撓後昆上掩皇明下聾)
(朝儀請以見事免所居/官詔澄以白衣領職)烏衣郎(王僧䖍為御史中丞甲/族由來多不居憲䑓王)
(氏分枝居烏衣者位㣲减僧䖍為此官/乃曰此是烏衣諸郎坐處亦可試為爾)三兒皆作(沈仲/興兄)
(弟三人並歴御史䑓中丞被憲者多結怨鄰家失火仲/興母孔氏疑為人所焚大呼曰我三兒皆作中丞與人)
(豈有/善者)得入車輻(梁樂藹發江陵於船得入車輻如/中丞健歩辟道者至是果遷焉)老虎
(晉崔鴻十國春秋前趙録段凱驍勇善射好讀/書為御史中丞明筆直䋲無所阿避號曰老虎)權換廨
宇(陳睦繕拜中丞以父之所終固/辭不許乃權換廨宇徙居之)優而不尅(王隠晋書/庾峻為御)
(史中丞優/而不尅)清直之人(後漢髙恭之字道穆為御史中丞/帝妹夀陽公主行犯清路執赤棒)
(卒呵之不止道穆令卒棒破其車公主深以為恨訴於/帝帝謂公主曰高尉清直之人彼所執者公事豈可以)
(私懐責之也道穆後見帝帝曰一日家妺行路相犯極/以為愧道穆免冠謝曰臣䝉陛下恩奉陛下法不敢獨)
(於公主虧/朝廷典章)李生猶漢汲黯(李彪遷御史中尉逺近畏之/豪右屏迹髙祖常呼為李生)
(又從容謂羣臣曰吾之/有李生猶漢之有汲黯)不揖省郎(後魏宗室子思性/剛暴恒以忠烈自)
(許為御史中尉奏曰按御史令曰中尉督司百寮治書/侍御史糾察禁内又云中尉出行王公百辟避路肅宗)
(之世為臨洮舉哀故兼尚書左僕射元順不肯與名又/不送簿故中尉臣酈道元舉而奏之而順復啟云尚書)
(百揆之本令僕納言之責不宜下隸中尉送名御史䑓/尋亦䝉勅聽如其奏臣去月朔旦䑓移尚書索應朝命)
(帳而省稽㽞不送尋復移催忽為尚書郎中裴獻伯後/注云按舊事御史中尉逢䑓郎於後道中尉下車執板)
(郎中車上舉手禮之以此而言明非敵體臣既見此深/為怪愕即遣移問事何所依又獲尚書郎中王元旭執)
(出蔡氏漢官似非穿鑿始知裴王亦規壊典謨臣按漢/書宣秉為御史中丞典司𨽻校尉尚書令俱㑹殿廷並)
(專席而坐京師號為三獨坐又尋魏書崔琰傳晋文陽/傅嘏皆云既為中丞百寮震慄以此而言則中丞不揖)
(䑓郎盖已乆矣憲䑓不属都堂亦非今日又尋職令云/朝㑹失時即加彈糾則官簿帳應送上䑓灼然明矣又)
(皇太子以下違犯憲制皆得糾察則令僕朝名宜/付御史又亦彰矣詔從其奏仍為元天穆所停)赤棒
(北齊皇宗琅琊王儼武成第二子初封陳平王拜開府/御史中書監京畿大都督領軍大將軍領御史中丞遷)
(大司徒尚書令大将軍録尚書事大司馬魏氏舊制中/丞出清道與皇太子分路行王公皆遙駐車去牛頓軛)
(於地以待中丞過或遲違則赤棒棒之自都鄴後魏此/儀浸絶武成欲推寵儼乃使一依舊制儼初從北宮出)
(将上中丞凡京畿步騎領軍之官属中丞之威儀司憲/之鹵簿莫不畢備帝與后在華林園東門外張幕隔清)
(紗歩障觀之遣中貴驟馬趣仗不得入自言奉勅赤棒/應聲碎其鞍馬驚人墜帝大笑以為善更勅令駐車傳)
(語良久觀/者傾京色)當使天下肅然(齊王高澄用崔暹為中尉宋/逰道為尚書左丞謂之曰卿)
(一人處南䑓一人處/北省當使天下肅然)歴五院(唐尚書故事云䑓儀自大/夫以下至監察通謂之五)
(院御史國朝歴踐五院者共/三人李尚隠張延賞温造也)籠街喝道(温造為御史中/丞左拾遺舒元)
(褒上䟽論之曰臣聞元和長慶中中丞行李不過半坊/今乃逺至兩坊謂之籠街喝道但以崇高自大不)
(思僣擬之嫌國朝政事供奉官街中除宰相外無所迴/避蔑朝廷典禮虞陛下侍臣中丞雖高法吏官也侍臣)
(見陵是不敬法何以持䋲時温造遇左補闕李虞/於街怒其不避捕祗承人决脊故元褒上䟽論之)自避
三院(憲府政事三院御史䑓中大夫中丞自辟請命於/朝獨孤朗為御史中丞時崔冕鄭居中不由憲長)
(而陳授皆丞相之寮舊也勅命雖行朗拒而不/納冕改太常博士居中分司東䑓宰相銜之)有所陳
必於紫宸殿(韓臯為御史中丞常有所陳必於紫宸殿/對百寮而請未嘗詣便殿上謂之曰我與)
(卿言於此不盡可來延英當與卿從容或無遺事親友/咸謂臯曰自乾元以來羣臣啟事皆詣延英方得詳盡)
(公何獨於外庭對衆官以陳之無失於慎宻乎韓曰御/史天下之持平也摧剛直枉唯在公共所言之事貴人)
(知之奈何求請便殿避人切語以私國家之法且延英/之置也肅宗以苗晋卿年老難歩故語之耳後來臣寮)
(得請便殿多以私自售希求恩/寵欲正其身奈何以此為望哉)守法賜金紫(牛僧孺為/中丞時宿)
(州刺史李直臣坐贓當死直臣賂中貴人為之申理僧/孺堅執不回穆宗面謂之曰直臣事雖僣失然此人有)
(經度才可委之邊任朕欲貸其法僧孺對曰凡人不才/止於持禄取容爾帝王立法束縛姦雄正為才多者禄)
(山朱泚以才過人濁亂天下李直臣小才/又何屈法哉上嘉其守法面賜金章紫綬)兩罷(李逢吉/教人告)
(􁧣隂事罷相逢吉欲用僧孺懼紳與德裕阻於禁中於/是出德裕為浙西觀察使乃用僧孺為平章事以李紳)
(為御史中丞兾離内職易掎摭而逐之以吏部侍郎韓/愈為京兆尹兼御史大夫放䑓參知紳剛褊必與韓愈)
(忿争制出紳果移牒往來論䑓府事愈復性訐言詞不/遜大喧物論遂兩罷之愈改兵部侍郎出紳江西觀察)
(使穆宗待紳素厚不悟逢吉嫁禍謂其心希外任令中/使就第宣勞賜帶紳對中使訴且言為逢吉所排戀闕)
(之情無已及中謝日面自陳訴/帝方省悟乃改授戸部侍郎)羅織經(則天時酷吏來/俊臣遷為左臺)
(御史中丞朝廷累息無交言者道路以目與侍史侯思/止司刑評事康曄等同惡相濟招集無賴數百人各令)
(其告事共為羅織千里響應又與其黨朱南山輩造/告宻羅織經一卷皆有條貫文節布置事狀由緒)執
奏不奉詔意(薛存誠為御史中丞僧鑒虚者交結權幸/招懐賂遺恃中人為城社存誠因事按鞫)
(得姦贓數十萬上欲赦之存/誠執奏不奉詔竟笞殺之)不宜與泉貨吏雜處(魏謩/遷中)
(丞兼戸部侍郎判李司事謩奏曰御史䑓紀綱之地/不宜與泉貨吏雜處乞罷中司專綜戸部公事從之)裴
度用崔從自代(裴度為中丞奏崔從為侍御史度作相/用從自代為中丞從氣貌孤峻正色立)
(朝彈奏不避權幸事關䑓閣或付/仗内者必抗章論列請歸有司)官屬選用宜得實才
(高元裕字景圭開成中改中丞風望峻整上言曰御史/府紀綱之地官屬選用宜得實才其不稱者臣請出之)
(監察御史魏中庸高𢎞簡/並以不稱出為府縣之職)奏進羡餘錢(歸融兼御史中/丞湖南觀察使)
(盧周仁違勅進羡餘錢十萬貫融奏曰天下一家何非/君上中外財賦皆陛下府庫也周仁輙陳小利妄說異)
(端入財貨以希恩待朝廷而何淺臣恐天下放效以/羡餘為名因縁刻剥生人受弊請行重責以例列蕃)中
外不䋲而自肅(孔緯字化文為御史中丞緯噐志方雅/疾惡如仇既總憲綱中外不䋲而自肅)
累負謗鑠(魏元中聖厯元年為中丞前曽三被流放時/人多稱其無罪則天嘗謂曰卿累負謗鑠何)
(也對曰臣猶鹿也羅織之徒有如獵者茍湏臣肉作/羮爾此輩殺臣以求達臣復何辜擢拜鳯閣侍郎)真
宰相(武元衡遷御史中丞嘗因延英對罷德宗目送之/指示左右曰元衡真宰相也持無私綱條悉舉人)
(甚稱/重)䑓綱正則朝廷理(狄仁傑孫兼謨遷中丞謝日文/宗謂之曰御史䑓朝廷綱紀䑓)
(綱正則朝廷理朝廷正則天下理凡執法者大抵以畏/忌顧望為心職業由兹不舉卿梁公之後自有家法其)
(復為常人之心哉兼謨謝曰朝/法或未得中臣固悉心彈奏)父子三人清節不易(盧/奕)
(懷慎之少子與兄奐齊名天寳十一年為中丞始懐慎/及奐並為此官父子三人為中丞清節不易時人美之)
鸞鳯與鷹隼事異(文宗謂宰臣曰丁居晦作中丞如何/因悉數大臣而品第之歎曰宋申錫)
(堪任此官惜哉又曰牛僧孺可為大夫宰臣鄭覃曰項/為中丞未嘗摶擊恐無風望上曰不然鸞鳯與鷹隼事)
(異上又曰居晦此官朕曽以時諺謂李白輩為四絶問/居晦居晦曰此非君上要知之事常以此記得居晦今)
(所以擢/為中丞)請僕射退位(盧垣為中丞裴均為僕射在班躋/位垣請退之均不受垣曰姚南仲)
(為僕射例如此均曰南仲何人垣曰是正直而/不交權倖者尋罷為右庶子時人歸咎於均)兄弟並
𨗳騶兩塗(三國典畧梁張綰字孝卿為中丞兄績為僕/射元日朝㑹及百司就列兄弟並𨗳騶兩塗)
(前世所未有時/人莫不榮之)糺太子不糺尚書(傅咸奏司𨽻中丞得/糺太子而不得糺尚)
(書臣所未喻朝/廷無以易之)以法鞭皇太子傅(梅陶叙余居中丞曽/以法鞭皇太子傅親)
(友莫不致誎余笑而應云堂高由陛皇太子所以崇於/上由吾奉王者法吾豈枉道曲媚後皇太子特見延請)
(賜以清/讌禮之)持憲平直(九國志南唐江文蔚保大初遷御史/中丞持憲平直無所阿枉宰相馮延)
(已弟延魯與魏岑陳覺竊弄/威權文蔚上䟽彈之云云)居風憲之地不宜持節藩
邸(後蜀范仁恕拜御史中丞時封建諸王以仁恕為䕫/王册使仁恕以中丞居風憲之地不宜持節藩邸因)
(請免時/議韙之)雍容端坐(國朝太平興國九年詔御史府憲命/所繫獄訟攸歸凡在官聨皆為要劇)
(所宜謹恪以承重任豈可因循恣成縱弛如聞䑓中鞫/獄多事委之有司御史從容端坐養高自重而已故令)
(羣吏為姦無所不至豈所謂徇公求理欽恤惟重之意乎/今後凡有刑獄當批御史並湏躬親訊問研究詞情不)
(得信任胥吏仍令中丞/及知雜御史常切糾舉)振舉故事朝儀整肅(滕中正權/御史中丞)
(頗振舉故事朝儀整/肅搢紳以稱職許之)親臨鞫問(淳化四年詔獄無大小/自中丞以下皆親臨鞫)
(問不得專/責所司)謹畏(孔道輔為中丞自兖州至京師凡二千/里日具公裳幞頭席帽乘馬其謹畏如)
(此及論廢郭后事/天下聳聞風采)天下聳聞其風采(上/)愚民欽信(道輔/再為)
(中丞初劉平戰没言者以平降於賊上怒□其家将族/之平家人就闕訴寃道逢中丞騶唱遂攔其馬叫寃兩)
(街賣飯人皆曰徒勞爾此中丞非/孔中丞也其為愚民欽信如此)樸謹非糺繩才(皇祐/中孫)
(抃以右諫議大夫權御史中丞制下諫官論奏抃樸謹/非糺䋲才不合居此官抃手䟽曰臣觀方今士人趨進)
(者多謙讓者少以善求事為精神以能訐人為風采捷/給若嗇夫謂之有議論刻深若酷吏謂之有政事諫官)
(所謂才者豈謂是乎/仁宗察其言趨視事)面折林瑀(賈昌朝為中丞侍講林/瑀者用天子即位年月)
(日傅㑹易卦以推吉凶昌朝因面折之退又/䟽瑀所推不經不宜侍上左右仁宗為罷瑀)䟽言浮華
險薄(王疇以右諫議大夫權御史中丞時諌官御史唐/介等坐彈奏陳升之罷絀議者謂介等為小人逰)
(談所誤疇䟽言浮華險薄之徒往來諌官御/史家持摭人罪浸以成俗請出詔戒勵從之)不肯以恩
意假人(杜衍為中丞自宰相而下畏之/曰是不以恩意假人者也)宰相而下皆畏(上/)
無如吾同姓(上嘗言䑓諌官湏厚重知治體者方可選/用御史中丞為紀綱之首須選老成者為)
(之朕弄印乆矣無如吾同姓槩及為中丞事不該理體/者不言故止重之不大用以知制誥王疇文章雅正立)
(朝嚴介擢為/中丞以代槩)厚重知治體(上/)贈詩(梁江總贈孔中丞詩/曰我行五嶺表辭鄉)
(二十年聞鸎欲動詠披霧即依然疇昔同寮寀今随年/代改借問藏書處唯君故人在故人名宦高清簡肅權)
(豪誰知懷九歎/徒然見二毛)作箴(傅咸御史中丞箴叙曰百官之箴/以箴王闕余承先君之蹤初位憲)
(䑓懼有忝累垂翼之責且造斯箴以自朂勵不云自箴/而云御史中丞箴者凡為御史中丞欲通以箴之也詞)
(曰煌煌天文宿星是環爰立執法其輝有煥執憲之綱/秉國之憲鷹揚虎視肅清違慢蹇蹇匪躬是曰王臣既)
(直其道奚顧其身身之不顧視有弗震邦國若否山甫/是明焉用彼相莫扶其傾淮南搆逆實憚汲生赫赫有)
(國可無忠貞憂責有在䋲亦必直良農耘穢勿使能植/無禮是逐安惜翅翼嗟爾庶寮各敬乃職無為罰先無)
(怙厥力怨及朋友無慙於色得罪天/子内省有恧  是用作箴惟以自敕)此人不敢不憚(王/隠)
(晉書敬王恬為御史中丞值海西廢太宗即位大司馬/温屯中堂警角恬劾大不敬請治罪明旦温見奏歎曰)
(此人不/敢不惮)辨禮法之過(國朝蔡齊為中丞初明肅上仙議/尊楊太妃為太后垂簾聽政議决)
(召百寮賀御史中丞蔡齊謂䑓吏曰若無御史中丞則/可追班既有御史中丞誰敢追班乃前白宰相以辨失)
(禮亂法之過執政不得已/為損其禮上聞而嘉之)執憲轂下不吐剛茹柔(前漢/谷永)
(薦薛宣材茂行潔達於從政前為御史/中丞執憲轂下不吐剛茹柔舉錯時當)御史有言不先
白中丞(歸田録御史䑓故事三院御史言事必先白中/丞自中山劉子儀為中丞始牓䑓中今後御史)
(有言不須先白/中丞至今如此)留班廷爭(東齋記事王安簡公為御史/中丞嘗留百官班以廷争張)
(堯佐仁皇急遣使正之為/罷堯佐宣徽景靈二使焉)
　　治書侍御史
前漢百官表其治書尚符壐者有印綬比二千石以上
皆銅印黃綬
後漢百官志治書侍御史二人秩六百石本注曰常選
用明法律者為之凡天下諸讞疑事掌以法律當其是
非(蔡質漢儀曰選御史高第者為之胡廣曰宣帝感路/温舒言秋季後請讞時帝宣室齋居而决事令侍御)
(史二人治書治書御史起此後因别置冠法冠秩百石/有印綬與符節郎共平廷尉奏事罪當輕重荀綽晉百)
(官表注曰惠帝以後/無所平治備位而已)
晉職官志按宣帝幸宣室齋居决事令侍御史二人治
書侍側後因别置謂之治書侍御史盖其任也及魏又
置治書執法掌奏劾而治書侍御史掌律令二官俱置
及晉惟治書侍御史四員泰始四年又置黃沙獄治書
侍御史一人秩與中丞同掌詔獄及廷尉不當者皆治
之後并河南遂省黃沙治書侍御史及太康中又省
宋百官志治書侍御史掌舉劾官品第六以上魏晉以
來則分掌侍御史所掌諸曹若尚書二丞也
南齊百官志治書侍御史一人
後魏百官志孝文帝太和八年治書御史第五品上在
著作郎下尚書郎郎中上二十八年後次職今改為第六
品上班在謁者僕射下
隋百官志梁治書侍御史二人掌舉劾官品第六以下
分統侍御史齊二人隋因之開皇官品令有治書侍御
史一人為大夫之貳從五品下班在尚書郎下大業三
年官品正五品在著作郎下都水使者上五年又减為
從五品在都水丞下䑓中簿領皆主之即今之御史中
丞(六典唐貞觀中避髙宗諱省治/書侍御史依前代置御史中丞)
縣官漫漫寃死者半(風俗通項者廷尉多墻面而茍充兹位/治書侍御史不復議讞里語曰縣官漫)
(漫寃死/者半)三日周遷三䑓(後漢蔡邕以侍御史遷治書御史/入遷尚書三日之間周遷三䑓)典
行䑓獄(魏志王觀字傳䑓明帝幸許昌召觀為治書侍御史/典行䑓獄時多倉卒喜怒而觀不稍為阿意順㫖)
協律令以備顧問(郭演魏職品令云乘輿臨朝堂及諸處視事/則治書侍御史協律令於階側以備顧問)
典詔(晋高光少習家法明練刑理武帝置黄沙獄以典詔/因以光歴世明法用為黃沙御史秩與中丞同)
歴世明法(上/)手詔用之(杜預為鎮南入辭口啟陳壽史/才通博宜補黃散上曰壽可作)
(治書否預對曰惟在/聖詔即手詔用之)執盛印青囊(南史何思澄自廷尉/遷治書侍御史宋齊)
(以來此職甚輕天監初始重其選車前依尚書/二丞給三騶執盛印青囊舊事糾彈印綬在前)南奔(謝/幾)
(卿梁天監中自尚書三公郎為治書侍御史舊郎官轉理/為此職者謂之南奔幾卿頗失志多陳疾䑓事畧不復)
正已當官不憚强禦(後魏高道恱拜治書侍御史正已/當官不憚强禦奏舉任城王澄等)
(免官高祖/詔褒美之)稱職(隋梁毗字景和性剛蹇有學術開皇初/置御史官朝廷以毗鯁正拜治書侍御)
(史名為/稱職)當朝正色百寮敬憚(栁彧字約文為治書侍御/史當朝正色為百寮所敬)
(憚上嘉其直謂彧曰大丈夫當立名/於世無容容而已賜錢十萬米百石)端笏整容(左僕射/楊素當)
(塗貴重百寮慴憚無敢忤者嘗以小譴勅送南䑓素恃/貴重坐侍御史栁彧自外來於階下端笏整容謂素曰)
(奉勅理公之罪素遽下彧據案而坐立素於廷辯詰事/狀素由是銜之是歲持節巡省河北五十二州奏免長)
(吏贓汚不稱者三百/餘人州縣為之肅然)百寮震慄(榮毗陸知命並拜治書/侍御史在朝侃然正色)
(為百寮所憚時齊王􁀙頗驕縱/暱近小人知命奏劾百寮震慄)賜朝服一襲(㳺元字楚/客兼治書)
(侍御史宇文述軍敗帝令元理其獄述時貴倖勢傾朝/廷遣家僮造元有所請属元不之見也它日數述曰公)
(地属親賢腹心是寄當咎身責已以勸事君乃遣人相/告欲何所道持之愈急仍以狀劾之帝嘉其公正於是)
(賜朝服/一襲)出衆人意表(劉子翊擢治書侍御史毎朝廷疑/議子翊為之辨析多出衆人意表)
時人稱其有量(唐孫伏伽為治書侍御史先被内㫖而/制未出歸卧其家無喜色頃之御史造)
(門子弟驚白伏伽徐起見之/時人稱其有量以比顧雍云)
　　侍御史
前漢百官表御史大夫領侍御史員十五人哀帝元壽
二年侍御史有繡衣直指(師古曰衣以繡/者尊寵之也)出討姦猾治
大獄武帝所制不常置
後漢百官志侍御史十五人秩六百石以公府掾属高
第補之或牧守議郎郎中為之本注曰掌察舉非法受
公卿羣吏奏事有違失舉劾之凡郊廟之祠及大朝㑹
大封拜則一人監威儀有違失則劾奏(蔡質漢儀曰其/二人者更直執)
(法省中者皆糾察百官督州郡法公府掾属高第補之/初稱守滿歳拜真出治劇為刺史二千石平遷補令見)
(中丞執/板揖)
應劭漢官儀侍御史周官也為柱下史冠法冠一名柱
後以鐡為柱言其審固不撓也或說古有獬豸獸主觸
不直故執憲者以其角形為冠爾余覽秦事云始皇㓕
楚以其君冠賜御史漢興襲秦因而不改
漢舊儀御史員四十五人皆六百石其十五人衣絳給
事殿中為侍御史宿廬在石渠門外餘三十人留寺理
官事也
晉職官志侍御史按二漢所掌凡有五曹一曰令曹掌
律令二曰印曹掌刻印三曰供曹掌齋祀四曰尉馬曹掌
廐馬五曰乘曹掌䕶駕豹尾之内便為禁省魏置八人
及晉置九人品同治書而有十三曹吏曹課第曹直事
曹印曹中都督曹外都督曹媒曹符節曹水曹中壘曹
營軍曹法曹算曹及江左初省課第曹置庫曹掌廐牧
牛馬市租後分庫曹置外左庫内左庫二曹
宋百官志侍御史於周為柱下史周官有御史掌治令
亦其任也秦置侍御史漢因之宋太祖元嘉中省外左
庫而内左庫直云左庫世祖大明中復置順帝初省營
軍併水曹省算曹併法曹吏曹不置御史凡十御史焉
南齊百官志侍御史十人蘭䑓置諸曹内外督令以下
沈約宋書繡衣御史光武省順帝復置魏罷
隋百官志梁侍御史九人居曹掌知其事糾察不法後
齊侍御史八人隋因之煬帝増侍御史為正七品
十三州志侍御史周柱下史秩六百石掌注記言行糾
諸不法員十五人出有所按則稱使
唐職官志侍御史四員(從六品下御史之名周官有之/亦名柱下史秦改為侍御史後)
(周曰司憲中士隋有侍御/史品第七武德品第六)
唐百官志侍御史六人從六品下掌糾察百寮及入閤
承詔知推彈雜事凡三司理事與給事中中書舎人更
直朝堂若三司所按而非其長官則與刑部郎中員外
郎大理寺直評事往訊彈劾則大夫中丞押奏大事法
冠朱衣纁裳白紗中單小事常服乆次者一人知雜事
謂之雜端殿中監察職掌進名遷改及令史考第䑓内
事顓決亦號䑓端次一人知公廨次一人知彈分京城
諸司及諸州為東西次一人知西推贓贖三司受事號
副端次一人知東推理匭等有不糾舉者罰之以殿中
侍御史第一人同知東推莅太倉出納第二人同知西
推莅左藏出納號四推御史隻日䑓院受事雙日殿院
受事侍御史一人司東郡䑓院凡御史以下遇長官於
路去戴下馬長官斂轡止之出入行止殿中以下視以
為法先後有罰入朝則與殿中侍御史随仗分入東則
居侍中黃門侍郎給事中之次西則居中書令侍郎舎
人之次各居中丞大夫之下毎一人東嚮承詔五日有
㫖召御史不呼名則承詔者出樂彦瑋為大夫以嘗召
兩御史乃加副承詔一人闕則殿中承乏監察御史分
日直朝堂入自側門非奏事不至殿庭正門無籍天授
中詔側門置籍得至殿庭開元七年又詔随仗入閤分
左右巡糾察違失左巡知京城内右巡知京城外盡雍
洛二州之境月一代将晦即巡刑部大理東西徒坊金
吾縣獄蒐狩則監圍察㫁絶失禽者其後以殿中掌左
右巡尋以務劇選用京畿縣尉又置御史裏行使殿中
裏行使監察裏行使以未為正官無員數唐法殿中侍
御史遷拜及職事與侍御史均開元以降權属侍御史
而殿中兼知庫藏宫門内事故事御史臺不受訟有訴
可聞者略其姓名託以風聞其後御史嫉惡者少通狀
壅絶十四年乃定受事御史一人知其日劾狀題告事
人姓名其後宰相以御史權重建議彈奏先白中丞大
夫復通狀中書門下然後得奏自是御史之任輕矣建
中元年以侍御史分掌公𪠘推彈自是雜端之任輕矣
元和八年命四推御史受事周而復始罷東西分日之
限主簿一人從七品下掌印及受事發辰覈䑓務主公
𪠘及戸奴婢勲散官之職録事二人從九品下(有主事/二人䑓)
(院有令史七十八人書令史二/十五人亭長六人掌固十二人)六典侍御史四人從六
品下(周禮宗伯属官有御史掌邦國都鄙及萬民之治/令以賛冡宰凡治之者有法令焉以其在殿柱下)
(間亦謂之柱下史皇朝置四人加從六品下又治内供/奉員不過本數其遷改與正官資望亦齊舊制庶僕五)
(分减一其崔隠甫為大夫俱奉裏行並月正給案令隔/品致敬比者因循侍御史以下皆與大夫抗禮開元中)
(八年勅重申明猶未之改李適/之為大夫皆受拜時議是之)掌糾舉百寮推鞫獄訟
其職有六一曰奏彈二曰三司三曰西推四曰東推五
曰贓贖六曰理匭凡有制勅付臺推者則按其實狀以
奏之若尋常之獄推訖㫁於大理
五代史百官志晉天福三年三月御史䑓奏按六典御
史掌糾舉百寮推鞫訟獄居上者判臺知公𪠘雜事次
知西推贓贖三司受事次知東推理匭勅宜依舊制遂
以駕部員外郎兼侍御史知雜事劉皥為河南尹自是
無省郎知雜者開運二年八月勅御史䑓准前朝故事
以郎中員外郎一人兼侍御史知雜事近年停罷獨委
年深御史知雜振舉之紀剛未峻宜遵舊事廣叶通規
宜復扵郎署中選清慎强幹者兼侍御史知雜事
國朝大中祥符四年詔自今御史須文學優長政事尤
異者特加擢拜遇慶恩不得以它官轉入
五年詔三院御史除出差外任及在京涖它局之外定
以六員為制
九年詔三院御史舊三年為滿者自今在䑓供職並止
二年若曾糺彈公事顯是修職候滿日特升陟如無振
舉者當議比類對換别官外任差遣仍令本䑓勘㑹在
職事狀及有無公過指實以聞
天禧二年三院御史並給御寳印紙厯録彈奏事
慶厯五年殿中侍御史梅摯監察御史李京並為言事
御史唐制御史不專言職故天禧中始置言事御史六
員其後乆不除至是始除之今御史䑓中丞㕔之南有
諌官御史㕔盖御史得兼諌職也
皇祐中仁宗宣諭宰臣曰諌官御史必用忠厚淳直通
世務明法體之人以革浮華之弊自是詔舉御史必載
帝語降勅
官品令侍御史從六品
論定律令(史記趙禹武帝即位以刀筆吏積/勞遷為侍御史與張湯論定律令)作大篆(程/邈)
(為獄吏得罪始皇幽繫雲陽獄十年從獄中作大篆少/者増益多者損减方者使圎圎者使方秦始皇善之出)
(為御/史)威振州郡(前漢武帝末郡國賊盗羣起暴勝之為/直指使者衣繡持斧逐捕盗賊督課郡)
(國誅不從命/威振州郡)明習天下圖書(張蒼為柱下御史/明習天下圗書)劾霍光
專廢立(嚴延年為御史大夫掾遷侍御史劾光專廢/立亡人臣禮不道奏雖寢然朝廷肅焉敬憚)戒
子孫議法當依輕(後漢陳寵曽祖父咸哀平間以明律/為侍御史王莽簒位父子遂相將歸)
(鄉里閉門不出乃以家中律令書藏之以俟聖主咸常/勅戒子孫為人議法當依輕雖有百金之利無與人重)
安集洛陽(杜詩為御史安集洛陽時将軍蕭廣放縱兵/士暴横民間百姓惶擾詩勅曉不改遂格殺)
(廣還以狀聞世祖/召見賜棨㦸)騘馬(桓典字公雅拜侍御史是時宦/官秉權典執正無所迴避常乗)
(騘馬京師畏憚為之語曰/行行且止避騘馬御史)埋輪(張綱為御史時遣八使/巡風俗皆耆儒知名多)
(歴顯位唯綱年少官次最微餘人受命之部而綱獨埋/其車輪於洛陽都亭曰豺狼當路安問狐狸遂奏曰大)
(將軍兾河南尹不疑蒙外戚之援荷國厚恩而專為/封豕長蛇肆其貪心誠天威所不赦大辟所宜加也)以
頭軔乘輿車輪(東觀漢記申屠剛字巨卿建武初拜侍/御史遷尚書令蹇蹇多直無所屈撓隴)
(蜀未平上嘗欲近出剛止不聽/剛以頭軔乘輿車輪馬不得前)持節使幽州(李恂拜侍/御史持節)
(使幽州宣布恩澤慰撫北狄所過皆圗寫山/川屯田聚落百餘卷悉封奏上肅宗嘉之)察視之官
(鄭據字平卿建初五年辟司空府拜侍御史上䟽曰臣/據斗筲小吏擢在察視之官分當刺邪矯枉唯明詔端)
(其前㣲臣謹其後昧死先以聞詔書示官府曰據剛/正盡莭亦何陵遲之有其賜素六十疋由是顯名)召
見問以經書(光武聞杜林選三輔乃召拜侍御史召見/問以經書故舊及西周事甚悦之賜以車)
(馬衣/被)奏請李大將軍罪(陳翊拜侍御史元日朝賀大将/軍梁兾威儀不整翊奏請収兾)
(理罪時/人竒之)京畿稱宰相之才(楊秉拜侍御史京畿/咸稱其宰相之才)觀覽風
俗(譙立為繡衣使者持節分於天/下觀覽風俗所至専行誅賞)與中丞趨舎不同(華/嶠)
(後漢書何進辟孔融舉高第為侍/御史與中丞趨舎不同託疾歸家)橫劔當車(續漢書种/暠拜侍御)
(史監䕶太子承光宫中常侍高梵受勅迎太子不齎詔/書以衣車載太子欲出太子太傅高褒不知所以力不)
(能止開門臨去暠至橫劔當車曰御史受詔監䕶太子/太子國之儲副人命所繫常侍來無一尺詔書安知非)
(挟奸邪今日之事有/死而已梵不敢争)刀筆吏(漢雜事趙堯以刀/筆吏遷侍御史)白筆(魏/大)
(㑹殿中御史簮白筆側殿而坐帝問此何官辛毗曰此/謂御史舊時簮茟以奏不法當如今者直備位但毦筆)
(耳注/音餌)視事畨直(職品令侍御史無曹别所主唯参署/䑓内文案與殿中侍御史晝則分䑓)
(視事夜則/畨直在䑓)㫁長安大獄(王𨼆晉書庾峻為秘書丞遍觀/古今聞見益優長安大獄乆不)
(决轉為侍御史/㫁之朝野稱之)用心厲正(傅暢晉書劉毅子皦亦遵其/家業用心厲正為侍御史)
正直有父風(晉書劉毅子皦正直有父風為御史武庫/失火尚書郭彰率百人自衛而不救皦正)
(色詰之彰怒曰我能截卿角也皦勃然謂彰曰君何敢/恃寵作威作福天子法冠而欲截角乎命紙筆奏之彰)
(伏不敢言衆/人解釋遂止)姿貎威儀(魏袁紹字本初有姿貎威儀能/折莭下士士多附之太祖少與)
(交以大將軍/掾為侍御史)督察萬里糺劾百寮(北齊司馬子瑞為中/丞選御史云周興鐡)
(柱漢制繡衣簮白筆以䋲違馭緫馬而明目故能出則/督察萬里入則糺劾百寮揚㩁而言惟賢是寄必湏名)
(高河朔價重漢南諤諤清風翩翩妙技心/焉匪石直也如絃有兼此者實所饑渴)處法平當(隋/骨)
(儀性剛鯁有不可奪之志開皇初/為侍御史處法平當不為勢所囘)國之龜寳(栁彧為侍/御史當朝)
(正色百寮敬憚上嘉之曰/栁彧正直之士國之龜寳)獨揺不須風(栁調為御史僕/射楊素嘗於朝)
(堂見調因獨言曰栁調通體弱獨搖不須風調斂版正色/曰信無取者公不當以為侍御史信有可取不應𤼵此)
(言公當具瞻之秩樞機/不可輕𤼵素甚竒之)白鹿馴擾其廬(陳孝慈以貞介/知名為御史丁)
(父憂去職䘮居過禮有白鹿馴/擾其廬時人以為孝感之應)獬豸冠(按禮圖曰法冠/也一曰柱後惠)
(文如淳注漢書云獬豸冠高五寸秦制也法冠服之按/董巴注云獬豸神羊也蔡邕曰如麟應劭曰此獸主觸)
(不直故執憲者為冠以象之/秦㓕楚以其君冠賜御史)舉鞭聳揖(唐御史遭長官/戢轡辭而止焉)
(乾封中王本立為御史意氣頗高塗遇長官端揖而已/自是諸人或降而立或一足至地或側鞭弛鐙輕重無)
(常開元以來但/舉鞭聳揖而已)尹避䑓官(王播為侍御史貞元末幸臣/李實為京兆尹恃恩頗横嘗)
(遇播於塗不避故事尹/避䑓官播移文詰之)烘堂(凡上堂絶言笑有不可皆/忍者雜端大笑則闔坐)
(笑謂之烘堂/烘堂不罰)監奏(御史大朝㑹則監察押班常参則殿/中分班入閤則御史監奏盖含元殿)
(最逺用八品宣政其次用/七品紫宸最近用六品)白兎御史(酷吏王𢎞義為左/䑓侍御史𢎞義常)
(於鄉里求旁舎瓜主恡之𢎞義乃狀言瓜園中有白兎/命人捕逐斯須園苗盡矣内史李昭德曰昔聞蒼鷹獄)
(吏今見白/兔御史)膽落(温造字簡輿為侍御史李祐自夏州入/拜金吾違制馬一百五十匹造正衙彈)
(奏祐胆戰汗流謂人曰吾夜踰蔡州城擒吳元/濟未嘗心動今日膽落於温御史吁可畏哉)獬豸不
識字(則天將不利於王室羅織之徒已興矣侯思止者/雍州醴泉人告舒王及裴貞反周興按之並族㓕)
(授思止㳺擊將軍高元禮呼之為侯大曰國家用人不/次若言侯大不識字即奏云獬豸獸亦不識字而能觸)
(邪則天果如其問思止以獬豸對之/則天天授三年乃拜左䑓侍御史)皁鵰(王忠愔為左/䑓侍御史執)
(法剛正百寮畏憚時人呼為皁鵰言/其顧瞻之吏皆如鵰鶚之視燕雀也)前後坐族千餘家
(來俊臣則天時為侍御史按制獄素小/不合意者必引之前後坐族千餘家)清要(李素立武/德初為監)
(察御史時有犯法者不至死高祖特令殺之素立諫止官/之自是累承恩顧尋丁憂高祖令奪情授一七品清要)
(所司擬雍州司户參軍上曰此官要而不清又/擬秘書即上曰此官清而不要遂擢授侍御史)不樂搏
擊之任(御史中丞桓範舉楊嶠為御史嶠不樂搏擊之史/任範曰為官擇人豈待情願遂引為左臺侍御)
碎首玉階(王義方在職劾李義府/曰碎首玉階素明臣節)御史臺固可廢(楊𤾉/開元)
(初遷侍御史時崔日知為京兆尹貪暴犯法暘與御史/大夫李傑将糺劾之傑反為日知所搆暘奏曰糾彈之)
(司若遭附㑹以成姦人之謀御史䑓固可廢矣上/以其言切直遂令傑依舊視事貶日知歙縣丞)不能
去姦邪於雙闕之前(侍御史王義方廷奏義府犯狀帝/怒出義方為莱州司戸而不問義)
(府姦濫之罪義府云王御史妄相彈奏得無愧乎義方/對云仲尼為魯司㓂七日誅少正夘於兩觀之下義方)
(任御史旬有六日不能去姦/邪於雙闕之前實以為媿)逺近聞授職欣然相賀(徐/有)
(功為左䑓侍御史則天褒異之時逺近聞有功授職皆/欣然相賀後澗州刺史竇孝諶妻龎氏奴誣告給事薛)
(季祖斷其罪當死有功獨明其無罪而李旭等反陷有/功黨援惡遂奏付法當棄市則天覽奏召有功語之曰)
(卿比㫁獄失出何多對曰失出臣下之小過好生聖人之/大徳則天黙然由是龎氏减死有功除名為庶人尋起為)
(左司/郎中)廷劾李義府(王義方遷侍御史時李義府執權用/事婦人淳于氏有美色坐事繫大理)
(義府悦之託大理丞畢正義枉法出之高宗重按其事/正義自縊高宗特原義府之罪義方以義府姦蠧害政)
(将加彈奏以問其母母曰昔王陵母伏劔成子之義汝/能盡忠立名吾之願也義方乃廷劾義府高宗以義方)
(毁辱大臣言詞不/遜遷莱州司戸)主聖臣直(桞範為侍御史吳王恪好/畋逰損居人田苗範奏彈)
(之太宗謂侍臣曰權萬紀不能輔𨗳恪罪死範進曰房/𤣥齡事陛下猶不能諌止畋獵豈宜獨罪萬紀帝怒拂)
(衣起頃之召謂曰何廷折我範謝曰主聖/則臣直陛下仁明臣敢不盡愚帝乃解)動搖山嶽震
慴州縣(乾封中韋仁約除侍御史與公卿相見未嘗行/拜禮或勉之對曰鵰鶚鷹鸇豈衆禽之偶奈何)
(設拜以狎之且耳目之官故當特立乃曰御史/銜命出使不能動搖山嶽震慴州縣誠曠職耳)耳目之
官(上/)奉使陳遼東可平之狀(賈言忠為侍御史時朝廷/有事遼東言忠奉使住支)
(軍粮及還高宗問以軍事言忠畫其山川地勢且陳遼/東可平之狀高宗大恱又問諸將優劣言忠曰李勣先)
(朝舊臣聖鑒所悉龎同善雖非闘将而特軍嚴整薛仁/貴勇冠三軍名可振敵高偘儉素自處忠果有謀契苾)
(何力沈毅持重有統御之才然頗有忌前之癖諸/将夙夜小心忘身憂國莫逮李勣者高宗深然之)壞鄭
注白麻(李甘見/宰相門)㕔前兩株栢(御史臺侍御史㕔前有兩/株栢總章年李𤣥同張仁)
(禕為侍御史所植也杜易簡為之賛云爰有貞栢來/徙植清臺麝條霜勁蚕葉風開始逢鵲喜終見烏)奏尉
遲寳琳抑人為妾(劉藏器為侍御史時衛尉卿尉遲帝/寳琳抑人為妾藏器請還其父母)
(既可其奏寳琳私奏乞之帝從之藏噐復執奏帝又可/之寳琳又請如是再三藏噐進言曰法者海内之懸衡)
(上下之所共若刑罰不中則人無所措手足陛下若用/舎恣情愛憎由已則國之刑憲何所施陳今寳琳請陛)
(下從之臣所執奏陛下亦從之今日從之明日又改之/欲令下人何以遵奉夫人無信不立匹夫匹婦尚不可)
(失信况為天子安可戯言今陛下二三其言處分/不定臣恐四海之内無所適從帝竟從藏噐所奏)熒惑
御史之象(黃石公隂謀秘法熒惑火之精御/史之象主禁令刑罰収補糺正)南牀(通典/食坐)
(之南設横榻謂之南牀殿中監不得坐亦謂之癡牀言/處其上者皆驕敖自得使人如癡又曰凡侍御史之例)
(不得出累月則遷登/南省故號為南牀)癡(牀上/)名望素高(九國志吴楊廷/式為侍御史知)
(雜事廷式强立忠直名望素高及為憲職人皆属望雖/功臣武将亦嚴惮之徐知誥輔政漸革貪弊張崇為廬)
(州刺史好聚斂㑹廬江民訟其縣令掊刻者時議以崇/難制使廷式往按之廷式謂知誥曰雜端推事其威至)
(重職業不可不行也知誥曰君将若何廷式曰将械繫/張崇使使往金陵簿責都統知誥曰所劾者縣令爾何)
(至於是廷式曰縣令卑官也今取於民皆張崇使為之/轉以獻都統爾豈可捨其大而詰其細乎知誥俛首謝)
(之曰吾知小事不足仰/煩乃止遷大理司直)權貴為之斂手(南唐髙越從子/逺知雜事馮延)
(已陳覺専國逺立朝/清介權貴為之斂手)言靈駕起發乞不拆民居(國朝真/宗永定)
(靈駕将發山陵使自京至缺謝濤上言先帝/毁之太后以為然御史知雜)　　　(當/)
(有司造晉法駕行幸尚不壊民廬舎今遺詔從儉葬而/      象物侈大反欲壊民屋舎非先帝意也宜各裁)
(減太后不從上時與太后坐閣中乃言曰城門靈駕所/過卑者當毁民居不當毁太后然之  案此注内原本)
(共缺十/七字)禁絶拆塼(皇祐中侍御史徐宗况奏頃年真州/長蘆江口建佛刹時轉運使希當塗)
(之㫖上言天長六合城壁皆五代設險之地請拆塼以/脩寺今後乞降朝㫖禁絶拆塼上曰城池設險雖亦故)
(事然朕方恃德不恃險設或有大㓂盗一小邑雖有城/池亦不足禦卿為䑓官為朕言取國家大事未幾出知)
(潁州然亦依其所奏/上之㫁國體也如此)宋羅江(時又有侍御史宋禧上言/乞宫中養羅江狗以備不)
(虞上曰養兵百萬威制夷狄尚慮不可備不虞卿令宫/中養狗無謂也㑹曹𨽻叔言朝言不及犬馬而禧被黜)
(於是有宋/羅江之號)言事不尚沽激(何郯天性鯁直歴三院御史/言事不尚沽激頗有大體朝)
(廷重/之)趣令就職(治平元年新除侍御史知雜事吕誨以/嘗言承㫖賈黯過失辭職黯奏曰諫官)
(御史本為人主耳目一時公言非有嫌怨且誨初得御/史乃臣與孫抃五人薦舉臣知其為人方正謹厚今兹)
(擢用甚允衆望臣得與之共事必能恊/濟伏望趣令就職詔以喻誨遂就職)奏對鄙俚(席平/為侍)
(御史彈奏夏竦不當為樞宻/使及奏對鄙俚人皆以為笑)辭兼判大理寺(二年知雜/吕誨奏風)
(憲糾䋲百司刑名出入當舉劾若令判/大理寺則於體有妨望許辭免從之)納勅中書(二年/知制)
(誥韓維奏准勅舉御史縁臣近累論奏乞追書/復吕誨等所有御史未敢受詔閤門納勅中)在言職少
所建白(二年尚書禮部郎中兼侍御史知雜事龔鼎臣/為集賢殿脩撰知應天府兼南京留守司鼎臣)
(為宰相韓琦善翰林學士吳奎欲舉御史賈黯不肯奎/争不能得乃止既而以尚書都官員外郎受起居舎人)
(知諌院未幾􁀅知雜事在言職少所建白其後上欲以/王廣淵為諌官曰近歳諫官御史多不稱職如龔鼎臣)
(乃未嘗言事/至是出之)光誨言事尤多(上自即位委政大臣諫官/御史言事者有司馬光吕)
(誨傅堯俞趙鼎范純仁吕大防而光誨言事尤多嘗言/王廣淵姦邪不可以直集賢院吕誨嘗論奏宰相韓琦)
(五罪以為當/罷去皆弗聽)臺官用稀姓(歸田録景祐中有郎官皮仲/容者偶出街衢為一輕薄子)
(所虧遽前賀云聞君有臺憲之命仲容立馬媿謝乆之/徐問何以知之對曰朝廷所制臺官必用稀姓者故以)
(君姓知之爾盖是時三院御史乃仲/簡論程掌禹錫也聞者傳以為笑)
　　殿中侍御史
晉職官志魏蘭臺遣二御史居殿中伺察非法即其始
也晉置員四人江左置二人隋梁有四人掌殿中禁衛
内事隋置殿内侍御史十二人煬帝省殿内侍御史員
唐百官志殿中侍御史九人從七品下掌殿廷供奉之
儀京畿諸司兵皆隸焉正班列於閤門之外糾離班語
不肅者元日冬至朝㑹則乘馬具服戴黒豸升殿巡幸
則往來門旗之内檢校文物虧失者一人同知東推監
太倉出納一人同知西推監左藏出納二人為廊下食
使二人分知左右巡三人内供奉(隋末廢殿内侍御史義/寧元年丞相府置察非)
(掾二人武德元年改殿中侍御史武后文明元年置/殿中裏行後專以裏行名官長安三年置内供奉)
六典殿中侍御史六人從七品上(晉置四人東晉省二/人梁陳不載品秩後)
(魏初從五品太和末為從八品上北齊置十二人正八/品隋開皇改為殿中侍御史置十二人正八品下煬帝)
(三年省武德五年置四人正八品下貞觀二十三年加/員品文明元年又置殿中裏行以楊啟王待徴為之)
國朝官品令殿中侍御史正七品
乆習内事(山濤啓事以中書通事内使孫綝限滿乆習内/事宜補殿中侍御史詔可之則劣於侍御史)
(也/)監燒鴆鳥(晉中興書穆帝使殿/中侍御史監燒鴆鳥)括丁倍於本帳(三國/典略)
(宋世良魏孝莊時為殿中侍御史詣河北括戸大獲㳺/隋至汲郡旁見有骸骨移書  之至夜其雨滂沱孝莊)
(勞之曰知卿所括得丁倍於本帳若/官人皆如此是更生出於天下也)糺劾不避威權(唐/張)
(行成少師事河間劉炫勤學不倦炫謂門人曰張子體/局方正廊廟才也為雍州富平縣主簿理有能名秩滿)
(補殿中侍御史糺劾不避威權太宗以為能謂房𤣥齡/曰觀古今用人必因媒介若行成者朕自舉之無先容)
(也/)大臣不宜輕易(王無競遷監察御史轉殿中舊例毎/日更直於殿前正班時宰相宗楚客)
(楊再思常離班偶語無競前曰朝禮至敬公等/大臣不宜輕易楚客等大怒轉無競太子舎人)劾趙彦
昭左道(郭震在職劾刑部尚書趙彦昭等曰以女巫左/道亂常託為諸妬以踐台階驅車造門著婦人)
(之衣携妻就謁中/孤子之禮請下獄)四其御史(郭霸為左臺殿中侍御史/則天召見霸自陳忠鯁云)
(徃年征徐敬業臣願抽其筋食其肉飲其血絶其髓/則天恱故拜為左臺侍御史時人號為四其御史)接
武夔龍簉羽鵷鷺(上官儀進西臺侍郎同東西臺三品/時以雍州司士叅軍韋絢為殿中侍)
(御史或疑非遷儀曰此野人語耳御史供奉赤墀下/接武夔龍簉羽鵷鷺豈雍州判佐比乎時以為清言)小
事不足介意(唐臨初為殿中侍御中大夫孫雲韋挺以/朝列不整責臨臨曰此為小事不足介意)
(請今之後革之明日江夏王道宗自以貴戚共韋挺對/立語臨趨至曰王亂班臨彈王江夏答曰共公大夫語)
(何至於是臨曰大夫亦自亂班/韋失色而退諸人莫不悚動)治獄至仁恕(崔仁師貞/觀初改殿)
(中侍御史時賈州有男子謀逆有司捕支黨纍係填獄/詔仁師按覆及至悉去囚械為具食飲湯沐以情訊之)
(止坐魁惡十餘人他悉原縱大理少卿孫伏伽謂曰原/雪諸家誰肯譲死就决而事變奈何仁師曰治獄主仁)
(恕故諺稱殺人刖足亦皆有禮豈有知枉不申為身謀/哉使吾以一介易十囚命故吾願也及劔使覆訊諸囚)
(皆叩頭曰崔公仁恕必無/枉者舉無異辭由是知名)綴供奉班出入(後唐天成中/御史臺奏每)
(遇入閣舊例只一員侍御史在龍墀邉祗候彈奏公事/或南班失儀㸃校不及今欲依常例差殿中侍御史二)
(員押鐘鼓位乃各/綴供奉班出入)識面臺官(國朝皇祐中詔委御史中/丞孫抃舉御史抃舉太常)
(博士吳中復或云扑平生不識中復何由知之抃曰聞/中復知犍為縣廢淫祠以禁民之非開河灘以通民之)
(利又嘉州舊産紫什桶榴癭木等任於蜀者競探之以/為器民甚苦之中復作嘉陽四詠詩以悼之及替還舟)
(中並不載嘉陽一物其愛民廉謹如此使之立朝必不中/茍且昔人恥為呈身御史今我豈薦識面臺官遂除殿)
(侍御史言宰臣劉沆之過/出知他州召還為侍御史)内出姓名(英宗治平二年以/江東轉運判官尚)
(書屯田員外郎范純仁為殿中侍御史太常博士權發/遣三司鹽鐡判官吕大防為監察御史裏行近制御史)
(有闕則命翰林學士與御史中丞知雜事迭舉二人而/上自擇取一人至是闕兩員舉者未上内出純仁大防)
(姓名而/命之)
　　監察御史(監察御史裏行/檢校御史附)
前漢百官表秦有監御史掌監部漢省秩六百石漢舊
儀惠帝六年相國奏遣御史監三部監者二嵗更常以
十一月奏事十二月還監其後州置監御史宣帝時遣
御史察計簿不實者監察之名兼取於此
徐邈晉紀孝武帝太元中置檢校御史吳混之為之專
掌行馬外事
宋百官志右司隸知行属外事晉江左置司隸之官故
置檢校御史掌行馬外百官階次云檢校御史劣於殿
中今置其職沈約宋書秦監御史古牧伯也與今不同
齊職儀晉宋時有限外御史冠服同正員而無局任今
裏行内供奉之類是也明慶年王本立余衡皆監察裏
行自此始有其號後魏職品令太和末置檢校御史十
二人宿直外臺不得入宿内省第九品上在律博士校
書郎下
北齊職品令檢校御史十二人從八品上員同殿中在
尚書都令史太樂令上
隋開皇官品令文帝開皇三年改檢校御史為監察御
史十二員從八品上在尚書都事下大業三年改為正
八品増置十六員八年進階從七品掌侍從出使檢校
班在國之助教上
唐職官志監察御史十員(正八品上貞觀初馬周以布/衣進用太宗令於監察御史)
(裏行自此因置裏行之名龍朔/元年以王本立為監察裏行)
唐百官志監察御史十五人正八品下掌察百僚巡按
州縣獄訟軍戎祭事營作太府丞納皆莅焉知朝廷左
右廂及百司綱目凡十道巡按以判官二人為佐務繁
則有支使其一察官人善惡其二察戸口流㪚籍帳隠
沒贓役不均其三察農桑不勤倉廩减耗其四察妖猾
盗賊不事生業為私蠧害其五察德行孝悌茂才異等
藏噐晦迹應時用者其六察黠吏豪宗兼并縱暴貧弱
寃苦不能自伸者凡戰伐大克獲則數俘馘審功賞然
後奏之屯田鑄錢嶺南黔府選補亦視功過糾察决囚
徒則與中書舎人金吾将軍莅之國忌齋則與殿中侍
御史分察寺觀莅宴財習射及大祠中祠視不如儀者以
聞初開元中兼巡傳驛至二十五年以監察御史檢校
兩京館驛大厯十四年兩京以御史一人知驛號館驛
使監察御史分察尚書省六司繇下第一人為始出使
亦然興元元年以第一人察吏部禮部兼監察使第二
人察兵部工部兼館驛使第三人察戸部刑部嵗終議
殿最元和中以新人不出使無以觀能否乃命顓察尚
書省號曰六察官開元十九年以監察御史二人莅太倉
左藏庫三院御史皆領繁劇外府推事其後以殿中侍
御史上一人為監太倉使第二人為監左藏庫使凡諸
使下三院御史内供奉其班居正臺監察御史之上(察/院)
(有計史三十四人令/史十人掌固十三人)
六典監察御史十人正八品上(蓋取秦監郡御史以名/官後周秋官府有司憲)
(府族下士八人隋煬帝大業八年又置御史百/員從九品尋省盖更卑於監察矣餘同唐志)
國朝咸平四年以太常博士張異為監察御史先是三
院御史多出外任風憲之職用他官領之遂詔本司自
薦属官俾正名而舉職也嘉祐四年御史中丞韓絳舉
御史而限次任屢舉不應格於是絳請舉裏行從之初以
王陶為御史裏行熈寧三年除秀州軍事推官李定權
監察御史裏行用選人為御史自定始也知制誥宋敏
求當撰詞頭奏御史之官國朝以來其任頗重舊志領
太常博士經兩任通判方許奏舉入臺去嵗驟用京官
今又幕職官便升朝著峻處糺繩之地臣竊恐弗循官
制之舊而未厭羣議所有詞頭未敢具草又以疾乞解
職詔罷知制誥令送别官令草焉
元祐官品令監察御史從七品
御史雨(唐顔真卿為監察御史充河西隴右軍試覆屯/交兵使五原有寃獄乆不决真卿至立辨之時)
(天旱獄决乃雨郡/人呼為御史雨)三尺之法與天下共(李素立武德初/為監察御史時)
(有犯法不至死髙祖特令殺之素立諌曰三尺之法與/天下共之一法動摇則人便棄刑書臣忝法司不敢奉)
(㫖高祖/乃從之)使還稱㫖(陸元方為監察御史則天革命使元/方安輯嶺外將涉時風濤甚狂舟人)
(莫敢舉㠶元方曰我受命無私神其/害我遽命濟而風濤果息使還稱㫖)稱職(齊澣少以詞/學稱中書令)
(姚崇用為監察御史彈劾違/犯光於風教當時以為稱職)監祀(舒元輿為監察御史/天寳初𤣥宗祀九宮)
(壇次郊壇行事御署祝板元輿監祀事以為太重奏曰/臣伏見祀九宫貴神祝板九片陛下親署御名及稱臣)
(伏以天子之尊除祭天太廟之外無合稱臣者父天母/地兄日姊月其貴神九宫為目是宜分方而守其神位)
(數其名號太一天一招揺軒轅咸池青龍太隂天符攝/提也此九神於天地猶子男也於日月猶侯伯也陛下)
(為天子豈可反臣於天地之子男邪臣竊以為過縱隂/陽者流言其合祀則合稱皇帝遣某官致祭於九宮之)
(神不宜稱臣與名臣雖愚瞽未/知其可乞下禮官詳議從之)事長如事端(監察院長/與同院禮)
(隔語曰事/長如事端)送楊臨賀不顧犯難(徐晦進士及第登直皆/言極諌科授櫟陽尉)
(自楊憑所薦及憑得罪貶臨賀尉交親無敢祖送者獨/晦送至藍田與憑言别時宰相權徳輿與晦交分最深)
(知晦之行因謂晦曰今送臨賀誠為厚矣無乃為累乎/晦曰自布衣受楊公之眷方兹流播争忍無言而别如)
(此他日相公為姦邪所譛失意於外晦安得與相公輕/别德輿嘉其直遂大稱之於朝不數日御史中丞李夷)
(簡請為監察晦曰平生不踐公門何見奨㧞夷簡曰/聞君送楊臨賀不顧犯難肯負國乎由是知名)劾來
俊臣五罪(紀履忠在職劾中丞來俊臣五罪一專擅國/權二誅害忠良三贓賄貪濁四失禮教五淫)
(昏狼戾/請下獄)兄弟並居憲府(楊假楊収並遺直之子假自浙/西觀察判官入為監察御史収)
(亦白西川入為監察足/弟並居憲府時為新例)究理詳細(趙㳙永泰初為監察/御史時禁中失火與)
(東宮稍近代宗深疑之涓周歴壖囿按據迹狀乃上直/中官遺火所致也德宗時在東宮常感涓之詳細及刺)
(衢州年考既深與韓滉不相得滉奏免㳙官德宗見其/名謂宰臣曰豈非永泰初御史趙㳙乎對曰然即拜尚)
(書左/丞)察長忿其踈縱(栁渾為監察御史性放曠不甚檢/束察長忿其踈縱渾不樂乞外任)
(執政惜其才/奏為左補闕)越次請往案覆(李尚𨼆景龍中為左臺監/察御史時睦州刺史馮昭)
(泰誣奏桐廬令李師等二石余家稱其妖逆詔御史按/覆諸御史憚昭泰剛愎皆稱病不敢往尚𨼆歎曰豈可)
(使良善陷枉刑而不為申明哉遂越/次請往按覆竞推雪李師等免之)卷簾與語(張嘉貞/長去中)
(侍御史張循憲為河東採訪事薦嘉貞材堪憲官請以/已之官秩授之則天召見垂簾與之言嘉貞奏日以臣)
(草芥而得入謁九重是千載一遇咫尺之間如隔雲霧/竟不覩日月恐君臣之道有所未盡則天遂令卷簾與)
(語大悦擢拜/監察御史)固請為僧(王守慎有美名垂拱中為監察/御史時羅織事起守慎舅侍即)
(張知黯推詔獄奏守慎同知其事守慎以疾辭固請為/僧則天初甚怪之守慎陳請詞理甚高則天欣然從之)
(賜號法成識鑒高雅/為時賢所重以壽終)明目張膽(韋思謙云大丈夫當正/色之地必明目張膽以)
(報國恩終不能為碌/碌之臣保妻子耳)埋金(郭䖍􁁱在職舉史獻吏執事/詔杜暹按之獻遺金於暹暹)
(受之埋於幕下及/去乃移牒収取之)剛正(蕭至忠為宰相蘇味道贓汚御/史大夫李承嘉嘗召諸御史責)
(之曰近日彈事不諮大夫禮乎衆不敢對至忠進曰/故事臺中無長官御史人君耳目比肩事主得各自)
(彈不相闗若先白大夫而許彈事如彈大/夫不知白誰也承嘉黙然而憚其剛正)奏宗楚客(崔/琬)
(為監察御史彈奏宰相宗楚客紀處訥等驕恣䟦扈請/収劾之舊制大臣有被御史彈者皆俯僂趨出待罪朝)
(堂楚客瞋目作色稱以忠鯁被誣中宗/令琬與楚客約為兄弟時人竊歎焉)有李勉始知朝廷
尊(李勉將監察御史属朝廷左武勲臣恃寵多不知禮/大將管崇嗣於行在朝堂背闕而坐言笑自若勉劾)
(之拘扵有司肅宗特原之歎/曰吾有李勉始知朝廷尊矣)切諫盤逰(穆宗即位監察/御史楊虞卿以)
(帝頻出盤逰上䟽切諌䟽奏令中使宣付宰臣云虞卿/所上議切直可覽後宰臣令狐楚蕭俛段文昌延英奏)
(事因以納/諌為賀)上䟽言營建佛像(張廷珪為監察御史則天/幸興泰宫欲於白司馬坂)
(營建佛像廷珪上䟽曰佛者以覺知為義因心而成不/可以諸相見故經云若以色見我以音聲求我是人行)
(邪道不能見如來以明如來之果不可外求也陛下信/心歸依發宏誓願壯其塔廟廣其尊容已遍放天下乆)
(矣盖有住於相而行布施非最上第一之法何以言之/經云若人滿三千大千世界之寶以用布施其福甚多)
(若人於此經手受誦讀乃至四句偈等為人演説其福/勝彼如佛所説陛下傾四海之財殫萬人之力窮山之)
(木以為塔極冶之金以為像雖勞則甚矣費則多矣而/所𫉬福縁不愈於禅房之匹夫沙門之末學受持精進)
(端坐思惟理亦明矣臣竊為陛下小之今陛下廣𣗳熏/修又置精舍則經云菩薩作福不應貪著盖有為之法)
(不足高也况以營建事諸土木或開發盤礴峻築基陛/或塞川澗通轉採斫輾壓土蟻動盈巨億豈佛標坐夏)
(之義愍蠢動而不忍害其生哉又役鬼不可惟人畏营/校計工匠率多貧窶朝驅暮役勞筋苦骨蕇食瓢飲晨)
(炊星飯饑渴所致疾疫交集豈佛標徒行之義愍畜獸/而不忍殘其力哉又營築之資僧尼是稅雖乞匄所致)
(而貧闕猶多郡縣科斂逼迫星火或謀計靡所或鬻賣/以充怨聲溢路和氣未洽豈佛標隨喜之義愍愚䝉而)
(不忍奪其産哉且邊朔未寧軍裝日給天下虚竭海内/勞弊竊惟陛下慎之重之思菩薩之行為利益一切衆)
(生應如來布施則所謂不住色布施不住聲香味觸法/布施故其福德若東南西北四維上下虚空不可思量)
(矣何為勤於住相凋蒼生之業崇不急之務乎臣以時/政論之宜先邉境蓄府庫養人才臣以釋教論之則宜)
(救苦厄㓕諸相崇無為伏望陛下察臣之愚行佛之意/務以理為尚不以人廢言幸甚則天從其言即停作)
諫造奉天宮(李善感為監察御史裏行永淳初造奉天/宮於嵩陽縣又於藍田造萬全宮善感諌)
(曰自古帝王莫不以登封告成為盛事天皇已封泰山/告太平致祥瑞則與三皇五帝比隆矣但數年以来菽)
(粟不稔百姓餓死道路相望兼四夷交侵日有調發天/皇宜恭黙思道以禳災譴方更營造宮室勞役不已天)
(下聞之莫不失望臣聞不矜細行終累大德臣忝在御/史是國家耳目竊以此為憂帝雖優容之竟不納其奏)
(善感頗渉經學承平日乆諌諍殁/絶善感既進諌時人以此稱職)分路檢察(李憕字文/融為御史)
(括田戸奏知名之士崔舉逸咸廙業宇文順于孺卿李/宙及憕為判官攝監察御史分路檢察以課並遷監察)
(御/史)有至行(國朝天聖中以太常丞桑慥為監察御/史慥有至行朝廷聞其名而特命之)内出
姓名(見殿中侍/御史門)眞御史(工部侍即薦張錫為御史言丁/謂不當從内地昭應災不當以)
(罪人京師之人皆曰張御史/貌柔和而心剛正真御史也)貌柔和而心剛正(上/)
　　督軍御史
晉職官志光武建武初征伐四方始權置督軍御史事
竟罷東晉孝武太元六年復置隋煬帝時有監軍御史
　　符節御史
前漢百官表其治書符璽者有印綬比二百石以上皆
銅印黃綬
漢官儀尚璽四人據史趙堯為符璽御史蓋尚璽者也
晉職官志符節御史秦符璽令之職也漢因之任次御
史中丞掌綬節銅武符竹使符及泰始中武帝省併蘭
臺置符節御史掌其事焉
　　防禁御史
晉職官志按魏晉官品令又有防禁御史第七品蘭臺
之職也
　　主簿
六典主簿一人從七品下(漢書張忠為御史大夫署孫/寶為主簿魏晉以下無聞隋)
(大業三年始置御史臺/主薄二員皇朝省一員)掌印及受事發辰勾檢稽失(兼/知)
(官厨及/黃卷)
通典大唐置一員掌付事勾稽省署抄目監印給紙筆
其俸祿與殿中御史同武德末杜淹為大夫以吏部主
事林懷信為之貞觀中自張𢎞濟為此官之後遂為美
職管轄臺中雜務公𪠘厨庫檢督令史奴婢配勲散官
職事每食則執黃卷書其譴罰
　　推直官推勘官
國朝侍御史殿中侍御史監察御史共六員或闕及莅
中外之任則以常参官為推直官内二員為左右巡使
掌期㑹常参分糾違失及文武常参班簿祿料假吿凢
文官違失右巡主之武官違失左巡主之舊以臺史巡
察咸平四年始令左右巡使分其職又有監察使掌祠
祭受誓戒致齋檢視彈糺左右巡監祭之外又有廊下
使入閤監食使監香使掌國忌行香二使臨時充通謂
之五使其推直有四曰臺一推臺二推殿一推殿二推
凡京師外推則左右巡使左臺鞫劾及出則皆推直御
史三院闕則他官權充推直官
淳化初嘗置推勘官二十員分讞天下大獄咸平元年
以十員為額後罷
　　三京留司御史臺
唐制自中丞以下元額七員中丞侍御史各一員殿中
侍御史二員監察御史三員元和十三年後但以侍御
史殿中侍御史監察御史共主留務三院御史亦不常
備焉
國朝西京於分司官内差一員權闕即差官權掌判南
京上令留守通判權掌後北京置臺專差官領今則三
京皆有正官領之大中祥符七年詔西京留守司御史
臺今後行香拜表不以官班高下止以知府兼留守為
首
天禧四年以翰林學士承㫖兵部侍郎知制誥晁迥為
主部尚書集賢院學士判西京留司御史臺他官止云
權而迥云判以三品故也
熈寧二年詔三京留司御史臺添權判或管勾官一員
　　理檢使
國朝淳化三年罷院在宣德門外西北廊皷院之西令
登聞皷司進狀人有稱寃濫沈屈者即引送理檢院審
問至三年廢天聖七年置理檢使以御使中丞充匭匣
為檢匣詔於皷檢院側近别置理檢院
　　登聞皷院
國朝皷在宣德門南街之西廊院在外門西之北廊舊
曰皷司景徳四年五月改今名凡文武臣僚閤門無例
通進文字者諸色人進狀並先經登聞皷院除告軍機
宻事及論訴在京臣寮即依例實封如進入後審狀有
異同虚妄及夾帶他事並科遣置之罪所論事重依格
勅施行仍令進狀人别冩劄子節畧要切事件連粘於
所進其餘所進文字並先拆開看詳定奪或有原本文字
照證速牒合属司分取索若事合施行及所進利濟有
可觀採便通進若顯有違礙不可施行即當日内告示
本人知委不識字者許陳白紙據所論事件判院官當
面抄劄詣實口詞仍當日據収接到所進文狀都數逐
件開坐行與不行因依具單狀聞奏若進狀并遇白紙
人稱皷院㸔詳不盡情理即許經登聞檢院進狀披訴
仰檢院詳酌事理若皷院所定不行為當即具不具為
當縁由判押審狀與進狀人収執如皷院所定不當即
具不當事件倂元進狀繳連進呈其収接所進大狀亦
於當日内具都數開坐行與不行因依單狀聞奏其披
訴人即時判審狀給付即許於御史臺陳訴其登聞皷
院檢院委實行遣不當者方得接駕及繳所判審狀披
訴當付所勘鞫如披訴得實判皷檢院官必行朝典如
是虚妄本人科上書不實之罪未經皷院進狀檢院不
得収接未經檢院不得接駕進狀違者依法科罪
判院官二人舊以内臣勾當至道三年改用朝臣而未
有主判之名景德四年始命左正言知制誥周起太常丞
直史館路振同判以内品為監門不得關預公事(監皷/内侍)
(二人令/史一人)
　　登聞檢院
唐置匭國朝太平興國九年改匭為檢東延恩曰崇仁
南招諫曰思諌西申寃曰申明北道𤣥曰招賢改匭院
為登聞院院在宣德門東廊之北景德四年五月改為
登聞檢院是月勅如急速文字畫時進入常程文字一
例每五日一次於檢内通進天聖七年上因讀唐史見
匭函達下民寃枉之事乃謂左右曰天下九州之大豈
無寃枉之人若至京師檢院皷院雪者必是州縣官吏
提㸃刑獄轉運使不能理雪又若不為申理則赤子無
告矣乃置匭函仍專命御史中丞為理檢使應諸色人
陳竒巧法術邪妄干正道事不得上言及常程公事自
(原/缺)人來體式令逐出官司并皷院収接外如有指陳(原/缺)
(三/字)事朝政得失大段寃枉累經訴理未獲辨明或事干
機宻並許詣匭函投進内委是急速文字晝時進入其
餘並每五日於檢内進納如無亦具單狀聞奏如檢院
進狀人稱寃濫沈屈者晝時引送理檢使審問
判院官一人舊止舎人兼掌淳化二年始命他官判之
以方嚴見憚(唐孔戣為諌議上䟽以事四條陳諷後有/李渉投匭上言吐突承璀公忠戣為匭使)
(覽副狀大怒逐之因上䟽苦諌遂貶渉倖臣聞/之側目人皆為危之高步公卿以方嚴見憚)
　
　
　
　
　
　
　
　
　
　
　職官分紀卷十四
欽定四庫全書
　職官分紀卷十五
　　　　　　　　　　　　宋　孫逢吉　撰
　　翰林學士院
唐韋執誼翰林故事翰林院者在右銀臺門内麟德殿
西重廊之後盖天下以藝能伎術見召者之所處也學
士院者開元二十六年之所置在翰林院之南别戸向
東考視前代即無舊名貞觀中秘書監虞世南等一十
八人或秦府故寮或當時才彦皆以𢎞文館學士㑹於
禁中内參謀猷延引講習出侍輿輦入陪宴私十數年
間多至公輔當時號為十八學士其後永徽中黄門侍
郎顧琮復有麗正之稱開元初中書令張説等又有集
賢之目皆用討論親侍(一無親/侍二字)未有典司𤣥宗以四隩
大同萬樞委積詔勑文誥悉由中書或慮當劇而不周
務速而將(一作/時字)滯宜有偏掌列一官中承導邇言以通
宻命由是始選朝官有詞藝學識者當入居翰林供奉
别㫖於是中書舎人吕向諫議大夫尹愔首充焉雖有
密近之殊然亦未定名制至於書勑猶或分在集賢
時中書舎人張九齡中書侍郎徐安貞等迭居其職皆
被恩遇至二十六年始以翰林供奉改稱學士由是遂
别建學士院俾専内命於是太常少卿張垍起居舎人
劉光謙等首居之而集賢所掌於此悉罷自後給事中
張淑中書舎人張漸竇華等相繼而入焉其外又有韓
翃閻伯璵孟匡朝陳兼蔣鎮李白等在舊翰林院中但
假其名並無所職至徳以後軍國務殷其入直者並以
文詞共掌詔勑自此北翰林院始兼學士之名其後又
置東翰林院於金鑾殿之西隨上所在而遷取其便近
大學士者或一二人或三四人或五六人出於所命盖
無定數亦有鴻生碩學經術優長訪古質疑主之所禮
者頗列其中崇儒也初自徳宗建置以來秩序未立庭
覲之際各趨本列暨貞元冬始有别勑令朝服班序(一/本)
(作明預/班列)與諸司官知制誥例同(一本作/同列)故事中書用黄
白二麻為綸命重輕之辨近者所出獨得用黄麻其白
麻皆在北院自非國之重事拜授將相徳音赦宥則不
得由於斯稽夫發揮大猷藻飾上命隻簡片削可以動
乎人神風行四方萬里如覩非制誥之謂歟盖人君深
拱端黙於穆清之中茫茫九區視聽不及雖堯徳舜智
湯明禹哲不能庭策以朝告不能家閲以户臻必欲忘
典謨掩訓誓隂諭於天下密符於胷襟鴻荒以還所蔑
聞也故議定於内而事修於外言發於上而㫖敷於下
㣲乎斯文百度闕矣况北院之置尤為切近左接寢殿
右瞻彤樓晨趨𤨏闥夕宿嚴衛宻之至也驂鑣得御廐
之駿出入有内司之導豐餚潔膳取給大官衾裯服御
資於中庫恩之厚也備待顧問辯疑釋非典持縑牘受
遣羣務一得一失動為臧否職之重也非夫恪謹而有
立秉貞而通理俾乂樞要簡乎宸心言不及温樹之名
慎不遺轅馬之數處其職者不亦難乎至於强學修詞
刀筆應用或久洽通儒之望或驟升文墨之科雖必有
之乃餘事也自立此院以還五紀於兹連飛繼鳴數逾
三十而屋壁之間寂無其文遺草間存於折編求名時
得於舊老温故之義於斯闕如羣公以執誼入院之時
最(原缺十/一字)遺補亡敢有多譲其先後嵗月訪而未詳獨
以官秩名氏之次述為故事庻後至者編紀有倫貞元
二年冬十月紀
李肇翰林志故事駕在大内則於明福門内置院駕在
興慶宫則於金明門内置院今在右銀臺門之北第一
門東向牓曰翰林之門其制髙大重複四扇(一本無/四扇字)號
為朝門入門直西為學士院即開元二十六年之所置
也引鈴於外雖宣事不敢入(雖宣事不敢入一/本作惟宣事入)其北為
翰林院又北為少陽院東臺三殿(東臺三殿一/作東屋三院)西廂之
結麟樓南西并禁軍營署有高品使二人知院事每日
曉暮(曉暮一只/作一晚字)執事於思政殿退而傳㫖小使衣緑黃
青者(元無/青字)逮至十人更畨守曹南㕔五間本學士駙馬
都尉張垍飾為公主之堂今東二間前架高品使居之
中架為藏書南庫西三間前二架洞豁設榻為受㫖封
印書詔二時㑹食之所西壁列制敕條例名數其中使
置博局一印櫃中間為北一戸架東西各二間學士居
之出北門橫屋六間一間(一無一/間二字)當北㕔通廊東西二
間為藏書北庫其二庫書各有録約八千卷小使主之
西三間書官居之號曰待詔(一本作/待制)北㕔五間東一間
是承㫖閣子次一間相傳有惡物不居次二間為西閣
子並學士雜處之題記名氏存於壁者自呂向始建中
之後年月遷受乃為詳悉南北二㕔皆有懸鈴以呼召
前庭之南横屋七間小使居之分主參牘詔草紙筆之
類又西而北為高品使之馬廐北為灶庫(灶庫一/作竇庫)灶庫
之北小板廊抵於北㕔㕔西舎之南一間待詔戴小平
(小一/作少)嘗處其中死而復生因敞為南向之宇畫山水樹
石號為畫堂次北二間貯逺嵗詔草及制舉詞策又北
曲回而東並待詔居之又東盡於東垣為典主堂待詔
之職執筆硯以俟書冩多至五六員其選以能不以他
故未嘗用士人自王伾得志優給頗厚率三嵗一轉官
有至四品登朝者虚廊曲壁多畫怪石松鶴北㕔之西
南小樓王涯率人為之院内古槐松玉蘂花藥樹柿林
(一作/子)木瓜菴羅植山桃李杏櫻桃紫薔薇辛夷竹蔔萄
冬青玫瑰凌霄牡丹山丹芍藥石竹紫花蕪菁青菊當
陛茙葵葷草紫苑薯藥學士至者皆雜植其間殆至繁
隘
楊鉅翰林舊規儤宿例諸行尚書入三十五直左右丞
侍郎入四十直常侍諫議給事舎人入四十五直諸官
知制誥入五十直如諫議知節四十五直太常少卿諸行
郎中入五十五直起居侍御史諸行員外入六十直殿
中補闕入六十五直拾遺監察太常博士入七十五直
四赤令并諸雜入一百直　未昇一百二十直白身一
百四十直
五代晉高祖天福五年詔翰林學士院於事並歸中書
舎人至少帝開運元年勑翰林學士與中書舎人分為
兩制各置六員偶自近年權停内署况司詔命必在深
嚴將使從宜却仍舊貫宜復翰林學士院(五年一本/作六年)
國朝蘇易簡續翰林志李肇翰林志載禁庭之事詳矣
至其引宋昌之言曰所言公則公言之所言私則王者
無私翰林制置任用非王者之私識者以為知言自唐
氏之制駕在大内則於明福門内置院駕在興慶宫則
於金明門内置院德宗時移院於金鑾坡上迄咸鎬為
墟以梁苑為東都今二京學士院之制並在樞宻宣徽
院之北盖表其深嚴宥宻焉其學士立班常朝暨聖節
行香并大忌進名並隨樞宻使坐次及行幸大宴在參
知政事之後從北為首每三元張燈及賜酺上御乾
元樓臨軒觀樂􁛫欄設次坐在上將軍之上郊祀籍田
青城之内設幕次於殿門東偏别設穹廬(穹廬一/作毡宮)以為
寢所盖備宻命焉(元作盖邇丞/相之次也)
管編録(至和三年詔學士院從下兩員常専一/管勾編録國朝以來所撰制誥文字)鈴有聲
(申文炳續翰林故事唐李德裕鎮蜀時謂幕賔韋絢云/翰林院有懸鈴以備夜直警急文書出入皆引之以代)
(傳呼也長慶中予為學士時河北用兵一夜鈴有聲如人/引其索者使視之則無人後徃徃如此使人持棒潜視)
(於下終無所覩而數數鳴動不已院中諸公私共怪其/鳴時皆應用兵處耗聲則急緩亦如之曽莫之差衆咸)
(異之元相詩云/神撼引鈴索)復置鈴索(蘇耆次續翰林志有唐學士/院深嚴非本院人不可遽入)
(雖中使宣事及有文書必先動鈴索立於門外俟本院/小判官出授授訖授院使院使授學士自五代以來其)
(制久廢公因召對言之上可/其奏自是院内復置鈴索)玉堂之署(先帝以玉署之/設其來尚矣但)
(虚傳其號而無正名乃於紅綃上御書飛白四字題曰/玉堂之署以賜焉鈿軸晶瑩降從天上御香馥郁傳到)
(人間遂捧歸私第以慶耀其親時祖母太夫人具命服/焚香設拜而觀之喜歎之聲動乎隣里即命置於本院)
(中擇日懸掛仍具扁鑰於玉堂之上自待詔院吏而下/咸列賀於庭公曰自唐置學士來幾三百年今日方知)
(貴矣即日詔宰輔暨兩制詞臣就院設宴供帳之盛無/如是時仍各賦長韻詩一章以紀其事其詩目曰禁林)
(讌㑹/集)賜飛白四字(上/)建二書闕(先是内院逼近禁闈地/復狹窄前後書詔繁萃)
(積於房廊多所損壊公乃於玉堂後廡建二書閣東西/交映藻繪間飾自是文藉有所附焉閣之上下悉命江)
(僧巨然畫烟嵐曉景以布之筆迹野/逸效李成之作而又自成一家之妙)賜金印(蘇易簡續/翰林志晉)
(開運中賜本院/書詔金印一面)玉堂上日許正坐(筆談學士院玉堂太/宗皇帝曽親幸至今)
(惟學士上日許正坐他日皆不敢獨坐故事堂中設視/草臺每草制具衣冠據臺而坐今不復如此但存空臺)
(而/已)槐㕔(學士院第三㕔學士閣子當前有一巨槐素號/槐㕔舊傳居此閣者多至入相學士爭槐㕔至)
(有抵徹前人行李而强據之/者予為學士時目覩此事)敕設不用女優(京師百官/上日惟翰)
(林學士敕設用樂他雖宰相亦無此禮優取自開封府/燕集陳和叔除學士時和叔知開封府遂不用女優學)
(士院敕設不用/女優自和叔始)
　　　翰林學士承㫖　　　翰林學士
唐百官志學士之職本以文學言語被顧問出入侍從
因得參謀議納諌諍其禮尤寵而翰林院者待詔之所
也唐制乘輿所在必有文詞經學之士下差卜醫伎術
之流皆直於别院以備燕見而文書詔令則中書舎人
掌之自太宗時名儒學士時時詔以草制然猶未有名
號乾封以後始召文士元萬頃范履氷等草諸文辭常
於北門候進止時人謂北門學士𤣥宗初置翰林待詔
以張説陸堅張九齡等為之掌四方表疏批答應和文
章既而又以中書務劇文書多壅滯乃選文學之士號
翰林供奉與集賢院學士分掌制詔書勅開元二十六
年又改翰林供奉為學士院專掌内命凡拜免將相號
令征伐皆用白麻其後選用益重而禮遇益親至號為
内相又以為天子私人凡充其職者無定員自諸曹尚
書下至校書郎皆得與選入院一嵗則遷知制誥未知
制誥者不作文書班次各以其官内宴則居宰相之下
一品之上憲宗時又置學士承㫖唐之學士𢎞文集賢
分隸中書門下省而翰林學士獨兼所屬
李肇翰林志昔宋昌有言曰所言公公言之所言私王
者無私夫翰林為樞機宥宻之地其所慎者事之㣲也
若制置任用則非王者之私漢制尚書郎主作文書起
草更直於建禮門内䑓給青緑白綾或以錦被帷帳毡
褥畫通中枕大官供食湯官供餅餌五熟果五日一美
食下天子一等建禮門内得神仙門神仙門内得明光
殿神仙殿内得省中(内得省中一本作/自門下省中書省)盖與今翰林之
制略同而所掌輕也漢武帝時嚴助朱買臣吾丘壽王
司馬相如東方朔枚臯之徒皆在左右是時朝廷多事
中外論難大臣數詘亦其事也唐興太宗始於秦府開
文學館擢房𤣥齡杜如晦等一十八人皆以本官兼學
士給五品珍膳分為三畨更直宿於閣下詩論賔興時
人號為登瀛洲貞觀初置𢎞文館學士聽朝之際引入
内殿講論文義商較時政或夜分而罷至𤣥宗朝置麗
正殿學士名儒大臣皆在其中後改為集仙(一無集/仙二字)集
賢殿亦草書詔至翰林置學士集賢書詔乃罷初國朝
循梁陳故事有中書舎人六員專掌詔誥雖曰禁省猶
非宻切故温大雅魏徴李百藥岑文本禇遂良許敬宗
上官儀時召草制未有名號乾封以後始曰北門學士
劉懿之劉禕之周思茂元萬頃范履氷為之則天朝則
蘇味道韋承慶其後上官昭容獨掌其事睿宗朝則薛
稷賈厯福崔湜𤣥宗朝初改為翰林待詔張説陸堅張
九齡徐安貞相繼為之又改為翰林供奉開元二十六
年劉光謙張垍乃為學士始别建學士院于翰林院之
南又有韓紘(前作/翃)閻伯璵(一本/作輿)孟匡朝陳兼李白蔣鎮
在舊翰林院雖有其名而不職其事至徳之後翰林院
始兼學士之名代宗初李泌為學士而今壁記不列名
氏盖以不職事故也徳宗雅尚文學注意是選乘輿每
幸學士院顧問錫賚無所不至御饌珍羞輟而賜之又
嘗詔對於浴堂門移院於金鑾殿對御起草賦詩唱和
或旬日不出吳通㣲兄弟同時擢用與陸贄爭恩甚於
水火天下醜之貞元末寄任尤重時人謂之内相而上
多疑忌動必拘防有守官十三考而不遷者故當時言
内職者多榮滯相半及順宗不懌儲位未立王叔文起
於非類竊學士之名内連牛美人李忠言外結奸黨取
兵柄弄權天下震駭是時鄭絪為内庭之老首定大計
今上即位授絪中書侍郎平章事適與裴垍同直垍草
吉甫制而吉甫草武元衡制垂簾揮翰兩不相知及暮
吉甫有嘆惋之聲垍終不言書麻尾之後乃相慶賀禮
絶之敬生於座中黎明院内使學士送至銀臺門而相
府官吏候於門外禁署之盛未有也凡學士無定員皆
以他官充下至校書郎上至諸曹尚書皆得為之既入
與班行絶迹不拘本司不繫朝謁常參守官二周為滿
嵗則遷知制詔一周嵗為遷官則奏就本司判記上月
日北省官宰相送上南省官給舎丞郎送上興元元年勅翰
林學士朝服班序宜准諸司官知制誥例凡初遷者中
書門下召令右銀臺門候㫖其日入院試制書批答共
三道詩一首自張仲素後加賦一首試畢封進可者翌
日受宣乃定事下中書門下於麟德殿候對本院賜宴
營幕使宿設帳幄圗褥尚食使供珍饌酒坊使供美酒
是為勅設序立拜恩訖然後(然後一/作候字)就宴又賜衣一副
絹三十疋飛龍司借馬一疋旬日又進舊文章一本(一/本)
(作旬日又/進文一軸)内庫給青綺錦被(錦一/作綿)青綺無綿被(綿元作/錦一本)
(無此/五字)青綺方裕青綾單帕漆通中枕銅鏡漆奩象箆大
小銅胔椀(胔一/作觜)象梳漆箱銅挲羅(一本銅胔/椀在此下)紫絲履白
布手巾衣架畫木牀(一本作畫木/牀無衣字)爐(爐一本作/鑪銅二字)案席毡
裀之類畢備内諸司供膳飲之物主膳四人掌之又内
園官一户三人以供使令其所乘馬迎送於檘仗門内
横門之西度支月給手力資四人人錢三千五百四品
以上加一人每嵗内賜春服物三十疋暑服物二十疋
寒服物三十疋綿十屯寒食節絹(絹一作/料字)三十疋酒飴
杏酪粥屑肉啗清明新火二社蒸餅環餅端午衣一幅
金花銀器一事百索一軸青團銀竹大扇一柄角糉三
伏麨蜜重陽酒糖粉餻葉冬至嵗酒兎野雞其餘時果
新茗水𤓰新厯是為經制直日就院頒授下直就第賜
之凡内宴坐次於宰相坐居一品班之上别賜酒食珍
果與宰相同賜錦二十疋(錦一本/作帛)金花銀器一事貞元
四年勅每晦日上已重陽三節百寮宴樂翰林學士每
節賜錢一百繩其日奏出選勝逰㑹賜酒脯茶果明年
廢晦日置中和節宴樂如之非凶旱兵革則每嵗為常
　凡元正冬至不受朝俱進名奉賀大忌進名奉慰其
日尚食供素饌賜茶十串　凡郊廟大禮乘輿行幸皆
設幕次於御幄之側侍從親近人臣第二御含元殿丹
鳯樓則二人於宮中乘輿隨(隨一本/作引)駕出殿門徐出就
班次　凡當直之法(法一/作次)自給舎丞郎入者三直無儤
自起居侍御郎官入五直一儤自御史補闕拾遺入者
七直一儤其餘雜入者十直一儤新遷官一直服假各
於准式之中(一本作服假/各於次之中)减半著為别條例題于北㕔
之西閤(一無别字/㕔一作壁)凡交直俟内朝之退不過辰巳入者
先之出者後之疎數視人之衆寡事之勞逸隨時之動
靜凡節國忌授衣二分旬假之令不霑有不時而集併
夜而宿者
五代職官志後唐明帝天成三年八月勅掌綸之任擢
才以居或自初命而升或自顯秩而授盖重厥職靡繫
其官雖事分皆同而行綴或異誠由往日未有定規議
官位則上下不常論職次則後先為當宜行顯命以正
近班今後翰林學士入院並以先後為定唯承㫖一員
出自朕意不計官資先後在學士之上仍編入翰林志
其年十一月勅新除翰林學士張昭逺早踐綸闈久司
史筆曽居憲府累陟貳卿今既擢在禁林所宜别宣班
序其立位宜次崔梲晉天福五年詔曰六典云中書舎
人掌侍奉進奏參議表章凡詔㫖制勅璽書䇿命皆案
故事起草進畫既下則署而行之其禁有四一曰漏泄
二曰稽緩三曰違失四曰忘誤所以重王命也古昔以
來典實斯在爰從近代别創新名今運屬興王事從師
古俾仍舊貫以耀前規其翰林學士院公事宜並歸中
書舎人從宰相馮道之奏也自是舎人晝直者當中書
制夜直者當内制至開運元年復詔曰翰林學士與中
書舎人分為兩制各制六員偶自近年擢停内署况司
詔命必在深嚴將使從宜却仍舊貫宜復置學士院盖
宰臣桑維翰秉政將戾於道故乃復焉自是班秩再有
倫矣
周顯德五年詔翰林學士職係禁廷地居親近與班行
而既異在朝請以宜殊起今後當直下直學士並宜令
逐日起居其當直學士仍赴晚朝舊制翰林院學士與
常參官五日一度起居時世宗欲令朝夕謁見訪以時
事故有是詔(已上三件并見蘇/易簡續翰林志)
蘇易簡續翰林志凡儤直之數上自諸將尚書三十五
直下至白身一百四十直必須圎融其直先五直舊學
士一㸃次三直一㸃又次二直一㸃此三等隨日多少
令其均勻永為定式(晉開運中楊昭儉直綸閣酌其從/來儤直之數等第除减條為定式)
(申中書門下仍刻石在壁員外郎入舊八十直改為五/十直郎中入舊六十直今改為四十直地官入舊一百)
(直改為八十直自員外郎知制誥轉正郎仍舊知先六/十直改為三十直正拜舎人舊四十直今為二十直自)
(常侍諫議給事拜舎人舊四十直今為二十直/應舊官再入約前任减半今附於此貴存舊章)其内制
儤直及吉凶疾病諸假則例具翰林舊規(學士起復之/制周朝以前)
(未聞其例周世宗時故内翰王著今揆相李公昉俱遭/内艱屬世宗北伐並起復隨駕書詔繁委之際即不遑)
(叙合儤直與不儤直迄皇朝端拱元年閏五月蘇易簡/遭家艱奉詔抑奪遂與翰長以下商議依鳯閣壁記禮)
(例同舊官再入約計前直減/半是時儤復直二十五直矣)至皇朝今揆相李公獨直
禁林奉㫖令每雙日夜直隻日下直可以永為通式也
四禁之中漏洩為最故草制之夕遲明必闔門之雙扉
堂制學士坐於玉堂上止吏人之出入者候宣制訖方
啓户焉文翰之職優待之異者太祖英武聖文神徳皇
帝因置酒於紫雲樓下命兩制侍宴歡甚因命中書舎
人來晨宜輟(一本/作)内制起居今為通式仍各賜書千卷
以備檢閲　舊體每逰醼止學士得赴召暨皇上留心
儒術旌賞文翰時綸閣之士始召赴曲宴或令和御詩
舎人從逰宴自此始也厥後立春􁏫飾銀彩旛勝之物
亦及之　其或觀稼於南薰門賞花於含芳園春晝嚴
蹕百司景從幸國西之金明池下雕輦登龍舟都人駕
肩百樂具舉憇瓊林苑由複道御層樓臨軒置酒以閲
繁盛兩制必侍從焉至上林春融千花萬卉妍麗冠絶
上必曲宴宰衡勲舊召兩制詞臣俯龍池垂金鈎舉觴
賦詩終日而罷上嘗謂宰執近臣曰詞臣實神仙之職
也翊日凡所進詩悉囬御毫屬和以賜焉雍熈三年十
月敕曰兩制詞臣公朝精選典司綸誥親近冕旒宜於
俸禄之間特示優異起今後兩制俸料並以見緡充上
聽政之暇搜訪鍾王之迹以資閲翫焉御毫飛動神機
妙思出其軌制乃召書學之有恪性者置於便殿躬自
省閲仍授以筆法既覩其有成者錫以銀章象笏令入
院充待詔者八人自是書詔四出寰海之内咸識禁中
之墨妙焉　舊體學士凡詔入院止賜白成􁀙(都/反)了口
銀鞍勒馬暨今上即位優待特異金渡銀装鞍勒馬對
衣荔枝金帶郊禮禮畢賜對衣牯犀帶金魚副之(朝士/自唐)
(末久闕佩魚者/迄今方復之)十月朔舊賜對衣紅錦袍上特以細花
熟錦袍代之(淳元二年冬代以細花盤/雕錦袍其制下丞相一等)自是逺方之珍
果天府之法釀龍鳯之茗荈伏臘之餅餌以時而賜悉
加等焉　玉堂之東壁延袤數丈悉畫水以布之風濤
浩𣺌盖擬瀛洲之象也(待詔董/羽之筆)修篁皓鶴悉圗廊廡奇
花異木羅植軒砌每外喧已寂内務不至風傳禁漏月
色滿庭真人世之仙境也　每學士拜命先閣門受制
書於常朝殿門階上拜伏跪受訖於便殿對敭陳述寵
用遭值之由謂之告謝上必從容賜坐錫以茶藥而退
選日謝恩前一日待詔一人就宅宣召預於庭設裀褥
堂設酒醴待詔稱有勅望皇居拜伏聽命其辭皆奬飾
嚴召之意又舞蹈訖升堂飲饌以謝恩奏狀伏跪授之
來日待詔迎於待漏院與新學士偕行引至閤門而退
閣門舎人始引入中謝賜對衣金帶金塗鞍勒馬(近例/就院)
(轉言惟承㫖得賜分物勅/設如初拜之禮餘不得比)入本院上事宣徽院告報勅
設儀鸞宿陳帟幕大官備珍饌設上尊酒茗果畢至赴
是設者止鳯閣舎人餘不得預坐(舊體禁中宴元無樂/前代或有令伎藝人)
(弄獮猴藏/珠之戲者)玉堂之上惟上事受吏入賀禮始得正坐餘
雖承㫖亦須坐於東廂其副翰坐西廂餘依雙隻對坐
居是職者人物之選亦已極矣儒墨之榮亦已至矣茍
能節用以安貧杜門以省事探真如之㫖養浩然之氣
來者瞻望其出處時君優假其顔色逍遥卒嵗非神仙
而何每上直一依舊制入者先之出者後之或㑹食日
旰之後同列出院當其日直學士茍已禠巾笏則可紗
帽靸履送至玉堂之簾下盖同列相恕其坦率也或禁
直垂簾人靜之際則有中使忽降持御詩宣令屬和則
必尋拜謝状後信宿方和進如聲韻奇險難以賡載者
必拜章瀝懇陳述寡和之意優詔多免焉每餳賜謝恩
奏狀必當直草或郊禋行慶制命填委必聚㕔以分草
之其餘書詔辭祝頃刻之間雖繽紛而至必獨當之或
數直有不草一詞者自可探賾徃誥研窮理體以備顧
問焉
李肇翰林志曰凢將相告身並用金花五色綾紙(唐乾/寧二)
(年李鋌自黔南節相授京兆/尹兩次咨報中書用白綾紙)今親王將相告身並用金
花五色色背綾紙皇后貴主用金花五色色背羅紙不
帶使相者用金花五色白背綾紙觀察使及參知政事
樞宻副使簽署樞宻院公事並五色綾紙無金花諸蕃
酋長蠻王鬼主宫告中書省草詞送學士院冩皆五色綾
白背紙皆新例也(例一/作制)舊體樞宻使未帶使相者不宣
麻至周太祖初潜歴是任乃宣制於公朝今之宣麻自
周太祖始也
蘇耆次續翰林志唐制學士每有除拜他職必納光院
錢以為公用自丞相而下各有等差五代以還其儀久
闕公振舉而復之國朝新制有殿前承㫖頗甚繁雜及
公拜翰林承㫖上以其稱呼不别又惡其與清貴混淆
詔改為三班奉職以避其稱也草麻潤筆自隋唐以來
皆有之(鄭譯隋文時自隆州刺史復國公爵令李德林/作詔髙熲戲之曰筆頭乾譯答曰出為方伯䇿)
(杖而歸不得一/錢何以潤筆)近朝武臣移鎮及大僚除拜因循多不
送遺先帝以公久在内庭慮經費有闕特定草麻例物
朝謝日命閤門督之既得仍以書進呈自是無敢有闕
者迄今以為定制
國朝淳化二年命翰林學士賈黄中蘇易簡同勾當差
遣院李沆同判吏部流内銓學士領外司自此始也
至和元年翰林學士楊察為承㫖知制誥召􁀙王洙並
為翰林學士故事學士六員今洙為第七員盖宰相過
除也(宰相一/作相承)
元祐官品令翰林學士承㫖翰林學士正三品
　　　翰林學士承㫖
召見詢訪時事(唐韋澳大中年為翰林學士承㫖與同/寮蕭寘深為宣帝所遇二人同直無不)
(召見詢訪時事每有邦國刑政大事中使傳宣草詔澳/心欲論諫即曰此一事須降御札方敢施行遲留至旦)
(必論其可否/帝多從之)居位在東第一閣(元稹翰林學士承㫖記/曰舊制學士無得以承)
(㫖為名者應對顧問參㑹班第旅次以官為上下憲宗/以永貞元年即大位始命鄭絪為承㫖學士位在諸學)
(士上居東第一閣乘輿奉郊廟輙得乘廐馬自浴殿由内/朝以從掲雞竿布大澤得升丹鳯之西南隅外賔客進)
(見於麟徳則止直禁中以俟凢大詔令大廢置丞相之/宻畫内外之宻奏上之所甚注意者莫不專受專對他)
(人無得/而參也)賜功臣(五代後唐同光中賜承㫖學士盧質論/思翊佐功臣旋授節制河中馮徳玉送)
(之詩云視草北來唐學士擁/旄西去漢將軍時人榮之)軋同列(周陶榖自以官居欲/八座位至承㫖且)
(軋同列之官卑者乃起請令今後學士合班儀在諸行/侍郎之下如官至丞郎者即在常侍之上官至尚書者)
(依今班迄/今以為准)獻續翰林志(國朝淳化二年翰林學士承㫖/蘇易簡獻續翰林志二卷詔藏)
(於史館仍賜御詩二章以寵之批云賜詩之意因卿進/續翰林志美卿居清華之地也上又書玉堂之署四字)
(以賜易簡因謂宰相曰易簡就朕求此數字/卿可召至中書授之他日為翰林中美事)擬大言賦
(淳化四年上草書宋玉大言賦賜蘇易簡易簡因肖宋玉/作大言賦以獻其詞曰皇帝書白龍牋作大言賦賜玉)
(堂臣易簡御筆煌煌雄詞洋洋瓌瑋博達不可備詳詔/易簡陞殿躬指其理且嘆宋玉之奇怪也因伏而奏曰)
(恨宋玉不與陛下同時帝曰噫何代無人焉卿為朕言/之易簡曰聖人興兮告成功登崑崙兮展升中芳席地)
(文明也兮饗祖宗天籟起也執兮調笙鏞日烏月兎耀/      參旗井鉞嚴武衛    北斗兮奠𤣥酒也削西)
(華兮為石䃭也飛雲湧霞騰膰膫三激也刳鯨腊鵬代/鶼鰈也迅雷三殿山神呼也流電    爟火舉也禮册)
(獻年載兮淳風還君百拜兮天神歡四時一周兮萬八/千  太山融    兮溟海乾圓盖穴    兮弓輿穿君)
(王壽兮無疆喜賞焉時殿上皆呼/萬嵗上覽之    賜手詔以褒之)挾邪無迹(治平三年/以端明殿)
(學士兼龍圗閣學士知徐州張方平為翰林學士承㫖方/初上謂執政曰學士獨王珪能為詔餘多不稱職因問)
(平文學如何歐陽修對曰方平亦有文學但挾邪不直/曽公亮以為不聞其挾邪趙槩又以為無迹故至是命)
(之/)宫嬪引燭入忩格(筆談玉堂東承㫖閣子忩格上有/火然太宗嘗夜幸玉堂蘇易簡為)
(學士已寢遽起無燭具衣冠宫嬪自忩格引/燭入照之至今不欲更易以為玉堂一盛事)
　　　翰林學士
三俊(唐李紳字公垂能歌詩諷誦多在人口穆宗詔為/翰林學士與李德裕元稹俱在禁署時稱三俊情)
(意相/善)大手筆(李德裕吉甫之子穆宗即位召入翰林為/學士帝在東宫素聞吉甫之名既見德裕)
(尤重之禁中書詔之大/手筆多召德裕草之)内相(德宗在東宫素知陸贄名/乃召為翰林學士承㫖德)
(宗異顧歌詩戯狎朝夕陪逰及出居艱阻之中雖有/宰臣而謀猷參决多出於贄故當時目為内相)分宰
相之權(劉禕之與元萬頃等皆召入禁中共撰列女傳/臣執百寮新誡樂書凢千餘卷時又宻令參决)
(以分宰/相之權)請廢(吴通𤣥充翰林學士遷起居舎人知制誥/與贄吉中孚韋執誼等同視草陸贄富詞)
(藻特承德宗重顧經歴艱難通𤣥兄弟又以東宫侍上/由是爭寵頗相嫌恨贄性褊急屢於上前短通𤣥又言)
(承平時上藝書畫之徒待詔翰林比無學士祗自至德/後天子召集賢學士於禁中草書詔因在翰林院待進)
(止遂以為名奔播之時道途或預除改權令草制今四/方無事百揆時序制書職分宜歸中書舎人學士之名)
(理須停寢贄以通𤣥援引朋黨於禁/中協力排已故請廢之德宗不許)金鑾作賦命學士
和(陸扆字祥文充翰林學士又拜中書舎人天子顧待/特異嘗金鑾作賦命學士和扆先成帝覽而嗟挹之)
(曰朕聞貞元時有陸贄吳通𤣥兄弟能作内庭/文書後來絶不相繼今吾得卿斯文不墜矣)和賦先
成(上/)進狀連署(崔羣為翰林學士羣在内職常以讜言/正論於是憲宗嘉賞降宣㫖云自今學)
(士進狀並取崔羣連署方與進來羣以禁宻之司動為/故事自爾學士或惡直醜正則其下學士無由上言羣)
(堅不奉詔三/疏論奏方允)豈以公事接私財(路隨自南式為中書舎/人翰林學士有以金帛)
(謝除制者必叱而却之曰/吾豈以公事接私財耶)書詔印(元和初别置書詔印/學士院主之凡赦書)
(德音立后建儲大誅討拜免三公宰相命將曰制書並/用白麻紙不用印雙日起草候閤門鑰入而後進書单)
(日百寮立班於宣政殿樞宻使引案自東上閤門出若/拜免      宰相則付通事舎人矩    步而宣之機)
(務要速亦用雙日甚者/雖休暇退朝亦出之)顧問錫賚無所不至(德宗雅尚/文學注意)
(是選乘輿每幸學士院顧問錫賚無所不至御饌珍肴/輟而賜之又嘗召對於浴堂門移院於金鑾殿對御起)
(草賦詩唱和/或旬日不出)三昧(或内務不至外喧已寂可以探窮理/性飬浩然之氣故前軰傳楞伽經一)
(本函在屋壁每下直出門相謔謂之小三昧出銀/臺乘馬謂之大三昧如釋氏之去纒縛而自在也)八甎
(北㕔前階有花甎道冬中以日影及五甎為入直之候/李程性懶好晚入恒過八甎乃至衆呼為八甎學士)
除中書侍郎(李吉甫除中書侍郎平章事適與裴垍同/直垍草吉甫制吉甫草武元衡制垂簾揮)
(翰兩不相知至暮吉甫有歎息之聲垍終不言盡紙尾/之後垍乃相慶賀禮絶之敬生於座中及明日院中使)
(學士送至銀臺門而相府官吏/候於門外禁署之盛未之有也)垂簾草制兩不相知(上/)
賜金蓮花燭(令狐趙公大中初在内庭恩澤無二常便/殿召對夜久方罷宣賜金蓮花燭送歸院)
(使以下謂是駕來皆鞠躬堦下俄傳呼曰學士/歸院莫不驚異金蓮花燭柄耳惟至尊方有之)令高力
士脱靴(李白字太白少有逸才初客逰㑹稽與道士吳/筠隱於􁪖中既而𤣥宗詔筠赴京師筠薦之於)
(朝遣使召之與筠俱待詔翰林白既嗜酒日與飲徒醉/於酒肆𤣥宗度曲欲造樂府新詞亟詔白白已卧酒肆)
(矣召入以水灑面沉醉殿上引足令髙力士脱靴由是/斥去乃浪迹江湖終日沉醉時侍御史崔宗之謫官金)
(陵與白詩酒唱和嘗月夜乘舟自采石達金陵白衣宫/錦袍於舟中顧瞻笑傲旁若無人初賀知章見白賞之)
(日此天上/謫仙人也)天上謫仙人(上/)禁中頗牧(畢諴為翰林學士/党項𦍑屢擾河西)
(宣示召學士對邊事諴即援引古今論列破𦍑之狀上/悅曰吾方擇帥安集河西不期頗牧在吾禁中即用諴)
(為邠寧節度河西供軍安撫等使諴至軍遣使告諭諸/𦍑率化又開置屯田嵗收榖三十萬石省度支錢數百)
(萬詔書嘉之宣/宗舊史作懿宗)小心兢謙(鄭絪為翰林知制誥在内職十/三年小心兢謙上遇之頗厚)
以正諌為己任(李絳字深之為翰林學士孜孜以正諫/為己任嘗因浴堂北廊奏對極論中宫)
(縱恣方鎮進獻之事憲宗怒厲聲曰卿所論奏何太過/耶絳前論不已曰臣所諫論於臣無利是國家之利憲)
(宗見其誠切/改容慰論之)思如泉注(陸贄為翰林學士朱泚之亂從/駕幸奉天時天下叛亂機務填)
(委徴發指踪千端萬緒一日之内詔書數百贄揮翰起/草思如泉注初若不經思慮既成之後莫不曲盡事情)
(中於機㑹胥吏簡札不暇同舎皆伏其能嘗啓德宗曰/今盜遍天下輿駕播遷陛下宜痛自引過以感動人心)
(陛下誠能不恡改過以言謝天下使書詔無所忌臣雖/愚陋可以仰副聖情庶令反側之徒革心向化德宗然)
(之故奉天所下書詔雖武夫悍/卒無不揮涕感激多贄所為也)三五日一入翰林(王叔/文本)
(以棊待詔德宗令直束宫順宗即位召入翰林為學士/叔文欲用事專國政遂引韋執誼為相應之於外已自)
(專於内叔文在翰林俄兼充度支鹽鐡副使數月轉尚/書户部侍郎領使學士如故内官俱文珍惡其弄權乃)
(削去學士之職制出叔文大駭謂人曰叔文須時至此/商量公事若不帶此職無由入内王伾為之論請乃許)
(三五日一入翰/林竟削内職)求兼府掾(姜公輔自左拾遺召入翰林/為學士嵗滿當改官公輔上)
(書自陳以母老家貧府掾俸給/稍優乃求兼京兆府戸曹參軍)非次㧞擢(白居易應才識/兼茂明於體)
(用科授盩厔縣尉集賢校理所著詩歌皆意存諷諫箴/時之病補政之缺往往流聞禁中武宗納諫思理渇聞)
(讜言召入翰林為學士居易自以逢好文之主非次㧞/擢事無巨細必言或面論詞情切至多見聽納既而當)
(改官上謂崔羣曰居易官卑俸薄拘於資地不能超等/其官可聽自便奏來白居易奏曰臣聞姜公輔為内職)
(求為京府判司為奉親也臣有老母家貧養/薄乞如公輔例於是除京兆府户曹參軍)草制不合
㫖(令狐楚為翰林學士時裴度自宰相兼彰義軍節度/淮西招撫宣慰處置便宜宰相李逢吉與度不協與)
(楚相善楚草度淮西招撫使制不合度㫖度請改制内/三數句語憲宗方責度用兵乃罷逢吉相任亦罷楚内)
(職/)太白之精(李白翰林禁序云驚姜之夕長庚入夣故/生而名白以太白字之世稱太白之精得)
(之/矣)七寳牀(又序云明皇下詔徴就金馬降輦步迎如是/綺皓以七寳牀賜食御手調羮以飯之謂曰)
(卿是布衣名為朕知非素蓄道義何以及此置之金鑾/殿出入翰林中問以國政潜草詔誥人無知者醜正同)
(列害能成謗格言/不入帝用疎之)言詩(德宗善為文尤長於篇詠每與/學士言詩於浴堂院夜分不寐)
不置詩學士(文宗好五言詩御製品格多與代宗肅宗/同而古調清峻齊梁之體不足為比延英)
(問宰相曰要置詩學士員相國貞穆李公奏曰陛下所/為慕在堯舜之上今起置詩學士名稍不佳况詩人多)
(輕薄之士昧於識理若承顧問恐撓聖聰今翰林學士/皆文詞精於鍳裁陛下若覽古今作者篇什足可怡悅)
(聖情/乃止)以兄在相位解内職(哀帝時勅翰林學士楊注是/宰相楊渉親弟兄既秉於樞)
(衡弟固難居宥/宻可罷内職)榮滯相半(貞元末其任益重而上多忌/動必拘防有守官十三考而)
(不遷者故當時言/内職者榮滯相半)天子私人(陸贄曰頃來物議尤所不/平皆云翰林學士是天子)
(私人侵欺綱紀使聖朝虧至/公之體宰相有備位之名)爭恩(吳通㣲昆季與陸贄/爭恩甚於水火天下)
(醜/之)冩真(白居易冩真詩序云元和中予為翰/林學士詔冩真於集賢殿御書院)書詔雲委
(杜譲能以員外判度支黄巢犯京師奔赴行在拜禮部/郎中史館修撰㝷召充翰林學士六飛在蜀關東用兵)
(徴發招懐書詔雲委譲能詞才敏/達筆無㸃竄動中事機僖宗嘉之)東頭學士(熊望者登/進士第粗)
(有文詞而性險薄有口辯劉栖楚以不次驟居清貴望出/入栖楚之門有同宻戚隂計宻畫人無知者昭愍嬉遊)
(之隙學為歌詩以翰林學士崇重不可䙝狎乃議别置/東頭學士以備曲宴賜詩令採卑官才堪任學士者為)
(之栖楚以望名薦送事未行而昭愍崩文宗/即位韋處厚輔政大去奸黨流章州司戸)崇重(上/)召
對燭(栁公權充翰林書詔學士每浴堂召對繼燭見跋/語猶未竟不欲取燭宫人以蠟淚揉紙繼之從幸)
(未央宫苑中上駐輦謂公權曰我有一喜事邊上衣賜/久不及時今年二月給春衣訖公權前奉賀上曰单賀)
(未了卿可賀我以詩宫人廹其口進公權應聲曰去嵗/雖無戰今年未得歸皇恩何以報春日得春衣上悦激)
(賞久/之)元才子(穆宗在東宮有妃嬪常誦元稹歌詩以為/樂曲者知稹所為宫中呼為元才子荆南)
(監軍崔潭峻甚禮接稹不以掾吏遇之潭峻歸朝出稹/連昌宫詩詞等百餘篇奏御穆宗大悅即日拜祠部郎)
(中知制誥朝廷以書命不由相府甚/鄙之然辭誥所出夐然與古為侔)不宜專取辭藝(德/宗)
(以段文昌張仲素為翰林學士韋貫之謂/學士所以備顧問不宜專取辭藝奏罷之)備顧問(上/)草
賜陣傷邊將詔(封敖為翰林學士武宗深重之嘗草賜/陣傷邊將詔警句曰傷居爾體痛在朕)
(躬武宗覽而善/之賜以宫錦)奏送郭􁆙二女歸其家(帝於麟德殿召/翰林學士栁公)
(權丁居晦對因而授居晦御史中丞翌日制下是日帝/問公權近日外議如何公權對曰昨陛下除郭􁆙邠寧)
(節度使而外人情頗生異論帝曰郭􁆙是尚父之姪太/皇太后之叔在官無過犯自執金吾大將授邠寧小鎮)
(有何議論公權曰陛下數日前取郭􁆙二女入内有之/乎帝曰然入參太后公權曰外議論云郭􁆙二女選入)
(侍遂領藩方不言郭􁆙有他能而蒙聖奬帝俛首良久/謂公權曰為之奈何公權曰昔廬江王妃入侍太宗王)
(珪切諫太宗遂還其本家今陛下若令自南内送歸郭/􁆙之家内外必信非陛下所納郭􁆙之授邠寧自無異)
(論是日太皇太后遣南宫留後張日華送二女歸其家/各與錦彩五十疋􁆙眉巾切舊書作肢字又作􁆙字)
山池曲宴屬和詩什(唐宣宗雅好儒術每山池曲宴與/學士屬和詩什時論以為有貞觀)
(之/風)非廊廟之器(續翰林故事李白常出入宫中恩禮殊/厚竟以疎縱乞歸上亦以非廊廟之器)
(優詔罷遣後以不羈流落江/外又以永王招累謫於夜郎)賜姓(董丞相晉自前明經/釋褐受秘校便充翰)
(林學士賜姓李其/子溪亦擢明經)尚主(張垍與兄均皆充學士垍尚主/或恩錫珍異意欲衒之謂均曰)
(此是婦翁與女婿/不是天子賜學士)賜寒衣(德宗幸金鑾院問學士鄭餘/慶曰近有衣否餘慶云往時)
(賜衣不煩更作上曰乃常例/耳遂特賜繒纊令為寒衣)作明河篇以見志(宋之問/天后朝)
(求北門學士不許作明河篇以見志其詩末云明河可/望不可親願得乘槎一問津更將織女支機石還訪成)
(都賣卜人則天見其詩謂崔融曰非不知宋之問有/奇才但恨有口過耳宋終身慚忿口過謂口臭也)奇
才有口過(上/)草立儲制書立嫡以長四字(順宗風噤不能/言時太子未立)
(學士王叔文起於非類内連年美人有異志中外洶懼/鄭絪為内庭之老上召絪於内殿令草立儲制絪搦管)
(便書立嫡以長四字跪而上呈順宗泫/然乃定憲宗絪之力也即位拜平章事)放歸田里(德宗/出左)
(散騎常侍翰林學/士張渉放歸田里)以妻父在中書解職(太常卿權德輿/入相女婿翰林)
(學士獨孤郁以妻父在中書/解職守本官起居郎避嫌也)以草詔漏叙功勲落職(神/䇿)
(普潤鎮使蘇光榮為涇州刺使四鎮北庭行軍涇原節/度使時學士韋𢎞景以草光榮詔漏叙功勲落職守本)
(官司門員外郎/行涇原節度使)辯謗略(憲宗謂宰臣曰聽受之間大是盡/難事推誠遷任所謂要寄必合)
(心及至所行臨事不無偏黨朕臨御以來嵗月斯久雖/不明不敏然漸見物情每於行為務欲詳審比令學士)
(草前代昧政之事為辯謗略欲披閲以為鍳誡耳崔羣/對曰無情曲直辯之至易稍懐欺詐審之實難故孔子)
(有衆好衆惡之論浸潤膚受之説盖以曖昧難辯故也行/若擇賢而知之待之以誠糺之以法則人歸公正孰敢)
(偽陛下詳觀載籍以/廣聰明實天下幸甚)召對賜金紫(穆宗即位是日召翰/林學士段文昌杜元)
(頴沈博師李肇對於/思政殿並賜金紫)論事稱㫖賜金紫(穆宗召翰林學/士龎嚴侍對論)
(事稱㫖面/賜金紫)論不量移李紳(敬宗立羣臣上尊號大赦時/李紳貶端州司馬宰相李逢)
(吉惡紳乃赦書内不言未量移者與量移但言先降官/已量移者宜與量移近處翰林學士韋處厚上疏論列)
(云不可為李紳一人與逢吉相惡遂令近年流貶官皆/不得量移如此則全非曠達之道上遽命追赦文添改)
(之/)奏言有裴度不能用(故山南東道節度使牛元翼家/屬悉為王庭湊所害敬宗惜其)
(寃枉因嘆宰執非才縱奸臣䟦扈學士韋處厚奏曰理/亂之本非有他術順人則治逆人則亂陛下當食發嘆)
(恨無曹蕭今有一裴度尚不能用此馮唐/感悟漢文雖有頗牧不能用上嘉納其言)園亭賜宴(中/宗)
(景龍三年春正月宴侍臣及近親於梨園亭秋七月幸/梨園亭宴侍臣學士八月幸長樂公主山亭宴侍臣學)
(士賜繒帛有差又幸九曲亭子宴侍臣學士四年春二/月庚戌令中書門下供奉官五品以上文武三品以上)
(并諸學士等自芳林門入集於梨園毬場分朋枝河上/帝與皇后公主親往觀之三月甲寅幸歸渭亭修禊飲)
(賜羣臣栁棬以下内樣巾子夏避惡丙辰逰宴桃花園/壬戍賜宰臣              四月丁亥上逰櫻桃園)
(引中書門下五品以上諸司長官學士等入芳林園嘗/櫻桃便令馬上口摘置酒為樂乙未幸隆慶池結綵為)
(樓宴侍臣/泛舟戲象)賜内様巾子(上/)山池曲宴屬和詩什(宣宗雅/好儒士)
(毎山池曲宴與學士屬和詩什每公卿出鎮/亦賦詩餞行時論以大中之政有貞觀之風)不離内庭
至公輔(翰林内志云睿聖登極段文昌杜元頴不離内/庭便至公輔及寳厯以後韋處厚恩深授選亦)
(自翰林由是稍為故事/或不至拜者以為深恥)與門生對草綸誥(封舜卿唐武士/宗朝翰林學)
(敖之子舜卿登進士第累遷中書舎人入梁為禮部侍/郎知貢舉開平中與門生鄭致雍同受命入翰林致雍)
(有俊才舜卿思拙澁每對草綸誥不勝困敝/託致雍秉筆當時識者以為座主辱門生)自緑衣賜
紫(莊宗即位鄴宫除馮道為賔/郎充翰林學士自緑衣賜紫)五鬼(九國志唐璟即位/馮延已喜形於色)
(璟未聽政延已屢入白事璟不悅曰書記自有常職何/為煩也俄拜諫議大夫充翰林學士復結魏岑侵損時)
(政與其弟延魯及陳覺查文徽/等更相推唱時人謂之五鬼)徴引謬誤(徐鍇傳湯悅/為翰林學士)
(作軍書徴引謬誤鍇詳以議之悅怒還/奏鍇漏洩機宻坐貶烏江尉嵗餘召)深嚴之地當以宿
儒處之(國朝乾德元年以工部尚書竇儀為翰林學士/時學士王著以酒失扈蒙以請求皆貶官太祖)
(謂宰相曰深嚴之地當以宿儒處之范質對曰竇儀清/介重厚然頃自翰林遷端明帝曰禁中非此人不可卿)
(當諭以朕意/勉令就職)清切貴重非他官可比(淳元四年以右諌/議大夫史館修撰)
(張洎屯田員外郎知制誥錢若水並為翰林學士洎等/赴上帝曰學士之職清切貴重非他官可比朕嘗重此)
(官故事學士赴上有勅設之制其事當令/設之仍詔樞宻直學士及知制誥預坐)侍立御榻之
側(給事中參知政事蘇易簡言故事皇帝御樓肆赦翰/林學士得升丹鳯之西南隅自今上御樓覃恩望令)
(與樞宻使侍立/御榻之側從之)渇欲見卿不及朝服(王曽為翰林學士/直日真宗首召之)
(燕衣坐便殿謂渇欲見卿因/不及朝服毋謂朕嫚近臣)獻玉堂記求備職(五年范/杲以工)
(部郎中知制誥㑹翰林學士宋白遷鄜州賈黄中李沆/參知政事蘇易簡轉承㫖杲白以合得學士月餘制命)
(未行乃併日連致書於相府請置此職又以范質嘗授/與制誥一編以示宰相李昉云范公常許杲可當學士)
(之任不敢失墜昉屢開釋之㑹上飛白書玉堂額以示/翰林又獻翰林玉堂記願刻石上以杲躁競終不許改)
(諌議大夫/知濠州)為卿潤色(丁丑詔川陜兩路軍人百姓云云/先是上詔翰林學士錢若水草詔)
(既成以進上笑曰朕欲為卿潤色可乎若水頓/首謝因命筆親竄數字引咎深切尤為精當)眸子眊
然不可居近侍(太祖以和㠓宰相子能業文甚寵待之/欲召入翰林謂近臣曰㠓眸子眊然胷)
(中必不正不可以/居近侍其命遂寢)職當書詔(賈黄中在翰林日上首召/見訪以時政得失黄中但)
(言臣職當書詔思不出其位至於外/事臣何由知上益重之以為謹厚)真拜學士在多遜
之上(李昉開寳中自延州徴還拜中書舎人未幾入直/翰林先是盧多遜巳任學士因重陽宴近臣於講)
(武殿太祖見昉在多遜下問其故宰相對曰昉以本官/直學士院未即真拜真拜學士在多遜之上講武殿一)
(本作宴/文明殿)書詔之外思不出位(李昉自遷左太常少卿不/踰年復拜中書舎人翰林)
(學士㑹宰相趙普為盧多遜所搆數以其短聞於太祖/太祖惑之因訪昉對曰臣書詔之外思不出位趙普行)
(事臣何由知太祖/黙然既而普出)勞役致疾(李昉素病心悸每數嵗一/發常語諸子曰我典誥命)
(三十年勞役思慮而/致是疾爾曹當戒之)典誥命三十年(上/)特受眷遇(蘇易/簡由)
(知制誥入為學士年未三十屬文初不達體要及掌/誥命頗自刻勵在翰林七八年特受眷遇夐絶倫等)果
以酒敗(易簡性嗜酒在翰林日上嘗以詩戒之易簡恐/懼每入直不敢復飲酒或休假在私第賔客俟)
(之嘗醉以至其死上曰/易簡果以酒敗可惜也)多知典故(張垍以中書舎人充/翰林學士性便佞能)
(伺候人主意愽渉經史多知典故每上有所著/述及賜近臣詩什垍必上廣徴引以將順其美)奏内供
奉為學士(洎尤善事黃門官在翰林日引唐故事奏内/供奉官藍敏貞為翰林學士使内侍裴愈副)
(之上覽奏謂曰此唐室敝政疑二大臣遽以中人監之/朕方循復古道安肯踵此覆轍卿言過也垍慚而退)
草制遺誤罰俸(咸平五年學士宋白梁周/翰罰俸坐草制遺誤也)下詔當令中
外易曉(大中祥符三年帝謂宰臣曰昨日學士草賜陳/堯叟詔述臣誡所傳真文乃云轍迹雖有所出)
(流俗聞之非便又嘗草詔述老子乃云洪惟柱史卿宜/諭㫖每詔下當令巾外易曉又嘗見勅書有以永安為)
(洛汭者帝曰永安在洛/水南言汭非也令改之)近職不可居外也(六年以翰林/學士楊億為)
(太常寺少卿分司西京仍令陽翟飬疾俟損日赴任億/以母在陽翟被疾請告省侍不待報即就路上遣中使)
(齎御封藥酒金帛賜之因謂輔臣曰億侍從官安得如/此自便王旦曰億本寒士先帝賞其詞學寘在館殿陛)
(下㧞擢至此倘以公議責之誠/為罪也今當罷之故有是命)有宰相器(王旦為翰林/學士中外以)
(為有宰相器常奏事下殿真宗目送之/曰興朕太平必斯人也咸平中拜參政)下殿目送(上/)命
學士賜歌詩(上作歌一首賜新授翰林學士兼龍圗閣罕/學士陳彭年因謂向敏中等曰頃命學士)
(曾賜歌詩因曰彭年詞學優長擢居清近久益慎宻多/聞好學鮮有偕者平居冩萬餘䇿復精詳典禮深明法)
(令又或請益應答如流皆有依據常令檢討典故質正/文義毎一事具載經史子籍所出備而後已自非强記)
(何由至此敏中曰彭年全才也豈止於文雅雍容侍從/而已至如參酌時務詳求物理皆出人意表上然之因)
(曰詳定所事無大小皆俟彭年裁制而後定此一句不/可廢也徃者參酌典禮雖徧歴攸同而所見皆出胥吏)
(今已/為式)詞學優長擢居清近(上/)復召入翰林(天禧元年以/工部侍郎錢)
(惟演為翰林學士上謂輔臣曰惟演文甚典雅在審官/數年聞其公正况前所罷職且非其過可復召入翰林)
(故有/此命)乞楊億居上(三年惟演上言以楊億景德中曽為/學士今來官位並是丞郎乞億居上)
(從/之)言兩府與羣臣不可見太后(初宰相丁謂樞宻使曹/利用各面見太后奏事)
(無敢定其議翰林學士晏殊奏凡兩府與羣臣不可見/太后凢有奏事宜垂簾聽之庶幾不示私於天下從之)
外人不知奏藁(晏殊為翰林學士凡有奏藁外人/皆不知之真宗類之得八十卷)草制
得體(嘉祐七年學士王珪當草立皇子制珪對於崇政有/殿曰天下久望立太子然此議不出自陛下後必)
(動揺動揺則禍亂之萌未可知也帝諭曰朕思宗廟之/重夙夜不敢安今立皇子之議决自朕懐珪曰陛下誠)
(能為宗廟計則天下之福也於是再拜殿上退而草詔/以進先是中書召學士草詔珪曰此大事也必面稟得)
(㫖於是求對議/者以為得體)數入翰林(春明退朝録學士三入李文/正劉中山子儀中山三入玉)
(堂集云三入翰林皆待詔楊昭度宣召入院其舉自代/皆宣獻公又宋景文范景仁四入李邯鄲五入而一不)
(拜/)賜金帶并三品服(李西樞憲成為知制誥尚衣緋出/守荆南召為學士開門舉例賜金)
(帶而不可加於賜緋/乃并示三品之服)誥引用霍光不當(英宗治平二年/翰林學士范鎮)
(草韓琦等制誥稱引用霍光上以為不當欲出之執政/以喻鎮令自請遂出知徐州其後上於制誥多親閲有)
(不中理必使改嘗謂執政如/此人君謨訓豈可褒貶失處)獨能為詔(見承㫖門挾/邪無迹下)五
鳯齊飛(歸田録太宗時宋白賈黄中李至呂蒙正蘇易/簡五人皆同時拜翰林學士承㫖扈蒙贈之以)
(詩云五鳯齊飛入翰林其後吕蒙正至宰相賈黄中李/至蘇易簡皆至參知政事宋白官至尚書老於承㫖皆)
(為名/臣)侍宴衣緑(李澣為翰林學士常陞殿侍宴澣衣緑/左右揖令退澣叱之遂賜緋與座主和)
(凝同任學士㑹凝入相澣當草制命開凝閤盡取器玩/圗書以歸其縱率如此㑹廢學士院出為吏部員外郎)
(遷禮部郎中知制誥復置翰林遷中書/舎人再為學士時澣在西掖縉紳榮之)與座主同任學
士(上/)知内外制(趙上交晉初㑹廢翰林學士以/上交為中書舎人同任學士)見宰相
不具靴笏繫鞋(往時學士循唐故事見宰相不具靴笏/繫鞋坐玉堂上遣院吏計㑹堂頭直省)
(官學士將至宰相出迎近時學士始具靴笏至中書與/常參官雜坐於客位有移時不得見者學士日益自卑)
(丞相禮亦漸薄盖習見/已久恬然不復為怪也)地勢清切不兼他務(筆談舊翰/林學士地)
(勢清切皆不兼他務文館職任自校理以上皆有職錢/唯内外制不給楊大年久為學士家貧請外表辭千餘)
(言其間兩聨云虚忝甘泉之從臣終作莫/敖之餒鬼從者之病莫興方朔之僟欲死)甘泉從臣(上/)
夢兄弟數人同在禁林(元厚之少時曽夢人告之異日/當為翰林學士須兄弟數人同)
(在禁林厚之自思素無兄弟疑此夢為不然熈寧中厚/之除學士同時相先後入院為學士者一韓持國維一)
(徐和叔繹一鄧文約綰一楊元素繪并厚/之名絳五人名皆從糸始悟兄弟之説)歎老卒(梅詢/為翰)
(林學士一日書詔頗多搆思甚苦推觚循階而行忽見/老卒卧於日中欠申甚適梅忽嘆曰暢哉徐問之曰識)
(字乎曰不識梅/曰更快活也)勁剛寡合為人所譛(歸田録楊文公億/以文章擅天下然)
(性勁剛寡合有惡之者以事譛之大年在學士院忽夜/召見於一小閣深在禁中既見賜茶從容頋問久之出)
(文稿數篋以示大年云卿識朕書蹟乎皆朕自起草未/嘗命臣下大年惶恐不知所對頓首再拜而出乃知必)
(為人所譛矣由是佯狂奔於陽翟真宗好文初/待大年眷顧無比晩年恩禮漸衰亦由此也)袍帶見
陶榖(陶尚書榖為學士嘗召對太祖御便殿榖至望見/上將前見復却者數四左右催宣甚急榖終徬徨)
(不進太祖笑曰此措大素事分顧左/右取袍帶來上已束帶榖遽趨進)作文書不稱職求
解(楊億為學士時草答契丹書云隣壤交歡草既進真/宗自注其側曰朽壤糞壌億遂改為隣境明旦引唐)
(故事學士作文書有所為不稱職當罷因亟求/解職真宗語宰相曰楊億不通商量真有性氣)不通商
量(上/)朱衣吏一人前引(故事學士在内中院吏朱衣/雙引太祖朝李昉為學士太)
(祖在南衙朱衣吏一人前引而已昉因亦去其一人至/今如此  往時學士劄子不著姓但云學士臣某先朝)
(盛度丁度並為學士遂著/姓以别之其後遂皆著姓)入劄子著姓(上/)上元御筵四
人在席(嘉祐八年上元夜賜中書樞宻院御筵於相國/寺羅漢院國朝之制嵗時賜宴多矣自兩制以)
(上皆與惟上元一夕祗賜中書樞宻院雖前兩府見仕/使相皆不得與也是嵗昭文韓公集賢曽公樞宻張太)
(尉皆在假不赴惟余與西㕔趙侍郎暨副樞胡諫議宿/吳諫議奎四人在席酒行相顧四人者皆同時翰林學)
(士相繼登二府前此未有也因相與道玉堂舊/事為笑樂遂皆引滿劇飲亦一時之盛事也)
　　　直學士院
國朝開寳二年以中書舎人李昉知制誥盧多遜並直
學士院九年以太子詹事湯悅率更令徐鉉並直學士
院熈寧四年命知制誥王益柔陳繹兼直學士院候除
學士罷直
草高麗回答詔非工(熈寧四年十月王益柔罷直學士/院以草高麗回答詔非工以右正)
(言知制誥檢正中書五房/公事曽布兼直學士院)四公皆江南文士(退朝録開/寳二年李)
(文正以中書舎人盧相以知制誥並命直學士院太平/興國元年湯率更悅徐騎省鉉直學士院王梓州克正)
(張侍郎洎直舎人院四公皆江南/文士也至熈寧二年復制舊官)
　　　直翰林院
國朝開寳六年以知制誥張瞻權直翰林院時盧多遜
使江南使還如舊
　　　翰林侍讀學士　　　翰林侍講學士
唐百官志開元十三年改麗正修書院為集賢殿書院
𤣥宗嘗選耆儒日一人侍讀以質史籍疑義至是置集
賢院侍讀學士侍讀直學士
國朝咸平二年以兵部侍郎兼秘書監楊徽之戸部侍
郎夏侯嶠並為翰林侍讀學士國子祭酒邢昺為侍講
學士翰林侍讀兵部(兵一/作戸)員外郎呂文仲為工部郎中
充侍讀(一作/講)學士先是侍講名秩未崇真宗首置此職
擇耆儒舊學以充其選班秩次翰林學士禄賜如之設
直廬於秘閣侍讀更直侍講長上日給尚食珍膳夜則
迭宿令監館閣書籍中使劉崇超日具當直官於内東
門進入是時多詔對訪問或至中夕申謝日賜與與翰
林學士同　景德四年以翰林侍講學士工部尚書邢
昺知曹州班在翰林學士之上從尚書班例侍講學士
外使自昺始也　天禧三年以工部侍郎參知政事張
知白為刑部侍郎充翰林院侍讀學士知天雄軍府侍
讀學士外使自知白始也
乾興元年仁宗御崇政殿西廡召侍讀學士李維晏除
侍講學士孫奭侍講馮元等講(一有/易字)論語帝嘗語近臣
以方親庶政聽斷之暇欲召名儒講習經典宰臣馮拯
等曰今奉降詔每於雙日召侍臣講讀以當奉行前詔
故也天禧舊制凡侍臣皆賜坐講者别設本於前别坐
而聽乾興後每説書自侍臣皆先就坐賜茶訖徹席立
講講訖復坐賜酒自後又取工部(元有/侍字)郎中馬宗元直
龍圗閣亦令講書凡説論語孝經禮記尚書春秋老子
道德經侍讀初無所職但侍立而已自宋綬夏竦為侍
讀始令日讀唐書一傳參釋義理每講書日帝親書古
賢詩或取經書要言書一二紙其後遂罷又令侍講(一/本)
(作侍/讀)讀真宗正説經史文字渉凶事惡亦須預設無所
規鍳即不講(一本/作讀)或召中書樞宻院聽書即於侍官前
設坐
著冩宣十卷(唐王起長於博洽文宗時為翰林學士起/侍講時或僻字疑義令中使口宣即以牓)
(子對故起著/寫宣十卷)復召(鄭覃文宗朝為左散騎常侍充翰林/侍讀學士覃長於經學稽古守正帝)
(尤重之奏以經籍訛謬請召宿儒校定六籍准後漢故事/勒石於太學從之及李宗閔輔政以覃與李徳裕善奏為)
(工部尚書罷侍講學士文宗好經/義心頗思之復召為侍講學士)入院日賜宴(李訓因/鄭注王)
(守澄得見文宗薦訓知易道遷國子周易博士充翰林/侍講學士入院日賜宴宣法曲弟子二十人就院奏法)
(曲以寵之内省諌官伏閣切諫言訓奸/邪海内聞之不宜令侍宸極上終不聽)學有師法(韋處/厚通)
(五經博覽史籍而文思贍逸為戸部郎中知制誥穆宗/以其學有師法召為翰林為侍講學士授諌議大夫改)
(中書舎/人侍講)三侍學士(文宗召兵部尚書王起禮部尚書許/康佐為侍講學士中書舎人栁公權)
(為書學士上每有疑義即召學士入便殿顧/問討論率以為常謂之三侍學士恩寵異等)分講詩書
(韋處厚為戸部侍郎知制誥穆宗即位與司勲員外郎/史館修撰路隋並充翰林侍講學士召入太掖亭命分)
(講毛詩關雎尚書洪範等篇訪以理體處厚等/演經義以廣規諷之道從容開納賜果酒而罷)演經義
以廣規諷(上/)抄撮六經(崔郾轉給事中昭愍即位遷侍/講學士轉中書舎人入思政殿)
(謝恩奏曰陛下用臣為侍講半嵗有餘未嘗問臣經義/今蒙轉改實慙尸素有媿厚恩帝曰朕機務稍閒即當)
(請益郾退與同列高重抄撮六經嘉言要道區分事類/凡十卷名曰諸經纂要兾人主易於省覽上嘉之賜綵)
(二百/疋)兄弟迭處禁宻(高元裕為中丞弟少逸遷諫議大/夫代元裕為侍講學士兄弟迭處)
(禁宻時/人榮之)清慎介潔(宋申錫字慶臣寳厯二年轉禮部貟/外郎㝷充侍讀學士申錫始自策名)
(及在朝列清慎介潔不趨黨與當長慶寳厯之間/時風囂薄朋比大扇及申錫被用時論以為激勸)請置
(李程字表臣作相奏請置侍講學士數/陳經義程辯給多智筭能移人主之意)履行純謹立身
清約(國朝皇祐中翰林侍讀學士給事中郭勸表乞致/仕帝以勸履行純謹立身清約特降詔不允示優)
(恩/也)旋閲經史以備顧問(夏竦之子安期除侍讀學士經/術不甚深而登進經筵日夕旋)
(閲經史以備顧問自厭/之乃懇求外補帥延州)敷暢經㫖議論該洽(上嘗詔翰/林侍讀學)
(士張錫講書禁中錫敷暢經㫖議論該洽上嗟賞久之/錫時年六十七鬢髮皓然上曰卿老矣記問不衰乃以)
(飛白書博學字賜之及因訪以治道錫曰節慾者治身/之本也慎刑賞者治國之本也時貴妃被幸故以此諷)
(之上改容曰卿言甚/嘉朕恨用卿晚矣)賜飛白博學字(上/)賜錢五十萬(至/和)
(元年賜翰林侍讀學士楊安國錢五十萬仍聽大寒暑/毋入謁時安國言衰憊不任侍經席願乞骸骨以歸故)
(賜及/之)帶知大名府(東齋記事故事侍讀學士無帶出外/者張知白罷參知政事授此職知大)
(名府然非歴二府而出者不得與寳元中梅/詢始帶知鄭州改許州自後兩制遂為例也)
　　　翰林侍讀　　　翰林侍講
國朝太宗聽政之暇日閲經史患顧問闕人太平興國
八年始用著作佐郎吕文仲為侍讀㝷又為翰林侍讀
賜緋魚袋寓直御書院立本官班嘗出經史召文仲讀
之真宗咸平元年又訪通經義者於時參知政事李至
薦國子直講崔頥正召於後園令説尚書大禹謨面賜
五品服然未𨽻(𨽻一/作建)學士之職(一本作然自楊徽/之始建學士之職)其後
馮元為翰林侍講亦不帶學士之名又有馬宗元為侍
講高訥為侍讀不加别名但供職而已
東齋記事崇政殿之西有延義閣南向迎陽門之北有
邇英閣東向皆講讀之所也仁宗皇帝新即位多御延
義每初講讀或講讀終篇則宣二府大臣同聽賜飛白
書或遂賜宴其後不復御延義專御邇英春以二月中
至端午罷秋以八月中至冬至罷講讀官謻門上賜食
俟後殿公事退繫鞵以入宣坐賜茶就南壁下以賜坐
復以次起講讀又宣坐賜湯其禮數恩渥雖執政大臣
亦莫得與也仁宗朝講讀官侍邇英者皆立每問事則
衆人齊對頗紛紛乃詔皆坐唯當講讀者以次立而記
注亦坐石昌言奏記注官當立侍宻邇德音以詳記録
不可坐遂令立侍
耆儒博碩(唐𤣥宗開元三年制曰朕聽政之暇嘗覽史/書但聞理道實所留心中有闕疑時須咨問)
(宜選耆儒博碩一人每日入内侍讀公卿薦光禄寺卿/馬懐素因拜左散騎常侍與右散騎常侍禇無量更入)
(侍/讀)更入(上/)師資(馬懐素為秘書監兼昭文館學士謙恭/謹慎深為𤣥宗所私令與右散騎常侍)
(禇無量同為侍讀每至閣門則令乘肩轝以進上居别/館以路逺則命宫中乘馬或親自送迎以申師資之禮)
入閣(白履忠嘗隱居大梁城景雲中徴拜校書郎棄官/而歸開元中刑部尚書王志愔表薦履忠隱居讀)
(書貞苦守操堪代禇無/量馬懐素入閣侍讀)顧待甚厚(禇無量與馬懷素俱/為侍讀顧待甚厚及)
(無量等卒後秘書少監康子元國子博士侯行/果等又入侍講雖加恩賜而禮遇不逮禇馬)禮遇不
逮禇馬(上/)諫正有史魚之風(後漢張酺肅宗即位擢為/侍中虎賁中郎將數月出)
(為東郡太守自酺出後帝每見諸王師傅常言張酺前/入侍講屢有諫正誾誾侍側出於誠心可謂有史魚之)
(風矣元和二年東廵狩幸東都引酺及門生并郡縣掾/史並㑹庭中帝先備弟子之儀使酺講尚書一篇然後)
(修君臣之禮賞賜/殊特莫不沾洽)侍言帝幙(酺傳賛云孟侯/經博侍言帝幙)勸講帷幄
(楊秉字叔節桓帝即位以明尚書徴入勸講拜太中大/夫選侍郎尚書帝時㣲行私過幸河南尹梁徹府舎秉)
(上疏諫畧曰臣奕世受恩得備納言又以薄學充在講/勸特蒙哀識見照日月恩重命輕義使士死敢憚摧折)
(略陳其餘帝不納秉以病乞退出為右扶風太尉黄瓊/惜其去朝廷上言秉勸講帷幄不宜外遷留拜光禄大)
(夫侍勸講/猶  講)侍講華光(楊賜字伯獻靈帝嘗受學詔太傅/三公選通尚書桓君章句宿有重)
(名者三公舉賜乃侍講於華光殿中後為太尉去位後/帝徙南宫閲録故事得賜所上黄巾賊張角奏及前侍)
(講注籍乃感悟下詔封賜臨晉侯邑一千五百戸初賜/與太尉劉寛司空張濟並入侍中講自以不宜獨受封)
(賞上疏願分戸邑於寛/濟帝嘉嘆封寛及濟子)賜衣一襲(劉寛字文饒靈帝初/徴拜太中大夫侍講)
(華光殿遷侍中賜衣一/襲華光殿在華林園内)侍講禁中(獻帝頗好文學荀悅/與彧及少府孔融侍)
(講禁中旦/夕談論)講詩(國朝仁宗嘗命侍臣講毛詩而諌官余/靖上疏曰竊聞今嵗講説毛詩將踰浹)
(旬臣愚以天子之學與臣下不同惟當撮前經之樞要/復先王之軌範簡而不煩為得其術且周南召南王化)
(之本正始夫婦不可棄也豳風陳農夫卒嵗之事可以/知王業之艱難王風痛周室衰㣲足以鍳戒前古至於)
(雅有正變知廢興之由頌之褒賛見太平之始皆王者/之事宜稱説於前也其餘弼鄘而下列國變風悉諸侯)
(失德之詩墻有茨中冓不可道之言不可以為訓宜皆/略去不足為陛下陳之若有難臣者云春秋亦載諸侯)
(戰爭之事臣將應之曰孔子作春秋垂一王之法以寄/褒貶非同新臺雄狐惑亂之刺也伏乞早降指揮上曰)
(朕宫中無事玩心經典今靖所言正欲明其大要此誠/知治體也自後命侍臣講讀凡經書有該治亂及教化)
(者周悉/講論)六經載監戒何必諱(歸田録仁宗退朝常命侍/臣講讀於邇英閣賈侍中)
(昌朝時為侍講講春秋左氏傳每至諸侯淫亂事則略/而不説上問其故賈以實對上曰六經載此所以為後)
(王監戒/何必諱)
　　　翰林侍書
唐有侍書學士五代無聞　國朝太平興國七年以著
作佐郎翰林祗候王著為著作郎翰林侍書隸御書院
卒不復置(著成都人歸朝為隆平主簿善能正書行草/筆跡甚媚太宗以字書訛舛欲令刪定即日)
(召著入授衛尉寺丞史館祗應詳定/急就章遂為侍書累至殿中侍御史)
三侍學士(唐栁公權見翰/林侍講學士)
　　　翰林待詔
國朝初翰林待詔六人冩書詔舊制月俸九千春冬給
衣又有隸書待詔六人冩簽頭封角月俸止六千謂之
東頭待詔雍熈四年廢隸書増置翰林待詔十人
續翰林志上聽政之暇搜訪鍾王之跡以資閲翫焉御
毫飛動神機妙思出其軌制乃召書學之有格性者置
於便殿躬自省閲仍授以筆法既覩其有成各錫以銀
章象笏令入院充待詔者八人自是書詔賜出寰海之
内咸識禁中之墨妙焉
　　端明殿學士(自後唐明宗開成始本朝後隨殿名/改為文明又改紫宸又改觀文至明)
　　(道初遂别改承明殿為端明殿置端明殿學士在/資政殿學士之下與文明之職並存而無所掌)
　　(又文明殿學士之初後唐明宗置端明殿學士二/員位翰林學士  上專備顧問太平興國五年縁)
　　(殿名而改此職益重也始端/明置大學士自賈魏公  也)
五代史後唐天成元年因唐室侍讀之號置端明殿學
士命翰林學士尚書户部侍郎知制誥馮道翰林學士
中書舎人趙鳯俱以本官充時明宗初即位四方書奏
命樞宻使安重誨進讀懵於文義孔循獻議始置端
明殿學士首命道等充職二年勅班在翰林學士之上
今後如有改轉止於翰林學士内選任初如三館例職
在官下趙鳯轉侍郎諷任圜特移職在官上後遂為故
事晉天福五年廢端明殿學士開運元年桑維翰為樞
宻使復奏置學士
退朝録後唐明宗以樞宻使安重誨不通文義置端明
殿學士以翰林學士馮道趙鳯為之班樞宻使之右食
於其院端明殿即西京正衙殿也本朝程侍郎羽為之
後隨殿名改為文明殿學士李司空昉為之慶厯中以
同永定諡號改為紫宸殿學士丁文簡罷參知政事為
之何右丞郯為御史言紫宸非人臣所稱又改為觀文
殿學士未幾賈魏公以使相換僕射因置大學士處之
仍詔非歴宰相不除明道中改承明殿為端明殿先公
自南都召歸特置學士班翰林資政之下與舊職名同
而立位異矣
歸田録丁文簡公度罷參知政事為紫宸殿學士即文
明殿學士也文明本有大學士為宰相兼職又有學士
為諸學士之首後以文明者真宗諡號也遂更曰紫宸
近世學士皆以殿名為官稱如端明資政是也丁既受
命遂稱曰丁紫宸議者又謂紫宸之號非人臣之所宜
稱遽更曰觀文觀文乃隋煬帝殿名理宜避之盖當時
不知然則朝廷之事不可以不學也　端明殿學士五
代後唐時置國朝尤以為貴多以翰林學士兼之其不
以翰苑兼職及換職者百年間纔兩人特拜程戡王素
是也
東齋記事後唐置端明殿學士太平興國中改端明殿
為文明以程羽為文明殿學士位樞宻副使之下明道
元年改承明殿為端明殿二年除宋宣獻公為學士與
文明之職並存而降其班序是嵗又改殿曰延和慶厯
七年以真宗諡改文明為紫宸丁文簡公為紫宸殿學
士既而言者以為紫宸非臣下所稱乃以延恩殿為觀
文殿而以丁文簡公為觀文殿學士相繼以賈文元公
為大學士乃詔自今非嘗為宰相勿除
殿前學士只有兩人(後唐天成元年命馮道趙鳯充端/明殿學士非舊號也馮道笏記云)
(天下儒生僅餘萬數殿前學士只/有兩人時輩榮之見續翰林志)拜相謝於本殿(劉昫/為兵)
(部侍郎端明殿學士明宗重其風儀愛其温厚拜為中/書侍郎兼刑部尚書平章事昫入謝遇大祠明宗不御)
(中興殿閣門曰舊禮宰相謝恩須於正殿通喚請俟來/日樞宻使趙延對曰命相之制下已數日中謝無宜後)
(時因即奏之遂謝於端明殿昫自端/明學士拜相謝於本殿士子榮之)輪修日厯送史館
(明宗朝命端明殿及樞宻直/學士皆輪修日厯旋送史館)而受(國朝治平三年幸天/章寳文閣命兩府觀)
(翰林學士兼侍讀學士王珪所業仁宗/御書詩刻石召珪而受兼端明殿學士)
　　觀文殿大學士　　　學士(自本朝慶厯七年始/改觀文殿即舊日延)
　　　(恩殿也即元所謂紫宸殿學士也端明殿即西/京正衙殿也後隨殿名改為文明慶厯七年自)
　　　(文明改紫宸以紫宸人不可稱乃以延恩改觀/文置學士皇祐元年又置大學士亦自賈魏公)
　　　(始/)
國朝觀文殿即舊延恩殿也　慶厯七年以文明學士
稱號同真宗諡乃改名紫宸殿以冠學士之職又以紫
宸非人臣所可稱乃改名以延恩殿更名觀文殿置學
士皇祐元年詔特置大學士寵待舊相今後須嘗任宰相
乃得除授班列俸給臨時取㫖賈昌朝由使相右僕射
觀文殿大學士自昌朝始也　三年閣門言請觀文殿
大學士起居儀式詔令在觀文殿學士之前作一行立
班其閣門儀制合班圗内髙下相壓並右位觀文殿大
學士六曹尚書之上
元祐令觀文殿大學士至寳文閣待制為侍從官
退朝録　歸田録　東齋記事(並見端明/殿學士門)
官品令觀文殿大學士從二品　　學士正三品
　　樞宻直學士(自後唐莊宗同光始初梁置崇政判/官又改直崇政殿後唐同光中置樞)
　　(宻直學士一人國朝大中祥符五年八月詔日宥/宻之地出處深嚴論思之臣踐揚清要雖素由於)
　　(慎簡尚未立於定員矧侍從材難軒墀望峻在選/賢之攸重宜著位之有常樞宻直學士自今以六)
　　(員為定國朝初無定員班次翰林學士是嵗工部/侍郎薛映知并州得對自陳援張詠張秉例得預)
　　(近職真宗以員數問宰臣王旦旦曰近朝止置/兩員今已九員帝曰映但授此職自此常為定)
　　(限/也)
續翰林志梁開平元年改樞宻院為崇政院命敬翔為
院使二年置崇政院直學士兩員選有正術文學者為
之始以尚書吏部郎中吳藹兵部郎中李珽充選又改
為直崇政院後唐同光中依舊為樞宻院亦置樞宻直
學士一人班次在翰林學士之下
國朝無定員班次翰林學士與文明殿學士並掌侍從
備顧問崇政殿朝則升次侍立大中祥符五年詔樞宻
直學士自今以六員為定
元祐官品令樞宻直學士正三品
輪修日厯(後唐見端/明殿學士)夢宣召賜對(東齋記事蔡子直識/英宗皇帝於藩邸為)
(最舊既即位久之以樞密直學士知秦州英宗上仙不及見/一日夢宣召賜對又賜茶既而辭出因留之曰只住此更)
(毋得去寤而記憶乃靈駕發引日因大慟哭/遂得疾日中而卒其幽𠖇之感有如此焉)屨見庶僚(晉/少)
(帝時馮玉為樞宻使殷鵬為本院學士每/有庶僚秉鞟謁玉故事宰相以屨見之)朕自知卿非它
人薦(顔術以檢校右庶子知州事父疾侍養晉祖召為工/部侍郎樞宻直學士遣使促召之闕辭曰臣本書生)
(無他才術恐不稱其職未知何人誤有推薦望放臣/還遂其私養足矣晉祖曰朕自知卿非他人薦也)
　　資政殿大學士　　　學士(置資政殿學士與大/學士皆自王欽若始)
國朝殿在龍圖閣之東序景德四年(一本作/二年)工部侍郎
參知政事王欽若求罷政特置資政殿學士以寵之在
翰林學士之下侍讀學士之上餘依學士例(先是欽若/再表求罷)
(政繼以面請故特/置是職以寵之)十二月以欽若為兵部侍郎資政殿
大學士班在文明殿學士之下翰林學士承㫖之上(欽/若)
(以自求罷免恥在翰林學士之下真宗為除大學士以/優之  歸田録王冀公欽若罷參知政事真宗眷遇之)
(意未衰特置資政殿學士以寵之時冦莱公在中書定/其班位依雜學士在翰林學士下冀公因訴於上曰臣)
(自學士拜參知政事今無罪而罷班反在下是貶也/真宗為特置大學士班在翰林學士上其寵遇如此)
康定二年右正言梁適言資政殿大學士之職比來除
授太濫請遵先朝故事定以員數詔自今大學士置兩
員學士三員不得近臣陳乞
元祐官品令資政殿大學士學士正三品
請鑄印不許(退朝録真宗優待王冀公景德中罷參知/政事始置資政殿學士以命之宰相宼萊)
(公頗抑之令班在翰林之下及命為大學士/冀公請鑄印不許遂領尚書省自有印也)
　　龍圖閣(自大中祥符始建以專藏太宗/御製御書文集及書帖等也)
國朝大中祥符初建閣在㑹慶池(一作/殿)西偏北(一作/比)連
禁中閣東曰資政殿西曰述古殿閣上藏太宗御(一作/製)
書及典籍圖畫寳瑞之物内侍三人掌之
太宗御製御書文集摠五千一百一十五卷軸册又有
御書紈扇數十其下立六閣(閣一本/並作閤)經典閣五千三百
四十一卷史傳閣七千三百(一作/二百)五十八卷子書閣八
千四百八十九卷文集閣七千一百八卷天文閣二千
六百(一作/五百)六十一卷圗書摠七百一軸卷册瑞物閣奇
瑞三十三瑞本六十衆瑞一百三十雜寳五百九十五
咸平四年真宗御龍圖閣召近臣觀太宗御書及古今
名畫自是多召近臣觀書是閣嘗語近臣曰先帝留意
詞翰朕孜孜綴緝片幅寸紙不敢失墜因念古今圗籍
多所散逸購求甚難朕在東宫時惟以聚書為急(一本/作意)
多方購求亦甚有所得王維英備見其事今已類成正
本除三館秘閣所藏之外又於後苑及龍圗閣並留正
本各及三萬餘卷朕以深資政理莫如經術故機務之
暇惟以觀書為樂焉
大中祥符二年又嘗召向敏中陳從易劉筠對命坐帝
曰從易輩屢進文字可令賦瑞雪歌祀汾隂詩皆即席
援筆成篇既進帝尤稱筠美贍並賜魚袋
咸平五年召近臣觀書於龍圗閣閣之四壁設五經圖
閣上藏太宗書帖三千七百五十卷又幸崇和殿之後
閣悉藏本朝名臣文集又幸資政殿壁有唐相如政惡
論上作七言詩侍臣皆和　六年對輔臣於龍圖閣觀
种放山居圖放别墅在終南山聚徒講學性嗜酒嘗種
秫自醸林泉之景頗為幽勝上遣使携畫工圖之而觀
焉
景德二年御製龍圗閣賛遍賜近臣帝曰龍圖閣書屢
經讎校最為精詳已復傳冩一本置後苑太清樓朕自
居藩邸以至臨御凡亡缺之書購求備至每於藏書
之家借本必令置籍出納傳冩既畢隨便給還靡有損
失故奇書秘籍悉無隱焉
　　　學士　　　直學士
　　　待制　　　直閣
國朝大中祥符三年杜鎬為龍圖閣學士班在樞宻直
學士之上六年詔龍圖閣學士直學士給銜在本官之
上景德四年詔直學士班在樞宻直學士之下仍少退
待制在知制誥之下並赴内殿起居景德元年以虞部
郎中直秘閣杜鎬為都官郎中太常丞秘閣校理戚綸
為右正言並依舊充職充龍圖閣待制大中祥符二年
詔班視知制誥列其下大中祥符九年以大理評事崇
文院檢討馮元為太子中允直龍圖閣賜紫令預内殿
起居班在本官之首自學士以下並寓直於秘閣每五
日一員遞宿令直閣與館職輪宿
元祐官品令學士正三品直學士從三品待制從四品
直閣正七品
千首之詩豈如一言(國朝孔道輔論廢后事天下聳聞/其風采近臣有獻詩千首執政請)
(以為龍圖閣學士上曰千首之詩豈/如孔道輔一言乃拜為龍圗學士)久侍經筵(慶厯四/年尚書)
(金部員外郎天章閣侍講楊安國為直龍圗閣賜三品/服宗正丞崇文院檢討崇政殿説書趙師民為天章閣)
(侍講賜五品服初仁宗謂輔臣曰安國師民久侍經/筵其行義淳質乃先朝崔遵度之比因以褒擢之)
　　天章閣(自天禧始建以專藏真宗御製御書文籍/等  天禧四年初建至五年二月修天章)
　　(閣工畢令兩街道具威儀教坊作樂奉真宗/御集御書自玉清昭應宫安於天章閣)
國朝天禧四年建閣在㑹慶殿西龍圖閣之北以藏真
宗御集御書閣東曰羣玉殿西曰蘂珠殿北曰壽昌閣
(一本/作殿)壽昌東曰嘉德殿西曰延康殿殿即流杯之所皆
以桃花文石為之環以清渠植以松檜壘石為山莊麗
巧妙悉臻於極勢焉　俄詔近臣館閣三司京府官觀
御籍御書於閣下遂宴於羣玉殿時輔臣集御製三百
卷凢頌銘碑文十八卷賛八卷詩三十七卷賜中宫歌
詩手書七卷賜皇太子歌詩箴述五卷龍圖閣歌詩四巻
西凉殿水殿歌詩一卷清景殿書事詩三卷宜聖殿四園
(一作/圍)歌詩二卷三教詩九卷讀經史詩四卷維城集三卷
奉道詩十卷嵗時新咏五卷歌十五卷詞四巻樂章一巻
樂府集三卷樂府新詞二卷論述十卷序八卷箴七(一有/卷字)
(疑/多)條各一卷記六卷文三卷祭文挽詞一卷書十卷正説
十卷承華要略二十卷静居集三卷法音集七卷玉宸集
五卷春秋要言五卷試進士題目一卷宻表宻辭六十九
卷(以上三/百五卷)又有玉京集三十卷　授時要録二十四卷
　又取至道元年四月訖大中祥符嵗中書樞宻院時
政記史館日厯起居注善美之事録為聖政記凡一百
五十卷並命工鏤板又以御書石本為九十編(一本/作篇)
　　　學士　　　直學士
　　　待制　　　侍講
國朝慶厯七年詔特置天章閣學士直學士在龍圖閣
學士直學士之下(詔曰欽惟聖考濬發宸文百篇森布/於寳函三襲肇興於華閣肆於纂紹)
(之始務闡師儒之隆遂延講勸之臣欽佇論思之益掩玉/府藏書之盛處金門待詔之才今宜廣侍從之員抑亦副)
(遹追之念特置天章閣/學士直學士云云)天聖八年置天章閣待制寓直於
秘閣與龍圗閣逓宿(置待制詔曰真宗皇帝烜赫景炎丕/隆寳搆允資禮樂之用積成辰象之)
(文俯近紫楹創崇層構牓以天章之美冠於䇿府之/名宜建官聫並寘材彦可特置天章閣待制)
景祐四年以崇政殿説書賈昌朝趙希言王宗道並為
天章閣侍講比直龍圖閣預内殿起居班在本官之上
　逓直侍講於邇英延藝二閣在崇政殿廡下
元祐官品令天章閣學士正三品　直學士從三品
待制從四品乆侍經筵(見直龍/圖閣門)
　　　崇政殿説書(自本朝景/祐始置)
國朝景祐元年置仍每日輪二員於本殿門祗候　四
年改為天章閣侍講　慶厯二年以著作佐郎趙師民
預講官復為崇政殿説書
誦説明白(景祐元年始置從政殿説書以賈昌朝為之/誦説明白為仁宗所喜於是仁宗多所質問)
(昌朝請悉記録/嵗終以付史館)引經稱㫖(熈寧二年以著作佐郎吕惠/卿為太子中允崇政殿説書)
(惠卿召見奏/對引經稱㫖)經術能世其學(四年以前宣州旌德縣尉/王雱為太子中允崇政殿)
(説書雱宰相安石子上聞其經/術能世其學故召對而擢用之)
　　寳文閣(自慶厯初置嘉祐八/年以藏仁宗御書)
國朝天章閣東西序羣玉蘂珠二殿次北即寳文閣舊
曰夀昌慶厯初改今名嘉祐八年詔以仁宗御書藏於
寳文閣命翰林學士王珪撰記立名
　　　學士　　　直學士
　　　待制
國朝治平四年六月詔寳文閣學士中謝並依龍圗閣學
士直學士例又詔寳文閣置學士直學士待制着於令
元祐官品令寳文閣學士正三品　直學士從三品
待制從四品
　　崇文院(三館隸昭文館/館並  崇文院)　(史館朝集賢院昭凡三/  國  從唐制  文館)
　　(集賢殿置大學士史館有監修國史皆宰相兼領/昭文館集賢又置學士直學士史館集賢修撰)
　　(史館有直館檢討以集賢有直院校理學崇文院/有檢討校書  皆  他官領昭文集賢  士史館)
　　(修撰取最上一員判館院事今亦以他官分判矣/初昭文館隸門下者史館寓於集賢後合為一)
　　(増入/)
國朝太平興國二年太宗幸三館顧左右曰是豈足以
待天下之賢俊耶即日詔有司度左昇龍門東北車府
地為三館命内侍督工徒晨夜兼作其棟宇之制皆帝
所親授自舉役車駕凡再臨幸三年二月有司奏功畢
乃下詔曰國家聿新崇構大集羣書宜錫嘉名以光䇿
府其三館新修書院宜為崇文院　按唐昭文館隸門
下省史館寓集賢尚未合為一自梁遷都於汴舊制未
備至貞明中始以左長慶門東北小屋數十間為三館
其後俗謂之西館湫隘卑陋僅庇風雨周廬徹道出於
其旁衛士騶卒朝夕喧雜每授詔撰述皆移它所至是
改置焉院既成遷西館之書分為兩廊貯之以東廊為
昭文書庫南廊為集賢書庫西廊分經史子集四部為
史館書庫凢六庫書籍正副本八萬卷
大中祥符八年翰林學士陳彭年言檢討唐制中書門
下兩省宫城之内有内省宫城之外有外省今欲據秘
閣舊日屋宇間數重修奉安太宗聖容及御書頓置供
奉書籍天文禁書(一無禁/書二字)圖畫其四廊並充書庫及史
館日厯庫應館閣直館校理宿直校勘及抄冩書籍雕
造印板並就外院其外院即於左右掖門外近便處修
盖仍别置三館書籍庫至於三館書籍名目候將來分
擘正副本取便宜置從之(時宫城中嚴火禁甚峻臣寮/寓宿寒沍食飲非便因命有)
(司檢討故事/而改之増入)天禧元年詔崇文外院以三館為額
天聖九年詔徙三館於崇文院舊在左掖門内右昇龍門
外前列三館後搆秘閣分藏羣書自大中祥符四年宫城
延燔以冩録編籍權徙右掖門外道北至是仁宗以逼近
市囂非多士討論之所命還舊所焉(時大臣有以表賀/者亦優詔答之)
筆談選人為館職如歐陽永叔黄鑑輩皆自左掖門下
馬入館當時謂之步行學士嘉祐中於崇父院置編校
局校官皆許乘馬至院門其後中書五房置習學公事
官亦縁例乘馬赴局
筆談前世藏書分隸數處盖防水火散亡也今三館秘
閣凡四處藏書然同在崇文院其問官書多為人盜竊
士大夫家徃徃得之嘉祐中乃置編校八員雜讎四館
書給書史百人悉以黄紙為大册冩之自此私家不敢
輒藏校讎累年僅能終昭文一館之書而罷
退朝録唐兩京皆有主館而各為之所所以逐館命修
撰文字而本朝三館合為一並在崇文院中景祐中命
修總目則在崇文院餘各置局他所盖避衆人所見太
宗實録在諸王賜食㕔真宗實録在元符觀祥符中修
册府元龜王文穆為樞宻使領其事乃就宣徽南院使
㕔以便其事自是遂修國史㑹要名曰編修院又修仁
宗實録而英宗實録同時並修遂在慶寧宫史館領厯
日局置修撰二員宰相為監修自置編修院以修撰一
人主之而日厯等書皆析歸編修院
　　　檢討　　　校書
修唐書(東齊記事劉羲叟字仲更澤州人以修唐/書授崇文院檢討未及謝病發背而卒)
國朝崇文院有檢討校書皆以他官領之熈寧二年詔
應選舉到可試用人並令崇文院校書以備朝廷訪問
(差遣候二年取㫖或除館職或陞擢資任或只與合人/差遣時初除前河南府永安主簿邢恕為校書三年五)
(月十六日詔崇文院校書邢恕與堂除近地試銜知縣/恕以秘書丞集賢校理同知諌院胡宗愈言崇文院校)
(書如未歴外官及不滿任者不得/選舉上以恕未曽任官故有是命)
　　昭文館(即𢎞文館也唐亦改為昭文館開元復/改𢎞文館至本朝建隆遂改為昭文館)
唐職官志𢎞文館(後漢有東觀魏有崇文館宋有𤣥史二/館南齊有總文館梁有士林館北齊有)
(文林館後周有崇文館皆著撰文史鳩聚學徒之所也武/德初置修文館後改為𢎞文館後避太子諱改曰昭文館)
(開元七年復為𢎞/文館隸門下省)新唐志𢎞文館(武德四年置修文館於/門下省九年改曰𢎞文)
(館貞觀元年詔京官職事三品以上子嗜書者二十四人/隸館習書出禁中書法以授之其後又置講經博士儀鳯)
(中置詳正學士校理圖籍武德後五品以上曰學士六/品以上曰直學士又有文學直館皆他官領之神龍元)
(年改𢎞文館曰昭文館以避孝敬皇帝之名二年改/修文館景雲中復為昭文館開元七年曰𢎞文館)
　　　大學士　　　學士
　　　直館
唐職官志學士無員數(自武德以來皆妙簡賢良為學士/故事五品以上稱學士六品以上)
(為直學士又有文學直館學士不定員數館中有四部書/及圖籍自垂拱以後皆宰相兼領之號為館主常令給亊)
(中一人/判館亊)學生三十人校書郎二人(從九/品上)令史二人楷書手
三十人典書二人搨書手三人筆匠三人熟紙装潢匠九
人亭長二人掌固四人𢎞文館學士掌詳正圖籍教授生
徒凡朝廷有制度沿革禮儀輕重得參議焉(新唐志景龍/二年置大學)
(士四人以象四時學士八人以象八節直學士十二人以/象十二時景雲中減員數置元置校書郎又有校理辨校)
(錯誤等官長慶三年與詳正學士講經博士皆罷專以五/品以上曰學士六品以上曰直學士未登朝為直館)
國朝建隆元年改𢎞文館為昭文館置大學士宰相兼
領又置學士取最上一員判館事
淳化元年以起居舍人直史館吕祐之左司諫直史館
趙昂金部員外郎直史館安德裕虞部員外郎直史館
勾中正並直昭文館先是但有直史館至是始命祐之
等分直昭文館以備三館之職
退朝録唐制宰相四人首相為太清宫使次三相皆帶
館職𢎞文館大學士監修國史集賢殿大學士以此為
次序本朝置二相昭文修史首相領焉集賢次相領焉
三館職唯修史有職事而頗以昭文為重自次相遷首
相迺得之趙令初拜止獨相領集賢殿大學士續兼監
修國史久之遷昭文館薛文惠與沈恭惠並相薛自參
政領監修拜相仍舊而沈領集賢畢文簡與冦忠愍並相
而畢領監修寇領集賢王太尉獨相亦止領集賢近時王
文惠龎莊敏初拜及獨相悉兼昭文修史二職非舊制也
精選天下賢良(唐太宗即位封功臣畢於𢎞文館殿聚/四部羣書二十餘萬卷於殿側置𢎞文)
(館精選天下賢良文學虞世南禇亮等以本官兼署學/士令更日宿直聽朝之隙引入内殿講論前載)
(夜商議武事/  分方罷)更宿直(上/)十八學士(初太宗為秦王時既/太平乃鋭意經籍於)
(宫城之西開文學館以待四方之士於是以杜如晦房/𤣥齡等並以本官兼𢎞文                圖其形)
(狀且顯爵土命禇亮為像賛藏之書府號十八學士給/五品珍膳分為三畨更宿直於閣下預閣者時人謂之)
(登瀛/洲)登瀛洲(上/)暗冩列女屏風(虞世南授𢎞文館直學/士與房𤣥齡對掌文翰)
(太宗嘗命冩列女傳以装屏風於/時無本世南暗疏之不失一字)上官體(上官儀太宗/時授𢎞文館)
(直學士本以詞彩自達工於五言詩好以綺錯婉媚為/本儀既貴顯故當時多有斆其體者時人謂之上官體)
(儀頗恃才任勢/故為當代所嫉)晚年篤學(蕭德言貞觀中除著作郎兼/𢎞文館學士晩年尤篤志於)
(學自曉達夜略無休倦每欲開五經必束帶盥濯危坐/對之妻子候間請曰終日如是無乃勞乎德言曰敬先)
(聖之言豈/憚如此)棄官而歸(髙子貢為𢎞文館直學士欝欝不/得志棄官而歸屬徐敬業作亂子)
(貢率鄉兵數百人拒之以功/擢授朝散大夫拜成均助教)塵影二賦(謝偃上封事極/言得失太宗稱)
(善引為𢎞文館直學士偃常為塵影二賦甚工太宗/聞而召見自制賦序言區宇乂安功徳茂盛令其為)
(賦偃奉詔撰成/名曰述聖賦)特置一員(王彦威累轉司封郎中𢎞文/館舊不置學士文宗特置一)
(員以待/彦威)號為館主(自貞觀初禇亮檢校/館務學士號為館主)諫幸九成宫(姚/思)
(廉為𢎞文館學士太宗将幸九成宫思廉進諫曰此秦/皇漢武之事非堯舜禹湯之所為也言甚切至太宗諭)
(曰朕有氣疾熱便煩劇固非/情好逰賞也因賜帛五十疋)撰瑶山往則維城前軌二
篇(新唐書裴光庭拜侍中兼吏部尚書𢎞文館學士撰/瑶山往則維城前軌二篇獻之手制褒美詔皇太子)
(諸王於順光門見光廷謝以規諷意光廷又引壽安丞/李融拾遺張琪著作佐郎司馬利賔直𢎞文館撰續春)
(秋經傳自戦國迄隋表請天子修經光廷等作傳書乆/不就時有建言唐應為金德者中書令蕭嵩請百官普)
(議光廷以唐符命表著天下久/矣不可改罷之瑶舊唐作揺)撰續春秋經傳(上/)奏罷
議金德(上/)賞花預宴(國朝淳化三年以右初㐮王司諫/韓國華左正言潘太      府翊)
(善起居郎夏侯嶠越王府記室參軍左司諌宋泌並兼/直昭文館國華太初為三司判官因對自陳雖諌官省)
(職不得從逰宴故並有是命告謝之日適值後苑賞花/便令預宴皆出特恩也舊例三司帶職者不兼直館至)
(是國華等皆以判官/兼充之從新制也)
　　　總史官
尚書酒誥太史友内史友(太史内史掌國/典法所賓友者)
韓詩外傳據法守職而不敢為非者太史也
毛詩序國史明乎得失之迹傷人倫之廢哀刑政之苛
周禮春官太史掌建邦之六典(小史/外史)　(内史/)
禮記曲禮天子建天官先六太曰太史
玉藻動則左史書之言則右史書之
春秋元命苞詘中挟而起者為史史之言記也天度之
法以此起也
大戴禮太子既冠成人免於師傅則有司過之史
前漢藝文志古之王者世有史官君舉必書所以慎言
行昭法式也
又青史子五十七篇(古史官/記事也)
又孔甲盤盂篇(黄帝/史官)
又史籕(周宣王太史作大/篆師古曰籕音胄)
漢舊儀丞周史官至武帝置太史公司馬遷父談世為
太史遷年十三使乗傳行天下求古諸侯之史記(晉灼/曰百)
(官表無太史公在丞相上衛/宏所説多不實未可以為正)
荀悦申鑒古者天子諸侯有事必吿於廟廟有二史左
史記言右史書事事為春秋言為尚書君舉必記善惡
成敗無不存焉下及士庶茍有茂異咸在載籍或欲顯
而不得或欲隠而名章得失一朝榮辱千載善人勸焉
淫人懼焉宜於今者備置史官掌其典文記其行事毎
於歳盡舉之尚書以助賞罰以𢎞法教帝覽而善之
晉職官志著作郎周左史之任也
梁初周捨裴子野皆以他官領著作又有撰史學士亦
知史書
世本沮誦蒼頡作書(宋衷注曰誦/頡黃帝之史)
帝王世記黃帝史蒼頡取像鳥迹始作文字之篆史官
之作盖自此始記其言行第而藏之
後魏崔浩誅史官遂廢至文成帝時復置
隋文林郎二十人掌撰録文史
書法不隠(左傳宣公二年晉靈公飲趙盾酒伏甲将攻/之盾遂出奔趙穿攻靈公於桃園宣子未出)
(山而復太史書曰趙盾弑其君以示於朝宣子曰不然/對曰子為正卿亡不越境反不討賊非子而誰孔子曰)
(董狐古之良史也書法不隠宣子古之/良大夫也為法受惡惜也越境乃免)執簡以往(襄二/十五)
(年太史書崔杼弑其君崔子殺之其弟嗣書而死者二/人其弟又書乃舎之南史氏聞太史盡死執簡以往聞)
(既書矣/乃還)藏之名山(前漢司馬遷報任安書曰僕竊不遜/近自託於無能之詞網羅天下放失)
(舊聞考之行事稽其成敗興壊之理凡百三十篇亦欲/以究天人之際通古今之變成一家之言草創未就適)
(㑹此禍惜其不成是以就極刑而無/愠色僕誠已著此書藏之名山云云)實録(前漢遷賛曰/司馬遷論大)
(道則先黃老而後六經序逰侠則退處士而進奸雄述/貨殖則崇勢利而羞賤貧此其所蔽也然自劉向揚雄)
(博極羣書皆稱遷有良史之才服其善序事理辯而不/華質而不俚其文直其事核不虚美不隠惡故謂之實)
(録/)遷固有良史之才(後漢論司馬遷班固父子其言史/官載籍之作大義粲然著矣議者)
(咸稱二子有/良史之才)潛精積思(班彪字叔皮才高而好述作遂/專心史籍之間武帝時司馬遷)
(著史記自太初以後闕而不録後好事者頗或綴集時/事然多鄙俗不足以踵繼其書彪乃繼採前史遺事作)
(後傳數十篇彪卒子固以彪所續前史未詳乃潜精研/思欲就其業既而人有上書顯宗告固私改作國史者)
(有詔下郡収固繫獄盡取其家書固弟超馳詣闕上書/得召見具言固所著述意而郡亦上書顯宗甚奇之召)
(詣校書郎除蘭臺令史乃復使終成前所著書固自永/平中始受詔潜精積思二十餘年至建初中乃成當世)
(甚重其書莫/不諷誦焉)尚書給筆札(獻帝常以班固漢書文繁難/省乃令荀悦依左氏傳體以)
(為漢紀三十篇詔尚書給/筆札辭約事詳論辯多美)紀言書事(荀恱作申鑒五篇/其大畧曰古者天)
(子諸侯有事必告於廟廟有二史左史記言右史書事/事為春秋言為尚書君舉必記善惡成敗無不存焉云)
(云已見前荀/悦申鑒下)乞黥首刖足繼成漠史(蔡邕為郎中校書/東觀時妖異數見)
(特詔問邕宜以皂囊封上邕表言小人在位依阻城社/又為奸邪靈帝覧而歎息因起更衣曹節於後竊視之)
(悉宣語左右事遂漏露其為邕所裁黜者皆側目思報/遂為中常侍程璜等使人飛章言邕私事詔下尚書召)
(邕詰狀有詔减死一等徙朔方會明年赦得還將就還/路又為五原太守王智宻告邕謗訕朝廷邕慮卒不免)
(乃亡命江海十二年靈帝崩董卓聞邕名高辟之三日/之間周歴三臺及卓被誅邕在司徒王允坐殊不意言)
(之而歎有動於色允勃然叱之曰董卓國之大賊幾傾/漢室君為王臣所宜同忿而懐其私遇以忘大節今天)
(誅有罪而反相傷痛豈不共為逆哉即収付廷尉治罪/邕陳辭謝乞黥首刖足繼成漢史士大夫多矜救之不)
(能得太尉馬日磾馳往謂允曰伯喈曠世逸才多識漢/事當續成後史為一代大典且忠孝素著而所坐無名)
(誅之無乃失人望乎允曰昔武帝不殺司馬遷使作謗/書流於後世方今國祚中衰神器不固不可令佞臣執)
(筆在幼主左右既無益聖德復使吾黨受其訕議邕遂/死獄中縉紳諸儒莫不流涕北海鄭𤣥聞而歎曰漢世)
(之事誰與正之語小/人在位非史元)十意(邕在東觀與盧植等撰補後/漢記㑹遣事流離不及得成)
(因上書自陳奏其所著/十意者猶前書十志)覔千斛米作佳傳(晉陳壽除著/作郎撰魏吳)
(蜀三國志凡六十五篇時人稱其善叙事有良史才夏曰/侯湛時著魏書見夀所作便壊己書張華深善之謂燾)
(當以晋書相付耳其為時所重如此或云丁儀丁􁃞有/盛名於魏謂其子曰可覔千斛未見與當為尊公作佳)
(傳丁不與之竟不為立傳壽父為馬謖叅軍謖為諸葛/亮所誅夀父亦坐被髠諸葛瞻又輕壽壽為亮立傳云)
(亮将畧非長無應敵之才言瞻惟/工書名過其實識者以此少之)叙事有良史之才(上/)
私撰齊春秋(南史文學傳吳均待詔著作累遷奉朝請/先是均将著史以自名欲撰齊書求借齊)
(起居注及羣臣行狀武帝不許遂私撰齊春秋奏之書/稱帝為齊明帝佐命帝惡其實録以其書不實使中書)
(舎人劉之遂詰問數十條竟支離無對勅付省焚之坐/免職均有俊才又體清㧞有古氣好事者或斆之謂之)
(吳均/體)吳均體(上/)諱惡(沈約撰宋書多載孝武明帝諸褻/黷事齊武帝遣左右語約曰孝武)
(事迹不容頓爾我昔經事宋明帝/卿可思諱惡之義於是多所省除)撰晉書(約少時嘗以/晉氏一代竟)
(無全書年二十許便有撰述之意宋泰始初征西將軍/蔡興宗為啓明帝有勅許焉自此踰二十年所撰之書)
(方就凡百餘卷條流雖舉而採/綴未周永明初遇盗失第三帙)年二十有撰述之意(上/)
撰史學士(陳傳縡好學能述文陳文帝時為撰/史學士至後立時為中書通事舎人)人君所
懼(北史魏孝文帝嘗從容謂史官曰直書時事無/諱國惡人君威福自己史復不書將何所懼)直書
時事無諱國惡(上/)立石銘(北史魏司徒崔浩及弟覽高/讜節頴簧輔等共叅著作叙)
(成國書三十卷著作令史閔堪等素諂事浩乃請立石/銘載國書以彰直筆遂營於天郊書三里方百步用功)
(三百萬浩書國事備而不典而石銘顯在衢路北人咸/悉忿毒相與憎浩太武帝大怒按浩誅之凡清河崔氏)
(無逺近及范陽盧氏太原郭氏河東栁氏皆浩之姻親/盡夷其族其秘書郎史以下盡死浩非毁佛法而妻郭)
(氏敬好釋典時時讀誦浩怒取而焚之捐灰厠中及浩/幽置被執檻内送於城南使衛士數十人溲其上呼聲)
(嗷嗷聞於行路自宰司之被戮辱/未有如浩者世皆以為報應之騐)可惜可哀(後魏帝紀/太武帝人)
(有犯法無所寛假雅長聽察瞬息之間下無以措其姦/隠然果於誅戮後多悔之司􁁍崔浩死後帝北伐時宣)
(城公李孝伯疾篤傳者以為卒帝聞而悼之謂左右曰/李宣城可惜又曰朕向失言崔司徒可惜李宣城可哀)
(褒貶雅意/皆此類也)直筆東觀(北齊天保二年詔中書令兼著作/郎魏収撰後魏史初帝令羣臣各)
(言志収曰臣願得直筆東觀/早出魏書故帝使収專其任)誅史官(宣帝敕収曰好直/筆我終不作魏太)
(武誅/史官)非史才(収所引史官恐其凌逼惟取其平素相依/附者與之共事辛元植眭仲譲雖夙涉朝)
(位并非史才刁柔裴昂之以儒業見知全不堪編輯高/孝幹以左道來進修史諸人祖父姻戚多被書録飾以)
(美/言)作佳傳(初収在齊神武時修國史得陽休之助因謝/休之曰無以謝徳當為卿作佳傳休之父固)
(為北平太守以貪贓獲罪載在魏起居注/収乃書固為北平甚有惠政坐公事免)受金(爾朱榮/于魏為)
(賊収納榮子金故減其惡而增其善論云/若修徳義之風則韓彭伊霍夫何足數)著史不平(時/論)
(既言収著史不平又宣帝詔収于尚書省與/諸家子孫共加論討前後投訴百有餘人)謗史獲罪
(時有盧裴李庶皆譏議魏収史書不直収性急不勝其/憤啟誣其欲加屠害帝大怒親自詰責裴曰臣父仕魏)
(位至儀同功業聞天下収不為立傳博陵崔緯仕至本/部功曺更無事迹是収外親乃為傳首収無以對戰慄)
(而已帝先重収才不欲加罪時有王松年者亦謗史及/裴庶並獲罪各被鞭配甲坊或因以致死然猶以羣口)
(沸騰敕魏史/且勿施行)穢史(収撰魏史衆口/譁然號為穢史)柱史記過(晉志極東/一星曰桂)
(下史主紀過古者有/左右史此之象也)書事明鑒誡(魏謩詔遣中使取謩/起居注欲觀之謩執)
(奏曰自古置史官書事以明鑒誡陛下但為善事勿畏/臣下書如陛下所行錯忤臣縱不書天下之人書之)
螭頭記言事(文帝詔畧曰勅左右省起居賫/筆硯及紙於螭頭下記言記事)起居修記
事之史(職官志起居郎二人揩書手二人起居郎掌起/居注録天子之言動法度以修記事之史凡記)
(事之制以事繫日以日繫月以月繫時以時繫年必書/其朔日甲乙以紀厯數典禮文物以考制度遷拜旌賞)
(以勸善誅伐黜免以懲/惡季終則授之國史馬)
　　　史館　　　監修國史(自此下後/各分門)
　　　修撰　　　直館(監修而下亦/附此總見)
　　　勘書　　　編修
　　　校勘　　　檢討
　　　祗候(勘書以下於/此並無所附)
新唐百官志史館修撰四人掌修國史(貞觀三年置史/館於門下省以)
(他官兼領或卑位有才者亦以直館稱以宰相涖修撰/又於中書省置秘書省内省修五代史開元二十年李)
(林甫以宰相監修國史建議以為中書切宻之地史官/記事隸門下省䟽逺於是諌議大夫史館修撰尹愔奏)
(徙於中書省天寳後他官兼史職者曰史館修撰初入/為直館元和六年宰相裴垍建議登朝官領史職者為)
(修撰以官髙一人判館事未登朝皆為直館大中八年/廢史館直館一員増修撰四人分掌四季貞觀初復下)
(議正事起居郎一人執/筆記録于前史官隨之)
國朝從唐制史館有監修國史皆宰相兼領故事宰相
兼職皆内降制處分乾德二年以趙普兼監修國史止
用勅非舊典也
至道三年修太宗實録時宰相吕端雖帶監國史而不
預焉其後重修太祖實録遂召宰相吕端與錢若水等
同修端罷相李沆繼成焉　四年詔修兩朝國史宰臣
王旦為監修國史亦不宣制國史成旦遂領監修如故
乾興元年命司徒兼侍中監修國史馮拯專切提舉監
修真宗實録拯卒王欽若為相又命提舉監修　天聖
五年宰臣王曾提舉監修真宗實録修兩朝史時王旦
未領監修故特授詔曽己監修而無再授勅為提舉盖
一時之制也　慶厯三年吕夷簡罷相而帶監修國史
優延老臣也　九月以宰相章得象監修國史初得象
止除昭文館大學士至夷簡致仕得象始領之　至和
二年以宰相集賢殿大學士劉沆監修國史初除文彦
博爲昭文館學士富弼監修國史弼乃在舊劉沆之上
成平四年故事呂蒙正為昭文館大學士李沆監修國
史向敏中集賢殿大學士今所除盖學士承㫖揚察之
誤㝷帖麻改正之　嘉祐元年宰臣文彦博監修國史
初除彦博為昭文館大學士上兼譯經潤文使以劉沆
為監修國史至是沆罷彦博領之　治平元年以宰臣
韓𤦺提舉修仁宗實録　熈寧元年以宰臣曾公亮提
舉修英宗實録　十年以宰臣吳充監修仁宗英宗兩
朝國史(餘更見/集賢院)
退朝録唐制宰相四人首相為太清宫使次三相皆帶
館職𢎞文館大學士監修國史集賢殿大學士以此為
次序本朝置二相昭文修史首相領焉集賢次相領焉
二館職為修史有職事而頗以昭文為重自次相遷首
相乃得之云餘並見前昭文館門
時政記(太平興國中右補闕直史館胡旦上言五代自/唐以来中書樞宻院皆置時政記中書即委末)
(付史廳宰相修撰樞宻院即直學士編修每月每季送/    館憲宗嘗御延英問時政記記何事時李吉甫監)
(修國史對曰是宰相記天子事以授史館之實録也古/者左史記言今起居舎人是右史記事今起居郎是永)
(徽中宰相姚璹監修國史造膝之言或不下聞因請隨/奏對而記於仗下以授於史官今時政記是也上曰聞)
(或不修何也曰面奉德音未及施行總為機宻故不可/書以送史館其間有謀議出於臣下者又不可自書以)
(付史官及已行者制令昭然天下皆得聞知即史官之/記不待書以授也且臣觀時政記者姚璹修之於長壽)
(及璹罷而事寢賈躭抗又修之於貞元及躭抗罷而事/廢然則關時政化者不虚美不𨼆惡謂之良史  開寳)
(七年史館修撰判館事扈蒙言竊見唐文宗時每開延/英召大臣論事必命起居郎起居舎人執筆螭頭以記)
(時政故文宗一朝實録文字稍備後唐明宗時亦命端/明殿學士及樞宻院直學士輪修日厯旋送史館近朝)
(以來此事都廢每季雖有内廷日厯樞宻院録送史館/然其中所記不過對見辭謝而已帝王言動莫得而書)
(盖宰相以漏洩為虞無由盡説史官以踈逺是隔何由/得聞欲望今後凡事經聖㫁可書簡䇿者並委宰臣及)
(恭知致事每日輪知抄錄送付史館以憑修撰日厯從/之仍命恭知政事盧多遜録其事多遜受詔而未嘗成)
(書今史館書目有是年時政記草一卷後亦失之御太/平興國八年李昉言所修撰時政記每月先以奏  後)
(付所司從之雖有時政記之名但題云送史館事件昉/未幾拜相仍舊編録又蘇易簡為恭知政事始令代之)
(自是中書皆恭知政事一員編録惟吕蒙正嘗以宰相/領其事後或恭知政事兩員録之至景徳元年始題云)
(時政事官端拱以後樞宻院事皆送中書同修為一書/而授史  焉皆副使或知院一二員同掌之大中祥符)
(五年詔樞宻院所修時政記日送史館先是樞宻院日/録送中書及王欽若陳堯叟始乞别撰不關中書當直)
(送史/館)日厯(按此條無注/語疑有闕文)
　　　監修國史
總監(北齊詔魏収撰魏史又詔平原/王高隆之總監之書名而已)三長(唐劉子𤣥掌/知國史首尾)
(二十餘年多所撰述甚為當時所稱禮部尚書鄭惟忠/嘗問子𤣥曰自古以來文士多而史才少何也對曰史)
(才須有三長世無其人故才/少也三長謂才也學也識也)在家修史(李元綋為相先/是左庶子吳兢)
(舊任史官撰唐書一百卷唐春秋三十卷其書未成以/丁憂罷職至是上書續終其餘功有詔特令就集賢院)
(修成其書及張説致仕又令在家修史元綋奏曰國史/者記人君善惡國政損益一字褒貶千載稱之且太宗)
(别置史館於禁中所以重其職而秘其事/也望勅説等就史館參詳撰録詔從之)荀袁政駿(劉/子)
(𤣥本名知幾景龍初轉太子中允依舊修國史時侍中/韋巨源紀處納楊再思宗楚客蕭至忠並監修國史知)
(幾以監修者多甚為國史之弊於是求罷史任奏記于/至忠曰古之國史皆出自一家如魯漢之丘明子長晉)
(齊之董狐南史咸能立言不朽蔵諸名山未聞藉以衆/功方云紀筆惟後漢東觀大集羣儒而著述無主條章)
(靡立由是伯度譏其不實公然以為可焚張蔡二子紀/之于當代傅范兩家嗤之于後葉今史司取士有倍東)
(京人自以為荀袁家自稱為政駿每欲記一事載一言/皆閣筆相視含毫不斷故首白可期而汗青無日其不)
(可一也/云云)抱國史蔵於南山(韋述居史職二十年嗜學著/書手不釋卷及禄山之亂兩)
(京陷賊𤣥宗幸蜀述抱國史蔵于南山述陷于賊庭流/於渝州而卒後蕭直上䟽理述于倉皇之際能存國史)
(乃贈左散/騎常侍)撰姓族系録(柳沖景龍中累遷左散騎常侍/國史初貞觀中太宗命學者撰)
(氏族志百卷以甄别士庶至是向百年而諸姓互有興/替沖乃上表請改修世族至先天初沖始與侍中魏知)
(古中書侍郎陸象先及徐堅劉子𤣥/吳兢等撰成姓族系録二百卷奏上)對都咸陽㡬君開
昆明池何年(許敬宗拜侍中監修國史高宗常幸故長/安城按驛裴回視古區處問侍臣秦漢以)
(來㡬君都此敬宗曰秦居咸陽漢惠帝始城之其後符/堅姚萇宇文周居之帝復問漢武開昆明池實何年對)
(曰元狩三年將伐昆明實為此池以肄戰士帝/乃詔與𢎞文學士討論古宮室故區其條以聞)對地震
(張行成見/侍中門)獻太祖記(淳化二年翰林學士張洎等獻重/修太祖記一卷以朱墨離書凡係)
(聖問及史官採摭/之事即朱以别之)南宫事迹(咸平元年昭宣使王延徳/上太宗南宫事迹三巻付)
(修實/録院)上太宗實録(工部侍郎集賢殿學士錢若水等上/所修太宗實録八十卷上親覽涕泗)
(命若水等坐從容勞問時若水判集賢院因用院印/史館無所預纔九月而畢上甚歎其速以書入禁中)再
修太祖實録(上命重修太祖實録錢若水再表陳讓復/求對便殿懇辭上曰以卿前修太宗實録)
(五十卷備而太祖朝事多所漏/落故再命卿修撰無至固譲)上重修太祖實録(以刑/部侍)
(郎知制誥王禹偁起居舍人直昭文館李宗諤右司監/直史館梁顥右正言直集賢院趙安仁等同修太祖實)
(録從吕端錢若水之請二年六月修國史户部侍郎平/章事李沆等上重修太祖實録五十卷并事目二卷上)
(覽之稱善謂沆等曰向来史臣不能詳盡聞張洎/修國史止成一卷今兹可謂詳備矣仍賜詔褒諭)
　　　史館修撰
唐百官志史館修撰四人(見史/館門)
國朝從唐制史館有修撰以它官領取最上一員判館
事　故事史館每月撰日厯皆判館與修撰官直館官
分季撰録藏於本館國初循舊制皆修撰官分修纂後
止修撰官及判館撰次焉　太平興國中直史館趙隣
幾吕蒙正范杲皆曽修撰自後以直館員多遂止修撰
官編纂　淳化四年翰林學士宋湜上𢃄修國史亦嘗
修日厯　大中祥符二年以刑部郎中髙紳為史館修
撰紳即樞宻使王欽若所引不令修纂止命權判吏部
銓未幾紳表外郡㝷授直昭文館自是領修撰者須兩
省五品以上方掌修撰　天聖元年石中立以户部郎
中充史館修撰有司引紳例亦不修日厯　皇祐三年
詔新知亳州翰林侍讀學士兼龍圖閣學士給事中宋
祁授集賢殿修撰以故事史館修撰不分外領故易之
也仍就任刋定新編修唐史
秉筆史館(唐李翺字習之元和初轉史館修撰翺以史/館記事不實奏狀曰臣謬得秉筆史館以記)
(注為職夫勸善懲惡正言直筆記聖朝功德述忠賢事/業載奸臣醜行以傳無窮者史官之任也凡人事迹非)
(大善大惡則衆人無由得知舊例皆訪於人又取行狀/諡議以為一據今之作行狀者多是其門生故吏莫不)
(虚加仁義禮智妄言忠肅惠和此不惟處其心不實茍/欲虚美於虚恩之地耳盖為文者又非游夏遷雄之例)
(務于華而忘其實溺于文而棄其理故為文則大乖六/經之古風紀事則非史遷之實録臣今請作行狀者但)
(指事實直載事功假如作魏徵傳但紀其諌諍之辭足/以為正直段秀實但紀其倒用司農印以追逆兵以象)
(笏擊朱泚足以為忠烈若考功視行狀不依此者不得/受依此則考功下太常牒史館然後定論伏乞以臣此)
(奏下考/功從之)誣桑魏公白金之數(五代周賈緯充史舘修撰/以筆削為己任然而褒貶)
(之際憎愛任情晉相桑維翰執政日薄緯之為人不甚/見禮緯深銜之及叙維翰傳稱維翰身沒之後有白金)
(八千鋌他物稱是翰林學士徐台符緯邑人也與緯相/善謂緯曰竊聞吾友叙桑魏公白金之數不亦多乎但)
(以十目所覩不可厚誣緯不得已改為白金數百鋌緯/長於記註應用文章未能過人而議論剛強儕類不平)
(目之為/賈鐡嘴)賈鐡嘴(上/)有良史之材(國朝淳化元年以右司/諌梁周翰為史館修撰)
(從翰林學士宋白等/薦其有良史之材也)置之館殿正得其宜(二年右諫議/大夫史館修)
(撰楊徽之次對上言方今之士雖多而通經者尠有願/精選五經博士増其員數各專業以教胄子此風化之)
(本上顧謂宰相曰徽之操履無玷真儒雅之/士出理州郡非其所長置之館殿正得其宜)善惡必書
(四年太宗問宰臣今館中修撰是誰叅知政事蘇易簡/對曰楊徽之張祕梁周翰帝曰史才甚難在乎善惡必)
(書務摭實而去憎/愛斯為良史矣)務摭實而去憎愛(上/)實録中多有漏
略(五年四月以吏部侍郎兼祕書監李至翰林學士中/書侍郎    張洎右諫議大夫史館修撰張祕范杲)
(同修國史先是上語宰相曰太祖朝事耳目相接今實/録中多有漏畧可集史官重加修撰蘇易簡對曰近代)
(李學士扈蒙修史蒙性選懦逼於權勢多所諱避甚非/直筆上曰史官之職固在善惡必書無所隱諱昔唐𤣥)
(宗欲焚武后史左史以為不可欲後代以為鑒戒爾因言/及太祖受命之際固非謀慮所及自昔受禪者如曺操)
(司馬仲逹皆數十年窺伺神器先邀九錫至於易世方/有傳禪之事太祖之事周朝也盡力王室中外所知至)
(於大寳非有意也無何邊吏言契丹侵軼太祖方醉卧/傳舍中朕與趙普李䖏耘並在左右無何衆憤洶洶擐)
(甲露刃者雲集請登天位以副人望此蓋厯數所鍾且/非人力能效也當時之事史冊有所闕宜令至等數人)
(重加綴集/故有是命)踈俊卞急(真宗至道三年以工部郎中史館/修撰梁周翰為駕部郎中修撰如)
(故周翰素有才名而踈俊卞急臨事過于嚴恭以是不為/時用殆三十年上在東宫嘗求其文以觀之嘗加賞歎)
詞多溢美(貶工部郎中知制誥史館修撰胡旦為安遠/軍節度行軍司馬旦草行度詞頗恣胸臆多)
(所溢美語復/訕上故也)上書自陳(以直昭文館李若拙為史館修/撰若拙上書自陳乃命學士院)
(試制誥三道/因有是命)白衣充修撰(丁謂初與孫何齊名翰林學/士王禹偁延譽于帝曰謂與)
(何可使白衣充修撰由此聲名籍甚禹偁嘗與詩曰三/百年来文不振直從韓栁到孫丁而今便合教修史二)
(子之才/似六經)修撰仁宗實録(英宗嘉祐八年十二月以翰林/學士王珪賈黯范鎮修撰仁宗)
(實録集賢校理知亳州宋敏求尚書祠部員外郎直秘/閣吕夏卿太常丞      秘閣校理韓維兼充實録院)
(檢討官入内侍省都知任守中管勾實録院下治平元/年二月以門下侍郎兼兵部尚書同中書門  平章事)
(韓琦提舉修撰仁宗實録治平/三年翰林學士馮京提舉之)赴院修撰(治平元年權/御史中丞賈)
(黯奏以實録藁就臺修撰有議事即三五/日一就赴院上詔令五日一就赴院修撰)秉直筆成大
典(范杲知壽州上言家世史官願得秉/直筆成國史大典召為史館修撰)
　　　直史館
唐百官志(見史/館)
國朝雍熈五年以殿中侍御史柴成務為户部員外郎
直史館監察御史宋鎬為右拾遺直史館館職無𢃄臺
官者皆换之
叙事簡要(唐吴兢博通經史魏元忠朱敬則深器重之/及居輔相薦兢有史才堪居近侍因令直史)
(館居職殆三十年叙/事簡要人同稱之)文詞雅正天下推之(國朝吳育字/春卿天聖中)
(登進士甲科又應賢良方正䇿入髙等授著作郎直史/館文詞雅正天下推之秘閣下試六論晏元獻曰以六)
(論分為六州當為六州解/元其為時賢推重如此)上祥符超古頌(祥符三年直/史館陳靖上)
(祥符超古頌因對言今三館學士皆年少俊邁恐見而/貽誚上謂宰臣曰自古為之風格隨時而變今之詞人)
(志尚體要有古雅之風王旦曰館閣/中英翹所聚雖有聲稱者亦罕能之)
　　　史館勘書　　　史館編修
國朝太平興國八年七月以新及第進士吴鉉為大
理評事史館勘書　八月以國子監主簿楊文舉為國
子監丞史館編修
神情冲澹刻意篇什(國朝天聖中修國史王安簡謝陽/夏李邯鄲黄唐卿為編修官安簡)
(神情冲澹唐卿刻意篇什謝嘗戲/為句曰王貌閒如鶴黄吟苦似猿)
　　　史館校勘　　　史館檢討
國朝雍熈四年以著作佐郎宋炎為史館校勘　淳化
二年以殿中丞郭延澤太子右贊善大夫董元亨並為
史館檢討　至和二年詔今後檢討更不得舉試館職
對義如㫖(國朝郭延澤等以門䕃好學帝聞其/名詔宰臣問以經史大義對皆如㫖)
　　　史館祗候
國朝太平興國三年以趙州隆平縣主簿王著為衞尉
寺丞史館祗候著善史書小學至是帝以字書訛舛欲
令學士刪定少能通者左右或薦著故令隸史館且俾
刋正切韻遂有是命
　　集賢院(唐開元十三/年始置)
新唐百官志集賢殿書院學士直學士修撰官掌刋緝
經籍凡圖書遺逸賢才隠滯則承㫖以求之謀慮可施
於時著述可行於世者考其學術以聞凢承㫖撰集文
章校理經籍月終則進課於内歳終則考最於外(開元/五年)
(乾元殿冩四部書置乾元院使有刋正官四人以一人/判事押院中使一人掌出入宣奏領中官監守院門知)
(書官八人分掌四庫書六年乾元院更號麗正修書院/置使及檢校官改修書官為麗正殿直學士八年加文)
(學直又加修撰校理刋正校勘官十一年置麗正院修/書學士光順門外亦置書院十二年東都明福門外亦)
(置麗正書院十三年改麗正修書院為集賢殿書院五/品以上為學士六品以下為直學士宰相一人為學士)
(知院事常侍一人為副知院事又置判院一人押院中/使一人𤣥宗嘗選耆儒日一人侍讀以質史籍疑義至)
(是置集賢院侍講學士侍讀直學士其後又増修撰官/校理官待制官留院官知檢討官文學直之員募能書)
(者為書直及冩御書人其後亦以前資常選三衞散官/五品以上子孫為之又置畫直十九年以書直畫直捐)
(書有官者為直院至德二年置大學士員貞元初置編/録官四年罷大學士八年罷校理置校書四人正字二)
(人元和二年復置集賢校理罷校書正字四年集賢御/書院學士直學士皆用五品如開元故事以學士一人)
(年髙者判院事惟登朝官者為校理餘皆罷初大宗即/位命京官五品以上更宿中書門下兩省以備訪問永)
(徽中命𢎞文館學士一人日待制于武德殿西門文明/元年詔京官五品以上更直日一人待制于章善明福)
(門先天末又命朝集使六品以上二人隨仗待制永泰/時勲臣罷節制無職事皆待制于集賢門凡十三人崔)
(祐甫為相建議文官一品以上更置/待制其後著令正衙待制官日二人)
校書四人正九品下正字二人從九品上
韋述集賢記注開元五年始有制于東京乾元殿之東
廊排冩四庫書右散騎常侍崇文館學士舒國公禇無
量充使檢校　六年制令中書門下及文武百官入乾
元殿就東廊觀書其冬車駕入京其乾元殿書籍始令
於京大内東宫之麗正殿安置秘書官並為修書學士
麗正殿檢校官以麗正殿直學士為名　八年褚常侍
代知麗正殿事始取秘書學士入麗正校勘通前二十
人自此秘書事罷兩處學士合而為一　十年春車駕
幸東都始移書院於明福門外中書省之北仍以麗正
為名九月詔張燕公都知麗正殿修書　十一年春車
駕北巡便祠后土歸京師始於大明宫光順門外創造
書院依舊謂之麗正書院　十二年冬車駕入都始於
明福門外别置院亦以麗正書院為號　十三年詔改
集仙殿為集賢殿改麗正書院為集賢書院以中書令
張説右散騎常侍徐堅並為集賢學士説知院事自餘
並以舊官為學士及侍講學士等集賢院學士之名始
於此矣　十九年二月詔中書令蕭嵩為集賢院學士
知院事修國史三月詔桂州刺史張九齡為秘書少監
集賢院學士副知院事(原缺二/十一字)京大明宫集賢院在光
順門水大街之西南隣命婦院北接宫垣東隔街則諸
王待制院東史館西即將作監内作木場院内東西八
十步南北六十九步中院中㕔三間六架知院學士所
居堂東序開閤曲入小院内㕔三間四架㕔西軒廊三
間接書閣㕔西四部書閣及紙筆雜庫十間六架東廊
七間四架諸學士等分居之東北院小堂三間五架兩
厦北院北行十間十架屋西學士厨院西行三間兩厦
東行兩間偏􁓰(音剌偏􁓰舍也/篇訓云下屋也)西院西行二十間四架
東行十間四架院北面書手厨屋六間兩厦院内有雜
果百餘株外西院自中間而西長廊道北十間道北南
六間院内正屋三間四架一行師所居院中有仰觀臺
即一行占候之所院北有小園一所　興慶宫集賢院
在和風門横街之南東隔水巷隣中書省西接上舍内
局南隔巷即𢎞文館北街殿中省繖扇院并有廊後官
厨院内東西二十三步南北三十三步知院事學士正
㕔五間五架㕔東侠室兩間三架判院學士居之東行
四間五架學士居之西行四間五架院内雜庫及内史
居之南行十間兩掾分為厨庫及書抄冩食所院内雜
樹十餘株兼有假山叢竹清凉䕃暎中門之外道西步
廊兩門(門前東西有長廊即是中書西和風門毎日初/曉宰相入省及仗下後百寮有向中書就執政)
(諮决事者/皆由于此)　華清宫集賢院在宫北横街之南隣羽林
仗院北隔街金吾湯院東接驃騎大將軍髙力士宅西
隣衞尉寺院内東西四十八步南北五十步當中知院學
士正㕔三間五架東㕔三間四架内史居之西㕔三間
四架學士分居之東㕔之北東行三間四架西㕔之北
東行三間四架北行九間兩厦中門一間門西屏内精
舍徘徊一門東院北行三間兩厦東行三間兩厦東西
兩院隔南北長院出當大門　東京集賢院在明福門
外大街之西院東隔街對武成宫院西又有南北街街
西則史館及尚食局南隣中書省北接宫城院内東西
四十一歩南北五十八步書堂東向五間六架東院東
行冩書廊十五間南行五架書堂之南侠室三間五架
書堂之北侠室三間五架北行徘徊兩間四厦院庭當
中徘徊亭一間四厦南院西㕔三間四架東行五間南
行四間兩厦當書院大門永巷南正堂北向三間兩厦
西院南行四間兩厦北行五間四架西行八間院庭當
中有徘徊精舍四面步廊周廻南向開門兼有禪坐小
堂一間精舍院内又軒廊接學士所居之室書院大門
之外有水渠一道北從崇賢門南流至此　開元十九
年冬駕發京時集賢院四庫書揔八萬九十卷　經庫
一萬三千七百五十三　史庫二萬六千八百二十
子庫二萬一千五百四十八　集庫一萬七千九百六
十九　其中雜有梁陳周及隋代古書(梁代有大通大/同年所冩書卷)
(末有校書沈長文孟寳榮署記虞陳代有大建至德年/所冩書巻權端胡琛李爽戚邕  綜等校皆用短幅黄)
(牒紙文字拙惡書尾者名微位卑多不審定字齊周書/紙墨亦劣或用後魏時字自反為歸文子為  欠畫加)
(㸃應三反四又無當時名輩書記雲隋代舊書最為麗/好率用廣陵麻紙繕冩皆代蕭子  書書體研妙可愛)
(有秘書郎栁調崔君儒明餘慶竇威長孫威德等署紀疏/學士孔德紹彭季彰李文博袁公直等勘校青赤二色)
(璃軸五色綺帯纎竹帙紫𤣥黄表上織成有御正/御副等字但年嵗漸久紙色稍黑赤軸變為黄矣)貞觀
永徽麟德乾封縂庫咸亨舊本置院之後新冩書又多
於前皆分别部類装飾華麗(經庫用白牙木書軸赤黄/暈𢃄史庫用碧牙木書軸)
(青暈𢃄子庫用紫檀木書軸紫暈𢃄集庫用綠牙木書/軸緋暈𢃄圖書用紫檀木書大軸綠暈交心𢃄  籖帙)
(經庫用黄牙錦花織竹書帙籖史庫紅暈錦花織竹帙/綠碧牙籖子庫集庫緋暈錦花織竹帙子白牙籖  又)
(有紅色綠牙軸装集庫缺本書白牙黄花軸綠装經庫/副本其書帙悉以紫軸綾綠草綠方丈綾為裏又兼有)
(隋代青黄二色琉璃軸貞觀時紫白二檀木軸咸亨年/平頭漆書軸紫檀雲花軸紫檀忤頭軸白檀通身軸仰)
(心軸軸一十七種𢃄則兼有紅色紫綠紺素縫帛五色/凡十八種朱蠟染架皆以油帕覆之毎朝去帕拂塵燦)
(然錦繡奪/人目矣)　天寳三載　經庫七千七百七十六巻
史庫一萬四千八百五十九卷　子庫一萬六千二百
八十七卷　集庫一萬五千七百二十二卷　至十四
載四庫續冩又一萬六千八百三十二卷學士掌分局
押書課及承㫖修撰檢事屬文及勘校四庫書隨事分
知亦無定凖初院奏置四人充賓客為使加滿二十人
其後或遷或罷又有别勑召入數既不常竟無員額知
院學士及副相承致敬如諸司長官之例自餘亦約品
秩年齒為前後雖職位殊絶然皆抗禮相接無貴賤之
隔俸祿各依本官請受俸外每月太府給紙筆錢同𢎞
文館學士及修史官例
國朝興國三年詔三館新修書院宜為崇文院　按六
典武德中始置修文館隸門下省貞觀中建史館於禁
中專掌國史至開元五年乾元殿東廊冩四部書置刋
定官七年以麗正殿為修書院置使十三年召學士張
説等宴於集仙殿於是改殿為集賢即麗正殿也以修
書所為集賢殿書院三館之名肇於此矣自是集賢昭
文置大學士史館置監修國史皆以宰相兼領又置學
士直學士修撰直史館校理之職亦以它官領之其昭
文隸門下省史館寓於集賢尚未合為一梁遷都于汴
舊制未備至貞明中始以令右長慶門東北小屋十數
間為三館即後廢西館是也湫隘卑庳僅庇風雨周廬
徼道出於其旁衞士騶卒朝夕喧雜每受詔有所撰述
即移於他所以成之迄乎太祖朝以經營四方未暇改
作及上即位因幸故館歴覽舊址顧左右曰若此之陋
豈所以待天下之賢俊耶是日詔有司度左昇龍門東
北地為三館命中書舍人(前命/内侍)督工徒晨夜兼作其棟
宇之制皆上所親授焉自舉役車駕凡再臨幸至是功
畢輪奐壮麗冠于内庭近世鮮比又詔敞園圃雜植花
木引溝水以灌溉之於西序啓便門以備行幸於是盡
遷西館之書分於兩廊貯焉東廊為昭文書庫南廊為
集賢書庫西廊凡四庫分經史子集四部為史館書庫
初乾德中平蜀得書一萬三千卷開寳中平吳又得書
三萬卷參以舊書為八萬卷凡六庫書皆以類相從用
雕木為架以青綾帕幕之簡䇿之府翕然一變矣　淳
化元年以太子中允和㠓直集賢院先是集賢有大學
士直學士修撰校理之職至是置直院從新制也(國朝/㑹要)
(集賢舊無直院之名惟江南李氏嘗/以朝士任之至是始置從新制也)
元祐官品令集賢殿修撰正六品
筆談集賢院記開元故事校書官許稱學士今三館職
事皆稱學士用開元故事也
紹聖二年四月二日勑改直集賢院為直秘閣集賢院
學士為集賢殿修撰見𢃄人並改正
　　　大學士　　　學士
學士加大(唐李泌為相加集賢殿崇文館大學士修國/史泌建言學士加大乃中宗時及張説為之)
(固辭乃以學士知院事至崔圓/復為大學士亦引泌為讓而止)月蝕東壁大臣有憂(貞/元)
(四年八月月蝕東壁泌曰東壁圖書府大臣當有憂者/吾以宰相兼學士當之矣昔燕國公張説由是以亡又)
(可免乎明/年果卒)崇寵大臣(集賢記注上欲以張燕公為大學/士辭曰學士無大稱中宗欲以崇)
(寵大臣修文館乃有大學士之名如臣未學/動皆陛下規模豈敢以大為稱辭再三從之)辭不敢以
大為稱(上/)侍講周易(開元十一年詔學士侯行果等/每日侍講周易及莊子老子)隔
日講易(其後皇太子奏請讀周易上謂人曰吾更選一/明易而有名行亦無出於侯行果者又令行果)
(隔日為皇/太子講易)讌飲賦詩(時又頻賜酒饋學士等讌飲為樂/前後賦詩奏上凢數百首時院内)
(既有宰臣及侍讀屢承恩渥賜以甘瓜綠李及四方珍/異燕公詩曰東壁圖書府西園翰墨林誦詩聞國政講)
(易見天心當時詞人稱為尤美前後令趙冬曦張九齡/戚□業韋述為詩序學士䓁賦詩編成篇軸以進上上)
(毎嘉/賞焉)賜錢充食本(又賜錢一千貫文以充食本時院内/供擬稍厚中書舍人陸堅亦充翰林)
(供奉每日入院堅以學士或非其人而所司祗供優厚/將為糜費嘗謂人曰此何益國家空致如此費損將建)
(議請一切罷之燕公明之曰吾聞自古帝王功成理定/則有奢縱之戒或造池臺或躭聲色豈如今日聖上崇)
(儒重道親自講諷刋校圖書詳延學者今日之舉是聖/主也禮樂之司永代楷模不易之道也所費者細所益)
(者大陸子之言未為逹也上/聞其言堅之恩眷漸減初也)因獻詩賜賛褒美(張燕公/等因獻)
(賦詩上各賜賛以褒美之勅曰得所進詩甚有佳妙風/雅之道斯為可觀並據才能略為賛述具如别紙宜各)
(領之上自以五色牋八分書之賫付院散付學士校張説/德重和鼎功踰濟川詞林秀逸翰苑光鮮  徐堅  史天)
(祿論經上庠華詞宛麗雄辯抑揚冬賀知章禮樂之司文/章之苑學優藝博才髙思逺  趙  曦白簡端嚴青史良)
(直清詞雅韻博覽强識行康子元才識清逺言談幽秘四/科文學六書仁義  侯  果洪鐘佇叩明鏡不疲蒐彖繫)
(象動中威儀真韋述職參山甫業纂𤣥成六藝述作四始/飛英  敬㑹  名乃㑹真迹惟契道摳衣講習臨筵振藻)
(方趙𤣥黙才比丘明學兼儒墨叙述微婉講論道德子東/  顥地遊天禄門嗣滑稽三冬足用六藝斯齊  李  釗)
(干木流度指樹貽芳諷諌遺闕啟發篇章/熊才方班馬考理篇籍抑揚風雅  毋焸)　(吕向族茂飛/    軒轅之)
(任諌諍之職聞詩聞禮有才有識􁃞陸去秦才光於晉價/重於張州縣斯屈文翰尤長  戚  業郁郁高文英英博)
(識持我行憲式是諒直良余欽文章兩瞻才術兼美思在/窮經專學舊史  孫季  蓬山之秀芸閣之英雄詞卓傑)
(雅思縱横於㝷勅善冩真人貌學士等欲/畫像書替  舍象亭屬車駕東行竟不果)酒酣賦詩(十三/年三)
(月因奏封禪儀注勅學士等賜宴於集仙殿上制詩序羣/臣賦詩上于坐上口詔改為集賢殿時預宴者宰臣源侍)
(中/㑹)　(張燕公學士徐堅賀知章康子元趙冬曦侯行果敬/趙𤣥黙韋述李子釗陸去秦吕向咸􁃞業毋焸余)
(欽孫季良馮朝隱等時新進櫻桃上令遍於席上散布/各令諸官拾取之飲以醇醪清酤之酒酒酣簾内出彩)
(牋令燕公賦宫韻羣臣賦詩并出彩羅令擲雙/六頭子得重彩者分之宴訖錫銀盤雜彩有差)文儒美
稱(褚常侍奏以學士為稱相承並即入御張燕公嘗謂/人曰學士者文儒之美稱皆須詔勅特授豈合因循)
(自名至是承恩然後列名詔後時賀知章從太常少卿/遷禮部侍郎兼授學士一日併謝訖謁宰臣源侍中曰)
(賀公文著盛名今日一時加二榮命並為學士之光輝/雖然學士與侍郎二者孰為美燕公曰侍郎自皇朝以)
(来為衣冠之華選自非履歴清要望實具美者無以居/之雖然終是具員之吏又非徃賢所慕學士者懷先王)
(之道為縉紳軌儀藴揚班之彩兼游夏之文/學始可以處之無愧二美之中此為愈也)一時加二
榮命為縉紳軌儀(上/)去幕上牓(十四年駕至東都百官/於天津橋南酺宴集賢)
(院幕次在中書門下次尚書省之上時燕公欲尊崇儒/學令檢校御史及衛尉依張設集賢院官設大牓懸於)
(幕上徐常侍晨入遂令去之謂諸學士曰君子欲晦其/美不欲多上人也書院權制非百司之列徒以朝廷尚)
(儒宰相為使遂得列於諸司之上當自挹退不宜光耀/以損儒風及百僚列坐郎官竊議不伏角觚既動郎中)
(員外盡来入院幕下/學士頻失其位次)擅一時文詞之美(十六年張燕公/拜右丞相依舊)
(學士知院事燕公與徐常侍聖厯年同為珠英學士毎/相推重至是舊學士死亡並盡唯二人在燕分嘗手冩)
(同時諸人名與觀之悲歡良久徐曰諸公昔年皆擅一/時文詞之美敢問孰為先後燕公曰李嶠崔融薛稷宋)
(之問之文皆如良金美玉無施不可富嘉謨之文如孤/峯絶岸壁立萬仭叢雲鬱興震電俱發    誠可畏也)
(若施於廊廟則為駭矣閻朝隱之文如麗服靚糚衣之/綺繡燕歌趙舞觀者忘憂然類之雅頌則為罪矣徐又)
(曰今之後進文詞孰賢公曰韓休之文如太羮𤣥酒雖/雅有典則而薄于滋味許景先之文如豐肌膩理雖濃)
(華可愛而乏于風骨張九齡之文如輕縑素練雖濟時/適用而窘于邊幅王翰之文如瓊杯玉斚雖炫然可觀)
(濟其而多玷闕若數子者各能箴其所闕/    所長亦一時之秀可繼于前賢爾)三殿侍講(命/學)
(士劉希烈等/於三殿侍講)行宫侍講(駕發東都北巡祭太行山至福/喜須召學士舍人陳希烈等於)
(行宮侍講/賜衣兩襲)專揔院務(十九年張九齡起復中書侍郎同/中書門下平章事集賢院學士副)
(知院事時雜御副使/居相位專搃院務)素儒緩無吏幹(烏利貞開元八年/補修書直學士其)
(年因選授濟川山莊令自講出院素儒緩/無吏幹到任無幾為吏人所詐遂免官)上表請歸鄉
里榮之(賀知章拜集賢院學士後以年老上表請度為/道士歸鄉里詔許之上親製詩序令所司供帳)
(百司餞送賦詩序别仍拜其子典設郎曽子為朝散大/夫本郡㑹稽司馬以申侍養知章時以羸㾀昏耄轝而)
(徃到㑹稽無幾老終鄉里/榮之舊史單名曽無子字)稽古之力(王廻質開元十年/拜集賢院學士仍)
(侍讀廻質山東宿儒褐布詔拜既入侍讀仍令侍皇太/子讀書及壽王通孝經賜廻質束帛酒饌及床褥衣被)
(等令廻質坐床上坐側羅列所賜物金吾奉歸其家里/巷觀者如牆家人迎門歡譟皆歎曰稽古之力信不虗)
(也/)父子相次為學士(徐嶠授集賢院直學士即散騎/常侍堅之子父子相次為學士)十
八學士(唐張説前後三入相三十餘年掌文學之任為/儒臣宗上嘗為文引于禁中令説視草説亦善)
(用已長引文儒侍從之臣以左右王化天子始以經術/之道開集賢院殿置十八學士以修太宗之政當時紹)
(文之士始尚古風上/之好文自説始也)修開元禮(𤣥宗二十年秋召集賢/院學士等修大唐開元)
(禮一百/五十卷)集賢有人(貞元中集賢學士甚衆㑹召問神䇿/軍建置之由相府討求不知所出諸)
(學士悉不能對乃訪于蔣義義徵引根源事甚詳悉宰/臣髙郢鄭珣瑜相顧曰集賢有人矣翌日詔兼判集賢)
(院事義祖瓌開元中𢎞文館學士父将明/集賢殿學士父子代為學士儒者榮之)父子代為學
士(上/)集賢院是吾家(九國志南唐徐鍇為虞部員外郎/專掌集賢院由此鋭意羣籍不復)
(問家事嘗言集賢院即是吾/家指所居曰此寄宿之所耳)特授學士以就全給(國朝/皇祐)
(四年知沙州資政殿學士吴育以疾乞盡落學士職只/守本官權領西京留司御史臺仁宗曰聞吴育以力學)
(損心以成此疾且吴育文行方為人之師表比欲召歸/講習以備顧問而亟有此請且待從之又曰若止守本)
(官則俸入差減可特授一集賢院學士以就全給宰臣/等對曰陛下知育之深待育之厚亦足勵孤陋澆浮之)
(輩天下聞之/孰不知勸)
　　　修撰(沿革見上/)
撰南宫故事(集賢注記開元十九年盧若虗遷右補闕/入院修撰若虚博綜墳史尤明族姓撰南)
(宫故事/三十卷)經七年罷(十九年洪孝昌以前荆州江陵主簿/入院修撰在任凢經七年修撰而罷)
(焉/)參議修老子䟽(二十年崔沔以左散騎常侍入院修/撰奉勑與道士趙仙甫王虗貞并諸)
(學士參議/修老子疏)奏記詞理明白(國朝李昉以右拾遺集賢殿/修撰周顯德中宰相李穀帥)
(師征淮南表昉為記室世宗毎覽軍中奏記愛其詞理/明白多稱善問誰為之左右以昉對明年還擢為主客)
(員外郎知制誥充/集賢殿直學士)冠綸閣之首(王旦以虞部員外郎同/判吏部銓考課院屬妻)
(父趙昌言叅知政事旦以官屬避嫌引唐獨孤郁權德/輿故事辭職即改禮部郎中集賢殿修撰昌言出征蜀)
(機務日多以旦復知制誥依前修撰仍/判院事而賜金紫令冠綸閣之首)
　　　直集賢院
暴卒院中(集賢記注天寳二年樊端應髙道不仕/試拜家令丞同正直集賢院暴卒院中)詞理
精當有老成之風(國朝至道元年翰林學士及三館學/士以上新増琴絃院各獻歌詩賦頌)
(上謂宰相曰近日朝廷文物甚盛羣臣所獻朕一一覽/之校其工拙唯李宗諤趙安仁楊億詞理精當有老成)
(之風可召至中書奬諭入曰吴淑安德裕胡旦或詞彩/古雅或學問優博又其次也乙未以李宗諤為太常博)
(士依前直昭文館趙安仁為太常丞依/前直集賢院楊億賜緋魚袋賞之也)宫府牋奏多其
撰述(三年著作佐郎直集賢院楊億為左正言依前充/直億㓜善屬文故太宗尤所寵待上嘉其俊敏宫)
(府牋奏多其撰述故/行慶之際首加奬㧞)前進士(集賢記注衞包以前鄉貢/進士直院其年授内黄簿)
　　　集賢校理(待制附/)
習藝館内(集賢記注劉光謙開元二十/九年以習藝館内入院校理)常選(二十年史/惟則以吏)
(部當選入内院/待制仍校理)試文章(徐闉二十一年以武功選人上/博聞竒要二十卷試文章及第)
(留院/校理)白衣上書(天寳九年先朝以白衣上書試經及第/拜右威衛倉曹集賢待制是嵗薛須以)
(白衣上書試經及第拜/左驍衞胄曹集賢待制)父子相次入院(十三年竇叔展/以宜夀    尉)
(遷左拾遺入院待制尋李叔展入院/則中書舍人華之子父子相次)獻詩預㑹(國朝淳化元/年詔自今遊)
(宴宣召直館其集賢秘閣校理並令預㑹先是帝宴于/後苑三館學士預李宗諤任集賢校理閤門吏拒之不)
(得入宗諤獻詩述其事故有是命直館修撰校理之職/名數雖異職務畧同閣門拒校理不得預宴吏失之也)
　　秘閣　　　直秘閣
　　　秘閣校理(典書楷書/冩御書)
　　　(勾當三館祕閣公事官/又置館閣編定書籍)
國朝端拱元年五月置秘閣於崇文院中堂　按六典
秘書省中外三閣掌典圖書古今文字皆在禁中兩漢
或從金馬門外歴代不常其處唐季亂離中原多故百
王之書蕩盡蘭臺延閣空存名號　太宗崇尚儒術屢
下詔購求羣書至是乃以史館之北堂建秘閣仍送三
館書萬卷以實其中是月以吏部侍郎李至兼秘書監
始建直閣校理之職又詔史館盡取天文占候䜟緯方
術等書五千一十二卷并内出古畫墨跡百一十四軸
悉藏之閣上至等言請與三館並列於是詔令秘閣宜
次三館其秘書省依舊屬京百司　三年八月以增修
秘閣成帝作新修秘閣賛以賜近臣宰相李昉等請刻
石閣下李至上表引顔真卿請肅宗題放生池碑額及
賜易簡乞飛白玉堂之署為比願賜新額以光秘府後
數日賜宴閣下遣中使齎御飛白書秘閣二字以賜之
　九月幸新秘閣帝登閣觀羣書齊整喜形于色謂侍
臣曰喪亂以来經籍散失周孔之教將墜於地朕即位
之後多方收拾抄冩購募今方及數萬卷千古治亂之
道並在其中矣即召侍臣賜坐命酒仍召三館學士預
坐日晚還宫顧昭宣使王繼恩曰爾可召傅潜戴興令
至閣下恣觀書籍給御酒與諸將飲宴潜等皆典禁兵
帝欲其知文儒之盛故也　十月李至以御書千字文
於御製祕閣賛碑隂模勒上石帝曰千字文偶然閒冩
因令勒石李至更欲鐫勒且非垂世立教之文孝經一
書乃百行之本朕當親書冩勒在碑隂可也
端拱元年五月以吏部侍郎李至兼秘書監及提舉(一/作)
(轄/)祕閣供御圖書直史館宋泌兼直祕閣史館檢討杜
鎬充校理　八月命内品裴愈監祕閣圖書是月祕閣
言見管供御書籍及㸃檢抄冩封鎻庫門出納公事今
乞兼委直閣宋泌校理杜鎬與裴愈同共勾當今後直
閣校理及監修圖書官内有差出即令逓相交割其閣
常以最上一員相承勾當永為定式從之自後直閣校
理皆如此制咸平後入者始不領事務
咸平初詔奉太宗聖容二本洎御集藏于閣上　景德
四年分内藏西庫地以廣秘閣
大中祥符中詔以祕書監楊億判祕閣事自後五品以上
官不兼監者止云判閣其祕書省事亦掌焉
端拱二年置典書楷書各五人冩御書十人其後减典
書二人又增楷書三人别置装裁匠十二人
天禧五年始命内殿崇班皇甫繼明同勾當三館祕閣
公事先是劉崇超在館止云監三館書籍祕閣圖書崇
超與王欽若厚善丁謂為相惡之遂引繼明與崇超同
掌因為同管勾當公事内臣與大學士同職時論非之
天聖五年詔監三館祕閣自今依舊例只置一員
嘉祐四年置館閣編定書籍官
紹聖四年四月二日勅直集賢院改為直祕閣集賢校
理
召試稱㫖(端拱元年以殿中丞夏侯嘉正為右正言直/史館兼直祕閣嘉正嘗為洞庭賦為右散騎)
(常侍徐鉉所稱由此帝知其/名召試禁中稱㫖特有是命)浙右無館閣之職(至道二/年以都)
(官郎中黄夷簡上言浙右人無預館閣之職者因陳/故吳越王僚佐嘗從王入朝辭甚懇上憐之有是命)獻
詩預㑹(見集賢/校理)木天(内諸司舍屋惟祕閣最宏壮閣/下穹隆髙敞相傳謂之木天)
筆談館閣每夜輪校官一人直宿如有故不宿則虚其
夜謂之豁宿故事豁宿不得過四至第五日即須入宿
遇豁宿例於(缺/)厯相傳謂之害肚厯
　　館閣校勘
國朝天聖四年置館閣校勘　五年以大理評事館閣
校勘王琪簽書南京留守判官公事特令𢃄館閣校勘
外任校勘官未有𢃄外任者時晏殊辟琪特有是命
元祐四年七月館閣(缺/)
校勘讀書(天聖四年樞宻副使尚書左丞張士燧言臣/男大理評事友直㓜親筆硯望令於館閣校)
(勘詔友直且於館閣讀書/自今館閣校勘更不添置)
　
　
　
　職官分紀卷十五
欽定四庫全書
　職官分紀巻十六
　　　　　　　　　　　　宋　孫逢吉　撰
　　秘書省
後漢桓帝延熹二年置秘書監官
晉職官志秘書監案漢桓帝延熹二年置秘書監後省
魏武為魏王置秘書令丞及文帝黄初初置中書令典
尚書奏事而秘書改令為監後以何禎為秘書丞而秘
書先自有丞乃以禎為秘書右丞及晉受命武帝以秘
書并中書其秘書著作之局不廢惠帝永平中復置秘
書監其屬官有丞有郎并統著作省
沈約宋書百官志秘書監丞各一人魏武帝建國有秘
書令左右丞黄初中分秘書立中書而秘書之局不廢
昔漢武帝建藏書之策置冩書之官於是天下文籍悉
在天禄石渠延閣廣内秘府之室謂之秘書至成哀世
使劉向父子以本官典其事至於後漢則圖籍在東觀
有校書郎又有著作郎(傅毅馬融之徒多為校書郎又/蔡邕従尚書郎選入東觀著作)
(邕既已為尚書郎而入東觀/著作復拜議郎知是著作郎)又碩學達官往往典校秘
書如向歆故事故但校書東觀或有兼撰漢記也
王肅論秘書不應屬少府表曰魏之秘書即漢之東觀
郡國諸書悉云上東觀且自大魏分秘書而為中書以來
傳緒相繼於今二監未有言屬於少府者也今欲使臣
編名於騶従言事于外府不亦隳朝制而辱國典乎太
和中蘭臺秘書爭儀三府奏議秘書司先王之載籍掌
制書之典與中書相亞與中書為官聫隋百官志梁秘
書省置監丞各一人郎四人掌國之典籍圖書著作郎
一人佐郎八人
後齊秘書省典司經籍監丞各一人郎中四人校書郎
十二人正字四人又領著作省郎二人佐郎八人校書
二人
隋秘書省監丞各一人郎四人校書郎十二人正字四
人録事二人領著作太史二曹
唐職官志秘書省監一員(従三品監之名後漢桓帝置/魏晉不改後周謂之外史下)
(大夫隋後為秘書監従第一品煬帝改為秘書令武徳/復為監龍朔改為蘭臺太史天授改為麟臺監神龍復)
(為秘/書監)少監二員(従四品上少監隋煬帝置龍朔改為蘭/臺侍郎天授為麟臺少監神龍復為秘)
(書少監比置一員/太極初増置一員)
六典秘書省監一人従三品(周禮春官太史掌建邦之/六典又小史掌邦國之志)
(定繫代又外史掌四方之志三王五帝之書並秘書之/任也秦則博士官所職禁人藏書漢氏除挾書之律開)
(獻書之路置冩書之官又令謁者陳農求遺書於天下/故文籍往往而出並蔵之書府在外則有太常太史博)
(士掌之内則有延閣廣内石渠之藏又御史中丞在殿/中掌蘭臺秘書圖籍又未央宫中有麒麟閣天禄閣亦)
(藏書劉向揚雄典校皆在禁中謂之中書猶今言内庫/書也後漢則藏之東觀亦禁中也桓帝延熹二年始置)
(秘書監屬太常掌禁中圖書秘記故曰秘書漢官云秘/書監一人秩六百石魏武為魏王置秘書令典尚書奏)
(事即中書之任也兼掌圖書秘記文帝黄初中分秘書/立中書因置監令乃以散騎常侍王象領秘書監撰皇)
(覽魏氏蘭臺亦藏書御史掌焉魏畧薛夏六蘭臺為外/臺秘書為内閣是也魏初秘書屬少府及王肅為監以)
(為秘書之職即漢東觀之任安可復屬少府自此之後/不復屬焉至晉武又以秘書并入中書惠帝永平元年)
(詔秘書典綜經籍考校古今中書自有職務逺相統攝/于事不専冝令復别置秘書寺掌中外三閣圖書自是)
(秘書寺始外置焉晉令六品第五絳朝服銅印墨綬進/賢兩梁冠佩水蒼玉宋齊同晉氏梁改為省與尚書中)
(書門下集書為五省秘書監増秩中二千石品第三後/制十八班秘書監班第十一陳依梁後魏亦以秘書為)
(五省之數監初従第二品中太和末正第三品北齊依/魏後周春官府置外史下大夫掌書籍此秘書監之任)
(也隋秘書與尚書門下内史殿中為五省秘書監正三/品煬帝降為從三品後改為令武徳初改為監龍朔二)
(年改為蘭臺其監曰蘭臺太史咸亨元年/復舊天授初改為麟臺監神龍元年復舊)少監二人(隋/煬)
(帝三年置一人従四品掌貳秘書監之職其後/改為少令皇朝因隋為少監餘同唐百官志)秘書監
之職掌邦國經籍圖書之事有二一曰著作二曰太史
皆率其屬而修其職(凡四部之書必立三本曰正本副/本貯本以供進内及賜人凡敕賜)
(人書無本皆/别冩以給之)少監為之貳
國朝舊有太史局歸於司天監淳化元年詔秘閣次三
館秘書省仍𨽻京百司監丞郎校書郎正字著作郎佐
郎官名皆仍其舊惟無定員及不専職本省之務分莅
中外之任監闕即以朝官判秘閣官兼充大中祥符九
年詔秘書監楊億判閣兼秘書省事億為正監不當更
言判省閣有司誤也元祐四年七月秘書省官三年為
一任依舊法闗陞不用舉主
御史為隣(漢初御史中丞掌蘭臺秘書圖籍之事至魏/晉其制猶存故歴代營都邑置府寺必以秘)
(書省及御/史臺為隣)麒麟殿(三輔黄圖未央宫東麒麟殿/藏秘書即揚雄校書之所也)羣玉之山
(穆天子傳穆天子西登崑崙見西王母又/曰登已至於羣玉之山先王所謂策府也)東壁(石氏星/經東壁)
(之星主/文籍)芸臺(魚豢典畧芸香辟紙魚蠧故藏書臺/稱芸臺又曰蘭臺也用秘書署璽)藏室
(華嶠後漢書學者稱東觀為老氏藏室道家蓬萊/山王融曲水詩序云記言事于仙室謂藏室也)蓬山
仙室(上/)
　　監
後漢(以下沿革并/見秘書省門)
國朝元祐官品令秘書監正四品
正官書(晉書張華嘗徙居載書三十乘秘書/監摯虞撰定官書皆資華本以取正)不願為侍
臣(王𨼆晉書羊祜為黄門郎陳留王立/以少帝不願為侍臣徙為秘書監)著魏書(王沉為/秘書監)
(著魏書多為時/諱而善序事)撰次汲冢書(晉諸公讃荀勗領秘書監/太康二年汲郡冢中得竹)
(書朂躬自撰次注冩以為中經/列於秘書經傳闕文多所證明)幽譛符命(庾峻自司空/長史轉秘書)
(監幽讃符命天文/地理因有述焉)掌秘奥宣明史籍(温嶠舉荀崧為秘/書監曰夫國史之)
(興將以明得失之迹謂之實録使一代之典煥然可觀/散騎常侍崧文質彬彬思義通博歴任先朝蒞事以穆)
(宜掌秘奥/宣明史籍)蘭臺之官(王充論衡蘭臺/之官監國得失)簡嚴能檢下(魏王/肅表)
(曰青龍之末王者所選秘書監詔秘書騶史以上三百/餘人非但學問又當簡威嚴能檢下者詔肅以常侍領)
(焉/)自負宿名意每怏怏(栁粲晉記華譚為秘書監自負/宿名意毎怏怏嘗從容謂上曰)
(臣已老矣將待死秘閣汲/黯之言復存于今帝不悦)著三國陽秋(晉中興書孫盛/為秘書監篤尚)
(好學自少及長手不釋卷既居史官乃著三國陽秋按/本傳著魏氏春秋晉陽秋晉陽秋詞直而理正咸稱良)
(史/焉)有良史之志(華嶠集詔曰尚書嶠體素𢎞簡文雅該/通歴覽古今博文多識著書實録有良)
(史之志轉為秘書監其加散騎常侍班同中書寺為内/臺使中書散騎著作及治體音律天文數術南省文章)
(門下撰集皆典領之嶠表伏見詔書以臣為秘書監加/位常伯昔劉向父子世典史籍馬融通博三入東觀非)
(臣膚淺所敢/投迹云云)劉向世典史籍(上/)馬融三入東觀(上/)天閣
寳秘(南史何憲字子思博涉該通羣籍畢覧天閣寳秘/人間散逸無遺漏焉任昉劉渢共執秘閣四部書)
(試問其所知自甲至丁書説一事并叙𫐠/作之體連日累夜莫見其所遺渢音馮)人間散逸無
遺漏(上/)手自讎校(梁任昉字彦昇為秘書監自齊永元/以來秘閣四部篇巻紛雜昉手自讎)
(校由是篇/目定焉)中秘二省多諸文士(後魏世祖欲拜伊馛為/尚書兼郡公馛辭曰尚)
(書務殷公爵至重非臣年少愚近所冝倚任請収過恩/世祖周其所欲馛曰中秘二省多諸文士若恩矜不已)
(請㕘其次世祖賢之遂拜為/中䕶將軍秘書監馛音䟦)書有五厄(隋書開皇初秘/書監牛𢎞以典)
(籍遺逸上表請開獻書之路曰昔周徳既衰舊經紊棄/孔子以天聖之才開素王之業憲章祖𫐠制禮刋詩正)
(五始而修春秋闡十翼而𢎞易道及秦皇馭㝢吞滅諸/侯先王墳籍掃地皆盡此則書之一厄也漢興建藏書)
(之策置校書之官至孝成之世遣謁者陳農求遺書於/天下詔劉向父子讎校篇籍漢之典文於斯為盛及王)
(莽之末並從焚燼此則書之二厄也光武嗣興尤重經/誥未及下車先求文雅肅宗親臨講肄和帝數幸書林)
(其蘭臺石室鴻都東觀秘書填委更倍於前及孝獻移/都吏民擾亂圖書絲綿皆取為帷囊所収而西裁七千)
(餘卷屬西凉大亂一時燔蕩此則書之三厄也魏文代/漢更集經典皆藏秘書内外三閣遣秘書郎鄭黙刪定)
(舊文時之論者美其朱紫有别晉氏乗之文集尤廣晉/秘書監荀朂定魏内經更著新簿屬劉石凴凌従而失)
(墜此則書之四厄也永嘉之後㓂竊競興其建國立家/雖傳名號憲章禮樂寂滅無聞劉裕平姚収其圖籍五)
(經子史纔四千巻皆赤軸青紙文字古拙并歸江左宋/祕書丞王儉依劉氏七畧撰為七志梁人阮孝緒亦為)
(七録總其書數三千餘卷及侯景渡江破滅梁室秘省/經籍雖従兵火其文徳殿内書史宛然猶存蕭繹據有)
(江陵遣將破平侯景収文徳之書及公私典籍重本七/萬餘卷悉送荆州及周師入郢繹悉焚之於外城所収)
(十纔一二比則書之五厄也後魏爰自幽方遷宅伊洛/日不暇給經籍闕如周氏創基闗右軍車未息保定之)
(始書止八千後加収集方盈萬卷高氏據有山東初亦/採訪驗其本目殘闕彌多及東夏初平獲其經史四部)
(重雜三萬餘巻所益舊書五千而已今御書单本合一/萬五千餘巻部帙之間仍有殘闕比梁之舊目止有一)
(半至于隂陽河洛之篇醫方圖譜之説稱復為少臣以/經書自仲尼迄仐數遭五厄興集之期屬膺聖代今秘)
(藉見書亦足披覧但一時載籍須令大備不可王府所/無私家乃有若猥發明詔兼開購賞則異典必致館閣)
(斯積上納之於是下詔獻書一卷/賚絹一疋一二年閫篇集稍備)刻木偶置之於座(栁/誓)
(煬帝嗣位拜秘書監退朝之後便命入閣言晏諷讀終/日而罷帝每與嬪后對酒時逢興㑹輙遣命之至與同)
(榻共席恩若友朋帝猶恨不能夜召于是命刻木偶人/施闗機能坐起拜伏以象于誓帝每月下對酒輙令宫)
(人置之于座與相酬酢而為歡/笑按隋書作栁𧦬未詳𧦬音辨)校定四部書(唐魏徴遷/秘書監奏)
(引學者校定四部書自/是秘府圖籍粲然畢備)㕘預朝政(徵為秘書監/㕘預朝政)博識(虞/世)
(南為秘書監太宗重其博識每幾務之隙引之談論/共觀經史每論及古先帝王為政得失必存規諷)竒
書難字(顔師古拜秘書少監専典刋正所有竒書/難字衆所共惑者隨疑剖晰曲盡其原)稱秘
書外監(秘書監賀知章性放曠晚年尤加縦誕自號四/明狂客又稱秘書外監遨逰里巷醉後屬辭動)
(成巻軸文不加㸃皆有可觀天寳三載知章上疏請度/為道士求還鄉里仍捨本鄉宅為觀上許之御製詩以)
(贈/行)三教談論(白居易自蘓州召拜秘書監賜金紫文宗/誕日召居易與僧惟澄道士趙常盈對御)
(講論于麟徳殿居易論難鋒起/辭辯泉注上所罕覯深嗟異之)詠石榴詩(孔紹安大業/末為監察御)
(史時高祖為隋討賊於河東詔紹安監高祖之軍深見/接遇及高祖受禅紹安自洛陽間行來奔高祖見之甚)
(悦拜内史舍人時夏侯端亦嘗為御史監高祖軍先歸/朝授秘書監紹安因侍宴應詔詠石榴詩曰祗為時來)
(晚開花不及/春時人稱之)秘府無事(國朝至道中賈黄中自澶州受/代赴闕先豐碩雄壮自是頓羸)
(瘵欝若枯藤上憐之拜禮部侍郎兼秘書/監以黄中素嗜文籍而秘府無事擾之也)疾愈求朝謁
(大中祥符七年秘書監分司西京楊億以疾愈求朝謁/上因曰億文學鮮偕然或言其好切議朝政王旦曰億)
(受國深恩非土木類或談謔過/當則有之訕讟之事恐不為也)諌戯作艶詩(唐虞世南/為秘書監)
(太宗謂侍臣曰朕因暇日每與虞世南商畧今古朕有/一言之善虞世南未嘗不悦有一言之失未嘗不恨悵)
(朕嘗戯作艷詩虞世南便進曰聖作雖工體制非雅上/之所好下必隨之此文一行恐致風靡輕薄成俗非為)
(國之利賜令繼和輙申狂簡而今之後更有斯文繼以/死請不敢奉詔其懇誠若此朕用嘉焉羣臣皆若虞世)
(南天下何憂不治因顧謂虞世南曰朕更有此詩卿能/死否虞世南對曰臣聞詩者動天地感鬼神上以風化)
(下下以風刺上故季札聴詩而知國之興廢盛衰之道/實繫於兹臣雖愚談願不奉詔太宗大悦賜絹五十疋)
　　少監(沿革見秘/書省門)
國朝元祐官品令秘書少監従五品
卧振高風(唐蕭徳言以年老請致仕太宗不許詔曰頃/年以來天下無事方欲建禮作樂偃武修文)
(卿年齒已衰教將何恃所兾才徳兼茂卧振高風使濟/南伏生復在於兹日闗西孔子故顯於當今拜秘書少)
(監兩宫禮/賜甚厚)與父並命(趙宗儒字秉文拜右拾遺翰林學/士時父曄秘書少監與父並命出)
(於一日當/時榮之)㕘預政事(周思茂自右史轉太子舍人典履/永在禁中最䝉親遇至于政事損)
(益多所㕘預累遷麟臺少監崇/文館學士垂拱四年下獄死)以儒素見稱(王紹宗為/秘書少監)
(仍侍皇太子讀書紹宗性澹雅以儒素見稱當時朝廷/之士咸敬慕之張易之兄弟亦加厚禮易之伏誅紹宗)
(坐/廢)領史職者不宜為諫官(徳宗以左諫議大夫史館修/撰張薦為秘書少監修撰如)
(故時裴延齡貴欲異同宰府乃言於上曰諫議大夫論/朝廷得失之官史館修撰書朝廷得失之事則領史職)
(者不宜為諫/官故有是命)
　　丞
魏志武帝置秘書左右丞以劉放為左丞孫資為右丞
王肅表陛下垂意於稽古留神於墳典故轉臺郎公府
茂才以左右丞若自今後詔郎皆依丞選見㑹威儀使
有常秩則人樂秘書之職矣建安二十三年秘書丞郎
比侍御史下節度比蘭臺令史此為丞郎宜亞侍御史
而今位在符節郎下符節郎秩三百石秘書丞秩四百
石高秩在下違賤貴之宜符節郎在上失内外之叙臣
愚以為秘書職於三臺為近宻中書郎在尚書丞郎上
秘書丞郎冝次尚書郎下不然則冝次侍御史下秘書
丞郎俱四百石遷冝比尚書郎出亦宜為郡此陛下崇
儒術之盛事也
晉職官志(見秘書/省門)
齊職儀秘書丞銅印墨綬(按通典晉後署秘書丞銅印/墨綬進賢一梁冠絳朝服宋)
(為黄綬餘與晉同齊梁尤重/陳隋印綬與齊同歴代皆有)
隋百官志(見秘書/省門)
新唐百官志秘書丞一人(従五/品上)
六典秘書丞一人従五品(漢獻帝建安中魏武為魏王/置秘書令及二丞與尚書奏)
(事並中書之任也魏志劉劭建安末自秘書郎轉秘書/丞是也魏文黄初中分秘書立中書以秘書左丞劉放)
(為中書監秘書右丞孫資為中書令而秘書丞一人秩/四百石魏志云何禎文帝時上許都賦帝異之公車徴)
(到為秘書郎後月餘禎關事帝問外吾本用禎為丞何/故為郎案主者罪遂改為丞時秘書丞尚未轉遂以禎)
(為右丞晉武并秘書入中書謂之中書秘書丞惠帝又/置秘書丞二人晉令秘書丞品第六銅印墨綬進賢一)
(梁冠絳朝服晉書稱桓石綏為秘書丞啟校四部圖書/宋齊並一人品服同晉氏梁増品第五秩六百石銅印)
(黄綬陳依梁後魏秘書丞一人正第五品上北齊因之/後周春官府有小外史上士之職葢比秘書丞之任也)
(隋氏秘書丞一人正/五品龍朔曰大夫)掌判省事
國朝元祐官品令従七品
分領著作事(後魏李彪字道固遷秘書丞分領著作事/自文成帝己未至於太和崔浩高允著述)
(圖書編年叙録為春秋體遺落時事彪與秘書令高祐/始奏従事遷固體創為紀傳表志之目焉按本傳但云)
(奏著作事/無分領文)職近日月(魏王肅論秘書表云青龍中議秘/書丞郎與博士議郎同職近日月)
(宜在三臺上秘書丞/郎宜比尚書丞郎)數奏文賦(魏畧嚴苞黄初中以高/才入為秘書丞數奏文)
(賦帝/異之)天水薛宣聲(薛夏字宣聲天水人也博學有才天/水舊有姜閻任趙四姓常推於郡中)
(而夏為单家不為降屈四姓欲共治之夏乃逰逸東詣/京師太祖宿聞其名甚禮遇之文帝又嘉其才黄初中)
(為秘書丞帝每與夏摧論書傳未嘗不終日也每呼之/不名而謂之薛君夏居甚貧帝又顧其衣薄解所御衣)
(袍賜之其後征東將軍曹休來朝時帝方與夏有所咨/論而外啟休到帝引入坐定帝顧夏言之于休曰此君)
(秘書丞天水薛宣聲也/宜共談其見遇如此)遍觀古今(王隠晉書庾峻字山/甫少好學有才思轉)
(秘書丞遍觀古/今聞見益廣)平簡温敏有文思(山濤啟事選秘書丞/宜如聖㫖此局有數)
(百吏雖各有課限聞不能齊整梁韓足正法禁諸郎皆/悉學士是以舉嵇紹平簡温敏有文思帝曰紹如此便)
(可為丞不/足復郎也)諮出處(袁彦伯名士傳山濤舉嵇紹為秘書/丞紹語出處于濤曰為君思之乆矣)
(天地四時猶有/消息况於人乎)移書蘭臺(魏畧薛夏為秘書丞常以公/事移蘭臺蘭臺自以臺也而)
(秘書署耳謂夏為不得儀也推使當有坐者夏報之曰/蘭臺為外臺秘書為内閣臺閣一也何不相移之有蘭)
(臺屈無/以折)遷中書郎(晉中興書桓𦙍少知名/初拜秘書丞遷中書郎)多書之家分
局採借(晉陽秋王謐為秘書丞乃表前尚書殷兖中書/郎張敞太子衛率郗儉之故太常相石秀多書)
(之家請秘書/郎分局採借)右丞自何禎始(虞預晉書何禎字元幹為/尚書郎時詔㕘秘書丞秘)
(書本有一丞于是遂以禎為/右丞右丞之置自何禎始也)此職宜得才人(魏明帝用/何禎為秘)
(書丞勅六此職宜得才人每/卒問近對者以何禎處也)卒問近對(上/)繆以為郎(文/士)
(傳何禎為許都賦封上帝異之下公車特徴到用為尚/書郎詔用為秘書丞主者繆以為郎後月餘禎闗事上)
(問曰吾本用禎為丞何故/為郎案主者罪遂為丞)若野鶴之在鷄羣(晉嵇紹中/散大夫康)
(之子也山濤領選啟為秘書郎武帝謂濤曰如卿所言/乃堪為丞何但郎也乃發詔徴之起家為秘書丞紹始)
(入洛或謂王戎曰昨於稠人中始/見嵇紹昂昂然若野鶴之在鷄羣)文翰勤慎(魏志涿郡/劉放字子)
(棄太原孫資字彦龍資幼而岐嶷謁業太學博覧傳記/同郡王允一見而竒之友人河東賈逵謂資曰足下抱)
(逸羣之才應太祖辟署功曹舉計吏尚書令荀彧見資/歎曰北州承䘮亂已乆謂其賢智零落今日乃復見孫)
(計君乎云云魏國既建與劉放俱為秘書郎文帝即位/放資轉為左右丞放為秘書左丞資為秘書右丞數月)
(放徙為令黄初初改秘書為中書以放為監以資為/令評曰劉放文翰孫資勤慎並管喉舌權聞當時)依
七畧撰七志(齊書王儉字仲寶為秘書丞上表求/校墳籍依七畧撰七志四十卷獻之)第一
官(梁劉孝綽除秘書丞武帝/曰第一官當與第一人)天下清官(張率字士簡遷/秘書丞武帝謂)
(曰秘書丞天下清官東南望胄未/有為之者今以相處為卿定名譽)著晉諸公讃(世語傅/暢字世)
(道為秘書丞沒在胡中著晉/諸公讃及晉公卿禮秩故事)學行當今無比(隋姚察江/左人仕至)
(尚書陳士入隋為秘書丞别勅成梁陳二史文帝指謂/朝臣曰聞姚察學行當今無比我平陳惟得此一人)
惟得此一人(上/)
　　郎
晉職官志惠帝永平中復置秘書監其屬官有郎
晉令秘書郎掌中外三閣經書覆校殘闕正定脫誤
沈約宋書梁秘書郎四人後漢校書郎也
隋百官志梁秘書郎四人掌國之典籍圖書(餘見秘/書省門)
新唐百官志秘書郎三人(従六/品上)掌四部圖書以甲乙丙
丁為部皆有三本一曰正二曰副三曰貯凡課冩功程
皆分判
六典秘書郎四人従六品上(魏武置秘書郎秩四百石/魏起居注青龍中議秘書)
(丞即職近日月宜居三臺上亞尚書丞郎晉令秘書郎/中品第六進賢一梁冠絳朝服晉起居注云武帝遣秘)
(書圖書分為甲乙丙丁四部使秘書郎中四人各掌其/一宋氏除中字梁秩六百石江左多任貴逰年少而梁)
(代尤甚當時諺言上車不落作著作體中何如作秘書/陳著令令僕射子起家為之後魏亦置四人正第七品)
(上北齊又増中字正第七品下隋除中字正第七品上/煬帝三年加為従五品皇朝為従六品上龍朔天授神)
(龍並隨省改復開元/二十八年減一人)秘書郎掌四部之圖籍分庫以藏
之以甲乙景丁為之部目甲部為經其類有十一曰易
以紀隂陽變化二曰書以紀帝王遺範三曰詩以紀興
衰誦嘆四曰禮以紀文物體制五曰樂以紀聲容律度
六曰春秋以紀行事褒貶七曰孝經以紀天經地義八
曰論語以紀先聖微言九曰圖緯以紀六經䜟候十曰
小學以紀字體聲類乙部為史其類一十有三一曰正
史以紀紀傳表志二曰古史以紀編年繫事三曰雜史
以紀異體雜紀四曰霸史以紀偽朝國史五曰起居注
以紀人君動止六曰舊事以紀朝廷政令七曰職官以
紀班叙品秩八曰儀注以紀吉凶行事九曰刑法以紀
律令格式十曰雜傳以紀先賢人物十一曰地理以紀
山川郡國十二曰譜系以紀氏族繼序十三曰畧録以
紀史策條目景部為子其類一十有四一曰儒家以紀
仁義教化二曰道家以紀清静無為三曰法家以紀刑
法典制四曰名家以紀循名責實五曰墨家以紀强本
節用六曰従横家以紀辯說譎詐七曰雜家以紀兼叙
衆說八曰農家以紀播植種藝九曰小說家以紀芻辭
輿誦十曰兵法以紀權謀制度十一曰天文以紀星辰
象緯十二曰厯數以紀推步氣朔十三曰五行以紀卜
筮占候十四曰醫方以紀藥餌鍼灸丁部為集其類有
三一曰楚詞以紀騷人怨刺二曰别集以紀詞賦雜論
三曰總集以紀類分文章
國朝元祐官品令秘書郎正八品
元祐四年四月秘書郎並除陞朝官知縣以上資序入
任滿除集賢校理
典校秘書(後漢馬融字季長有俊才博通經籍為校書/郎中詣東觀典校秘書是時鄧太后臨朝鄧)
(隲兄弟輔政而俗儒世士以為文徳可興武功宜廢遂/寝蒐狩之禮戰陣之法融上廣成頌以諷諫忤鄧氏滯)
(于東觀十年不得調後為南郡太守免官徒朔方収/還復拜議郎重在東觀著述融才尚博洽為世通儒)乗
鹿車(魏志魏武建國署秘書郎王肅表云尚書郎侍御/史皆乗犢車而秘書丞郎獨乘鹿車不得朝服恐)
(非陛下轉臺郎以為/秘書丞之本意也)秘閣之吏(王基字伯輿黄初中察/孝廉除中書郎時青土)
(初定刺史王凌特表請基為别駕後詔為秘書郎凌復/請還頃之司徒王朗辟基凌不遣朗書劾州曰凡家臣)
(之良則升于公輔公臣之良則入于王職是故古者侯/伯有貢士之禮今州取宿衛之臣留秘閣之吏所希聞)
(也/)觀其眸子足以知人(鍾㑹字士季少敏惠夙成中䕶/軍蔣濟著論觀其眸子足以知)
(人㑹年五嵗見濟濟大竒/之正始中以為秘書郎)澹于榮利耽意文章(蜀志郤/正字令)
(先弱冠能屬文入為秘書吏轉為令史遷秘書郎性澹/于榮利尤耽意文章自司馬王楊班傅張蔡之儔遺文)
(篇賦及當世美書善論益部/有者則鑽鑿推求畧皆寓目)該覽學籍(魏劉劭為秘書/郎該覧學籍文)
(質周/洽)朱紫别矣(王隠晉書鄭黙字思元為秘書郎删省/煩文除其浮穢時陳留虞松為中書令)
(謂黙曰而今而/後朱紫别矣)自以所見不博(左思字太冲専思三都/賦杜絶人事自以所見)
(不博求為/秘書郎)美譽(晉中興書王謐弱冠有美譽/與桓𦙍王緩齊名除秘書郎)専精學問
(虞預晉書司馬彪少篤學不惓然好色薄行為父陸所/責不得為嗣彪由此不交人事專精學問泰始中為秘)
(書郎又/轉為丞)意趣不同(沈約宋書蕭惠開家雖貴戚而車服/簡素初為秘書郎秘書著作並名家)
(年少惠開意趣與之多不/同比肩或三年不共語)有限故有競(宋王敬𢎞子恢/之召為秘書郎)
(敬𢎞求為奉朝請與恢之書曰秘書有限故有競/朝請無限故無競吾欲處汝無競之地文帝許之)製千
字詩(袁朗勤學好屬文在陳釋褐為秘書郎嘗製千字/詩當時以為盛作陳後主聞召入禁中使為月賦)
(朗染翰立成後主曰觀此賦謝希逸不能獨/美於前矣又使為芝草嘉蓮二頌深見賞重)清而不要
(見侍御/史門)請假還鄉(世說張敷為宋臺秘書郎請假還東/于時相國符一㕘軍督饟亦請假武)
(帝遣傳令語敷云亦欲還鄉去可/載之答曰臣性不雜遂不載也)體中何如(見沿/革)固求
不遷欲遍觀圖籍(梁書張纉字伯緒為秘書郎/固求不遷欲遍觀閣内圖籍)對策高
第(王丞字安期七嵗邇易選補國子生十/五對策高第除秘書郎本傳無未詳)召入禁中専
典秘閣(後魏高謐字安平有文武才度天安中以功臣/子召入禁中除宻書郎固求秘閣謐以墳典殘)
(闕奏廣選郡邑大加繕/冩由是圖籍稍以審正)視草(唐上官儀遷秘書郎太宗/雅好屬文毎遣儀視草又)
(多令繼和凡有/宴集儀嘗預焉)
　　校書郎
隋百官志後齊秘書省校書郎十二人　又領著作省
校書郎二人　隋校書十二人
新唐百官志校書郎十人(正九/品上)
六典校書郎八人正九品上(漢成帝命光禄大夫劉向/于天禄閣校經傳諸子詩)
(賦步兵校尉任宏校兵書太史令尹咸校數術太醫監/李柱國校方術其後揚雄以大夫亦典校于天禄閣斯)
(皆有其任而未置其官至後漢始于東觀置校書郎中/續漢書云馬融安帝時為大將軍鄧隲所召拜校書郎)
(中在東觀十年窮覧典籍上廣成頌又實章居貧蔬食氏/講讀不輟太僕鄧康重章學行是時學者稱東觀為老)
(藏室道家蓬萊山康薦章入東觀為校書郎中漢御史/中丞掌殿中蘭臺秘書圖籍因置蘭臺令史典校其書)
(班固傅毅初俱為蘭臺令史王充云通人官蘭臺令比/校書郎中東觀有校書部置校書郎中典其事時通儒)
(達學亦多以他官領之自漢魏歴晉宋齊梁陳博學之/士往往以他官典校秘書至後魏秘書省始置校書郎)
(正第九品上北齊置十二人隋初亦然煬帝減為十人/其後又増為四十人皇朝減焉龍朔二年曰蘭臺郎開)
(元二十六年減四人天寳十三載/復置正員八年置四人屬集賢院)掌讎校典籍刋正文
字皆辨其紕繆以正四庫之國史焉(筆談舊校書官多/不恤職事但取舊)
(書以墨漫一字復注舊事于其側以為曰課自置/編校局只得以朱圖之仍于卷末書校官姓名)
國朝元祐官品令校書郎従八品
正定六經文字(後漢蔡邕拜郎中校書東觀邕以經籍/去聖久逺文字多謬俗儒穿鑿疑誤後)
(學乃與五官中郎將堂谿典等奏求正定六經文字靈/帝許之邕乃自書丹于碑使工鐫刻立于太學門外于)
(是後儒晚學咸取正焉及碑始立其觀/視及摹冩者車乗曰千餘兩填塞郊陌)神雀頌(賈逵自/兒童常)
(在太學諸儒為之語曰問事不休賈長頭顯宗時有神/雀集宫殿官府帝勅蘭臺給筆札使作神雀頌拜為郎)
(與班固並校/書應對左右)文雅顯於朝廷(傅毅字武仲肅宗慱召文/學之士以毅為蘭臺令史)
(拜郎中與班固賈逵共典校書毅進奏孝明帝功徳最/盛而廟頌未立乃依清廟作顯宗頌十篇奏之由是文)
(雅顯于/朝廷)整齊脫誤(劉珍少好學永初中為謁者僕射鄧/太后詔使與校書劉騊駼馬融及五)
(經博士校定東觀五經諸子傳記/百家藝術整齊脫誤定正文字)校書天禄閣(前漢揚/雄賛王)
(莽既以符命自立即位之後欲絶其原而神前事而甄/豐子㝷劉歆子棻復獻之莽誅豐父子投棻四裔辭所)
(連及便収不請時雄校書天禄閣上治獄使者來欲収/雄雄恐不能自免乃従閻上自投下㡬死故京師為之)
(語曰惟寂惟寞自投于/閣爰清爰静乃作符命)上廣成頌(見前六/典注)進讀羣書(班/斿)
(博學有俊才與劉向校秘書與奏事斿以選/受詔進讀羣書上器其說賜以秘書文副)白虎觀論
考同異(楊終字子山顯宗時徵詣蘭臺拜校書郎上言/宣帝博徵羣儒論定五經于石渠閣方今天下)
(少事學者得成其業而章句之徒破壞大體冝如石渠/故事永為後世則于是詔諸儒于白虎觀論考同異焉)
(㑹終坐事繫獄博士趙博校書郎班固賈逵等以終深/曉春秋學多異聞表請之終又上書自訟即日貸出乃)
(得與于/白虎觀)校書郎(盧植字子幹能通古今學拜議郎與馬/日䃅蔡邕楊彪韓說等並在東觀校中)
(書五經紀傳補續漢記經注言中書以别于外也能時/始立太學五經以正五  文字植乃上書願得將  書)
(生二人共請東觀就官財糧専心研精合尚書章句考/禮記失得為裁定聖典刋正碑文㑹南夷反叛以植嘗)
(在九江有恩信/拜廬江太守)領校(前漢劉向字子政遷光禄大夫而/上方精於詩書觀古文詔向領校)
(中五經/秘書)無所不究(劉歆字子駿通詩書能屬文河平中/受詔與父向領校秘書講六藝傳記)
(諸子無/所不究)東觀讎書(鄧太后臨朝晝省王政夜則誦讀而/患其謬誤乃博選諸儒劉珍等詣東)
(觀讎校傳/記讎對也)畫像以勸學者(高彪舉孝亷試經第一除郎/中校書東觀後遷内黄令帝)
(勅同僚臨祖送于上東門/詔東觀畫彪像以勸學者)儒林之府(呉志東觀儒林之/府當講校文藝處)
(定疑難漢時皆名/學碩儒乃任其職)名學碩儒乃任其職(上/)盛飾容服(隋/李)
(文博立牲鯁直好學直秘書内省典校經籍時虞世基/子亦在其内盛飾容服而未有所知文博因從容問其)
(年紀對云十八文博乃謂曰昔賈誼當/此之年論議何事君今徒事儀容何為)與時人遊欵(唐/岑)
(文本為中書令季弟文昭任校書郎多與時人遊欵太/宗聞而不悦嘗従容謂文本曰卿弟過爾多交結恐累)
(卿朕將出之為外官如何文本泣曰臣弟少孤老母時/所鍾念不欲信宿離于左右若令外出母必憂悴倘無)
(此弟亦無老母也嘘唏嗚咽太宗愍其意/而止唯召見文昭嚴加誡約亦卒無愆過)獻封禅書(房/琯)
(開元十二年𤣥宗將封岱岳琯撰封禪書一篇/及牋啟以獻中書令張說竒其才奏授校書郎)試兩節
(韋温以書判㧞萃調補校書郎父綬致仕聞温登第愕/然曰判入高等在羣士之上得非交結權幸而致耶令)
(設席于庭自出判日試兩節温/命筆即成綬喜曰此無愧也)百縑賞詩(李端工詩大/厯中與韓翃)
(一本作翊錢起盧綸等更詠唱和馳名都下號十才子/時郭曖尚昇平公主尤喜詩人每宴集賦詩公主坐視)
(簾中詩之美者賞百縑曖因拜官㑹十子曰詩先成者/賞端請先獻警句云薰香茍令偏憐小傅粉何郎不解)
(愁主即以百縑賞之錢起曰李校書此篇宿搆也願賦/一韻正之請以起姓為韻端即襞牋而獻曰新開金埒)
(教調馬舊賜銅山許鑄錢/曖曰此愈工也起等始服)年十三(張九齡字子夀幼聰/敏善屬文年十三應)
(舉登乙第/拜校書即)勅改所居為復禮鄉(徐岱字慶仁好學六籍/諸子悉所探究大厯中)
(轉運使劉晏薦之授校書郎浙西觀察/使李柄筠厚遇之勅改所居為復禮鄉)秘閣書籍校閲
皆遍(段成式字柯古以䕃入官為校書/郎研稽苦學秘閣書籍披閱皆遍)聰敏博學(楊炯/幼聰)
(敏博學善屬文舉神童拜/校書郎為崇文館學士)非急務(後漢盧植在江東校轉/中秘書帝以非急務)
(為侍/中)
　　正字
隋百官志後齊秘書省典司經籍正字四人隋秘書省
正字四人
六典正字四人正九品下(掌詳定典籍正其文字前代/才學之士多以他官兼其任)
(者齊秘書省有正書葢是正字之任北齊秘書省始置/正字四人從九品上隋因之皇朝為正九品下貞元八)
(年分兩人/屬集賢院)掌同校書郎
國朝元祐官品令秘書省正字従八品
元祐四年七月勅正字四年除秘閣校理
朋字未正(唐劉晏以神童為秘書省正字方年十嵗形/肰獰劣而慧悟過人上召入樓中簾下貴妃)
(置於膝上為施粉黛與之巾櫛上問晏曰汝為正字正/得㡬字對曰餘字皆正唯朋字未正出明皇雜録見詩)
(話總/龜)麟臺正字(陳子昂性善屬/文為麟臺正字)數嵗解屬文(裴耀卿少/聰敏數嵗)
(解屬文應童子舉/弱冠拜秘書正字)神童釋褐(吴通𤣥父道瓘為諸王太/子授經而通𤣥兄弟出入)
(禁掖常侍太子遊通𤣥與兄通徵俱博學善屬/文文采綺麗通𤣥㓜應神童舉釋褐秘書正字)
　　著作郎
晉職官志著作郎周左史之任也漢東京圖籍在東觀
故使名儒著作東觀有其名尚未有官魏明帝太和中
詔置著作郎於此始有其官𨽻中書省及晉受命武帝
以繆徴為中書著作郎元康二年詔曰著作舊屬中書
而秘書既典文籍今改中書著作為秘書著作於是改
𨽻秘書省後别自置省而猶𨽻秘書著作郎一人謂之
大著作郎専掌史任又置佐著作郎八人著作郎始到
職必撰名臣傳一人
沈約宋書著作郎後漢官後漢以秦太史但掌天文律
厯而其國紀撰述悉在著作江左王導表著作為史書
是也後漢著作東觀有著作郎
隋百官志梁秘書著作郎一人佐郎八八掌國史集注
起居著作郎謂之大著作梁初周捨裴子野皆以佗官
領之　後齊秘書又領著作省郎二人佐郎八人　隋
秘書省領著作曹郎二人佐郎八人校書郎正字各二人
唐百官志著作郎二人(従五/品上)佐郎四人(従六/品上)掌修撰
碑志祝文祭文與佐郎分判局事(武徳四年改著作曹/曰局龍朔二年曰司)
(文局咸/亨復)
六典著作郎二人従五品上(續漢書稱班固傅毅以蘭/臺令史陳宗以洛陽令尹)
(敏以長陵令孟冀以司𨽻校尉並著作東觀然皆他官/兼著作之名而未立其官魏太平中置著作即𨽻中書)
(省晋惠帝改中書著作為秘書著作後又别自名省曰/著作省而猶𨽻秘書晉令著作郎品第六進賢一梁冠)
(絳朝服荀朂以中書監干寳虞預徐廣以散騎常侍孫/綽以給事中伏滔以遊擊將軍孫盛以秘書并兼領著)
(作又陳羣王隠後詔著作单衣介幘朝朔望于著作省/亦其任也著作秩六百石品第六後魏五品上北齊従)
(五品後周春官府置著作上士二人即其職也隋従五/品上煬帝增為正五品其後又降為従第五品皇朝秘)
(書省領著作局置著作郎二人龍朔/二年改司文郎中咸亨元年復舊)掌同唐百官志
國朝元祐官品令著作郎正七品
綴集所聞以為漢書(後漢班固詔詣秘書與前洛陽令/陳宗長陵令尹敏司𨽻従事孟冀)
(共成世祖本紀遷為郎典校秘書採摭前紀/綴集所聞以為漢書史稱固有良史之才)著作東觀
(楊彪字文先少傅家學熹平中以愽習舊聞公事徵/拜議郎華嶠書曰與馬日磾盧植蔡邕等著作東觀)承
明金馬著作之庭(班固西都賦云又有承明金馬著作/之庭大雅宏達于茲為羣元元本本)
(殫見洽聞啟發/篇章校理秘文)撰集漢記(張衡傳謁者僕射劉珍校書/郎劉騊駼等著作東觀撰集)
(漢記因定漢家禮儀上言請衡㕘論其事㑹其卒而衡/嘗歎息欲終成之及為侍中上疏請得専事裒觀収檢)
(遺文畢/力補綴)五葉三世(晉應亨集讓著作表曰自司𨽻校尉/奉至臣五葉著作不絶鄉族以為美)
(談崔駰三世相繼其後無聞若乃談/遷接武彪固踵跡亦各一世之良)文士之冠(孫綽為/廷卿領)
(著作綽少以文才垂稱于時文士綽為其冠温/王郄庾諸公之薨必須綽為碑文然後刋石)分四部
(臧榮緒晉書李充為大著作于時典籍/混亂充刪除煩重以類相従分作四部)有史才(謝沉為/祠部郎)
(何充庾氷以沉有/史才遷大著作)領著作(張華為司空猶領著作又孫/盛為散騎常侍領大著作)
應難篇(王隠晉書張瞻字仲應作應難篇/司空張華晚見稱善命為著作郎)南郊賦(郭璞/作南)
(郊賦中宗見之嘉其/才以為著作佐郎)呼為妳母(沈約宋書何承天除著/作郎撰國史承天時已)
(老而諸佐郎並名家年少潁川荀伯嘲之常呼為/妳母焉承天曰卿當云鳯凰將九子妳母何言耶)父祖
名播四海(晉書陸士衡以文學為太子洗馬著作郎范/陽盧志於衆中問機曰陸遜陸抗於君近逺)
(機曰如君與盧毓盧班志黙然既起雲謂機曰殊邦遐/逺容不相悉何至於此機曰我父祖名播四海寧不知)
(耶/)善史漢(王隠晉書何薈/善史漢為著作)作益部耆舊傳(陳封作益部/耆舊傳武帝)
(善之命為/著作郎)劍閣銘(張載作劍閣銘世/以為能除著作郎)造乗輿箴(臧榮緒/晉書潘)
(尼岳子也少有清才文辭典雅屬綴之功與岳齊名性/淡退不競唯以著述為事轉著作造乗輿箴及趙王倫)
(簒位孫秀専政忠臣被害遇士濫酷尼雖形留/秘閣而神遊方外遂託疾篤輙曠假拜掃坟栢)料秘閣
四部書(續晉陽秋孝武帝好覧文藝勅著作郎/徐廣料秘閣四部見書凡三萬六千巻)造晉書
草創紀志(束晳傳惠帝元康四年晩應司空府辟八月/餘即除著作西觀造晉書草創三帝紀及十)
(志/)甚有清才(王讃字正長義陽人也晉惠帝時/為散騎常侍著作郎甚有清才)助撰晉
史(宋書茍伯子少好學博覧經傳符廣重其才學舉伯/子及王韶之並為佐郎同撰晉史及著桓𤣥等傳遷)
(尚書祠部郎按/本傳無助撰文)宜居史職(王韶之性穎敏父禕之少有/志尚當世詔命表奏輙手自)
(書冩泰元隆安時事大小悉撰録韶之得父舊書因私/撰晉安帝陽秋既成時人謂宜居史職即除著作佐郎)
(使續後事訖義熈九年善叙事辭論/可觀為後世佳史遷尚書祠部郎)作濛汜池賦(張隲/文士)
(傳張載作濛汜賦太僕𫝊𤣥見賦嘆息稱善/以車迎載由此知名起家徴為著作佐郎)才謝呂望
尊過西伯(北史程駿拜著作郎後魏顯祖獻文帝屢引/駿與論易老之義顧謂羣臣曰朕與此人言)
(意甚開暢又問駿曰卿年㡬何對曰臣六十有一顯祖/曰昔太公既老而遭文王今卿遇朕豈非早耶駿曰臣)
(雖才謝呂望而陛下尊過西/伯覬天假餘年竭六韜之妙)求文學之能必推崔孝伯
(北史韓顯宗太和初舉秀才對䇿甲科除著作佐郎後/魏高祖孝文帝曽謂顯宗等曰著作之任國書是司卿)
(等之文朕自委悉中省之品卿等所聞若欲取況古人/班馬之徒固自遼闊若求之當代文學之能卿等應推)
(崔孝/伯)求歸於呉(唐顧況蘓州人能為歌詩性詼諧栁渾/輔政以校書郎徵復遇李泌繼入自謂)
(知己秉樞要當得達官乆之方遷著作郎況心不樂/求歸于吳而班列辟官咸有侮玩之目皆惡嫉之)其
實去權(崔沔檢校御史當至徳時監察御史宋宣逺恃/盧懷慎之親頗違犯沔舉劾之又姚崇之子光)
(禄少卿彛廣納賄賂沔又將按檢其事姚盧時/在政事薦沔有史才轉為著作郎其實去權也)上明堂
賦(劉允濟埀拱四年明堂初成允濟奏上明堂/賦以諷則天甚嘉嘆之手制褒美拜著作郎)撰東都
記(鄧隆為著作郎修史成尋卒撰/東都記三十卷為學者所美)後進文章無可意者
(白居易傳顧況為著作郎況能文而性浮薄後進文章/無可意者覧居易文不覺迎門禮遇曰吾謂斯文遂絶)
(復得吾/子矣)
　　著作佐郎
晉職官志
隋百官志(並見/郎門)
六典著作佐郎四人従六品上(著作佐郎修國史宋百/官春秋云常道鄉公咸)
(熈百官名有著作佐郎二人晉定員八人哀帝興寧二/年大司馬桓温表省四人孝武帝寧康元年復舊八人)
(晉令品第六進賢一梁冠絳朝服孝武太元四年詔秘/書監自選著作佐郎今並無監使吏部選有監復舊焉)
(宋齊並同晉制著作佐郎始到職必撰名臣傳一人宋/氏之初國朝始建未有合撰者此制遂替矣梁秩四百)
(石品第七陳令僕子起家為之品制同梁魏正第七品/上北齊正第七品下後周春官府置著作中士四人即)
(著作佐郎之任也隋置八人正第七品上煬帝置十二/人増品従第六皇朝初置四人龍朔二年改為司文郎)
(咸亨元年復故開元/二十六年減置二人)掌見郎門
國朝元祐官品令著作佐郎正八品
元祐四年七月勅著作佐郎任滿除集賢校理
不拜尹丞(張華年四十授河南/尹丞不拜便轉佐郎)車迎(晉書張載字孟陽/作濛汜賦傅𤣥見)
(而嗟嘆以車迎之言談盡日為/之延譽遂知名起家佐著作郎)南郊賦(郭璞見/郎門)有史才
(晉陵朱鳯吳郡吳震白首衡門華譚為監知有史才薦/之並稱職按華譚本傳云並學行清修老而未調譚皆)
(薦為著作佐郎/無有史才文)西觀(束晳晚應司空府辟八月餘除佐/郎西觀撰晉書草創三帝紀十志)不
能復為今世吏(王隠晉書武帝欲以郭琦為著作佐郎/問尚書郭璋璋憎琦不附已荅云不識)
(帝曰若如卿言烏九家兒能事卿即堪郎矣及趙王倫/簒又欲用琦琦曰我已為武帝吏不能復為今世吏終)
(於/家)卒成十典(華嶠漢書十典未成秘書繆徵/奏嶠少子暢為佐郎卒成十典)見陳夀所
作壞已書(張華别傳陳夀好學善著述除佐郎當時/夏侯湛等作魏書見陳夀所作壞已書也)年
三十方作(沈約宋書謝裕字景仁㑹稽王世子元顯嬖/人張法順權傾一時内外無不造門唯景仁)
(不至年三十而/方為著作佐郎)以他官領其職(梁周捨裴于野皆/以他官領其職)此職
閒(晉閻纉字續伯祭酒鄒湛以纉才堪佐著薦于秘書/監華嶠嶠曰此職閒廩重貴勢多争之不暇求其才)
(遂不/能用)賜名(後魏宋弁字義和為佐郎後魏高祖孝文帝/曽因朝㑹歴訪治道弁年少官徵自下而對)
(聲姿清亮進止可觀高祖稱善者乆之由是大被/知遇賜名為卞意取卞和獻玉楚王不知寳之理)一為
史官十年不調(後周儒林傳黎景熈字季明正定古今/文字於東閣大統末拜佐郎于時倫輩)
(皆位兼常伯車服華盛唯季明獨以貧素居之而無愧/色又勤于職著述不怠然性尤専固不合於時是以一)
(為史官遂/十年不調)極文學之清選(唐王義方曰臣去嵗冬初雲/陽下縣丞耳今春及夏陛下)
(擢臣著作佐郎極文學之清選未/㡬又拜臣侍郎史滥朝廷之權職)山名駐蹕(敬播遷佐/郎兼修國)
(史太宗之破高麗名所戰之山為駐蹕播謂人曰聖人/者與天地合徳山名駐蹕此葢以鑾輿不復更來矣卒)
(如所言與許敬宗等撰西/成圖歴諫議大夫給事中)免逺官(國朝嘉祐八年詔以/秘書省著作佐郎安)
(燾嘗中進士第三人與/免逺官今後以為例矣)
　
　
　
　
　
　
　
　
　
　
　
　職官分紀巻十六
欽定四庫全書
　職官分紀卷十七
　　　　　　　　　　　　宋　孫逢吉　撰
　　太史局
周禮太史頒告朔於邦國
禮記月令孟春乃命太史守典奉法司天日月星辰之
行宿離不貸毋失經紀
史記厯書太史公曰神農以前尚矣葢黄帝考定星厯
建立五行起消息正閏餘於是有天地神祇物類之官
是謂五官各司其序不相亂也少皥氏之衰也九黎亂
徳顓頊乃命南正重司天以屬神命火正黎司地以屬
民其後三苗服九黎之徳故二官咸廢所職而閏餘乖
次孟陬殄滅攝提無紀厯數失序堯遂復重黎之後不
忌舊章使復典之而立羲和之官明時正度
前漢百官表少昊鳥官(張晏曰少昊之立鳯鳥適至/因以名官鳯鳥氏為厯正)奉
常秦官屬官有太史
後漢百官志太常　太史令一人六百石本注曰掌天
時星厯(漢官儀曰太史待詔三十七人其六人治厯三/人龜卜三人廬宅四人曰時二人易筮二人典)
(禳九人籍氏計氏典昌氏各三人/嘉法請雨解事各二人醫二人)丞一人明堂及靈臺
丞一人二百石本注曰二丞掌守明堂靈臺靈臺掌候
日月星氣皆屬太史(漢官曰靈臺待詔四十二人其十四/人候星二人候日三人候風十二)
(人候氣三人候晷景七/人候鍾律一人舍人)
晉百官志太常有太史太史又别置靈臺丞
隋百官志梁太常有太史太史别有靈臺丞　後齊太
常有太史太史兼領靈臺太卜二局丞(靈臺掌天大觀/候太卜掌諸卜)
(筮/)隋高祖太史置令丞各二人司厯二人監候四人其
厯天文漏刻視祲各有博士及生員　煬帝秘書省改
太史局為監造令階為従五品又減丞為一人置司辰
師八人増置監候為十人
唐百官志司天臺監一人正三品少監二人正四品上
丞一人正六品上主簿二人正七品上主事一人正八
品下監掌察天文稽厯數凡日月星辰風雲氣色之異
率其屬而占有通𤣥院以藝學召至京師者居之凡天
文圖書器物非其任不得與焉每季録祥眚送門下中
書省紀于起居注嵗終上送史館嵗頒厯于天下(武徳/四年)
(改太史監曰太史局𨽻秘書省七年廢監候龍朔二年/改太史局曰秘書閣局令曰秘書閣郎中武后光宅元)
(年改太史局曰渾天監不𨽻麟臺俄改曰渾儀監置副/監及丞主簿改司辰師曰司辰長安二年渾儀監復曰)
(太史局廢副監及丞𨽻麟臺如故改天文博士曰靈臺/郎厯博士曰保章正景龍二年改太史局曰太史監不)
(𨽻秘書省復置丞景雲元年又為局𨽻秘書省踰月為/監嵗終復為局二年改曰渾儀監開元二年復曰太史)
(監改令為監置少監十四年太史監復為局以監為令/而廢少監天寳元年太史局復為監自是不𨽻秘書省)
(乾元元年曰司天臺藝術人韓穎劉烜建議改令為監/置通𤣥院及主簿置五官監候及五官禮生十五人掌)
(布諸壇神位五官楷書手五人掌冩御書有令史五人/天文觀生九十人天文生五十人文厯生五十五人初)
(有天文博士二人正八品下厯博士一人従八品上司/辰師五人正九品下装書厯生掌候天文掌教習天文)
(氣色及掌冩御/厯其後皆省焉)
六典太史局令二人従五品下(左傳曰天子有日官即/太史也晉太史令品第)
(七秩六百石銅印墨綬進賢一梁冠絳朝服江左高瑩/以侍中陳卓以義熈守具道欣以殿中侍御史兼太史)
(宋齊梁陳並同後魏北齊因之後周春官府置太史巾/大夫一人掌厯家之法隋秘書省太史曹置太史令二)
(人従七品上煬帝改曹為監進令階為従五品皇朝因/之改監為局龍朔二年改為秘書閣局令改為秘閣郎)
(中咸亨元年復舊久視元年改為渾天監不𨽻麟臺其/令監置一人加至第五品上因加副監及丞主簿府史)
(等員其年又改為渾儀監長安二年復為局還𨽻麟臺/縁監置官及府史等並廢其監依舊為令置二人景龍)
(二年改局為監令名不改不𨽻秘書開元二年又改令/為監三年加従第四品下其一員改為少監十四年又)
(改為局復為太史令二員𨽻秘書乾元/元年改為監升従三品加秘書品秩)丞二人従七品
下(司馬彪續漢書志云太史丞一人秩二百石魏晉宋/齊皆同梁陳三品勲位隋置二人正九品上煬帝减)
(一人皇朝不置丞久視改渾儀監使置丞二人従七品/上長安二年又省景龍二年復置乾元升為監與諸司)
(少監/同品)令史二人書令史四人其屬有司厯靈臺郎挈壺
正司厯二人従九品上(漢官儀太史局有理厯六人至/晉有典厯四人歴宋齊梁陳後)
(魏北齊皆有典厯並史闕其員品至隋改典厯為司厯/置三人従九品下取左傳司厯為名皇朝為従九品上)
(乾元加五/官之名矣)掌國之厯法造厯以頒於四方有戊寅厯(武/徳)
(初東都道士傅仁/均所造拜太史令)麟徳厯(麟徳中太史/令李淳風造)神龍厯(神龍中/太史令)
(南宫說/所造)大衍厯(開元十四年嵩山僧一行承/制㫖考定最為詳宻今見行)五紀厯(寳/應)
(元年司天臺/郭獻之造)正元厯(建中四年司天/徐承嗣等造)觀象厯(元和二年/司天徐昂)
(造/)宣明厯(長慶二年穆宗/詔百官改造)崇𤣥厯(景福元年太子/詹事邉崗等撰)凡天
下測影之處分至表凖其詳可載故參考星度稽騐晷
影各有典常
國朝因梁曰司天監或以他官兼判又有同判之名以
朝官充掌察天文祥異鐘鼓刻漏稽定厯數供諸壇祠
祀神名位版畫日每年預造厯以頒于四方有應天厯
(建隆二年以周顯徳二年王朴所撰歛天厯差繆/四年司天少監王處訥所定建隆應天厯凡六卷)乾元
厯(太平興國七年司/天冬正呉昭素造)儀天厯(咸平四年翰林天文/太子洗馬呉序等造)崇天
厯(元聖元年/司天監造)監従三品(監闕則以五官正二人判監事/又有測騐渾儀官同知筭造及)
(三式/之名)少監従四品下(至道元年以殿中丞判司天監苗/守信權知司天監判監事立于本)
(品之/下)丞正七品上主簿従七品下
治平二年詔司天臺官自今不差監諸倉門
明天厯(國朝治平元年賜新厯名曰明天命翰林學士星/承㫖王珪序之初上即位司天監奏崇天厯五)
(之行及諸節氣有差詔權判司天監周琮七人同造新/厯成而冬官正舒易簡監生李道各獻其所造厯經詔)
(翰林學士范鎮諸王府侍講孫思恭國子監直講劉攽/詳定琮等所造最宻乃用其厯遷琮等各兩官然厯後)
(不可用而琮/等奪所得官)
　　令
前漢後漢晉隋唐(並見太/史局門)
賈誼新書不知日月之不時節不知先王之諱與國之
大忌不知風雨電雹之生目凡此其屬太史之任也(見/傳)
(職連/語)
沈約宋書太史掌厯數
南齊百官志太常太史令一人
環濟要略太史令取善紀述者使記時事天子圖書典
籍皆付焉
國朝元祐官品令太史局令従七品
執簡以往(左傳太史書崔杼弑其君崔子殺之其弟嗣/書而死者二人其弟又書乃舍之南史氏聞)
(太史盡死執簡以/往聞既書已乃還)聘魯觀書(晉韓宣子聘魯觀書于太/史氏見易象與魯春秋曰)
(周禮盡/在魯矣)史伯(國語鄭桓公為司徒問于史伯曰王/室多故余懼及馬史伯周太史也)載其
圖法(呂氏春秋太史令終古見夏桀惑亂載其圖法而/泣出奔商商太史高勢見紂之迷亂載其圖法出)
(奔周晉太史令屠東見/晉之亂載其圖法歸周)典天官事(漢書司馬喜生談談郎/為太史公遷生仕為)
(中奉使西征巴蜀江南略卭筰昆明還報命是嵗太子/始建漢家之封而太史公留滯周南不得與従事發憤)
(且卒而子遷適反見父于河雒之間太史公執遷手而/泣曰予先周室之太史也自上世嘗顯功名虞夏典天)
(官事後世中衰絶於予乎汝復為太史則續吾祖矣今/天子接千嵗之統封泰山而予不得従行是命也夫命)
(也夫予死爾必為太史為太史毋忌吾所欲論著矣遷/俯首流涕曰小子不敏請悉論先人所次舊聞不敢闕)
(卒三嵗而遷/為太史令)博學章(秦太史令胡母/敬作博學章)博通古今(東觀漢/記隂猛)
(以博通古今/為太史令)天道深逺幸勿多言(張璠漢記曰初王師/敗於曹陽欲浮河東)
(下持中天津熒太史令王立曰自去春太白現鎮星于/牛斗過      惑又過行守北河不可犯也由是天子)
(遂不北渡河將自近関東出立又謂宗正劉艾曰前太/白守天関與熒惑㑹金火交㑹革命之象也漢祚終矣)
(晉魏必有興者立後數言于帝曰天命有去就五行不/常盛代火者土也承漢魏也能安天下者曹姓也惟委)
(任曹姓而已曹公聞之使人語立曰知/公忠于朝廷天道深逺幸勿多言也)乗傳行天下求
古史記(漢舊儀成周史官至武帝置太史公司馬遷父/談世為太史遷年十三便乘傳行天下求古諸)
(侯之/史記)箴(揚雄太史令箴曰昔在泰古肇初受記天地之/紀重黎是司降及唐虞乃命羲和欽若吴天百)
(政攸宜夏帝不順羲和不令廢時亂日帝旅爰/征庶僚至殷天為難諶夏氏黯徳神明不蠲)黄龍見
其國當有王者(魏志黄龍見譙橋𤣥問太史/令單颺曰其國當有王者)對崇華殿
災(高堂隆為侍中領太史令崇華殿災文帝問隆此何/咎于禮寧有祈禳之義乎隆對曰夫災變之發皆所)
(以明教誡也惟率禮修徳可以勝之易傳曰上不儉下/不節孽火燒其室又曰君高為臺天火為災此人君務)
(餙宫室不知百姓空竭故天應之以旱火従高殿起也/上天降鍳故譴告陛下陛下冝増崇人道以答天意乃)
(遂復崇華殿時郡國有九龍見故改曰九龍殿凌宵闕/始搆有鵲巢其上帝以問隆對曰詩云惟鵲有巢惟鳩)
(居之今興宫室起凌宵闕而鵲巢之是宫室未成而身/不得居之象也天意若曰宫室未成將有它姓制御之)
(斯乃上天/之戒也)與吏爭肉(隆以侍中領太史令隆集上事曰/太史令許芝所典諸祀逺不度于)
(古近不儀於今每祭與吏/爭肉自取百斤猶恨其少)占驗明審(呉志呉範字文則/占驗明審權以為)
(騎都尉領太史令數従訪問欲知其訣範/秘惜其術不以至要語權權由是恨之)撰呉書(韋曜/孫亮)
(即位諸葛恪輔政韋/曜為太史令撰呉書)作渾天儀(後漢張衡善機巧尤致/思于天文隂陽歴筭安)
(帝雅聞衡善術學公車特徵拜郎中再遷為太史令遂/乃研覈隂陽妙盡璇璣之正作渾天儀著靈憲筭綱論)
(言甚/詳明)兩眼看天(唐美師見刺史/門一心穿地注)
　　正
國朝元祐官品令太史局正正八品
　　五官正(厯/)　(渾儀/)
唐職官志乾元三年置春官夏官秋官冬官中官正各
一人正五品上副正各一人正六品上掌司四時各司
其方之變異冠加一星珠以應五緯衣従其方色元日
冬至朔望朝㑹及大禮各奏方事而服以朝見
國朝至道元年詔五官正磨勘非次改官至殿中丞止
以後只加檢校官　乾興元年詔自今不得依京朝官
例差監庫務見監當者候滿日差替治平三年詔司天
臺官自今不差監諸倉門
元祐官品令五官正正八品
造厯精宻(國朝太平興國四年司天冬官正呉昭素及/主簿劉内真苗守信造新厯成凡經紀律度)
(為二巻晨昏為一本一卷曰躔隂陽經星一一巻日出/入刻一卷晝夜刻入一卷作分五更中    本共九卷)
(以獻上命衛尉少卿元象宗與明厯者同校定賜號乾/元厯丄自製序先是以應天厯小差因詔重定昭素所)
(造頗為/精宻)渾儀制度九事(至道元年十二月新鑄渾儀成/先是秋官正韓顯符請造渾儀)
(官給册度使顯符規度至是鑄成于司天監築臺置之/賜雜綵五十段  顯符自言新鑄渾儀制度九事  定)
(天經雙規各長六尺一寸三分周圍一丈八尺三寸九/分面濶四寸五分厚五分上均賦三百六十五度南北)
(並立與平凖支合半在地上出平凖三十五度安其金/釧    乃北極出地之度四迴迴    屬十二度屬紫)
(微宫計星三十七座一百七十五星十度四迴二百二/四時常見謂之上規  其中一百一)
(十度屬黄赤道内外官星二百四十六座一千二百八/十九星近日而既逺曰而見謂之中規  於地盤平凖)
(之下繞南極四週七十二度除老人星外四時常隠謂/之下規  一定遊規    直經五尺二寸周圍一丈五)
(尺六寸濶一寸二分厚四分均賦三百六十五度用規/  釭釧安雙規巔軸之上令得左右轉運夾其規管)
(量衆星隨天周徧無所不至兩一定直矩二片長四尺/八寸闊一寸二分厚四分于  衡之間用夾規管中置)
(□軸令得周旋隨其遊規用轉規管以候辰宿内一定/規管長四尺八寸闊一寸二分□軸在直矩之  謂之)
(旋樞使人即規望于下衡即運動於上用逺近齊日月/五星進退贏    縮所至度量衆星互相    之數)
(一定地盤平凖輪直經六尺一寸三分周圍一丈八尺/三寸九分上分八卦十千十二辰二十四氣七十二候)
(中定四維日辰時正晝夜一百刻分一定赤道鐶直徑/五尺三寸五分周圍一丈六尺五  闊一寸厚五分均)
(賦三百六十五度于雙規内去兩極各九十一度强令/東西出于夘酉乃春分秋分日行赤道度隂陽之所支)
(晝夜平暄凉等七曜之行中道也西一定黄道鐶與赤/道等南北各去赤道二十四度東  交于夘酉及日行)
(盈縮月行九道之限也自冬至日行極南之道去北極/一百一十五度去南極六十七度在赤道      南二)
(十四度晝四十刻夜六十刻影長而寒夏至日行極北/之道去北極六十七度去南極一百一十五度在赤道)
(北二十四度晝六十刻夜四十刻影短而暑月有九道/之行嵗十有二月正交中交出入黄道逺不過六度五)
(星順留伏逆理厯之常數也能一於地盤平凖下立龍/柱四條各高五尺五寸為龍  變化以御天體易之時)
(乘六龍以御天又云天地乘氣而立龍能雲行雨施主/宰造化遞行隂陽故以雲龍附掌天地成其法象也顯)
(符自言/如此)増六十甲子(至道二年十一月司天冬官正楊/文鑑上言請于新厯六十甲子外)
(更増六十年據不可事下有司判司天監苗守信等議/以為無所依      行用上日支干相承雖止于六十)
(倘兩周甲子共成上夀之數使期頋之人得見所生之/嵗不亦善乎因詔有司新厯以一百二十甲子為限)
校定新厯踈宻(見丞門獻/新厯注)
　　丞(直長沿革見太史局門/附厯渾儀)
六典太史局丞二人従七品上(司馬彪續漢志太史丞/一人秩二百石魏晉宋)
(齊皆/同漢)
國朝治平三年詔司天監丞以下月俸皆給見錢常以
九員給事河東等路總官及麟府車馬司二嵗一代又
嵗差一員押賜衣襖
元祐官品令太史局丞直長従八品
獻新厯(國朝至道元年九月司天監丞王春獻/新厯詔夏官正鄭昭晏重校定踈宻)造渾儀
式(太平興國四年正月以司天監冬生張司訓為渾儀丞先/是司訓自言能為渾儀因造其式以獻上召南方正)
(官於禁中如其式造之踰年而成機思精至詔置于文/明殿東南隅漏室中因有是命  思訓自叙制度云渾)
(儀者法天象地數有三層下有地軸地輪地足亦有横/輪側輪針輪定身闗中闗小闗天柱七直人左撼鈴右)
(扣鍾中擊鼓以定刻數其七直一晝夜方定二時是日/月土水火金木中有天道大足十二神設十)
(刻數定晝夜短長其五有天預天牙天聞天指天拓斗/  天束天條三百六十五度紫微宫及周天列宿并)
(建黄道赤道以日既多寒行度定寒暑進退又古之制/作運動以水踈畧      暑無凖今以水銀代水運動)
(不差且冬至之日日在黄道赤道表去北極最逺謂之/寒晝短夜長夏至之日日在        去北極最近謂)
(之暑晝長夜短春秋二分日在兩交春和秋凉晝夜復/等寒暑進退皆由于此舊制日月    晝夜行度皆以)
(手運今所制取其自然思訓自叙如此令渾儀自東漢/張衡始造至唐開元中詔僧一行與梁  瓉及諸術士)
(造渾天儀鑄銅為日月圍天之象上具列星赤道及天/度數注水激輪令其自轉一日一夜天轉一周又别立)
(二輪絡在天外綴以日月令得運行每天西轉一匝日/東行一度月行十三度十九分度之七凡二十九轉有)
(餘而日月㑹三百六十五轉而日行匝仍置木櫃以為/地平令儀半在地上半在地下晦明朔望遲速有凖又)
(立二本人于地平之上前置鐘鼓以候辰刻每一刻則/自然撃鼓每一辰則自然撞鐘皆櫃中各施軸鈎支錯)
(闗鏁相持既與天道合因命曰水運渾天俯視□後銅/鉄澁不能自轉不復行用今思訓所作起為樓閣之狀)
(數層高丈餘又以木偶人為七直神揺鈴撞鐘擊鼓又/作十二神各直一時至其時節自執木牌循環而出并)
(著日月星辰皆須仰視其機轉之用俱/隠隠于樓中頗為精妙得開元之遺制)
　　靈臺郎(沿革見太/史局門)
新唐百官志五官靈臺郎各一人正七品下掌候天文
之變(乾元元年加/五官之名)
六典靈臺郎二人正八品下掌習知天文(周文王受命/作邑于豐立)
(靈臺所以觀祲象察氣之妖祥也詩云經始靈臺鄭𤣥/云靈臺言文王化行似神之精明故以名也春秋傳曰)
(公既視朔遂登觀臺以望而書雲物亦其制也其在周/官則馮相氏世登高臺以掌其事漢則雜候上林清臺)
(後漢又作靈臺掌候日月氣而屬太史太史有二丞其/一在靈臺漢官云靈臺員吏十三人待詔四十二人魏)
(太史有靈臺丞主候望頒厯晉宋齊梁陳太史皆有丞/隋太史置天文博士掌教習天文氣色皇朝因隋置天)
(文博士二人正第八品下長安四/年省天文博士置靈臺郎以當之)天文生六十人(隋置/皇朝)
(因之年深者轉/補天文觀生)靈臺郎掌觀天文之變而占候之凡二
十八宿分為十二次寅為析木燕之分(自尾十度至/斗十一度)夘
為大火宋之分(自氐五度/至尾九度)辰為夀星鄭之分(自軫十二/度至氐四)
(度/)已為鶉尾楚之分(自張十五度/至軫十一度)午為鶉火周之分(自/栁)
(九度至張/十六度)未為鶉首秦之分(自井十六度/至栁八度)申為實沈魏之
分(自畢十二度/至井十五度)酉為大梁晉之分(自胃七度至/畢十一度)戍為降
婁魯之分(自奎五度/至胃六度)亥為娵訾衞之分(自危十六度/至奎四度)子
為𤣥枵齊之分(自女八度至/危十五度)丑為星紀呉越之分(自斗/十二)
(度至女/七度)所以辨日月之躔次正星辰之分野凡占天文
變異日月薄蝕五星陵犯有石氏甘氏巫咸三家中外
官占凡瑞星祅星瑞氣祅氣有諸家雜占凡測候晷度
則以遊儀為其凖
國朝慶厯五年詔靈臺郎自今十年一遷官
元祐官品令靈臺郎従八品
　　保章正(監/候)
新唐百官志五官保章正二人従七品上五官監候三
人正八品下司厯二人従八品上掌厯法及測景分至
表凖
六典保章正一人従八品上(周禮春官太史屬有保章/氏掌天星以至星辰日月)
(之變動辨其吉凶秦漢以來無其職至後周春官府置/太史其屬有保章上士中士之職即其任也至隋置厯)
(博士一人正九品上皇朝因之長安四年省厯愽/士置保章正以掌教厯生乾元元年加五官之名)厯生
三十六人(隋置掌習厯皇朝因之用流外八/考入流乾元元年置五十五人)裝書厯生
五人(皇朝置/厯生同)監候五人従九品下(魏晉太史令吏員有/望候郎二十人候部)
(吏十五人掌候天文並其任也隋初置四人従九/品下煬帝三年増為十五人皇朝因隋置五人)天文
觀生(隋置掌晝夜在靈臺伺候天文氣色/皇朝所置従天文生轉補八考入品)
國朝慶厯五年詔保章正自今十年一遷官
元祐官品令保章正従八品
　　挈壺正
唐百官志五官挈壺正二人正八品上五官司辰八人
正九品上漏刻博士六人従九品下掌知漏刻凡孔壺
為漏浮箭為刻以考中星昏明更以擊鼓為節㸃以擊
鐘為節(武后長安二年置挈壺正乾元元年加五官之/名有刻漏生四十人典鐘典鼓三百五十人初)
(有刻漏視品刻漏典事掌/知刻漏檢校刻漏後皆省)
六典挈壺正二人従八品下掌知漏刻(周禮有夏官挈/壺氏秋官司寤)
(氏春官鷄人氏凡三職咸掌其事自漢以後太史/掌之皇朝長安四年始置乾元元年加五官之名)司辰
十九人正九品下(掌漏刻事隋置二人従九品下煬帝/改為司辰師本屬武候府大業三年)
(𨽻于太史局皇朝因/之乆視元年除師字)漏刻典事十六人(皇朝置掌司/漏刻之節)漏
刻博士六人(隋置有品秩掌教漏刻生皇朝/降為流外乾元元年置二十人)漏刻生三
百六十人(隋置掌習漏刻之節以時唱治皇朝因/之皆以中小男為之轉補為典鐘典鼔)典鐘
二百八十人(皇朝置掌擊漏鐘乾元元年/置三百五十人視品十人)典鼔一百六
十人(皇朝置掌撃漏鼓乾元/元年置三百五十人)挈壺正司辰掌知漏刻孔
壺為漏浮箭為刻以考中星昏明之候焉(箭有四十八/晝夜共百刻)
(冬夏之間有長短冬至日南為發去極一百一十五度/晝漏四十刻夜漏六十刻夏至日北為斂去極六十七)
(度晝漏六十刻夜漏四十刻春秋二分發斂中去極九/十一度晝夜各五十刻秋分以後減晝益夜九日加一)
(刻春分以後減夜益晝九日減一刻二至前後則加減/遲用日多二分之間則加減速用日少凡候夜漏以為)
(更㸃之節每夜分為五更每更分為/五㸃更以擊鼓為節㸃以擊鐘為節)
國朝挈壺正掌知漏刻(司天之屬有挈壺正掌司辰刻/置署文徳殿門内之東漏設鼓)
(樓鐘樓於殿廷左右漏刻之法有水稗以木為衡衡上/刻䟽文曰天河其廣長容水箭箭有四木為之長三尺)
(五寸著時刻更㸃納于天河中晝夜更周之自夘至午/易一箭自午至酉易一箭自酉至子易一箭自子至夘)
(易一箭衡右端有銅鍰連鈎為銅覆荷形荷下銅索三/條以係銅壺又為髹漆大奩曰水樻中安銅盆曰水海)
(奩有葢上刻白兎一為飾曰水拍銅盆隅有銅刻烏一/引水下注壺中衡左端有大銅鍰貫衡鍰下大銅索連)
(銅權權為立象形又有鐡竿高五尺權于鐡連附中屈/上端為方鍰形曰鷄竿每移改時刻司辰者以衡尾納)
(方鍰中以組繩挽權上大銅鍰進退之抨之所係以大/木雙樞有跗如鐘簴之制畫五彩金龍為飾上有鐡胡)
(門大鐵鈎鍰以係之其制度精巧未知作者為誰葢唐/及五代用之乆矣  漏刻每遇添減辰刻必移報門司)
(及皇城司與鏁門使臣常以夘正後一刻為禁門開鑰/之節每一時八刻二十分每刻一擊鼔八鼓後進時牌)
(五鼓為時正它辰並同餘二十分為鷄喝唱絶擊一十/                  唯午時擊八鼓後鷄唱絶擊百)
(五十鼓乃為午時正初夜放鼔雄契出禁門百鼓為第/          乃擊衙鼓為發更時鷄唱絶擊)
(一㑹鼕鼕又鷄唱擊百鼓為第二㑹鼕鼕絶擊百鐘又/鷄唱擊一鼓一鐘為一更一㸃每更㸃随次増之遇轉)
(更必鷄唱至五更三㸃止鼔雌契出禁門聲衙鼔合雌/雄契入内藏之于鐘鼓樓至五更五㸃擊百鐘後鷄唱)
(擊百鼓為第一㑹鼕鼕又鷄唱擊百鼓為第二㑹鼕鼕/乃攅㸃昧明有待旦一刻      旦明下水定晝漏時)
(刻至八刻後為夘時正四時皆用此法禁中又有更㸃/在長春殿門之外至于宗廟陵寢及玉清昭應景靈宫)
(㑹靈觀祥源觀皆置/焉更以鼓㸃以鉦)
元祐官品令挈壺正正九品
　
　
　
　職官分紀巻十七
欽定四庫全書
　職官分紀卷十八
　　　　　　　　　　　　宋　孫逢吉　撰
　　總叙卿
前漢百官表周官則備矣天官冢宰地官司徒春官宗
伯夏官司馬秋官司冦冬官司空是為六卿各有徒屬
職分用於百事太師太傅太保是為三公葢參天子坐
而議政無不總統故不以一職為官名又立三少為之
副少師少傅少保是為三卿與六卿為九焉
漢官儀卿中二千石
韋昭辨釋名卿慶也言萬國皆慶頼之又漢置十二卿
一曰太常二曰太僕三曰衛尉四曰光禄勲五曰宗正
六曰執金吾七曰司農八曰少府九曰鴻臚十曰廷尉
十一曰大長秋十二曰將作大匠辨云漢正卿九一曰
太常二曰光禄勲三曰衛尉四曰太僕五曰廷尉六曰
鴻臚七曰宗正八曰司農九曰少府是為九卿
後漢百官志太常卿一人光禄勲卿一人衛尉卿一人
(漢官目録云右/三卿太尉所部)太僕卿一人廷尉卿一人大鴻臚卿一
人(右三卿司/徒所部)宗正卿一人大司農卿一人少府卿一人
(右三卿司/空所部)
帝王世紀九卿者所以參三公也
白虎通卿章也章美明理也
魏武帝紀初平十八年十一月初置六卿
晉職官志太常光禄勲衛尉太僕廷尉大鴻臚宗正大
司農少府將作大匠太后三卿大長秋皆為列卿各置
丞功曹主簿五官等員
南齊百官志太常光禄勲衛尉廷尉大司農少府各置
丞一人將作太匠太僕太鴻臚三卿不常置將作掌宗
廟土木太僕掌郊禮執轡鴻臚掌導䕶賛拜有事權置
兼官事畢乃省宣徳衛尉少府太僕鬱林立皇后置
後魏官氏志太和十五年置少卿官
百官令少卿第四品上
隋百官志諸卿梁初猶依宋齊皆無卿名天監七年以
太常卿加置宗正卿以大司農為司農卿三卿是為春
卿加置太府卿以少府為少府卿加置太僕卿三卿是
為夏卿以衛尉為衛尉卿廷尉為廷尉卿將作大匠為
匠卿三卿是為秋卿以光禄勲為光禄卿大鴻臚為鴻
臚卿都水使者為大舟卿是為冬卿凡十二卿皆置丞
及功曹主簿陳承梁皆循其制後齊太常光禄衛尉宗
正太僕大理鴻臚司農太府是為九寺置卿少卿丞各
一人各有功曹五官主簿録事等員後周盧辨傳隋開
皇初以辨前代名行追封沈國公初周文欲行周官命
蘇綽專掌其事未幾而綽卒乃令辨成之於是依周禮
建六官革漢魏之法以魏恭帝三年始命行之六卿之
外置太師太傅太保各一人是曰三弼隋髙祖受命太
常光禄衛尉宗正太僕鴻臚司農太府等九寺並置卿
少各一人(太僕尋加/少卿一人)各置丞(太常衛尉宗正大理鴻臚/將作二人光禄太僕三人)
(司農五人/太府六人)主簿(太府四人/餘各二人)録事(各二人光禄加至三/人司農太僕各四人)等
員三年廢光禄入司農廢衛尉入太常尚書省廢鴻臚
亦入太常十二年復置光禄衛尉鴻臚等寺煬帝時光
禄以下八寺卿皆降為從三品少卿各置二人為從七
品
唐百官志龍朔二年九寺卿皆曰正卿少卿皆曰大夫
咸亨初復除正字
五代職官志後唐同光元年十一月中書門下奏諸寺
監各只請置大卿監祭酒司業各一員博士兩員
敢辱高位以速官謗(左傳陳敬仲奔齊懿氏卜妻之/齊侯使敬仲為卿辭曰羇旅之)
(臣幸若獲宥及於寛政赦其不閑於教訓而免於罪戾/弛於負擔君之惠也所獲多矣敢辱髙位以速官謗敢)
(以死/告)非君命不越境(卿非君命/出不越境)三珪之位(莊子楚昭王/延屠羊説以)
(三珪之位謂/三卿皆執珪)内外必平(國語晉悼公使張老為卿辭曰/臣不如魏絳之智能治其大官)
(其仁可以利公室若/在卿位内外必平)知其君子(説苑秦繆公使賈人載/監徵諸賈人賈人買百)
(里奚使將車之秦秦繆公觀鹽見百里奚牛肥公問對/曰臣飲食之以時使之不以暴是以肥也公知其君子)
(以為/上卿)卿之事常在於徳(九卿者不失四時通於溝渠修/堤防種樹木美五穀如是者舉)
(以為九卿故卿/之事常在於徳)賤不能臨貴(齊桓公使管仲治園對曰/賤不能臨貴桓公以為上)
(卿/)舉一國之髙(淮南子舉一國/之髙以為九卿)賓以上卿禮(春秋桓公/曹太子來)
(朝賓以上卿禮饗曹太子樂奏而歎/施父曰曹太子其有憂乎非歎所也)辭上卿之饗(齊侯/使管)
(仲平戎于王王以上卿禮饗之管仲辭曰臣賤有司也/受下卿之禮而還君子曰管氏之世祀也宜哉讓不忘)
(其/上)復召拜為上卿(新序魏文侯曰寡人何如君也翟璜/曰君伐中山不封君之弟而封君之)
(長子君非仁君也文侯怒任座至對曰君仁君也曰何/以言之曰其君仁者其臣直向翟璜之言直是以知君)
(仁君也文侯曰善復/召翟璜入拜為上卿)以大功為上卿(趙王以相如有大/功拜為上卿位在)
(廉頗/之上)亡走為客卿(蘇秦佯得罪於燕而/奔齊宣王以為客卿)復通於燕燕趙
以為客卿(樂毅出奔趙徃來復通/於燕燕趙復以為客卿)再至九卿(史記濮陽/段容始事)
(葢侯信信任容/亦再至九卿)四至九卿(汲黯姊子司馬安少與黯四/為太子洗馬安深巧善宦)
(至九卿河/南太守卒)又(前漢儒林傳曰長安許商子長伯/善為算著五行論厯四至九卿)下括河
海(謝承後漢書李淑諫更始曰夫/三公上應台宿九卿下括河海)身帶三綬(馬防與九/卿絶席身)
(帶三綬寵/貴至盛)絶席(上/)徇虚名而忘事實(唐麟徳二年將有/事于泰山有司議)
(依舊禮以太常卿為初獻光禄卿為終獻司禮太常伯/劉祥道曰昔在三代六卿位重故得佐祠漢魏以來權)
(歸臺省九卿皆為常伯屬官今登封大禮不以八座行/事而用九卿無乃循虚名而忘事實乎髙宗從其意竟)
(以司徒王元禮為/初獻祥道為終獻)分職帥屬倡九牧(尚書周官六卿公/職各帥其屬以倡)
(九牧阜/成兆民)九棘(周禮外朝之法左九/棘孤卿大夫位焉)法河海(春秋漢含摯/三公象五嶽)
(九卿法河海三公在天/法三台九卿法北斗)法北斗(上/)再見為上卿(史記虞/卿躡蹻)
(擔簦説趙孝成王/再見為趙上卿)
　　太常
前漢百官表奉常秦官掌宗廟禮儀有丞景帝中六年
更名太常(應劭日常典也掌典三禮也師古曰太常王/者旌旗也畫日月焉王有大事則建以行禮)
(官主奉持之/後改曰太常)屬官有太樂太祝太宰太史太卜太醫六
令丞又均官都水兩長丞有廱太宰太祝令丞五畤各
一尉又博士及諸陵縣皆屬焉景帝中六年更名太祝為
祠祀武帝太初元年更曰廟祀初置太卜
漢官儀欲令國家盛太社稷常存故稱太常
後漢百官志太常卿一人丞一人太史令一人六百石
本注曰掌天時星厯凡嵗終奏新年厯凡國祭祀喪娶
之事掌奏良日及時節禁忌凡國有瑞應災異掌記之
(太史待詔三十七人其六人治厯三人龜卜三人廬宅/四人日時二人易筮二人典禳九人籍氏計氏典昌氏)
(各三人嘉法請雨解/事各二人醫二人)丞二人明堂及靈臺丞二人二百
石本注曰丞掌守明堂靈臺靈臺掌候日月星氣皆屬
太史(靈臺待詔四十二人其十四人候星二人候日三/人候風十二人候氣三人候晷景七人候鍾律一)
(人舍/人)博士祭酒一人太祝令一人六百石太宰令一人
六百石本注曰掌宰工鼎爼饌具之物凡國祭祀陳饌
具(明堂丞一人二百石員吏四十二人其二人百石二/人斗食二十三人佐九人有秩二人學事四人守學)
(事宰二百四十二人屬者/七十三人衛士一十五人)丞一人太樂令一人六百石
本注曰掌伎樂凡國祭祀掌請奏樂及大饗用樂掌其
陳序(員吏二十五人其二人百石二人斗食七人佐十/人學事四人守學事樂人八佾舞三百八十人)
丞一人髙廟令一人六百石本注曰掌守廟案行掃除
無丞(員吏四人衛/士一十五人)世祖廟令一人六百石本注曰如髙
廟(員吏六人衛/士二十人)先帝陵每陵園令各一人六百石本注
曰掌守陵園案行掃除丞及校長各一人本注曰校長
主兵戎盜賊事先帝陵毎陵食官令各一人六百石本
注曰掌望晦時節祭祀(漢官曰每陵食監一人秩六百/石監丞一人三百石中黄門八)
(人從官二人案食/監是食官令號)右屬太常本注曰有祠令一人後轉
屬少府有太卜令六百石後省并太史中興以來省前
凡十官(案十官太宰均官都水/雍太祝五時各一尉也)
漢官解詁太常社稷郊畤事重職尊故在九卿之首
衛宏曰太常主導賛助祭皆平冕七旒𤣥上纁下畫華
蟲七章魏志建初二十一年八月始置奉常正官黄初
元年改奉常為太常
晉職官志太常博士協律校尉員又統太學諸博士祭
酒及太史太廟太樂鼓吹陵等令太史又别置靈臺丞
宋百官志太常一人舜攝帝位命伯夷作秩宗掌三禮
即其任也周時曰宗伯是為春官掌邦禮秦改曰奉常
漢因之景帝六年更名太常前漢則以列侯忠孝敬謹
者居之後漢不必列侯也
南齊百官志太常府置丞一人五官功曹主簿博士謂
之太學博士國子祭酒一人博士二人助教十人諸陵
有令丞
隋百官志梁太常位視金紫光禄大夫統明堂二廟太
史太祝廩犧太樂鼓吹乘黄北館典客館等令丞及陵
監國學等又置協律校尉總章校尉監掌故樂正之屬
以掌樂事太樂又有清商署丞太史别有靈臺丞後齊
太常寺掌廟陵羣祀禮樂儀制天文術數衣冠之屬其
官有博士(四人掌/禮制)協律郎八書博士等員統諸陵太廟
太樂衣冠鼓吹太祝太史太醫廩犧太宰等署令丞而
太廟兼領郊祠崇虚二局丞太樂兼領清商部丞鼓吹
兼領黄户局丞太史兼領靈臺太卜二局丞隋髙祖太
常寺又有博士四人協律郎二人奉禮郎十六人統郊
社太廟諸陵太祝衣冠太樂清商鼓吹太醫太卜廩犧
等署各置令丞郊社署又有典瑞太祝署有太祝太樂
署清商各有樂師員鼓吹署有吹師太醫署有主藥醫
師藥園師醫博士助教按摩博士呪禁博士等員太卜
署有卜師相師男覡女巫太卜博士助教相博士等員
煬帝罷太祝署而留太祝員八人屬寺後又増為十人
奉禮減置六人太廟署又置隂室丞守視隂室改樂師
為師正十人太卜又有博士員置太卜卜正二十人以
掌其事太醫又置醫監五人正十人罷衣冠清商二署
唐職官志太常寺(古曰秩宗秦曰奉常漢髙改為太常/梁加寺字唐初有衣冠署令正八品)
(上貞觀元年署廢龍朔元年改太常寺曰奉/常寺武后光宅元年復改太常寺曰司禮寺)卿一人少卿
二人丞二人主簿二人録事二人府十二人史二十三
人博士四人謁者十人賛引二十人太祝六人祝史六
人奉禮六人賛者十六人協律郎二人亭長八人掌固
十二人太廟齋郎京都各一百三十人太廟門僕京都
各三十人兩京郊社署令各一人丞一人府二人史四
人典事三人掌固五人門僕八人齋郎一百一十人郊
社令掌五郊社稷明堂之位祠祀祈禱之禮丞為之貳
諸陵署令一人録事一人府二人史四人主衣四人主
輦四人主樂四人典事三人掌固二人陵户乾橋昭四
百人獻定恭三百人陵令掌先帝山陵率戸守衛之丞
為之貳凡朔望元正冬至皆修饗於諸陵諸太子陵令
各一人丞一人太樂署令一人丞一人府三人史六人
樂正八人典事八人掌固八人文武二舞郎一百四十
人太樂令調合鐘律以供邦國之祭祀饗宴丞為之貳
凡天子宫懸鐘磬凡三十六虡凡大宴㑹則設十部伎
凡大祭祀朝㑹用樂辨其曲度章服而分始終之次有
事於太廟毎室酌獻各用舞凡祀昊天上帝及五方大
明夜明之樂皆六成祭皇地祇神州社稷之樂皆九
成其餘祭祀三成而已
鼓吹署令一人丞三人府三人史六人樂正四人典事
四人掌固四人鼓吹令掌鼓吹施用調習之節以備鹵
簿之儀丞為之貳凡大駕行幸鹵簿則分前後二部以
統之法駕則三分減一小駕則減大駕之半皇太后皇
后出則如小駕之例皇太子鼓吹亦有前後二部親王
以下各有差凡駕行幸有夜警晨嚴之制
太醫署令二人丞二人府二人史四人主藥八人藥童二十四人
醫監四人醫正八人藥園師二人藥園生八人掌固四
人太醫令掌醫療之法丞為之貳其屬有四曰醫師針
師按摩師呪禁師皆有博士以教之其考試登用如國
子之法凡醫師醫工醫正療人疾病以其全多少而書
之以為考課諸藥醫博士一人助教一人醫師二十人
醫工一百人醫生四十人典藥二人博士掌以醫術教
授諸生(醫術謂習本草甲乙脉經分而為業一曰體療/二曰瘡腫三曰少小四曰耳目口齒五曰角髪)
針博士一人針助教一人針師十人針工二十人針生
二十人博士掌教針生以經脉孔穴使識浮沉澁滑之
候又以九針為補㵼之法按摩博士一人按摩師四人
按摩工十六人按摩生十五人按摩博士掌教按摩生
消息導引之法呪禁博士一人呪禁師二人呪禁工八
人呪禁生十人呪禁博士掌教呪禁生以呪禁除邪魅
之為厲者
太卜署令一人丞一人卜正二人卜博士二人太卜令
掌卜筮之法丞為之貳(其法有四一曰龜二曰/五兆三曰易四曰式)
廩犧署令一人丞一人令掌薦犧牲及粢盛之事丞為
之貳凡三祀之牲牢各有名數
汾祠署令一人丞一人掌神祀饗祭洒掃之制兩京齊
太公廟署令各一人丞各一人掌開闔洒掃及春秋仲
釋奠之禮
國朝太常寺掌禮樂器服郊廟社稷陵寢犧牲籍田祠
祀醫藥之事
慶厯四年自鼓吹局移就武成王廟
春明退朝録太常寺國初以來皆禁林之長主判而禮
院自有判院同判院大中祥符中符瑞繁縟别建禮儀
院輔臣主判而兩制為知院天禧末罷知院天聖中省
禮儀院而寺與禮院事舊不相兼康定元年置判寺同
判寺並兼禮儀事近有至六七人者按唐太常置卿一
員少卿二員博士四員祥符中博士二員後至四員今
若置判寺一員同判寺二員合唐之卿數矣(天聖元年/改同判院)
(為同知院/即博士也)又太常寺舊在興國坊今三班院是也景祐
初燕侍郎肅判事㕔事畫寒林屏風時稱絶筆其後為
判寺好事者竊取之嘉祐八年徙寺於福善坊其地本
開封府納税所英宗在藩邸判宗正寺搆為廨舍既成
而已立為皇子遂為太常所請焉
獻旋宫相生圖(圖朝太常寺言音律官田琮以上所新/増九絃琴五絃阮鈞配十二律旋相為)
(宫隔八相生並已協律冠於雅樂以/旋宫相生之法畫為圖獻上善之)奏樂舞樂章(太常/寺奏)
(大行皇帝祔廟本室酌獻其舞曰大仁之舞其樂章曰/大哉至仁如天之臨享國長乆及物功深旁魄涵濡結)
(為民心億萬斯/年於昭徳音)奏配饗樂曲(太常寺奏仁宗配饗樂明/堂奠幣用成安之曲其詩)
(曰思皇烈考克配天明隆商雍饗惟孝惟成配獻用徳/安之曲其詩曰燾在同仁聲容無外饗帝于筵有嚴昭)
(配/)言今樂太髙(東齋記事燕龍圖肅刋太常寺建言今/之樂太髙始下詔天下求知音者李照)
(言樂比古髙五律而胡瑗阮逸相繼出矣李照之樂以/縱黍累尺黍細而尺長律之容乃千七百三十黍胡瑗)
(以横黍累尺而尺短律之容千二百黍而空徑乃三分/四釐六毫空徑三分四釐六毫與容千七百三十黍皆)
(失於以尺而生律也最後有房庶者亦言今之樂髙五/律葢用唐樂而知之自收方響一笛一皆唐樂也其法)
(以律生尺而黍用一粰二米者是時無二米黍據見黍/其律雖無千七百三十黍之謬與三分四釐六毫之差)
(然其聲纔下三律葢黍細耳其法則是也王原叔胡瑗/大不喜其説朝廷但授庶試秘書省校書郎不究其法)
(而止庶𤣥齡之後其為人簡脱嘗與鄉薦然好音宋子/京田元均薦而召之是時丁正臣亦收牙笛二與庶笛)
(同/)
　　卿
尚書堯典伯夷汝作秩宗典朕三禮
周禮春官大宗伯掌天地神祇人鬼之祀
後漢百官志太常卿一人二千石(盧植禮注曰/如太常正)本注曰
掌禮儀祭祀凡祭祀先奏其禮儀及行事賛天子每選
試博士奏其能否大射養老大喪皆奏其禮儀每月前
晦察行陵廟(漢官曰員吏八十五人其十二人四科十/五人佐五人假佐十三人騎吏九人學事)
(十六人/守學事)
漢官解詁太常社稷郊畤事重職尊故在九卿之首
漢官典志惠帝改太常為奉常景帝復為太常
衛宏曰太常主導賛助祭皆平冕七旒𤣥上纁下畫華
蟲七章魏武帝紀初平十八年初置列卿
後魏職令太常為列卿
晉職官志太常少卿第四品上第一清選明禮樂兼天
文陰陽
齊職儀太常卿一人品第三秩中二千石銀章青綬進賢兩
梁冠絳朝服佩水蒼玉王朗曰西京太常行陵赤車千乘
職員令太常卿位任特隆學冠儒林(藝通禮樂者/可以居之)
隋百官志梁天監七年以太常為太常卿後齊太常為
寺置卿少卿各一人隋髙祖因之
唐百官志龍朔二年九月卿皆曰正卿少卿曰大夫咸
亨初除正字太常寺卿一人(正三/品)掌邦國禮樂郊廟社
稷之事以八署分而理之一曰郊社二曰太廟三曰諸
陵四曰太樂五曰鼓吹六曰太醫七曰太卜八曰廩犧
總其官屬行其政令少卿為之貳凡國有大禮則賛相
禮儀有司攝事則為之亞獻率太樂官屬宿設樂懸以
供其事宴㑹亦如之若三公行園陵則為之副公服乘
輅備鹵簿而奉其禮若大祭祀則先省牲器凡太卜占
國之大事及祭祀卜日皆徃蒞之於太廟南門之外凡
仲春薦氷及四時之物甘滋新成者皆薦焉凡有事於
宗廟少卿帥太祝齋郎入薦香燈整拂神幄出入神主
將饗則與良醖令實罇罍凡備大饗之器服有四院(天/府)
(御衣樂/懸神厨)
六典太常寺卿一人正三品(宋太常用尚書亦轉為尚/書如遷選曹尚書領䕶等)
(齊因之梁天監七年象四時置十二卿太常宗正司農/為春卿後魏太常與光禄勲衛尉為三上卿位從一品)
(下北齊太常卿掌陵廟羣禮儀制天文術數衣冠之屬/第三品龍朔二年改奉常咸亨元年復舊光宅元年改)
(司禮神龍/元年復舊)掌同唐志
國朝元祐官品令太常卿正四品
今日知為皇帝之貴(前漢叔孫通歸漢拜為博士髙帝/悉去秦儀法為易簡羣臣飲酒争)
(功醉或妄呼㧞劒擊柱上患之通説上曰願㕘古禮與/秦儀雜就之於是通使徴魯諸生三十餘人及上左右)
(為學者與其弟子百餘為綿蕝野外習之月餘㑹漢七/年長樂宫成諸侯羣臣皆朝十月儀先平旦謁者治禮)
(引以次入殿門自諸侯王以下莫不索恐肅敬御史執/法舉不如儀者輙引去無敢讙譁失禮者髙帝曰吾乃)
(今日知為皇帝之貴也拜/通為奉常賜金五百斤)定儀法(惠帝即位謂太子太/傅叔孫通曰先帝園)
(陵寢廟羣臣莫能習乃徙通重為奉常定宗/廟儀法及稍定漢諸儀法皆通所論著也)坐免(孝武/元朔)
(元年孔咸為太常坐南陵橋壊衣冠道絶免又宣/帝地節四年任宣為太常坐盜茂陵園中物免)不事
權貴(杜鄴有才能□太常/數言得失不事權貴)翼翼(崔駰太常箴曰翼翼太/常實為宗伯穆穆靈祇)
(寢廟/奕奕)疑其詭激(周澤字穉都為太常清潔循行盡敬宗/廟常臥疾齋宫其妻哀澤老病闚問所)
(苦澤大怒以妻干犯齊禁遂收送詔獄謝罪當時疑其/詭激時人為之語曰生世不諧作太常妻一嵗三百六)
(十日三百五十九日/齋一日不齋醉如泥)傳父業(桓榮字春卿拜太常初遭/倉卒與族人桓元卿同幾)
(死而榮講論不息元卿嗤之及為太常嘆曰我農家子/豈意學之為利乃若是哉又榮子郁字仲思敦厚篤學)
(傳父業亦為太常初榮授朱普學四十萬言浮辭繁長/多過其實及榮入授顯宗減為二十三萬言至是又省)
(定為十三萬言由是有/桓榮大小太常章句)大小章句(上/)立節可否之間(續/漢)
(書張奐字然明拜太常立節可否之間/强禦不敢奪也縱覽羣籍古今詳細)東面坐設九賓
(東觀漢記桓榮為太常上幸太常府榮/束面坐設九賓後為五更禄終厥身)不汲汲時俗(周/澤)
(少修髙節隠居田野/不汲汲時俗為太常)果敢有直言(澤拜太常果敢數有/直言朝廷嘉其清廉)
賜御府衣一襲(楊賜以病罷居無何拜太常詔賜御衣/一襲所服官幘綬玉壺華帶金鐍鈎佩)
難經伉伉劉太常(華嶠後漢書劉愷為太常論議常引/正大義諸儒為之語曰難經伉伉劉)
(太/常)清貧至賣宅自給(魏明帝時和洽為太常清貧守分/至賣宅自給明帝聞之加賜穀帛)
布被瓦器(益部耆舊傳趙典為太常/雖處上卿而布被瓦器)歸田里(漢楊秉為/太常時太)
(常令李雲以諌受罪秉/争之不得免遂歸田里)徳行堂堂邢子昻(魏志邢顒字/子昻時人稱)
(徳行堂堂邢子昻/文帝以為太常)卿似尹翁歸(晉書鄭黙字思元遷太/常山濤欲舉一親為博)
(士見黙語曰卿似尹翁歸令吾/不敢復言謂其柔而能整也)廟棟折免官(張華為太/常以太廟)
(屋棟折/免官)歴位忠恪(臧榮緒晉書華表清貧履道内圓外/順歴位忠恪言行不玷其以表為太)
(常/卿)還第攝事(晉起居注太常王寶啟府舍窄狹不足移/家毋鐘年髙違離靡寧乞還第攝事詔從)
(之/)臨軒作樂(晉中興書蔡謨拜太常咸康四年臨軒門/下奏非祭祀宴饗則無設樂謨奏臨軒宜)
(有金石憲宗納焉臨/軒作樂自此始也)氷清玉潔行為俗表(賀循字彦先/元帝以為太)
(常而散騎常侍如故循以九卿舊不加官唯拜太常而/已中宗踐阼下令曰循氷清玉潔行為俗表加以位處)
(上卿而居身服物葢周形而已屋才蔽風雨孤常造其/廬以為慨然其賜以大尺床褥并錢二十萬以表至徳)
九卿不加官(上/)好生異議(晉後畧成泰位至太常卿好/生異議故終無折衷之功)
異同顯於聲色(傅暢晉讃劉寔為太常與諸博士/窮道義以理趣異同顯於聲色)自謂
閒職(齊書張環以雍州刺史拜太常自謂閒職武帝曰/卿昔未富貴謂人不與既富貴復欲委棄之環曰)
(陛下御臣等若養馬無事就閑廐有/事優牽束帝猶怒以為散騎常侍)宗卿(梁陸倕為王/光禄讓太常)
(表曰昔者楚徳方感叔敖濯衣漢道克昌王陽結綬故/拜命無辭受爵不讓况宗卿清重歴選所難漢晉以降)
(莫非素範辭爵則桓郁張奮讓封則丁鴻劉愷潘尼之/文雅純深華表之從容退黙自此迄兹風流繼軌以臣)
(况之曽/無等級)九賓闕相封襌失儀(陳沈炯讓太常表曰臣聞/玉磶雕楹不取材於蟠木)
(丹朱繡黼豈襲冕於絲蘿何則適用各有其儀倘九賓/闕相封禪失儀責以司存云誰之咎况南史執簡轉見)
(違才君舉必/書尤難妄冒)母子相泣(北齊書趙彦深三嵗毋傅氏孀/居家人欲以改適自誓以死彦)
(深五嵗傅謂之曰家貧兒小何以能濟彦深泣而言曰/若天哀矜兒大當仰報傅感其意對之流涕及彦深拜)
(太常卿還不脱朝衣入見母跪陳幼小孤露/䝉訓得至於此母子相泣乆之然後改服)復求為太
常(李元忠為侍中雖處要任殊不以物務干懷惟以聲/酒自娛大率常醉家事大小了不闗心園庭羅種果)
(藥親友尋詣留連宴賞毎挾彈携壺逰遨里閈嘗言寧/無食不可使無酒阮步兵吾師也元忠先為太常卿後)
(自中書令復求為太常以其有音樂而多美酒故神武/欲用為僕射又嘗言其放達常醉不可委以臺閣其子)
(聞之請節酒元忠曰我謂作僕射不/勝飲酒作樂愛僕射時宜勿飲酒)親導母輿(唐崔邠/字處仁)
(為太常卿初上大閱四部樂於署觀者縱焉邠自私/第去帽親導母與公卿逢者迴騎避之衢路以為榮)懦
怯不任事(趙宗儒為太常卿太常有師子樂備五方之/色非㑹朝聘饗不作幼君荒誕伶官縱肆中)
(人掌教坊者非牒取之宗儒不敢違以狀白宰相以為少/事在有司執守合不闗白以宗儒懦怯不任事改太子)
(卿/)改按樂童(王涯字廣津為太常卿文宗以樂府之音/鄭衛太甚欲聞古樂命涯詢於舊工取開)
(元時雅樂選樂童按之名曰雲韶樂樂/成獻於梨園亭上上悦賜涯等綾錦)振起廢禮(元載/秉政)
(踈忌楊綰奏為國子祭酒天下清議益歸於綰上深知/之以載在樞衡未即罷遣乃遷綰為太常卿充禮儀使)
(以郊廟禮乆廢/藉綰振起之)尚書裏行(崔日知遷太常卿自以歴任/年乆每朝士參集常與尚書)
(同列時人號為尚/書裏行遂為口實)禮曹素畏其該洽(筆談江南陳彭年/學書史於禮文尤)
(所詳練歸朝列于侍從朝廷郊廟禮儀多委彭年裁定/援引故事頗為該洽常攝太常卿導駕誤行黄道上有)
(司止之彭年正色回顧曰自有典/故禮曹素畏其該洽不復敢詰問)誤行黄道上(上/)
　　少卿
後魏書太和十五年置少卿官太常少卿一人第三品
上至二十二年降為正四品上
班職令景明初太常少卿第四品上第一清選明禮樂
兼天文隂陽者為之
隋百官志後齊太常為寺置少卿一人
唐職官志少卿二人(正四/品上)掌(見卿/門)神龍元年増置一人
六典少卿二人正四品上(周禮有小宗伯中大夫二人/後周亦為小宗伯隋太常寺)
(置少卿一人正四品上煬帝加置一人降為從四品皇/朝武徳中置一人貞觀中加二人龍朔咸亨光宅神龍)
(並隨時/改復)掌(見卿/門)
五代史後唐同光元年諸寺只置大卿一員
國朝元祐官品令太常少卿從五品
識錞于(北史斛斯徴字士亮博覽羣書尤精三禮兼解/音律為太常少卿自魏孝武西遷雅樂廢缺徴)
(博采遺逸稽諸典故創新補舊方始備焉又樂有錞于/者近代絶此器或有自蜀得之皆莫之識徴見之曰此)
(錞于也衆弗之信徴遂依干寳周禮注以芒筒振之其/聲極清衆乃欽服按南齊始興王鑑為益州刺史時有)
(廣漢什邡人段祖以錞于獻鑑錞于者古禮器也髙三/尺六寸六分圓三尺四寸圓如筩銅色黒如漆甚薄上)
(有銅馬以繩懸焉令去地尺餘灌之以水又以器盛水/於下芒莖當心跪拄錞于以手振芒則聲如雷清嚮良)
(乆乃絶古所/以節樂者也)白髪抽去不復生(後魏元順為太常少卿/以父憂去職哭泣嘔血)
(身自負土時年二十五便有白髪免喪抽/去不復更生世人以為孝思之所致也)昔為清郎今
為清卿(三國典略齊太常少卿聿修廵省河南諸州兖/州刺史邢邵與聿修故舊嘗於省中呼聿修為)
(清郎至是遣送紬為信聿修不受與邵書曰𤓰田李下/古人所慎多言可畏譬之防川願長此心不貽後責爾)
(邵亦欣然報書曰一日之贈率爾不思老夫怱怱意不/及此敬承來㫖吾無間然第昔為清郎今為清卿者矣)
端凝若植(唐馮定字翼夫美容止有文學為太常少卿/文宗毎聴樂鄙鄭衛聲詔奉常習開元霓裳)
(羽衣舞以雲韶樂和之舞曲成定總樂工閱於庭定立/於其間文宗以其端凝若植問其姓氏翰林學士珏曰)
(此馮定也文宗喜問曰豈非能為古章句者邪及詔升/階文宗自吟定送客西江詩吟罷益嘉因錫禁中瑞錦)
(尋遷諫/議大夫)博士以下就决疑議(鄭肅元和六年轉太常少/卿肅能為古文長於經學)
(左丘明三禮儀注疑議博士/以下必就肅决之然後已)參定雅樂(張文收尤善音/律太宗將創制)
(禮樂詔文收于太常寺與少卿祖孝孫參定雅樂有古/鐘十二近代唯用其七餘有五號啞鐘莫復通者文收)
(吹律調之聲皆響/徹時人服其妙)増損樂稱職(韋萬石頗有學業而特/善音律上元中遷太常)
(少卿當時郊廟調及讌㑹雜樂皆萬/石與姚𤣥辨増損之時人以為稱職)賜金紫(國朝英宗/嘉祐八年)
(十一月賜太常少卿孔叔詹金紫叔詹以勞當遷/上不欲以卿監當管庫之務故有賜後以為例)
　　丞
前漢百官表奉常秦官掌宗廟禮儀有丞
後漢百官志太常丞一人比千石(如小/樂正)本注曰掌凡禮
行及祭祀小事總署曹事其署曹掾史隨事為員諸卿
皆然
唐職官志太常置丞
宋百官春秋太常丞視尚書郎銅印黄綬一梁冠品第
七掌舉陵廟非法
南齊百官志太常府置丞一人
陶氏職官要録晉宋九卿置丞進賢一梁冠介幘皂衣
銅印黄綬齊梁墨綬
隋百官志梁十二卿皆置丞後齊丞一人隋髙祖增置烝
一人煬帝大業三年寺丞増為從五品
唐職官志太常丞二人(從五/品上)掌判寺庫凡大饗太廟則
修七祀于太廟西門之内
六典丞二人從五品上(秦有奉常丞漢因之比千石魏/晉宋皆置一人後魏五品下太)
(和二十二年降為七品上北齊從六品下隋二/人從六品下大業三年増為從五品皇朝因之)若祫饗
則兼修配饗功臣之禮(餘同/唐志)
五代職官志後唐同光元年太常寺除太常博士外許
更置丞一員
國朝元祐官品令太常丞從七品
上疏言得失(前漢谷永為太常/丞數上疏言得失)懷嫌不去官(韋𢎞為太/常寺丞父)
(賢以𢎞當嗣太常職掌陵廟煩劇多遇勑𢎞/自免懷嫌不去官及賢疾篤𢎞坐廟事繫獄)定禮決疑
問陶覆之(陶氏家傳覆之字保宗為太常丞凡宗廟疑/議多所決定時人為之語曰定禮決疑問陶)
(覆/之)
　　主簿
漢鹵簿之制太常駕四馬主簿前車八乘
晉職官志太常置主簿
南齊百官志太常府置主簿
隋百官志梁天監七年十二卿各置主簿陳承梁皆循
其制後齊九卿各有主簿員隋髙祖太常置主簿二人
唐職官志太常主簿(從七/品上)
六典主簿二人從七品上(梁天監七年十二卿名置主/簿一人遷為正官功曹又位)
(不登十八班者别為七班太常主簿班第四梁選太常/主簿視二衛主簿陳因之後魏不見北齊太常有功曹)
(五官主簿二人武徳中正/八品上貞觀中正七品上)掌印勾檢稽失省署抄目
國朝皇祐三年宋祁言乞増置主簿一員勾檢在寺文
簿及主掌出納遂除太子中舍致仕胡瑗大理評事兼
太常寺主簿瑗尋復致仕詔更不置主簿
　　博士
晉職官志太常博士魏官也魏文帝初置晉因之掌引
導乘輿王公以下應追諡者則博士議定之
宋百官志博士班固云秦官史臣按六國時徃徃有博
士掌通古今
南齊百官志太常府博士謂之太學博士
隋百官志後齊太常府有博士(四人/禮制)隋太常寺有博士
四人煬帝省博士員
唐職官志太常置博士四人(從七/品上)掌辨五禮之儀式奉
先王之法制通變隨時而損益焉凡大祭祀及有大禮
則與鄉導賛其儀凡公以下擬諡皆迹其功行而為之
褒貶無爵稱子養徳丘園聲實明著則諡曰先生大行
大名小行小名之若大祭祀卿省其牲器謁者為之導
若小祀及公卿大夫有嘉禮亦命謁者以賛之
六典太常博士四人從七品上(漢書百官表云博士秦/官掌通古今秩比六百)
(石員多至數十人髙祖時叔孫通始為博士定禮制後/漢置十四人魏因之宋齊太常府官博士亦謂之太學)
(博士梁陳亦兼統國學博士後魏七品下北齊置四人/品同魏氏齊因之置謁者三十人賛引六十人皇朝武)
(徳中置二員貞觀中加其員品/減謁者二十人賛引二十人)
五代職官志(見丞/門)
國朝元祐官品令太常博士正八品
妙選(郭子張慿舉孝廉詣劉真長還須臾真長至覔孝/廉與同載俱詣撫軍曰下官今為公得一士太常)
(博士之妙選既前撫軍與之語言咨/嗟稱善數日乃止即用為太常博士)榮其舊署(唐令狐/綯拜兵)
(部侍郎同中書門下平章事綯以舊事帶尚書省官合/先省上上日同列集於少府監時白敏中崔龜從曽為)
(太常博士至相位欲榮其舊署乃改集/於太常禮院龜從手筆志其事於壁)通古今禮儀(裴/茝)
(通古今禮儀嘗為太常博士及官至郎中毎兼其職至/改國子司業方罷兼領及憲宗惠昭太子薨又命茞以)
(國子司業攝太常博士太常寺博/士廢十三日葢用期服以日易月)兼職(上/)國忌饔廟奏
樂禮儀(裴寛為太常博士禮部擬國忌之辰饗廟用樂/下太常寛深達禮節特建新意以為廟尊忌卑)
(則登歌廟卑忌尊則去籥中書/令張説謂寛明識舉而行之)禮儀不專於胥吏(陸亘/字景)
(山拜太常博士寺有禮生孟真乆於其事凡吉㓙大儀/禮官不能達率訪真真亦賴是須要姑息元和七年冊)
(皇太子將撰儀注真亦欲參預亘/笞之由是國忌饗禮不專於胥吏)去孝弟兩字(崔龜從/太和中)
(改太常博士龜從長於禮學精歴代沿革問無不通時/饗宗廟於敬宗祝版稱皇帝孝弟龜從議曰審詳孝字)
(載考禮文義本生於子孫禮難施於/兄弟臣謂饗敬宗廟去孝弟字從之)議射牲(裴守真授/太常博士)
(守真尤善禮儀之學當時以為稱職髙宗將封嵩山詔/禮官議射牲之事守真奏曰據周禮及國語郊祀天地)
(天子自射其牲漢武唯封太山令侍中儒者射牲行事/至於餘祀亦無射牲之文親㫪射牲雖是古禮文從廢)
(省/)立議衆咸推服(韋叔夏除太常博士後屬髙宗崩山/陵舊儀廢缺叔夏典中書舍人賈大)
(尹太常博士裴守真等草創撰定由是授春官員外郎創撰定由是授春官員外郎/則天將拜洛及饗明堂皆别受制共當時大儒祝欽明别受制共當時大儒祝欽明)
(郭山輝撰定儀注凡/立議衆咸推服之)元和新禮(王彦威少苦學尤通三/禮掇拾自秦以來朝廷)
(沿革吉凶五禮以類區分成三十卷獻之/號曰元和新禮由是知名特授太常博士)刋正隂陽書
(吕才為太常博士太宗以隂陽書近代以來漸致訛偽/穿鑿既甚拘忌亦多命才與學者十餘人共加刋正削)
(其淺俗存其可用者勒成五十卷并/舊三十七巻十五年書成詔頒行之)掌戎府書檄(九國/志南)
(唐髙越遷太常博士淮上兵起軍/書填委召賜金紫俾掌戎府書檄)
　　太祝
禮記曲禮天子建天官先六太曰太祝
周禮太祝下大夫二人上士四人掌六祝之辭以祈福
祥
前漢百官表奉常秦官有太祝景帝中元年更名太祝
為祠祀武帝太初元年更名廟祀
後漢百官志太祝令一人六百石本注曰凡國祭祀掌
讀祝文迎送神(漢舊儀曰廟祭/太祝令主席酒)丞一人本注曰掌祀小
神事中興以來省
宋百官志太祝令一人丞一人掌祭祀讀祝迎送神太
祝周舊官也漢西京置太祝令丞武帝更名廟祀東京
改曰太祝
隋百官志後齊太常有太祝(掌郊廟賛祝祭/祀衣服等事)署令丞隋
髙祖太祝署有太祝二人煬帝太常罷太祝署而留太
祝八員屬寺後又増為十一人
唐職官志太常有太祝六人(正九/品上)掌出納神主于太廟
之祝版而奉饗薦禘祫之儀凡國有大祭祀凡郊廟之
祝版先進取署乃送祠以將事署則跪讀祝文以信于
神禮成而焚之凡大祭祀卿省牲而告充凡祭祀天及
日月星辰之玉帛則焚之祭地及社稷山岳則瘞之海
瀆則沉之
六典太祝三人正九品上(齊職儀太常令品第七四百/石銅印墨綬進賢一梁冠絳)
(朝服用三品勲位後魏太祝令從五品中太和二十二/年改為正九品上後周太祝下大夫一人隋太祝八人)
(祝史十六人煬帝廢太祝署以太祝屬寺後増為十人/皇朝減置七人後又増置九人開元二十三年減六人)
(祝史減/十人)
國朝元祐官品令太祝從八品
掌六祝之詞(周禮太祝下大夫二人上士四人掌六祝/之詞曰順祝年祝吉祝化祝瑞祝筴祝以)
(事鬼神祈/福祥也)好學温良稱於儒林(東觀漢記隂猛好學温/良稱於儒林以郎遷太)
(祝/令)
　　奉禮郎
後漢百官志大鴻臚有治禮郎四十七人(漢官曰其四/人四科五人)
(二百石文學五人百石九人斗食六人佐六人/學事十二人守學事東觀書主齋祠儐賛九賓)
隋百官志後齊鴻臚寺司儀署有奉禮郎三十人後周
有理禮中士下士各一人隋太常有奉禮郎十六人統
郊社太廟諸陵煬帝太常寺奉禮減置六人
唐職官志太常寺奉禮二人(從九/品上)掌朝㑹祭祀君臣之
版位(餘見/六典)貞觀二十三年改治禮郎為奉禮郎以避帝
名開元二十年減二員(奉禮本名理禮國家撰五代史/志至永徽七年乃成于時此官)
(已改故隋百官志梁北/齊及隋理禮皆為奉禮)
六典奉禮郎二人從九品上
(改奉禮又置賛者十二人皇朝武徳中改為治禮置四/人永徽後為奉禮郎開元二十三年減二人掌帥賛者)
(以供/其事)掌君臣之版位以奉朝㑹祭祀之禮(版位黒質赤/文天子方尺)
(有二寸厚二寸太子方九寸厚二寸公卿以下方七寸/厚一寸有半天子版題曰皇帝位太子題曰皇太子位)
(百官題曰某品位凡/祭祀朝㑹以賛導焉)凡祭祀朝㑹設庶官之位(文武左/右東西)
(相向北方為上東方南方之使次於文官之下西方北/方之使次於武官之下二王之後列於武官之下褒聖)
(後叙於文官之列凡有事於神祇則設位於壇之東南/從祀公卿設官及掌事者位於壝之内外有事於宗廟)
(則設位於廟廷之中九廟之子/孫列焉昭穆異位去爵從齒)凡樽彛之制十有四祭祀
則陳之(一曰太尊二曰著尊三曰犧尊四曰象尊五曰/壺尊六曰山罍七曰概尊八曰散尊九曰山尊)
(十曰蜃尊十一曰鷄彛十二曰鳥彛十三曰斝彛十四/曰黄彛又陳勺冪篚坫之位以奉其事有事於神祇則)
(用太尊至於山罍有事於宗廟則春夏用鷄鳥之彛秋林/冬用黄斝之彛内中外官用概尊嶽鎮海瀆用山尊山)
(川澤用蜃尊衆星/及丘陵用散尊)凡祭祀之位簠簋為前登鈃次之籩
豆為後(簋鈃籩豆之位在廟堂上俱陳側階之北每坐/四簋次之以六鈃次之以六登籩豆為後毎坐)
(異之皆以南為/上屈陳而下)凡大祭祀及朝㑹在位者拜跪之節皆
賛導之賛者承傳焉又設牲版之位以成省牲之儀凡
春秋二仲公卿廵行諸陵則主其威儀鼓吹之節而相
其禮焉
國朝元祐官品令奉禮郎從八品
　　協律郎
六典協律郎二人正八品上(漢武帝時李延年為協律/都尉後漢亦有之至魏武)
(帝杜䕫亦為之晉改協律校尉宋齊亦有其官梁太常/屬官有協律校尉後魏有協律郎太和初協律中郎從)
(四品下協律郎從五品上至二十年協律郎正八品下/北齊太常屬官協律郎二人隋太常寺有二人皇朝因)
(之/)掌和六律六吕以辨四時之氣八風五音之節陽為
六律所以統氣類物仲冬為黄鍾孟春為大蔟季春為
姑洗仲夏為㽔賓孟秋為夷則季秋為無射隂為六吕
所以旅陽宣氣季冬為大吕仲春為夾鍾孟夏為仲吕
季夏為林鍾仲秋為南吕孟冬為應鍾凡律管之數起
於九以九相成八十一以為宫三分去一五十四以為
徴三分益一七十二以為商三分去一四十八以為羽
三分益一六十四以為角黄鍾為宫太蔟為商姑洗為
角林鍾為徴南吕為羽旋相為宫以生其聲焉凡大樂
鼓吹教樂則監試之為之課限凡教樂淫聲過聲凶聲
慢聲皆禁之(淫聲若鄭衛者過聲失哀樂之節凶聲/亡國之音若桑間濮上者慢聲不恭者)使
陽而不散隂而不敢集剛氣不怒柔氣不懾暢於中發
於外以應天地之和若祭祀饗燕奏樂于庭則升堂執
麾以為之節制舉麾鼓柷而樂作偃麾戛敔而後止
國朝元祐官品令協律郎從八品
善新聲(前漢武帝時李延年善/新聲以為協律都尉)識舊樂(魏武帝平荆州/得杜䕫知音識)
(舊樂以為/協律郎)
　　郊社令
唐職官志(見太/常門)
六典兩京郊社署令各一人從七品下(周人建國左宗/廟右社稷祭天)
(於南郊之圜丘就陽位也祭地於北郊之方壇就隂位/也故有典祀中士二人下士四人以時而祭則徴役於)
(司𨽻帥其屬而修除之秦漢奉常省太祝令丞景帝改/為祠祀武帝更曰廟祀後漢祠祀屬少府魏晉有太祝)
(令丞宋有明堂令丞掌祭祀五郊之事齊有太祝及明/堂令梁太常卿統明堂太祝等令丞北齊太廟令丞兼)
(領郊祠崇虚二屬丞郊祀掌五郊羣神崇虚掌五嶽四/瀆神祀後周有司郊上士一人中士一人下士一人隋)
(太常統郊祀署令又置/門僕齋郎皇朝因之)掌五郊社稷明堂之位祠祀祈
禱之禮丞為之貳凡大祭祀則設神坐於壇上而别其
位上帝之神席以藁秸衆神席以莞升中于太山則藉
以三脊之茅與奉禮設樽罍篚冪之具太官令實之凡
有事於百神則立燎壇而先積柴焉大祀燎壇方一丈
其髙丈有二尺中祀方八尺其髙一丈下祀方五尺髙
如其方凡有合朔之變别置五兵於太社矛居東㦸居
南鉞在西矟在北廵察四門立矟於壇四隅以朱絲縈
之以候變過時罷之
國朝嘉祐元年置命將作監主簿石祖元為之熙寧元
年郊社局令張伯世言局有郊社名而不立四郊之事
按唐六典兩京郊社局令各一人掌五郊社稷明堂之
位然則郊社令通掌五郊之事實有典據乞自今兼令
勾當四郊壇壝之事使得廵視提舉所貴官正其名郊
兆完潔從之
元祐官品令郊社令正九品
　　太樂令
漢百官表太常屬官有太樂令丞
續漢書太樂令秩六百石掌伎樂凡國祭祀掌請奏樂
及大饗用樂掌其陳序
六典太樂署令二人從七品下(周禮大司樂中大夫二/人樂師下大夫四人掌)
(成均之法以樂舞教國子雲門大卷大咸大韶大夏大/濩大武之舞樂師掌國學之政教國子帗舞羽舞皇舞)
(旄舞干舞人舞之節又有太師下大夫二人掌六律六/同以合隂陽之聲至秦漢奉常屬官有太樂令丞又少)
(府屬官有樂府令丞後漢太常樂令一人六百石魏復/為太樂令丞至晉元帝并太樂於鼓吹宋太常有太樂)
(令丞齊因之品第七四百石銅印墨綬進賢一梁冠絳/朝服梁太常屬官有太樂令班第一品從九又别領清)
(商丞太樂有庫丞與清商丞並三品勲位陳因之後魏/太和十五年置太樂官有太樂博士六品下北齊太常)
(寺有太樂令丞後周有司樂上士中士隋太常寺統/太常令丞二人皇朝因之開元二十三年各減一人)掌
教樂人調合鍾律以供邦國之祭祀饗燕丞為之貳
唐武徳後置内教坊于禁中如意元年改曰雲韶府以
中官為使開元二年又置内教坊于蓬萊宫側有音聲
博士第一曹博士第二曹博士京都置左右教坊掌俳
優雜伎自是不𨽻太常以中官為教坊使開成三年改
法曲所處院曰仙韶院
應圖䜟(續漢書明帝永平十三年曹褒奏尚書璇璣鈐/日有暈漢徳令作樂名大予下詔改太樂令丞)
(以應/圖䜟)正雅樂(魏黄初中以杜䕫為太樂令使正雅樂時/散騎侍郎鄧静善詠雅樂歌樂師尹相能)
(習宗祀之典舞師馮肅曉知前/代諸舞䕫與創定遷協律都尉)教官伎樂(晉起居注成/帝咸和中詔)
(太樂令戴綬教官伎/賜米百石布三十疋)箴(楊雄太樂令箴曰陶/唐五帝設為六樂)
　　鼓吹令
隋職官志(見太/常門)
六典鼓吹署令一人從七品下(周禮鼓人中士六人掌/六鼓四金之音所謂靈)
(鼓雷鼔路鼓鼗鼔晉鼓金錞和鼔金鐲節鼓金鐃止鼓/金鐸通鼔後漢少府屬官有黄門令典黄門鼓吹一百)
(三十五人百戯師二十七人晉遂置鼔吹令丞屬太常/元帝省太樂并于鼔吹哀帝省鼓吹而存太樂宋齊並)
(無梁太常卿統鼓吹令丞及清商署陳因之後齊闕北/齊太常領鼓吹令丞掌百戯鼓吹樂人等事又兼領黄)
(戸局掌供樂人衣服等隋太常寺統鼓吹令丞皇/朝因省清商并于鼓吹開元二十三年減置一人)掌(見/太)
(常/門)
國朝慶厯四年自鼓吹局移就武成王廟
摩訶兠勒曲(有角横吹者始張騫使西域得摩訶兠勒/曲其復李延年因之増為二十八解若隴)
(頭水赤之楊黄覃子望行人出闗入闗出塞入塞之曲/是也其短簫鐃歌音雜出漢代多戰陣之聲若思悲翁)
(艾如張上之回戰城南樹/上郎𤣥雲朱鷺之曲是也)二十八解(上/)
　　太醫令
漢書百官表少府屬官有太醫令丞
續漢書志太醫令一人六百石有藥丞主藥方丞主藥
方
應劭漢官儀太醫周官也兩梁冠秩十石
唐職官志
隋百官志(並見太/常門)
六典太醫令二人從七品下(周禮有醫師上士下士秦/漢少府屬有太醫令丞無)
(員多至十數人後漢藥有藥丞一人魏因之晉氏宗正/屬官有太醫令丞銅印墨綬進賢一梁冠絳朝服品第)
(七過江省宗正而太醫以給門下省宋齊太醫令丞𨽻/侍中梁𨽻門下省令班第十一丞為三品勲位陳因之)
(後魏有太醫博士助教北齊太常寺統太醫令丞後周/有太醫下大夫小醫上士隋太常寺統太醫令丞有主)
(藥醫師藥園師呪禁博士煬帝又/置醫監五人醫正十人皇朝因之)丞二人從八品下(秦/漢)
(以來皆有丞一人隋又/置二人皇朝因而不改)醫監四人從八品下醫正八人
從九品下醫師二十人醫工一百人醫生四十人典藥
二人太醫令掌諸醫療之法丞為之貳其屬有四曰醫
師針師按摩師呪禁師皆有博士(餘同太常門/唐職官志)
有欒布之節(魏畧脂習字元升除太醫令與孔融親善/融被誅習獨徃哭之黄初中以習有欒布)
(之節拜中/散大夫)飲酒輙掣引衣裳(典論中常侍張讓子奉為/太醫令與人飲酒輙掣引)
(衣裳發露形體亂其舄履/使小大跨倚無不傾倒)箴(崔寔太醫令箴曰動不肆/勤静不宴逸有疾歸天醫)
(無能恤太上防疾其次萌/芽腠理不蠲骨髓奈何)
　　太醫丞(沿革見令/提舉管勾)
國朝熙寧四年置太醫丞請給佩魚視殿中省尚藥奉
御叙班其下以處醫官之産科小方脉者不使為尚藥
奉御五年以武成王廟建武學徙置他處遂相城西扁
鵲廟置局(先是慶厯四年自鼔/吹局移就武成王廟)八年以提舉太醫局所
為額九年以秀州華亭縣主簿陳應之管勾太醫局五
月詔中書禮局修太醫局式候修定即移市易務賣藥
所徃彼看詳太醫局今更不𨽻太常寺别置提舉一員
判局二員其判局選差知醫事者充是月以知制誥熊
本提舉太醫局改差提舉太醫局單驤充管勾仍令修
葺舊司農寺充醫學公事有司相度寺屋修治浩大乞將
舊朝集院修葢從之八月改差前秀州華亭縣主簿管
勾太醫局陳應之知太醫丞公事仍令後以朝官充判
京官充管勾選人知丞事通不得過三員或俱是丞即
以官髙者發遣
元祐官品令太醫丞從七品
　　禮院
唐有知禮儀院禮儀使之目自建中後惟郊祀權置禮
儀使事畢即停
國朝初止以禮院掌其事雍熙封禪别命學士常參官
七人同詳定儀注事畢即廢大中祥符元年東封又命
學士待制五人與禮院李維孔與姜嶼詳定禮儀事畢
遂不廢局六年詔以起居院詳定所為禮儀院命兵部
侍郎趙安仁翰林學士陳彭年同知院初置詳定所即
命彭年領其事以彭年修起居注故命就起居院為官
局七年以參知政事丁謂判禮儀院而陳彭年知院如
故自是多以參知政事一員判院以學士丞郎諸司三
品以上一員知院揭牓刻印移文它局悉以銀臺書司
為準若中書樞宻院判官則移文諸司自宣徽院御史
臺以下皆用劄子其後别置院於右掖門外凡行禮所
用儀仗法物未合典禮悉裁定制度内外書奏中書禮
房所主者悉付之三司京百司胥吏以充主吏又令禮
院直官分畨祗應諸司職務相涉者咸得統之逐司各
遣一人職掌一人毎月輪畨赴院祗應急速公事皆填
印紙劄子即付行遣時朝廷奉祠尤謹凡作一事必纎
微委屈多所規創天聖元年罷禮儀院改知院為判太
常寺改同判太常院為同知院雖𨽻太常寺然實專達
康定初罷知院以判太常寺總之兼禮儀事近有至六
七人者
熙寧三年詔以太常禮院為審官西院其禮院歸太常
寺置局四年以舊審刑院為太常禮院
禮閣新儀(國朝天聖五年禮院言自開國以來禮儀沿/革刪去重複外都一千八百三十道辨其五)
(禮之目各從類分更以年月為次編成/六千卷名禮閣新儀上進詔付本院)仁宗配饗明堂
議(治平元年詔以仁宗配饗明堂初禮院奏乞與兩制/同議大行皇帝當配何制祭翰林學士王珪等奏唐)
(代宗即位用禮儀使杜鴻漸等議季秋大饗明堂以考/肅宗配昊天上帝徳宗即位以考代宗配王涇郊祀録)
(涇云即孝經周公嚴父之道本朝祀儀季秋大饗明堂/配昊天上帝以真宗配今請以仁宗配則循用周公敬)
(父之道知制誥錢公輔議按三代之法郊以祭天而明/堂以祭五帝郊之祭以始封之祖冇聖人之徳者配焉)
(明堂之祭以創業繼體之君有聖人之徳者配焉故孝/經曰周公郊祀后稷以配天宗祀文王於明堂以配上)
(帝又曰孝莫大於嚴父嚴父莫大於配天則周公其人/也以周公言之則嚴父也以成王言之則嚴祖也方是)
(之時政則周公祭則成王亦安在乎必嚴其父哉我將/之詩是也後世失禮不足考據請亦以周事言之臣竊)
(以為聖宋崛起非有始封之祖也則創業之君遂為太/祖矣太祖則周公之后稷配祭于郊者也太宗則周之)
(文王配祭于明堂者也此二配則至大至重百世不遷/之法也真宗則周之武王宗乎廟而不祧者也雖有配)
(天之功而無配天之祭未聞成王以嚴父之故廢文王/配天之祭而移於武王也仁宗則周之成王也雖有配)
(天之業而無配天之祭亦未聞康王以嚴父之故廢文/王配天之祭而移於成王也以孔子之心推周公之志)
(則嚴父也以周公之心攝成王之祭則嚴祖也嚴祖嚴/父其義一也下至於兩漢去聖未逺而明堂配祭東漢)
(為得在西漢時則孝武始營明堂而以髙帝配之其後/又以景帝配之孝武之後無聞焉在東漢時則孝明始)
(建明堂以光武配之其後孝章孝安又以光武配之孝/安之後無聞焉當始配之代適符嚴父之説及時異事)
(遷而章安二帝亦弗之變此最為近古而合乎禮者也/有唐始在孝和時則以髙宗配之在明皇時則以睿宗)
(配之在永泰時則以肅宗配之禮官杜鴻漸王涇輩不/能推明經訓務合古初反以雷同其論以惑時主延及)
(于今牢不可破當仁宗嗣位之初倘有建是論者則配/天之祭當在太宗矣當時無言者故使宗周之典禮不)
(明於聖代而有唐之曲學流弊於後人願陛下深詔有/司博謀羣賢使配天之祭不膠於嚴父而嚴父之道不)
(專乎配天循宗周之典禮替有唐之曲學於是又命臺/諌及講讀官與兩制禮院再詳定以聞觀文殿學士兼)
(翰林侍讀學士孫抃等奏謹案孝經出於聖述其談聖/治之極則謂人之行莫大於孝舉孝之大則謂於嚴父)
(而配天仲尼美周公以居攝而能行天子之禮尊隆于/父故曰周公其人不可謂之安在乎必嚴其父也又若)
(止於太祖比后稷太宗比文王則宣祖真宗向者皆不/當在配天之序推而上之則謂明堂之祭真宗不當以)
(太宗配先帝不當以真宗配今日不常以仁宗配必配/以祖也臣等按易豫之説曰先王作樂崇徳薦之上帝)
(以配祖考葢若祖若考並可配天者也兹又符於孝經/之説亦不可謂安在乎必嚴其父也祖考皆可配帝郊)
(與明堂不可同位亦不可謂嚴祖嚴父其義一也雖周/家不聞廢文配而移於武廢武配而移於成然則易之)
(配考孝經之嚴父歴代循守固亦不為無説魏明帝宗/祀文帝於明堂以配上帝史官謂是時二漢郊祀之制)
(具存魏所損益可知則亦不可謂東漢章安之後配祭/無傳遂以為未嘗嚴父也自唐至本朝其間賢哲講議)
(不為少矣所不敢以異者捨周孔之道無所本統也今/以為我將之詩祀文王於明堂而歌者也亦安知非仲)
(尼刪詩存周之全盛之頌被於管絃者獨取之也仁宗/繼體保成置天下於大安者四十二年功徳於人可謂)
(極矣今祔廟之始遂抑而不得與上帝之饗甚非所以/宣彰陛下為後嚴父之大孝臣等敢以前所定議為便)
(知諫院司馬光吕誨議竊以孝子之心誰不欲尊其父/者聖人制禮以為之極不敢踰也故祖已訓髙宗曰典)
(祀無豐于昵孔子與孟懿子論孝亦曰祭之以禮然則/事親者不以數祭為孝貴於得體而已先儒謂禘郊祖)
(宗皆祭祀以配食也禘謂祭昊天於圜丘也祭上帝於/南郊曰郊祀五帝五神於明堂曰祖宗故詩曰思文后)
(稷克配彼天又我將祀文王明堂此其證也下此皆不/見於經矣前漢以髙祖配天後漢以光武配明堂以是)
(觀之古之帝王自非建都啟土及造有區夏者皆無配/天之文故雖周之成康漢之文景明章其徳業非不美)
(也然而子孫不敢推以配天者避祖宗也孝經曰嚴父/莫大於配天則周公其人也孔子以周公有聖人之徳)
(成太平之業制禮作樂而文王適其父故引之以證聖/人之徳莫大於孝答曽子之問而已非謂凡有天下皆)
(當其以父配天然後為孝也近世祀明堂者皆以其父/配五帝乃誤孝經之義而為先王之禮不可以為法也)
(景祜二年仁宗詔禮官稽按典籍辨崇配之祀序定二/祧之位乃以太祖為帝者之祖比周后稷太宗真宗為)
(帝者之宗比周之文武然則祀真宗於明堂以配五帝/亦未失古禮今仁宗雖豐功美徳洽于四海而不在二)
(祧之位議者乃欲捨真宗而以仁宗配食明堂恐於祭/位不合又以人情言之是絀祖而進父也夏父弗忌躋)
(僖公先兄而後弟孔子猶以為逆祀書於春秋况絀祖/而進父乎必若此而行之不獨乖違典祀總亦非仁宗)
(之意也臣等竊謂宜遵舊禮以真宗/配五帝於明堂為便詔從抃等所議)祀地祇備樂不作
(嘉祐八年五月禮院奏請祀/地祇祗備樂而不作從之)奏以太祖太宗為一世(太/常)
(禮院奏神主祔廟當以太祖太宗為一世増一室詔兩/府及待制以上與禮官考議觀文殿學士孫抃等議按)
(禮曰三昭三穆與太祖之廟而七書曰七世之廟可以/觀徳曰世與昭穆云者據父子之正而言之也若兄弟)
(則昭穆同不得以世數數之矣商之祖丁之子曰陽甲/曰盤庚曰小辛曰小乙四人者皆有天下有始祖有太)
(祖有太宗有中宗若以一君為一世則小乙之祭不及/其父祖丁是太宗之兄弟相及昭穆同而不以世數數)
(之明矣故晉之廟十一室而六世唐之廟十一室而九/世中宗睿宗之於髙宗恭宗文宗武宗之於穆宗同居)
(穆位國朝太祖為受命之祖太宗為有功徳之宗此萬/世不遷者也故太祖之室太宗稱孝弟真宗稱孝子大)
(行皇帝稱孝孫而禘於廟之時太祖太宗同居昭位南/向真宗居穆位北向葢先帝稽用古禮而著之於祀典)
(矣大行皇帝神主祔廟臣伏請増一室為八室以備天/子事七世之禮詔從之於是龍圖閣直學士盧士宗天)
(章閣待制司馬光等議謹按禮天子七廟三昭三穆與/太祖之廟而七太祖之廟萬世不毁其餘昭穆親盡則)
(毁示有終也自漢以來天子或起於布衣以受命之初/太祖尚在三昭三穆之次故或祀四世或祀六世其太)
(祖以上之主雖屬尊於太祖親盡則遷故漢元帝之世/太上廟主藏於寢園魏明帝之世處士廟主遷於園邑)
(晉武帝祔廟遷征西府君惠帝祔廟又遷豫州府君自/是以下大扺過六世則遷其神主葢以太祖未正東嚮)
(之位故止三昭三穆若太祖己正東嚮之位則并三昭/三穆為七世矣唐髙祖初立祀四世太宗増祀六世及)
(太宗祔廟則遷淇農府君神主於夾室髙宗祔廟又遷/宣皇帝神主於夾室皆祀六世此前世之成法也唯明)
(皇立九室祀八世事不經見難可依據今若以太祖太/宗為一世則大行皇帝祔廟之日禧祖親盡當遷於西)
(夾室祀三昭三穆於先王典禮及近世之制無不符合/太廟更不須添展一室又詔抃等再議議曰先王之禮)
(自王以下降殺以兩故有天下者當祀七世有一國者/祀五世自漢以來諸儒傳禮者至有夏五廟商六廟之)
(説出於不見商書伊尹之言而承用禮學之誤葢自唐/及周凡廟制不同而大扺皆七世王制所謂三昭三穆)
(與太祖之廟而七者是也今議者疑禧祖既非太祖又/在三昭三穆之外以為於禮當遷如此則是以有天下)
(之尊而所事止於六世不稱先王制禮降殺以兩之意/且議者言禧祖當遷者以為在三昭三穆之外則於三)
(代之禮未嘗有如此而不遷者臣等以為三代之禮不/同則廟制亦不得不變出太祖之上者也後世之變既)
(與三代不同則廟制亦不得不變而從時且自周以上/所謂太祖亦非始受命之王特始封之君而已今禧祖)
(雖非始封之君要為立廟之始祖宗廟數未過七世之/時遂毁其廟遷其主考三代之禮亦未有如此者也漢)
(魏及唐一時之議恐未合先王制禮之意臣等竊以為/存禧祖之室以備七世之數合於經傳事七世之明文)
(而亦不失先王/之禮詔又從之)地祇差官詣壇(知諫院司馬光奏昨以/大行皇帝諡號奏告天)
(地宗廟社稷皇地祇止於園丘望告臣聞王者父天母/地其尊一也今社稷之祀位為上公猶特遣官奏告而)
(皇地祇寓於南郊下同綴食失尊卑之序乖重輕之儀/欲乞自今凡祭告皇地祇並遣兩府官一員詣北郊行)
(事詔禮院詳定禮院奏自今非次/告即乞差官專詣壇行事從之)太宗配雩祭(治平元/年十月)
(殿中侍御史趙鼎請逓遷以真宗配孟夏雩祭以太宗/專配上辛祈穀孟冬祀神州地祇循用者唐故事翰林)
(學士王珪等議以為天地大祭有七皆用歴代故事以/始封受命創業之君配神作主至於明堂之祭用古嚴)
(父之道配以皇考故朝廷在真宗時以太宗配在仁宗/時則以真宗配今則以仁宗配仁宗始以真宗配明堂)
(罷太宗明堂之配而太宗先以配雩祈榖及神州之祭/本非遞遷今明堂既用嚴父之道則仁宗配天之祭於)
(禮當罷不當復從雩/祭之配詔從珪等議)留祭酒不以實尊(尚書祠部郎中/祕閣校理知太)
(常禮院晏承裕奪兩官勒停坐監祀太廟留祭酒不以/實尊及闌入真宗廟室為宫門令所發㑹降當原從御)
(史趙鼎請重竄責以/懲貪惡故有是命)減定衮冕制度(二年詔減定衮冕/制度初袐閣校理)
(知太常禮院李育奏本朝天子冕十二旒及二纊皆貫/以真珠又有翠旒十二銜以翠鳯在珠旒外冕版以龍)
(鱗表上綴玉為七星旁施琥珀餅犀餅各二十四周綴/金絲網鈿以珠玉雜寳加紫雲白鶴錦裹四柱七寳飾)
(之衮服亦飾以金珠琥珀雜寳竊以衮冕之飾皆存法/象明水太羮不可以衆味和雲門咸池不可以新聲間)
(則衮冕亦不宜以珍怪累也仁宗景祐三年詔禮官詳/據典故務從前詔其不經之飾重者多去而輕者尚存)
(不能盡如詔意至至和三年王洙復議典禮畫圖以獻/漸合古禮今有所造復如景祐以前未改之制臣以為)
(宜悉改正於是禮院奏詳定冕服乃以羅為之冕廣尺玉/二寸長二尺二寸前圖後方黝上朱下金飾版側以白)
(為旒貫以五彩前後十二旒旒十二玉玉相去一寸朱/組纓紸纊金飾玉簮導𤣥衣纁裳以日月星辰山龍華)
(蟲火宗彛八章繪衣以藻粉米黼黻四章繡裳以升龍/錦為標領詔用景祐二年所減制度又減裙繡花繪龍)
(鱗紫雲白鶴及金龍/四衣裳皆繪而不繡)太常因革禮(九月提舉編纂禮書/參知政事歐陽修奏)
(前陳州項城縣令姚闢等己編次成書百卷詔以太常/因革禮為名初歐陽修同判太常寺奏禮院文字多散)
(失請差官編修時朝廷重置局上以命禮官散祠祭齋/宿又兼校館閣書籍或别領他局嘉祐六年祕閣校理)
(張洞奏請用擇幕職州縣官文字該贍者三兩人置局/命判寺一員總領於是姚闢蘇洵編纂令判寺官督趨)
(之而知制誥張瓌又奏伏見差官編修開國以來禮書/竊思事出一時不合經制著之方冊無以示後欲乞慎)
(擇有學術方正大臣與禮官精議是非整正紬繹然後/成書則垂之永乆無損成憲時修為參知政事命修提)
(舉至是/書成)
　　宗正
前漢百官表宗正秦官掌親屬有丞平帝元始四年更
名宗伯屬官有都司空令丞内官長丞又諸公主家令
皆屬焉王莽并其官于秩宗
後漢百官志宗正卿一人丞一人
晉職官志宗正統皇族宗人圖諜又統太醫令史又有
司牧掾員及渡江哀帝省并太常太醫以給門下省
隋百官志後齊九寺置卿少卿丞各一人各有功曹五
官主簿録事等員隋九寺並置卿少卿一人各置丞主
簿録事等員
唐職官志宗正寺(星經有宗正星在帝座之東南秦置/宗正掌宗屬梁置十二卿宗正為一)
(署加寺字光宅改/為司屬神龍復)卿一員少卿二員丞二人主簿一人
録事一人府五人史九人亭長四人掌固四人
六典宗正寺(光武復置漢百官志宗正掌序録王國嫡/庶之次宗室親屬逺近漢宗正之官不以)
(他族楚元王子郢客劉辟疆劉徳等為之魏亦如之晉/桓温奏省屬太常宋齊不置梁天監七年乃置唐龍朔)
(二年改宗正寺曰司宗正寺光宅/元年改為司屬神龍初復曰宗正)
國朝初在闕前廊下咸平二年以地窄徙延和坊建皇
屬籍按大中祥符八年火乃徙于福善坊建玉牒殿屬
籍堂舊有崇𤣥署今廢嘉祐六年詔以太廟南舊府司
為知宗正寺廨八年以雜修宗正寺為太常寺先是以
英宗知寺事故特置廨而帝固辭乃復以為太常寺掌
修纂玉牒宗室屬籍及圖録之事
　　卿
後漢百官志宗正卿一人中二千石本注曰掌序録王
國嫡庶之次及諸宗室親屬逺近郡國嵗計上宗室名
籍若有犯法當髠以上先上諸宗正宗正以聞乃報決
後魏職令宗正卿第四品上第三清選用忠懿清和識參
教典者先用皇宗無則用庶姓
隋百官志梁宗正卿位視列曹尚書主皇室外戚之屬
以宗室為之後齊九寺置卿少卿丞一人各有功曹五
官主簿録事等員隋九寺並置卿少卿一人
唐百官志宗正卿一人(從三/品)少卿二人(從四/品)卿之職掌
九族六親之屬籍以别昭穆之叙并領崇𤣥署少卿為
之貳
六典宗正寺卿一人從三品(梁宗正春卿位視列曹尚/書班第十三陳因之後魏)
(亦曰宗正卿第二品上北齊第三品隋開/皇初正三品煬帝改為從三品皇朝因之)少卿二人從
四品上(後魏太和中初置少卿第三品二十三年為第/四品隋初上四品煬帝降為從四品皇朝因之)
掌(同唐百/官志)
國朝大中祥符九年以度支員外郎權知宗正寺事趙
世長知河陽太子右賛善大夫趙廓權宗政丞事時本
寺言陵廟行祀闕官准令文宗正卿一員少卿丞各二
員主簿一員時止趙安仁兼卿世長知寺事上因謂宰
臣曰安仁嘗參宰府與世長列銜非便王旦曰請自今
京官兼主簿郎中以下兼丞給舎以下兼少卿丞郎以
下兼卿以為永制世長知寺數年忽令兼丞亦似無謂
王嗣宗嘗以世長父用成坐贓弃世不當使之司宗正
望授外郡别擇官以備宗職上從之(開寳六年以右于/牛衛將軍趙崇濟)
(為宗正少卿凡寺皆宗室為/之時文班闕宗姓故命崇濟)
元祐官品令宗正卿四品少卿從五品
封侯(漢楚元王子郢客/為宗正封上邳侯)忠直(劉向字子政蕭望之周堪/薦向曰宗室忠直經明有)
(行拜/宗正)世掌(後漢劉珍梁孝王之孫/為宗正卒官遂世掌焉)伯臣司宗(揚雄箴巍/巍帝堯欽)
(親九族經哲宗伯禮有攸訓屬有攸籍各有/育子世以不錯又云伯臣司宗敢告執玉)宗室廣大
日以滋(漢武帝栢梁詩宗正/曰宗室廣大日以滋)以仁孝著聞(東觀漢記劉/平字子公以)
(仁孝著聞拜宗正數薦/達名士在官甚冇聲)竭忠盡節(劉般字伯興在朝/竭忠盡節拜宗正)精
神衰耗(唐竇誕拜宗正卿唐太宗常與之言昏忘不能/對乃手詔曰朕聞為官擇人者治為人擇官者)
(亂竇誕比來精神衰耗殊異常時知不肖而任之覩尸/禄而不退非惟傷風亂政亦恐為君不明考績黜陟古)
(今常典誕可光禄/大夫還第尋卒)上新修皇家屬籍(咸平四年宗正卿/趙安仁駕部郎中)
(知制誥梁周翰上新修皇家/屬籍三十三巻送宗正寺)器貌瓌雅真吾所欲(後魏/杜銓)
(世祖太后父豹喪在濮陽世祖欲命近𦵏於鄴謂司徒/崔浩曰天下諸杜何處望髙浩對京兆為美世祖曰朕)
(方今改𦵏外祖意欲取京兆杜長老一人以為宗正命/營䕶凶事浩曰中書博士杜銓其家今在趙郡是杜預)
(之後於今為諸杜最即命召之及見日器貌瓌/雅世祖感悦謂浩曰此真吾所欲也以為宗正)二星(星/經)
(有宗正二星/在帝座東南)
　　丞
前漢公卿表宗正秦官掌親屬有丞
後漢百官志宗正丞一人比千石
隋百官志後齊九寺置丞各一人隋九寺各置丞
唐百官志宗正丞一人(從六/品上)掌判寺事
六典宗正丞一人從六品上(漢宗正丞秩千石魏晉亦/如之東晉省宋齊因之梁)
(宗正丞為四班陳六百石第八品後魏第七品北齊因/之隋初丞二人並七品下煬帝大業五年増為從五品)
(皇朝置/二人)
國朝(見卿/門)
元祐官品令宗正丞從七品
千里駒(漢劉徳數言時事詔見甘泉宫武帝謂/千里駒昭帝初為宗正丞後為宗正卿)
　　主簿
隋百官志後齊隋九寺各有主簿等員
唐百官志宗正寺丞主簿一人(從七/品上)掌印及勾校稽失
六典主簿二人從七品上(梁天監七年置為七班陳因/之北齊同隋置二人皇朝置)
(一人開元二十五年加一人自卿/以下並於宗室中擇才行者補授)
國朝元祐官品令宗正寺丞簿從八品
　　修玉牒官
唐本宗正之職開成後始别置修玉牒官
國朝大中祥符六年詔修玉牒以皇玉牒為名八年詔
建玉牒殿屬籍堂于新寺命宗正卿趙安仁重修玉牒
屬籍安仁又上仙源積慶圖詔嵗寫一本藏龍圖閣九
年以右司諌知制誥劉筠户部員外郎知制誥夏竦為
宗正寺修玉牒官自後置一員或二員掌帝籍玉牒及
皇親屬籍昭穆之序凡玉牒書以銷金花白羅紙金軸
銷金紅羅標帶禔黒漆金飾匣紅錦裹金鎖鑰屬籍諸
王書以銷金白綾紙銀軸紅錦標帶紅羅禔黒漆塗金
銀飾匣錦裹銀鎖鑰公侯以下白綾紙牙軸餘如諸王
至和元年詔故事屬籍十年一修今雖及八年而宗支
蕃衍其増修之
熙寧元年玉牒所上仁宗皇帝玉牒四卷英宗皇帝玉
牒四卷三年於三班院置局後徙編修院
　　太廟令
漢百官表太常屬官有諸廟令長丞
續漢書髙廟令一人六百石(主守宗廟按/行掃除無丞)世祖廟令一
人
宋書太廟令一人主守宗廟按行洒掃之事領齋郎二
十四人
齊職儀周有守祧之官掌先王之廟
國朝别置太廟後廟宫閨令各一人以入内侍充後改
以入内侍充𨽻以本寺
周禮冢人下大夫二人中士四人掌公墓之地辨其兆
域而為之圖先王之𦵏居中以昭穆為左右
漢書百官表太常屬官有諸陵令元光元年分諸陵邑
屬三輔
續漢書太常掌先帝陵毎園各令一人秩六百石(掌守/園陵)
(按行/掃除)丞及校長各一人(校長主/戒盜賊)
齊職儀周有墓大夫冢人之職掌先王之墓又曰毎陵
令一人品第七秩四百石銅印墨綬進賢一梁冠絳朝
服
唐官品志梁天監七年陵監之名不出前誥且宗廟憲
章既備典禮園寢職司理不容異諸正陵先立監者改
為令
六典顯陵昭陵乾陵定陵橋陵恭陵署令各一人從五
品(晉太常統陵令丞主簿録事戸曹史禁備吏各一人/侍一人凡吏四人卒一人宋太常統陵令齊舊用三)
(品勲位孝建二年改為二品梁太常統陵監後改為令/班第二品正第九陳承梁制置秩六百石北齊太常亦)
(統諸陵令丞後周守陵每陵上士一人隋諸陵毎陵令/各一人皇朝因之開元二十五年諸陵廟𨽻宗正天寳)
(十二年𨽻于太常後又改顯昭乾定橋五陵署為臺升/令為從五品上至徳二年復𨽻宗正永太元年𨽻太常)
(大厯元/年復)
五代史後唐應順元年詔特置陵臺令丞各一人
國朝乾徳二年以河南府鞏縣令孔美兼安陵臺令太
平興國二年永昌陵復置令兼安陵事至道三年新修
永熙陵特置令一員專切管勾景徳四年正月詔永安
鎮建為縣𨽻河南府同赤縣其知縣兼陵臺令
元祐官品令陵臺令從六品
陵臣司墓(胡廣陵令箴昔在皇初𦵏野衣薪禮非極哀/不樹不封瓦棺堲周虞夏攸増壤不毁庸奢)
(不害生是謂皇極百王此經故厚不可始皇薄不/可王孫乃眷西漢爰矩孝文陵臣司墓敢告守人)相如
(漢司馬相如/為茂陵令)
　　光禄
前漢百官表郎中令秦官(主郎内/諸官)掌宫殿掖門戸有丞
武帝太初元年更名光禄勲屬官有大夫郎謁者皆秦
官又期門羽林皆屬焉大夫掌論議有太中大夫中大
夫諌大夫皆無員多至數十人中郎有五官數十人郎
掌守門戸出充車騎有議郎中郎侍郎郎中皆無員多
至千人中郎有五官左右三將秩皆比二千石郎中有
車戸騎三將秩皆比千石謁者掌賓贊受事員七十人
秩比六百石有僕射秩比千石期門掌執兵送從武帝
建元二年初置比郎無員多至千人有僕射秩比千石
平帝元始元年更名虎賁郎置中郎將秩比二千石羽
林掌送從次期門武帝太和元年初置名曰建章營騎
後更名羽林騎又取從軍之子孫養羽林官教以五兵
號曰羽林孤兒有令丞宣帝令中郎將騎都尉監羽林
秩比二千石
後漢百官志光禄勲卿一人中二千石丞一人比千石
五官中郎將一人比二千石本注主五官郎五官中郎
比六百石本注無員五官侍郎比四百石本注無員五
官郎中比三百石本注無員凡郎官皆主更直執㦸宿
衛諸殿門出充車騎唯議郎不在直中左中郎將比二
千石本注主左署郎中郎比六百石侍郎比四百石郎
中比三百石(三/郎)本注皆無員右中郎將比二千石本注
主右署郎中郎比六百石侍郎比四百石郎中比三百
石本注皆無員虎賁中郎將比二千石本注主虎賁宿
衛左右僕射左右陛長各一人比六百石本注曰僕射
主虎賁郎習射陛長主直虎賁朝㑹在殿中虎賁中郎
比六百石虎賁侍郎比四百石虎賁郎中比三百石節
從虎賁比二百石(四/郎)本注皆無員掌宿衛侍從自節從
虎賁乆者轉遷才能差髙至中郎羽林中郎將比二千
石本注主羽林郎比三百石本注無員掌宿衛侍從常
選漢陽隴西安定北地上郡西河凡六郡良家補羽林
左監一人六百石本注主羽林左騎丞一人羽林右監
一人六百石本注主羽林右騎丞一人奉車都尉比二
千石本注曰無員(漢官曰/三人)掌御乘輿車駙馬都尉比二
千石本注曰無員(漢官曰/五人)掌駙馬騎都尉比二千石本
注曰無員(漢官曰/十人)本監羽林騎光禄大夫比二千石本
注曰無員(漢官曰/三人)凡大夫議郎皆掌顧問應對無常唯
詔命所使凡諸國嗣之喪則光禄大夫掌弔太中大夫
千石本注曰無員(漢官曰二十人/秩比二千石)中散大夫六百石本
注曰無員(漢官曰三十人/秩比二千石)諌議大夫六百石本注曰無
員(漢官曰/三十人)議郎六百石本注曰無員(漢官曰三/人無常員)　謁者
僕射一人比千石本注曰為謁者臺率主謁者天子出
奉引常侍謁者五人比六百石本注主殿上時節威儀
謁者三十人其給事謁者四百石其權謁者郎中比三
百石本注掌賓贊受事及上章報問將大夫以下之喪
掌使弔本員七十人中興但三十人初為權謁者滿嵗
為給事謁者又屬光禄勲本注曰職屬光禄者自五官
將至羽林右監凡七署自奉車都尉至謁者以文屬焉
魏志黄初元年改郎中令為光禄勲
晉職官志光禄勲統虎賁中郎將羽林郎將冗從僕射
羽林左監五官左右中郎將東園匠太官御府守宫黄
門掖庭清商華林園暴室等令哀帝興寧二年省光禄
勲孝武寧康元年復置
宋百官志光禄勲一人光明也禄爵也勲功也掌主署
郎執㦸衛宫殿門戸光禄勲居禁中如御史有獄在殿
門居禁中人無復三署郎唯外宫朝㑹則以名列焉二
臺奏劾則符光禄加禁止解禁止亦如之禁止身不得
入殿省光禄主殿門故也宫殿門户至令猶屬
隋百官志梁光禄卿掌宫殿門户統守宫黄門華林園
暴室等令又有左右光禄金紫光禄太中中散等大夫
並無員以養老疾後齊光禄寺掌諸膳食帳幕器物宫
殿門户等事統守宫太官宫門供府肴藏清潭(主/酒)華林
等署宫門署置僕射六人以司其事餘各有令丞又領
東園局丞員(掌凶/具)隋光禄寺統太官肴藏良醖掌醢等
署各置令(太官三人肴藏良醖/各二人掌醢一人)丞(太官八人肴藏掌醢/各三人良醖四人)
太官又有監膳(十二/人)良醖又有掌醖(五十/人)掌醢有主醢
(十/人)等員
唐職官志光禄寺(秦日郎中令漢曰光禄勲梁置十二/卿加寺字除勲字掌膳食後因之品)
(第二龍朔改為司膳寺正卿光宅/改司膳寺卿神龍復為光禄寺)卿一員少卿二人丞
二人録事二人府十一人史二十一人亭長六人掌固
六人
國朝光禄寺掌酒醴膳羞食料之事
　　卿　少卿
前漢百官表郎中令秦官武帝太初元年更名光禄勲
掌宫殿掖門户秩中二千石
後漢百官志光禄卿一人中二千石本注曰掌宿衛宫
殿門户典謁署郎更置執㦸宿衛門户考其徳行而進
退之郊祀之事掌三獻
漢官解詁士之權貴不過尚書其次諸吏(諸吏光禄/勲是也)
應劭漢官儀光明也禄爵也勲功也言光禄典郎謁者虎
賁羽林舉不失徳賞不失勞故曰光禄勲
後魏職令光禄少卿第四品上第二清用肅勤明敏兼
識古典者
隋百官志梁光禄寺卿位視太子中庶子掌宫殿門戸
後齊光禄寺置卿少卿掌諸膳食帳幕器物宫殿門戸
等隋煬帝光禄以下八寺卿皆降為三品
唐職官志光禄寺卿一員(從三/品)少卿二人(從四/品上)掌邦國
酒醴膳羞之事掌太官珍羞良醖掌醢四署之官屬條
其儲備謹其出納少卿為之貳國有大祭祀則省牲鑊
視濯滌
六典光禄寺卿一人從三品(郎中令秦官漢武帝改為/光禄勲獻帝改郎中令魏)
(黄初復為光禄勲東晉省并司徒孝武寧康元年復置/梁置十二卿除勲字光禄卿為冬卿班第二十陳因梁)
(後魏從一品下太和二十二年重次職令九卿並第三/品隋開皇廢光禄入司農十二年復置煬帝降為從三)
(品皇朝因之龍朔二年改司宰寺正卿咸/亨復光宅元年改司膳寺卿神龍元年復)少卿二人從
四品上(後魏太和十五年初置少卿官第三品上二十/二年降為正四品上北齊因之隋初依北齊煬)
(帝即位加置一人降為從四品皇朝置一人貞觀/中加置二人龍朔咸亨光宅神龍並隨寺改復)掌(同/唐)
(職官/志)
五代職官志後唐同光元年諸寺監只置大卿各一員
國朝元祐官品令光禄寺卿從四品少卿正六品
浣滌親裙(史記萬石君子建為郎中令毎五日洗沐歸/謁親入子舍竊問侍者取親中裙厠牏身自)
(浣濯復與侍者不敢/令萬石君知以為常)屏人恣言(建為郎中令事有可言/屏人恣言極切至廷見)
(如不能言者上/以是親而禮之)奏事誤書(建書奏事事下建讀之曰誤/書馬字與尾當五今乃是不)
(足一上譴死矣甚惶/恐其為謹慎皆如是)終無所言(周文名仁為郎中令仁/為人隂重不泄常衣敝)
(補衣溺袴期為不潔清以是得幸景帝入臥内於後宫/祕戯仁常在旁至景帝崩仁尚為郎中令終無所言上)
(時用人仁曰上自察之然亦/無所毁以是景帝再幸其家)隠人過失(前漢張安世為/光禄勲郎有醉)
(小便殿上主事白行法安世曰何以知其不反覆水漿/耶如何以小過成罪郎淫官婢婢先自言安世曰奴以)
(恚怒誣汚衣冠告署撻奴/其隠人過失皆此類也)總領從官栢梁臺(武帝柏梁詩/臺光禄勲)
(曰總領從/官栢梁臺)貴寵最盛與九卿絶席(後漢馬防貴寵最盛/與九卿絶席拜光禄)
(勲/)白馬生(張湛字子孝拜光禄勲光武臨朝或有墮容/湛輙陳諫其失常乘白馬帝毎見湛輙言白)
(馬生且/復諌矣)内奉宿衛外總三署(杜林字伯山為光禄勲内/奉宿衛外總三署周宻敬)
(慎選舉稱平郎有/好學輙見引進)所歴有稱(任隗字仲和自將作大匠/遷太僕又代竇固為光禄)
(勲所歴/皆有稱)諌封賞踰制(陳蓍遷光禄勲時封賞踰制/内寵猥盛蓍上疏諌云云)上疏
陳三空之戹(延熹六年車駕廣陵校獵陳蕃上疏諫曰/當今之世有三空之戹田野空朝廷空倉)
(庫空是謂三空加兵戎未戢四方離散是陛下焦心毁/顔坐以待旦之時也豈宜揚旌耀武騁心輿馬之觀乎)
居守京師(續漢書李通為光禄勲時上征討四/方令通居守京師撫百姓治宫室)選舉清
平(魯恭以侍中選光禄勲選舉清/平不失次序京師貴重莫能屈)視事三日拜司空(茍/爽)
(字慈明為光禄勲視/事三日即拜司空)二雅(東觀漢記孫湛字子雅為光/禄勲以清廉稱周澤相類京)
(師號之/二雅)授太子諸王經(劉昆為光禄勲授皇太子及諸/王小使五千人經昆老退位以)
(二千石禄/終其身)將羽林宿衛宫省(馬防為光禄勲上數幸防/府賞賜飲食毎出防輙將)
(羽林宿衛宫省防在職/數上疏言政事多見納)鄉邑耆徳(魏志常林徙光禄勲/晉宣王以林鄉邑耆)
(徳毎為之拜或謂林曰司馬公貴重君宜止之林曰司/馬公自欲敦長幼之序為後生之法貴非吾之所長拜)
(非吾之所制也/言者踧踖而退)聞劉備死獨不賀(袁煥魏國初建為郎/中令時有傳劉備死)
(者羣臣皆賀渙以/嘗為備吏獨不賀)優㳺諷詠無所標名(晉應詹字思逺/遷光禄勲以王)
(敦專制自樹故優/㳺諷詠無所標名)觀此奏使朕懼(魏髙堂隆遷光禄勲/帝愈増崇宫殿彫飾)
(觀閣百役繁興作者萬數隆上疏曰今陛下所與共坐/廊廟治天下者非三司九列則臺閣近臣皆腹心造膝)
(宜在無諱若見有過而不敢以告從命奔走惟恐不勝/是則具臣非鯁輔也昔李斯敢奏二世曰為人主而不)
(恣睢命之曰天下桎梏二世用之秦國以覆斯亦㓕族/是以史遷譏其不正諫而為世誡書奏帝覽焉謂中書)
(監令曰觀隆此/奏使朕懼哉)闗東觥觥郭子横(後漢郭憲為光禄勲/車駕西征憲諌曰天)
(下初定車駕未可以動憲乃當車抜佩刀斷靷帝不從/遂出隴後潁川兵起乃回駕帝嘆曰恨不用子横之言)
(時匈奴數犯塞帝患之乃召百寮廷議憲以為天下疲/弊不宜動衆諫諍不合乃伏地稱眩瞀不復言帝令兩)
(郎扶下殿憲亦不拜帝曰嘗聞闗東觥觥/郭子横竟不虚也憲遂以病辭卒於家)清廉果於從
政(孫湛拜光禄勲清廉果於從政數有/直言多見納用十八年以病乞身)徳行恂恂邵伯
春(東觀漢記邵馴字伯春鄉里號之曰/徳行恂恂邵伯春章和時為光禄勲)上便宜陳緩刑
簡役(吳志薛瑩字道言以時政多謬舉措煩苛瑩毎上/便宜陳緩刑簡役以濟育百姓事或施行遷光禄)
(勲/)以葢并覆(吳録王大暑嘗於樓上值雷雨以葢自/覆并以覆光禄勲劉基餘人不得也)寛
中博愛(晉書鄭黙字思元轉光禄勲/寛中博愛不以聲色矜人)以不見鄭光禄為
恨(王隠晉書鄭袤為光禄勲毌丘儉作亂景帝時為大/將軍自出征之百官祖送於城東袤疾病不在㑹上)
(謂中領軍王肅惟以不見鄭光禄為恨肅以語袤袤自/追及於近道上笑曰固知生必來也與共載問以計謀)
二魚集武庫之屋(王肅字子雍為光禄勲時有二魚長/尺集武庫之屋有司以為吉祥肅辨)
(之曰魚生於泉而見於屋鱗介之物失其所也/邊將其殆有弃甲之變乎其後果有東闗之敗)吾得其
人(宋書王惠宋初置郎中令武帝難其/人既而曰吾得其人矣乃以惠居之)九列之首(晉庾/公集)
(樂謨詔革云光禄九列之首且職典史署/選貢惟允其以前散騎常侍謨為光禄勲)吐麥飯(孟宗/别傳)
(為光禄勲大㑹宗先止酒偶有强者飲一杯便出傳詔/司察宗吐麥飯察者以聞上乃嘆息曰至徳清純如此)
請假歸鄉船漏不没(後魏書邢虬字神寳為光禄少卿/虬毌在鄉遇患請假而歸值秋水)
(大瀑長河㫁絶虬得一船/渡漏滿而不没時人異之)授職宜存簡静(唐栁亨拜光/禄少卿太宗)
(毎誡之曰與卿舊親情素兼宿卿為人交逰過多今授/此職宜存簡静亨性好射獵有饕酒之名此後頗自勗)
(勵杜絶賓客約身節儉勤/於職事太宗亦以此稱之)
　　丞
前漢百官表郎中令有丞
前漢百官志光禄勲丞一人比千石
南齊百官志光禄勲府置丞一人
隋百官志後齊九寺置丞各一人隋九寺各置丞光禄
三人煬帝大業三年増為從五品
唐職官志光禄寺丞二人(從六/品上)掌判寺事
六典光禄寺丞二人從六品上(宋齊列卿丞並視朝請/梁天監七年改視員外)
(郎陳因之後魏列卿丞從五品中太和二十二年第七/品上北齊一人從六品隋因之加置三人大業五年加)
(為從五品皇朝/改為從六品)掌(同唐職/官志)
　　主簿
晉職官志光禄置主簿員
隋百官志後齊光禄寺有功曹五官主簿録事等員隋
光禄寺置主簿二人
唐職官志光禄寺主簿二人(從七/品上)掌印勾檢稽失
　　太官令
漢百官表少府屬官有太官令一人丞七人
應劭漢官儀太官令兩梁冠秩千石丞四人邵孝廉年
五十清靜聰明光禄上其名乃召拜皆秩四百石三嵗
為令以供養勞苦遷左丞有湯官丞掌諸甘肥果丞掌
果𤓰菜茹薪炭
漢舊儀太官主飯肉湯官主酒皆有令丞治太官湯官
奴婢各三十人置酒皆緹韝蔽膝
六典太官署令二人從七品下(周禮有庖人外饔中士/葢其任也秦漢少府屬)
(官有太官湯官令丞太官主膳食湯官主餅餌漢官儀/秩千石桓帝延熹元年使太官令得補二千石置四丞)
(魏氏因之晉光禄勲有太官令宋侍中屬官有太官令/一人齊因之梁門下省領太官陳因之後魏北齊分太)
(官令為尚食中尚食尚食門下省領之中尚食集書省/領之太官光禄勲領之尚食中尚食掌知御膳太官掌)
(知百官之饌後周有典庖中士一人隋/光禄寺統太官令丞皇朝置令二人)丞四人從八品
下(周禮庖人有外饔下士秦漢有太官丞後漢丞一人四/三百石又有左丞湯官丞甘丞果丞桓帝時太官置)
(丞又有左右丞魏晉宋齊並有太官丞梁有四人又有/市買丞正厨丞後魏北齊有太官丞一人後周内膳有)
(中士四人隋有太官/丞八人皇朝置四人)令掌供膳之事丞為之貳凡祭之
日則白卿詣諸厨省牲鑊取明水於隂鑑取明火於陽
燧帥宰人以鸞刀割牲取其毛血實之於豆遂烹牲焉
又帥進饌者實簠簋設於饌幕之内
國朝元祐官品令光禄寺太官令正九品
進御食以髪貫炙(謝承後漢書陳正為太官令黄門郎/與正有隙因進御食以髪貫炙光武)
(㗖炙見髪勅斬正正曰臣罪/有當死者三云云詔赦之)詩(漢武栢梁詩曰枇/杷橘栗桃李梅)箴(揚/雄)
(太官令箴曰時惟膳夫實司王饗祁祁庶羞口實/是供奉物百品八珍清觴以御賓客以膳于王)膳夫
司王饗(上/)饔膳近任(王朗集朗為大理時上言主簿趙郡/張登昔為郡主簿值黒山賊圍郡)
(登與縣長王雋帥吏兵七十二人俱徃赴救與賊交戰/吏兵散走雋幾見害登手格二賊以全雋命又守長夏)
(逸為督卿所枉登身受拷掠理逸之罪義濟二君宜加/顯異黄初詔曰登忠義彰著在職勤勤名位雖卑直亮)
(宜顯饔膳近任當得/此吏以登為太官令)能為南人飲食(後魏書毛循之能/為南人飲食手自)
(煎調多所適意世祖親待之進太官尚食賜/爵南郡公加冠軍將軍常在太官至進御膳)
　
　
　
　
　職官分紀卷十八
欽定四庫全書
　職官分紀卷十九
　　　　　　　　　　　　宋　孫逢吉　撰
　　衛尉
前漢百官表衛尉秦官掌宫門衛屯兵(寺在/宫内)有丞景帝
初更名中大夫令後元年復為衛尉屬官有公車司馬
衛士旅賁三令丞衛士三丞又諸屯衛候司馬二十二
官皆屬焉長樂建章甘泉衛尉皆掌其宫職畧同不常
置
後漢百官志衛尉卿一人中二千石丞一人比千石公
車司馬令一人六百石本注曰掌宫南闕門凡吏民上
章四方貢獻及徴詣公車者丞尉各一人本注曰丞選
曉諱掌知非法尉主闕門兵禁戒非常南宫衛士令一
人六百石本注曰掌南宫衛士丞一人北宫衛士令一
人六百石本注曰掌北宫衛士丞一人左右都候各一
人六百石(周禮司寤氏有夜士干/寳注曰今都候之屬)本注曰主劍㦸士徼
巡宫及天子有所収考丞各一人宫掖門每門司馬一
人比千石本注曰南宫南屯司馬主中城門北宫門蒼
龍司馬主東門𤣥武司馬主𤣥武門北屯司馬主北門
北宫朱爵司馬主南掖門東門司馬主東門朔平司馬
主北門凡七門右屬衛尉本注曰中興省旅賁令衛士
一人丞漢官解詁衛尉主宫闕之内衛士於垣下為廬
各有員部凡居宫中者皆施籍於門按其姓名若毉巫
僦人當入者本官長吏為封啟傳審其印信然後内之
人有籍者皆復有符用木長二寸以所居官兩字為鐵
印分符當出入者按籍畢復齒符乃引内之也其有官
位得出入者令執御者名官傳呼前後以相通從昏至
晨分部行夜夜有行者輙前曰誰若此不解終歲更始
所以重慎宿衛也
漢舊儀衛尉寺在宫内胡廣云宫闕之内衛士於周垣
下為廬者若令之伏宿屋矣
東觀漢記光武二十三年太尉鮑昱兼衛尉永元三年
司徒丁鴻兼衛尉
魏志建初二十二年六月始置衛尉官
晉職官志衛尉統武庫公車衛士諸冶等令左右都候
南北東西督冶掾及渡江省衛尉
宋百官志衛尉一人丞二人晉江右掌冶鑄領冶令三
十九戸五千三百五十冶皆在江北而江南惟有梅根
及冶塘二冶皆屬揚州不屬衛尉江左不置宋世祖孝
建元年復置舊一丞世祖增置一人
南齊百官志衛尉府置丞一人張衡曰衛尉八屯警夜
廵晝宫城諸屯敵樓上本施鼓持夜者以應更唱太祖
以鼔多警眠以鐡磬
隋百官志梁衛尉統武庫令公車司馬令又有𢎞訓衛
尉亦置屬官後齊衛尉寺掌禁衛甲兵統城門寺置校
尉二人以司其職又領公車武庫衛士等署令武庫又
有修故局丞隋高祖衛尉寺置卿少卿各一人丞二人
主簿二人録事二人寺統公車武庫守宫等署各置令
丞等官三年廢衛尉入太常尚書省十二年復置
唐職官志衛尉寺(龍朔改司衛/寺咸亨復)卿一員少卿二人丞二
人主簿二人録事一人府六人史十一人亭長四人掌
固六人武庫令(兩京各/二人)丞二人府二人史六人監事一
人典事二人掌固五人令掌藏邦國之兵仗器械辨其
名數以備國用丞為之貳凡有赦則先建金雞兼置鼓
於宫城門之右視大理及府縣囚徒至則撾其鼔
武器署令一人丞二人府二人史六人監事一人典事
二人掌固四人令掌在外戎器辨其名物㑹其出入丞
為之貳凡大祭祀大朝㑹及廵幸則納於武庫供其鹵
簿若王公百官婚葬之禮應給鹵簿亦供之
守宮署令一人丞二人府二人史四人監事二人掌設
六人幕一千六百人令掌邦國供帳之屬辨其名物㑹
其出入丞為之貳
國朝衛尉寺掌供軍衛器仗什物及供帳之事
交㦸(漢官解詁衛尉掌宫闕周廬殿陳屯夾道當兵交/㦸胡廣云宫闕之内周廬殿名陳屯夾道當兵以)
(示威武交㦸以/遮妄出入者)鈎陳(班固西都賦周以鈎陳/之位衛以嚴更之署)千列(又周/廬千)
(列徼道/綺錯)八營(張衡西京賦衛尉八屯警夜廵晝徼道外/周千廬内附注謂長水中壘屯騎虎賁越)
(騎步兵射聲胡騎八/營言衛尉皆掌之)植鎩懸􁀙用戒不虞(鎩音所拜切/兵仗也􁀙音)
(代打更/木也)八屯(李善注云衛尉帥吏士周宫/外於四方四角立八屯也)詩(漢武栢梁/詩衛尉曰)
(周衛交㦸/禁不時)箴(揚雄衛尉箴門非/其人戸廢其職)
　　卿　少卿
後漢百官志衛尉卿一人中二千石本注曰掌宫門衛
士宫中廵徼事
宋書晉氏以來置城門校尉官宋武帝欲重城禁故復
置衛尉卿以江夏王義恭之子恢為侍中領衛尉卿
後魏職令衛尉少卿第四品上第二請用謙約謹正兼
識古事者
隋百官志梁衛尉卿視侍中掌宫門屯兵卿每月丞每
旬行宫徼糾察不法統武庫令公車司馬令隋高祖衛
尉寺置卿少卿各一人
唐職官志衛尉卿一人(從三品古曰衛尉梁加卿字隋/品第二龍朔改司衛正卿咸亨)
(復/舊)少卿二人(從四/品上)卿之職掌邦國器械文物之事總武
庫武器守宫三署之官屬少卿為之貳凡天下兵器入
京師者皆籍其名數而藏之凡大祭祀大朝㑹則供其
羽儀節鉞金鼓帷帟茵席之屬其應供宿衛者每歲二
時閲之其有損弊者移於少府監及金吾修之
唐官品志衛尉卿視侍中掌宫門屯兵卿每月丞每旬
行宫徼糺察不法統武庫公車司馬令
六典衛尉寺卿一人從三品(荀綽百官表衛尉品第三/銀章青綬五時朝服武冠)
(佩水蒼玉過江省宋復置齊因之梁天監置十二卿衛/尉與廷尉太匠為秋卿班第十二後魏衛尉卿從第一)
(品下太和二十二年降為第三品北/齊因之煬帝降為從三品皇朝因之)少卿二人從四品
上(從魏太和十五年初置第三品上二十年降正四品/上隋煬帝降為從四品上皇朝因之貞觀置二人)
五代職官志後唐同光元年諸寺各只置大卿一員
國朝元祐官品令衛尉卿從四品少卿正六品
憂國愛主(後漢䤵期字次况拜衛尉卿期重於信/義憂國愛主其或不得於心犯顔諫諍)謹敕
小心周密畏慎(續漢書馬光為衛尉卿上/以光謹敕小心特親異之)兩宫宿衛見
重當時(竇固字孟孫為衛尉卿兩宫宿衛/見重當時仁厚謙恭甚有名稱)遣使釋服(趙/熹)
(字伯陽為衛尉盡心事上夙夜匪懈/母殁上䟽乞身行服不許遣使釋服)諫修宫舎(魏志辛/毗為衛)
(尉卿帝方修宫舎毗諫曰/詩云民亦勞止汔可小康)憂國忘私不營産業(辛毗為/衛尉清)
(平與徐邈胡質皆以憂國忘私不營産/業賜榖二千斛錢三十萬布告天下)才行清茂(晉起/居注)
(太元九年詔九列位重吾所欲崇/河南府尹裴揖才行淸茂轉衛尉)降車路左望塵而拜
(晉書石崇拜衛尉與潘岳諂事賈謐與之親善號曰二/十四友廣成君每出崇降車路左望塵而拜其佞如此)
婆娑九列(崇為衛尉卿作思歸引詩序云復見牽羈婆/娑于九列困于人間煩黷常思歸而永歎)
輔導太子(後漢隂興拜衛尉/亦輔導皇太子)行司徒事(魏志董昭為衛/尉行司徒事)
獻南郊賦(唐徐彦伯除衛尉卿兼昭文館學士景龍三/年中宗親郊彦伯作南郊賦以獻詞甚典美)
　　丞
前漢百官表衛尉秦官有丞
後漢百官志衛尉丞一人比千石
南齊百官志衛尉府置丞一人掌宫城管鑰
隋百官志(見衛/尉門)
唐職官志衛尉丞二人(從六/品上)掌判寺事凡器械出納之
數大事則承制敕小事則由省司
六典丞二人從六品上(秦漢一人魏晉同宋孝建元年/增置一人梁陳各一人梁選簿)
(列卿丞班第三後魏從五品中泰和二十三年第七品/上北齊一人從六品下隋二人品同北齊大業五年復)
(從五品皇朝/改從六品上)掌(同唐職/官志)
國朝元祐官品令衛尉丞正八品
　　主簿
漢鹵簿之制衛尉駕四馬主簿前車八乘
晉職官志衛尉置主簿員
隋百官志隋高祖衛尉寺置主簿二人
唐職官志衛尉寺主簿二人(從七/品上)掌印勾檢稽失
六典主簿二人從七品上(晉令衛尉主簿二人宋齊並/有梁天監七年十二卿各置)
(主簿位三班陳因之北齊亦有主簿員隋二人皇朝武/徳中置二人正八品貞觀中減置一人從七品上後又)
(置二/人)
國朝元祐官品令衛尉主簿從八品
　　公車令(沿革更見/衛尉門)
漢書張釋之為公車令
續漢書公車司馬令常居宫南闕門吏民上書四方貢
獻及徴詣公車者皆掌之
應劭漢官儀公車司馬令周官也秩六百石冠一梁掌
殿司馬門徼夜宫中天下事及闕下凡所徴召皆總領
之
入為侍中(李劭别集劭以公車/司馬令入為侍中)不畏强禦見怨幸臣(周/垂)
(拜侍御史公車司馬令不/畏强禦以是見怨於幸臣)
　　守宫令(沿革更見/衛尉門)
續漢書少府屬官有守宫令主御墨紙筆封泥
董巴漢東宫傳守宫禁内署令秩千石在省内用中人
省外用士人
齊職儀守宫周掌舎之職主行為帷宫即其任也
六典守宫署令一人正八品上(漢少府屬官有守宫令/梁陳大匠卿屬官有守)
(宫令北齊光禄寺統守宫令丞掌凡張設/之事隋衛尉寺宫署令二人皇朝減一人)丞二人正九
品下(隋守宫丞四人/皇朝減置二人)
令掌邦國供帳之屬辨其名物㑹其出入丞為之貳凡
大祭祀大朝㑹大駕巡幸則設王公百官位於正殿南
門外若吏部禮部兵部考功試人則供帳幕之屬若王
公婚禮亦供其張具
舉孝亷(魏志荀或永平元年/舉孝亷為守宫令)
　　太僕
前漢百官表太僕秦官(周穆王/所置)掌輿馬有兩丞屬官有
大廏未央家馬三令各五丞一尉又車府路軨騎馬駿
馬四令丞又龍馬閑駒橐泉騊駼承華五監長丞又邊
郡六牧師菀令各三丞又牧橐昆蹏令丞皆屬焉中太
僕掌皇太后輿馬不常置司虞令一人丞二人
後漢百官志太僕卿一人丞一人比千石考工令一人
車府令一人未央廏令一人長樂廏丞一人右屬太僕
晉職官志太僕統典農都尉典虞丞左右中典牧都尉
車府典牧乗黄廏驊騮廏等令典牧又别置羊牧丞太
僕自元帝渡江之後或省或置太僕省故驊騮為門下
之職
宋百官志太僕掌輿馬周官校人掌馬巾車掌車及置
太僕兼其任也晉江左或置或省宋以來不置郊祀則
權置太僕執轡事畢即省
後齊九寺置卿少卿丞各一人各有功曹五官主簿録
事等員
隋百官志九寺並置卿少卿各一人各置丞主簿録事
等員又太僕寺有獸醫博士員統驊騮乗黄龍廏車府
典牧牛羊等署各署令丞等員
唐百官志太僕寺(梁置寺龍朔改司馭寺/光宅為司僕寺神龍復)卿一員少卿
二人丞四人主簿二人録事二人府十七人史三十四
人獸醫六百人獸醫博士四人學生一百人亭長四人
掌固六人
六典太僕寺(梁太僕統南牧左右牧龍廏陳因之北齊/太僕寺統驊騮左右龍廏左右駝牛羊司)
(乗黄車府典牧牛羊等署煬帝減驊騮署入殿内省尚/乗局改龍廏曰典廏署又有左右駮皂二廏加置主乘)
(司庫司廩官罷牛羊署皇朝因之而省駮皂等諸官龍/朔二年改司馭寺咸亨中復舊光宅元年改司僕寺神)
(龍/復)
國朝太僕寺掌輦輿車輅乘黄廏牧雜畜之事車輅之
職行于本寺餘職歸騏驥院諸方監四署並廢
　　卿　少卿
尚書冏命曰穆王命伯冏為太僕正作冏命曰昔在文
武聰明齊聖小大之臣咸懷忠良今予命汝作大正正
于羣僕侍御之臣
前漢百官表太僕秦官
後漢百官志太僕卿一人中二千石本注曰掌車馬天
子每出奉駕上鹵簿用大駕則執馭
晉百官志太僕銀章青綬五時朝服兩梁冠佩水蒼玉
隋百官志梁太僕卿位視黄門侍郎後齊九寺置卿少
卿丞各一人(隋九寺置卿/少卿各一人)
後魏職令太僕少卿第四品上第三請用堅強敏捷識
事者
唐百官志太僕寺卿一員(從三品上古有太僕正卿其/名也後無正字惟名太僕梁)
(始為列卿隋品第三龍朔為司/馭正卿光宅為司僕卿神龍復)少卿二人(從四/品上)卿之職
掌邦國廏牧車輿之政令總乘黄典廏典牧車府四署
及諸監牧之官屬少卿為之貳凡國有大禮及大駕行
幸則供其五輅屬車之屬
六典太僕寺卿一人從三品(周禮有太僕下大夫二人/漢官儀云天子駕出太僕)
(御屬車八十一乘梁天監七年置十二卿太僕與太府/為夏卿班第十陳因之後魏太僕卿第二品上又置少)
(卿太和二十二年九卿並第三品後周/依周官隋煬帝降為從三品皇朝因之)少卿二人從四
品上(後魏太和十五年九卿各置少卿一人品第三上/二十二年降為正四品上北齊因之隋加置二人)
(煬帝降為從四品上皇朝因之/龍朔咸亨光宅神龍隨寺改復)
國朝元祐官品令太僕寺卿從四品少卿正六品
奉車(前漢夏侯嬰高祖為沛公以嬰為太僕常奉車從/公左右沛公為漢王賜嬰爵列侯復為太僕從擊)
(項籍至彭城漢王不利馳去見孝惠魯元載之漢王急/馬疲虜在後常蹳兩兒弃之嬰常取載行靣雍樹馳漢)
(王怒欲斬嬰者十餘乃得脫後王至平城為胡所為圍/七日不得通高帝使使厚遺閼氏冒頓乃開其圍一角)
(高帝出欲馳嬰固徐行弩皆持滿外鄉卒以得脱嬰自/上初起沛常為太僕竟高祖崩以太常事惠帝惠帝崩)
(以太僕事高后后崩代王之末嬰以太僕與東牟侯入/清宫廢少帝以天子法駕迎代王與大臣共立文帝復)
(為太/僕)數馬(石慶為太僕御出上問車中幾馬慶以䇿數/馬畢舉手曰六馬慶於兄弟最為簡易矣然)
(猶如/此)奉轡(子虛賦云孫叔奉轡衛公參乘注云孫叔/者太僕公孫賀字孫叔大駕則太僕卿御)賂
遺貴戚傾家自盡(陳萬年字㓜公遷太僕卿萬年亷/平善事人賂遺貴戚傾家自盡)安
慰天下(後漢趙岐字臺卿為/太僕卿安慰天下)吾之禦侮(祭彤字次孫㓜/有志節建武中)
(拜遼東太守彤有旅力能貫三百斤弓虜每犯塞常為/士卒鋒數破走之後徴為太僕彤在遼東三十年衣無)
(兼副顯宗既嘉其功又美彤清約後從東巡狩過魯坐/孔子講堂顧指子路室謂左右曰此太僕之室太僕吾)
(之禦/侮也)僕臣司駕(揚雄太僕箴肅肅太僕車馬是供鏘鏘/和鑾駕彼時龍昔在上帝巡狩四宅王)
(用三驅前禽是射紂作不令武王征殷檀車孔夏四騵/孔昕僕夫執鞗載騂載駰我輿云安我馬云閑雖馳雖)
(驅匪逸匪愆廏多肥馬野有/餓殍僕臣司駕敢告執皂)肅肅(上/)布衣蔬食(魏志國/淵為太)
(僕居列位/布衣蔬食)造乘輿箴(潘尼字正叔侍中/為太僕造乘輿箴)廏馬充足(晉諸/公讃)
(郭展為太僕留心于養畜是以/廏馬充足其後伐呉得以濟事)還鄉賜錦袍(唐書張暐/為殿中監)
(太僕卿天寳初暐還鄉拜掃特賜錦袍繒綵御賜詩以/寵異之乘傳來往敕郡縣供擬暐鬂髪華皓在輿中子)
(弟車馬連接數/里衣冠榮之)司僕正卿位居九列(劉士經以駙馬交/通列位穆宗用為)
(太僕卿韋𢎞景與給事薛存慶封還詔書論士經伏以/司僕正卿位居九列在周之命伯冏其人所以推服舊)
(勲素所稱重今士經戚里常人班叙散秩名聲不在于/士林行義無聞于朝野忽長卿寺有凟官常以親則人)
(物未賢以勲則寵待常厚令叨顯任誠謂謬官其劉士/經新除太僕卿敕未敢行下穆宗遣宰臣宣諭𢎞景等)
(固執如前/改衛尉卿)封還詔書(上/)
　　丞
前漢百官表太僕有兩丞秦官
後漢百官志太僕丞一人比千石
隋百官志後齊九寺丞各一人隋九寺丞各一人
唐百官志太僕四人(從六/品上)掌判寺事
六典太僕丞四人從六品上(魏晉因漢東晉或省或置/宋齊省梁天監七年十二)
(卿各有丞列卿丞通朝請班第三陳因之後魏列卿丞/從五品中太和末降為七品上北齊從六品下隋太僕)
(丞三人品同北齊大業五年加為從五品皇朝為從六/品上武徳中減置二人永徽中加一人開元初又加一)
(人領獸醫學/生博士等)掌判寺事凡補獸醫生皆以庻人之子考
試其業成者補為獸醫業優長進為博士
國朝元祐官品令太僕寺丞正八品
　　主簿
隋百官志後齊隋九寺各置主簿等員
唐百官志太僕寺主簿二人(從七/品上)掌印勾檢稽失省署
抄目
六典主簿二人從七品上(梁天監七年十二卿各置主/簿一人位不登十八班者别)
(署七班主簿班第三陳因之北齊一人隋二人皇/朝因之武徳中品正第八貞觀中加至從七品上)
國朝元祐官品令太僕寺主簿從八品
　　乘黄令
沈約宋書乘黄令晉官也主乘輿金根車及安車追鋒
諸車馬
齊職儀乘黄廏因獸名也龍翼馬身黄帝乘之而仙後
人以名廏
六典乘黄署令一人從七品下(乗黄古神馬名亦曰飛/黄皆有角日行萬里六)
(韜云乘黄震死淮南子曰天下有道飛黄伏皂然車馬/職同後漢有未央廏令長樂廏丞至魏改乗黄廏晉因)
(之宋太常屬官有乘黄令一人掌乘輿金根車及安車/追鋒諸車馬齊品第七秩四百石銅印墨綬進賢一梁)
(冠降朝服梁太常屬官有乘黄令丞三品勲位陳因之/後魏有令丞北齊掌諸輦輅隋太僕寺統乘黄署令丞)
(皇朝因之領駕/士羊車小吏等)丞一人從八品下(魏有乘黄丞晉因之/宋齊並有令無丞梁)
(陳後魏北齊隋並/有丞皇朝因之)令掌天子車輅辨其名數與馴馭之
法丞為之貳凡乘輿五輅(周禮巾車氏掌王五輅有玉/金象革木之制至秦惟乗金)
(根車漢承秦制以為乘輿晉武帝時始備五輅令掌為/天子法車宋齊梁陳因而不改後魏五輅各依五色並)
(加五馬後周設六官置司輅之職皇帝之輅十有二等/一曰蒼輅二曰青輅三曰朱輅四曰黄輅五曰白輅六)
(曰𤣥輅七曰玉輅八曰碧輅九曰金輅十曰象輅十一/曰革輅十二曰木輅後閲視武庫得魏舊物有乾象輦)
(駕二十四馬又有大樓輦車駕二十牛又有象輦初駕/二象後以六駁代之皆魏天興中所制也宣帝以來皆)
(服御之兼以賜皇后隋開皇元年以魏/周輿輦非古之制皆廢毁改造五輅也)一曰玉輅祭祀
納后則乘之二曰金輅饗射郊征還飲至則乘之三曰
象輅行道則乘之四曰革輅巡守臨兵事則乘之五曰
木輅田獵則乘之(玉輅青質以玉飾諸末駕六蒼龍金/輅赤質以金飾諸末駕六赤駁象輅)
(黄質以黄飾諸末駕六黄騮革輅白質鞔之以革駕六/白輅木輅黒質漆之駕六黒騮國朝玉輅之制箱上置)
(平盤黄屋四柱皆油畫刻鏤左青龍右白虎龜文金鳯/翅雜花龍鳯金塗銀装間以玉飾頂輪三層各施銀耀)
(葉輪衣小帶絡帶並青羅綉雲龍周綴綬帶羅文佩銀/穗毬小鈴平盤上布黄褥四角勾欄設圓鑑翟羽諸飾)
(内貼銀鏤香罨軾櫃銀龍二銜香囊銀香爐香寳錦帶/下有鄣塵青畫輪轅銀轂采葉三轅銀龍頭横木上有)
(銀鳯十二左造青旗十有二旒皆綉升龍右載闒㦸綉/黻文並青采色又設青綉門簾緑飾梯一托又二推竿)
(一銀踏頭銀装行馬青䌌裹索駕六騎馬馬有金面插/雕羽鞶纓攀胷鈴拂青綉鞍錦結尾又設馬二在輅前)
(飾同駕馬餘輅及副輅皆有之駕士六十四人金輅色/以赤駕六赤馬駕士六十四人象輅色以淺黄駕六赭)
(白馬駕士四十二人革輅色以黄駕六騮馬駕士四十/人木輅色以黒駕六黒騮馬駕士四十人自金輅而下)
(皆同玉輅/惟無玉飾)五輅皆有副車(按蔡邕獨斷云五輅之外復/設五色安車立車各一乗皆)
(駕四馬是為五時副車故張良擊始皇中副車魏志云/天子命太祖駕金根六馬設五時副車江左乃闕至梁)
(始備隋開皇十四年始造五輅及副皇朝因之國朝並/駕六馬駕士四十人當用銀飾者皆以銅餘制同玉輅)
又有指南車(崔豹古今注云舊説周公所作也周公理/致太平越裳氏重譯來獻使者迷其歸路)
(周公錫以軿車五乘皆為司南之制使越裳氏載之周/年而至其國故常為先導示服逺人而正四方也秦漢)
(無聞後漢張衡始復創造漢末䘮亂其法不存沈約宋/書云魏明帝始令博士馬鈞造之晉亂又亡石虎使飛)
(解姚興使令狐生又造宋武帝平關中得之其制如鼓/車設木人於車上舉手指南車驟囘轉所指㣲差至齊)
(祖冲之又造之歴梁陳隋無所變改皇朝因之駕四馬/正道先啓而行匠一人駕士十四人國朝赤質兩箱畫)
(青龍白虎四靣畫花鳥重臺勾欄鏤拱四角埀香囊上/有仙人車雖轉而手首常南指一轅鳯首駕四馬駕士)
(舊十八人雍熈四年乃増為三十人服綉孔雀天聖五/年定王府記室參軍工部郎中直昭文館燕肅言按指)
(南車天子出常為先導示服逺人而正四方也自五代/至於皇朝但設其車以備法駕而不聞得其制者臣今)
(創意成之其車獨轅車箱外籠上有重構立木仙人於/上引臂南指用大小輪九隻合齒百二十脚輪二隻高)
(六尺圍一丈八尺附脚立於輪二隻徑二尺四寸圍七/尺二寸出齒各二十四齒間相去二寸轅端横木下立)
(小輪二隻徑三寸鐡軸貫之左小平輪一隻徑一尺二/寸出齒十二右小平輪徑一尺二寸出齒十二中心太)
(平輪一隻徑四尺八寸圍一丈四尺四寸出齒四十八/齒間相去三寸中立貫心軸一條高八尺徑三寸上載)
(木仙人其車行而木人南指若折而東擁轅右旋附右/脚子輪須轉十二齒繫右小平輪二匝觸中心太平輪)
(右旋四分之一轉十二齒車東行木人交而南指若折/而西擁轅左旋附左脚子輪隨轅須轉十二齒車正西)
(行木人立而南指若欲北行或東或/西轉亦如之詔有司製造仍付史館)記里鼓車(崔豹古/今注云)
(車上為二層皆有木人執木搥行一里下一層擊鼓行/十里上一層擊鐲亦名大章車所以識道里也國朝赤)
(質四靣畫花鳥重臺勾欄鏤拱行一里則上層木人擊/鼓行十里則次層木人擊鐲一轅鳯首駕四馬駕士十)
(八人雍熈四年増為三十人服綉對鵝天聖九年内侍/盧道隆言創記里鼓車其車獨轅雙輪箱上為兩層各)
(安木人手執木搥脚輪各徑六尺圍一丈八尺脚輪一/周而行地三步古法六尺為一步三百步為里今法五)
(尺為步三百六十步為里立輪一隻附於左脚徑一尺/三寸八分圍四尺一寸四分出齒十八齒間相去二寸)
(三分下平輪一隻徑四尺一寸四分圍一丈二尺四寸/二分出齒五十四齒間相去與附立輪同立貫心軸一)
(條上安銅旋風輪一枚出齒三齒間相去一寸二分中/平輪一隻徑四尺圍一丈二尺出齒百齒間相去與旋)
(風輪第次安小平輪一隻徑三寸少半寸圍一丈出齒/十齒間相去一寸上平輪一隻徑三尺少半尺圍一丈)
(出齒百齒間相去與少小平輪同其中平輪轉一周車/行一里下層木人擊鼓上平輪轉一周車行十里上一)
(層木人擊鐲都用大小輪八隻共二百八十五齒逓/相鈎鎖木牙相制周而復始亦詔有司依此製造)白
鷺車(隋志名鼔吹車上施層樓上有翔鷺國朝赤質周/施花板上有朱柱貫五輪相重輪衣以緋皂頃及)
(緋絡帶並綉飛鷺柱杪刻木為鷺銜鵞毛翎/紅綬帶一轅駕四馬駕士十八人服綉翔鷺)鸞旗車(晉/志)
(云鸞旗車先輅所載也析羽毛編之十二旒列繫幢旁/國朝赤質曲壁一轅上載赤旗綉鸞鳥駕四馬駕士十)
(八人服/綉瑞鸞)辟惡車(崔豹古今注云秦制也桃弓葦矢所以/禳祓不祥太卜令一人在車執弓箭平)
(巾幘緋兩襠大口袴國朝乾徳元年改名崇徳車赤質/周施花板四角刻辟惡獸中載黄旗亦綉此獸太卜令)
(一人在車執旗駕四馬/駕士十八人服綉辟邪)皮軒車(晉志以獸皮為軒左金/吾衛隊正一人在車執)
(弩服同太卜令自指南車皆駕四馬正道匠一人駕士/十四人國朝漢制前驅車也取曲禮前有士師則載虎)
(皮之義赤質曲壁上有柱貫五輪相重/畫虎文駕四馬駕士十八人服綉虎)安車(晉輿服志/云坐乘謂)
(之安車倚乘謂之立車各一乘名五時車俗謂之五帝/車駕四馬駕士二十四人國朝乾徳元年改進賢車赤)
(質兩壁紗窻擎耳虛櫃一轅緋帳衣絡帶門簾皆綉鳯/紅絲網中設朱漆床香案紫綾案衣緋繒裹輓索朱漆)
(行馬駕四馬駕士二/十四人服綉瑞麟)四望車(晉志云陽遂四望繐􁫯皂/輪小形車駕牛晉中朝大)
(駕鹵簿日御四望車駕牛中道皇朝駕四馬國朝乾徳/元年改為明逺車仍駕四馬赤質制如屋重門勾欄上)
(有金龍四角垂銅鐸上層四靣垂簾下層/周以花板三轅駕士四十人服綉對鳯)耕根車(晉志/云建)
(赤旗十有二旒天子親耕所乘也一名芝車一名二葢/車置耒耜於軾上駕六馬駕士三十二人國朝制如五)
(輅之副駕士四十/人服綉鳯銜嘉禾)羊車(周遷輿服雜事曰羊車一名輦/車其上如軺伏兔箱漆畫輪軛)
(小兒衣青布袴褶紫碧襻青耳屩五辮髻數人引之今/代名為羊車小史而漢代或以人牽或以駕果下馬晉)
(志曰武帝乘羊車於後宫恣意所之宫女挂竹葉楊條/候羊之來也國朝古輦車也亦為畫輪車駕以牛隋駕)
(以果下馬今亦駕以二小馬赤質兩壁畫龜文金鳯翅/綉緋幰衣絡帶門簾皆綉瑞羊童子十八人服綉瑞羊)
黄鉞車(崔豹古今注云黄鉞三代通用以斷斬今以黄/鉞為乘輿之飾武王以黄鉞斬紂故王者以為)
(戒駕二馬左武衛隊正一人在車執武弁朱衣革帶駕/士十二人國朝漢制乘輿建之在大駕後晉鹵簿有黄)
(鉞車唐初無之貞觀後始加赤質曲壁中設金鉞錦囊/綢杠左武衛隊正一人在車下執鉞駕兩馬駕士十五)
(人服對/綉鵞)豹尾車(崔豹古今注云周制也所以象君子豹/變尾言謙也古車正建之今惟乘輿得)
(建焉漢書曰成帝以幸姬趙飛燕置属車問豹尾中駕/二馬左武衛隊正一人在車執武弁朱衣革帶駕士十)
(二人國朝漢制最後車一乘豹尾以前即用禁中唐貞/觀後始加此車於鹵簿内制同黄鉞車上載朱漆竿首)
(綴豹尾右衛隊正一人執之駕/兩馬駕士十五人服綉立豹)屬車十有二(一曰副車/一曰貳車)
(一曰佐車漢因秦制大駕屬車八十一乘行則中央左/右分之法駕屬車四十六乘最後車懸豹尾皆皂葢朱)
(裏蔡邕獨斷曰古者諸侯貳車九乘漢武祠太一甘泉/皆盡用之明帝上原陵又用之法駕三十六乘小駕十)
(二乘大業初備八十一乘三年帝嫌其多問閻毗毗曰/此起於秦遂為後式宋孝建時議准旂旒之數設十二)
(乘今憲章往古大駕依秦法駕依漢小駕依宋帝曰大/駕宜三十六乘法駕宜用十二小乘駕除之可也皇朝)
(因之用十二乘駕牛駕士各八人自指南車駕士皆平/巾幘緋衫大口袴唯耕根車青衫羊車服則殊也國朝)
(因唐大駕唯用十二乘黒質兩箱舉装前有曲欄金銅/飾上施紫通幰絡帶門簾皆綉雲鶴紫絲網帉錔每乘)
(駕三牛駕士十/人服綉雲鶴)大駕則用之若法駕則減五副輅白鷺
辟惡安車四望車四分屬車之一􁀙同大駕若小駕又
減象革木輅指南車記里鼓車鸞旗皮軒耕根羊車屬
車黄鉞豹尾等車餘同法駕若有大禮則以所御之輅
進内既事則受而藏之凡將有事先期四十日尚乘供
馬馬如輅也率駕士預調習指南等車亦如之
　　典廏令
漢百官表太僕屬官有太廏未央家馬三令各五丞一
尉又車府輅軨騎馬駿馬四令丞(應劭漢官儀六/廏各主馬萬疋)又龍
馬閑駒橐泉(如淳曰在/橐泉宫下)騊駼承華五監長丞又牧橐昆
蹏令丞(應劭曰橐駞昆蹄好馬/名如淳曰因以名廏)武帝太初元年更名家
馬為挏馬(應劭曰主乳馬取其汁和酪/之味酢可飲因以為名也)漢書蘇武為栘
中監(栘中監/名音移)
齊職儀諸廏同圉師牧人養馬之官校人掌王之馬政
六典典廏令二人從七品下(後漢太僕屬官有未央/廏主乗輿及宫中諸馬)
(其後置左駿廏令别主乘輿御馬魏有驊騮廏令晉太/僕統乘黄驊騮龍馬等廏令過江之後或省或置哀帝)
(省驊騮為門下之職宋齊因之梁太僕統龍廏内外廏/陳因之後周有左右廏各上士一人北齊太僕寺統驊)
(騮左右龍廏等署隋太僕寺統龍廏署/皇朝改為典廏署令領執馭駕士等)丞二人從八品下
(隋有龍廏丞皇/朝改為典廏丞)令掌繫飼馬牛給養雜畜之事丞為之
貳
上以為忠(漢上官桀為羽林期門郎從上甘泉大風車/不得進解葢授桀桀奉葢雖風常屬車兩下)
(葢輙御上竒其材力遷朱央廏令上體不安及愈見馬/多瘦上怒曰令以我不復見耶桀曰聖體不安日夜憂)
(懼意誠不在馬言未卒/泣數行下上以為忠)馬瘦(上/)
　　車府令
史記趙高為秦車府令
漢書百官表太僕屬官有車府令一人六百石丞二人
齊職儀車府署周有巾車掌五輅之職辨五輅之制
六典車府署令一人正八品下(後漢主乘輿諸車魏晉/因之宋齊梁陳並尚書)
(駕部領後魏闕文北齊太僕寺領車府/令丞與乘黄令分職隋因之皇朝因隋)丞一人正九品
下(秦漢以來並有丞一人/隋二人皇朝省置一人)令掌王公以下車輅辨其名
數及馴馭之法丞為之貳
執法守正(永平中車駕出信陽侯干突車騎鹵簿車府/令齊國徐匡就車収奴下獄詔譴匡匡自繫)
(不出呉良上書信陽侯驕漫干突車騎無人臣禮大不/敬匡令掌王公而下獄臣恐陛下政化由是隳矣於是)
(詔出匡遷/太丘長)
　　羣牧司
六典上牧監一人從五品下(漢書儀太僕牧師諸苑三/十六所分布北邊西邊以)
(郎為苑監官婢奴三萬人分養馬三十萬頭擇取教習/給六廏中羊無數以給犧牲中興省漢陽有牧馬苑令)
(羽林郎監領魏置牧官都尉晉因之宋齊闕文梁太僕/統南牧左右牧等丞陳因之後魏闕文北齊太僕寺統)
(左右牧駞牛司羊等署令丞後周有典牡典牝上士一/人中士一人又有典駞典牛典羊各有中士一人隋太)
(僕寺統典牧署牛羊署等/令丞皇朝因分為牧監)副監二人正六品下丞二人
正八品上主簿一人正九品下
中牧監一人正六品下副監一人從六品下丞一人從
八品上主簿一人從九品上
下牧監一人從六品下副監一人正七品下丞一人正
九品上主簿一人從九品下
諸牧監掌羣牧孳課之事凡馬五千疋為上監三千疋
以上為中監以下為下監凡馬牛之羣以百二十駞騾
驢之羣以七十羊之羣以六百三十羣有牧長牧尉凡
馬有左右監以别其麄良以數記為名而著其簿籍細
馬之監稱左麄馬之監稱右凡馬各以年名籍之每歲
季夏造至孟秋羣牧使以諸監之籍合為一(諸羣牧别/南北東西)
(以分/統)常以仲秋上於寺凡在牧之馬皆印
國朝舊制國馬之政皆騏驥二院監官專之咸平二年
置羣牧司領内外廏牧之政自騏驥而下皆聴命焉三
年令諸州有監牧處知州通判兼管内羣牧事六年令
河北轉運使兼羣牧事
　　羣牧制置使
國朝嘉祐二年詔以奉寜軍留後檢校太保同知樞密
副使以下充羣牧使屢罷而復置葢明道二年嘗罷而
復置寳元二年又嘗罷而復置四年九月兵部侍郎知
樞密院事陳堯叟兼羣牧制置使時内侍省副都知閻
承翰為都監真宗以堯叟事陳居近密之職而與承翰
聯事合避輿議帝曰國馬戎事之本宜得大臣總領不
可辭也自是以樞臣領之
　　同羣牧制置使
國朝不常置曾歴中書樞密及使相宣徽使節度使為
之至和元年差龍圖閣直學士吕公弼同羣牧制置使
後不得為例
　　羣牧使
唐貞觀十五年尚乘奉御張萬歲除太僕少卿勾當羣
牧不入銜至麟徳三年太僕少卿鮮于正裕檢校隴右
諸牧監雖入銜未置使儀鳳三年太僕少卿李思文檢
校隴右諸牧監使自兹始有使號後又有樓煩監牧使
龍陂監牧使元和十四年置臨海監牧命淮南節度使
兼之至太和二年廢又於襄州穀城縣置臨漢監牧使
以牧馬仍令山南東道節度使兼充監牧使太和七年
廢國朝咸平三年九月以樞密直學士主客郎中陳堯
叟為制置羣牧使凡内外廏牧之事皆領焉堯叟同知
樞密院事以禮部郎中知制誥薛映充使景徳四年復
命堯叟為羣牧制置使因以制置羣牧使大中祥符四
年知制誥朱巽兼使職出知江陵府五年巽以擅牒給
馹馬被劾解使職自是不復有外任兼領者咸平三年
制置羣牧使陳堯叟請令諸州有監牧處知州通判兼
管勾羣牧使從之
熈寜元年詔今後羣牧使副各置一員都監兩員並專
管勾本司更不兼釐他務仍並任九年詔今後樞密都
承㫖兼羣牧使副都承㫖兼羣牧副使更不兼别差遣
　　同羣牧使
國朝不常置待制以上為之皇祐元年以翰林學士梁
適為同羣牧使羣牧使舊止一員學士彭乘已為使此
特置之
　　羣牧副使(更見羣/牧使門)
國朝景徳三年以内侍省右班副都知閻承翰為之天
禧元年以樞密都承㫖楊崇勲為之
　　羣牧都監(更見羣/牧使門)
國朝大中祥符三年以入内内侍省副都知張繼能為
之熈寜元年九月詔已分置河北河南監牧使統領外
監其羣牧使省都監一員治平二年詔(見判/官門)
　　羣牧判官
國朝景徳二年以著作郎王曉為之四年増置一員以
太子中舎田穀充是後每歲更出諸州巡坊監印鞍馬
天聖七年詔羣牧制置使今後不得自舉判官只候朝
廷差人皇祐三年詔羣牧判官自今以朝臣歴一任知
州館職一任通判者為之即不得干托保薦及有陳乞
治平二年詔羣牧都監判官在羣牧路分轉運使之下
同羣牧事知軍州外郎之上與提㸃刑獄相序以官
上羣牧故事六巻(景徳二年羣牧判官王曉上羣牧/故事六巻上嘉其詳博詔奨之)上
馬政(熈寜三年羣牧判官王/誨上馬政條貫行之)
　　左右騏驥院
唐有小馬坊飛龍院之號
五代後唐長興元年分飛龍院為左右以小馬坊為右
飛龍院國朝太平興國五年改飛龍為天廏院雍熈元
年改左右騏驥院各領天駟二監天廏一坊大中祥符
二年詔左右騏驥院及諸坊監馬數目令旬奏月比以
省日奏之繁五年羣牧制置使言左右騏驥院六坊監
見飼馬萬七千疋所費芻粟四百萬自今請止留馬二
千餘悉遣就淳澤監放牧或官有急用可信宿而至歲省
芻粟三百餘萬從之
　　左右天駟監
唐馬有左右監
國朝太平興國四年置養馬務五年作四廏詔以為天
駟監左右各有二焉熈寜三年以天駟監併作左右兩
監
　　左右天廏坊
國朝雍熈二年置咸平元年併北務遂分為左右二坊
熈寜八年詔權廢罷左右天廏坊
　　牧養上下監
國朝景徳二年以鄭州養馬務病馬於京城置坊養飼
大中祥符四年羣牧制置使奏請於在京諸務監及諸
軍病馬就京城西開逺門外草地分兩監量彼草料牧
放詔以為牧養上下監馬病重送下監輕者上監
　　諸州監務
唐凡馬有左右監仍以土地為名
國朝景徳三年改諸州牧龍坊以本州軍土地為名先
是諸坊借用奉使印今各鑄印給用
　　河南府洛陽監
國朝舊曰飛龍院太平興國五年改為牧龍坊景徳四
年陳堯叟奏請以東京右養馬務人員兵士送河南府
牧龍坊牧養在京送去少嫩馬仍改為洛陽監大中祥
符六年陳堯叟言洛陽監秣馬五千疋頗費芻粟已令
裁減二千五百上曰大都馬數及十萬可止王旦曰聴
民間任便畜養官有所須以本直市之猶外廏也所費
芻秣皆出兩税少損馬粟用資軍儲亦當世切務也天
聖六年廢景祐二年復置
　　大名府大名三監
國朝太平興國三年置養馬務改牧龍坊景徳二年五
月分為二坊七月改為大名第一第二監大中祥符二
年又置第三監於洺州境
　　洺州廣平二監
國朝建隆二年置養馬務改牧龍坊景徳二年改廣平
監大中祥符三年羣牧制置使言河北孳生馬多可更
於邢洺趙州境標地萬頃以廣牧放因詔増置第二監
景祐二年廢其一
　　衛州淇水二監
五代周顯徳中置牧馬監
國朝建隆初増葺後改東西牧龍坊景徳二年改淇水
監後又分為第一第二監熈寜七年合為一
　　鄭州武原監
國朝舊曰馬務建隆初増葺後改牧龍坊景徳二年分
為第一第二牧監又改為廣武監大中祥符二年改原
武監仍合為一熈寜四年廢併分擘羣馬與洛陽單鎮
兩監牧放
　　同州沙苑二監
六典沙苑監監一人從六品下副監一人正七品下丞
一人正九品上主簿二人從九品下監掌牧養隴右諸
牧牛羊以供其宴㑹祭祀及尚食所用每歲與典牧分
月以供之丞為之貳若有司應供者則以時皆供之凡羊
毛及雜畜皮角皆具數申送所由焉(一本太僕屬官有/沙苑監開元二十)
(三年/省)國朝建隆初葺故地為監後改牧龍坊景徳二年
改沙苑咸平六年分二監每監牧馬凡四千五百疋
　　相州安陽監
五代周顯徳中置馬坊
國朝建隆初増葺後改牧龍坊景徳二年改今名
　　澶州鎮寜監
國朝建隆初濮州置養馬務開寳八年徙於澶州後改
牧龍坊景徳二年改鎮寜監乾興元年廢
　　滑州靈昌監
國朝舊置馬監後改牧龍坊景徳二年改為靈昌監天
禧三年河决羣牧司請以監馬送大名淇水五監牧放
候水落别為規畫後廢
　　邢州安國監
國朝大中祥符二年河北諸監言邢趙草地甚廣宜置
監牧遣羣牧判官括視閒田得萬餘頃可牧馬萬疋其
八月置養馬景徳二年廢後給充天慶觀莊田
　　鄆州東平監
國朝大中祥符元年置天聖五年廢羣牧司請以監馬
分配諸處其地募民分佃之熈寜七年廢
　　中牟縣淳澤監
國朝大中祥符四年置乾興元年廢
　　許州單鎮監
國朝大中祥符六年羣牧制置使言單鎮有牧地詔置
監天聖五年凡再置而廢
　　同州病馬務
國朝景徳元年置初以沙苑監官兼主之别養本監及
諸處病馬天聖二年别差使臣勾當
　　估馬司
國朝咸平元年置在建隆坊勾當官二人以諸司使副
充掌諸州所市馬估直驗記牧養
　　乳酪院
國朝舊有南北兩院有監官景徳二年合為一以騏驥
院監官專副兼充掌供御厨乳酪酥
　　大理(廷尉/)
前漢百官表廷尉秦官掌刑辟有正左右監秩皆千石
景帝中六年更名大理武帝建元四年復為廷尉宣帝
地節三年初置左右平秩皆六百石哀帝元壽二年復
為大理王莽改作士
後漢百官志廷尉卿一人中二千石掌平刑罰
韋昭辨釋名廷尉古官也以尉尉人心也凡掌賊及司
察之官皆曰尉尉罰也言以罪罰姦也猶刺史刺舉不
法也
晉職官志廷尉主刑法獄訟屬官有正監評并有律博
士員
宋百官志廷尉一人丞一人掌刑辟凡獄必質之朝廷
與衆共之之義兵獄同制故曰廷尉舜攝帝位咎繇作
士即其任也周大司㓂為秋官掌邦刑秦為廷尉漢景
帝中六年更名大理武帝建元四年復為廷尉哀帝元
壽二年復為大理漢東京初復為廷尉廷尉正一人廷
尉監一人正監並秦官本有左右監漢光武省右猶云
左監魏晉以來直云監廷尉評一人漢宣帝地節二年
初置左右評漢光武省右猶云左評魏晉以來直云評
正監評並以下官禮敬廷尉卿正監秩千石評六百石
廷尉律博士一人魏武初為大理後復為廷尉置律博
士
隋百官志後魏置少卿司直後齊九寺置卿少卿丞各
一人各有功曹五官主簿録事等員又大理寺掌决正
刑獄正監評各一人律博士四人明法掾二十四人檻
車督二人掾二人獄丞掾各二人司直明法各十人隋
九寺置卿少卿各一人各置丞主簿録事等員大理寺
不統署又有正監評各一人司直十人律博士八人明
法二十人獄掾八人
唐百官志大理寺(古謂掌刑為士又曰理漢景帝加大/字取天官貴人之牢曰大理之義後)
(漢復改為廷尉魏為大理南朝又名廷尉梁改名秋卿/北齊隋為大理加寺字龍朔改為詳刑寺光禄為司刑)
(神龍/復故)卿一員正二人丞六人主簿二人府二十八人史
五十六人獄丞四人獄史六人亭長四人掌固八人問
事一百四十八人司直六人評事十二人
六典大理寺卿一人從三品(尚書云帝曰咎繇汝作士/五刑有服孔安國注云士)
(理官也周官為司冦韓詩外傳云晉文公使李離為理/理謂察理刑獄也兩漢卿秩中二千石魏晉宋齊梁陳)
(俱為第三品後魏第二品上太和以後降/為第三品隋正三品皇朝降為從三品)少卿二人從
四品上(後魏置為第三品上太和以後降為第四品上/北齊為四品隋因之皇朝置二人降從四品上)
國朝大理寺掌鞫獄定刑斷内外六品以下官并諸軍
將校罪犯及諸州軍應奏公案詳决疑議之事凡職務
左斷刑則評事司直按法評斷丞議正審右治獄則丞
專推劾主簿掌案籍少卿分領其事而卿總焉
貴人之牢(史天官書斗魁四星/貴人之牢曰大理)
　　廷尉
古文尚書咎繇作士正五刑士獄之長也
春秋元命苞王者置廷尉讞疑刑者官之平下之信也
尉者尉民心撫其實也安立字士垂一人誥屈折者為
廷示戴尸首以寸者為言寸度治法數之分示帷尸稽
於寸合則法有分故為尉示與尸寸宋均注曰士事也
垂係也屍人死也人死不可無乃戴之者示天下不可
無死也
前漢百官表
後漢百官志(並見大/理門)
漢官宰尹下古者聴獄於棘木之下因言兵獄同制故
稱廷尉
晉職官志
宋百官志(並見大/理門)
隋百官志梁廷尉卿梁國初建曰大理天監元年復改
為廷尉有正監平三人元㑹廷尉三官與建康三官皆
法官𤣥衣朝服以監東西中華門手執方木長三尺方
一寸謂之執方四年置胄子律博士位視員外郎
後魏職令廷尉少卿第四品上用恩理平斷明識刑法者
天下之平(前漢張釋之為廷尉文帝出嘗有人從/渭橋下走乘輿馬驚於是捕之屬廷尉)
(釋之奏其犯蹕當罰金上怒釋之曰法者所與天/下共也且方其時使立誅之則已今既下廷尉廷)
(尉天下之平也今因一事而天下用法皆為之輕重人/安所措其手足乎後又有盗高廟座前玉環者文帝欲)
(族之釋之奏當棄市上大怒釋之曰法如是也今盗宗/廟器而族之假令愚人取長陵一杯土陛下何如以加)
(其法/乎)持議平(釋之為廷尉時條侯周亞夫與山都侯王/恢咸見釋之持議平迺結為親友張廷尉)
(由此天/下稱之)不循三尺法(杜周為人少言為廷尉其治大抵/倣張湯而善伺候上所欲客有讓)
(周曰君為天下决平不循三尺法專以人主意㫖為獄/獄者固如是乎周曰三尺安出哉前主所是者著為律)
(後主所是者疏為令當時為是何古之法乎至周為廷/尉詔獄亦益多矣二千石繫者新故相因不減百餘人)
(諸郡吏大府舉之廷尉一歲至千餘章其大者連逮/證案數百小者數十人逺者數千里近者數百里)一
歲千餘章(上/)舞文巧詆(張湯為廷尉為人多詐舞智以/御人上意所欲罪予監吏深刻)
(者即上意所欲釋予監吏輕平者所治即豪必舞文巧/詆即下戸贏弱時口言雖文致法上裁察於是往往釋)
(湯所/言)正卿(湯以更定律令為廷尉汲黯數責湯於上前/曰公為正卿上不能褒先帝之功業下不能)
(抑天下之邪心安國富民使囹圄空虚何乃空/取高皇帝約束紛更之為而公以此無種矣)張湯以
倪寛為奏讞掾(寛善属文然懦於言口弗能發明也時/張湯為廷尉廷尉府盡用法律之吏而)
(寛以儒生在其間見謂不習事不署為從史之北地視/畜數年還至府上畜簿㑹廷尉時有疑奏已再見却矣)
(掾吏莫知所為寛為言其意掾吏因使寛為奏成讀之/皆服以白廷尉湯湯大驚召寛與語乃竒其才及上寛)
(所奏即時得可異日湯見上問曰前奏非俗吏所及誰/為之者湯曰倪寛上曰吾固聞之久矣湯由是以寛為)
(奏讞掾以古法義/决疑獄甚重之)民自以為不寃(于定國字曼倩少學/法於父及為廷尉其)
(决疑平法務在哀鰥寡罪疑從輕加審慎之心朝廷稱/之曰張釋之為廷尉天下無寃民于定國為廷尉民自)
(以為/不寃)天下無寃民(上/)請讞精明(定國飲酒至數石不亂/冬月治獄請讞益精明)
高門(始定國父于公其閭門壊父老方共治于公謂曰/可高大其門令容駟馬高葢車我治獄多隂徳子)
(孫必有興者至定國為丞相于/公東海人也為郡曹决獄稱平)治天下第一(文帝初立/河南守呉)
(公治天下第一故與李斯/同邑乃徴呉公為廷尉)賔客填門(下邽翟公為廷尉/賔客填門及去位)
(門可設雀羅後復為廷尉客欲往翟公大署其門曰一/死一生乃知交情一貧一富乃知交態一貴一賤交情)
(乃/見)丹筆(盛吉為廷尉每至冬節罪囚當斷夜省刑/狀其妻執燭吉執丹筆夫妻相向垂泪)多所
生全(後漢郭躬字仲孫父為郡决曹掾斷獄至三十年/用法平郡内比之東海于公躬少傳父業講授徒)
(衆常數百人後為廷尉躬家世掌法務在寛平及典理/官决獄斷刑多依矜恕乃條諸重文可從輕者四十一)
(事奏之事皆施行著于令/躬奏讞法科多所生全)七人(郭氏自𢎞後數世傳法/律子孫至公者一人廷)
(尉七人侯者三人刺史二千石侍中郎將二/十餘人侍御史正監平者衆即郭躬之家也)三世(河南/呉雄)
(字季高順帝時為廷尉以明法律斷獄平起自孤寒致/位司徒雄少時家貧䘮母營人所不封土者擇葬其中)
(䘮事輙辦不問時日毉巫皆言當族滅而雄/不顧及子訢孫恭三世為廷尉以法名家)以法名家
(上/)人頼其平(陳寵字昭公代郭躬為廷尉性任矜及為/理官數議疑獄常親自為奏每附于輕典)
(務從寛恕帝輙從之濟活者甚衆其深文刻敝/于此少哀故本傳賛曰陳郭主刑人頼其平)手筆作
議(寵為廷尉有疑獄輙/手筆作議所活甚多)讞平天下獄(朱博字子元遷廷/尉職典决獄當讞)
(平天下獄博恐為官属所誣視事召見正監典法掾吏/謂曰廷尉本起於武吏不通法律幸有衆賢亦何憂然)
(廷尉治郡斷獄且二十年亦獨耳剽日久三尺律令人/事出其中掾吏試與正監共條前世决事吏議難知者)
(數十事持以問廷尉為諸君覆意之正監以為博茍强/意未必能然即共條白焉博皆召掾吏並坐而問為平)
(處其輕重十中八九官属咸服博之疏畧材過/人每所到輙出竒譎以明示下為不可欺者)結襪(前/漢)
(王生者善黄老言嘗召居廷中公卿盡㑹立王生老人/曰吾襪解顧謂釋之為我結襪釋之前跪而進之既退)
(或讓王生獨奈何廷辱張廷尉如此王生曰廷尉方為/天下名臣吾故聊使結襪以重之諸公聞之賢王生而)
(重釋/之)治獄之吏(應劭漢官儀宣帝元鳯中路温舒為廷尉/吏上言臣聞秦有十失其一尚存治獄)
(之吏是也夫獄天下之命也今治獄吏以刻為明深者/獲功名平者多後患故治獄之吏皆欲人死非憎人也)
(自安之道在人之死俗語曰畫地為獄勢不可入刻木/為吏議不可對此皆疾吏之風悲痛之辭也唯陛下除)
(誹謗之罪招切直之言開天下之目廣箴諫/之路掃亡秦之失尊文武之業上善其言)世非法家
(後漢楊賜為尚書令數日出為廷尉賜自以世非法家/上言曰三后成功惟殷于民臯陶不與焉葢吝之也遂)
(固/辭)達法理有張釋之風(謝承後漢書張禹少作九府吏/給廷尉為北曹吏每斷法决處)
(事執平為京師所稱明帝以其達/法理有張釋之之風起拜廷尉)垂念寃結(傅賢字仲/舒遷廷尉)
(常垂念寃結務從輕刑賢素亷正每/至斷獄遲囘流涕在位治獄稱平)治獄稱平(上/)决三
男娶一妻生四子(謝承後漢書范延夀宣帝時為廷尉/時燕趙之間有三男共娶一妻生四)
(子長各求離别争財分子至聞於縣縣不能决斷至於/廷尉於是延夀决之以為悖逆人倫比之禽獸生子属)
(其母以子並付母尸三男於市奏免郡/太守長等無師化之道天子可其言)牆面充伍(風俗/通頃)
(廷尉率皆牆靣/茍充兹伍而已)不以喜怒毁法(魏志高柔字文惠為廷/尉時獵法甚峻真陽典)
(農劉龜於禁内射兔其功曹張京詣校事言之帝匿京/各以龜付獄柔表請告者名帝大怒柔曰廷尉天下平)
(也安得以至尊喜怒而毁法乎重/奏帝乃下京名即還訊各當其罪)臣子得為理謗(建安/中鍾)
(繇為大理遷相國魏文踐阼復改廷尉聴君父已殁/臣子得為理謗及士為侯其妻不復改嫁毓所創也)務
在寛恕(王殷為大理務在寛恕/與鍾毓以治獄見稱)一朝决數年囚(司馬岐/為陳留)
(相梁郡有囚數年不决請移獄於岐囚至/詰之皆莫敢詐匿一朝决竟遂超為廷尉)材不為三公
(晉書袁甫曰聖王使人必先以器/廷尉之材不為三公自昔然也)法合人情(王隱晉書/孔坦遷廷)
(尉多所平正當法合人情而時勢要/自以愛憎為斷坦意不得皆行也)施一恩開萬怨(苑/堅)
(為廷尉奏主典吏部邵廣盗官布四十疋依律棄市廣/息雲宗二人自沒為官奴婢以贖父尚書議可堅駮之)
(曰此為施一恩於今聞萬/怨於後顯宗從之正廣刑)清正有法理(臧榮緒晉書咸/亨五年詔劉頌)
(貞固清正有法理鑒識其/以頌為議郎守廷尉卿)張釋之以來復見斯事(晉中/興書)
(王彪之遷廷尉時揚州刺史殷浩劾永嘉太守謝毅付/廷尉彪之執法不受誥遂發詔彪之又上疏執據時人)
(云張釋之以/來復見斯事)天下稱其有恩(盛吉拜廷尉卿性多仁恩/務在哀矜每冬月罪囚當)
(斷夜省刑状其妻執燭吉手持丹筆夫妻相對垂泣妻/嘗謂吉曰君為天下執法不可使一人濫罪令殃流子)
(孫所當平决若無繼嗣者令其妻妾得入經/營使有遺類視事十二年天下稱其有恩)靣决當時
之事(㑹稽後賢孔坦遷廷尉獄多囚繋坦到官躬執辭/状口辨曲直小大以情不加楚撻每臺司録獄無)
(所顧問皆靣/决當時之事)不為宣武曲筆(齊游肇為廷尉卿肇儒者/動存名教準繩所舉莫非)
(傷風敗俗持法以平斷獄務於仁恕齊宣武帝常敕肇/有所降恕執而不從曰陛下自能恕之豈足令臣曲筆)
平星執法正于綱紀(天文録平星主廷平注平天下之/獄事若今廷尉之象故星讃曰平)
(星執法正/于綱紀)孟秋之月祀臯陶(摯虞新禮議故事祀臯陶/于廷尉寺日以社新禮改)
(以孟秋之月/以應秋令)箴(揚雄廷尉箴殷以刑顛秦以/酷敗獄臣司理敢告執謁)詩(伯梁詩/廷尉曰)
(平理請讞/决嫌疑)寺中二絶(北史宋世軌為廷尉少卿洺州人/衆結欲刼吏捕案之世軌判其事)
(唯殺魁首餘從坐悉舎焉大理正蘓珍之亦以平幹知/名寺中語曰决定嫌疑蘓珍之視表見裏宋世軌時人)
(以為寺/中二絶)
　　大理卿(判事/)
前漢百官表廷尉秦官景帝中六年更名大理
隋百官志梁廷尉卿梁國初建曰大理天監九年復為
廷尉有正監平三人元㑹廷尉三官與建康三官皆法
冠𤣥衣朝服以監東西中華門手執方板長三尺方一
寸謂之執方後齊九寺置卿少卿丞各一員隋置卿少
卿各一人
唐百官志大理寺卿一員(從三/品)少卿二員(從四/品上)卿之職
掌邦國折獄詳刑之事少卿為之貳
六典卿一人從三品少卿二人從四品上(見大/理門)以五聴
察其情一曰氣聴二曰色聴三曰視聴四曰聲聴五曰
詞聴以三慮盡其理一曰明慎以讞疑獄二曰哀矜以
雪寃獄三曰公平以鞫庻獄國朝建隆三年以竇儀兼
判大理寺事故事臺省長官兼判他司得言判某官事
如晉左丞崔祝兼判太常卿事是也若止言寺事則少
卿正丞之事皆兼之矣周顯徳中翰林學士中書舎人
竇儼兼判太常寺事至是儀又兼判大理寺非舊典也
元祐官品令大理寺卿從三品
天下無虐刑(文子昔臯陶嘗為大理天/下無虐刑有貴乎不言也)釋令尹族(説苑/楚令)
(尹子文之族有干法者廷理拘之聞其令尹之族釋之/子文召廷理而責之遂致其族人於廷理曰不是刑也)
(吾将死廷理􁋬遂刑其族人成王聞之不及履而至於/子文之室曰寡人㓜少置廷理失其人以失子之意於)
(是黜廷理而尊/子文使及内政)刎頭而死於廷(新序楚昭王有士曰石/奢者公正好義王使為)
(大理於是廷有殺人者奢追之即其父也遂反於廷曰/殺人者父也以父成政不孝不行君法不忠弛罪廢法)
(而伏其辜僕之所守也伏斧鑕命在君君曰追而不及/庸有罪乎子其治事矣石奢曰不私其父非孝也不行)
(君法非忠也以死罪生非亷也君舎之上之惠也臣/不敢失法下之行也遂不離斧鑕刎頭而死於廷)過
聴殺人請死(晉文公使李離為大理過聴殺不辜自繫曰/臣之罪當死文公令之曰官有上下罰有)
(輕重是下吏之罪也非子之過也離曰臣居官為美不/與下吏讓位受爵為多不與下吏分利今過聴殺無罪)
(臣之罪當死/遂伏劍而死)孔子善子羔(家語子羔為衛士師刖人之/足俄而衛有亂子羔逃刖也)
(者守門謂羔曰彼有缺羔曰君子不踰又曰彼有竇羔/曰君子不隧又曰於此室乃入焉既罷羔問曰吾親刖)
(子之足而子逃我何也刖者曰曩者君理人以法令先/君後臣欲臣之免也臣知之臨當論刑君愀然不樂見)
(於顔色臣又知之君豈私臣哉天生君子其道故然此/臣之所以説君也孔子聞之曰善哉為吏其用法一思)
(仁恕則樹徳加嚴暴則樹/怨公以行之其子羔乎)曲盡事情一無遺誤(隋楊注/守大理)
(卿視事二日帝将親省囚徒将繋囚二百餘人注通/宵究審詰朝而奏曲盡事情一無遺誤帝甚嘉之)所
斷非寃濫(唐唐臨為大理卿高宗嘗親録死囚前卿所/斷者悉號叫稱寃臨所入者獨無言帝怪問)
(状囚曰唐卿所斷既/非寃濫所以絶意爾)旬日决遣疑事四百餘條(張文瓘/為大理)
(卿至官旬日决遣疑事四百餘條人無怨言文瓘嘗有/疾繫囚相與齋禱願其視事當時咸稱其執法平恕比)
(戴胄焉拜侍中大理諸囚/一時慟哭其感人心如此)失出獲大罪(劉徳威為大理/卿太宗嘗問徳)
(威曰近來刑網稍密其過安在徳威奏言誠在主上不/由臣下人主好寛則寛好急則急律云失入減三等失)
(出減五等失入則反是無辜失出則便獲大罪所以吏各/自愛競執深文非有教使之然畏罪之所致耳陛下但)
(捨所急則寜失不經復行/於今日矣太宗深然之)異筆斷斬(李朝隱授大理丞/神龍中功臣敬暉)
(桓彦範為武三思所搆諷侍御史奏請誅之敇大理結/其罪朝隱以暉等不經推窮未可即正刑名時裴談為)
(大理卿異筆斷斬朝隱由是忤㫖中宗令貶嶺南李嶠/奏曰朝隱素稱清正斷獄亦甚當事一朝逺徙嶺表恐)
(天下疑其罪中宗/意解出為聞喜令)因已之泰利人之否(張道源拜大理/卿時何稠士澄)
(得罪家口籍沒仍以賜之道源歎曰人有否泰葢亦是/常安可因已之泰利人之否取其子女以為僕妾豈近)
(仁者之心乎皆/捨之一無所取)保所長棄所短(貞觀八年上謂大理卿/竇誕曰法官卿為之長)
(也武徳之時為息隱王所嘱使回改文案茍事曲從此/卿之短也朕以至公臨天下法之所行無捨親昵卿當)
(保所長而棄所短無/阿朕意以虧憲典)疇日相委故授卿此任(高祖嘗問/大理唐臨)
(獄繫囚之數臨對曰見囚五十餘人惟二人合死上□/囚數不多怡然形於顔色謂臨曰昔東宫卿已事朕朕)
(登大位卿又居近職以疇日相委故授卿此任然為國/之要在於刑法刑急則人殘法寛則失罪務令折中稱)
(朕意/焉)繫囚悲歌(大理卿袁仁敬暴卒繫囚閒之皆慟哭/繫囚曰天不䘏若人兮何奪我慈親兮)
(有理無申兮雖有/理痛我安訴陳兮)不能茍容於宰相(國朝至道二年大/          判)
(理寺先是人不/      小)　(罪者詔多貸其死配固奏事上謂佖/    近有貸命流    與死無異)
(對曰先王立法葢為小人君子固不犯矣上黙然曰卿/言是也令鞫陳廷山謀叛獄具大理正李潤之斷廷山)
(謀叛未行發覺當絞中書刑房吏李文方用事潤之附/㑹之佖掌廷尉不預議法又不見案牘文方遣小吏就)
(取印行用佖初付之因不甘上疏言其事上大怒召宰/相吕蒙正責讓蒙正稱文方所定為允佖以為廷山謀)
(反當斬與謀反未上有異因言曰臣祗能/盡心於陛下不能茍容於宰相以曲法爾)在廷尉四十
年用法平允(劇可久拜大理卿建隆三年致仕卒可久仁/性沈毅方正在廷尉四十年用法平允以)
(恕/稱)對奴從良賜主姓(東齋記事太祖時雷徳驤判大理/寺因奏事問以律奴從良賜主姓)
(如何或以為文誤是否對曰不然葢慮後世或通婚姻/故也太祖拱手荘色曰是也乃詔異日如衩衣不得奏)
(事/)號為明習法令(仁宗時陳太素中進士第為大理詳/斷官審刑詳議官權大理少卿又判)
(大理寺號為/明習法令)
　　少卿(沿革並見卿門/)
撼大木(隋趙綽性質剛毅為大理少卿時有刑部侍郎/辛亶嘗衣緋裩俗云利官上以為厭蠱将斬之)
(綽曰據罪不當死臣不當奉詔上怒甚曰卿惜辛亶不/自惜也命左僕射高熲将斬之綽曰陛下寜可殺臣不)
(可殺辛亶至朝堂解衣将斬上使人謂綽竟如何對曰/執法一心不可惜死上拂衣入良久乃釋之明日謝綽)
(勞之賜物三百段時上禁行惡錢有二人在市以惡錢/易者武候執以聞上令悉斬之綽曰此人當杖殺之非)
(法上曰不關卿事綽曰陛下不以臣愚暗置在法司欲/妄殺人豈得不關臣事上又曰撼大木不動者當退對)
(曰臣望感天心何論動木復曰啜羮者熱則置之天子/之威欲敢挫耶綽拜而益前訶之不肯退上遂入侍御)
(史栁彧復上奏/切諫上乃止)據律奏衛士當徒(源師煬帝即位拜大/理少卿帝在顯仁宫)
(敕衛士不得輙離所守有一主帥私令衛士出外帝付/大理師據律當徒帝令斬之師奏曰此人罪誠難恕若)
(陛下初便殺之自可不關文墨既付有司義歸常/典脱宿衛近侍者更有此犯将何以加之帝乃止)免校
尉死(唐戴胄遷大理少卿時吏部尚書長孫無忌嘗被/召不解佩刀入東上閤門右僕射封徳彛議以監)
(門校尉不覺罪當死無忌誤帯入罰銅二十斤上從之/胄駮曰校尉不覺與無忌帶入為誤爾臣子至於尊極)
(不得稱誤陛下若録其功非憲司所决校尉縁無忌以/致罪於法當輕若止論其誤則為情一也而生死頓殊)
(敢以固請上嘉/之竟免校尉死)犯顔執法(胄為少卿犯/顔執法甚多)隨方指讁言如
泉湧(胄所論刑獄皆事無寃/濫隨方指讁言如泉湧)事無寃濫(上/)不能順㫖詭
辭以求茍安(徐有功遷司刑少卿謂所親曰今身為大/理人命所懸必不能順㫖詭辭以求茍免)
(故前後為獄官以諌奏枉誅者三經斷死而執志不渝/酷吏由是少衰時人比漢之于張焉或曰若獄官皆然)
(刑措/何逺)比漢于張(上/)方于定國(有功為少卿時周興來俊/臣等羅告天下衣冠遇族)
(者數千百家有功司刑平反/者不可勝紀時人方于定國)定律令(韓瑗父仲良武徳/初為大理少卿受)
(詔與郎楚之等掌定律令仲良言於高祖曰周代之律/其属三千秦漢以來約為五百若逺依周制繁紊更多)
(且官吏至公自當奉法茍若徇已豈顧刑名請崇寛簡/以允維新之望高祖然之於是採定開皇律行之時以)
(為/便)用心存法無過戴胄者(唐新語太宗嘗謂侍臣曰大/理之職人命所懸當須妙選)
(正人用心存法無過戴/胄者乃以為大理少卿)
　　正
禮記成獄辭史以獄成告于正正聴之(鄭𤣥注云于周/禮鄉師之属今)
(漢有正平丞/秦所置也)
前漢百官表廷尉有正秩千石
後漢百官志廷尉正一人
魏志廷尉三官通視南臺侍書舊尚書郎下遷
晉職官志廷尉屬官有正
隋百官志梁天監元年廷尉有正監評三人(煬帝増為/六人判獄)
(事/)
後齊大理寺正一人
唐百官志大理寺正二人(從五/品下)掌參議刑辟詳正科條
之事凡六丞斷罪不當則以法正之
六典大理正二人從五品下(秦置廷尉正一人漢因之/與監及平謂之廷尉三官)
(秩千石魏氏第六品晉置二人宋齊梁陳並一人品同/魏氏後魏第六品上北齊及隋並正第六品煬帝増置)
(六人皇朝置二人龍朔二年改為詳刑大夫咸興/元年改大理正光宅年改司刑正神龍初復舊)掌同
唐志
國朝元祐官品令大理正從七品
持法平(前漢宣帝在民間時知百姓疾苦吏急聞黄/霸持法平召以為廷尉正數决疑獄稱平允)濟
活千數(後漢何敞六世祖比干學尚書于晁錯武帝時/為廷尉正與張湯同時湯持法深而比干務仁)
(恕數與湯争雖不能盡得然所濟活者以千數何氏家/傳云祖父比干字少卿經明行修兼通法律為汝隂縣)
(獄吏决曹掾平活數千人後為丹陽郡尉獄無寃囚淮/汝號曰何公征和三年三月天大隂雨比干在家夢貴)
(客車騎滿門覺以語妻語未已而門有老姥可八十餘/頭白來寄辟雨雨甚而衣履不沾漬雨止送至門乃謂)
(比干曰公有隂徳今天錫君策以廣公之子因出懐中/符䇿状如簡長九寸凡九百九十板以授比干子孫佩)
(印授者當如此筭比干年五十八有六男又/生三子本始元年自汝隂徙平陵代為名族)明律令(陳/琳)
(橋𤣥表琳明律/令徴拜廷尉正)宥所疑以隆易從之義(魏志司馬芝字/子華遷大理正)
(有盗官絹置諸厠上者吏疑女工收以付獄芝曰刑罪/之失失在苛暴今賍物先得而後訊其辭若不勝掠或)
(至誣服誣取之情不可以折獄且簡而易從大人之化/也不失有罪庸世之治耳今宥所疑以隆易從之義不)
(亦可乎太/祖從其議)南土秀望(晉中興書顧榮字彦先入洛/以南土秀望累遷廷尉正)冬服
單薄(南史顧協初為廷尉正冬服單薄寺卿蔡/法度欲解襦與之憚其清嚴不敢發口)寺署臺
按(北史蘇瓊為廷尉正時畢義雲為御史中丞以猛暴/任職理官忌憚莫敢有違瓊推察務在得情雪者甚)
(衆寺署臺按/始自於瓊也)上應正論(唐王志愔為大理正嘗奏言法/令者人之隄防不立則人無所)
(禁竊見大理官員多不奉法以縱罪為寛/恕以守文為苛刻遂表上應正論以見正)寺中二絶(見/廷)
(尉/門)
　　監
前漢百官表廷尉有左右監秩皆千石
後漢百官志廷尉左監一人
魏志(見正門/)
晉職官志(見正門/)
隋百官志(見正門/)
後齊大理寺監一人
六典(見正門/)
治巫蠱(前漢邴吉字少卿稍/遷廷尉監治巫蠱)多所全活(謝承後漢書陳咸/為廷尉監執獄)
(多恩議入常從輕比/多所全活皆稱其恩)増築訊堂(晉起居注廷尉監陸鸞/上表求増築訊堂圖畫)
(先賢象/詔許之)
　　丞
隋百官志後齊九寺置丞各一人各有功曹五官主簿
録事等員煬帝即位多所改革大理寺丞改為勾檢官
増正員為六人判獄事
唐百官志大理丞六人(從六/品上)掌分判寺事
六典丞六人從六品上(晉武帝咸寜中曹志上書請廷/尉置丞自此始也宋齊梁各一)
(人第七品陳第八品後魏第七品大業三/年改丞為勾檢皇朝置六人増為從六品)
國朝元祐官品令大理丞正八品
大寳箴(唐張藴古太宗初即位上大寳箴太宗嘉之賜/以束帛除大理寺丞初河内人李好徳素有風)
(疾而語涉妄妖藴古究其獄稱好徳癲病有徵法不當/坐御史權萬紀劾藴古情在阿縱奏事不實太宗大怒)
(曰小子乃敢亂吾法耶令斬於東市太宗尋悔/因發制凡决死皆命所司五覆奏自藴古始)歲斷獄
萬七千人無寃訴者(狄仁傑字懷英儀鳯中為大理丞/周歲斷滯獄一萬七千人無寃訴)
(者時武衛大将軍權善才坐誤斫昭陵柏樹仁傑奏罪/當免職髙宗即令誅之仁傑曰陛下必欲變法請從今)
(日為始臣不敢奉制殺善才䧟陛/下於不道帝意稍解善才因而免)遇徐杜必生遇來侯
必死(杜景佺徐有功為司刑丞與來俊臣侯思止/同理獄人稱之曰遇徐杜必生遇來侯必死)寛平
無寃濫(李日知天授中累遷司刑丞時用法嚴急日知/獨寛平無寃濫嘗免一死囚少卿胡元禮請斷)
(殺之與日知往復至於數四元禮怒曰元禮不離刑曹/死囚終無生理荅曰日知不離刑曹此囚終無死法竟)
(以兩状列上/日知果直)上十策陳邊事(自契丹通和而天下弛武/備邊候不謹天聖中大理)
(寺丞石延年上書陳十策乞選練兵級言西夏必叛朝/廷不以為然及元昊反上思其言召見稍用乞奉使河)
(東籍兵囬稱㫖上曰朕知卿有才久矣但聞卿好飲酒/醉恐不能了事所以未用卿延年奏曰臣非好飲不得)
(志而以自釋爾然臣雖醉其於臨事/愈於不醉之人上喜其言賜五品服)言太后不當聴政
(延年遷大理寺丞上書言天子春秋已盛太/后不當聴政及奉使河東囬得秘閣校勘)
　　司直
六典司直六人從六品上(後魏永安三年御史中尉髙/穆奏置司直十人視五品𨽻)
(廷尉位在正監上不署曹事唯覆理御史檢劾事北齊/及隋因之並置十人從第五品下皇朝置六人降為從)
(第六/品上)司直評事掌出使推按凡承制而出推長吏據状
合停務及禁錮者先請魚書以往據所受之状鞫而畫
之若詞有反覆不能首實者則依法拷之凡大理斷獄
皆連署焉
國朝元祐官品令大理司直正八品
　　評事
前漢百官表宣帝地節三年初置左右評四人秩皆六
百石
後漢百官志左平一人六百石本注曰掌評决詔獄(缺/)
　　　　　　　　　　　　　禄薄其為(缺/)　　員
四人其務平之涿郡太守鄭昌上言聖王之法明刑者
非以為理救衰亂之起也今明主躬垂明聴不置廷評
獄将自正若開後嗣不若刪定律令律令一定愚人之
所避就姦吏無所弄今不正其本而置廷評以理其末
政衰徳怠則廷評将招權而為亂首矣宣帝置左右評
而三輔决録注云何比干漢武時為尉右評謬矣
晉職官志廷尉屬官有評
隋百官志梁廷尉有評後齊評一人隋大理寺右評一
人
唐百官志大理評事十二人從八品下
六典評事十二人正八品下(隋改曰評事皇朝因之天/寳九載敕大理評事今後)
(朝要子弟及至親中有未歴畿望縣者不得/注授元和十五年敕減二人以増六丞之俸)掌同司直
國朝元祐官品令大理評事正八品
獄無寃民(三輔决録茂陵何比干漢武帝時丞相公/孫𢎞舉為廷尉平獄無寃民號曰何公)行
能髙潔(前漢馬宫字游卿行/能髙潔遷廷尉平)濟者甚衆(晉中興書顧榮/遷廷尉平時趙)
(王倫欲誅淮南王元允官属下廷尉議罪榮/具明刑理不宜廣濫倫意解頼榮濟者甚衆)上便宜十
事(臧榮緒晉書何攀字惠興上便宜十事除廷尉評諸/葛冲見攀改蜀之志心有不悦及决斷疑獄冲乃服)
同惡相濟共為羅織(唐則天時左臺御史中丞來俊臣/司刑評事康晬衛遂忠等同惡相)
(濟令人告事/共為羅織)公清之士何以勸(杜暹授鄭尉以清節見/知華州司馬楊孚公直)
(士也深賞重之尋而孚遷大理正暹坐公事下法司結/罪孚謂人曰若此尉得罪公清之士何以勸矣特薦之)
(於執政由是擢/拜大理評事)反覆詰對執政無以奪(唐新語敬昭道/為大理評事時)
(沂州有反者詿誤坐者四百餘人将𨽻於司寇未即路/繋在州獄昭道授赦文判而免之時宰相責大理奈何)
(免反人家口大理郡官失色引昭道以見執政怒而責/之昭道曰赦云見禁囚徒反者家口繫在州獄缺)
(執也反覆詰對至於五六/  政無以奪詿誤者悉免)言語(缺/)
　
　　主簿
隋百官志(見丞門/)
唐百官志大理寺主簿二人(從七/品上)掌印省署抄目勾檢
稽失
六典主簿二人從七品上(晉魏宋齊梁陳大理皆有主/簿晉至陳俱二人正七品上)
(皇朝因/而降之)
　
　
　
　
　
　職官分紀巻十九
欽定四庫全書
　職官分紀卷二十
　　　　　　　　　　　　宋　孫逢吉　撰
　　鴻臚
周禮大行人掌大賔客之禮(又有象胥干寳注/云若晉鴻臚也)
前漢百官表典客秦官景帝中六年更名大行令武帝
太初元年更名大鴻臚屬官有行人譯官别火三令丞
及郡邸長丞武帝太初元年更名行人為大行令王莽
改大鴻臚曰典樂典屬國秦官掌蠻夷降者武帝元狩
三年昆邪王降復増屬國置都尉丞候千人屬官九驛
令成帝河平元年省併大鴻臚
後漢百官表大鴻臚卿一人中二千石丞一人比千石
大行令一人六百石治禮郎四十七人右屬大鴻臚
晉職官志大鴻臚統大行典客園池華林園鈎盾等令
又有青宫列丞鄴𤣥武苑丞及江左有事則權置無事
則省
宋百官志大鴻臚掌賛導拜授諸王鴻大也臚陳也晉
江左初省有事則權置事畢則省
沈約宗書南北客館各一人永初初置主四方賔客事
漢曰傳邸魏曰客館
隋百官志後齊九寺置卿少卿丞各一人各有功曹五
官主簿録事等員鴻臚寺掌蕃客朝㑹吉㓙弔祭統典
客典寺司儀等署隋置鴻臚寺統典客司儀崇𤣥三署
各置令典客署又有掌客司儀有掌儀等員(髙祖三年/廢鴻臚入)
(太常十二/年復置)
唐百官志鴻臚寺(周曰大行人秦曰典客景帝曰大行/令武帝曰大鴻臚梁承齊卿去大字)
(署為寺後周曰賔部隋曰鴻臚寺龍朔/改曰同文寺光宅曰司賔寺神龍復)卿一員少卿二
員丞二人主簿一人録事二人府五人史十二人亭長
四人掌固六人
六典鴻臚寺(胡廣漢官解詁云鴻聲臚傳也所以傳聲/賛導九賔也隋鴻臚寺統典客司儀崇𤣥)
(三署開皇三年省并太常十二年復舊皇朝龍朔改同/文咸亨元年復舊光宅元年改司賔神龍元年復舊舊)
(屬官有崇𤣥署開皇二/十五年改𨽻宗正寺)
國朝鴻臚寺掌賔客䘮葬及封襲祭饗之事
　　卿
前漢武帝以蘇武為典屬國宣帝甘露二年以常惠為
典屬國
百官表典屬國(見鴻臚門/)
後漢百官志大鴻臚卿一人中二千石本注曰掌諸侯
及四方歸義蠻夷其郊廟行禮賛導請行事既可以命
羣司諸王入朝當郊迎典其禮儀及郡國上計四方賓
客亦屬焉皇子拜王賛授印綬及拜諸侯諸侯嗣子及
四方夷狄封者臺下鴻臚召拜之王薨則使弔之及拜
王嗣丞一人比千石
東觀漢記大鴻臚漢舊官建武元年復置屬有丞一人
大行丞一人有禮員四十七人主齋祀儐賛九賔之禮
韋昭辨釋名腹前肥者曰臚言以京師為腹心王侯外
國為四體以養之也辨云鴻臚本故典客掌賔禮鴻大
也臚陳序也欲以大禮陳序賔客也
漢官解詁鴻聲也臚傳也所以傳聲賛導九賔也又曰
昔唐虞賔於四門此則賔禮之制也與鴻臚之任亦同
後魏職令鴻臚少卿第四品上第二清用雅學詳富明
樞達理者
隋百官志(見鴻臚門/)
唐百官志鴻臚卿一員(從三品周曰大行人中大夫秦/曰典客漢曰大鴻臚梁加卿字)
(後周曰賔部中大夫隋官從三品/龍朔為同文正卿光宅改曰司賔)少卿二人(從四/品上)卿之
職掌賔客及㓙儀之事領典客司儀二署以率其官屬
供其職務少卿為之貳
唐百官志鴻臚卿位視尚書右丞掌導護賛拜
六典鴻臚寺卿一人從三品(梁天監七年象四時置十/二卿除大字鴻臚寺為次)
(卿第二品上太初二十二年九卿並第三品北齊因之/後周有大賔部中大夫隋鴻臚寺卿一人正第三品煬)
(帝降為從三/品皇朝依焉)
國朝元祐官品令鴻臚卿從四品
連擒大姦(漢書田序字子公連/擒大姦徴為大鴻臚)卿慚長(後漢陳寔為大/丘長以沛相賦)
(斂違法乃解印綬去累徴命不起閉門縣車棲遲養老/時三公每缺議者歸之子紀亦以至徳稱為平原相徴)
(為尚書令建安初袁紹為太尉讓于紀紀不受拜大鴻/臚卒於官子羣為魏司空天下以為公慙卿卿慙長)
遣小黄門就問經傳(謝承後漢書商仁字季卿徴拜大/鴻臚卿以年老乞骸骨詔賜牛酒)
(米帛若經傳有疑/使小黄門就問之)病乞骸骨許還家(奚徴拜大鴻臚以/病乞骸骨許請還)
(家/)大鴻臚小鴻臚(魏志韓宣明帝時為大鴻臚數歲卒/宣前後當官在能否之間然喜以已)
(恕人始南陽韓暨以宿徳在宣前為大鴻臚暨為賢人/及宣在後亦稱職故鴻臚中為之語曰大鴻臚小鴻臚)
(前後治行/曷相如)治行相如(上/)移書燉煌(崔林為大鴻臚龜兹/王遣侍子來朝朝廷)
(嘉逺至褒餘國各遣子來朝間使連屬林恐所遣或非/其真的權取疏屬賈胡因通使命利有印綬而道路䕶)
(送所損兹多勞所養之民資無益之事為夷狄所笑此/曩時之患也乃移書燉煌喻指并録前世傳遇諸國豐)
(約故事/使有常)静黙少言(蜀志杜瓊字伯瑜後主立為大鴻臚/為人静黙少言闔門自守不與世事)
有出境之才(呉志張儼弱冠知名早歴顯位以博文多/識拜大鴻臚使於晉呉主孫皓謂儼曰南)
(北通好以君有出境之才故相屈行對曰皇皇者華臣/蒙其榮􁋬無古人延譽之羙磨鋒淬鍔思不辱命既至)
(車騎将軍賈充尚書令裴秀侍中荀朂等欲傲以所不/知而不能屈尚書僕射羊祜尚書何禎並結縞帶之好)
不任賔賛還官(漢雜事蕭由為陳留太守入/為鴻臚卿不任賔賛還官)鴻臣司爵
(揚雄大鴻臚箴蕩蕩唐虞經通該極陶陶百王天工人/力畫為上下該羅百職人有材能官有級差遷能於官)
(各有攸宜主不以廢官不以隳文不可武武不/可文大小上下不可奪倫鴻臣司爵敢告在倫)才任專
對(崔鴻十六國春秋前凉録晉使者俞歸至張重華識/張鍳才任專對拜典客令歸責鍳禮供給薄鍳曰敝)
(國僻小隔絶皇風行臺撫臨萬里傾躍今大義未/崇先存口實非昭徳示訓之謂也歸改容謝之)職主
胡事(山濤啓事鴻臚職主胡事前後為之者率多/不善今缺當選御史中丞刁修不審可不)亡秦
之官稱於上國(北史李安世為主客令齊使劉纉朝貢/安世奉詔勞之安世美容貌善舉止纉)
(等自相謂曰不有君子其能國乎纉等呼安世為典客/安世曰何亡秦之官稱於上國纉曰異世之號有幾安)
(世曰周謂掌客秦改典客漢名鴻臚今曰/主客君等不欲影響文武而殷勤亡秦乎)採樹為樵(唐/劉)
(世龍髙祖時從平京師累轉鴻臚卿仍改名義節時草/創伊始傾竭府藏以賜勲人而國用不足義節進計曰)
(今義師數萬並在京師樵薪貴而布帛賤若採街衢及/苑中樹為樵以易布帛歲收數十萬疋立可致也又藏)
(内繒絹疋疋截之使申截取剰物以供雜費/動盈十餘萬疋矣髙祖並從之大收其利)
　　少卿
六典少卿二人從四品下(魏後太和十五年九卿各置/少卿一人第三品上二十二)
(年降為正四品上北齊因之後周有賔部下大夫一人/隋依北齊煬帝加置二人降為從四品皇朝武徳中置)
(一人貞觀中加置二人龍朔/咸亨光宅神龍隨寺改復)
國朝元祐官品令鴻臚少卿正六品
多才藝美容儀(隋書煬帝時蠻夷朝貢前後相属帝嘗/從容謂宇文述虞世基等曰四夷率服)
(觀禮華夏鴻臚之職須歸令望寜有多才藝美容儀可/以接賔客者為之乎咸以蘇䕫對帝然之即日拜鴻臚)
(少/卿)以職業稱(唐裴光庭開元中權兵部郎中鴻臚少卿/性静黙寡交遊雖驟歴臺省人未之許既)
(而以職業稱/議者更推之)
　　丞
前漢百官表(見鴻臚門/)
後漢百官志(見卿門/)
隋百官志(見鴻臚門/)
唐百官志鴻臚寺丞二人(從六/品上)掌判寺事
六典丞二人從六品下(秦有典客丞漢因之武帝改曰/大鴻臚丞比千石魏晉因之東)
(晉省梁班第三陳因之後魏列卿丞從五品中太和二/十二年降為第七品北齊為第七品下後周兵部有上)
(士一人隋鴻臚丞二人正七品上大業/五年加為正五品皇朝為從六品上)
國朝元祐官品令鴻臚寺丞正八品
有禄能作否(晉王敦為鴻臚卿謂阮修曰卿常無食鴻/臚丞有禄能作否修曰聊復可耳乃為丞)
　　主簿
隋百官志(見鴻臚門/)
唐百官志鴻臚寺主簿一人(從七/品上)掌印勾檢稽失
六典主簿一人從七品上(漢官儀鹵簿篇鴻臚主簿駕/四馬晉令大鴻臚置主簿録)
(事史梁天監七年十二卿各置主簿位不登十八班者/别為七班班第三陳因之後魏闕文北齊有功曹五官)
(主簿隋鴻臚寺主簿三人皇朝因之武徳/中正八品貞觀中減置一人從七品上)
國朝元祐官品令鴻臚寺主簿從八品
　　司農
前漢百官表治粟内史秦官掌穀貨有兩丞景帝後元
年更名大農令武帝太初元年更名大司農屬官有太
倉均輸平凖都内籍田五令丞幹官鐡市兩長令丞又
郡國諸倉農監都水六十五官長丞皆屬焉捜粟都尉
武帝軍官不常置王莽改大司農曰羲和後更為納言
初幹官屬少府中屬主爵後屬大司農
後漢百官志大司農卿丞各一人部丞二人太倉令一
人平凖令一人導官令一人右屬大司農
晉職官志大司農統大簞導官二人令襄國都水長東
西南北部諸文曹掾及江左哀帝省并都水武帝復置
宋百官志大司農一人丞一人掌九穀六畜之供膳羞
者舜攝帝位命棄為后稷則其任也周則為太府漢世
丞二人魏以來一人
隋百官志北齊司農寺掌倉正菜園池菓實統平凖太
倉鈎盾典農導官梁州水次倉籍田等令丞隋司農寺
統太倉典農廩市鈎盾華林上林導官等署
唐百官志司農寺(梁置十二卿以署為寺以官為/卿龍朔三年改為司稼咸亨復)卿一
員少卿二人丞六人主簿二人録事二人府二十八人
史七十六人計史三人亭長九人掌固七人
六典司農寺(隋煬帝司農但統上林太倉鈎盾導官四/署罷典農華林二署以平凖京市𨽻太府)
(掌苑囿薪蒭藴炭市/易度量皇朝因之)
國朝司農寺掌倉塲出納園苑種植及導擇米麥供給
薪炭之事
　　卿
周禮冡宰有太府下大夫
史記韓信歸漢以為治粟内史掌穀貨景帝更名大農
令武帝更名大司農平帝元始元年改大司農曰羲和
以劉歆為之
後漢百官志大司農卿一人中二千石本注曰掌諸錢
穀金帛諸貨幣郡國四時上月旦具錢穀簿其逋未畢
各具别之邊郡諸官請調度者皆為報給
應劭漢官儀大司農古官也唐虞分命羲和四子
敬授民時髙祖受命懲秦之弊與民休息逮至文景國
家無事家給人足京師之錢累百巨萬貫朽而不可校
太倉之粟陳陳相因充溢露積腐敗而不可食
後魏職令司農第四品上第三請用堪勤有能幹者
隋百官志梁司農卿位視散騎常侍主農功倉廩統太
倉導官籍田上林令又管樂逰北苑丞左右中部三倉
丞莢庫荻庫諸庫丞湖西諸屯務天監九年又置勸農
謁者視殿中御史後齊九寺置卿少卿丞各一人隋九
寺置卿少卿各一人
唐百官志司農寺卿一人(從三/品上)少卿二人(從四/品上)卿之職
掌邦國倉儲委積之事總上林太倉鈎盾導官四署與
諸監之官屬謹其出納少卿為之貳凡京師百司官屬
禄廩皆仰給焉凡朝㑹祭祀供御所須及百官常料則
率署監所貯之物以供其事凡孟春皇帝親籍田之禮
有事於先農則奉進耒耜季冬藏冰祭司寒以黒牡秬
黍仲春啟冰亦如之
六典司農寺卿一人從三品(左傳少昊氏九扈為九農/正天監七年象四時置十)
(二卿司農為春卿班第十一又置勸農謁者亦𨽻司農/陳因之後魏大司農品第二太和二十二年改第三品)
(北齊因之後周依周官有司農上士一人掌三農九糓改/稼穡之政令隋一人正三品煬帝降從三品龍朔三年)
(司稼寺正卿/咸亨中復舊)
國朝官品令司農卿從四品
行千里不賫粮(前漢鄭當時字荘為大司農門下客至/亡貴賤亡留門者執賔禮以下山東諸)
(公翕然稱荘曰吾聞/鄭荘行千里不賫粮)閉門却掃非徳不交(趙典字仲經/為大司閉閉)
(門却掃非/徳不交)免捶撲(後漢大司農劉據以職事譴被召詣/尚書傳呼促歩又加以捶撲左雄上)
(言九卿位亞三事班在大臣行有佩玉之節動有庠序/之儀孝明皇帝始有撲罰皆非古典帝從而改之其後)
(九卿無復/捶撲者)學問博通(王孫端學問博/通為大司農)治行第一(宣帝地/節四年)
(北海太守朱邑以治/行第一為大司農)盗田自殺(田延年為大司農坐盗/都内田三十萬自殺)
名卿(東觀漢記牟融字子優為/大司農性明達稱為名卿)在朝以方正稱(髙翊字/季囬以)
(儒學徴拜大司農在/朝以清白方正稱)曉邊事能議論(耿國為大司農曉/邊事能議論數上)
(便宜事天/子器之)給安車一乘(鄭𤣥公車徴為大司農給/安車一乘所過長吏送迎)風聲
大行(張璠漢記陳寵為廣漢太/守風聲大行入為大司農)陳粟萬石揚以箕(武帝/栢梁)
(詩大司農曰陳/粟萬石揚以箕)司金穀(揚雄大司農箴惟時大農爰司/金榖粒民是職帝王之盛實在)
(農殖又曰/農臣司均)農臣司均(上/)穡臣(張華大農箴穡臣/司農敢告左右)政治為
天下最(魏志梁習字子虞為并州二十餘/年政治為天下最徴拜大司農)龜載碑從田
内出(異苑呉郡岑淵為呉時大司農卿碑注在江乗潮/而西太元中村人見龜載碑從田中出還其先處)
(萍藻猶/著腹下)天倉(天文録天倉/者大司農也)印在吾手中(晉陽秋司農桓/範出奔曹爽云)
(大司農印在吾手中/所在得開倉而食)國之泉(史游急就篇司農/少府國之泉也)掌周稷
之業(漢朱邑為大司農張敞與邑書曰/足下以清明之徳掌周稷之業)兩宫寵官(隋江/總司)
(農陳暄墓銘曰其文骫骳其筆縱横背筆即誦據馬俄/成徘徊前古悵望今情兩宫寵官四王恩榮萬事休息)
(一朝追送疇昔命觴文可/吟諷今日酧君長悲宜慟)納郡租不過十日(趙元俶轉/潁川太守)
(有惠政因入朝㑹司農不時納諸郡租糓元俶奏之帝/謂元俶曰如卿意者㡬日當了元俶曰如臣意不過十)
(日帝即日拜元俶為司農卿納/天下郡租如言而了帝悦焉)上疏言禁兵寡少(唐段/秀實)
(為司農卿見禁兵寡少不足以備非常乃上疏曰臣聞/天子曰萬乗諸侯曰千乗大夫曰百乘此葢以大制小)
(以十制一尊君卑臣强幹弱支之義在於此矣今外有/不庭之虜内有梗命之臣竊觀禁兵不精其數全少卒)
(有患難将何待之且猛虎所以百獸畏者為爪牙也若/去其爪牙則犬馬牛悉能為敵伏願少留聖慮冀俾萬)
(一其後涇原兵作亂召神策六軍遂無一人至/者秀實守節不二竟沒於賊其明畧義烈如此)好鬚(李/緯)
(見戸部/尚書門)倒用印(秀實為司農卿建中四年朱泚盗據宫/闕源休教泚偽迎鑾駕隂濟逆志泚乃)
(遣其将韓旻領馬歩三千疾趣奉天時蒼黄之中未有/武備泚以秀實嘗為涇原節度使罷兵權以為畜憤且)
(久必肯同惡乃召與謀議秀實初詐從之隂説大将劉/海賔何明禮姚令言等與之一心同謀殺泚以兵迎乘)
(輿三人皆許諾旻追駕秀實以為宗社之危期頃刻乃/使人諭岐靈岳竊令言印不獲乃倒用司農印印符以)
(追之旻至駱馹得軍符令亦莫辨其印文遑遽而回秀/實乃與海賔約事急為繼而令明禮應於外明日泚召)
(秀實議事源休等皆在坐秀實與源休並膝語至僣位/秀實悖然而起執休腕奪其象笏躍而前唾泚面大罵)
(曰狂賊吾恨不斬汝萬段吾豈逐汝反耶遂擊之泚中/其顙流血而走兇黨羣至遂遇害徳宗在奉天聞其事)
(惜其委用不/至埀涕久之)
　　少卿
隋百官志(見卿門/)
唐百官志(見卿門/)
六典司農少卿二人從四品上(後魏初置少卿第三品/太和二十二年為正第)
(四品上北齊因之後周司農有中士一人隋品同北/齊煬帝加置二人降為從四品龍朔咸亨隋寺改復)
國朝元祐官品令司農少卿正六品
檢校東都營田園苑之事(唐韋机為司農少卿受詔檢/校東都營田園苑之事髙宗)
(謂之曰兩都是朕東西之宅也今之宫館隋代所造歲/序既淹将漸頽毁頓欲有修又費財力如何机奏曰臣)
(任司農向已十年前後省費今見貯錢三十/萬貫若以供葺理可不勞而就也上大悦)宦有犯者
杖而後奏(机為司農少卿兼之東都營田甚見委遇有/宦者於苑中犯法机杖而後奏髙宗嗟賞賜)
(絹數十疋謂曰更有犯/者卿即鞭之不復奏也)
　　丞(沿革見/司農門)
唐百官志司農寺丞六人(從六/品上)掌判寺事凡天下租税
及拆造轉運於京師皆閱而納之以供國用以禄百官
六典丞六人從六品上(秦治粟内史有兩丞漢因之武/帝改大司農亦兩丞桑𢎞羊為)
(大司農置部丞數十人分部主郡國将以興利後漢司/農丞一人比千石部丞一人六百石部丞主帑藏魏因)
(之品第七晉亦品第七進賢一梁冠介幘皂衫銅印黄/綬宋齊梁陳司農丞墨綬後魏從五品中太和二十二)
(年為七品下北齊因之隋司農丞五人從第六品大業/五年加至從五品皇朝武徳中置四人貞觀中加至六)
(人/)
國朝元祐官品令司農丞正八品
　　主簿
隋百官志(見司農門/)
唐百官志司農寺主簿二人(從七/品上)掌印署抄目勾檢稽
失凡置木契二十隻應須出納與署合之(十隻與太倉/署令十隻與)
(導官署令皆九雄一雌雄主/簿掌雌留署勘同然後出給)
六典主簿二人從七品上(晉太康中置主簿二人宋齊/無聞梁置一人七班之中第)
(三陳因之後魏不見北齊司農寺有/功曹五官主簿隋二人皇朝因之)
國朝元祐官品令司農寺主簿從八品(治平三年置/主簿一員)
　　上林苑令
六典上林署令二人從七品下(漢百官表水衡都尉武/帝置掌上林苑屬官有)
(上林令丞尉又有甘泉上林長丞又歩兵尉校掌上林/苑又少府屬官有上林中十池監上林者漢之苑囿也)
(司馬相如有上林賦後漢上林苑令一人六百石主苑/中禽獸頗有人居皆主之捕得其獸送太官丞一人三)
(百石魏晉因之江左闕其官宋武帝復置𨽻尚書省殿/中曹及少府齊因之梁陳屬司農後魏闕文北齊及隋)
(並屬司農/皇朝因之)
掌苑囿園池之事丞為之貳
箴(揚雄上林苑令箴曰芒芒大田芃芃柞棫山有陘陸/野有林麓夷原汚藪禽獸攸伏魚鱉以時芻蕘咸殖)
(國以殷富/民以家給)
　　太倉令
齊職儀太倉令周司徒屬官有廩人倉人則其職也
六典太倉令三人從七品下(石氏星經天倉六星在婁/南倉糓所藏南三星天庚)
(積厨粟之所天園十三星囷倉廩之屬主御粮也史記/云武王伐殷散鉅橋之粟周禮有廩人下大夫上士秦)
(漢大司農屬官有太倉令丞各一人文帝時淳于意為/之後漢一人六百石魏品第七晉宋齊梁陳亦然後魏)
(闕文北齊司農統太倉令丞後周有司倉下大夫隋太/倉令二人宋廩督四人榖倉督二人皇朝置太倉令三)
(人東都則/曰含嘉倉)
　　籍田令
前漢百官表司農屬官有籍田令丞
沈約宋書籍田令一人古官也于周為甸師前漢置後
漢及魏闕晉太始十年復舊江左省後復置
國朝元祐官品令籍田令正九品
　　廩犧令
漢百官表内史屬官有廩犧令丞尉後屬司農
韋昭辨釋名犧戱也言廩養之也辨云凡六牲取其毛
者别養之以奉祭祀純色者少故名曰犧犧希也
齊職儀周牧人之職也掌六牲陽祀用騂隂祀用黝取
純毛者光武中興屬河南秩六百石
　　導官令
六典導官署令二人八品上(秦漢少府屬官有導官令/丞主擇米以供祭祀及御)
(饌導擇也後漢屬大司農令六百石丞三百石魏晉皆/有令丞梁在七班之下為三品勲位陳因之後魏闕文)
(北齊及隋皆有令丞並屬/司農皇朝因之置令二人)
　　平凖令
漢百官表司農屬官有平凖令
續後漢書平凖令六百石
韋昭辨釋名釋云平凖令主染色有常平之法凖的之
也辨云主平物價使相依凖
齊職儀染署掌染繒色少昊置五雉為工正掌雉氏設
五色之工周有染人之職掌染帛以為服
六典平凖署令二人從七品下(周禮有貨人中士下士/主平定物價漢大司農)
(屬官有平凖令丞後漢令丞各一人令六百石丞三百/石掌知物價及主練染作彩色至和帝改平凖為中凖)
(以宦者為令丞列於内署自是諸署令悉用宦人魏氏/闕文晉少府屬官有平凖令丞宋順帝諱改凖曰染署)
(齊少府有平凖令丞梁陳有平凖水令丞後魏闕文北/齊司農寺統平凖令丞後周有平凖中士下士隋司農)
(屬官有平凖署令丞煬帝/三年改𨽻太府皇朝因之)掌供官市易之事
籠天下之貨(史記桑𢎞羊領大司農令以諸官各自市/相争以故物多騰踴乃請置大農部丞數)
(十人分部主郡國置平凖於京師受天下委輸盡籠天/下之貨物貴則賣之賤則買之如此則富商大賈無所)
(牟大利矣所/以置平凖焉)亷潔下士(趙廣漢亷潔下士州/舉茂才為平凖令)
　　太府
隋百官志後齊太府掌金帛府庫營造器物統左右中
三尚方左藏司染諸冶東西道署黄藏右藏細作左校
甄官等署隋太府寺統左藏左尚方内尚方右尚方司
染右藏黄藏掌冶甄官等署煬帝即位分太府寺為少
府監
唐百官志太府寺卿一人少卿二人丞四人主簿二人
録事二人府十五人史五十人計史四人亭長七人掌
固七人
國朝太府寺掌庫藏出納商税市易平凖店宅之事
六典(見卿門/)
　　卿
隋百官志梁天監七年始置太府卿以少府為少府卿
加置太僕卿三卿是為夏卿太府卿位視宗正掌金帛
府帑後齊置卿少卿丞各一人置丞主簿録官主簿録
事等員隋九寺並置卿少卿各一人各置丞主簿録事
等員
唐百官志太府卿一員(從三/品)少卿二員(從四/品上)卿掌邦國
財貨總京都四市平凖左右府藏常平八署之官屬舉
其綱目修其職務少卿為之貳以二法平物一曰度量
二曰權衡
六典太府寺卿一人從三品(周禮天官太府下大夫上/士下士掌九貢九賦九功)
(之貳以受其貨賄之入頒其貨於受藏之府頒其賄於/受用之府凡官府都鄙之吏及執事者受財用焉則今)
(太府之任也秦漢以下不置其官其職并於司農少府/梁天監七年始置太府班第十三掌金帛府帑統右藏)
(令上庫丞太市南市北市令關津亦皆屬焉陳因之品/第三後魏太和中始改少府為太府寺卿品第三北齊)
(因之後周有太府中大夫又有計部中大夫隋太府寺/卿一人正三品上煬帝分太府置少府監管三尚方及)
(司染掌冶等署而太府寺管左右藏及兩市平凖等署/焉大業四年降為從三品皇朝因之至龍朔三年改外)
(府正卿咸亨元年復故光宅/元年改司府寺神龍初復舊)少卿二人從四品上(後魏/孝文)
(帝改少府為太府置少卿一人第三品上北齊因之隋/煬帝加至二人降為從四品皇朝减一人貞觀中復置)
(二人龍朔咸亨光宅/神龍並隨寺改復)
國朝元祐官品令太府卿從四品
從車駕南巡(後魏楊播少修飭事親盡禮遷左衛/将軍從車駕南巡到懸瓠除太府卿)貨幣
山積(唐楊國忠專判度支事𤣥宗召公卿百僚觀左藏/庫喜其貨幣山積靣賜國忠金紫兼權太府卿事)
(國忠既專錢榖之任/出入禁中日加親幸)財物經楊卿者無不精好(見少/卿門)
　　少卿(沿革見/卿門)
國朝元祐官品令太府寺少卿正六品
尹卿筆(唐尹思盾為司府少卿時侯知一亦厲威嚴吏/人為之語曰不畏侯卿杖惟畏尹卿筆其為人)
(所服/如此)前後無與為比(楊崇禮開元初為太府少卿雖幣/帛克牣丈尺間皆躬自省閱時議)
(以為前後為太府無與為比擢拜太府卿時太平/且久御府財物山積以為經楊卿者無不精好)
　　丞
隋百官志(見卿/門)
唐百官志太府寺丞四人(從四/品上)掌判寺事凡正至大朝
應貢方物應陳於殿庭者皆受而進之
六典丞四人從六品下(梁選部太府丞一人品從第七/陳因之後魏亦一人品第七下)
(後周太府上下一人亦丞之任也隋太府丞六人正七/品下大業三年増為從五品皇朝置四人從六品上垂)
(拱中省一人/開元又加焉)
國朝元祐官品令太府丞正八品
　　主簿
隋百官志(見卿/門)
唐百官志太府寺主簿二人(從七/品上)
六典主簿二人從七品上(梁置太府主簿一人七班之/中為第三陳因之後魏一人)
(隋四人從七品皇朝置三人至太極中省二人太府寺/管木器七十隻十隻與左藏東庫合十隻與左藏西庫)
(合十隻與右藏内庫合十隻與右藏外庫合十隻與東/都左藏庫合十隻與東都右藏庫合九雄一雌主簿掌)
(一雌庫官掌右五隻與左藏朝堂庫合五隻與東/都左藏朝堂庫合各四雄一雌其契以次行用之)掌印
署抄目勾檢稽失凡置木契九十五隻二十五隻與少
府将作苑總監合七十隻與庫官合十五隻刻少府監
字十四隻雄付少府監五隻刻将作監字四隻雄付将
作監五隻刻苑總監字四隻雄付苑總監皆應索用物
雌留太府
　　市令(長附/)
史記司馬談祖為漢市長
漢百官表内史屬官有長安市長又長安四市令丞長
屬左馮翊
六典兩京諸市署各令一人從六品上(昔神農祝融氏/始作市易曰日)
(中為市致天下之民聚天下之貨交易而退各得其所/葢取諸噬嗑石氏星經天市垣二十二星周禮地官有)
(司市下大夫上士中士下士其屬有盾人鄽人胥師賈/師司暴司稽肆長葢諸市官也漢改秦内史為京兆尹)
(其屬官有長安市長丞後漢河南尹屬官有雒陽市長/丞魏晉因之東晉𨽻丹陽尹宋齊因之梁始𨽻太府梁)
(選部太市令屬四品市職之任不容過卑天監七年革/其選陳因之後魏京邑市令從五品中北齊司州牧領)
(東西市署令丞後周司市下大夫一人隋司農寺統京/市令煬帝三年改京市𨽻太府市京師東市曰都㑹西)
(市曰利人東都東市曰豐都南市曰大同北市曰通逺/皇朝因之京置東西南三市按東都西市則隋南市也)
(南市則隋東市也都南市舊兩坊之地武徳中減為/坊半焉垂拱中省京南市開元十年又省都西市)掌
百族交易之事丞為之貳凡建標立候陳肆辨物(按周/禮肆)
(長各掌其肆之政令陳其貨賄名相近/者相逺也實相近者相邇也以平正之)以二物平市(謂/秤)
(以格斗/以槩)以三賈均市(精為上次為/中粗為下)
格殺舍中兒(東觀漢記祭遵從征河北為軍市令舍中兒犯/法遵格殺之上怒命收遵主簿陳副諫曰明公)
(常欲聚軍整齊今遵奉法不避是教令行也上乃貸之以/為刺姦將軍語諸將曰當備祭遵吾舍中兒尚格殺之豈)
(私諸/卿耶)逺量當至公輔(石苞賣鐵鄞市中沛國趙元儒名知人見/而異之便與結交歎其逺量當至公輔)
　　左右藏令
齊職儀右藏庫周太府内府之任太府物所藏也内府
掌邦布之出入以待王用後漢中藏府令丞掌幣帛金
銀諸貨物晉置中黄左右藏
六典左藏署令三人從七品下(周禮有外府中士主泉/藏之在外者掌邦布之)
(出入以供百物而待邦用也又有職幣上士中士主貨/幣之入也並今左藏之職也秦漢則在司農少卿屬官)
(有中藏府令丞各一人掌中藏幣帛金銀貨物魏氏因/之晉少府属官有左右藏令東晉置御史九人各掌一)
(曹有庫曹御史後復分庫曹置外左庫内左庫宋文帝/省外左庫而内左庫直云左庫武帝復置前廢帝又省)
(齊梁陳有右藏無左藏後魏闕文北齊太府寺統左右/藏令丞後周有外府上士中士二人掌綿帛絲麻錢物)
(皮角筋骨之藏隋有左藏署令丞皇朝因之左藏有東/庫西庫朝堂庫又有東都朝堂庫各掌木雌契一與太)
(府主簿/合之)掌邦國庫藏之事
右藏署令二人正六品上(周禮有内府中士主良貨賄/藏在内也有職内上士中士)
(主泉貨所入並令右藏職之至秦漢分在司農少卿其/職掌廢置與左藏同隋太府寺統右藏令丞各二人皇)
(朝因之右藏有内庫外庫東都庫各/木雌契一隻與太府寺主簿合之)掌邦國寳貨之事
　　常平令
六典常平署令一人從七品下(漢書食貨志管仲相桓/公通輕重之權曰歲有)
(凶穰故糓有貴賤令有緩急故物有輕重人君不理則/商賈逰於市乗民之不給百倍其本矣故萬乗之國必)
(有萬金之賈千乘之國必有千金之賈者利有所并也/計本量委則足矣然而民有飢餓者糓有所藏也民有)
(餘則輕之故人君斂之以輕民不足則重之故人君散/之以重凡輕重斂散之以時即凖平李悝曰糴甚貴傷)
(民甚賤傷農民傷則離散農傷則國貧故甚貴與甚賤/其傷一也是故善平糴者必謹觀歲有上中下熟故大)
(熟則上糴三而舎一中熟則糴二下熟則糴一小飢則/發小熟之所斂中飢則發中熟之所斂大飢則發上熟)
(之所斂而糶之故雖遇飢饉水旱糴不貴而人不散孟/子曰狗彘食人食而不知檢塗有餓莩而不知發)
(葢並常平之義也漢宣帝即位歲數豐穰糓至石五錢/農人少利大司農中丞耿壽昌遂白令邉郡皆築倉以)
(榖賤時増其價而糴榖貴時減其價以糶名常平倉人/便之後漢明帝永平五年歲比登稔作常滿倉立粟市)
(於城東粟斛直錢三十晉武帝泰始四年乃立常平倉/豐則糴儉則糶以利百姓東晉宋齊無聞梁有常平倉)
(而不糴陳亦如之後魏太和十二年有司上言請京師/度支歲用之餘各立官司年豐糴貯於倉時儉加私之)
(二糶之於人北齊諸州郡皆别置富人倉初立之日凖/所領中下戸口數得之一年粮遂次當州榖價賤時斟)
(量割當年義租充入糓貴下價糶之賤則還用所糶物/依時價糴貯隋開皇三年於河西勒百姓立堡營田積)
(糓京師置常平監又以倉廩尚虚衛所置黎陽倉洛州/置河陽倉陜州置常平倉華州置廣通倉轉相委輸漕)
(關東之粟以給京師又募人能於洛陽運米四十石經/砥柱達於常平倉者免其征戍以此通轉運亦非糶糴)
(皇朝垂拱初兩京置常/平署天下諸州亦置也)掌平糴倉儲之事
　職官分紀卷二十
欽定四庫全書
　職官分紀卷二十一
　　　　　　　　　　　　宋　孫逢吉　撰
　　國子監
晉職官志晉武帝初立國子學定置國子祭酒博士各
一人助教十五人以教生徒孝武太元十一年减助教
員為十人
南齊百官志太始元年以國學廢初置緫明觀𤣥儒文
史四科科置學士各十人正令史一人書令史二人幹
一人門吏一人典觀吏二人建元中掌治五禮永明三
年國學建省
隋百官志梁國子學生限以貴賤帝欲招來後進五館
生皆引寒門儁才不限人數後齊國子寺掌訓教胄子
祭酒一人亦置功曹五官主簿録事等員隋國子寺(元/𨽻)
(太/常)祭酒一人屬官有主簿録事(各一/人)統國子太學四門
書算各置博士(國子太學四門各/五人書算各二人)助教(國子太學四門/各五人書算各)
(二/人)學生(國子百四十人太學四門各三/百六十人書四十人算八十人)等員開皇十三
年罷𨽻太常又改寺為學仁夀元年罷國子學唯立太
學一所煬帝改國子學為國子監依舊置祭酒加置司
業一人從四品丞三人加為從六品并置主簿録事各
一人國子學置博士
唐職官志貞觀元年改國子學為國子監龍朔二年改
國子監為司成館咸亨元年復舊垂拱元年改國子監
為成均監神龍復舊
唐百官志國子監祭酒一人從三品司業二人從四品
下掌儒學訓導之政縂國子太學廣文四門律書算凡
七學天子視學皇太子齒胄則講義釋奠執經論議奏
請京文武七品以上觀禮凡授經以周易尚書周禮儀
禮禮記毛詩春秋左氏傳公羊傳榖梁傳各為一經兼
孝經論語老子嵗終考學官訓導多少為殿最丞一人
從六品下掌判監事每嵗七學生業成與司業祭酒􁍤
試登第者上於禮部
主簿一人從七品下掌印勾督監事七學生不率教者
舉而免之録事一人從九品下(武德初以國子監曰國/子學隸太常寺貞觀二)
(年復曰監龍朔二年改國子監曰司成館祭酒曰大司/成司業曰少司成咸亨元年復曰監垂拱元年改國子)
(監曰成均監有府七人史十/三人亭長六人掌固八人)
國朝國子監掌國子太學武學算學五學之政凡訓導之事
更修黌宇(後漢安帝薄於藝文博士倚席不講學舍頽/敝鞠為園蔬牧兒芻豎至於薪刈順帝感翟)
(酺之言更/修黌宇)畫三禮圖(國朝至道二年遣畫工二人赴國/子監畫三禮圖於壁待詔一人督)
(其/事)繪像(三年國子監言畫三禮圖訖詔文/宣王十哲七十二賢像宜繪飾)建閣藏書(大/中)
(祥符五年就文宣王殿建藏書閣藏太宗御書/及以皇帝御製样瑞諭勤政論俗吏辨刻石)
　　祭酒
前漢王莽置六經祭酒每經各一人蘇竟以明易為博
士講書祭酒
後漢百官志博士祭酒一人六百石本僕射中興轉為
祭酒(胡廣曰凡官名祭酒皆位之元長者也古禮賔客/得主人饌則老者一人舉酒以祭於地舊説以為)
(示有/先)
漢百官表注博士祭酒一人掌國子學皇朝服進賢兩
梁冠佩水蒼玉
續漢書百官表建武初置五經博士太常差以有聰明
威重者一人為祭酒總領綱紀
韋昭辨釋名祭酒者謂祭六神以酒酹之也辨云凡㑹
同饗醼必尊長先用酒以祭先故曰祭酒漢時呉王年
長以為劉氏祭酒是也
應劭漢官儀禮飲酒必祭先示有先也故稱祭酒飲酒
時唯尊長以酒沃酹也
晉職官志武帝初立國子學定置國子祭酒永嘉中又
置儒林祭酒以杜夷為之
宋百官志祭酒晉官也漢吴王濞為劉氏祭酒大祭祀
以酒為本尊者主之故以祭酒為稱漢之侍中魏之散騎
常侍髙功者並為祭酒用其義公府有祭酒盖因其名
也
沈約宋書博士秦官也掌通古今員多至數十人有僕
射光武増為十五人盖一經有數家之學故也皆教弟
子光武改僕射為祭酒祭酒者一位之尤長也
南齊百官志國子祭酒一人建元四年有司奏置國子
學祭酒准諸曹尚書總明觀祭酒一人
隋百官志梁國學有祭酒一人陳國子祭酒(中二/千石)後齊
國子寺祭酒一人隋國子祭酒一人仁夀元年省煬帝
國子監復置
唐職官志龍朔二年改國子祭酒為大司成咸亨二年
復舊國子監祭酒一員(從二/品)掌邦國儒學訓導之政令
有六學(國子太學四/門律書算)凡春秋二分之月上丁釋奠於孔
宣父祭以太牢樂用登歌軒懸祭酒為初獻司業為亞
獻博士為終獻凡教授之經以周易尚書周禮儀禮禮
記春秋左氏傳公羊傳榖梁各為一經孝經論語兼習
之每嵗終考其學官訓導分業之多少為之殿最
六典國子監祭酒一人從三品(周禮師氏以三徳三行/教國子凡國之貴遊子)
(弟學焉又保氏飬國子以道教之六藝晉令曰祭酒博/士當為訓範總統學中衆事傅暢諸公讃云裴頠為國)
(子祭酒奏立國子太學起講堂築門闕刻石寫五經梁/置國子祭酒一人班第十三比列曹尚書陳國子祭酒)
(秩中二千石品第三後魏初品第四上太和二十二年/増為從第三品北齊改國子祭酒一人從三品後周闕)
(光宅元年改成均監/祭酒神龍元年復舊)
五代職官志後唐同光元年置一員
國朝元祐官品令國子祭酒從四品
三為祭酒(史記荀卿年五十始來遊學於齊襄王時荀/卿最為老師齊尚修列大夫之缺而荀卿三)
(為祭/酒焉)明習故事(前漢張安世薦蘇武明習故事奉使不/辱命宣帝以武著節名臣令朝朔望號)
(稱祭酒甚優寵之年/老不朝迎以安車)師友(蜀志先主既定益州廣漢太/守夏侯綦請秦宓為師友祭)
(酒/)皇太子執經問義(晉中興書杜夷以儒學稱中宗以/為丞相祭酒中興初皇太子凡三)
(至夷舍執/經問義)上疏求備學徒(晉書袁環為國子祭酒時䘮/亂之後禮教凌遲環上疏云)
(若得給其宅地備其學徒帝/從之國學之興自環始也)令司徒辭祭酒以授張緒
(齊書司徒竟陵王子良領國子祭酒武帝敇王晏曰吾/欲令司徒辭祭酒以授張緒物議以為云何子良竟不)
(拜以緒/領焉)舉自代人以為榮(吴均齊春秋謝曇濟字彦均/王備為國子祭酒講孝經未)
(畢舉曇濟自代/時人以為榮)朱服(南齊何𦙍為國子祭酒與太子中/庶子王瑩並為侍中時𦙍單作祭)
(酒疑所服陸澄博古多該亦不能據遂以𤣥服/臨試爾後羣議乃用朱服祭酒朱服自此始也)三世為
國學師(梁書王承好儒業轉國子祭酒承祖儉父陳皆/為此職三世為國學師前代未之有當時以為)
(榮/)恃貴縱辯(陳書太建中國子祭酒徐孝充開講恃貴/縱辯衆莫敢當陸徳明始弱冠往參焉便)
(與抗對合/朝賞歎)輕薄祭酒(齊春秋孔廣字淹源美容止善吐/納王儉張緒咸美之儉常云廣來)
(便使我薄止不須來則莫聽去緒數巾/車詣之歎嗟曰孔廣使吾成輕薄祭酒)庠均義重師資
道尊(王融為王儉讓國子祭酒表曰竊以庠均義重振/古所從師資道尊由來攸尚匪曰蘭茝疇變入室)
(之情不自朱藍/何遷素絲之質)率百僚親臨講論(崔鴻十六國春秋前/秦録建元七年髙平)
(蘇通長樂劉祥並以研學耆儒尤精二禮以通為禮記/祭酒居於東庠祥為儀禮祭酒處於南序每月朔旦率)
(百僚親臨/講論也)儒宗學府(後周書盧誕夲名恭祖拜給事黄/門侍郎魏帝曰經師易求人師難)
(得朕諸兒轉長欲命卿為師於是以誕儒宗學府乃敇/自今晉王以下皆拜之於帝前因賜名誕為當世所推)
(乃拜國/子祭酒)經師易求人師難得(上/)論難鋒起不能屈(隋書/楊汪)
(字元度為國子祭酒帝令百僚就學與汪講論天下通/儒碩學多萃焉論難鋒起皆不能屈帝令御史書其問)
(荅奏之省而大/悦賜良馬一匹)敷陳義理兼之諷諫(元善賜爵江陽縣/公後遷國子祭酒)
(上常親臨釋奠命善講孝經於是敷陳義理/兼之諷諫上大悦曰聞江陽之説更起朕心)學行可師
(唐賀德仁少與從兄徳基俱為國子祭酒周𢎞正咸以/詞學見稱時人語曰學行可師賀德基文質彬彬賀德)
(仁/)文質彬彬(上/)卿今日從朕求官(許後徹常侍太宗講/後為睦州刺史因入)
(朝乞骸骨太宗召問曰朕與卿刺史資以自飬何為致/仕後徹曰年老筋力不逮望在私第時見闕廷太宗曰)
(卿氣力猶强欲何官也後徹陳謝不敢太宗曰朕昔從/卿讀書今日從朕求官但有所欲不相違也時國子祭)
(酒缺乃言/之因授焉)請琢去碑額偽號(馮審為國子祭酒國子監/有孔子碑睿宗篆額加大)
(周兩字盖武后時刻審請琢/去偽號復大唐二字從之)上疏論南海進蚶菜(孔戣字/君嚴元)
(和年改國子祭酒嶺南節度使崔詠卒三軍諸帥宰相/奏擬皆不稱㫖因入對上謂裴度嘗有上疏論南海進)
(蚶菜者詞甚忠正此人何在卿求之度退訪之或曰祭/酒孔戣嘗論此事度徴䟽進之即日授嶺南節度使)
判祥瑞案三道(則天稱制以權臨下不恡官爵取悦當/時其國子祭酒多授諸王駙馬都尉唯)
(貞觀故事祭酒孔穎逹等赴上日皆講五經題至是諸助/王與駙馬都尉赴上唯判祥瑞案三道而已至於博士)
(教雖有學官之名/多非儒雅之實)腐儒(祝欽明為國子祭酒景龍三年/中宗將親祀南郊欽明與郭山)
(惲希㫖奏言皇后亦合助祭景雲初侍御史倪若水劾/奏曰欽眀等本自腐儒素無操行崇班列爵實為叨忝)
(而涓塵莫効諂佞為能遂使曲臺之禮圜丘之制百王/故事一朝墜失所謂亂常改作希㫖病君人之不才遂)
(至於此臣等並従黜放以肅周/行於是欽眀左授饒州刺史)隨問酬悉舌無留語(趙/𢎞)
(智永徽中為陳三師講孝經百福殿諸儒更詰辨随問/酬悉舌無留語髙宗喜曰試為我陳經之要以補不逮)
(對曰天子有爭臣七人雖無道不失其天下/願以此獻帝悦賜絹三百疋終國子祭酒)官不擇才
(桓彦範為侍中俄墨敕以方士葉靜能為國子祭酒彦/範執不可帝曰要已用之不可止彦範曰陛下始復位)
(制詔軍國皆用故事貞觀時以魏徴虞世南顔師古為/監以孔頴逹為祭酒如靜能方伎猥下安足繼蹤前列)
(臣恐物議謂陛下官不擇/才以天秩加私愛不從)以宰相領祭酒(鄭覃見同中/書門下平章)
(事/)輸光學錢(劉允章為國子祭酒建言羣臣輸光學錢/治庠序宰相五萬節度四萬刺史一萬詔)
(可/)願兼領侍郎(國朝孔維/見司業門)
　　司業
隋百官志煬帝大業三年國子監初置司業一人從四
品
唐職官志龍朔二年改為少司成咸亨元年復舊垂拱
元年増置一員所掌同祭酒
六典司業二人從四品下(禮記曰樂正司業父師/司成秦漢以來無聞)
五代職官志後唐同光二年置一員
國朝元祐官品今國子司業正六品
改國學及官名(歸崇敬授國子司業時皇太子欲於國/學行齒胄之禮崇敬以國學及官名不)
(稱上言司業義在禮記樂正司業正長也言樂官之長/司主此業爾雅云大板曰業按詩周頌設業設簴崇牙)
(樹羽則業乃懸鐘磬之簨簴也今太學既不敬老於義/則無所取請改國子監為辟雍請改祭酒為太師氏請)
(改司業一為左師一為右師詔下尚書集百僚定議以/聞議者以為省者禁也非外司所宜名周禮代掌其職)
(者曰氏其學非代官不宜曰氏其餘大/抵以習俗既久重難之非其事不行)請誦古詩兩篇
(郭山惲景龍中累遷國子司業時中宗數引近臣及修/文學士與之宴集甞令各効伎藝以為笑樂張錫為談)
(客娘舞宗晉卿舞渾脱張洽舞黄□杜元談為婆羅門/呪李行言唱車駕西河盧藏用効道士上章山惲獨奏)
(曰臣旡所解請誦古詩兩篇於是誦鹿鳴蟋蟀之詩/奏未畢李嶠以其有好樂無荒之語恐忤㫖遽止之)刋
定儀注(韋叔夏遷成均司業久視元年時下制曰吉㓙/禮儀周家所重司禮博士未甚詳明成均司業)
(韋叔夏祝欽明等博涉禮經委以叅掌冀𢎞典式/自今所修禮儀注委叔夏等刋定訖然後奏聞)自以
通經求為司業(國朝淳化元年以國子祭酒孔維兼工/部侍郎從其請也維開寳中任開封東)
(明簿為上即位以舊吏累遷至主客員外郎自以通經/求為司業即以授之雍熈初使髙麗先是奉使外國例)
(借服紫復命即服舊服㑹髙麗使至維自恥衣緋因求/見上詭言髙麗使者問臣獲何罪降服臣無以對因泣)
(上憐之即賜金紫至是擢拜祭酒又上言祭酒官久廢/少知者故親書尺與臣多以祭酒郎中呼焉又引五代)
(時田敏任祭酒兼侍郎/願兼領是官上從之)
　　丞
隋百官志隋大業三年國子監置丞三人加為從六品
唐六典丞一人從六品下掌監事凡六學生每嵗有業
成上於監者以其業與司業祭酒試之明經帖經口試
策經義進士帖一中經試雜文策時務徴事其明法明
書算亦各試所習業登第者白祭酒上於尚書禮部
國朝元祐官品令國子監丞正八品
　　國子博士　太學博士　五經博士　四門博士
前漢百官表博士秦官也掌通古今秩比六百石員多
至數十人武帝建元五年初置五經博士宣帝黄龍元
年稍増員十二人
後漢百官志博士十四人比六百石夲注曰易四施孟
梁丘京氏尚書三歐陽大小夏侯氏詩三魯齊韓氏禮
二大小戴氏春秋二公羊嚴顔氏掌教弟子國有疑事
掌承問對本四百石宣帝増秩
漢舊儀武帝初置博士取學通行修博識多藝曉古文
爾雅能屬文章為髙第朝賀位次中都官師稱先生弟
子稱門人又曰孝文時博士七十餘人朝服𤣥端章甫
冠
應劭漢官儀博士秦官也博者博通古今士者辨於然
否
魏文帝黄初五年太學置五經課試之法置春秋榖梁
博士明帝太和二年詔曰尊儒貴學五教之本也自頃
儒官或非其人將何以宣明聖道其髙選博士才任侍
中常侍者敇郡國貢士以經學為先
吳志詔曰古者建國教學為先所以道世治性為時飬
器也自建興以來時事多故吏民頗以目前趨務去本
就末不循古道夫所尚不淳則傷化敗俗其按古置學
官立五經博士核取應選加其寵禄科見吏之中及將
吏子弟有志好學者各令就業一嵗課試差其品第加以
位賞使見之者樂其榮聞之者美其譽以敦王化以隆
風俗
後魏書劉芳表云太和二十年立四門博士於四門置
學按禮記云天子設四學鄭𤣥注云四學謂周四郊之虞
庠也今以其遼逺故置四門請移與太學同處從之摠
知學士至是太學博士降為從六品
晉職官志晉初承魏制置博士十五人以教生徒博士
皆取履行清淳通明典義者若散騎常侍中書侍郎太
子中庻子以上乃得召試及江左初减為九人元帝末
増儀禮春秋公羊博士各一人後又増為十六人不復
分掌五經而謂之太學博士也
南齊百官志國子博士二人建元四年有司奏置博士
准中書郎助教准南臺御史
隋百官志梁國學有博士二人助教十人太學博士八
人又有限外博士員天監四年置五經博士各一人大
同七年國子祭酒劉溉等又表立正言博士一人位視
國子博士置助教二人陳國子博士千石五經太學博
士六百石
後齊國子寺領博士五人助教十人學生七十二人太
學博士十人助教二十人太學生二百人四門博士二
十人助教二十人學生三百人隋國子寺統國子太學
四門書算學各置博士仁夀元年罷國子學立太學置博
士五人(從五/品)煬帝國子學置博士正四品助教從七品
員各一學生無常員太學博士助教各二人學生五百
人先是仁夀元年置國子博士五員為從五品
唐職官志龍朔二年改博士為宣業咸享元年復舊
唐百官志國子學博士五人正五品上掌教三品以上
及國公子孫從二品以上曽孫為生者
六典國子博士三人正五品上(司馬彪百官志云博士/十四人魏以太常統博)
(士祭酒晉初置博士十九人咸亨四年立國子學置國/子博士一人晉官品第六介幘兩梁冠服佩同祭酒宋)
(齊無所改作梁置國子博士二人為九班陳品第四秩/千石後魏初國子博士從第五品上太和二十二年増)
(為第五品北齊置國子寺有博士五人品第五隋初國/子學太常置博士五人大業三年置國子監博士一人)
(正五品皇朝増置二人龍/朔二年改博士曰宣業)掌教文武官三品以上及國
公子孫從二品以上曽孫之為生者五分其經以為之
業習周禮儀禮禮記毛詩春秋左氏傳每經各六十人
餘經亦兼習之習孝經論語限一年業成尚書春秋公
羊榖梁各一年半周易毛詩周禮儀禮各二年禮記左
氏春秋各三年其生初入置束帛一篚酒一壺脩一案
號為束脩之禮其習經有暇者命習𨽻書并國語説文
字林三蒼爾雅每旬前一日則試其所習業每嵗其生
有能通兩經以上求出仕者則上於監堪秀才進士者
亦如之
太學博士三人正六品上(東晉元帝増置國子博士十/六人謂之太學博士品服同)
(國子博士梁置太學博士八人班第二陳品第八秩六/百石後魏初置第六品中太和二十二年從七品北齊)
(國子寺有太學博士十人從第七品周置太學博士下/大夫六人班第四隋初置太學博士五人仁夀元年罷)
(國子惟立太學置博士五人從五品大業三/年减置二人降為從六品皇朝増置三人)掌教文武
官五品以上及郡縣公子孫從三品曽孫之為生者五
分其經以為之業每經各百人其束脩之禮督課試舉
如國子博士之法四門博士三人正七品上(後魏書劉/芳表云太)
(和二十年立四門博士於四門置學按禮記云天子設/四學鄭𤣥注周四郊之虞庠也今以其遼逺故置於四)
(門請移與太學同處從之後魏百官志四門博士第九/品北齊置二十人正九品上後周闕隋置五人從八品)
(上皇朝减置三/人加正七品上)掌教文武官七品以上及侯伯子男子
之為生者若庻人子為俊士生者(禮記王制曰命鄉論/秀士升之司徒曰選)
(士司徒論選士之秀者而升之學曰俊士隋志舊時國/子生限以貴賤梁武帝欲招來後進五館生皆引寒門)
(俊才不限人數/即今之俊士也)分經同太學其束脩之禮督課試舉如
國子博士之法
五經博士各二人正五品上掌以其經之學教國子周
易尚書毛詩左氏春秋禮記為五經論語孝經爾雅不
立學官附中經而已(舊無五經學科自貞元五年二月/敕特置三禮開元禮科長慶二年)
(二月始置三傳三史/科復又置五經博士)
五代職官志後唐同光元年博士只置兩員
國朝元祐官品令國子博士正八品太學武學律學博
士從八品
録寃獄行風俗(前漢成帝初即位孔光為博士數使録/寃獄行風俗賑贍流民奉使稱㫖由是)
(知名以髙/第為尚書)儒林之官(成帝時闗東大水遣諫議大夫博/士分行視奉使不稱詔曰古之立)
(太學將以傳先王之業流化於天下也儒林之官四海/淵源宜皆明於古今溫故知新通逹國體故謂之博士)
(否則學者無述焉為下所輕非所以尊道德也丞相御/史其與中二千石二千石舉可充博士位者使卓然可)
(觀/)年二十餘最為少(賈誼文帝召為博士時年二十餘/最為少每詔令議下諸老先生不)
(能言誼盡為之對人人各如其意所出諸生於/是以為能文帝悦之超遷一嵗至太中大夫)下帷講
誦(董仲舒少治春秋孝景時為博士下帷講誦弟子傳/以久次相授業或莫見其面盖三年仲舒不窺於舍)
(園其精如此進退容止非/禮不行學士皆師尊之)説詩解人頥(匡衡好學家貧/傭作以供資用)
(尤精力過絶人諸儒為之語曰無説詩/匡鼎來匡説詩解人頥元帝時為博士)治尚書世為博
士(孔子之後孔忠生武及安國武生延年延年生霸安/國延年皆以治尚書為武帝博士霸以治尚書事太)
(傅夏侯勝昭帝末年為博士霸經學尤/明成帝初即位舉為博士官至丞相)鄒魯大儒(韋賢/為人)
(質朴少欲篤志於學兼通理尚書以詩教授號稱鄒魯/大儒徴為博士給事中昭帝時稍遷光禄大夫後位至)
(丞/相)衣博士衣而不冠(王式為昌邑王師昌邑廢式繫獄/當死曰臣以詩三百五篇朝夕授)
(王至於忠臣孝子之篇未甞不為王反覆誦之也至於/危亡失道之君未甞不流涕深陳之也使者以聞得减)
(死論後徴為博士式徴來衣博士衣而不/冠曰刑餘之人何宜復充禮官竟謝病歸)魯詩宗(博士/江公)
(世為魯/詩宗)治詩(轅固生以治詩/為孝景博士)禮有大戴小戴慶氏之學
(孟卿東海人也事蕭奮以授后蒼魯閭丘卿蒼説禮數/百言號曰后氏曲臺記授沛聞人道漢子方梁戴德延)
(君戴聖次君師慶普孝公德號大戴嘗為太傅聖號/小戴以博士論石渠由是禮有大戴小戴慶氏之學)待
詔金馬門(公孫弘對策時有百餘人太常奏𢎞第居下/天子擢為第一名召入見容貌甚麗拜為博)
(士待詔/金馬門)韓氏詩(韓嬰燕人也孝文時為博士景帝時為/常山王太傅嬰推詩人之意而作外傳)
(數萬言其語頗與齊魯間殊然其歸一也而燕趙間言/詩者由韓生韓生亦以易授人推易意而為之𫝊燕趙)
(好詩故其易㣲惟韓氏自𫝊之孝宣時涿郡韓生其後/也以易徵待詔殿中曰所授易先太傅所𫝊也嘗受韓)
(詩不如韓氏易深/大傅其專傳之)毛公治詩(毛公治詩為河間獻王博/士授費長卿卿授解延年)
(延年授徐敖敖授陳侠為王莽/講學大夫由是言毛詩者本之)論石渠(施讐字長卿沛/人也沛與碭相)
(近讐為童子從田王孫受易後讐徙長陵田王孫為博/士復從卒業詔拜博士甘露中與五經諸儒雜論同異)
(於石渠閣初丁寛從田何受易時寛授田王孫田王孫/授施讐孟喜梁丘賀繇是易有施孟梁丘之學初孟喜)
(從田王孫受易喜好自稱譽得易家候陰陽災變之書/詐言師田生死時忱喜膝獨𫝊喜諸儒以此耀之同門)
(梁丘賀疏通證明之曰田生絶於/施讐手中時喜歸東海安得此事)又(歐陽髙為博士髙/孫地餘為太子中)
(庻子以尚書授太子後為博士論石渠張山柎字長賔/事小夏侯建為博士論石渠周堪字少卿齊人也與孔)
(霸俱事大夏侯霸為博/士堪譯官令論於石渠)精習有師法(張禹甘露中諸儒/薦之有詔太子太)
(傅蕭望之問禹禹對易及論語大義望/之奏禹精習有師法久之乃試為博士)善説禮服(夏侯/勝少)
(孤好學從始昌受尚書及洪範五行傅説災異又善説/禮服徴為博士光禄大夫㑹昭帝崩昌邑王嗣立数出)
(勝諌以天久雨臣下有謀上者霍光召問勝言在洪範/皇之不極厥罰常隂時則有伐上者惡察察言故曰臣)
(下有謀光大驚以此益重經/術士注云禮服謂禮之䘮服)折角(朱雲受易頗有師道/是時少府五鹿充宗)
(貴幸為梁丘易自宣帝時善梁丘氏説元帝好之欲考/其異同令充宗與諸易家論充宗乗貴辯口諸儒莫能)
(與抗皆稱疾不敢㑹有薦雲者召入攝齊升堂抗首而/談音動左右既論難連拄五鹿口故諸儒語曰五鹿岳)
(岳朱雲折其角/由是為博士)公羊春秋有嚴顔之學(嚴彭祖與顔安/樂俱事睦孟孟)
(曰春秋之意在二子矣孟死彭祖安樂各顓門教/授由是公羊春秋有嚴顔之學彭祖為宣帝博士)顓門
教授(上/)易有京氏之學(京房受易梁人焦延夀房授東/海殷喜河東姚平河南𢎞乗皆)
(為郎博士由是/易有京氏之學)𫝊業者寖盛(自武帝立五經博士置弟/子貟設科射策勸以官禄)
(訖於元始百有餘年𫝊業者寖盛初書惟有歐陽禮后/蒼易春秋公羊而已至孝宣時復立大小夏侯尚書大)
(小戴禮施孟梁丘易榖梁春秋至元帝世復立京氏易/平帝時又立左氏春秋毛詩逸禮古文尚書所以綱羅)
(遺/失)為詩最精(魯國先賢𫝊漢文帝時申公為詩最精/以為博士申公為詩𫝊號曰魯詩也)使
行風俗矯制使膠東(前漢元鼎中徐􁅙為博士使行風/俗􁅙矯制使膠東魯國鼓鑄鹽鉄)
(還奏亊張湯劾􁅙矯制法死􁅙以為春秋之義大/夫出疆有可以安社稷利萬民可専也湯不能屈)經行
宜充本朝(薛廣徳以魯詩教授楚國龔勝師事焉蕭望/之為御史大夫徐廣徳為屬數與論議器之)
(薦廣徳經行宜充本/朝以為博士論石渠)得生幾晩(後漢桓榮少習歐陽尚/書年六十餘始辟大司)
(徒府時世祖召令説尚書甚善之拜為議郎每朝㑹輙/令榮於公卿前敷奏經書帝稱善曰得生幾晚㑹歐陽)
(博士缺因/拜榮焉)溫恭有醞藉(桓榮拜博士車駕幸太學博士/論難于前榮被服儒衣溫恭有)
(醞藉每以禮讓相厭不以/辭采勝人儒者莫之及)三家皆立博士(後漢儒林傳/曰前書云濟)
(南伏生𫝊尚書授濟南張生及千乘歐陽生生授同郡倪/寛寛授歐陽生之子世世相傳至曽孫歐陽髙為尚書)
(歐陽氏學張生授夏侯都尉都尉授族子始昌始昌𫝊/族子勝為大夏侯氏學勝𫝊從兄子建建别為小夏侯)
(氏學三家/皆立博士)八世博士(歐陽歙自歐陽生𫝊伏生/尚書至歙八世皆為博士)爭立左
氏學(初欲立左氏學博士范升以為左氏淺末不冝立陳/元聞之乃詣闕上疏爭之更相對辨凡十餘上帝)
(卒立左/氏學)當世稱通儒(董均永平初為博士時草創五郊/祭祀及宗廟禮樂威儀章服輙令)
(均㕘議多見從/用當世稱通儒)不得就席(戴憑習京氏易年十六郡舉/明經徴試博士拜郎時憑對)
(曰博士説經皆不如臣而坐居上是以不得就席帝即/召上殿令與諸儒難説多所解釋帝善之拜為侍中後)
(正旦朝賀百僚畢集帝令羣臣能説經者更相詰難義/有不通輙奪其席以益通者憑遂重坐五十餘席京師)
(語曰解經不/窮戴侍中)重坐五十餘席(上/)解經不窮戴侍中(上/)天
下宗師(朱浮以國學既興宜廣博士之選上書曰博/士之官為天下宗師使孔聖之言傳而不絶)夜
定奮説死於燈下(王充論衡王莽之時有五經章句博/士弟子郭略夜定奮説死於燈下)
痩羊博士(東觀漢記甄宇拜博士每臘詔賜博士人一/羊有小大肥瘦時議欲殺羊分肉宇欲化其)
(争因取痩者自是不復爭後召㑹詔/問瘦羊博士所在京師因以為號)五經並授(魏志樂/祗字文)
(少好學黄初中徴拜博士十餘人文多偏辟/不敢親教備員而已唯文少五經業並授)質疑滯(晉/中)
(興書謝沈閒居色飬不交人事時有論難學者請業康帝/即位朝議七廟迭毁於是以太學博士徴之用質疑滯)
親詣省病拜於床下(晉書載記姚泓受經於博士淳于/岐岐病親詣省病拜於牀下自是)
(公侯見師/傅皆拜)賜席至八九重(殷氏世傳殷亮建武中徵拜/博士遷講學大夫諸儒論勝)
(者賜席至八九重帝用/嘉之曰學不當如是耶)注小戴大戴(後周盧辯字景宣/為太子博士以大)
(戴禮未有解詁辯乃注之其兄景裕為當時碩儒/謂辯曰昔時中注小戴今又注大戴庶纂前修矣)掃門
(熊安生初仕北齊為國子博士武帝入鄴安生遂令掃/門家人恠而問之安生曰周帝重道尊儒必將見我矣)
(俄而帝幸其家詔不聽拜親執其手引與同坐謂曰朕/未能去兵以此為愧安生曰黄帝尚有阪泉之戰况陛)
(下恭行天罰乎帝又曰齊氏賦役繁興竭民財力朕救/焚拯溺思革其弊欲以府庫及三䑓雜物散之百姓公)
(以為何如安生曰昔武王克商散鹿䑓之財發鉅槁之/粟陛下此詔異代同美又曰朕何如武王安生曰武王)
(伐紂懸首白旗陛下平齊兵不血刃愚謂聖略為優帝/大悦賜帛三百疋米三百石宅一區并賜象笏及九環)
(金𢃄自餘/他物稱是)六儒(隋書馬光開皇初髙祖徴山東文學之/士光與張仲讓孔彪竇仕榮張買奴劉)
(祖仁等俱至并授太學/博士時人號曰六儒)剖析疑滯(馬光為太學博士嘗/因釋奠髙祖親幸國)
(子學王公以下畢集光升坐講禮啟發彰明已而諸儒/生以次論難者十餘人皆當時碩學光剖析疑滯雖辭)
(非俊辨而理義𢎞贍論者莫測/其淺深咸共推服上嘉而勞焉)詞義鋒起(王頗授著作/佐郎尋令於)
(國子講授㑹髙祖親臨釋奠國子祭酒元善講孝經頗國/與之論難詞義鋒起元善往往見屈高祖大奇之起授)
(子博/士)駮立后數(何妥授太學博士帝初欲立五后以問/儒者辛彦之對曰后與天子匹體齊尊)
(不宜有五妥曰帝嚳四妃舜又二妃/亦何常數帝由是封妥襄城縣男)考定學生攬筆便
下(房暉逺為國子博士㑹上令國子生通一經并悉薦/舉將擢用之既䇿問訖博士不能時定臧否祭酒元)
(善怪問之暉逺曰河南河北義例不同博士不能徧涉/學生皆持其所短稱己所長博士各各自疑所以久而)
(不决也祭酒令暉逺考定之暉逺攬筆便下初無疑滯/或有不服者暉逺問其所傳義疏輙為始末講之然後)
(斥其所短自是無敢飾非者所試四五/百人数日便决儒者莫不推其通釋)一時之最(大業/初禮)
(部侍郎許善心舉徐文逺與包愷禇徽陸徳明魯達為/學館遂擢授文逺國子博士愷等並為太學博士時人)
(稱文逺之左氏禇徽之禮魯逹之/詩陸徳明之易皆為一時之最)無他才伎(唐書朱朴/乾寧中為)
(國子博士虧儒木彊無他才伎道士許巖士出入禁中/嘗依朴姦利從容上前薦朴有經濟才昭宗召對以經)
(義甚悦即日拜諌議大夫平章事在中書與名公齒/筆札議論動為笑端数日巖士事敗俱為韓建所殺)發
揚風雅(盖文懿武德初歴國子助教時髙祖引於祕書/省學教授王公之子特以文懿為博士文懿甞)
(開講發毛詩題公卿咸萃更相問/難文懿發揚風雅甚得人之致敬)燭下看書不寐(王元/感天)
(授中直𢎞文館是後則天親祠南郊及享明堂封嵩岳/元感皆受詔與諸儒撰定儀注凡所立議衆咸推服之)
(轉四門博士時雖年老猶/能燭下看書通宵不寐)多非儒雅之實(見祭酒判/祥瑞案注)
　　國子四門助教
六典國子助教二人從六品上(晉武帝初立國子學置/助教十五人官品視南)
(臺御史服同博士東晉孝武損為十宋齊並同梁班第/二陳品第八秩六百石後魏第七品北齊置十人品同)
(後魏隋初置國子助教五人從七品下/大業三年咸置一人皇朝増置二人)掌佐博士分經
以教授焉太學助教三人從七品上(後魏置太學助教/第八品中北齊國)
(子寺有太學助教二十人從第九品下後周置太學助/教上士六人北齊國子寺有二十人隋初五人從九品)
(下皇朝因/置三人)並掌同國子
别與一官(唐李徳裕太和中為平章事時文宗欲李訓/為諫官徳裕諫曰李訓小人不可在陛下左)
(右頃年惡迹天下皆知故用必駭視聽文宗曰人誰無/過俟其後改朕以逢吉所託不忍負言徳裕曰聖人有)
(改過之義訓天性姦邪旡悛改之理帝召/顧王涯商量别與一官乃授四門教授)正直純厚有
儒者之風(北齊書劉執思渤海人也遷國子助教以/經入授皇太子正直純厚有儒者之風)左
右言其能詩(國朝至道元年布衣潘閬對於崇政殿賜/進士及第授國子四門助教閬賣藥京師)
(好交結上左右有言其能詩者因/召見而有是命未幾復追還詔書)一夕而卒(黄晞字景/徴閩人久)
(客京師學術深厚著聱隅書十卷其辭類法言/天下之人皆呼為聱隅先生授助教一夕而卒)一聞助
教而死二醫(筆談予婣家朝散郎王九齡常言其祖貽/永侍中有女子嫁諸司使夏偕因病危甚)
(服朱嚴藥遂差貂蟬甚喜置酒慶之女子於坐求為朱/嚴奏官貂蟬難之曰今嵗恩例已許門醫劉公才當候)
(明年女子乃哭而起竟不可留貂蝉追許之召公才諭/以女子之意輟是嵗恩命以授朱嚴制下之日嚴死公)
(才召嘱王公曰朱嚴未命而死法容冄奏公然之自為/公才請及制下公才之尉氏縣使人召之公才方飲酒)
(聞官大喜遂暴卒一聞助教而死/二醫一官不可妄得况其大者乎)
　　直講(六典直講掌佐博士助教/之職專以經術講授而已)
唐六典直講四人(初唐置無員数長安/四年始定為四員)大成十人(唐置/取貢)
(舉及第人簡聰明者試書日誦得千言并口試策所習/業等十條通七然後補充仍散官禄俸賜㑹同直官例)
(給武后長安中省而/置直講定為四員)
國朝置國子監直講以掌教授至道二年邢昺張雍林
鎬孫奭於京朝幕職州縣官中薦儒術該博士行端良
堪充國子監直講者十人太子洗馬張𨽻等試經義于
學士院而命之皇祐四年詔今後須選舉通明經義德
行純至有老成之器年四十以上可與胄子為儀範者
充
熈寧四年詔主判官外直講以十員為額每二員共講
一經委中書選差或主判官奏舉以三年為任選人到
監五年與京官或教導有方或職事不修者並委主判
官奏陳當議升黜
講說甚精(國朝咸平元年因訪明達經義者㕘知政事李至/以國子監直講崔頤正為對上曰朕宮中無事頗)
(思講說因詔頤正於後殿講尚書大禹謨賜正五品服他日對名/輔臣曰頤正講說甚精卿等更於班行中訪經明行修之人具)
(以/聞)作慶厯聖徳詩(慶厯三年三月天下所謂賢士大夫者畢用/於兩府侍從臺諫之官物議以為宋之用人)
(於茲為盛太學直講太子中允石介作慶厯聖徳詩其字云/云後為時權所記㑹徐州孔直温判搜其家得介書坐貶而)
(卒時以詐死欲剖其棺而驗之也近臣言介實死乃得免歐陽/修有詩哭之曰以埋猶不信僅免斫其棺噫介之才識謀慮國)
(之淵藪經術文學世之冠冕天若假之以年使之復位當乎/國之司直其蕭望之之流乎然訐以為直君子有不敢取焉)
講易賜服(慶厯五年春上幸國子監命直講孫復講乾/卦言王者當法乾剛以攬威權漢元帝優游)
(不斷失乾剛之道也/上嘉之賜五品服)講釋極聖人之意(邵必為國子監/直講學者翕然)
(宗師之太學直講凡数人至必講釋皆極聖人之意學/者傾聽聳服其餘但讀注䟽而已上嘉之改大理寺丞)
守道甚篤(治平二年以三班差使崔公度為和州防禦/推官充國子監直講以宰臣韓琦言其守道)
(甚篤文章雄/竒贍逸故也)
　　説書
國朝大中祥符七年以三班奉職鄭檢為襄州鄧城縣
主簿國子監説書檢明經善誦朝士以其名聞試於國
學而命焉慶厯三年補説書官以四人為額
　　主簿
六典主簿一人從七品下(北齊國子寺置主簿員/隋置一人皇朝因之)掌
印勾檢監事凡六學生有不率師教者則舉而免之其
頻三年下第九年在學及律生六年無成者亦如之(假/違)
(程限及作樂雜戯亦/同唯彈琴習射不禁)
國朝元祐官品令國子監主簿從八品
　　武學博士
國朝元祐官品令武學博士從八品
　　律學博士
六典律學博士一人從八品下(晉百官志廷尉官屬有/律博士員東晉宋齊並)
(同梁天監四年廷尉官屬置胄子律博士位視員外郎/第三班陳六百石品第八後魏初律博士第六品太和)
(二十二年為九品上北齊大理寺官屬有律博士四人/第九品上隋大理寺官屬有律博士八人正九品上皇)
(朝省置一人/移屬國學)掌文武八品以下及庻人子之為生者以
律令為專業格式法例亦兼習之其束脩之禮督課試
舉如三館博士之法
國朝元祐官品令律學博士從八品
轉相教授(晉刑法志衛顗奏請置/律學博士轉相教授)
　　書學博士
六典書學博士二人從九品下(世本蒼頡作書周禮保/氏教以六藝其五曰六)
(書鄭司農云象形㑹意轉注指事假借諧聲也古謂之/小學漢食貨志曰八嵗入小學學六甲五方書計之事)
(晉衛恒書勢曰昔黄帝有沮誦蒼頡始作書契盖覩鳥曰/跡以興思也秦壊古文制八體一曰大篆二曰小篆三)
(刻符四曰蟲書五曰摹印六曰署書七曰殳書八曰𨽻/書王莽時甄豐挍文字復有六書一曰古文二曰竒字)
(三曰篆書四曰佐書五曰繆篆六曰鳥書自漢以來不/見其職隋置書學博士一人從九品下皇朝加置二人)
掌教文武官八品以下及庻人子之為生者以石經説
文字林為専業餘字書亦兼習之石經三體書限三年
業成説文二年字林一年其束修之禮督課試舉如三
館博士之法
　　算學博士
六典算學博士二人從九品下(世本𨽻首作算周禮保/氏教以六藝其六曰九)
(數即九章也一曰方田二曰粟米三曰差分四曰少廣/五曰商功六曰均輸七曰方程八曰贏不足九曰旁要)
(漢律厯志曰數者一十百千萬所以算數事物也小學/是列職在太史羲和掌之魏晉以來多在史官不列於)
(國學隋置筭學博士一人/從九品下皇朝増置二人)掌教文武官八品以下及庻
人子之為生者二分其經以為之業習九章海島孫子
五曹張丘建夏侯陽周髀十有五人習綴術緝古十有
五人其記遺三等數亦兼習之孫子五曹共限一年業
成九章海島共三年張丘建夏侯陽各一年周髀五經
算共一年綴術四年緝古三年其束脩之禮督課試舉
如三館博士之法
　　都講
明章句善問難(後漢書丁鴻好尚書三年而參從桓榮/受歐陽尚書三年而明章句善問難為)
(都講遂篤志精鋭布/衣荷擔不逺千里)諸生咸重之(郭丹買符函谷闗既/到京師常為都講諸)
(生咸/重之)誤持曲禮巻上座(祖榮字元珍十二為中書學生/博士張天龍講尚書選為都講)
(生徒悉集榮夜讀書不覺天曉催講既切遂誤持曲禮卷/上座博士嚴毅不敢復還仍致禮座講尚書三篇不遺)
(一/字)篤志詩書(續漢書侯霸字君房為人矜嚴有威/容篤志詩書師事望之常為都講)貧無
資(前漢倪寛詣博士受業孔/安國貧無資因常為都講)送一難衆皆抃舞(世説支/道林許)
(詢諸人共在㑹稽王齋之為法師都講支通一義四座/莫不厭心許送一難衆皆抃舞但共嗟歎二家之美不)
(解其/理)留車與語(㑹稽典録鄭𢎞常出一書生羸服知必/異人留車與語果是京師都講祭酒𢎞)
(下車賔禮/請以還家)明禮(北齊鮑季祥渤海人甚明禮少時/常為李寳鼎都講後亦有徒衆)講於
士林館(陳書沈洙好方雅正直不妄交逰吳郡朱忌㑹/稽謝琛甚加重之琛於士林館講常使洙為都)
(講/焉)
　
　
　
　
　
　
　
　
　
　
　
　
　職官分紀巻二十一
欽定四庫全書
　職官分紀巻二十二
　　　　　　　　　　　　宋　孫逢吉　撰
　　少府監(少監/附)
前漢百官表少府秦官掌山海池澤之税以給供飬(應/劭)
(曰名曰禁錢以給私飬自别為藏少者小也故稱少/府師古曰大司農供軍國之用少府以飬天子也)有
六丞屬官有尚書符節太醫太官湯官導官樂府若盧
考工室左弋居室甘泉居室左右司空東織西織東園
匠十二官令丞(如淳曰若盧官/名也主藏兵器)又胞人都水均官三長
丞(胞與/庖同)又上林中十池監(未詳/其數)又中書謁者黄門鈎盾
尚方御府永巷内者宦者七官令丞諸僕射署長中黄
門皆屬焉武帝太初元年更名考工室為考工左弋為
佽飛居室為保宫甘泉居室為昆臺永巷為掖庭佽飛
掌弋射有九丞兩尉太官七丞昆臺五丞樂府三丞掖
庭八丞宦者七丞鈎盾五丞兩尉成帝建始四年更名
中書謁者令為中謁者令初置尚書員五人有四丞河
平元年省東織更名西織為織室綏和二年哀帝省樂
府王莽改少府曰共工
後漢百官志少府卿一人中二千石掌中服御諸物衣
服寳貨珍膳之屬丞一人比千石太官令一人六百石
掌御膳食左丞甘丞湯官丞果丞各一人守宫令一人
六百石主御紙筆墨及尚書財用諸物及封泥丞一人
上林苑令一人六百石主苑中禽獸頗有民居皆主之
捕得其獸送太官丞尉各一人侍中常侍給事黄門侍
郎(並見/本門)小黄門六百石宦者無員掌侍左右受書事上
在内宫闗通中外及中宫以下衆事諸公主及王太妃
等有疾苦則使問之黄門令一人六百石(董巴曰禁門/曰黄闕以中)
(人主之故號/曰黄門令)本注曰宦者主省中諸宦者丞從丞各一
人本注曰宦者從丞主出入從黄門署長畫室署長玉
堂署長各一人丙署長士人皆四百石黄綬本注曰宦
者各主中宫别處中黄門冗從僕射一人六百石本注
曰宦者主中黄門冗從居則宿衛直守門戶出則騎從
夾乘輿車中黄門比百石本注曰宦者無員後増比三
百石掌給事禁中
掖庭令一人六百石本注曰宦者掌後宫貴人采女事
左右丞暴室丞各一人本注曰宦者暴室丞主宫中婦
人疾病者就此室治其皇后貴人有罪亦就此室
永巷令一人六百石本注曰宦者典官婢侍使丞一人
本注曰宦者
御府令一人六百石本注曰宦者典官婢作中衣服及
補浣之屬丞織室丞各一人本注曰宦者
祠祀令一人六百石本注曰典中諸小祠祀丞一人本
注曰宦者
鈎盾令一人六百石本注曰宦者典諸近池苑園遊觀
之處丞永安丞各一人三百石本注曰宦者永安北宫
東北别小宫名有園觀苑中丞果丞鴻池丞南園丞各
一人二百石本注曰苑中丞主苑中離宫果丞主果園
鴻池池名在雒陽東二十里南園在雒水南濯龍監直
里監各一人四百石本注曰濯龍亦園名也在雒陽城
西南
中藏府令一人六百石本注曰掌中幣帛金銀諸貨物
丞一人内者令一人六百石本注曰掌中布張諸衣物
左右丞各一人尚方令一人六百石本注曰掌上手工
作御刀劍諸好器物丞一人
尚書令尚書僕射尚書左右丞侍郎(各見/本門)
符節令一人六百石本注曰為符節臺率主符節事凡
遣使掌授節尚符璽郎中四人本注曰舊二人在中主
璽及虎符竹符之半者符節令史二百石本注曰掌書
御史中丞(見本/門)
右屬少府本注曰賦屬少府者自太醫上林凡四官自
侍中至御史皆以文屬焉承秦凡山澤陂池之税名曰
禁錢屬少府世祖改屬司農考上轉屬太僕都水屬郡
國考武帝初置水衡都尉秩比二千石别主上林苑有
離宫燕休之處世祖省之并其職於少府每立秋貙劉
之日輙暫置水衡都尉事訖乃罷之少府每六丞省五
又省湯官織室令置丞又省上林十池監胞人長丞宦
者昆臺佽飛三令二十一丞又省水衡屬官令丞長尉
二千餘章和以下中官稍廣加甞藥太官御者鈎盾尚
方考工將作監皆六百石宦者為之轉為兼副或省故
録本官
應劭漢官(已見前漢/百官表注)
漢官宰尹少府言别為収藏故曰少府
南齊百官志少府置丞一人領左右尚方令各一人丞
二人鍜署令一人御府東冶南冶平凖上林令各一人
丞一人
晉職官志少府與太后少府卿皆為列卿各置丞功曹
主簿五官等員少府統材官校尉中左右三尚方中黄
左右藏左校甄官平凖奚官等令左校坊鄴中黄左右
藏納官等丞及渡江哀帝省并丹陽尹孝武復置自渡
江唯置一尚方又省御府
隋百官志梁以少府為少府卿是為夏卿置丞及功曹
主簿少府卿位視尚書左丞置材官將軍左中右尚方
甄官平水中署南塘邸税庫東西冶中黄細作炭庫紙
官染署等令丞陳少府卿(中二/千石)後齊太府寺掌金帛府
庫營造器物統左中右三尚方左藏司染諸冶東西道
署黄藏右藏細作左校甄官等署令丞左尚方又别領别
局樂器器作三局丞中尚方又别領别局涇州絲局雍
州絲局定州紬綾局四局丞右尚方又别領别局丞司
染署又别領京坊河東信都三局丞諸冶東道又别領
滏口武安白澗三局丞諸冶西道又别領晉陽冶泉部
大􁞵原仇四局丞甄官署又别領石窟隋太府寺統左
藏左尚方内尚方右尚方司染右藏黄藏掌冶甄官等
署各置令二人丞四人煬帝分太府寺為少府監而但
管京都市五署及平凖左右藏等凡八署京師東市曰
都㑹西市曰利人東都東市曰豐都南市曰大同北市
曰通逺及改諸令為丞唯市署曰令
少府監正監(從三/品)少監(從四/品)各一人丞(從五/品)二人統左
尚右尚内尚司織司染鎧甲弓弩掌冶等署復改監少
監為令少令併司織司染為織染署廢鎧甲弓弩二署
唐職官志武德九年分將作監為少府監龍朔二年改
少府監為内府監咸亨復舊垂拱元年曰尚方監左右
尚方二署除方字太極元年増置少監一員
六典少府監一人從三品(梁班第十一品從第四陳因/之後魏少府宗正太僕池尉)
(司農鴻臚為之次卿第二品上太和末改少府為太府/北齊不置少府其左中右三尚方司染諸冶及細作甄)
(官等署並𨽻太府寺至隋煬帝大業五年始分太府為/少府監置監一人從三品少監一人從四品後又改監)
(為令少監為少令皇朝因為監龍朔二年改為内府監/咸亨元年復舊光宅元年改為尚方監神龍元年復舊)
(開元初分甲鏙弓弩别置軍器監十二年省軍/器監其作並歸少府等又於北都置軍器監)少監二
人從四品下(隋煬帝置一人皇朝因置二人龍/朔咸亨光宅神龍並随監改復)監掌百
工伎巧之政令摠中尚左尚右尚織染掌冶五署之官
屬庀其工徒謹其繕作少監為之貳丞四人主簿二人
録事二人府二十七人史七十人計史三人亭長八人
掌固四人
中尚署令一人從六品上(漢少府屬官有尚/方令丞後漢一人)
(其後分為中左右魏因之晉過江唯置一人哀帝以𨽻/丹陽尹孝武復舊晉代掌造軍器宋髙祖踐阼以相府)
(部配臺謂之左尚方而本署謂之右尚方令丞各一人/武帝改右尚方曰御府又置中署隸右尚方齊置左右)
(尚方令丞一人梁置左中右三尚方令其丞令並從九/品其後廢中尚方陳因之北齊太府寺管三尚方隋開)
(皇有内左右三尚方猶屬太府寺内尚方令二人正八/品下掌諸織作煬帝分屬少府皇朝因置二人省方字)
(開元十八年省一/人升為從六品上)丞四人從八品下(梁位在七班之下/為三品勲位隋置)
(丞四人正九品下皇朝/因之開元中升其品)監作四人從九品下令掌供郊
祀之圭璧及嵗時乗輿器玩中宫服飾雕文錯綵珍麗
之制皆供焉丞為之貳其所用金木齒革羽毛之屬任
所出州土修以時供送焉
左尚署令一人正七品下(梁班從九品隋開皇中並屬/太府寺左尚令三人掌造車)
(輦繖扇弓箭弩㦸器仗刀鏃膠漆竹木骨角畫素刻/鏤䗶燭等皇朝置一人開元十八年為正七品下)丞
五人從八品下(梁選部左尚方丞為三品勲位隋左尚/方丞八人正九品下皇朝置五人開元)
(十八年為/從八品下)掌供天子之五輅五副七輦三轝十有二車
大小方圓華盖一百五十有六諸翟尾扇及大小繖翰
辨其名數而頒其制度丞為之貳凡皇太后皇后内命
婦之重翟猒翟翟車安車四望金根等車皇太子之金
輅軺車四望車王公以下象輅革輅木輅軺車公主王
外命婦一品猒翟車二品三品犢車其制各有差
右尚署令一人正七品下(隋屬太府寺令三人正八品/下煬帝改隸少府焉皇朝因)
(置令二人掌造甲冑兵裝刀斧鉞及皮毛雜作膠漆墨/紙筆薦席等事開元十八年省一人陞為正七品下)
丞四人從八品下(隋六人皇朝置四人開/元十八年為從八品下)監作六人令
掌供天子十有二閑馬之鞍轡及五品三部之帳備其
材革而修其制度丞為之貳凡刀劔斧鉞甲胄紙筆茵
蓆履舄之物靡不畢供
織染署令一人正八品上(周禮九職嬪婦化理絲枲考/工記理絲麻而成之謂之婦)
(功後周有司織下大夫一人掌凡機杼之工隋煬帝置/司織署令丞後并為織染署周禮天官有梁人冬官有)
(設色之工五謂畫繪鍾筐㡛也韋昭辨釋名云平凖令/主染有常平之法故凖而的之兩漢並隸司農晉平凖)
(令有監染吏六人初𨽻司農後屬少府宋順帝名凖始/改曰染署令齊復為平凖令北齊太府寺有司染署長)
(秋等有染局丞後周有染工上士一人又有司色下大/夫一人隋初有司染署後魏太府煬帝分屬少府大業)
(五年合司織司染為織染/署令二人皇朝置一人)丞二人正九品上(隋四人皇/朝為二人)
監作六人令掌供天子皇太子及羣臣之冠冕辨其制
度以供其職務丞為之貳天子之冠二(通天/翼善)冕六(大裘/衮鷩)
(毳絺/𤣥)弁二(武/皮)幘二(黒介/平巾)帽一(白/紗)太子之冠三(三梁逺/遊進徳)冕
二(裘/𤣥)弁一(皮/)幘一(平/巾)臣之下冠五(逺遊進賢獬/豸髙山却非)冕五(衮/鷩)
(毳絺/𤣥)弁二(爵/武)幘三(介平巾/平巾縁)凡織紝之作有十(布絹純紗/綾羅錦綺)
(綢/褐)組綬之作五(紐綬縧/䋲纓)綢線之作四(綢縁/絃綱)練染之作六
(青絳黄/白皂紫)凡染大扺以草木而成有以花葉有以莖實有
以根皮出有方土採以時月皆率其屬而修其職
掌冶署令一人正八品(周禮冬官攻金之工六謂築冶/鳬㮚段桃也秦漢郡國出鐵者)
(置鐵官長丞晉衛尉屬官有冶令丞掌工徒鼓鑄過江/省衛尉而冶令始隸少府宋有東冶令丞南冶令丞齊)
(因之舊東冶重西冶輕然則梁之西冶盖宋齊南冶也/陳因之北齊太府寺有令丞後周有冶工中士一人有)
(鐡工中士一人隋太府寺有令二人煬帝/改屬少府令從八品上皇朝因之省一人)丞二人正九
品上監作二人令掌鎔鑄銅錢器物之事丞為之貳
諸冶監各一人正七品下(秦漢内史及諸郡國出鐵者置/鐵官長丞晉令諸冶官庫各置)
(督監一人宋書云江南諸郡縣有鐵者或置冶令或丞/皆吴時置也齊梁有梅根諸冶令北齊諸冶有局丞隋)
(皆置監監中有上中下三等皇朝因之/掌鑄兵農之器以給軍旅屯田居人焉)丞一人從八品
上監作四人
諸鑄錢監監各一人(周禮泉府上士四人掌市之征布/又司市以商賈阜貨而行布以泉)
(府同貨而斂布國㓙荒札䘮則市無征而作布漢食貨/志太公為周立九府圜法錢圜函方輕重以銖故貨寳)
(於金利於刀流於泉布於布束於帛周景王鑄大錢文/曰寳貨肉好皆有周郭秦兼天下銅錢文曰半兩重如)
(其文漢興以秦錢重難用令人鑄榆莢錢文帝以錢益/輕更鑄四銖錢文為半兩除盗鑄錢令使民放鑄及武)
(帝初鑄三銖錢重如其文禁人盗鑄有司言三銖錢輕/更請郡國鑄五銖錢文曰五銖周郭其質又以人多姦)
(鑄令京師鑄官赤仄一當五其後赤銅錢又廢於是悉/令郡國毋鑄錢専令上林三官鑄錢自武帝元狩三年)
(初鑄五銖錢至平帝元始中成錢三百八十億萬餘王/莽變漢制始造大錢徑寸二分重十二銖文曰大錢五)
(百後又以多所改作及公孫述於蜀鑄錢人不便之故/謡曰黄牛白腹五銖當復後光武除王莽所造復五銖)
(錢靈帝鑄四出錢魏初専以粟帛為貨明帝復立五銖/錢至西晉不改吴孫權鑄大錢一當五百文又鑄一當)
(十錢蜀劉備鑄一當百東晉沈充鑄小錢謂之沈郎錢/宋文帝又鑄四銖錢體完厚孝武四銖形小薄少帝鑄)
(二銖錢謂之萊子錢又有綖環錢貫之以縷入水不沈/南齊又用四銖梁武帝鑄二種肉好周郭文曰五銖重)
(如其文又除肉郭謂之女錢百姓私用古錢有直百五/銖錢太平百錢定平一百五銖稚錢五銖對文等號輕)
(重不一普通中議罷銅錢鑄鐵錢陳初有梁末兩柱及/鵞眼錢時雜用之文帝改鑄五銖宣帝又鑄大貨六銖)
(後魏太和十九年鑄錢文曰太和五銖永安二年改鑄/文曰永安五銖東魏齊文襄以錢文五銖名須稱實秤)
(二文重五銖計百錢重一斤四兩二十銖北齊文宣帝/鑄常平五銖重如其文周武帝布泉錢以一當五以五)
(銖並行建徳中復鑄五行大布一當十宣帝又鑄永通/萬國以一當千隋髙祖以天下錢貨不等更鑄新錢背)
(面肉好皆有周郭文曰五銖重如其文每一千重四斤除/二兩自漢至隋雖時或輕重皆用五銖皇朝武徳中悉)
(五銖更鑄開元通寳錢乾封初又鑄乾封泉寳錢尋廢/開元中以錢濫惡江淮尤甚有詔禁斷令御史往江漢)
(間収歛納官鎔之其求稍廣州縣恐其錢數不充隨以/好錢繼之自是百姓錢幣耗損御史坐是左遷舊法每)
(一千重六斤二兩近所鑄者多重七斤錢文本歐陽詢/所書錢官漢武帝初屬少府後屬水衡後漢屬司農魏)
(晉以下或屬少府或屬司農皇朝少府置十鑪諸州亦/皆屬焉及少府罷鑄錢諸州遂别令絳州三十鑪揚宣)
(鄂蔚各十鑪盖鄧郴各五鑪洋州三鑪定州一鑪開元/二十年千錢以六斤四兩為率二十六年宣潤等州初)
(置錢監其復又詔出銅所在置監鑄開元通寳京師庫/蔵皆滿天下盗鑄益起兩京錢有鵞眼古文綖環之類)
(每貫重不過三四斤而剪鐵而緡之天寳十一年天下/鑪九十九綘州三十揚潤宣鄂蔚各十盖郴皆五洋州)
(三定州一每鑪嵗鑄錢三千三百緡役丁匠三千費銅/二萬一千二百斤鑞三千七百斤錫五百斤每千錢費)
(錢七百五十天下嵗鑄二十萬七千緡肅宗乾元元年/經費不給鑄錢使第五琦鑄乾元重寳徑一寸每緡重)
(十斤與開元通寳參用以一當十亦號乾元當十錢第/五琦為相復命絳州諸鑪鑄重輪乾元錢徑一寸二分)
(其文亦曰乾元重寳背之外郭為重輪每緡重十二斤/與開元通寳參用以一當五十是時民間行大錢三而)
(重稜者亦號重稜錢上元元年减重輪錢以一當三十/開元舊錢與乾元當十錢皆以一當十史思明據東都)
(亦鑄得一元寳錢徑一寸四分以一當開元通寳之百/既而惡得一非長祚之兆改其文曰順天元寳代宗即)
(位乾元重寳以一當二重輪錢以一當三而又改大小/錢皆以一當一人甚便之其後民間開元重輪二錢鑄)
(為器不復出矣貞元二十年復置桂陽監以兩鑪日鑄/錢二十萬天下嵗鑄錢十三萬五千緡元和四年京師)
(用錢緡少民間墊陌有至七十者穆宗即位京師鬻金/銀十兩亦墊一兩擢米監百錢墊七文太和八年河東)
(鑄錢復起鹽鐡使王渥置飛狐鑄錢院於蔚州天下嵗/鑄錢不及十萬緡文宗時天下銅坑五十嵗採銅二十)
(六萬六千斤許諸道觀察使皆得置錢坊昭宗末京師/用錢八百五十為貫每百纔八十五河南府以八十為)
(百/云)
諸鑄錢監監以所在州府都督刺史判之副監一人上
佐判之丞一人判司判之監事一人參軍及縣尉知之
録事府史土人為之
諸交市監監各一人從六品下(漢魏以降沿邊郡國皆/有交市與外國交易致)
(其物産也並郡縣主之而不别置官吏至隋沿邊州置/交市監視從八品副監視正第九品皇朝因之乞各隸)
(所管州府監如至從六品下改副監為丞品/第八下光宅中改為通事監後復為舊交市)丞一人正
八品下(隋置交易副監皇/朝改為交市監丞)監各掌諸蕃交易之事丞為
之貳
國朝少府監掌百工技巧之事
元祐官品令少府監從七品少監從六品
儒學(前漢武帝建元六年/公孫賀以儒為少府)詩(武帝柏梁詩少府曰/乗輿御物主治之)箴(揚/雄)
(少府箴曰實實少府奉飬是供經紀九品臣子攸同海/内幣帑祁祁如雲家有孝子官有忠臣民以不擾國以)
(不/煩)誡子無受財物(歐陽地餘字長寳為少府誡其子我/死官屬即送我財物慎無受汝為九)
(卿儒學子孫以亷著可以成名其/子從之天子聞而嘉焉賜錢百萬)才茂行潔(漢雜事薛/宣為少府)
(谷永上書宣才茂行/潔以為御史大夫)朝賀求璧不得(後漢東平王蒼為/驃騎正月朔朝㑹)
(蒼當入賀故事少府給璧時陰就為少府貴傲不奉法/漏將盡求璧不得時蒼掾朱暉適見少府主簿持璧乃)
(往紿曰試請觀之既得而持/奉之就復得以他璧朝云)學義精明(王恭字子然學/義精明遷少府)
(諸生自逺方至著録數/千言當世稱為大儒也)世稱大儒(上/)三輔聞之感動(張/璠)
(漢記太常种拂與李儒戰而死子邵徴為少府鴻臚皆/不受曰我父盡忠於朝而為時所妬父以身殉國為賊)
(臣所害為臣子不能除賊何面目/復事明主三輔開之為之感動)守法(魏志王觀徙少/府大將軍曹爽)
(使材官張逹斫家屋材及諸私用之物觀聞之皆録奪/以沒官少府統三尚方御府内蔵玩㺯之寶爽等奢放)
(多有干求憚觀守/法乃徙為太僕)以天下為己任(楊阜字義山為少府/卿侃然以天下為己)
(任/)撾吏(魏略常林為少府當官甚嚴少府丞與鴻臚對/門時崔林為鴻臚數數聞林夜撾吏聲不勝痛)
(呼明日崔乃嘲林曰聞卿為廷尉耶林曰不/也曰不為廷尉昨夜何故考囚乎林大慙)徐生得無
逆詐耶(吴志先主遣少府徐詳至魏魏太祖謂詳曰孤/今者若越横江之津與孫將軍遊姑蘇之臺獵)
(長洲之苑吾志足矣詳曰欲奉至尊以令諸侯若越横/江而遊姑蘇是踵亡秦而蹈夫差恐天下事去矣太祖)
(曰徐生得/無逆詐耶)雨非大事不應告廟(减榮緒晉書陳聆過江/為少府卿時大旱經久)
(天興四年四月始雨有司奏報賽宗廟山川中宗詔曰/報賽非奉尊上辭也吾意有疑聆以為舊山川有祈報)
(故雨應賽雨非大事不應告廟子無要/君親之道凟祭稱賽於義有違從之)求堪為王府長
史(唐開元初邠王府寮史有犯法者令左右求堪為王/府長史者太常卿姜皦薦源乾曜公清有吏幹因召)
(見與語乾曜神氣清爽對荅皆有倫序上/甚悦之乃拜少府少監兼邠王府長史)神氣清爽對
答有序(上/)収苑中菓菜(唐尚方監裴匪躬檢校京苑將/鬻苑中果菜櫂其利蘇良嗣駮)
(之曰昔公儀相魯猶能拔葵去織未聞萬/乗之主鬻果菜與下人爭利也匪躬遂止)
　　丞(沿革見少/府監門)
六典少府監丞四人從六品下(漢置六人皆千石後漢/置一人以眀法補魏晉)
(因之宋齊梁陳皆一人梁班第四後魏一人從五品中/隋煬帝分太府寺置少府監置丞二人皇朝加至六人)
(龍朔咸亨光宅神龍並随監/改復開元二十三年减二人)掌判監事凡五署所修之
物須金石齒革羽毛竹木而成者則上尚書省下所由
司以供給焉
國朝元祐官品令少府監丞八品
海内豪傑(梁劉孝標曰聞管輅天才英偉圭璋特秀實海/内之豪傑豈曰卜祝之流而官止少府丞年)
(四十八天之報/施何其寡與)以弟服去職(范曄後漢書譙𤣥巴郡閬/中人也遷少府丞以弟服)
(去/職)奪錦袍以賞(南龍門令累轉尚方監丞右奉宸内供/奉扈從遊宴則天幸洛唐宋之問從官)
(賦詩左史東方虬詩先成則天以錦袍賜之及/之問詩成則天稱其辭愈髙奪虬錦袍以賞之)
　　主簿(沿革見少/府監門)
六典少府監主簿二人從七品下(晉令少府置主簿二/人宋齊因之梁主簿)
(七班之中第三隋煬帝置一人皇朝加至四人龍朔/咸亨光宅神龍並随監改復開元二十三年减二人)掌
勾撿稽失凡財物之出納工人之繕造簿帳之除附各
有程期不如期者舉而按之
國朝元祐官品令主簿從八品
　　尚方令(沿革見少/府監門)
煌煌古之玉府(後漢崔寔尚方令箴曰煌煌尚方古之/玉府九貢是鍾百珍是聚玉以饗神珠)
(以捍禦岡阜三金寔飾器/械上下有章不虞有戒)精工堅密為後世法(宦者蔡/倫字敬)
(仲為尚方令監作秘劔及諸器/械莫不精工堅密為後世法)
　　符節令(沿革見少/監府門)
應劭漢官儀符節令兩梁冠千石位次御史中丞領尚符
璽四人環濟要略符節令掌天子璽符及節麾幢有銅
虎竹使符中分之留其半付受為信
符臣司節(崔瑗符節令箴曰在尊曰璽在卑曰印防不/可不審制不可無常如姬竊印晉鄙受殃符)
(臣同節敢/告不剛)
　　將作監(少監/)
前漢百官表將作少府秦官掌治宫室有兩丞左右中
候景帝中六年更名將作大匠屬官有石庫東園主章
左右前後中校七令丞又主章長丞武帝太初元年更
名東園主章為木工成帝陽朔三年省中候及左右前
後中校五丞
後漢百官志將作監大丞一人二千石(光武中元二年/省謁者領之章)
(帝建初元/年復置)本注曰承秦曰將作少府景帝改為將作大
匠掌修飾宗廟路寢宫室陵園木土之工并樹桐梓之
類列於道側丞一人六百石左右校令各一人六百石
本注曰掌左右工徒丞各一人(安帝/復)
應劭漢官儀世祖中興以謁者領其官
晉職官志將作大丞有事則置無事則罷
南齊百官志將作大丞不常置掌宫廟土木有事權置
兼官畢乃省
齊職儀左右甄官置掌磚瓦之任少昊鶅雉氏摶埴之
工謂陶官也漢將作大匠屬官有前後中甄官令丞各
一人後漢安帝建元三年置左校令丞後秩六百石主
工徒令置東西陶官
隋百官志梁改將作大匠為大丞卿置丞有功曹主簿
大丞卿位視太僕掌木土之工統左右校諸署後齊將
作寺掌諸宫建造大匠一人丞四人亦有功曹主簿録事
員若有營作則立將副將長史司馬主簿録事等各一
人又領軍士副幢主副等後周曰匠師中大夫隋將作
寺大匠一人丞主簿録事各二人統左右校署令各二
人丞(左校四人/右校三人)各有監作(左校十二人/右校八人)開皇二十年改
將作寺為監以大匠為大監初加置副監煬帝改大監
少監為大匠小匠丞加為從六品統左右校及甄官署
五年又改大匠為大監正四品少匠為少監正五品十
三年又改監少監為令少令加至從五品
唐百官志將作監監一員從三品少監二人從四品下
掌土木工匠之政總左校右校中校甄官等署百工等
監大明興慶上陽宫中書門下六軍仗舎閑廐謂之内
作郊廟城門省寺臺監十六衛東宫王府諸廨謂之外
作自十月距二月休冶功自冬至距九月休土功凡治
宫廟太常擇曰以聞
六典將作監大匠一人從三品(左傳曰少昊氏五雉為/五工正周禮冬官掌百)
(工之職晉江左及宋齊並不常置梁天監七年置十二/卿改將作大匠為大匠卿是為秋卿班第十品正第五)
(陳因之後魏太和初從二品下二十二年降為從三品/北齊因之後周有匠師中大夫一人掌城郭宫室之制)
(及諸器物度量又有司木中大夫一人掌木工之政令/隋將作寺大匠一人從三品開皇二十年改為將作監)
(以大匠為大監煬帝改正四品十三年又改大監為令/皇朝改置大匠小匠丞主簿等員龍朔元年改為繕工)
(監咸亨元年復舊光宅元年改營繕監神/龍元年復舊天寳十一年改大匠曰大監)少匠二人從
四品下(後周有少匠師下大夫一人隋初將作無少匠/開皇二十年改寺為監大匠為大監始置副監)
(一人煬帝改為少監大業三年改少匠五年又改少匠/為少監正五品十三年又改少令皇朝改置少匠工人)
(龍朔咸亨光宅神龍随監改/復天寳十一年改曰少監)大匠之職掌供邦國修建
土木工匠之政令總四署三監百工之官屬以供其職
事少匠貳焉
左校署令二人從八品下(周官有攻木之工七謂輪輿/弓盧匠車梓也秦官有左右)
(前後中校五令丞後漢唯置左右校令丞各一人令六/百石又有材官校尉魏并左校於材官晉過江省將作)
(大匠而左右校隸少府又改材官校尉為左將軍罷左/校宋齊梁陳又有左校令丞别置材官將軍司馬北齊)
(大府寺有左校署令丞後周有掌材上/士隋匠作領左校署令二人皇朝因之)丞四人正九品
下(漢成帝省左右前後中五校丞後漢置左右校丞各/一人秩三百石魏因之束晉隷少府宋齊梁北齊皆)
(有丞後周有掌材中士二人/隋左校丞四人皇朝因之)監作十人從九品下令掌
供營構梓匠之事致其雜材差其曲直制其器用程其
工巧丞為之貳凡宮室之制自天子至於士庶人各有
等差凡樂縣簨簴兵仗器械及喪葬儀制諸司什物皆
供焉
右校署令二人從八品下(後漢安帝置左校令右校丞/其後又置右校令魏因之晉)
(少府屬官有左校無右校其職盖并於左校矣宋齊梁/陳皆然北齊太府寺管左校亦無右校隋置右校署令)
(丞掌營構土作/之事皇朝因之)丞三人正九品下(後漢至陳並置北齊/省隋右校署令三人)
(皇朝/因之)監作十人令掌供板築塗泥丹雘之事丞為之貳
凡料物支供皆有由屬審其制度而經度之
中校署令一人從八品下(漢五校皆有令丞自/後不置皇朝因之)丞三人
正九品下(漢成帝省/皇朝復置)監事四人令掌供舟車兵
仗廐牧雜作器用之事凡行幸陳設供三梁竿柱閑廐
繫飼則供剉碓行槽鞍架禱祠祭祀供棘葛竹墼内外
營造應供給者皆主守之丞為之貳
甄官署令一人從八品下(周禮摶埴之工二謂陶與甄/也後漢將作大匠屬官有前)
(後中甄官令丞晉少府領之宋齊有東西陶官瓦署督/令各一人後周有陶工中士一人掌為鏄彛簠簋等器)
(隋太府統甄官署/令皇朝改屬將作)丞二人正九品下(後漢前後中三甄/官丞後周有陶上)
(下士一人隋甄官/丞二人皇朝因之)監作四人令掌供琢石陶土之事丞
為之貳
百工就谷斜谷太陰伊陽監各一人正七品副監一人從七品下
丞一人正八品上(周禮山虞林衡並掌斬伐林木之事/歴代皆有其官皇朝取其義而並置)
(之斜谷監在鄠縣就谷監在盭厔縣百工監/在陳倉太隂監在陸渾縣伊陽監在伊陽縣)録事各一
人監作各四人百工等監掌採伐林木之事辨其名物
而為之主守
國朝將作監掌城壁宫室橋梁街道舟車凡營造之事
元祐官品令將作監從四品少監從六品
經構宫室(前漢揚雄將作大匠箴曰開閉將作經構宫/室墻以禦風宇以蔽日寒暑攸除鳥鼠攸去)
(主有宫殿民有宅居昔在帝王/茅茨土堦夏卑宫室在彼溝池)吏皆懐恩力作倍功(魏/霸)
(徴拜將作大匠明年和帝崩興作慎陵時盛冬地凍中/使督促數罰掾吏以屬霸霸修已不責而反勞之曰今)
(諸卿被辱大匠過也/吏皆懐恩力作倍功)廵行病徒自省醫藥(續漢書曹褒/遷將作大匠)
(明年時有疾疫廵行病徒/自省醫藥糜粥死者减少)視事五年省費億萬(續後漢/書應慎)
(字仲華為將作大匠發摘衆姦皆極其刑/豪滑之吏累迹視事五年省費億萬也)豪滑之吏累
迹上受一大錢(劉寵拜㑹稽太守徴為將作大匠有老/叟五六人持百錢送寵寵為一人受一)
(文大/錢)勤苦賜秩(馬延為將作大匠成帝/以勤苦賜秩中二千石)坐請托免(張奮/為將)
(作大匠坐/請托免)推賢貢士(李固遷將作大/匠常推賢貢士)工無虚張之繕(鄧/豹)
(字伯遲遷大匠工無虚/張之繕徒無飢寒之色)躬親作功為士卒先(謝承後漢/書陳球字)
(伯真拜將作大匠桓帝崩營陵寢/球躬親作功為士卒先百工畢力)省息十億餘萬(汝南/先賢)
(傳應慎遷大匠發摘姦伏除藻飾之無/用割有損之浮費所省息十億餘萬)發摘姦伏(上/)上
疏省宫人(魏志楊阜字義山為將作大匠明帝時初治/宫室發美女充後庭阜上疏欲省宫人諸不)
(見幸者乃召御府吏問後宫人数吏守舊令對曰禁密/不得宣露阜怒杖吏一百数之曰國家不與九卿為密)
(乎帝聞之/而愈敬憚)營造勤勞(何法盛晉春秋王彬字世儒為大/匠以營創勤勞賜闗内侯遷尚書)
(右僕/射)掘地得古尺(晉書將作大匠陳勰掘地得古尺上/書奏曰今尺長於古尺冝以古為正)
(潘岳以為習用己/久不宜復改云)勤濟稱㫖(唐書姜行本為將作大匠/太宗修元成洛陽宫行本)
(總領之以勤濟稱㫖賞賜/甚厚有所遊幸未甞不從)虚費功力(竇璡字之推為將/作大匠修葺洛陽)
(宫璡於宫中鑿池起山崇飾雕/麗虚費功力太宗怒遽令毁之)修奉弛慢(王堪見太子/賔客門調護)
(之/地)若言嘉謀無足可紀(將作少監楊務亷素以功巧用/中興初袁恕己恐其更唘遊娱)
(侈靡之端言於中宗曰務亷致位九卿積有嵗年矣若/言嘉謀無足可紀每宫室營構必務其侈若不棄之何)
(以廣昭聖德由是/左授陵州刺史)
　　丞(沿革見將/作監門)
六典將作監丞四人從六品下(漢將作有丞二人秩本/六百石後漢置一人魏)
(晉因之東晉宋齊有事則置無事則罷梁置一人班第/三陳因之後魏從五品中太和二十二年第七品下北)
(齊丞四人從七品上後周匠師上士一人隋將作丞二/人從六品大業十三年加至從五品皇朝加丞至四人)
(從六/品下)掌判監事凡内外繕造百司供給大事則聽制敇
小事則俟省符以諮大匠而下於署監以供其職
國朝元祐官品令將作監丞從八品下
賜金千斤(札賜將上崩後有一人騎馬馬異常持尺一/      作大匠文曰汝績克成賜汝金千斤)
(因忽不見札乃變/為金稱之有千斤)
　　主簿
六典將作監主簿二人從七品下(晉置主簿員江左有/事則置無事則省梁)
(復置一員七品班第三北齊將作寺有功曹主簿員若/有營作又别立長史司馬主簿各一員隋二人皇朝因)
之掌印勾檢稽失凡官吏之申請粮料俸食差遣假使
必由之以發其事若諸司之應供四署三監之財物器
用違闕随而舉焉
國朝元祐官品令將作監主簿從八品
　
　
　
　
　
　
　
　
　
　
　職官分紀卷二十二
欽定四庫全書
　職官分紀卷二十三
　　　　　　　　　　　　宋　孫逢吉　撰
　　軍器監(少監/附)
隋百官志後周武帝四年初置軍器監
唐職官志軍器監(正四品上武徳初為正三品七年省/八年復置九年又省十年復置北都)
(軍器/監)
唐百官志軍器監監一人正四品上丞一人正七品上
掌繕甲弩以時輸武庫總署二一曰弩坊二曰甲坊主
簿一人正八品下録事一人從九品下(武徳初有武器/監一人正八品)
(下掌兵仗廐牧少監一人丞二人主簿一人七年廢軍/器監八年復置九年又廢貞觀六年置軍器監開元以)
(前軍器皆出右尚署三年置軍器監有/府八人史十二人亭長二人掌固四人)
六典軍器監監一人正四品上(開元初分少府監至/十六年移向北都)少
監一人正五品上監掌繕造甲弩之屬辨其名物審其
制度以時納于武庫少監為之貳
甲坊署令一人正八品下(周禮考工記曰函人為甲犀/甲七屬兕甲六屬合甲五屬)
(凡為甲必先為容然後置革權其上旅與其/下旅而重若一隋少府有甲鎧署皇朝改焉)丞一人正
九品下監作二人從九品下
弩坊署令一人正八品下(周禮司弓矢掌四弩凡/弩夾庾利攻唐大利軍)
(戰野戰考工記弓人攻六材必以其時幹也者以/為逺角也者以為疾筋也者以為深膠也者以為)
(和絲也者以為固漆也者以為受霜露凡取幹之/道有七柘為上檍次之檿桑次之橘次之木瓜次)
(之荆次之竹為下隋/有弓弩者皇朝改馬)丞一人正九品下監作二人
從九品下令各掌其所修之物督其繕造辨其麤
良丞為之貳凡財物之出納庫藏之儲備必謹而
守之
國朝軍器監掌造軍器及什物之事
元祐官品令軍器監正六品少監從六品
熈寧六年六月置監使専其任以兩制二人領焉總内
外軍器之政仍罷三司曺案以西作坊置監十一月遣
著作佐郎朱伯虎等齎積利軍器付逐州軍為式製造
(初軍器四庫𨽻三司在京及諸路造作悉多雜惡又河/北久不用兵其弊尤甚初命置監專領其事至是以様)
(付諸路仍遣/官分往諭之)
　　丞
六典軍器監丞二人正五品掌判監事及材革出入之
數工徒衆寡之役皆督課焉
國朝元祐官品令軍器監丞從八品
　　主簿(沿革見/監門)
六典軍器監主簿一人正八品上掌印及勾檢稽失
國朝元祐官品令軍器主簿從八品
　　都水使者
前漢百官表水衡都尉(應劭曰古山林之官曰衡掌諸/池苑故稱水衡張晏曰主都水)
(及上林苑故曰水衡主諸官故曰都有卒/徒武事故曰尉師古曰衡平也主平稅入)武帝元鼎二
年初置掌上林苑有五丞屬官有上林均輸御羞禁圃
輯濯鍾官技巧六廐辨銅九官令丞(如淳曰御羞地名/在藍田揚雄謂之)
(御宿三輔黄圖御羞地名輯音集濯直孝反船官鍾官主/鑄錢辨銅主分别銅之種類也師古曰御宿即今長安)
(城南御宿川也不在藍田羞宿聲相近故或云御羞或/云御宿耳羞者珍羞所出宿者止宿之義漢舊儀天子)
(六廐馬皆萬匹據此表太僕屬官以有大廐未央輅軨/騎馬騊駼承華而水衡又云大廐技巧官是則技巧之)
(徒供六廐者其/官别屬水衡)又衡官水司空都水農倉又甘泉上林
都水七官長丞皆屬焉上林有八丞十二尉均輸四丞
御羞兩丞都水三丞禁圃兩尉甘泉上林四丞成帝建
始三年省技巧六廐官王莽改水衡都尉曰予虞初御
羞上林衡官及鑄錢皆屬少府
後漢百官志世祖改都水屬郡國孝武帝初置水衡都
尉秩比二千石職主上林苑有離宮燕休之處世祖省
之并其職於少府每立秋貙劉之日輒暫置水衡都尉
事訖乃罷又省水衡屬官令長丞尉二十餘人
魏略水衡都尉舊主上林苑魏朝主天下水軍舟船器
械
晉職官志渡江後哀帝省都水長孝武復置都水使者
漢水衡之職也漢又有都水長丞主陂池灌溉保守河渠
屬太常漢東京省都水置河隄謁者魏因之及武帝省
水衡置都水使者一人以河隄謁者為都水官屬及江
左省河隄謁者置謁者六人
宋百官志都水使者一人掌舟船及運部魏世主天下
水軍舟船器械晉武省水衡置都水使者而河隄為都
水官屬有參軍二人謁者一人令史减置無常員晉西
朝有參軍而無謁者則江左置也懐帝永嘉六年胡入
洛陽都水使者爰濬先出督運得免然則武帝置職便
掌運矣江左省河隄
隋百官志梁以都水使者為太舟卿是為冬卿置丞及
功曺主簿太舟卿梁初置水臺使者一人參軍事二人
河隄謁者八人七年改焉位視中書郎列卿之最末者
也主舟航隄渠陳太舟卿(中二/千石)後齊都水臺管諸津橋
使者二人參軍十人又領都尉合昌坊城等三局尉皆
分司諸津梁隋都水臺使者及丞各二人參軍三十人
河隄謁者六十人録事二人領掌船局都水尉二人又
領諸津上津每尉一人丞二人中津每尉丞各一人下
津每典作一人津長四人開皇三年廢都水臺十三年
復置仁夀元年改臺為監更名使者為監十二年都水
監改為使者增為正五品丞為従七品統舟檝河渠二
署舟檝署每津置尉一人五年又改使者為監四品加
置少監為五品後又改監為令(從三/品)少監為少令(從四/品)
唐職官志都水監龍朔二年改都水為司津監咸亨元
年復舊垂拱元年改都水監為水衡監
　水都　監使者二人(正五/品上)掌川澤津梁之政令總舟檝河
渠二署之官屬凡虞衡之採捕渠堰陂池之壊决水田
斗門之灌漑皆行其政令丞二人主簿二人録事一人
府五人史十人掌固三人
六典都水使者二人正五品上(夲周官川衡之職漢太/常大司農少府内史主)
(主爵中尉其屬官各有都水長丞至成帝以都水官多/置左右使者各一人則劉向䕶左都水使者是也至哀)
(帝罷之晉置都水臺都水使者一人掌舟檝之事官品/第四又有左右前後中五水衡晉起居注及元康百官)
(表陳慎戴熊俱以都水使者領水衡都尉宋孝武帝省/都水臺置水衡令齋氏復置都水臺使者一人梁天監)
(七年改太舟卿為冬卿班第九吏員依晉又加當闗四/人陳因之後魏亦二官並置建都水使者正第四品中)
(氷衡都尉從五品中太和二十二年都水使者従五品/而省水衡北齊都水臺使者二人後周有司水中大夫)
(一人隋開皇三年省都水入司農十三年復置仁夀改/為都水監煬帝復為使者正五品大業五年又改使者)
(為監加至四品又置少監五品後改監為令從三品少/監為少令從四品皇朝改為都水署𨽻將作令從七品)
(下貞觀中復為都水使者從五品上龍朔二年改為司/津監咸亨元年復為都水使者光宅元年改水衡都尉)
(神龍元/年復舊)掌同唐職官志
舟檝署令一人正八品下(漢中尉屬官有都船/令丞水衡都尉有輯)
(濯令晉水衡令各有船曹吏齊職儀有船官典/軍一人後周有舟上中士一人隋都水使者領)
(掌地局都尉二人煬帝改為/舟檝署令一人皇朝因之)丞二人正九品下(漢有都/船丞輯)
(濯丞隋煬帝置舟檝/署丞二人皇朝因之)令長公私舟船及運漕之事丞為
之貳諸州運至京都者則經其往來理其隱失使監漕
監之
河渠署令一人正八品下(秦及兩漢都水衡屬官有河/隄謁者則河渠之職也隋煬)
(帝取史記河渠書之義以/名署令一人皇朝因之)丞一人正九品上令掌供川
澤魚醢之事丞為之貳
諸津令一人正九品上(列女傳有趙津吏女自後無聞/晉令都津渡二十四所各置監)
(津吏一人北齊三局尉皆分司諸津橋之事後周有掌/津中士一人掌津渡川瀆之制而為之橋梁隋都領諸)
(津上津每尉一人丞二人中津尉一人丞一人下津/尉一人每津典作一人津長四人皇朝改置令丞)丞
一人從九品下(皇朝因隋置諸津在京兆河南界/者𨽻都水監在外者𨽻當界州)諸津
令各掌其津濟渡舟梁之事丞為之貳
國朝初欲修水官故専置都水監以代三司河渠司事
欲重其任以御史知雜判監事後亦不常其官嘉祐八
年以龍圖閣直學士吏部郎中知審官院韓贄兼判都
水監初置都水監以知雜御史判至是知雜趙抃辭以
不知水事故命贄焉
都水監掌内外河渠修完隄堰䟽導水勢及判水運之
事
元祐官品令都水使者正六品
有巧思(晉諸公讃陳勰字太和殿中將軍有巧思遷/都水使者楊佺期洛陽記云千金堤勰所起)　起
千金堤(上/)獻甫知死(唐尚獻甫善于天文則天時為渾/儀監長安三年獻甫奏曰臣夲命)
(納音在金令熒惑犯士諸侯太史之位熒惑火也火能/尅金是將死之兆則天曰朕為卿無憂矣其秋獻甫為)
(水衡都尉謂曰水能生金令又去/太史之位卿無憂其秋獻甫卒)修狹河岸扼束水勢
(國朝治平二年賞狹河官吏初嘉祐六年以汴河久不/浚命都水監與江淮兩浙荆湖制置發運使李肅之相)
(度利害都水監奏汴河自西以上至南京道直流駛不/須浚治自南京水道至汴河口水濶散漫以故多淺欲)
(乞自南京至都門三百里修狹河木岸扼束水勢令深/駛為之可足詔從之而岸木不足又募民出雜稍度以)
(為僧凡用梢椿竹索三百八十四萬四千為岸二萬一/千四百步自祖宗時固以嘗狭河其後不復狭方興是)
(役議者以為罕見閧然以/為不利及成人皆便之)
　　丞(沿革見/監門)
六典丞二人從七品上(前漢都水衡皆有丞後漢省晉/初置都水使者有㕘事二人盖)
(丞之職也宋因之孝武帝都水臺置水衡令亦無丞梁/天監七年置大舟卿始置丞一人班第一陳氏因之後)
(魏有參事六人北齊有㕘事一人并丞之任也隋初置/都水臺有丞二人正第八品上大業三年加從七品皇)
(朝為都水置丞從八品下貞觀中改為/使者以署為監加丞秩至從七品上)掌判監事凡京
畿諸水禁人因灌漑而有費者及引水不利而穿鑿者
其應入内諸水有餘則任諸王公公主百官家節而用
之
國朝嘉祐三年孫琳王叔夏並知監丞公事
熙寜四年宫苑使帶御器械程助為都大提舉黄御河
同簽書外都水監丞公事
元祐官品令都水監從八品
　　主簿
六典主簿一人從八品下(晉令水衡都尉置主簿一人/左右前後中五水衡皆有主)
(簿梁天監七年大舟主簿七班之中第三與宗正主簿/同後魏北齊並不置大業中置主簿一人皇朝因之)
掌印勾檢稽失凡運及漁捕之有程者㑹其月日而為
之糾舉
國朝元祐官品令都水監主簿從八品
　
　
　
　
　
　
　
　
　
　
　
　
　職官分紀卷二十三
欽定四庫全書
　職官分紀巻二十四
　　　　　　　　　　　　宋　孫逢吉　撰
　　殿中省
漢儀注省中有五尚即尚食尚冠尚衣尚帳尚席或云
秦置六尚謂尚衣尚冠尚食尚沐尚席尚書若今殿中
之任
南齊百官志内外殿中監各一人
隋百官志後齊殿中局殿中監四人(掌駕前奏引行事/制請修補春耕則)
(進耒/耜)𨽻門下省隋髙祖門下省統殿中局監二人直長
四人煬帝取殿内監名以為殿内省置監(正四/品)少監(從/四)
(品/)丞(從五/品)各一人掌諸供奉又有奉車都尉十二人掌
進御輿馬統尚食尚藥尚衣尚舍尚乘尚輦等六局各
置奉御二人正五品皆置直長以貳之正七品尚食直
長六人又有食醫員尚藥直長四人又有侍御醫司醫
醫佐員尚衣即舊御府也改名之有直長四人尚舍即
舊殿中局也改名之有直長八人𨽻門下省
唐百官志殿中省監一人從三品少監二人從四品上
丞二人從五品上監掌天子服御之事其屬有六局曰
尚食尚藥尚衣尚乘尚舍尚輦少監為之貳
六典殿中省監一人從三品(魏氏初置殿中監品第七/晉宋因之齊有内殿中監)
(八人外殿中監八人梁初位不登七班者别署藴位勲/位殿中外監為三品藴位内監為三品勲位陳因之然)
(其官甚微後魏殿中監從五品下北齊門下省屬官有/殿中監四人隋外為殿内局監二人品正第六下大業)
(三年分門下省尚食尚藥御府殿内等八局太僕寺車/府驊騮等署置殿内省監正四品少監從四品丞從五)
(品各一人掌諸供奉又有奉車都尉十二人掌進御輿/馬統六局皇朝因改曰殿中省龍朔二年殿中監改中)
(御府監為中御/大監咸亨復舊)掌乘輿服御之政令總尚食尚藥尚衣
尚舍尚乘尚輦六局之官屬(舊屬官又有天藏府/開元二十三年省)備其
禮物而供其職事少監為之貳凡聽朝則率其屬執繖
扇以列於左右凡大祭祀則進大珪鎮珪於壝門之外
既事而藏之凡行幸則侍奉於仗内若逰燕田獵則驂
乘以從焉(今内别置閑廐使其務多分殿中及太僕之/事至於輿輦車馬則使掌其内監知其外逰)
(燕侍奉皆/不與焉)若元正冬至夫朝㑹則跪而進爵若和合御
藥則監視而甞之
尚食局奉御二人正五品下(周禮有膳夫内饔秦置六/尚有尚食之名如淳以為)
(主天子物曰尚漢因之後遂省并騣於太官至北齊門/下省統六局尚食局有典御二人丞監各四人又有集)
(書省統三局有中尚食局典御二人監四人品與尚食/同後周有内膳上士二人中士四人凡進食必先嘗之)
(至隋開皇初門下省統尚食局有典御二人直長四人/食醫四人大業三年分屬殿内改典御為奉御員二人)
(正五品上皇朝因之龍朔二/年改為奉膳大夫咸亨復故)
直長五人正七品上(隋開皇初置四人從七品下大業/三年加置六人増品為正第七上)
(皇朝因之/減置五人)
食醫八人正九品下(周禮有食醫中士二人掌和王之/六食六飲六膳百饈百醤八珍之)
(齊隋尚食局有食醫皇朝加置八/人後周置主食主膳皇朝因之)
主食十六人(後周内膳有/主食十二人)奉御掌供天子之常膳随四
時之禁適五味之宜當進食必先嘗凡天下諸州進甘
滋珍異皆辨其名數而謹其儲供直長為之貳
尚藥局奉御二人正五品下(自陳梁後魏已往皆太醫/兼其職北齊門下省統尚)
(藥局有典御二人侍御師四人尚藥監四人總御藥之/事又集書省統三局有中尚藥局典御二人丞二人中)
(謁者僕射二人總知中宫醫藥之事隋門下省統尚藥/局典御二人正五品下侍御醫四人正七品上直長四)
(人正七品下醫師四十人大業三年分屬殿内改為奉/御皇朝因之龍朔二年改為奉醫大夫咸亨元年復故)
直長四人正七品上(隋置正七品下煬帝加/為正七品上皇朝因之)
侍醫四人從六品上(北齊上藥局有侍御師四人/隋有侍御醫四人皇朝因之)
主藥十二人藥童三十人(漢有藥丞主簿後周有主藥/六人隋有四人藥童二十四)
人
司醫四人正八品下(隋大業中置/皇朝因之)
醫佐八人正九品下(隋大業中置皇朝因之貞元十五/年司醫加置一人醫佐加置兩人)
(仍留受翰林醫官/所司不得主擬)奉御掌合和御藥及診候之事直長
為之貳凡藥有上中下之三品(上藥為君養命以應天/中藥為臣養性以應人)
(下藥為佐以應地/逓相宣攝以為用)凡合藥宜用一君三臣九佐方家之
大經也必辨其五味三性七情然後為和劑之節五味
謂酸鹹甘苦辛酸屬肝鹹屬腎甘屬脾苦屬心辛屬肺
三性謂寒温平七情謂有單行者有相須者有相使者
有相畏者有相惡者有相反者有相殺者其用又有四
焉曰湯丸酒散視其病之深淺所在而服之診脉辨寸
闗尺之三部以調四時沈浮滑澁之節而知病之所在
在胸鬲者先食而後服藥在心腹者先服藥而後食凡
合和御藥與殿中監視其分劑藥成先嘗而進焉(合藥/供御)
(門下中書司别長一人并當大將軍衛别一人與殿中/監尚藥奉御等監視藥成醫佐以上先嘗然後封印冩)
(夲方方後具注年月日監藥者偏署姓名俱奏餌藥之/日尚藥奉御先嘗次殿中監嘗次皇太子嘗然後進御)
侍御醫掌診候調和
司醫醫佐掌分療衆疾
尚衣局奉御二人從五品上(周禮有司服中士二人掌/王之吉凶衣服辨其名物)
(與其用事戰國有尚衣尚冠之職秦漢少府屬官有御/府令丞掌供御服後漢有掌冠者典官婢作中衣服及)
(補浣之事魏因之晉屬光禄勲東晉宋大明中改尚方/曰左右御府各置令丞一人後廢帝初省御府署中置)
(𨽻右尚方其後又置至齊髙祖省文帝置初宋氏用五/品勲位明帝改用二品淮南䑓御史掌金銀紙帛足諸)
(造作以供奉及妃主六宫梁陳無御府其職𨽻左尚方/後魏有掌服郎從六品上北齊門下省統主衣局都統)
(各二人大周有司服之士二人中士二人隋門下省有/御府局監二人大業三年分屬殿内省其後又改為尚)
(衣局皇朝因之龍朔二年/改為奉冕大夫咸亨復舊)
直長四人正七品下(隋改御府為尚衣局始置/直長領主衣皇朝因之)
主衣十六人(隋置皇/朝因之)
尚衣奉御掌供天子衣服詳其制度辨其名數而供其
進御直長為之貳凡天子之冕服十有三一曰大裘冕
二曰衮冕三曰鷩冕四曰毳冕五曰絺冕六曰𤣥冕七
曰通天冠八曰武弁九曰弁服十曰黒介幘十一曰白
紗帽十二曰平巾幘十三曰翼善冠凡天子之大圭曰
珽長三尺鎮圭長尺有二寸有事于郊廟社稷則出之
于内將享至于中壝門則奉鎮圭于監而進既事復受
而藏之凡大朝㑹則設案朝畢而撤焉
尚舍局奉御二人從五品上(周禮有掌舍掌行所觧止/之處帷幕幄帟之事漢少)
(府屬官有守宫令丞掌宫殿陳設魏殿中監掌帳設監/䕶之事晉宋以下其職並在殿中監隋煬帝置殿内監)
(改殿内局為尚舍局置奉御二人正五品皇/朝因之龍朔二年改奉宸大夫咸亨復舊)
直長六人正七品下(隋煬帝置八人/皇朝减二人)
幕士八十人(皇朝置掌供御及/殿中雜張設之事)奉御掌供殿張設供具
湯沐而潔其洒掃直長為之貳凡大駕行幸預設三部
帳幕有古帳大帳次帳小次帳小帳凡五等之帳各三
是為三部其外置排城以為蔽捍
尚乘局奉御四人從五品上(自秦漢以來其職皆在太/僕北齊大僕驊騮署有奉)
(乗十人管十二閑馬隋煬帝改之置尚乘局皇朝因之/増置奉御四人一人掌左六閑馬一人掌右六閑馬一)
(人掌粟草飼飬請受配給及勾勘出入破用之事一人/掌鞍韉轡勒供馬調度及療馬醫藥料度之事龍朔二)
(年改奉駕大夫咸亨元年復故開元二十二年减/二人先是别置閑廐使十二閑𨽻焉猶屬殿中)
直長十人正七品下(隋煬帝置十四人/皇朝開元减四人)
奉乘十八人正九品下(後漢有奉乘郎從五品下後周/左右廐各有奉乘二十人隋煬)
(置尚乘局有奉乘十人皇朝加置二十/四人每閑二人開元二十三年减六人)
習馭五百人(後周左右廐各有馭夫一百二十人皇/朝加置習馭五百掌調習六閑之馬)
掌閑五千人(皇朝置掌分飼/飬六閑之馬)
司庫一人司廪二人典事五人獸醫七十人奉御掌内
外閑廐之馬辨其麤良而率其習馭直長為之貳六閑
一曰飛黄二曰吉良三曰龍媒四曰騊駼五曰駃騠六
曰天苑左右凡十有二閑分為二廐一曰祥麟二曰鳯
苑以繫飼馬(今仗内有飛龍祥麟鳳苑鵷鸞吉良六羣/等六廐奔星内駒等兩閑仗外有左飛右)
(飛左萬右萬等四閑東/南内西南内等兩廐)凡外牧進良馬印以三花飛風
之字而為誌焉(細馬次馬送尚乘局於尾側依左右閑/印以三花其餘雜馬送尚乘者以風字)
(印印右膊以飛/字印印左膊)
奉乘掌率習馭掌閑駕士及秣飼之法凡馭馬必視其
齒歴勞逸而調習之(馬四年而兩齒五年而四齒六年/而六齒成矣七年而右一齒齨八)
(年而上下兩邊各二齒缺九年而右上下盡缺十年而/下兩齒齨十一年而下四齒齨十二年而盡十三年下)
(兩齒平十四年下四齒平十五年下盡平十六年上兩/齒齨十七年上四齒齨十八年上盡齨十九年上兩齒)
(平二十年/上盡平)獸醫掌療馬病(凡馬病灌而行之觀其病之/所發療馬病有五勞久歩則)
(生筋勞久立則生骨勞久汗不乾則生皮勞汗未差乾/燥而飼飲之則生氣勞驅馳無節則生血勞有傷寒者)
(有傷熱者有瘍者/咸據經方以療焉)
尚輦局奉御二人從五品上(周禮小司徒中大夫二人/掌六畜車輦又巾車下大)
(夫二人掌王后之五輅輦車組輓有翣羽盖故古人謂/牽為輦春秋宋萬以乘車輦其母秦始皇乃去其輪而)
(輿之漢代遂為人君之乘後漢有乘輿六輦魏晉小出/則乘之及過江而亡太元中謝安率意而作及破苻堅)
(得之形制無差大小如一時人嗟其黙識朱武執慕容/超獲金鉦輦古之輦輿大率以尺為度齊武帝造大小)
(二輦雕餙甚工下欄轅軛悉金花銀獸梁大輦中方八/尺左右開四望金鸞棲軛隋有六輦大禮皆乘之秦漢)
(魏晉並太僕屬官車府令掌之東晉省太僕遂𨽻尚書/駕部宋齊梁陳車府丞乘黄令丞掌之後魏北齊則乘)
(黄車府令兼長之後周則司車輅主之隋又乘黄車府/令兼掌之煬帝置殿内省尚輦局奉御二人正五品皇)
(朝因之為從五品上龍朔二年/改為奉轝大夫咸亨元年復舊)
直長四人正七品下(隋煬帝置皇朝因之又置掌扇掌/翰等員掌執扇及紙筆硯雜供奉)
(之/事)
掌輦二人正九品(皇朝初置四人開元二十三年减二/人又置主輦奉輿等員掌率主輦以)
(供其/事)
主輦四十二人(皇朝置凡七/輦輦六人)
奉轝十五人(皇朝/置之)
尚輦奉御掌輿輦繖扇之事分其次叙而辨其名數直
長為之貳凡大朝㑹則陳於庭大祭祀則陳於廟(輦有/七一)
(曰大鳯二曰大芳三曰仙逰四曰小輕五曰芳亭六曰/大王七曰小王轝有三一曰五色二曰常平其用如七)
(輦之儀三曰/腰輿則常御)
凡大朝㑹及祭祀則出之於内旣事復進而藏之凡繖
扇大朝㑹則繖二扇一陳之于庭(孔雀扇一百五十有/六分居左右舊翟尾)
(扇開元初改為/繡孔雀以從省)若常聽朝皆去扇左右各留其三以備
常儀(崔豹古今注云華蓋黄帝所作也與蚩尤戰于涿/鹿之野常有五色雲氣金枝玉葉止于帝上有花)
(葩之象故因作華蓋也通俗文曰張帛辟雨謂之繖蓋/也古今注曰雀尾扇起於殷代髙宗有雊雉之祥服章)
(多用翟羽周制以為皇后夫人之車服輦/有翣即緝翟羽為扇翣以障蔽風麈也)
國朝元祐官品令尚食尚藥尚醖尚衣尚舍尚輦奉御
從七品
　　監(沿革見/殿中省)
國朝元祐官品令殿中監正四品
　　少監(沿革見/殿中省)
六典殿中少監二人從四品上(隋煬帝置一人從四品/皇朝加置二人龍朔咸)
(亨随省/改復)
國朝元祐官品令殿中少監從五品
　　丞(已見殿/中省)
六典殿中省丞二人從五品上(隋煬帝置一人從五品/皇朝加置二人龍朔二)
(年改中御大夫/咸亨元年復舊)
國朝元祐官品令殿中丞從七品
　　尚衣奉御(沿革見殿/中省門)
造衮冕依典式(唐□立徳隋殿内少監毗之子也毗初/以藝知名立徳與弟立夲早傳家業武)
(徳中累除尚衣奉御立徳所造衮冕大裘等/六服并腰輿傘扇咸依典式時人稱之)
　
　職官分紀卷二十四
欽定四庫全書
　職官分紀卷二十五
　　　　　　　　　　　　宋　孫逢吉　撰
　　内官
前漢外戚傳漢興因秦之稱號帝母稱皇太后帝祖母
稱太皇太后適稱皇后妾皆稱夫人又有美人良人八
子七子長使少使之號至武帝制媫妤娙娥容華充衣
各有爵位而元帝加昭儀之號凡十四等云昭儀位視
丞相爵比諸侯王媫妤視上卿比列侯娙娥視中二千
石比闗内侯容華視正二千石比大上造美人視二千
石比少上造八子視千石比中更充衣視千石比左更
七子視八百石比右庻長良人視八百石比左庻長長
使視六百石比五大夫少使視四百石比公乗五官視
三百石順常視二百石無㳙(言無所/不絜)共和娯靈保林良
使夜者皆視百石上家人子視有秩斗食云(採擇良家/子以入宫)
(未有職號但稱家人子也斗食為佐/使言一嵗不滿百石日食一斗二升)
後漢皇后紀論曰夏殷以上后妃之制其文略矣周禮
王者立后三夫人九嬪二十七世婦八十一御妻以備
内職焉后正位宫闈同體天王三夫人坐論婦禮九嬪
掌教四徳世婦主知䘮祭賔客女御序于王之燕寢頒
官分務各有典司女史彤管記功書過居有保阿之訓
動有環佩之響所以能述宣隂化修成内則閨房肅雍
險謁不行者也故康王晩朝闗雎作諷宣王晏起姜氏
待罪齊桓有如夫人六人漢光武中興六宫稱號唯皇
后貴人貴人金印紫綬奉不過粟數十斛又置美人宫
人采女三等並無爵秩嵗時賞賜充給而已漢法常因
八月筭人(筭/賦)遣中大夫與掖庭丞及相工於洛陽鄉中
閲視良家童女年十三以上二十以下姿色端麗合法
相者載還後宫擇視可否乃用登御所以明慎聘納詳
求淑哲明帝聿遵先㫖宫教頗修登建嬪后必先令徳
内無出閫之言權無私溺之授可謂矯其弊矣向使因
設外戚之禁編著甲令改正后妃之制貽厥方來豈不
休哉
晉后妃列傳夏商以上六宫之制其詳靡得而聞焉姬
劉以降五翟之規其事可略而言矣周禮天子立一后
三夫人九嬪二十七世婦八十一御妻以聽王者内政
南史后妃傳六宫位號前史不同晉武帝采漢魏之制
置貴嬪夫人貴人是為三夫人位視三公淑妃淑媛淑
儀修華修容修儀媫妤容華充華是為九嬪位視九卿
其餘有美人才人中才人爵視千石以下宋武帝省二
才人其餘用晉制按貴嬪魏文帝所制夫人武帝初建
魏國所制貴人漢光武所制淑妃魏明帝所制淑媛魏
文帝所制淑儀修華晉武帝所制修容魏文帝所制修
儀魏明帝所制媫妤容華前漢舊號充華晉武帝所制
美人漢光武所制及孝武孝建三年省夫人置貴妃位
比相國進貴嬪比丞相貴人比三司以為三夫人又置
昭儀昭容昭華以代修華修容修儀又置中才人充衣
以為散位按昭儀漢元帝所制昭容孝武所制昭華魏
明帝所制中才人晉武帝所制充衣前漢舊制及明帝
泰始二年省淑妃昭華中才人充復置脩華脩儀脩容
才人良人三年又省貴人置貴姬以備三夫人之數又
置昭華増淑容承徽列榮以淑媛淑儀淑容昭華昭儀
昭容脩華脩儀脩容為九嬪媫妤容華充華承徽列榮
凡五職亞九嬪美人才人良人三職為散役其後帝留
心後房擬百官備置内職焉及齊高帝建元元年有司
奏置貴嬪夫人貴人為三夫人脩華脩儀脩容淑妃淑
媛淑儀媫妤容華充華為九嬪美人中才人為散職三
年太子宫置三内職良娣比開國侯寶林比五等侯才
人比駙馬都尉及永明元年有司奏貴妃淑妃並加金
章紫綬佩于填玉淑妃舊擬九棘以淑為温恭之稱妃
為亞后之名進同貴妃以比三司夫人之號不殊蕃國
降淑媛以比九卿七年復昭容位在九嬪焉梁武撥亂
反正深鍳奢逸配徳早終長秋曠位定令制貴妃貴嬪
貴姬為三夫人淑媛淑儀淑容昭華昭容昭儀脩華脩
儀脩容為九嬪媫妤容華充華承徽列榮為五職美人
才人良人為三職東宫置良娣寶林分為二職及簡文
元帝出自儲蕃或廹在拘置或逼于㓂亂且妃並先殂
更不建椒閫陳武光膺天厯以朴素自居故後宫員位
其數多闕文帝天嘉之後詔官職備員其所制立無改
梁舊編之令文以為法然帝性恭儉而嬪嬙不備宣帝
後主無所改作今總綴緝以立此篇云
北史后妃列傳後魏漢孝文改定内官左右昭儀位視
大司馬三夫人視三公三嬪視三卿六嬪視六卿世婦
視中大夫御女視元士後置女職以典司視尚書令僕
作司大監女侍中三官視二品監女尚書美人女史女
賢人女書史書女小書女五官視三品中才人供人中
使女生才人恭使宫人視四品青衣女酒女饗女食奚
官女奴視五品及齊神武文襄俱未踐尊極神武嫡妻
稱妃其所聘茹茹女稱為茹茹公主文襄既尚魏朝公
主故無别號兩宫自餘姬侍並稱娘而已文宣一後庭雖
有夫人嬪御之稱然未具貟數孝昭内職甚少唯楊嬪
才貎兼美復是貴家襄城王母桑氏有徳行並蒙恩禮
其餘無聞焉河清新令内婦依古制有三夫人九嬪二
十七世婦八十一御女又凖漢制置昭儀有左右二人
比丞相其𢎞徳正徳崇徳為三夫人比三公光猷昭訓
隆徽為上嬪比三卿宣徽凝暉宣明順華凝華光訓為
下嬪比六卿正華令則脩訓曜儀明淑芳華敬婉昭華
光正昭寜貞範𢎞徽和徳𢎞猷茂光明信靜訓曜徳廣
訓暉範敬訓芳猷婉華明範艷儀暉則敬信為二十世
婦比從三七品穆光茂徳貞懿曜光貞凝光範令儀内
範穆閨婉徳明婉艶婉妙範暉章敬茂靜肅章穆華慎
妙儀懿明崇明麗則婉儀彭媛脩閑脩靜𢎞慎艶光漪
容徽淑秀儀芳婉貞慎明艶真穆脩範肅容茂儀英淑
𢎞艷正信凝婉英範懐順脩媛良則瑶章訓成潤儀寜
訓淑懿柔則穆儀脩禮昭慎貞媛肅閨敬順柔華昭順
敬寜明訓𢎞儀崇敬脩敬承閑昭容麗儀閑華思柔媛
光懐徳良媛淑猗茂範良信艶華徽娥肅儀妙則為八
十一御女比正四品武成好内並具其員自外又置才
人采女以為散號後主既立二后昭儀以下皆倍其數
又置左右娥英比左右丞相降昭儀比二大夫尋又置
淑妃一人比相國後周氏率由姬制内職有序文帝創
基脩衽席以儉約武皇嗣厯節情欲於矯枉宣皇外行
其志内逞其欲溪壑難滿采擇無厭人厭苛政弊事實
多文帝之祀忽諸特由於此隋文思革前弊唯皇后當
室傍無私寵婦官位號未詳備焉開皇二年著内官之
式略依周禮省减其數嬪三員掌教四徳視正三品世
婦九員掌賔客祭祀視正五品女御三十八員掌女功
絲枲視正七品又采漢晉舊儀置六尚六司六典逓相
統攝以掌宫掖之政一曰尚宫掌導引皇后及閨閤廪
賜管司令三人掌圖籍法式糺察宣奏典琮三人掌琮
璽器玩二曰尚儀掌禮儀教學管司樂三人掌音律之
事典賛三人掌導引内外命婦朝見三曰尚服掌服章
寳藏管司飾三人掌簪珥花奩典櫛三人掌巾櫛膏沐
四曰尚食掌進膳先嘗管司醫三人掌方藥卜筮典器
三人掌彛器皿五曰尚寢掌帳帷牀褥管司筵三人掌
鋪設洒掃典執三人掌傘扇燈燭六曰尚工掌營造百
役管司制三人掌衣服裁縫典㑹三人掌財帛出入六
尚各三員視從九品六司視勲品六典視外二品初文
獻劉皇后功參歴試外預朝政内擅宫闈懐嫉妬之心
虚嬪妾之位不設三妃防其上通自嬪以下置六十員
時又抑損服章降其品秩至文獻崩後始置貴人三人
増嬪至九員世婦二十七員御女八十一員貴人等闗
掌宫闈之務六尚以下皆分隸焉煬帝時后嬪妃御無
釐婦職唯端容麗飾陪從宴逰而已帝又參詳典故自
製佳名著之於令貴妃淑妃徳妃為三夫人品正第一
順儀順容順華修儀修容修華充儀充容充華是為九
嬪品正第二媫妤一十二員品第三美人才人一十五
員品正第四是為世婦寶林二十四員品正第五御女
二十四員品正第六采女三十七員品正第七是為女
御總一百二十以叙於宴寢又有承衣刀人皆趨侍左
右並無員數視六品以下時又増置女官凖尚書省以
六局管二十四司一曰尚宫局管司言掌宣𫝊奏啓司
簿掌名録計度司正掌格式推罰司闈掌門閤管籥二
曰尚儀局管司籍掌經史教學紙筆几案司樂掌音律
司賔掌賔客司賛掌禮儀賛相導引三曰尚服局管司
璽掌琮璽符節司衣掌衣服司飾掌湯沐巾櫛玩㺯司
仗掌仗衛戎器四曰尚食局管司膳掌膳羞司醖掌酒
醴醯醢司藥掌醫藥巫劑司膳掌廪餼柴炭五曰尚寢
局管司設掌牀席帷帳鋪設洒掃司輿掌輿輦傘扇執
持羽儀司苑掌園籞種植蔬菜𤓰果司燈掌火燭六曰
尚工局管司製掌營造裁縫司寳掌金玉珠璣錢貨司
綵掌繒帛司織掌織染六尚二十二司員各二人唯司
樂膳貟各四人每司又置典及掌以貳其職六尚十人
品從第五司二十八人品從第六典二十八人品從第
七掌二十八人品從第九女史流外量局閒劇多者十
人以下無定員數聨事分職各有司存焉
唐書后妃𫝊唐因隋制皇后之下有貴妃淑妃徳妃賢
妃各一人為夫人正一品昭儀昭容昭媛脩儀脩容脩
媛充儀充容充媛各一人為九嬪正二品媫妤九人正
三品美人九人正四品才人九人正五品寶林二十七
人正六品御女二十七人正七品采女二十七人正八
品其餘六尚諸司分典乗輿服御龍朔二年宫名改易
内職皆更舊號咸亨二年復開元中舊𤣥宗以皇后之
下立四妃法帝嚳也而后妃四星一為正后今既立正
后復四妃非典法也乃於皇后之下立惠妃麗妃華妃
等三人之位以代三夫人為正一品又置六儀六人為
正二品美人四人為正三品才人七人為正四品尚宫
尚儀尚服各二人為正五品自六品至九品即諸司諸
典職員品第而序之後亦用前號
新唐書后妃傳開元時以后下復有四妃非是乃置惠
麗華三妃六儀四美人七才人而尚宫尚儀尚服各二
人參合前號大抵踵周官相損益云
六典内官(春秋傳曰不腆先君之嫡以備内官又曰内/官不及同姓杜預曰謂嬪御也周官有夫人)
(九嬪世婦女御之位聽天下之内治漢晉以來雖有位/號多不盡備隋氏法周官而悉置焉則夫人嬪媫妤美)
(人才人寳林御女采女等充百二十位宫中有六尚以/備衆職謂之宫官皇朝因之今上天徳溥施猶防女寵)
(故首内官將以垂/範而六尚仍舊)
妃三人正一品(惠妃麗妃華妃婦徳婦容婦言婦功可/以坐而論禮者則進無則闕焉其後復)
(置貴/妃)夫人佐后坐而論婦禮者也其于内則無所不統
故不以一務名焉
六儀六人正二品(周官九嬪之位也夏后氏因三夫人/増以三三而九列九嬪之位漢初無)
(聞至武帝始制媫妤娙娥容華充衣數不至九其位在/嬪後魏孝文改定内官隋氏依周官盡定其名秩皇朝)
(初因之今上制六儀/之位以備其職焉)掌教九御四徳其屬以賛導后之
禮儀(一淑儀二徳儀三賢儀/四順儀五婉儀六芳儀)
美人四人正三品(周官二十七世婦之位也殷人因九之/嬪増以三九二十七列二十七世婦)
(位也其制度増損累代不同漢十四等後漢貴人才人/雖列位號不依世婦之職隋氏依周官制媫妤等二十)
(七人皇朝初因之今復改/制美人之位以備其職)掌率女官修祭祀賔客之事
才人七人正四品(周官八十一女御之位也周人因二/十七世婦増以三九二十七列八十)
(一女御之位舊制沿革略同于上注隋氏依周官制寳/林御女采女等皇朝初因之今上制改才人之位以備)
(其/職)掌序燕寢理絲枲以獻嵗功焉
國朝太祖始用五代之制置司簿掌宫中簿書出納之
事又置司賔並封縣君又置樂使主宫中聲伎並賜裙
帔
太宗置尚宫及太監並知内省事充内宣徽南院使兼
承㫖並司夲部或封國夫人郡夫人又署寳省尚食封
縣君又置司寳司儀司給或授縣君郡君又樂使之下
増置副使又改内省為尚書内省令尚宫太監並號尚
書司給司簿同掌宫籍及司出給改祗候人為御侍衣
服為司衣梳箆為司飾枕被為司寢湯藥為司藥樂使
為仙韶使副使弟子呼供奉又置直筆書省主事改茶
器為翰林局掌御閤為直閤掌宫門為直門掌燈火從
物為直仗針線院為裁縫院又令司簿兼掌八寳司言
兼監班司儀兼承宣掌寳司儀及仙韶使副使仍封縣
君又司記知尚書省内公事而皆賜以裙帔
真宗増置淑儀淑容順儀順容婉儀婉容並從一品在
昭儀上又置貴儀在淑儀之上又置司宫在正四品尚
宫之上
辭輦(前漢成帝逰于後庭嘗欲班媫妤同輦載媫妤辭/曰觀古圖畫賢聖之君皆有名臣在側三代末主)
(乃有嬖女今欲同輦得無近似之乎上善其言而止太/后聞之喜曰古有樊姬今有班媫妤注曰楚王好田樊)
(姬為不食/禽獸之内)當熊(孝元馮昭儀元帝即位二年選入後宫/數至美人後五年就月館生男拜為媫)
(妤建昭中上幸虎圏鬭獸後宫皆坐熊佚出圏攀檻欲/上殿左右貴人等皆驚走馮媫妤直前當熊而立右左)
(格殺熊上問人情驚懼何故當前熊媫妤對曰猛獸得/人而止妾恐熊直至御座故以身當之元帝嗟嘆以此)
(倍敬重焉傅昭儀等皆慙明年馮媫/妤男立為信都王尊媫妤為昭儀)作賦自悼(班媫妤/作賦自)
(悼略云奉共飬于東宫兮託長信之末流共洒掃于帷/幄兮永終無以為期媫妤為趙飛燕之譛求共飬太后)
(于長信宫上/許之作此賦)貴傾後宫(孝成趙皇后夲長安宫人初生/時父母不舉三日不死廼収飬)
(之及壯屬陽阿主家學歌舞號日飛燕成帝嘗微行出/過陽阿主作樂上見飛燕而説之召入宫大幸有女弟)
(復召入俱為媫/妤貴傾後宫也)封其父為侯(廢許皇后欲立趙媫妤皇/太后以出微甚難之乃立)
(封其父臨為成陽侯/後月餘竟立為皇后)德冠後宫(後漢明徳馬皇后馬援/之小女初選入太子宫)
(顯宗即位以為貴人常以皇嗣未廣毎懐憂歎薦達左/右唯恐不及後宫有進見者每加慰納若素所寵引輙)
(増隆遇永平三年春有司奏立長秋宫帝未有啓言/皇太后曰馬貴人徳冠后宫即其人也遂立為皇后)六
劉之寵傾後宫(三十國春秋劉聪納其太保劉殷女為/后非禮夫禮者所以定親踈决嫌疑未)
(聞娶不避宗無禮已甚無禮不亂未之見也于是使兼/大鴻臚李𢎞更拜殷二女為左右貴嬪位在昭儀之上)
(又納殷孫女四人為貴人位次貴/妃之下于是六劉之寵傾後宫)日角偃月之相(順烈/梁皇)
(后年十三選掖庭相工見之驚日此/日角偃月之相相之極貴後果然)正位坤極(有司奏/立長秋)
(宫以梁貴人冝配天/祚正位坤極帝從之)探籌(順帝欲立皇后而貴人有寵/者四人莫知所建議欲探籌)
(以神定胡廣與尚書郭䖍史敞/上䟽諫上從之帝卒不置后)博選良家(晉武帝博選/良家女以充)
(後宫先下書禁天下嫁娶使宦者乗使車給騶騎馳傳/州郡召充選者使楊皇后揀擇后性妬惟取潔白長大)
(其端正美麗者並不見留時卞藩女有美色帝掩扇謂/后曰卞氏女佳后曰藩三世后族其女不可枉以卑位)
(帝乃止司徒李𦙍鎮軍大將軍胡奮廷尉諸葛冲太僕/臧權侍中馮蓀秘書郎左思及世族子女並充三夫人)
(九嬪之列司冀兖豫四州二千石將吏家補良/人以下名家盛族子女多敗衣瘁貎以避之)乗羊車
(武帝多内寵呉平之後復納孫皓宫人數千自此掖廷/殆將萬人而寵幸者甚衆帝莫知所適嘗乗羊車恣其)
(所之至便宴寢宫人乃取竹葉/挿户以鹽汁洒地而引帝車)絳紗繫臂(武帝多選良/家子女以充)
(内職自擇其美/者絳紗繫臂)謝莊為哀䇿都下紙貴(宋武帝殷淑妃/薨謝莊為哀䇿)
(文奏之帝卧覧起坐流涕曰不謂當/今有此才都下傳冩紙墨為之貴)置鐘景陽樓(舊顯/陽昭)
(陽二殿太后皇后所居永明中無太后皇后羊貴嬪居/昭陽殿西范嬪居昭陽殿東寵姬荀昭華居鳯華栢殿)
(中御居所夀昌畫殿南閤置白鷺皷吹二部乾光殿東/西頭置鐘磬両廂皆宴樂處也上數逰幸諸苑囿載宫)
(人從以内深隱不聞端門皷漏聲置鐘于景/陽樓上應五皷宫人聞皷聲則早起粧飾)碧絹蚊㡡
(崔祖思啓陳政事曰宋武節/儉過人張妃房惟碧絹蚊㡡)不立石誌(齊武帝裴皇后/建元元年為皇)
(子妃二年薨諡穆妃塟休安陵時議欲立石誌王儉曰/石誌不出禮起宋元嘉中顔延之為王球石誌素族無)
(名䇿故以記行自爾以來共相祖習儲妃/之重禮絶常例故有哀䇿不煩石誌從之)半靣粧(梁元/帝徐)
(妃以無容質不見禮帝三二年一入房妃以帝眇一/目每知帝將至必為半靣粧以俟帝見大怒而出)疣
誌並㓕(武帝丁貴妃生于樊城初産有神光之異紫氣/滿室故以光為名相者云當大貴少時與鄰女)
(月下紡績諸女並患蚊蚋而貴妃弗之覺郷人魏益徳/將聘之未及成而武帝鎮樊城登樓望見漢濵五采如)
(龍下有女子擘絖則貴妃也又丁氏因人以相者言聞/之于帝帝贈以金環納之時年十四貴妃生而有赤誌)
(在左臂療之不㓕又體多/疣子至是無何並失所在)以皇儲加敬(丁貴妃及太子/定位有司奏曰)
(皇太子副貳宸極率土咸執吏禮既盡禮皇儲則所生/不容無敬王侯妃主常得通信問者及六宫三夫人雖)
(與貴嬪同列並應以敬皇太子之禮敬貴嬪宋元嘉媛/中始與武陵國臣並以吏敬敬王所生潘淑妃路淑)
(貴嬪于宫人雖非小君其義不異與宋泰豫朝議百官/以吏敬敬帝所生事議正同謂宫僚施敬冝同吏禮請)
(神獸門奉牋致謁年節稱慶亦同如此與儲作配率由/盛則以婦踰姑彌乖從序謂貴嬪典章一與太子不異)
(于是貴嬪備典章禮數同乎太子言則稱令貴嬪性仁/恕及居宫接馭自下皆得其歡心不好華飾器服無珍)
(麗未嘗為親戚私謁薨後/簡文帝即位追崇同太后)善候人主顔色(陳後主張貴/妃名麗華性)
(聪慧才辨疆記善候人主顔色薦諸宫女後宫咸徳之/又工獻媚之術以惑上後主怠于政事百司啓奏並因)
(宦者進請後主置貴妃于膝上共决之因参訪外事人/間一言一事貴妃必先知白之由是益加貴寵言無不)
(行内外交納貨賄公行及隋軍尅臺城貴妃與/後主俱入井隋軍出之晉主廣斬之于清溪中)三閣(陳/張)
(貴妃寵冠後廷後主乃于光昭殿前起臨春結綺望仙/三閣髙數十丈並數十間其窓牖壁帶縣楣欄檻之類)
(皆以沉檀香木為之又飾以金玉間以珠翠外施珠簾/内有寳牀寳帳其服玩之屬瑰麗皆近古未有每微風)
(暫至香聞數里朝日初照光映後廷其下積石為山引/水為池植以竒樹雜以花藥後主自居臨春閣張貴妃)
(居結綺閣龔孔二貴嬪居望仙閣並複道交相往來又/有王季二美人張薛二淑媛袁昭儀何媫妤江脩容等)
(七人並有寵逓代以逰其上以宫人有文學者袁大舍/等為女學士後主每引賔客對貴妃等逰宴則使諸貴)
(人及女學士與狎客共賦新詩互相贈答採其尤艷麗/者以為曲調被之新聲選宫人有美色者以千百數令)
(習而歌之分部迭進時以相樂其曲有玉樹後廷花臨/春樂等其略云璧月夜夜滿瓊樹朝朝新大抵所歸皆)
(美張貴妃孔貴嬪之容色張貴妃髪長七尺鬒黒如漆/其光可鑑特聪慧有神采進止閒華容色端麗每瞻視)
(眄睞光采溢目照映左右嘗于閣上靚/粧畢臨軒倚檻宫中遥望飄若神仙)不以八百萬市
珠(隋文獻獨孤皇后突厥嘗與中國交市有珠一篋價/直八百萬幽州總管隂夀白后市之后曰非我所須)
(也當令戎狄止冦將士罷勞未若以/八百萬分賞有功者百寮閒而畢賀)願為貓扼䑕喉(唐/初)
(武后随太宗嬪御居感業寺髙宗復召入宫飬為昭儀/有寵與王皇后蕭良娣逓相譛毁永徽中廢王皇后及)
(蕭良娣皆為庻人囚之别院武昭儀令人皆縊殺之遂/立昭儀為皇后尋追改王姓蟒氏蕭良娣為梟氏良娣)
(初被囚大罵曰願阿武為老䑕吾作貓/兒生扼其喉武后怒自是宫中不畜貓)截手足投酒甕
中(王皇后蕭良娣既被囚武后令人杖之各一百/並截去手足投于酒甕中曰今此二嫗骨醉)骨醉
(上/)諫立宸妃(高宗欲立昭儀武氏為宸妃來濟密表立/諫曰宸妃古無此號事將不可武后既)
(濟等懼不自安后乃抗表稱濟/忠鯁請加賞慰而心實惡之)揮翰立成(太宗徐賢妃/生五月而能)
(言四嵗誦論語毛詩八嵗好屬文太宗聞之納為/才人其所屬文揮翰立成詞華綺贍俄拜媫妤)上䟽
請封禪(徐賢妃名惠妃上䟽曰昔漢武守文之常主猶/登刻玉之符齊桓小國之庸君尚圖泥金之事)
(望陛下推功損已讓徳不居億兆傾心猶闕告成之禮/云亭佇謁未展升中之儀此之功徳足以咀嚼百王網)
(羅千代/者矣)獻髪(𤣥宗楊貴妃天寳九年妃忤旨送歸外第/時吉温與中貴人善温入奏曰婦人智識)
(不逺有忤聖情然貴妃久承恩顧何惜宫中一席之地/上即令中使張韜光賜御饌妃附韜光回奏曰妾忤聖)
(顔罪當萬死衣服之外皆聖恩所賜唯髪膚是父母所/有乃引刀剪髪一繚附獻𤣥宗見之驚惋即使力士召)
(還/)圖其形于别殿(楊貴妃死𤣥宗乃令圖/其形于别殿朝夕視之)六宫師其徳
行(徳宗韋賢妃初為良娣貞元四年/為賢妃上深重之六宫師其徳行)太真(𤣥宗武惠妃/薨後宫數無)
(可意者或奏楊𤣥琰女姿色冠代冝蒙召見時妃衣道/服號曰太真既進見𤣥宗大悦貴妃有娣三人皆有才)
(貎𤣥宗並封國夫人之號長曰大姨封韓國三姨封虢/國八姨封秦國並承恩澤出入宫掖勢傾天下與冄從)
(兄銛錡等娣妹昆仲五家甲第洞開僣擬宫掖每構一/堂費踰千萬計𤣥宗每年幸華清宫國忠娣妹五家扈)
(從每家為一隊貴妃父祖立私廟𤣥宗御製家廟碑文/并書及禄山叛露檄數國忠之罪從幸至馬嵬誅國忠)
(而六軍不散曰賊尚在蓋指貴妃也帝不獲已與/妃訣遂縊死于佛堂國忠乃貴妃之從祖兄也)
　　宫官(沿革見/内官門)
六典宫官(周禮宗伯世婦每公卿二人下大夫四人中/士八人女府二人女史二人鄭𤣥云世婦后)
(宫官也王后六宫女府女史女奴之有才智者魏明帝/逰宴在内選女子知書可付信者為女尚書省奏事晉)
(令有崇徳殿大監尚衣尚食大監並銀章艾綬二千石/崇華殿大監元華食監都監上監銅印墨綬千石女史)
(賢人恭人中使大使碧綸綬宋明帝留心後房擬外百/官備置其職而齊梁陳不見後魏後周亦擬外官置内)
(職隋文帝置六尚六書司六典以掌宫官之職六尚視/從九品六司視勲品六典視流外二品煬帝改置六尚)
(局職掌略同皆加其品秩一尚宫局管司言掌宣傳啓/奏司簿主録計度司正主格式推罰司闈主門閤管鑰)
(二尚儀局管司籍主經史教學司樂掌音律司賔主賔/客司賛主賛相𨗳引三尚服局管司璽主琮璽符節司)
(衣掌衣服司飾主湯沐巾櫛玩㺯司仗主仗衞戎器四/尚食局管司膳主膳羞司醖主酒醴醯醢司藥主醫巫)
(藥劑司饎主廪餼柴炭五尚寝局管司設主牀席帷帳/鋪設洒掃司輿主輿輦傘扇執持羽儀司苑主園圃種)
(梢蔬菜𤓰果司燈主燈火六尚功局管司製主營造六/裁縫司寳主金玉錢貨司綵主繒帛司織主織主染)
(尚十二人從五品六司二十八人從七品掌二十八人/從九品女史流外量事而置多者十人皇朝内職多依)
(隋/制)
尚宫局尚宫二人正五品司記二人正六品典記二人
正七品掌記二人正八品
司言二人正六品典言二人正七品掌言二人正八品
司簿二人正六品典簿二人正七品掌簿二人正八品
司闈二人正六品典闈二人正七品掌闈二人正八品
尚宫掌導引中宫總司記司言司簿司闈四司之官屬
凡六尚事物出納文簿皆印署之司記掌印凡宫内諸
司簿書出入録目審而付行焉典記掌記佐之(餘司二/佐准此)
女史掌執文書(餘女史/准此)司言掌宣傳啓奏之事司簿掌
宫人名簿禀賜之事司闈掌宫闈管籥之事
尚儀局尚儀二人正五品
司籍二人正六品典籍二人正七品掌籍二人正八品
司樂二人正六品典樂四人正七品掌樂四人正八品
司賛二人正六品典賛二人正七品掌賛二人正八品
彤史二人正六品(石氏星經女史一星婦人之微者周/禮女史掌王后之禮職以詔后理内)
(政統内官書令后之事以禮從詩云靜女其孌貽我彤/管毛傳云古者后夫人必有女史彤管之法后妃羣妾)
(以禮御于君所女史書其日月授之環以進退之生子/月辰以金環退之當御之者銀環進之著于左手既御)
(著于右手事無大小記以成/法彤管以赤心正人者也)
尚儀掌禮儀起居縂司籍司樂司賔司賛四司之官屬
司籍掌四部經籍教授筆札几案之事司樂掌率樂人
習樂陳懸拊擊進退之事司賔掌賔客朝見宴㑹賞賜
之事司賛掌朝見宴㑹賛相之事
尚服局尚服二人正五品(周禮内司服掌王后六服褘/衣揄翟闕翟鞠衣展衣縁衣)
(素絲司馬彪續漢志皇后謁廟服紺上皀下蚕青上縹/下皆深衣制隱領袖縁以絛結首飾歩揑簮珥以黄金)
(為山題貫白珠為桂枝相樛八爵九華熊虎赤羆天鹿/辟邪南山豐大特六獸皆以翡翠為毛羽金題白瑾璫)
(繞以翡翠為華綬輦同乗輿魏晉宋齊梁陳略同後魏/北齊皇后璽綬佩乘輿假髻步揺十二鐏八爵九華助)
(祭朝㑹以褘衣郊禖以褕翟小宴以闕狄親蠶以鞠衣/見皇帝以展衣宴客以縁衣祭隂社朝命婦服􁀙衣獻)
(繭服鷩衣採桑服鴇衣聴女教服鶉衣歸寜服雉衣以/翬為領標臨婦學燕命婦蒼衣春齊祭還青衣桑還黄)
(衣秋祭還素衣各𤣥衣其標領以生色花皆十二樹隋/初皇后首飾花十二樹禕衣青紗内单□領羅縠褾襈)
(蔽膝大帶以青衣華帶青襪舄金飾白玉佩𤣥組綬祭/及朝㑹則服鞠衣黄羅為之蔽膝大帶衣華随衣色餘)
(同褘衣親蠶則青衣青羅為之制同鞠衣𤣥華大帶佩/綬見帝則服朱衣緋羅為之制如青衣宴㑹則服煬帝)
(令牛彊等制皇后服四等褘衣以翬翟五采重重行十/二首等飾花十二鈿小花眊十二樹両博鬢素紗内單)
(黼領羅縠褾襈皆以朱蔽膝随裳色以緅為縁用翟三/章大帶随衣縁以朱緑之飾青縁革帶青韈舄以金飾)
(白玉佩𤣥組綬章采尺寸同乘輿祭及朝則服鞠衣小/花十二樹青衣朱衣服皆㕘准宋泰始及梁陳故事増)
(損用之皇/朝因之)
司寳二人正六品(凡太皇太后皇太后之寳皆玉為之/並不行用其應封令書皇太后用宫)
(官印皇后用/内侍省印)典寳二人正七品掌寳二人正八品
司衣二人正六品典衣二人正七品掌衣二人正八品
司飾二人正六品典飾二人正七品掌飾二人正八品
司仗二人正六品典仗二人正七品掌仗二人正八品
尚服掌供内服用采章之數縂司寳司衣司飾司仗四
司之官屬司寳掌琮寳符契圖籍司衣掌衣服首飾司
飾掌膏沐巾櫛玩㺯器物之事司仗掌羽儀仗衛之事
尚食局尚食二人正五品司膳四人正六品典膳四人
正七品掌膳四人正八品
司醖二人正六品典醖二人正七品掌醖二人正八品
司藥二人正六品典藥二人正七品掌藥二人正八品
司饎二人正六品典饎二人正七品掌饎二人正八品
尚食掌供膳羞品齊之數縂司膳司醖司藥司饎四司
之官屬凡進食先嘗之司膳掌割烹煎和之事司醖掌
酒醖酏飲之事司藥掌醫方藥物之事司饎掌給宫人
廪餼飲食薪炭之事
尚寢二人正五品(周禮女御掌御/叙王之燕寢)
司設二人正六品典設二人正七品掌設二人正八品
司輿二人正六品典輿二人正七品掌輿二人正八品
司苑二人正六品典苑二人正七品掌苑二人正八品
司燈二人正六品典燈二人正七品掌燈二人正八品
尚寢掌燕寢進御之次叙縂司設司輿司苑司燈四司
之官屬司設掌帷帳茵蓆掃洒張設之事司輿掌輿輦
繖扇羽儀之事司苑掌園苑種植蔬果之事司燈掌燈
燭膏火之事
尚功局尚功二人正五品司製二人正六品典製二人
正七品掌製二人正八品
司珍二人正六品典珍二人正七品掌珍二人正八品
司綵二人正六品典綵二人正七品掌綵二人正八品
司計二人正六品典計二人正七品掌計二人正八品
尚功掌女工之程課縂司製司珍司綵司計四司之官
屬司製掌衣服裁製縫線之事司珍掌金玉寳貨之事
司綵掌綵物繒錦絲枲之事司計掌度支衣服飲食薪
炭之事
宫正一人正五品司正二人正六品典正四人正七品
宫正掌戒令糺禁謫罰之事司正典正佐之
女侍中(後魏詔加女侍中貂蝉同外侍中之飾宗室任/城王澄上表諫曰髙祖世宗皆有女侍中未有)
(綴金蝉者江南偽晉有女尚書而加貂璫婦人而服男/子之服此衰亂之世妖妄之服爾禮容舉措風化之本)
(請依常儀追還/前詔帝從之)
女尚書加貂璫(上/)女學士(唐女學士尚宫宋氏者名若/昭娣妹五人皆能屬文若華)
(若昭文尤淡麗性復貞素閒雅不服芬華之飾貞元四/年昭義節度使李抱真表薦以聞徳宗俱召入宫試以)
(詩賦兼問經史中大義深加賞嘆徳宗能詩侍臣唱和/相屬亦令若華娣妺應制嘉其節槩不羣不以宫妾遇)
(之呼為學士先生自貞元七年以後宫中記注簿籍若/華掌其事穆宗復令若昭代司其職拜尚宫若昭卒敬)
(宗復令若憲代/司其宫籍焉)
　
　職官分紀卷二十五
欽定四庫全書
　職官分紀卷二十六
　　　　　　　　　　　　宋　孫逢吉　撰
　　内侍省
前漢百官表少府秦官屬官有中書謁者黄門鈎盾尚
方御府永巷内者宦者七官令丞諸僕射署掌中黄門
皆屬焉成帝省詹事掌皇太后官景帝中元六年更名
長信少府平帝元始四年更名長樂少府
將行秦官景帝中元六年更名大長秋或用中人或用
士人
後漢百官表中常侍千石本注曰宦者無貟後増秩比
二千石掌侍左右從入内宫賛𨗳内衆事顧問應對給
事
黄門侍郎六百石本注曰無貟掌侍從左右給事中關
通中外及諸王朝見于殿上引王就坐(獻帝起居注曰/帝初即位初置)
(侍中給事黄門侍郎貟各六人出入禁中近侍帷幄省/尚書事改給事黄門侍郎為侍中侍郎去給事黄門之)
(號旋復故舊侍中黄門侍郎以在中宫者不與近宻交/政誅黄門後侍中侍郎出入禁闥機事頗露由是王允)
(乃奏比尚書不得出入不通賔客自此始也又曰諸閹/人官悉以議郎郎中稱秩如故諸署令兩梁冠陛殿上)
(得召都官/從事以下)
小黄門六百石宦者無貟掌侍左右受尚書事上在内
宫關通中外及中宫以下衆事諸公主及王太妃等有
疾若則使問之
黄門令一人六百石(董巴曰黄闥以中人/主之故號黄門令)本注曰宦者
主省中諸宦者丞從丞各一人本注曰宦者從丞主出
入從
黄門署長畫室署長玉堂署長各一人内署長七人皆
四百石黄綬本注曰宦者各主中宫别處
中黄門冗從僕射一人六百石本注曰宦者主中黄門
冗從居則宿衛直守門戸出則騎從夾乗輿車
中黄門比百石本注曰宦者無貟後増比三百石掌給
事禁中掖庭令一人六百石本注曰宦者掌後宫貴人
采女事左右丞暴室丞各一人本注曰宦者暴室丞主
中婦人疾病者就此室治其皇后貴人有罪亦就此室
永巷令一人六百石本注曰宦者典官婢侍使丞一人
本注曰宦者御府令一人六百石本注曰宦者典官婢
作中衣服及補浣之屬丞織室丞各一人本注曰宦者
祠祀令一人六百石本注曰典中諸小祠祀丞一人本
注曰宦者
鈎盾令一人六百石本注曰宦者典諸近池苑囿遊觀
之處丞永安丞各一人三百石本注曰宦者
大長秋一人二千石本注曰承秦將行宦者景帝更名
大長秋或用士人中興常用宦者職掌奉宣中宫命凡
給賜宗親及宗親當謁見者關通之中宫出則從丞一
人六百石本注曰宦者中宫僕一人千石本注曰宦者
主馭本注曰太僕秩二千石中興省汰减千石以屬長
秋
中宫謁者令一人六百石本注曰宦者中宫謁者三人
四百石本注曰宦者主報中章
中宫尚書五人六百石本注曰宦者主中文書
中宫私府令一人六百石本注曰宦者主中藏幣帛諸
物裁衣被補浣者皆主之丞一人本注曰宦者
中宫永巷令一人六百石本注曰宦者主宫人丞一人
本注曰宦者
中宫黄門冗從僕射一人六百石本注曰宦者主中黄
門冗從中宫署令一人六百石本注曰宦者主中宫諸
署文字數女騎六人丞復道丞各一人本注曰宦者復
道丞主中閣道中宫藥長一人四百石本注曰宦者
右屬大長秋本注曰丞秦有詹事一人位在長秋上亦
宦者主中諸官成帝省之以其職并長秋是後皇后當
法駕出則中謁者宦者職吏權兼詹事奏引訖寵宦者
誅後尚書選兼職吏一人奉引云其中長信長樂官者
置少府一人職如長秋及餘吏皆以官名為號貟數秩
次如中宫本注曰帝祖母稱長信官故有長信少府長樂
少府位在長秋上及職吏皆宦者秩次如中宫長樂又
有衛尉僕為太僕皆二千石在少府上其闕則省不常
置
後漢宦者傳論易曰天垂象聖人則之宦者四星在皇
位之側故周禮置官亦備其數閽者守中門之禁寺門
掌女宫之戒又云王之正内者五人月令仲冬命閽尹
申宫令審門閭謹房室詩之小雅亦有巷伯刺讒之篇
然宦人之在王朝者其來舊矣將以其體非全氣情志
專良通關中人易以役養乎然而後世因之才任稍廣
其能者則勃貂管蘇有功于楚晉景監繆賢著庸於秦
趙及其敝也則豎刁亂齊伊戾禍宋漢興仍襲秦制置
中常侍官然亦引用士人以參其選皆銀璫左貂給事
殿省及髙后稱制乃以張釋卿為大謁者出入卧内受
宣詔命文帝時有趙談北宫伯子頗見親倖至于孝武
亦愛李延年帝數幸後庭或潛遊離館故請奏機事多以
宦人主之至元帝之世史游為黄門令勤心納忠有所
補益其後𢎞恭石顯以佞險自進卒有蕭周之禍損穢
帝徳焉中興之初宦官悉用閹人不復雜調他士至永
平中始置員數中常侍四人小黄門十人和帝即阼幼
弱而竇憲兄弟專總權威内外臣僚莫由親接所與居
者惟閹宦而已遂享分土之封超登宮卿之位(宫卿位/大長秋)
於是中官始盛自明帝以後迄於延平委用漸大而其
員稍増中常侍有十人小黄門二十人改以金璫右貂
兼領卿署之職鄧后以女主臨政而萬幾殷逺朝臣國
議無由參斷帷幄稱制下令不出房闈之間不得不委
用刑人寄之國命手握王爵口含天憲非復掖庭永巷
之職閨牖房闥之任也其後孫程定立順之功曹騰參
建桓之䇿續以五侯合謀梁兾受鉞迹因公正恩固主
心故中外服從上下屏氣或稱伊霍之勲無謝于往載
或謂良平之畫復興于當今雖時有公忠而竟見排斥
舉動回山海呼吸變霜露阿㫖曲求則光寵三族直情
忤意則參夷五宗漢之綱紀大亂矣若夫髙冠長劍紆
朱懐金者布滿宫闈苴茅分虎南面臣人者葢以千數
府署第館棊列于都鄙子弟支附過半於州國南金和
寶氷紈霧縠之積盈仭珍藏嬙媛侍兒歌童舞女之玩
充備綺室狗馬飾雕文土木被緹繡皆剥割萌黎競恣
奢欲搆害明賢專樹黨類其有更相援引希附權彊者
皆腐身熏子以自衒達同敝相濟故其徒寔繁敗國蠧
政之事不可殫書所以海内嗟毒志士窮棲冦劇縁間
揺亂區夏雖忠良懷憤時或奮發而言出禍從旋見孥
戮因復大考鈎黨轉相誣染凡稱善士莫不罹被灾毒
竇武何進位崇戚近乗九服之囂怨協羣英之勢力而
以疑留不斷至於殄敗斯亦運之極乎雖袁紹龔行芟
夷無餘然以暴易亂亦何云及自曹騰説梁兾竟立昏
弱(桓/帝)魏武因之遂遷龜鼎所謂君以此始必以此終信
乎其然矣又曰自古䘮大業絶宗禋者其所漸有由矣
三世以嬖色取禍(夏妹喜殷妲/己周褒姒)嬴氏以奢虐致災西京
自外戚失祚東都縁閹伊傾國成敗之來先史商之久
矣至於釁起宦者夫其畧尤或可言何者刑餘之醜理
謝全生聲榮無暉於門閥肌膚莫傅於來體推情未鑒
其敝即事易以取信加漸染朝事頗識典物故少主憑
謹舊之庸女君資出内之命顧訪無猜憚之心恩狎有
可説之色詐利既滋朋從日廣易曰履霜堅氷至云所
從來者漸矣
續漢書謁者僕射一人比千石為謁者臺主率諸謁者
天子出奉引
應劭漢官儀謁者僕射秦官也古重武事故設主射以
督課之秩六百石冠髙山言其矜莊髙故以髙山為號
晉職官志中書監及令案漢武帝遊宴後庭始使宦者典
事尚書謂之中書謁者置令僕射成帝改中書謁者令
曰中謁者令罷僕射漢東京省中謁者令有中官謁者令非其職也
隋内侍省内侍内長侍各二人内給事四人内謁
者監六人内寺伯二人内謁者十二人寺人六
人伺非八人並用宦者領内尚食掖庭宫闈奚官内僕
内府等局開皇十六年内侍省加置内主事員十二人
以承門閤煬帝改内侍省為長秋監置令一人正四品
少令一人從五品丞二人正七品並用士人改内常侍
為内承奉置二人正五品給事為内承直四人從五品
並用宦者罷内謁者官領掖庭宫闈奚官三署並參用
士人後又置内謁者員
唐職官志内侍省(星經有宦者四星在天市垣帝座之/西周官有巷伯寺人之職皆内官也)
(前漢宫官多用士人後漢始用宦者晉置大長秋卿為/後宫官以宦者為之隋為内侍省煬帝改長秋監武徳)
(復為内侍省龍朔改為内侍監光宅/改為司宫臺神龍復為内侍省也)内侍二人(從四品/上漢魏)
(曰長秋卿梁曰大長秋北齊曰中侍中後周曰司内上/士隋曰内侍置二人煬帝曰長秋令正四品武徳復為)
(中侍中中官之貴極于此矣若有殊勲懋績則有拜大/將軍者仍兼内侍之官徳宗置左右神䇿威逺等禁兵)
(命中官掌之毎軍置中尉一人宦者為之自李輔國魚/朝恩之後京師兵柄歸于内官號左右軍中尉將兵于)
(外者謂之觀軍容使而天下軍鎮節度/使皆内官一人監之事具宦者傳也)内常侍六人(正/五)
(品下漢代謂/之中常侍)内侍之職常在内侍奉出入宫掖宣傳之
事摠掖庭宫闈奚官内僕内府五局之官屬内常侍為
之貳凡皇后祭先蚕則相儀后出則為夾引
内給事八人(從五/品下)掌判省事凡元正冬至羣臣朝賀中
宫則出入宣傳凡宫人衣服費用則具其品秩計其多
少春秋二時宣送中書主事二人令史八人書令史十
六人
内謁者監六人(正六/品下)内謁者十二人(從八/品下)内侍伯二人
(正七/品下)内謁者監掌内宣傳凡諸親命婦朝㑹所司籍其人
數送内侍省内謁者掌諸親命婦朝集班位内侍伯掌
糾察宫内不法之事嵗大儺則監其出入
掖庭局令二人(從七/品下)丞三人掌宫禁女工之事凡宫人
名籍司其除附公桑養蚕㑹其課業丞掌判局事宫傅
博士二人(從九/品下)掌教習宫人書算衆藝
監作四人(從九/品下)掌監當雜作令史四人計史二人書令史八人
宮闈局令二人(從九/品下)丞二人(從八/品)掌侍奉宮闈
出入管鑰凡大享太廟帥其属詣于室出皇后神主置
于輿而登座焉既事納之凡宫人無官品者稱内給使
若有官及經解免應叙選者得令掌上其小給使學生
五十人皆總其名籍以給其粮廩丞掌判局事書令史
三人書吏六人内閽人二人入内掌扇十六人内給使無常員
奚官局令二人(正八/品下)氶二人(正九/品下)掌奚隷二役
宫官品命丞為之貳凡宫人有疾病則供其醫藥死亡
則供其衣服各視其品命仍于隨近寺觀為之修福雖
無品亦如之凡内命婦五品以上亡無親戚于墓側三
年内取同姓中男一人以時主祭無同姓則所司春秋
以少牢祭之書令史二人書吏六人藥童四人
内僕局令二人(正八/品下)丞二人(正九/品下)掌宫中車乗出入導
引丞為之貳凡宫中有出入則令居左丞居右而夾引
之凡皇后之車有六書令史二人書吏四人駕士二百人
内府局令二人(正八/品下)丞二人(正九/品下)掌中藏寶貨給納
名數丞為之貳凡朝㑹五品以上賜絹帛金銀器于殿
庭者並供之諸將有功并蕃酋辭還亦如之書令史二
人書吏四人
宦者傳唐制有内侍省官有内侍四内常侍六内謁者
監六内給事各十謁者十二典引十八寺伯寺人各六
人又有五局一曰掖庭主宫嬪簿最二曰宫闈扈門闌
三曰奚官治宫中疾病死䘮四曰内僕主供帳燈燭五
曰内府主中藏給納局有令丞皆宦者為之太宗詔内
侍省不立三品以内侍為之長階第四不任以事惟門
閤守禦廷内掃除禀食而已武后時稍増其人至中宗
黄衣乃二千員七品以上員外置千員然衣朱紫者尚
少𤣥宗承平財用富足遂至侈奢不愛惜賞賜爵位開
元天寳中宫嬪大率至四萬宦官黄衣以上三千員衣
朱衣千餘人其稱㫖者輒拜三品將軍列㦸于門其在
殿頭供奉委任華重持節傳命光熖殷殷四方所至郡
縣奔走獻遺至萬計修功徳市禽鳥一為之使猶且數
干緡監軍持權節度反出其下于是甲舍名園上腴之
田為中人所占者半京畿矣肅代庸弱倚為扞衛故輔
國以尚父顯元振以援立奮朝恩以軍容重然猶未得
常主兵也徳宗懲艾泚賊故以左右神䇿天威等軍委
宦者主之置䕶軍中尉䕶軍分提禁兵是以威柄下遷
政在宦人舉手伸縮便有輕重慓士奇材則養以為子
巨鎮彊藩則爭出我門小人之情猥險無顧藉又日夕
侍天子狎則無威習則不疑故昏君蔽于所昵英主生
于所忽𤣥宗以遷崩憲敬以弑殞文以憂僨至昭而天
下亡矣禍始開元極于天祐凶愎參㑹黨類殱滅王室
從而潰䘮譬猶灼火攻蠧蠧盡木焚渠不哀哉跡其殘
氣不剛柔情易遷褻則無上怖則生怨借之權則專為
禍則廹而近緩相攻急相一此小人常勢也噫梟狐不
神天與之昏末如亂何故取中葉以來宦人之大者萃
之篇
六典(同唐職官志/)
五代史宦者傳嗚呼自古宦女之禍深矣明者未形而
知懼暗者患及而猶安焉至于亂亡而不可悔也雖然
不可以不戒作宦者傳
五代文章陋矣而史官之職廢于䘮亂傳記小説多失
其傳故其事迹終始不完而雜以訛謬至于英豪奮起
戰爭勝敗國家興廢之際豈無謀臣之略辯士之談而
文字不足以發之遂使泯然無傳于後世然獨張承業
事卓卓在人耳目至今故老猶能道之其論議可謂傑
然歟殆非宦者之言也自古宦者亂人之國其源深于
女禍女色而已宦者之害非一端也盖其用事也近而
習其為心也專而忍能以小善中人之意小信固人之
心使人主必信而親之待其已信然後懼以禍福而把
持之雖有忠臣碩士列于朝廷而人主以為去已疎逺
不若起居飲食前後左右之親為可恃也故前後左右
者日益親則忠臣碩士日益疎而人主之勢日益孤勢
孤則懼禍之心日益切而把持者日益牢安危出其喜
怒禍患伏于帷闥則向之所謂可恃者乃所以為患也
患已深而覺之欲與踈逺之臣圖左右之親近緩之則
養禍而益深急之則挾人主以為質雖有聖智不能與
謀謀之而不可為為之而不可成至其甚則俱傷而兩
敗故其大者亡國其次亡身而使姦豪得借以為資而
起至抉其種類盡殺以快天下之心而後巳此前史所
載宦者之禍常如此者非一世也夫為人主者非欲養
禍于内而疎忠臣碩士于外盖其漸積而勢使之然也
夫女色之惑不幸而不悟則禍斯及矣使其一悟捽而
去之可也宦者之為禍雖欲悔悟而勢有不得而去也
唐昭宗之事是也故曰深于女禍者謂此也可不戒哉
昭宗信狎宦者由是有東宫之幽既出而與崔𦙍圖之
𦙍為宰相顧力不足為乃召兵于梁梁兵且至而患宦
者挾天子走之岐梁兵圍之三年昭宗既出而唐亡矣
初昭宗之出也梁王悉誅唐宦者第五可範等七百餘
人其在外者悉詔天下捕殺之而宦者多為諸鎮所藏
匿而不殺是時方鎮僣擬悉以宦官給事而呉越最多
及莊宗立詔天下訪求故唐時宦者悉送京師得數百
人宦者遂復用事以至于亡此何異求已覆之車躬駕
而履其轍也可為悲夫莊宗未滅梁時承業已死其後
君翰雖為樞宻使而不用事有孫宣徽使馬紹宏者嘗
賜姓李頗見信用然誣殺大臣黷貨賂專威福以取怨
于天下者左右狎暱黄門内養之徒也是時明宗自鎮
州入覲奉朝請于京師莊宗頗疑其有異志隂遣紹宏
伺其動靜紹宏反以情告明宗明宗自魏而反天下皆
知禍起於魏孰知其啓明宗之二心者自紹宏始也郭
崇韜已破蜀莊宗信宦者言而疑之然崇韜之死莊宗
不知皆宦者為之也當此之時舉唐之精兵皆在蜀使
崇韜不死明宗入洛豈無西顧之患其能晏然取唐而
代之耶及明宗入立又詔天下悉捕宦者而殺之宦者
亡竄山谷多削髪為浮屠其亡至太原者七十餘人悉
捕而殺之都亭驛流血盈庭明宗晩而多病王淑妃專
内以干政宦者孟漢瓊因以用事秦王入視明宗疾巳
革既出而聞哭聲以為帝崩矣乃謀以兵入宫者懼不
得立也大臣朱𢎞昭等方圖其事議未决漢瓊遽入見
明宗言秦王反即以兵誅之䧟秦王大惡而明宗以此
飲恨而終後愍帝奔于衛州漢瓊西迎廢帝于路廢帝
惡而殺之嗚呼人情處安樂自非聖哲不能久而無驕
怠宦女之禍非一日必伺人之驕怠而浸入之明宗非
佚君而猶若此者盖其在位差久也其餘多武人崛起
及其嗣續世數短而年不永故宦者莫暇施為其為大
害者略可見矣獨承業之論偉然可愛而居翰更一字
以活千人君子之于人也茍有善焉無所不取吾于斯
二人者有所取焉取其善而戒其惡所謂愛而知其惡
憎而知其善也故并述其禍敗之所以然者著于篇
職官志後唐同光元年以左監門衛將軍判内侍省李
紹宏兼内勾天下錢榖
　　入内内侍省都都知
國朝入内内侍省(國初有内中髙品班院淳化五年改/入内内班院又改入内黄門班院又)
(改内侍省入内内侍班院景徳三年其東門取索司可/并𨽻内東門司餘入内都知司内東門都知司内侍省)
(入内内侍班院可立為入内内侍省以諸司𨽻之遂定/管勾事凢三司及憑由等處據諸處支遣過物取索同)
(否非泛行遣公事出劄子赴逐處在内庫務及造作所/合係本司除破物色具帳典勘印書除破諸王宫院及)
(公主郡縣主宅奏乞物色皇城六指揮及翰林儀鸞司/御㕑御輦院宣給特支皇親下財出室迎娶女降尚書)
(内省劄子取物入内供奉官以下勾當公事諸班勾當/及出外監當收補入内供奉官以下及料錢衣粮請受)
(月奏宿直并私身係名内侍季帳定諸色人恩賜及身/亡孝贈應宣命奉聖㫖合係本班勾當公事皆著宣命)
(指/揮)
都都知都知(元祐令從五品皇祐五年以入内内侍省/都都知延福宫使武信軍節度觀察等使)
(任守忠為入内内侍省内侍都都知兩省都都知國朝/未嘗除也御史俞希孟乞令後更不除前後殿都都知)
(乃詔自守忠後更不差除熙寧中入内内侍省内侍省/都知押班遂省各以轉入先後相壓永為定式其入内)
(内侍省都知押班只以四/員為定更不非次添員)副都知(元祐令正六品初止/有内中髙品都知押)
(班後隨省院改易景徳三年置都都/知副都知以諸司使副使以上充)　押班(元祐令正/六品初止)
(兼他職他或加檢校官淳化後始以崇班/以上充又有上御藥自押班以上領省事)　内常侍内
東西頭供奉官殿頭髙班黄門(太平興國四年置入内/殿頭髙班髙品小底三)
(等雍熈三年置入内供奉官入内髙班内品大中祥符/二年詔改定入内内侍省東西頭班供奉官殿頭髙品)
(髙班黄門凢六等罷小底之門黄門初補止曰小黄/門經恩遷補即為内侍黄門掌入禁中及奉使之事)
祗候殿頭祗候髙品祗候髙班内品祗候小内品貼祗
候内品入内内品把門内品後苑内品後苑散内品(皆/畨)
(宿給使其東頭供奉/官以上並同内侍省)
　　内侍省左右班都都知
内侍省(後唐同光元年以左監門衛將軍判内侍省李/紹宏兼内侍據紹宏始莊宗潜龍日為中門使)
(及即位命潞州監軍張君翰與郭崇韜為樞宻使以紹/宏為宣徽使心常不足崇韜知之乃置内勾之名凡天)
(下錢粮榖簿書悉委裁决州縣供帳煩費議者非之天/成元年廢内勾司國朝初有内班院淳化五年八月改)
(内班為黄門九月改黄門為内侍黄門院為内侍省景/徳三年上名内侍省所領舊有監少監内侍内常侍内)
(給事内謁者内侍伯宫教博士掖廷宫闈奚官内僕内/府五局令丞其内府局丞以上為加官自小黄門以上)
(皆有加官至内常侍止内侍以上不常置亦有時為内/常侍以檢校官為之在内東西頭供奉上舊令官名悉)
(存而五局並廢唯置宫/闈令二員𨽻宗正寺)　左右班都都知　左右班都
知　副都知(元祐令並從六品並景徳三年置詔以諸/司使副使以上充雍熈三年以内中髙品)
(都知王仁睿為洛苑副使仍舊都知諸司副使領都知/自仁睿始也淳化五年以竇神興充莊宅使兼黄門左)
(班都知諸司使領都知自神興始也熈寧六年以内侍/押班蘇利涉為内侍省左班都知仍自入内侍省内侍)
(省押班五周年無/遺闕並除副都知)　押班(元祐令置六品押/班以上領省事)東西頭供
奉官(元祐令/從八品)殿頭髙品髙班黄門(元祐令從九品凢六/等掌分畨入直宿出)
(使之事行幸給事大中祥符八年廢黄門改髙班内品/為前殿祗候髙班内品皇祐四年詔内省自今内侍供)
(奉官至黄門以一百八十人為/額元祐二年以一百人為額)祗候髙班内品祗候内
品貼祗候内品又有後苑内品後苑勾當事内班北班
内品散内品後苑散内品
寄班供奉侍禁殿直奉職(熙寧中定寄班祗候/以一十五人為額)
書吏六人(本省三人西班城北/班城西班各一人)
咸平五年十一月以内侍髙品張仁恭為内侍省内侍
殿直仁恭晉國長公主以職當遷殿頭髙品而給事主
第其名非便故置是職
景徳三年五月内侍省班院言准淳化五年勑内班院
改為内侍省内侍班院入内黄門班院改為内侍省入
内内侍班院今尚稱入内内侍班院以上稱入内内侍
省本班亦請稱内侍及賜新印從之
大中祥符元年詔定入内内侍省官俸料供奉官月俸
錢七千五百殿頭四千髙品三千髙班二千五百黄門
一千五百供奉官殿直米三石髙品官班黄門二石五
㪷供奉官至髙班春衣絹五疋黄門四疋供奉官冬衣
加二十疋其餘十五疋
嘉祐八年四月以崇儀使康州刺史内侍省押班盧昭
序管勾皇子位後以昭序疾復以皇城使端州刺史内
侍省副都知石全育代之五月管勾皇子位昭宣使端
州刺史内侍省右班副都知石全育領康州團練使充
入内内侍省副都知故事都知止四人至是并全育而
五詔後有闕即勿補以勾當皇子位入内西頭供奉官
蘇利涉為入内内東頭供奉官内侍省内侍殿頭張允
誠為入内内西頭供奉官並兼扶侍宣慶使入内侍省
都知任守忠提舉管勾皇子位
熙寧五年詔内省省内臣不係禁中祗應及入内省人
數寖多今後前後省内臣轉至承制崇班内常侍許進
一子與下班殿侍三班差使内侍省東西頭供奉官殿
頭許進一子與下班殿侍諸班内品更不許進入内内
侍省所管諸班内品毎年通許進五人餘悉仍舊内供
奉官以下至黄門如願進外官者比内侍省逓加一等
推恩其内臣諸司使副合例奏兒男充前班者今後更
不奏内臣(時上諭樞宻院曰方今宦者數已多而𨽻省/者又不入内空絶人之世仁政所不取且獨)
(不可用三班使臣以代其職事乎呉充對曰此曹盛衰/前代或繫興亡聖朝固無兹慮然人君重絶人繼嗣此)
(盛德之舉也臣/等敢不奉行)
　　元豐八年諸兩省内臣諸級
　　　入内省
　　　内侍省
　　　内常侍視内殿崇班
　　　内東頭供奉官並視東頭供奉官
　　　内西頭供奉官並視西頭供奉官
　　　殿頭並視左侍禁
　　　髙品
　　　祗候殿頭(應叙官者叙/内侍省殿頭)
　　　高品並視右侍禁
　　　髙班
　　　祗候髙品
　　　髙品並視左班殿直
　　　黄門
　　　祗侯髙品内品
　　　黄門並視右班殿直
　　　祗候内品
　　　祗候髙班内品並視奉職
　　　祗候小内品
　　　祗候内品並視借職
　　　貼祗候内品
　　　貼祗候内品並視差使
　　　入内内品
　　　内品並視借差
　　　把門内品
　　　後苑内品並視下班殿侍
　　　後苑内品
　　　後苑勾當事内品並視將軍
　　　後苑散内品
　　　北班内品並視守闕將軍
　　　散内品後苑散内品(此二等雖無所比應叙/降者並依兩等官法)
元祐官品令入内内侍省都都知至内侍省内品為内
侍官
　　總中官
共六尺輿(前漢宦者趙談以數幸嘗害袁盎盎患之盎/兄子種説盎曰君與鬬廷辱之使其毁不用)
(孝文帝出趙談驂乗盎伏車前曰臣聞天子所與共六/尺輿者皆天下豪英今漢雖乏人陛下獨奈何與刀鋸)
(之餘共載于是上笑/下趙談談泣下車)公卿畏之重足一迹(石顯𢎞恭皆/少坐法腐刑)
(為中黄門以選為中尚書宣帝時任中書官恭明習法/令故事善為請奏能稱其職恭為令顯為僕射元帝即)
(位數年恭死顯代為中書令是時元帝被疾不視政事/方隆好于音樂以顯久典事中人無外黨精專可信任)
(遂委以政事無小大並顯自决貴幸傾朝百寮皆敬及/蕭望之周堪劉更生言宜罷中書宦官應古不近刑人)
(元帝不聽由是大與顯忤後皆害言者望之自殺堪更生/廢錮不得復進用後張猛京房陳咸賈捐之皆嘗奏對)
(事或召見言顯短顯求索其罪京房捐之棄市猛自殺/于公車咸抵罪髠為城旦及鄭令蘇建得顯私書奏之)
(後以他事論死自是公卿以下畏顯重足一迹與中書/僕射牢梁少府五鹿充宗結為黨友諸附倚者皆得寵)
(位民歌之曰牢耶石耶五鹿客耶印/何纍纍綬若若耶言其兼官據勢也)巷職參天機(宦者/傳賛)
(曰況乃巷職/逺參天機)並起第宅擬宫室(靈帝時宦者得志無所/畏憚並起第宅擬於宫)
(室帝嘗登永安候臺宦者等恐其望見居處乃使趙忠/等諌曰天子不當登髙登髙則百姓離散自是不敢復)
(升臺/榭)譏呵豎官以蔡邕為戒(後漢宦者吕彊為人清忠/奉公靈帝時上疏陳事云)
(前召議郎蔡邕對問于金馬門邕切言極對毁刺貴臣/譏呵豎官陛下不宻其言至令宣露陛下迴文誹謗致)
(邕刑罪今羣臣皆以為戒上/畏不測之難下懼劍客之害)聚謀西鍾下(後漢宦者傳/孫程王康等)
(十八人聚謀于西鍾下迎濟隂王立之是為順帝後孫/程等有罪將徙逺縣周舉曰朝廷在西鍾下時非孫程)
(等豈立乎朝/廷謂順帝也)五侯(單超徐璜具瑗左悺唐衡同受桓帝/命定議誅梁冀並封侯賞賜五人同)
(日封故世謂之五侯自是/五侯宗族賓客徧天下)左回天(左悺具瑗徐璜唐衡/並封侯貴寵天下為)
(之語曰左回天具獨坐徐卧虎唐兩墮兩墮謂隨/意所為不定也今人謂持兩端而任意為兩墮)貝獨
坐徐卧虎唐兩墮(上/)養子襲封(漢順帝陽熹四年初聽/中官得以養子為後襲)
(封/爵)無鬚誤死(袁紹閉北宫門勒兵捕宦者無少長皆殺/之或有無鬚而誤死者至自發露乃得免)
自古無以中官為將帥(唐穆質性彊直自補闕至給事/中時政得失未嘗不先論諌憲)
(宗以王承宗叛用内官吐突承瓘為招討使質率同列/仗論奏言自古無以中官為將帥者上雖改其名心頗)
(不/悦)北司(劉蕡博學善屬文好談王霸大畧耿介嫉惡言/及世務慨然有澄清之志自元和末閽寺權威)
(握兵宫闈横制天下天子廢立由其可否干撓庶政當/時因為南北司愛惡相攻有同水火蕡草澤中居常憤)
(惋文宗即位恭儉求理太和二年䇿試賢良蕡對以官/者五帝三王之所建也法者髙宗太宗之所制也法宜)
(畫一官宜正名今又分外官中官之名立南司北司之/局或禁犯于南則亡命于北或正刑于外則破律于中)
(法出多門人無所措陛下何不以聽朝之餘時御便殿/召當時賢相與舊徳老臣訪持變扶危之謀求定傾救)
(亂之術塞隂邪之路屏䙝狎之臣制侵凌追脅之心復/門戸掃除之役時考䇿官馮宿賈餗龎嚴三人者皆時)
(之文士也覩蕡條對歎服嗟悒時登科者二十二/人而中官當途考官不敢留蕡在籍中物論不平)凌轢
南司(唐太和中京師變故之後宦官氣盛凌轢南司延/英議事中貴語必訐訓注以折文臣宰相李石鄭)
(覃嘗謂之曰京師之亂始自訓注而訓注之始起/自何人仇士良等不能對其勢稍抑縉紳賴之)南北
司相傾(昭宗時鳯翔節度使李茂貞邠州王行瑜華州/韓建稱兵入朝極言南北司相傾深蠧時政請)
(誅其太甚者于是殺宰相韋/昭度李谿等并内侍數人)千餘人(則天中宗増置宦/者千餘人然衣朱)
(紫者/尚寡)門施􁦌㦸(𤣥宗時中官稍稱㫖者即授三/品左右監門將軍得門施􁦌㦸)品官黄
衣三千人(開元天寳中長安大内大明興慶三宫皇子/十宅院皇孫百孫院東都大内上陽兩宫大)
(率宫女四萬人品官黄衣以/上三千人衣朱紫者千餘人)三公封王爵(李輔國從幸/靈武程元振)
(翼衛代宗怙寵邀君乃至守三公封/王爵干預國政亦未全握兵權也)典兵(徳宗避涇師/之亂幸山南)
(實竇文埸霍仙鳴擁從賊兵之後不欲武/臣典重兵自是親兵之權全歸于宦者矣)倚為爪牙(楊/思)
(朂少給事内侍省從𤣥宗討内難擢左監門衛將軍帝/倚為爪牙開元初安南蠻渠梅叔鸞叛號黒帝舉三十)
(二州之衆外結林邑思朂請行繇馬援故道出/不意賊駭𣅿不暇謀遂大敗封尸為京觀而還)鷙忍敢
殺戮(思朂鷙忍敢殺戮所得俘囚必剥面𠢐凌之初剥/出腦褫髪皮以示人將士以下懾服莫敢視以是)
(能立/功)四方秦請先省後進(髙力士馮盎曽孫也以髙延/福奏為子故冒其姓韋氏平)
(擢内給事先天中以誅蕭岑等功為右監門衛將軍知/内侍省事于是四方奏請皆先省後進小事即専決雖)
(洗沐未嘗出眠息殿帷中徼倖者願一見如天人然帝/曰力士當上我寢内安當是時宇文融李林甫盖嘉運)
(韋堅楊慎矜王鉷楊國忠安禄山安思順髙仙芝等雖/以才寵進然皆結力士故能踵至將相自餘承風附㑹)
(不可計皆/得所欲)徼倖者願見如天人(上/)不名而呼將軍(肅宗/在東)
(宫兄事力士諸王公主皆呼為阿翁戚/里諸家尊曰父子帝或不名而呼將軍)定儲位(初太子/瑛廢武)
(惠妃方嬖李林甫等方屬夀王帝以肅宗長意未决居/忽忽不食力士曰大家不食亦膳羞不具耶帝曰爾我)
(家老揣我何為而然力士曰嗣君未定也推/長而立孰敢爭帝曰爾言是也儲位遂定)生平無顯
顯大過(力士善揣時事勢候伺上下雖親暱至當覆敗/不肯為救力故生平無顯顯大過議者頗恨宇)
(文融以來權利相賊皆天下/之禍雖有補益弗相除去)權震天下(程元振少以宦/人直内侍省與)
(李輔國助討難立太子是為代宗拜右監門衛將軍知/内侍省事元振叛元帥行軍司馬盡總禁兵不踰嵗權)
(震天下在輔國右凶決/又過之軍中呼十郎)斬首馳告天下(廣徳初吐蕃党/項内侵詔天下)
(兵無一士奔命者虜寇便橋帝倉皇出居陜京師䧟賊/剽府庫焚閭衖蕭然為空太常博士栁伉上疏云必欲)
(存宗廟社稷獨斬元振首馳告天下悉去内使𨽻諸州/獨留朝恩備左右乃下詔盡削元振官爵放歸田里)
三宫檢責使(魚朝恩天寳末以品官給事黄門内隂/善宣納詔令至徳初為三宫檢責使)觀
軍容使(九節度圍賊相州以朝恩為觀軍容/宣慰處置使觀軍容使自朝恩始也)毁郭子儀
(子儀有定天下功居人臣第一心媢之乗相州敗醜為/詆毁肅宗不内其語然猶罷子儀兵留京師代宗立與)
(程元振一口加毁帝未及寤子儀憂甚俄而吐/蕃䧟京師卒用其力王室再安故朝恩内慙)才兼文
武(朝恩好引輕浮後生處門下講五經/文義作文章謂才兼文武徼伺恩寵)權震朝廷(竇文/場霍)
(仙鳴者始並𨽻東宫未有名自魚朝恩死宦人不復典/兵及京師亂帝召所衛無一人至者惟文場等率宦官)
(至帝遂以左右軍付文場主之帝自山南還兩軍復完/而詔文場仙鳴分總之廢天威軍左右神䇿是時竇霍)
(權震朝廷諸方節度大將多出其軍/臺省要官走門下丏援引者足相躡)以忠謹稱(唐書中/人以忠)
(謹稱者唯馬存亮西門/季𤣥嚴遵美三人而已)聽老夫語(仇士良統左右軍以/疾辭罷為内侍監知)
(省事固請老詔可士良之老中人舉送還第謝曰諸君/善事天子能聽老夫語乎衆唯唯士良曰天子不可令)
(閒暇暇必觀書見儒臣則必納諫智深慮逺減玩好省/遊幸吾屬恩且薄而權輕矣為諸君計莫若殖財貨盛)
(鷹馬日以毬獵聲色蠱其心極侈靡便悅不知息則必/斥經術闇外事萬幾在我恩澤權力欲焉往哉衆再拜)
(士良殺二王一妃四宰相貪酷二/十餘年亦有術自將恩禮不衰云)貪酷二十餘年(上/)歴
階面數帝過失(始自良𢎞志憤文宗與李訓謀屢欲廢/帝崔慎由為翰林學士直夜未半有中)
(使召入至祕殿見士良等坐堂上帷帳周密謂慎由曰/上不豫已乆自即位政令多荒闕皇太后有制更正嗣)
(君學士當作詔慎由驚曰上髙明之徳在天下安可輕/議慎由親族中表千人兄弟羣從且三百何可與覆族)
(事雖死不承命士良等黙然乆乃啓後户引至小殿帝/在焉士良等歴階數帝過失帝俛首既而士良指帝曰)
(不為學士不得更坐此乃送/慎由出戒曰毋泄禍及爾宗)五父(李輔國肅宗任以股/膂事貴幸不敢斥常)
(呼五郎李揆當國以/子姪事之號五父)移上皇居西内(初太上皇毎置酒/長慶樓南俯大道)
(因徘徊觀覽或父老過之皆拜舞乃去輔國因妄言于/帝曰太上皇居近市交通外人陳𤣥禮髙力士等將不)
(利陛下願徙太上皇入禁中帝不寤上皇謂力士曰吾/兒用輔國謀不得終孝矣㑹帝屬疾輔國即詐言皇帝)
(請太上皇按行中宫至睿武門射生官五百遮道太上/皇驚幾墜馬問何為者輔國以甲騎數十馳奏陛下以)
(興慶宫湫陿奉迎乗輿還宫中力士厲聲曰五十年太/平天子輔國欲何事叱使下馬輔國失轡罵力士曰翁)
(不觧事斬一從者力士呼曰太上皇問將士各好在否/將士納刀呼萬嵗皆再拜力士復曰輔國可御太上皇)
(馬輔國鞾而走與力士對執轡還西内居甘露殿侍衛/才數十皆尫老太上皇執力士手曰微將軍朕且為兵)
(死鬼左右皆/流涕而已)求為宰相(李輔國拜兵部尚書求為宰相/帝重違曰卿勲力何任不可但)
(羣望未一如何輔國遂諷宰相裴冕使聨表薦已帝宻/擿蕭華使喻止冕張皇后數疾其顓帝寢疾太子監國)
(后召太子將誅輔國及程元振太子不從更召越王兖/王圖之元振告輔國即伏兵凌霄門迎太子伺變是夜)
(捕二王及中人朱暉充馬英俊等囚之而殺后他殿代/宗立輔國等以定䇿功愈䟦扈至謂帝曰大家第坐宫)
(中外事聽老奴處決帝矍然欲剪除而憚其握兵因尊/為尚父事無大小率闗白羣臣出入皆先詣輔國頗自)
(安又進册司/空兼中書令)尊為尚父(上/)中外聞其失勢舉相賀(輔國/罷判)
(元帥行軍司馬賜大第于外中外聞其失勢舉相賀輔/國乞解官詔進封博陵郡王輔國欲入中書作謝表閽)
(者不内曰尚父罷宰相不可入輔國氣塞乆乃曰老奴/死罪事郎君不了請也下事先帝矣輔國自徙太上皇)
(天下疾之帝在東宫積不平既嗣位不欲顯戮遣俠者/夜刺殺之年五十九抵其首溷中殊右臂告泰陵然猶)
(祕其事刻木/代首以葬)刻木代首以葬(上/)天下威勢舉歸其門(楊/復)
(恭以諸子為州刺史號外宅郎君又養子/六百人監諸道軍天下威勢舉歸其門)肩輿至前殿
(復恭常肩輿抵太極殿宰相對延英論叛臣事孔緯曰/陛下左右有將反者帝矍然緯顧復恭復恭曰臣豈負)
(陛下者緯曰復恭陛下家奴而肩輿至前殿廣樹不逞/皆姓楊非反乎復恭曰欲收士心輔天子帝曰誠欲收)
(士心胡不假姓李乎復恭無以對㑹緯出守江陵/乃使刼之長樂坡斬其旌節貲貯皆盡緯僅免)定䇿
國老(李茂貞上復恭為與守亮書曰承天門者隋家舊/業也兒但積粟訓兵何進奉為吾披荆榛立天子)
(既得位乃廢定䇿國老奈負心門/生何門生謂天子也其不臣類此)
　　大長秋
所進達皆海内名人(後漢曹騰以定䇿立桓帝功封費/亭侯遷大長秋加位特進騰用事)
(省闥三十餘年歴事四帝未嘗/有過其所進達皆海内名人)固辭舉薦(梁賀位為大/長秋清儉退)
(讓陽嘉中詔九卿舉武猛獨無所舉薦帝引問其故對/曰臣生自草茅長于宫掖既無知人之明又未嘗交知)
(士類昔衛鞅因景監以見有識知其/不終今得臣舉匪榮伊辱固辭之)矯詔誅武蕃等(曹/節)
(字漢豐靈帝即位以定䇿封長安鄉侯時竇太后臨朝/后父大將軍武與太傅陳蕃謀誅中官節與長樂五官)
(史朱瑀等矯詔誅武蕃等節/遷長樂衛尉尋轉大長秋)
　　中尉
玉山軍使(唐昭宗賜左軍中尉楊復恭几杖以大將軍/致仕復恭既失勢居第近玉山營假子守信)
(為玉山軍使或誣告其謀亂詔李順守率禁兵討之守/信以兵拒之列戰于昌化里昭宗登延喜樓陳兵自衛)
(以伺變相持至晚不戰而退是夜守信乃擁其兵衛復/恭而出且戰行出通化門至興元府楊守亮納之于是)
(鳳翔李茂貞等出兵討焉楊守亮與復恭等突圍而/遁華州節度使韓建于路擊敗之並斬首送京師)分
統禁旅(徳宗避京師之亂既還京頗忌宿將凡握兵多/者悉罷之其軍旅命竇文場霍仙鳴分統焉貞)
(元十三年立䕶軍中尉兩員中䕶軍兩員以率禁軍乃/以文場為左神䇿䕶軍中尉仙鳴為右神䇿䕶軍中尉)
(右神䇿軍使張尚進為左神䇿中/䕶軍中尉䕶軍自文場等始也)權震天下(時竇霍之/權震于天)
(下蕃鎮大將多出其軍/臺省清要伺候門下)以釦杖畫地責帝(劉季述衛皇/太子至紫延)
(院左右軍及十道邸宫俞潭程嚴等皆急叩門請對士/皆呼萬嵗入思政殿遇者輒殺帝方坐乞巧樓見兵入)
(驚墜于床將走季述仲先持帝坐以所持釦杖畫地責/帝曰某日某事爾不從我罪一也至數十未止皇后出)
(徧拜曰䕶宅家勿使怖若有罪惟軍容議季述出百官/奏曰陛下瞀倦于勤願奉太子監國陛下自頥東宫帝)
(曰昨與而等飲甚樂何至于此后曰陛下如軍容語宫監/掖帝出思政殿后昌言曰軍容一心輔持請上養疾帝)
(亦曰朕久疾令太子監國程嚴等皆呼萬嵗后以傳國/寳授季述就帝輦左右十餘人因入少陽院季述液金)
(以完/鐍)
　　謁者
發倉粟以賑貧民(前漢汲黯武帝即位為謁者東粤相/攻上使黯往視之至呉而還報曰粤)
(人相攻固其俗不足以當天子使者臣過河内河内貧/人傷水旱萬餘家或父子相食臣謹以便宜持節發河)
(内倉米以賑貧民請歸節/伏矯詔罪上賢而釋之)異其才(終軍少年以博辨能聞/属文聞于郡中太守)
(其異才召見軍奇之與交結揖太守而/去長安上書言事武帝異其才拜謁者)賛拜殿中聲動
左右(東觀漢記何熈身長八尺體貌魁梧與人絶異和/帝偉其貌特拜謁者熈能為威容賛拜殿中聲動)
(左/右)博達有才(魏書裴茂字巨先黄門郎中遷謁者僕射/張顯揚言曰謁者僕射博達有才多識前)
(代格/言)
　　冗從僕射
精勤舊吏(魏書冗從僕射畢軌表尚書僕射王思精/勤舊吏忠亮計畧不及辛毗宜以代思)有
識見才幹(晉起居注武帝詔缺以為冗從子瑋貞/固和羣有識見才幹        僕射)性沉
壯(傅暢晉諸公讃司馬騰字元邁文獻王泰之第三子/也性沉壯起家為冗從僕射騰欲棄官以自顯出為)
(郡/守)
　
　
　
　
　
　
　
　
　職官分紀巻二十六
欽定四庫全書
　職官分紀巻二十七
　　　　　　　　　　　　宋　孫逢吉　撰
　　太子六傅
禮記文王世子凢三王教世子必以禮樂樂所以修内
也禮所以修外也禮樂交錯於中發形於外是故其成
也懌恭敬而温文立太傅少傅以養之欲其知父子
君臣之道也太傅審父子君臣之道以示之少傅奉世
子以觀太傅之徳行而審喻之太傅在前少傅在後入
則有保出則有師是以教喻而德成也師也者教之以
事而喻諸徳者也保也者慎其身以輔翼之而歸諸道
者也
大戴禮昔者周成王幼在襁抱之中太公為太師
前漢百官表太子太傅少傅古官属官有太子門大夫
庶子洗馬舎人
後漢百官志太子太傅一人中二千石本注曰職掌輔
導太子禮如師不領官屬少傅二千石本注曰亦以輔
導為職悉主太子官屬
魏故事太傅于太子不稱臣少傅稱臣
晉職官志太子太傅少傅並古官也泰始三年武帝始
建東宫各置一人尚未置詹事官事無大小皆由二傅
並有功曹主簿五官太傅中二千石少傅二千石其訓
導者太傅在前少傅在後皇太子先拜諸傅然後答之
武帝後以儲副體尊遂命諸公居之以本位重故或行
或領時侍中任愷武帝所親敬復使領之盖一時之制
也咸寧元年以給事黄門侍郎楊珧為詹事掌宫事一
傅復領官屬及楊珧為衛將軍領少傅省詹事遂崇廣
傳訓命太尉賈充領太保司空齊王攸領太傅所置吏
屬復如舊二傅進賢兩梁冠黒介幘五時朝服佩水蒼
玉食俸日三斛太康二年始給春賜五十疋秋絹百疋
綿百斤其後太尉洪南王亮車騎將軍楊駿司空衛瓘
石鑒皆領傅保猶不置詹事以終武帝之世惠帝元康
元年復置詹事二傅給菜田六頃騶田六人立夏後不
及田者食俸一年置丞一人秩千石主簿五官掾功曹
史主記門下史録事戸曹法曹倉曹賊曹功曹書佐門
下亭長門下書佐省事各二人給亦取安車一乗及愍
懷建宫乃置六傅三太三少以景帝諱師故改太師為
太保通省尚書詹事文書闗由六傅然自元康之後諸
傅或二或三或四或六及永康中不復置詹事自太安
以來置詹事終孝懷之世渡江之後有太傅少傅不立
師保
周遷晉輿服志太子少傅銀印青綬兩梁冠絳朝服佩
水蒼玉皆賜五時朝服二傅見太子則单衣介幘交拜
今太子不拜少傅
傅暢晉公卿禮秩太傅立草少傅書真以為儲訓
張勃晉東宫舊事皇太子於二傅執弟子禮二傅入見
太子至崇賢門迎太子為二傅拜各答拜入坐對坐
王隱晉書惠帝以衛楷為太子少師懷帝以光禄劉著
為太子少保
晉諸公讃惠帝以吏部尚書和嶠為太子少保
職官要録晉太子六傅各有丞一人(三少舊視左僕射/冠服同三太也)
宋百官志太子太傅一人丞一人太子少傅一人丞一
人古官也漢髙帝九年以叔孫通為太子太傅位次太
常漢并無丞魏世無東宫然則晉氏置丞也
沈約宋書太子少師保並晉置
隋百官志梁太子太傅一人位視尚書令少傅一人位
視左僕射天監初又置東宫常侍皆散騎常侍為之後
齊太子太傅太師太保是為三師掌師範訓導輔翊皇
太子少師少傅少保是為三少各一人掌奉皇太子以
觀三師之德出則三師在前三少在後隋太子置三太
三少開皇初置詹事二年定令罷之
唐百官志太子太師太傅太保各一員(並從一品師傅/古官南朝不置)
(後魏北齊師傅品第二號東宫三太/隋品亦第二武徳定令加為從一品)太子少師少傅少
保各一員(並正二品三少亦古官厯代或置或省南朝/不置後魏北齊置品第三號東宫三少皇朝)
(定令正/二品)
六典太子太師太傅太保各一人並從一品下(史記秦/孝公使)
(商鞅設法而黥太子師傅則秦有其職也晉懷帝為太/子又備六傅東晉明帝在儲宫置保傅而無二師皇朝)
(太子出則/乗輅備儀)太子三師以道德輔教太子者也至於動靜
起居言語視聴皆有以師焉太子少師少傅少保各一
人並正二品(隋氏降太師一等皇朝因之太/子出入則乗輅備儀以為之後)凡三師三
少官不必備唯其人無其人則缺之
國朝自太師至率更令皆沿舊制除授而無職司惟建
儲闈即置三少賔客詹事庶子諭徳中舍人舍人並他
官兼充其左右春坊並鑄印置吏員常時並省其常除
宫官者不職本宫之務皆無定員分莅中外之任
天禧四年以吏部尚書同中書門下平章事丁謂兼太
子少師樞宻使吏部尚書同中書門下平章事馮拯兼
太子少傅曹利用兼太子少保(宰臣兼東宫/官自謂始也)
元祐官品令太子太師太傅太保並從一品少師少傅
少保並從二品
天下端士(大戴禮選天下端士孝悌博聞有道術者以/輔翌之故太子目見正事耳聞正言身行正)
(道左右前後/皆正人也)左右前後皆正人(上/)明仁孝禮義以道習
之(前漢賈誼上疏曰古之王者太子乃生因舉以禮使/士負之有司齊肅端冕見之南郊見於天也過闕則)
(下過廟則趨孝子之道也故自為赤子而教固已行矣/昔者成王幼在襁抱之中召公為保同公為傅太公為)
(師保保其身體傅傅之徳義師導之教訓此三公之職/也於是為置三少皆上大夫也曰少保少傅少師是與)
(太子燕者也故乃孩提有識三公三少因明仁孝禮義/以道習之逐去邪人不使見惡行於是皆選天下之端)
(士孝悌博聞有道術者以衛翌之使與太子居處出入/故太子乃生而見正事聞正言行正道左右前後皆正)
(人也夫習與正人居不能無正猶生長於齊不能不齊/言也習與不正人居之不能無不正猶生長於楚之地)
(不能不楚言也故擇其所嗜必先受業乃得嗜之擇其/所樂必先有習乃得為之孔子曰少成若天性習貫如)
(自/然)年少可久於事(晉山濤啟事皇太子始之東宮/四海屬目保傅不可不高盡天)
(下之選羊枯秉徳義能克己復禮又年少尚可久/於其事出入周旋令太子毎覩儀型方任雖重比)
(此猶輕東宮少事養徳而/已又可朝㑹與聞徳義)生即置輔弼(唐太宗謂/庶子于志)
(寧曰古者太子既生使士負之即/置輔弼成王幼小周召為師是也)五日一赴資善
堂(國朝宰臣丁謂等謂自今兼太子師傅十日一/赴資善堂賓客以下雙日更互陪侍講學上甚)
(悅命五日一/赴資善堂)
　　太師
亡一鏡(唐貞觀十六年太子太師魏𤣥成薨帝追思不/已謂侍臣曰夫以銅為鏡可以正衣冠以古為)
(鏡可以知興替以人為鏡可以明得失朕常保/此三鏡以防已過今𤣥成殂逝遂亡一鏡也)遺表書
之於笏(魏𤣥成薨太宗謂侍臣曰𤣥成亡後朕遣人至/宅冩其書函得表一紙革字皆難識唯前數行)
(稍可分辨云天下之事有善有惡任善人則國安用惡/人則國亂公卿之内有愛有憎憎者唯見其惡愛者唯)
(見其善愛憎之間所宜詳慎若愛而知其惡憎而知其/善去邪勿疑任賢勿二可以興矣其遺表如此然在朕)
(思之恐不免斯事公卿侍/臣可書之于笏知必諫也)詹事府上事(馮定為太子詹/事時宰臣鄭覃)
(兼太子太師欲為尚書省上事定奏曰據六典太師居/詹事府不合於都省札上乃詔于本司上事人推美之)
　　太傅
諌易太子(前漢叔孫通為太子太傅髙帝欲以趙王如/意易太子通諌曰昔者晉獻公以驪姬故廢)
(太子立奚齊晉國亂數十年為天下笑秦以不早定扶/蘇胡亥詐立自此滅祀此陛下所親見今太子仁孝天)
(下皆聞之吕后與陛下攻苦食淡其可背哉陛下必欲/廢適而立少臣願先伏誅以頭血汙地髙帝曰公罷矣)
(吾特戲耳通曰太子天下本本一揺天/下震動奈何以天下戲髙帝曰吾聽公)父子並為師傅
(䟽廣字仲翁少好學明春秋徴為博士太中大夫地節/三年立皇太子選丙吉為太傅廣為少傅數月吉遷御)
(史大夫廣徙為太傅廣兄子受字公子亦以賢良舉為/太子家令受好禮恭謹敏而有辭頃之拜受為少傅太)
(子外祖父平恩侯許伯以為太子少迺使其弟中郎將/舜監䕶太子家上以問廣廣對曰太子國儲副君師友)
(必為天下英俊不宜獨親外家許氏也且太子自有太/傅少傅官屬已備今復使舜䕶太子家非所以廣太子)
(徳於天下也上善其言益見器重數受賞賜太子毎朝/因進見太傅在前少傅在後父子並為師傅朝廷以為)
(榮其後父子俱移病上疏乞骸骨歸老故鄉上許之賜/黄金二十斤皇太子贈以五十斤公卿大夫故人邑子)
(設祖道供帳東都門外送者車數百輛辭決而去及道/路觀者皆曰賢哉二大夫或且相與歎息為之下泣焉)
以論語禮服授太子(蕭聖之自御史大夫左遷為太子/太傅以論語禮服授皇太子是時)
(周堪為少傅太子即位是為孝元帝望之堪本以師傅/見重上即位數宴見言理辭直上甚納之其後望之以)
(事下獄收前將軍印綬數月詔曰國之將興尊師而重/傅故前將軍蕭望之傅朕八年道以經術厥功茂焉其)
(賜望之爵/闗内侯)恭謹舉朝無與比(萬石君石奮孝文時官至/太中大夫無文學恭謹舉)
(朝無與比太子太傅缺選可/傅者皆推奮遂為太子太傅)馴行孝謹(石奮子慶馴行/孝謹官至二千)
(石元狩元年立太子選羣臣可/傅者慶自沛守為太子太傅)素服五日以報師傅之
恩(夏侯勝為太子太傅受詔撰尚書論語賜黄金百斤勝/年九十卒于家賜冡塋葬平陵太后賜錢二百萬為)
(素服五日以報師傅/之恩儒者以為榮)屏居藍田山(景帝立太子以竇嬰/為太傅十年太子廢)
(嬰爭不能得謝病屏居藍田山下數月諸竇賔客辯士/説莫能入梁人髙遂乃説嬰嬰然之遂起朝請如故)
先帝名臣(後漢明帝以鄧禹/先帝名臣拜太傅)用天下之賢才(後漢桓榮/字春卿顯)
(宗始立為太子選求明經乃擢榮弟子豫章何湯為虎/賁中郎將以尚書授太子世祖從容問湯本師為誰對)
(曰事沛國桓榮帝即召榮説尚書甚善之拜為議郎又/使授太子世祖嘗大㑹百官詔問誰可傅太子者羣臣)
(承望上意皆言太子舅執金吾原鹿侯隂識可博士張/佚正色曰今陛下立太子為隂氏乎為天下乎即為隂)
(氏則隂侯可為天下則固宜用天下之賢才帝稱善曰/欲置傅者以輔太子也今博士不難正朕況太子乎即)
(拜佚為太子太傅而以榮為少傅賜以輔車乗馬榮大/㑹諸生陳其車馬印綬曰今日所䝉稽古之力也可不)
(勉/哉)博選名儒(後漢班彪字叔皮以東宫初建諸王國並/開而官屬未備師保多闕上言曰昔成王)
(之為孺子出則周公召公太公史佚入則太顛閎天南/宫括散宜生左右前後禮無違者故成王一日即位天)
(下曠然太平漢興太宗使晁錯導太子以法術賈誼教/梁王以詩書及至中宗亦令劉向王褒蕭望之周堪之)
(徒以文章儒術保訓東宫今宜博選名/儒有威量明通政事者以為太子太傅)琢磨玉質(應劭/漢官)
(太子太傅日就月將琢磨玉質/言太子有玉質琢磨以道也)中東門君(東觀漢記張/堪字子孝為)
(太子太傅及郭后廢因稱疾拜太中大夫病居中/東門候舍故時人號中東門君帝數存問賞賜)月朔
入見太子(魏志何䕫字叔龍為太子太傅毎月朔/太傅入見太子太子正法服而禮焉)明嫡
庶之分(呉志呉粲遷太子太傅遭二宫之變抗言執正/明嫡庶之分欲使魯王出駐夏口遣楊竺不得)
(令在都邑又數以消息與陸遜遜時駐/武昌連表諫爭由此為竺等所譛害)受詔輔太子(孫/權)
(寢疾徴大將軍諸葛恪為太子太傅㑹/稽太守滕淯為太常并受詔輔太子)對賈誼過秦論
(闞澤拜太傅中書孫權常問書傳篇賦何者為美澤/欲諷諭以明治亂因對賈誼過秦論最善權覽讀焉)聞
其名儒以禮召(程秉字徳樞後事鄭𤣥避亂交州與劉/熈考論大義遂博通五經士燮命為長)
(史權聞其名儒以禮/召既到拜太子太傅)當今無軰(張温少修節操容貌奇/偉權聞之以問公卿曰)
(温當今與誰為比大司農劉基曰可與全琮為軰太常/顧雍曰基未詳其為人也温今無軰權曰如是張允不)
(死也徵到延見文辭占對觀者傾竦權改容加禮罷出/張昭執其手曰老夫託意君宜明之拜議郎選曹尚書)
(徙太子/太傅)崇敬二傅(徐廣晉記太尉茍顗領太傅侍中任/顗領少傅制太子拜太傅少傅如弟)
(子師之禮二傅不得上疏曲敬習鑿齒晉武帝時有司/奏東宫二傅禮儀不同帝曰崇敬師傅所以尊教前世)
(之令典也何論臣與/不臣其令太子拜之)獻箴(晉齊王攸為太子太傅獻箴/太子曰保相之材必擇賢明)
保相擇賢明(上/)一時儒宗(虞預晉書賀循為太子太傅時/朝廷初建動有疑議宗廟制度)
(皆循所定朝野諮/詢一時儒宗矣)躬訓儲宫(晉中興書賀循字彦先為/太子太傅詔曰循清真履)
(道秉尚貞貴居身以沖約為本立徳/以仁讓為行躬訓儲宫黙而成化)别供一案(唐太宗/伐髙麗)
(皇太子定州監國髙士㢘攝太子太傅仍典朝政皇太/子下令曰攝太子太傅士㢘朝望國華儀刑攸屬寡人)
(忝膺監守實資訓導此日聽政當屈同榻庶因諮白以/祛蒙滯但據案奉對情所未安所司宜别以一案供太)
(傅士㢘固/諌不敢當)賜宅(于志寧遷太子太傅常與右僕射張行/成中書令髙季輔俱蒙賜宅志寧奏曰)
(臣居闗右代襲箕裘周魏以來基址不墜行成等新營/莊宅尚少田園于臣有餘乞申私讓帝嘉其意乃分賜)
(行成/季輔)病中吟詠不輟(白居易授太子太傅進封馮翊縣/開國侯四年冬得風疾伏枕者累)
(月乃放諸妓女樊蠻等仍/自為墓誌病中吟詠不輟)
　　太保
開府加(劉寔字子真以特/開府加太子太保)特進行(懷帝以荀組為侍中/特進行太子太保)
行領各隨其時(賈充為太尉行太子太保以公為位重/而為傅保行領各隨其時充性烈意在)
(明才前後所/㧞必欲終始)直臣(顯祖將禪位於京兆王子推隴西王/源賀並固讓陸馥進言曰皇太子聖)
(徳承基四海屬望不可横議干國之紀臣請刎頸殿廷/有死無二久之帝意解詔曰馥直臣也其能保吾子乎)
(遂以為/太保)分臺省班於東西(國朝王溥乾徳二年罷為太/子太保故事一品班于臺省)
(之後太祖因見溥謂左右曰溥舊相/當寵異之即令分臺省班于東西)
　　少師
黄㼐(後魏郭祚領太子少師祚曽從世宗幸東宫明帝/幼弱祚持一黄㼐出奉之時應詔左右趙桃弓與)
(御史中尉王顯迭相唇齒深為帝所信祚私/事之時謗祚者號為桃弓僕射黄㼐少師)太子引上
殿親拜(唐李綱拜太子少師之時綱有脚疾不堪踐履/太宗特賜步輿令綱乗至閣下數引入禁中問)
(以正道又令輿入東宫皇太子引上殿親拜之綱於是/陳君臣父子之道問寢視膳之方理順詞直聽者忘倦)
古難其選(貞觀十三年以右僕射房𤣥齡為太子少師/𤣥齡上表遜位詔不許太宗因謂侍臣曰太)
(子師保古難其選若成王幼小以周公為傅左右皆賢/日聞雅訓自幼及長便為聖君秦之胡亥趙髙傅之教)
(以刑法及其立也誅功臣殺親族慘酷不/已旋踵而亡以此言之善惡由於習近也)年力雖衰進
取彌鋭(唐休璟年力雖衰進取彌鋭時尚宫賀婁氏用/事休璟乃為其子娶賀氏養女以為妻因以自)
(達由是起為太子/少師為時所譏)乗小馬入内省(許敬宗為太子少師/乾徳初以年老不能)
(行步特令與司空李勣每朝/日各乗小馬入禁門至内省)自卑損不敢修謁(房𤣥齡/拜太子)
(少師時皇太子將行拜備儀以待之𤣥齡深自/卑損不敢修謁遂歸于家有識者重其崇讓)割仙韶
院料錢(王起遷太子少師判兵部事侍講如故以其家/貧詔毎月割仙韶院料錢三百千添給起富於)
(文學而理家無法俸料入門即為僕妾所有帝以師/友之恩特加周給議者以與伶官分給咸為恥之)
　　少傅
父子並為師傅(前漢疏廣/見太傅門)彊起傅太子(上謂張良曰子/房雖疾彊起傅)
(太子時叔孫通已為/太傅良行少傅事)上書陳便宜(匡衡為太子少傅數/以上書陳便宜又朝)
(廷有政議即援經以對言/多法義上以為可任公卿)今日所蒙稽古之力(見太傅/門用天)
(下之賢/才注)從學者萬人(後漢張興字君上拜太子少傅顯/宗數訪經術既而聲稱著聞弟子)
(從學者/且萬人)以庶代宗先世之戒(魏志邢顒初太子未定而/臨菑侯植有寵丁儀等並)
(賛翼其美太祖問顒顒對曰以庶代宗先世之戒也願/陛下深重察之太祖識其意以為太子少傅遷太傅)
天下談士舉坐傾心(晉山濤太子少傅在東宫以年七/十疾病求退有詔不許尋講武於)
(宣武塲時濤有疾詔乗步輦從因與盧欽講論用兵本/意武帝欣然而言曰山少傅天下談士也舉坐傾心)
門下車騎數百而善應接(王雅為太子少傅時朝望屬/王珣珣亦頗以自許及中詔)
(用雅衆遂赴雅焉將拜遇雨請以繖入王珣不許之因/冒雨而拜雅既貴倖威權甚振門下車騎常數百而善)
(應接傾/心禮之)三世傅東宫(呉志薛綜為太子少傅子瑩孫皓/時又為太子少傅晉平呉瑩子㢘)
(元帝時亦為太子少傅/自綜至㢘三世傅東宫)崇敬二傅(見太/傅門)内管銓衡外參
傅訓(晉中興書周顗字伯仁拜太子少傅上疏曰臣退/自省學不通一經智不効一官也忘臣頑蔽乃欲)
(使臣内管銓衡外參傅訓質輕蟬翼事/重千鈞此之不可不待識者而明矣)接以賔友禮(南史/王儉)
(拜太子少傅舊太子敬二傅同/至是朝議接少傅以賔友禮)太子南面再拜(陳書孝/明帝在)
(東宫宣武皇帝欲以崔光為太子師傅光固辭帝令太/子南面再拜宫臣皆從太子拜光北面立不敢答拜唯)
(西面拜謝而出/乃授太子少傅)箴(傅立為太子少傅箴曰夫金本無常/方圓應形亦有隱怙習與性成故近)
(朱者赤近墨者黒聲和則響清形正則影直正人在側/徳義盈堂鮑肆先入蘭臺不芳傅臣司訓敢告君王)
二傅不拜(王隱晉書何曾議太子少傅當稱臣拜荀顗/曰太之與少自二傅之名次爾非為天子有)
(輕重也詔曰秦漢以來舊章廢滅隨時改作/其舊不可依用宜為古義遂定二傅不拜)蹇蹇正直
(東觀漢記王丹為太/子少傅蹇蹇正直)箴(後魏蕭大圜為太子少傅以任/當師傅調䕶是職乃作少傅箴)
(曰惟王建國辨方正位左史記言右史書事莫不立太/子為皇之貳是以易稱明夷禮云上嗣東庠養徳震方)
(主器束髪就學宵雅便肄朝讀百篇乙夜乃寐愛日惜/力寸隂無棄視膳再飯寢門三至小心翼翼大孝烝烝)
(詢謀計慮問對疑丞安樂必敬無忘戰兢天道福謙人/道惡盈漢嗣不絶乎馳道魏儲回環乎鄴城前史攸載)
(後丗揚名三善既備百國以貞姬周長久實頼元良嬴/秦短祚誠由少陽雖卜年七百有徳至厯而昌數世一)
(萬無徳不及而亡敬之敬之天惟顯思光福皇極永問/固洪基箴規諭教敢告職司太子見而悦之致書勞)　弗
予鮑魚(賈誼新書昔周文王使太公傅太子發嗜鮑魚/而公弗予太公曰禮鮑魚不登於爼豈有非禮)
(可以養/太子哉)忿爭降秩(國朝詔吏部侍郎兼太子少傅同中/書門下平章事李迪可戸部侍郎歸)
(班初丁謂與迪各降秩一級謂知河南府迪知鄆州尋/復留之不及宣制止命中書革詞行下以兵部侍郎叅)
(知政事任中正等為賔客詹事俄以迪忿爭故太子議/改詔書及謂等四制不下而中正等先進秩焉先是迪)
(與冠凖同在中書事準甚謹準所挾姦不公迪不敢阻/凖既得罪謂等頗輕之迪不能堪至是輔臣例兼宫官)
(迪以當遷尚書又故事兩省侍郎無兼左右丞者盖謂/深欲抑之故迪益忿又謂素善林特改為詹事明日待)
(漏院又欲奏特為樞密副使仍領賔客迪曰特去嵗右/丞今踰年改尚書入東宫皆非公選況奏除詹事不可)
(改也因詬謂皆不答同列極力和解不聽遂力爭上前/期必與謂俱罷已而上御承明殿召丁謂詢其紛競之)
(故謂從容陳叙且言李迪自喧悖臣不當與之俱罷賜/對久之於是遣入内都知張景宗副都知鄧守恩傳詔)
(送謂赴中書令依舊視事仍命與馮拯/曹利用俱進秩領宫官以迪知鄆州)
　　少保
直士(唐李綱拜禮部尚書兼太子詹事頻乞骸骨髙祖/慢罵之曰卿為潘仁長史何乃羞為朕尚書且建)
(成在東宫遣卿輔導何為屢欲辭乎綱頓首陳謝曰潘/仁賊也誠好殺害毎諫便止所活極多為其長史故得)
(無愧陛下功成業大頗自矜伐臣事太子所懷鄙見復/不採納髙祖謝曰知公直士勉弼我兒於是擢拜太子)
(少/保)換散秩(長慶中以兼太常卿趙宗儒為太子太保太/常有師子樂備五方之色非朝㑹聘享不作)
(焉至是中人掌教坊之樂者移牒取之宗儒不敢違以/牒白宰相宰相以為事在有司執守不令闗白而宗儒)
(憂恐不已宰相以為/懦怯故換以散秩)手勅稱名(李綱為太子少保髙祖/以其隋氏名臣甚加優)
(禮手勅未嘗不稱/名其見重如此)舉朝服其度量(唐書李適之為右相/孝林甫密奏其好酒)
(頗妨政事𤣥宗惑焉乃除太子少保適之遽命親故歡/㑹賦詩曰避賢初罷相樂聖且衘盃為問門前客今朝)
(幾箇來舉朝/服其度量)品序非便(國朝天禧四年以資政殿大學士/太子少保王欽若為司空職如)
(故欽若以輔臣兼領東宫三少/品序非便表求換秩故有是命)以輔臣兼領(上/)
　　賔客
唐百官志太子賔客四員(正三品古無此官皇/朝顯慶始置此官也)掌侍從
規諌賛相禮儀晏㑹則上齒(貞觀十八年以宰相兼/賔客開元中定員四人)
六典太子賔客四人正三品(漢書髙祖欲廢太子吕氏/用張良計致商山四皓以)
(為賔客又孝武皇帝為太子立博望苑使通賔客則其/義也若有宴賜諸司掌宫太子賔則皆遇焉建中四年)
(加二人興元元年又加四/人貞元四年復舊四人)
國朝天禧四年十一月參知政事任中正樞密副使錢
惟演參知政事王㑹並兼太子賔客(執政官兼東宫/官自中正始也)
元祐官品令太子賔客從三品
賔友(晉愍懷太子在東宫選大臣/子弟有名稱者以為賔友)東賔客(愍懷太子始/之東宫惠帝)
(詔曰適嗣幼䝉始之東宫惟賴師傅羣賢之訓其遊處/左右宜得正人能相長益者太保衛瓘司空隴西王泰)
(太子太傅楊齊太子少師裴楷太子少傅華廣人/皆徳業純茂逰道義之門有不肅之訓其令五)
(更相往來與太子習處備賔友也其時雖非/官而謂之東賔客皆選文義之士以侍儲皇)陳邦國之
大本(唐書鄭蕭開元二年詔拜吏部侍郎帝以蕭嘗侍/太子言論典正復令兼太子賔客為東宫授經既)
(而太子失寵上不悦有廢斥意召蕭見深陳邦/國之大本君臣父子之大義上乃改容深嘉之)調䕶之
地(將作監王堪修奉太廟弛慢罰俸仍改為太子賔客/制出李固言封還曰東宫調䕶之地不可令弛慢被)
(罰之人處改/為均王傅)隱居不預其禍(武攸緒少有志行天授中/封安平郡王出為揚州大)
(都督長史慶厯中棄官隱于嵩山以琴書藥餌為務中/宗即位以安車召至都授太子賔客尋請歸山從之及)
(三思延秀等搆逆諸武多坐誅戮惟/攸緒以隱居不預其禍時論美之)見太子如師傅之
禮(國朝至道元年尚書左丞李至禮部侍郎李沆並兼/太子賔客見皇太子如師傅之禮上召謂至等曰朕)
(以太子仁孝賢明尤所鍾愛今立為儲貳以為國本當/須正人輔之卿等可盡心調䕶若動皆用禮必須賛成)
(如事稍有未當不可隨順至於禮樂詩書之道可以禆/益太子者皆卿等素習不假朕多訓也至等頓首稱謝)
賔客為宰相(東齋記事李文定公為叅知政事時仁皇/為太子文定兼賔客一日召對滋福殿欲)
(相之固辭俄而太子出謝曰䝉恩以賔客為宰相真宗/顧謂曰尚可辭耶乃拜吏部侍郎兼太子太傅同中書)
(門下平章事久之與丁謂争事/罷天下之人皆以亮直許之)
　　詹事府詹事
前漢百官表詹事秦官也(詹者/給也)　掌皇后太子家有丞
屬官有太子率更家令丞僕中盾衛率厨廐長丞
漢書竇嬰太后兄子也景帝即位為詹事文帝以鄭當
時為景帝詹事昭帝以韋賢為詹事
後漢百官志長秋本注曰丞秦有詹事一人位長秋上
亦有宦者主諸中官成帝省之以其職并長秋是後皇
后當法駕出則中謁宦者職吏權兼詹事奏引訖罷
應劭漢官儀詹事秦官秩二千石
晉職官志(見太子/六𫝊門)
宋百官志太子詹事一人丞一人職比臺尚書今領軍
將軍詹省也漢西京則太子門大夫庶子洗馬舍人屬
二傅率更令僕衛率屬詹事皆秦官後漢省詹事太子
官屬悉屬少傅而太傅不復領官屬晉初太子屬官通
屬二傅咸寧元年復置詹事二傅不復領官屬詹事二
千石
齊職儀詹事品第三
茂陵書詹事二千石銀章青綬局擬尚書令位視領䕶將軍
隋百官志梁置詹事任總宫朝二傅及詹事各置丞
功曹主簿五官後齊詹事總東宫内外衆務事無大小
皆統之府置丞功曹五官主簿録事員領家令率更令
僕等三寺左右衛二坊隋開皇初置詹事二年定令罷
之
唐百官志詹事一人正三品少詹事一人正四品上掌
統三寺十率府之政少詹事為之貳皇太子書稱令
庶子以下署名奉行書案畫日丞二人正六品上掌判
府事知文武官簿假使凡勅令及尚書省二坊符牒下
東宫諸司者皆發焉主簿一人正七品上録事二人正
九品下
六典太子詹事府詹事一人正三品(晉以保傅位尊不/宜親細務武帝咸)
(寜初用黄門侍郎楊珧為詹事掌東宫之任珧遷為少/傅後惠帝元康中復置永康中齊王冏輔政復省太安)
(中復置懷帝又省江左復置晉令品第三銀章青綬絳/朝服兩梁冠其後用人漸重或以令僕射領之梁定十)
(八班班第十四陳因之後魏置左右二人其後惟置一/人初第二品下太和末降第三品後周置太子宫正宫)
(尹龍朔二年改端尹咸亨復舊天/授中改為少尹神龍元年復舊)少詹事一人正四品
上(皇朝置龍朔二年改為少尹咸亨復/舊天授中復為少尹神龍元年復舊)丞三人正六品
上(漢因秦置詹事丞秩六百石後漢省至魏晉皆隨詹/事置省永康中省詹事特置丞一人文書闗六傅晉)
(令詹事丞一人品第七銅印墨綬進賢一梁冠皂朝服/局擬尚書左右丞過江多用員外郎及博士為之遷為)
(尚書郎宋齊品服同晉氏梁陳品第八後魏初從三品/中太和末第七品上北齊第七品下隋初置一人皇朝)
(加至二人龍朔二年改為端尹丞咸亨元/年復故天授中又改為宫尹丞神龍復故)主簿一人從
七品上(晉始置主簿史闕其員品自宋至隋詹事府皆/有正官功曹主簿史亦闕其員品皇朝置一人)
(龍朔咸亨天授神/龍並隨府改復)
國朝元祐官品令太子詹事從三品少詹事正六品
正傳梁王(前漢竇嬰字正遜景帝時為詹事帝弟梁孝/王母竇太后愛之酒酣上曰千秋萬嵗後傳)
(梁王太后歡嬰引酒巵進上曰天下者髙帝天下父/子相傳漢之約也上何以得傳梁王太后由是憎嬰)授
皇太子經(孔霸孔子之後也漢宣帝時為太/中大夫以選授皇太子經遷給事)椒房率更
領其材(漢武栢梁詩椒/房率更領其材)世稱裁斷(晉書卞壺為詹事世/稱裁斷切直敦實出)
(於事/上)妙簡材賢(武帝以王恭為丹陽尹領詹事恭讓表/曰今日王儲始建四方是式總司之任)
(崇賛所由宜妙簡材賢盡一/時之務豈臣蕞庸所可叨忝)彈肅一時(王珉答徐邈書/曰詹事彈肅一)
(時如尚書/令中丞矣)非例不行(俗説江夷為右僕射主上欲用領/詹事語王淮卿可覔此例淮對曰)
(臣當出外尋訪淮後見主上問近所道事卿已得例未/淮曰謝琰表僕射領詹事琰即謝公之子恐夷非其例)
(事遂/不行)戚貴西京風嘉東國(齊孔稚珪讓詹事表皇太子/霞褰青殿日晃春宮駕紫谷)
(之英振洛笙之韻向非器上白雲韻同明月何以延芳/芝苑押    條竇嬰戚貴于西京陸曄風嘉于束國伊)
(人之美方曰可居臣/亦何斯而敢忝冒)宫端(梁江總自左戸尚書轉太子/詹事總性寛和温裕尤工五)
(七言詩溺于浮靡及為宫/端與太子為長夜之飲)輔弼非材(陳後主在東宫欲/以江總為太子詹)
(事令管記陸瑜言于孔奐奐曰江總有潘陸之才而無/園綺之實輔弼儲貳均謂非材後主深以為恨乃自言)
(于宣帝將許之奐乃奏曰江總文華之人今皇太子文/華不少無藉于總如臣愚見願選敦重之材以居輔導)
(帝曰誰可奐曰都官尚書王廓代有懿德立性敦敏可/以居之後主時在側乃曰廓王泰之子不可居太子詹)
(事奐又曰宋朝范曄即范㤗之子亦為太/子詹事後主固爭之帝遂以總為詹事)選敦重之才
以居輔導(上/)儲端華重實異常司(梁陸倕除詹事/讓免表云儲端)
(華重實/異常司)諫近閹官深加勉勞(唐于志寧為太子詹/事太子承乾令閹官)
(多在左右上書諌之及承乾敗太宗謂志寧曰知公數/有規諫深加勉勞以右庶子令狐徳棻等無諌者皆從)
(貶/責)屈階資(髙宗為皇太子轉李勣為太子詹事左衛率/加位特進同中書門下三品太宗謂曰我兒)
(新登儲貳卿舊長史今以宫事相委故有此授雖屈階/資可勿怪也及太宗寢疾謂髙宗曰汝於李勣無恩今)
(我將責出之我死之後汝當授以僕射即荷汝恩必能/致其死力乃出勣疊州都督髙宗即位其月召拜洛州)
(刺史尋又拜/尚書左僕射)太師上事(見太/師門)員外詹事(嚴挺之為李林/甫所嫉及移守)
(絳郡𤣥宗嘗謂林甫曰嚴挺之何在此人亦堪進用林/甫乃召其弟損之至門叙故云當授子員外郎因謂之)
(曰聖人視賢兄極深要須作一計入城對見當有大用/令損之取絳郡一狀云有小風氣請入京就醫林甫將)
(狀奏云挺之年髙近患風且須授門官就醫𤣥宗歎叱/久之林甫奏授員外郎詹事便令東京養疾挺之至東)
(京鬱鬱不得志成疾其/年九月寢疾終于洛陽)班位失序(蘇午改太子詹事初/入朝班位失序殿中)
(侍御史鄒儒立對仗彈之午於金吾待罪數刻特釋放/舊制太子詹事班次太常宗正卿之下貞元三年御史)
(中丞竇參叙定班位移太子詹事在河南太守尹之下/午乃引舊班制位臺官詰之仍紿云已白宰相諸依舊)
(故為儒/立彈之)薦侍讀禇无量(劉憲見/侍讀門)四上書諌(姚珽遷詹事/兼左庶子節)
(愍太子稍失道珽凡四上書諫太子雖稱善不/用其言及敗索宫中得珽諫書中宗嘉歎焉)
　　少詹事(沿革見/詹事門)
送公衣錦還鄉(唐張行成轉太子少詹事太宗東征太/子于定州監國即行成本邑太宗謂行)
(成曰送公衣錦還鄉于/是令有司祀其先人墓)
　　司直
六典太子司直二人正七品上(皇朝龍朔二年置桂坊/比御史臺置令一人比)
(御史大夫司直二人比御史職在彈劾以/肅宮寮其後廢桂坊以司直𨽻詹事府)掌彈劾宮寮
糾舉職事凡皇太子朝宫臣則分知東西班凡諸司文
武應參官毎月皆具可否以判正焉凡諸率府配兵于
職掌者亦如之皆受而檢察其過犯者隨以彈啓若皇
太子監國詹事及左右庶子為三司使則司直一人與
司議舍人分日受啓狀詳其可否以申理之若皇太子
出則於鹵簿分内以糾察
　
　
　
　
　
　
　
　
　
　
　
　
　
　
　
　職官分紀巻二十七
欽定四庫全書
　職官分紀卷二十八
　　　　　　　　　　　　宋　孫逢吉　撰
　　太子左春坊
　　　左庶子(中庶/子附)
禮記燕義古者周天子之官有庶子官庶子官職諸侯
卿大夫士之庶子之卒(音/悴)掌其戒令與其教治(庶子猶/諸子也)
(周禮諸子之官/司馬之屬也)
前漢百官表太子太傅少傅屬官有庶子
後漢百官志太子庶子四百石本注曰無員如三署中
郎又太子中庶子一百石本注曰員五人職如侍中
晉職官志中庶子四人職如侍中庶子四人職比散騎
常侍及中書監令
宋百官志中庶子四人漢東京員五人晉減為四人秩
六百石沈約宋書中庶子漢置古者世禄卿大夫之子
即為副倅謂之國子天子諸侯世子必有庶子官以掌
教之
隋百官志梁中庶子四人高功者一人為祭酒庶子掌
侍從左右獻納得失高功者一人與高功舍人共掌其
坊之禁令後齊門下坊中庶子四人又領殿内典膳藥
藏齋師等局典書坊庶子四人又領典經坊洗馬八人
守舍人二人門大夫門坊大夫主簿各一人并統於官
西凉二部伶官清商二部隋門下坊置左庶子典書坊
右庶子二人
唐職官志左春坊左庶子二人(正四品上龍朔二年改/左庶子曰左中䕶改門)
(下坊為左春坊咸亨復舊/景雲二年復改左春坊)
唐官品志中庶子四人高功者一人為祭酒行則負璽
前後部䕶駕庶子四人掌侍從左右獻納得失髙功者
一人與髙功者舍人共掌其坊之禁令
環濟要畧庶子主中宫并諸吏之適子及支庶在版籍
者也行其秩序作其徒役授八次八舍之職以徼候
六典太子左春坊左庶子二人正四品上(秦置中庶子/員漢太子太)
(傅屬官有庶子王莽改曰中尚翼子後漢太子少傅屬/官有太子中庶子員五人秩六百石庶子無員數秩四)
(百石魏因之晉太子詹事有中庶子庶子各四人局擬/散騎侍郎品第五班同三令四率在中書侍郎下絳朝)
(服武冠平巾幘髙功中庶子與髙功中舍人共掌禁令/糾正違闕侍從左右擯相威儀盡規獻納奏事文書皆)
(典綜之釋奠中庶子扶左庶子扶右宋文帝元嘉初詔/中庶子隨太子入直上宮十四年又詔還直東宫梁中)
(庶子庶子各四人庶子髙功者一人為祭酒行則負璽/前後部䕶駕班第十一從四品庶子班第九從五品陳)
(因之後魏有太子中庶子員北齊有門下坊中庶子四/人領之有典書坊庶子四人領之中庶子第四品上隋)
(門下典書坊各置左右二人領之至是始改為左右矣/左庶子正四品上右庶子正四品下皇朝因龍朔二年)
(改門下坊為左春坊凡庶子為/太子左中䕶咸亨元年復故)左庶子之職掌侍從賛
相禮儀校正啓奏監省封題中允為之貳凡皇太子從
大祀及朝㑹出入則版奏外辦中嚴入則解嚴焉凡令
書下左春坊則與中允司議郎等覆啓以畫諾及覆下
以皇太子所畫留為案更寫令書印署注令諾送詹事
府若皇太子監國事左尚書省如令書之法
國朝至道元年八月詔皇太子判開封府有司言唐制
皇太子處分論事之書并畫諾令左右庶子以下宣奉
行望自今開封府上表皇太子親書其餘止本府判官
等署名其斷案及處分公事並畫諾用左春坊印詔改
諾為准餘依有司之請
元祐官品令太子左右庶子從五品
以肅敬見稱(前漢王商字子威為太/子中庶子以肅敬見稱)通詩(馮野王通詩/以父任為太)
(子中/庶子)授經(歐陽地餘字長賔為/中庶子授皇太子經)有志行(成帝以傅喜有/志行為太子庶)
(子/)正色不撓(魏志鮑勛字叔業清白有髙節知名/當世為中庶子在東宫正色不撓)規諌
得切磋之體(蜀志後主立太子璿以霍弋為中庶子璿/好騎射出入無度弋援引古義盡言規諌)
(甚得切/磋之體)官最親密(呉志孫登為太子時太傅張温言于/孫權曰太子庶子官最親密切問近)
(對宜用雋選于是乃用陳表等為中庶/子後又以庶子禮拘復令整中侍坐)獻侍臣箴(晋温/嶠為)
(中庶子獻侍臣/箴甚見補益)官總門下不可不得其才(王珣啓改桓/謙為中庶子)
(曰東宫之選中庶子官總/門下尤不可不得其才)沈靜履素守學好古(晉起居注武/帝咸寧元)
(年詔男子皇甫謐沈靜履素守學好古/與流俗異趣其以謐為太子中庶子)有正始遺風宜
為宫職(齊書袁粲言于帝曰臣觀張緒有/正始遺風宜為宫職後轉中庶子)欲使太子有
風法(留瑒瑒辭領中庶子文帝謂冲曰所以久/    為承華正欲使太子微有瑒風法爾)久留承
華(上/)儲選難其人(陶氏家傳侃遷太子中庶子詔曰君/少而好學善談𤣥理光明詩易以孝)
(行聞于時儲選殊/難其人特召君焉)宫臣受命天朝(王隱晉書鄭黙為中/庶子朝廷以為太子)
(官屬宜稱陪臣黙上言皇太子體皇極之尊/宫臣皆受命天朝不可同之藩國事遂施行)不奪其志
(咸寧元年詔男子皇甫士安為中庶子固/辭篤疾皆見敦迫上恕其所執不奪其志)僚屬莫與比
(晉中興書温嶠拜中庶子東/宫時見嘉寵僚屬莫與比)以孝行稱(殷仲堪父病積年/仲堪衣不解帯)
(居䘮哀毁以孝行稱孝武聞其/名召為太子中庶子甚相親愛)二帝並親愛(肅宗之在/東宫孔衍)
(領中庶子于時中興肇構庶事草創衍經學深博又練/識舊典朝儀軌制多取正焉由是元明二帝並親愛之)
東宫顯職(齊王攸與山濤書太子中庶子東宫顯職加/以侍接左右誠宜得篤茂有行檢之人必允)
(衆/望)宜得俊茂(山公啟事中庶子缺宜得俊茂者以/濟隂太守劉嚴城陽太守石崇參選)識藝
過臣逺甚惟飲酒不及臣(梁謝舉字言揚覽之弟幼好/學善清言與兄覽齊名嘗侍)
(宴華林園武帝訪舉于覽覽對曰識藝過臣/逺甚惟飲酒不及臣帝大悦轉太子中庶子)非為殿下
作弄臣(隋劉行本為左庶子時左衛率長史夏侯福為/太子所暱嘗于閣内與太子戲福大笑聲聞于)
(外行本時在閣下聞之待其出行本數之曰殿下寛容/賜汝顔色汝何物小人敢為褻慢因付執法者治之數)
(日太子為福致請乃釋之太子嘗得良馬令夏侯福乗/而觀之太子甚悦因欲令行本復乗之行本不從正色)
(而進之曰至尊置臣于庶子之位者欲令輔導殿下以/正道非為殿下作弄臣也太子慙而止時唐令則亦為)
(左庶子太子暱狎之毎令以絃歌教内人行本責之曰/庶子當陳皇太子以正道何有孌昵房惟之間哉令則)
(甚慚行本卒後太子勇廢文帝曰/若使劉行本在勇當不及于此)獨秀江東(見左右率/文冠當時)
(注/)宫卿奏琵琶歌武媚娘(太子勇嘗以嵗首宴宫臣左/庶子唐令則自請奏琵琶又)
(歌武媚娘之曲太子洗馬李綱白勇曰令則身任宫卿/職當調䕶乃于宴座自比倡優進滛聲惑視聽臣請正)
(其罪勇曰我欲為樂耳君勿多事綱趨而去及勇廢文/帝召東宫官屬切譲之無敢對者綱曰今日之事乃陛)
(下之過非太子罪也勇器非上品性是常人若得賢明/之士輔導之足堪繼嗣皇業方今多士盈朝當擇賢居)
(任奈以絃歌鷹犬之才居其側致令及此辭氣懔然左/右皆為之失色文帝曰令汝在彼豈非擇人綱曰臣在)
(東宮非得言之官帝奇其/對擢拜尚書右丞)如去一臂(唐薛元超永隆二年拜/中書令兼太子左庶子)
(髙宗幸東郡太子于京師監國因留元超以侍太子帝/臨行謂元超曰朕之留卿如去一臂但吾子未閑庶務)
(悉以/委卿)獨引罪涕泣(李義琰授太子右庶子章懷太子之/廢也髙宗慰勉宮寮盡捨罪令復其)
(位庶子薛元超等皆舞蹈謝恩/義琰獨引罪涕泣時論美之)宜知委任輕重(杜正倫為/左庶子太)
(宗謂曰國之儲副自古所重分擇善人為之輔佐今太/子年幼冲志意未定朕若朝夕見之可得隨事誡約今)
(既委以監國不在目前知卿志懷貞慤能執正/道故輟卿為朕以匡太子宜知委任輕重也)諌射獵
(呉兢為左庶子𤣥宗東封在路多射獵兢諌曰陛下爰/自洛邑將告禪岱宗行經數州屢以畋獵為事誠荒亡)
(之攸漸非致理之所急况登封告成禮容甚大伏願畋/逰之事克修威儀又貞觀時太宗文皇凡在廵行則博)
(選識達古今之士以在左右毎至前代興亡之地問其/所由用為諫誡伏願陛下遵而行之則與夫騁奔馬于)
(磵谷要狡獸于叢林不慎垂堂之危/不思馭朽之變不可同日而論也)前後四疏諌太子
(姚珽為太子詹事兼左庶子中宗太子秉性聰明年/少未有師傅舉事或不法珽前後上四疏以諌云云)
　　中允
宋百官志漢世太子五日一朝其非朝日即遣僕及中
允旦入請問起居主車馬親族職如太僕宗正漢東京
太子官屬有中允之職在中庶子下洗馬上疑若今中
舍人矣
唐百官志太子中允二人正五品下掌侍從賛相校正
啓奏總司經典膳藥蔵内直典設宫門六局皇太子出
則版奏外辦中嚴入則解嚴凡令書下則與司議郎等
畫諾覆審留所畫以為案更寫印署注令諾送詹事府
(隋有内允武徳二年改曰中舍人𨽻門下坊貞觀初曰/中允永徽三年避皇太子名復改中允曰内允太子廢)
(復舊龍朔二年改中/允曰左賛善大夫)
六典太子中允二人正五品下(龍朔二年改曰左賛善/大夫咸亨元年復為太)
(子中允而左賛善大夫仍置/太子中允職擬黄門侍郎)
父子同日賜章服(國朝端拱二年賜太子中允陳省華/及其子光禄寺丞直史館堯叟五品)
(服先是堯叟舉進士中甲科上問宰相堯叟父在否吕/蒙正曰堯叟父省華見任縣令遽令召至闕下擢授五)
(品常參官未幾父/子同日賜章服)
　　司議郎
唐百官志司議郎二人正六品上掌待從規諌校正啓
奏凡皇太子出入朝謁從祀釋奠講學監國之命可傳
於史册者録為記注宮坊詳省官長除拜薨卒嵗终則
録送史館(貞觀十八年置司議郎龍朔二年分左右咸/亨元年復舊其後諭徳廢而司議郎復分左)
(右景雲二年改門下坊曰左春坊司議郎以比給事中/又龍朔二年改典書坊曰右春坊舎人曰右司議郎)
妙選人望(唐貞觀初置太子司議郎妙選人/望以來濟為之仍兼集賢館直學)恨不得居
此官極為清望(初置司議郎以敬播來濟為之此官極/為清望馬周歎曰所恨資品望髙不得)
(厯居/此官)儒宗(王元感則天時為四門博士撰尚書糾謬十/卷春秋振滯二十卷禮記繩愆三十卷并所)
(注孝經史記藁草請官給紙筆寫上秘閣尋下詔曰王/元感質性温敏博聞强記掎前達之失究先聖之㫖是)
(謂儒宗不可多得可授太子司議郎兼崇賢館學/士魏知古嘗稱其書曰信可謂五經之指南也)論善
箴(韋承慶字任休遷太子司議郎儀鳳中詔皇太子賢/監國時太子頗近聲色承慶上書諌之為諭善箴以)
(獻太子太子善/芝賜物甚厚)宜以孝道輔弼(中宗居春宫召拜元讓/太子司議郎及謁見則)
(天謂曰卿既能孝于家必能忠于國今/授此職須知朕意宜以孝道輔弼尋卒)百司闗啓多由
之(南唐國志鐘謨為禮部侍郎時太子異參總庶政謨/求兼春坊不獲乃薦其所知閻武為司議郎百司闗)
(啓多/由之)
　　左諭徳
唐百官志太子左諭徳一人正四品下(龍朔二年置左/右各一人其後)
(諭徳廢景雲二年改門下坊曰左/春坊復置諭徳以比散騎常侍)
六典太子左諭徳一人正四品下掌諭太子以道徳皇
太子朝宫臣則列侍于左階出入則騎從於正道之左
其内外庶政有可為規諷者隨事而賛諭焉
國朝太子左諭徳正六品
飲酒肆中(歸田録仁宗在東宫魯宗道為諭徳其居家/門外俗謂之浴堂巷側有酒肆號仁和洒公)
(往往易衣微行飲于其中一日真宗急召公將有所問/使者及門而公不在移時乃自肆中飲歸中使遽先入)
(白乃與公約曰上若怪問來遲當託其事以對幸先見/教始不異同公曰但以實告中使曰然則當得罪公曰)
(飲酒人之常情欺君臣子之大罪也中使歎而去真宗/果問使者具如公對真宗問公何故私入酒家去對曰)
(臣家貧無器皿洒肆百物具備賔至如歸適有鄉親逺/來遂與之飲然臣既易服市人亦無識臣者真宗笑曰)
(卿為宫臣恐為御史所彈然自此奇公以為/忠實可大用晚年每為章獻太后言後用之)忠實可大
用(上/)
　　左賛善大夫
唐百官志左替善大夫五人正五品上掌傳令諷過失
賛禮儀以經教授諸郡王
六典左賛善大夫五人正五品下(龍朔二年改太子中/允為之咸亨元年後)
(置中允而賛善大夫不廢又/加置五人職擬諫議大夫)掌翊賛太子以規諷也皇
太子出入動靜茍非其徳義則必陳古以箴焉
先諫官言事(唐白居易授太子左賛善大夫七月盗殺/宰相武元衡居易首上疏論其寃急請捕)
(賊以雪國恥宰相以宫官非諌職不當先諫官言事㑹/有素惡居易者掎摭居易言詞浮華無行貶江州司馬)
　　崇文館學士(校書/)
六典崇文館學士(魏文帝招文儒之士始置崇文館王/肅以散騎常侍領祭酒自後無聞貞)
(觀中崇文館有學士直學士員不常置掌教授學生等/業貞觀十三年置崇賢館上元二年改避太子名也)
掌刋正經籍圖書以教授諸生課試舉送如𢎞文館
校書二人從九品下(本置讐校開元七年改為校書乾/元初以宰相為學士總館事貞元)
(八年𨽻/左春坊)掌校理四庫書籍正其訛謬
東宫學士(唐禇亮幼聰敏好學善屬文博覽無所不至/經目必記于心入隋為東宫學士貞觀中改)
(𢎞文館/學士)後進模範毎有一文都下傳誦(庾信字子山幼/而俊邁聰敏絶)
(倫博覽羣書父肩吾為梁太子中庶子掌管記東海徐/陵父摛為左衛率陵及信並為抄撰學士父子東宫出)
(入禁闥恩禮時莫與比陵信文並綺艶故世號為徐/庾體當時後進競相模範毎有一文都下莫不傳誦)見
毁謝病(見舍人門兼/東宫學士注)
　　司經局洗馬
前漢百官表太子太傅少傅屬官有洗馬
後漢百官志太子洗馬比六百石本注曰舊注云員十
六人職如謁者太子出則當直者前驅導威儀盖洗馬之
義也
晉職官志洗馬八人職如謁者秘書掌圖籍釋奠講經
則掌其事出則直者前驅導威儀
徐邈問王珉漢置洗馬冠髙山冠職如謁者中朝新制
洗馬進賢冠出則在馬前清道故曰洗馬
隋百官志梁典經局洗馬八人位視通直郎後齊典經
坊洗馬八人隋司經局置洗馬四人
六典司經局洗馬二人從五品下(國語云夫差令勾踐洗/馬晉太子詹事屬官有)
(洗馬八人掌皇太子圖籍經書職如謁者局准秘書品/第七班同舍人次中舍人下絳朝服進賢一梁冠黒介)
(幘宋亦置八人齊一人梁八人班第六正七品陳因之/北齊二人從五品上隋門下坊司經局置四人從五品)
(下至大業中減二人皇朝因之龍朔二年改為太子司/經大夫咸亨元年復舊神龍二年改司經局曰桂坊罷)
(𨽻左春坊領崇賢館三年改司/經大夫曰桂坊大夫糾正違失)掌經史子集四庫圖籍
刋緝之事立正本副本貯以備供進凡天下之圖書上
於東宫者皆受而蔵之
以嚴見憚(前漢汲黯景帝時為/太子洗馬以嚴見憚)才學(魏畧裴顔字文林/以才學為太子洗)
(馬/)殺夫差於姑蘇(韓子勾踐入官于呉執干戈為/呉王洗馬故能殺夫差於姑蘇)清身
潔巳(王隱晉書解系兄弟叔連雅連/各清身潔已雅連仕晉至洗馬)同班共事(晉傅咸/感别賦)
(序曰友人魯虎叔雅量宏濟思心䆳逺余自少與之相/親相愛有如同生其後遷太子洗馬俄而謬蒙朝私猥)
(忝茲職雖懼不稱而嘉與此子同班共事太子之遇未/有若此周旋三載魯生遷尚書郎雖則不逺而情甚恨)
(作兹賦/云爾)才不稱職(傅咸申懷賦序曰余自以無施謬為/衆論所許補太子洗馬才不稱職意)
(常歉/然)章表奏議輒為同官所推(文士傳江統字應元召/補洗馬毎有疑滯大事)
(章表奏議輒為同官/所推常為之作草)以五事諌(江統為洗馬太子頗好/遊宴或闕朝侍統以五)
(事諌/之)累葉重光才經文雅弱冠登朝(荀氏家傳䆳字道/𤣥拜太子洗馬戴)
(若思特見推重作詩誦之序曰洗馬荀道/𤣥既累葉重光才經文雅所以弱冠登朝)才地豈可遊
外府(見王府功曹/門外府注)入獄數宿鬚髪皆白(宋劉撝字茂謙/襲爵建昌公明)
(帝立欲收物望以撝功臣之後自兼掌左戸郎中擢為/太子洗馬撝資籍豪富厚自奉養供一身一月十萬宅)
(宇山池妓妾姿藝皆窮上品才調流贍善納交遊愛妓/陳玉珠明帝遣求不與逼奪之撝頗恨帝令有司誣奏)
(將殺之撝入獄數宿鬚髪皆/白免死繫尚方奪封與弟賁)官以人而清(梁庾於陵拜/太子洗馬舊)
(東宫官屬通為清選洗馬掌文翰尤其清者近代用人/皆取甲族有才望者時於陵與周捨並擢充此職武帝)
(曰官以人而清豈限/以甲族時論美之)不空有名(襄陽耆舊傳李宻晉武/徵為太子洗馬累詔郡)
(縣逼遣宻上疏武帝覽其表曰宻不空有名/嘉其誠宣賜奴婢二人郡縣供其祖母俸膳)司經局長
官(唐常衮為相先是百官俸料寡衮與宰相楊綰奏請/加之時韓滉判度支衮與滉各騁私懷所加俸料厚)
(薄由已太子洗馬實司經局長官文學為之貳衮有親/戚任文學者乃給十二千而給洗馬十千其輕重任情)
(如/此)非得言之官(見庶子門公/卿奏琵琶注)
　　文學(校書/正字)
六典文學三人正六品(魏置太子文學魏武為丞相命/司馬宣王為文學掾甚為世子)
(所信與呉質朱鑠陳羣為太子四友自晉之後不置至/後周建徳三年置太子文學十人後廢皇朝明慶中始)
(置/)校書四人正九品下(宋孝建中太子洗馬有校書吏/四人此後無聞至北齊有太子)
(校書郎從九品上隋司經局置校/書六人從九品上皇朝減置四人)正字二人從九品下
(隋司經局置正字二人從九品下/煬帝改為正書皇朝復為正字)文學掌分知經籍侍
奉文章總緝經籍繕寫裝染之功筆札給用之數皆料
度之校書正字掌校理刋正經史子集四庫之書
　　侍讀
唐百官志太子侍讀無常員掌講導經學(太宗時晉王/府有侍讀及)
(為太子亦置焉其後或置或否開元初/十王宅引辭學工書者入教亦為侍讀)
國朝嘉祐八年五月以太常少卿李受兼侍讀
元祐官品令太子侍讀正七品
腰輿輿於内殿(唐禇無量𤣥宗在春宫召拜國子司業/兼皇太子侍讀嘗撰翌善記以進之皇)
(太子降書嘉勞賚絹四十疋太極元年皇太子國學觀/釋奠令無量講孝經禮記各隨端立義博而且辯觀者)
(歎服既畢進授為銀青光禄大夫兼賜與章服并綵絹/百叚𤣥宗即位遷郯王傅兼國子祭酒尋以師傅恩遷)
(右散騎常侍仍兼國子祭酒封晉國公實封二百戶未/幾丁憂觧職服闋召拜左散騎常侍復為侍讀以其年)
(老毎隨仗出入特許緩行又為造腰輿令内給使/輿於内殿無量頻上書陳時政得失多見納用)進翼
善記(上/)進毛詩纂義(許叔牙少精於毛詩禮記貞觀初/累授晉王文學兼侍讀髙宗升春)
(宮遷太子洗馬兼崇賢館學士仍兼侍讀嘗撰毛詩纂/義十卷以進皇太子賜帛百段兼令寫本付司經局)
獻龍樓箴(歸登有文學為東宫及諸/王侍讀獻龍樓箴以諷)五日一侍讀(陳夷/行充)
(翰林學士兼充皇太子侍讀詔/五日一入長生院侍太子讀經)以嘲誚罷(韋綬充太子/諸王侍讀時)
(穆宗在東宫方幼好戲綬講書之際雜以嘲誚悦之又/綬無威儀以人間鄙説戲言以取悦太子太子因入侍)
(道綬語憲宗不悦謂侍臣曰凡侍讀者當以經義輔導/太子納之軌物而綬語及此予何望焉乃罷侍讀出為)
(䖍州刺史穆宗即位以師友恩召為/尚書右丞集賢院學士甚承恩顧)乏財抵法(張涉即/徳宗在)
(春宫侍讀也後為常侍臣承恩用事坐受財賂事露帝/將以法繩之李忠臣奏曰陛下貴為天子而先生以乏)
(財抵法以愚臣觀之非先生/之遇也帝意觧但令歸田里)問安西宫(韋温兼太子侍/諸毎晨至少陽)
(院午見莊恪太子温曰殿下盛年宜早起學周文王為/太子鷄鳴時問安西宫太子幼不能行其言遂稱疾)
書依字去旁人(韋綬為太子侍讀憲宗召對綬奏曰太/子學書至依字輒去傍人臣問之太子)
(云君父以此字可天下奏事臣子不/合全書上益嘉太子之賢賜綬錦綵)輔弼之任自有賢
(薛放性端厚憲宗以儲皇好書求端士輔導經義選充/皇太子侍讀及穆宗即位從容宴閒放多在左右宻察)
(機命穆宗嘗謂放曰小子初承大寳懼不克荷先生宜/為相以匡不逮放叩頭曰臣實庸淺獲侍冕旒固不足)
(猥承大位輔弼之任自有賢/能其言無矯飾皆此類也)召居禁中詢訪朝典青宫
之舊(丁公著充皇太子及諸王侍讀著皇太子及諸王/宫訓十巻穆宗即位未及聽政召居禁中詢訪朝)
(典以宰相許之公著陳情詞意極切超授給事中/未幾遷工部侍郎兼集賢殿學士寵青宫之舊也)闕忠
孝之良規(劉訥言乾封中厯都水監主簿以漢書授沛/王賢及賢為皇太子累遷太子洗馬兼充侍)
(讀嘗撰詼諧集十五卷以進太子及賢廢髙宗見而怒/之曰劉訥言自府入宫久淹嵗月朝遊夕處竟無匡賛)
(闕忠孝之良規進詼諧之鄙説儲/宫敗徳抑有所由配流振州而死)以儒素見稱(王紹宗/轉秘書)
(少監仍侍皇太子讀書紹宗性澹雅以儒素見稱/當時朝廷文士咸敬慕之張易之兄弟亦加厚禮)承兩
宫恩(徐岱字處仁充皇太子及舒王以下侍讀尋改司/封郎中擢拜給事中加兼史館修撰並依舊侍讀)
(承兩宫恩顧時無與比而謹慎過甚未嘗/洩禁中語亦不談人之短時人以此稱之)就嵩山以禮
招聘(孔述睿孤隱於嵩山徳宗踐阼以諌議大夫銀章/朱綬𤣥纁束帛就嵩山以禮招聘述睿既至召對)
(於别殿特賜第宅給以/厩馬兼為皇太子侍讀)借御書讀(李敬𤣥博覽羣書髙/宗在東宫馬周啓薦)
(之召入崇賢館兼預侍讀仍借御書讀之敬𤣥雖風格/髙峻有不可犯之色然勤于造請不避寒暑馬周及許)
(敬宗皆推/薦延譽之)題詩太子笏以賜(王起字舉之文宗時為皇/太子侍讀帝題詩太子笏)
(以賜詔畫象便殿號當世仲尼又/使廣五位圖俾太子知古今治亂)深見親敬(𤣥宗在東/宫張説與)
(國子司業禇無量俱/為侍讀深見親敬)讜言直氣宜在左右(吕元膺為同/州刺史及中)
(謝上問時政得失元膺論奏詞氣激切上嘉之翌日謂宰/臣曰吕元膺有讜言直氣宜留在左右使言得失卿等)
(以為何如李藩裴垍賀曰陛下納諌超冠百王乃宗社/無疆之休臣等不能廣求端士又不能數進忠言孤負)
(聖心當罪請留元膺給事/左右仍兼皇太子侍讀)
　　侍講
國朝元祐官品令太子侍講正七品
數有匡正之辭以嚴見憚(後漢張酺字孟侯顯宗為四/姓小侯開學於南宫置五經)
(師傅以尚書教授數講于御前以論難當意除為郎賜/車馬衣裳遂令入授皇太子經酺為人質直守經義毎)
(侍講之際數有匡正/之辭以嚴見憚焉)諌申韓刻薄(晉庾亮字元規中興/初拜中書郎領著作)
(侍講東宫其所論釋多見稱述與温嶠俱為太子布衣/之好時元帝方任刑法以韓子賜太子亮諌以申韓刻)
(薄傷化不足以留/心太子甚納焉)授經講業(唐蕭德言博涉經史尤精/左氏春秋好屬文晚年尤)
(篤志于學毎開五經必盥濯束帯危坐對之髙宗/為晉王詔徳言授經講業及升春宮乃兼侍讀)露門
博士(北史儒林傳下沈重字子厚天和六年授驃騎大/將軍開府儀同三司露門博士乃於露門館為皇)
(太子講/論語)復在露門教授皇子(樂遜字遵賢保定二年以/訓導有方遂遷為中大夫)
(五年詔魯公斌畢公賢等俱以束脩之禮同受業焉天/和五年上表致仕詔不許授湖州刺史秩滿還朝拜皇)
(太子諌議復在露門教授皇太子遜/初進爵崇業郡公又為露門博士)
　　伴讀説書
國朝嘉祐中仁宗欲建儲貳乃以司封郎中李受為伴
讀尚書屯田員外王獵為說書八年五月以右司諫
王陶為尚書户部員外郎直史館充皇太子位伴讀
尚書屯田員外郎周孟陽秘書丞孫思恭充皇太子
位説書
　　典膳郎(丞/)
六典典膳局典膳郎二人正六品上(自漢以來並有太/子食官北齊門下)
(坊别置典膳局有監丞各二人監六品下隋改為/正七品下皇朝因之龍朔二年改為太子典膳郎)丞二
人正八品上(北齊丞二人正八品下/隋正九品下皇朝升之)郎掌進膳嘗食之
事丞為之貳毎夕局官於㕑更直
減膳(唐邢文偉遷太子典膳丞時孝敬在東宫罕與宫/臣接見文偉輒減膳上書曰竊見禮記曰太子既)
(冠成人免于保傅之嚴則有司過之史徹膳之宰史之/義不得不思過宰之義不得不徹膳今皇帝事稽前典)
(妙簡英俊自庶子以下至諮議舍人及學士侍讀等使/翼佐殿下以成聖徳近者以來未甚延納談議不狎謁)
(見尚稀三朝之後俱與内人獨居何由發揮聖智使睿/哲文明者乎今史雖闕官宰當奉職忝備所司不敢逃)
(死謹守禮經輒申減膳太子答曰顧已庸虚早尚墳典/毎欲研精政術極意書林但在幼年未閑將衛竭誠耽)
(索因即損心比日以來風虚更積中奉恩㫖不許重勞/所以屢闕坐朝時乖學緒公潜申朂戒式薦忠規敬尋)
(來請良符宿志自非情思審諭義均弼諧豈能進此/言行於簡黙撫躬三省感愧兼申文偉自此益知名)
　　藥蔵郎
六典藥蔵局藥蔵郎二人正六品上(北齊門下坊領藥/蔵局有監丞各二)
(人正六品下侍藥四人正七品隋門下坊領藥蔵局監/丞二人侍藥四人監正七品下皇朝改監為太子藥蔵)
(郎/)丞二人正八品上(北齊二人正八品下隋/正九品下皇朝升之)郎掌和齊
醫藥之事丞為之貳凡皇太子有疾命侍醫入診疾以
議方藥應進藥命藥僮𢷬篩之侍醫和成之將進宫臣
監嘗如尚藥局之職
　　内直郎
六典内直局内直郎二人從六品下(齊職儀太子有内/直兵局直兵史二)
(人五品勲位梁有齋内主璽主衣扶持等局各置有司/以承其事陳因之北齊門下坊領殿内局監二人正六)
(品下隋門下坊領内直監二人品同北齊皇朝因/之職擬尚輦奉御龍朔二年改曰太子内職郎)丞二
人正八品下(北齊内直郎局有副監四人從六品下隋/内職直局有副監二人品同北齊皇朝因)
(改為/丞)郎掌符璽繖扇几案衣服之事丞為之貳
　　典設郎
六典典設局典設郎四人從六品下(南齊有齋居局齋/居庫丞一人梁有)
(齋内局各置有司以承其事陳因之北齊門下坊有齋/司局有太子齋帥司閣帥各二人太子齋帥正八品下)
(隋門下坊領齋帥局有齋帥四人正七品/下皇朝因之龍朔二年改為太子典設郎)掌湯沐洒掃
鋪陳之事凡大祭祀皇太子散齋三日於别殿致齋三
日於正殿前一日設幄坐於正殿東序及室内俱西向
又張幄於前楹下殿若無室則張帷若大禮應供者亦
如之
　　宫門郎(門大夫/)
六典宫門局宫門郎二人從六品下(漢太子太傅屬官/有太子門大夫後)
(漢置二人秩六百石職比郎將魏因之晉太子門大夫/局准公令班同中舍人主通逺近牋表宫門禁防宋品)
(第六秩六百石從駕在詹事後齊梁陳因之皆置一人/北齊門下坊置門大夫主簿各一人門大夫從六品上)
(并統伶官西凉清商二部隋曰宫門局置大夫一人從/六品上煬帝改為宫門監皇朝復為宫門大夫龍朔二)
(年改官門郎/比城門郎)丞二人正八品下(皇朝/置)掌内外宫門管鑰
之事
前漢書文帝時鼂錯為太子舎人轉太子門大夫
三輔决録桓帝以平陵魯寛為太子門大夫
　　太子右春坊
　　　右庶子
唐職官志右春坊右庶子二人正四品下(龍朔二年改/右庶子曰右)
(中䕶典書坊曰右春坊咸亨復景雲二年門下坊曰左/春坊庶子以比侍中右春坊庶子以比中書令太子監)
(國則庶子/比尚書令)
唐官品志(見左庶/子門)
六典右庶子二人正四品下(其説已具左庶子隋門下/坊置左庶子二人以領之)
(典書坊以右庶子二人領之右庶子正四品下皇朝因/之至龍朔二年始改典書坊為右春坊右庶子為太子)
(右中䕶咸亨元年復舊/在東宫職擬中書令)掌侍從左右獻納啓奏宣傳令
㫖之政令中舍人為之貳
國朝至道元年詔(見左庶/子門)
元祐官品令右庶子從五品
太子書䟽制式(貞觀中詔曰皇太子與百官書疏未有/制式近代以來例皆名自無以别貴賤)
(今凡處分論事之書皇太子並宜畫令右庶子以下各/署名宣奉行其餘與諸親及師傅等書皆不在此限)
獻賦述儲貳事(李百藥授右庶子時太子頗留意典墳/然閒燕之後嬉戲過度百藥作賛道賦)
(以諷焉辭多不載帝遣使謂百藥曰朕於皇太子處見/卿獻賦悉述古儲貳事以誡太子甚是典要朕選卿以)
(輔弼太子正為此事大稱所委但/須善始令終耳因賜綵物五百段)房杜(隱太子以房𤣥/齡杜如晦為太)
(宗所親禮甚惡之遂譖之于髙宗由是並被驅斥隱太/子有變也太宗令長孫无忌召𤣥齡及如晦令衣道服)
(潜引入閣計事及太宗入春宫/擢拜太子右庶子賜絹五千段)端居守道閉關六年(趙/宗)
(儒字秉文罷相為右庶子宗儒端居守道勤奉朝請而/已德宗聞而嘉之二十年遷吏部侍郎召見勞之曰知)
(卿閉闗六年/故有此拜)遣戶奴夜以馬撾擊之(張𤣥素轉右庶子/時承乾居春宫頗)
(以遊畋廢學𤣥素諫不能納太宗知𤣥素在東宫頻有/進諌擢授銀青光禄大夫行太子左庶子承乾嫉其數)
(諌遣戶奴夜以馬撾擊之殆至死承乾又嘗于宫中擊對/鼔聲聞于外𤣥素叩閣請見極言切諌承乾乃出宮鼓)
(𤣥素/毁之)藥石相報(髙季輔授太子右庶子上疏切諌時政/得失特賜鍾乳一劑曰進藥石之言故)
(以藥石/相報)撰諌苑(于志寧為左庶子以承乾数虧禮度志/在匡救撰諌苑二十卷諷之太宗賜黄)
(金十/斤)
　　中舎人
魏畧張茂字彦林上便宜擢為太子舍人
晉職官志中舍人四人咸寧四年置以舍人才學美者
為之與中庶子共掌文翰職如黄門侍郎在中庶子下洗
馬上
宋百官志中舎人四人漢東京太子屬官有中允之職
在中庶子下洗馬上疑若今中舍人矣
南齊百官志東宫職僚有太子中舎人
隋百官志梁中舍人四人功髙者一人與中庶子祭酒
共掌其坊之禁令又有通事守舍人典法守舍人員後
齊門下坊中庶子通舍人通事守舎人主事守舍人各
四人隋門下坊置内舍人煬帝減内舍人二人
六典太子右春坊太子中舎人二人正五品上(本漢魏/太子舎)
(人也晉惠帝在儲宫以舎人四人有文學才美者與中/庶子共理文書至咸寧二年齊王攸為太傅遂加名為)
(中舍人位叙同尚書郎其後資髙漸擬黄門侍郎班同/門大夫次尚書郎下髙功中舍人與髙功中庶子共掌)
(禁令糾正違闕侍從左右儐相威儀盡規獻納奏事文/書皆典綜之監盒嘗藥大小㑹二官舉案正直從大小)
(駕一人前部䕶駕一人後部䕶駕同中庶子日月撿奏/直臣名更直五日典文䟽如中書郎宋四人齊一人梁)
(有四人髙功一人與中庶子祭酒共掌其坊之禁令班/第八正六品陳因之後魏第五品上北齊門下坊有四)
(人品同後魏隋改為太子内舎人四人正五品上/煬帝減二人皇朝復為中舍人職擬中書侍郎)
職(見右/庶子)
唐百官志右春坊中舍人二人正五品中庶子掌侍從
獻納啓奏中舎人為之貳皇太子監國下令則畫日至
春坊則庶子宣𫝊中舎人奉行(隋内舍人𨽻典書坊武/徳初改曰中舍人永徽)
(元年避太子名改中舍人曰内舍人/龍朔二年改中舍人曰右賛善大夫)
國朝官品令太子中舎人從七品
詣伏生受尚書(前漢書文帝使鼂錯受尚/書伏生所還拜太子舍人)美麗自喜(董/賢)
(為太子舍人哀帝即位為郎傳漏殿/下賢為人美麗自喜上見而悦之)五日洗沐交知皆
天下名士(漢雜事鄭當時為太子舍人每五日洗沐常/置驛馬長安請謁賔客以夜繼日常恐不徧)
(然其交知皆/天下名士)嚴而有威(束觀漢記侯霸字君房為/人嚴而有威為太子舍人)置針
氊中(晉杜錫預之子為太子中舍人性亮直忠烈屢諌/愍懷太子言辭懇切太子患之後置針于錫常所)
(坐氊中刺之流血他日太子問之錫對以/醉不知太子曰君喜責人何自作過也)出則驂乗入
侍左右(茍悦漢記董賢少為太子舍人美麗自/喜上即位見幸出則驂乗入侍左右)
　　舍人
前漢百官表太子太傅少傅屬官有太子舍人
後漢百官志太子舍人二百石本注曰無員更直宿衛
如三署郎中(漢官曰十三人/選良家子孫)凡初即位未有太子官屬
皆罷為舎人不省領屬少府
晉職官志舍人十六人職比散騎中書等侍郎
宋百官志無員掌宿衛如三署郎中
隋百官志梁舎人十六人掌文記後齊典書坊舎人二
十人隋典書坊舎人八人煬帝改為太子舍人為管記
舎人減置四人
摯虞决疑要注太常弟子通三經補太子舍人晉置十
六人掌表啓
唐百官志右春坊太子舎人四人正六品上掌行令書
表啓諸臣上皇太子大事以牋小事以啓其封題皆上
右春坊通事舎人開封以進其事可施行者皆下於舍
人與庶子參詳之然後進不可則否
六典太子舎人四人正六品下(漢成帝時太學弟子三/千人王莽秉政嵗課一)
(科二十人為太子舎人晉十六人品第七班同食官令坊/在洗馬下掌表啓牋䟽髙功一人與髙功庶子共掌一)
(禁令糾諸逋違從駕則正直從次直守妃出則次直從/宋四人齊一人梁庶子下有太子舎人十六人職如晉)
(氏班第三從八品陳因之後魏有太子舍人員北齊二/十人從第六品隋八人皇朝四人龍朔二年改為太子)
(右司議郎咸亨元/年復為太子舍人)
掌侍從行令書令旨及表啓之事
國朝元祐官品令太子舍人從七品
名問(晉書王衍以名問/起為太子舍人)機雲不及(晉中興書顧榮字彦/先時呉朝人士入洛)
(者陸機陸雲及榮三人而已機雲雖有才藻清/潔不及榮也選補呉王郎中令遷太子舍人)經博有
美於張華(晉諸公讃張華博識多聞無物不知盧浮/髙郎經博有美於張華起家為太子舍人)舉
為大臣以慰後聞之士(山濤啓事臣近舉汜源為太子/舍人源見稱有德素乆沈滯舉)
(為大臣欲以/慰後聞之士)應對閒敏(沈約宋書王僧達太保𢎞之少/子也文帝聞其早慧召見徳陽)
(殿應對閒敏上甚嘉之少/好學善屬文為太子舍人)正情過於沆文章不減溉(梁/到)
(洽天監初與溉俱䝉擢用尤見賞識弟沆亦齊名髙祖/問待詔丘遲曰到洽何如沆溉對曰正    情過於沆)
(文章不減溉加以清言殆/將難及即召為太子舍人)賦詩賜帛(到洽為太子舎人/御幸華光殿詔洽)
(及沆蕭琛任昉侍醼賦二十韻詩以洽辭為工賜帛二/十疋髙祖謂昉曰諸到可謂才子昉對曰臣嘗竊議宋)
(得其武梁/得其文)出總庶政入為賔友(後魏書崔𤣥伯少有雋/才號曰冀州神童苻融)
(□冀州虚心禮敬拜陽平公管征東記室出總庶政入/為賔友衆務修理處斷無滯苻堅聞而奇之召為太子)
(舍/人)兼東宫學士(隋李百藥開皇初為通事舍人遷太子/舍人兼東宫學士或嫉其才而毁之乃)
(謝病/免)來李(唐李義府貞觀中以太子舍人加崇賢館學/士與議郎來濟俱以文翰知名時人謂之來)
(李/)諌召女樂(𤣥宗在東宫盛擇宮寮拜賈曽為太子舍/人時太子頻遣使訪召女樂曽啓諌並令)
(禁斷太子手令答曰比嘗聞公直正信亦不虚許寡人/近日頗尋典籍至于政化徧所留心女樂之徒亦已禁)
(斷公之所言/雅符本意)黄逋村中何嘗有(呉國志楊廷式憲臣舉/明經為京官將除太常)
(博士既而除太子舍人甚恚鄉人翁承賛聞之謂人曰/吾進士及第宏辭登科求一直館學士尚未得廷式乃)
(悟曰黄逋村中何嘗有太/子舍人吾幸多矣乃就官)
　　右諭徳
唐百官志右春坊右諭徳一人品如左春坊(注見左/諭徳)
六典右諭徳一人正四品下(龍朔二年置職/擬右散騎常侍)掌如其左
凡皇太子朝宮臣則列侍於右階之下出入則騎從於正道之右
國朝元祐官品令太子右諭徳正六品
　　右賛善大夫
唐百官志右賛善大夫五人正五品上(龍朔二年改中/舍人曰右賛善)
(大夫儀鳳四年置左右賛善大夫各十人以同/姓為之景龍二年始兼用庶姓以比諌議大夫)
六典太子右賛善大夫五人正五品上(龍朔二年改太/子中允為右賛)
(善大夫咸亨元年復為中允而賛善大/夫不廢又加置五人職比諫議大夫)掌如其左凡皇
太子朝宫臣則列於右階之下
侍直(唐貞元十六年以山人崔芋/為右賛善大夫侍直新名也)
　　通事舍人
隋百官志梁通事舎人二人視南臺御史多以餘官兼
職後齊門下坊通事守舍人四人隋典書坊通事舎人
八人
六典太子通事舎人八人正七品下(齊職儀中庶子下/有門下通事守舎)
(人四人三品勲録叙武冠朱服又庶子下有内典書通/事舍人品服同舎人擬中書通事舍人掌宣傳令㫖内)
(外啓奏梁中庶子有通事舍人一人視南臺御史並一/班從九品陳因之隋煬帝改太子通事舍人為宣令舍)
(人皇朝復為/通事舍人)掌導引東宫諸臣辭見之禮及臣下勞問
之事凡大朝謁及正冬百官與諸方之使者參見東宫
亦如之若皇太子行先一日京文武官職事九品以上
奉辭及還宫之明日參見亦如之
國朝至道初夀王府内知客王繼英為左清道率府副
率兼左春坊謁者(謁者本内侍之職東宫無此名只有/太子通事舍人今繼英以士為謁者)
(之職天禧中亦承/其故有司之失也)
長於政事(梁殷不害長於政事兼飾以儒術為東宫通/事舍人時朝政多委東宫不害與舍人庾肩)
(吾直日奏事梁武帝謂肩吾曰卿是文學之士吏/事非卿所長何不使殷不害來耶其見知如此)
　　太子内坊
　　　典内
六典太子内坊典内二人從五品下(晉有太子寺人監/員又齊職儀太子)
(三卿校各有寺人一人隋文帝始置太子内坊有典/内等員皇朝因之開元二十七年内坊𨽻内侍省)丞
二人從七品下(隋文帝置/皇朝因之)典直四人正九品下(隋内坊/置丞四)
(人皇朝改/曰典直)
典内掌東宫閤内之禁及宫人粮廩賜予之出入丞為
之貳凡任典直以儀式導客主之儐序任閤帥以門戶
任内閽以出入任給使以繖扇任内厩以車輿任典事
以牛馬典内統而監主之凡皇太子妃之親内命婦母
并郡主合乗車出入者亦監之凡宫人命婦亡葬之制
皆率其屬而供其職
　　太子内官
六典太子内官(漢書曰太子有妃有良娣又有孺子妾/凡三等歴代因之至明帝更為太子置)
(内職二等有寳林良娣齊建元中太子宫置三内職良/娣比闗内侯寳林比五等侯才人駙馬都尉隋初始定)
(制皇朝/因之)
良娣二人良媛六人承徽十人昭訓十六人奉儀二十
四人
　　司閨
　　掌正
　　掌書
　　掌筵
　　司則
　　掌嚴
　　掌縫
　　掌蔵
　　司饌
　　掌食
　　掌醫
　　掌園
六典司閨從六品掌導引妃及宫人名簿以總掌正掌
書掌筵知三司出内
掌正從八品掌文書出入録目為記并閨閤管鑰糾察
推罸女使流外三品掌典文簿而執行焉(餘女使/視此)
掌書從八品掌寳及符契經籍宣傳啓奏教學廩賜及
紙筆監印
掌筵從八品掌帷幄牀褥几案舉繖扇洒掃鋪設及賔
客
司則從六品掌禮儀參見以總掌嚴掌縫掌藏而領其
事
掌嚴從八品掌飾衣服巾櫛膏沐服玩仗衛
掌縫從八品掌裁縫衣服織績
掌蔵從八品掌金玉珠寳財貨錦繒縑綵出入
司饌從六品掌膳羞進食先嘗以總掌食掌醫掌園而
領其事
掌食從八品掌膳羞酒醴燈燭柴炭及宫人食料器皿
掌醫從八品掌醫藥伎樂
掌園從八品掌園苑種植蔬菓
　
　
　
　
　
　
　
　
　
　
　
　
　職官分紀卷二十八
欽定四庫全書
　職官分紀卷二十九
　　　　　　　　　　　　宋　孫逢吉　撰
　　太子家令寺　　家令丞簿
前漢百官志詹事秦官掌皇后太子家有丞属官太子
家令丞(太子稱家故曰家令茂陵/中書太子家令秩八百石)
後漢百官志太子家令一人千石本注曰主倉榖飲食
職似司農少府
晋職官志家令主刑獄榖貨飲食職比司農少府漢東
京主食官令倉官令及晋自為官不復属家令
宋書太子家令主内茵褥牀几諸供中之物及官奴婢
月用錢内庫鹽米車牛刑獄
隋百官志梁家令率更令僕各一人家令自宋齊以來
清流者不為之天監六年帝以三卿陵替乃詔革選家
令視通直常侍率更僕視黄門三等皆置丞中大通三
年以昭明太子妃居金華宫又置金華家令後齊家令
領食官典倉司藏等署令丞隋領内坊令丞隋家令率
更令僕各一人三等各置丞録事家令領食官典倉司
藏三署令丞煬帝改家令為司府令
唐百官志太子家令寺令一人(從四/品上)丞二人主簿一人
録事一人
唐書官品志家令掌刑法食膳倉庫什物奴婢等事
六典太子家令寺家令一人從四品上(後漢太子少傅/属官有家令秩)
(千石魏因之晋家令品第五銅印墨綬進賢两梁冠綘/朝服晋太康八年詔曰太子家令率更令僕東宫之達)
(宫也宜進品第五與中庶子二率同宋齊太子家令清/流皆不為之後魏太子三卿從三品上太和二十二年)
(降四品上隋煬帝改家令為司人令皇朝復為/家令龍朔二年改宮府寺大夫咸亨元年復舊)丞二人
從七品上(漢家令有丞從漢魏無聞宋家令丞一人晉/置宋齊因之梁陳丞一人位不登十八班者)
(别為七班家令丞七班後魏太和二十二年太子三卿/丞從六品下北齊一人隋二人皇朝因之龍朔二年改)
(為宮府丞/咸亨復舊)主簿一人正九品下(晋家令署主簿宋齊因/之齊職儀家令主簿一)
(人四品勲位掌搃署諸曹事梁陳後魏無/聞北齊家令有令簿員隋一人皇朝因之)家令之職掌
皇太子之飲膳倉儲庫藏之政令總食官典倉司藏三
署之官属凡皇太子備禮出入則乘軺車具威儀先諸
臣以導引若祭祀賔客則供酒食以為獻主丞掌判寺
事凡食官典倉司藏之出内籍其名數以時刺于詹事
主簿掌印及勾檢稽失
智囊(前漢文帝以􁆭錯為太子/家令多所獻納稱為智囊)辭禮閒雅(䟽受字公子/為太子家令)
(恭謹敏而有辭宣帝置酒太子宮/受奉觴上壽辭禮閒雅上甚悦之)諌遊觀(蜀志譙周後/主為太子以)
(周為家令後主頗出遊觀増廣聲樂周上䟽諫曰昔王/莽之敗豪傑并起跨州據郡欲弄神噐世祖初入河北)
(賢才智士思望所歸未必以其/勢之廣狹惟其德之簿厚也)忠心(晋武帝詔曰太子/家令陸亮有忠心)
(可補吏/部郎中)識沈家令(梁沈約嘗侍宴梁武帝時有奴婢者/是齊文惠太子宫人帝問識坐中客)
(不曰唯識沈家令約伏地/流涕帝亦悲焉為之罷酒)特被親遇(齊文惠太子入居/東宫沈約為歩兵)
(校尉管書記時特被親遇每旦/入見影斜方出尋遷太子家令)號宫體(徐摛㓜好學及/長徧覧經史属)
(文好為新變不拘舊體為梁晋安王侍讀王為皇太子/轉家令兼管書記文體既别春坊盡學之宮體之號自)
(斯而/起)
　　食官署令丞
六典食官署令一人從八品下(漢詹事属官有食官令/長丞後漢太子少傅属)
(官有太子食官令一人秩六百石主飲食晋食官令職/如太官令宋中庶子属官有食官令齊詹事属官有食)
(官令齊職儀食官令一人三品勲位掌㕑膳之事梁庶/子有食官局陳因之後魏五品上比齊令丞又别領噐)
(局酒局二丞隋家令寺/統食官令丞皇朝因之)丞二人從九品下(两漢食官皆/有丞魏晋宋)
(無聞齊建中初置食官丞四人梁選簿有食官丞三品/勲位北齊太子食官丞一人隋食官丞二人皇朝因之)
令掌飲膳之事丞為之貳
　　典倉署令丞
六典典倉署令一人從八品下(後漢太子少傳属官有/太子倉令一人六百石)
(主倉榖魏晋以下無聞後魏第五品中北齊家令寺領/典倉署令丞典倉署又别領園丞隋家令寺統典倉令)
(丞皇朝/因之)丞二人從九品下(隋典倉丞二/人皇朝因之)令掌九穀入藏
之數及醯醢庶羞噐皿燈燭之事舉其名數而司其出
納凡諸園圃樹藝者皆受令焉丞判署事
　　司藏署令丞
六典司藏署令一人從八品下(晋家令主物吏四人梁/庶子属官有錫賜庫局)
(丞又有東宮衛庫丞為三品勲位北齊家令寺領司藏/署令丞司藏又别領仗庫典作二局丞隋家令統司藏)
(署令丞皇/朝因之)丞二人從九品下(隋有司藏丞二/人皇朝因之)令掌庫藏
財貨出納營繕之法式丞判署事
　　太子率更寺　　令丞　　主簿
前漢百官表詹事秦官属官有太子率更令(掌知刻漏/故曰率更)
後漢百官志太子率更令一人千石本注曰主庶子舍
人更直職似光禄勲掌宫殿門户之禁即將屯衛之士
晋職官志率更令主宫殿門户及賞罰事職如光禄勲
衛尉
晋起居注武帝太康八年詔太子率更僕東宫之達官
也其進品第五秩與中庶子左右衛率同職擬光禄勲
宋百官志漢東宫掌庶子舍人晋世則否自漢至晋家
令在率更下宋則居上隋百官志梁率更令一人後齊
領中盾署令丞各一人隋率更令一人置丞録事
唐職官志太子率更寺令一人(從四/品上)丞二人主簿一人
録事一人率更掌宗族次序禮樂刑罰及漏刻之政令
唐書官品令率更令掌伎樂漏刻
六典太子率更寺令一人從四品上(後漢太子少傅属/官有太子率更令)
(魏因之晋詹事属官有太子率更令一人銅印墨綬進/賢两梁冠綘朝服太康八年進品第五宋齊因之梁率)
(更令視黄門陳因之後魏太和二十二年為從四品上/北齊詹事率更令有丞功曹主簿領中盾置令丞各一)
(人掌周衛禁防漏刻鐘鼓隋率更寺令一人皇朝/因之龍朔三年改為司更大夫咸亨元年復舊)丞一
人從七品上(後漢一人秩四百石魏晋宋齊梁更令一/人後魏太子三卿丞從六品下北齊隋皇)
(朝皆/一人)主簿一人正九品下(晋率更令置主簿一人宋無/聞齊職儀為四品勲位梁陳)
(後魏無聞北齊隋太子率/更寺主簿一人皇朝因之)令掌宗族次序禮樂刑罰及
漏刻之政令凡皇太子釋奠於先聖先師講學齒胄皆
總其儀注而為之導引若皇太子備禮出入則乗輅車
位亞家令焉
丞掌判禮樂刑獄之事凡宫臣有犯理於率更者皆親
問之乃斷其罪上于詹事
主簿掌印及勾檢稽失凡宗族不序禮儀不節音律不
諧漏刻不審刑名不法舉而正之
以師道處之(隋書明克讓轉率更令進爵為侯太子以/師道處之恩禮甚厚有四方珍味輙以賜)
(之于時東宮盛徴天下才學之/士至于博物洽聞皆出其下)狀貌醜異(唐文德皇后/崩百官縗絰)
(率更令歐陽詢貌醜異衆或指之許敬宗見/而大笑為御史所劾左授洪州都督府司馬)清賢士(物/理)
(論今有太子率更令/吕子藏清賢士也)
　　太子僕寺　　僕丞　　主簿
前漢百官表詹事秦官有太子僕
後漢百官志太子僕一人千石本注曰主車馬職如太
僕
晋職官志僕主車馬親族職如太僕宗正
晋起居注(見家/令)
宋百官志僕一人漢世太子五日一朝非入朝日遣僕
及中允旦入請問起居自家令至僕為太子三卿三卿
秩千石
宋起居注元嘉中以散騎常侍荀伯子為太子僕
沈約宋書太子僕秦官也
隋百官志梁太子僕一人後齊僕寺領廐牧署令丞署
又别有車輿局丞隋太子僕一人置丞録事僕寺領廐
牧令員
六典太子僕寺僕一人從四品上(晋詹事属官有太子/儀銅印墨綬進賢兩)
(梁冠綘朝服太康八年進品第五宋齊品𬒮冠服同家/令從駕乗安車次家令梁太子僕視黄門陳因之後魏)
(品同家令北齊詹事領太子僕僕寺置丞功曺主簿領/廐牧署丞又别有車輿局丞隋僕一人掌宗族親踈車)
(輿騎乗領廐牧署令丞皇朝因之龍/朔二年改馭僕大夫咸亨元年復舊)丞一人從七品上
(梁太子僕有丞陳因之後魏太子僕三丞從/六品下北齊隋太子僕丞一人皇朝因之)主簿一人
正九品下(晋太子僕置主簿宋無聞職儀太子僕主簿/四品勲位梁陳後魏無聞北齊隋主簿一人)
(皇朝/因之)僕掌車輿騎乗儀仗之政令及䘮葬之禮物辨其
次序與其出入而供給之皇太子車輅三一曰金輅二
曰軺車三曰四望車凡皇太子備禮而出則率廐牧令
進輅僕親馭焉丞掌判寺事主簿掌印及勾檢稽失
栁肅面折(隋栁肅遷太子僕太子廢坐除名為民大業/中帝與叚達語及庶人罪惡之狀達曰桞肅)
(在宫大見踈斥帝問其故荅曰學士劉臻嘗進人教太/子于宫中為巫蠱事肅知而諫曰殿下帝之冢子位當)
(儲貳誡在不孝無患見疑劉臻書生鼓揺唇舌適足以/相誑誤願陛下勿納之庶人不懌他日謂臻曰汝何故)
(漏洩使栁肅知/之令靣折我)
　　廐牧署令丞
六典廐牧署令一人從八品下(漢詹事属官有太子廐/長丞後漢太子少𫝊属)
(官有太子廐長一人秩四百石主車馬魏晋因之齊職/儀東宫属有内廐局外廐局梁陳因之後魏有太子廐)
(位九品下隋太子僕寺統/廐署牧令丞皇朝因之)丞二人從九品下(漢有太子/廐丞自後)
(闕文齊太子内外廐丞各一人梁陳因之北齊有太子/廐牧署丞車輿局丞隋太子僕寺統廐牧丞二人皇朝)
(因/之)令丞掌車馬閑廐牧畜之事凡皇太子將備禮而出
則率典乗先期調習輅馬率駕士駕馭車乗及出則進
輅或軺車於西閣外南靣以俟皇太子之升禮畢皇太
子降輅則自西輅之外以輅及軺車歸于署其隴右羣
牧𨽻於東宫者皆受其政令焉
　
　
　
　
　
　
　
　
　
　
　
　職官分紀卷二十九
欽定四庫全書
　職官分紀卷三十
　　　　　　　　　　　　宋　孫逢吉　撰
　　太子左右衛府率副率
前漢百官表詹事秦官掌皇后太子家属官有衛率
後漢百官志太子衛率一人四百石本注曰主門衛徼
巡衛士
晋職官志左右衛率案惠帝建東宫置衛率初曰中衛
率泰始五年分為左右各領一軍太元中以國子博士
呉隠之為太子右衛率凡太子出前衛率導在前黄麾
外左右二率從挾導輿車後衛率從在烏皮外並𢃄㦸
執刀其服並視左右衛將軍
晋中興書徐邈建元中為太子前衛率
晋起居注建元十四年以太子中舍人郄儉為太子後
衛率
沈約宋書元嘉中以王球謝𢎞微為太子右衛率
宋起居注永初元年以徐佩為太子後衛率
隋百官志梁左右衛率各一人位視御史中丞各有丞
左率統果毅統遠立忠建寧陵鋒夷冦祚徳等七營右
率領崇榮永吉崇和細射等四營後齊左右衛坊率各
領騎官備身正副都督騎官備身五職騎官備身員隋
左右衛各置率一人副率二人掌宫中禁衛各置長史
司馬及録事功曹倉兵騎兵等曹參軍事法曹鎧曹行
參軍事員
唐職官志左右衛率府(秦漢有太子衛率主門衛晋分/左右中前四衛率後代因置左)
(右率北齊為衛率坊隋初始分置左右衛率府左右宗/衛率左右虞侯左右内率左右監門率十府以備儲闈)
(武衛之職煬帝改為左右侍率國家復/為衛率龍朔改為左右典戍衛咸亨復)率各一人(正四/品上)
副率各一人(從四/品上)掌東宫兵仗羽衛之政令總諸曹之
事凡親勲翊府及廣濟等五府属焉凡正至太子朝宫
臣率其属儀仗為左右廂之周衛出入如鹵簿之法
六典太子左右衛率府率各一人正四品上(晋初為中/衛率太始)
(五年分左右恵帝為太子加置前衛率愍懐在東宫又/加後衛率故元康中凡四衛率咸都王穎為太弟又置)
(中衛率是為五率各丞一人服視左右衛將軍品第五/位同中庶子過江省前後至孝陵復置宋又省齊左右)
(衛率武冠絳朝服品第五秩千石後魏太和二十二年/左右率從三品後周東宫有司成司武司衛之類至隋)
(文帝始分置凡十府煬帝改衛率為侍率皇朝復龍朔/改典戍衛咸亨復掌統東宫三寺十率府之事舉其網)
(紀而修其/職務焉)副率各二人從四品上(隋文帝置煬帝改為/侍副率皇朝復龍朔)
(咸亨隨/衛改復)掌(同職/官志)
國朝元祐官品令太子諸率府率從七品副率從八品(下/同)
文冠當時(南史徐陵父摛為左衛率又袁淑為太子左/衛率謝莊為太子中庶子時平南王獻赤鸚)
(鵡普詔羣臣為賦淑文冠當時作□畢示莊及見莊賦/歎江東無我卿當獨秀我若無卿亦一時之傑遞隠其)
(賦/)以才藝堪幹立名(晋中興書禇翌字謀逺幼失父以/才藝堪幹立名肅宗即位徴拜屯)
(騎校尉遷太/子左衛率)風神魁梧(郄儉為太子右衛率身長八尺/美鬚髯風神魁梧烈宗異之)
並為名士(孫約兾州記裴康弟楷並/為名士至大子左衛率)謀廢賈后(晋劉卞/為愍懷)
(太子左率知賈后必害太子乃問張華茟曰君欲如何/卞日東宫雋又如林四率精兵萬人公居阿衡之任若)
(得公命皇太子因朝使録尚書事廢賈后于金墉兩黄/門力耳茟曰廢立大事又非所能賈后㣲聞遷為雍州)
(刺史卞恐誅/乃飲藥卒)忠讜有文武清正著信義(山公啟事太子/左率缺冝得其)
(才無疾患者城陽太守石崇忠讜篤信有文/武河東太平焦勝清正著信義皆其選也)直侍衛之
美者(荀氏家傳車騎將軍悝守茂中山濤舉之為太子右/衛率稱清和理正從容頋問動可觀采真侍衛之)
(美/者)進品為第三(隋宇文述每與晋王謀事及晋王為皇/太子乃以述為左衛率舊令率官第四)
(品以述素貴遂進率品/為第三其見重如此)憚其在東宫(高祖以太子勇知/時政欲重宫官之)
(資故以大臣領其職蘇孝慈自兵部尚書拜右衛率/尚書如故上將廢太子憚其在東宫出為沂州刺史)貽
書責田遊巖(唐蔣儼除太子右衛副率時徴隠士田逰/􁏾為太子洗馬在宫無所補儼貽書責曰)
(足下負巢由之峻節傲唐虞之聖主養烟霞之逸氣守/林壑之遁情主上屈萬秉之重申三頋之榮遇子以商)
(山之客待子以不臣之禮將輔導儲貳漸染芝蘭爾皇/太子春秋鼎盛聖道未周足下受調䕶之寄是可言之)
(秋唯唯而無一談悠悠/以卒年嵗遊巖不能答)身居三職(李大亮拜左衛大將/軍十七年晋王為皇)
(太子東宫寮属皆盛選重臣以大亮兼太子右衛率俄/兼工部尚書身居三職宿衛兩宫甚為親信大亮毎當)
(直必通宵假寐太宗勞之/曰當公宿直我便安卧)
　　長史
六典長史各一人正七品上(隋置皇/朝因之)掌判諸曹及三府
五府之事凡府事大事則從其長小事則専達季秋以
其属官之狀上於率而為之考課
　　録事參軍事(倉曹/)　(兵曹/)　(胄曹/)
六典録事參軍事一人從八品上倉曹參軍事一人從
八品下兵曹參軍事一人從八品下(並隋置皇/朝因之)胄曹參
軍事一人從八品下(隋置為鎧曹皇朝因之長安中改/胄曹神龍初復太極中又有胄曹)
録事參軍掌監印發付勾稽倉曹掌親勲翊三府廣濟
等五府文官之簿書凡勲階考課假使禄賜及公廨財
物田園食料皆典之兵曹掌親勲翊三府廣濟等五府
武官親勲翊衛衛士之名簿及其畨上差遣之法式凡
上畨者受其名簿而咨配于率知公私馬及雜畜之簿
帳胄曹掌親勲翊三府廣濟等五府噐械諸公廨繕造
之物事凡大朝㑹及行役應請戎仗者則具其名數受
之於主司既事而歸之
　　左右率府親府勲府翊府中郎將左右郎將
六典左右率府親府勲府翊府中郎將各一人從四品
上(中郎將之説見左右衛梁左衛率領七營右衛率領/四營二率各領殿中將軍十人買外將軍十人又有)
(正員司馬員外司馬屯騎歩兵翊軍三校尉謂之三校/旅賁中郎將兄從僕射謂之二將又有左右積弩將軍)
(各一人北齊太子左右衛坊率各領騎官備身員又有/内直備身備身正副都督備身三職等員又有直閣直)
(前直後員又有旅騎屯衛諸軍等校尉各二人騎都尉/三十人隋左右衛率下有直閣四人直寢八人直前直)
(後各十人皇朝左右衛率各置親勲翊三府毎府中郎/將二人郎將二人掌其府校尉旅帥及親勲翊衛之属)
(以宿/衛)
左右郎將各一人正五品下(皇朝/置)
中郎將郎將掌其府校尉旅帥及親勲翊衛之属以宿
衛而總其府事
　　太子左右司禦率府率副率
隋百官志隋置左右宗衛制官如左右衛各掌以宗人
侍衛加置行參軍二人
唐職官志左右司禦率府(本號左右宗衛府龍/朔改為司禦率府)率各一
人(正四/品上)副率各二人(從四/品上)掌同左右率
六典太子左右司禦率府率各一人正四品上(隋文帝/置煬帝)
(改左右武侍率皇朝改為左右宗衛龍朔二/年改今名神龍初又為宗衛開元初復舊)副率各二
人從四品上(隋文帝置皇朝因之/其後改復皆隨于府)率掌同左右衛副率
為之貳郊城等三府之旅賁應畨上者各配于所職
國朝元祐官品令(見左/右衛)
　　長史
六典長史各一人正七品上掌判諸曹及郊城等三府
之貳餘皆如左右率府
　　録事參軍事(倉曹/)　(兵曹/)　(胄曹/)
六典録事參軍事各一人從八品上(隋置左右虞候開/府初無録事有長)
(史及四曹參軍至煬帝改為率府/始置録事皇朝因之餘具上説)
　　太子左右清道率府率副率
隋百官志隋有左右虞候各置開府一人掌斥候伺非
長史以下如左右衛而無録事參軍員
唐職官志左右清道率府(隋文置左右虞候府一人掌/斥候國初亦為左右虞候龍)
(朔改為清道率府神龍改/為虞侯開元復為清道)率各一人(正四/品上)副率各二人
(從四/品上)掌宫内外晝夜廵警之法
六典太子清道率府率各一人正四品上(隋置非達職/擬金吾將軍)
副率各二人從四品上(隋煬帝置皇朝因之/龍朔開元隨府改復)率掌東宫
内外晝夜廵警之法以戒不虞凡絳邑等三府皆属焉
副率為之貳凡皇太子出入則領其属以清游隊為之
先以後拒隊為之殿其餘依鹵簿之法以從凡仗衛之
出入置細引以導之兼為之糺正毎月絳邑等府直盪
之應畨上者配于所職
國朝元祐官品令(同/上)
　　長史
六典長史各一人正七品上(隋/置)掌判諸曹及絳邑等三
府之貳餘如左右率府
　　録事參軍事(倉曹/)　(兵曹/)　(胄曹/)
六典録事參軍事各一人從八品上倉曹參軍事各一
人從八品下兵曹參軍事各一人從八品下胄曺參軍
事各一人從八品下(隋/置)
　　左右監門率府率副率
隋百官志左右監門率各一人副率二人掌諸門禁煬
帝即位改率為宫門候降為正五品
唐職官志左右監門率府(隋置皇/朝因之)率各一人(正四/品上)副率
各一人(從四/品上)掌東宫禁衛之法
六典太子左右監門率府率各一人正四品上(隋文帝/置擬左)
(右監門將軍各有直長十人龍朔二年改左右/崇掖衛咸亨復舊垂拱改鶴禁衛神龍復舊)副率各
二人從四品上(隋文帝置龍朔/開元隨府改復)率掌東宫諸門禁衛之
法副率為之貳凡東宫諸司應以籍入子宫殿者皆本
司具其官爵姓名牒門司門司送于監門監門之主與
判曹印署送于門司門司㑹之同則聽入凡東宫内外
門之守者並司其出入凡財物噐用之出入于宫禁者
皆以籍傍為據左右監門以出入之若皇太子出入則
依鹵簿之法率其屬於牙門之左右以為捍守
國朝元祐官品令(同/上)
　　長史
六典長史各一人從七品上(隋置左右監門率/有長史以下等員)掌判諸
門禁衛之貳
　　録事參軍事(兵曹/)　(冑曹/)
六典録事參軍事各一人正九品上兵曹參軍事各一
人正九品下胄曹參軍事各一人正九品下(隋無倉曹/以兵曹兼)
(之皇朝/因之)兵曹兼倉曹之職餘皆如左右率府胄曹掌噐
械及公私馬驢雜畜土木繕造之事
　　左右内率府率副率
隋百官志左右内率府率各一人掌領禁内侍衛供奉
兵仗煬帝降率為正五品
唐職官志左右内率府(隋初置擬上臺千牛衛龍/朔初為奉裕率咸亨復)率各
一人(正四/品上)副率各一人(從四/品上)率掌東宫千牛備身侍奉
之事而立其兵仗縂其府事
六典太子左右内率府率各一人正四品上(隋文帝置/擬千牛將)
(軍其備身有千牛備身八人掌執千牛刀備身左右十/六人掌供奉弓箭備身二十人掌宿衛侍從煬帝降率)
(為正五品皇朝加至四品上/龍朔改奉裕率神龍初復舊)副率各一人從四品上(隋/置)
(龍朔神龍/隨府改復)率掌東宫千牛備身侍奉之事而主其兵仗
總其府事副率為之貳以千牛執細刀弓箭以備身宿
衛侍從以主仗守戎服噐物凡皇太子坐朝則領千牛
備身之属升殿若射于射宫則率領其属以從位定千
牛備身奉細弓及矢立於東階上西靣率奉弓及决拾
北靣張弓左執弣右執簫以進副率以巾拂矢而進進
訖各退位於位及射左右内率啓其矢中及不中既事
受亦如之
國朝元祐官品令(同/上)
止當守職(唐王及善高宗時遷左奉裕率孝敬居春官有/因宴集命宮官擲倒次至及善辭曰殿下自)
(樂官臣止當守職此非臣之任也臣茍奉/令恐非殿下羽翼之美太子辭而遣之)羽翼之美(上/)
　　長史
六典長史各一人從七品上(隋置左右内率府/有長史以下等員)掌判諸
曹官吏及千牛備身之貳餘如左右率府
孝悌殊異(唐元讓弱冠明經擢第以母疾不仕永淳中/巡察使薦讓孝悌殊異擢拜太子右内率府)
(長史嵗滿還鄉鄉人争訟/不詣州縣皆就讓决焉)鄉人争訟就决(上/)
　　録事參軍事(兵曹/)　(胄曹/)
六典録事參軍事各一人正九品上兵曹參軍事各一
人正九品下胄曹參軍事各一人正九品下(隋置無倉/曹皇朝因)
(之/)録事參軍事掌印兼勾簿書及其勲階考課稽失兵
曹掌文武官及千牛備身之簿書及其勲階考課假使
禄俸之事胄曹掌細引仗及羽儀之物自千牛以下各
分而典之
方雅清素(唐李善方雅清素有君子之風高宗顯慶中/累補太子内率府録事參軍崇賢館學士兼)
(沛王侍讀嘗注觧文選分/六十卷表上之詔藏秘閣)
　　太孫官属
唐永淳元年三月立皇孫重照為太孫將置府寮高宗
召吏部郎中王方慶問曰前代故事如何方慶對曰臣
按周禮有嫡子無嫡孫漢魏以來皇太子在亦不立太
孫晋惠帝永寧元年立愍懐太子第三子㐮陽王尚為
皇太孫太子官属即轉為太孫官属南齊永明十年立
文惠太子長子南郡王昭業為皇太孫使居東宫今皇
太子在而立太孫旁求載籍未有前例上曰自我作古
可乎對曰五帝不相沿襲茍不失上下之序不虧政理
之道亦何事而不可詩曰貽厥孫謀以燕翼子禮曰君
子抱孫不抱子孫可以為王父尸以其昭穆同也今陛
下肇建皇孫創斯盛典所以彰子孫千億之盛福祚靈
長之應也上悦使方慶詳求典故官属員品乃奏太孫
府置師傅友文學祭酒及長史曹掾主簿管記司録以
下六曹從事等各加王府一級上後頗以為疑竟不補
授而止
　
　
　
　
　
　
　
　
　
　
　
　
　
　職官分紀卷三十
欽定四庫全書
　職官分紀卷三十一
　　　　　　　　　　　　宋　孫逢吉　撰
　　諸侯王
前漢百官表諸侯王高帝初置金璽盭綬掌治其國景
帝中五年令諸侯王不得治國天子為置吏
後漢百官志皇子封王其郡為國
蔡邕獨斷漢制皇太子封為王其實諸侯也周宋諸侯
或稱王而漢天子自以皇帝為稱故王號加之總名諸
侯
晋職官志咸寧三年楊珧與荀朂以齊王攸有時望懼
惠帝有後難因追故司空裴秀立五等封建之㫖從容
共陳時冝于武帝以為古者建侯所以藩衛王室今呉
㓂未殄方岳任大而諸王為帥都督封國既各不臣其
統内於事重非宜又異姓諸將居邉冝參以親戚而諸
王公皆在京師非扞城之義萬世之固帝初未之察於
是下詔議其制有司奏從諸王公吏制户邑皆中尉領
兵制度既行奏遣就國而諸公皆戀京師涕泣而去及
呉平後齊王攸遂之國
賞即墨烹阿大夫而人不敢飾非(史記齊威王即位委/政卿大夫九年之間)
(諸侯並伐國人不治于是威王召即墨大夫而語之曰/自子居即墨也毁言日至然吾使人視即墨田野闢人)
(民給官無留事東方以寜是子不事吾左右以求毁也/封之萬家召阿大夫語之曰自子之守阿譽言日聞然)
(吾間使人視阿田野不闢人民貧苦是子以幣厚吾左/右以求譽也是日烹阿大夫及左右嘗譽者皆烹之於)
(是齊國震懼人人不敢飾非務盡其誠/齊國大治諸侯聞之莫敢致兵於齊)虎而冦(齊哀王/襄悼惠)
(王子高祖孫太尉周勃□諸吕大臣欲立齊王琅邪王/澤曰齊王母家駟鈞惡戾虎而冦者也方以吕氏幾亂)
(天下今又立齊/王以復為吕氏)假王(前漢韓信既早齊使人言漢王曰/齊夸詐多變反覆之國南邉于楚)
(不為假王以鎮之其執不定今權輕不足以安之臣請/自立為假王當是時楚方急圍漢王于滎陽漢王發書)
(大怒曰吾困于此旦暮望而来佐我乃欲自立為王張/良陳平躡漢王足附耳語日漢方不利寧能禁信之自)
(王不如因善遇之使自為守不然變生漢王亦悟因復/曰大丈夫定諸侯即為真王何以假為乃遣張良立信)
(為齊王徴其/兵使擊楚)刑白馬而盟(高后欲立諸吕為王問王陵/陵曰高皇帝刑白馬而盟曰)
(非劉氏而王者天下共/擊之今王吕氏非約也)非劉氏不王(高帝誓曰非劉氏/不王非軍功不侯)
磐石之宗(文紀曰高皇帝王子弟地犬牙相制所謂磐/石之宗也師古曰犬牙言地形如犬牙交相)
(入/也)異姓王(高帝定天下功臣/異姓而王者八國)食七十餘城(齊悼惠王肥/高帝子食七)
(十餘城諸侯/王皆莫及)常侍上出入卧内(楚元王交高帝即位交/與盧綰常侍上出入卧)
(内傳語言諸/内事密謀)好詩(楚元王交好詩諸子皆讀詩申公始/為詩傳號魯詩元王亦次為詩傳號)
(曰元王詩/世或有之)設醴(元王敬禮申公等穆生不嗜酒元王毎/置酒嘗為穆生設醴及王戊即位常設)
(醴後㤀設焉穆生退曰可以逝矣醴酒不設王之意怠/不去楚人將鉗我于市遂謝病去初元王薨子逞客嗣)
(是為夷王夷王立四年薨子戊嗣稍/滛暴削地遂應呉王反呉敗戊自殺)狀有反相(呉王濞/高祖兄)
(仲之子高祖封濞為呉王王三郡五十三城已拜受印/高祖乃召濞相之曰汝狀有反相因拊其背曰漢後五)
(十年東南亂豈汝耶/然一家同姓慎無反)鑄錢煑海(呉有豫章郡銅山濞即/招致天下亡命者盗鑄)
(錢東煑海水為鹽以故/無賦于民國用饒足)當刑而王(黥布姓英氏少時客/相之當刑而王及壯)
(坐法黥布欣然笑曰人相我當刑而王其是乎其後在/楚封九江王歸漢為淮南王初布之歸漢漢王方踞牀)
(洗足布入見大怒悔來欲自殺出就舍/帳御食飲從官如漢王居又大喜過望)盧綰與高祖同
日而生(盧綰與高祖同里綰父與太上皇相愛及生男/高祖綰同日而生里中持羊酒賀两家及高祖)
(綰壯俱學書又相愛也綰從高祖征伐常出入卧内賞/賜親幸雖蕭曹莫及後封侯從擊燕王臧荼破之高祖)
(巳定天下諸侯封劉氏而王者七人上欲王綰為羣臣/觖望及虜臧荼乃封綰為燕王諸侯得幸莫如燕王者)
誅諸吕(劉章齊悼惠王之子初入漢宿衛封朱虚侯高/后以吕禄女妻之時諸吕擅權用事章年二十)
(有氣力常忿劉氏不得職嘗入侍燕飲高后令章為酒/吏章因請曰臣將種也請得以軍法行酒高后曰可酒)
(酣章進飲歌舞已而曰請為太后歌耕田高后笑曰頋/而父知田耳若生為王子安知田乎章曰臣能知之太)
(后曰試為我言田意章曰深耕概種立苖欲䟽非其種/者鋤而去之太后黙然頃之諸吕有一人醉亡酒章㧞)
(劎追斬之而還報曰有亡酒一人臣謹行法斬之後謀/誅諸吕章首先斬吕産太尉勃等乃盡誅諸吕及文帝)
(立聞朱虚侯初欲立齊王故黜其/功後因王諸子乃割齊郡王之)引博局提殺吳
太子(孝文時呉太子入見得侍皇太子飲博呉太子傅/皆楚人輕悍又素驕博争道不恭皇太子引博局)
(提呉太/子殺之)削地(景帝立􁆭錯説上曰昔高帝初定天下昆/弟少諸子弱大封同姓故孽子悼惠王王)
(齊七十二城庶孽分天下半今呉王前有太子之隙詐/稱病不朝於古法當誅丈帝不忍因賜几杖德至厚也)
(不改過自新乃益驕恣公即山鑄錢煑海誘天下亡人/謀作亂逆今削之亦反不削亦反削之其反亟禍小不)
(削之其反遲禍大于是楚趙膠西皆有罪削地方議削/矣呉王恐乃發謀舉事與膠西膠東甾川濟南楚趙同)
(反/)斬鼂錯(初吳楚反書聞兵未發上召袁盎問計盎曰吳楚/相遺書曰高帝王子弟各有分地今賊臣鼂錯擅)
(謫諸侯削奪之地故以反為名西共誅錯復故地而罷/方今計獨斬錯發使赦七國復其故地則兵可罷上)
(遂斬/錯)東帝(上既誅鼂錯以袁盎為太常使呉呉楚兵已/攻梁壁矣宗正以親故先入見諭呉王使拜)
(受詔呉王笑曰我已/為東帝不肯見盎)破呉楚(呉楚七國反先擊梁棘壁/梁孝王使韓安國張羽等)
(為將軍以拒呉楚呉楚以梁為限不敢過而西與太/尉亞夫等相距三月呉楚破而梁殺虜略與漢中分)平
臺複道(梁孝王于漢最親有功又為大國居天下膏腴/地孝王太后子愛之賞賜不可勝道于是孝王)
(築東苑方三百餘里廣雅陽城七十里大治/官室為複道自宫連属于平臺三十餘里)賜天子旌
旗(梁孝王得賜天子旌旗出從千乗萬騎出警入䟆儗/于天子招延四方豪傑自山東游説之士莫不至焉)
傳梁王(初梁王入朝景帝未立太子與孝王宴飲從容/曰千秋萬嵗後傳于王王辭謝雖知非至言然)
(心内喜太/后亦然)同輦(梁孝王入朝上以太后親故王入則侍/景帝同輦出則同車遊獵上林中梁之)
(侍中郎謁者著籍引出入/天子殿門與漢宦官無異)刺殺袁盎(上廢栗太子太后/心欲以梁王為嗣)
(大臣及袁盎等有所闗説于帝太后義難格乃辭歸國/梁王怨袁盎陰使人刺殺袁盎及他議臣十餘人賊未)
(得也于是天子意梁逐賊果梁使之遣使冠盖相望于/道覆案梁事梁王恐乃使韓安國因長公主謝罪太后)
(然後得釋/上怒稍觧)分梁為五國(梁孝王歸國以病薨竇太后泣/極哀不食曰帝果殺吾子帝哀)
(懼與長公主計乃分梁為五國盡立孝王男五人為王/女五人皆令食湯沭邑太后悦乃為帝加一飡焉)
尺布斗粟之歌(淮南厲王居處無度為黄屋盖擬天子/擅為令不用漢法詔赦死罪遂不食死)
(檻車中民有歌曰一尺布尚可縫/一斗粟尚可舂兄弟二人不相客)力扛鼎(淮南/厲王)裒金椎
殺辟陽侯(淮南厲王其母故趙王張敖美人高祖過趙/趙王獻之幸有娠趙王不敢内宫為築外宫)
(舍之及趙王有罪厲王母亦係告吏以聞上方怒趙未/及理之厲王母弟趙兼因辟陽侯言吕后吕后妬不肯)
(白辟陽侯不强争厲王母恚即自殺孝文時厲王入朝/乃徃請辟陽侯辟陽侯出見之即自裒金椎椎之命從)
(者刑之馳詣闕下肉袒而謝曰臣謹為天下誅賊報/母之仇伏闕下請罪文帝傷其志為親故不治赦之)招
致賔客(淮南王安好書鼓琴不喜弋獵狗馬馳騁亦欲/行隂德拊循百姓湏名譽招致賔客方術之士)
(數千人作内書二十二篇外書甚衆又中/篇八卷言神仙黄白之術僅二十餘萬言)枕中書(劉向/為諫)
(議大夫宣帝復興神仙方術之士而淮南有枕中鴻寳/苑秘書言神仙使鬼物為金之術及鄒衍重道延命方)
(世人莫見而向之父徳武帝時治淮南獄得其書向自/幼而誦讀以為竒獻之言黄金可成上令典向方鑄作)
(事費甚多不騐上乃下向吏吏劾/向鑄偽黄金繫當死得减死論)視草賜書(武帝方好/藝文以淮)
(南王安善為文辭甚尊重之毎為報書/及賜書常召司馬相如等視草乃遣)好書(河間獻王/徳脩學好)
(古實事是求從民得善書必為好冩與之留其真加金/帛睗以招之繇是四方道術之人不遠千里或有先祖)
(舊書多奉以獻王故得書多與漢朝等是時淮南王安/亦好書所招致率多浮辨獻王所得書皆古丈先秦舊)
(書/)得書多與漢朝等(見/上)獻雅樂(河間獻王修禮樂被服/儒術造次必於儒者山)
(東諸儒多從而遊武帝時獻/王來朝獻雅樂對三雍宫)年十五上書請擊呉(江都/易王)
(非以孝景前二年立為汝南王呉楚反時非年十五有/材氣上書自請擊呉景帝賜非將軍印擊呉呉已破徙)
(王江都治故呉國/以軍功賜予甚厚)聞樂而泣(武帝初大詔懲呉楚七國/行事議者多寃鼂錯之䇿)
(皆以諸侯連城數十太强欲稍侵削數奏暴其過惡諸/侯王自以主親先帝所以廣封建成犬牙相錯者為磐)
(石宗也今或無罪為臣下所侵辱有司吹毛求疵笞服/其臣使證其君多自以侵寃建元三年中山靖王勝來)
(朝天子置酒勝聞樂而泣問其故勝具以吏/所侵聞上乃厚諸侯之禮加親親之恩焉)諸侯得以
地分子弟(武帝時主父偃説上曰古者諸侯城不過百/里强弱之形易制今或連城數十地方千)
(里緩則驕奢易為滛亂則阻其强而合從以逆京師今/以法割削則逆節萌起前日鼂錯是也今諸侯子弟或)
(數十而適嗣代立餘雖骨血無尺地之封則仁孝之道/不宣願陛下令諸侯得推恩分子弟以地侯之彼人人)
(喜得所願上以德施實分其/國而稍弱矣于是上從其計)卓爾不羣(漢興至于孝平/諸侯王以百數)
(率多驕滛失道唯大雅卓/爾不羣河間獻王近之矣)劉氏安鼂氏危(鼂錯既説上/削諸侯諸侯)
(讙譁錯父聞之從潁川來語錯曰公為政用事侵削諸/侯䟽人骨肉何也鍇曰不如此天子不尊宗廟不安父)
(曰劉氏安矣鼂氏危遂飲藥而死曰吾不忍見禍逮身/後十餘日呉楚七國果反斬錯東市錯已死謁者僕射)
(鄧公擊呉楚還言軍事上問曰聞錯死呉楚罷不鄧公/曰呉為反數十嵗矣發怒削地以誅錯為名其意不在)
(錯也且臣恐天下之士拑口不復言矣/于是景帝太息曰公言善吾亦恨之)國小地狹(景帝/時諸)
(王來朝有詔更前為壽歌舞長沙定王發但張裒小舉/手左右笑其拙上怪問之對曰臣國小地狹不足以回)
(旋帝乃以武陵/零陵桂陽益焉)壊壁得古文經傳(景帝程姬生魯恭王/餘二年立為淮陽王)
(吳楚反破後徙王魯好治宫室苑囿狗馬好音樂/口吃難言初壞孔子舊宅于壁中得古今經傳)佯醉
(齊悼惠王肥其母高帝㣲時外婦也孝惠時入朝帝與/燕飲太后前帝以齊王兄置上坐如家人禮太后怒令)
(人酌兩巵鴆酒前令齊王為夀齊王起帝亦起欲俱為/壽太后恐乃自起泛其巵齊王怪之不敢飲佯醉而去)
(知其/鴆也)幾䧟無道(淮陽憲王欽宣帝子元帝弟元帝即位/遣憲王之國其舅張慱至淮陽而王賜)
(之少慱辭去令弟光恐方欲上書王乃遣人持黄金五/十斤送慱慱喜還書謝焉諂語盛稱譽王因言今萬姓)
(咸歸望于大王大王奈何恬然不求入朝乎王不納後/復遺王書云數進愚䇿未見省察聞齊齊駟先生者善)
(為司馬兵法又聞北海之濵有賢人焉得此二人而薦/之功亦不細王得書喜説報慱書云雖亦不敏敢不諭)
(意及事泄慱兄弟三人並弃市上不忍置法王于遣諫/大夫駿賜欽璽書責讓令悔過而已賛曰淮陽憲王于)
(諸侯為聰察張慱誘之幾䧟無/道詩云貪人敗𩔖古今一也)真我子(欽好經書法律/聰逹有材帝甚)
(愛之教嗟嘆/曰真我子也)作左官之律設附益之法(武帝時有淮南/衡山之謀作左)
(官之律設/附益之法)乗牛車(漢初以海内初定故大封同姓以鎮/天下自呉楚誅後稍奪諸侯權惟得)
(食租税貧者/或□牛車)憚汲黯(淮南王謀反憚汲黯好直諌/守節死義時黯列於九卿矣)去就
有禮(後漢書東海恭王疆光武長子也建安二年立為/皇太子十七年而母后癈疆不自安數請願備藩)
(國光武不忍遲回數嵗乃許焉十九年封東海王就國/帝以疆廢不以過去就有禮故優以大封兼食魯郡合)
(二十九縣賜虎賁旄頭宫殿設鐘虡挺于乗輿初魯㳟/王好宫室起靈光殿甚壯麗是時猶存故詔疆都魯中)
茅車瓦噐而葬(東海王疆既薨天子慟又追惟疆深執/謙儉不欲厚葬以違其意特詔中常侍)
(杜岑及東海傅相曰王㳟謙好禮以德自終遣送之物/務從省約衣足斂形茅車瓦噐物減於□以彰王卓爾)
(獨行/之志)沛王通論(沛王輔矜嚴有法度好經書善説京氏/易孝經論語傳及圖䜟作五經論時號)
(之曰沛王通論在國謹/節終始如一稱為賢王)弩射十發十中(陳王善能弩射/十發十中永平)
(中黄巾賊起州縣棄城走龍有强弩數十張出陳都亭/國人素聞善射不敢反叛故城獨得完百姓歸之者衆)
(十萬/餘人)講論白虎殿(陳王善慱渉經書有威嚴/與諸儒講論于白虎殿)喜黄老浮
屠(楚王英以少好遊俠交通賔客晚節更喜黄老學為/浮屠齋戒祭祀八年詔令天下死罪皆入縑贖英遣)
(即中令奉黄縑白䊵三十匹詣國相曰託在藩輔過惡/累積歡喜大恩奉送縑帛以贖愆罪國相以聞詔報曰)
(楚王誦黄老之㣲言尚浮屠之仁信絜齊二月與神為誓/何嫌何疑當有悔吝其還贖以助伊蒲塞桑門之盛饌)
(英後大交通方士作金龜玉鶴刻文字為符瑞及燕/廣告英有逆謀下案騐有司奏誅乃廢徙丹陽自殺)東
西録(見尚書省/録尚書門)腰𢃄八圍(東平王蒼少好經書雅有智/略為人美鬚髯腰𢃄八圍顯)
(宗甚愛重之及即位拜驃騎將軍置/長史掾史員四十人位在三公之上)議定禮樂(東平王/蒼以中)
(興三十餘年四方無虞天下化平冝修禮樂乃與公卿/共議定南北郊冠冕車服制度及光武廟登歌八佾數)
(語在禮樂/輿服志)諫獵(顯宗將校獵河内東平王/蒼上書諫帝覧奏即還宫)上印綬(蒼在/朝數)
(載多所隆益而自以至親輔政聲望日重意不自安上/䟽歸職曰自漢興以來宗室子弟無得左公卿位者唯)
(陛下遵承舊典終卒後惠乞上驃騎將軍印綬/退就藩國願䝉哀憐帝優詔不允使復其位)送列侯
印十九枚(詔遺東平王蒼送列侯印十九枚諸/王子年五嵗以上能趨拜者皆𢃄之)長夜之
飲(㑹稽王道子為長夜/之飲政事决于元顯)詐偽書(廣陵王荆性刻急𨼆害/有才能而喜文法光武)
(崩大行在前殿荆哭不哀而作飛書封以方底令蒼顯/詐稱東海王疆舅大鴻臚郭況書與疆曰太子星色黒)
(至辰日輙變赤黒為病赤為兵亡努力卒事高祖起亭/長陛下興白水何況于王陛下長子故副主哉疆得書)
(惶怖即執其使封書上之/顯宗知荆母弟秘其事)祭祀祝詛(廣陵王荆之國復/呼相者謂曰我貎)
(類先帝先帝少得天下我今亦三十可起兵未相者詣/吏告之帝復加恩不考極其事荆猶不改又使巫祭祀)
(祝詛有司舉奏/請誅荆自殺)好禮(論曰孔子稱富而無驕未若富而/好禮者若東平王蒼所謂好禮者)
(也/)車騎鞍勒皆純黒(明徳馬后詔書流布咸稱至德王/主諸侯不敢犯禁廣平鉅鹿樂成)
(王在邸入問起居帝望見車騎鞍勒皆純黒無金銀/綵錦馬不踰六尺子是以白太后而賜錢各五百萬)上
詩賦頌德(琅邪孝王京建武十七年進爵為王京性恭/孝好經學顯宗尤愛幸賞賜恩寵殊異莫與)
(為比光烈皇后崩帝悉以太后遺金財賜京都莒/治宫室窮伎巧皆飾以金銀上詩賦頌德帝嘉美)諸子
畢王而天下安(賈誼書高皇帝分天下以有功之臣反/者如蝟毛而起高皇帝以為不可是故)
(去不義諸侯空其國擇良日立/諸子諸子畢王而天下乃安)願為將(魏志任城王彰/少善射御膂力)
(過人手格猛獸不避險阻數從征伐志意慷慨太祖常/抑之曰汝不念讀書聖道而好乗汗馬擊劍此一夫之)
(用何足貴也彰謂左右曰丈夫當為衛霍將十萬騎馳/沙漠驅戎狄立功建號耳何能作慱士耶太祖曰為將)
(奈何對曰披堅執鋭臨難不顧為士卒先/賞必行罰必信可以為將矣太祖大笑)北征大破虜
(代郡烏丸反時王彰為鄢陵侯乃拜北中郎將騎驍將/軍臨發太祖戒彰曰居家為父子受事為君臣動以王)
(法從事爾其戒之彰北/征大破虜北方悉平)為賦立成(陳思王植字子建年/十嵗餘誦讀詩論及)
(辭賦數十萬言善属文太祖嘗視其文謂曰汝倩人耶/植曰言出為論下筆成章願當靣試奈何倩人時鄴銅)
(爵臺成魏太祖悉將諸子登臺使/各為賦植援筆立成太祖甚異之)行馳道中開司馬門
出(植既以才見異太祖狐疑幾為太子者數矣而植任/性而行不自雕飾飲酒不節文帝御之以術矯情自)
(節宫人左右並為之説遂定為嗣植嘗乗車行馳道中/開司馬門出太祖大怒公車令坐死由是重諸侯科禁)
(而植寵日衰魏武故事載令曰始者謂子建兒中最可/定大事又令曰自臨菑侯植私出開司馬門至金門令)
(吾異目視/此兒矣)誅楊脩(植既寵日衰太祖既慮終始之變以/楊脩頗有才䇿而又袁氏之甥也於)
(是以罪誅脩植内不自安/脩與丁廙等王之羽翼)以廢簏内呉質謀事(初楊修/與丁儀)
(兄弟皆欲以植為嗣太子患之以車載廢簏内朝歌長/呉質與謀修以白太祖未及推騐太子懼告質曰何患)
(明日復以簏受絹車内以惑之修必重白重白必推而/無騐則彼受罪矣世子從之修果白而無人太祖由是)
(疑/焉)醉不能受命(曹仁為闗公所圍太祖以植為南中郎/將行征虜將軍欲追救仁呼有勅戒植)
(醉不能受命于是悔而罷之又魏氏春秋曰植將行太/子飲焉偪而醉之王召植植醉不能受命故王怒之)
大船秤象(鄧哀王冲字倉舒少聰察岐嶷生五六嵗智/意所及有成人之志時孫權貢巨象太祖欲)
(知其斤重訪之羣下咸莫能出其理冲曰置象大船之/上而刻其水痕所至秤物以載之則校可知矣太祖大)
(悦/)䑕齧鞍(太祖時軍國多事用刑嚴重太祖馬鞍在庫/而為䑕所齧庫吏懼必死議欲靣縛首罪猶)
(懼不免鄧哀王冲年五六嵗謂曰待三日中然後自歸/冲於是以刀穿單衣如䑕齧者謬為失意貌有愁色太)
(祖問之冲對曰世俗以為䑕齧衣者為主不吉今單衣/見齧是以憂戚太祖曰此妄言耳俄而庫吏以齧鞍聞)
(太祖笑曰兒衣在側尚/齧況鞍縣柱乎竟不問)少亡(倉舒太祖數對羣臣稱述/有欲傳後意年十三有疾)
(太祖親為請命及亡哀甚文帝寛諭/太祖太祖曰此我之不幸汝曹之幸)上䟽求試(陳思王/植常自)
(憤怨抱利噐而無所施上䟽求自試曰若陛下出不世/之詔効臣錐刀之用使之西属大將軍當一校之隊若)
(東属大司馬統扁舟之任必乗/危蹈險突觸刄鋒為士卒先)七歩成詩(文帝心忌陳/思王植乃令)
(七歩成詩詩不成必當加刑子建應命詩曰煑豆燃豆/箕裂豉取其汁箕在竈下燃豆向釡中泣本是同根生)
(相煎何太/急遂不害)八達(晋書安平獻王孚字叔達宣帝次弟也/初孚長兄朗字伯達宣帝子仲達孚弟)
(馗字季達恂字顯達進字惠達通字雅/達敏字幼達俱知名故時號為八達)一門三世(世祖/受禪)
(孚為太宰一門三世同時十人封王二人世子父子位/極人臣子孫咸居大官出則旌旗節鉞入則貂蟬衮冕)
(自公族之寵/者未始有也)宗室儀表(髙密文獻王泰性亷静不近聲/色雖為宰輔食大國之租服飾)
(肴饍如布衣寒士仕真簡率毎朝㑹不識者不知其/王公也事親恭謹居喪哀戚謙虚下物為宗室儀表)奏
劾桓温(敬王恬少拜散騎常侍黄門郎御史中丞值海/西廢簡文登阼未解嚴大司馬桓温屯中堂吹)
(警角怙遂奏劾温大不敬請科罪温視奏歎曰此/児乃敢彈我真可畏也恬忠正有幹局在朝憚之)宗
室儁望(扶風王駿幼聰慧年五六嵗能書䟽誦經籍見/者竒之及長清正守道宗室之中最為儁望)
重八百斤(宗室司馬保體質豐偉常自稱重八百斤喜/睡痿疾不能御婦人無子保有文又好述作)
(位至相國年/二十七薨)宗藩(追䇿齊王冏文略曰昔以/宗藩穆𦙍紹世緒于東國)不通桓伊
(忠敬王遵父武陵王晞為桓温所忌奏請免晞官以王/歸藩卒遵初襲封年十二受拜流涕哀戚于時將軍栢)
(伊詣遵遵曰何為通桓氏左右曰伊與桓温䟽索相見/無嫌遵曰我聞人姓木邉便欲殺況諸桓乎由是少稱)
(聰/惠)清澹(㑹稽王道子少清/澹為謝安所稱)開東第築山穿池(道子以嬖/人趙牙為)
(驃騎諮議叅軍牙為道子開東第築山穿池列樹竹木用/鉅萬為長夜之飲帝嘗幸其第謂道子曰府内有山因)
(得逰瞩甚善也然脩飾太過非示天下以儉道子無以/對左右侍臣莫敢有言帝還官道子謂牙曰上若知山)
(是板築所作爾必死矣/牙曰公在牙何敢死)掌朝政(王亮宣帝第四子武帝/時兼太尉録尚書事武)
(帝寢疾為楊駿所排以亮為侍中大司馬假黄鉞督豫/州諸軍事出鎮許昌未發帝大漸詔留亮委以後事楊)
(駿欲討亮亮知之夜馳赴許昌得免及駿誅為太宰與/大保衛瓘對掌朝政楚王瑋有勲亮憚之欲奪其兵權)
(瑋承賈后㫖誣亮與瓘有廢立/之謀矯詔夜以兵圍之遂見害)素庸下無智䇿(趙王倫/宣帝第)
(九子謟事中宫大為賈后所親信求録事尚書張華裴/頠固執不可左衛司馬督説倫嬖人孫秀曰中宫凶妬)
(與賈謐共廢太子大臣將起大事而公奉事中宫與賈/郭親善太子廢皆豫知一朝事起禍必先及何不先謀)
(之乎秀許諾言于倫倫納焉秀又以太子聪明若還東/宫以已必不得志又説緩其事賈后必害太子然後廢)
(后為太子報仇足以立功倫秀因勸謐早害太子以絶/衆望太子既遇害倫秀之謀益甚乃矯詔曰中寧與賈)
(謐等殺吾太子夜開門遣齊王冏迎帝幸東堂遂廢賈/后于金墉執張華裴頠等于殿前殺之倫尋矯詔自為)
(使持節大都督督中外諸軍事百官總已聼于倫倫素/庸下無智䇿復受制于秀秀之威權振于朝廷石崇潘)
(岳皆有嫌于秀井見誅于是淮南王允齊王冏以倫秀/矯僣内懷不平乃出冏鎮許奪允軍允發憤起兵討倫)
(允既敗滅倫加九錫又矯作禪讓之詔百官以法駕迎/倫廢惠帝于金墉城倫乃即帝位大赦改元時齊王冏)
(河問王顒成都王穎並擁兵各據一方俄而三王起兵/討倫檄至倫秀始大懼召東平王懋督諸軍拒義師王)
(輿反攻孫秀斬以徇倫為詔曰吾為孫秀所誤以怒三/王今已誅秀其迎太上復位吾歸老于農畆黄門將倫)
(出歸第以甲迎天子于金墉梁王肜表倫凶逆冝伏誅/詔賜倫死飲以金屑藥酒倫慚以巾覆靣曰孫秀誤我)
徇首六軍(齊王冏献王攸之子也冏起軍遣使造成都/河間常山新野四王移檄天下以討倫及王)
(輿廢倫惠帝反正冏率衆入洛頓軍通章署天子就拜/大司馬加九錫輔政于是大築第館沉于酒色不入朝)
(見坐拜百官符勅三台選舉不均唯寵親昵于是長沙/王乂徑入宫發兵攻冏令黄門王湖悉盜騶虔幡唱云)
(長沙王矯詔又稱大司馬謀反助者誅三族是夕城内/大戰火光燭天帝幸上東門矢集御前明日冏敗乂擒)
(冏至殿帝惻然欲活之乂叱左右促牽出遂/斬于閭閬門外徇首六軍諸黨皆夷三族)寃痛之聲
達于左右(長沙王乂武帝第六子河間王顒將誅冏傳/檄以乂為内主冏遣將襲乂乂將左右百餘)
(騎赴宫奉天子與冏相攻連戰三日冏敗斬之顒本以/乂弱冏强冀乂為冏所擒然後以乂為辭討之因襲帝)
(立成都王已為宰相専制天下既而乂殺冏其計不果/乃潜使侍中馬蓀等襲乂乂並誅之顒遂與穎同伐京)
(師穎遣俠客圖乂時長沙國左常侍王矩侍直見客色/動遂殺之詔以為大都督以距顒乂前後破穎軍斬獲)
(六七萬人戰乆粮乏城中饑雖曰疲弊將士同心皆願/効死而乂奉上之禮未有虧失張方以為未可尅欲還)
(長安而東海王越慮事不濟潜與殿中將謀收乂送金/墉城殿中左右恨功垂成而敗謀刼出之越懼難作遂)
(就金墉城收乂至營炙殺之寃痛之聲達/于左右三軍莫不為之流涕時年二十八)殺生自已(成/都)
(王穎武帝第十六子齊王冏舉義穎發兵應之穎過河/乗勝長驅左將軍王輿殺孫秀幽趙王倫迎天子反正)
(及穎入京都誅倫遂歸鄴懸執朝政事無巨細皆就鄴/諮之恃功驕奢百度廢弛甚于冏時而憚長沙王乂在)
(内遂與河間王顒表請誅后父羊𤣥之等檄乂使就第/乃與顒將張方伐京都以平原内史陸機為前鋒檄戰)
(敗穎收斬之夷三族乃進攻京城時王輿合衆襲頴㑹/乂被執其黨斬輿降穎既入京師復旋鎮于鄴拜丞相)
(河間王顒表穎冝為儲副遂廢太子單立穎為皇太弟/丞相如故制度一依魏武故事乗輿服御皆遷于鄴永)
(興初左衛將軍陳眕等奉大駕討穎眕二弟自鄴赴王/師云中皆已離散由是不甚設備頴將石超奄至王師)
(敗績矢及乗與侍中嵇紹死于帝側左右皆奔散超乃/奉帝幸鄴穎遂改元建武置百官殺生自已立號于鄴)
(南平北將軍王浚等與烏丸羯朱襲穎穎遣石越等拒/浚戰敗鄴中大震頴懼將帳下數十騎擁天子單車而)
(走五日至洛張方乃挾帝擁穎及豫章王歸于長安顒/廢穎以豫章王為皇太弟穎既廢河北思之鄴中故將)
(起兵迎穎顒復拜穎鎮軍大將軍都督河北諸軍事鎮/鄴時所在鋒起穎以北方盛彊懼不可進自洛陽奔闗)
(中值大駕還洛帝遣收捕穎于是棄母妻單車渡河頓/兵太守馮嵩執穎送鄴范陽王虓幽之而無它意属虓)
(暴薨長史劉與見穎為鄴都所服慮為後患秘/不發喪偽令人為臺使稱詔賜穎死遂縊之)濟義(王/顒)
(太原烈王之子初冏檄至顒執其使送之于倫倫召兵/于顒顒遣張方赴之聞二王兵盛乃追方軍迴以應二)
(王及天子反正冏論功雖怒顒/初不同而終能濟我進位侍中)戎服入見(東海王越高/密王恭之子)
(初惠帝北征鄴以越為大都督六軍敗越奔還東海成/都王頴以越宗室之美下寛令招之越不應命遂起兵)
(而河間王顒挾天子發詔罷越等皆令就國越唱義奉/迎大駕還復舊都闗中大懼顒斬送張方首求和尋變)
(計拒越率諸侯迎惠帝返洛陽越以太傅録尚書事及/懐帝即位交政于越而帝始親萬幾留心庶事越不悦)
(求出藩遂鎮許昌越又以頃興事多由殿省乃奏宿衛/有侯爵者皆罷之由是大失衆望而多有猜嫌越既不)
(自安乃戎服入見請討石勒羽檄徴召四方兵皆不至/而越不臣之迹四海所知州縣擕貳上下崩離遂憂懼)
(成疾/而薨)八王(史臣曰自惠皇失政難起蕭墻骨肉相殘黎/元塗炭戰塵驚而天地閉戎兵接而宫廟隳)
(支属肇其禍端戎羯乗其間隙悲夫詩所/謂誰生厲階至今為梗其八王之謂歟)殺害近十萬
人(趙王倫之敗百官是倫所用者皆斥免之臺省府/衛僅有存者自兵興六十餘日所殺害近十萬人)忠
心可破示天下(汝南王亮之被執也歎曰我之忠心可/破示天下也如何無道枉殺不辜是時)
(大熱兵人坐亮于車下時人憐之為之交扇將及日中/無敢害者瑋出令曰能斬亮者賞布千疋遂為亂兵所)
(害/)戚藩(賛曰惠懐不/競戚藩力争)自相誅滅(祖逖曰晋室之為亂非/上無道而下怨叛也由)
(藩王争權自相誅滅遂/使戎狄乗隙毒流中原)出租秩加賦賑國人(齊王攸好/學不倦借)
(人書皆為治䕶時有水旱則出租秩/加賦以賑國人須豐年乃收入木直)借書為治䕶(上/)鉛
刀一割(晋中興書譙王承作湘州刺史至武昌釋戎備/見王敦敦因宴集謂承曰大王雅素佳士非將)
(帥才也承曰公未見知耳安知鉛刀不能一割承以敦/欲測其情故發此言敦果謂錢鳯曰彼不知懼而學壯)
(語此之不武何/能為聴承之鎮)猪王(宋書始安王休仁文帝之子前廢/帝無道誅害羣公忌憚諸父聚之)
(殿内毆捶陵曵無復人理休仁及明帝正陽王休祐形/體並肥帝乃以籠盛稱之明帝尤肥號為猪王休仁為)
(殺王休祐為賊王以三王年長尤所忌憚故常録以自/近東海王禕尤劣號之驢王桂陽王休範巴陵王若年)
(少故得從容嘗以木槽盛飲和以雜食掘地為坑實之/泥水倮明帝内坑中以槽食置前令口就食之用為歡)
(笑欲害明帝及休仁休祐前後以數十休仁以計數毎/以笑調佞諛悦之故得推遷嘗于休仁前使左右滛逼)
(休仁母楊太后左右並不得已順命唯右衛將軍劉道/隆奉㫖盡諸醜狀時廷尉劉冢妾孕臨月帝迎入後宫)
(兾生男欲立為太子明帝嘗忤㫖帝怒乃倮縳其手足/以杖貫手足内使擔赴太宫即日屠之休仁笑謂帝曰)
(未應死問其故依仁曰待皇太子生殺猪取肝肺帝意/解曰且付廷評一宿出之帝將南逰荆湖明日欲殺諸)
(父便發其夕被弑于華林園休仁即使執臣禮于明帝/以休仁為侍中司徒尚書令太始初四方逆命休仁親)
(當矢后犬勲克建任總百揆親寄甚隆帝末年多忌及/疾篤召休仁入室宿尚書下省夜遣人齎藥賜休仁死)
(帝疾甚見休仁為祟叫/曰司徒少寛我尋崩)驢王(上/)願後身不復生王家(始/平)
(王子鸞孝武之子母殷淑儀寵傾後宫子鸞愛冠諸子/前廢帝素疾子鸞有寵及即位乃遣使賜子鸞死時年)
(十嵗子鸞臨死謂左右曰/願後身不復生于王家)似驢封廬陵王(廬陵王禕文/帝子初封東)
(海王明帝踐阼封廬陵王初廢帝因禕似驢以為號上/以斯言故改此封文帝諸子禕尤凡劣諸兄弟嗤鄙之)
勢傾天下(彭城王義康性好吏職鋭意文案糺剔是非/凢所奏入無所不可方伯並委義康授用由)
(是朝野輻奏勢傾天下義/康亦自强不息無有懈倦)腰𢃄十圍(南都王義宣為荆/州刺史白晳羙鬚)
(眉長七尺五寸腰𢃄十圍多畜嬪妾後房千餘/妃媪數百男女四十人崇飾綺筵費用殷廣)鬼目粽
(江夏王義恭奢侈無度前廢帝狂悖無道義恭元景等/謀欲廢立永光元年八月廢帝親率羽林兵于第害之)
(并其四子斷析義恭支體分割膓胃/桃取眼睛以宻漬之謂為鬼目粽)使餘人書啓事(衡/陽)
(王義李為荆州刺史素拙書上聽使餘人書啓事唯自/書名而已二十一年徴為都督南徐兖青兾幽六州軍)
(征北大將軍開府儀同三司南兖州刺史持節常侍如/故發州之日帳帷噐服諸應隨刺史者悉留之荆楚以)
(為美/談)職高他國一階(建平王宏字休度文帝第七子少/而閑素篤好文籍文帝寵愛殊常)
(為立第于雞籠山盡山水之/美建平國職高他國一階)生便富貴(桂陽王休範進/司空素凡近少)
(知解不為諸兄所齒遇明帝嘗指左右人謂王景文曰/休範人才不及此以我弟故生便富貴釋氏願生王家)
(良有/以也)益州忽生小洲知有貴王(齊書宋泰始中益州市/橋忽生小洲道士邵碩)
(見之曰當有貴王臨州及宋滅齊武帝不復用諸/將為益州始以鑑為刺史督二州事加鼓吹一部)雖尊
貴都如素士(始興王鑑性甚清在蜀積年未嘗有所營/造資用一嵗不滿三萬王儉嘗歎云始興)
(王雖尊貴而行/履都如素士)巾箱五經(衡陽王鈞性好學善屬文嘗親/手細書五經都為一卷置于)
(巾箱中以備遺忘侍讀賀玠問曰殿下家有墳索復何/湏蝇頭細書别藏巾箱中答曰巾箱中有五經于檢閲)
(既易且一更手自書冩則永不㤀/矣諸王聞之争效為巾箱五經)與山人交(㑹稽孔珪/家起園字)
(植桐桞多構山泉殆窮其趣衡陽王鈞徃遊之珪曰殿/下處朱門遊紫聞詎得與山人交耶荅曰身處朱門而)
(情遊江海形入紫闥而意在青雲珪大美之吴郡張融/清抗絶俗雖王公貴人視之傲如也唯雅重鈞謂從兄)
(緒曰衡陽王飄飄有凌雲氣其風情素韻/彌足可懐融與之遊不知老之將至也)烏紗帽侍宴
(豫章王嶷高帝第二子寛仁𢎞稚有大成之量為帝鍾/愛焉初為宋順帝驃騎從事郎中詣袁粲粲謂人曰後)
(來佳噐也建元中武帝以事失㫖高帝頗有代嫡之意/而嶷事武帝恭悌盡禮未嘗違忤顔色故武帝友愛亦)
(深宋元嘉中諸王入齋閣白服裙帽見人主唯出太極/西廂乃備朝衣自此以來斯事一斷武帝與嶷同生相)
(友時宫内曲宴許依元嘉之服嶷固辭/唯車駕幸第乃白服烏紗帽以侍宴)王子封千户(武/帝)
(將封豫章王嶷諸子舊例王子封千/户嶷欲五子俱封啓减毎人五百户)至孝(豫章王至孝/高帝崩哭泣)
(過度眼耳/皆血出)不為賈人求利(臨川王映嘗致錢還都賈物/有獻計者于江陵買貨至都)
(回換可得微有所増映笑/曰我是客賈耶乃復求利)㧞矟(長沙王晃便弓馬武帝/出逰晃適從駕以馬矟)
(刺道邉枯栢上令左右數人引之而/矟不出乃令晃馳馬㧞之應手而去)齋中錢不滿萬(武/陵)
(王曄輕財厚義有古人風罷㑹稽還都齋中錢不滿萬/俸禄所入皆參佐實僚共之常曰兄作天子何畏我無)
(錢/)鄱桂(鄱陽王鏘桂陽王鑠皆高帝子鏘/好文章鑠好名理人稱為鄱桂)學鳯尾諾(江/夏)
(王鋒高帝子母張氏有容德宋蒼梧王逼取之又欲害/鋒高弟甚懼不敢使居舊宅匿于張氏舍時年四嵗性)
(方整好學書張家無紙札乃倚井欄為書書滿則洗之/復書如此者累月又晨不肯拂忩塵先畫塵上學書為)
(字五嵗高帝使學鳯尾諾一學即工高帝/大悦以玉麒麟賜之曰麒麟賞鳯尾矣)賜玉麒麟(上/)
見猨悲鳴思子響(魚復侯子響字雲音武帝第四子初/封巴東王子響勇力絶人開弓四斛)
(少學武𢃄伏左右六十人皆有胆幹數在内齋殺牛置/酒與之聚樂長史劉寅等密啓上聞及臺使至子響召)
(寅等殺之上怒遣衛尉胡諧之將軍尹略中書茹法亮/領羽林三千人討之諧之等至江津築城燕尾洲子響)
(白服登城求單舸還闕尹略獨不許之子響乃率黨渡/洲攻壘斬略而諧之等單艇奔逸上又遣蕭順之領兵)
(斷之子響即日將白衣左右三十人乗舴艋中流下都/欲自申明順之不許于射堂縊之他日上出景陽山見)
(一猿跳躑悲鳴問後堂丞此猿何意答曰猿子日前堕/崖致死其母求之不見故爾上思子響欷歔良乆不自)
(勝順之慚懼感子響病遂以/憂卒追封子響為魚復侯)典籖(髙帝武帝為諸王置/典籖帥一方之事悉)
(以委之每至覲接輙留心頋問刺史行事之美惡係于/典籖之口莫不折節奉之常慮弗及於是威行州部權)
(重藩屏南海王子䍐戍琅邪欲暫遊東堂典籖姜秀不/許而止還泣謂母曰児欲移五歩亦不得與囚何異秀)
(復輙取子䍐屐繖飲噐等供其私用武帝知之鞭二百/係尚方然而擅命不改邵陵王子貞嘗求熊白厨人答)
(曰典籖不在不敢與巴東王子響反帝以問羣臣戴僧/静曰諸王自應反豈惟巴東武帝問其故答曰諸王無)
(罪而一時被囚取一挺藕一杯漿皆諮籖帥不在則竟/日忍渇諸州唯聞有籖帥不聞有刺史及明帝誅異已)
(者諸王見害悉典籖所殺竟無一人相抗孔珪聞之流/涕曰濟北衡陽江夏最有意而復害之若不立籖帥故)
(不至/于此)射甘蔗十發十中(冝都王鑑高帝子善射常以射/的太濶曰終日射侯何難之有)
(乃取甘蔗插地百/歩射之十發十中)錢愚(梁臨川王宏文帝子宏以介弟/之貴無佗量能恣意聚斂庫室)
(有百間在内堂之後闗鑰甚嚴有疑是鎧仗者密以聞/武帝帝于宏友于甚厚殊不悦宏愛妾江氏寢膳不能)
(暫離上他日送盛饌與江曰當來就汝懽宴乃擕布衣/之舊射聲校尉丘某往與宏及江大飲半醉謂宏曰我)
(今欲履行汝後房更呼後閣輿徑徃屋所宏恐上見其/賄貨顔色怖懼上意彌信是仗屋檢視之有錢百萬一)
(聚黄榜標千萬一庫懸一紫標如此三千餘間帝與從/者屈指計之見錢三億萬餘屋貯布絹雜貨但見滿庫)
(不知多少始知非仗也大悦更劇飲至夜而還兄弟情/方更敦睦晋時有錢神論豫章王綜以宏貪吝遂為錢)
(愚/論)我之任城(廬陵威王續武帝第五子少英果膂力絶/人馳射應發命中武帝歎曰此我之任城)
(也嘗馳射于帝前續中/兩麞冠諸人帝大悦)不慧(廬陵王續之次子應不慧/王薨至内庫閲珍物見金)
(鋌問左右曰此可食否答曰不可應/曰既不可食並將乞汝他皆類此)辟陶濳之後(安城/王秀)
(文帝子也為江州刺史取徴士陶潜曽孫為里/師歎曰陶潜之徳豈不及後裔即日辟為西曹)二安(諸/王)
(並下士建安安城二王尤好人/物世以二安重士方之四豪)撰類苑(安城王秀精意/學術招學士劉)
(孝標使撰類苑書未/及畢而已行于世)四碑並建(安城王秀薨佐史夏侯/亶等表立墓碑誌詔許)
(之當世高才遊王門者東海王僧孺吴郡陸倕彭城劉/孝綽河東□子野製其文欲擇用之而咸稱實録遂四)
(碑並/建)七月而生(豫章王綜武帝第二子初綜母吴淑媛/在齊東昏宫有寵及得幸武帝七月而)
(生綜宫中多疑之及綜年十四五常夢一少年肥壯自/挈其首對綜如此非一乃密問淑媛淑媛問夢中形狀)
(類東昏因密報之令勿泄綜毎别室祠齊氏七廟㣲行/曲阿拜齊明帝陵然猶無以自信聞俗説以生者血瀝)
(死者骨滲即為父子綜私發東昏墓出其骨瀝血試之/既有徴矣在西州生次男月餘日潜殺之既瘞夜遣人)
(發其骨又試之其酷忍如此後奔魏/追服東昏斬衰魏太后羣臣並弔之)吞䱇(邵陵王綸嘗/南權徐州事)
(性慘虐輕險嘗問賣䱇者曰刺史/何如對曰慘虐綸怒令吞䱇而死)棺貯司馬(邵陵王嘗/作新棺木)
(貯司馬崔㑹意以轜車挽歌為送葬之法/使嫗乘車悲號㑹意不堪輕騎還都聞之)奪孝服著之
(卲陵王又嘗逢喪車奪孝服著之匍匐號叫籖帥密以/聞帝始嚴責綸不能改于是遣代綸悖慢踰甚乃揀一)
(老公短瘦類帝者加以衮冕置之高座朝/以為君自陳無罪使就坐剥褫捶之於庭)書問不通(元/帝)
(與廬陵王續少相狎又相謗二王書問不通及續/薨元帝時為江州聞之至入閤而躍屨為之破)加禮命
至五千户(陳江左承西晋諸王開國並以户數相差為/大小三品大國置上中下三將軍中國置中)
(下將軍小國置下將軍一人餘官亦准此為差陳武帝/受命自永定迄于禎明唯衡陽王昌加禮命至五千户)
(自餘大國不過二/千小國則千户)一覧便誦(衛陽王昌武帝子也性聰/辨明習政事帝遣吴郡杜)
(之偉授昌經昌/讀一覧便誦)告廟(鄱陽王伯山字静之文帝子也偉/客儀舉止閒雅喜愠不形于色武)
(帝時天下草創諸王受封儀注多闕及伯山受封文帝/欲重其事天嘉元年七月丙辰尚書入座奏封鄱陽郡)
(王乃遣度支尚書蕭眘持節兼太宰告于太廟又遣五/兵尚書王質持節兼太宰告于太社其年十月上臨軒)
(䇿命訖令王公以/下並宴于王第)加戎號置佐史(始興王伯茂文帝子/也舊制諸王受封未)
(加戎號者不置佐史于是尚書八/座奏加伯茂寧逺將軍置佐史)書得右軍之法(陳時/軍人)
(於丹徒盗發晋郄曇墓大獲晋右將軍王羲之書及晋/名賢遺迹事覺其書並没縣官藏于秘府文帝以始興)
(王伯茂好古多以賜之由是伯/茂大工章隷書甚得右軍之法)愍窮乏(梁南平元㐮王/偉性多恩惠尤)
(愍窮乏常/遣瞻䘏)宗傑(後魏史論曰文宣貞/固俊逸欝為宗傑)妃號(宗室嘗為宗/正卿奏王親)
(及始藩二藩王妻悉有妃號而三藩以下皆謂之妻上/不得同為妃名而下不及五品以上有命婦之號詔曰)
(夫貴於朝妻榮於室婦女無定升降從夫三藩既啓王/封妃名亦宜同等可從妃例自是三藩王妻名號始定)
金床玉几(咸陽王禧謀反事露走渡洛水至栢塢俄而/被擒賜死其宫人為之歌曰可憐咸陽王奈)
(何作事誤金床玉几不得眠夜踏霜與露洛水湛湛彌/岸長行人那得渡其歌流至江表北人之在南者雖富)
(貴聞弦歌奏/之莫不洒泣)驢王(咸陽王坦為冀州刺史性好畋漁無/日不獵又其從叔汝豐王延明毎切)
(責之曰昔宋有東海王性凡劣時人號驢王我/觀汝所作亦恐不免驢號當時聞者號曰驢王)不營聲
譽(高陽王雍少俶儻不常孝文曰吾亦未測此児之深/淺然觀其任真率素或大噐晚成初封潁川王或説)
(雍待士營聲譽雍曰吾文帝/之子位為諸王用聲名何為)刋一字(孝文帝嘗令黄門/侍郎崔光讀暮春)
(羣臣應制諸詩至彭城王勰詩帝乃為改/一字勰曰陛下賜刋一字足以價等連城)十歩賦詩(彭/城)
(王勰從幸代都次于上黨之銅鞮山路旁有大松樹千/數根帝住而賦詩令人示勰曰吾作詩雖不能七歩亦)
(不至逺汝可作之比至吾所令就也時勰去帝十歩遂/且行且作未至帝所而就詩曰問松林松林經幾冬山)
(川何如昔風雲與古同帝/大笑曰汝此調責吾耳)三曹才名相忌(孝文帝南討/漢陽假彭城)
(王勰中軍大將軍加鼓吹一部勰以寵授頻煩乃靣陳/曰陳思求而不允愚臣不請而得豈但今古云殊遇否)
(大異帝大笑執勰手曰三曹才名相忌吾/與汝以道德相親縁此而言無慚前烈)才力絶人(常/山)
(王道子陵年十七從太武獵逐一猛獸陵遂空手搏之/以獻帝曰汝才力絶人當為國立功立事勿如此也即)
(拜内行阿干又平涼州沮渠蒙遜令一驍將與陵相擊/两槊皆折陵抽箭射之墜馬陵恐其救至未及㧞劍以)
(刀子戾其頸使身首異處/帝壮之即日拜都幢將)黒頭三公(臨淮王彧字文若/少有才學時譽甚)
(美侍中崔光見彧追/而謂曰黒頭三公)良牧(北齊趙郡王叡出為定州刺/史六州大都督閑習政事稱)
(為良牧時/年十七)與軍人同勞苦(叡六月領兵監築長城途中/屏盖扇親與軍人同勞苦定)
(州先嘗藏氷長史宋欽道倍道送氷叡歎曰三/軍皆飲温水吾何義獨進寒氷遂令消液之)趙郡王
泉(叡都督北朔州刺史撫慰新遷量置鋒戍無水/處禱而掘井泉源湧出至今號曰趙郡王泉)鐡籠
地牢(文宣帝末年多酒永安王浚頻諌帝衘之詔徴浚/浚懼禍謝疾不朝上怒馳驛收浚至盛以鐡籠與)
(王常王渙俱寘北城地牢浚與渙皆有雄畧為諸王所/傾服帝恐為害乃自刺渙又使壯士劉桃枝就籠亂刺)
(槊毎下浚渙以手拉折之號哭呼天/于是以火燒殺之天下為之痛心)博士教筆迹(彭城/王浟)
(初拜通直散騎常侍封長樂郡公慱士韓毅教浟書見/浟筆迹未工戲曰五郎書畫如此怱為常侍開國今日)
(後更宜用心浟正色曰昔甘羅為相未聞能書凡人惟/論才具何如豈必勤勤筆迹慱士當今能者何為不作)
(三公時/年八嵗)嚴察如神明(浟為滄州刺史為政嚴察都内肅/然守令叅佐下及胥吏行逰徃來)
(皆自齎粮食浟纎介知人間事有隰沷縣主簿張達嘗/詣州夜投人舍食雞羮浟察知之時守令畢集浟對衆)
(曰食雞羮何不還價直也達即伏罪合境號為神明又/有老母姓王孤獨種菜三畆數被人偷浟乃令人密徃)
(書菜葉二字明日市中看菜葉獲賊/自後境内無盗政化為當時第一)政化為當時第一
(上/)食一口(浟自滄州召為侍中人吏送别悲號有老翁/數百人相率具饌日自殿下至來五載人不)
(識吏吏不欺人百姓有識以來始逢令化殿下唯飲/此鄉水未食百姓食聊獻蔬薄浟重其意為食一口)選
從事(浟轉司州牧選從事皆取文才明斷者當時皆/稱美選州舊案五百餘浟未嘗朞月悉斷盡)千
里駒(馮翊王潤神武之子幼時神/武曰此吾家千里之駒也)讀書十行俱下(河南/王孝)
(瑜讀書十行俱下/覆棊不失一道)覆棊不失一道(上/)蘭陵王入陣曲(蘭/陵)
(武王長恭丈襄之子累遷井州刺史突厥入晋陽長恭/盡力擊之芒山之敗長恭為中軍率五百騎再入周軍)
(遂至金墉之下被圍甚急城上人弗識長恭免胄示之/靣乃下弩手救之于是大㨗武士共歌之為蘭陵王入)
(陣/曲)深入陣(芒山之㨗也人或謂蘭陵王長恭曰入陣太/深失利悔無所及對曰家事親初不覺遂然)
一𤓰共食(長恭為將躬勤細事毎/得一𤓰必與將士共食)侍講金華㕘遊銅雀
(北齊邢子才廣平王碑文云侍講金/華參遊銅雀出陪芝盖入奉桂室)半嶽摧峯中河墜
月(南齊王融豫章文獻王墓誌銘云領袖傾淪紀綱旋/没半嶽摧峯中河墜月春然曉隧如何夜䑓鯨驂惋)
(暮葆吹徘徊千秋/萬祀頋有餘哀)龍纛夕儼葆挽晨鏘(海陵王墓銘曰/景祚云及多難)
(攸啓載驅鈴轄高闕代邸西光已謝東鼂又良龍纛夕/儼葆挽晨鏘風揺草色月照松光春秋非我曉夜何長)
對䇿雲䑓觀書麟閣(梁簡文安成藩王墓銘曰許氏徇/龍荀家鳴鶴豈如宗子分聨茟萼)
(對䇿雲臺觀書麟閣官美登朝/文高入洛得意琴書忘言丘壑)間平文雅(北齊史論文/襄諸子咸有)
(風骨雖文雅之道有謝間平然武藝英姿多堪禦侮縱/覆欺有徴若使蘭陵獲全未可量也  間平謂漢河間)
(王東平/王也)傾意賔客(蕭子顯齊書竟王陵子良字雲英少/有清尚禮才好士居不疑之地傾意)
(賔客天下才/學皆遊集焉)左右馳射(後周東平公神舉文帝族子膂/力絶人彎弓數十斤兼能左右)
(馳/射)嚴而秉法(魏安定王休車駕南伐領大司馬孝文親/行諸軍過休以三人盜徇六軍將斬之有)
(詔赦之休執曰陛下親御六師䟦渉野次軍行始爾已/有奸竊如其不斬何以息盜請行刑以肅奸慝詔曰大)
(司馬執憲誠應如是可特原之休乃奉詔帝謂/司徒馮誕曰大司馬嚴而秉法諸軍不可不慎)始知廣
陵之明了(廣陵王羽有斷獄之稱領廷尉孝文幸羽第/與諸弟言曰朕昨新受民訟始知廣陵之明)
(了咸陽王禧對曰臣年為廣陵凡廣陵為/弟高祖曰我為汝兄汝為羽昆汝復何恨)墳栢(隋文帝/有四弟)
(居武允之憂率諸弟負土為墳人植一栢四根欝茂西/北一根獨黄後因風雨并根壞之乃蔡王整所植及從)
(武帝伐齊整力戰/而死果終不吉)踈屬降爵(唐高祖受禪廣宗室以威/天下從弟及姪年始孩童)
(者皆封郡王太宗即位因舉宗正属籍問侍臣曰遍封/宗室于天下便乎尚書左僕射封德􁂜對曰歴觀徃古)
(封王者今最為多兩漢以降唯封帝子及親兄弟又宗/室踈遠者非有大功如周之郇滕漢之賈澤亦不濫封)
(所以别親踈也先朝敦睦九族一切封王爵命既隆多/給力役盖以天下為私殊非至公馭物之道太宗曰朕)
(理天下本為百姓非欲勞百姓以養/已親于是宗族踈属悉降爵為郡公)水化為血飲之以
安衆(河間王孝恭高祖從兄子時公祐據江東反命孝/恭為行軍元帥擊之將發與諸將宴命取水忽變)
(為血在座者皆失色孝恭舉止自若徐諭之曰禍福無/門惟人所召無負于物諸公何見憂之深公祐惡積禍)
(盈今承廟筭以致討盆中之血公祐授首之徴/遂盡飲之時人服其識度而能安衆果擒公祐)不以賊
遣君父(太宗討高䴡江夏王道宗與李靖為先鋒濟遼/水尅牟城逢賊兵大至軍中僉欲深溝保險待)
(太宗至道宗曰昔耿弇不以賊遺君父我既職在/前軍當湏清道以待輿駕乃與靖合戰擊大破之)河間
江夏當代所重(道宗晚年頗好學敬慕賢士不以地勢/凌人宗室中唯道宗及河間王孝恭最)
(為當代所重房遺愛伏誅長孫無忌褚遂良素/與道宗不恊上言道宗與遺愛交結配流象州)一時之
傑(史臣曰道宗軍謀武勇好學下賢于羣從之中稱一/時之傑無忌遂良衘不恊之素致千載之寃永㣲中)
(無忌遂良忠而獲罪人皆哀之不知誣䧟劉洎呉王/恪于前枉害道宗于後天網不漏不得其死宜哉)千
載之寃(上/)以名望見誅(吴王恪太宗第三子有文武才/太宗嘗稱類巳既名望素高甚)
(為物情所尚長孫無忌輔立高宗深所忌嫉㑹/房遺愛謀反遂因事誅恪以絶衆望海内寃之)尊嫡卑
庶(魏王泰有美質太宗重愛之新出閣毎月給料物踰/于皇太子諫議大夫褚遂良上䟽諫曰昔聖人制禮)
(尊嫡卑庶謂之儲君料物翻少魏王朝野見聞不以為/是太宗又令泰移居武德殿侍中魏徵又諫太宗並納)
(其言時太子承乾有足疾泰潜有/奪嫡之心遂與承乾俱見廢黜)離間父子遽為豺狼
(史臣曰太宗諸子呉王恪濮王泰最賢皆以才高辨悟/為長孫無忌所嫉離間父子遽為豺狼而無忌破家非)
(陰禍之報歟也/濮王即魏王)不如禽獸鐡石(蜀王愔太宗子數為非/法太宗怒曰禽獸調伏)
(可以馴擾于人鐵石鐫鍊可為方圓之噐至如愔/者曽不如禽獸鐵石乎乃削封邑及國官之半)率兵
先至(淮安王神通高祖從父弟隋末在京師舉兵以應/義師後太宗謂諸功臣曰朕叙公等勲效量定封)
(邑恐不能盡當各自言神通曰義旗初起臣率兵先至/今房𤣥齡杜如晦等刀筆之人功居第一臣且不服上)
(曰叔父雖率兵先至未嘗親行陣𤣥齡等有籌謀帷幄/定社稷功所以漢之蕭何雖無汗馬指蹤推轂故功居)
(第一叔父于國至親誠無所愛/必不可縁私濫與勲臣同賞耳)淮陽小兒(淮陽王道𤣥/高祖從父無)
(子劉黑闥引突厥㓂河北壽山東道將軍總管師次下/慱與賊軍遇道𤣥帥騎先登命副將史萬寳將軍繼進)
(萬寳與之不恊及道𤣥深入而擁兵不進謂所親曰吾/奉手詔討賊淮陽小児雖名為將軍軍之進止皆委于)
(吾今其輕脱越濘交戰大軍若動䧟泥/淖莫如結陣以待之道𤣥遂為賊所擒)貪婪(江夏王道/宗坐贓下)
(獄太宗謂侍臣曰朕富有四海士馬如林欲使轍迹周/宇内逰觀無休息絶域探竒玩海外訪珍羞豈不得耶)
(勞萬姓而樂一人朕所不取也人心無厭惟當以禮制/之道宗奉料宴賜不少足有餘財而貪婪如此使人嗟)
(捥豈不鄙/乎遂免官)擅殺盜馬者(長樂王㓜良高祖從父弟時人/有盜其馬㓜良獲盜者擅殺之)
(高祖怒曰昔人賜盜馬者酒終獲其報爾輙行戮何無/古風乃遣禮部尚書李綱于朝堂集宗室王公而撻之)
(百後累遷涼州都督多侵暴市厪/行旅苦之太宗按其事遂縊殺之)朝夕絃歌自娯(隴西/王慱)
(乂高祖兄子慱乂有妓妾數百人皆衣羅綺食必梁肉/朝夕絃歌自娯驕侈無比與其弟渤海王奉慈俱為高)
(祖所鄙帝謂曰我怨仇有善猶擢以不次況于親戚而/不委任閬汝等惟昵近小人好為不軌先王墳典不聞)
(學習分賜絹二百疋可/買經史習讀務為善事)賜絹買經史(上/)寧三日不食不
能一日不獵(巢王元吉高祖第四子元吉性好畋獵載/網罟三千餘兩言我寧三日不食不能一)
(日不獵又縱其左右攘奪/百姓境内犬畜因之殆盡)五十年為王(淮南王茂徐王/元禮之子茂險)
(薄無行元禮姬趙氏有美色及元禮遇疾茂遂逼之元/禮知而切加責讓茂乃屏斥元禮侍衛斷其藥膳仍云)
(既得五十年為王更何煩藥服竟以/餒終上元中事洩配流振州而死)閨門修整有類寒
素(韓王元嘉高祖第十一子元嘉少好學聚書至萬巻/又採碑文古迹多得異本閨門修整有類寒素士大)
(夫與其弟靈䕫甚相友愛兄弟集見如布衣之禮其修/身潔已内外如一當代諸王莫能及者唯霍王元軌抑)
(其次/焉)斷獄平允(鄭王元懿高祖第十三子累授絳州刺/史數斷大獄甚有平允之譽高祖嘉之)
(降璽書/褒美)閉閤讀書(霍王元軌高祖第十四子少多才藝/高祖甚竒之除夀州刺史高祖崩去)
(職毁瘠過禮自後常衣布示有終身之戚毎至忌辰輙/數日不食改封霍王尋轉徐州刺史元軌前後為刺史)
(至州唯閉閤讀書吏事責成於長史司馬謹慎自守與/物無忤為人不妄在徐州唯與處士劉𤣥平為布衣之)
(交人或問𤣥平王之長𤣥平答曰無長問者怪而復問/之𤣥平曰夫人有短所以見其長至于霍王無所不備)
(吾何以/稱之哉)特令就府别置文學館(濮王泰太宗第四子以/泰好事愛文學特令就)
(府别置文學置館任自引召學士又以泰腰/腹洪大起拜頗難復令乗小輿以出入焉)五王宅(初/𤣥)
(宗兄弟出閤列第于東都積善坊五人分院同居號五/王宅大足元平從幸西京賜宅於興慶坊亦號五王宅)
(及先天之後興慶是龍潜舊邸因以為宫别賜寧王申/王岐山薛王宅邸第相望環於宮側𤣥宗于興慶宫西)
(南置樓西靣題曰花萼相輝之樓南面題日勤政務本/之樓𤣥宗時登樓聞諸王音樂之聲咸召升樓同榻宴)
(飲或便幸其第賜金分帛厚其歡賞諸王毎日于側門/朝見歸宅之後即奏樂縱飲擊毬闘雞或近郊從禽或)
(别墅追賞不絶于嵗月遊踐之所中使相望以為太子/友悌近古無比故人無間然𤣥宗既篤於昆弟雖有䜛)
(言交構其間/友愛如初)十王宅(𤣥宗諸子于安國寺東附苑城同/為大宅分院居為十王宅後鄂光)
(得罪忠維大統天寳中慶棣又殁唯榮儀等/十四王居院諸孫成長于十宅外置百孫院)百孫院(上/)
真王(禄山反𤣥宗幸蜀除潁王璬蜀郡大都督劍南節/度大使令先赴本郡璬之藩卒遽不遑受節綿州)
(司馬史貴進説曰王帝子也且為節度使今之藩而不/持節軍騎徑進人何所瞻請建大槊䝉之油囊為旌節)
(狀先驅道路足以威衆璬笑/曰但有真王何用假旌節乎)之藩不持節(上/)履中厭魅
(棣王琰𤣥宗第四子琰妃韋氏有過琰怒不敢奏聞乃/斥于别室寵二孺人又不相恊孺人乃密求巫者書符)
(置琰履中厭魅聖躬𤣥宗使人掩其履而獲之大怒引/琰詰責之琰頓首曰臣之罪合死矣請一言以就鼎鑊)
(然臣與新婦情義絶者二年于兹臣有二孺人又皆争/長臣實不知有符恐此三人所為也唯聖君辨其罪人)
(及推問之竟孺人也𤣥宗猶疑琰知情怒未解太子/以下皆為請命囚於鷹犬坊中絶朝請憂懼而死)黄
臺𤓰辭(禄山之亂𤣥宗幸蜀肅宗第三子建寧郡王倓/衛從肅宗至靈武毎蒼黄顛沛之際血戰在前)
(肅宗既即位廣平為元子未冊立授天下兵馬元帥倓/典親軍時張良娣有寵倓性忠謇屢言良娣頗自恣與)
(李䕶國連結内外欲傾動皇嗣自是日為良娣䕶國所/構云建寧恨不得兵權頗蓄異志肅宗怒賜死既而省)
(悟悔之明年冬廣平王收復兩京遣判官李泌入朝獻/㨗泌與上有東宫之舊從容謂泌日倓于艱難時實得)
(氣力無故為下人之所間欲圖害其兄朕以社稷大計/割愛而為之所也泌對曰爾時臣在河西豈不知其故)
(廣平兄弟天倫駕睦至今廣平言及建寧則嗚咽不已/陛下之言出于䜛口帝因泣下曰事已及此無如之何)
(泌奏曰臣幼稚時念得黄臺𤓰辭陛下嘗聞其説乎高/宗有子八人睿宗最幼天后所生三子自為行第故睿)
(宗第四長曰孝敬皇帝為太子監國而仁明孝悌天后/方圖臨朝乃鴆殺孝敬立雍王賢為太子賢毎日憂惕)
(知不保全與三弟同侍于父母之側無由敢言乃作黄/䑓瓜辭令樂工歌之冀天后聞之省悟即生哀愍辭云)
(種𤓰黄䑓下𤓰熟子離離一摘使𤓰好再摘令𤓰稀三/摘猶尚可四摘抱蔓歸而太子賢終為天后所逐死于)
(黔中陛下有今日之事己立摘矣慎無再摘上愕然曰/公安得有是言時廣平王  大功亦為張皇后所忌潜)
(構流言泌因事諷動之及代宗/即位深思建寧之寃追贈齊王)六宅(史臣曰自天寳以/降内宫握禁旅中)
(闈纂繼皆出其心故手纔攬于萬幾/目已睨於六宅防閑禁錮不近人情)不起墳(德宗子肅/王詳四嵗)
(薨性聰慧追念無已不令起墳墓詔如西域法層甎造/塔禮儀判官司門郎中李召上言曰墳墓之義經典有)
(常層甎起塔起于天竺肅王名位尊崇喪𦵏之儀存/乎簡冊舉而不法垂訓非經乃令準令仍為起墳)兵
圍十六宅(昭宗在華州韓建矯制發兵圍/十六宅又殺通王以下十一王)投屍九曲池
(蔣𤣥暉既受朱全忠之命遂弑昭宗/又殺德王以下六王投屍于九曲池)二錯(九國志西楚/莊宗除高季)
(興荆南節度使檢校太師守中書令渤海王詔都堂擇/日禮遣上賜内宴時議多請留季興莊宗詔歸鎮季興)
(始悟朝廷本欲圖已甚憂懼兼程而行夜至㐮陽斬闗/而出江陵父老軍吏皆至荆門迎賔徐謂梁震曰始吾)
(不聼公言幾不脱虎口爾因飲既酣又曰/吾以此有二錯來朝一錯放回二錯也)不領徼外諸
侯(國朝至道二年以左衛上將軍徐國公元偓領洪州/都督府鎮南軍節度使右衛上將軍涇國公元偁領)
(鄂州都督武昌軍節度使先是上謂宰相等曰元偓等/可與一徼外藩鎮若内郡國則本郡遣吏來賀益為勞)
(擾爾吕端等奏曰故事太子不合領徼外/諸侯但可下詔本道不得遣人上京從之)出閤封王(咸/平)
(五年以皇太子元佑為光禄大夫檢校太保左衛上將/軍兼御史大夫上柱國信國公時宰相上言皇子出閤)
(封王盖舊典也上謙/遜不許而有是命)當為統軍(楚王元位為左羽林軍/上將軍唐徳宗朝六軍)
(置統軍秩從二品羽林龍武神武是也十六衛置上將/軍與統軍同左右衛驍衛武衛威衛領軍金吾監門千)
(牛衛是也今楚王當為統軍而乃以為上將軍按儀制/金吾在統軍上將軍之上今之改秩盖有司失于檢閲)
(也/)屬辭用事當詢僚佐(大中祥符五年上以諸王所和/金華殿觀麥歌示輔臣因曰諸)
(王好學朕常誨以屬辭用事/當詢于僚佐則免疑誤也)興慶花萼故事無得而比
(是年上獨以中官從幸元偁元□宫又宴元偓宫如家/人禮夜二鼔而罷先是上謂宰相曰朕毎戒宗室令誦)
(書作詩習學筆札射藝如聞頗能精至朕將親觀焉議/者以為聖上友愛之至禮法之舉雖唐明皇興慶花萼)
(故事無得/而比焉)後世愈昌熾(景祐元年尚書令曹彬贈兾王/彬事太祖太宗屢總大兵收復)
(四方未嘗枉戮一人其後子孫益熾世為將相出皇后/且三世為將道家所忌而兾王後世愈更昌熾豈非陰)
(德所/致乎)眞濮王(慶厯中燕王元儼薨大臣以用度未足欲/緩𦵏事右正言孫甫上䟽日燕王上之親)
(叔萬禾之主有四海之大不能備禮于叔乎由是從之/燕王有盛名于天下中外皆以八王呼之幽燕間皆呼)
(之以止童児之啼敵使入朝常問館伴日誰是八王館/伴指以示之敵使目逆觀瞻見其堂堂乃言曰真濮王)
(也本國聞其名頗畏之上至/孝毎于内殿事以家人之禮)中外呼八王幽燕呼之止
兒啼(上/)以夜為晝(歸田録華原郡王允良燕王子也性/好睡毎自旦酣寢至暮始興盥潄衣)
(冠而出燃燭治家事飲食宴樂達旦而罷則復寢以終/日無日不如此由是一宫之人皆晝睡夕興允良不甚)
(喜聲色亦不為他驕恣惟以夜為/晝亦其性之異前世所未有也)親王兼太傅(皇子顥/拜東陽)
(郡王除婺州節度使檢校太傅翰林學士賈黯上言太/傅天子師臣也子為父師于體不順中書檢勘自唐以)
(來親王無兼師傅官者盖自國朝命官只以差遣為職/事三師三公以降皆是虚名故失於因循爾議者皆以)
　
　
　
　
　
　
　
　
　
　
　
　
　職官分紀卷三十一
欽定四庫全書
　職官分紀巻三十二
　　　　　　　　　　　　宋　孫逢吉　撰
　　諸王府僚属
前漢百官志　後漢百官志(並見諸/侯王門)
漢舊儀帝子為王王國置太傅相中尉各一人秩二千石
續漢書王子封王者其郡為國毎國各置郎中令一
人秩千石掌王夫人郎中宿衛官也
晋中興書謝尚司徒左西屬為㑹稽王友
晋咸寧起居注諸王國大國三卿左右常侍侍郎
隋百官志梁皇弟皇子府置師長史司馬從事中
郎諮議㕘軍及掾属中録事中記室中兵等㕘軍功曹
史録事記事中兵等㕘軍文學主簿正㕘軍行㕘軍長
兼行㕘軍等員嗣王府則减皇弟皇子府師友文學長
兼行㕘軍蕃王府則又减嗣王從事中郎諮議㕘軍掾
属録事記室中兵㕘軍等員後齊王位列大司馬上置
師一人餘官大抵與梁不異隋親王置師友各一人文
學二人長史司馬諮議㕘軍事掾属各一人主簿二人
録事功曹記室户倉兵等曹騎兵城局等㕘軍事東西
閤祭酒各一人㕘軍事四人法田水鎧士等曹行㕘軍
各一人行㕘軍六人長兼行㕘軍八人典籖二人
唐職官志王府官属親王府傅一人諮議㕘軍一人友
一人文學二人東閤祭酒西閤祭酒各一人
六典親王府傅一人從三品(漢高祖初置諸侯王有太/傅輔導王後漢書傅秩二)
(千石魏晋因之宋齊梁陳皆為師後魏始藩王二藩王/三藩王各有師傅北齊唯置師隋皇叔昆弟皇子為親)
(王者置師皇朝因/之開元改為傅)掌傅相訓導匡其過失
國朝有其官而無定員正三品
諮議參軍事一人正五品上(晋氏公府置諮議㕘軍事/盖取諮詢謀議軍事也宋)
(齊因之梁陳諸王公府及位從公開府者及皇弟皇子/庻子府各有諮議參軍員隋三公府及諸王府各有一)
(人正五品上皇朝因之國朝太平興國中始置諮議正/五品上其後不置唯升王府復置諮議㕘軍以常㕘官)
(充/)掌訏謀左右參議庶事
友一人從五品下(漢東平憲王為驃騎將軍辟杜撫為/西曹掾尋以為師友魏晋諸王置友)
(一人宋齊因之品第六進賢一梁冠絳朝服梁皇弟皇/子府友各一人班第八正六品陳因之後魏諸王友從)
(四品下北齊皇子置友一人第五/品上隋為從五品下皇朝因之)掌陪侍遊居規諷道
義
國朝有其官而無定員從五品下升王府始置友
文學二人從六品上(漢氏公府州郡並有文學魏氏諸/王始有文學員晋宋齊梁陳皆因)
(之班第五從七品後魏大和末六品上北齊因/之隋親王府有文學二人從六品上皇朝因之)掌讎校
典籍侍從文章
東閤西閤祭酒各一人從七品上(晋初位從公以上並/置東閤西閤祭酒宋)
(齊梁陳後魏北齊皆相因親王嗣王上柱國府各/有東閤西閤祭酒各一人從七品上皇朝因之)掌接
對賢良導引賔客
長史一人從四品上(漢相國丞相有兩長史秩千石後/漢三公府各有長史一員魏太祖)
(呉長沙桓王府因之宋齊諸王領藩鎮者有一人品第/六秩千石銅印墨綬進賢兩梁冠絳朝服梁陳公府並)
(有一人後魏北齊亦同隋親王嗣王郡王/各有長史皇朝因之嗣王郡王則不置)
司馬一人從四品下(司馬主兵官宋齊諸王領鎮者各/有一人梁陳後魏北齊隋並與長)
(史同置皇/朝因之)長史司馬掌統理府寮紀綱職務
國朝有其官而無定員
掾一人正六品上(漢氏三公大將軍御史大夫並有掾/属員西漢辟召皆上言之故東西曹)
(掾比四百石餘曹比三百石其属並二百石後漢皆自/辟除不復上言故通降為百石品秩雖下優禮甚宏三)
(公盖天子之股肱掾属則三公之喉舌故三府掾乃言/行之本禍福之主及其遷除或周月而長州郡或數年)
(而至公卿魏晋皆相因置多者或至數十人江左以來/諸公置掾二人其加崇者置四人掾属常敦明教義肅)
(清風俗非禮不言非法不行以訓羣吏宋齊梁陳後魏/北齊公府皆有掾隋三公三師不開府國王嗣王郡王)
(府有掾属一/人皇朝因之)掌通判功曹户曹倉曹事
属一人正六品上(漢魏以來與掾同置過江之後則為/曹名諸公置户曹属一人其加崇者)
(置倉曹掾属一人梁陳諸公皇子皇弟府並有属後魏/北齊三師三公府各有掾隋親王府有属一人皇朝因)
(之/)掌通判兵曹法曹士曹事
主簿一人從六品上(漢三公府有黄閤主簿省録衆事/魏晋以下皆有之梁陳諸公皇子)
(皇弟府各有主簿後魏皇子主簿從六品北齊/諸王皆有主簿隋親王府二人皇朝置一人)掌覆省
王教
史二人(皇朝因隋置/餘史並同)
記室參軍事二人從六品上(漢三公及大將軍皆有記/室令史主上章表奏報書)
(記魏太祖輔漢以陳琳阮瑀管記室軍國書檄多二人/所作晋氏諸公及位從公以上並有參軍員宋諸公府)
(有記室參軍梁陳公府及王府皆有記室參軍北/齊因之隋親王嗣王府有記室㕘軍皇朝因之)掌表
啟書䟽
録事參軍事一人從六品上(晋元帝初為鎮東大將軍/有録事參軍一人梁陳王)
(府有中録事㕘軍及録事各一人後魏北齊因/之隋親王嗣王府有録事參軍一人皇朝因之)掌府事
勾稽省署抄目
録事一人從九品下掌受事發差兼勾稽失
功曹參軍一人正七品上(漢魏晋宋齊梁陳後周州郡/縣並有功曹員從魏太和末)
(諸王府並有功曹員隋氏親王嗣王府有功曹/參軍煬帝改為功曹書佐皇朝復為功曹參軍)掌文官
簿書考課陳設儀式等事
倉曹參軍事一人正七品上(後魏諸王府有倉曹參軍/隋親王嗣王府有倉曹參)
(軍煬帝改倉曹書佐/皇朝復為倉曹參軍)掌廪禄請給財物市易等事
户曹參軍事二人正七品上(後魏隋氏與/倉曹同置)掌封户田宅
僮僕弋獵等事
兵曹參軍事一人正七品上(梁陳王府有中兵曹參軍/事中直兵曹參軍各一人)
(後魏有皇子府中兵曹㕘軍始藩王二藩王有兵曹㕘/軍北齊皇子府有中兵外兵參軍隋親王嗣王府有兵)
(曹參軍煬帝改為兵曹書/佐皇朝復為兵曹參軍)掌武官簿書考課儀衛假使
等事
騎曹參軍事一人正七品上(隋親王嗣王府有騎曹參/軍一人煬帝改為騎曹書)
(佐皇朝/復故)掌厩牧騎乗文物噐械等事
法曹參軍事一人正七品上(梁陳後魏諸王府隋親王/嗣王府並有法曹行參軍)
(煬帝改為法曹行/書佐皇朝復故)掌推按欺隠决罰刑獄等事
士曹參軍事一人正七品上(後魏諸王府隋親王府皆/有士曹行參軍煬帝改為)
(士曹行書佐/皇朝復故)掌公𪠘舍宇繕造工徒等事
參軍事二人正八品下(漢末三公府有參軍事如孫堅/㕘騎軍事荀彧參丞相軍事是)
(也魏武帝征荆州請邯鄲淳㕘軍事自晋宋以來代有/其任梁選簿皇弟皇子府有正㕘軍後魏有皇子參軍)
(北齊因之隋親王嗣王府有參軍六人長兼行參軍八/人煬帝改為行書佐皇朝復為參軍四人仐减二人六)
(曹以下官吏三府並同其雜使又有執刀十五/人典獄十八人問事十二人白直二十四人)掌出使
及雜檢校事
行參軍四人從八品上(晋氏加置以自辟召故曰行也/宋齊梁陳皆有之梁選簿嗣王)
(府行參軍降正王府一階隋親王嗣王府並有長兼/行參軍煬帝改為長兼行書佐皇朝改為行參軍)
典籖二人從八品下(齊職儀云諸公領兵局有典籖二/人隋親王府嗣王府上柱國柱國)
(府上將軍將軍府各/有二人皇朝因之)掌宣𫝊教令事
親王國國令一人從七品下(隋置皇/朝因之)
大農二人從八品下(漢諸侯王國置大農晋諸王國置/大司農與郎中令中尉為三卿宋)
(齊梁陳北齊王國並有大/農隋置一人皇朝因之)國令大農掌通判國司事
尉二人正九品下(漢諸王國有王尉魏晋宋齊梁陳北/齊並有中尉隋因為尉皇朝因之)
掌分判國司事
丞一人從九品下録事一人府五人史十人(並皇/朝置)掌府
事勾稽省署抄目監印給紙筆事
典衛八人(漢諸王國有衛士長主衛士侍衛晋諸王國/有典衛令宋齊梁陳北齊並有隋王國有典)
(衛八人皇/朝因之)掌守衛居宅事
舍人四人(陳北齊王國皆有舍人隋王/國有舍人四人皇朝因之)掌供引納驅䇿
事
學官長一人(晋宋齊梁陳王國並有學官/令隋有學官長皇朝因之)掌教授内人
事
食官長一人丞一人(宋齊梁陳北齊王國並有食官長/隋親王國有食官長丞各一人皇)
(朝因/之)掌營造膳食事
廐牧長二人丞二人(漢諸王國有太僕武帝改曰僕晋/宋王國置牧長後魏北齊為廐牧)
(長隋置長丞各/一人皇朝因之)掌畜牧牛馬事
典府長二人丞二人(晋氏王國有典府丞梁陳北齊亦/因之隋置長丞各一人皇朝因之)
　　總僚佐
與諸生遊(前漢司馬相如為郎景帝不好辭賦是時梁/孝王來朝從遊説之士齊人鄒陽淮陰枚乘)
(吴莊忌之徒相如見而説之/因病免遊梁得與諸人逰)曳長裙(吴王濞陰有邪謀/鄒陽上書諫之曰)
(臣何王之門不/可曵長裙乎)掃門(魏勃少時欲求見齊相曹參家貧/無以自通乃常早夜持帚掃齊相)
(舍人門外舍人恠之以為物而伺之得勃勃曰願見相/君無因故為子掃於是舍人引勃見參以為舍人壹為)
(參御嘗言事參賢之言於/悼惠王王召見拜内史)左右狗冠(昌邑王見狗冠龔/遂曰王之左右皆)
(狗而/冠)羽翼(魏志楊脩等為/陳思王羽翼)綱佐(見長/史門)凡為上眄遇莫不
入府(宋武帝時殷淑儀寵傾後宫子始平王子鸞/愛冠諸子允為上眄遇者莫不入子鸞府)殺僚
佐(齊巴東王子響殺僚佐武帝召戴僧静使領軍向江/陵僧静面啟曰巴東王年少長史司馬促之太急忿)
(不思難故爾天子兒過誤殺人有何大罪今急遣軍西/上人情惶懼無所不至臣不敢奉敕上不答而心善之)
玳瑁筵(劉楨𤓰賦序曰在曹植座厨人進𤓰植命為賦/其辭曰布象牙之席重玳瑁之筵憑彫玉之几)
(酌繚碧/之樽)
　　師
以三百五篇諫昌邑王(前漢王式為昌邑王師昭帝崩/昌邑王嗣立以滛亂廢昌邑羣)
(臣皆下獄誅唯中尉王吉郎中令龔遂以數諫減死論/式繫獄當死治事使者問曰師何以亡諫書式對曰臣)
(以詩三百五篇朝夕授王至於忠臣孝子之篇未嘗不/為王反覆誦之至於危亡失道之君未嘗不流涕為王)
(深陳之臣以詩三百五篇諫是/以亡諫書使者以聞亦得减死)高選(晋劉寔博通古今/清身潔己行無瑕)
(玷為國子祭酒愍懐太子初封/廣陵王高選師友以寔為師)領東海王師(阮孚為吏/部尚書領)
(東海/王師)求宿士為師表(陳虞寄善属文性冲静少篤行造/次必於仁厚陳文帝謂到仲舉曰)
(衡陽王出閤湏得一人旦夕遊處兼掌書記冝求宿士/有行業者仲舉未知所對帝曰吾自得之矣乃以手敕)
(用寄寄入謝帝曰所以蹔屈卿㳺藩/非止以文翰相煩乃令以師表相事)蹔屈游藩(上/)
　　傅
有召必至(後漢書皇太子疆求乞自退封東海王故重/選官属以杜林為傅從駕南廵狩時諸王傅)
(數被引命或多交逰不得應詔惟林守慎有召必至餘/人雖不見譴而林特受賞賜又辭不敢受帝益重之)
盡忠規諫(吴志是儀字子羽南魯二宫初立儀以本職/領魯王傅儀嫌二宫相近乃上䟽臣竊以魯)
(王天挺懿德兼資文武當今之宜宜鎮四方為國藩輔/宣揚德美廣耀威靈乃國家之良規海内所瞻望但臣)
(言辭鄙野不能究盡其意愚以二宫宜有降殺正上下/之序明教化之本書三四上為傅盡忠動輙規諫事上)
(勤與人恭不治産業不受施惠為屋舍才足自容鄰家/有起大宅者權出望見間起大室者誰左右對日似是)
(儀家權曰儀儉必/非也問果他家)撰三國要略(唐丘悦富學業景龍中/為相王府掾與文學韋)
(利噐典籖裴耀卿俱為王府直學士睿宗在藩甚重之/官至岐王府開元初卒撰三國要略三十卷行於時)
　　相(國相/)
燕政大治(韓詩外傳田饒事魯哀公而不見察饒謂哀/公曰臣將去君黄鵠舉矣哀公曰何謂也饒)
(曰君猶不見雞乎雖有五德君猶曰瀹而食之者何以/其所從來者近也夫黄鵠一舉千里止君園池食君魚)
(鱉啄君捈梁無此五德猶貴之以其所從來者遠臣將/去君黄鵠舉矣哀公曰止吾將書子之言也饒曰臣聞)
(食其食者不毁其噐䕃其樹者不折其枝有臣不用何/書其言遂去之燕燕使為相之三年燕政大治哀公喟)
(然太息為/之避寢)辭不若夷吾者五(國語桓公使鮑叔為宰辭/曰臣之所不若夷吾者五)
(寛惠柔民弗若也治國家不失其柄弗若也忠信可結/於百姓弗若也制禮義可法於四方弗若也執桓鼔立)
(於軍門使百姓皆加勇焉弗若也桓公乃使請諸魯嚴/公加其縛以予齊使齊使受之而退比至三釁三浴之)
(桓公親迎之于郊而與之坐問日昔吾先君㐮公田狩/射弋不聴國政卑聖侮士而唯女是崇九妃六嬪陳妾)
(數百食必梁肉衣必文繡戎車待遊車之貳戎士待陳/妾之餘優倡在前賢材在後是以國家不日引不月長)
(恐宗廟之不掃除社稷之不血食敢問為此若何杜子/對曰定民之居成民之事慎用六柄生殺貧富貴賤也)
操竿下釣(孔叢子魯人有公儀潛砥節礪行樂道好古/澹於榮利子思與之友穆公因欲以為相謂)
(子思曰公儀子必輔寡人三分魯與之一子其言之子/思對曰如公之言則公儀愈所不至也君若饑渇待賢)
(納用其議雖蔬食飲水潛亦願在下風今徒以高貴富/厚釣餌君子公儀子智如魚鳥可也不然則彼終身不)
(躡君之庭矣且臣不佞不任為/君操竿下釣以傷守節之士)猶飛鴻有翼(管子君有/霸王之心)
(夷吾非霸王之臣公日寡人/之有仲父猶飛鴻之有翼也)聖相(晏子春秋仲尼相魯/景公患之謂晏子曰)
(鄰國有聖人國之憂也今孔丘相魯為之若何對曰君/其勿憂彼魯君弱主也孔子聖相也君不如陰重孔子)
(許以相齊孔子强諫而不聴必矯而有齊君弗納也夫/絶於魯無主於齊孔子困矣居朞年孔子去魯之齊景)
(公不納故困於/陳蔡之間矣)一國之相(墨子世俗之君子使之為犬/豕之宰不能則亂之使為一)
(國之相不能而/為之豈不悖哉)志合言從(列子管仲之相齊齊君滛亦/滛君奢亦奢志合言從道行)
(國霸死之後管氏而已田氏相齊君盈則/已降君斂則已施民皆歸之以有齊國)三相楚而心
益卑(孫卿子曽子之楚入見楚相孫叔敖曰吾聞之也/處官乆者士妬之禄厚者民怨之位尊者民恨之)
(今相國有此三者不得罪於楚之士民何也孫叔敖曰/吾三相楚而心益卑每益禄而施愈博位尊而體愈恭)
(是以不得罪於/楚之士民也)萬乘之相(韓子如耳説衛嗣君説之而/太息左右曰公何為不相也)
(公曰馬似鹿者而題千金然而有百金之馬而無一金/之鹿不為人用也今如子萬乘之相也然有大邦之意)
(其心不在衛雖辨智亦不/為寡人用吾是以不相)大官(吕氏春秋夫相大/官也不類小智)以弗
治治之(淮南子蘧伯玉為相子貢徃觀/之曰何以治國曰以弗治治之)閉心(説苑公儀/休相魯君)
(死左右請閉門公儀休曰池淵吾不税䝉山吾/不賦竒令吾不布吾已閉心矣何閉於門哉)安國家
全社稷(梁相死惠子欲之梁渡河而遽墮水中船人救/之曰子何欲而遽也曰梁無相吾欲徃相之船)
(人曰子居船檝之而溺無我則子死矣何能相梁乎惠/子曰居廣艘長檝之間我則不如子至於安國家全社)
(稷子之比我䝉䝉/如未視之狗矣)妾不衣(帛/)馬不食粟(國語季丈子相/宣公成公無衣)
(帛之妾無食粟之馬仲孫他諫曰子為魯上卿相二君/矣妾不衣帛馬不食粟人其以為愛且不華國乎丈子)
(曰吾亦願之然吾觀國人其父兄之食麄而衣惡者多/矣吾是以不敢令人之父兄食麄衣惡而我美妾與馬)
(無乃非相人乎且吾聞之以德榮為國華不聞以妾與七/馬文子以告孟獻子囚之七日自是子服之妾衣不過)
(升之布馬餼/不過稂莠)治鄭二十六年(史記鄭以子産為相一年/豎子不戲狎班白不提挈)
(童子不犁畔二年市不豫賈三年門不夜閉道不拾遺/四年田噐不歸五年無尺籍䘮期不令而治治鄭二十)
(六年而死丁壯號哭老人兒啼/曰子産去我死乎民將安歸)遺魚不受(公儀休為魯/相客有遺魚)
(者不受相曰以嗜魚故不受今為相自給魚今受魚而/免誰復給我魚者吾故不受也食茹而美㧞其圍葵而)
(棄之見其家織布布好而出其家婦/燔其機云欲令農工安所售其貨乎)自刎而死(石奢楚/昭王相)
(也堅直亷正無所阿避行縣道有殺人者相追之其父/也縱其父而還自繫焉使人言於王曰殺人者臣之父)
(也夫以父立政不孝也廢法縱罪非忠也臣罪當死王/曰追而不及不當伏罪子其治事矣奢曰不私其父非)
(孝也不奉主法非忠也王赦其罪上惠也/伏誅而死臣職也遂不受令自刎而死)勞不坐乘暑
不張盖(五羖大夫之相秦也勞不坐乘暑不張盖行國/中不驅車乘不操干戈功名藏於府庫德行施)
(於後世五羖大夫死國中男女/流涕童子不歌謡舂者不相杵)子無立錐之地(孫叔敖/相楚及)
(死子無立/錐之地)發起姦伏(後漢王吉為沛相曉/達政事發起姦伏)相兩國輙事
驕王(董仲舒為江都相事易王易王帝兄素驕好勇仲/舒以禮誼匡正王敬重焉仲舒為人廉直是時方)
(外攘四夷公孫𢎞治春秋不如仲舒而𢎞希世用事位/至公卿仲舒以𢎞為從䛕𢎞嫉之膠西王亦上兄也尤)
(縱恣數害吏二千石乃言於上曰獨董仲舒可使相膠/西王膠西王素聞董生有行亦善待之仲舒恐乆獲罪)
(病免仲舒凡相兩國輙事驕王數上䟽諫争教令國中/所居而治及去位居家終不治産業以修學著書為事)
相齊(元朔中主父偃言齊王有滛佚之行上拜偃為齊/相偃既至齊使人以王與姊姦事動王王以為終)
(不得脱恐效燕王論死遂自殺偃始為布衣時嘗㳺燕/趙及其貴發燕事趙王恐其為國患欲上書言其陰事)
(為居内不敢發及其為齊相出闗即使人上書告偃受/諸侯金以故諸侯子多以得封者及齊王以自殺聞上)
(大怒以為偃刼其王令自殺迺下吏治責偃服受諸侯/之金實不刼齊王令自殺上欲勿誅公孫𢎞争曰齊王)
(自殺無後國除為郡入漢偃本首/惡非誅偃無以謝天下乃遂族之)絶昆弟賔客(偃為齊/相徧召)
(昆弟賔客散五百金予之數日始吾貧時昆弟不我衣/食賔客不我内門今吾相齊諸君迎我千里吾與諸君)
(絶矣母復/入偃之門)不能取容朝廷(王尊為東平王相王以至親/驕奢不奉法度傅相連坐及)
(尊視事奉璽書至庭中王未及出受詔尊持璽書歸舍/食已乃還致詔後謁見王太傅在前説相䑕之詩尊曰)
(母持布鼔過雷門王怒起入後宫尊朝王延請登堂謂/王曰尊來為相人皆弔尊也以尊不能取容朝廷故見)
(使相王爾天下皆言王勇頋但負貴安能勇如尊乃勇/耳王變色視尊意欲格殺之即謂尊欲觀相君佩刀尊)
(舉掖頋謂傍侍郎前引佩刀王欲誣相㧞刀嚮王/耶王久雅聞尊高名大為屈酌酒具食相對極驩)避正
堂舍盖公(高祖長子肥為齊王以曺參為相國齊國七/十餘城天下初定悼惠王富於春秋參盡召)
(長老諸先生問所以安集百姓齊之諸儒百數言人人/殊參未知所定聞膠西有盖公善治黄老言使人厚幣)
(請之既見盖公為言治道貴清静而民自定參於是避/正堂舍盖公其治要用黄老術故相齊九年齊國安集)
(大稱賢相蕭何薨/果召參代為相國)溉田數百頃(後漢張禹為下邳相徐/縣北界有蒲揚坡旁多)
(良田而堙廢莫修禹為開水門通引灌溉遂成熟田數/百頃勸率吏民假與種粮親自勉勞遂大收穀實鄰郡)
(貧者歸之千餘户室廬相属其/下成市至墾千餘頃民用温給)過界不見必為天下笑
(後漢趙咨應召復拜東海相之官道經滎陽令敦煌曹/暠咨之故孝亷也迎路謁候咨不為留暠送至亭次望)
(塵不及謂主簿曰趙君名重今過界不見必為天下笑/即棄印綬追至東海謁咨畢辭歸家其為時人所貴若)
(此/)政惟仁簡以身率物(東觀漢記吴楊字季英遷膠東/相政惟仁簡以身率物民有相)
(争訴者輙閉閤自責然後斷其所訟以道譬之或身/到閭里重相和觧自是之後争陳省息吏民不欺)五
經復興魯叔陵(魯丕字叔陵拜趙相為政尚寛惠禮譲/雖居官不廢教授門人常有數百闕東)
(號曰五經復/興魯叔陵)計日受俸(謝承後漢書趙咨拜東海/相計日受俸不使有餘炊)單歩
入界(高𢎞字伯武為琅邪相負笈/單歩入界妻子不厯官舍)政尚清静(司馬彪續/漢書吴祐)
(遷膠東侯相政尚清静以/身率下褒賢勸善為務)生子不養斬其父母(華嶠後/漢書王)
(吉為沛相曉達政事令曰若生/子不養斬其父母合土棘埋之)以儉化俗(東郡趙咨為/東海相人遺)
(其雙魚噉之二嵗/不盡以儉化俗)自請治劇郡(前漢張敞字子高拜膠/東相辭之官自請治劇)
(郡非賞罰無以勸善懲惡吏追捕有功效者願得臺切/比三輔尤異天子許之敞到膠東明設購賞令盜相捕)
(由是盜賊觧/散國中遂平)孝於其親者忠於君(魏志初曹公為兖州/以東平畢諶為别駕)
(張邈之叛也邈刼諶母弟妻子公謝遣之曰卿老母在/彼可去諶頓首無二心公嘉之為之流涕既出遂亡歸)
(及邈敗生得諶衆為諶懼公曰夫人孝於其親/者豈不亦忠於其君乎吾所求也以為魯相)奸宄逃
竄郡界蕭然(太祖光和末黄巾起拜騎都尉討潁川賊/遷為濟南相國有十餘縣長史多阿附貴)
(戚賊汚狼籍於是奏免其人禁/斷滛祀奸宄逃竄郡界肅然)客不忍刺(蜀志劉備為/平原相郡民)
(劉平素輕先主耻為之下使客/刺之客不忍刺其得人心如此)乘驢到郡(晋武帝輔魏/政阮籍嘗言)
(於帝曰平生曾遊東平縣樂其風土遂拜為東平相/籍乘驢到郡壊府舍屏障使内外相通法令清簡)二
千石皆如是朕何憂(阮种遷平原相時㐮邑衛京自南而/陽太守遷於河内與种俱拜帝望)
(歎曰二千石皆/如是朕何憂乎)妻子不入官舍(晋中興書刁曜為魯/相妻子不入官舍)一
朝殺五部督郵(九州春秋孔融為北海/相一朝殺五部督郵)生男女以駱為
名(㑹稽駱俊靈帝櫂拜陳相汝南葛陂盜賊兼起陳與/接境四靣受敵俊勵吏民為之保鄣出倉見穀以贍)
(貧民鄰郡士庶或徃歸之身損俸禄給其衣食民有/產子常勑主者厚致米肉生男女者輙以駱為名)大
蝗侵境一尺皆死(鍾岏良史傳趙喜遷平原相青州/大蝗齊平原界侵境一尺皆死)還
書不發(㑹稽典録張濟字季南為中山相是時大將軍/梁兾常有書與濟属舉孝亷濟知兾必有私焉)
(還書不發/由是見怨)朝朔徒歩未嘗登車(夏方字文正為常山王/相魯王傅朝朔徒歩未)
(嘗登/車)道不拾遺(前漢郅都拜濟南相至則誅􁃂氏首/惡餘皆股粟居嵗餘郡中道不拾遺)庭
掾憚嚴明(東觀漢記周䊸遷邵陵相庭掾憚䊸之嚴明/欲損其威乃晨取死人斷手足立寺門䊸聞)
(使徃至死人邉若與死人共語状陰察視口眼有稻芒/乃密問守門人曰誰載藁入城者對唯有廷掾爾䊸乃)
(收問自後不/敢有欺者)行不茍合義不取容(朱建嘗為淮南王黥/布相布反建諫不聼)
(既誅布聞建諫之高祖賜建號平原君為/人辯有口刻亷剛直行不茍合義不取容)召對合㫖(范/曄)
(後漢書宋意少傅父業顯宗時/舉孝亷以召對合㫖拜河陽相)食乾糒(謝承後漢書沈/景為河間相恒)
(食乾/糒)十日一炊(刁曜作魯相受俸粟/以作乾飯十日一炊)外温柔内能斷(魏/志)
(袁煥字耀卿遷梁相外温柔而/内能斷以病去官百姓思之)詣闕請留者數千人(鍾/岏)
(良吏傳宋均遷東海相及徴還東海/思之作歌頌詣闕請留者數千人)上二郡印綬(徐璆/字孟)
(本遷東海相邅漢末大亂猶﨑嶇還都上二郡印綬司/徒趙温曰君遭難猶存此也璆日昔蘇武困且不隠七)
(尺之節況方寸/之内其可㤀乎)
　　賔友
八公(漢淮南王安為人好書招賔客數千人八公之徒/咸慕其德各竭材智著述篇章各分其辭賦以類)
(相次或稱大山小山/猶詩有大雅小雅也)早有令譽(南史齊始興王鑑高帝/之子性聰警初封廣興)
(郡王袁彖時為秘書丞早有/令譽高帝重鑑乃以彖為友)文學之舉必極有德(殷浩/列傳)
(㑹稽王少著名譽文學之/舉必極有德以浩為友)誠冝得有益者(山公啓事近/啓脩武令劉)
(訥補南陽王友詔曰友誠宜得有益者然以訥長吏民/不宜屢易為疑令散令散邪又啟今散職中誠自有人)
(然劉訥才志外内所稱臣以為冝䝉/此者是以啓及不審固可不詔可爾)東西二絶(宣城王/為揚州)
(刺史頋野王王褒並為賔客王愛其才野王善丹青王/于東府起齋令野王畫古賢命王褒書賛時人稱為二)
(絶/)對作史(北史蕭大圜除滕王迴友嘗問大圜曰吾聞/湘東王作梁史有之乎隠則非實記則攘羊)
(對曰言之妄也如使有之亦不足怪昔漢明作世祖紀/章帝為顯宗紀殷鍳不遠足為成例且君子之過如日)
(月之蝕彰于四海安得而隠之如有不彰亦安得不隠/子為父隠直在其中諱國之惡即有禮也㢠乃大笑)
擇耆德方正有學術者(國朝大中祥符九年以工部郎/中張士遜為户部郎中直昭文)
(館左司諫直史館崔遵度為户部員外郎依前直史館/並充壽春郡王友賜龍犀𢃄緡錢上作七言詩寵之又)
(賜遵度金紫時王將受經命中書擇耆德方正有學術/者為府官士遜時為河北轉運使以其雅素清謹歴外)
(任著治聲遵度力學存士行搢紳目為長者即召士遜/等赴闕而並命馬初宰相欲以士遜等為翊善記室上)
(曰翊善記室府属也王皆受拜朕以郡王年/少欲令尊禮師友相見答拜故以王友命之)
　　長史
醉勝醒(南史孔覬為安陸王後軍長史江夏内史性使/酒仗氣毎醉彌日不醒僚類間多所陵忽不能)
(曲意權幸莫不畏而疾之居常貧罄未嘗闗懐為府長/史典籖諮事不呼前不敢前不令去不敢去雖醉日居)
(多而明曉政事醒時判决未嘗有壅衆咸云孔公一月/二十九日醉勝世人二十九日醒也孝武毎欲引見先)
(遣人覘其醉醒性真素不尚矯餙遇得/寳玩服用不疑而他物麄敗終不改易)參知西邸抄書
(司徒竟陵王子良西邸抄書令/徒司右長史陸慧曉參知其事)别榻(孔休源為晋安王/府長史南郡太守)
(行荆州府事帝謂曰荆州總上流衝要義同分陜今以/十嵗児委卿善輔翼之休源累佐名藩甚得人譽王深)
(相倚仗常於中齋别施一榻曰此是孔長史坐人莫得/預焉其見敬如此帝常謂王曰休源人倫儀表汝年尚)
(幼當毎/事師之)天下第一人(齊武第三子盧陵王子卿為南豫/州刺史帝稱其小名謂司徒竟陵)
(王子良曰烏熊痴如熊不得天下第一人為行事無以/壓一州既而曰吾思得賢人矣乃以陸慧曉為長史慧)
(曉清介正立不雜交遊廬江何㸃稱/慧曉心如照鏡遇形觸物無不朗然)不與典籖坐(江革/為晋)
(安王長史潯陽太守行江州府事以清嚴為属城所憚/時少王行事多傾意於籖帥革以正直自居不與典籖)
(趙道智坐道智因還都啓事/言革墮事好酒以王曇代之)言論必以詩書(武帝以武/陵王紀在)
(東州頗驕縱以臧盾性弱不能規正乃以江革為武陵/王長史㑹稽郡丞行府事革至鎮不受餉遺唯資公俸)
(人安吏畏百城震恐山隂令王騫贓貨狼籍望風自觧/府王憚之毎侍讌言論必以詩書王因此耽學好文典)
(籖以王所制詩呈武帝帝/謂僕射徐勉曰革果稱職)以石實船(江革自武陵王長/史㑹稽郡丞召拜)
(都官尚書唯乗䑓所給一舸舫艚偏欹將濟江或請徙/重物以迮輕艚革無物乃於西陵岸取石十餘片以實)
(之/)必取正人(唐太宗以子弟成長慮乖法度長史司馬/必取正人庶人祐太宗第五子初封齊王)
(授齊州都督祐溺情羣小尤好弋獵長史薜大鼎屢諫/不聼太宗以大鼎輔導無方竟坐免權萬紀前為呉玉)
(恪長史有正直節迺以萬紀為祐長史萬紀見祐非法/常犯顔切諫太宗慮其不能悔過數以書責祐萬紀恐)
(并獲罪勸祐飭躬引過祐附表謝罪因萬紀入朝言之/太宗意稍觧賜萬紀而諭之仍以祐前過勅書誥之祐)
(聞萬紀勞勉而獨𬒳責以為賣已意甚不平萬紀性又/褊隘專以嚴惠維持之城門外不許祐出鷹犬並令觧)
(放祐與符君譽等謀殺萬紀事泄萬紀悉收繫獄奏之/詔追祐入京萬紀奉詔先行祐遣人在路射殺之遂起)
(兵反俄而兵曹杜行敏率兵/圍祐擒之送京師貶為庶人)綱佐(晋琅邪王鎮廣陵髙史/選綱佐以阮孚為長)
　　司馬
司驢(南史謝超宗為黄門郎以失儀出為南郡王中軍/司馬人問日承有朝命定是何府超宗怨望答曰)
(不知是司馬為是司驢既是驢府正應/為司驢有司奏以怨望免禁錮十年)方外司馬(北史/後魏)
(王晞為常山王司馬在并州雖戎馬填閭未嘗以世務/為累良辰美景嘯咏遨逰登山臨水以談讌為事士人)
(謂之方/外司馬)必取正人(見長/史門)
　　文學
受詔察王舉措(魏志中山恭王衮毎讀書文學左右常/恐以精力為病數諫止之然性所樂不)
(能廢也文學防輔相與言受詔察王舉措有過當奏及/有善亦冝以聞不可匿其美也遂共表稱陳衮美衮聞)
(之大驚責讓文學曰修身自守常人之/行耳而諸君乃以上聞適増其負累也)精選賔友(晋鄭/衮魏)
(武帝初封諸子為侯精選賔/友衮與徐幹俱為臨菑文學)八嵗聰明善詩賦(晋諸公/賛扶風)
(王子年八嵗聰明善詩賦中表竒/之魏烈祖以為齊王芳文學)欲得竒士求之於文學
(長沙耆舊傳太尉李公時為荆州刺史下辟書曰夫採/名珠求之於蚌欲得竒士求之于文學或剖萬蚌不得)
(一珠不可捨蚌求之于魚或為文學不出竒士亦不可/捨文學求之于斗筲也由是言之蚌乃珠之所藏文學)
(亦士之/塲也)不取貴遊子弟(南史齊衡陽王好學善属文武/帝謂王儉日衡陽王湏文學當)
(使華實相稱不得止取貴逰子弟/而已乃以太子舍人蕭敷為文學)西邸(竟陵王子良開/西邸招文學牛)
(僧孺虞羲丘國賔蕭文琰丘令楷/江洪劉孝孫並以善辭藻㳺焉)
　　功曹
才地豈可游外府(南史王勱美風儀慱渉書史恬然清/簡未嘗以利欲干懐仕梁為河東王)
(功曹史王出鎮京口勱將隨之藩范陽張纉時典選舉/勱造纉言别纉嘉其風采乃日王生才地豈可遊外府)
(乎奏為太/子洗馬)寄詩西府(謝朓文章清麗為齊隨王子隆鎮/西功曹子隆在荆州好辭賦朓尤)
(被賞不捨日夕長史王秀之以朓年少相動欲以啟聞/朓知之因事求還道中為詩寄西府曰常恐鷹隼擊時)
(菊委嚴霜寄言罻/羅者寥廓已高翔)
　　郎中令
靣刺王過(前漢龔遂字少卿以明經為官至昌邑郎中/令事王賀賀動作多不正遂為人忠厚剛毅)
(有大節内諫争於王外責𫝊相於經義陳禍福至於涕/泣謇諤亾已靣刺王過王至掩耳起走曰郎中令善媿)
(人及國中皆畏憚焉王嘗乆與騶奴宰人㳺戲飲食賞/賜無度遂入見王涕泣膝行左右侍御皆出涕王曰郎)
(中令何為哭遂曰/臣痛社稷危也)行殿中(周勃等共誅諸吕迎代王郎/中令張武等議皆日不可信)
(願稱疾無徃以觀其變中尉宋昌進日羣臣之議皆非/願大王勿疑代王遣太后弟簿昭見勃勃等具言所以)
(迎立王者昭還報信矣代王笑謂曰果如公言乃令宋/昌驂乗張武等乗六乗傳詣長安羣臣奉法駕迎代邸)
(皇帝即夕入末央宫夜拜宋昌為衛將/軍頤南北軍張武為郎中令行殿中)賜糓二千斛(魏/志)
(袁渙為魏國郎中令及卒太祖為之流涕賜糓二千斛/一教以太倉糓千石賜郎中令之家一教以垣下糓千)
(斛與曜卿家外不觧其意教曰以太/倉糓者官法也以垣下糓者親舊也)南方秀望(晋中興/書頋榮)
(時在洛者惟陸機雲及榮三人而已機雲雖有/才藻不及榮也以南方秀望補吴王郎中令)吾得其
人(沈約宋書宋國初建當置郎中令武帝難其人謂傅/亮日今用郎中令不可减袁曜卿既而曰吾得其人)
(矣乃以王/惠居之)謝子木誣朱弼(續搜神記㑹稽朱弼為王國/郎中令營丘茅舍未成而卒)
(同郡謝子木代其事以弼死亡乃定簿書多張功費長/百餘萬以其贓誣弼而實入子木子木夜寝忽聞有人)
(道弼姓字者俄頃而到當子木前立謂之曰卿以枯/骨腐肉可得誣耶當以某日夜更相盡言忽然不見)清
塗(陸機集機為吴王郎中令潘岳賦詩云逸/人謂國宦清塗攸失吾子洗然澹退自)衣弊補衣(漢/周)
(仁以醫見景帝遷為郎中令仁為人隂重不泄/常衣弊補衣溺袴期為不潔以是得幸入卧内)抽引遠
人(陸機表詣吴王曰臣本吴人靖居海隅朝廷抽引逺/人綏慰遐外故太傅聽辭殿下東到淮南發詔以臣)
(為郎/中令)
　　中尉
治官皆有亷節(史記魯申公弟子為慱士十餘人孔安/國至臨淮太守徐偃為膠西中尉其治)
(官皆有亷節/稱其好學)號公孫將軍(前漢梁孝王招延四方豪傑/齊人公孫詭多竒計初見日)
(賜千金官至中/尉號公孫將軍)論五經同異於石渠閣(三輔决録淮陽/王宣帝愛子噐)
(異其子欲以嗣王恃寵自驕乃用韋𤣥成為中尉以/輔導之受詔與蕭望之等論五經同異於石渠閣)思
邵中尉言使人毛竪(邵氏家傳𢎞字德裕時景帝為琅/邪王請君為中尉君為體素方嚴)
(儀容甚偉雖私門接對悉有禮法使者潜至君舍令使/者進曰王有令君徐理鬢冠履俯伏盡禮然後讀之王)
(與使者羣立瞻聼為之太息曰古人稱不愧于屋漏其/邵中尉乎吾乃逆詐以試長者豈不陋哉王虚心受納)
(忻宴言話盡夜無休君乃上書諫王讀書三四瞿然/失色復謂左右曰思邵中尉之言使人于今毛竪)
　　常侍
隨王歸國(漢龔舍少好學明經楚王入朝聞舍/高名聘為常侍不得已隨王歸國)察孝亷
(晋陽秋甘卓字季思察/孝亷為呉王晏常侍)日下無雙(南史到洽除晋安王/國右常侍不就遂築)
(室巖阿幽居積嵗樂安任昉有知人之鍳與洽兄溉善/嘗訪洽於田舍見之歎曰此子日下無雙遂申拜見之)
(禮/)
　　國侍郎
王隠晋書孫秀琅邪國書佐為趙王倫國侍郎
能鼓雅琴召見温室(桓譚新論宣帝元康神爵之間丞相奏能/鼔雅琴者勅海趙定梁國龍徳召見温室)
(拜國/侍郎)
　　上將軍
虎嘯江濆(陸機集答吴王上將軍顧處㣲四言詩曰仁/勇同宅文武相紛王謂御事誰將士軍于時)
(飜飛虎/嘯江濆)
　　翊善
國朝舊有王府親事帳内員皇朝之制唯置諮議記室
及别置翊善侍講等官各一員並以常㕘官充或不備
置官量補三師三公以下各以本司公人為常從本司
無人者即左右金吾司及京府或兵人内量給
太平興國四年别置翊善一人
元祐官品令親王府翊善侍讀侍講從七品
兩位供職(國朝治平二年以三司度支判官太常慱士/集賢校理邵元為直館潁王府翊善同判司)
(農寺令于兩位供職三年以尚書度支郎中王稷/臣直集賢院充潁王府翊善令于皇于兩位供職)
　　記室(餘沿革已見/前總僚属門)
五代後唐長興四年以前襄州觀察使魚崇遠為秦王
府記室㕘軍事
國朝太平興國中别置記室參軍事諸王府侍講兼以
本官充其後多不置諮議而翊善記室止一員記室或
不稱參軍升王府始置參軍事以常參官充
元祐官品令諸王府記室參軍從八品
　　侍讀
唐開成元年宰相李石奏太子有侍讀諸王亦有侍讀
無降殺之禮今後冝改奉諸王講讀
德業優深(隋楊汪字元度勤學專精左氏傳通三禮解/褐為周兾王侍讀王甚重之毎曰楊侍讀德)
(業優深孤/之穆生也)朱門閉影(梁陶𢎞景十嵗得葛洪神仙傳晝/夜研尋便有養生之志讀書萬巻)
(一事不知以為深耻未弱冠齊高帝作相引為諸王侍/讀除奉朝請雖在朱門閉影不交外物唯以披閲為務)
(既而脱朝服挂神武門上表辭禄詔許之及發公卿祖/之供帳甚盛乃止于句曲山自號華陽陶隠居士梁武)
(帝早與之遊及即位恩禮愈篤手敕招之不出國家/每有吉㓙征討大事無不咨詢時人謂之山中宰相)有
仲宣之才(徐摛字士秀晋安王綱出戍石頭梁武帝謂/周捨曰我求一文學俱長兼有行者吾欲令)
(與晋安逰處捨曰臣外弟徐摛形質陋小若不勝衣而/堪此選帝曰必有仲宣之才亦不簡其容貌乃以擒為)
(侍/讀)形質陋小若不勝衣(上/)想卿節義之風故有斯贈(唐/姚)
(思亷初為代王侍讀㑹義師尅京城時府寮駭散唯思/亷侍王不離其側兵將昇殿思亷謂之曰唐公舉兵本)
(匡王室卿等不宜無禮于王衆服其言於是布列階下/高祖聞而義之許其扶王至順陽□下泣拜而去觀者)
(咸歎曰忠烈之士也仁者有勇此之謂乎太宗居藩引/為文學及親征徐圓朗思亷時在洛陽太宗嘗從容言)
(及隋亡之事慨然歎日姚思亷不懼兵刄以明大節求/諸古人亦何以加也因寄物三百段遺之其書日想卿)
(節義之風/故有斯贈)撻諸子必極楚痛(九國志後蜀劉保義遷户/部郎中充諸王侍讀賜金)
(紫孟昶問以經義稱㫖轉給事中保義魯質性復嚴急/毎捶昶諸子必極楚痛號泣而後止諸乳母密遣人語)
(保義曰王侯家子弟何過撻辱之保義怒曰膏梁/之不訓則豚犬爾汝婦人何知耶俄罷侍讀而卒)
　　侍講
國朝太平興國四年别置以常參官充(又置侍讀以/常參官充)
元祐官品令(與侍讀並/見翊善)
　　伴讀
國朝有皇孫教授南北宅伴讀説書皆無定員
　　説書
國朝無定員天聖三年以嘉州録事參軍國子監説書
張惟翰充蔡州團練使允弼宅教授上曰諸宫院教授
非止講習經㫖亦須選擇履行端慤者中書門下奏曰
惟翰元自銓曹選入國學進士及第必有行止欲送入
内侍省依例引見因命之十一月惟翰為著作
　　教授
國朝至道元年以司門員外郎孫蠙充皇姪皇孫教授
時中書言案唐文宗朝宰臣李石奏太子有侍讀諸王
亦有侍讀無降殺之禮改為奉諸王講讀今皇姪皇孫
官是環衛之職請以教授為名從之治平元年詔子弟
不率教俾教授官本位尊長具名申大宗正司量行戒
責教授官不職不能勉勵大宗正司察訪以聞初上以
宗室自率府副率以上八百餘人其奉朝請者四百餘
人而教學之官六員而已因命増置凡皇族年三十以
上者一百三十人置講書四員年十五以上者三百九
人増置教授五員年十四以下者别置小學教授十二
員并舊六員為二十七員以分教之上謂韓琦等曰凡
事之行患於漸乆而怠廢況為學之道尤戒中止諸宗
室之幼者仍須本位尊長常加率勵庻不懈墮可召舍
人諭此意作詔戒勉之二年七月詔睦親廣親宅小學
教授選歴任及供職通滿七考其未供職七考者供職
及一年與轉官又供職三年及許外任自今有闕令國
子監舉其出身京官或選人年四十以上者
　　侍教
國朝咸平四年以前知洺州永年縣劉士元為大理寺
丞南宫侍教大中祥符三年詔南宫北宅大將軍以下
各赴書院與侍教伴讀等講讀經史應諸院十嵗以上
並須入學毎日受經書學至午後乃罷仍委侍教等勤
心誘勸無令廢墜
　　公主邑司官(令丞/)　(録事/)
六典公主邑司令一人從七品下(漢書百官表宗正属/官有公主家令公主)
(所食曰邑晋太康中為長山長公主置家令一人宋齊/以後時有其職隋氏復置皇朝因之神龍初公主府並)
(同王府置官/属景雲初罷)丞一人從八品下(晋起居注云太康十一/年詔曰南郡公主家令)
(丞缺何以不補隋/有其職皇朝因之)録事一人從九品下(皇朝因/隋置)各掌主
家財貨出入田園徴封之事其制度皆𨽻宗正焉
國朝公主宅惟置中使一人管勾
　　大宗正司(知宗正司事司同知宗正司事/同勾管宗正  事)
國朝慶厯初置此以允讓允弼同領使相承擇宗室任
之掌治宗室治平元年増置同知大宗正事一員擢宗
惠為之(詔以為宗室數倍于前而宗/正司事亦滋多乃増置馬)
至和二年以皇兄汝南郡王子右領軍衛大將軍宗師
為康州刺史北海郡王允弼子右監門衛將軍宗喬為
右領軍衛大將軍皆以其父領大宗正司乆因乾元節
推恩特遷之後毋得為例(今知大宗正司毎嵗有與/减磨勘恩例乃縁其制也)
熈寧元年以皇伯吉州團練使宗惠權同管勾大宗正
司事候允弼服闋依舊
予嘗修玉牒知國家慶緒之繁衍治平中宗室四千餘
人男女相半存亡亦然親王置翊善侍講記室餘則逐
宫院置都講教授嵗時有喜慶則燕崇政殿或太清樓
命之則課其書禮或賦頌歌詩擇其能者而推賜噐幣
以旌勸之(景祐三年始置大宗正司以濮王及彰化軍/留後守節同領其事凡有所奏請不得専達)
(必宗正司詳酌而後以□所以勉進其敦睦而糾正其/愆違也其後増置講書官四員列置小學教授十二員)
(又増同知大宗正一員而置官益多其踈属/又聽其出外官則自厲而向學者彌衆矣)
　　丞
國朝熈寧三年大宗正司置丞二員命都官員外郎張
稚圭知丞事繼以光禄事丞李德芻同知丞事詔于芳
林園内置司
　
　
　職官分紀卷三十二
欽定四庫全書
　職官分紀巻三十三
　　　　　　　　　　　　宋　孫逢吉　撰
　　總將軍
周禮夏官大司馬凡制軍萬有二千五百人(一鄉之民/也凡起徒)
(役家/人也)一王六軍(六卿/之數)大國三軍(公侯/之封)次國二軍(諸伯/之封)小
國一軍(子男/之封)軍將皆命卿(位視六事之人同于六軍之/大夫也春秋之將列國有以)
(正卿為將軍又以亞卿一人為佐用執/政者貪其權以陵遲皆非周公之舊也)
左傳㐮公十三年晋侯蒐于綿上以治兵使士匄將中
軍辭曰伯游長昔臣習於知伯是以佐之非能賢也請
從伯游荀偃將中軍士匄佐之使韓起將上軍辭以趙
武
史記齊景公召穣苴與語大悦以為將軍將兵扞燕
文帝後六年匈奴入上郡周亞夫為將軍居細栁宗正
劉禮為將軍居霸上祝兹侯徐厲軍棘門以備胡
十萬之軍無必亂(尹子十萬之軍/無將軍必亂)斬莊賈以徇三軍(史/記)
(齊景公以司馬穰苴為將軍苴曰臣素卑賤君擢之□/伍之中加之大夫之上士卒未附百姓不信人㣲權輕)
(願得君之寵臣國之所尊以監軍景公許之使莊賈徃/穰苴與莊賈約曰日中㑹於軍門穰苴先馳至軍立表)
(下漏待賈賈素驕貴不甚急親戚左右送之留飲日中/賈不至穰苴則仆表次漏入行軍約束既定賈至苴曰)
(將受命之日則㤀其家臨軍約束則㤀其親援抱鼔之/急則忘其身召軍正問曰軍法後時者云何對曰當斬)
(遂斬莊賈/以徇三軍)斬愛姬(孫武以兵法見於呉王闔閭曰可以/小試勒兵乎對曰可也闔閭曰可試)
(以婦人乎曰可許出宫中美女百八十人孫子分為二/隊王之寵姬二人各為隊長皆令持㦸令曰汝知心與)
(左右手背乎曰知孫子曰前則視心左視左手右視右/手後視背婦人曰諾設鈇鉞三令五申鼔之婦人大笑)
(乃斬左右隊長呉王䑓上見斬愛姬曰吾非兩人不食/曰已斬訖乃使下令曰寡人知將軍能用兵矣休就舍)
(也/)死綏(魏志太祖令曰司馬法將軍死/綏綏却也有前一尺無却一寸)曉暢軍事(蜀諸/葛亮)
(出師表曰將軍向寵性行淑均曉暢軍事試用於昔日/先帝稱之曰能是以衆議舉寵為督愚以營中之事悉)
(以咨之必能使行陣/和睦優劣得所也)
　　大將軍(上大將軍/上將軍附)
後漢書靈帝時望氣者以為京師當有大兵兩宫流血
大將軍司馬許涼説何進曰太公六韜有天子兵事可
以威厭四方詔進大發兵講武於平樂觀下起大壇上
建十二重五采華盖十丈壇東北為小壇復建九重華
盖九丈列歩兵騎士數萬人結營為陣天子親出臨軍
駐大華盖下進駐小華盖下禮畢帝躬擐甲上馬稱無
上將軍行陣三匝而還
後漢百官志將軍不常置本注曰掌征伐背叛比公者
品第一大將軍(蔡質漢儀曰漢興置/大將軍位次丞相)初武帝以衛青數
征伐有功以為大將軍欲尊寵之以古尊官惟三公皆
將軍始自秦晋以為卿號故置大司馬官號以冠之其
後霍光王鳯等皆然成帝綏和元年賜大司馬印綬罷
將軍官世祖中興呉漢以大將軍為大司馬景丹為驃
騎大將軍位在公下和帝即位以舅竇憲為車騎將軍
征匃奴位在公下還復有功遷大將軍位在公上復征
西羌還免官罷安帝即位西羌㓂亂復以舅鄧隲為車
騎將軍征之還遷大將軍位如憲數年復罷自安帝政
治廢缺始以嫡舅耿寳為大將軍常在京都順帝即位
又以皇后父兄弟相繼為大將軍如三公焉(梁兾别傳/日元嘉二)
(年又加兾禮儀大將軍朝到端門若龍門謁/者將引増掾属舍人令史官騎鼓吹各十人)長史司馬
皆一人千石(東觀書曰憲作大將軍置長/史司馬員吏官属位次太傅)本注曰司馬
主兵如太尉從事中郎二人六百石本注曰職參謀議
(東觀書曰大將軍出/征置中䕶軍一人)掾屬二十九人令史及御属三十
一人本注曰此皆府員職也
續漢志大將軍營有五部部三校尉部下有曲曲有軍
候一人韋昭辨釋名大將軍將軍之大者位在公上
應劭漢官儀和帝以竇憲為大將軍乃冠三公
魏志黄初中車騎將軍曹仁為大將軍明帝青龍三年
以大將軍司馬宣王為太尉
通典魏黄初中始有上大將軍以曹真為之呉亦以陸
遜為上將軍
晋職官志大將軍古官也漢武帝置冠以大司馬名為
崇重之職及漢東京不常置為之者皆擅朝權至景帝
為大將軍亦受非常之任後以叔父孚為太尉改大將
軍在太尉下及晋受命猶依其制位次三司下後復在
三司上太康元年琅邪王伷遷大將軍復制在三司下
伷薨復如舊大將軍開府位從公者為武官著武冠平
上黒幘
宋百官志大將軍一人凡將軍皆掌征伐周制王立六
軍晋獻公作二軍公將上軍將軍之名起於此也楚懐
王遣三將入闗宋義為上將漢高祖以韓信為大將軍
漢西京以大司馬冠之漢東京大將軍自為一官位在
三司上魏明帝青龍二年晋宣帝自大將軍為太尉然
則大將軍在三司下矣其後又在三司上晋景帝為大
將軍而景帝叔父孚為太尉奏改大將軍在太尉下後
復舊
南齊書百官志大將軍宋元嘉用彭城王義康為之後
無人齊以為贈
隋百官志梁武受命多循齊舊陳承梁大將軍以為贈
後齊制官多循後魏大司馬大將軍是為二大並典司
武事後周建德四年増置上大將軍隋高祖採後周之
制置上大將軍並為散官不理事上大將軍從二品大
將軍正三品煬帝十二衛各置大將軍一人將軍二人
總府事并統諸鷹揚府
唐職官志高祖貞觀十一年改上大將軍為上䕶軍大
將軍為䕶軍十六衛軍十六衛左右衛等大將軍各一
人正三品貞元二年詔六軍先已置統軍各一人今十
六衛宜置上將軍一人秩從二品由是始列於品位
封子三人為侯(前漢匃奴大入邉衛青將三萬騎出高/闕匃奴右賢王飲醉漢兵夜圍之右賢)
(走青得右賢禆王十餘人而還拜青為大將軍益封八/千七百户而封青子三人俱為侯青固謝曰軍大㨗皆)
(諸校力戰之功也臣青子在襁褓中未有勤勞為三/侯何敢受上曰朕非㤀諸校功也乃詔封公孫敖等)不
斬禆將(匃奴入代大將軍衛青出定㐮右將軍蘓建獨/逢單于與戰盡亾其軍獨以身得亾自歸責青)
(問軍正軍正曰自大將軍出未嘗斬禆將今建棄軍可/斬以明將軍之威青不敢自擅専誅於境外遂囚建詣)
(行/在)有揖客(汲黯為主爵都尉列于九卿遷右内史時大/將軍衛青既益尊姊為皇后然黯與抗禮或)
(説黯不可不拜黯曰夫以大將軍/有揖客反不重耶青聞之愈賢黯)圖形麒麟閣(宣帝甘/露三年)
(上思股肱之美乃圖畫大將軍霍光衛將軍張安世車/騎將軍韓増後將軍趙充國丞相魏相丞相丙吉御史)
(大夫杜延年宗正劉德少府梁丘賀太子太傅蕭望之/典属國蘓武等十一人於麒麟閣皆以有功德知名當)
(世是以表而揚之繪其形貌署/其官爵姓名唯霍光不名焉)陳賜金於廊廡(竇嬰字/王孫孝)
(景時呉楚及上察諸竇無如嬰賢迺拜嬰為大將軍賜/金千斤嬰以所賜金陳廊廡下軍吏過輙令裁取為用)
(金無入/家者)威震天下(後漢竇憲為大將軍威震天下復出/屯武威㑹帝西祠園陵詔憲與車駕)
(㑹長安及憲至尚書以下議欲拜之伏稱萬嵗韓棱正/色曰夫上交不諂下交不凟禮無為人臣稱萬嵗之制)
(議者皆/慙而止)至尊重(前漢蘓建嘗責大將軍至尊重而天下/之賢士大夫無稱焉願將軍觀古名將)
(所招選者勉之哉青謝曰自魏其武安之厚賔客天子/常切齒彼親待士大夫招賢黜不肖者人主之柄也人)
(臣奉法遵職而已何與/招士驃騎亦方此意)與士卒有功(淮南王安陰有邪/謀召伍被計事曰)
(公以為大將軍何如人也被曰臣所善黄義從大將軍/擊匃奴言大將軍遇士大夫以禮與士卒有恩衆皆樂)
(為用騎上下山如飛神力絶人如此數將習兵未易當/也及謁者曹梁使長安來言大將軍號令明當敵勇常)
(為士卒先及士卒休乃舍穿井得水迺敢飲軍罷士卒/已踰河迺渡皇太后所賜金錢盡以賞賜雖古名將不)
(過/也)鎮撫四夷(漢武栢梁䑓詩大將軍/曰鎮撫四夷不易哉)政事壹决(武帝以/霍光為)
(大將軍輔昭帝車千秋為丞相及昭帝初即位未任聼/政政事臺决大將軍光光謂千秋曰始與君侯俱受遺)
(詔今光治内君侯治外宜有以教督使光無負天/下千秋曰惟將軍留意即天下幸甚終不肯有言)自置
偏禆(後漢光武加耿弇父況/為大將軍得自置偏禆)耿氏與漢興衰(耿氏自中/興以後迄)
(建安之末大將軍二人將軍九人卿十三人尚公主三/人列侯十九人中郎將䕶羌校尉及刺史二千石數十)
(百人與/漢興衰)位在太傅下三公上(竇憲班師還拜大將軍位/在三公下置官属依太尉)
(憲威權震朝廷公卿希㫖/奉憲位在太傅下三公上)若一敵國(前漢劇孟洛陽人/也周人以啇賈為)
(資而劇孟任俠顯呉楚反時條侯為太尉乘傳東將至/河南得劇孟喜曰呉楚舉大事而不求劇孟吾知其無)
(能為也天下騷動大/將軍得之若一敵國)梁冀上比周霍(應劭漢官梁冀為/大將軍以三世姻)
(婭援立之功公卿希㫖/上比周霍官属倍餘府)加九錫(魏文帝以孫權為大/將軍呉王加九錫)君
為周勃(太傅司馬宣王奏免曹爽皇太后詔高文惠假/節行大將軍事據爽營太傅謂之曰君為周勃)
(矣/)納言左右(陳思王輔臣論智慮深奥淵然難測恭以/奉上愛以接下納言左右為帝唯曹大將)
(軍/也)清嘯解圍(晋書劉琨為并州都督拜大將軍在晋陽/嘗為胡騎所圍數重城中窘廹無計琨乃)
(秉月登樓清嘯賊聞之皆悽然長嘆中夜奏胡笳賊又/流涕歔欷有懐土之思向曉復吹之賊並棄圍而走)
牙旗折(成都王穎以陸機參大將軍軍事太安初穎與/河間王起兵討長沙王又假機後將軍河北大)
(都督督王粹等諸軍二十餘萬機以羈旅入官頻居羣/士之右固辭不可機始臨戎而牙旗折意甚惡之列軍)
(自朝歌至于河橋鼔聲聞數百里漢魏以來出師之盛/未嘗有也長沙王又奉天子與機戰于鹿苑機軍大敗)
(初宦人孟玖弟超並為穎所嬖寵超領萬人為小都督/未戰縱兵大掠機録其至者超將鉄騎百餘人直入機)
(麾下奪之□謂機曰貉奴能作督乎機司馬孫拯勸機/殺之機不能用超宣言於衆曰陸機能反又還書與玖)
(言機持兩端及戰超不受機節度輕兵獨進而没玖疑/機殺之遂譛機于穎言有異志將軍王聞等皆玖所用)
(共證之穎大怒使收機遂遇害于軍中臨刑而嘆曰莘/亭鶴唳豈可復闈乎機既死非其罪士卒痛之莫不流)
(涕是日昏霧畫合大風折木平地尺雪議者以為陸氏/之寃機之敗也弟雲亦被誅及東海王越之討頴亦以)
(機雲兄弟枉害/罪狀移檄天下)觸琳琅與珠玉(見太/尉門)設壇拜韓信(前漢/高祖)
(欲召韓信拜大將何曰王討必東能用信信即留不然/信亡王曰以為大將何曰幸甚王素嫚無禮今拜大將)
(如児戲耳此信所以去也王必欲拜擇良日齋戒設壇/具禮乃可王許之諸將皆喜人人自以為得大將至拜)
(乃信一軍皆驚信已拜上坐王曰丞相數言將軍將軍/何以教寡人計䇿信謝因言大王入武闗秋毫無所害)
(除秦苛法與民約法三章耳秦民無不欲得大/王王秦者大王當王闗中漢王大喜以得信晚)
　　驃騎將軍
前漢書武帝以霍去病為票姚校尉征匃奴累有功寵
冠羣臣始置驃騎將軍秩與大將軍同
後漢百官志將軍不常置驃騎將軍(位次/丞相)世祖中興景
丹為驃騎大將軍位在公下明帝初即位以弟東平王
蒼有賢才以為驃騎將軍以王故位在公上數年後罷
有長史司馬各一人
漢書百官表注驃騎將軍漢官也長史司馬各一人金
章紫綬五時朝服武冠佩山𤣥玉光武中興諸將皆稱
大後天下既定武官悉省
東觀漢記其將軍不常置比公者又為驃騎將軍建武
二十年復置驃騎將軍位次公有長史一人
魏志明帝以大將軍司馬宣王為驃騎大將軍
晋職官志驃騎以下及諸大將軍不開府非持節都督
者品秩第二其禄與特進同置長史司馬各一人秩千
石主簿功曹史門下督録事兵鎧士賊曹營軍刺姦帳
下都督功曹書佐門吏門下書吏各一人
宋百官志驃騎將軍一人漢武元狩二年始用霍去病
為之漢西京置大將軍驃騎將軍位次丞相
南齊百官志驃騎車騎衛鎮軍中軍撫軍四征四鎮將
軍凡諸將軍加大字位從公開府儀同如公凡公督府
置佐長史司馬各一人諮議參軍二人諸曹有録事記
室户曹倉曹中直兵外兵騎兵長流賊曹城局法曹田
曹水曹鎧曹集曹右户十八曹局曹以上署正參軍法
曹以下署行參軍各一人其行參軍與署者為長兼員
其府佐使則從事中郎二人倉曹掾户曹属東西閣祭
酒各一人主簿舍人御属二人加崇者則左右長史四
人中郎掾属並増數其未及開府則置府亦有佐史其
數有减小府無長流置禁防參軍
隋百官志梁陳皆循齊舊後齊有驃騎車騎衛四鎮四
安等將軍以褒賞勲庸驃騎車騎將軍(二將軍加大者/在開國羣公下)
後周驃騎大將軍開府儀同三司建德四年改為開府
儀同大將軍仍増置上開府儀同大將軍九命驃騎將
軍正八命隋驃騎將軍(正四/品)煬帝改驃騎為鷹揚郎將
正五品
唐職官志驃騎大將軍(武散官/從一品)
票姚(前漢武帝以霍去病為票姚校尉服䖍音飄摇勁疾/之貌荀恱漢記作票鷂字去病後為驃騎將軍尚取)
(票姚之字爾今讀者音/飄揺則不當其義也)太守郊迎(去病為驃騎將軍過/河東太守郊迎負弩)
(矢前/驅)衛青門下惟任安不去(武帝令大將軍驃騎將軍/皆為大司馬秩禄且等自)
(是後青日衷而去病日益貴青故人門下/多去事去病輙得官爵惟獨任安不去)將萬騎出隴
西有功(去病元狩三年為驃騎將軍將萬騎出隴西有/功上曰驃騎將軍率我士隃烏盭討遫濮渉孤)
(奴厯五王國輜重人衆懾讋者弗取幾獲單于子轉戰/六日過焉支山千有餘里合短兵□辠蘭下殺析蘭王)
(斬盧侯王鋭悍者誅全甲獲醜執渾邪王子及相國都/尉㨗首虜八千九百六十級收休屠祭天金人師率减)
(什七益封去病/二千二百户)一門九侯二十朱輪(李尋為吏帝舅曲/陽侯王根為大司)
(馬驃騎將軍厚遇尋是時多災異根輔政數虚已問尋/尋見漢家有中衰之象其意以為且洪水為災乃説根)
(曰夫士者國家之大寳功名之本也將軍一門九/侯二十朱輪漢興以來臣子貴盛未嘗至此云云)寛博
有謀(東觀漢記明帝詔東平王蒼寛愽有謀可以托六/尺之孤臨大節而不可奪其以蒼為驃騎將軍)
討東甌備水戰之具(張廣拜驃騎將軍討東甌備水/戰之具一戰大破所向無前)魁
傑雄特秉心平直(陳思王輔臣論魁傑雄特秉心平直/威嚴足憚風行革靡戎昭果毅折衝)
(厭難為司/馬驃騎)珠玉在側覺我形穢(世説驃騎王武子是衛/玠之舅俊爽有風姿見)
(玠輙嘆曰珠玉/在側覺我形穢)高情避世(何驃騎弟第五以高情避世而/驃騎勸令仕對曰然第五之)
(稱何必/驃騎)彈壓六戎(梁簡文帝讓驃騎揚州刺史表曰常/願侯服就列希同特進之班角巾還)
(第不競龍驤之賞而天澤無涯名噐總集竊以驃騎之/官既為上將神州之重□號中土彈塵六戎冠冕九牧)
(豈止司𨽻降節金吾緹騎況復任總皇畿位重連率何/則驃騎之號厯選為重元符之中始自去病永平之建)
(特授劉蒼齊憲為公主/所申呉漢因羣臣之舉)帝與談論屢為前膝(後周明帝/時㓂雋為)
(驃騎大將軍雋年齒雖高而志識未衰教授子孫必先/典禮帝尚儒重徳特欽賞之屢加恩錫思與相見雋不)
(得已乃入朝常與同席而坐因頋訪洛陽故事雋身長/八尺鬚髪皓然容止端詳音韻清朗帝與之談論屢為)
(之前膝及雋辭還帝親執其手曰公年德俱尊朕所欽/向乞言之事所望於公宜數相見以慰虚想以御輿令)
(於帝前乗出顧謂左右曰如此事惟積善者可以致/之何止見重於今亦將傳之萬古時人咸以為榮)卿
當上日我寢處自安(崔彭轉驃騎常與宿衛性謹密在/省闥二十餘年每當上在仗危坐)
(終日未嘗有怠堕之客上每/謂曰卿當上日我寢處自安)説君臣戒慎之義(又嘗曰/卿弓馬)
(固以絶人頗知學不彭曰臣少愛周禮尚書每於休沐/之暇不敢廢也上曰試為我言之彭因説君臣戒慎之)
(義上/稱善)殺所乗馬分將士(唐劉感武德初以驃騎將軍鎮/涇州薛仁杲率衆圍之感嬰城)
(拒守城中粮盡遂殺所乗馬以分將士感一無所噉唯/取馬汁和木屑食之城垂䧟者數矣長平王叔良援兵)
(至仁杲觧圍而去感與叔良出戰為賊所擒仁杲復圍/涇州令感語城中云援軍已敗徒守孤城何益也宜早)
(出降以全冡室感許之及至城下大呼曰逆賊饑餓亡/在朝夕秦王率數十萬衆四靣俱集城中勿憂各自勉)
(以全忠節仁杲大怒執感於城邊埋脚馳騎射殺/之至死聲色逾厲賊平高祖購得其屍祭以少牢)㧞家
人種桑果弃之(北史王思政為驃騎將軍不營貲産嘗/被賜園地思政出征後家人種桑杲及)
(還見而怒曰匃奴未滅去病辭家況大賊未平何/事産業命左右㧞而弃之故身䧟之後家無蓄積)望風
慴憚(揚思朂為驃騎大將軍性剛决所得俘囚多生剥/靣或𠢐髪際掣去頭皮將士以下望風慴憚莫敢)
(仰/視)刻石為人馬(丘行恭為左驃騎將軍從太宗討王世/充㑹戰于邙山之上太宗與諸騎相失)
(惟行恭獨從尋有勁騎數人追及太宗矢中御馬行恭/射之發無不中咸不能前然後下馬㧞箭以所乗馬進)
(太宗行恭於御馬前歩執長刀巨躍大呼而出得入大/軍貞觀中有詔刻石為人馬以象行恭㧞箭之狀立於)
(昭陵/闕前)食蔗無懼色(梁後畧陸納分衆騎掩襲巴陵晨至/城下驃騎始命諸將㑹議及出壘門)
(坐胡床以望之賊乗水來攻矢下如兩人情/騷擾莫不震懼驃騎方食甘蔗曽無懼色)
　　車騎將軍
前漢書文帝元年始用薄昭為車騎將軍(灌嬰周亞夫金/日磾並為之)
後漢書百官志將軍不常置車騎將軍(位次/上卿)章帝即位
西羌反故以舅馬防行車騎將軍征之銀印青綬在卿
上絶席還復罷和帝即位以舅竇憲為車騎將軍征匃
奴始賜金紫次司空安帝即位西羌寇亂以舅鄧隲為
車騎將軍征之數年復罷靈帝數以車騎寵拜嬖臣又
贈亡人(應劭曰羙號加于頑㓙印綬汙于腐屍虧國家/之舊傷□武之重昔年有覩被髪之祥知其為)
(戎今假號雲/集不亦冝乎)
魏志黄初二年加遼東太守公孫恭為車騎將軍車騎
為都督儀與四征同若不為都督雖持節属四征者與
前後左右雜號將軍同其或散還從文武之例則位次
三司
晋職官志漢殤帝延平元年鄧隲為車騎將軍儀同三
司及魏黄權以車騎將軍開府儀同三司車騎將軍開
府者皆為位從公車騎將軍位從公者為武官公著武
冠平上黒幘(餘見驃騎/將軍門)
宋百官志車騎將軍一人漢文帝元年用薄昭為之魚
豢曰魏世車騎為都督者儀與四征同(餘已/見前)晋宋車騎
衛不復為四征所督
南齊百官志(見驃騎/將軍門)
隋百官志梁陳皆循齊舊後齊(見驃騎/將軍門)後周車騎大將
軍建德四年改儀同大將軍仍増上儀同大將軍九命
車騎將軍正八命隋車騎將軍(正五/品)煬帝改車騎為鷹
揚副郎將從五品
真將軍(前漢文帝時匃奴大入邉以三將軍備胡上自/勞軍至霸上及棘門軍直馳入將以下騎出入)
(送迎已而之細栁軍士吏被甲鋭兵刃彀弓弩持滿天/子先驅至不得入先驅曰天子且至軍門都尉曰軍中)
(聞將軍之令不聞天子之詔有頃上至又不得入上迺/使持節詔將軍曰吾將勞軍亞夫乃傳言開壁門士吏)
(請車騎曰將軍約軍中不得驅馳于是天子按轡徐行/至中營將軍亞夫揖曰介胄之士不拜請以軍禮見天)
(子為改容式車使人稱謝皇帝敬勞將軍成禮而去既/出軍門羣臣皆驚文帝曰嗟乎此真將軍矣向者霸上)
(棘門若/児戲爾)銘燕然山(後漢南單于請兵北伐乃拜竇憲為/車騎將軍耿秉為副與北單于戰于)
(稽落山大破之追斬名王以下萬三千級于是温犢湏/日逐温吾夫渠王祁鞮等八十一部率衆降者前後二)
(十餘萬憲秉遂登燕然山去塞三千餘/里刻石勒功紀漢威德令班固作銘)推功從事中郎
(馮鯤字鴻卿長沙蠻冦益陽荆南皆没于是拜鯤為車/騎將軍軍長沙進擊武陵蠻夷荆州平定詔賜錢一億)
(固讓不受振旅還京/師推功從事中郎)位在九卿上絶席(東觀漢記鄧鴻/為車騎將軍位)
(在九卿上絶席漢雜事章帝以城門校/尉馬防為車騎將軍位在九卿上絶席)家無餘財(蜀志/鄧芝)
(益州從事張裕善相芝徃從之謂曰君年過七十位至/大將軍封侯為車騎將軍賞罸明斷善䘏卒伍身之衣)
(食資仰于官不茍素儉然終不治私/産妻子不免饑寒死之日家無餘財)能與霹靂闘(北齊/薛孤)
(延為車騎將軍從高祖西伐至蒲津及竇泰失利高祖/班師延後殿且戰且行一日逢浮圖一所雷震火燒高)
(祖令延視之延乃按矟直前未至四十歩震火燒靣延/大呼繞浮圖走火遂滅延還眉鬚及馬髪尾皆焦高祖)
(歎曰薛孤延可能與/霹靂闢其勇决如此)不著新衣(世説桓車騎不著新衣/浴後婦送新衣與車騎)
(大怒從使人持去婦持還傳語云衣/不經新何由得故公大笑而著之)臨哭甚慟(梁書韋/叡遷侍)
(中車騎將軍以疾未拜卒/于家武帝即日臨哭甚慟)萬幾委卿先覧遂賜名(隋長/孫覧)
(周武帝在藩與覧親善及即位深加禮焉超拜車騎將/軍每公卿上奏必令省讀覧有口辯聲氣雄壯凡所宣)
(傳百寮属目帝每嘉歎之覧初名善帝/謂之曰朕以萬幾委卿先覧遂賜名焉)
　　衛將軍(左右/衛)
前漢文帝始用宋昌為衛將軍位亞三司
後漢百官志將軍不常置衛將軍(金紫位/次上卿)有長史司馬
各一人千石
晋職官志左右衛將軍案文帝初置中衛及魏武帝受
命分為左右衛以羊琇為左趙序為右並置長史司馬
功曹主簿員江左罷長史
王隠晋書羊琇為晋䑓左衛將軍
晋中興書虞漳陳晷曹毗毛安之並為左衛將軍
宋百官志衛將軍一人漢文帝元年始用宋昌為之位
亞三司章帝建初三年始使車騎將軍馬防為之班同
三司班同三司自此始也
沈約宋書左右衛將軍晋文建國所置
南齊書百官志衛將軍(見驃/騎門)後魏初加大則次儀同三
司
隋百官志梁左右衛將軍(秩中二/千石)後齊(見驃/騎門)衛大將軍
(加大者在太/子太師上)隋左右衛大將軍一人將軍二人有長史
司馬録事功倉兵騎等曹㕘軍法曹鎧曹行㕘軍(各一/人)
等員煬帝改左右衛為左右翊衛
六典左右衛大將軍各一人正四品(官品沿革官属/並見左右衛門)
鎮南北軍(漢文帝至渭橋羣臣奉天子法駕迎代邸皇/帝即夕入未央官拜宋昌為衛將軍鎮南北)
(軍/)軍長安(文帝三年遣灌嬰擊匃奴中/尉材官兵属衛將軍軍長安)貌如不武内實
賢明(晉虞潜為衛軍貌/如不武内實賢明)若冨貴作領䕶各十年(羊琇字/椎舒景)
(獻皇后之從父弟渉學有智少與武帝通門相親每接/筵同席常謂帝若冨貴見用作領䕶各十年帝戲而許)
(之初帝未為太子而聲論不及弟攸文帝素意重攸恒/有代宗之議琇密為武帝畫䇿甚有匡救又觀察文帝)
(為政損益揆度應所顧問之事皆令武帝黙而識之其/後文帝與武帝論當世之務及人間可否武帝答無不)
(允由是儲位遂定及帝為撫軍琇參軍事帝即王位擢/琇為左衛將軍封甘露亭侯帝踐阼累遷中䕶軍加散)
(騎常侍琇在職三十年典禁兵預機密寵遇甚厚杜預/拜鎮南將軍朝士畢賀皆連榻而坐琇與裴楷後至曰)
(杜元凱乃以連榻坐客耶不坐而去性豪侈費用無復/齊限嘗屑炭和作獸形以温酒洛下豪貴共效之然黨)
(慕勝已其所推奉便盡心無二窮窘之徒特能振䘏選/用多以得意者居先不盡銓次之理將士有冒官位者)
(為其致節/不惜軀命)禄賜班親族(呉隠之遷左衛將軍雖居清顯/禄賜皆班親族冬月無被嘗澣)
(衣乃破絮勤/苦同于貧庶)委以禁旅(晋中興書南頓王宗字延/祖拜左衛將軍委以禁旅)少有
風格(王坦之字文度領左衛少有風/格尚刑名之學嘗著廢莊論)公事罩笠有虧體
制(宋元嘉十年起居注御史中丞荀伯子責/左衛將軍何尚之公事罩笠有虧體制)亷正節槩
有古人之風(隋薛世雄性亷謹凡所行軍破敵之處秋/毫無犯帝由是嘉之帝嘗從容謂羣臣曰)
(我欲舉好人未知諸君識否羣臣咸曰臣等何能測聖/心帝曰我欲舉者薛世雄羣臣皆稱善帝復曰世雄亷)
(正節槩有古人之風於/是超拜右翊衛將軍)罷中書草制(唐元和中以朔方/節度使王佖為左)
(衛將軍佖在鎮無智畧以馭下居多猜忌乃殺人以懼/之衆益不附乃召至踰月而授以右衛將軍凢將相出)
(入皆翰林草制謂之白/麻佖以貴罷中書草制)延入閣乙夜方出(宇文士及為/右衛大將軍)
(甚見親頋每延入閣中乙夜方出遇其歸沐乃遣馳召/同列莫與為比然尤謹密其妻每問向中使召有何樂)
(事士及終/無所言)當今名將三人而已(薛萬徹為右衛大將軍/太宗從容謂近臣曰當)
(今名將唯李勣道宗萬徹三人而已李勣道/宗不能大勝亦不大敗萬徹非大勝即大敗)仗氣凌物
(萬徹為右衛大將軍出青丘道伐高麗萬徹在軍仗氣/凌物或奏之及還謁見太宗謂曰上書者論卿與諸將)
(不恊朕録功棄過不/罪卿也因取書焚之)不令剪去槐樹(隋高熲拜左衛大/將軍時突厥屢入)
(冦詔熲鎮遏縁邊及還每坐朝堂北槐樹下聴事其樹/不依行列有司請伐之上特不令剪去以示後人見重)
(如/此)二陵百世之誡(晉索綝為衛將軍三秦人尹桓觧武/等數千家盜發漢霸杜二陵多獲珍)
(寳愍帝問綝曰漢陵中物何乃多耶對曰漢天子即位/一年而為陵天下貢賦三分之一供宗廟一充山陵一)
(供賔客漢武享年乆長比葬而茂陵不能容物其樹皆/已可供赤眉取陵中物不能减半于今猶朽帛委積珠)
(玉未盡此二陵是儉/者爾亦百世之誡也)
　　前後左右將軍
前漢百官志前後左右將軍皆周末官秦因之位上卿
金印紫綬漢不常置或有前後或有左右皆掌兵及四
夷有長史秩千石
前漢書昭帝元鳯元年以光禄勲張安世為右將軍
漢書解詁武帝征四夷有左右前後將軍宣元以後雜
錯更置或為前或為後或為左或為右雖不出征猶有
其官在諸卿上為國爪牙所以揚示威靈於四遠折衝
萬里如虎如熊
後漢百官志將軍不常置有前後左右將軍(蔡質漢儀/曰金紫位)
(次上卿典京師/兵衛四夷屯警)世祖中興前後左右雜號將軍衆多皆
主征伐事訖皆罷
魏志曹洪為文帝所廢明帝即位拜後將軍
晋職官志左右前後軍將軍案魏明帝時有左軍則左
軍魏官也至晋不改又置前軍右軍至泰始八年又置
後軍掌宿衛是為四軍
宋百官志左右前後將軍周末官秦漢因之光武建武
七年省魏以來復置
南齊百官志四安四平左右前後征虜將軍四中郎將
晋世荀羡王胡之並居此官宋齊以來唯處諸王素族
無為者
隋百官志梁左右前後四將軍皆以分司丹禁侍衛左
右陳左右前後將軍(千/石)後齊四將軍(從四/品)後周前後左
右將軍正七品
數竒(前漢李廣為前將軍從大將軍衛青出擊匃奴青/出塞捕虜而令廣出軍東道東道少回逺惑失道)
(後大將軍大將軍使長史急責廣之幕府上簿廣曰諸/校尉亾罪乃我自失道吾今自上簿至幕府廣謂其麾)
(下曰廣結髪與匃奴大小七十餘戰今幸從大將軍出/接單于兵而大將軍徙廣軍行回逺又迷失道豈非天)
(哉且廣年六十餘終不能復對刀筆之吏矣遂引刀自/剄百姓聞之知與不知老壯皆為□泣初大將軍陰受)
(上指以為李廣數竒母/令當單于恐不得所欲)圖上方畧(趙充□字翁孫為後/將軍西羌反上問誰)
(可將者充國時年七十餘對曰無踰老臣上遣問焉曰/將軍度羌虜如何當用幾人對曰百聞不如一見兵難)
(預度臣願馳至/金城圖上方畧)無功失侯(公孫賀封南窌侯以左/將軍出定襄無功失侯)為國
虎臣(辛慶忌字子真為左將軍為國/虎臣匃奴西域親附敬其威信)失道贖為庶人(趙/食)
(其為右將軍從大將軍出定/襄迷失道當斬贖為庶人)明習外國事(常惠以明習/外國事勤勞)
(數有功為/右將軍)在家上䟽(傅喜為右將軍傅太后與政喜數/諫后不悦上印綬在家上䟽因請)
(乃拜前/將軍)方靣之勲(後漢賈復字君文光武以復敢深入/希令遠征而壯其勇節常自從之故)
(復少方靣之勲復知光武欲偃干戈修文徳不欲功臣/擁衆京師乃與鄧禹並剽甲兵敦儒學帝深然之遂罷)
(左右將軍復以列侯就第加位/特進復既還私第闔門養威重)率宗族賔客二千餘人
(世祖自薊東南馳耿純與從昆弟訢宿值其率宗族賔/客二千餘人純恐宗家懐異心乃使訢宿歸燒其廬舍)
(絶其反顧之望世/祖拜純前將軍)威震江東(魏志張遼為前將軍屯合/肥時孫權復反文帝遣遼)
(乗舟與曹休至海陵臨江權甚懼焉勑諸將張遼雖病/不可當也慎之初遼為孫權所困遼潰圍出後權衆破)
(走由是威震江東児啼不/肯止其父母呼遼以恐之)不與老奴同列(蜀志先主為/漢中王遣費)
(詩拜闗羽為前將軍羽聞黄忠為後將軍怒曰大丈夫/終不與老奴同列不肯受拜詩謂羽曰夫立王業者所)
(用非一昔蕭曹與高祖少親舊而陳韓亡命後至論其/班列韓最居上未聞蕭曹以此為怨也今漢中王以一)
(時之功隆崇于漢室然意之輕重寧當與君侯齊乎王/與君譬猶一體同休等戚禍福共之愚謂君侯不宜計)
(官號之高下爵位之多少也僕一介之使銜命之臣君/侯不受拜如是便還但相為惜此舉動恐有後悔爾羽)
(大感悟/即受拜)名望非闗馬之倫(黄忠欲為後將軍諸葛亮說先/主曰忠之名望素非闗馬之)
(倫而今使同列馬張在近親見其功尚可喻指闗羽遥/聞之恐必不悦得無不可乎先主曰吾自當觧之遂與)
(闗羽等同位/賜爵闗内侯)行丞相事(諸葛亮上䟽曰臣以弱才叨竊/非據親秉旄鉞以厲三軍不能)
(訓章明法臨事而懼至有街亭違命之闕斜谷不戒之/失咎皆在臣授任無方恤事多闇春秋責帥臣職是當)
(請自貶三等以督厥咎於是以亮/為右將軍行丞相事所總統如前)武力過人(魏志張遼/字文遠本)
(聶壹之後避怨變姓少為郡吏/武力過人文帝即位轉前將軍)當以功自效(徐晃字公/明為右將)
(軍性儉約畏慎常遠斥候歎曰古人/患不遭明君今幸遇之當以功自效)將相之噐(東觀漢/記賈復)
(治尚書事舞陰李生竒之謂門人曰賈生容貌志意如/是而勤于學此將相之噐徴詣洛陽拜左將軍南擊赤)
(眉轉戰有功又擊之/劉盆子于渑池破)宜在爪牙(漢書雜事曰何武薦辛/慶忌宜在爪牙乃拜為)
(右將/軍)樂為邉將(晋中興書郭黙為右將軍黙既逺人樂/為邉將不願内轉謂劉𦙍曰我能禦胡)
(而不用更用虚名者且右軍主禁兵禁兵不妄出/有急方始配給兵將無素是謂棄之安能不亂)不樂
京師(王羲之幼訥于言人未之知年十三嘗見周顗顗/異之時重牛心炙座客未啖顗先割㗖之羲之于)
(是聞名及長尤善草𨽻書為今古冠絶累遷為右將軍/不樂京師遂徃㑹稽與謝安孫綽等尋遊處山陰有道)
(士好養鵝羲之意甚悦道士云為冩道/德經當舉羣相贈乃為冩畢籠鵝而去)通理有才義(晋/起)
(居注山濤啟事右將軍/□楷通理有才義也)瞎虎(南史谷楷稱有幹局遷右將/軍楷𦕈一目而性甚嚴急)
(時人號/為瞎虎)
　　中軍將軍
前漢書馮奉世字子明元帝以為中軍將軍屯首陽
魏志曹真持節督中外諸軍事受顧命
王隠晋書太始元年以羊祜為中軍將軍總宿衛
為君不顧萬死(北齊書後苑之敗崔仲文捽馬尾以渡/河波中乍没乍出高祖望見之曰崔掾)
(也遂遣船赴接既濟勞之曰卿為君不顧/萬死可謂家之孝子國之忠臣加中將軍)
　　鎮軍將軍
魏志甘露元年以石苞為鎮軍將軍
沈約晋書齊王攸為鎮軍在驃騎上後復舊
録尚書事(魏黄初七年文帝以陳羣為鎮/軍大將軍録尚書事受顧命)
　　撫軍將軍
魏志黄初四年以司馬宣王為撫軍將軍
輔政(魏齊王嘉平三年以司馬/景王為撫軍將軍輔政)鼠跡(語林簡文為撫軍/時坐床上生塵不)
(聴左右拂去見鼠行跡視以為佳有參軍/見鼠以手扳格殺之撫軍曰無乃不可乎)
　　四征將軍
後漢獻帝初平三年以馬騰為征東將軍光武建武中
以馮異為征西大將軍二年置征南將軍以馮異為之
魏明帝太和中置征北將軍以劉靖為之黄初中位次
三公
宋百官志魚豢曰四征魏武帝置秩二千石黄初中位
次三公漢舊諸征與偏禆雜號同
沈約宋書衡陽王義季為征北大將軍
南齊百官志(見驃/騎門)
隋百官志梁以四征(南東西北/止施外)四中(單衛撫䕶/止施内)為二十
三班陳四征擬官品第二(秩中二/千石)後齊(見驃/騎門)四征將軍
(正二品加大者/次位大將軍)後周征東征西征南征北將軍八命
後魏書司馬景之字洪畧明帝時封蒼梧公加征南
大將軍
征赤眉(東觀漢記建武二年馮異/為征西將軍入闗征赤眉)單于聞䘮𠢐面(耿恭/為征)
(西將軍鎮撫單于以下及薨/南單于以國發䘮𠢐面流血)身先陷陣(魏志張遼字文/逺為征東將軍)
(征孫權被甲持戟身先一作/先登䧟陣衛壘入至麾下)守漢中(夏侯淵字妙才為/征西將軍守漢中)
清忠儉約(滿寵字伯寧為征東將軍詔曰君典兵在外/専心憂公賜田十頃穀五百斛錢二十萬以)
(明清忠儉/約之節)從征討(夏侯尚字伯仁文帝與之親友太祖/定冀州尚為軍司馬常從征討遷征)
(南將/軍)為將奉法(曹仁為征南將軍□陵侯彰北征烏丸/文帝在東宫為書戒彰曰為將奉法不)
(當如征/南邪)仗節屯一城(杜恕為幽州刺史時征比將軍程/喜屯薊尚書袁侃等誡恕曰程申)
(伯今俱仗節共屯一/城宜深有禮以待之)真天人(曹仁字子孝為征南將軍/從武帝平荆州仁屯江陵)
(拒吴將周瑜瑜將數萬人來攻仁被甲上馬將麾下壯/士十數騎直前衝入賊圍賊衆乃退三軍壯其勇皆歎)
(曰將軍真/天人也)座無空席門不停賔(晋王渾平呉轉征東大/將軍復鎮壽陽渾不尚)
(刑名處斷明允時呉人新附頗懐畏懼渾撫循羈旅虚/懐綏納座無空席門不停賔于是江東之士莫不悦附)
乘輦入殿無下拜(羊祜為征南將軍寢疾求入朝既至/洛陽㑹景獻宮車在殯哀慟至篤中)
(詔申論扶疾引見命乘輦/入殿廡無下拜甚見優禮)涕淚霑鬚皆為氷(羊祜為征/南大將軍)
(都督荆州諸軍事及薨武帝素服哭之/甚哀是日大寒帝涕淚霑鬚皆為氷焉)詔無下拜(三十/六國)
(春秋征南大將軍羊祜來朝有疾詔無下拜祜密陳伐/呉之計還鎮又上表陳之納而不宣也㑹祜疾甚上遣)
(中書令張華就問䇿祜陳/謀畫舉杜預自代從之)彈鷰(後魏書李惠為雍州刺/史征南大將軍惠長于)
(思察雍州聼事有鷰争巢闘已累四惠令人掩獲試命/網紀斷之並辭曰此乃上智所測非下愚所知惠乃使)
(卒以的竹彈兩鷰既而一去一留惠笑謂吏屬曰此留/者自計為□功重後去者既經楚痛理無固心羣下伏)
(其深/察)摧鋒陷陣(陸真少善騎射數從征伐所在摧/鋒陷陣前後以功為征西將軍)一箭
射穿旗首(呉國劉信吳王開國加征南大將軍後唐莊/宗即位遣諌議大夫薛昭丈□閩王假道豫)
(章信勞之謂昭文曰皇帝知有信否昭文曰主上新有/河南未熟公之名信曰漢有韓信吳有劉信異代其人)
(也因指□旗錕首舉巵酒以属昭/文曰射中此願公飲一箭而穿之)
　　四鎮將軍
魏志文帝即王位以曹真為鎮西將軍
宋百官志江左以來將軍則中鎮撫四鎮以上或加大
鎮東將軍一人後漢末魏武帝為之鎮南將軍一人後
漢末劉表居之鎮西將軍一人後漢初平三年韓遂居
之鎮北將軍一人魚豢曰鎮北魏黄初太和中置中鎮
撫三號比四鎮
南齊百官志(見驃/騎門)
隋百官志梁以八鎮(東南西北/左右前後)為二十二班陳八鎮擬
官品第二(秩中二/千石)後齊(見驃/騎門)四鎮將軍(加大者/次四征)
以壯勇聞(魏志臧霸字宣髙亡命東海以壯勇聞太祖/募索得霸見而悦之以為琅邪相文帝即位)
(遷鎮東/將軍)追蹤陳韓(黄權字公衡伐吳敗于白帝後附魏/文帝曰君捨逆歸順欲追蹤陳韓邪)
(權曰臣降吳不可歸蜀無路惶恐歸命敗軍之/將免死為幸何古人可慕帝善之拜鎮南將軍)還金城
(蜀志馬超父騰靈帝末與邉章韓遂俱起事於西州初/平三年遂騰率衆諸長安漢朝以遂為鎮西將軍遣還)
(金城騰為征西/將軍屯□鄔)請吞偏將十萬之衆(魏延為鎮逺將軍/先主大會羣臣問)
(延曰今委卿以重任卿居之欲云何延對曰若曹操舉/天下而來請為大王拒之偏將十萬之衆至請為大王)
(吞之先主稱善衆成壯其言/先主踐尊號拜鎮北將軍)築䑓為京觀(魏鄧艾為鎮/西將軍既破)
(蜀于綿竹築䑓以為京觀用彰戦功士卒死事者皆與/蜀兵同共埋藏艾深自矜伐謂蜀士大夫曰諸君頼遭)
(某故有今日如過吳漢之徒已殄滅矣又曰姜維/自一時雄児也與某相值故窮爾有識者笑之)定交
州討九真(吳志吕岱既定交州進討九真斬獲萬數又/遣從事南宣國化及徼外蠻夷扶南林邑諸)
(王各遣使奉貢權嘉/其功進拜鎮南將軍)黄中通理博識多聞(呉録劉表黄/中通理博識)
(多聞至鎮/南將軍)賦弩(文士傳吴朝鴻臚卿張儼議郎張純鎮/南將軍朱異三人共詣驃騎將軍朱據)
(據曰三賢屈顧老□各為賦一物然後乃坐乃各賦所/見異賦弩曰南岳之幹鍾山之銅應機命中獲的高墉)
都督河北軍事(魏氏春秋許元字士宗為鎮/北將軍都督河北諸軍事)兵威如破
竹(晋杜預字元凱征南將軍羊祜病舉預自代及祜卒/拜預為鎮南大將軍都督荆州太康中陳兵于江陵)
(循江西上旬日之問累尅城邑吴都督孫歆與伍延書/曰北來諸軍乃飛渡江也既平上流于是沅湘以南至)
(于交廣呉之州郡皆望風歸命奉送印綬議者或曰百/年之寇未可盡克今向暑水潦方降疾疫將起冝俟來)
(冬更為大舉預曰昔樂毅藉濟西一戰以并强齊今兵/□已振譬如破竹數節之後皆迎刄而觧無復著手處)
(也孫皓既平振旅凱/入以功進爵當陽侯)繕兵甲耀威武(預為鎮南將軍繕/兵甲耀威武乃簡)
(精鋭襲呉西陵都督張政大破之以功増封三百六十/五户政吴之名將也據要害之地耻以無備取敗不以)
(所䘮之實告于孫皓預欲問吴邉將乃表還所獲之衆/于皓皓果召政遣武昌監劉憲代之故大軍臨至使其)
(將帥移易以成領蕩之勢預/處分既定乃啟請伐呉之期)功重報輕(王濬平呉時人/咸以濬功重報)
(輕博士秦勇等並表訟濬/之屈帝乃遷鎮軍大將軍)帝過其子(何曽為鎮北將軍/文帝使武帝齊王)
(攸送之帝又過其子劭曽先勑劭客必過汝汝當預/嚴劭不冠𢃄停帝良乆曽深以譴劭曽見崇重如此)討
平蜀賊唯收圖書(應詹遷平南太守鎮南將軍山簡復/假詹督五郡軍事蜀賊作亂討平之)
(金寳充溢詹一無所取/唯收圖書莫不歎之)拓平西夏方隅清晏(魏志鍾㑹/為鎮西將)
(軍假節都督闗中諸軍事詔曰㑹所向摧斃前無彊敵/鉗制衆城罔羅遺逸蜀之豪帥而縛歸命謀無遺策舉)
(無廢功凡所降誅動以萬計全勝獨克有征/無戰拓平西夏方隅清晏其以㑹為司徒)待以上客
(後魏唐和詣闕世祖優之待以上客/髙祖以和歸誠先朝拜鎮南將軍)
　　四安將軍
謝承後漢書光武以岑彭為安南將軍
晋公卿禮秩世祖以扶風王駿為安東將軍
宋百官志安東將軍一人後漢末陶謙為之安南將軍
一人安西將軍一人後漢末段隈為之安北將軍一人
魚豢曰鎮北四安魏黄初太和中置
南齊百官志(見左右前/後將軍門)
隋百官志梁以八安(東南西北止施外/左右前後止施内)為二十一班陳
八安將軍擬官品第三(秩中二/千石)後齊(見驃/騎門)四安將軍(三/品)
從討馬超(魏志曹仁字子孝少好弓馬弋獵後豪傑並/起仁亦陰結少年周遊淮泗之間遂従太祖)
(為别部司馬太祖討馬/超以仁行安西將軍)伐呉(王隠晋書武帝代呉/以王渾為安東將軍)神情
秀徹(沈約宋書廬陵王義直美儀/貌神情秀徹為安西將軍)幸新亭視發引(劉秀/之少)
(孤貧有志操為齊安北將軍雍州/刺史上車駕幸新亭視秀之發引)
　　四平將軍
宋百官志四平魏世置
沈約宋書臨川王義慶為平西將軍
隋百官志梁以四平(東南/北西)四翊(左右/前後)為二十班陳四平
擬官品第三(秩中二/千石)後齊四平將軍(正三/品)後周平東平
西平南平北等將軍正七命
征兾州(魏志太祖征兾州張燕/求佐軍拜平北將軍)城中震怖(蜀志馬超聞/先主圍劉璋)
(于成都密書請降先主遣人迎超超將兵徑到/城下城中震怖璋即稽首以超為平西將軍)兵不血
刃(晋書乙亥詔進王濬為平東將軍假節都督益梁諸/軍事濬兵不血刄攻無堅城夏口武昌無相支抗)
鐡猛獸(後周書蔡祐為平東將軍與齊神武戰于芒山/祐時著明光鐵鎧所向無敵齊人咸曰此是鐡)
(猛獸也/皆避之)在州有惠政(梁書蘭欽進號平南將軍改封曲/江公在州有惠政吏民詣□請立)
(碑頌徳/從之)請立碑(夏侯□進號平北將軍卒于鎮/州人夏侯簡等表請為亶立碑)
　　中將軍(附中軍/將軍)
　　偏將軍
歸心世祖(范曄後漢書吴漢家貧販馬自業素聞世祖/長者獨欲歸心及世祖于廣阿拜漢偏將軍)
諸將多稱勇(□宫從世祖征戰諸將多稱/勇世祖至河北以為偏將軍)長八尺三寸
(姚期長八尺三寸容貌絶/異矜嚴有威拜偏將軍)長七尺七寸(吴志陳武字子/列孫䇿在壽春)
(武徃修謁時年十八長七尺七/寸尤為權所親愛為偏將軍)長八尺武力過人(董襲/長八)
(尺武力過人/拜偏將軍)
　　禆將軍
為先登破張繡軍(魏志李通字丈逺以游俠聞于江汝/之間属連嵗大饑通傾家□濟與士)
(分糟糠建安初通舉衆詣太祖于許太祖/討張繡通為先登大破張繡軍拜禆將軍)
　軍府官属
　　掾屬(正曰掾副曰属/)　(沿革各見諸將軍本門/)
處士年少(後漢竇憲為車騎將軍辟崔駰為掾憲府貴/重掾属三十人皆故刺史二千石唯駰以處)
(士年少㩴在其間其/寮佐故事如太尉)清白方正(東觀漢記呉良以清白/方正稱驃騎東平王蒼)
(辟為西曹掾數諌正蒼/多善䇿蒼上表薦良)義士(朱暉字文季驃騎將軍東/平王蒼辟為掾正月朔旦)
(蒼當入賀故事少府給璧是時陰就為府卿貴驕吏傲/不奉法蒼坐朝堂漏且盡而求璧不可得頋謂掾属曰)
(若之何暉望見少府主簿持璧即徃紿之曰我數聞璧/而未嘗見試請觀之主簿以授暉暉頋召令吏奉之主)
(簿大驚遽以白就就曰朱掾義士勿復求更以他璧朝/蒼既罷召暉謂曰属者掾自視孰與藺相如帝聞壯之)
(及帝幸長安欲嚴宿/衛故以暉為衛士)馬氏五常白眉最良(蜀志馬良字/李常為將軍)
(掾後使呉良謂亮曰今衘國命恊穆二家幸為良介子/孫將軍亮曰君試自為文良即為草曰寡君遣掾馬良)
(通聘繼好以紹昆吾豕韋之勲竒人吉士荆楚之令鮮/于造次之華而有克終之羙願降心存納以慰將命權)
(敬待之良兄弟五人並有才名鄉里為之諺曰馬氏五/常白眉最良良眉中有白毛故以稱之先主稱尊號良)
(為侍/中)後進領袖有裴秀(王隠晉書裴秀字季彦少好學/有風采能著文章大將軍曹爽)
(精取掾属辟秀為掾官至司空始秀年十餘嵗叔父㣲/有名賔客詣徽出則過秀時人謡曰後進領袖有裴秀)
但如卿自中吾吏(唐彬字儒宗累遷别駕奉使詣相府/計事僚佐薦為掾属大將軍問其參)
(軍孔顥顥忌其能不答陳騫曰彬之為人勝騫甚逺相/國笑曰但如卿自中吾吏何論于勝辟彬為鎧曹轉騎)
(兵/掾)有重名(晋中興書王坦之字文度弱冠/有重名撫軍㑹稽王辟以為掾)以朗寤稱(晋/諸)
(公讃温美字長卿少以朗寤稱初鎮軍大/將軍齊王攸辟以為掾其後遷太子洗馬)清通簡要(晋/陽)
(秋裴楷與王戎俱為太祖將軍掾太祖問鍾㑹對曰裴/楷清通王戎簡要晋興山濤和嶠王濟等並以盛名居)
(顯/位)鷹鸇之爪(殷氏家傳泰字子平為太皇車騎掾委以/書記上歎曰非唯秋兎之毫乃是鷹鸇之)
(爪/)問祖考而識其父(魏畧令狐邵在武安毛城中㑹太/祖攻破鄴遂圍毛城破邵等軰十)
(餘人皆當斬太祖閲見之疑其衣冠也/問祖考而識其父乃觧放署軍謀掾)並除幕府(前漢/書王)
(鳯為大將軍秉政蕭/育朱博並除幕府属)高才博通清浮樂道(東觀漢記杜/撫字叙和髙)
(才博通清淨樂道舉動以禮驃騎將軍/東平王蒼辟撫署西曹属深加敬異)言鍾㑹取艾不
足自行(魏志邵悌字元伯辟大將軍文王西曺属初文/王欲遣鍾㑹伐蜀悌求見曰今遣鍾㑹率十餘)
(萬衆伐蜀愚謂㑹單身無重任不若使餘人行及㑹白/鄧艾不軌文王將自西悌復曰鍾㑹所統五六倍于鄧)
(艾但勅㑹取/艾不足自行)風情都雅過于所聞(晋書庾亮隨父在㑹/稽嶷然自守時人皆)
(憚其方正儼然莫敢見之元帝為鎮東時聞其名/辟西曺掾及引見風清都稚過于所聞甚噐重之)
　　祭酒(後漢建安三年曹/公還許初置此官)
召見論天下事(魏志郭嘉字奉孝時潁川戲志才籌畫/士也太祖甚噐之早卒太祖與茍彧書)
(曰自志才亡後莫可與計事者汝潁固多竒士誰可以/繼之彧薦嘉召見論天下事太祖曰使孤成大業者必)
(此人也嘉出亦喜曰真吾/主也表為司空軍諮祭酒)幸宅同乘(晋書紀瞻字思逺/元帝為安東將軍)
(引為軍諮祭酒轉鎮東長史/帝親幸瞻宅與之同乘而歸)懼法而至(東觀漢記東平/王蒼為驃騎將)
(軍開東閤迎名士與參政事鴈門鄒恁隐居教授辟祭/酒甚見禮敬後朝㑹漢明戲之曰先帝徴君不來驃騎)
(辟君而來何也恁曰先帝秉德以惠下臣可/得以禮進退驃騎執法御下臣懼法而至)
　　功曹
收葬鍾㑹(漢晋春秋向雄字茂伯為鎮西將/軍鍾㑹功曹及㑹誅雄收而葬)多才藝(晋/中)
(興書羅企生少多才藝殷/仲堪鎮江陵以為府功曹)清介(王述素清介康帝為/驃騎將軍收為功曹)新
婦(㐮陽耆舊傳山簡以習嘏才博有文章為征南功曹/舉大綱而已不拘文法時人號曰新婦簡益噐之)
妙選(嵇喜字公穆晋武為撫軍/妙選官属以喜為功曹)
　　主簿
披荆棘定闗中(東觀漢記光武引進馮翼謂公卿曰是/我起兵時主簿為吾披荆棘定闗中)
奏記數十(莘嶠後漢書崔駰為大將軍竇憲府主簿及/憲擊匃奴路中愈多不法前後奏記數十上)
(指功其短長憲不能容稍踈之因察駰高第出為/長岑長駰自以逺去不得意乃還遂終于鄉里)各為
其主(世語楊綜為大將軍曺爽主簿爽將誅及觧印綬/將出綜止之曰公挾主握權舍此以至東市乎不)
(從有司奏綜導爽反宣王曰各/為其主也宥之以為尚書郎)諌法嚴峻(邵氏家傳邵/員字德方為)
(驃騎主簿數諌法/嚴峻主領頗後之)京都三明(晋中興書諸葛恢字道明/弱冠知名元帝為安東將)
(軍召補主簿于時穎川荀闉字道明陳留蔡謨亦字道/明俱有名譽號中興三明時人為歌曰京都三明各有)
(名蔡氏儒/雅荀葛清)噐宇宏深名出我右(何充字次道少有名望/大將軍王敦以震主之)
(權牧羅賢俊辟以為掾轉主簿始充年在童齓伯父謂/之曰我小児時亡伯車騎謂我後當與伯父争名汝今)
(噐字宏深亦/當名出我右)多所規諌(臧榮緒晋書任續字仲元為/㑹稽王驃騎主簿多所規諌)
　　參軍
并參三軍(魏志于禁屯潁陰樂進屯陽翟張遼屯長社/長社諸將任氣多不協使趙儼并參三軍毎)
(事訓諭遂/相親睦)射箭飛書(闗羽圍征南將軍曹仁于樊趙儼/以議郎參仁軍事儼謂諸將曰今)
(賊猶盛我徒卒軍少而仁隔絶不得同力不若前軍偪/圍遣謀通仁使知外救以勵將士然後表裏俱發破賊)
(必矣諸將皆喜便作地道/射箭飛書與仁乃通消息)征南(晉王濬參征南軍/事羊祜深知待之)安東
(王渾參晋文/帝安東軍事)賜爵(荀朂參晋文帝大將/軍軍事賜爵闗内侯)武昌(王戎為建/威將軍引)
(劉􁩿為㕘軍伐呉之役戎使/􁩿與㕘軍羅尚濬江破武昌)似是馬曹(王徽之字子猷/性卓犖不覊為)
(司馬桓温參軍蓬首散𢃄不綜府事又為車騎桓冲騎/兵參軍冲問曰卿署何曹對曰似是馬曹又問管幾馬)
(曰不知馬何由知數又問馬比死多少曰未知生焉知/死嘗從冲行值暴雨徽之下馬排入車中謂曰公豈得)
(獨擅/一車)冠絶當時(顔延之為始興王濬後軍諮/議參軍延之文章冠絶當時)髯參軍(郗/超)
(為大司馬桓温參軍與主簿王珣並為温所重府中語/曰髯參軍短主簿能令公喜能令公怒謝安王坦之嘗)
(詣温論事温令超帳中卧聴之風動/帳開安笑曰郗生可謂入幕之賔也)入幕之賔(上/)龍山
之讌(孟嘉為桓温參軍九月九日讌龍山寮佐畢集有/風至吹嘉帽墮落嘉不之覺温使左右勿言欲觀)
(其舉止嘉良乆如厠温令馭還之命孫盛作文嘲/嘉著嘉坐處嘉還見即答之其文甚美四坐嗟嘆)黄散
(晋以劉隗為鎮北將軍外以討胡實禦王敦也及敦率/衆内向以誅隗為名上疏曰劉隗外託舉義内自封殖)
(奢僣過制乃以黄散為㕘/軍晋魏以來未有此比也)繼老夫(劉𢎞為荆州刺史將/之官辟陶侃為南蠻)
(長史遣先向襄陽討賊破之𢎞既至謂侃曰吾昔為羊/公參軍謂吾其後當居身處今相觀察必繼老夫矣侃)
(後果為荆州刺史羊/公祜也嘗為荆州)其後當居身處(上/)畏不敢辭(晋中/興書)
(郭璞為尚書郎大將軍王敦以/璞有術取為參軍璞畏不敢辭)不問格鬬之罪(中宗為/安東取)
(周訪為參軍在散􁩰中未之識也府進鎮東隨例為㕘/軍時參軍譙國有罪當死吏誤收訪訪自列無罪而吏)
(不察訪窮迫乃身自執木杖奮擊收捕數十人皆披/散訪得逸走歸府自明中宗大驚怒不問格鬬之罪)二
府交命(蘓峻反范汪逃遁西歸時庾亮温嶠屯兵尋陽/咸以衆少賊彊未敢輕進且信使阻絶不相知)
(及經汪過嶠等訪焉汪曰賊政令不一貪暴縱横滅亡/已兆雖强易弱朝廷有倒懸之急宜時進討嶠深納之)
(是日䕶軍平南二府禮命/交至始釋褐參䕶軍軍事)蓬髪飲酒(阮孚咸子也避亂/渡江中宗以為安)
(東參軍蓬髪飲酒/不以上務嬰心)盛徳絶倫郗景興(郗超字景興少卓/犖不覊有曠世之)
(度倜儻高雋籠盖當時時人為之語曰揚州獨歩王文/度盛徳絶倫郗景興交遊士林每存勝技又精于理義)
(大司馬桓温/取為參軍)才幹堪任當今之良噐(薛兼為軍祭酒言/于中宗曰臣邑人)
(張闉才幹堪任當今之良噐願垂引納/以綜朝事中宗即召闉為安東參軍)智度沈邃言必
有中(李𦙍容貌簡素頽然若不足者而智度沈邃言必/有中髙祖為大將軍時𦙍再參軍事上信重之)
雖參軍其實帥(魏志曹休劉備遣將吴蘭屯下辨太祖/遣曹洪征之以休參洪軍事太祖謂休)
(曰汝雖參軍其實帥也/洪聞此令常委事于休)豈徒明於軍計又善處人父子
之間(太祖征馬超文帝留守使程昱參軍事田銀蘓伯/等反河間遣將軍賈信討之賊有千餘人請降議)
(者皆以為宜如舊法昱曰請降之意臣以為不可誅也/縱誅之宜先啟聞衆議曰軍事有専無請昱不答文帝)
(起入特引見昱昱曰凡専命者謂有臨時之急呼吸之/間者耳今計賊制在賈信之手無朝夕之變故老臣)
(不願將軍行之也文帝曰君慮之善即白太祖太祖果/不誅太祖還聞之甚悅謂昱曰君豈徒明于軍計又善)
(處人父/子之間)負氣傲俗(宋書王瞻字明逺一字叔鸞負氣傲/俗好貶裁人物仕宋為主府參軍嘗)
(詣劉彦節直登榻曰君侯是公孫僕是公子引/滿促膝唯余二人彦節外跡雖酧之意甚不悦)身被重
創(沈攸之新亭之戰身被重/創事畢為太尉行參軍)不敬府主(孫楚才藻卓絶/爽邁不羣多所)
(陵傲缺卿曲之譽年四十餘始參鎮東軍事後遷著作/郎復參石苞驃騎軍事楚既負其才氣頗侮易于苞初)
(至長揖曰天子命我參卿軍事因此嫌隙初㕘/軍不敬府主楚既輕苞遂制施敬自楚始也)人倫師
表(蔡興宗為郢州舉沈約為安西外兵參軍兼記室興/宗嘗謂諸子曰沈記室人倫師表冝善師之及為荆)
(州約又為/征西記室)隨問酬辯(沈約宋書謝晦初為孟昶建威府/中兵參軍昶死武帝問劉穆之孟)
(昶軍誰堪入府穆之舉晦即命為太尉㕘軍武帝嘗決/獄其旦刑獄參軍有疾以晦代之相府多事獄繫殷積)
(晦隨問酬辯對答一無違忤/武帝嘉之即署刑獄賊曹)我府四字(宗越隨柳元景/侵魏領馬幢隊)
(𨽻柳元怙有戰功還補後軍參軍督䕶隨王誕戲之曰/汝何人遂得我府四字越荅曰佛貍未死何為不得諮)
(議參軍/誕大笑)割鵝炙(齊劉璡為武陵王征虜參軍王與寮佐/飲酒自割鵝炙璡曰應刄落俎是膳夫)
(之事殿下親執鸞刀下官未敢安席因起請進璡兄瓛/嘗夜隔壁呼璡璡不答下床著衣立然後應瓛怪其乆)
(璡曰向来𢃄未/竟其立操如此)專主文翰(梁史武帝霸府初開以任昉/為驃騎參軍記室專主文翰)
(初武帝與昉遇竟陵王西邸従容謂昉曰我登三府當/以卿為記室昉亦戲帝曰我若登三事當以卿為騎兵)
(以帝善騎也至是/引昉符昔言焉)訪問遺㤀(劉杳博綜羣書梁天監中/為豫章王行參軍沈約任)
(昉以下每有遺/㤀皆訪問焉)風儀方嵇康(伏曼容字公儀遷驃騎將/軍宋明帝好周易嘗集羣)
(臣于清署殿講詔曼容執經曼容素有風儀帝/嘗以方嵇康使呉人陸探㣲畫嵇康像以賜之)東南豪
士(沈警字世聞惇篤有行業後將軍謝安命為參軍甚/相敬重警東南豪士不樂就職安固留不止乃謂沈)
(參軍卿有獨善之志不亦高乎警曰使君以道御物前/所以懐徳而至既無用佐時故遂飲啄之願爾還家積)
(載以素/自娱焉)西山朝來致有爽氣(世説王子猷作桓公車騎/參軍桓謂王曰卿在府乆)
(比當相料理初不答直高視以手/板拄頰云西山朝來致有爽氣)作蠻語(郝隆為桓公/南蠻參軍三)
(月三日作詩不能者罰酒三升隆初不能受罰既飲攬/筆便作其一句云娵隅躍清池桓問娵隅是何語答曰)
(蠻名魚為娵隅桓公曰作詩何以蠻語隆答曰/千里投公始得為蠻府參軍那得不作蠻語)毎言輙
盡(俗説諸葛亮與軍師長史參軍掾属教曰任重才輕/固多闕漏前參軍董幼宰每言輙盡數有諌言雖資)
(性鄙薄不能悉納幼宰參署七年事有不至至/于十反來相啓告茍有忠於國亮可少過矣)扶直繩
違(孫綽為功駮參軍駮事牋曰綱紀居管轄之任以純/司外内駮議彈射誠無所拘然亦以獻可替否扶直)
(繩違/而已)在北曰狐在南曰貉(後秦説姚㐮遣參軍薛瓉使/桓温温以胡戲瓉瓉曰在北)
(曰狐在南曰/貉何所問也)體中癡黠各半(文章志顧愷之字長康博/學有文章性遲鈍為桓温)
(參軍甚𬒳親近温嘗語人曰愷之體/中有癡黠各半合而論之只得平爾)
　　記室
腹心之任(魏志太祖以陳琳阮瑀管記室軍國書檄多/琳瑀所作于時鍾㑹以中郎在大將軍府管)
(記室事為腹心之/任時人謂之子房)報答書記(典畧阮瑀字元瑜曹洪聞/其有才既使報答書記瑀)
(不肯榜笞瑀終不至洪以語曹公公知其無病使人呼/瑀瑀惶怖放杖詣門公見之謂曰卿不肯為洪且為我)
(作之瑀曰諾/遽任記室)専主文翰(見參/軍門)以稱職見知(晋書孔衍字/舒元元帝引)
(為安東參軍専掌記室書令/殷積而衍每以稱職見知)昆季總文房之職(南史梁/建安王)
(為雍州刺史表求管記以江革為征北記室參軍與弟/觀少長共居不忍離别苦求同行以觀為征北行參軍)
(兼記室時呉興沈約樂安任昉與革書云比聞雍府妙/選英才文房之職總卿昆季可謂馭二龍於長途聘騏)
(驥於千里途/次江夏觀卒)馭二龍於長途(上/)
　　從事中郎
遺二婢(晋書祖納字士言最有操行能清言文義可觀/性至孝少孤貧常自炊㸑以養母平北將軍王)
(敦聞之遣其二婢辟為從事中郎有戲之曰/奴價倍婢納曰百里奚何必輕  五羖皮耶)才噐雋秀
(晋中興書謝萬少而才噐雋秀太/宗聞其名取萬為撫軍從事中郎)方直儒雅(王隠晋書/嵇紹方直)
(儒雅為衛將/軍從事中郎)志越其疇(三輔决録鄭達字文信累辟不/就大將軍何進表為從事中郎)
(録曰文信超/然志越其疇)
　　舍人
漢書爰盎為將軍吕禄舍人
壯勇(前漢田叔字子仁以/壯勇為衛將軍舍人)
　　令史
占對閒雅聲氣如流(典畧邉譲字文禮大將軍何進聞/其名欲以禮辟恐不肯來乃使以)
(軍事召之到署令史進以禮見之譲占對/閒雅聲氣如流時坐客百數皆高慕之)
　
　職官分紀卷三十三
欽定四庫全書
　職官分紀卷三十四
　　　　　　　　　　　　宋　孫逢吉　撰
　　雜號將軍
後漢百官志明帝初置度遼將軍以衛南單于衆新降
有二心者後數有不安遂置為常守(應劭漢官儀曰度/遼將軍孝武帝初)
(用范明友明帝十八年行度遼將軍事安帝元初元年/置員銀印青綬秩二千石長史司馬六百石東觀書曰)
(司馬/二人)
晉職官志驍騎將軍遊擊將軍並漢雜號將軍也魏置
為中軍及晉以領䕶左右衛驍騎遊擊為六軍
宋百官志漢末奮威將軍晉江右伏波輔國將軍並加
大而儀同三司
沈約宋書吳置輔吳將軍班亞三司
南齊百官志冠軍輔國寧朔寧遠龍驤凡諸小號亦有
置府者驍騎遊擊晉世以來謂領䕶至驍遊為六軍積
射彊弩殿中員外殿中武衛將軍謂之西省鎮蠻安遠
䕶軍晉世雜號多為郡領之
隋百官志梁天監初武帝命更加釐定於是有司奏置
一百二十五號將軍以鎮衛驃騎車騎為二十四班(内/外)
(通/用)四征(東西南北/止施外)四中(軍衛撫䕶/止施内)為二十三班八鎮(東/南)
(西北止施在外左/右前後止施在内)為二十二班八安(同/上)為二十一班四
平(東南/西北)四翊(左右/前後)為二十班凡三十五號為一品是為
重號將軍忠武軍師為十九班武臣爪牙龍騎雲麾為
十八班(代舊前後左/右四將軍)鎮兵翊師宣惠宣毅為十七班(代/舊)
(四中/郎)十號為一品智威仁威勇威信威嚴威為十六班
(代舊/征虜)智武仁武勇武信武嚴武為十五班(代舊/冠軍)十號為
一品所謂五徳將軍者也輕車征遠鎮朔武旅貞毅為
十班(代舊輔國凡將軍加大者唯至貞毅而已通進一/階優者方得比加位從八凡督府置長史司馬諮)
(議諸曹有錄事記室等卜八曹天監七年/更置中錄事中記室巾直兵㕘軍各一人)寧逺明逺威逺
電耀威耀為十三班(代舊/寧朔)十號為一品武威武騎武猛
壯武飈武為十二班電威馳鋭近鋒羽騎突騎為十一
班號為一品折衝冠武和戎安壘猛烈為十班掃狄雄
信掃虜武鋭摧鋒為九班十號為一品畧遠貞威決勝
開遠光野為八班厲鋒輕鋭討狄蕩虜蕩夷為七班十
號為一品武毅鐵騎樓船宣猛樹功為六班克狄平虜
討夷平狄威戎為五班十號為一品伏波雄㦸長劔衝
寇雕騎為四班佽飛安夷克戎綏狄威虜為三班十號
為一品前鋒武毅開邊招遠金威為二班綏虜蕩㓂殄
虜横野馳射為一班十號為一品凡十品二十四班亦
以班多為貴其制品十取其盈數班二十四以法氣序
制簿悉以大號居後以為選法自小遷大也前史所記
以位得從公故將軍之名次于台槐之下至是備其班
品叙于百司之外其不登二品應須軍號有牙門(代舊/建威)
為八班候騎(代舊/振威)熊渠(代舊/振武)為七班中監(代舊/奮威)典戎(代/舊)
(奮/武)為六班戈船(代舊/揚威)繡衣(代舊/揚武)為五班執訊(代舊/廣威)行陣
(代舊/廣武)為四班鷹揚為三班陵江為二班偏將軍禆將軍
為一班凡十四號别為公班以象八風所施甚輕又有
武安鎮遠雄義(擬車/騎)為二十四班四撫(東南西北/為四征)為二
十三班四寧(東西南北/擬四征)為二十二班四威(東西南北/擬四安)為
二十一班四綏(東西南北/擬四平)為二十班凡十九號為一品
安遠安邊(擬忠武/軍師)為十九班輔義安沙衛海撫河(擬武/臣等)
(四/號)為十八班平遠撫朔寧沙航海(擬鎮兵為/等四號)十七班凡
十號為一品翊海朔野拓遠威河龍幕(擬智威/等五號)為十六
班威隴安漠綏邊寧㓂梯山(擬智武/等五號)為十五班凡十號
為一品寧境綏河明信明義威漠(擬輕車/等五號)為十四班安
隴向義宣節振朔候律(擬寧遠/等五號)為十三班凡十號為一
品平㓂定遠陵海寧隴振漠(擬武威/等五號)為十二班馳義横
朔明節執信懷徳(擬電威/等五號)為十一班凡十號為一品撫
邊定隴綏關立信奉義(擬折衝/等五號)為十班綏隴寧邊定朔
立節懷威(擬掃狄/等五號)為九班十號為一品懷關靜朔掃㓂
寧河安朔(擬畧遠/等五號)為八班揚化超隴執義來化度嶂(擬/厲)
(鋒等/五號)為七班凡十號為一品平河振隴雄邊横沙寧關
(擬武毅/等五號)為六班懷信宣義𢎞節浮遼鑿空(擬克狄/等五號)為五班
凡十號為一品横海欵塞歸義陵河明信(擬伏波/等五號)為四
班奉忠守義𢎞信仰化立義(擬佽飛/等五號)為三班凡十號為
一品綏方奉正承化浮海度河(擬先鋒/等五號)為二班懷義奉
信歸誠懷澤仗義(擬綏虜/等五號)為一班凡十號為一品大凡
一百九號將軍亦為十品二十四班正施於外國及大
通三年有司奏自天監七年改定將軍之名有因有革
普通六年又置百號將軍更加刋正雜號之中微有異
同大通二年奏移寧遠班中明威將軍進輕車班中以
輕車班中征遠度入寧遠班中又置安遠將軍代真武
宣遠代明烈其戎夷之號亦加附擬選序則依此承用
遂以定制轉則進一班黜則退一班班即階也同班以
優劣為前後有鎮衛驃騎車騎同班四中四征同班八
鎮同班八安同班四平四翊同班中武軍師同班武臣
爪牙龍騎雲麾冠軍同班鎮兵翊師宣惠宣毅四將軍
東南西北四中郎將同班智威仁威勇威信威嚴威同
班智武仁武勇武信武嚴武同班謂為五徳將軍輕車
振朔武旅貞毅明威同班寧遠安遠振遠宣遠同班威
雄威猛威烈威振威信威勝威畧威風威力威光同班
武猛武畧武勝武力武毅武健武烈武威武鋭武勇同
班猛毅猛烈猛威猛鋭猛震猛進猛智猛威猛勝猛駿
同班壯武壯勇壯烈壯猛壯鋭壯盛壯毅壯志壯意壯
力同班驍雄驍桀驍猛驍烈驍武驍勇驍鋭驍名驍勝
驍迅同班雄猛雄威雄明雄烈雄信雄武雄勇雄毅雄
壯雄健同班忠勇忠烈忠猛忠鋭忠壯忠毅忠捍忠信
忠義忠勝同班明智明畧明遠明勇明烈明威明勝明
進明鋭明毅同班光烈光明光英光遠光勝光鋭光命
光勇光戎光野同班飈勇飈猛飈烈飈鋭飈奇飈決飈
起飈畧飈勝飈出同班龍驤武視雲旗風烈電威雷音
馳鋭追鋭羽騎突騎同班折衝武毅和戎安壘超猛英果
掃虜掃狄武鋭摧鋒同班開遠畧遠真威決勝清野堅
鋭輕鋭拔山雲勇振旅同班超武鐵騎樓船宣猛樹功
克狄平虜稜威昭威威戎同班伏波雄㦸長劒衝寇雕
騎佽飛勇騎破敵威敵威虜同班前鋒武毅開邊招遠
金威破陣蕩㓂殄虜横野馳射同班牙門期門同班候
騎熊渠同班中堅典式同班執訊行陣同班伏武懷奇
同班偏裨將軍同班凡二百四十號為四十四班又雍
州置寧蠻校尉廣州置平越中郎將北涼南秦置西戎
校尉南秦梁州置平戎校尉寧州置鎮蠻校尉西陽南
新蔡晉熙廬江等郡置鎮蠻䕶軍武陵郡置安遠䕶軍
巴陵郡置度支校尉皆立府隨府主號輕重而不為定
其將軍施於外國者雄義鎮遠武安同班擬鎮衛等三
號四撫同班擬四征四威同班擬忠武等號撫河衛海
安沙輔義同班擬武臣等號航海寧沙輔朔平遠同班
擬鎮兵等號龍幕威河和戎招遠朔野翊海同班擬智
威等號梯山寧㓂綏邊安漠威隴五號同班擬智武等
號威漠明義昭信綏河寧境同班擬輕車等號候律振
朔宣節向義安隴同班擬寧遠等號振漠寧隴陵海安
遠平㓂同班擬威雄等號懷徳執信明節横朔馳義同
班擬武猛等號安朔寧河掃寇靜朔懷關同班擬驍雄
等號度障奉化康義超隴揚化同班擬猛烈等號寧關
横沙雄邊振隴平河同班擬忠勇等號鑿空浮遼𢎞節
宣義懷信同班擬明智等號明信陵河歸義欵塞捍海
同班擬光烈等號立義仰化𢎞信守義奉忠同班擬飈
勇等號奉誠立誠建誠顯誠義誠同班擬龍驤等號尉遼
寧渤綏嶺威塞通候同班擬折衝等號掃荒明英遠勝
鋭命勇戎野等十光飈勇烈猛鋭奇決起勝畧出等十
飈將軍平鉞中郎(廣梁南秦南梁/寧等州小府)西戎平戎鎮蠻三校
尉等擬官一百四號品第六(並千/石)龍驤武視雲旂風烈
電威雷音馳鋭追鋭羽騎突騎折衝冠武和戎安壘超
猛英果掃虜掃狄武鋭摧鋒開遠畧遠貞威決勝清野
堅鋭輕車拔山雲勇振旅等將擬官三十號品第七(並/六)
(百/石)超武鐵騎樓船宣猛樹功克狄平虜稜威戎昭威戎
伏波雄㦸長劔衝寇雕騎佽飛勇騎破敵克敵威虜等
將軍鎮蠻䕶軍(西陽南新蔡晉熙廬江郡小府鎮蠻安/遠䕶軍度支校尉隨府主號輕重若单)
(作則減太守内史相一階/若有將軍減將軍一階)安遠䕶軍度支校尉(巴陵/郡丞)等
擬官二十三號品第八(並六/百石)前鋒武毅開邊招遠金威
破陣蕩㓂殄虜横野馳射等將軍擬官十號品第九(並/四)
(百/石)諸將軍起自六品以下板則無秩其雖除不領兵領
兵不滿百人拜除此官而為州郡縣者皆依本條減秩
石(二千石減為千石千石減為六百石自四/百不降而無秩其州郡縣自各依本秩論)凡板將軍
皆降除一品諸依此減降品秩後齊中鎮撫軍將軍(二/將)
(軍武職罷/任者為之)領軍䕶軍翊軍將(從二/品)冠軍領左右武衛輔
國龍驤(從三/品)鎮遠安遠武騎雲騎驍騎游擊建忠建節
(四/品)中堅中壘左前右後振威奮武直閤(從四/品)廣徳𢎞義
折衝制勝(五/品)伏波陵江輕車樓船(從五/品)勁武昭勇明威
顯信(六/品)度遼横海踰岷越障(從六/品)戎昭武毅積武積射
雄烈恢猛(七/品)揚麾曜鋒彊弩蕩邊開域(從七/品)靜漠綏戎
殿中平越殄夷(八/品)飛騎隼擊武牙武奮員外(從八/品)清野
横野(九/品)偏裨(從九/品)後周中鎮撫等將軍八命冠軍輔國
七命鎮遠建忠正六命中堅寧朔正八命寧遠揚烈八
命伏波輕車正七命宣威明威七命襄威厲威正六命
威烈討㓂正八命蕩㓂蕩難八命殄㓂殄難正七命掃
㓂掃難七命曠野横野正六命武威武牙一命(後周中/鎮撫等)
(八命至武牙一命/其詳載在盧辯傳)隋高祖採後周之制六品以下置翊
軍等四十三號將軍品凡十六等為散號將軍以加汎
授翊軍翊師四征(東西/南北)三將軍(内鎮/撫)為正六品四平(東/西)
(南/北)四將軍(前後/左右)冠軍輔國為從六品鎮遠安遠建威寧
朔為正七品寧遠鎮威伏波輕車為從七品宣威明威
襄威厲威為正八品威戎討㓂盪㓂盪難為從八品殄
㓂殄難掃㓂掃難為正九品曠野横野偏裨為從九品
　　輔國將軍
王隠晉書王濬為輔國大將軍
送皷蓋(晉王導為輔國大將軍上牋曰昔魏武達政之/主也荀文若功臣之最也封不過亭侯倉舒愛)
(子之寵贈不過别部司馬以此格萬物得不局跡乎今/者臨郡不問賢愚豪賤皆加重號輒有皷蓋時有不得)
(者或為耻辱天官混雜朝望頹毁導忝荷重任不能崇/浚山海而開創亂源饕竊名位取紊彛典謹送皷蓋加)
(崇之物請從導始庻令/雅俗區别羣望無惑)開府(羊秀贈輔國大/將軍開府儀同)百褌(梁吉/土膽)
(少時常于南蠻國中擲博無褌褰露為儕輩所侮及平/魯休烈軍得絹三萬疋仍作百褌其外並賜軍士不以)
(入室以軍功除輔/國將軍步兵校尉)
　　冠軍將軍
卿子(史記楚義帝以宋/義為卿子冠軍)功冠三軍(前漢武帝以霍去病/征匈奴功冠三軍封)
(冠軍/侯)揮劔截蛟(鄧遐為冠軍將軍勇力絶人氣蓋當時/時人方之樊噲數從桓温征伐襄陽城)
(北沔水中有蛟常為人害遐遽拔劔入/水蛟龍繞其足遐揮劔截蛟數段而出)威畧之聲著于
方外(晉起居注武帝泰始七年議郎胡奮開爽忠亮有/文武材幹歴位外内明于戎事威畧之聲著于方)
(外以為冠/軍將軍)與卿盡布衣之適(齊書劉悛嘗從駕登蔣山/上數嘆曰貧賤之交不可)
(忘糟糠之妻不下堂顧謂俊曰此況卿也言世冨貴好/改其素情吾雖有四海今日與卿盡布衣之適悛起謝)
(拜為冠/軍將軍)奏課聯最(梁任昉齊竟陵文宣王以/奏課聯最號為冠軍將軍)
　　遊擊將軍
漢書太初元年蘓建韓說皆為之
不喜得遼東喜得卿(唐書太宗征遼東薛仁貴應募從/行仁貴自恃驍勇欲立奇功乃異)
(其服色著白衣握㦸腰鞬張弓大呼先入所向無前賊/盡披靡却走大軍乘之賊乃大潰太宗遙望見之遣馳)
(問先鋒白衣者為誰特引見擢授遊擊將軍及軍還太/宗謂曰朕舊將皆老不堪授閫外之寄毎欲抽擢驍雄)
(莫如卿者朕不喜/得遼東喜得卿也)攻彭寵(袁宏漢記建武二年以鄧隆/為遊擊將軍陰助朱浮軍以)
(攻彭/寵)領兵未欲出(山濤啟事遊擊將軍諸葛沖精果有/武擬補兖州詔荅曰沖領兵未欲出)
(之/)
　　龍驤將軍
白衣領職(晉陶侃為龍驤將軍擊杜弢破之遣㕘軍王/貢告捷于王敦貢還至竟陵矯侃命以杜曽)
(為前鋒大督䕶擊賊王沖斬之悉降其衆侃召曽不到/貢又恐矯命獲罪與曽舉兵反擊侃賊鉤侃所乘艦侃)
(窘走入小船僅而獲免坐是免官王敦表侃以白衣/領職侃復進軍擊杜弢大破之王敦於是奏復侃官)山
南之事一以委卿(晉載記苻堅入宼以姚萇為龍驤將軍/益梁州諸軍事謂萇曰朕本以龍驤)
(建業龍驤之號未曽假人今特以相授山南之事一以/委卿堅左將軍竇衝進曰王者無戲言此不祥之徴也)
(惟陛下察/之堅黙然)童謠(羊祜别傳先時吳有童謠曰阿童復阿/童銜刀浮渡江不畏岸上獸但畏水中)
(龍祜聞之曰此必水軍有力即表王璿/為龍驤將軍謀伐之璿小字阿童也)夢天神(車頻秦/書苻堅)
(與苻健西入關堅時年十二未有軍號健夢/天神遣使者朱衣赤冠拜堅為龍驤將軍)
　　驍騎將軍
匈奴不入界(前漢李廣為驍騎將軍在北平郡匈/奴號曰漢飛將軍避之數嵗不入界)飛將
(上/)攻中山(東觀漢記光武以劉植/為驍騎將軍攻中山)擊涿郡(建武九年以/劉喜為驍騎)
(將軍擊/涿郡)與計事(魏志董卓立獻帝表太祖為驍/騎將軍與計事太祖乃變姓)黄鬚(魏/畧)
(任城威王彰性湧而鬚黄為驍騎將軍北出塞為㓂所/要彰獨與麾下數百騎突湧太祖聞之曰我黄鬚兒真)
(可用也及劉備使劉封挑戰太祖罵曰賣履舍/兒長使假子拒汝公乎待呼我黄鬚來令擊之)重登禮
閣兼掌六軍(齊書江斆為侍中轉都官尚書領驍騎將/軍王晏啟武帝曰江斆今重登禮閣兼掌)
(六軍慈渥所覃實有優忝但語其事任殆同閒輩天㫖/既欲升其名位愚謂以侍中領驍騎望實清顕殆有殊)
(納言上曰斆常啟吾為其鼻中惡今既/以何𦙍王瑩還門下故有此回換爾)
　　建威將軍
攻洛陽(東觀漢記光武以耿弇/為建威將軍從攻洛陽)破吕範(魏志賈逵黄初/中破吕範於洞)
(浦加建/威將軍)
　　奮威將軍
儀比三司(魏志吕布殺董卓王允以布/為奮威將軍假節儀比三司)説袁紹(沮授少/有大志)
(説袁紹紹表為奮/威將軍沮音俎)誓江(晉元帝既拓定江南乃以祖逖/為奮威將軍豫州刺史逖度江)
(中流擊楫而誓曰祖逖不能/清中原而復濟者有如大江)
　　振威將軍
伐蜀有功(魏志牽招字子經次子𢎞任毅/有父風伐蜀有功為振威將軍)
　　振武將軍
乘長風破萬里浪(宋史宗慤年少時叔父少文問其所/志慤曰願乘長風破萬里浪後為振)
(武將/軍)曵牛尾却行數步(三十國春秋振武將軍劉陽驍/猛甚有勇力曵牛尾却行數步)
　　奮武將軍
討平豫章賊(吳志賀齊豫章東部民彭材李玉王海等/起為賊亂衆萬餘人齊討平之誅其首惡)
(餘皆降復揀其精健為兵/次為縣户遷奮武將軍)
　　揚威將軍
臧霸止張遼(魏志臧覇從太祖討孫權於濡須口與張/遼為前鋒行遇霖雨大軍先及水遂長賊)
(船稍進將士皆不安遼欲去霸止之曰公明於利鈍寧/肯捐吾等邪明日果有令遼至以語太祖太祖喜之拜)
(為揚威/將軍)
　　建武將軍
姿才容觀(蜀志劉封傳文帝善孟達/姿才容觀以為建武將軍)
　　伏波將軍
東觀漢記光武以馬援為伏波將軍
王隠晉書武帝以孫秀為伏波將軍
環濟要畧伏波者船涉江海欲使波浪伏息也
伐南越(前漢武帝以路博徳/為伏波將軍伐南越)出入卧内(魏志夏侯惇為/伏波將軍領河)
(南尹使得以便宜從事太祖常與同載/特見親重出入卧内諸將莫得比也)矍鑠(後漢馬援/少有大志)
(交趾女子徵側徵貳反升援伏波將軍南擊交趾斬徵/側徵貳傳首洛陽振旅還京師後武威將軍劉尚擊武)
(陵五溪蠻夷深入軍没援因復請行時年六十二帝愍/其老未許之援自請曰臣尚能被甲上馬帝令試之援)
(據鞍顧眄以示可用帝/笑曰矍鑠哉是翁也)
　　虎威將軍
假節鎮江陵(吳志朱然從孫權討關羽别與潘璋到臨/沮禽羽選昭武將軍虎威將軍吕䝉病篤)
(權問曰卿如不起誰可代者䝉對曰朱然膽/守有餘愚以為可任䝉卒權假然節鎮江陵)使卿門世
不乏(齊書柳世隆元景弟子也出為虎威將軍上庸太/守帝謂元景曰卿昔以虎威之號為隨郡今復以)
(授世隆使卿門/世不乏公也)才任大將(魏于禁字文則將軍王朗異/之薦禁材任大將軍太祖召)
(見與語拜軍司馬/後拜虎威將軍)
　　破虜將軍
持節(後漢更始遣光武以破虜將/軍行大司馬事持節北渡河)不與諸將爭功(魏志/李典)
(字夢成為破虜將軍好學問貴儒雅不與諸將/爭功敬賢士大夫恂恂若不及軍中稱其長者)
　　揚武將軍
發四郡兵擊李憲(後漢馬成以揚武將軍發㑹稽丹陽/九江六安四郡兵擊李憲進圍憲於)
(舒令諸軍各深溝高壘憲數挑戰成堅壁不出嵗/餘至六年春城中食盡乃攻之遂屠舒斬李憲)
　　征虜將軍
憂國奉公(東觀漢記祭遵為征虜將軍亷潔奉公光/武歎曰安得憂國奉公如祭征虜者乎)醉
罷(魏志太祖以臨菑侯植行征虜將軍欲遣/叔曹仁呼有所勅戒而植醉於是罷之)金紫將軍
(沈約宋書征虜將/軍世號金紫將軍)
　　輔漢將軍
後漢光武以鄧奉為輔漢將軍
　　厲威將軍
魏志太祖征荆州還留滿寵行厲威將軍(按滿寵傳行/奮威將軍)
　　盪魏將軍
取船備害(吴志吕據太元元年大風江水溢流漸淹城/門權使視水獨見據使人取大船以備害權)
(喜之拜盪/魏將軍)
　　盪㓂將軍
慷慨壯烈士人貴之(蜀志張嶷自越巂徵詣成都夷民/戀慕扶轂泣涕過旄牛邑邑君襁)
(負來迎及追尋至蜀郡界其督相率隨嶷朝貢者百/餘人嶷至拜盪㓂將軍慷慨壯烈士人咸多貴之)
　　鷹揚將軍
假赤幢皷吹(晉郭奕咸寧初遷雍州刺史鷹/揚將軍尋假赤幢曲葢皷吹)
　　牙門將軍
數有戰功(蜀志魏延以部曲將隨先主/入蜀數冇戰功遷牙門將軍)
　　破羌將軍
與將士同君(後漢段紀明為破羌將軍行軍仁愛士卒/疾病者親自瞻省為裹創在邊十餘年未)
(嘗一日蓐寢與將士/同苦故皆樂為死戰)
　　材官將軍
屯馬邑(前漢武帝以李息為/材官將軍屯馬邑)
　　折衝將軍
魏志太祖以樂進為折衝將軍
　　虎牙將軍
伐匈奴(前漢宣帝以雲中守田/順為虎牙將軍伐匈奴)從平河北(後漢葢延長/八尺與吴漢)
(同歸光武從平河北光/武即位拜虎牙將軍)
　　戈船將軍
置戈船下(漢書歸義侯越嚴為戈船將軍越人於水中/負人船又有蛟龍為害故置戈於船下因以)
(為/名)
　　度遼將軍
匈奴懷其恩信(後漢耿秉建初元年拜度遼將軍視事/七年匈奴懷其恩信匈奴聞秉卒舉國)
(號哭至梨面流血/梨即𠢐字𠢐割也)無文武之才忝鷹揚之任(陳龜桓帝/時為度遼)
(將軍臨行上疏云臣頑駑之器無鉛刀一割之用臣聞/三辰不軌擢士為相蠻夷不恭拔卒為將臣無文武之)
(材而忝鷹揚之任上/慙聖朝下懼素餐)
　　下瀨將軍
下瀨船(前漢武帝紀甲為下瀨將軍下蒼梧甲故越人/歸漢者也瀨湍也吴越謂之瀨中國謂之磧伍)
(子胥書有/下瀨船)
　　横野將軍
與諸將絶席(後漢王常拜横野大將/軍位次與諸將絶席)
　　大樹將軍
獨屏大樹下(後漢諸將論功馮異獨屏大/樹下軍中號曰大樹將軍)
　　漢忠將軍
與諸將絶席(東觀漢記光武於大㑹中指王常謂羣臣/曰此家率下江諸將輔翼漢室心如金石)
(真忠臣也是日以常為漢/忠將軍位次與諸將絶席)
　　討虜將軍
擊賈覽(東漢光武以王霸為/討虜將軍擊賈覽)
　　寧朔將軍
容貌魁壯有雄豪風(北齊書爾朱渾元父買奴容貌/魁壯有雄豪風拜寧朔將軍)
　　建義將軍
攻朱鮪(東觀漢記光武以朱祐/為建義大將軍攻朱鮪)
　　刺姦將軍
後漢光武以軍市令祭遵為刺姦將軍
授以常所持節(東觀漢記岑彭從光武拜為刺姦大/將軍使督察衆營授以常所持節)
　　輔威將軍
東觀漢記光武拜臧宫為輔威將軍
　　揚化將軍
東觀漢記光武拜堅譚為揚化將軍
　　都䕶將軍
累從征伐(魏志曹洪累從征/伐拜都䕶將軍)
　　立義將軍
驍勇(魏志龎徳字令明太祖定漢中徳隨/衆降太祖素聞其驍勇拜立義將軍)
　　中堅將軍
魏志太祖以許禇為中堅將軍又以張遼行中堅將軍
　　討逆將軍
吳志曹公表孫策為討逆將軍封吳侯
　　輔吳將軍
吳志孫權以張昭為輔吳將軍
　　積射將軍
晉太康中立積射積弩營二千五百人並以將軍領之
稱鄧艾之忠(世語積射將軍樊震/對武帝稱鄧艾之忠)詣闕陳停軍之狀(後/周)
(于謹除積射將軍又隨廣陽王元深征鮮于修禮停軍/中山侍中元晏宣言於靈太后曰廣陽王以宗室之重)
(受律専征乃今盤桓不進坐圖非望又有于謹者智畧/過人為其謀主恐非陛下純臣靈太后詔於尚書省門)
(外立牓募能獲謹者許以重賞謹聞之乃謂廣陽曰今/女主臨朝取信讒佞脱不明白殿下素心便恐禍至謹)
(請竦身詣闕歸罪披露心腹元深許之謹遂到牓下曰/吾知此人衆共誌之謹曰我即是也有司以聞靈太后)
(乃引見之大怒謹備述廣陽忠/欵兼陳停軍之狀太后遂捨之)
　　積弩將軍
晉書(見積射/將軍門)
東漢傅俊從世祖破王尋等拜積弩將軍
沈約宋書積弩將軍晉官也
齊職儀積弩將軍品第四銀章青綬武冠綘朝服佩水
蒼玉
　　彊弩將軍
前漢太初二年以路博徳為彊弩將軍神爵二年以許
延壽為之伐匈奴(前漢元狩元年以李阻/為彊弩將軍伐匈奴)
　　殿中將軍
持斧殺牛(𤣥中記漢桓帝時游河上忽有一青牛從河/中出直走盪桓帝邊人皆走太尉何公時為)
(殿中將軍為人勇力輒走往逆之牛見公往乃反走還/河未至河公及牛仍以手抜牛左足以右手持斧破牛)
(頭殺之此青牛/乃萬木精也)用才學士以廣視聴(語林庾公被代王/公先書與郄公曰)
(老賊轉欲漸張殿中將軍舊用才學士以廣視聴而顧/悉内面牆人是欲蔽王之明決欲勒數州之衆以除君)
(側之惡今年立/舉蔑不濟矣)禁省八載不請休息(徐爰宋書申括字/通敏恬淡少懷貞)
(裕志業介然拜殿中將軍禁省八/載不請休息時輩莫之及也)撤去御坐(晉紀瞻見丞/相祭酒門)
　　員外將軍
魏氏官志員外將軍從第八品(隋百官/志同)
　　朱衣直閤
魏志元文景大司農卿康之次子除員外郎冠軍將軍
朱衣直閤
　　直閤將軍
後魏書楊曄性雅厚頗有文學起家奉朝請稍遷直閤
將軍
夢騎五色獅子(蕭子顯齊書王敬則生時胞衣紫色年/長而兩腋下生乳各長數寸夢騎五色)
(獅子明帝即位/擢為直閣將軍)布衣蔬食(齊劉善明直閤將軍魏克青/州善明母在為移置代都善)
(明布衣蔬食哀戚如持/喪明帝毎見為之嘆息)藴藉改名(齊春秋魚復侯子響/為荆州刺史直閤將)
(軍董蠻粗有氣力子響要與同行蠻曰殿下癲如雷敢/相逐耶子響笑曰敢出此語亦復甚癲上聞而不悦曰)
(人名蠻復何容得藴/藉乃改名為仲舒)
　　直寢
朴直少言(後魏于忠弱冠拜侍御中散文明太后臨朝/刑政頗峻忠朴直少言終無過誤除左中郎)
(將領/直寢)
　　直後
説降田流(蕭子顯齊書臨海亡命田流自號東王逃竄/㑹稽鄧縣邊海山谷中立屯營兵不能討明)
(帝遣直後聞/人襲説降)美形貌(後魏元天穆性和厚美形貎/年二十嵗起家員外郎直後)
　　直齋
後魏官志太和九年十月初置直齋
　職官分紀卷三十四
欽定四庫全書
　職官分紀卷三十五
　　　　　　　　　　　　宋　孫逢吉　撰
　　諸衛將軍(隋以前沿革並/見衛將軍門)
隋百官志煬帝即位改左右衛為左右翊衛左右備身
為左右騎衛左右武衛依舊名改領軍為左右屯衛加
置左右禦改左右武候為左右候衛是為十二衛又改
領左右府為左右備身府左右監門依舊名凡十六府
其朝之班序以品之高卑為列品同則以省府為前後
省府同則以局署為前後十二衛各置大將軍一人將
軍二人總府事并統諸鷹揚府改驃騎為鷹揚郎將正
五品車騎為鷹揚副郎將從五品大都督為校尉帥都
督為旅帥副都督為隊正増置隊副以貳之改三衛為三
侍以武候府司辰師員𨽻為太史局官其軍士左右衛
所領名為驍騎左右驍衛所領名豹騎左右武衛所領
名熊渠左右屯衛所領名羽林左右禦衛所領名射聲
左右候衛所領名佽飛而摠號衛士毎衛置䕶軍四人
掌副貳將軍將軍無則一人攝尋改䕶軍為武賁郎將
正四品而置武牙郎將六人副焉從四品諸衛皆置長
史從五品又有錄事㕘軍司倉兵騎鎧等員翊衛又加
有親侍鷹揚府毎府置鷹揚郎將一人正五品副鷹揚
郎將一人從五品各有司馬及兵倉兩司其府領親勲
武三侍非翊衛府皆無三侍鷹揚毎府置越騎校尉二
人掌騎士步兵校尉二人領步兵並正六品外軍鷹揚
官並同左右候衛増置察非掾二人専糾彈之事五年
又改副郎將並為鷹揚郎將
唐百官志
六典(並各見/本門)
國朝元祐令諸衛上將軍從三品諸衛大將軍正四品
諸衛將軍從四品
　　左右衛將軍(事實已具/衛將軍)
沈約宋書左右衛將軍晉文建國所置
唐職官志武官左右衛(周制軍萬二千五百人天子六/軍大國三軍小國一軍軍將皆)
(命卿至秦漢始置衛將軍後漢魏因之晉武帝始置左/右中三衛將軍至隋始置左右衛左右候左右武候左)
(右領軍左右率府各有大將軍一/人謂十二衛大將軍也國朝因之)大將軍各一員(正三/品)
六典左右衞大將軍各一人正三品(晉文帝置/臺又置中)
(衛將軍武帝受命分中衞為左右二衞各大將軍/一人品第四銀章青綬武冠綘朝服佩水蒼玉宋)
(齊因之建元二年詔二衛將軍日暮常一人宿永/初元年詔二衛儀從増至九十人又左衞領營五)
(十人司馬二十五人右衛領營四十人司馬二十人梁班/第十二陳秩二千石後魏從二品太和二十二年降第)
(三品北齊因之隋十二衛各有大將軍一人然自兩漢/至北齊大將軍位視三公至隋十二衛大將軍直為武)
(職位左右省臺之下與古大將軍但名號同而統務别/至開皇末罷煬帝復置改左右衛為左右翊衛其領名)
(為驍騎皇朝復左右衛府官屬與隋令畧同龍朔/二年除府字貞元二年初置十六衛有上將軍)將軍
各二人從三品(後魏永光元年始増置各二人從二品/上太和二十二年降第三品北齊左右)
(衛府各將軍一人各武衛將軍二人皆有司馬功曹/主簿錄事等員隋左右衛將軍各三人皇朝因之)左
右衛大將軍將軍之職掌統領宫庭警衛之法令以督
其屬之隊仗而總諸曹之職務凡親勲翊五中郎將府
及折衝府所𨽻者皆總制焉有長史各一人從六品上
(晉武帝置左右衛各有長史司馬員過江罷長史歴宋/齊梁陳後魏北齊唯有司馬無長史至隋各置長史一)
(人皇朝/因之)掌判諸曹親勲翊五府及武安武成等五十府
之事以閲兵仗羽儀車馬凡文簿典職廩料請給卒伍
軍團之名數器械糧儲之主守大事則從其長小事則
専達季秋則以庻官之狀贊大將軍考課而升降焉
錄事㕘軍事各一人正八品上(晉元帝初為鎮東大將/軍置錄事㕘軍一人梁)
(皇弟皇子府有中錄事㕘軍及錄事㕘軍各一人後魏/二大二公府及第二第三品將軍府及始蕃王二蕃王)
(三蕃王府各有錄事㕘軍員北齊因/之隋左右衛府各有一人皇朝因之)掌印及受諸曹五
府及外府百司所由之事以發付勾檢稽失
倉曹㕘軍事各二人正八品下(晉元帝為鎮東大將軍/有倉曹㕘軍一人宋高)
(祖相府亦置後魏與錄事㕘軍同置北齊因之隋/左右衛府各有倉曹㕘軍一人皇朝因之置二人)掌五
府外府之文官職員凡勲階考課假使祿俸及公廨財
物田園食料之事皆掌制之
兵曹㕘軍事各二人正八品下(晉代與倉/曹同置)
騎曹㕘軍事各一人正八品下(魏司馬景王為大將軍/有騎兵掾一人宋高祖)
(為相有騎兵㕘軍一人隋左右衛府有騎/兵曹㕘軍一人皇朝因之後改為騎曹)掌外府馬及
雜畜之簿帳凡府馬之外直者以近及遠分為七番月
一替
胄曹㕘軍事各一人正八品下(晉元帝為鎮東大將軍/有鎧曹㕘軍宋高祖為)
(相亦有之齊職儀云左右鎧曹一人隋左右衛府有鎧/曹行㕘軍一人皇朝因之長安中改為冑曹神龍初復)
(為鎧曹開元/初復為胄曹)司階各二人正六品上中候各三人正七
品下司戈各五人正八品下執㦸各五人正九品下(天/授)
(二年置諸衛司階中候/司戈執㦸謂之四色官)奉車都尉各五人從五品下
國朝元祐官品令左右衛上將軍從二品
歸田錄唐制三衛有司階司戈執干執㦸謂之四色官
今三衛廢無官屬惟金吾有一人毎日於正衙候朝謁
不坐直謂之四色官尤可笑也
　　左右驍衛將軍
唐職官志左右驍衛(古曰驍衛隋改左右備身為左右/驍衛所領名豹騎國朝去騎字曰)
(驍衛府龍朔去府字改為/左右武威神龍復為驍衛)大將軍各一員(正三/品)將軍各
二員(從三/品)掌如左右衛
六典左右驍騎大將軍各一人正三品(漢武帝以李廣/為驍騎將軍後)
(省之光武改屯騎為驍騎晉文王立晉臺以為宿衛之/官歴宋齊梁陳後魏北齊並有驍騎將軍之職後周有)
(左右驍騎率上士三人至隋煬帝改左右備身為左右/驍衛尋以左右驍衛所領名豹騎而又别置備身皇朝)
(置左右驍衛府龍朔二年除府字光宅元年/改為左右武威衛神龍元年復為左右驍衛)將軍各二
人從三品(隋煬帝置/皇朝因之)掌如左右衛置長史各一人從六
品上掌判諸曹翊府及永固等四十九府之事以閲兵
仗車馬餘如左右衛
錄事㕘軍事各一人正八品上倉曹㕘軍事各二人正
八品下兵曹㕘軍事各二人正八品下騎曹㕘軍事各
一人正八品下胄曹㕘軍事各一人正八品下(隋煬帝/改置驍)
(衛府有長史從五品有錄事㕘軍倉曹兵曹騎兵鎧曹/行㕘軍員皇朝降長史為從六品改騎兵為騎曹鎧曹)
(為胄曹而/衛除府字)所掌如左右衛
司階各二人正六品上中候各三人正七品下司戈各
五人正八品下執㦸各五人正九品下
賜物令上冡宴父老(隋來䕶兒煬帝即位遷右驍衛將/軍帝甚親重之大業六年從駕江)
(都賜物二千段令上先人/冡宴鄉里父老朝野榮之)使長孫晟在不令匈奴至此
(長孫晟煬帝時為右驍衛將軍卒帝深悼惜之贈賜甚/厚後突厥圍鴈門帝歎曰向使長孫晟在不令匈奴至)
(此/)遣人彈胡琵琶(唐柴紹為右驍衛大將軍武徳中吐/谷渾與党項俱來㓂邊命紹討之敵)
(據高臨下射紹軍中矢下如雨紹乃遣人彈胡琵琶二/女子對舞敵異之駐弓矢而相與聚觀紹見敵陣不整)
(密使精騎自後擊之敵/大潰斬首五百餘級)
　　左右武衛將軍
唐職官志左右武衛(魏武為丞相有武衛營隋採其名/置左右武衛府有大將軍光宅改)
(為左右鷹揚/衛龍朔復)大將軍各一員(正三/品)將軍各二員(從三/品)掌
如左右衛
六典左右武衛大將軍各一人正三品(隋置左右武衛/府有大將軍一)
(人將軍二人/皇朝因之)將軍各二人從三品掌如左右衛
長史各一人從六品上掌判諸曹翊府及鳳亭等四十
九府之貳
錄事㕘軍事各一人正八品上倉曹㕘軍事各二人正
八品上兵曹㕘軍事各二人正八品上騎曹㕘軍事各
一人正八品下胄曹㕘軍事各一人正八品下(隋左右/武衛府)
(有長史一人煬帝陞為從九品又有錄事㕘軍倉曹㕘/軍煬帝改為司倉兵曹㕘軍煬帝改為司兵皇朝改司)
(倉為倉曹司兵為/兵曹騎曹為胄曹)
司階中候司戈執㦸(人品數並/同左右衛)
武衛之號自此始(魏許禇從太祖戰大破馬超等乃遷/武衛中郎將武衛之號自此始也文)
(帝即位遷/武衛將軍)轉自散騎常侍(曹爽自散騎常侍轉武衛將/軍爽秉政又以弟訓為武衛)
(將/軍)吮血(唐李思摩為右武衛將軍從征遼東為流矢所/中太宗親為吮血其見顧遇如此未幾卒于京)
(師贈兵/部尚書)解金帶以緩追騎(皇甫無逸字仁儉轉右武衛/將軍帝幸江都以無逸留守)
(洛陽王世充難作無逸棄老母妻子斬關而走追騎且/至無逸曰吾死而後已終不能同爾為逆因解所服金)
(帶投之于地曰以此贈卿無為相/迫也追騎競往取帶由是得免)經二百餘陣(秦叔寳/從誅建)
(成元吉事寧拜左武衛大將軍其後毎多疾病因謂人/曰吾少長戎馬間所經二百餘陣屢中重創計吾前後)
(出血亦數斛矣/安得不病乎)内宴作酒令各言小名(李君羡太宗即/位累遷華州刺)
(史封武連郡公時太白頻晝見太史占曰女主昌又有/謠言當有女武為王者太宗惡之時君羨為左武衛將)
(軍在𤣥武門太宗因武官内宴作酒令各言小名君羨/自稱五娘子太宗愕然因大笑曰何物女子如此勇猛)
(又以君羨封邑及屬縣皆武字深慮之㑹御史奏君/羨與妖人員道信潜相謀結將為不軌遂下詔誅之)寧
食三㪷葱(屈突通為左武衛將軍蒞官勁正有犯法者/雖親無所回縱其弟盖為長安令亦以方嚴)
(顯時為語曰寧食三㪷艾不見屈突葢/寧食三㪷葱不見屈突通見亦作逢)
　　左右威衛將軍(屯衛/)
唐職官志左右威衛(隋為左右屯衛龍朔改為威衛光/宅改為左右豹韜衛神龍復為威)
(衛/)大將軍各一員(正三/品)將軍各二員(從三/品)
六典左右威衛大將軍各一人正三品(隋初置左右領/軍府煬帝改為)
(左右屯衛皇朝因之至龍朔二年改為威衛别置左右/屯衛亦有大將軍等官光宅元年改為左右豹韜衛神)
(龍元年/復舊)將軍各二人從三品(隋煬帝改領軍為屯衛府/置將軍皇朝因之龍朔光)
(宅神龍隨/衛改復)掌如左右衛
長史各一人從六品上掌判諸曹之事以閲兵仗羽儀
車馬及宜陽五十府餘如左右衛
錄事倉兵曹騎曹胄曹㕘軍事(人品並如/左右衛)
妾以毒藥置酒中(唐楊思訓顯慶中歴左屯衛將軍時/右衛大將軍慕容寳節冇愛妾置于)
(别宅嘗邀思訓就之宴樂思訓深責寳節與其妻隔絶/妾等怒密以毒藥置酒中思訓飲盡便死寶節坐是配)
(流嶺表思訓妻又稱/寃制遣使就斬之)以伶官為之(咸通中以伶官李可/及為左威衛將軍曹)
(確執奏曰臣覽貞觀故事太宗初定官品令文武官共/六百四十三員顧謂房𤣥齡曰朕設此官以待天下賢)
(士工商雜色之流假令術踰儕類止可厚給財物太和/中文宗欲以樂官尉遲璋為王府率拾遺竇洵宜極諫)
(乃改授光州長史伏乞以兩/朝故事别授可及之官不聴)哀悼為五言詩(姜確為左/屯衛將軍)
(高昌之役以為行軍副總管貞觀十七年太宗將征高/麗確諫以為師未可動太宗不從確從至盖牟城中流)
(矢而卒時年五十一太宗甚哀悼之為五言詩曰鑿門/初奉衛仗節始臨戎振鱗方躍浪騁驥正趨風未展六)
(奇術先虧一簣功防身不足智徇命有餘忠悲驂嘶白/露哀笳咽遠空淒涼大樹下深悼滿宸衷時人榮之子)
(暕嗣以確死王/事拜朝散大夫)同日授官(見領軍/衙門)
　　左右領軍衛將軍(中領軍北/軍中候)
唐職官志左右領軍衛(注同/六典)大將軍各一員(正三/品)將軍
各二員(從三/品)
六典左右領軍衛大將軍各一人正三品(漢建安十四/年魏武為丞)
(相相府始置中領軍既收漢中還長安以曹休為之主/五校中壘武衛等營魏文帝為魏王又置領軍而領軍)
(差勝中領微劣晉因之領軍與中領三將軍並置領軍/品第三金章紫綬中領軍將軍品第四銀章青綬武冠)
(綘朝服佩水蒼玉泰始元年武帝省領軍北軍中候中/領軍將軍羊祜統二衛前後左右驍騎等七軍營兵宋)
(齊領軍中領軍將軍掌内禁兵大駕出則御軍在前住/則守舊制輿駕出行則與䕶軍將軍更日直領隊于上)
(東門内梁領軍䕶軍與左右衛驍騎游騎為六軍將軍/班第十五陳領軍將軍秩二千石後魏領軍䕶軍將軍)
(第三品上太和二十三年降為從第三品北齊領軍府/將軍一人掌禁衛宫掖朱華閣外凡禁衛皆主之領軍)
(亦同隋左右領軍府各掌左右十二軍籍帳羽儀之事/不置將軍唯有長史司馬煬帝大業三年改左右屯衛)
(皇朝因隋屯衛各置大將軍將軍後改為威衛又採前/代領軍各别置領軍衛大將軍將軍員龍朔二年改為)
(左右戎衛咸亨元年復舊光宅元年/改為左右玉鈐衛神龍元年復舊)將軍各二人從三
品(魏晉以來並有領軍之職然則領軍如今領軍大將/軍屯中領軍如今領軍將軍宋齊梁陳後魏北齊有)
(之隋領軍府無將/軍員皇朝因置之)掌如左右衛
長史各一人從六品上掌判諸曹翊府及萬敵萬年等
六十府之貳餘同左右衛
錄事倉兵曹騎曹胄曹㕘軍事(人品並同左右衛齊職/儀領軍將軍有長史品)
(第六秩六百石梁陳亦有之北齊領軍有長史司馬隋/領軍府無將軍有長史一人煬帝改置將軍長史判衛)
(事又有錄事倉兵騎/鎧曹等員皇朝因之)
司階中候司戈執㦸(人品並同/左右衛)
翊府中郎將各一人正四品下左右郎將各一人正五品上
為朕卧䕶六軍(晉書紀瞻為領軍將軍當時服其嚴毅/雖恒多疾病六軍敬憚之膽以久病請)
(去官不聴復加散騎常侍及王敦之逆帝使/謂瞻曰卿雖病但為朕卧䕶六軍所益多矣)雅正不憚
彊禦(晉書陶回拜領軍將軍回性雅正不憚彊禦丹陽/尹桓景佞事王導甚為導所服回常慷慨謂景非)
(正人不宜親狎㑹熒惑守南斗經旬導語回曰南斗揚/州分而熒惑守之吾當遜位以厭天譴回答曰公以明)
(徳作相輔弼聖王當親忠貞遠邪佞而/與桓景造膝熒惑何由退舍導深愧之)忠亮雅正才兼
文武(紀瞻忠亮雅正才兼/文武拜領軍將軍)不宜此官(晉春秋韓康伯年/四十九為領軍將)
(軍病疾占候者云不/宜此官固辭從之)贍親友(吳隠之為領軍毎月初得/祿纔留身糧其餘悉分贍)
(親友而家人績紡以給/朝夕按晉書作中領軍)皷吹常置齋中(梁書胡僧祐拜/領軍將軍厚自)
(封殖以所加皷吹常置齋中對之自娱人曰此是羽儀/公名望隆重不宜若此答曰我性愛之常須見玩或出)
(遊亦以自隨/人士笑之)同日授官(唐貞元十一年以太子賓客李/愿為左領軍大將軍李憑為右)
(武衛大將軍皆太尉晟之子以免喪/故晟之諸子同日授官者凡九人)諫逐兔(執失思力/為左領軍)
(將軍貞觀中太宗將逐兔於後苑思力諫曰天授陛下/為華夷父母何得自輕儻使萬一馬有顛蹷將若之何)
(太宗顧而異之又將逐鹿思力乃/脱巾帶跪而固請太宗為止焉)
　　中領軍
魏畧中領軍延康中置故漢北軍中候之官太祖還長
安以曹休為之文帝征孫權以尚書令陳羣為之
高堂隆集已已詔中領軍遊擊皆青玉佩
忠勇(魏志太祖以史漢忠/勇為中領軍禁兵)布衣不完(晉書吴隠之遷中/領軍清儉不華每)
(月初得祿纔留身糧其餘分振親族時有困絶/或并日而食身常布衣不完妻子不霑寸祿)入直殿
中(晉中興書羊祜遷中領軍悉統宿/衛入直殿中執兵之要事兼内外)折轅(齊書新吴侯/景先初武帝)
(少年與景先共車行泥路車久故壞至領軍府西門車/轅折俱狼狽景先謂帝曰兩人脱作領軍亦不得忘今)
(日艱辛及武帝即位詔以景先為兼領軍將軍拜日羽/儀甚盛傾朝觀矚拜還未至府門中詔相聞領軍今日)
(故當無折轅事/耶景先奉謝)管天下兵要(梁書臧盾遷中領軍領軍/管天下兵要監局事多盾)
(為人敏贍有風力長於撥繁職事甚理天監中/新吳侯蕭景先居此職著聲至是盾復繼之)漢兒兩
目盲(三國典畧齊左僕射祖珽附陸令萱求為領軍齊/主許之侍中斛孝卿謂上谷王高元海侯占蒙等)
(云珽是漢兒兩目盲豈合作領軍也元海遂入啟之珽/言於齊主云元海與臣素有隙必是元海譛臣齊主曰)
(然珽列元海共司農卿尹子華太府少卿李叔元平凖/令張叔畧等結朋樹黨而令萱又唱和之遂以元海為)
(鄭州刺史子華為仁州刺史叔元為襄城郡守叔畧為/南營州錄事㕘軍珽遂獨處機衡總知兵事齊主亦令)
(中要數人扶持出入毎同御榻/論決朝政陸令萱北史作陸媪)
　　北軍中候
漢書武帝置中壘校尉掌北軍壘門内外掌西域(師古/曰掌)
(北軍壘門之内/而又外掌西域)
續漢書光武中興省中壘置中候以監五營胡騎
王隠晉書茍晞為北軍中候
晉中興書太祖永昌元年以鍾雅為北軍中候五年省
併領軍
不憚彊禦(晉書王遵以陶回有器幹擢/拜北軍中候回性不憚彊禦)
　　左右金吾衛將軍(中尉令執金吾/武庫)　(左右武侯/)
前漢百官表中尉秦官掌徼巡京師有兩丞候司馬千
人武帝太初元年更名執金吾(師古曰金吾鳥名也主/辟不祥天子出行職主)
(先導以禦非常故執/此鳥之象因以名官)屬官有中壘寺互武庫都船四令
丞自太常至執金吾秩皆中二千石丞皆千石
後漢百官志執金吾一人中二千石本注曰掌宫外戒
司非常水火之事日三繞行宫外及主兵器吾猶禦也
丞一人比千石緹騎二百人(漢官曰執金吾緹騎二百/人輿服導從充滿道路羣)
(僚之中斯/最壯矣)武庫令一人
漢官宰尹吾者禦也常執金革以禦非常緹騎二百人
輿馬導從充滿於路世祖微時歎曰仕宦當作執金吾
是也
隋百官志左右武候掌車駕出先驅後殿晝夜巡察執
捕姦非烽候道路水草所宜巡狩師田則掌其營禁右
加置司辰師四人漏刻生一百六十人煬帝即位改左
右武候為左右候衛所領軍士名佽飛
唐職官志左右金吾衛(秦曰中尉掌徼巡武帝改名執/金吾魏復為中尉南朝不置隋)
(曰候衛龍朔二年改為/左右金吾衛採古名也)大將軍各一員(正三/品)將軍各二
員
六典左右金吾衛大將軍各一人正三品(中尉秦官漢/曰執金吾後)
(魏為中尉晉宋齊梁陳並不置後魏雖有中尉之職改/御史中丞名之至後周置武環率武候率各下大夫二)
(人至隋置左右武候府各大將軍一人將軍三人大業/改為左右武候衛四年各増置察非掾二人專糾彈之)
(事皇朝因之龍朔二/年改為左右金吾衛)將軍各二人從三品上(皇朝因隋/置二人貞)
(觀中増/置三人)掌宫中及京城晝夜巡警之法以執禦非違凡
翊府及同軌等五十府皆屬焉
長史各一人從六品上掌判諸曹翊府及同軌寶圖等
五十府之事閲其儀仗兵馬凡文簿典職廩料請給畨
第上下皆審其事而總制之
錄事㕘軍事各一人正八品上掌所受翊府外府及諸
衛百司之事以發付勾檢
倉曹㕘軍事各二人正八品下掌翊府外府文官職員
兵曹㕘軍事各二人正八品下掌翊府外府武官職員
騎曹㕘軍事各一人正八品下掌外府兵馬雜畜帳及
牧養之事
胄曹㕘軍事各一人正八品下掌諸曹翊府及外府軍
戎器械及其公廨興造決罰之事
翊府中郎將各一人正四品下左右郎將各一人正五
品上中郎將掌領府屬以督京城内左右六衛晝夜巡
警之事左右郎將貳焉
國朝元祐令左右金吾衛上將軍從六品(與諸衞將軍/同為衞軍)
金吾伺察城中細事(唐書徳宗時金吾大將軍李幹好/伺察城中細事時為聞奏冀求恩)
(寵人畏而避之張建封亦奏之乃下詔曰比來朝官或/諸處過從金吾皆有上聞其間如素是親故或曽同寮)
(友伏臘嵗序時有還往亦是常禮人/情所通起今以後金吾不須聞奏)絲毫越法無不立
發(田仁㑹為右金吾將軍所得俸給外有餘輒以納官/時人頗譏其邀名而仁㑹彊力疾惡晝夜巡警自宮)
(城至於衢路絲毫越法無不立發毎日廷引百/餘人躬自閲罰畧無寛者京城貴賤咸憚之)君賞禦
侮(見宰相李/石鎮靜注)連呼太平(張萬福為金吾將軍裴延齡讒/譛陸贄等坐貶徳宗怒未解諫)
(議大夫陽城率拾遺王仲舒等詣延英門疏論萬福聞/諫官伏閣諫往至延英門大言賀曰朝廷有直臣天下)
(必太平矣遂遍揖城等曰諸諫議能如此言事天下安/得不太平已而連呼太平太平萬福武人年八十餘自)
(此名重/天下)名重天下(上/)勝數萬衆(李嗣業為左金吾大將/軍祿山反兩京陷上在)
(靈武詔嗣業赴行在謁見上曰今日/得卿勝數萬衆事之濟否實在卿也)發郭子儀細過(裴/諝)
(為右金吾將軍建中初上以刑名理天下百吏震悚時/十月禁屠殺以甫近山陵禁嚴尚父汾陽王郭子儀𨽻)
(人殺羊以入門者覺之諝列奏狀上以為不畏彊禦累/遣宣諭或謂諝曰郭公有社稷功豈不為葢之諝笑曰)
(非爾所解且郭公威權太盛主新即位必謂黨附者衆/今發其細過以明不㺯權爾吾上以盡事君之道下以)
(安大臣不/亦宜乎)集賢院待制(臧希讓為金吾大將軍好談時/政詔令集賢院待制希譲無學)
(術乃處近地從容公卿間彊引文言以自賢而/所聞知多道途得之發必差謬頗為士子所笑)彊引文
言以自賢(上/)持法平正(王宗壽性方正為金吾上將軍/持法平正院吏周郃受賍鬻獄)
(宗壽捕鞫得其實郃以重貨求救於/大閹為解之宗壽不聴竟棄郃市)置皷樓以警昏曉
(退朝錄京師街衢置皷於小樓之上以警昏曉太宗時/張公洎製坊名列牌於樓上按唐馬周始建議置􁨊􁨊)
(皷唯兩京有之後北都亦有鼕鼕鼓是則京師/之制也二紀以來不聞街鼔之聲金吾職廢矣)
　　中尉
蒼鷹(前漢郅都為中尉丞相條侯至貴倨也而都揖丞/相是時民樸畏罪自重而都獨先嚴酷行法不避)
(貴戚列侯宗室見都/側目而視號曰蒼鷹)行法不避貴戚(上/)朝士瞻望(魏書/崔琰)
(遷中尉聲音高暢眉目疎朗鬚長四尺/甚有威重朝士瞻望而太祖亦嚴憚焉)
　　執金吾
奉武庫兵器(前漢母將隆執金吾時侍中董賢方貴上/使中黄門發武庫兵前後十輩送賢及上)
(乳母王阿舎隆奏武庫兵器天下公用國家武備繕治/造作皆度大司農錢大司農錢自乘輿不以給供養供)
(養勞賜壹出少府葢不以本藏給末用/不以民力供浮費别公私示正路也)矜嚴公正(東觀/漢記)
(馬防拜執金吾性矜嚴公/正上每事論議多見用)仕宦當作(初光武適新野聞/陰后美心悦之後)
(至長安見執金吾車騎甚盛因歎曰/仕宦當作執金吾娶妻當得陰麗華)所用掾吏皆俊哲
(續漢書陰識拜執金吾位特進入則極言正諫至與賔/客語不及國事嘗慕仲山甫匪躬之節所用掾吏皆得)
(天下俊哲虞延/傅賢等是也)切諫二千石長吏不堪任(朱浮為執金/吾帝以二千)
(石長吏不堪任時有纎微之過者必見斥罷交易分授/百姓不寧六年有日食之異浮因上疏切諫自是州牧)
(奏長吏二千石長吏不任位者事皆先/下三公三公遣掾吏按驗然後黜退)請擊郾(華嶠後/漢書賈)
(復為執金吾更始中郾王尹尊及諸將反上召諸將議/以檄叩地曰郾最彊宛為次誰當擊之復率爾對曰臣)
(請擊郾上笑曰執金/吾擊郾吾復何憂耶)領宿衛(耿秉為人威重有謀畧拜/執金吾毎行幸秉恒領宿)
(衛/)託疾不朝(謝承後漢書梁冀為執金吾嵗朝託疾/不朝司𨽻揚雄治之詔以三月俸贖罪)咨
訪軍事(魏志臧霸與曹休討吴賊破吕範於洞/浦徵為執金吾毎有軍事帝常咨訪焉)明畧威
重任國柱石(漢雜事辛慶忌明畧威/重任國柱石拜執金吾)
　　左右武候
唐高祖以徐勣為右武候大將軍
不改父廨宇(唐趙道興貞觀初歴遷左武候中郎將周/旋宿衛號為稱職太宗嘗謂之曰卿父為)
(隋武候將軍甚有當官之譽卿今克傳弓冶可謂不墜/家聲因授右武候將軍其父時廨宇仍舊不改時人以)
(為/榮)抗直不容人之非(尉遲敬徳貞觀中為右武候大將/軍素抗直不能容人之非毎見房)
(𤣥齡杜如晦等短長必靣折廷辯由/是與執政不平乃出為襄州都督)
　　武庫令
漢書百官表執金吾屬官有武庫令置二丞(武庫令一/人昔武王)
(伐紂散牛放馬倒載干戈韜以虎/皮而藏諸武庫其職由來尚矣)
續漢書武庫令一人秩六百石主兵器
職閒無事(前漢杜欽為大將軍武庫/令職閒無事歛所好也)終當逺到(王隠晉/書樂廣)
(㑹四方後進武庫令黄慶/進陶侃曰此人終當逺到)
　　左右監門衛將軍
唐百官志左右監門衛上將軍各一人大將軍各一人
將軍各二人掌諸門禁衛及門籍文武官九品以上毎
月送籍於引駕仗及監門衛衛以帳報内門
六典左右監門衛大將軍各一人正三品(漢魏以來城/門校尉之職)
(也隋置左右監門府各將軍一人有郎將二人校尉直/各三十人煬帝改左右監門衛將軍為郎將皇朝置大)
(將軍郎將等員龍/朔二年改為監衛)將軍各二人從三品中郎將各四人
正四品下(隋左右監門府郎將二人/煬帝置一人皇朝置四人)掌諸門禁衛門籍
之法凡京司應以籍入宫殿門者皆本司具其官爵姓
名以移牒其官門司送於監門勘同然後聴入
中郎將掌監諸門及巡警之法
長史各一人從六品上掌判諸曹及諸禁門之事以省
其出入巡檢而司其籍牓餘如左右衛
錄事㕘軍事各一人正八品上掌印發勾檢稽失
兵曹㕘軍事各一人正八品下掌本衛文武官之職簿
胄曹㕘軍事各一人正八品下掌軍戎器械
非殿庭皆乘蜀馬(唐書高祖以李粲為左監門衛大將/軍禮高年也初高祖問粲年幾對曰)
(八十高祖曰公清辨之譽聞於隋世今年齒雖邁筋力/未衰但監門之職非公莫可意欲相委如何粲以年老)
(辭讓高祖曰藉公處分爾豈欲煩公筋力耶/于是詔粲自非殿庭皆乘蜀馬論者榮之)
　　左右千牛衛將軍
隋百官志左右領左右府各大將軍一人將軍二人掌
侍衛左右供御兵仗領千牛備身十二人掌執千牛刀
備身左右十二人掌供御弓箭備身六十人掌宿衛侍
從各置長史司馬錄事及倉兵二曹㕘軍事鎧曹行㕘
軍各一人等員煬帝即位左右領左右府改為左右備
身府統千牛左右司射左右各十六人並正六品(千牛/掌執)
(千牛刀宿衛司/射掌供御弓箭)十三年改千牛備身為司仗左右員八
人
唐百官志左右千牛衛上將軍各一人大將軍各一人
將軍各二人掌侍衛及供御兵仗
六典左右千牛衛大將軍各一人正三品(謝綽宋拾遺/錄有千牛刀)
(即人主防身刀也後魏有千牛衛備身本掌乘輿御刀/葢取莊子庖丁為惠文君解牛十九年所割者數千牛)
(而刀刃若新發于硎石言此刀可以備身因以名官後/魏書奚康生有勇力以其子難為千牛備身又楊保𢎞)
(農人為千牛備身北齊領左右府有左右領將軍亦統/千牛備身第六品下隋見前唐改為左右千牛府龍朔)
(二年改為左右奉宸衛/神龍元年改為千牛衛)將軍各一人從三品(北齊領左/右府有領)
(左右將軍一人隋有將/軍二人皇朝減一人)中郎將各二人正四品下(北齊/有左)
(右備身正副都督並四品上隋煬帝置備/身郎將一人皇朝置中郎將左右各二人)大將軍將軍
掌宫殿侍衛及供御之儀仗而總其曹務凡千牛備身
備身左右執弓箭以宿衛主仗守戎服器物凡受朝之
日則領備身左右升殿而侍列於御座之左右若親射
於射宫則大將軍將軍率其屬以從凡千牛備身左右
考課賜賚及祿秩之升降同京職事官之制
中郎將掌供奉侍衛以貳將軍及諸曹之務凡千牛備
身備身左右以御刀仗升殿供奉者皆大將軍將軍率
而領之而中郎將佐其職凡侍奉禁横過座前者禁對
語及傾身與階下人語者禁搖頭舉手以相招召者若
有口勑通事舎人承受𫝊聲於階下不聞者則中郎將
宣吿之
長史各一人從六品上掌判諸曹官吏之衆務事
錄事㕘軍事各一人正八品上掌印發勾檢稽失
兵曹㕘軍事各一人正八品下掌文武官及千牛備身
備身左右之薄書及其勲階考課假使祿俸事
胄曹㕘軍事各一人正八品下(隋煬帝以兵曹為司兵/胄曹為司鎧皇朝改之)
掌甲仗之事
千牛備身各十二人備身左右各十二人備身一百人
主仗一百五十人(唐改千牛左右曰千牛/備身初置備身主仗)
佩大横刀(唐書王及善除右千牛衛將軍高宗曰朕以/卿忠謹故與卿三品要職卿佩大横刀在朕)
(側如此/官貴否)三品要職(上/)
　六軍諸衞
　　左右羽林軍
前漢百官表武帝太初元年光祿勲期門羽林皆屬焉
(服䖍曰典期門本以微行後遂以名官師古曰羽林亦/宿衛之官言其如羽之疾如林之多也一説羽所以為)
(王者羽/翼也)武帝太初元年初置名曰建章營騎後更名羽
林騎又取從軍死事之子孫養羽林官教以五兵號羽
林孤兒(師古曰五兵謂/弓矢殳矛戈㦸)羽林有令丞宣帝令中郎將騎
都尉監羽林秩比二千石
續漢書羽林左右監皆冠鶡冠
順帝紀光武中興以征戰之士勞苦者為之故曰羽林
士
應劭漢官儀羽林者言其為國羽翼如林盛也一名為嚴
郎言其禦侮嚴厲其後復簡取五營高材别為左右監
監羽林左右騎其羽林士死子繼與虎賁同
宋百官志漢東京置羽林左右監魏世不改晉罷羽林
中郎將又省一監自虎賁至羽林是為三將哀帝省宋
高祖永初初復置江右領營兵江左無復營兵羽林監
六百石
唐百官志左右羽林軍大將軍各一人正三品將軍各
三人從三品掌統北衙禁兵督攝左右廂飛騎儀仗大
朝㑹則同衛階陛巡幸則夾馳道為内仗
六典左右羽林軍大將軍各一人正三品(漢置南北軍/掌衛京師南)
(軍若今諸衛也北軍若今左右羽林也吕后崩周勃以/北軍兵誅諸吕至武帝置羽林掌送從以次期門名曰)
(建章營騎屬光祿勲置令丞以領之後更名羽林騎葢/象天有羽林星主車騎也又云為國羽翼如林之盛以)
(隴西漢陽安定北地河西上郡良家子便弓馬者為之/取將軍死事之子孫養羽林官教以五兵號為羽林孤)
(兒宣帝令中郎將騎都尉監羽林秩比二千石光武以/征伐之士勞苦者及六郡良家子充之父死子代又簡)
(五營高材别為左右監秩比六百石魏羽林監品第五/晉光祿勲屬官有羽林郎將羽林左右監品第五銅印)
(黒綬武冠綘朝服其侍陛殿著鶡尾冠紗縠单衣哀帝/時桓温執政省羽林中郎將唯置一監宋高祖復置初)
(江右領營兵及過江無復營兵齊梁陳並有羽林監後/魏羽林監第六品下北齊羽林監十五人品同後魏周)
(有左右羽林率各上士二人中士二人掌羽林之士隋/煬帝改左右領軍為左右屯衛所領兵為羽林皇朝名)
(武衛所領兵名羽林又别置左右屯營各有大將軍將/軍等員龍朔二年改為左右羽林軍其名則歴代之羽)
(林/也)將軍各二人從三品掌統領北衙禁兵(餘同唐/百官志)
長史各一人從六品上掌判諸曹事
錄事㕘軍事各一人正八品上
倉曹兵曹胄曹㕘軍事各一人正八品下職如左右衛
司階各二人正六品上中候各三人正七品下司戈各
五人正八品下執㦸各五人正九品下
翊府中郎將各一人正四品下左右郎將各一人正五
品上中郎將掌領翊衛之屬以總北軍宿衛之事左右
郎將貳焉
五代史梁開平元年改左右長直為左右龍虎軍左右
内衙為左右羽林軍左右堅鋭夾馬突將為左右神武
軍左右親隨軍將馬軍為左右龍驤軍二年改左右天
武為左右龍虎軍左右龍虎為左右天武軍左右天威
為左右羽林軍左右羽林為左右天威軍左右英武為
左右神武軍左右神武為左右英武軍前朝置龍虎等
六軍謂之衛士至是以天威天武英武等六軍易其軍
號而任勲舊焉
後唐長興三年改衛軍神威雄威及魏府廣捷以下指
揮為左右羽林置四十指揮立為一軍毎一指揮置都
指揮使一人兼分為左右廂應順元年改左右羽林四
十指揮為嚴衛左右軍龍武神武四十指揮為奉聖左
右軍清泰元年改奉聖馬軍為彰聖左右軍嚴衛步軍
為寧衛左右軍晉天福六年改拱宸威和内直軍並為
興順又改奉徳兩軍為䕶聖左右軍周顯徳四年以先
降到江南兵士分為六軍共三十指揮賜號懷徳軍
國朝又於羽林外有左右龍武神武並置統軍大將軍
將軍等官謂之六軍亦不常置量設司局以掌郊祀朝
㑹儀仗餘衛官等今皆不置遇行大禮即以他官備攝
善騎射(前漢趙充國字翁孫為騎士/六郡良家子善騎射補羽林)投石拔距絶於等
倫(甘延壽以良家子善騎射為羽林投石拔/距絶於等倫嘗踰羽林亭樓由是遷為郎)六郡良家
子(地理志發漢興六郡良/家子選給羽林期門)通孝經(後漢明帝興學校自/期門羽林之士悉令)
(通孝經/章句)次序禮事(後漢曹褒上疏曰王者莫不制禮作/樂詔褒即次序禮事帝以新禮冠首)
(擢褒監羽/林左騎)征西羌(漢雜事竇固以羽林監為中郎將/征西羌遷中郎印綬復為羽林監)與
王蒙等典集皇覽(魏志桓範字元則為羽林左監/以才學與王蒙等典集皇覽)左遷
(夏侯𤣥弱冠為黄門侍郎嘗進見與皇后弟毛曽並/坐𤣥耻之不悦形之于色明帝恨之左遷為羽林監)童
㓜(後漢梁冀妻孫壽從弟安/以童㓜拜黄門郎羽林監)不與朕馬(唐李聴為羽林/將軍有名馬穆)
(宗在東宫令近侍諷聴獻之聴以職總親軍不敢從及/即位之始幽冀不庭太原以二鎮接境方議易帥宰臣)
(進擬上皆不允謂宰臣曰李聴為羽林將軍不與朕/馬是必可任乃授太原尹北京留守河東節度使)兼
憲官(唐王仲昇寶應二年以羽林大將/軍兼大夫六軍兼憲官始於此)有大臣風(唐李/景畧)
(徵為羽林將軍對于延英/殿論奏衎衎有大臣風)無帥臣體(國朝景徳元年鄭/州防禦使魏能責)
(授右羽林將軍先是上以能有勇幹用為威虜軍部署/配以精甲使伺戎人㓂邊勒兵深入以遏其勢既而遼)
(騎壅至能但及境而旋與遼戰復先引退逗撓無功出/言輕肆頗涉訕謗無帥臣體上以其嘗經驅䇿故特從)
(寛/貸)
　　左右龍武軍
唐百官志左右龍武軍大將軍各一人正二品統軍各
一人正三品將軍三人從三品掌同羽林
長史錄事㕘軍事倉曹㕘軍事兵曹胄曹㕘軍事各一
人司階各二人中候各三人司戈執㦸各五人長上各
十人(景雲元年置龍武將軍興元元年六軍各置統軍/貞元三年龍武軍増將軍一員有錄事一人史二)
(人亭長一人掌固四人倉曹府二人史四/人兵曹府二人史四人胄曹府史各二人)
五代史　國朝(並見羽/林軍門)
　　左右神武軍
唐百官志左右神武軍大將軍各一人正三品統軍各
一人正三品將軍三人從三品總衙前射生兵
長史錄事㕘軍事倉曹㕘軍事兵曹㕘軍事胄曹㕘軍
事各一人司階各二人中候各三人司戈執㦸各五人
長上各十人(有錄事一人史二人倉曹兵曹胄曹府史/皆如神武軍開元二十六年分羽林置左)
(右神武軍尋廢/至徳二年復置)
五代史　國朝(並見羽/林軍)
咸平五年加楚王元佐左羽林軍上將軍舊制左右羽
林龍武神武為六軍各置統軍無上將軍之名此葢有
司之誤也治平三年詔今後六軍更不除上將軍先是
誤除六統軍為上將軍至是改正
　　左右神䇿軍
唐百官志左右神䇿軍大將軍各一人正二品統軍各
二人正三品將軍各四人從三品掌衛兵及内外八鎮
兵䕶軍中尉各一人中䕶軍各一人判官各三人都勾
判官二人勾覆官各一人表奏官各一人支計官各一
人孔目官各二人驅使官各二人自長史以下員數如
龍武軍(左右龍武左右神武左右神䇿號六軍貞元三/年神策軍置大將軍將軍十四年置統軍品秩)
(同六軍始殿前左右神威軍有大將軍二人正二品統/軍二人從二品將軍二人從五品元和初為一軍號天)
(威軍八年廢以軍𨽻神䇿有馬軍步軍將軍及指揮使/等以馬軍大將軍知軍事天復三年廢神䇿軍四年復)
(置/)
夘時宣命而辰出師(唐高崇文元和初以長武城使統/神䇿兵討劉闢崇文在長武時練)
(卒五千常若㓂至及是中使/至長武卯時宣命而辰出師)乘輿何在而敢䘏家(李晟/為神)
(䇿軍使討朱泚屯兵渭橋神䇿軍家族多陷於泚晟家/亦百口在賊中左右或有言及家者晟泣曰乘與何在)
(而敢䘏家乎泚又使晟小吏王無忌之壻詣晟軍且曰/公家無恙城中有書聞晟曰再敢與賊為間遽命斬之)
天生李晟為社稷萬人(李晟為神䇿軍使徳宗興元元/年六月徳宗在梁州賊朱泚為)
(晟等所敗走涇州晟遣衙前將張少烈上收京師露布/至百僚稱賀帝覽之感且泣百官皆出涕因上壽稱萬)
(嵗曰晟䖍奉聖謨盪滌兇醜然古之樹勲力復都邑者/往往有之至於不驚宗廟不易市肆長安人不識旗鼔)
(安堵如初三代以來末之有也帝笑曰天生李晟為社/稷萬人非為朕也百官再拜而退甲辰幽州健將韓旻)
(梁庭芬朱惟孝等於寧州彭原/縣西斬逆賊朱泚傳首來獻)
　　天䇿上將軍
唐高祖以秦王功殊今古自昔位號不足以為稱乃特
置天䇿上將軍拜之位在三公上及升儲宫遂廢天䇿
府
國朝大中祥符八年二月皇兄元佐授天䇿上將軍唐
初止為天䇿上將軍後唐命馬商為天䇿上將軍并開
府時以元佐久疾特加褒號仍結銜在功臣上不開府
慶厯四年正月皇叔荆王元儼贈天䇿上將軍
　侍衞親軍司
　　都指揮使副都指揮使都虞候
國朝侍衛親軍司兼總步騎二軍之政令都指揮使副
都指揮使都虞候(國朝初並置自後多闕雍熙以來田/重進傅潛王超繼為都虞候潛後遷)
(復副都指揮使自超罷職無復任者其屬有孔目/勾押押司開拆官前後行通引官客司主獄等)
　侍衞親軍馬軍司
　　都指揮使副都指揮使都虞候
國朝侍衛親軍馬軍司(周廣順元年改侍衛馬軍司曰/龍捷左右軍國朝改為侍衛親)
(軍馬/軍司)掌騎兵之名籍及訓練之政令都指揮使副都指
揮使都虞候(都指揮使闕則以副都指揮使領其事若/副都指揮使又闕或在外則殿前步軍司)
(兼領之若具員在京則凡公事都虞候以上逓申其長/然後謄奏行下殿前步軍司亦准此屬吏同親軍司)
　侍衞親軍步軍司
　　都指揮使副都指揮使都虞候
國朝侍衛親軍步軍司(周廣順元年改侍衛親軍步軍/司曰虎㨗左右軍國朝改為侍)
(衛親軍/步軍司)掌步兵之名籍及訓練之事都指揮使副都指
揮使都虞候(吏屬如侍衛/親軍之制)
言合孫吳以名將稱之(國朝元昊既叛劉平遷副都指/揮使靜江軍觀察留後遂上攻)
(守之䇿極論遼及夏人利害時/以其言合孫吴以名將稱之)
　殿前司
　　都指揮使副都指揮使都虞候
國朝殿前司(周顯徳元年詔募天下豪傑躬親試閲選/武藝超絶又有身手者分署焉殿前諸班)
(因有散員散指揮使内殿直散/都頭鐵騎控鶴之號國朝因之)掌殿前諸班直及步騎
諸指揮之名籍及訓練之政令都指揮使(國朝初有都/㸃檢副都㸃)
(檢之名在都指揮使之上後不復置其屬吏之名並如/侍衛親軍司而副都指揮使都虞候三局吏人有差)
歸田錄寶元康定之間余自貶所還過京師見王景貺
初作舎人自契丹使歸余時在坐見都知押班殿前馬
步軍聯騎立門外呈牓子稱不敢求見舎人遣謝之而
去至慶厯三年余作舎人此禮已廢然三衙管軍臣寮
於道路相逢望見舎人呵引者即斂馬駐立前呵者傳
聲太尉立馬急遣人謝之比舎人馬過然後敢行後余
官於外十年而還遂入翰林為學士見三衙呵引甚雄
不復如當時與學士相逢分道而過更無斂避之禮葢
兩制漸輕而三衙漸重舊制侍衛親軍與殿前分為兩
司自侍衛司不置馬步軍都指揮使以來侍衛一司自
分為二故與殿前司列為三衛也五代軍制已無典法
而今又非其舊制多矣
東齋記事殿前馬歩軍軍司謂之上四軍各左右廂廂
各三軍毎軍五指揮各有都指揮使一員都虞候副之
又有第四軍以處所退年高者無都指揮使止有都虞
候殿前司又有神勇宣武驍騎各上中軍軍十指揮又
有寧朔驍勝各十指揮虎翼左右各三軍軍各十指揮
並有都指揮使都虞候馬軍司有雲騎武騎各十指揮
步軍司有虎翼左右各三軍軍十指揮毎軍各有都指
揮使一員都虞候副之遇轉員各以次遷補凡遷至軍
都指揮使遙領團練員溢即從上落軍職為正刺史之
本任其老疾若有過為御前忠佐馬步軍都軍頭副都
軍頭𨽻軍頭司甚者黜為外州軍馬步軍都指揮
據座受舉人拜(筆談許懷徳為殿帥有一舉人因老姥/求為門客懷徳許之舉人拜於庭下懷)
(徳據座受之人謂懷徳武人不知事體密謂之曰舉人/無投階之禮宜少降接也懷徳應之曰我得打乳姥關)
(節秀才只消/得如此待之)
　　御前忠佐軍頭引見司(勾當/官)
國朝初曰軍頭引見司端拱元年改軍頭司為御前忠
佐軍頭司引見司為御前忠佐引見司其官有内外馬
步軍都軍頭副都軍頭並有領團練使以上者五代有
内外馬步軍都軍頭蕃漢都引進使國朝去引進之名
後隨司加御前忠佐又有馬步軍都軍頭副都軍頭並
有領刺史者又有馬軍都軍頭副都軍頭步軍都軍頭
副都軍頭之名祥符二年詔置軍頭司祗候指揮使副
指揮使都軍頭副兵馬使副都頭之名自今如遇赦叙
理降配軍兵依此安排毎後殿起居於軍頭司祗候軍
員後别行立勾當官或三人或二人(以都軍頭及諸司/使副使内侍都知)
(押班充其屬有/押司官前後行)軍頭司掌崇政殿供奉官及諸州駐泊
捕捉權管之事引見司掌軍頭之名籍諸軍揀閲引見
分配領散員一班馬直步彊壯軍員三指揮又掌後殿
起居軍員之政令及諸司引見之事
不令禁衛飲酒(國朝章聖以二月十九日上升時大雪/極寒太后令中官各以酒分賜禁衛之)
(士時總兵者令諸班極飲王徳用管御前忠佐引見司/所轄地分禁衛皆不得飲酒既而中官入奏其事太后)
(垂簾召而問曰大雪苦寒軍班坐甲不易何故不令飲/酒徳用泣曰此輩被大行皇帝恩徳久矣今大行上升)
(率土山崩為人臣子何忍飲酒況宫中大事未定忽有/一夫酗酒高呼恐社稷危爾太后嗟咨感泣曰大行皇)
(帝嘗言爾可委寄信不虚矣自是上與太后有意於/大用後不次擢用簽書樞密院公事乃至為使相)
　馬步軍總管副總管
　　兵馬總管副總管(沿革更見都/督府六典注)
國朝馬步軍都總管以節度使充副總管以觀察使以
上充有止一州者有數州為一路者有帶兩路三路者
或文臣知州則管勾軍馬事舊相重臣亦為都總管有
禁兵駐泊其地者冠以駐泊之名鈐轄以上准此咸平
四年三路都總管及排陣使並廢景徳二年詔鎮定兩
路併為一路諸路並去行營之名止為駐泊總管大中
祥符二年詔合鎮定兩路總管併為一慶厯二年詔近
分陜西緣邊為四路各置經畧安撫招討等使自今路
分總管鈐轄以上許與都總管司同議軍事路分都監
以下並聴都總管等節制違者以軍法論四年詔罷陜
西四路緣邊都總管司以鄜延環慶涇原秦鳳依舊分
為四路七年析河北為四路各置都副總管一員鈐轄
二員都監四員如無事止以安撫使總制諸路或有警
即於北京置四路行營都總管擇嘗任兩府者為之八
年諸州部署並改總管兵馬總管副總管以横行諸司
使及刺史或兩省五品以上充或一州或一路至二三
路者有之馬步軍總管副總管鈐轄都監准此咸平五
年詔西北面總管司兵馬機宜公事於隨行使臣内擇
一人専掌之勿復以親隨主其事初鎮定兵馬各置總
管大中祥符二年合為一令王能領之
奏事立雪中待報(後周長孫儉初為荆州總管後轉陜/州總管嘗詣闕奏事時大雪遂立於)
(雪中待報自旦達暮竟/無惰容其謹慤如此)饋羊以私帛報之(赫連達遷大/將軍夏州總)
(管三州五坊諸軍事達雖非文吏然性素質直遵奉法/度輕於鞭撻而重慎死罪性又亷儉邊境胡人或饋以)
(羊者達欲招納異類報以繒帛主司請用官物達曰羊/入我厨物出官庫是欺上也命取私帛與之識者嘉其)
(仁恕/焉)乘舊馬以歸(韋孝寛為延州總管兄夐至州與孝/寛相見將還孝寛以所乘馬及轡勒)
(與夐夐以其華飾心弗欲之謂孝寛曰昔人不棄遺簪/墜履者葢惡其與之同出而不與之同歸吾之操行雖)
(不逮前烈然捨舊錄新亦非/吾志也於是乘舊馬以歸)三罪(隋書元褒為原州總/管有商人為賊所刼)
(其人疑同宿者而執之褒察其色寛而辭正遂捨之商/人詣闕訟褒受金縱賊上遣使窮治之使者簿責褒曰)
(何故利金而捨盜也褒便即引咎初無異詞使者與褒/俱詣京師遂坐免官其盜尋發於他所上謂褒曰公朝)
(廷舊人位望隆重受金捨盜非善事何至自誣也對曰/臣受委一州不能息盜賊臣之罪一也州民為人所謗)
(不付法司懸即放免臣之罪二也牽率愚誠無顧形迹/不持文書約束至令為物所疑臣之罪三也臣有三罪)
(何所逃責臣又不言受賂使者復將有所窮究然則縲/紲横及良善重臣之罪是以自誣上歎異之稱為長者)
法令明肅盜賊屛迹(元景山為亳州總管先是州民王/迴路張季貞等聚結亡命毎為刼)
(盜前後牧守不能制景山下車遂捕之迴路季貞挺身/奔江南擒其黨與數百人皆斬之法令明肅盜賊屏迹)
(稱為/大治)卧治一隅(韋世康拜吏部尚書嘗因侍宴再拜陳/讓曰臣無尺寸之功位亞台鉉今犬馬)
(齒耄不益明時恐先朝露無以塞責願乞骸骨退避賢/能上曰朕夙夜庻幾求賢若渴冀與公共治天下以致)
(太平今之所請深乖本望縱令筋力衰謝猶屈公卧治/一隅於是出拜荆州總管時天下帷置荆并揚益四大)
(總管并揚益三州並親王臨統唯荆州委於世康/時論以為美世康為政簡靜百姓愛悦合境無私)獨坐
滿榻蕃人畏懼(韋藝遷營州總管容貌瓌偉毎夷狄㕘/謁必整儀衛盛服以見之獨坐滿一榻)
(蕃人畏懼/莫敢仰視)爾之去朕如斷一臂(薛道衡聲名藉甚無競/一時仁壽中楊素専掌)
(朝政道衡既與素善上不欲道衡久知機密因出檢校/襄州總管道衡久䝉驅䇿一旦遣離不勝悲戀言之哽)
(咽高祖愴然改容謂曰爾光陰晩景侍奉誠勞朕欲令/爾將攝兼撫甿俗今爾之去朕如斷一臂於是賚物三)
(百段九環金帶并時服/一襲馬十疋慰勉遣之)奏嶺南地圖(樊子葢轉循州總/管許以便宜從事)
(十八年入朝奏嶺南/地圖賜以良馬雜物)華夷咸敬稱為大化(令狐熙拜桂/州總管十七)
(州諸軍事許以便宜從事凡刺史以下官得承制補授/給帳内五百人賜帛五百疋發傳送其家累改封武康)
(郡公熙至部大𢎞恩信其溪洞渠帥更相謂曰前時總/管皆以兵威相脅今者乃以手教相諭我軰其可違乎)
(於是相率歸附先是州縣生梗長吏多不得之官寄政/於總管府熙悉遣之為建城邑開設學校華夷咸敬稱)
(為大/化)率衆先鋒大破陳師(李安為行軍總管率蜀兵順/流東下時陳人屯白沙安謂)
(諸將曰水戰非北人所長今陳人依險泊船必輕我而/無備以夜襲之賊可破也諸將以為然安率衆先鋒大)
(破陳/師)聞弓聲為霹靂(長孫晟為秦州道行軍總管取晉/王廣節度出討突厥達頭晟追之)
(斬首千餘級有突厥達官来降言突厥之敗大畏長孫/總管聞其弓聲謂為霹靂見其走馬稱為閃電晉王笑)
(曰將軍震怒/威行域外)威行域外(上/)突厥不敢仰視(韓擒虎有文/武才用夙著)
(威名於是拜為廬州總管委以平陳之任甚為敵人所/憚陳平之後突厥來朝上謂之曰汝聞江南有陳國天)
(子乎對曰聞之上命左右引突厥詣擒虎前曰此是執/得陳國天子者擒虎厲然顧之突厥惶恐不敢仰視其)
(有威容/如此)卧鎮無勞躬親(獨孤楷字脩則煬帝即位轉并/州總管遇疾喪明上奏乞骸骨)
(帝曰公先朝舊臣固卧以鎮之無勞躬親簿/領以其長子凌雲監省郡事其見重如此)驅牛驢擊
破鍾葵軍(楊義臣仁壽末為朔州總管煬帝即位漢王/諒作亂并州時代州總管李景為漢王將喬)
(鍾葵所圍詔義臣救之義臣自以兵少悉取軍中牛驢/得數千頭復令兵數百人人持一鼔潜驅之澗谷間出)
(其不意義臣晡後復與鍾葵戰兵初合命驅牛驢者疾/進一時鳴鼓塵埃漲天鍾葵不知所以以為伏兵發因)
(而大潰遂/擊破之)傅藥(唐契苾何力為右驍衛大將軍太宗征/遼東何力為前軍總管軍次白崖城為)
(賊所圍被矟中腰疾/甚太宗自為傅藥)割左耳以明志不可奪(契苾何力/為葱山道)
(副大總管討平高昌時何力母姑臧夫人及母弟賀蘭/州都督沙門並在涼府何力覲省其母兼巡撫部落時)
(薛延陁彊盛契苾部落皆願從之於是衆兵執何力至/延陁所置於可汗牙前何力箕踞而坐㧞佩刀東向大)
(呼曰豈有大唐烈士受辱蕃庭耶天地日月願知我心/又割左耳以明志不可奪也可汗怒欲殺之為妻所抑)
(而止或言於太宗曰人心各樂其土何力今入延陁猶/魚之得水也太宗曰不然此人心如鐵石必不背我㑹)
(有使自延陁至具言其狀太宗泣謂羣臣曰契苾何力/竟如何遽令兵部侍郎崔敦禮持節入延陁許降公主)
(求何力由/是得還)白事者無疎遠皆至卧内(田留安拜魏州總/管劉闢之亂也來)
(攻州城於時山東豪猾多殺長吏以應賊百姓兇人各/懷異志凡諸守皆以心腹自衛由是上下情隔然叛者)
(多歸留安留安獨撫治所部示無疑阻但有白事者無/疎遠皆至卧内謂人曰吾與卿輩為國守自宜一心無)
(為疑惑必欲棄同即異背順歸逆亦在卿輩斬吾頭而/去可矣城中父老相誡厲子弟曰田公以赤心相付何)
(得負之由是人情遂固州人苑竹林者劉闢之黨也初/有異圖留安陰知之而不發其事因引置左右委以關)
(鑰竹林感其意遂歸心/焉卒以其力用之也)善為經畧(劉世讓拜廣州總管/將之任高祖問以備)
(邊之䇿世讓答曰突厥比數南㓂者徒以馬邑為其中/路爾如臣計請於崞城置一智勇之將多儲金帛有來)
(降者厚賞賜之數出其兵畧其城下芟踐禾稼敗其生/業不出嵗餘彼當無食馬邑不足圖也高祖曰非公無)
(可任者可馳驛至彼善為經畧世讓於是以兵臨馬邑/高滿政以其地來降突厥患之遣曹粲陁來詣中國言)
(世讓與可汗通謀將為亂由是得罪籍没其家/及突厥來降者言世讓初無逆謀始原其妻子)御札數
幅授以方畧(國朝淳化五年以㕘知政事趙昌言為川/陜兩路兵馬都總管自王繼忠以下皆聴)
(其節度太宗以蜀㓂雖平尚有殘孽因命昌言/安撫招討之仍御札數幅丁寧授以方畧焉)委任雄
盛(至道元年以趙昌言知鳳翔府事罷㕘知政事及總/管初昌言以近臣領兵經畧西蜀辭於便殿曲宴以)
(餞焉并賜精□良馬白金五千兩行裝服用稱是委任/雄盛近代儒臣無以比也後旬日仍詔宰臣等後苑門)
(宣諭曰昨令昌言入蜀賊小㓂昌言大臣未易令前進/且宜軍於鳳翔屯駐止令衛士欽齎朕手書指揮軍事)
(亦可濟矣及追詔方下昌言已至鳳翔留候館/殆百餘日洎賊平分屯將士故昌言有是命焉)熟識機
宜行事果斷(景徳元年以㕘知政事王欽若判天雄軍/府兼都總管都大提舉河北轉運司及巡)
(檢兵甲事初帝曰北面戎事皆有成謀至於城隍悉已/完具帷天雄軍最為重鎮思得熟識機宜行事果斷者)
(涖之欲於大臣中輟人往彼/於是欽若請行帝怡然從之)中人就賜黄金一器(天聖/七年)
(劉平授忻州團練使屬上封事言趙元昊連姻耶律必/為邊患授邠寧環慶副總管遣中人就賜黄金一器錢)
(百萬平車騎入/軍賊聞而遁去)朕之關張(狄青字漢臣汾州人世本農/家𨽻縣為鄉書手移易税賦)
(事發遂逃走至京師投拱聖為兵遷散職為延州指揮/使㑹元昊叛屢將兵出戰四年間大小三十五陣八中)
(流矢西戎及砦下以至京師之人皆呼為狄天使上嘉/其材勇七遷秦州刺史涇原路兵馬副總管上欲一見)
(之詔令入朝㑹㓂逼平涼乃令仍往涇原俾圖象以進/上觀其儀表曰朕之關張也於是有狄萬人之稱以敵)
(萬人/也)有狄萬人之稱(上/)累有戰功(熙寧四年上宣諭涇/原路副都總管張玉)
(鄜延劉永年並令再任玉可與一子官永年止與支賜/樞密使文彥博言兩人同是再任而推恩不同上曰玉)
(累有戰功永年但以久熟鄜延未/有代者若一概推恩無以激勸)
　　都鈐轄鈐轄
國朝以朝官及諸司使以上充或一州或一路或兩路
三路亦有無都字者大中祥符中涇原路駐泊都鈐轄
兼知渭州曹瑋奏乞依舊例别差人知渭州臣乞一面
管勾鈐轄司事帝宣示王欽若等曰邊防軍馬所屯之
地若别置知州即各生事體可降詔諭以此意嘉祐二
年詔内臣為鈐轄都監者逐路止置一員治平二年路
分都監鈐轄等如有員闕即與正差不得陳乞理為資
序
　　將官
國朝自河北通和以來兵不分將領訓練不精慮涉生
事重於剙置上特令分將領置官遂於陜西河東京東
西開封府界等處並置以統領所部兵熙寧六年以京
東武衛等六十二指揮𨽻屬諸路分畨勾抽因此并其
餘軍馬並差主兵官分擘管勾訓練八年諸將官毎二
十隊差押隊一名諸將㕘謀更不差次秦鳳路軍馬列
為四將以環慶路管軍馬分為四將涇原路屯泊就糧
上下畨正兵弓箭手畨兵分為五將及别置熙河䇿應
將
　　都監監押
國朝以閤門祗候以上充三班為之名監押諸州軍府
監皆有之領本城及屯駐兵馬掌屯戌邊防訓練之令
以肅清所署部有至二員者或為同監押禁兵駐泊則
増置一員不領本城兵邊州有至三員者亦有一路兩
路三路者其關城縣鎮寨津堡亦有置者縣即知縣兼
充朝官為都監京官幕職為監押畿縣則云簽書兵馬
司公事國初諸州郡都監或雜用文臣其後止用武臣
景徳元年詔西路緣邊有郡監監押處罷駐泊都監四
年詔川陜節度州及衝要兵多處監押用侍禁以上為
之天聖四年定監押職位在寨主之下慶厯七年詔陳
留雍丘襄邑尉氏中牟陽武等六縣兵馬都監自今令
開封府及府界提㸃司更舉閤門祗候以上曽經外任
者為之嘉祐二年詔内臣為鈐轄都監者逐路止置一
員三年詔開封府陳留襄邑尉氏縣兵馬都監自今差
諸司副使以上三年一代之與減磨勘一年治平二年
路分都監鈐轄等如有員闕即與正差不得陳乞理為
資序熙寧三年増開封府陳留縣兵馬監押一員四年
詔府界諸縣兵馬都監今後樞密院選人
䕶戎之任(咸平六年長樂郡主為其弟處約求兵馬監押/真宗曰䕶戎之任實司軍旅處約未歴事不可)
(從/也)趙虎頭(治平元年西京左藏庫副使緣界河巡檢都/監趙用有才武果敢而熟邊事遼人以鹽船)
(犯邊禁者用使執而訊之遼畏用/以其常乘虎頭船謂之趙虎頭)
　　都巡檢使巡檢使巡檢
國朝以閤門祗候以上至諸司使將軍或内侍充自兩
州至十州及緣邊寨或路當險要者亦因其地為名亦
有同都巡檢使若供奉官以下為之者即不云使緣邊
又有巡檢都監之名巡檢使自一州至九州軍有或從
道路便宜不限境土亦有同巡檢使三班為之者亦不
去使自二縣至七縣開封府諸縣有巡檢一員二縣至
三縣有駐泊巡檢各一員府界東西路都巡檢各一員
京城四面各一員緣海有刁魚船戰櫂巡檢緣江河淮
海亦有捉賊巡檢又有駐泊捉賊及巡馬遞鋪巡河巡
捉私茶鹽之名景徳三年置京東五路巡檢司以應天
府曹濮州廣濟軍為一路濟鄆兖州為一路淄齊青
州為一路登萊濰密州為一路沂徐州淮揚軍為一路
大中祥符五年詔三班院揮使臣為諸州都同巡檢七
年詔選寄班四員充京城四面巡檢慶厯三年置開封
府諸縣巡檢各一員又分東西二路置提舉捉賊各一
員嘉祐元年權置京城裏外巡檢以晝夜大雨尋罷舊
城裏所増巡檢三年詔諸路毎一州軍巡檢有至三五
員者又兩三州至八九州有都同巡檢或駐泊捉賊員
數過多非唯軍馬勢分兼遇驚刼罕能獲賊惟逐縣弓
手習知賊所匿藏而捕獲之其一州軍止留巡檢一員
數州留都同巡檢一員其緣邊緣海及河汴江湖險僻
之地舊有巡檢處並留之
人之勇怯豈拘南北(國朝景祐三年上疏者言諸處巡/檢務在武勇心力彊明者乞不以)
(福建荆湖江浙川陜及衙前省職文資出身人領其事/真宗謂樞密使王欽若曰人之勇怯豈拘南北若此區)
(别非任/人之道)請賞誣告者(歸田錄太祖時郭進為西山巡檢/有告其陰通河東劉繼元將有異)
(志者太祖大怒以其誣害忠臣命縛其人予進使自處/置進得而不殺謂曰爾能為我取繼元一城一寨不止)
(贖爾死請賞爾一官嵗餘其人誘其一城來降進具其/事送之於朝請賞以官太祖曰爾誣害忠良此纔可贖)
(死爾賞不可得也命以其人還進進復請曰使臣失信/則不能用人矣太祖於是賞以一官君臣之間葢如此)
賜銀百兩(太祖時李漢超為關南巡檢使漢超武人所/為多不法久之關南百姓詣闕訟漢超貸民)
(錢不還及掠其女以為妾太祖召百姓入見便殿賜以/酒食徐問曰自漢超在關南契丹入㓂者幾百姓曰無)
(也太祖曰往時契丹入㓂邊將不能禦河北之民嵗遭/刼虜汝於此時能保其資財婦女乎今漢超所取孰與)
(契丹之多又問訟女者曰汝家幾女所嫁何人百姓具/以對太祖曰然則所嫁皆村夫也若漢超者吾之貴臣)
(也以愛汝女故取之則將必不使失所與其嫁村夫孰/若處漢超家富貴於是百姓皆感悦而去太祖使人語)
(漢超曰汝須錢何不告我而取於民乎乃賜以銀數/百兩曰汝自還之使其感汝也漢超感泣誓以死報)
　　提舉兵甲巡檢公事
國朝知兖州提舉鄆濮等五州軍兵甲巡檢公事知青
州提舉青濰等八州軍兵馬衣甲巡檢公事知徐州兼
提舉徐宿等七州軍兵甲巡檢公事京東諸州軍都提
舉都巡檢使鄆博等六州都大巡河兼提舉捉賊徐州
駐泊都監兼提舉徐州等七州軍兵甲巡檢公事知單
州提舉曹單徐兖州應天府淮陽廣濟軍利國萊蕪監
巡檢捉賊知定州同管勾真定府州等路駐泊知博州
濱棣徳博等州緣河兩岸水陸巡檢使兼提舉鄆齊淄
濮濟等七州巡檢捉賊公事知永興府兼提舉乾耀商
華坊丹等州軍巡檢兵甲事知鳳翔府兼管勾鳳翔隴
州一路巡檢駐泊軍馬公事知陜府提轄陜府河中府
虢解絳州巡檢兵甲公事知秦州兼秦隴鳳階成路駐
泊馬步軍副都總管提舉本州管界兼諸寨巡檢公事
陜府兵馬鈐轄兼提舉陜府河中府虢解絳州巡檢兵
甲盜賊華州陜府西京路陜府河中府同華虢解丹等
州提舉巡檢捉賊其廨宇在華州西京陜府駐泊捉賊
兼提舉緣黄河兩岸至絳州界六寨公事知并州兼同
管勾并代州軍馬提舉巡檢事知潞州提舉澤潞晉絳
慈隰州威勝軍一路屯駐駐泊就糧本城兵馬巡檢公
事潞州駐泊兵馬鈐轄兼提舉澤潞晉絳慈隰州北威
勝軍一路屯駐駐泊就糧本城兵馬公事知揚州提舉
揚楚泗通泰海真州高郵漣水軍兵馬衣甲巡檢公事
知廬州兼提舉廬壽蘄黄光舒濠州無為軍兵甲器械
事江淮兩浙都大提舉捉賊兩員一在潤州一在洪州
知杭州提舉杭蘇一路兵甲巡檢公事知越州兼提舉
温台明越衢婺處等州一路兵甲巡檢事知洪州兼提
舉江南西路一十州軍巡檢兵甲事知荆南荆湖北路
兵馬都鈐轄管勾䕫施州一路巡檢兵馬公事知潭州
管勾潭州并全邵等州一路巡檢公事知辰州提舉辰
州新興等四寨兵甲知福州兼提舉福建劍汀州邵武
軍一路兵甲巡檢公事知泉州兼提舉泉漳州興化軍
都同巡檢公事福州駐泊兵馬都監兼提舉福汀建劔
州邵武軍一路巡檢兵甲公事知益州充本城兵馬鈐
轄提舉益州路諸州軍兵馬巡檢公事益州路屯駐駐
泊本城兵馬鈐轄同提舉益州路諸州軍巡檢公事二
員知利州提舉兵甲巡檢公事知文州同提舉利州路
巡檢公事知䕫州兼梓䕫州路兵馬都監提舉兩路州
軍巡檢兵甲公事知容州提舉容瓊路諸州兵馬都同
巡檢公事邕州提舉邕貴欽亷兩路巡檢充管界緣邊
溪洞都巡檢使兼駐泊事諸州軍及緣邊又有管勾一
州或一路二路兵甲巡檢者
慶厯六年置京東兩路提舉巡檢捉賊各一員以沂密
州淮陽軍為一路登萊淄青濰州為一路
皇祐三年詔江寧府揚州廬州洪州福州並帶提轄本
路兵甲賊盜公事益屯禁兵仍令分淮南為兩路揚州
為東路廬州為西路
　　走馬承受公事
國朝河北河東陜西川峽皆有之以三班或内侍二人
或三人充至道三年五月詔諸路承受公事朝臣使臣
歸闕真宗聴政之初務從簡易故也大中祥符元年正
月詔諸路承受使臣多令諸州牒報事宜謄錄入奏頗
為煩擾自今禁止之五年六月權知開封府劉綜言諸
路走馬承受使臣到闕皆直造便坐自今請先於前殿
見訖乃詣後殿奏事從之慶厯三年詔諸路走馬承受
非本職不得輒言他事五年遣入内供奉官庫徳明為
河東路經畧司走馬承受河東舊無内臣為承受判并
州夏竦特請之皇祐元年復置麟府路走馬承受内臣
一員熙寧五年詔鑄諸路走馬承受印舊例皆曰某路
都總管司走馬承受公事居是職者惡有所𨽻屬去總
管司字冀擅其權因循已久至是上命正其名仍鑄朱
記給之
　
　
　
　
　
　
　
　職官分紀卷三十五
欽定四庫全書
　職官分紀卷三十六
　　　　　　　　　　　　宋　孫逢吉　撰
　　三署郎尉
前漢百官表郎中令屬官有大夫郎謁者皆秦官又期
門羽林皆屬焉郎掌守門户出充車騎有議郎中郎侍
郎郎中皆無員多至千人議郎中郎秩比六百石侍郎
比四百石郎中比三百石中郎有五官左右三將秩皆
比二千石郎中有車户騎三將秩皆比千石
後漢百官志五官中郎將一人比二千石本注曰主五
官郎五官中郎比六百石本注曰無員五官侍郎比四
百石本注曰無員五官郎中比三百石本注曰無員凡
郎官皆主更直執㦸宿衛諸殿門出充車騎唯議郎不
在直中又屬光祿勲和帝元興元年引三署郎召見禁
中選除七十五人補謁者長相(漢官儀三署謂五官署/左右署也各置中郎將)
(以司之郡國舉孝亷以補三署郎年五十以上屬五官/其次分在左右署凡有中郎議郎侍郎郎中四等無員)
(禁中者門户有禁非侍/御者不得入故謂禁中)
應劭漢官儀五官中郎將秦官也秩比二千石三署郎屬
焉
宋百官志左中郎將右中郎將秦官漢因之置五官中
郎將領三署郎魏無三署郎猶置其職晉武帝省宋世
祖大明中又置
南齊百官志左右二中郎謂之西省
通典按近代皆謂郎官上應列宿出宰百里為尚書郎
故事且天文有武賁郎位等星皆在太微帝座之後為
翊衛之象則應劭楊秉所言三署郎是也而世人謂之
尚書郎則誤矣徵其失也蓋自梁陶彥藻職官要錄以
漢三署郎故事通尚書郎循名失實疑誤後代
隋百官志梁有左右中郎將以分司丹禁侍衛左右後
齊左右中郎將各五人
唐百官志左右翊中郎將府中郎將掌供奉侍衛凡千
牛及備身左右以御刀仗升殿供奉者皆上將軍領之
中郎將佐其職有口勅通事舎人承傳聲不下聞者中
郎將宣告
六典親府勲一府勲二府翊一府翊二府等五府中郎
將各一人正四品下(秦漢有五官中郎將左右中郎將/並皆二千石掌領三署郎侍衛也)
(又有虎賁中郎將漢平帝置比二千石後漢因之建安/十六年魏公子丕為五官中郎將置官屬以副相國位)
(在諸侯王上晉代不置宋齊梁陳並有左右中郎將後/魏北齊亦有之各五人隋氏左右親衛左右勲衛左右)
(翊衛各置開府一人以統之有長史司馬倉兵法等㕘/軍員皇朝因之武徳七年改開府各置中郎將一人左)
(右郎將各一人謂之左/右親勲翊衛中郎將府)左右郎將各一人正五品上(自/漢)
(以來並曰中郎將至隋備身府置左右郎將以統之又/置左右雄武府雄武郎將武勇郎將以統之皇朝左右)
(親勲翊衛因其/名置左右郎將)中郎將掌領其府校尉旅帥親衛勲衛
翊衛之屬以宿衛而總其府事左右郎將貳焉兵曹㕘
軍事一人正九品上
　　議郎
對䇿高第(後漢蘇章少博學安帝時舉/賢良方正對䇿高第為議郎)對䇿為天下第
一(劉淑字仲承少學明五經桓帝時/赴洛陽對䇿為天下第一拜議郎)䇿在高第(續漢書/建初元)
(年詔舉賢良方正大司農劉寛舉魯丕時/對策者百餘人惟丕在高第除為議郎)奏將軍(後漢/陳翔)
(拜侍御史時正旦朝賀大將軍梁冀威儀不整奏冀恃/貴不敬請收案罪時人奇之遷定襄太守徵拜議郎)
負太守(東觀漢記劉茂字子衛為郡門下掾赤眉攻太/原茂負太守孫福踰牆出藏城西門下空穴中)
(擔糓給福妻子百/餘口福表為議郎)不復考試(東平王蒼上疏薦吏丘良/上以章示公卿曰蕭何舉)
(韓信設壇而拜不復/考試以良拜為議郎)有王霸之相(魏畧太祖為議郎嘗/見橋𤣥𤣥善相人謂)
(曰卿有王霸之相然老不及/也後過吾墓無忘斗酒隻雞)方正(張承字公先以方正/拜議郎遷伊闕都尉)
(承弟昭亦/為議郎)以死自誓(田疇好讀書善擊劔隋太祖軍出/盧龍軍還入塞論功行封封疇亭)
(侯疇上疏陳讓以死自誓太祖/喟然知其不可屈乃拜議郎)佯狂不受晉爵(樊國先/賢傳石)
(偉事吳吳平詔為議郎加二千石/秩終厥身偉遂佯狂不受晉爵)歎美其文(梁書陸雲/曽製太伯)
(廟碑吳興太守張纘罷郡經途讀其文/歎美之至都言於武帝召拜尚書議郎)西域國事口陳
狀手畫形(謝承後漢書臧昊有清才達於從政討賊有/功拜議郎還京師見太尉袁逢逢問西域諸)
(國事土地風俗人数種類具答悉口陳狀手畫/形逢奇其才歎息云班固作西域傳何以過此)校書東
觀(東漢蔡邕建寧中/校書東觀遷議郎)
　　中郎
何自為郎(前漢馮唐以孝著為郎中署長事文帝帝輦/過問唐曰父老何自為郎家安在具以實言)
(之/)奏賦為郎(揚雄奏羽獵賦除為/郎然郎官皆執㦸也)官不過中郎(漢遣張/良立韓)
(信為齊王使擊楚項王恐使盱眙人武涉往説信令反/漢與楚信謝曰臣仕項王官不過中郎位不過執㦸言)
(不聴畫䇿不用故背楚歸漢漢王授我上將軍印/言聴計用夫人深信我背之不祥幸為信謝項王)位不
過執㦸(上/)三署服其慎(見尚書/郎門)為郎牧羊(卜式為中郎/初式不願為)
(郎上曰吾有羊在上林中欲令子牧之式既為郎而牧/羊嵗餘羊肥息上善之式曰非獨羊也治民亦猶是矣)
(以時起居惡者輒去/毋令敗羣上奇其言)三代不遇(漢武帝故事上嘗輦至/署見一郎髸皓白上問)
(公何時郎也何其老也對曰姓顔名駟以文帝時為郎/上問何不遇曰文帝好文而臣好武景帝好美而臣又)
(醜陛下好壯而臣已老是以三代/不遇上感其言用為㑹稽都尉)晝夜讀書(廣州先賢/傳疎原為)
(户曹書佐性亷靜詣中部督郵張顧㑹客謝不與相見/原歸家耻之寂息不食母問其故具對狀母曰大器晩)
(成但當勉之原于是晝/夜讀書舉孝亷拜中郎)
　　侍郎
官不過侍郎(前漢東方朔著客難曰今子大夫脩先王/之術慕聖人之義悉力盡忠以事聖帝曠)
(日持久官不過侍郎位不/過執㦸意者尚有遺行耶)
　　郎中令(見光祿/卿門)
　　中郎將
使西域(前漢武帝拜張騫/為中郎將使西域)年七嵗(宣帝即位詔曰朕微/𦕈時故掖庭令張賀)
(輔導朕躬賀有孤孫霸/年七嵗拜為中郎將)山郎(宣帝時楊惲為中郎將郎/官故事令郎出錢市財用)
(給文書迺得出名曰山郎惲罷山郎皆以法令從事郎/謁者有罪過輒奏免郎官化之莫不自厲注山郎以資)
(財為郎也山財用/之所出故取名焉)建節(司馬相如為中郎將建節往使/西南夷至蜀太守以下郊迎縣)
(令負弩/矢前導)㕘乘(衛綰遷中郎將醇謹無他景帝幸上林詔/中郎將參乘還而問曰君知所以得參乘)
(乎綰曰臣代戲車士幸得功/次遷待罪中郎將不知也)口對兵事畫地成圖(張安/世長)
(子千秋與霍光子禹俱為中郎將將兵隨度遼將軍范/明友擊烏桓還謁大將軍霍光光問千秋戰鬭方畧山)
(川形勢千秋口對兵事畫地成圖無所忘失光復問禹/禹不能記曰皆有文書光由是賢千秋而以禹為不才)
(歎曰霍氏衰張氏興矣後霍禹誅滅而安世子孫相/繼為侍中中常侍諸曹散騎列侯校尉者凡十餘人)竈
下飬(東觀漢記更始入長安多用羣小時人為之語曰/竈下飬中郎將東漢傳云所授官爵皆膳夫庖人)
(長安為之/語曰云云)委文武之事(吳志孫䇿命張昭為撫軍中郎/將升堂拜母如比肩之舊文武)
(之事一/以委昭)五郎將(九國志東漢蘇章以功遷團練使章子/五人俱為中郎將豪俠任氣當世號為)
(五郎/將)
　　五官中郎將
虎賁扶持(東漢江革字次翁遷五官中郎將毎朝㑹帝/常使虎賁扶持及進拜恒目禮焉注獨視之)
(也時有疾不㑹輒遣大/官送醪膳恩寵莫比)一日數四引見(後漢書張純遷/五官中郎將純)
(在朝歴世明習故事建武初舊章多闕毎有疑義輒以/訪純自郊廟婚冠喪記禮儀多所正定帝甚重之數被)
(引見一日/或至數四)訪疑義(上/)備禮召拜(謝承後漢書樊英順帝/時備禮召拜五官中郎)
(將數月英以/疾避位而歸)
　　左中郎將
前漢書辛慶忌從光祿大夫遷左曹中郎將
後漢書楊秉以勸講蔡邕以侍中並為左中郎將
漢舊儀左中郎將秩比二千石主謁者
學行高明(後漢鍾興少從少府丁恭受嚴氏春秋恭薦/興學高明光武召見問以經義應對甚明拜)
(郎中稍遷/左中郎將)單于遣使求見(續漢書承宫遷左中郎將數/進諫論議守正明習世務朝)
(臣憚其節名稱聞于匈奴單于遣使來貢求見宫詔勑/宫自整飾宫曰外國眩名非識實者也聞臣虛稱故欲)
(見臣臣醜陋形寢見必輕賤不如選長/大有威容者乃以大鴻臚魏應示之)教授不倦(樓望/字次)
(子少習嚴氏春秋後為左中/郎將教授不倦世稱儒宗)
　　右中郎將
前漢書段㑹宗為右中郎將
漢舊儀右中郎將秩比二千石主常侍郎
持節討賊(東漢書朱巂為右中郎將持/節討潁順汶南陳國諸賊)使吳(蜀志宗預/為右中郎)
(將將命/使吳)
　　虎賁中郎將
尚書牧誓戎車三百兩虎賁三百人與受戰於牧野
周禮虎賁氏掌先後王而趨以卒伍軍旅㑹同亦如之
舎則守王閑
漢百官表期門僕射秩比千石平帝元始元年更名虎
賁郎置中郎將秩比二千石
續漢書虎賁中郎將秩比二千石本注曰主虎賁宿衛
左右僕射左右陛長各一人(僕射主虎賁郎將陛長主/直虎賁朝㑹在殿之下東)
(漢作/殿中)
又曰虎賁武騎皆鶡冠虎文单衣襄邑嵗獻虎文云鶡
者勇雉也其鬭死乃止又曰虎賁中郎將秩比二千石
虎賁中郎比六百石虎賁侍郎比四百石虎賁郎中比
三百石節從虎賁比二百石皆無員數掌宿衛侍從
東漢觀記馬援從隴西太守入為虎賁中郎將又馬廖
任隗皆從羽林左監遷虎賁中郎將
應劭漢官儀虎賁中郎將古官也書稱武王伐紂戎車
三百兩虎賁至八百人禽紂於牧之野言其猛怒如虎
奔赴平帝元始元年更名虎賁郎古有勇者孟賁改奔
為賁中郎將冠兩鶡冠鶡􁀳鳥中之異勁者也毎所搜
撮應爪摧碎鶡尾上黨所貢
漢官職典虎賁中郎將主虎賁千五百人郎多至千人
漢舊儀期門騎者隴西工射獵人及能用五兵材力三
百人王莽以為虎賁郎
天文錄郎將星若今之左右郎將也故星讚曰郎將一
星主閲具為武備
環濟要畧漢武帝好微行因置期門郎與之期於殿門
平帝改虎賁中郎將
周書古有虎賁士千人
封事削去草(東觀漢記張純常為虎賁中郎將純素/重慎周密時封事輒削去草束修自守)訖
永平世不轉(後漢明徳馬皇后不以私家干朝廷/兄為虎賁中郎將訖永平世不轉)位在
中臣宿衛禁門(明徳太后姊子夏夀等私呼虎賁中郎/將張鴻與戲爭鬭上特詔曰爾虎賁將)
(軍蒙國厚恩位在中臣宿衞禁門當進人不避仇讐舉/罰不避親戚今者反於殿中交通輕薄虎賁蘭内至令)
(欲相殺于殿恣縱故不逐捕/此皆生于不學之門所致也)拜中候三日(東漢書孔融/拜北軍中候)
(在職三日遷/虎賁中郎將)前後備虎賁(漢名臣奏丞相薛宣奏漢興/以來深考古義推萬吏之備)
(於是制宣室出入之儀正輕重之罰故司馬殿省闕至/五六里周衛擊刁斗禁門自近臣侍側尚未得著劍入)
(防未然也陛下聖徳純備海内晏然/此國家之明制必前後備虎賁也)收案洛陽令(建武/十八)
(年夏旱公卿皆暴露請禱洛陽令著車葢出門候何湯/將衛士鈎令車收案有詔免令官拜湯虎賁中郎將上)
(常歎曰糾糾武夫公/侯干城何湯之謂也)寓直散騎省(劉謙之晉紀桓𤣥欲/復虎賁中郎將疑應)
(直與不訪之僚佐咸莫比定㕘軍劉蘭之對曰昔潘岳/為秋興賦序云兼虎賁中郎將寓直于散騎之省以此)
(言之直/官也)直官(上/)大風持幢不傾倒(後魏書韓茂膂力絶/人尤善騎射明元曽)
(親征丁零翟猛茂為中軍執幢時大風諸軍旌旗皆偃/仆茂於馬上持幢初不傾倒帝異而問之謂左右曰記)
(之尋徵詣行在所試以騎射明/元深奇之以茂為武賁郎將)只畏榮公第六郎(隋書/來整)
(為武賁郎將尤驍勇善撫士衆討擊羣盜所向皆捷諸/賊甚憚之作為歌曰山頭百戰塲十十五五把長槍不)
(畏官軍千萬衆只畏榮公第六郎/整乃榮國公䕶兒之第六子也)
　　南北東西中郎將
魏志鄢陵侯彰為北中郎將臨菑侯植為南中郎將
沈約宋書南北東西中郎將復漢號也
征黄巾(續漢書盧植為北/中郎將征黄巾)志節慷慨(魏志蔣濟文帝即/位為東中郎將濟)
(請留詔曰高祖歌曰安得猛士守四方天下未寧要須/良臣以鎮邊境如其無事乃還鳴玉未為後也後曹仁)
(薨復以濟為東中郎將代領其兵詔曰卿兼資文武志/節慷慨當有超越江湖吞吳之志故復授將率之任)
居家為父子受事為君臣(代郡烏桓反以曹彰為北中/郎將臨發太祖誡之曰居家)
(為父子受/事為君臣)名著海内學為儒宗(太祖北征柳城過涿郡/告守令曰故北中郎將)
(盧植名著海内學為儒宗士之楷模國之楨幹也孤到/此地嘉其餘風春秋之義賢者之後有異于人遣丞掾)
(修墳墓並致薄/酹以彰厥徳)士之楷模(上/)守鄴(王隠晉書山濤為/北中郎將守鄴)督
鄴城守事(晉起居注武帝泰始二年詔鄴城守事宜速/得人又當得親賢有文武器任者其以高陽)
(王珪督鄴城守/事北中郎將)年二十八(晉中興書荀羨除北中郎/將徐州刺史時年二十八)以
武官顯(郭泰别傳王叔優問才之所宜泰曰/當以武官顯叔優後至北中郎將)吾為王家
破賊(梁後畧前南中郎將永安侯確字仲正司空論之/第三子少而尚武亦有文才毎在第中常習弓馬)
(後庭戲聚必法軍陣時人皆以為狂謂為無實用左右/聞者咸以告焉確曰吾為王家破賊當使爾等知之)
　　雜中郎將(匈奴/典農)　(司金/武衛)
涼州三明(續漢書張奐字然明與段紀明皇甫威明俱/顯京師號為涼州三明並為匈奴中郎將)
在職七年(魏畧河北始開冶遂以王修為司金中郎將/修奏記曰修聞枳棘之林無梁柱之資涓流)
(之水無決波之勢是以在職七年忠讜不昭/于朝功業未見于事力少任重不堪而懼)所在積粟
(魏志任峻為典農中郎將數/年中所在積粟倉廩皆滿)上疏論治宫室(母丘儉為/洛陽典農)
(中郎將時取農民以治宫室儉上疏曰臣愚以為天下/所急除者二賊所急務者衣食誠使二賊不減士民飢)
(凍雖崇美宫/室猶無益也)所在著稱(魏畧上以徐邈為穎川/典農中郎將所在著稱)虎侯安
在(魏志許禇從太祖討韓遂馬超于潼闗其後太祖與/遂超等軍馬㑹語左右皆不從唯將禇超負其力陰)
(欲前突太祖素聞禇勇疑從騎是禇乃問太祖曰公有/虎侯者安在太祖顧指禇禇瞋目盻之不敢動乃各罷)
(後數日㑹戰大破超等禇身斬首級遷武衛中郎將武/衛之號自此始也軍中以禇力如虎而痴故號曰虎痴)
(又以超問虎侯至今天下稱焉皆謂/其姓名也禇性謹慎奉法質重少言)虎癡(上/)身自捍衛
(後漢袁紹傳魏郡兵反賊有陶升者自號平漢將軍獨/反諸賊將部衆踰西城入閉府門具車重載紹家及諸)
(衣冠在州内者身自捍衛送到斥丘紹/還因屯斥丘以陶升為建義中郎將)
　　三都尉
前漢百官表奉車都衛掌御乘輿車駙馬都尉掌駙馬
皆武帝初置秩比二千石
後漢百官志奉車都尉比二千石本注曰無員掌御乘
輿車駙馬都尉比二千石本注曰無員掌駙馬騎都尉
比二千石本注曰無員本監羽林騎又屬光祿勲
韋昭辨釋名奉車都尉奉天子乘輿辨云主乘輿車尊
不敢言
晉職官志奉朝請本不為官無員漢東京罷三公外戚
宗室諸侯多奉朝請武帝又以宗室外戚為奉車駙馬
騎三都尉而奉朝請焉元帝為晉王以㕘軍為奉車都
尉掾屬為駙馬都尉行㕘軍舎人為騎都尉皆奉朝請
後罷奉車騎二都尉唯留駙馬都尉奉朝請諸尚公主
者劉惔桓温皆為之
隋百官志後齊左右衛府步兵越騎射聲屯騎長水等
校尉奉車都尉等各十人騎都尉六十人隋左右衛奉
車都尉六人掌馭副車煬帝廢奉車駙馬都尉
唐職官志武官左右衛奉車都尉五人(從五/品下)
通典宋武帝永初以來尚主者唯拜駙馬都尉齊駙馬
都尉集書省職梁三都尉並無員秩其奉車駙馬皆武
冠絳朝服銀章青綬梁陳駙馬皆尚公主者為之後魏
駙馬都尉亦為尚公主官雖位高卿尹而此職不去奉
車二十人騎都尉六十人北齊駙馬與後魏同大唐駙
馬都尉從五品皆尚主者為之開元三年勑駙馬都尉
從五品階宜依令式仍借紫金魚袋天寶以前悉以儀
貌修麗者充選奉車都尉五員掌馭副車不常置若大
備陳設則以餘官攝行屬左右衛也
歸田錄官制廢久矣今其名稱訛謬者多雖士大夫皆
從俗不以為恠皇女為公主其夫必拜駙馬都尉故謂
之駙馬宗室女封郡主者謂其夫為郡馬縣主者謂其
夫為縣馬不知何義也
　　奉車都尉
出入禁闥二十餘年(前漢書霍光武帝時為奉車都尉出/則奉車入則侍左右出入禁闥二)
(十餘年小心謹慎未/嘗有過甚見親信)啗炙肉(後漢書竇固為奉車都尉/出屯梁州在邊數年羌胡)
(服其恩信羌胡見客炙肉未熟人人長跪前割之血流/染指進之于固固輒為㗖不穢賊是以愛之如父母)
　　駙馬都尉
出常驂乘(前漢書元帝即位史丹為駙馬/都尉侍中出常驂乗甚有寵)親近未嘗有
過(金日磾為侍中駙馬都尉光祿大夫/磾既親近未嘗有過失上甚信愛之)選尚(晉王儉集/序初拜秘)
(書丞遷太子舍/人選尚公主)婦翁與女壻(唐張垍為翰林學士嘗以/所賜珍玩示其兄均均戲)
(謂垍曰此婦翁與女/婿非天子賜學士也)墓不稱陵(安樂公主婿武崇訓為/節愍太子所殺時追封)
(為魯王令司農少卿趙履温監議𦵏事履温諷公主奏/請依永泰公主故事為崇訓造陵詔從其請給事中盧)
(粲駮奏曰伏尋陵寢之稱謂本屬皇王及儲宫等自皇/家以來諸王及公主子墓無稱陵者唯永泰公主承恩)
(時𦵏事越常塗不合引以為名臣歴檢貞觀/以來駙馬墓無得稱陵者帝竟依粲所奏)幽私第(王/士)
(平以父勲選尚義陽公主同正駙馬都尉時公主縱恣/不法士平與之爭分憲宗怒幽公主于禁士平幽于私)
(第後釋之出為安州時輕薄文士蔡南史獨孤申叔為/義陽公主歌詞言其遊處離異之狀往往歌于酒席憲)
(宗聞而惡之得南/史貶之由是稍止)弱冠尚主(梁書何敬容字國禮弱冠/尚齊武帝女長城公主拜)
(駙馬/都尉)請願重責僕人(國朝真宗景徳二年駙馬都尉石/保吉言僕人張居簡掌私財有所)
(侵盜願賜重責上曰所司自有常典豈可以卿故法外/加刑保吉又請於私第決罰亦不許先是秦國長公主)
(以染人有所逋欠納其女為/質上聞之即時令還其父母)出於貴戚如布素之士(慶/厯)
(中上崇章懿位號以生不得盡其養死不得盡其哀故/於元舅之家尤極寵榮之子璋珣瑋及諸孫雖在襁褓)
(皆授以美官後又使瑋尚主雖出于貴戚然尤醇謹好/學如布素之士深好孟子兖國公主上之愛女故以降)
(瑋以瑋為沂州防禦使駙馬都尉嘉祐二年八月四日/下降以瑋與公主不和落駙馬都尉授利州防禦使知)
(衛州主除岐國至八年秋召還/瑋依前授駙馬都尉而復合焉)父子業進士(治平三年/以尚書屯)
(田員外郎王克臣子孝莊為金紫光祿大夫檢校司空/右衛將軍兼御史大夫上柱國駙馬都尉賜名師約以)
(尚公主故也初上數稱唐公主下嫁多名人及是選尚/主得師約故駙馬都尉承衍曽孫而父子皆業進士令)
(至宰相第試以詩而并以其所業賦一編進御至/召見又諭以無廢學又出經籍及紙筆硯墨賜之)
　　騎都尉
討賊有功(魏志徐晃字公明為郡吏從車騎將軍/楊奉討賊有功遂拜為騎都尉之職)膂力
過人(後漢吕郁以驍武給并州刺史丁原為/騎都尉便弓馬膂力過人號為飛將軍)使魏(吴孫/權遣)
(騎都尉趙咨使魏魏帝問曰吳王何等主也咨對曰聰/明仁智雄畧之主也帝問其狀咨曰納魯肅于凡品是)
(其聰也拔吕蒙于行陣是其明也獲于禁而不害是其/仁也取荆州而兵不血刄是其智也據三州而虎視天)
(下是其雄也屈身/於陛下是其畧也)相見過於所聞(顧承字子直嘉禾中/與舅陸瑁俱以禮徵)
(權賜丞相雍書曰貴孫子直令問休休至/與相見過于所聞為君嘉之拜騎都尉)弱冠(諸葛恪/瑾長子)
(也少知名弱/冠拜騎都尉)老病乞身(後漢朱暉字文季遷尚書/令以老病乞身拜騎都尉)沈毅
有謀有父風(魏鮑信少有大節寛厚愛人沈毅有謀/有父風太祖嘉之拜騎都尉使侍從)殺
丁原并其兵革(范曄後漢書董卓誘吕布殺丁原而/并其兵以布為騎都尉誓為父子)名
播吳越(魏畧季豐字安國/年十七駙馬都尉)禁臠(晉書謝混字叔源少有/美譽善屬文初孝武帝)
(為晉陵公主求婿謂王珣曰主婿但如劉真長王子敬/便足珣對曰謝混雖不及真長不減子敬帝曰如此便)
(足未幾帝崩袁崧乂欲以女妻之珣曰卿莫近禁臠初/元帝始鎮建業公私窘罄毎得一㹠以為珍膳項上一)
(臠尤美輒以薦帝羣下未嘗敢食于時/呼為禁臠故珣因以為戲混竟尚主)犀如意擊主(梁/殷)
(鈞叡之子也梁武帝與叡少故舊以女永興公主妻鈞/拜駙馬都尉自宋齊以來公主多驕滛無行永興主加)
(以險虐鈞形貌短小為主所憎毎被召入先滿壁為殷/叡字鈞流涕以言于帝以犀如意擊主碎于背然猶恨)
主先亡不加贈駙馬(陳初陳武帝永嗣公主先適陳留/太守錢盛生子㞯主及㞯并卒于)
(梁時武帝受命有司請議加贈駙馬都尉并贈㞯官都/官尚書袁樞博學明悉舊章議曰今公主早亡伉儷已)
(絶既無禮數致疑何須駙馬之授按杜預尚宣帝第二/女晉武踐阼而主已亡泰始中追贈公主元凱無復駙)
(馬之號梁文帝女新安公主早亡天監初王氏無追拜/之事遠近二例足以較明無勞此授今宜追贈亭侯時)
(議以/為當)主婿不任黄散(陳宣帝謂吏部侍郎蔡凝曰我欲/用義興公主婿錢肅為黄門侍郎)
(如何凝正色曰帝鄉舊戚思由聖㫖則無所問若格以/僉議黄散之職須人門兼美帝黙然而止肅聞而不平)
(義興公主日譛之尋免/官遷交趾頃之召還)累代尚主(後魏書河南穆氏宜/都王觀子夀夀子平)
(平子國國子休休子羆五代尚公主又宜都王觀弟亮/子韶亦四代尚公主又亮弟真真子泰泰子伯知三代)
(尚公/主)擅決百姓(唐書敬宗時韋讓為駙馬都尉寳/厯元年以擅決百姓罰兩月俸料)夾羅
巾(文帝時韋彪入為駙馬都尉嘗入見戴夾羅巾以進/文宗曰本慕卿門户清素故俯從選尚如此巾服從)
(他諸戚為之/卿不須為也)以公主衣服踰制罰賜錢(竇澣尚延安公/主為駙馬都尉)
(太和四年勑以公主衣服踰制從夫/之義過有所歸宜罷澣兩月賜錢)門下十才子(郭曖/尚升)
(平公主有才思尤善詩大厯中李端等十才/子多出入門下宴集賦詩先成者贈之百縑)文雅之士
可居清列(文宗拜權徳輿為相翰林學士獨孤郁以女/婿故辭内職上歎賞之由是公主出降選尚)
(文雅之士可居清列者初于文學後進中選/皆辭疾不應唯杜悰願焉乃尚岐陽公主)服紀(杜悰/拜工)
(部尚書判度支屬岐陽公主薨久而未謝文宗怪之問/左右户部侍郎李珏對曰近日駙馬為公主服斬衰三)
(年所以士族之家不願為國戚者為此也杜悰未謝拘/此服紀上愕然曰予初不知乃下詔令周年為通制)
不合與要官往來(李徳裕上疏曰國朝故事駙馬緣是/親密不合與朝廷要官往來𤣥宗開)
(元巾禁止尤切伏望宣示宰臣其駙馬諸親有/公事即于中書見宰相不令謁私第穆宗然之)為賊所
害(于琮尚廣徳公主拜駙馬都尉乾符中同平章事黄/寇犯京師僖宗出幸琮病不能從既僣號起琮為相)
(琮以疾辭迫脅不已琮曰吾病亟矣死在旦夕加以唐/室親姻義不受命死即甘心竟為賊所害而赦公主主)
(親于琮受祸謂賊曰妾李氏女也義不獨生願與于公/并命賊不許公主入室自縊死廣徳閨門有禮咸通乾)
(符中譽/在人口)禁中置内宅(張垍尚寧親公主𤣥宗時最/深恩寵許于禁中置内宅)
　　奉朝請
續漢書前漢列侯奉朝請在長安次三公漢武時宣帝
為皇曽孫令奉朝請
後漢書和帝永元三年正月甲子皇帝加元服賜諸侯
王公將軍特進中二干石列侯宗室子孫在京師奉朝
請者黄金(漢律曰春曰/朝秋曰請)
晉職官志(見三都/尉門)
宋百官志永初以來以奉朝請選雜其尚主者唯拜駙
馬都尉三都尉並漢武帝置孝建初奉朝請駙馬都尉
三都尉比二千石漢官解詁三輔職如郡守獨奉朝請
成帝丞相張禹遜位特進奉朝請又以關内侯蕭望之
奉朝請奉朝請之號即非官也
東觀漢記建武中鄧禹失司徒以特進奉朝請
晉起居注康寧三年詔前相國掾屬主薄雖奉朝請並
從容閒預若大縣缺宜以治民
杜門謝疾(前漢王陵為太傅杜/門謝疾竟不朝請)除門籍不得朝請(竇太/后憎)
(嬰除嬰門籍/不得朝請)處於不競之地(沈約宋書王敬𢎞子恢之/被詔為秘書郎敬𢎞求為)
(奉朝請與恢之書曰彼秘書有限故有競奉朝請無/限故無競吾欲使汝處於不競之地文帝嘉而許之)脱
朝服挂神武門(陶𢎞景弱冠齊高帝作相引為諸王侍/讀除奉朝請雖在朱門閉影不交外物)
(唯以披閲為務朝儀故事多所取焉家貧求宰/縣不遂永明十年脱朝服挂神武門上表辭祿)讓官於
弟(後魏崔光韶事親以孝聞初除奉朝請光韶與弟光/伯㝈生操業相侔特相友愛遂經禮部尚書李沖讓)
(官於光伯辭色懇至沖/為奏聞孝文嘉而許之)家貧傭書自給(梁景伯少喪父/以孝聞家貧傭)
(書自給養母甚謹尚書盧淵稱/之於季沖時典選狀為奉朝請)大樂大苦(北齊書王紘/為奉朝請頗)
(為文宣所知時帝嘗與左右飲酒曰快哉大樂紘對曰/亦有大苦帝曰何苦紘曰長夜荒飲不悟亡國破家身)
(死名滅所謂/大苦帝黙然)試以一官(祖鴻勲為州主薄僕射臨淮王/彧表薦鴻勲有文學宜試以一)
(官勑除奉朝請人謂曰臨淮舉卿便以得調竟不相謝/恐非鴻勲曰為國舉才臨淮之務祖鴻勲何事從而謝)
(之彧聞而喜曰/吾得其人矣)在丁𫝊之右(前漢給事中董賢親屬皆/侍中諸曹奉朝請寵在丁)
(傅之/右)昆弟外孫(霍光昆弟諸壻/外孫皆奉朝請)篤素有志行(何法盛晉/中興書譙)
(愍王承字士敬篤素有志/行少拜駙馬都尉奉朝請)弱冠(徐廣晉紀桓温/弱冠奉朝請)侍從左
右與太子遊(晉起居注孝武詔隴西王世子越駙馬都/尉楊選並可奉朝請侍從左右與太子遊)
諸王宜兼三公(太常劉寔奏郊廟諸王見/在奉朝請者宜兼三公)
　　諸都尉
漢官解詁都尉將兵副佐太守備盜賊也
氣如合抱之榆(黄帝占軍氣訣都/尉氣如合抱之榆)
　　主爵都尉
前漢書主爵中尉秦官掌列侯景帝中六年更名都尉
武帝太初元年更名右扶風治内史右地與左馮翊京
兆尹是為三輔皆有兩丞
引大體不拘文法(前漢汲黯為東海太守嵗餘大治上/聞名召為主爵都尉治務在於無為)
(而已引大體/不拘文法)嚴酷(楊業以嚴酷為主爵/都尉天子以為能)奉事請間(公孫/𢎞奏)
(事有所不可不肯廷辨常與主爵都尉/汲黯請間黯先發之𢎞推其後上常説)
　　郡都尉(屬國附/)
漢百官表郡尉秦官也掌佐守典武職甲卒秩比二千
石景帝中二年更名都尉屬國都尉武帝置
司馬彪續漢官志建武七年省諸郡尉唯屬國都尉稍
有頒分縣治皆置諸曹掾
臨海記漢元鼎五年六郡尉府於侯官以鎮撫二越所
謂東南一尉者也
誅滅甚多(史記尹齊為淮揚都尉所誅滅甚多及/死仇家欲焚其尸齊子言之歸𦵏焉)一笥
餌得都尉(東觀漢記樊曄與世祖於新野坐文書事被/拘時曄與市史餽餌一笥上徳之後拜為河)
(東都尉臨發之官引見雲臺賜御食衣被上調曄曰一/笥餌得都尉何如曄曰小臣蒙恩特見拔擢陛下不忘)
(往舊臣得/竭死自效)迎吏見甚少皆驚(任延拜㑹稽都尉時年十/九迎吏見甚少皆驚及到)
(靜泊無為下車遣史以中牢具祠延陵季子時天下新/定道路未通諸避世江南者皆未還中土㑹稽頗稱多)
(士延到皆禮之聘請高行如董子陵等敬待以師友之/禮行縣所到輒使勞問孝子崇禮高年建武初上書)
(言臣贊拜不由王廷願乞骸骨/詔書徵延吏民攀車持轂涕泣)吏民攀車(上/)齊趙之間
盜不敢近(前漢義縱遷廣平都尉/齊趙之間盜不敢近)仁而愛人(爰盎為陜/西都尉仁)
(而愛人士卒/皆樂為致死)奏事稱意(武帝時田叔子仁以壯勇為衛/將軍舍人衛青使刺三河還奏)
(事稱意拜/京輔都尉)天下少雙(吾丘壽王為東都都尉是嵗不熟/多盜賊詔賜璽書曰子在朕前之)
(時智畧輻凑以/為天下少雙)推財產與昆弟(後漢劉敞父卒盡推父/時金寶財產與昆弟荆)
(州刺史上其義/行拜廬江都尉)吏民乞留者數千人(蜀志董和字㓜宰/益州牧劉璋轉和)
(為巴東屬國都尉吏民老弱相擕/乞留和者數千人璋聴留二年)老母出懷中金丹以
授(晉巾興書何比干為南陽都尉有陰徳棄官歸家常/獨處天雨一老母詣比干衣不濡比干恠而敬焉臨)
(去出懷中金丹九十枚以授比干/曰子孫佩印綬如丹數言畢不見)
　　關都尉
漢官解詁關都尉秦官
如狼牧羊(史記甯成居家上欲以為郡守御史大夫公/孫𢎞曰臣居山東為小吏時甯成為濟南都)
(尉其治如狼牧羊成不可/令治民上乃拜成關都尉)寧見乳虎無值甯成之怒(甯/成)
(為關都尉嵗餘鄰國出入關者/語曰寧見乳虎無值甯成之怒)聲甚於甯成(尹齊為關/都尉聲甚)
(於甯成上以/為能拜中尉)
　　邊都尉
典戎(吴中書郎胡廣邊都尉箴曰巍巍上聖光被八垠/矧惟人面罔不來賓季末陵遲王澤壅隔戎狄作)
(難鬼方騷逖桓桓猛將是攘是闢殷宗周宣用顯其光/大漢龍興念存洛陽平平蕩蕩率土來同守撫其民尉)
(典其戎五材並/用文武程功)
　　積弩都尉
魏畧積弩都尉秩比二千石後更為典弩都尉又有典
鎧都尉秩與典弩同皆屬積弩
　　治粟都尉(司農有沿革/農都尉附)
韓信(前漢韓信數以䇿干項羽羽弗用亡楚歸漢未得/知名為連敖坐法當斬至信信仰視滕公曰上不)
(欲就天下乎而斬壯士滕公奇壯之與語大悦言/於漢王漢王以為治粟都尉李奇曰連敖楚官名)
　　司金都尉
班亞九卿(魏志韓暨為監治謁者在職七年器用充/實制書褒歎就加司金都尉班亞九卿)
　　撫軍都尉
二人主刺舉(魏畧撫軍都尉秩比二千石本校事官時/太祖欲廣耳目使盧洪趙達二人主刺舉)
(洪達多所陷入故于時軍中為之語曰盧/洪尚可趙達殺我後達竟為人所殺)廣耳目(上/)
　　武衛都尉
以秀才入侍帷幄(周昭新論散騎侍郎武衛都尉孫奇/年十七以秀才入侍帷幄余作詩一)
(篇美而諷之恂恂周公美妙無已誕姿/既豐世胄有紀平南之孫奮威之子)
　
　
　
　職官分紀卷三十六
欽定四庫全書
　職官分紀卷三十七
　　　　　　　　　　　　宋　孫逢吉　撰
　　司𨽻校尉(從事附/)
周禮司𨽻掌五𨽻之法辨其物而掌其令(五𨽻謂罪𨽻/四翟之𨽻)
帥其民而捕其盜賊
前漢百官表司𨽻校尉周官武帝征和四年初置持節
從中都官(京師諸/官府也)徒千二百人捕巫蠱督大姦猾後罷
其兵察三輔三河𢎞農元帝初元四年去節後諸葛豐
為司𨽻又加節尋復去之司𨽻去節自豐始也成帝元
延四年省綏和二年哀帝復置但為司𨽻(去校/尉字)官屬大
司空比司直司𨽻掌察皇太子以下行馬内事皆主之
専道而行専席而坐初除皆謁兩府又自司𨽻至虎賁
秩皆二千石
後漢百官志司𨽻校尉一人比二千石本注曰孝帝初
置持節掌察舉百官以下及京師近郡犯法者元帝去
節成帝省建武復置并領一州
應劭漢官儀司𨽻校尉糾皇太子三公以下及旁州郡國
無不統陛見坐次諸卿皆獨序
晉志漢武帝初置十三州刺史各一人又置司𨽻校尉
察三輔三河𢎞農七郡
唐官品志司𨽻臺大夫一人正四品掌諸巡察其所掌
六條一察品官以上理正能否二察官人貪殘害政三
察豪強姦猾侵害下人及田宅踰制官司不能禁止者
四察水旱蠱災不以實言枉徵賦役及無災妄蠲免者
五察部内賊盜不能窮逐隠而不申者六察徳行孝悌
茂材異行隂而不貢者每年二月乗軺巡郡縣十月入奏
通典漢武帝初置司𨽻校尉元帝去節成帝省哀帝復
置但為司𨽻後漢復置司𨽻校尉所部河南尹河内右
扶風左馮翊京兆尹河東𢎞農凡七郡治河南洛陽無
所不糾(北齊書曰後漢凡皇族不得典/三河盖忌其親而惜形迹之地)唯不察三公廷
議處九卿上朝賀處公卿下凡司𨽻屬官有從事史十
二人其都官從事史置為雍劇主察百官之犯法者魏
晉司𨽻與二漢同(劉聰僣號置/左右司𨽻)司𨽻於端門外坐在諸
卿上絶席其入殿按本品秩在諸卿下不絶席初以司
𨽻官屬制置如州儀而俗稱之司州及魏晉乃以京輔
所部定名置司州以司𨽻校尉統之及東晉渡江罷司
𨽻校尉官變其職為揚州刺史後魏北齊為司州牧後
周有司𨽻下大夫掌五𨽻及徒者捕盜賊囚執之事屬
大司冦隋初有雍州牧後煬帝置司𨽻䑓有大夫一人
掌諸巡察薛道衡為司𨽻大夫别駕二人分察畿内一
人按東都一人按京師後又罷司𨽻䑓裴藴為御史大
夫欲重已權令虞世南奏罷司𨽻刺史以下官屬而留
司𨽻從事之名不為常員臨時選京官清明者權攝以
行大唐無司𨽻校尉而有京畿採訪使亦其職也
摧辱宰相(前漢鮑宣字子都為司𨽻丞相孔光四時行/園陵官屬以令行馳道中宣出逢之使吏鈎)
(上丞相掾史没入其馬車摧辱宰相事下御史中丞侍/御史至司𨽻官欲捕從事從事閉門不肯納宣出距閉)
(使者亡人臣禮下廷/尉獄减死一等髠鉗)奏免丞相(王駿為司𨽻校尉/奏免丞相匡衡)刺舉
無所避(諸葛豐字少季為司𨽻校尉刺舉無/所避京師為之語曰間何闊逢諸葛)收節(諸葛/豐為)
(司𨽻時侍中許章以外屬貴幸賓客犯事與章相連欲/奏其事適逢許侍中私出豐駐車舉節詔章曰下欲收)
(之章馳去豐奔車逐之章突入殿得免因/此成帝遂收豐節司𨽻去節自豐始也)貴戚斂手(後/漢)
(鮑永為司𨽻校尉帝叔父趙王良尊戚貴重永以事劾/良大不敬由是朝廷肅然莫不戒慎乃辟扶風鮑恢為)
(都官從事恢亦抗直不避彊禦/帝曰貴戚且冝斂手以避二鮑)守正有父風(鮑永子昱/拜司𨽻校)
(尉帝曰吾欲令天下知忠臣之子復為司𨽻也昱在職/奉法守正有父風永平五年坐救火遲免永宣之子也)
(自宣至昱/俱為司𨽻)破柱殺張朔(李膺字元禮為司𨽻校尉時張/讓弟朔為野王令貪殘無道至)
(乃殺孕婦聞膺厲威嚴逃還京師因匿兄讓舍乃蔵於/合柱中膺知其□率將吏卒破柱取朔付洛陽獄中即)
(殺之讓訴於帝帝詔膺入責以不先請膺曰昔仲尼為/魯司冦七日而誅少正夘今臣到官已積一旬懼以稽)
(留為愆不意獲速疾之罪誠自知釁責死不旋踵特乞/留五日尅殄元惡退就鼎鑊始生之願也帝無復言顧)
(謂讓曰此汝弟之罪司𨽻何愆乃遣出之自此諸黄門/常侍皆鞠躬屏氣休沐不敢復出宫省帝恠問其故並)
(叩頭泣曰畏李校尉是時綱紀頽㢮膺獨持風/裁以聲名自高士有被其容接者名為登龍門)雄職(董/卓)
(問司徒王允曰欲得一快司𨽻校尉誰可作者允曰唯/有盖京兆爾卓曰此人明智有餘然不可假以雄職遂)
(不用盖京兆盖勲也為京兆尹時董卓廢少帝殺何太/后勲與卓書曰昔伊尹霍光權以立功猶可寒心足下)
(小醜何以終此賀者在門弔者在廬可不慎哉卓得書/意甚憚之徵為議郎還京師自公卿以下莫不卑下於)
(卓唯勲長揖争禮見者皆為失色卓忌之乃以為越/騎校尉卓又不欲乆令典禁兵復出為潁川太守)刺
殺殿中(轅豐為長安令治有能名擢拜司𨽻校尉中謁/者丞陳臨素與豐有怨見其尊顯畏為已害拜)
(訖未出門使人/刺殺豐於殿中)督察三公(江慿上言宜令司𨽻督察三/公陳元議以為不宜使有司)
(有察公/輔之名)直言犯上(前漢盖寛饒字次公為/司𨽻校尉好直言犯上)唾手拊髀(續/漢)
(書陽球少有勇氣尚書令中常侍王甫曹節等承權勢/球常唾手拊髀曰若陽球作司𨽻此曹子何得爾耶尋)
(為司𨽻明日詣闕謝恩甫時休下在里舍因表甫/罪過將甫送洛陽詔獄自臨拷之甫子萌亦被收)務大
綱(東觀漢記范康為司𨽻校尉/務大綱性節儉常卧布被)卧布被(上/)子常步行(蓋/寛)
(饒身為司𨽻/子常步行)奉使稱㫖(盖寛饒為太中大夫使行風俗/多所稱舉貶黜奉使稱㫖擢為)
(司𨽻/校尉)論輸左校(虞詡為司𨽻校尉上書奏中常侍/張防防流涕訴帝詡坐論輸左校)羣豪
斂手(謝承後漢書華松為司𨽻校尉時貴戚争勢有司/軟弱莫敢糾罰松下車閉閣不通賔客私書姦慝)
(犯者輒死奏馬氏/三侯羣豪斂手)百寮敬憚(牟融拜司𨽻校尉典司京/都執憲持平多所舉正百)
(寮敬/憚)十日一炊(任昉字彦升始為司𨽻校/尉常十日一炊不敢干越)乗舟(魏志徐/宣為司)
(𨽻校尉從至廣陵大軍乗舟風浪暴起帝船回/倒宣病在後陵波而前羣寮莫先至者帝壮之)雖在外
司時政畢綜(鍾會為司𨽻校尉雖在外司時/政損益當世與奪無不畢綜)卧虎(傅咸/集司)
(𨽻校尉舊號卧虎誠以舉綱/而萬目理提領而衆毛順)貴逰懾伏䑓閣生風(晉書/傅𤣥)
(轉司𨽻校尉獻皇后崩於𢎞訓宫設喪位舊制司𨽻於/端門外坐在諸卿上絶席而入殿案本品秩在諸卿下)
(以次坐不絶席而謁者以𢎞訓宫為殿内制𤣥位在卿下/𤣥恚怒厲聲色而責謁者妄稱尚書所處𤣥對百寮而)
(罵尚書以下御史中丞庾純奏𤣥不敬𤣥又自表不以/實坐免官然𤣥天性峻急不能有所容每有奏劾或值)
(日暮捧白簡整簮帶竦踊不寐坐/而待旦於是貴逰懾伏䑓閣生風)舉正豪右京師肅然
(劉毅字仲雄轉司𨽻校尉舉正豪右京師肅然同郡/守令望風投印綬者甚衆時人方諸葛豐盖寛饒)奏
免河南尹(臧榮緒晉書傳咸以議郎長兼司𨽻校尉咸右/前後固辭不聴咸卧病治職時朝廷寛弛豪)
(放恣郡縣容縱冦盗充斥囚徒掠奪市道交私請託/朝野溷淆咸於是奏免河南尹京都肅然貴戚攝伏)鮑
氏騘(列異記故司𨽻校尉上黨鮑宣少時上計掾於道/中遇一書生獨行時無伴卒得心病子都下車為)
(按摩奄忽而亡不知姓名有素書一卷銀十餅即賣一/餅以殯斂其餘銀及素書著服上祝之曰若子魂靈有)
(知當令家知予在此使命不獲乆留遂辭而去至京師/有騘馬隨之人莫能得近唯子都得近子都後歸行失)
(道遇一闗内侯家日暮住宿見主人呼奴通刺奴出見/馬入白侯曰外客盜騎若所失馬侯曰鮑子都上黨高)
(士必應有語侯曰若此乃吾馬昔年無故失之子都曰/昔年上計遇一書生生卒死道中具述其事侯乃驚曰)
(此吾兒也侯迎喪開棺銀書如故侯乃舉家詣闕上薦/子都聲名遂顯至子永孫昱並為司𨽻及其為公皆乗)
(騘馬故京師歌曰鮑氏騘三人司𨽻再/入公馬雖瘦行步工子都鮑宣字也)成敗之機在斯
一舉(崔鴻十六國春秋前秦錄王猛望燕師之衆惡之/謂鄧羌曰今日之事非將軍莫可以㨗也成敗之)
(機在斯一舉將軍勉之羌曰若/以司𨽻見與者公無以為憂)
　　城門校尉
前漢百官表城門校尉掌京師城門屯兵有司馬十二
城門候中壘校尉掌北軍壘門内外掌西域屯騎校尉
掌騎士步兵校尉掌上林苑門屯兵越騎校尉掌越騎
長水校尉掌長水宣曲胡騎又有胡騎校尉掌池陽胡
騎不常置射聲校尉掌待詔射聲士虎賁校尉掌輕車
凡八校尉皆武帝初置有丞司馬自司𨽻至虎賁校尉
秩皆二千石西域都護加官宣帝地節二年初置以騎
都尉諌大夫使護西域三十六國有副校尉秩比二千石
丞一人司馬候千人各二人戊巳校尉元帝初元元年
置有丞司馬各一人候五人秩比六百石
環濟要畧城門校尉髙帝置秩二千石出從緹騎百二
十人
隋職官志左右監門府置校尉直長各三十人
六典城門郎四人(見門/下省)
徳懐其内險難其外(揚雄城門校尉箴幽幽山川徑塞/九路盤石唐茫襲險重固國有城)
(溝家有析拒各有攸塈民以不虞徳懐其/内險難其外王公設險而永以盤)開城門活汝兄(後/漢)
(赤眉與李松戰生得松時松弟汎為城門校尉/赤眉使使謂之曰開城門活汝兄汎即開門)職為小
閒(山濤啓事闗内侯河内向烈生值千載之會猶未蒙/殊寵年欲向老志意耳目猶尚聦明今城門校尉闕)
(職為小閒/還堪任此)
　　中壘校尉
前漢百官表(見城門/校尉門)
後漢百官志中興省中壘但置中候以監五營
壘臣司壁(崔瑗中壘箴國有所固民有所因各有攸守徳以/不紛周末之王昭厲幽荒既不砥徳又不厲)
(兵不壁不壘以失其軍壁不空設壘不徒堅山川丘陵/天地以存徳為中實險為外垣壘臣司壁敢告列人)
　　屯騎校尉
前漢百官表(見城門/校尉門)
晉職官志左右衛府步兵越騎射聲屯騎長水等校尉
各十人
宋百官志屯騎步兵越騎長水射聲五校尉並置漢武
帝置屯騎步兵掌上林苑門屯兵漢光武初改屯騎為
驍騎建武十五年復舊漢東京五校典宿衛士自㳺擊
至五校魏晉逮于江左初猶領營兵並置司馬功曹主
簿後省五營校尉秩二千石
陶氏職官要錄屯騎越騎步兵長水射聲五校尉案晉
官晉承漢置以為宿衛官各領千兵
三年桓温奏省五校尉永初元年復置以敘勲舊
官顯職閒(東觀漢記劉般兼屯騎校尉時五校官顯職/閒府事寛敞輿服光麗伎巧畢給故多宗室)
(肺腑/居之)著書東觀(後漢書鄧閶妻耿氏有操痛鄧氏誅廢/子忠早卒乃養河南尹豹子嗣為閶後)
(耿氏教之書學遂以通愽稱永壽中與朱/穆邉韶延篤著書東觀官至屯騎校尉)六十受兵(蜀/志)
(宗預為屯騎校尉時車騎将軍鄧芝自江州還來朝謂/預曰禮六十不服戎而卿甫受兵何也預荅曰卿七十)
(不還兵我六十何為不受耶復東聘/呉孫權提預手涕泣遺預大珠一斛)職典禁旅(王隐晉/書濮陽)
(王元為屯騎校尉給千人營置長史司馬無忌讓屯騎/校尉表曰校尉之任職典禁旅御衛事重必冝其人豈)
(臣微弱所/能克堪)
　　步兵校尉
前漢百官表(見城門/校尉門)
晉職官志
宋百官志(並見屯騎/校尉門)
列牧之職上應天工(東觀漢記梁不疑為步兵校尉上/書曰列牧之職上應天工不厭羣)
(望實非愚/少所任)投劾歸(崔篆太保甄豐舉為步兵校尉篆辭/曰吾聞伐國不問仁人戰陳不訪儒)
(士此舉奚為至/哉遂投劾歸)
縱酒昏酣遺落世事(漢魏春秋阮籍以世多故祿仕而/已聞步兵闕厨多美酒求為校尉)
(遂縱酒昏酣/遺落世事)容觀甚偉(梁史韋粲長八尺容觀甚偉初/為雲麾晉安王行參軍後為外)
(兵參軍兼中兵時潁川庾仲容呉郡張率前輩才名與/粲同府並忘年交好及王為皇太子粲自記室遷步兵)
(校/尉)出入卧内(吕僧珍為輔國将軍步兵/校尉出入卧内宣通意㫖)
　　越騎校尉
前漢百官表(見城門/校尉門)
晉職官志(見屯騎/校尉門)
宋百官志越騎掌越人來降以為騎也一説取其材力
超越也漢光武初改越騎為青巾建武十五年復舊
上書宜崇公室(後漢書越騎校尉鄧康以太后乆臨朝/政宗門盛滿上書長樂宫諌諍宜崇公)
(室自損私懽言甚切至太后不從/康心懐畏懼永寜元年謝病不朝)太子諸王奉賀(桓郁/遷越)
(騎校尉詔太子諸王各奉賀/致禮郁數進忠言多見納錄)恨不得磔裂姦賊於都市
(董卓傳伍孚為越騎校尉忿卓凶毒志手刄之及朝服/懐佩刀以見卓孚語畢辭去卓送至閤以手撫其背孚)
(因出刀刺之不中卓自奮得免急呼左右執殺孚而大/詬曰虜欲反也耶孚大言曰恨不得磔裂姦賊於都市)
(以謝天地言/未畢而斃)淫暴無道(謝承後漢書曹節弟破石為越/騎校尉越騎營五百妻有美色)
(破石從求之五百不敢違妻執意不肯/行遂自殺破石淫暴無道多此類也)
　　長水校尉
前漢百官表(見城門/校尉門)
晉職官志(見屯騎/校尉門)
韋昭辨釋名長水校尉長於水戰用船之事釋云長水
校尉典胡騎不主水戰也其廐近長水故以名官
宋百官志長水掌長水宣曲胡騎長水胡部落名也胡
騎屯宣曲觀下韋昭曰長水校尉典胡騎廐近長水胡
以為名長盖闗中小水名也
有武節兼經術(東觀漢記賈宗字武孺為長水校尉數/言便宜賞賜殊特上美宗既有武節又)
(兼經術每燕㑹令與當世/大儒司徒丁鴻問難經術)荅問如響應聲(蜀志秦宓為長/水校尉呉遣)
(張温來聘百官皆往餞而宓後往既至温曰彼何人也/亮曰益州學士也及坐温問宓曰君學乎荅曰五尺童)
(子皆學何必小人荅問如/響應聲而出温大敬服)給千人營(王隠晉書下邳王/晃起家為長水校)
(尉給千人營/置長史司馬)
　　胡騎校尉
前漢百官表(見城門/校尉門)
後漢志胡騎校尉掌池陽胡騎不常置(應劭曰光武有尉但/留司馬今屬長水營)
中興胡騎并長水
宋百官志(見長水/校尉門)
　　射聲校尉
前漢百官表(見城門/校尉門)
後漢書射聲校尉掌待詔射聲(應劭曰士工射者聞聲射/之則中因以名也須待)
(所命而射故/曰待詔射聲)
宋百官志射聲掌射聲士聞聲則射之因以為名
在西域三十一嵗(東觀漢記班超在西域三十/一嵗還洛陽拜射聲校尉)殿中無
雙丁孝公(後漢書丁鴻字孝公兼射聲校尉論難最/明諸儒稱之時人歎曰殿中無雙丁孝公)吏
咸稱其人(續漢書曹褒遷射聲校尉按行營舍不𦵏/者悉買空地𦵏之設祭而去吏咸稱其人)外
掌方任内㕘九列(王隠晉書武帝詔曰射聲校尉胡奮/外掌方任内㕘九列不宜同之常列)
(勿使/入直)君子營(晉中興書劉超字世踰中書郎遷射聲校/尉時軍校兵義興人多義超因領之號為)
(君子營以/賔宿衛)鷹揚虎視(汝南先賢傳應仲華為河南/尹拜射聲校尉鷹揚虎視)
　　虎賁校尉
前漢百官表(見城門/校尉門)
後漢志虎賁校尉主輕車武帝置有丞司馬秩二千石
　　戊巳校尉
東觀漢記始置西域都護戊巳校尉乃以耿恭為戊巳
校尉
毒藥傅矢(後漢耿恭為戊巳校尉屯金墉城明帝永平/十八年三月北單于遣左鹿蠡王二萬騎擊)
(車師恭遣司馬將兵三百人救之道逢匈奴騎多皆為/所殁匈奴遂破殺後王乃進次金墉城恭乗城搏戰以)
(毒藥傅矢傳語匈奴曰漢家箭神其中瘡者必有異因/發彊弩射之中矢者視瘡皆沸遂大驚會天暴風雨隨)
(雨擊之殺傷甚衆匈奴震怖相謂曰漢兵神真可畏也/遂解去恭以䟽勒城旁有澗水可固五月乃引兵據之)
(七月匈奴復來攻恭恭募先登數千人直馳之胡騎散/走匈奴遂於城下擁絶澗水恭於城下穿井十五丈不)
(得水吏士渇乏笮馬糞汁而飲之恭仰歎曰聞昔貳師/將軍拔佩刀刺山飛泉涌出今漢徳神明豈有窮哉乃)
(整衣服向井再拜為吏士禱有頃水泉奔出衆皆稱萬/嵗乃令吏士揚水以示敵敵出不意以為神明遂引去)
(時焉耆龜兹攻殁都䕶陳陸北敵亦圍闗寵於栁中會/明帝國哀救兵不至車師復叛與匈奴共攻恭恭厲士)
(衆擊走之後王夫人先世漢人常私以敵情告恭又給/以粮餉數月食盡窮困乃煮鎧弩食其筋革恭與推誠)
(同死生故皆無二心而稍稍死亡餘數千人單于知恭/已困欲必降之謂曰若降者當封為白屋王妻以女子)
(恭乃誘其使上城手擊殺之炙諸城上敵官屬/望見號哭而去單于大怒更益兵圍恭不能下)
　　䕶烏桓校尉
後漢百官志護烏桓校尉一人比二千石本注曰主烏
桓胡應劭漢官護烏桓孝武帝初置擁節比二千石
持節(魏畧毌丘儉字仲恭為荆幽/二州刺史持節領烏桓校尉)
　　護羌校尉
後漢百官志護羌校尉一人比二千石本注曰主西羌
晉書元康中護羌校尉為渠州刺史
諸胡皆喜(東觀漢記鄧訓為護羌校尉諸胡皆喜羌胡/恥病死每病臨困輒以刀自刺訓聞有困病)
(者輒拘持縛束不與兵刄使醫藥療治愈者非一小大人/莫不感悦及訓病卒官吏民羌胡愛惜其入臨者數千)
得詣京師奏事(永平二年護羌校尉竇林將降羌豪俱/詣闕是為䕶羌校尉得詣京師奏事也)
　　協律校尉
晉職官志協律校尉漢協律都尉之職魏杜䕫為之及
晉改之
　　南蠻西戎南夷校尉
晉職官志護羌夷蠻等校尉案武帝置南蠻校尉於襄
陽西戎校尉於長安南夷校尉於寜州元康中護羌校
尉為凉州刺史西戎校尉為雍州刺史南蠻校尉為荆
州刺史及江左初省南蠻校尉尋又置於江陵改南夷
校尉曰鎮蠻校尉及安帝時於襄陽置寜蠻校尉
傅暢晉諸公讃王戎為荆州刺史揚烈將軍領南蠻校尉
沈約宋書護西夷校尉晉武帝立治寜州江左平蜀後
治涪城終晉世
　　諸府羽林校尉
唐職官志諸府校尉五人每校尉旅帥二人又左右羽
林軍人數節禁如諸衛
　　票姚校尉
漢書票姚(服䖍音飄揺顔師/古云勁疾之貌)
善騎射(前漢霍去病年十八為侍/中善騎射為票姚校尉)
　　典農校尉
魏畧典農校尉太祖置秩二千石
　　司農度支校尉
魏典司農度支校尉黄初中置秩二千石掌諸軍兵田
　　材官校尉
魏畧材官校尉黄初中置秩比二千石主天下材木屬
少府
　　驍騎校尉
魏志董卓表太祖為驍騎校尉太祖又被徴為典軍校
尉
　　西園八校尉
後漢書中平五年初置西園八校尉
　　忠義校尉
吳志是儀從孫權討闗公拜忠義校尉
不自屈為周舍(是儀拜忠義校尉儀陳謝孫權令孤雖/非趙簡子卿安得不自屈為周舍耶)
　　懐義校尉
吳志太傅馬日磾仗節安集闗東在壽春以禮辟孫䇿
表拜懐義校尉
　　折衝校尉
呉志袁術表孫䇿為折衝校尉行殄冦將軍
　　翊軍校尉
王隠晉書太康中伐呉還欲以王濬為五校而無缺始
置翊軍校尉班同長水步兵以梁益所省兵為營
　　䕶西域校尉
沈約宋書護西域校尉晉武帝置治雍州江左闕安帝
元興中又置寄治西陽
　　寜蠻校尉
沈約宋書寜蠻校尉晉安帝立治襄陽郡
　　安蠻校尉
沈約宋書元嘉二十二年南平王為安蠻校尉
　　西蠻校尉
齊職儀太元中毛虎生為西蠻校尉
　　東宫三校尉
沈約宋書武帝永初三年置東宫屯衛步兵翊軍三校
尉
　　平羌校尉
沈約宋書平羌校尉晉穆帝置治仇池
　　三巴校尉
齊職儀三巴校尉銀青印綬武冠綠朝服宋本始五年
置東西梓潼建平五郡𨽻焉
　　建義校尉
才兼文武(呉志朱據傳孫權咨嗟将率追思吕蒙張温/以為據才兼文武可以繼之由是拜建義校)
(尉領兵/屯湖熟)
　　武衛校尉
為人精敏善騎射(呉志朱才字君業為人精敏善騎射/權愛異之常侍從逰戯少以父任為)
(武衛/校尉)
　　滅賊校尉
兵器精飭(呉志賀景為滅賊校尉馭/衆嚴而有恩兵器精飭)
　
　
　
　
　職官分紀卷三十七
欽定四庫全書
　職官分紀卷三十八
　　　　　　　　　　　　宋　孫逢吉　撰
　　三輔
前漢百官志内史周官秦因之掌治京師景帝二年命
置左内史右内史武帝太初元年更名京兆尹秩二千
石銀印青綬進賢兩梁冠降朝服佩水蒼玉屬官有長
安市厨兩令丞又都水鐵官兩長丞左内史更名左馮翊
其屬官有廪犠令丞尉又左都水鐵官雲壘長安四市
四長丞皆屬焉又主爵中尉秦官掌列侯景帝中六年
更名都尉武帝太初元年更名右扶風治内史右地屬
官有掌畜令丞又有都水鐵官廐廱厨四長丞皆屬焉
與左馮翊京兆尹是為三輔皆有兩丞列侯更屬大鴻
臚元鼎四年更置三輔都尉
後漢百官志河南尹一人其京兆尹左馮翊右扶風三
人漢初都長安皆秩中二干石謂之三輔中興都雒陽
更以河南郡為尹以三輔陵廟所在不改其號但减其秩
應劭漢官儀河南尹新治周地也雒陽本成周周之衰㣲
分為東西周秦兼天下治三川守河雒伊也漢更名河
南孝武増曰太守世祖中興徒都雒陽改號為尹尹正
也詩云赫赫師尹
晉中興書晉太興元年改丹陽内史為丹陽尹
通典凡前代帝王所都皆曰尹南朝曰丹陽尹後魏初
曰代尹東魏曰魏尹北齊曰清都尹隋職官志隋雍州
置牧京兆郡置尹
唐職官志京兆河南太原等三府牧各一員(從二品牧/古官舜置)
(十二牧是也秦以京城守為内史漢武改為尹後魏北/齊周隋又以京守為牧武徳初因隋置牧以親王為之)
(或不出閣長/史知府事)尹各一員(從三品京城守秦曰内史漢曰/尹後代因之隋為内史武徳初)
(置牧以内尹總府事開元初并改/府昇長史為尹從三品専總府事)少尹各二員(從四品/下魏晉)
(以下州府有治中隋文改為司馬焬帝改為賛治又為/丞武徳改為治中永徽避高宗名改為司馬開元初改)
(為少/尹)
唐會昌三年五月京兆尹奏兩街閒行不事家業㸃刺
身已屠宰猪狗酗酒鬬打及僦搆闗節下脱錢物摴蒱
賭錢人等伏乞今後如有犯者許臣追捉若是百姓當
時處置屬諸軍諸使禁身奏聞從之
六典京兆河南太原府牧各一人從二品(昔舜分九州/為十二置牧)
(大禹鑄鼎貢金九牧周禮八命作牧秦分天下為三十/六郡京為内史漢改為京兆尹秩二千石後漢都洛陽)
(為河南尹魏晉因之歴代所都皆為尹江左為丹陽北/齊為清都後周及隋復為京兆尹始秦分天下令御史)
(監郡漢省之丞相遣史分刺諸州武帝初置郡刺史十/三人掌奉詔條察州秩六百石類今之十道使也又置)
(司𨽻校尉部三輔三河𢎞農類今之京畿按察使也成/帝更名刺史為牧秩二千石後漢復為刺史後復為牧)
(魏晉以下皆為刺史晉武帝罷司𨽻校尉置司州牧江/左為揚州刺史後魏北齊皆為司州牧後周置雍州牧)
(隋因之大業三年罷州置郡京兆河南皆為尹則兼牧/之任矣皇朝又置雍州牧洛州初為都督府及置都亦)
(為牧開元初復/為京兆河南尹)尹一人從三品(漢京兆尹有都尉又丞/皆詔除都比二千石典)
(武職丞秩六百石後漢省都尉州又置别駕治中皆刺/史自辟除魏晉以下皆因之隋文帝罷郡以州統縣改)
(别駕治中為長史司馬煬帝罷州置郡罷長史司馬置/賛治後改為丞又置通守以貳太守京兆河南等為内)
(史皇朝置雍州别駕永徽中改為長史正四品下開元/初改長史為尹從三品然親王為牧皆不知事務職總)
(歸於尹亦漢/京兆之任)少尹二人從四品下(魏晉以下有治中隋/文改為司馬焬帝改)
(為賛治後改為丞皇朝復曰治中後避高/宗諱改為司馬開元初改為少尹置二員)司録㕘軍事
二人正七品上(漢魏以來及江左郡有督郵主簿盖錄/事㕘軍之任也皆太守自辟除後魏北)
(齊後周隋氏州皆有錄事㕘軍及罷郡以州統縣皆吏/部選除煬帝罷州置郡有東西曹掾及主簿皇朝省掾)
(主簿置錄事㕘軍開/元初改為司錄㕘軍)錄事四人從九品上(隋置京兆錄/事四人皇朝)
(因之府史/各二人)功曹㕘軍事二人正七品下(漢魏以下司𨽻/校尉及州郡皆)
(有功曹戸曹賊曹兵曹等員北齊諸州有功倉中兵外/兵甲法士左戸等㕘軍事隋諸州有工曹戸部兵曹等)
(㕘軍事法曹士曹行㕘軍郡有西曹金曹戸曹兵曹法/曹士曹等及罷郡置州以曹為名者改曰司煬帝罷州)
(置郡改司功司倉司戸司兵司法司士等為書佐皇朝/因其六司而改書佐為㕘軍事開元初為功曹㕘軍)
倉曹㕘軍事二人正七品下(北齊諸州有倉曹㕘軍事/隋文改為司倉煬帝改書)
(佐皇朝復府八/人史十六人)户曹㕘軍事二人正七品下(漢魏以來/州郡皆有)
(戸曹掾或為左右隋有戸部㕘軍文帝改司戸煬帝改/書佐皇朝因為司戸㕘軍開元初為戸曹㕘軍府十一)
(人史二十二人帳/史一人景雲初置)兵曹㕘軍事二人正七品下(漢魏以/來諸州)
(皆有兵曹或為中兵外兵騎兵北齊以/下改復並與功曹同府九人史十八人)法曹㕘軍事二
人正七品下(漢魏以來州郡皆有賊曹决曹掾或法曹/或墨曹自隋以下改復並與上同府九人)
(史十/八人)士曹㕘軍事二人正七品下(北齊諸州有士曹行/㕘軍以下改復並與)
(上同府七人/史十四人)㕘軍事六人正八品下(注同王府/㕘軍下)
國朝以開封河南應天為三京府牧不置唯仗内引則
遣官攝事
　　内史
非素重臣不能任(前漢汲黯傳公孫𢎞為相上言曰右/内史界部中多貴人宗室難治非素)
(重臣不能任請徙黯為/右内史數嵗官事不廢)不拜大將軍(汲黯為右内史大/將軍青既益尊姊)
(為皇后然黯與亢禮或說黯曰自天子欲令羣臣下大/將軍尊貴誠重君不可以不拜黯曰夫以大將軍而有)
(揖客反/不重邪)開六輔渠(倪寛遷左内史寛既治民勸農業表/奏開六輔渠定水令以廣溉田收租)
(税時裁闊猿與民相假貸以故租多不入後有軍發左/内史以負租課殿當免民聞皆恐失之大家牛車小家)
(擔負繫租襁屬不絶課/更以最上由是愈竒寛)以國事為己任(孔坦字君平為/呉内史以國事)
(為己任悲戚/如身中之疾)以私米作饘粥(王薈字敬文恬虚守静不/競榮利為呉國内史時年)
(飢粟貴人多飢死薈以/私米作饘粥濟活甚衆)嵗節放囚(宋書謝方明為臨川/内史至臨川嵗節放)
(囚歸家囚感恩/徳赴期還獄)出公祿營護殯𦵏(梁書顧憲之仕齊為/衡陽内史先是郡境)
(連嵗疾疫死者大半棺槨尤貴悉裹以笙席棄之道旁/憲之下車分告屬縣求其親黨悉令殯𦵏其家人絶滅)
(者憲之乃為出公祿使綱紀營䕶之又土俗家人有疾/輒云先亡為禍皆開冢割棺水洗枯骸名為除祟憲之)
(曉諭為陳先死之别事不相由風俗遂改時刺史王興/初至唯衡陽獨無訟者乃嘆曰顧衡陽之治至矣)
風雨飄㕔事(傅昭為安成内史部自宋以來兵亂相接/府舍稱凶每昏旦間人鬼相觸在地者鮮)
(以吉終及昭至有人夜見甲兵出曰傅公善人不可侵/犯乃騰虚而去有頃風雨總至飄郡㕔事入隍中自是)
(郡遂無患又郡多猛獸為害常設檻穽昭曰人不害猛/獸猛獸亦不害人乃命去檻穽竟不為害咸以昭誠至)
(所致/也)閉閤卧理(殷鈞為臨川内史體羸多疾閉閤/卧理百姓化其徳刼盜皆奔出境)在郡
清潔政務安静(伏暅為永陽内史在郡清潔政務安静/郡人何真秀等一百五十四人詣州言)
(状相州刺史以聞詔勘有十/五事為吏人所懐帝嘉之)一郡無敢行巫(袁君正為/豫章内史)
(性不信巫邪有師萬世榮稱道術為一郡巫長君正在/郡小疾主簿熊岳薦之師云須疾者衣為信君正命以)
(所着襦與之事竟取襦師云神將送與北斗君君正使/檢諸身於衣裹獲之以為亂政即刑於市而焚神一郡)
(無敢/行巫)吏民化其徳(張總為豫章内史為政任恩惠不設/鈎距吏民化其徳亦不敢欺豫章父)
(老咸云數十/年未常有也)猛獸鬬死郡西(北齊書李繪為高陽内史/郡境向有三猛獸民常患)
(之繪欲修檻因鬬俱死於郡西咸以為孝感所致皆請/申上繪曰因鬬而斃自是偶然将為己功人将窺我不)
(聴/)不能逐飛走事佞人(李繪為河陽内史時河間守崔/諶恃其弟權勢從繪乞麋角翎)
(羽繪荅書曰翎有六翮飛則冲天麋有四足走便入海/下官膚體踈懶手足遲鈍不能逐飛走事佞人是時文)
(㐮使暹選司徒暹薦繪/既不果調咸由此書也)别造玉麟符以代銅獸(隋書樊/子盖為)
(河南内史屢有治績文帝謂曰/今為公别造玉麟符以代銅獸)與朕卧理此州(唐書王/及善契)
(丹作亂山東不安起授滑州刺史則天謂曰邉賊反叛卿/雖疾病可将妻子日行三十里緩步至彼與朕卧理此)
(州已斷河路也因問朝廷得失及善備陳理亂之冝十餘/道則天曰彼末事也此為本也卿不可行乃留拜内史)
　　京兆尹
吏民稱之不容口(前漢趙廣漢為京兆尹政清吏民稱/之不容口長老相傳以為自漢興以)
(來治京兆者莫能及左馮翊右扶風皆治長安中犯法/者蹤迹喜過京兆界廣漢歎曰亂吾治者常二輔也誠)
(令廣漢得兼治/之宜差易耳)百姓歌之(廣漢為京兆尹亷明威制豪/彊小民得職百姓追思歌之)
(至/今)發姦擿伏(廣漢為京兆尹/發姦擿伏如神)吏民號泣願代死(廣漢下/獄吏民)
(守闕號泣者數萬人或言臣生無益縣官願/代趙京兆死使得牧養小民廣漢竟坐要斬)枹鼓稀鳴
(張敞為京兆尹自趙廣漢誅後比更守尹如黄霸等數/人皆不稱職長安市偷盜尤多百賈苦之上以問敞敞)
(以為可禁敞既視事求問長安父老偷盜酋長多人居/皆温厚出從童騎閭里以為長者敞皆召見責問因貰)
(其罪把其宿負令致諸偷以自贖偷長曰今一旦召詣/府恐諸偷驚駭願一切受署敞皆以為吏遣歸休置酒)
(小偷悉來賀且飲醉偷長以赭汚其衣裙吏坐里閭閲/出者汚赭輒收縛之一日捕得數百人窮治所犯或一)
(人百餘發盡行法罰由/是抱皷稀鳴市無偷盜)張敞循廣漢之迹(張敞治京兆/畧循趙廣漢)
(之迹方畧耳目發伏禁姦不如廣漢然敞本治春秋以/經術自輔其政頗雜儒雅往往表賢顯善不醇用誅罰)
(以此能/自全)推功善歸於下(廣漢為京兆尹和顔接士事推/功善歸之於下曰其掾卿所為)
(非二千石所及行之發於至誠/吏見者皆輸冩心腹無所隐匿)二旬清南山羣盜(漢南/山羣)
(盜數百人為吏民害逐捕嵗餘不能擒或說大將軍王/鳯曰賊數百人在天子輦轂下發軍繫之不能得難以)
(視天下制海内服四夷獨選賢京兆尹乃可以治鳯薦王/尊徴為諌大夫遷京輔都尉行京兆尹事旬月間盜賊)
(清遷光祿寺大夫守京兆尹後尊坐免吏民多稱惜之南/湖縣三老公乗興等上書訟尊治京兆功效白著往者)
(山盜賊横行以尊為京兆尹尊盡節勞心夙夜思職卑/體下上厲奔北之吏起沮傷之氣二旬之間大黨震攘)
(渠率效首書奏天子/復以尊為徐州刺史)為婦畫眉(張敞為京兆尹朝廷每/有大議引古今處便冝)
(公卿皆服敞無威儀時罷朝㑹敞走馬章䑓街使御吏/驅自以便靣拊馬又為婦畫眉長安中傳張京兆眉嫵)
(有司以奏上問之對曰臣聞閨房之内夫婦之私有過/於畫眉者上愛其能弗備責也然終不得大位為京兆)
(尹九嵗與楊惲/厚坐惲大逆免)名敢直言(王章在朝廷名敢直言初章/為諸生學長安獨與妻居章)
(疾病無被卧牛衣中與妻訣涕泣其妻呵怒之曰仲卿/京師尊貴在朝廷人誰踰仲卿者今疾病困戹不自激)
(昻乃反涕泣何鄙也後章仕宦歴位及京兆欲上封事/妻又止之曰人當知足獨不念牛衣中涕泣時邪章曰)
(非女子所知也書遂上/果下獄死妻子徙合浦)前有趙張後有三王(漢自孝武/置左馮翊)
(右扶風京兆尹而吏民為之語曰前有趙張/後有三王謂趙廣漢張敞王尊王章王駿)二千石以
髙第入守(京兆典京師長安中浩穣於三輔尤為劇郡/國二千石以髙第入守及為最乆者不過三)
(二年近者數月一嵗輒毁傷失名以/罪過罷唯趙廣漢張敞為久任職)久任職(上/)毋問平
反罪人則喜(雋不疑為京兆尹吏民敬其威信每行縣/錄囚徒還其毋輒問有所平反活幾何人)
(不疑曰有其母即喜笑為飲食言語異於他時/或亡所出母怒為不食故不疑為吏嚴而不殘)嚴而不
殘(上/)搏擊豪彊(翟方進為京兆尹搏擊豪彊京師畏之/胡常與方進書曰竊聞政令甚明為京)
(兆則恐有所不冝方進心/知所謂其後少弛威嚴)鷹隼始擊當順天氣(孫寳徵/為京兆)
(尹以立秋日署故吏侯文東部督郵入見勑曰今日鷹/隼始擊當順天氣取姦惡以成嚴霜之誅部詎有其人)
(乎文即曰無其人不敢空受職寳曰誰也文曰霸陵杜/穉季寳曰其次文曰豺狼横道不宜復問狐狸寳黙然)
(穉季者大俠與衛尉淳于長大鴻臚蕭育等皆/厚善寳前失車騎将軍自恐見危亦欲附之)名聲重
於朝廷(始元五年有一男子乘黄犢車建黄旐衣黄襜/褕著黄帽詣北闕自謂衛太子丞相御史中二)
(千石至者皆莫敢發言京兆尹雋不疑後到叱從吏縛得/之曰昔蒯瞶違命出奔輒距而不納春秋是之衛太子)
(罪先帝亡不即死今來自請此罪人也遂送詔獄由是/名聲重於朝廷在位者皆自以為不及也廷尉驗治何)
(人竟得姦詐本夏/陽人姓成名方遂)邊延二君(後漢延篤為京兆尹其政/用寛仁憂恤民黎擢用長)
(者與㕘政事郡中歡愛三輔咨嗟先是陳留邉鳯為京/兆尹亦有能名郡人為之語曰前有趙張三王後有邉)
(延二/君)飲賓客取車轄投井中(陳遵為京兆尹嗜酒大飲/賓客輒滿堂閉門取賓客)
(車轄投井中雖/有急終不得去)視民如子(謝承後漢書延篤字叔堅為/京兆尹視民如子正身率下)
(民不忍/欺也)正身率下民不忍欺(上/)發姦擿伏明出自然(延/篤)
(為京兆尹聴訟理寃/發姦擿伏明出自然)息譽京邑(晉袁甫曰人各有能有/不能黄霸馳名於州郡)
(而息譽/於京邑)明智有餘(英雄記董卓廢少帝自公卿以下莫/不卑下唯京兆尹盖勲長揖争禮見)
(者咸為失色卓問王允曰欲得快司𨽻誰可者允曰唯/有盖京兆可卓曰此人明知有餘然不可假以雄職乃)
(以為越騎校尉復/出為潁川太守)雄職(上/)吏民號泣遮道(良吏傳顔裴/字子林為京)
(兆尹徙平康太守吏民號泣遮道步步/稽留日行數十里及卒立碑作頌焉)大臣當用儒術
(荀恱漢書男子成方遂詣北闕自謂衛太子上使公卿/將軍中二千石雜識視之聚觀者數萬人大将軍勒兵)
(闕下以備非常丞相以下至者皆莫敢言京兆尹雋不/疑後到叱從吏使收之或曰是非未可知且按之不疑)
(曰昔蒯瞶違命出奔輙距而不納春秋是之衛太子得/罪先帝亡不即死今來自見此罪人也遂送詔獄窮治)
(奸詐本夏陽人姓成名方遂居湖注湖縣名也以筮卜/為事有故太子舍人常從方遂卜謂曰子之貌甚似太)
(子方遂錄其言故敢詣闕廷尉逮召其鄉里張宗祿等/皆識之方遂坐誣腰斬一云姓張名延年霍光曰大臣)
(當用儒術士明於大義欲以女/妻不疑不疑固辭畏盛滿也)發姦(楊彪為侍中京兆/尹光和中黄門令)
(王甫使門生於郡界私榷官財物七千餘萬彪發其/奸言之司𨽻校尉楊球因此奏誅甫天下莫不愜心)吏
民愛敬作歌(李燮别傳燮字徳公拜京兆尹領盪㓂將/軍加憧盖皷吹詔發西園錢三億尹上封)
(事拒此横調并陳禍敗辭義深切遂止不發尹履潔白/之節秉執忠良吏民愛敬作歌曰我府君道教舉恩如)
(春威如虎愛/如母訓如父)恩如春威如虎(上/)减水救旱(唐書崔珙為/京兆尹京畿)
(旱珙奏滻水入内者十分量/减九分賜貧民溉田從之)豪右斂迹(許孟容為京兆/尹神䇿軍吏李)
(昱假貸長安富人錢八千貫滿三嵗不償孟容遣吏收/捕械繫尅日命還之曰不及期當死自興元以後禁軍)
(有功者即貴之尤有渥恩者方得議軍故軍士日益縦/横府縣不能制孟容剛正不懼以法䋲之一軍盡驚寃)
(訴於上立命中使宣㫖令送本軍孟容繫之不遣中使/再至乃執奏曰臣誠知不奉詔當誅然臣職司輦轂合)
(為陛下彈抑豪強錢本盡輸昱才可得上以其守正許/之自此豪右斂迹威望大振後為河南尹亦有威名)
職司輦轂(上/)比趙廣漢(劉栖楚改京兆尹摧抑豪右甚/有鈎距人多比之於西漢趙廣)
(漢/)疏决三輔渠(李元紘擢京兆少尹尋有詔令元紘疏/决三輔渠時諸王公權要之家皆緣渠)
(立磑以害水田元紘令吏人/一切毁之百姓大獲其利)以察為能於物少恩(李齊/物累)
(為京兆尹為政好發官吏隂事每以察為/能於物少恩而清亷自飭人吏莫敢抵犯)欲得米粟賤
無過追李峴(李峴遷將作監改京兆尹所在皆著聲績/天寶十三載連雨六十餘日宰臣楊國忠)
(惡其不附已以雨災歸咎京兆尹乃出為長沙郡太守/時京師米麥踊貴百姓謡曰欲求米粟賤無過追李峴)
(其為政得/人心如此)雖倉卒必指其姦倖(徳宗時大旱榖貴人多/流亡京兆尹韓臯以政)
(事不理黜官上召呉湊靣授京兆尹即日令視事繼宿/方下制湊孜孜為理以勤儉為務人樂其政初府掾吏)
(以湊起自戚藩不請簿領凡有疑獄難决之事多候湊/將出時方呈冀免擿瑕病湊雖倉卒閲視必指其姦倖)
(之處下車决斷無毫釐之差掾吏非大過不行笞/責而召靣按問詰責而釋之吏尤惕厲庶務咸舉)儲蓄
之家出粟於市(見河/南尹)輦轂之下彈壓為先(栁仲郢先為/京兆尹政號)
(嚴明後為河南尹以寛惠為政言事者以為不類京兆/時仲郢曰輦轂之下彈壓為先郡邑之治惠養為本烏)
(可類/乎)政尚寛簡(顧少連改京兆尹政尚寛簡不為灼灼/名先是京畿租賦薄厚不能一少連以)
(法均/之)免租逋不用詔(李寔為京兆尹京畿春夏旱乏食/有詔免租逋而寔不用詔書勇於)
(殺害人吏不聊生貶為通州長史/市人驩手皆袖瓦礫遮道伺之)承大化(栁渾為相帝/常親擇吏宰)
(畿邑而政有善狀召宰相語皆賀帝得人渾獨不賀曰/此特京兆尹職耳陛下當擇臣輩以輔聖徳臣當選京)
(兆尹承大化尹當求令長親細事/代尹擇令非陛下所宜帝然之)民安於農而盜賊息
(魏志鄭渾字文公為京兆尹渾以百姓新集為制移居/之法使兼復者與單輕者相伍温信者與孤老為比勤)
(稼穡明禁令以發姦者由/是民安於農而盜賊止息)豶豕乳子(後周陸逞為京兆/尹郡界有豕生數)
(子經旬而死其家又有豶遂乳養諸/豚賴之以活時論以逞任政所致)政尚寛簡(唐源乾/曜為京)
(兆尹政/尚寛簡)嚴肅為治(黎幹為京兆尹嚴/肅為治人頗便之)軍容至不設酒饌
(李勉拜尹政尚簡肅時魚朝恩為觀軍容使仍知國子/監事前尹黎幹求媚於朝恩每俟其將至監則傾府人)
(吏具數百人之餼以待之及勉蒞職旬月朝恩入監府/吏先期有請於勉勉曰軍容使判國子監勉候太學軍)
(容宜厚具主禮勉官忝京兆軍容儻惠顧府廷豈/敢不具蔬饌乎朝思深銜之自是不復往太學矣)曲池
禱雨(孔楫為京兆尹時旱/禱於曲池是夕大雨)威風甚嚴(薛元賞為京兆尹/武宗謂宰相曰威)
(風甚嚴難為繼者即令守取勑文李徳裕奏京尹/若非陛下假借與之作主則無由為徳帝曰灼然)公正
方嚴吏不敢欺(韋澳改京兆尹公/正方嚴吏不敢欺)人知畏愛(韋澳為京/兆尹留心)
(政術孜孜求治凡大小獄訟先命僚屬議罪上裁其輕/重而増損之無不允惬人知畏愛至於文案填委必盡)
(究其情偽獄訟/衰息囹圄空虚)
　　左馮翊
閉閤思過(前漢書韓延壽守左馮翊嵗餘不肯出行縣/丞掾數白宜循行郡中覽觀民俗考長吏治)
(迹延夀曰縣皆有賢令長督郵行縣恐無所益重為煩/擾丞掾皆以方春月可一出勸耕桑延夀不得已行縣)
(至高陵民有昆弟相與訟田延夀大傷之曰骨肉争訟/既傷風化咎在馮翊是日移病不聴事因入卧傳舍閉)
(閤思過一縣莫知所為令丞嗇夫三老亦皆自繫/待罪由是兩昆弟深自悔皆自髠肉袒不敢復争)恩信
周徧二十四縣(延夀入守馮翊恩信周徧二十四縣莫/復辭訟自言者推其至誠吏民不忍欺)
(紿/)嚴毅不畏彊禦(謝承後漢書鄧道字子淵天性通敏以/清亷正直為行又嚴毅不畏彊禦宜)
(治三輔出/為左馮翊)
　　右扶風
課為三輔最(前漢書尹翁歸入守右扶風京師畏其威/嚴扶風大治盜賊課常為三輔最翁歸為)
(政雖任刑其在公卿之間清潔自守語不及私/然温良謙退不以行能驕人甚得名譽於朝廷)京師畏
其威嚴(上/)父老攀車以千數(會稽典錄徐洪遷右扶風/都尉被召當發父老攀車)
(以千/數)
　　河南尹(沿革見/三輔)
私請不行(魏志司馬芝為河南尹/抑彊扶弱私請不行)政號嚴明(後漢袁安/為河南尹)
(政號嚴明然未曽以賍罪鞫人常曰凡學仕者高則望/宰相下則希牧守錮人於聖世尹所不忍為也聞之者)
(皆感激自厲在職十年/京師肅然名重朝廷)名重朝廷(上/)計日受俸(羊陟拜/河南尹)
(計日受俸常食乾飯茹/菜禁制豪右京畿憚之)禁制豪右(上/)𦵏骸骨致雨(周暢/字伯)
(持性仁慈為河南尹永初二年夏旱久禱無應暢/自收洛陽城外客死骸骨凡萬餘人應時雨澍)京師
肅然(東觀漢記張酺少篤學博通經籍以博/士徴和帝即位遷河南尹京師肅然)卿士尹王
都(揚雄河南尹箴云芒芒天區畫異為京商邑翼翼四/方之經爰作卿士以尹王都風化以興方國承流)
出臨京任(魏志劉靖出為河南尹散騎常侍應璩與靖長/書曰入作納言出臨京任冨民之術日引月)
吏民久而後安(傅嘏傳河南尹内掌帝都外統京畿兼/古六鄉六遂之事其民異方雜居多豪)
(門大族商賈播路天下四方之會利之所聚而姦之所生/前尹司馬芝舉其綱而太簡尹劉靖綜其目而太宻後)
(尹李勝毁常法以收一時之聲嘏立司馬氏之綱紀裁/劉氏之細目以經緯之李氏所毁以漸補之其治以徳)
(教為本然持法有常簡而不可犯不為小惠有所薦達/及大有益於民事皆隐其端迹若不由已出故當時無)
(赫赫之名吏民/久而後安之)當時無赫赫名(上/)掘墻得狸(王隠晉書/樂廣為河)
(南尹郡中多妖恠前尹皆不敢處正寢唯廣居之不疑/常外戸自開二子凱謨等驚怖廣使人掘墻比得狸乃)
(絶代者乃/相承而入)清粹忠正(庾純字謀甫太始六年詔曰河南/京畿大郡四方表則中書令庾純)
(清粹忠正才紹治化/其以純為河南尹)雋才令望(王渾子濟字武子有/雋才令望為河南尹)省
息七億餘萬(汝南先賢傳應仲華遷河南尹入拜射聲/校尉鷹揚虎視復遷大匠卿除無用割浮)
(賞凡所省息/七億餘萬)整頓京師檢御貴戚(李郃别傳鄧隲弟豹/為將作大匠河南尹)
(闕豹欲得之上凡隲兄弟亦欲用難使召拜下詔令公/卿舉隲以㫖遣人諷公卿悉舉豹李公曰司𨽻河南尹)
(當整頓京師檢御貴戚今乃使親家為之必不可為後/法乃舉司𨽻羊祲不舉豹豹竟不得尹恨公不舉對士)
(大夫曰李公寜能不舉/我故使我不得尹耶)忠亮篤誠才兼内外(晉起居注/武帝咸寜)
(中詔河南百郡之首其風教冝為邇遐所模以導齊之/奉車都尉王恂忠亮篤誠才兼内外明於治化其以恂)
(為河/南尹)未到官遽事獻禮(唐鄭珣瑜字元伯為河南尹未/入境内會徳宗生日尹當獻馬)
(吏欲前取印白珣瑜視事且内贄珣瑜徐曰未到官而/遽事獻禮歟不聴性嚴重少言既至河南清净惠下貴)
(斂賤發/以便民)刋石水濱以紀其績(季傑為河南尹傑既勤於/聴理每有訴列雖衢路當)
(食無廢處斷由衷官無留事人吏愛之先是河汴之間/有梁公堰年久堰破江淮漕運不通傑奏調發汴鄭丁)
(夫以濬之省公速就公私深/以為利刋石水濱以紀其績)勤舊勲賢(蘇震為太常卿/是嵗京都耆老)
(表乞行幸上重違其心乃選勤舊勲賢為/之牧守遂以震為河南尹兼御史中丞)不務苛細(李/適)
(之為河南尹性簡率/不務苛細人吏便之)李摩雲(李罕之僖宗末為河南尹/每討無不擒敵曽縱兵於)
(蒲絳之地有山曰摩雲土人設堡於上號摩雲/寨前後不能取罕之至則下焉目為李摩雲)儲蓄之
家出粟於市(王起為河南尹時蝗旱粟價暴踊豪門閉/糶以邀貴價起嚴誡儲蓄之家出粟於市)
(隠者下於法由/是民獲濟焉)謁帝朝承明(梁見諸/府尹)
　　諸府尹(少尹/丞附)
晉中興書晉太興元年改丹陽内史為丹陽尹
通典凡帝王所都皆曰尹南朝曰丹陽尹後魏初曰代
尹東魏曰魏尹北齊曰清都尹
預聞幾宻(晉中興書劉隗為長兼侍中出補丹陽/尹隗雖在外而萬幾祕宻皆預聞之)羊固
之豐腆不如羊曼之真率(羊曼為丹陽尹時朝士過江/初拜官相飾曼客來得早者)
(得佳設日晏則漸罄不復及精隨客早晚不問貴賤有/羊固拜臨海太守竟日皆美雖晚至者猶獲盛饌諸以)
(固之豐腆不/如曼之真率)擲柱入穿(宋書劉穆之遷丹陽尹與子弟/於㕔事上飲宴㕔事柱上眉一)
(穿穆之謂子弟及秀之汝等試以遥擲此柱若能入穿/後必得此郡穆之諸子弟並不能中唯秀之獨入焉)
吾豈爼上腐肉任人割截(語林蘇峻新平温庾諸公以/朝廷初復京尹宜得望實惟)
(孔君平可以處之孔固辭二公逼諭甚苦孔勃然曰先/帝大漸卿輩身據御牀共行遺詔孔坦爾時正瑣臣爾)
(何與國家事不可今日喪亂而猥見逼吾/豈爼上腐肉任人割截耶温庾不能荅)輕薄京尹(許/𤣥)
(度出都詣劉真長先不識至便造之一面留連劉素貴/畧無造詣遂九十日一詣許謂曰卿為不去家將成輕)
(薄京/尹)謁帝朝承明(梁元帝去丹陽尹尹荆州詩/曰驂駕乗駟馬謁帝朝承明)孫寶行
嚴霜之誅袁安留冬日之愛(元帝丹陽尹傳序曰傳曰/大夫受郡漢書曰尹者正)
(也及其用人實難授受廣漢和顔接下子高自輔經術/孫寳行嚴霜之誅袁安留冬日之愛自二京版蕩五馬)
(南渡固乃上燭天文下應地理爾其地勢可得而言東/以赤山為城臯南以長淮為尹洛北以鍾山為草阜西)
(以大江為黄河既變淮海/為神州亦即丹陽為京尹)讓表(庾肩吾為南康王譲丹/陽尹表曰臣聞劔鏤七)
(星非有司天之用縑圖五岳寜識崇朝之雲是知䇿彼/泥龍不能令其逐日乗斯流馬安可使其奔電方今振)
(鷺盈庭白駒空谷惟帝念功惟明克允君/子之國罕聞其譲石門之水獲免於貪)依倚權貴(李/澄)
(為東京少尹蕭治為尹依倚權貴蒞事多不法澄以公/正直之人用繫賴又道士孫甑生以左道求進託以修)
(功往來嵩山求請/無度澄必斥之)肆行不軌無所忌憚(郭英入兼城都/尹到都肆行不)
(軌無所忌憚取女人騎驢擊毬制鈿驢及諸般皆用侈/靡装飾日賚數萬以為笑樂未嘗問百姓間事人頗怨)
(之/)府中白事見少尹署更不復省(九國志呉國初建以/徐延休為江都少尹)
(將祀南郊以延休為鹵簿使於是法物始備李昇輔政/庶事詳悉因謂延休曰府中白事見少尹少尹署事則)
(更不復/省也)雖佩恩寵還傷年鬢(梁書蕭子範字景則再為/戚信長史重任丹陽尹丞)
(而諸弟並居顯列子範以深自慨為府牋云/老少異時盛衰殊日雖佩恩寵還傷年鬢)
　　開封府
五代唐汴州宣武軍節度領縣六梁升為開封府以滑
州之酸棗長垣鄭州之中牟陽府宋州之襄邑曹州之
戴邑許州之扶溝鄢陵陳州之太康九縣𨽻焉後唐復
為汴州宣武軍以酸棗中牟襄邑鄢陵太康五縣還屬
諸州晉天福三年復為開封府以五縣還𨽻國朝又置
東明咸平二縣令領縣十七治開封府祥符戴邑後改
考城
　　牧
國朝開封府牧一人從三品(唐有京兆河南太原府牧/國朝以開封應天河南為)
(三京牧不置惟仗内/奉引則遣官攝事)
　　尹少尹
國朝開封府尹一人從三品少尹二人從四品下(尹國/朝以)
(親王為之仍兼功徳使太宗晉邸尹京及秦王許王為/尹皆在南衙視事真宗尹京還就府署少尹不常置或)
(受使則判/官長權攝)
　　權知府事
國朝尹闕則置權知開封府事一人以少卿以上充兼
功徳事及畿内勸農使
豪右屏迹(國朝翰林學士李穆知開封府事豪右/屏迹權幸不敢干以私上益知其材)决事
如神(程琳自益州召知/開封府决事如神)姦惡逃竄都下肅然(鄭戩除龍/圖閤直學)
(士知開封府時有府吏馮士元者狡猾佞姦乃通結權/貴恣為姦賍自尹而下至于權判官往往皆為所中權)
(柄多出于士元偷㺯威勢以刑禍於人京師號為立地/京兆尹戩至窮案其賍捜其家得與朝士往來交易貨)
(賄簿書連及近臣而權貴多為之請戩俱不顧案成流/於海島於是府中走吏而下日多戰汗股慄姦惡逃竄)
(都下/肅然)朝廷無憂有范君(范仲淹為禮部員外郎天章閤而/待制權知開封府欲撓以煩劇)
(不暇他議仲淹明敏通昭决事如神京師/謡曰朝廷無憂有范君京師無事有希文)聴斷如神(杜/衍)
(知開封府聴斷如神權/要之家不敢干以私)嗜酒(李詢為龍圖閤學士知開/封府詢以嗜酒常旦朝上)
(殿奏事御前宿酲未解酒氣薰然衝於御座上謂曰開/封事煩宜節酒詢再拜謝罪然不飲酒不樂竟以過度)
(而/卒)擢為宰相(劉沆天聖中及第所治有治/劇之聲自開封尹擢為宰相)笑比黄河清
(筆談包孝肅尹京考為明案有編民犯法當杖脊吏受/賍與之約曰今見尹必付我責状汝第呼號辨我與汝)
(分此罪汝决我亦决杖既而包引囚問畢果付吏責状/囚如吏言紛辨不已吏大聲訶之曰但受脊杖出去何)
(用多言包謂其市權斥吏于庭杖之七十特寛囚罪止/從杖坐以沮吏勢不知為其所賣卒如所約小人姦回)
(難防也孝肅天性峭嚴未嘗/有笑容人以其笑比黄河清)
　　判官推官
國朝開封府判官推官舊各一人以朝官充親王尹京
判官以給諌充真宗為尹置判官二人推官三人即位
後各止一人景徳四年増置判官推官一人掌府事並
以常㕘官充以獄訟刑罰為生事戸口租賦為熟事分
主之天禧四年分主左右軍廂無生熟事之别太平興
國中命兵部員外郎宋琪通判府事尋省淳化五年以
左諌議大夫楊徽之右諌議大夫畢士安並為開封府
判官兵部郎中喬維岳夀王府記室㕘軍水部郎中楊
礪諮議司封員外郎直昭文館夏侯嶠並為開封府推
官以夀王出閤判府事上特為精選其僚屬也治平三
年以提㸃開封府界諸縣鎮公事祕閣校理孫坦為開
封府判官專管局使院公事從知府沈遘請也謂開封
府事叢雜推判官日力所給兩軍獄訟而已使院諸案
多留滯為姦至是人以為便
　　司錄㕘軍
國朝司錄㕘軍事一人正七品上以朝官充通簽府院
事(諸府為司錄/諸州為錄事)
五代職官志梁開平元年詔開封府司錄㕘軍冝置一員
元祐官品令開封府司錄㕘軍事從七品
五代職官志梁開平元年詔開封府六曹掾屬冝各置
一員二年省諸道州府六曹掾屬止留户曹一員通判
六曹
國朝開封府諸事㕘軍事各一人正七品下(唐之司錄/六曹軍事)
(各一人梁開平元年咸置一人國朝因之凢六曹選州/縣幕職官充亦有以京官知者分掌諸案事功曹與法)
(曹檢法其餘曹事外兼領出入諸縣事覆及輪當一/季與司錄同推勘天聖元年六曹官吏更不差出外)
元祐官品令開封府諸曹㕘軍事正八品
知其必貴(歸田錄薛簡肅公知開封府時明㕘政鎬為/府曹官簡肅公待之甚厚直以公輔期之其)
(後公守秦益常辟以自隨優禮特異有問于公何以知/其為貴公曰其為人端肅其言簡而理盡凢人簡重則)
(尊嚴此貴臣相也其後果至㕘/知政事以卒時皆服公知人也)
　　左右軍巡使判官
國朝開封府左右軍巡使判官正八品(唐宋置後唐分/左右左掌水北)
(右掌水南𨽻京府國朝置左右軍巡使判官各一人分/治獄事先是左右軍巡開封府選牙校為之開寳六年)
(始用士流或以三班充判官選幕職州縣官充大中祥/符二年詔到任一年無私罪與京官職知軍巡判官事)
軍巡使掌京城内風火盗賊及推鞫之事判官為之副
　　左右廂公事所
國朝熈寜三年五月詔以京朝官曽歴通判知縣者分
四人治京城四廂其先差使臣並罷凡有民鬬訟事輕
者得以决遣九月詔許留使臣兩員分左右廂管勾
　　京留守
唐貞觀十七年太宗親征遼東令太子太傅房𤣥齡充
京城留守以蕭瑀為之副
咸亨二年高宗幸洛陽以雍州長李晦為西京留守顧
謂曰闗中之事以付卿
開元十一年勅太原尹為留守少尹為副留守七月勑三都
留守兩京每月一日起居北都每季一起居並遣使行
幸未有處三都留守三日一起居暫出行幸發處留守
亦準此遞表長慶三年以前義成軍節度使陳楚為東
郡留守判尚書省事東畿汝州防禦使開成二年東都
留守牛僧孺召拜左僕射上令軍副使王元直齎告身
宣賜舊例留守入朝無中使賜詔者上特寵異之
五代晉天福七年勑留守之任委寄非輕凡降絲綸宜
同將相今後除留守宜降麻制留守降麻自安彦威始
也
國朝天子巡狩親征則命親王或大臣總留守事建隆
元年親征澤潞以樞宻使吳延祚為東京留守
西京南京留守各一人河南應天府尹各一人留守尹
闕則置知副府事一人以郎中以上充通判各二人一
掌留司一掌府事以朝官充
守管籥(蕭何傳贊何/謹守管籥)無復西顧之憂(後漢鄧禹光武謂/曰昔高祖任蕭何)
(于關中無復西顧之憂得專精山東終成大業今河内守/帶河為固户口殷實非寇恂莫可使也乃拜恂河内太)
(行大將軍事光武於是復北征朱鮪聞光武北而河内/孤使蘇茂來攻聞恂勒軍合戰大破之恂檄至光武大)
(喜曰吾知寇/子冀可任也)守北宫(和帝南巡祠園廟張禹以太尉兼/為留守聞車駕進幸江陵禹以為)
(不宜驛馬上諌詔報曰祠謁既訖當南禮大江會得君/奏臨漢回輿而還又東觀記曰禹留守北宫大官朝夕)
(進食特賜上方物/除子男盛為郎)定科令得止姦之要(吳志孫權知新/城使登  守總)
(知留守事時年穀不豐頗有盜/賊乃表定科令得止姦之要)承制行事(晉張方刼惠帝/幸長安僕射荀)
(藩等在洛陽為留臺/承制行事號東西臺)東西臺(上/)加持節(後魏髙祖南伐/以太尉元丕廣)
(陵王羽留守京/師並加持節)備禦有功(隋煬帝幸遼東命樊子蓋東/都留守屬楊𤣥感作逆攻城)
(子蓋備禦有功車駕至髙陽追詣行在所帝勞之以蕭/何寇恂且謂曰公宜持重戈甲五百人而後出此亦勇)
(夫重閉之義無賴不軌者便誅鋤之凡可施/行無勞形迹今為公别造玉麟符以代銅獸)比蕭何寇
恂(上/)蕭何之任(唐太宗親征遼東命房𤣥齡京城留守/手詔曰卿當蕭何之任朕無西顧憂)
進言書座右(宋璟授開府儀同三司罷知政事明年京/兆人權深山搆逆伏誅制河南尹王恂馳)
(傳往長安窮其枝黨禁繋極衆久之未能決斷乃詔璟/兼京兆留守并按覆其獄璟至惟罪元謀數人其餘盡)
(奏原之十二年駕又東巡璟復為留守上臨𤼵謂璟曰/卿國之元老為朕股肱耳目今將巡洛邑為别歴時所)
(有嘉謨嘉猷宜相告也璟因極言得失特賜綵絹等仍/手制曰所進之言書之座右出入觀省以誡終身其見)
(重如/此)繕修三宫(開元中行幸東都詔杜暹為京留守暹/因抽當番衛士繕修三宫増浚城隍躬)
(自巡檢未肯休懈上聞而嘉之賜書曰卿素以清直兼/之勤幹城隍宫室隨事修營具有工程不疲人力甚善)
(慰朕/懐也)隨事即行不須聞奏(河間王孝恭次子晦髙宗幸/洛陽令在京居守顧謂之曰)
(關中之事一以付卿但令或跼人不可以成官政令式/之外有利于人者隨事即行不須聞奏晦累有異績則)
(天臨朝遷/户部尚書)不賜旗甲(吕元鷹拜東都留守舊例留守賜/旗甲至元鷹不給或上言用兵討)
(淮西東都近賊損其儀沮威望請援華汝夀三州/例帝不聽并三州罷之留守不賜旗甲自元鷹始)危惙
尚能憂國家(房𤣥齡為司空貞觀二十二年太宗幸玉/華宫𤣥齡以疾卧總晉臺及漸篤𤣥齡乃)
(謂諸子曰吾自度危篤而恩澤轉深若孤負聖君則死/有餘責當今天下清平咸得其宜唯東討髙麗不止易)
(為國患主上含怒意決臣下莫敢犯顔吾知而不言則/銜恨入地遂抗表切諌云云太宗見其表謂𤣥齡子婦)
(髙陽公主曰此人危/惙如此能憂我國家)宗社𫉬安實卿之功(荀顔傳大駕/行幸三州顏)
(留守京師沙門法秀謀反顔率禁旅以揜畢𫉬内外晏/然駕還飲至大明太后曰當爾之日卿若遲疑不即擒)
(捕處分必致事成不測以今京/畿不擾宗社𫉬安實卿之功)執道士囚之(儀鳯元年/司農卿常)
(𢎞機為東都留守時有道士朱欽遂為武后所寵所為/横恣𢎞機執而囚之因奏曰道士假稱中宫驅使依倚)
(形勢臣恐虧損皇明為禍患之漸髙宗/特𤼵中使賜書慰諭仍云不須漏泄)駁尚方鬻苑中
果菜(武后垂拱中蘇良嗣為西京留守時尚方監棐匪/躬檢校京苑將鬻苑中果菜以收其利良嗣駁之)
(曰昔公儀相魯猶能拔葵去織未聞萬/乗之主鬻其果菜以與下人争利也)單馬待梅祿將
軍(栁公綽為北都留守充河南節度等使是嵗北方遣/梅祿將軍李暢以馬萬疋來市且曰朝貢所經過守)
(帥每假禮分虧其兵備留館則戒卒于外懼有襲奪太/原故事亦有兵送之暢至界上公綽獨以牙門將祖孝)
(恭單馬待以修好之禮暢感義出涕馳驅道中不妄游/獵及至開牙門令譯引謁宴以常禮及市馬歸竟不敢)
(有所/犯)府事一以相付(隋楊瓉平齊之後留瓉居守常謂/之曰六府事殷一以相付朕將遂)
(事東方無西顧之憂/其見親信如此也)京師社廟所重非卿不可(國朝王/旦拜參)
(知政事景徳元年契丹犯邊大駕幸澶淵時親王元份/留守東京得暴疾真宗謂旦曰京師廟社所重非卿不)
(可詔/馳赴)送燈臺(歸田録俚諺云趙老送燈臺一去更不來/不知是何等語雖士大夫亦往往道之天)
(聖中有尚書郎趙世長者嘗以滑稽自負其老也求為/西京留臺御史有輕薄子送以詩云此囘真是送燈臺)
(世長深惡之亦以不能酬/酢為恨其後竟卒于留臺)新進陵慢(熈寧初魏公罷相/守北京新進多陵)
(慢之魏公鬱鬱不得志嘗為詩云花去曉叢/蜂蝶亂雨均春圃桔橰閒時人稱其微婉也)
　　判官推官
國朝東京留守判官推官擇朝臣充西京南京留守判
官推官各二人或以京朝簽書景徳三年七月令審官
院選京官一人知西京留守判官事三京府吏屬及給
使之數自孔目官以至承府等自具本府元額勅大唐
之錄府史之類並省
　職官分紀卷三十八
欽定四庫全書
　職官分紀卷三十九
　　　　　　　　　　　　宋　孫逢吉　撰
　　都督府
晉職官志驃騎以下及諸大將軍不開府非持節都督
者品秩第二其假節為都督者所置與四征鎮加大將
軍不開府為都督者同置㕘佐吏卒幕府兵騎如常都
督制唯朝㑹禄賜從二品將軍之例然則持節都督無
定員前漢遣使始有持節光武建武初征伐四方權時
置督軍御史事竟則罷建安中魏武為相始遣大將軍
督之二十一年征孫權還使夏侯惇都督二十六軍是
也魏文帝黄初三年始置都督諸軍州事或領刺史又
置田曹參軍事兵曹參軍事法曹參軍事士曹參軍事
各一人正七品下參軍事五人正八品下市令一人從
九品上文學一人正八品下醫學博士一人從八品上
中都督府都督一人正三品别駕一人正四品下長史
一人正五品上司馬一人正五品下録事參軍事一人
正七品下録事二人從九品上功曹參軍事倉曹參軍
事户曹參軍事田曹參軍事兵曹參軍事法曹參軍事
士曹參軍事各一人從七品上參軍事四人從八品上
市令一人從九品上文學一人從八品上醫學博士一
人正九品上下都督府都督一人從三品别駕一人從
四品下長史一人從五品上司馬一人從五品下録事
參軍一人從七品上録事二人從九品上功曹參軍事
倉曹㕘軍事户曹㕘軍事田曹㕘軍事兵曹㕘軍事法曹
㕘軍事士曹㕘軍事各一人從七品下㕘軍事三人從
八品下文學一人從八品下醫學博士一人正九品上
都督掌督諸州兵馬甲械城隍鎮戍糧廩
上軍大將軍曹真都督中外諸軍事假黄鉞則總統内
外諸軍矣明帝太和四年秋晉宣帝征蜀加號大都督
髙貴鄉公正元二年文帝都督中外諸軍尋加大都督
及晉受禪都督諸軍為上監諸軍次之督諸軍為下使
持節為上持節次之使節為下使持節得殺二千石以
下持節殺無官位人若軍事得與使持節同假節唯軍
事得殺犯軍令者及伐吳之役以賈充為使持節假黄
鉞大都督總統六師太康中都督諸軍事刺史理人各
用人也惠帝末乃并任非要州則單為刺史(庾翼都督/征討諸軍)
(事鎮襄陽綏懐招納立/客館舍置典賔㕘軍)江左以來都督中外尤重惟王
導等權重者乃居之
宋書人臣無居者唯江夏王義恭得假黄鉞假黄鉞則
專戮節將非人臣常器又有都督諸州諸軍事者為常
職舊曰監某州諸軍事文帝即位改監為都督
後魏有都督中外諸軍事永安以後逺近多事使都督
總攝六軍立府置佐
後周改都督諸軍事為總管
隋百官志髙祖採後周之制置大都督帥都督以酬勤
勞煬帝改大都督為校尉帥都督為隊正文帝以并揚
益荆四州置大總管其餘總管府置於諸州列位上中
下三等加使持節煬帝悉罷之
唐百官志大都督府都督一人從二品長史一人從三
品司馬二人從四品下録事㕘軍事一人正七品上録
事二人從九品上功曹㕘軍事倉曹㕘軍事户曹㕘軍
事田曹㕘軍事兵曹㕘軍事法曹㕘軍事士曹㕘軍事
各一人從七品下
總判府事(武徳初邉要之地置總管以統軍加號使持/節葢漢置刺史之任有行臺有大行臺其員)
(有尚書省令一人正二品掌管内兵民總判省事有僕/射二人從二品掌貳令事自左右丞以下諸司郎中畧)
(如京省又有食貨監一人丞二人掌膳羞財物賔客張/具音樂醫藥有農圃監一人丞四人掌倉廩園圃薪炭)
(芻藁運漕有武器監一人丞二人掌兵械廐牧有百工/監一人丞四人掌舟車營作監皆正八品下丞正九品)
(下七年改總管曰都督總十州者為大都督貞觀二年/去大字凡都督府有刺史以下如故然大都督又兼刺)
(史而不檢校州事其後都督加使持節則為將諸將亦/通以都督稱唯朔方猶稱總管邉州别置經畧使沃衍)
(有屯田之州則置營田使武后聖厯元年以夏州都督/領鹽州防禦使及安禄山反諸郡當賊衝者皆置防禦)
(守捉使乾元元年置團練守捉使都團練守捉使大者/領州十餘小者二三州代宗即位廢防禦使唯山南西)
(道如故元載秉政思結人心刺史皆得兼團練守捉使/楊綰為相罷團練守捉使灃朗陜興鳯如故建中後行)
(營亦置節度使防禦使都團練使大率節度觀察防禦/團練皆兼所治州刺史都督府則領長史都䕶或亦别)
(置都督府其下有掾有屬有記/室㕘軍事有典籖武徳中省)
六典大都督府都督一人從二品(貞觀中分為上/中下都督府)長史一
人從三品(秦漢邉郡有長史魏晉以來諸州皆有别駕/治中至北齊八命七命六命州刺史各有長)
(史隋九等州亦有長史開皇三年改雍州别駕為長史/煬帝罷州置郡又改為别駕唯都督府置長史永徽中)
(始改别駕為長史大都督府長史/仍舊正四品下開元初始增其秩)司馬二人從四品下
(北齊及隋九等州各有司馬開皇二年改雍州賛治為/司馬皇朝改郡為州各置治中一人共都督府則置司)
(馬永徽中改/治中為司馬)録事㕘軍事録事六曹㕘軍事㕘軍事(人/品)
(同唐百/官志)執刀十五人(中下/府同)典獄十六人(中府十四人/下府十二人)問
事十人(中府八人/下府六人)白直二十二人(中府二十人/下府十六人)市令一
人從九品上(漢代諸郡國皆有市長晉宋以後皆因之/隋始有市令皇朝初又加市丞户四萬以)
(上者省補市令貞觀十/七年廢垂拱元年復)丞一人佐一人史二人(帥/)三人
倉督二人史二人(北齊九等州縣各/有倉督員隋因之)經學博士一人從
八品上(中下府從/八品下)助教二人(中府同下/府一人)學生六十人(中/府)
(同下府/五十人)醫學博士一人八品下(中府下府同/正九品下)助教一人
(中下/府同)學生十五人(若中下府户滿四萬人以上者官員/同此唯減司馬一人下都督户滿二)
(千户以上者同中/府下府十二人)中都督府都督一人正三品别駕一
人正四品下(漢司𨽻校尉有别駕從事校尉一人行部/則奉引主録衆事舊解以為别乗傳車故)
(曰别駕諸州刺史亦有之元帝時條州大小為設吏員/别駕治中諸部從事秩皆百石後漢改曰别駕從事史)
(三國因之晉代諸州各置别駕治中從事史一人宋齊/梁陳後魏周隋因而不改皇朝因之永徽中改别駕為)
(長史垂拱初又置别駕員多以皇家宗枝為之神龍中/罷開元初復置始通用庶姓天寳八載諸郡廢别駕下)
(郡置長史一員上元二年諸州復置别駕徳宗時復省/元和長慶之際兩河用兵禆將有功者補東宫王府官)
(乆次當進及受代居京師者常數十人訴宰相以求官/文宗世宰相韋處厚建議復置兩輔六雄十望十𦂳州)
(别/駕)長史一人正五品上司馬一人正五品下録事㕘軍
事一人正七品下録事二人從九品上史四人六曹㕘
軍事㕘軍事(人品同唐百官/志惟兵曹二人)下都督府都督一人從三
品(户不滿二萬/為下都督)别駕一人從四品下長史一人從五品
上司馬一人從五品下録事㕘軍事録事功倉户兵法
曹㕘軍事(人品同唐百官志州營户不滿萬者不置/功曹其事𨽻入倉曹法曹兼掌士曹事)㕘
軍事三人(管户不滿一/萬者省一人)
　　都督(長史附/)
後世無叛由杜公(晉書杜預為都督荆州諸軍事南土/美而謡之曰後世無叛由杜公孰識)
(智力與/勇功)士庶蒙濟頼(陶侃為都督荆雍益梁四州諸軍/事是時荆州大饑百姓餓死侃至)
(秋熟輒糴至饑復發之/士庶歡悦咸蒙濟頼)吳人悦服稱為羊公(羊祜都督/荆州諸軍)
(事招擕以禮懐逺以徳/吳人悦服稱為羊公)出鎮南夏得江漢之心(晉帝將/有滅吳)
(之志以羊祜為都督荆州祜率兵出鎮南/夏開設庠序綏逺懐近甚得江漢之心)夢司馬與鎧
(陳勰為陶侃廣州長史侃夢有司馬以鎧與侃勰以為/司馬國姓鎧者捍國之器節下當進位果都督交州)
制度規模出於人(庾翼都督江荆益三州刺史制度規/模每出于人數年之中軍國充實人)
(情翕然稱其才明由是/自河以南皆懐歸附)乗月登樓清嘯(劉琨為大將軍/都督并州諸軍)
(事在晉陽常為胡騎所圍數重城中窘廹無計乃乗月/登樓清嘯賊聞之皆慘然長歎中夜奏胡笳賊又流涕)
(歔欷有懐土之心向晚/復吹之賊并棄圍而走)慕箴誦之言以補不逮(張寔都/督涼州)
(下令曰忝繼前蹤庶㡬刑政不為百姓之患而比年饑/旱殆由庶事有闕竊慕箴誦之言以補不逺自今有靣)
(刺孤罪者酬以束帛翰墨陳孤過者/荅以筐篚謗言于市者報以羊米)留語盡日(石苞都/督揚州)
(諸軍事苞因入朝當還辭髙貴鄉公留語盡日/既去白文帝曰非常主也數日而有成濟之事)非方伯
才(劉𦙍代温嶠都督江州諸軍事領江州刺史假節𦙍/位任轉髙矜豪日甚縱酒躭樂不恤政事大殖財貨)
(商販百萬𦙍之代温嶠也逺近皆謂非選/陶侃郗鑒咸云𦙍非方伯才朝廷不從)不受鎮北之
號(王恭為都督兖青冀幽并徐州晉陵諸軍事平北將/軍假節鎮京口初都督以北為號者累有不祥故桓)
(冲王坦之刁彛之徒不受鎮北之號恭表讓/軍號以超授為辭而實惡其名乃改前將軍)相當為八
州都督(晉中興書陶侃少住雷澤夢生八翅飛至天門/而不入相者師珪曰君當八十位登上公都督)
引弓射子心同鐵石(南史羊侃自魏入梁為侍中侯景/反以侃副宣城主都督城内諸軍)
(事是時梁興四十七年境内無事公卿在位及閭里士/大夫莫見兵甲賊至卒廹公私震駭時宿將已盡後進)
(少年並在城外其軍旅指揮一决于侃侃膽力俱壯帝/深仗之加軍帥將軍初侃長子為景所獲執來城下示)
(侃侃曰我傾宗報國猶恨不足寕復計此一子幸早殺/之數持來侃謂其子日吾乆以女為死猶在耶吾一身)
(許國誓死於陣終不以爾而生進退因引弓射之賊以/其忠義亦弗之害史臣曰羊侃臨危不撓古人所謂心)
(同鐵石此/之謂乎)收藏骸骨即日降雨(北史賀蘭祥除都督荆/州刺史見有發掘古塜)
(暴骸骨乃謂守令曰此豈仁者為政也/命所在収藏時夏亢陽即日降兩也)著翅(魏末韓果/為帥都督)
(從大軍破稽胡于北山胡地險阻人迹罕至果進兵窮/討散其種落稽胡􁋬果勁健號為著翅太祖聞之笑曰)
(著翅之名寧/减飛騎也)趙郡王泉(北齊書趙郡王琛都督北燕北/尉北恒三州諸軍事内防外禦)
(有無水之處禱而掘井鑿鍤才/下飛泉涌出今號趙郡王泉)關西男子必不為降將
軍(後周韋孝寛晉州刺史移鎮玉壁進授大都督時齊/神武傾山東之衆志圖西入以玉壁衝要先命攻之)
(連營數十里至于城下乃于城南起土山欲乗之以入/當其山處城上先有兩髙樓孝寛更縳木接之令極髙)
(峻多積戰具以禦之齊神武使謂城中曰縱爾縳樓至/天我會穿城取爾遂于城南鑿地道又于城北起土山)
(攻具晝夜不息孝寛復掘長塹要其地道仍簡戰士屯/壍城外每穿至塹戰士即擒殺之于塹外仍積薪貯火)
(敵人有在地道内者便下柴火以皮排吹之火氣一衝/咸即灼爛外城又造攻車車之所及莫不摧毁雖有排)
(楯莫之能抗孝寛乃縫布為幔隨其所向則張設之布/懸于空中其車竟不能壞城外又縳松于竿灌油加火)
(規以燒布并欲焚樓孝寛復長作鐵鈎利其鋒刃大竿/每來以鈎遥割之松麻俱落又于城外四靣穿地作二)
(十一道分為四路于其中各施梁柱作訖以油灌柱放/火燒之柱折城并摧壊孝寛又隨壊處𥪡木柵以扞之)
(敵不得入城外盡其攻擊之術孝寛咸拒破之神武無/如之何乃遣倉曹㕘軍祖孝正謂曰未聞救兵何不降)
(也孝寛報云我城地嚴固兵食有餘攻者自勞守者常/逸豈有旬朔之間己須救援適憂至衆有不返之危孝)
(寛關西男子必不為降將軍也俄而孝正復謂城中人/曰韋城主受彼榮禄或復可爾自外軍士何事相隨入)
(湯火中即乃射募格于城中云能斬城主降者拜太尉/封開國郡公邑萬户賞帛萬疋孝寛手題書背反射城)
(外云若有斬髙歡者一依此賞孝寛弟子遷先在山東/又鎖至城下臨以白刃云若不早降便行大戮孝寛忼)
(慨激揚畧無顧意士卒莫不感勵人有赴難之心神武/苦戰六旬傷及病死者十有四五智力俱困因而發疾)
(夜遁/去)名止兒啼(燉煌實録宋質直西破虜有威名兒啼/恐之則止虜相志曰使汝行逢宋都督)
賜胡瓶漢紀(唐書李大亮出為涼州都督嘗有臺使到/州見有鷹諷大亮獻之大亮宻表曰陛下)
(乆絶畋獵而使者求鷹若是陛下之意深乖昔旨如是/其自檀便是使非其人太宗下書曰以卿兼資文武志)
(懐貞確故委藩牧當兹重寄使遣獻鷹遂不曲順論今/引古逺獻直言有臣若此朕復何憂古人稱一言之重)
(侔于千金卿之此言深足貴矣今胡瓶一枚雖無千鎰/之重是朕自用之物又賜荀悦漢紀一部下詔書曰此)
(書叙致既明議論深博極為治之體/盡君臣之義今以賜卿宜加尋閲)州人刻石以紀其
事(開元十五年吐藩䧟𤓰州以𤓰州為都督府以張守/珪為都督𤓰州地砂磧不宜稼穡每年少兩以雪水)
(溉田至是渠堰盡為賊所毁既地少材木難為修葺守/珪設祭祈禱經宿而山水暴至大漂材木塞澗而流直)
(至城下守珪使取充堰于是水/道復舊州人刻石以紀其事)立碑紀政(宋璟為廣州/都督舊俗皆)
(以竹茅為屋屢有大災璟教人燒瓦改造店肆/自是無復燒延之患人皆懐惠立碑以紀其政)哭不避
辰日(褒州都督張公謹卒太宗聞而嗟悼出次發哀有/司奏言陰陽書曰在辰不可哭泣又為流俗所忌)
(帝曰君臣之義同于父子/情發于中安避辰日遂哭)不營産業(馮立拜廣州都督/前後作牧者多以)
(黷貨為蠻夷患由是怨叛立到不營産業衣食取給而/已嘗至貪衆歎曰此吳隠所酌之泉也飲一盃水何足)
(道哉吾當汲而為食豈止一盃即安能易/吾性乎遂畢飲而在職累年甚有惠政)牛羊蔽野路
不拾遺(郭元振大定中遷涼州都督元振風神偉壯善/于撫禦在凉州五年夷夏畏慕令行禁止牛羊)
(被野路/不拾遺)勝築長城(李勣為并州大都督府長史太宗曰/隋煬帝不能精選賢良安撫邉境唯)
(解築長城以備突厥朕今委任李勣于并州遂/使突厥畏威遁走塞垣安静豈不勝于長城耶)造人耕
之法(王方翼為夏州都督属牛疫無以營農方翼/造人耕之法施關鍵使人推之百姓頼焉)為政
嚴肅(張嘉貞睿宗時出為涼州都督為/政嚴肅將士以下皆斂足股慄)州人詣闕請留
(王晙為桂州都督桂州有屯兵常運衡永等州糧以饋/之晙始築羅郭奏罷屯兵及轉運又堰江水開屯田數)
(千頃百姓頼之尋又上疏請歸鄉拜墓州人詣闕請留/乃下勑曰宜須政成安此黎庶晙在州又一年州人立)
(碑以頌/其政)洛陽要重古難其人(楊恭仁遷洛州都督太宗/曰洛陽要重古難其人朕)
(之子弟多矣恐非所任特以委公恭仁性虚澹必以/禮度自居謙恭下士未嘗忤物時人方之石慶焉)賜
瑞錦以彰善政(王方慶則天臨朝拜廣州都督方慶在/任數載秋毫不犯境内清肅當時議者)
(以為有唐以來治廣州者無出方慶之右有制/褒之賜雜綵六十段并瑞錦等物以彰善政)
　　節度使
後漢書劉虞為幽州牧就拜大司馬公孫瓉討烏桓詔
令授節度
魏志十九年權住陸口為諸軍節度
晉書將伐吳詔使益州刺史王濬至建平受杜預節度
至秣陵受王渾節度
唐職官志節度使(天寳中縁邉禦戎之地置八節度使/受命之日賜之旌節謂之節度使得)
(以專制軍事行則建節符樹六纛外任之重無比焉至/徳以後天下用兵中原刺史亦循其例受節度使之號)
節度使一人副使一人行軍司馬一人判官二人掌書
記一人㕘謀(無/員)隨軍四人(皆天寳後置檢/討未見品秩)凡天下節度
使有八若諸州在節度内者皆受節度焉其福州經略
使登州平海軍則不在節度之内(節度名與所管軍/鎮名亦見地理志)凡
親王總戎曰元帥文武官總統者則曰總管以奉使言
之則曰節度使有大使副使判官若大使加旌節以統
軍置木契以行
唐百官志節度使副大使知節度事行軍司馬副使判
官支使掌書記推官廵官衙推各一人同節度副使十
人館驛廵官四人府院法直官要籍逐要親事各一人
隨軍四人節度使封郡王則有奏記一人兼觀察使又
有判官支使推官廵官衙推各一人又兼安撫使則有
副使判官各一人兼度支營田招討經略使則有副使
判官各一人支度使復有遣運判官廵官各一人(武徳/元年)
(因隋舊呼為大總管其年諸州總加號使持節至七年/改為大都督貞觀三年以後行軍即稱總管本道即稱)
(都督永徽以後除都督帶使持節即節度使也景雲二/年賀拔延嗣除涼州都督充河西節度節度之名始于)
(此至今/不改焉)節度使掌總軍旅顓誅殺初授具帑抹兵仗詣
兵部辭見觀察使亦如之辭日賜雙旌雙節行則建節
樹六纛中官祖送一次驛輙上聞入境州縣築節樓迎
以鼓角衙仗居前旌幢居中大將鳴珂金鉦鼓角居後
州縣齎印迎于道左視事之日設禮案髙尺有二寸方
八尺判三案節度使判宰相觀察使判節度使團練使
判觀察使三日洗印視其刓闕嵗以八月考其治否銷
兵為上考足食為中考邉功為下考觀察使以豐稔為
上考省刑為中考辦税為下考團練使以安民為上考
懲姦為中考得情為下考防禦使以無虞為上考清苦
為中考政成為下考經略使以計度為上考集事為中
考修造為下考罷秩則交㕔以節度使印自隨留觀察
使營田等印以郎官主之鎖節樓節堂以節院使主之
祭奠以時入朝未見不入私第京兆河南牧大都督大
都䕶皆親王遥領兩府之政以尹主之大都督府之政
以長史主之大都䕶之政以副大都䕶主之副大都䕶
則兼王府長史其後有持節為節度副大使知節度事
者正節度也諸王拜節度大使者皆留京師
開元四年剡王嗣直除安北大都䕶充安撫河東關内
隴右諸蕃部落大使親王遥領節度自此始也
十五年兵部尚書河西節度副大使知節度事蕭嵩除
同中書門下平章事節度如故宰相遥領節度自此始
也兵志髙宗永徽之後都督帶使持節者始謂之節度
使然猶未以名官景雲二年以賀拔延嗣為涼州都督
河西節度使自此以後接乎開元朔方隴右河東河西
諸鎮皆置節度使
五代職官志後唐天成元年十一月詔雄武軍節度銜
内宜兼押蕃落使二年詔頃因本朝親王遥領其在鎮
者遂云副大使知節度事但年代已深相沿未改今天
下侯伯并正節旄惟東西兩川未落副大使字宜令今
後只言節度使
國朝節度使並兼管内觀察處置等使以本州刺史長
史為節度觀察等使不臨本部者以它官知判州府事
防禦團練使刺史不赴本任亦如之乾徳五年正月朔
乾元殿受朝賀置節度使班在龍墀内金吾將軍上故
事節度使下帶使者位在卿監之下至是時升之開寳
三年以同州節度使趙文度為華州節度使不宣制誥
牒與節制同淳化五年皇子益王元傑改封吳王行揚
州潤州大都督府長史領淮南鎮江兩軍節度翰林學
士張洎上䟽以為帶長史非便太宗令俟異日除授并
改正之咸平二年十月詔自今親王節度使如授大都
督府更不帶長史成徳軍(兼真/定尹)永興軍(兼京/兆尹)鳯翔(兼鳯/翔尹)
䕶國軍(兼河/中尹)荆南(兼江/陵尹)劍南西川(兼成/都尹)山南西道(兼橋/道使)
(興元/尹)建康軍(兼江寧尹/以上兼尹)天雄軍(兼河堤/大名尹)徐州武寧軍兖
州泰寧軍(周廣順二年降為防禦州以慕容彦/超叛命初平故也國朝改泰寧軍)陜州保
平軍(梁開平二年改鎮國後唐同/光元年為保義國朝改保平)潞州昭徳軍(梁龍徳/三年改)
(正義軍節度以李繼韜歸順故也後唐同光元年復/為安義軍長興元年復舊名昭義國朝改為昭徳軍)揚
州淮南(兼營/田使)福州威武軍(兼三司發運使以上/六州兼大都督長史)杭州寧
海軍(兼堤堰/橋道使)越州鎮東軍(兼堤堰橋道使上/二州并兼大都督)安州安逺
軍(後唐同光元年改為安逺軍節度至晉天福五年降/為防禦使所管申州割𨽻許州以李金全叛命初平)
(故也漢天福十二年復為安逺軍節度至周/顯徳元年十月又降為防禦使國朝復舊)延州彰武
軍洪州鎮南軍鄂州武昌軍䕫州寧江軍廣州清海軍夏
州定難軍(兼押蕃落使以上/七州并兼都督)青州鎮海軍(晉開運元年/降防禦州與)
(登州萊淄三州并属京以楊光逺判命初平故也漢天/福十二年復為平盧軍節度國朝改鎮海軍兼押新羅)
(渤海兩/蕃使)鄆州天平軍(兼河/堤使)曹州彰信軍(晉開運二年升/為威信軍節度)
(漢天福十二年降為刺史周廣順二年復/升彰信軍節度以單州𨽻之國朝因其名)宻州安化軍
陳州鎮安軍(晉開運二年升鎮安軍節度漢天福十二/年降為刺史周廣順元年升為防禦州二)
(年升為鎮安節度以潁/州𨽻之國朝因其名)許州忠武軍(梁開平元年改正/國軍後唐元年十)
(月復改忠武/軍國朝因之)孟州河陽三城(兼河/堤使)襄州山南東道(晉天/福七)
(年降為防禦州直属京所管均房二州割𨽻鄧州以安/從進叛命初平故也漢天福十二年復舊為河陽三城)
(節度使國朝因/之兼橋道使)鄧州武勝軍(梁開平三年升為宣化軍/節度割泌隨復郢四州𨽻)
(之與襄州分江心為界後唐同光元年改為威/勝軍周廣順二年改武勝軍改諱也國朝因之)滑州武
成軍(唐光啟二年改宣義軍節度唐同光元年復為義/成軍國朝改武成軍兼河堤使熙寧中廢為郡今)
(復為/軍)房州保康軍鄭州泰寧軍(兼河/堤使)金州昭化軍(晉天/福四)
(年升為懐徳軍節度天福十二年復/降為防禦州國朝又改為昭化軍)蔡州淮康軍澶州
鎮寧軍(晉天福三年初升為防禦𨽻相州移理所於徳/勝渡九年升為節度號鎮寧軍以濮州𨽻之國)
(朝因/之)定州定武軍相州彰徳軍(梁貞明元年魏博節度/楊師厚薨乃制相州建)
(節尋軍亂以地歸後唐莊宗復為属郡𨽻魏州晉/天福三年復升為彰徳軍節度以澶魏二州𨽻之)滄州
横海軍(梁乾化二年改為順化軍節度以張萬進歸順/故也後唐同光元年復改為横海軍國朝因之)
貝州永清軍(晉天福三年升為永清軍節度以博冀二/州𨽻之周顯徳元年降為防禦國朝復舊)
(今降/刺史)邢州安國軍(梁開平二年建為保義節度使割洛/恩二州𨽻之後唐同光元年改為安)
(國/軍)晉州建雄軍(梁開平四年升為定昌軍節度以絳泌/二州𨽻之後唐同光元年改建雄軍國)
(朝因/之)撫州永安軍麟州鎮西軍同州定國軍華州鎮潼
軍(初名感化後唐同光元年改鎮國周顯徳/元年降為刺史直属京國朝改為鎮潼軍)耀州感徳
軍(梁正明元年改崇州升為静勝軍節度後唐同光元/年改順義軍二年降團練州周顯徳二年升為刺史)
(属京國/朝復舊)邠州静難軍(國朝兼押/藩落使)涇州彰化軍(兼押藩/落使)鄜
州保大軍秦州雄武軍(兼押藩/落使)廬州保信軍夀州忠信
軍(後唐天成三年升為忠/信軍節度國朝因之)亳州集慶軍(兼河/堤使)宣州寧國
軍䖍州昭信軍(後唐長興二年升為昭/信軍節度國朝因之)蘇州平江軍(兼/堤)
(堰橋/道使)潤州鎮江軍(兼堤堰/橋道使)明州奉國軍湖州昭慶軍婺
州保寧軍潭州武安軍泉州平海軍建州建寧軍梓州
劍南東川(舊曰安静國/朝兼營田使)遂州武信軍(國朝兼/橋道使)利州寧武
軍(國朝兼/橋道使)閬州安徳軍(後唐天成四年升為保寧/軍節度國朝改為安徳)洋州
武康軍黔州武泰軍桂州静江軍邕州建寧軍(舊曰/建武)容
州寧逺軍
凡化外諸鎮節度使並兼觀察處置等使應州彰國軍
(後唐天成元年升為節度以興唐/軍為應州以𨽻之國朝因其名)豐州天徳軍雲州大
同軍(後唐同光二年復為大同軍/節度以應𨽻之國朝因其名)靈州朔方軍(大都/督)洮
州保順軍(後唐長興四年升為保/順軍節度國朝因其名)沙州歸義軍梁州河
西軍(兼押藩/落使)朔州振武軍(兼押舊落/營田使)勝州振武軍(以上/十州)
(并塞/外)安北天徳軍(大都/督)
談苑五代以來節帥牧專多遣親吏往諸道往來販易
所過不收算率以致富養馬至千匹僕厮至一千餘人
國初大功臣十數人猶襲舊風太祖患之未革其弊大
平興國初遂下詔禁之侯伯但給其俸及鹽酒商税課
利分數錢後又罷之定嵗給公用自三萬貫及千貫自
此藩鎮量入為用無復嚮之毫侈太平興國初右拾遺
李幹上言諸道藩鎮所管支郡多遣親吏掌其市征留
滯商賈不便詔邠寧涇原渭鄜坊延丹陜虢襄均房復
鄧唐澶濮宋亳鄆濟曹單青淄兖沂貝冀滑衛鎮深趙
定祁等支郡並直属京師不𨽻節鎮
元祐官品令節度使從三品
節度使為正任
春明退朝録外臣除節度使景徳以前正舍人院作制
楊文公外制集載潘羅支厮鐸督朔方軍節度使制是
也其後遂學士院降麻如大禮加恩在將相後數日方
下然不鏁院不宣麻近年遂同將相例鏁院告廷矣
以本軍東討(唐書郭子儀為朔方節度使禄山反詔子/儀以本軍東討與河東節度使李光弼率)
(師與賊將史思明戰大敗之于是河/北十餘郡皆斬賊守者以迎王師)當閫寄(李光弼幼/持節行善)
(騎射能讀班氏漢書少從戎嚴毅有大略河西節度王/忠嗣補為兵馬使邉上稱為名將禄山之亂命郭子儀)
(為朔方節度使攻河西𤣥宗求良將委以河/北河東之事問子儀子儀薦光弼堪當閫寄)恩信及戎
(朔方節度使僕固懐恩誘吐蕃回紇党項羌山賊任敷/等三十餘萬衆入冦京師天子親征以禁軍屯苑内京)
(師震恐急召子儀自河中至屯于涇陽而冦圍之數重/子儀率甲騎二千出没于左右前後冦見而問曰此誰)
(也報曰郭令公也回紇曰令公存乎僕固懐恩曰天可/汗已棄四海令公亦謝世中國無主故從其來今令公)
(存可汗存乎報曰今皇帝萬夀無疆回紇皆曰懷恩欺/我令公誠存安得見之子儀即以數十騎徐出免胄而)
(勞之回紇皆捨兵下馬齊拜曰果吾父也乃/召其首領各飲之酒與之羅錦歡好如初)改賜衣物
(朱克融賊泚之從孫也少嘗為幽州軍校事節度使劉/總總將歸朝慮其有變籍軍中素有異志者薦之闕下)
(時克融亦在籍中宰相崔植杜元頴不知兵且無逺畧/謂兩河無虞遂奏勒歸鎮長慶初幽州軍亂囚其帥張)
(𢎞靖軍中推克融統軍務焉朝廷尋授以符節寳厯二/年遣使送方鎮及三軍時服克融怒所賜疎弱執中使)
(以闢上持優容别命中使宣謝仍改賜衣物留其使楊/文端等克融後為本州亂軍所殺其子延嗣竊襲父位)
(不遵朝㫖虐用其人都知兵馬使李載義殺之數其罪/上聞敬宗嘉之拜載義檢校户部尚書封武威郡王幽)
(州盧龍等軍/節度副大使)爪牙之用不計于逆順(楊志誠太和五年/為幽州後院副兵)
(馬使事李載義因筵中使擊鞠志誠遂于鞠場呌喚謀/亂載義奔易州志誠乃為本道都知兵馬使文宗聞之)
(驚急召宰臣牛僧孺先至上曰幽州之事奈何對曰此/不足煩聖慮上曰何也僧孺曰陛下以范陽得失繫國)
(家休戚耶且自安史後范陽非國家所有前時劉緫向/化以土地歸闕朝廷約用錢八十萬貫而未嘗得范陽)
(尺地斗粟則今日志誠之得猶前日載義之得也陛下/因而撫之亦宜也且范陽國家所頼者以其北捍突厥)
(不令南冦今若假志誠節鉞借其土地必自為力耳則/爪牙之用固不計于逆順上大喜曰如卿之言朕冼然)
(矣即以志誠/為觀察留後)收復京師(徳宗在奉天詔神䇿將季晟赴/難晟自定州率師赴關輔詔加)
(檢校工部尚書神䇿行營節度使壁東渭橋以逼朱泚/時朔方節度使李懐光亦自何北赴難軍于咸陽不欲)
(晟獨當一靣以分已功乃奏請與晟合兵乃詔晟移軍/合懐光軍晟每將戰必自異衣錦裘繡㡌前行親自指)
(導懐光望見惡之乃謂晟曰將帥當持重豈宜自表飾/以㗖賊也晟曰晟乆在涇原軍士頗相畏服故欲令其)
(先識以奪其志爾懐光益不悦陰冇異志遷延不進懐/光屯咸陽八十餘日不肯出軍徳宗憂之屢降中使促)
(以收復之計因朱泚交通其跡漸露晟􁋬為所併合㑹有/中使過晟乃宣令云奉詔徒屯渭橋乃結陣而行去渭)
(橋不數日懐光果劫李建徽楊惠元而併其兵是時朱/泚盜據京師懐光圖為反噬河朔僣偽者三李納虎視)
(于河南希烈鴟張於汴鄭晟内無貨財外無轉輸以孤/軍而抗劇賊而鋭氣不衰徒以忠義感人心故英豪歸)
(向徳宗之幸山南既入駱谷謂渾瑊曰渭橋在賊腹内/兵勢懸隔李晟可辦事乎瑊對曰李晟秉義執志臨事)
(不可奪破賊必矣帝意始安時帝幸西川晟上表請駐/蹕梁漢以繫億兆之心若規小捨大作都岷峨即人心)
(失望既而移書渾瑊諸將尅期進軍城下乗勝大破賊/泚遁去晟勒兵屯于含元殿前號令諸軍告喻百姓居)
(人安堵秋毫無犯晟露布至梁州上覽之感泣羣臣無/不隕涕囚上夀稱萬嵗奏曰自古樹勲勞復都邑者往)
(往有之至于不驚宗廟不易市肆長安人不識旗鼓安/堵如初自三代以來未之有也上曰天生李晟為社稷)
(萬人非/為朕也)五日不通家信(神䇿軍家族多䧟于朱泚李晟/家亦百口在賊中左右或有言)
(及家者晟因泣下曰乗輿何在而敢恤家乎入京城號/令諸軍曰晟與公等各有家離别數年今已成功相見)
(未晚五日内不得輒/通家信違命者斬)倚朔方軍為根本(肅宗南趣關輔/至彭原郡宰相)
(房琯請兵討賊為賊所敗時方事討除/軍士半殪唯倚郭子儀朔方軍為根本)平河中(徳宗還/京詔太)
(原節度使馬燧與渾瑊等同討河中時天下蝗旱京師/言事者多請捨懐光上意未決燧以懐光逆節尤甚河)
(中宻邇京邑反覆不可保信燧乃捨軍以數百騎朝于/京師召見曰臣雖不武得芻糧一月足以平河中上許)
(之時懐光將徐庭光守長春宫燧挺身直至城下呼庭/光諭之令降且曰爾以吾言為不誠乎今相去不逺數)
(步爾當射我心披襟示之庭光感泣遂出降燧以數騎/徑入城處之不疑莫不畏服渾瑊私謂㕘佐曰予嘗謂)
(馬公用兵與予不相逺但驚怪累敗田悦今觀其行兵/料敵吾不逮逺矣燧率諸軍濟河兵八萬陣于城下是)
(曰賊將牛居俊斬懐光首以城降燧自京師/還行營凡二十七日而河中平詔書褒美)上表請入
覲(朱泚為幽州節度使自天寳末諸鎮逆亂泚率先上/表請入覲詔修甲第以待之至京又表請留從之)
廵撫諸軍士皆賈勇(吳少誠幽州人為申光蔡州節度/使善為治勤儉無私曰完聚不奉)
(朝令貞元三年詔削奪少誠官爵分遣十六道兵馬進/討而王師累挫潰少誠引兵退蔡州遂下詔洗雪復其)
(官爵吳少陽者本滄州人與少誠父朔相善及少誠知/淮西留後乃以堂弟署為軍職及少誠死少陽宻害其)
(子自為留後少陽據蔡州凡五年不朝覲及卒少陽長/子元濟主兵陰計既成乃屠舞陽焚葉縣掠黄山襄城)
(汝許人多逃山谷殺傷驅剽者千餘里關東大恐詔削/元濟官爵加兵進討聚兵淮右四年度支供給不逮諸)
(將玩冦詔進裴度門下侍郎同中書門下平章事蔡州/刺史充彰義軍節度使淮右用兵之事一以委之度至)
(堰城廵撫諸軍士皆賈勇唐鄧節度使李愬襲破懸瓠/城擒吳元濟度建彰義軍節繼進李愬具櫜鞬以軍禮)
(迎度拜之軍右度/既視事蔡人大悦)入蔡州取吳元濟(李愬西平郡王贈/太師晟之子也有)
(籌畧善騎射元和十一年用兵討吳元濟愬請軍前自/効授唐鄧節度使嘗獲賊將丁士良召入與語辭氣不)
(撓愬異之因釋縛立為捉生將士良感之曰賊將吳秀/琳不可遽破者用陳光治之謀也士良能擒光治以致)
(秀琳愬許之果擒光治而降秀琳又署秀琳為衙將秀/琳感恩謂愬曰若欲破賊須得李祐愬命其將田進誠)
(以騎三百擒祐而還官軍嘗苦祐皆請殺之愬不聴解/縳而客禮之署為散兵馬使令佩刀廵警出入帳中略)
(無猜間又改為六院兵馬使舊軍令有舍賊諜者屠其/家愬除其令因使厚之諜者反以情告愬愬益知賊中)
(虚實陳許節度使李光顔勇冠諸軍賊悉以精卒抗光/顔由是愬乗其無備遂襲蔡使告期于裴度夜以李祐)
(率愬自將中軍田進誠以後軍三千殿而行時陰晦而/雪大風裂旗斾士卒苦寒諸將請所之愬曰入蔡州取)
(吳元濟也諸將失色監軍使哭而言曰果落李祐計中/愬不聴促令進軍比至懸瓠城夜半雪愈甚賊恃其房)
(朗山之固晏然無一人知之李祐李中義坎墉而先登/敢銳者從之盡殺守門卒而發其門留擊柝者黎明雪)
(亦止愬入止元濟外宅蔡吏告元濟曰城已䧟矣田進/誠焚于城南門元濟城上請罪進誠梯而下之檻送京)
(師/)父子皆建大勲(李晟克復京師市不改肆及愬平淮/蔡復踵其美父子仍建大勲兄弟藉)
(父勲寵率以僕馬第宅相髙惟愬六/遷大鎮所處先人舊宅一院而已)六遷大鎮(上/)門立
㦸(李晟立大勲諸子猶無官宰相奏徳宗即日召晟子/愿授銀青光禄大夫太子賔客上柱國舊制勲至上)
(柱國賜門立㦸即令賜愿/乃與父並列棨㦸於門)斬朱泚使(韋臯為營田判官/權知隴州留後事)
(来泚既僣遂令家僮蘇玉使于臯又遣劉海賔授臯鳯/翔節度使臯俱斬以徇于是詔臯為御史大夫隴州刺)
(史置奉義軍節/度使以旌之)通南詔破吐蕃(韋臯拜劍南西川節度/使初雲南蠻吐蕃和好)
(蕃人入冦必以蠻為前鋒臯遣判官崔佑時入南詔説/令向化南蠻自嶲州䧟没臣属吐蕃絶朝貢者二十年)
(至是復通臯又遣將大破吐蕃數年之内終復嶲州又/招撫西山羌等八國酋長入貢闕庭以功加統押近界)
(諸蠻西山八國兼雲南安撫使然/在蜀二十一年重賦斂時論非之)方鎮以大忠大勲帶
宰相(河中節度使王鍔來朝貴倖多譽鍔者上將加平/章事于是宰相權徳輿奏曰夫平章事者非序進)
(而得國朝方鎮帶宰相者葢有大忠大勲大厯已來又/有跋扈難制者不得已而與之今王鍔無大忠勲又非)
(姑息之時欲假此名/實恐不可上從之)二鄭(僖宗時黄巢犯長安河東節/度使鄭從讜遣朱岐率兵赴)
(難時鄭畋以宰相鎮鳳翔與從讜宗人同年/登進士第畋亦舉兵遏賊由是國威復振)以宰相鎮
鳳翔(上/)五盜(朱滔田悦王武俊三盗既相推奬王號又/遣使于李納納稱齊王四盜共推淮西李)
(希烈為天下兵馬元帥太尉建興王皆偽署官號如國/初行臺之制五盜合從圖傾社稷兩河鼎沸冦盜横行)
(馬燧等雖志在勤王意莫能敺􁘛患難俄/而涇師犯關帝幸奉天遂引軍還太原)不取公厨烏
梅(懿宗朝宰相蕭倣累至司空𢎞文館大學士時盗起/河南内官握兵王室濁亂倣氣勁論直同列忌之罷)
(知政事出為廣州刺史嶺南節度使倣惟公廉南海雖/富珍竒月俸之外不入門家人疾病醫工治藥須烏梅)
(左右于公厨取之倣/知而命還之買于市)父子鎮淮南(李徳裕父吉甫年五/十一出鎮淮南五十)
(四復相及徳裕鎮淮南/復入相一如父之年也)就第賜旌節(至徳以來除授必/遣中使領旌節就)
(第賜之皆厚以金帛遺之求媚者惟恐其數不廣故王/人一來有獲錢數百萬者鄭餘慶每受方任天子必誡)
(其使曰餘慶家貧/不得妄有求取也)政出監軍(憲宗時楊於陵為嶺南節/度使與監軍許遂振不和)
(遂振誣奏憲宗令追與漫官宰相裴垍曰以遂振故罪/一藩不可請授吏部侍郎嚴綬在太原其政事一出監)
(軍李輔光綬但拱手而已垍/具奏其事請以李鄘代之)臨江大閲互相䀻賚(韓滉/自蘇)
(州刺史為浙江東西都團練觀察使潤州刺史鎮海軍節/度使滉安輯百姓境内稱理涇師之亂徳宗出幸河汴)
(騷然李希烈既䧟汴州滉乃遣禆將李長榮等與宣武滉/軍節度劉𤣥佐為犄角計襲解寧陵之圍復河汴之路)
(功居多然自關中多難滉即于所部閉關梁築石頭五/城自京口至五山禁馬牛出境造樓船戰艦三十餘艘)
(以舟師五千人由海門楊威武至申浦而還毁撒上元/縣佛寺道觀四十餘所修塢起建業抵京峴樓雉相属)
(以佛殿材于石頭城繕置館第數十時滉以國家多難/恐有永嘉渡江之事豫備以迎鑾亦申儆自守也時陳)
(少遊鎮揚州以甲士三千臨江大閲滉亦以兵三千人/臨金山與少遊相應樓船于江中以金銀繒綵互相聘)
(賚而自徳宗出居及歸京師軍用既繁道路又阻關中/饑饉加之災蝗江南兩浙轉輸粟帛府無虚月朝廷獲)
(頼/焉)知禄山有叛相(張九齡為相范陽節度使張守珪以/禆將安禄山討奚契丹敗衂執送京)
(師請行朝典九齡奏劾不宜免死上特捨之九齡奏曰/禄山狼子野心面有叛相臣請因罪戮之冀絶後患上)
(曰卿勿以王夷甫知石勒故事悞害忠良遂放歸藩後/九齡死上皇在蜀思九齡之先覺詔褒贈有先覺合于)
(蓍䇿/之言)先覺合於蓍䇿(上/)稱兵入朝不由奏請(昭宗乾寧/二年河中)
(節度使王重榮卒三軍立重榮子珂知留後事太原節/度使李克用亦上言重榮有功于國其子珂宜賜節鉞)
(邠州王行瑜鳯翔李茂貞華州韓建各上言王珂螟蛉/不宜綴襲請以王珙為河中嗣子昭宗為先允克用之)
(奏乆之不下于是李茂貞王行瑜韓建等各率精甲數/十人入覲京師大恐人皆亡竄昭宗臨軒自諭之曰卿)
(等藩侯宜存臣節稱兵入朝不由奏請意在何也茂貞/行瑜汗流浹背不能對惟韓建叙入覲之由上并召升)
(樓賜之巵酒宴之于大同殿茂貞行瑜極言南北司相/傾深蠧時政請誅其太甚者乃貶宰相韋昭度李谿尋)
(殺之于都亭驛及殺内官數人而去時三帥同謀/廢昭宗立吉王聞太原起軍遂留兵宿衛而還)諸盜
所有之地(自大厯中李正已有淄青十五州之地李寶/臣有定易七州之地田承嗣有魏博七州之)
(地梁崇義有襄鄧六州之地各聚兵數萬始因叛亂得/位雖朝廷寵待加恩心猶疑貳乃連衡盤結以自固如)
(朝廷増一城浚一池便飛語有/辭而諸盜完城繕甲畧無寧日)懐恩不反為左右所誤
(懐恩鐵勒部落僕骨歌濫枝延之曾孫語訛謂之僕固/貞觀中鐵勒九姓首領來降歌濫枝延授右武衞大將)
(軍金㣲都督以禦邉懐恩世襲都督善格鬬逹諸蕃情/有統御材禄山反從郭子儀討賊其功居多又從子儀)
(赴靈武行在自是累破賊收兩京皆立殊功進封太寧/郡王朔方行營節度使懐恩為人雄毅寡言而剛决犯)
(上始居偏裨之中意有不合雖主將必詬怒之子儀每/事優容行師用兵倚以輯事代宗即位中官劉清潭請)
(兵于回紇登里可汗登里已為史朝義誘傾國入塞先/肅宗以公主下嫁毗伽闕可汗可汗又以少子請婚肅)
(宗以懐恩女妻之其可汗請與懐恩及母相見詔從之/令相見于太原可汗大悦遂許助討朝義朝義既死詔)
(懐恩統可汗還蕃出太原之北懐恩初至太原辛雲京/以可汗是其子壻疑其召戎閉關不納且告􁋬可汗相)
(襲不敢犒軍及還亦如之懐恩父子宣力王室一舉滅/史朝義復燕趙韓魏之地功無與讓又為辛雲京所拒)
(懐恩怒上表列其狀頓軍汾水㑹中使駱奉仙使雲京/言懐恩與可汗為約逆狀已露乃與奉仙厚相詰歡奉)
(仙回至懐恩所母讓奉仙曰爾等與我兒約為兄弟今/又親雲京何兩靣乎雖然前事勿論自今母子兄弟如)
(初酒醉懐恩起舞奉仙贈纒頭綵懐恩將酬其貺奉仙/遂告發懐恩曰明日端午請宿為令節奉仙固辭懐恩)
(苦邀之命藏其馬奉仙中夕謂其從者曰向者責吾又/收吾馬是將害我也遂踰垣而走懐恩驚遽令追還其)
(馬奉仙回奏其反狀懐恩遂有貳于我懐恩以冦難來/一門之内死王事者四十六人女嫁絶城再收兩京皆)
(導引回紇摧滅彊敵而為人媒蘖蕃姓獷戾怏怏不已/乃上書自叙功伐且云回邪在側不敢入朝上令黄門)
(侍郎裴遵度使汾州喻旨且察其去就懐恩抱遵度足/號泣而請遵度因諷令入朝懐恩許諾其副將范志誠)
(説之不可又許令一子入朝志誠亦不可遵度復命懐/恩令子瑒率衆攻雲京瑒大敗而旋上遣郭子儀代之)
(喻以逆順子儀至河中僕固瑒已為張如岳斬之獻首/闕下懐恩聞之率麾下數百騎棄母渡河北走靈武餘)
(衆束甲歸子儀懐恩至靈武亡命衆復振至秋誘吐蕃/十萬人冦涇邠子儀拒之而退永泰中紏合諸蕃號二)
(十萬南犯京師大駭下詔親征懐恩至鳴沙縣遇疾舁/歸死于靈武自懐恩逆命三年上為𨼆惡下制未嘗言)
(反狀懐恩死上為之憫然曰/懐恩不反為左右所誤也)奄有襄漢七州之地(梁崇/義長)
(安人有膂力為羽林射生從來瑱于襄陽瑱朝京師被/誅衆推崇義為帥朝廷因授以節鉞以襄州為洊履兵)
(禍屈法含容遂與田承嗣李正已李寳臣為輔車之勢/奄有襄漢七州之地帶甲二萬連結根固未嘗朝覲淮)
(西節度李希烈數請興討朝廷仗信以來之加平章事/賜鐵劵誓以手詔㣲之不至乃徵四方兵使希烈統而)
(擊之崇義拒戰而敗降其二將希烈使統本兵入襄號/令以安百姓崇義領親兵閉壁將守者斬闗而出不可)
(止崇義與妻/投井而死)募兵千人赴蜀(李絳為興元尹山南西道/節度使時南蠻冦西蜀詔)
(徵兵赴援絳于本道募兵千人赴蜀及中路蠻軍已退/所募皆還興元兵額數定募卒悉合罷歸監軍使楊叔)
(元怨絳不奉已因募卒來辭以言激之乃譟聚趣府劫/庫兵入使衘降方與賔僚宴不及設備聞亂北走登陴)
(牙將王景延力戰不能禦絳遂為/亂軍所害從事趙從約薛齊俱死)斬亂者首祭李絳(李/絳)
(既為亂軍所害文宗授温造興元尹山南西道節度使/造下車置宴所司供帳于㕔事造曰此隘狭不足以饗)
(士卒移之牙門坐定牙兵圍之賊千餘人皆斬首于地/流血四注其親刄絳者斬一百段餘並斬者内一百首)
(祭李絳三十首祭王/景延等餘投尸於江)債帥(太和初忠武軍節度使王沛/卒物議以陳許軍四征有功)
(必自擇帥或以禁軍之將得之宰相裴度韋處厚議以/高瑀深況方雅曽剌史陳蔡人懐良政又熟忠武軍情)
(欲請用瑀事未及聞陳許表果至請瑀為帥自大厯以/來節制之除拜多出禁軍中尉凡命一帥必廣輸重賂)
(禁軍將校當為帥者自無家財必取資于人得鎮之後/則膏血疲民以償之及瑀之拜以内外公議搢紳相慶)
(曰韋公作相/債帥鮮矣)誅舞文吏(栁公綽為山南東道節度使贓/行部至鄧縣有二吏犯法一)
(絹一舞文縣令以公綽守法必殺賊吏獄具公綽/判之曰賊吏犯法法在姦吏壞法法亡誅舞文者)以戎
服見牛僧孺(栁公綽使山南時牛僧孺罷相鎮江夏公/綽具戎服于郵舍待之軍吏以漢上地髙)
(于鄂禮太過公綽曰竒章纔離台席方/鎮重宰相是尊朝廷也竟以戎容見之)父子僣逆(安禄/山胡)
(人也為范陽節度使𤣥宗寵之禄山請為貴妃養子晚/年益肥壯垂手過膝𤣥宗前作胡旋舞疾如風焉楊國)
(忠屢奏必反而上益親厚之及歸疾行出闗倍道而至/范陽人或言其必反𤣥宗皆怒縛送與之𤣥宗再召託)
(病不至遂反于范陽矯詔以兵討楊國忠時天下承平/日乆人不知戰朝廷震驚禁衛皆市商洛陽既䧟禄山)
(僣號潼闗不守𤣥宗幸蜀禄山造逆之後眼漸暗至不/見物尤躁急動用斧鉞嚴莊者禄山之謀主亦被捶撻)
(莊夜將刀領豎子李猪兒同入禄山帳内令猪兒以大/刀刺其腹禄山眼無所見但撼帳幄大呼曰是家賊也)
(腸數斗流床下言訖氣絶嚴莊宣言禄山傳位于晉王/慶緒導禄山為太上皇繼而郭子儀敗賊于陜西曲沃)
(慶緒奔河北嚴莊來歸順肅宗遣子儀等九節度率步/騎二十萬攻之子儀固圍自十月至二月慶緒城中人)
(相食者七萬餘人䑕一頭直數千慶緒求救于史思明/言禪讓之事思明引兵至與子儀戰我師敗解圍而去)
(思明營于鄴南慶緒收子儀等營中糧得六七萬石與/諸將謀欲拒思明諸將曰今日安可背史王乎時思明)
(已偽稱燕王俄聞之誘慶緒至軍責之曰爾為人子殺/爾父以求其位吾為太上皇討賊即牽出并其四弟皆)
(􁀙殺之禄山父子/僣逆三年而滅)史思明(與禄山同鄉里相校一日而/生思明除日禄山嵗旦及長)
(相善俱以驍勇聞與禄山同為互市郎事張守珪頻立/戰功禄山奏為平盧軍都知兵馬使禄山反命思明討)
(饒陽等諸郡䧟之禄山死慶緒令歸范陽始禄山䧟兩/京常以駝運兩京御府珍寳于范陽不知紀極由是資)
(其逆謀判官耿仁智忠諒之士勸思明歸順遂奉表以/所管兵八萬人來降肅宗大悦封歸義王范陽長史河)
(北節度使朝義以下並為列卿後肅宗使烏承恩為副/使候伺其隟承恩從京來宣恩命思明留承恩且在館)
(中令愇其所寢牀㐲二人于下承恩有小男先留范陽/思明令省其父夜後私于其子曰吾受命除此逆胡便)
(授吾節度使矣牀下二人呌呼出以告思明令執承恩/捜其衣囊得朝廷所與郡史那承慶鐵劵及李光弼與)
(承恩牒云承慶事了即付鐵劵思明集將吏百姓向西/大哭曰臣以十三州之地十萬衆之兵降國家赤心不)
(負陛下何至殺臣因榜殺承恩父子又于魏州殺安慶/緒并有其衆遂僭稱大號思明軍益振遂再䧟洛陽李)
(光弼相拒于邙山下官軍不利思明至陜州為官軍所/拒追歸永寧築三角城約一日内畢朝義築城畢未泥)
(思明至詬之曰汝惜部下兵違我處分待收陜州斬却/此賊朝義恐遂與其將駱悦等謀殺思明而朝義僣偽)
(位朝義思明之孽子也與官軍戰于邙山下敗績/走河北偽范陽節度李懐仙生擒來獻梟首闕下)刺史
失職(烏重𦙍為鎮海軍節度使既至鎮上言曰臣以河/朔能拒朝命者葢刺史失其職反使鎮將領兵事)
(若刺史各得職分又有鎮兵則節將雖有禄山思明之/姦豈能據一州為叛哉所以河朔六十年能拒朝命者)
(只以奪刺史縣令權職自作威福故臣所管徳棣景三/州已舉公牒各還刺史職事訖應在州兵并令刺史收)
(管詔從之由是法/制修立各歸名分)進錢(李正已畏􁋬徳宗威徳乃表獻/錢三十萬貫上欲納其奏慮正)
(已末可誠信欲以計逗遛止之未有其辭延問宰相崔/祐甫對曰正已姦詐誠知聖慮臣請因使往淄青便令)
(宣慰將士以正已所獻錢賚軍人使荷聖徳又令外藩/皆知朝廷不重財貨上悦從之正已大慙而心畏服焉)
古之良將無加(烏重𦙍為河陽節度使淮西吳元濟軍/人李端者過激水來降其妻為賊束縛)
(于樹臠肉食至死呌謂其夫曰善事烏僕射觀者義之/重𦙍自行問為將帥赤心奉上能與下同甘苦所至周)
(宻曲盡禮敬故當時名士咸願依焉長慶三年再領天/平及病牙將王贄饋以股肉殁後數日有軍士二十餘)
(人皆割股肉祭之/古之良將無加也)肩輿于三軍之中(張𢎞靖宰相延賞/之子嘉貞之孫憲)
(宗時自宰相出太原節度使遷宣武節度使俄以劉緫/累求歸闕且請𢎞靖代已授幽州盧龍節度使𢎞靖入)
(幽州薊人皆夾道觀之河朔軍帥冒寒暑多與士卒同/無張葢安輿之别𢎞靖乆富貴入燕之時肩輿于三軍)
(之中薊人頗駭之𢎞靖以禄山思明之亂始自幽州欲/于事初盡革其俗乃發禄山墓毁其棺柩人尤失望從)
(事有韋雍張宗厚數輩復輕肆嗜酒常夜飲醉歸燭火/滿街前後呵叱薊人所不習之事又雍等語責吏卒多)
(以反虜名之謂軍士曰今天下無事汝輩挽得兩石弓/者不如識得一丁字軍中深恨之劉緫歸朝以錢一百)
(萬貫賜軍士𢎞靖留二十萬貫充軍府雜用薊人不勝/其憤遂相率以叛囚𢎞靖于薊門館執韋雍張宗厚數)
(人皆殺之明日吏卒稍稍自悔悉詣館𢎞𢎞靖為帥𢎞/靖不對軍人乃謂曰相公無言是不赦吾曹矣軍中豈)
(可一日無帥遂取朱洄為兵馬留後洄自以老病推其/子克融統軍務朝廷乃除克融為幽州節度使貶𢎞靖)
(為撫州/刺史)濕稍(李希烈叛攻䧟汴州節度使李勉潜師潰/圍南奔宋州希烈性慘毒其攻汴州驅百)
(姓令運土木築壘塹猶怒其未就乃驅以填之謂之濕/稍既入汴州于是僣號曰楚年曰武成立宰相署百官)
(以汴州為大梁府既而諸軍進討希烈遁歸蔡因食牛/肉遇疾其將陳仙竒令醫人置藥毒而死妻子兄弟共)
(七十餘人/並誅之)田承嗣屈膝于郭子儀(承嗣方跋扈魏州傲/狠無禮郭子儀嘗遣)
(使去承嗣西望拜之指膝謂使者曰兹膝不屈于人若/干嵗矣今日為公拜李靈曜據十州公私財賦一皆遏)
(絶獨子儀封幣經其境莫收留之/必持兵衛送其為材能所服如此)佩四將印(王忠嗣天/寳中為河)
(西□右節度使尋又權知朔方河東節度/使佩四將印專控萬里國初以乖未之有)不聴樂飲酒
(段秀實拜涇原鄭州節度使三四年間吐蕃不敢犯塞/清約率易逺近稱之非公㑹不聴樂飲酒私室無妓媵)
(無贏財退公之後/端若靖慮而已)劈木契分授之(李巨𤣥宗時禄山䧟/東京授河南節度使)
(巨奏曰方今艱難恐為賊所詐如忽召臣不知何以/取信兼宗劈木契分授之遂以巨為統嶺南節度使)一
(弓/)一箭必書其名(王忠嗣居節將以持重安邉為務每/軍出即各召本將付其兵器令給士)
(卒雖一弓一箭必書其名姓于上以記之軍罷即/納若遺失即驗其名罪故人人自勸甲㐲充牣)華蠻
詣闕請立生祠(盧釣字子和開成元年為廣州刺史嶺/南節度使南海有蠻舶之利珍貨輻凑)
(舊帥作法興利以致富凡為南海者靡不捆載而還鈞/性仁恕為政亷潔請監軍領市舶使已一不干預衣冠)
(得罪流放嶺表而物故者鈞減俸錢為營槥櫝孤兒稚/女為之婚嫁凡數百家由是山越之俗服其徳義三年)
(將代華蠻數千人/詣闕請立生祠焉)亡馬(李愿晟之子元和元年夏綏銀/宥等州節度使威令簡肅甚得)
(綏懐之術客有亡馬者以狀告愿愿以狀牓于路懸金/以購之不三日所繋之牓下仍置書一緘曰馬逸失羣)
(不時告罪當死敢以良馬一疋贖罪并亡馬/請納于愿付客亡馬而縱其良馬境内嚴肅)帥臣鑿凶
門而出(李聴為邠寧節度使邠州衙􁨃相傳不利葺修/以致隳聴曰帥臣鑿凶門而出豈有拘于巫祝)
(而致隳公署耶遽/命葺之卒無變異)軍中有折旅店之匕箸者斬之(髙崇/文憲)
(宗元和初為右神策行營節度使統諸鎮兵討西川劉/闢至興元軍中有折旅店之匕箸者斬以徇初闢擒東)
(川節度使李康及崇文克棣州而歸康/求雪已罪崇文以康戰軍失守遂斬之)八戰皆㨗(髙崇/文為)
(長武城使乖貞元年冬劉闢阻兵朝議討伐宰相杜黄/裳以為獨任崇文可以成功元和元年春充左神䇿行)
(營節度使以討闢時宿將專征者甚衆人人自謂當選/及詔出大驚崇文在長武城練卒五千常若冦至及是)
(中使至長武夘時宣命而辰時出/師五千器用無闕者八戰皆㨗)出俸錢贖賣子(朱忠/亮本)
(名士明憲宗即位加御史大夫築臨涇城有勞特加檢/校工部尚書涇原四鎮節度使涇土舊俗多賣子忠亮)
(以俸錢贖而還其親者/約二百人卒贈僕射)造烏蘭橋(王似元和中靈鹽節/度使先是吐蕃欲成)
(烏蘭橋先貯材于河堧朔方節度使常潛委材河流終/莫能成蕃人知似貪而無謀先厚遺之後併役成橋築)
(月城以守自是朔方/禦冦不暇至今為恨)焚匿名書(王鍔字昆吾代杜佑充/淮南副節度使鍔明習)
(簿領善小數以持下吏嘗聴理有遺匿名書于前者左/右取以投鍔鍔内之鞾中鞾中先有它書以雜之及吏)
(退鍔探取它書焚之人信其匿名書亦焚也既歸省所/告異日以它㣲事連其所告者禁窮按驗之以譎衆下)
(吏以為/神明)賜古器(牛僧孺為襄州刺史山南東道節度使/辭日賜觚散樽杓等金銀古器令中使)
(喻之曰以/卿正人也)身率軍士與同勞逸(李元諒徳宗時加隴右/節度度支營田觀察臨)
(洮軍等使移鎮良原古城多摧圮隴東要地敵入冦常/牧馬休兵于此元諒逺烽候培城補堞身率軍士與同)
(勞逸芟林薙草斬荆榛俟乾盡焚之方數十里皆為美/田勸軍士樹藝嵗收菽粟數十萬斛生殖之業陶冶必)
(備敵無冦掠/涇隴乂寧)父子俱擁節旄(田布𢎞正第三子𢎞正移/鎮成徳軍以布為河陽三)
(城節度使父子俱擁節旄同日拜命時韓𢎞/亦與子公武俱為節度使然以忠勤多田氏)未嘗問百
姓間事(郭英乂為劍南節度使顔恣狂蕩聚女人騎驢/擊毬制鈿驢鞍及諸服用皆侈靡裝飾日費數)
(萬以為笑樂未嘗問百姓間事顔怨/之兵馬使崔旰因人心為亂殺英乂)烏集為候(栁仲郢/為太平)
(軍節度使卒于鎮自拜諫議後每遷官羣烏大集于昇/平里第庭樹㦸架皆滿凡五日而散詔下家人以為候)
(除太平/烏不集)好方士(李抱真徳宗貞元中為昭義軍節度使/晚節好方士以求長生有孫季長者為)
(抱真鍊金丹紿抱真曰服之當升仙遂署為賔僚數謂/恭佐曰此丹秦皇漢武皆不能得惟我遇之他年朝上)
(清不復偶公輩矣復夢駕鶴冲天寤而刻木鶴衣道士/衣以習乗之凡服丹二萬丸腹堅不食將死不知人者)
(數日矣道士牛洞𤣥以猪肪穀漆下之殆盡病少□/季長復曰垂上仙何自棄也益服三千餘丸頃之卒)牙
軍廢置主帥(五代羅紹威魏州人襲父𢎞信旄鉞昭宗/時進封鄴王至徳中田承嗣盜據相魏澶)
(博衛貝等六州募軍中子弟置之部下號曰牙軍皆豐/給厚賜不勝驕寵年代寖逺父子相襲親黨膠固其兇)
(戾者强賈豪奪踰法犯令長吏不能禁變易主帥有同/兒戲自田氏以後垂二百年主帥廢置出于其手紹威)
(懲其往弊雖以貨賂姑息之心衘之紹威見唐祚哀陵/羣雄交亂梁太祖兵强天下必有禪代之志故傾心附)
(結每慮牙軍變易心不自安乃遣使告梁太祖求為援/梁太祖許之遣李思安㑹魏博軍再冦滄州先是安陽)
(公主薨于魏太祖因之遣長直軍校馬嗣勲選兵千人/實兵仗于巨槖中肩舁以入魏州言助汝𦵏事天祐三)
(年正月五日梁太祖親率大軍濟河聲言視行營于滄/景牙軍頗疑其事是月十日夜紹威率兵馬與嗣勲同)
(攻之時宿于牙城千餘人遲明盡誅凡八千家/皆赤其族紹威雖除其禍然尋有自弱之悔)聚書萬
卷(紹威鎮魏十七年薨紹威形貎魁偉有英傑氣伏膺/儒術明達吏理好招延文士聚書萬卷每宴㑹與賔)
(佐賦詩江東羅𨼆者佐錢鏐軍幕有/詩名紹威遣使賂之叙南巷之敬)東西川皆有雄據
意(後唐天成中詔曰頃因本朝親王遥領方鎮遂有副/大使知節度事年深相沿未改其東西令後落副大)
(使只云節度使時孟知祥為西/川董璋為東川皆有雄據之意)置私廟(哀帝三年勑魏/博節度使羅紹)
(威宜許于本鎮/置三代私廟)刼陵(温韜少為羣盜背李茂貞歸于梁/歴耀許州節度使在耀七年唐帝)
(諸陵發掘殆徧取其金寳惟乾陵以風雨屢作終不能/發莊宗時韜自許州入魏覲後賫金帛賂遺權重及納)
(賄中宫獲免得歸藩頃之授代歸闕乆留京師親黨或/憂其闕乏其子揚言日使一祼體黄漢足了一年之費)
(葢謂刼陵/得金偶人)佛子(張筠初仕後唐為永興軍節度使性好/施每出值貧民于路則給以口食衣物)
(境内除省賦之外未嘗聚斂遂致百姓不撓十年小康/秦民懐惠呼為佛子後權領河南尹俄鎮興元所治之)
(地咸用前政/上下安之)獲蝗一斗給禄粟一斗(五代趙瑩為晉昌/軍節度使時天下)
(大蝗境内捕蝗者獲一斗給禄/粟一斗使飢者獲濟逺近嘉之)名振北狄(安重誨為成/徳軍節度使)
(嘗與北來蕃使並轡而行指飛鳥射之應弦而落觀者/萬衆無不快抃蕃使因輟所乗馬以慶之由是名振北)
(狄自謂天下可/以一箭而定)天下可一箭定(上/)佞佛(周宋彦筠初仕/晉為同州節度)
(使溺于釋氏後為邠州節度使嘗謂人曰吾前後供僧/一千餘萬造佛室九十餘所又嘗召僧讀畢生經日課)
(若干卷至瞑目乃已令不負所課如嬰疾不能開讀隨/即填補立劵設呪每曽給二十緡僧至者甚衆乃減緡)
(一半未㡬止給三嵗緡其無行貪猥之僧利其緡投劵/者填咽彦筠患之乃止初彦筠一旦與其主母有微忿)
(遂擊殺之自後常冇所睹彦筠心不安乃修浮圗法以/禳之因而溺志于釋氏其後每嵗至佛入湼槃之日常)
(衣斬哀號慟于像前其侫佛如此家有婢妾數/十人皆令削髪披緇以侍左右為當時所誚)旄節有
聲(王峻相州人其父為本郡樂營使峻善歌歴事張筠/趙巖張延朗皆以善歌親愛及延朗誅資産盡入漢)
(祖峻在籍中漢祖踐阼授客省使𨼆帝時周太祖鎮鄴/峻為監軍太祖赴闕綢繆幃幄賛成大事既而踐樞相)
(之位貪權恃寵無禮于君太祖以佐軍之故每優容之/無何邀求兼鎮青州太祖不得已而授之既而貶商州)
(司馬死于貶所初峻降制除青州有司造旄節以備迎/授前一夕其旄節有聲甚異聞者駭之主者曰昔安重)
(誨授河中節/亦有此異聲)一時良將(九國志吳柴再用累歴藩鎮敦/尚素儉車馬導從不過十人亦)
(一時之/良將也)取與有節(南唐姚景鍾為夀春節度使夀春大/郡每節使上供億甚厚廳事階間置)
(大櫃數具納金曰滿其中輙易之及景/鍾至命去櫃取與皆有節郡人便之)去金櫃(上/)邉和
尚(邉鎬柔儒好釋氏初從查文徽平建州凡所克獲唯/以全活為務建人徳之號曰邉佛子及克定長沙市)
(不易肆潭人益喜謂之邉菩薩及鎮湖南政/出多門絶無威斷楚人失望謂之邉和尚)貪冒財貨
(前蜀王宗裕為武徳軍節度使貪冒財貨以白金百兩/作鋌䥴記年月每五鋌為一束以生牛革裹之其子諫)
(曰牛革著物堅確後難可/開宗裕叱之曰何更開也)自監擁䕶節旄(後蜀李奉䖍/遷右金吾衛)
(大將軍為昭武軍都監属夏秋多雨嘉陵江溢出浸城/奉䖍置堰開湍□二十餘處洩其畜水築堤以䕶之城)
(池克完人被其利授昭武軍節度自/監擁䕶節旄自奉䖍始人皆榮之)納禮錢(國朝建隆/三年詔見)
(宰相/門)節度軍州有三印(大中祥符九年上覽河南節度/使知許州石普奏狀用許州觀)
(察印以問宰相王旦對曰節度軍州有三印節度印隨/本使用則納有司觀察印則州長史主之州印晝則付)
(録事恭軍掌用暮則納于長史凡節度在本鎮兵仗則/節度判官掌書記推官署狀用節度印田職則觀察判)
(官犬使推官署狀用觀察印符刺属縣則大使判署用/州印印之故命帥必曰某軍節度某州管内觀察等使)
(某州刺史言軍則專制其兵旅言管内則總察其風俗/言刺史則蒞其州事石普獨署奏章當用河南節度使)
(印/)願世世奉藩(退朝録尚父錢忠懿王自太祖開國貢/獻不絶帝以其恭順待之甚厚及討江)
(南命為昇州東南面行營招撫制置使屢獻戎㨗及拔/常州拜守太師依尚書令兼中書令吳越國王乂親赴)
(行營帝益加之詔令歸國江南平亟請入覲許之既至/㑹太祖幸洛陽禋郊西駕有日矣詔促其還忠懿臨别)
(面叙感戀願子孫世世奉藩太祖謂曰盡吾一生盡汝/一生令汝享有二浙也忠懿以帝賜重約既得歸喜甚)
(以為永保其國矣是嵗永昌鼎成/後二年來朝遂舉版籍王府焉)兄弟同領鎮(五代符/彦卿晉)
(天福初授同州節度使兄彦饒亦/鎮滑臺兄弟同領鎮人皆榮之)
　　節度觀察留後
唐節度有留後長慶四年留後改為知院官從王涯請
也寳厯初復為留後大中十一年成徳軍節度使王紹
鼎卒以御史中丞王紹懿為成徳軍節度留後留後之
名自此始也
國朝大中祥符六年景徳殿使新州觀察使劉承規為
安逺軍節度觀察留後任兩使留後非致仕之官以承
規逮事三朝有勤效特以授之
元祐官品令節度觀察留後(正四/品)
節度觀察留後至刺史兼領他官為遥郡
　　觀察使
唐職官志觀察使副使支使掌諸書記推官廵官衙推
隨軍要籍進奏官各一人(貞觀初遣大使十三人省天/下諸州水旱則遣使有廵察)
(安撫之名神龍三年以五品以上二十人為十道廵察/使舉州縣再周而代景雲三年置十道按察使道各一)
(人開元二年曰十道按察採訪處置使二十年曰採訪/處置使分十五道天寳末又兼黜陟使乾元元年改曰)
(觀察處/置使)
唐百官志觀察置使掌察所部善惡舉大綱凡奏請皆
屬于州
國朝凡諸衞將軍及使遥領者其資品並止復本官敘防
禦團練使刺史亦同大中祥符七年詔觀察使並帶刺史
元祐官品令觀察使正五品
自節度觀察留後至刺史兼領它官者為遥郡
不以戎服謁(唐故事刺史始見觀察使皆戎服趨庭致/禮令狐峘為吉州刺史齊映亷察江西行)
(部過吉州映雖曽為宰相然驟達後進峘自恃前輩有/以遇映不欲以戎服謁入告其妻韋氏恥抹首趨庭謂)
(峘曰卿何如人白頭走小生前卿如不以此禮見映雖/黜死我亦無恨峘曰諾即以客禮謁之映雖不言深以)
(為憾映至州奏峘糾前政過失/鞫之無狀不宜按部臨人)蘭亭絶唱(元稹為浙東觀/察使㑹稽佳山)
(水稹所辟幕職官皆當時文士而鏡湖秦望之遊月三/四焉副使竇鞏海内詩名與稹酬唱最多至今稱蘭亭)
(絶/唱)除淫祠(李徳裕為浙西觀察使凡舊俗之害/民者悉革其弊除淫祠一千一十所)罷進繚
綾(徳裕在浙西詔進長幅盤條繚綾一千疋徳裕奏論/之云凡諸天馬繚綾盤條文采珍竒只為聖躬自服)
(今織千疋費用頗多在臣愚/誠所未喻優詔報之罷進)奏罷泗州戒壇(徐州節度/使王智興)
(聚貨無厭以敬宗誕月于泗州置僧壇度人凡髪夫到/者人納二緡給䐑而回落髪者無算人意在于規庇徭)
(産浙西觀察使李徳裕令蒜山渡數其過者日百餘人/惟十四舊沙彌餘悉蘇常之民徳裕並勒還本貫奏云)
(若不禁止至誕節則江淮南/計失六萬丁壯即日詔罷)獻丹扆箴(敬宗荒僻日甚/遊幸無度疎逺)
(賢能昵比羣小朝坐月不二三大臣罕得進言海内憂/危浙西觀察使李徳裕身居亷鎮乃心王室遣使獻丹)
(扆箴六首宵衣諷坐朝希晚也正服諷御服乖異也罷/獻諷斂求怪珍也納誨諷侮棄忠言也辨邪諷信任羣)
(小也防微諷輕出遊幸也帝雖不能盡用其/言命學士韋處厚殷勤答詔頗嘉納其心焉)以所蒞之
郡租賦自給(裴垍相憲宗先是百姓輸賦于州有三一/曰上供二曰送使三曰留州建中初定兩)
(税時貨重錢輕是後貨輕錢重齊人所出固已倍其初/征其留州送使所在長吏又降省估使就室估人以自)
(封殖重賦于人及垍奏諸天下留州送使物一切令依/省估其所在觀察使乃以其所蒞之郡租賦自給若不)
(足然後許取于支郡其諸州送使/名額悉令上供故江淮稍息焉)知權制變(栁公綽為/鄂岳觀察)
(使王師討吳元濟詔公綽以鄂岳兵五千𨽻安州刺史/李聴率赴行營公綽曰朝廷以吾儒生不知兵也因奏)
(願自征行許之公綽至安州李聴以亷使禮事之公綽/謂曰公所以属鞬負弩豈非為兵事耶若去戎容被公)
(服兩郡守何所統攝乎以公名家曉兵若吾不足指麾/則當赴闕不然吾且署公職名以兵家從事矣聴曰惟)
(公所命即署聴鄂岳都知兵馬使中軍先鋒行營兵馬/都虞侯乃選卒六千属聴戒其部校曰行營之事一決)
(于都將聴感恩畏威如岀麾下而公綽軍中動静悉用/聴謀故鄂軍戰必克㨗軍聲遂振其知權制變為當時)
(所/稱)進銀瓶髙八尺(齊映為江西觀察使常以頃為輔相/無大過而罷冀其復入用乃倍斂貢)
(奉及為大金銀器以希旨先是銀瓶髙者五尺餘李兼/為江西觀察使乃進六尺者至是因帝誕日端午映為)
(瓶髙八/尺以獻)視公蓄如私藏(莵傳正為宣歙觀察使頗事奢/侈厚以財貨賂遺權貴視公蓄)
(如私藏幸而不至甚敗因代還京師憲/宗聞其治第過侈薄之還拜光禄卿)讓憲官(徳宗即/位福建)
(觀察使鮑防胡南觀察使蕭復讓憲官從之自兵興以/來方鎮重任必兼臺省長官以至外府僚佐亦帶臺省)
(衘至是除韓滉蘇州刺史杜亞河中少尹鎮都團練觀/察使不帶臺省兼官自是諸道非節度而兼憲官者咸)
(讓/之)停詔免王晬死(李勉遷梁州都督山南西道觀察使/勉以故吏前宻縣尉王晬勤幹俾攝)
(南鄭令俄有詔處死勉問其故乃為權幸所誣勉詢將/吏上方藉牧宰為人父母豈以譛言而殺不辜乎即停)
(詔飛上聞/晬遂獲免)為木偶人署名位(李勉為江西觀察使部人/有父病以蠱道為木偶人)
(署勉名位瘞于其隴或以告/勉勉曰為父禳災亦可矜也)不恤人疾苦(崔蕘字野夫/乾符中出為)
(陜州觀察使以器韻自髙不屑細故權移僕下河南冦/盗蜂起朝綱不振而蕘自恃清貴不恤人之疾苦百姓)
(訴旱蕘指庭樹曰此尚有葉何旱之有乃笞之吏民仇/怨既為軍人所逐饑渇甚投民舍求水民以溺飲之初)
(為軍人所俘剪其髭鬚拜而/獲免以失守貶端州司馬)賜鞭以表忠節(張建封字/本立貞元)
(四年為徐州刺史徐泗濠節度度支營田觀察使十三/年冬入覲徳宗禮遇加等及還鎮特賜詩又令中使賫)
(常所執鞭賜曰卿忠正節義嵗寒不移/此鞭朕乆執用故以賜卿以表忠節也)還鎮賜詩(上/)聖
水(寳厯年亳州言出聖水飲之者愈疾李徳裕奏畧曰/臣訪聞此水本因妖僧誑惑狡計丐錢數月以來江)
(南之人奔走塞路其水㪷價三千而取者益之它水縁/路轉以示人老疾飲之多至危篤昔吳時有聖火事皆)
(妖妄古人所非乞下本道觀察使令/狐楚速令填塞以絶妖源乃從之)代貧户輸税(王仲/舒為)
(江南西道觀察使江西前例榷酒私釀法深仲舒/至鎮則奏罷之又出官錢二萬貫代貧户輸税)胥吏
以為神人(崔咸字重易遷陜州大都督府長史陜􁄹觀/察使自旦至暮與賔僚痛飲恒醉不醒簿領)
(堆積咸夜分省覽剖決判斷/無毫釐之差胥吏以為神人)夢(鄭處誨族父朗為定州/節度使時處誨為工部)
(侍郎因早朝假寐于待漏院忽夢已為浙東觀察使經/過汴州而朗為汴州帥留飲餞仰視屋棟皆飾以黄土)
(賔從皆所識明年朗果自定州鎮宣武辟韋重為掌書/記重將行處誨告以所夢明年處誨授浙東觀察使行)
(及潼關朗遣從事迎勞仍致手書乃先疏所夢比至宴/于清署亭賔佐悉符夢中朗仰視屋棟曰此亦黄土也)
(四座感/歎移時)勤儉清苦(貝凑為福建觀察使為政勤儉清苦/有美譽宰相竇㕘以私怨惡之數加)
(譛毁又言凑風病不任趨馳及徳宗召湊至京對于别/殿令殿上走行以驗其病否由是悟㕘之誣尋以湊為)
(陜州大都/督府長史)三州(九國志吳越錢倬傳太平興國初俶表/薦倬及其弟儼于朝詔以倬為慎端師)
(儼為新媯儒三州觀察使葢倬儼皆/嘗為僧倬復好睡執政者以戲之也)特繋金魚(國朝陳/堯咨自)
(龍圗閣學士換觀察使及陛謝自陳本儒生習爼豆一/旦䝉陛下易以武弁所惜者腰下無金魚袋命特繫金)
(魚以示/優恩)好坐木馬(歸田録故觀察使劉從廣燕王壻也/嘗與余燕王好坐木馬子坐則不下)
(或饑則就其上飲食徃往乗興奏/欒于前酣飲終日亦其性之異也)兼領刺史(大中祥符/七年三月)
(翰林學士陳彭年言檢討唐以來故事觀察/使並合帶刺史詔自今除觀察使可兼領之)
　　防禦團練使
唐職官志防禦團練使(至徳後中原置節度使又大都/要害之地置防禦使以冶軍事)
(刺史兼之不賜旌節上元後改防禦使為團練守捉使/又與團練兼署防禦使名前使各有副使判官皆天寳)
(後未見/品秩)
唐百官志團練使副使判官推官廵官衙推各一人防
禦使副使判官推官廵官各一人
國朝元祐官品令防禦團練使從五品(更見節/度使門)
使名不廢(唐書代宗即位諸州防禦使並停明年授田/承嗣魏博等州都防禦使俄還節度使葢防)
(禦使之名不廢也其團練使都團練使亦不輟授焉/若李勉魏少遊相繼為江西都團練觀察使之類)腹
心(代宗永泰二年□曰諸道節/度觀察防禦使朕之腹心)清淨為理(丁公著授浙/江西道都團)
(練觀察使二年授河/南尹皆以清浄為理)監練(栁芳唐厯鄖謀欲上封事輿/櫬席泥首哭于都市上召見)
(因獻三十字每一字論一事/内監練二字云監軍團練使)不合帶銜(大厯十二年詔/刺史官銜有持)
(節諸軍事不合更帶團練使等銜宜便令主當州兵事/削之其使司馬同副使例專押案其判官便令司兵判)
(兵馬司倉判軍糧案司士判甲仗案節/度及都團練使不在限故團練使不廢)文武官拜送于
路(九國志吳楊濛字志龍行宻第三子天祐中領廬州/團練使渭襲位封廬江郡公持節冊徐温大丞相温)
(見之謂左右曰此兒瞻顧特異恐難其下因請為楚/州團練使渭親餞之文武官拜送于路觀者美之)知
物態(徐知諫温第五子武義初授潤州刺史充本州團/練使庖人請酒二斗淹蟹知諌笑謂曰螃蠏小户)
(給五升醉矣自是州人/以為知物態皆憚之)立碑賜文(國朝初李漢超為齊/州防禦使兼闗南兵)
(馬都監漢超牧齊既乆郡人愛之求為立徳政碑/太祖嘉其請詔太子率更令除𤣥撰文以賜之)無檢
操不宜任承流(至道二年工部侍郎錢昱為郢州團練/使昱秦國王俶之子也歸朝領白州刺)
(史上表自陳嘗習文藝求改職除秘書監遷工部侍郎/連知宋宿泗等州無善政至是郊祀中外官進秩上謂)
(宰相曰昱貴家子無檢操/不宜任承流故有是命)天下稱為楊無敵(楊畋字延/昭真宗時)
(為防禦使屢有邉功天下稱為楊無敵/外冦皆畫其像而事之云以禦鬼疾)畫像以禦鬼疾
(上/)備豫有素冦不能犯(薛可言少帝即位遷澶州防禦/使時冦至魏博游騎晨夕至河)
(上可言備豫有/素寇不能犯)治郡寛簡民皆便之(李瓊世宗時為安/州刺史本州防禦)
(使治郡寛簡民皆便之吏民數百人詣監軍馮/守規請立碑頌徳詔中書舍人竇儀撰文賜之)以俸錢
分施饑民(郭瓊世宗時為齊州防禦使嵗不登以俸錢/分施饑民自隣境來者亦均給之人懐其惠)
(相率詣闕頌其/徳政許立碑)
　　節度行軍司馬
五代史後唐天成四年勑諸道行軍司馬名位雖髙或
帥臣不在其軍州事節度副使權知
國朝元祐官品令節度副使行軍司馬防禦團練使為
散官節度行軍司馬從八品
盡理箴規(唐劉悟節制鄭滑奏賈直言置幕中後遷于/潞亦與之俱行悟纎㣲乖失直言必盡理箴)
(規以是美譽日聞于朝穆宗以諫議大夫㣲之悟/拜章乞留復授檢校右庶子依前充行軍司馬)簡自
上意(自兵興以來方鎮少徵入换代者皆死/亡乃命焉故行軍司馬盡簡自上意)吟嘯盃酒
自適(至道中李昉知衡州受代歸闕翰林學士承旨陶/榖適掌選誣奏昉嘗薦親黨求為東畿令太祖怒)
(之吏部尚書張昭面質其事昭老儒氣直于上前投冠/于地抗聲論列云榖㒺上太祖終疑之昉亦不自辯出)
(為彰武軍司馬在延州每以吟/嘯盃酒自適召還拜中書舍人)
　　節度防禦團練副使
唐天寳後有副使判官
五代後唐同光二年諸道除節度副使兩使判官除授
外其餘職員并諸州軍事判官等并本道本州各當辟
舉判官仍不在奏官之限長興二年二月中書門下奏
准天成二年六月勑行軍副使兩使職官防禦判官等
元未定月限勑行軍副使兩使判官以下賔僚及防禦
團練使判官推官軍事判官並宜以三十月為限如是
隨府不在此限
國朝元祐令(見行軍/司馬門)節度防禦團練副使從八品
　　幕職官
唐(見前副/使門)
五代後唐長興二年詔兩使判官罷任一年書記支使
防禦團練判官二年推官廵官防禦團練推官軍事判
官等並三年後與比擬仍改轉官資職次其有績效尤
異若文學超邁或為衆所推或知已察舉並加擢任不
復限年清泰三年五月詔兩使判官畿赤令取郎中員
外郎補闕拾遺三丞五博少列官寮選擇任使俾藩方
侯伯㕘佐得才朝列具寮中外迭處(更見前/副使門)
國朝兩使各置判官推官一人節度掌書記觀察置支
使餘州置判官推官各一人事簡者不具設
元祐令京府判官至軍監判官為幕職官
武昌多士(晉陶侃鎮武昌軍殷浩庾翼等/皆為佐吏時武昌號為多士)李紳不受李
錡書幣(唐李紳登第後東歸金陵觀察使李錡愛其才/辟為從士紳以錡所為專恣不受其書幣錡怒)
(欲殺紳紳遁而獲免錡誅/朝廷嘉之召拜右拾遺)畢諴三佐杜悰(杜悰鎮許昌/辟畢諴為從)
(事悰領度支諴為廵官悰鎮揚州又從之悰入相諴為/侍御史武宗朝宰相李徳裕專政出悰為東川節度悰)
(之吏莫敢餞送問訊唯諴無所顧慮/問遺不絶徳裕怒出諴為磁州刺史)杜甫見嚴武不冠
(嚴武鎮成都奏前拾遺杜甫為恭謀檢校尚書工部員/外郎武與甫有世舊待遇甚隆甫性褊躁放恣常醉謁)
(登武牀瞪視武曰嚴挻之乃有此兒武雖急暴不以為/忤甫于浣花里種竹植樹結廬枕江縱酒笑咏與田畯)
(野老相狎蕩無拘檢嚴武過/之有時不冠其傲誕如此)善于割斷(裴寛以文詞進/騎射彈棊投壺)
(特妙景雲中為潤州恭軍刺史韋銑引為/判官清幹善于割斷銑重其才以女妻之)賔筵間多忽
略(趙博宣文章俊拔性率使酒陳許節度使曲環辟為/從事賔筵間多所忽畧環不能容誣奏扇惑軍情詔)
(令環決杖四十流于/唐州人皆以為枉)李景略斷張光殺妻(李景略以蔭/補幽州功曹)
(李懐光為朔方節度使署為廵官五原將張光殺其妻/以貲市獄前後不能斷景略訊其實光竟伏法既亭午)
(有女厲聲被髪血身膝行前謝而去左/右有識者曰光妻也因授大理司直)謙謙(李藩字叔/輪少恬淡)
(修檢雅容儀好學張建封在徐州辟為從事居幕中謙/謙未嘗論細㣲後建封死濠州刺史杜兼誣奏藩建封)
(死時揺動軍中徳宗大怒宻詔杜佑往殺之佑素重藩/懐詔旬日不忍發藩覽之無動色佑曰吾已宻論特以)
(百口保君矣徳宗聴佑解怒亦釋亟追藩赴闕及/召見望其儀形曰此豈作惡耶釋之除秘書郎)陰察
禄山(權徳輿父臯字士諒安禄山充河北按察使假其/才名表為從事臯陰察禄山且叛欲潜去慮禍及)
(老母禄山使臯獻戎俘自京師回過昌福縣尉仲謨臯/從父妹婿也宻以計約之比至河陽詐以疾亟召謨謨)
(至臯示已喑瞪謨而暝謨乃勉哀而哭手自含襲訖送/臯𦵏其棺人無知者禄山不疑其詐死許其母歸及渡)
(江禄山已反矣/由是名聞天下)凝然握管(劉三復長于章奏李徳裕尤/竒待之徳裕鎮浙西及遷秩)
(皆恭佐賔筵軍政之餘與之吟詠終日在長安私第别/搆起草院院有精思亭每朝廷用兵詔令制置每獨處)
(亭中凝然握管左/右侍者無能預之)㕘佐賔筵(上/)獨加禮敬(崔衍遷宣歙/池觀察使政)
(務簡便人頗懐之其所擇從事多得名流時有土者/待賔僚率輕傲衍獨加禮敬幕中之士後多顯逹)幕
中之士多顯達(上/)詩如師友(崔咸字重易元和二年擢/進士第鄭餘慶李餘簡辟)
(為賔佐待如師友及登朝歴/踐臺閣獨行守正時望甚重)累邀方至府第(崔覲梁州/人為儒不)
(欒仕進山南東道節度使鄭餘慶髙其行辟為節度𠫭/謀累邀方至府第為吏無方略苦不達人事餘慶以長)
(者優/容之)積習名教(栁公綽子仲郢字諭䝉牛僧孺鎮江夏/辟為從事仲郢有父風動修禮法僧孺)
(歎曰非積習名教安能/及比入為監察御史)和凝報賀瓌(五代史和凝十九/登進士第滑帥賀)
(瓌知其名辟至幕下凝善射時瓌與唐莊宗相拒于河/上戰于湖栁坡瓌軍敗而北唯凝隨之瓌顧曰子匆相)
(隨當自努力凝對曰大丈夫受人知有難不救非素志/也但恨未有死所旋有一騎士來逐凝叱之不止遂引)
(弓射之應弦而斃瓌獲免遂/以女妻之由此聲望益隆)先奏後聘(唐桂管觀察使/使王拱聞令孤)
(楚之才欲以禮聘召擢楚不從乃先聞奏而後䀻楚以/父掾太原有庭闈之戀又感拱厚意登第後徑往桂謝)
(拱不預逰宴乞歸奉養/即還太原人皆義之)奏辟舊僚(宰相徐商領鹽鐵奏/王徽為𠫭佐及徽拜)
(拾遺商罷相鎮江陵以徽舊僚欲以奏辟而不敢言徽/探知其旨即席言曰僕在進士中荷公重顧公佩印臨)
(戎下官安得不從商喜甚奏授殿/中侍御史賜緋充荆南節度判官)輕脱(筆談盛文肅為/右丞知揚州時)
(夏有章自建州司户授鄭州推官過揚州文肅驟稱其/才雅明日置酒召之人謂有章曰盛公未嘗燕過客其)
(器重者方召一飲有章荷其意别日為一詩謝之至客/次先使人持詩以入公得詩不發封而還之使人謝有)
(章度已衰老無用此詩不復得見有章殊不意往見通/判刁繹具言所以繹亦不喻其由曰府公性多忤詩中)
(得無激觸否有章曰未曽發封又曰無乃筆札不嚴曰/有章自書極嚴謹曰必是將命者所忤爾乃往見文肅)
(而問之夏有章今日獻詩何如公曰不曽讀已還之繹新/曰何也曰始見其氣韻清修謂必逺器今封詩乃自稱)
(莆田從事得一幕官遂爾輕脱君但觀之必止于此官/志已滿矣切記之賈文元時為𠫭知政事與有章有舊)
(乃薦為館職有詔候到任一年召試明年除館閣校勘/御史發其舊事遂寢改充國子監主簿仍帶鄭州推官)
(未㡬卒文肅閲人物/多如此不復挾它術)張亢體肥大王琪瘦骨立(歸田録/晏元獻)
(延賔客一時名士多出其門罷樞副為西京留守時年/三十八幕下王琪張亢最為上客亢體肥大琪目為牛)
(琪瘦骨立亢目為猴二人自譏詯琪嘗嘲亢曰張亢觸/墻成八字亢應聲曰王琪望月叫三聲一座為之大笑)
　　節度觀察判官
唐天寳後有判官未見品秩
五代後唐長興二年詔兩使判官罷任一年書記支使
防禦團練判官二年推官廵官防禦團練推官軍事判
官等並三年後與比擬仍改轉官資職次其有績效尤
異若文學超邁或為衆所推或知已察舉並加擢任不
復限年(餘見前/幕職門)
國朝元祐令節度觀察判官從八品
才思俊麗(唐令狐楚善属文進士登第李説嚴綬鄭儋/相繼鎮太原髙其行義辟為從事自書記至)
(節度判官歴使府侍御史楚才思俊麗徳宗/好文每太原奏至能辨楚之所為頗善之)太原奏至
(上/)奏辟舊僚(已見幕/□門)異席資事(浙西觀察使李栖筠有/重望虚心下士幕府咸)
(選才彦觀察判官許鴻兼/有學識栖筠嘗異席資事)拂衣而去(李瓊鎮桂管奏栁/璧為觀察判官軍)
(政不愜璧極言不納/拂衣而去桂府尋亂)減員(楊綰請減觀察/判官之員數)判官之肉其
足食乎(九國志閩潘承祐為大理少卿王延政鎮建州/辟為節度判官延政與福州構怨日尋干戈承)
(佑上書諫曰兄弟天倫也古稱外禦今以一朝之忿而/忘大義㓕孔懐之性傷人倫之本欲邦國之化不可得)
(也延政不納嘗因福州使至延政大□兵甲以誇示之/其言益悖承佑長跪固諫延政怒顧謂衛士曰判官之)
(肉其足食乎承佑聲氣益厲乆/之乃解及延政建號以為吏書)
　　節度掌書記(沿革見幕/職官門)
國朝元祐令節度掌書記從八品
檄愈頭風書成馬上(魏志陳琳字孔璋阮瑀字元瑜少/受學于蔡邕建安中都護曹洪欲)
(使掌書記瑀終不為屈魏太祖並以琳瑀為司空軍謀/祭酒管書記室軍國書檄多琳瑀所作又典畧曰琳作)
(書及檄草成呈太祖太祖先苦頭風是日疾發卧讀琳/所作頭風頓愈又書與韓遂時太祖適近出瑀隨從因)
(于馬上具草書成呈之太祖/覽畢欲有所定竟不能損)章表殊健書記翩翩(魏文/帝與)
(吳質書曰孔璋章表殊健㣲為/繁富元瑜書記翩翩致足樂也)文房(南史趙知禮蔡景/歴属陳武帝經綸)
(之日居文房/書記之任)占授軍書下筆便就(趙知禮涉獵文史善/書翰陳武帝討元景)
(仲也或薦之引為書記知禮為/文贍速每占授軍書下筆便就)草遺詔于白刄之中(唐/鄭)
(儋鎮太原在鎮暴卒不及處分後事軍中喧譁將有急/變中夜忽數十騎持刄迫令孤楚至軍門諸將環之令)
(草遺表楚在白刄中搦管即成讀示軍/士無不感泣軍情乃安自是聲名益重)為露布上行在
(干公異龍文章後拔為李招討府掌書記晟收復京師/公異為露布上行在云臣已肅清宫禁祗奉寢園鐘虡)
(不移廟貌如故徳宗覽之泣下不勝自左右為之嗚咽/既而曰不知誰為之對曰干公異為之詞上稱善乆之)
下筆不能自休(李商隱能為古文不喜偶對從事令孤/楚能章奏遂以其事授商𨼆自是始為)
(今體章奏博學强/記下筆不能自休)檄髙麗(元萬頃善属文從李勣征髙/麗為遼東道管記勣令萬頃)
(作文檄髙麗其語有不知守鴨緑之險莫離支報云謹/聞命矣遂移兵固守鴨緑官軍不得入萬頃坐是流于)
(嶺/外)翰動如飛(李巨川字下已乾符中属天下亂以刀筆/從諸侯府王重榮鎮河中辟為掌書記時)
(車駕在蜀賊據京師重榮糾合諸藩協力誅冦單書奏/請堆積案几巨川文思敏速翰動如飛傳之藩隣無不)
(悚動重榮收復/功巨川之助也)諸侯章奏語太浮華(文宗謂侍臣曰近/日諸侯章奏語太)
(浮華有乖典實宜罰掌書以誡其流李石曰古人因事/為文今人以文害事懲弊抑末實在盛時乃以髙錯為)
(禮部/侍郎)以舊人待之(馮延已遷駕部郎中充元帥府掌書/記與陳覺友善自結於宋齊丘璟愛)
(其多能時以舊人待之及昇卒璟即位延已喜形於色/璟未聴政延已屢入白事璟不悦曰書記自有常職何)
(為煩/也)自有常職(上/)在幕中十餘年未嘗趨附府公(喬公/舜遷)
(屯田員外郎齊丘鎮豫章公舜為掌書記性簡率在/幕中十餘年未嘗趨附府公但重其文章以進用)
　　觀察支使(沿革見/幕職門)
國朝元祐令觀察支使從八品
器局有聲(唐韋元甫初任滑州白馬尉本道採訪使韋/陟深器之奏充支使與同幕判官員錫齊名)
(元甫精於簡牘錫詳於訊覆陟推誠待之時謂/員推韋狀元甫有器局所蒞有聲累遷刺史)員推韋
狀(上/)
　　節度觀察推官
國朝元祐令節度觀察推官從八品
言行剛直(唐狄仁傑孫兼謨元和末解褐/襄陽推官言行剛直使府知名)軍書填委削
藳立就(九國志前蜀王鍇天復中朝廷遣裴䞇使蜀冊/建為蜀王䞇舉鍇為判官建一見重之辟為觀)
(察推官建圖霸之始軍書/填委削藳立就詞理精當)
　　防禦團練判官(沿革見/幕職門)
國朝元祐令防禦團練判官從八品
　　軍事判官(沿革見/幕職門)
國朝元祐令軍事判官從八品
　　防禦團練軍事推官
五代史周顯徳二年防禦團練刺史州各置軍事推官
一人
國朝元祐令防禦團練軍事推官從八品
　　軍監判官(沿革見/幕職門)
國朝元祐令軍監判官從八品
　
　職官分紀卷三十九
欽定四庫全書
　職官分紀卷四十
　　　　　　　　　　　　宋　孫逢吉　撰
　　總州牧
書舜肇十有二州十有二牧禹别九州有九牧
周禮八命作牧
史記黄帝置左右大監監於萬國
前漢百官表監御史秦官也掌監郡漢省丞相遣使分
刺州不常置武帝元封五年初置郡刺史常奉詔條察
州(師古曰漢官典職儀云刺史班宣周行郡國省察治/状黜陟能否斷治寃獄以六條問事非條所問即不)
(省一條强宗豪右田宅踰制以強凌弱以衆暴寡二條/二千石不奉詔書遵承典制背公向私旁詔牟利浸漁)
(百姓聚斂為奸三條二千石不恤疑獄風厲殺人怒則/任刑喜則滛賞煩擾刻暴剥截黎元為百姓所苦山崩)
(瓦裂袄祥訛言四條二千石選署不平茍阿所愛蔽賢/寵頑五條二千石子弟恃怙榮勢請託所監六條二千)
(石違公下比阿附豪强/通行貨賂割損正令)秩六百石員十二人成帝綏和
元年更名牧秩二千石哀帝建平六年復為刺史元壽
二年復為牧
郡守秦官掌治其郡秩二千石有丞邊郡又有長史掌
兵馬秩皆六百石景帝中二年更名太守何武與翟方
進奏曰古選諸侯賢者以為州伯今部刺史居牧伯之
任秉一州之統春秋之義用貴理賤不以卑臨尊刺史
位下大夫而臨二千石輕重不相凖請罷刺史置州牧
以應古制奏可朱博奏言漢家至徳溥大宇内萬里立
置州縣郡刺史奉使典州督察郡國吏民安寧故事居
部九嵗舉為守相其異才功效著者輒登擢秩卑而賞
厚咸勸功樂進前丞相方進奏罷刺史更置州牧其真
二千石位次九鄉九鄉闕以髙第補其中材則茍自守
而已竊恐功效陵夷姦宄不禁臣請罷州牧置刺史如
故奏可
後漢百官志十二州每州刺史一人六百石本注曰秦
有監御史監諸郡漢興省之但遣丞相史分刺諸州無
常官孝武帝初置刺史十三人秩六百石(古今注曰常/以春分行部)
(郡國各遣一/吏迎界上)成帝更為牧二千石建武十八年復為刺
史十二人各主一州其一州屬司𨽻校尉諸州常以八月
巡行所部郡國録囚徒考殿最初嵗盡詣京都奏事中興
但因計吏偕有從事史假佐本注曰員職畧與司𨽻同無
都官從事其功曹從事為治中從事豫州部郡國六冀州
部九兖州部八徐州部五青州部六荆州部七揚州部六
益州部十二并州部九幽州部十二凉州部十一交州部
七凡九十八其二十七王國相其七十一郡太守其屬國
都尉屬國分郡離逺縣置之如郡差小置本部郡名世祖
并省郡縣四百餘所後世稍復增之靈帝中平五年改刺
史新置牧當邊戍者丞為長史(古今注曰建武六年三月/令郡太守諸侯相病丞長)
(史行事十四年罷邊郡/太守丞長史領丞職)王國之相亦如之
漢官解詁太守専郡信理庶績勸農賑貧决訟斷辟興利
除害檢察郡奸升善黜悪誅殺殘暴者也
東觀漢記州牧刺史漢舊官建元元年復置牧十八年改
為刺史督二千石
晉職官志州置刺史别駕治中從事諸曹從事等員所領
中郡以上及江揚朱提郡郡各置部從事一人小郡亦置
一人又有主簿門亭長録事記室書守佐從諸曹佐守從
事武猛從事等凡吏四十一人卒二十人諸州邊逺或有
山險濱近冦賊羌夷者又置弓馬從事五十餘人徐州又
置淮海凉州置河津諸州置都州從事各一人凉益州置
吏八十五人卒二十人荆州又置監佃督一人郡皆置太
守
宋百官志刺史州各一人刺史之為言猶參覘也寫言亦
謂之制刺漢制不得刺尚書事是也郡守秦官秦滅諸侯
隨以其地為郡置守丞尉各一人守治民丞佐之郡當邊
戍者丞為長史晉江左皆謂之丞尉典兵備盗賊漢景帝
中二年更名曰大守尉曰都尉光武省後置東部西部都
尉有蠻夷又有屬國都尉漢末及三國以為諸部都尉晉
成帝咸康七年又有都尉郡丞宋太祖元嘉四年復置郡
官屬畧如公府無東西有功曹史主選舉五官掾主曹事
部縣有都郵門亭長又有主記史催督期會漢制也畧如
之諸郡各有舊俗諸曹名號徃徃不同
南齊百官志魏世州牧隆重刺史任重者為使持節都
督輕者為持節督起漢帝時御史中丞馮獻討九江督
揚徐二州軍事而徐爰宋志云起魏武遣詣州將督軍
王珪之職儀云起光武並非也晉太康中都督知軍事
刺史治民各用人惠帝末乃并任非要州則單為刺史
州置别駕治中議曹文學祭酒諸曹部從事史郡太守
大史部縣為國為内史相(此叚未詳/)
隋百官志梁州刺史二千石受拜之明日辭宫廟而行
州置别駕治中從事各一人主簿西曹議曹從事祭酒
從事部傳從事文學從事各因其州之大小而置員陳
承梁制荆江南兖郢湘雍等州刺史(六州加督進在第/三品東揚州下加)
(都督進在第二/品右光禄下)庶姓為州無将軍者謂之單車後魏天
錫二年制諸州置三刺史皇室一人異姓二人皆古之
上中下三士也後齊司州置牧属官有别駕從事史治
中從事史州都主簿西曹書佐記室户曹功曹金曹租
曹兵曹騎曹都官法曹部郡等從事員上上州刺史置
府屬官有長史司馬録事功曹倉曹中兵等參軍事及
掾史主簿及掾史記室掾史外兵騎兵長流城局刑獄
等參軍事及掾史參軍事及法墨田鎧集士等曹行參
軍及掾史右户掾史行參軍長兼行參軍督䕶統府録
事統府直兵箱録事等員州屬官有别駕從事史治中
從事史州都光迎主簿主簿西曹書佐月令及史祭酒
從事史部郡從事皁服從事典籖及史門下督省事都
録事及史箱録事及史朝直刺姦記室掾户曹田曹金
曹租曹兵曹左户等掾史等員上上州府属官佐史合
三百九十三人上中州減上上州十人上下州減上中
州十人中上州減上下州五十一人中中州減中上州
十人中下州減中中州十人下上州減中下州五十人
下中州減下上州十人下下州減下中州十人自州郡
縣各因其大小置白直以供其役上州刺史三品下州
刺史四品後周雍州牧九命户三萬以上州刺史正八
品二萬以上八命一萬以上正七命五千以上六命靜
帝大象元年總管刺史及行兵者加持節餘悉罷之隋
髙祖雍州置牧属官有别駕賛務州都郡正主簿録事
西曹書佐金曹户兵法士等曹從事部郡從事武猛從
事等員并佐史合五百二十四人上上州置刺史長史
司馬録事叅軍事功曹户兵等曹叅軍事法士曹等行
叅軍行㕘軍典籖州都光初主簿郡正主簿西曹書佐
祭酒從事部郡從事倉督市令丞等員并佐史合三百
二十三人上中州減上上州吏屬十二人上下州減上
中州十六人中上減上下二十九人中中減中上二十
人中下減中中二十人下上減中下三十二人下中減
下上十五人下下減下中十二人州置總管者列為上
中下三等總管刺史加使持節雍州牧從二品上州刺
史從三品下州刺史從四品開皇三年罷郡以州統縣
改别駕賛務為長史司馬舊周齊州郡縣職自州都郡
縣正以下皆州郡將縣令至而調用理時事至是不知
時事直謂之鄉官别置品官皆吏部除授每嵗考殿最
刺史縣令三年一遷佐官四年一遷佐官以曹為名者
並改為同煬帝大業初罷州置郡郡太守舊有兵處則
刺史𢃄諸軍事以統之至是别置都尉領兵與郡不同
知司𨽻臺置刺史十四人正六品巡察畿外諸郡從事
四十人副刺史巡察其所掌六條一察品官以上理政
能不二察官人貪殘害政三察豪强奸猾侵害下人及
田宅踰制官司不能禁止者四察水旱蟲灾不以實言
枉徴賦役及無灾妄蠲免者五察部内盗賊不能窮逐
隠而不申者六察徳行孝悌茂才異行𨼆而不貢者每
年二月乘軺巡郡縣十月入奏郡置太守置丞國曰内
史郡丞三萬户以上置佐一人陳梁制㑹稽太守吳郡
吳興太守二千石萬户以上郡太守内史相六百石不
滿萬戸太守内史相二千石丹陽會稽吳郡吳興及萬
户郡丞並六百石後魏天錫二年制郡置三太守後齊
上上郡太守属官有丞中正光迎功曹光迎主簿功曹
主簿五官省事録亊及西曹户曹金曹租曹兵曹集曹
等掾佐太學博士助教太學生市長倉督等員合二百
一十二人上中郡減上上郡五人上下郡減上中郡五
人中上郡減上下郡四十五人中中郡減中上郡五人
中下郡減中中郡五人下上郡減中下郡四十人下中
郡減下上郡二人下下郡減下中郡二人上郡太守三
品中郡太守四品下郡太守五品後周户一萬五千以
上郡守七命一萬以上正六命五千以上六命一千以
上正五命一千以下正四命隋髙祖郡置郡太守丞尉
正光初功曹光初主簿縣正功曹主簿西曹金户兵法
士曹等市令等員并佐史合一百四十六人上中郡減
上上郡吏属五人上下減上中四人中上減上下十九
人中中減中上六人中下減中中五人下上減中下十
九人下中減下上五人下下減下中六人上郡四品中
郡五品下郡正六品煬帝罷州置郡郡置太守上郡從
三品中郡正四品下郡從四品罷長史司馬置賛務一
人以貳之次置東西曹主掾簿司功倉户兵法士曹等
書佐各因郡之大小而為增減黄恭交廣記秦兼天下
改州牧為刺史朱明之時則出巡行封郡𤣥英之月則
還天府表奏刺者言其刺舉不法史者使也
唐職官志至徳二載罷郡為州復以太守為刺史上州
(從四/品)中州(正四/品上)下州(正四品下武徳令中州刺史正四/品下下州刺史從四品上貞觀令)
(一切為下州加/入正四品下)京兆河南太原三府牧各一員(從二品/古官舜)
(置十二牧秦以京城守為内史漢武改為尹後魏北齊/周隋又以京守為牧武徳初因隋置牧以親王為之或)
(不出閣長/史知府事)尹各一員(從三/品)少尹各二員(從四/品)司録㕘軍
一人(正七/品)録事四人(從九/品)功倉户兵法士等六曹㕘軍
事各二人(正七/品下)府史(隋書/有之)㕘軍事六人(正八/品下)執刀十五
人典獄十一人問事十二人白直二十四人經學博士
一人(從八/品下)
上州(州之名古也舜置十二州禹别九州漢置十三州/秦并六國置三十六郡漢則以州統郡其後武徳)
(改郡為州改州郡為國家/制户滿四萬以上為上州)刺史一員(從三品隋初罷郡/為州煬帝罷州為)
(郡郡置通守武徳改郡為州州置刺史天寶改州為郡/置太守乾元元年改郡為州州置刺史初漢代奉使者)
(皆持節故刺史臨部皆持節至魏晋刺史重任者為使/持節都督輕者為持節後魏北齊總管刺史則加使持)
(節諸軍事以此為常隋開皇三年罷郡以州統縣刺史/之名存而職廢而於刺史太守官位中不落持節之名)
(至今不改有名無實也至徳之後中原用兵大将為刺/史者兼治軍旅遂依天寳邊将故事加節度使之號逺)
(制數郡奉辭之日賜雙旌節如後魏北齊故/事名目雖殊得古刺史督郡之遺意者也)别駕一人
(從四/品下)長史一人(從五/品下)司馬一人(從五/品下)録事㕘軍事一人
(從七/品下)録事三人(從九/品上)司功司倉司戸司兵司法司士六
曹㕘軍各一人(並從七/品下)㕘軍事四人執刀十五人典獄
十四人問事八人白直二十四人市令一人(從九/品上)丞一
人佐一人史二人帥三人倉督二人經學博士一人(從/八)
(品/下)助教二人學生六十人醫學博士一人(正九/品下)助教一
人學生十二人
中州(戸不滿三萬户/以上為中州)刺史一員(正四/品上)别駕一人(正五/品下)長
史一人(正六/品上)司馬一人(正六/品上)録事㕘軍事一人(正八/品上)録
事一人(從九/品上)司功司倉司法司户司兵司士六曹㕘軍
事各一人(正八/品下)㕘軍事三人(正九/品上)執刀十人典獄十二
人問事六人白直十六人市令一人丞佐各一人史師
倉督各二人經學博士一人(正九/品上)助教一人學生五十
人醫學博士一人(從九/品下)助教一人學生十二人
下州(戸不滿二/萬為下州)刺史一員(正四/品下)别駕一人(從五/品下)司馬一
人(從六/品下)録事㕘軍事一人(從八/品上)録事一人(從九/品下)司倉司
户司法三曹㕘軍各一人(從八/品下)㕘軍事二人(從九/品下)執刀
十人典獄八人問事四人白直十六人市令一人佐史
各一人師二人倉督一人經學博士一人(正九/品下)助教
一人學生四十人醫學博士一人(從九/品上)學生十人
唐百官志西都東都北都牧各一人從二品掌宣徳化
嵗巡属縣觀風俗録囚徒恤鰥寡親王典州則嵗以上
佐巡縣(武徳元年雍州置牧一人以/親王為之然常以别駕掌事)武徳元年改太守
曰刺史加使持節天寶元年改刺史曰太守乾元元年
改郡為州州置刺史
五代職官志顯徳二年詔防禦團練刺史州各置推官
一員梁開平四年詔魏博管内刺史比來州務委督郵
遂使曹官擅其威權州牧同於閒冗俾循通判宜塞異
端並宜依河南諸州例刺史得以専達時議者曰唐朝
憲宗時烏重𦙍為節度使常稱河朔六十年能抗拒朝
命者以奪刺史權與縣令職而自作威福爾若二千石
各執其柄又有鎮兵雖安史挟姦豈能據一州而判哉
遂奏以所管徳棣景三州各還刺史職分州兵並𨽻收
管是後雖幽鎮魏三道以河北舊風自相傳襲唯滄州
一道獨禀命受代自重𦙍制置使然也則梁氏之更張
正合其事矣
國朝上州(户滿四/萬以上)刺史各一人從三品知州各一人(國/朝)
(州鎮有闕則或遣文朝官權知太祖始削外權牧伯之/闕只令中臣權蒞其後文武官参為知州軍事其二品)
(以上及𢃄書樞宻院宣徽院職事並稱刺/史其刺史不赴任者以它官知判州府事)通判各一人
或二人(國朝置通判各一人西京南京天雄成徳軍益/抗并鄆荆南潭廣秦定等州各二人小郡或不)
(置正刺史以上及諸司使副使知州者雖中郡亦持置/兼管内勸農事咸平四年省杭州一員景徳三年解州)
(置一員舊制州不及萬戸則不置至是解州盈萬户乃/置焉四年詔保州通判選進士登科有材幹者充以武)
(臣知州而契丹書問及移文牒故也乾興元年戎州各/置一員凡𢃄館職出皆知州景徳後官卑者止得通判)
(五年祁州置一員光州權置/一員九年順安軍置一員)别駕一人從四品下長史
一人從五品上(開寶八年教坊司衛得人乞補外官中/書擬上州長史太祖曰此軰宜于樂部)
(中遷轉上佐官不可輕/授乃補太常寺太樂令)
司馬㕘軍事一人從五品下
録事㕘軍事一人從七品上(諸府為司録諸州為録事/户不滿萬則省録事司户)
(司法天聖元年流内銓言先准勑諸州無録事参軍者/凡六十七處置録事恭軍替見任司法司户兼録事恭)
(軍員/闕)
司法㕘軍事一人從七品下
司理㕘軍事一人(國朝别置専鞫獄事劇者置二人太/平興國九年以諸道多闕司理恭軍)
(令本州於見任前任簿尉判司内選明敏有官業者充/雍熈二年勑新除司理恭軍如其未明刑獄即於本部)
(簿尉判司内選才用明幹者兩授其任三年詔司理司/法不得預帑藏之事五年詔不得兼領他職大中祥符)
(九年令諸州司理恭軍自今獄有重囚與免衙恭天聖/七年恭軍多是和官之人自今選強明兩任以上判司)
(簿尉以上充如是令録選人該權簿尉司/理司法者並于合入處先注司理恭軍)
醫博士一人正九品下(戸不滿/則省)
中州(户二萬/以上)刺史各一人正四品上
知州通判各一人(已具/上州)
别駕一人正五品下
長史六人正六品上
司馬一人正六品下
録事㕘軍事一人正八品上(應順元年中下州録事𠫭/軍事三考者注劇縣以長)
(定格多滯/壅故也)
司户㕘軍事一人正八品上
司法㕘軍事一人正八品下
司理㕘軍事一人
醫博士一人從九品下
下州(戸不滿/二萬)刺史各一人正四品下
知州通判各一人(已具/上州)
别駕一人從五品上
司馬一人從六品上
録事㕘軍事一人從八品上
司户司法㕘軍事各一人從八品下
醫博士一人從九品下
　　諸路節鎮防團刺史州
河北節鎮
　　成徳軍(真定/户)　　　彰徳軍相州
　　鎮寧軍澶州(澶□河/提等使)安武軍冀州
　　安國軍荆州　　安武軍定州
　　横海軍滄州(景/城)
河北防禦州
　　懐州(河/内)　　　　　衛州
　　博州(博/平)　　　　　洛州(廣/平)
　　棣州(樂/安)　　　　　瀛州(河/間)
　　雄州　　　　　　霸州(文/安)
　　深州(靜安安/平饒陽)　　　莫州(文/安)
河北團練州(二州在河/東節鎮後)
河北刺史州
　　趙州
　　濵州
　　㤙州(清/河)
河東節鎮
　　河東太原府
　　建雄軍晉州
　　鎮西軍麟州
　　祁州(属河北/團練州)　　　礠州(滏陽属河/北團練州)
河東防禦州
　　代州　　　　　　絳州
河東團練州
　　慈州　　　　　　隰州
　　忻州
河東刺史州
　　并州　　　　　　汾州
　　嵐州　　　　　　石州
　　遼州　　　　　　澤州
　　憲州
陕西節鎮
　　永興軍京兆尹　　鳳翔軍鳳翔尹(扶風/)
　　䕶國軍河中尹　　定國軍同州(馮翊/)
　　鎮潼軍華州(華陰/)　感徳軍耀州(華原/)
　　彰化軍涇州　　　靜難軍邠州(押蕃落/等吏)
　　保大軍鄜州(洛交/)　雄武軍秦州(押蕃落/等使)
　　彰武軍延州(延安/)
陕西防禦州
　　觧州　　　　　　隴州
陕西團練州
　　成州　　　　　　鳳州
陕西刺史州
　　坊州　　　　　　虢州
　　丹州　　　　　　階州
　　乾州　　　　　　商州
　　寧州　　　　　　原州
　　慶州　　　　　　渭州
　　儀州　　　　　　環州
京東節鎮
　　鎮海軍青州(北海押新羅渤/海两蕃等使)
　　武寧軍徐州(彭城大都/督府長史)
　　天平軍鄆州(東平河/堤等使)泰寧軍兖州(大都督/府長史)
　　彰信軍曹州(濟陰/)　安化軍密州(髙□/)
　　興徳軍齊州(濟南/)
京東防禦州
　　登州　　　　　　莱州
　　沂州　　　　　　濟州(濟陽/金鄉)
京東團練州
　　單州　　　　　　濮州
　　濰州
京東刺史州
　　淄州
京西節鎮
　　山南東道襄州(㐮陽/)武成軍􁌇州(靈河/)
　　中武軍許州(潁昌/)　鎮安軍陳州(淮陽/)
　　河陽三城孟州(河堤/等使)崇信軍隨州
　　武勝軍鄧州(南陽河/堤等使)保康軍房州
　　昭化軍金州　　　泰寧軍鄭州
　　淮康軍蔡州　　　順昌軍潁州(汝陰/)
京西防禦州
　　汝州　　　　　　均州
　　郢州
京西團練州
　　唐州
江南節鎮
　　建康軍昇州(江寧尹/)鎮南軍洪州(都督/)
　　寧國軍宣州　　　昭信軍盧州
江南刺史州
　　吉州　　　　　　袁州
　　撫州　　　　　　歙州
　　江州　　　　　　池州
　　饒州　　　　　　信州
　　筠州　　　　　　太平州
淮南節鎮
　　淮南揚州(營田等使大/都督府長史)
　　忠正軍壽州　　　保靜軍宿州(河堤/等使)
　　保信軍廬州　　　集慶軍亳州(河堤/等使)
淮南防禦州
　　和州(歴陽/)　　　　蘄州
淮南團練州
　　海州　　　　　　舒州
淮南刺史州
　　楚州　　　　　　泰州
　　泗州　　　　　　濠州
　　光州　　　　　　滁州
　　通州　　　　　　黄州
　　真州
兩浙節鎮
　　寧海軍杭州(堤堰橋道等使/大都督府長史)
　　鎮東軍越州(同上/)　平江軍蘇州
　　昭慶軍湖州　　　奉國軍明州
　　鎮江軍潤州　　　保寧軍婺州
兩浙刺史州
　　常州　　　　　　衢州
　　溫州　　　　　　台州
　　秀州　　　　　　嚴州
　　處州
廣南節鎮
　　清海軍廣州(市舶等/使都督)靜江軍桂州
　　建武軍邕州　　　寧逺軍容州
廣南防禦州
　　象州
廣南刺史州
　　韶州　　　　　　循州
　　潮州　　　　　　連州
　　梅州　　　　　　南雄州
　　英州　　　　　　惠州
　　賀州　　　　　　封州
　　端州　　　　　　新州
　　康州　　　　　　南㤙州
　　春州　　　　　　昭州
　　梧州　　　　　　藤州
　　龔州　　　　　　蒙州
　　潯州　　　　　　貴州
　　栁州　　　　　　賔州
　　宜州　　　　　　横州
　　融州　　　　　　化州
　　竇州　　　　　　髙州
　　南儀州　　　　　雷州
　　白州　　　　　　欽州
　　㢘州　　　　　　鬰林州
　　瓊州　　　　　　崖州
　　儋州　　　　　　萬州
荆湖節鎮
　　荆南江陵尹　　　安逺軍安州
　　武昌軍鄂州　　　武平軍鼎州
　　武安軍潭州
荆湖防禦州
　　復州(景陵/)
荆湖刺史州
　　岳州　　　　　　澧州
　　峡州　　　　　　歸州
　　資州　　　　　　普州
　　合州　　　　　　榮州
　　渠州　　　　　　昌州
　　戎州　　　　　　瀘州
　　文州　　　　　　巴州
　　興州　　　　　　集州
　　蓬州　　　　　　龍州
　　璧州　　　　　　萬州
　　忠州　　　　　　開州
　　施州　　　　　　劍州
　　達州　　　　　　涪州
　　渝州
福建節鎮
　　威武軍福州(都督/)　平海軍泉州
　　建寧軍建州
福建刺史州
　　南劔州　　　　　漳州
　　汀州
化外承襲節鎮
　　靜海軍安南都䕶(靜海軍節度管/内觀察等使)
　　辰州　　　　　　衡州
　　永州　　　　　　郴州
　　邵州　　　　　　全州
　　道州
西川節鎮
　　安靜軍梓州(劍南東川管内營/田觀察處置等使)
　　武信軍遂州(都督橋/道等使)山南西道興元尹(橋道/等使)
　　安徳軍閬州　　　武康軍洋州
　　寧江軍䕫州(兼雲安/等使)昭武軍利州(都督橋/道等使)
　　武秦軍黔州　　　益州(成都/府)
西川防禦州
　　眉州
西川團練州
　　陵州　　　　　　果州
西川刺史州
　　綿州　　　　　　漢州
　　彭州　　　　　　蜀州
　　嘉州　　　　　　卭州
　　簡州　　　　　　黎州
　　雅州　　　　　　維州
化外節鎮
　　彰國軍應州　　　天徳軍豐州
　　大同軍雲州　　　威塞軍新州
　　保順軍兆州　　　歸義軍沙州
　　河西軍凉州(押蕃落/等使)昭化軍慎州
　　振武軍朔州　　　勝州(押蕃落營田等/使河北都䕶)
化外州縣
　　應州金城　　　　蘭州五泉
　　長州文陽　　　　籠州武勒
　　澄州無虞　　　　富州開江
　　繡州儒林　　　　蠻州武羅
　　嚴州髙城　　　　河北枹罕
　　錦州常豐　　　　巖州修徳
　　演州忠義　　　　恭州和集
　　愛州崇平　　　　富州龍平
　　黨州善慶　　　　當州和利
　　田州恵徃　　　　勒州富休
　　順州河南　　　　南州三溪
　　蘭州廣武
元祐令諸州刺史從五品知上州正六品知中下州從
六品
春明退朝録凡節度州為三品刺史州為五品唐内臣
為中尉唯贈大都督國初曹翰觀察使判𨽻州是以四
品臨五品州也同品為知隔品為判自後唯輔臣宣徽
使太子太保僕射為判餘並為知
　　州牧
所居著名有父風(前漢翟義字文仲少以父任為/郎遷青州牧所居著名有父風)秉州統
(見前沿革/何武奏)選舉牧守委任三府(後漢郎顗拜章曰今選舉/牧守委任三府長史不良)
(既外州郡州郡有失豈得不歸責舉者而陛下崇之稱優/自下慢事愈甚所謂大綱疎小綱數三公非臣之仇臣非)
(狂夫之作所以發憤㤀食懇懇不已者誠念朝廷欲致太/平非不能面譽也臣生長草野不曉禁忌詣闕奉章狀待)
(重/誅)竹馬迎(郭伋字細侯遷為并州牧伋在并州素結恩徳/及後入界所到縣邑老幼相携逢迎道路所過)
(問民疾苦䀻求耆徳雄俊設几杖之禮朝夕與㕘政事始/至行部到西河美稷有童兒數百各騎竹馬迎于道路次)
(迎拜伋問兒曹何自逺來對曰聞使君到喜故來奉迎伋/拜謝之及事訖諸兒復送至郭外問使君何日當還伋謂)
(别駕從事計日當告之行部既還先期一日/伋為達信于諸兒遂止于野亭須期乃入)宴語終日(郭/伋)
(為并州牧過京師謝恩帝即引見并召皇太子諸王宴語/終日嘗賜車馬衣服什物伋因言選補衆職當簡天下賢)
(俊不宜専用南/陽人帝納之)四龍(東觀漢記李元禮祖父修安帝時/生子亮叔訓秀號四龍皆為牧守)築
靈釣臺(晉張茂為凉州牧武公軌之子也築靈釣臺周輪/八十餘堵其髙九仭武陵人閻曽夜叩其門呼曰)
(武公遣我來曰何故勞百姓而築臺乎姑臧令辛巖以曾/妖妄請殺之茂曰吾信勞人曾稱先人之令何謂妖乎太)
(府主簿馬魴諫曰今世難未夷惟當宏尚道表不宜勞役/崇飾臺榭比年以來轉覺衆務日奢于徃每所經營輕違)
(雅度實非士女所望于明公/也茂曰吾過也命止作役)境内稱之為王(張駿為凉州/牧刑清國富)
(郡僚勸駿稱凉王領秦凉二州牧置公卿百官如魏武晉/文故事駿曰此非人臣所宜言也敢有此言者罪在不赦)
(然境内皆/稱之為王)表請京西面築防(後魏廣陽王喜遷司州牧喜/表請於京西面築防三百二)
(十三丈周一千二百乞發三正復丁以/光斯役雖有暫勞姦盜永止詔從之)六條置座右(後周/蘇綽)
(為六條詔書奏施行之太祖甚重之常以六條置座右又/令百官習誦之且牧守令長非通六條及計帳者不得居)
(官/)請一年租以賑饑民(皇甫嵩見/刺史門)
　　刺史
不揚戴聖惡(前璞何武為揚州刺史九江太守戴聖行事/多不法前刺史以其大儒優容之及武為刺)
(史行部録囚徒有所舉以屬郡聖曰後進生何知乃欲亂/人治武使從卒廉得其罪聖懼自免後進博士毁武于朝)
(廷武聞之終不揚其惡而聖子賓為羣盜待/繫廬江聖以子必死武平心决之卒得不死)九折坂(王陽/為益)
(州刺史行部至九折坂嘆曰奉先人遺體奈何數乗此險/後以病去及尊為刺史至其奉問吏曰此非王陽所畏道)
(耶吏對曰是尊叱其馭曰驅/之王陽為孝子王尊為忠臣)賜車盖特髙一丈(黄霸為揚/州刺史治)
(有績宣帝詔賜車盖特髙一丈别/駕主簿車緹油屏泥軾以彰有徳)决遣如神(朱博遷冀州/刺史博本武)
(吏不更文法及為刺史行部吏民數百人遮道自言官寺/盡滿從事白請且留此縣録見諸自言者事畢乃發欲以)
(觀試博博心知之告外趣駕既白駕辦博出就車見自言/者使從事明勅告吏民欲言縣丞尉者刺史不察黄綬各)
(自詣郡欲言二千石墨綬長吏者行部還詣治所其民為/吏所寃及言盗賊詞訟事各使屬其部從事博駐車决遣)
(四五百人皆罷去如神吏民大驚不意博應事變乃至于/此後博徐問果有從事教民聚㑹博殺此吏州郡畏博威)
(嚴/)一州表率(何武奏曰刺史古之方/伯上所委任一州表率)罷州牧復刺史(哀帝/時朱)
(博奏漢家置州縣部刺史奉使典州督察郡國/吏民安寧方進奏罷刺史置州牧臣請宜復故)在官寡于
刑罰(韓麒麟除青州刺史在官寡刑罰從事劉普慶說麒/麟曰明公杖節方面而無所斬戮何以示威麒麟曰)
(刑罰所以止惡盖不得已而用之今民不犯法如何/戮乎若必須斬戮當以名卿應之普慶慙愧而退)貶黜
姦慝不畏強禦(陳翔遷揚州刺史貶/黜姦慝不畏強禦)吏民請留一年(种暠/遷凉)
(州刺史甚得百姓歡心被徵/還吏民老少詣闕請留一年)俸餘不入私門(楊康為任成/相自為刺史)
(二千石計日受俸餘不入私門故吏/賫錢百萬遺之閉門不受以廉潔稱)外臺之表九伯之冠
(謝夷吾為荆州刺史第五倫薦之曰爰牧荆州威行郡國/奉法作則居儉履潔尋功簡能為外臺之表聴聲察實為)
(九伯/之冠)作弔書置子推之廟(周舉為并州刺史太原舊俗以/介子推焚骸有龍忌之禁新序)
(曰晉文公反國介子推無爵遂去之介山之上公求之不/得乃焚其山子推遂不出焚死龍星火之位也春見東方)
(心為大火懼火之盛故禁之俗謂子推以此日被焚至正/月咸言神靈不樂舉火由是士人冬中輒一月寒食莫敢)
(烟火老少不堪之嵗多死者舉既到官乃作弔書以置子/推之廟言盛冬去火殘損非賢者之意以宣示愚民使還)
(温/食)賜三公服(郭賀字喬卿拜荆州刺史到官有殊政百姓/便歌之曰厥徳神明郭喬卿中正朝廷上下)
(平顯宗廵狩到南陽特見嗟嘆賜以三公之服黼黻/冕旒勅行部去襜帷使百姓見其容服以彰有徳)二天
(蘇章字孺文為冀州刺史故人為清河太守章行部案其/姦賍乃請太守為設酒肴陳平生之好甚歡太守喜曰人)
(皆有一天我獨有二天章曰今日蘇孺文與故人飲者私/恩也明日冀州刺史案事者公法也遂舉正其罪州境知)
(章無私望/風畏肅)賈父來晩(賈琮字孟堅交趾土多珍産前後刺/史率多無清行吏民怨叛中平元年)
(交趾屯兵反執刺史及合浦太守靈帝以賈琮為交州刺/史琮到部刺其反狀咸言賦斂過重京師遼逺告寃無所)
(故遂為盗賊琮即行書告示各使安其資業誅斬渠帥/百姓歌之曰賈父來晚使我先反今見清平吏不敢犯)褰
赤帷裳(賈琮為冀州刺史舊典傳車驂駕乘赤帷裳迎于/州界及琮之部升車言曰刺史當逺聴廣視糾察)
(美惡何有反垂帷裳以自掩塞乎乃命御者褰之/百城聞風自然竦震其賍過者望風解印綬去)請一年
租以濟飢民(續漢書皇甫嵩冀北牧奏請一年租以賑飢/民民歌曰天下亂兮市為墟母不任子兮妻)
(失夫頼得皇甫/嵩兮復安居)宣恩逺夷(种嵩字景伯益州刺史/宣恩逺夷皆懷服漢徳)過江厲
聲(張禹拜揚州刺史當過江行部中土人皆以江南有子/胥之神難于濟涉禹厲聲言曰子胥如有靈吾志在理)
(察枉訟豈危我/哉遂鼓楫而過)誣富者以大罪沒入財物(侯賢為益州刺/史豐富者輒誣)
(以大罪皆誅滅/之沒入財物)王獨坐(謝承後漢書吳郡王閔為冀州刺/史不發私書不畏豪強號曰王獨)
(坐/)食乾飯(左雄為冀州刺史不/舉煙火常食乾飯)入界即雨(百里嵩為徐州/刺史境遭旱嵩)
(行部傳車所徃甘雨即注東海金鄉兩縣僻在山間傳/駟不徃二縣獨不得雨父老請嵩曲到其縣入即雨)與
士對坐暗中(巴秖字敬祖為揚州刺史在官不迎妻子俸/禄不使有餘幘毁壞不復改易以水漆傅墨)
(用之與士對坐/暗中不燃官燭)糾發單匡(第五種遷兖州刺史中常侍單/超兄子匡為濟陽太守負勢貪)
(放種欲收舉未知所使會聞從事衛羽素抗厲乃召羽具/告之曰聞公不畏強禦今欲相委以重事若何對曰願庶)
(幾于一割羽出遂馳至定陶閉門收匡賓客親吏四十/餘人六七日糾發其賍五六千萬種即奏匡并以劾超)計
日受俸(楊秉字叔節雅素清儉為刺史二千石計/日受俸不入私門家室貧寠并日而食)併日而
食(見/上)誅刺史二千石貪殘者(第五倫上疏褒揚盛美曰前/嵗誅刺史二千石貪殘者皆)
(明聖所察/非臣所及)從事餉錢五十萬(黄亮為兖州刺史坐賍盜免/時飢饉故從事聞之乃相合)
(賫錢五十萬餉之妻子聞乃夜至于牀下叩頭請受之亮不/應目下寢曰大丈夫行志自從即不遣從事載錢詣京師)
(表亮和帝擢/為南郡太守)席羊皮卧布被(東觀漢記李恂為兖州刺史/清約率下席羊皮卧布被)
麻麥付從事(李恂為兖州刺史所種小麥胡麻約/付從事又壺遂為揚州刺史亦然)起徒中
(段熲起徒中/為并州刺史)連騎相繼數千里(段熲為并州刺史清約/率下連騎相繼數千里)十
日一炊(隠暹為徐州刺史以/小銅釜甑十日一炊)食不重味藍縷䋲履(漢末英/雄記幽)
(州刺史劉虞食不重味/藍縷䋲履常懷㢘退)恩化大行(魏志太祖有袁紹之難/以劉馥可任以東南之)
(事遂表為揚州刺吏馥單馬到合肥空城建立州治南懷/緒等皆安集之貢獻相繼數年中恩化大行流民越江山)
(而歸者以萬數于是聚諸生立學校廣屯田興治/芍陂及茹陂七門吳塘諸堰以溉稻田官民有蓄)以儉率
下(司馬朗遷兖州刺史政化大行百姓/稱之在軍旅中常惡衣服以儉率下)召豪右薦幕府(梁/習)
(以别部司馬領并州刺史時承髙幹荒亂之後吏民亡叛/更相扇動習到官誘諭招納以禮召其豪右稍稍薦聞使)
(詣幕/府)世多其能任賢(吕䖍有膽勇文帝即王位為禆將軍/徐州刺史加威勇將軍請琅琊王為)
(别駕民事一以委/之世多其能任賢)不將妻子入官舍(裴潜字文行為兖州/刺史毎之官不將妻)
(子入官舎妻子貧/織黎笓以自給)皎然清白(徐邈遷凉州刺史皎然清白/不携妻子妻子常忍飢寒)
真刺史(賈逵有文學為豫州刺史時天下初復州郡多不/懾逵曰州本以御史出監諸郡以六條詔書察長)
(吏二千石以下故其狀皆言嚴能薦揚有督察之才不言/安靜寛仁有愷悌之徳也今長吏慢法盗賊公行州知而)
(不糾天子復何所取正乎兵曹從事受前刺史假逵到官/數月乃還者見各具二千石以下阿縱不如法皆舉奏以)
(免之帝曰逵真刺史矣/布告天下以豫州為法)衣繡晝行(張饒字徳容出為雍州/刺史太祖謂曰君還本)
(州可謂衣/繡畫行也)在州二十年而居處貧窮(梁習為并州刺史政/治常為天下最太初)
(二年召為大司農習在州二十年而居處/貧窮無方面珍物明帝異之禮賜甚厚)雖在外任心存
朝廷(王㫤字文舒遷兖州刺史明帝即位雖在外任心存/朝廷以為魏承秦漢之弊法制苛碎不大釐改國典)
(以凖先王之風而望治化復興不可得也乃/著治論畧依古制而合于時務者二十餘篇)吏民追思(賈/逵)
(為豫州刺史病/薨吏民追思)州人思之(司馬朗字伯逺為兖州刺史政/化大行百姓稱之建安二十三)
(年與夏侯惇等征吳到居巢軍士大疫親視醫藥/遇疾卒遺令以布衣幅巾殮以時服州人思之)柱石之
質忠於王室(温恢字曼基為梁州刺史卒年四十五詔曰/恢有柱石之質服事先命功勤明著及為朕)
(之執事忠/于王室)奉宣六條(公卿以下大議損益杜恕以古之刺/史奉宣六條以清凈為名威風著稱)
(今可勿令領/兵以專民事)胡床掛柱(魏畧裴潜為越州刺史嘗/作一胡床及去留以掛柱)豫州立
祠(蜀志祖逖遷徐州刺/史及卒豫州為立祠)妻子飢乏(吳志吕岱為交州刺史/歴年不餉家妻子飢乏)
(孫權聞之歎息以讓羣臣曰岱出守萬里為國勤事家門/内困而孤不早知股肱耳目其責安在于是加助錢米緝)
(布/)化行如神(吳地志崔徴少有竒操兄弟七人/號七龍遷益州刺史化行如神)所部肅然
(吳録張康遷益州刺史端勅正厲/威嚴表善惡所部肅然不發私書)不發私書(上/)假曲盖鼓
吹(晉向雄太始中遷秦州/刺史假赤幢曲盖鼓吹)扶出小吏(劉抃為并州刺史初/抃之并州昔同時為)
(須昌小吏者十餘人祖餞之其一/人輕抃抃扶出之人以此少之)峻制繩僚屬(郗隆為揚/州刺史僚)
(屬有罪輒依臺閣峻/制繩之逺近感恱)斷决如流人不敢欺(荀晞字道將練/于官事為兖州)
(刺史案簿盈積斷/决如流人不敢欺)受杜預王渾節度(晉初詔書使益州刺/史王濬下建平受杜)
(預節度至秣陵受王渾節度杜預至江陵謂諸將曰若濬/得下建平則順流長驅威名已著不宜令受制於我乃與)
(濬書曰足下既摧西蕃便當徑取秣陵濬大恱表呈預書曰/及濬將至秣陵王渾遣使要令暫過論事濬揚帆直指報)
(風利不得泊也王渾夕破皓中軍斬張悌等頓兵不敢進/而濬乘勝納降渾恥而且忿表濬違詔不受節度誣罪狀)
(之/)清畏人知(胡威父質為荆州刺史威自京師定省告歸/父賜絹一疋為裝威曰大人清髙何得此絹)
(質曰吾俸禄之餘也後武帝問威曰卿孰與父清威對/曰臣父清畏人知臣清畏人不知是臣不及父逺矣)流
柹蔽江(王濬為益州刺史武帝謀伐吳詔濬修舟艦乃作/大船起樓櫓其上皆得馳馬來徃又畫作鷁鳥怪)
(戰以懼江神濬造船于蜀其木柹蔽江而下吳建平/太守吳彦取流柹以呈孫皓曰晉必有攻吳之計)國之
外臺(陳頵為郡督郵遷主簿州辟部從事劾案沛王韜獄/未竟會新刺史解結至大會問主簿史鳳曰沛王貴)
(藩州據何法而擅拘耶時頵在坐對曰甲午詔書刺史銜/命國之外臺其非所部而在境者刺史并糾事徴文墨前)
(後列上七被詔書如州所劾/無有違繆結曰宜依法窮竟)堕淚碑(羊祜為荆州刺史祜/樂山水毎思風景必)
(造峴山置酒言詠終日及祜卒襄陽百姓于峴山祜平生/遊憇之所建立碑廟嵗時饗祭望其碑者莫不流涕杜預)
(因名曰/堕淚碑)夢三刀(王濬為廣州漢陽太守夜夢三刀懸于卧/室梁上湏臾又益一刀濬甚惡之主簿李)
(毅曰三刀為州又益一刀者明/府其臨益州乎果遷益州刺史)三品酒(劉𢎞為荆州刺史/持節南蠻校尉先)
(是酒室中有齊中酒㕔事酒猥酒同麯蘖而優劣三品𢎞/下教曰投醪常與三軍同醉豈得二其厚薄自今不得分)
(别/)酌貪泉(吳隠之為廣州刺史未至州二十里地名石門/有水貪泉言飲者有無厭之求隠之酌飲之因)
(賦詩曰古人云此水一啜重千/金若使夷齊飲終當不易心)妖星見(元帝初拓定江南/以祖逖為奮威将)
(軍豫州刺史逖既渡江累破石勒軍有妖星見于豫州之/分歴陽陳訓謂人曰今年西北大將當死逖亦見星曰為)
(我矣方平河北而天欲殺我此乃不祐國也又術人戴/祥曰祖豫州九月當死逖俄卒豫州士女若喪考妣)子
弟樵薪(祖逖為豫州刺史不畜資産克/巳務施子弟耕耘負擔樵薪)治稱不煩(石彦遷/江州刺)
(史治稱不煩在郡弋釣山/澤縱心流覽望之若畫)秋夜登樓(庾亮鎮武昌諸佐吏/殷浩之徒乗秋夜共)
(登南樓俄不覺亮至諸人將起避之亮徐曰諸君小住老/子於此處興復不淺便據胡床與浩等談詠其坦率行已)
(多如/此)殺典籖(吉翰字休文為徐州刺史時有死罪囚典籖/意欲活之因翰人闗齊呈事翰省訖語令且)
(去明旦可更呈明旦典籖不敢復入呼之乃來取昨所呈/事視之謂曰卿意常欲宥此囚死罪昨覽卿呈事某亦有)
(心活之但此囚罪重不可全貸既欲加㤙命卿便當貸其/重罪因命左右收典籖下獄殺之原此囚生命其於刑政)
(類皆如此自是/列吏莫敢犯禁)旌命所加三千餘人(王隠晉書山濤為冀/州舊俗畧無士人自)
(濤居於此州捜賢求才旌命所加三千/餘人皆顯名當世冀州之士于是為盛)使私童樵採(晉中/興書)
(禇裒字季黙女即獻后也以后父告求外出降建/威將軍江州刺史蒞政每崇清約但使私童樵採)綏撫
故舊(桓宣為梁州刺史在鎮十/餘年綏撫故舊甚得稱譽)為中興第一(桓伊字叔/夏有武幹)
(又善音律為中興第一遷都督江州荆州十郡豫州四/郡軍事江州刺史乃上疏以江州虚耗年嵗不登宜併)
(小縣除逋米州治置還豫州詔令移州/尋陽餘皆聽之伊隨置拯撫百姓頼焉)年二十(荀羡為/徐州刺)
(史時年二十中興方/伯未有如羡少者)接豪士以友道(臧榮緒晉書華􁀙/字彦夏歴江州刺)
(史在郡甚有威惠州之豪士/以友道接之甚得江表之稱)三窟(王衍字夷甫為尚書/㒒射領吏部後拜尚)
(書令司徒母弟澄為荆州族弟敦為青州因謂澄敦曰/荆有江漢之固青有附海之險卿二人在外而吾留于)
(此足以為/三窟也)得劉公一紙書賢於十部從事(晉陽秋劉𢎞/字和季為荆)
(州刺史值王室多難得専命一方盡其器能推誠羣下/厲以公義而有興廢手書郡國丁寕欵宻故莫不感悦)
(爭赴之咸曰得劉公一/紙書賢于十部從事)牛産犢官舍留之而去(晉書寧/暨為青)
(州刺史有私牛産/犢官舍留之而去)殺弟(干寶晉記荀晞字道将為兖州/刺史姨母有一子坐小事晞杖)
(節斬之姨母叩頭及中外皆乞活不聽死後徃哭/之甚悲曰殺弟者兖州刺史哭弟者荀道将也)姿容
如畫觀者塞路(王規字令武廣州刺史姿/容如畫毎行觀者寒路)百姓感化復
覩太平(祖逖别傳逖為豫州刺史喪亂之餘骸骨未收/者為之殯殮葬其骨肉恩薄不收殮者加貶責)
(由是百姓感化復見太平置酒大會坐中耆老相與流/涕而歎曰吾等投老更得父母死将何恨又童謡曰幸)
(哉為民免豺虎三辰既朗遇慈父𤣥/酒青醪甘瓠脯亦何報恩歌且舞)男女出境迎者萬
餘人(宋書始興王澹字僧逺為荆州刺史曹無留事獄/無滯囚還朝人歌曰始興王人之父赴民如急水)
(火何時復來乳哺我重臨荆州男/女出境迎者萬餘其得人心如此)三臨徐州威惠宣著
(王懿字仲徳為鎮北將軍徐州/刺史仲徳三臨徐州威惠宣著)嗜酒醉輒累旬(荆州刺/史王恱)
(范泰外弟也嗜酒醉輒累日及醒則儼/然端肅泰謂曰酒雖㑹意亦以傷生)治國如家(宋畧/范泰)
(奏交州刺史杜惠世司交/部布衣蔬食治國如家)羣蠻縗絰送千餘里(雍州刺/史晉安)
(侯劉道彦卒在州有惠化及喪東/歸漢濱羣蠻縗絰號哭送千餘里)我是賈客耶(齊書臨/川王映)
(為雍州刺史嘗置錢還都置物有獻計者曰于江陵買/貨至都回換可得㣲有所増映笑曰我是賈客耶乃復)
(求/利)置宅百三十萬(王琨為廣州刺史南土沃實在任者/常致巨富世謂廣州刺史但經城門)
(一過便得三千萬琨無所取表獻俸禄之半州鎮舊有/鼓吹又唘輸還及罷任孝武帝知其清問還資多少琨)
(曰臣置宅百三十萬/餘物稱之帝恱其對)起臺榭延僚屬(梁書夏侯詳為湘/州刺史詳善吏事)
(在州四載為百姓所稱州城南臨水有峻峯舊傳云刺/史登此山輒代由是歴政莫敢至詳於其地起臺榭延)
(僚/屬)主人憒憒不如客(蕭恪為雍州刺史賓客有江仲舉/蔡薳王臺卿庾仲容四人俱被接)
(遇並有蓄積故人間歌曰江千萬蔡五百王新車庾大/宅遂逹武帝接之曰主人憤憒不如客及恪還武帝問)
(之恪/大慙)裂裳為帽哀哭送之(安武康王秀遷雍州刺史初/秀之西也郢州人聞其疾百)
(姓商賈咸為請命及薨四州人/裂裳為白帽哀哭以迎送之)衣錦還鄉朕無西顧之
憂(栁慶逺字文和為雍州刺史髙祖餞/於亭曰卿衣錦還鄉朕無西顧之憂)二獸自斃(宗室/蕭業)
(襲封長沙王者督南兖州刺史徙湘州尤著善政零陵/舊有二猛獸為暴無故相枕而死郡人唐睿見猛獸旁)
(有一人曰刺史徳感神明所以/二獸自斃言訖不見衆並異之)四獸死於郭外(宗室蕭/象為湘)
(州刺史湘州舊多猛獸為暴及象任州日四/獸死于郭外自此靜息故老咸稱至徳所感)自立碑(宗/室)
(蕭明為豫州刺史百姓詣闕拜表言其政徳樹碑于州/門内及碑匠採石出自巴陵明召廣營厨帳多召人物)
(躬自率領與石至州識者/笑之曰王自立碑非州人)洗足致敗(陰子春為梁泰州/刺史子春雖無他)
(才術臨人以廉潔稱閨門混雜其身服垢汚脚數月/一洗言毎洗則人才敗事云在梁州以洗足致敗)衰
老無能抗敵(梁後畧初任約之來江陵憂懼時上方議/拒捍未得其人與晉州刺史蕭惠及董羅)
(等議之羅曰當今所仗莫若蕭公上應聲謂惠曰社稷/存亡在斯一舉卿去同族休戚為我行乎惠對曰臣之)
(少壯猶不若人今/衰老矣無能抗敵)歐陽頠有匡濟才(陳景平中元帝徧/問朝宰曰各舉所)
(知羣臣未有對元帝曰吾已得一人矣侍中王裒進曰/未審為誰帝曰歐陽頠甚公正有匡濟才恐蕭廣州不)
(肯致之乃授/武州刺史)臥彪(後魏李崇沈深有将畧寛厚善御衆/在揚州凡經十年常飬壮士數千人)
(冦賊侵邉所向/搉破號臥彪)父子相代(畢終敬父子相代為兖州當/世榮之時終敬以老還鄉常)
(呼其子元賓為使君毎元賓聽政時乘极輿出至元賓/所先遣左右勑不聼起觀其斷决忻忻然喜見顔色)
為牧之道亦易亦難(髙陽王雍為潮州刺史誡曰為牧/之道亦易亦難其身正不令而行)
(故曰是易其身不正/雖令不從故曰是難)修召公廟(髙允為淮州刺史秋月/巡境問人疾苦至郡縣)
(見召公廟廢毁允歎曰召公之徳闕而不祀為善者何/望乃表修葺之允時年九十勸人學業風化頗行然儒)
(者優㳺不以/斷决為事)置鼓樓(李崇為并州舊多刼盗崇乃村置/一樓樓上懸一鼓有盗則擊之俄)
(頃之間聲布百里遂多/擒獲諸州置鼓自崇始)武士彎弓文士下筆(安南王禎/為雅州刺)
(史髙祖餞之于都亭詔曰今者之集賓曲宴各/命賦詩不能者聴射當使武士彎弓文士下筆)移治東
城(汝陰王子修義除徐州刺史修義以齊州頻喪刺史/累表固辭詔曰修短者命吉㓙由人何過致憂憚以)
(辜維城之寄違吉就㓙時亦有之可/聴更立廨宇修義于是移治東城)斷亡失子(李崇為/揚州刺)
(史先是壽春縣人茍泰有子三嵗遇賊亡失數年不知/所在後見在同縣人趙俸伯家泰以狀告各言已子崇)
(俱禁之各在别處禁經旬日遣人告之曰君兒遇患病/已暴死有赦解禁可出奔䘮也茍泰聞即號咷悲不自)
(勝俸伯嗟咨而已殊無不滿之意崇乃以兒還泰/詰俸伯詐狀俸伯欵引云先亡一子故妄認之)州民
請輸絹粟以報㤙(任城王雲冀州刺史留心政事甚得/下情于是合州民請各輸絹五尺粟)
(五升以報雲/恩髙祖嘉之)勸課農桑修飭太學(季平為相州刺史勸/課農桑修飭太學簡)
(試通儒以充博士選五郡聰敏者以教圖孔子及七十/二弟子于講堂親為立賛畫履虎尾踐薄氷於客館以)
(示誡/焉)立文學崇武館(韋彧為豫州刺史以蠻俗荒梗不/識禮儀乃表立太學選諸郡生徒)
(於州總教又於城北置崇/武館以習武事境内肅清)以所賜穀帛分州内孤貧(韋/珍)
(遷郢州刺史在州有聲績遷龍將将軍賜驊騮二匹帛/五十疋糓三百斛珍乃集州内孤貧者謂曰天子以我)
(能綏撫卿等故賜以榖帛吾何/敢獨當遂以所賜悉分與之)州中十善(陸使長子馥/多智有攵風)
(髙祖見而悦之謂朝臣曰吾常嘆其父智過其軀是復/踰于父矣少為内都下大夫出為湘州刺史假長廣公)
(為政清平抑强扶弱中州有舊徳宿老名望素重者以/友禮待之詢之以政事責之以方畧如此者十人號曰)
(十善于是發姦摘伏事無不騐百姓以為神明/無敢冦盗召為散騎常侍人乞留者千餘人)州人乞
留(上/)封孫叔敖廟毁蔣子文廟(任城王澄為揚州刺史/下車封孫叔敖廟毁蔣)
(子文廟請復皇宗之學/□四門之教詔從之)慈父(宗室元孚為冀州刺史勸/課農桑境内稱為慈父都)
(州號曰/神君)彈鷰(李惠為雍州刺史長於思察雍州㕔事有/鷰爭巢已累日惠令人掩獲試命綱紀斷)
(之並辭惠乃使卒以弱竹彈兩鷰既而一去一留惠笑/謂吏屬曰此留者自計為巢功重彼去者既經楚痛理)
(無固心羣下/服其深察)辯訟(李惠為雍州刺史人有負薪者同釋/重擔息樹下二人將行争一羊皮各)
(有藉背之物惠遣争者出顧州綱紀曰此羊皮可考知/主乎羣下各無荅者惠乃令人置羊皮席上以杖擊之)
(見少鹽屑曰得其實矣使爭者視之負/薪者乃伏而就罪凡所覽究多如此類)表求賑貸(北齊/書李)
(元忠為光州刺史州境災傷人皆菜色元忠表求賑貸/被報聽用萬石元忠以為少遂出五十萬石賑之事訖)
(表陳朝廷嘉而/不責召拜侍中)旬日成化(南齊豫章王蕭嶷初為荆州/刺史至州坦懐納善側席思)
(政王儉以書與嶷曰舊楚蕭條仍嵗多故政荒人散實/在緝理公臨蒞甫通英風惟穆江漢来蘇八荒慕義庾)
(亮以來荆州無復此政古人云期/月有成而公旬日成化豈不休哉)桴鼓不鳴(邢邵除兖/州刺史有)
(善政桴皷不鳴吏人姦/狀守令長短無不知之)罷牛酒祈子胥廟(宗室清河王/勵為楚州刺)
(史城北有伍子胥廟其俗敬鬼神祈者必以牛酒至破/産業勵歎曰子胥賢者豈宜損百姓乎告諭所部自是)
(遂止百/姓頼之)前兄後弟(夏侯逵為南豫州刺史逵兄亶先經/此任至是逵又居焉兄弟並有恩徳)
(於郷里百姓歌曰我之有州頼/得夏侯前兄後弟布政優優)行事美惡係於典籖之
口(故事府州部内論事皆籖前直叙所論之事後云謹/籖月日下又云某官某籖故府州置典籖以典之宋)
(氏晚運多以幼少皇子為方鎮時主皆以親近左右領/典籖典籖之權稍重大明太始長王臨藩貴族出鎮莫)
(不皆出納教命刺史不得專其任也宗慤為豫州吳喜/公為典籖慤刑政所施喜公每多違執慤大怒曰慤年)
(將六十餘為國竭命正得一州如斗大不能復與典籖/共臨之喜公稽顙流血乃止自後權寄彌隆典籖遞互)
(還部一嵗數反將至輒與間言訪以方事刺史行事之/美惡係於典籖之口莫不折節推奉惟慮不足於是威)
(得州郡權/重藩君)得一州如斗大(上/)放囚展謁親戚(張華原字/滿國兖州)
(刺史獄先有禁囚華原科簡輕重十人謂曰今三元之/始天下黎民皆得中賀尊老獨卿等幽閉今給假片日)
(得展謁親戚期盡還/也囚等應期畢至)生男放囚(平覽字明逺拜揚州刺/史其妻生男覽因喜酣)
(醉境内禁囚悉放時有□上細作二人亦/放覽醒而知之上表自劾顯宗原其罪)夢山上掛綵
(張亮武定初拜大中大夫薛淑常夣亮於山上掛綵以/告亮曰古之字山上絲幽字也君其守幽州乎數月果)
(然/)六駁食猛獸(張華原為兖州刺史先是東北十七里/平山中有猛獸為暴忽有六駁食猛獸)
(為化感/所致)正恐不久復來(盧潛為揚州刺史甚為太守所/憚武平二年徴為兵部尚書揚)
(州民以潛戒斷酒肉篤信釋氏不殺僧㑹以香花縁道/流涕送潜潜歎曰正恐不乆復來爾至鄴未幾陳将吳)
(明徹渡江侵掠復/以潜為揚州刺史)趙郡王泉(趙郡王叡除北朔州刺史/有無水處禱而掘井鍤纔)
(下泉源涌出號/曰趙郡王泉)捕獲換新靴人(任城王楷為并州刺史/時有婦人臨汾川洗衣)
(有乘馬人携其新靴馳而去者婦人持故靴詣州言之/楷召居城諸嫗示之曰有乘馬人被賊害刼遺此靴焉)
(得無親屬乎一嫗撫膺哭之曰児昨日著此/靴去妻家如其語捕獲之時人伏其明察也)祀井泉涌
(平覽遷懐州刺史覽奏請於西故車道築城以杜西軍/尋而西魏來攻新築城粮糗未集素乏水南門内有大)
(井隨汲即弱覽具衣冠向井而/祝至期而井泉涌有異於常)在此州唯飲此水(竇熾/為原)
(州刺史挫抑豪右申理幽滯在州十載甚有政績州城/北有泉水屡經擾踐常與僚吏於泉側因酌水自飲曰)
(吾在此州惟/飲此而已)畫楊震像於私室題詩於清水亭(申徽為/襄州刺)
(史時南方初附舊俗官人皆通餉遺徽性㢘慎乃畫楊/震像於私室以自戒及代還人送者數十里不絶徽自)
(以無徳於人慨然懐愧因賦詩題於清水亭長幼聞/之皆競來讀逓相謂曰此申使君手迹並䉣誦之)暴
過猛獸(庫狄士文為貝州刺史至州長吏尺布斗粟之/賍無所旁貸得千人奏之悉配廣南親戚哭聲)
(遮於州境士文聞之令人捕搦捶楚盈前哭者彌甚司/馬京兆韋焜清河趙逹二人並苛刻惟長史有惠政人)
(語曰刺史羅刹政司馬蝮蛇瞋長史含笑判/清河生喫人上聞之歎曰士人暴過猛獸)居室患蠅
杖門者(庫狄伏達為并州刺史好聚斂又嚴酷居室患/蝇杖門者曰何故放入其妻病以百錢買藥每)
(自恨之不識士流開府府參軍/多是衣冠士族皆擒撻遣築墻)受絹千疋(斛律武都為/兖州刺史塗)
(經衛北受絹千疋黎陽郡守石曜手持一縑而謂之曰/此是老石機杼聊以奉贈自此之外並須出於吏人武)
(都知曜清素純/儒笑而不責)何忍欺仁君(鄭祖𫐠為兖州刺史人有/市盗布其父怒曰何忍欺)
(仁君執布歸首/祖述特原之)置勲州(後周文帝以韋孝寛立勲玉璧/遂於玉璧置勲州以孝寛為刺)
(史取孝寛之/勲名之也)路側植樹(韋孝寛為雍州刺史先是路側/一里置一土堠經雨頺毁毎須)
(修補孝寛臨州乃勅州内當土堠之處植樹以代之既/免修補之勞旋又得庇蔭太祖後見之恠而問之人以)
(狀對太祖嘉之曰豈得獨爾當令天下同之於是令/諸夹道一里種一樹十里種二樹百里種五樹焉)特給
路車鼓吹(蘇亮出為岐州刺史朝廷以其牧本州特給/路車鼓吹先還其宅并給騎士三千列羽儀)
(遊鄉黨經過故人宅旬/月而後入州世以為榮)為隣境士庻所重(獨孤信為泰/州刺史常出)
(獵日暮入城其帽微側詰旦而吏人有戴帽/者咸慕信而側焉其為鄰境士庻所重如此)為本州刺
史(劉雄髙祖嘗從容謂曰古人云富貴不歸本鄉猶衣/錦夜遊今以卿為本州如何雄稽首拜謝於是以雄)
(為河州刺史雄先已為本縣/令今復有此授鄉里榮之)賜以所服冠履衣被(史寕/為凉)
(州刺史遣使詣朝太祖即以所服冠履衣服及弓箭甲/楯等賜寜謂其人曰為謝凉州孤解衣以衣公公推心)
(以輔孤其善始令/終無損功名也)容貌魁偉聲音如鐘(長孫儉為荆州/刺史時梁岳陽)
(王蕭察内附遣使入朝至荆州儉於㕔事列軍儀具戎/服與使人以賓主禮相見儉容貌魁偉聲音如鐘又為)
(鮮卑語遣人傳譯以答問客惶恐不敢仰視日晚儉乃/著裙襦鈔帽引客宴于别齋因叙梁園䘮亂朝廷招携)
(之意發言可觀使人大/恱出曰吾不能測也)以其信著遐邇故賜名信(獨孤/信為)
(泰州刺史先是守宰闇弱政令乖方民有寃訟歴年不/能决信在州事無擁滯亦以禮教勸人以耕田種桑數)
(年之中公私富實流民所歸數萬家太/祖大悦以其信著遐邇故賜以名信)肉袒自罰(長孫/儉為)
(荆州刺史東南道行臺僕射所部鄭縣令泉璨為民所/訟推治獲實儉即大集􁉗屬遂於㕔事前肉袒自罰捨)
(璨不問於是州屬城肅然莫/敢犯法魏文帝璽書勞之)掘得黄金封送上(王思政/遷荆州)
(刺史督工匠繕治城塹掘得黄金三十斤夜深宻送之/家至旦思政召左史以金示之曰為臣不宜有私悉以)
(黄金封送上太祖/嘉之賜錢二十萬)鄉里運米以自給(泉企為雍州刺史/性清約纎毫不擾)
(於民在州五年毎於/鄉里運米以自給)孤之有卿若手臂(李逺字萬嵗以/有殊勲授原州)
(刺史太祖謂之曰孤之有卿若身之手臂之/用豈可暫輟於身於是令逺兄賢代州事)一門之内
再有衣錦之榮(令孤整字延保弟休聰敏有文武才用/與整同起兵逐張寶時多功於本州刺)
(史晉公議謂整曰以公勲望應得本州但朝廷藉委任/不宜逺出言公一門之内須再有衣錦之榮乃以整為)
(燉煌/太守)老羆當道(王羆字熊羆除華州刺史常修州城未/畢梯在城外齊神武遣韓軌司馬子如)
(從河東宵濟熊羆不之覺比曉衆已乘梯入城羆尚卧/未起聞閤外洶洶有聲便袒身露髻徒跣持一白棒大)
(呼而出謂曰老羆當道卧貉子那得遏敵見驚退逐至東/左右稍集合戰破之軌遂投城遁走文帝聞而壯之)
元日放囚歸家(蕭揮字智遐武帝安城王秀之子性温/裕有儀表出為上州刺史常至元日獄)
(中所有繫囚悉放歸家聴三曰然後赴獄主者固執不/可揮曰昔王長文虞廷見稱前史吾雖寡徳竊景行之)
(自此獲罪彌所甘心幸勿/虞也諸囚荷㤙並依限還)吏不敢欺(梁南康簡王績為/南徐州刺史年始)
(十餘主者受貨洗改解書行事不覺績知曰/縣解有姦詰之由是吏不敢欺稱為明智)文案無擁
(吳平侯為南兖州刺史清恪有信明解/庻獄善知奸惡文案無擁吏民不敢欺)閑草𨽻有君子
風(吳均齊春秋徐州刺史陳顯達少有/胆氣好弓馬頗閑草𨽻有君子風)自縣之州近世
未有(傅琰字季珪年二十為山陰令後重為山/陰遷益州刺史自縣之州近世未有也)贈竹屏
風(三國典畧賀祥為荆州刺史有惠政逺近款附梁岳/陽王察欽其清徳乃贈以竹屏風祥難違其意取付)
(所司太祖聞/之並賜祥)置水噐投書(華陽國志趙琰為青州刺史/有貴要囑記書琰於㕔事置)
(水器發書皆投/其中一無所報)吏民塞路攀車隨之(嚴尊字王思為青/州刺史仁恕在民)
(毎當遷官吏民/塞路攀車隨之)喜慙悲三者交集(桓氏家傳桓範為兖/州刺史表謝曰喜於)
(復見選擢慙於不堪所職悲於/懐戀闕庭三者交集不知所裁)聞喪罷市傳泣數千里
(鍾岏良吏傳羊枯字叔子為荆州刺史恩惠均給人不/疲勞及祜卒於洛陽信日中至荆州荆州市方大合聞)
(祜薨即罷市舉市肆皆/號咷處處傳泣數千里)在官不迎妻子(巴祗遷揚州刺/史在官舍不迎)
(妻子未嘗/食魚肉)重授并州為天下最(梁習字子虞遷并州刺/史召其豪右邊境咸安)
(兼貢達明士咸顯於世武帝善之文帝即/位以習有譽并土重授并州為天下最)茒茨六間坐
無完席(吳隠之字處黙為廣州刺史及罷之日惟有/茒茨六間而已坐無完席乃以蓬為屏風)吳
人襁負而至者數萬(羊祜為荆州刺史恩施均及民不/疫勞吳人襁負而至者以萬數)
開廩訖上聞(喬𤣥字公祖徙梁州刺史嵗飢𤣥開倉以/給之主者以舊典宜先表聞𤣥曰若待奏)
(報民且死矣開廩訖/乃上聞天子嘉之)懐義忘罪(王望字慈卿為青州刺/史嵗飢俾有草食五百)
(餘人因以便宜出布粟給廩與作衣事訖乃上表天子/以不先表聞百官皆云犯專命之誅鍾離意獨曰昔華)
(元子反楚宋之時不稟君命擅平二國春秋之義以為/美論今望懐義忘罪當仁不讓若䋲之以法忽其本情)
(将乖聖朝愛人之/㫖帝嘉之乃賞望)市無二價(江革字季思遷梁州刺史/撫養邉戍好施惠愛市無)
(二/價)攀車號惜(邵瞻字思逺遷益州/刺史百姓攀車號惜)腹心臣(零陵先賢傳/衛臻領選舉)
(傳為益州刺史文帝曰選吾腹心臣也吾方與運籌/帷幄之中决勝千里之外不可授以逺任别選傳焉)民
吏懐之不忍欺(陶氏傳基字子叔先為荆州刺史及薨/百姓嘆息莫不號哭其子璜復為是州)
(政務清淨而已民/吏懐之不忍欺)路旁女子哭聲不哀(益部耆舊傳嚴/遵為揚州刺史)
(行部聞路旁女子哭聲不哀問所哭者誰對曰夫邅燒/死遵勅吏與語謂吏曰死人自過不燒死攝女令人守)
(屍曰當有物往吏曰有䋲聚頭所遵/捜視鉄釘貫項携問乃以淫殺夫)得交刄為交州(世/説)
(爰綜為新安太守南界有刻石綜至下□有人於下得/剪者咸異之主簿對曰昔長沙相王當餞孫同老云此)
(州狭而長君當為長沙事果應夫三刀為/益今得交刀君亦當為交州後果如其言)重千斤(語林/孟業)
(為幽州刺史其人/甚大或以重千斤)見庭前井中出(異苑晉陸韋邵家在/延陵元嘉初忽見人)
(從庭前井中出長尺許被帯組甲伍相隨出門良久乃盡/邵兄數善占筮常云吾子弟當刺史即青廣二州也)吏
人立廟設祭(干寶搜神記王業和帝時為荆州刺史遷/司𨽻校尉卒于枝江吏人立廟設祭刻石)
(銘/徳)刻石銘徳(上/)州界山響稱萬嵗者三(隋書慕容三藏/為廓州刺史時)
(州畧連雲三響稱萬嵗者三詔頒郡國仍遣使醮/於山所其日景雲浮於上雉兎馴壇使還上大悦)屈公
卧治(楊常希表有足疾上謂之曰蒲州出美酒足/堪養病屈公卧治之於是出拜蒲州刺史)還笏
復拜(張威以平王謙功拜青州刺史頗治産業遣家僚/於民間鬻荻根其馭吏縁此侵擾百姓上深加譴)
(責坐廢於家從行泰山至洛陽上謂威曰自朕之有天/下毎委公以重任可謂推赤心矣何乃不終名行唯利)
(是嗜豈惟辜負朕心亦且累公名徳因謂威曰公所執/笏今何在威頓首曰臣負罪虧憲無顔復執謹藏於家)
(上曰可持來明日奉笏以見上曰雖不遵法度公/効力實多朕不忘之今還公笏復拜洛陽刺史)戴帽
餳片(梁彦先拜州刺史言於上曰臣前待罪湘州百姓/呼為戴帽餳片自分廢黜無復衣冠之望不謂天)
(恩復垂收採請為湘州改絃易轍以變其風俗上荅隆/恩從之復為湘州刺史豪猾聞彦先自請而來莫不嗤)
(笑及下車發擿姦隠有若神明於/是侠猾㓙徒莫不潛竄合境大駭)稱為良二千石(令狐/熈拜)
(滄州刺史時山東承齊之後户口簿籍多不以實熈曉/諭之令自歸首至者萬口在職數年風教大行稱為良)
(二千/石)考績為天下最(唐開皇四年上幸洛陽令狐熈来/朝州民恐其遷易悲哭於道及熈)
(復還百姓出境迎謁歡呼盈路在州獲白烏白麞嘉禾/甘露降於庭前栁樹八年徙為河北行臺度支尚書吏)
(民追思立碑頌徳及上祠泰山還次汴州惡其殷盛多/有姦侠乃命熈為汴州刺史下車禁遊食抑工啇民有)
(向街開門者杜之船客停於郭外星居者勒為聚落僑/人逐令歸本其有滯獄並决遣之令行禁止稱為良政)
(上聞而/嘉之)䕶溝瀆(于頔為湖州刺史因行縣至長城方山/其下有水曰西湖南湖䟽鑿溉田三千)
(頃久湮廢者令設提塘以復之改蘇州刺史䕶溝瀆整/街衢至今頼之吳俗事鬼頔疾其淫祀廢生業神宇皆)
(徹去唯吳太伯伍員等廟存/焉雖為政有績然横暴尤甚)削去煩苛(崔瓘以士行聞/蒞職清謹畧遷)
(澧州刺史下車削去煩苛以安人為務居二年風化大/行流亡襁負而至増戸數萬有司以聞優詔特加五階)
(至銀青光禄大/夫以甄能政)選循良(大厯初叛臣周智光伏誅詔選/循良為近輔以敬括為同州刺)
(史嵗餘入為御史大夫遲/重推誠未嘗以私害公)衣錦(姜譽泰州人以平薛仁/杲拜秦州刺史髙祖曰)
(衣錦還鄉古人所/尚今以本州相授)不遣妻子為質(張萬福在泗州遇徳/宗幸奉天李希烈反)
(陳少㳺悉令管内刺史送妻小在揚州以質萬福獨不/送謂使者曰為某白相公萬福妻子老且醜不足煩相)
(公寄意終不之/遣為人所稱)奏放逃戸欠錢(李渤字濬之遷江州刺/史張平叔判度支奏理)
(違逋渤上䟽曰伏奉詔勅度支使所奏今臣設計督填/逃戸所欠錢四千餘萬臣懼史官書陛下於大旱中督)
(三十六年前逋臣任刺史罪無所逃臣既上不副聖情/下不忍鞭笞黎庻不敢輕持節印特乞放臣歸田乃下)
(詔曰江州所奏實為懇誠若不/蠲免實難存濟所訴逋欠並放)方渠水流(楊朝晟字叔/明為鄧州刺)
(史奏方渠合通水波皆賊路也請城其地以備之軍至/方渠無水師旅囂然遽有青蛇乘髙而下視其迹水隨)
(而流朝晟命築防澤之遂為停泉軍/人仰飲以足圖其事上聞詔置祠焉)務舉大綱(楊恭仁/隋司空)
(雄之長子仁壽中累除甘州刺史恭仁務舉大綱不為/苛察戎夏安之文帝謂雄曰恭仁在州甚有善政非惟)
(朕舉得人亦是/卿義方所致)引水入城以代井汲(長孫操為陜州刺/史自州東引水入)
(城以代井汲百/姓於今稱之)妙簡賢良分典大州(則天常與宰相議/及州縣官吏納言)
(李嶠夏官尚書唐休璟等奏曰伏思當今要務莫如富/國安人富國安人當在擇刺史竊見朝廷物議莫不重)
(内官輕外職毎除授牧伯皆再三披訴比來所遣外任/多是貶累之人風俗不登實由於此宜於臺閣寺監妙)
(簡賢良分典大/州共康庻績)前後為治其政如一(陸象先為刺史嘗/有小吏犯罪但示)
(語而遣之録事白曰此例當今予杖象先曰人情相去/不逺此豈不觧吾言若必湏行杖即當自汝為始録事)
(慚懼而退象先常謂人曰天下本自無事祗是庸人擾/之始為繁爾但當靜之於源亦何憂其不簡前後為治)
(其政/如一)當靜之於源(上/)務勸農桑(蔣幹遷魏州刺史時河/北饑饉舊吏苛酷百姓)
(多逃散幹乃察奸吏務勸農桑由/是逃散者皆來復業稱為良牧)郡人勒碑頌徳(狄仁/傑轉)
(寧州刺史撫和戎夏民得歡心郡人勒碑頌徳御史郭/翰巡察隴右及入境内者老歌刺史美徳者盈路翰薦)
(於朝詔為/冬官侍郎)罷散繕城郭(敬暉除衛州刺史時河北新有/突厥之冦方秋而修城不輟下)
(車謂曰金湯非粟不守豈可棄/收穫而繕城郭哉悉令罷散)不徒示寵(賈敦頥為瀛/州刺史弟敦)
(實為饒陽令政清淨舊制大功之嫌不連官/朝廷以其兄弟治行相髙故不徒以示寵)奏課第一
(崔俊性介潔矜已之清視賍貪/若仇以蘇州刺史奏課第一)一劔下毗陵(九國志張馴/景福元年從)
(行宻歸江都路經毘陵行宻顧左右毘陵大/城也馴一劔下之不亦壮乎即授温州刺史)指獄門曰
錢鑪(後蜀申貴歴昌渝文眉四州刺史貪鄙殘虐所在/聚斂販貨民不勝其弊典眉州受財鬻獄恣其暴)
(横嘗指獄門謂左右曰/此我家錢鑪其暴如此)祝神虎斃(南漢謝傑為髙州刺/史境多虎夜入郭中)
(為暴人不安居傑一日沐浴謁城隍神舉酒祝曰愚民/何辜而虎暴之蓋刺史無徳化願虎只食刺史無傷愚)
(民因屏去左右獨宿殿庭中是夜三鼔廟東南隅忽有/物哮吼其聲如雷良久乃止及遲明視之數虎悉斃)
民安俗阜(王延彬弱冠為泉州刺史在治三十餘年/民安俗阜嵗無災沴人以為淳厚所致)李
大蟲(楚李瓊為桂州刺史魁岸多力毎食肉十餘斤据/按大嚼耽耽然軍中號曰李大蟲先是桂州兒童)
(聚戲衢路忽相驚走/曰大蟲來至是果應)刺其體作赤心殺賊字(國朝兵馬/副部署保)
(州刺史呼延贊武人所為不近理忠實有胆勇常自言/願死於賊刺其體作赤心殺賊字至妻子奴僕皆然鞍)
(馬器用什物咸刺繡刻鏤亦為其字作破陣刀降魔杵/鉄鞭鉄幞頭兩旁有刄皆重數十斤乘騅馬緋抹額自)
(稱慕尉遲敬徳之為人赴保州言於上曰臣服飾怪異/所至之處觀者必衆願勅郡縣遣卒遮列清道上笑而)
(不/許)服飾詭恠(以遼州刺史呼􁚅贊為馬歩軍都軍頭領/扶州刺史上謂侍臣曰此人頗有胆勇徃)
(曽從朕北征服飾詭恠朕以其惑衆欲斬之且車服甲/胄自有常制豈當自異乎如尉遲敬徳對御毆傷人雖)
(有匹夫之勇/亦有何用)為將以忠實為本(至道元年汝州刺史常/思徳辭歸治所對於便)
(殿上慰勞久之謂左右曰思徳事朕曰固久今老矣當/少壯之時甚銳健大凡為將以忠實為本思徳嘗領兵)
(從曹彬至涿州會軍失利皆潰去思徳以所部翼衛彬/至徳州謂人曰吾軰偏禆爾偶失主帥將何面目見君)
(父用心如此/可謂忠實矣)立屏盗碑(郭進為益州刺史㑹盗賊羣起/攻刼居民進帥鎮兵剪除之部)
(内清肅民吏千餘人詣/闕乞立屏盗碑許之)姚大蟲(姚内斌太祖以西戎屢/為寇抄選内斌為慶州)
(刺史在部十餘年戎人畏/服不敢犯塞號為姚大蟲)
　　别駕(沿革更見/州牧門)
應劭漢官儀元帝時丞相于定國條州大小為設員吏
治中别駕諸部從事秩皆百戸(刺史六條曰州别駕見/部刺史持版拜刺史亦)
　(答/拜)
晉職官志州置别駕治中從事
隋百官志梁武帝州置别駕治中從事各一人為十班
後齊司州置牧屬官有别駕司州别駕從四品上上州
第六品中州從六品下州第七品後周八命州别駕正
四品七命州四命州正六品
隋雍州置牧屬官有别駕開皇二年改别駕贊務以為
長史司馬
唐職官志貞觀二十三年改别駕為長史永淳元年置
州别駕
唐百官志上中下州别駕各一人(武徳元年改丞曰别/駕十年改雍州别駕)
(為長史髙宗即位改别駕皆為長史上元二年諸州復/置别駕以諸王子為之永隆元年省永淳元年復置景)
(雲二年始𠫭用庻姓天寶八年諸郡奏减冗員罷諸州/别駕其在京百司當八别駕者多處之朝列元和以來)
(西河用兵偏禆立朝朱紫填擁久次當進及受代閒居/者常數千人趣中書及宰相私第摩肩疾謁繁於辭語)
(及韋處厚秉政復奏置六雄十望十緊三/十四州别駕以處之清流不雜朝政清肅)
投傳(後漢周景為豫州刺史辭蕃為别駕從事/蕃以處諌諍不合投傳而去注簿符也)捕獲沙門盜金(後周栁/慶為雍)
(州别駕有賈人持金二十斤詣京師交易寄人停止毎/欲出行常自執管鑰無何緘閉不異而失其金賈人謂)
(是主人所竊郡縣訊問主人遂自誣伏慶聞而歎之乃/問賈人曰卿鑰常置何處對曰常自𢃄之頗與人同宿)
(乎曰無與人同宿者惟日者曾與沙門酣宴醉而酣寢/慶曰主人持以痛掠自誣非盗也彼沙門乃真盗耳即)
(遣吏速捕沙門乃懷金逃/匿後捕獲盡得所失之金)
　　長史
唐職官志(見州/牧門)
五代職官志清泰三年中書門下言長史因攝奏正比
未有官者送名
國朝淳化五年詔益王元傑可檢校太保兼侍中行揚
州潤州大都督府長史充淮南鎮江軍節度使揚潤等
州管内觀察處置營田堤堰橋道等使仍改封吳王翰
林學士張洎上言今月二十七日制改封王以郡為國
置傅相及内侍中尉等佐王為理自漢魏以降所封之
王如不之國朝廷命卿大夫臨郡即稱内史行郡事晉
永和泰和之際有琅琊王會稽王臨川王故謝靈運王
羲之等為會稽臨川内史即其事也唐有天下以揚益
潞荆幽五郡為大都督置長史司馬為上佐即前代内
史之類也其大都督之號非親王不授其揚益郡等或
有親王遥領朝廷命大臣臨郡者皆是長史副大使知
節度事臣請以一二言之段文昌出鎮揚州云淮南節度
管内營田觀察處置等使檢校尚書左僕射兼揚州大
都督府長史李戴義鎮幽州盧龍軍節度副大使知節
度事管内觀察處置押契丹兩蕃經畧等使檢校司徒
平章事兼幽州大都督府長史即其例也今益王以揚
潤二郡建社為國正居大都督府之任又以正領節度
使豈冝却加長史之號乃是國王自為上佐矣或朝廷
且以長史拜命其如銜内又無副大使知節度事之目
倘或他日别命守將禆臨本郡即不知以何名目除授
也乞付中書門下施行上以制命已出不欲易洎表再
上引典故論列宰相言曰襄王越王皆領長史今吳王
獨為大都督居襄越之上非便上言曰業已差誤異日
有除授即改正之洎奏遂寢至道二年以越王元份為
桂州大都督兼領會稽吳王元傑為揚州大都督兼壽
春先是洎常抗疏至是洎知政事因郊祀覃慶遂改正焉
元祐令州長史正九品州長史為散官
辟處士(晉書桓冲温之弟也最淹識有武幹為中軍将/軍都督揚江豫三州刺史又遷為督江荆梁益)
(寧交廣七州命處士劉麟之為長/史麟之不肯屈親往迎禮甚厚)真宰相才(唐則天求/宰相狄仁)
(傑曰荆州長史張東之/其人雖老真宰相才也)誤寵崔敬嗣(崔敬嗣為房州刺/史中宗為廬陵王)
(安置在州官吏多無禮敬嗣以親賢禮待之供給豐贍/中宗深徳之及登位有益州長史崔敬嗣既同姓名毎)
(進擬御筆超拜省者數四後引與語方/知誤寵訪敬嗣已卒乃授其子注官)别榻(孔休源為/晉安王長)
(史南陵太守别𠡠專行南徐州事休源畧佐名藩王常/相倚仗常於齋中别施一榻云此是長史孔坐人莫預)
(焉/)簡擇無如卿者(崔神慶則天時擢拜并州刺史因謂/曰并州朕之枌揄又有車馬此日簡)
(擇無如卿者前後長史皆從尚書為之以其委/重所以授卿也則天為按行圖擇日而遣之)擇日遣
行(上/)前賈後張(張志愿中宗時檢校洛州長史時都城/穀貴盗竊甚衆志愿一切皆獲杖殺之)
(積屍府門逺近震懼髙宗時賈敦頥為洛州刺史亦有/政績與志愿皆為一時之最故時人語曰洛州前賈後)
(張可敵京/兆三王)挺身而去(蘇瓌字昌容遷揚州刺史大都督/府長史揚州地當衝要多富商大)
(賈珠翠珍怪之産前長史張潛于/辨機皆致貲數萬惟瓌挺身而去)烟霄失路(劉鄴字漢/藩同平章)
(事僖宗即位蕭倣崔彦昭秉政素惡鄴乃罷授揚州大/都督府長史淮南節度使是日鄴押班宣麻竟通事引)
(鄴内殿謝不及笏記鄴遂自叙十句語曰霖雨無功/深愧代天之用烟霄失路未知歸骨之期帝惻然)散
官粟行賑救(李臯字子簡為温州刺史無幾攝行州事/嵗歉有官粟數千萬斛臯欲行賑救掾吏)
(叩頭乞候上㫖□曰夫人日不再食當死安暇禀命若/殺我一身活人數千命利莫大焉於是開倉盡散之以)
(擅貸之罪飛章/自劾上嘉之)起屯田以代轉輸(李聽為靈州大都統/府長史境内有光禄)
(渠廢塞嵗久欲起屯田以代轉輸聽/復開决舊渠溉田千餘頃至今頼之)政在養人(賈敦實/咸亨中)
(遷洛州長史甚有惠政時洛陽令楊徳幹殺人以立威/名敦實曰政在養人義須存撫傷生過多雖能亦不貴)
(也徳幹為/之稍減)不枉不漏(張説字道濟睿宗即位遷中書侍/郎雍州長史景雲秋譙王重福於)
(東都搆逆而死留守捕繫枝黨經時不决睿宗令説徃/按其獄一宿捕獲重福謀主盡得其情狀其餘枉被繫)
(禁者一切釋之睿宗勞之曰知卿按此獄/不枉良善不漏卿人非卿忠正豈能如此)
　　司馬
隋百官志
唐職官志(並見州/牧門)
國朝元祐令州司馬正九品為散官
除書未到欲視事(唐書房嗣業除益州司馬除書未到/欲視事益州録事𠫭軍杜景佺不從)
(果除益/州司馬)委以州府之任(任環為衡州司馬都督王勇/甚敬異之委以州府之任)㕔
記(白居易江州司馬㕔記曰自武帝以來庻官以便宜/制事小攝大重侵輕郡守之職搃於諸侯郡佐之職)
(移於部從事故五大都督府至於上中下郡司馬之事/盡去唯員與俸在凡内外文武官左遷右移者逓居之)
(凡執役事上與給事於省寺軍府者遥署之凡仕久資/髙耄昏軟弱不任事而時不忍棄者實蒞之進不課其)
(能退不殿其否才不才一也江州土髙氣清富有佳綽/景刺史守土不觀遊郡吏執事不自暇佚惟司馬綽)
(可從容於山水詩酒間於是郡南樓山北樓水盆事百/花風篁石嵓瀑布廬宫源潭洞東西二林寺泉石松雪)
(司馬盡有之矣茍有志於/吏隠者捨此官何求焉)五品(又云按唐典上州司馬/秩五品嵗廩月俸官足)
(以裨身食足以給家政康非司馬功壊非司馬罪無言/責無事憂為國謀則尸素之尤蠧者身謀則禄仕之優)
(穏/者)政康非功政壞非罪䘵優穏(並見/上)豈是覔鷂人(劉齊/賢自)
(侍御史出為晉州司馬髙宗聞其方正甚禮之時将軍/史興宗嘗從事於苑中弋獵因言晉州出好鷂劉齊賢)
(見為司馬請使捕之帝曰劉齊賢/豈是覔鷂人耶卿何以此待之)維舟月夜賦詩(蕭遘/與韋)
(保衡同年登進士第保衡以干進無藝同年皆薄之遘/形神秀偉志操不羣自比李徳裕同年皆戯呼太尉保)
(衡憾之保衡作相摭遘之失貶播州司馬途中維舟月/夜賦詩自悼慮保衡見害遽有神人謂之曰相公勿憂)
(子平常禦侮遘心異之過峡州經帝祠即/所見之神人也保衡誅後入同平章事)天下甲門(袁/誼)
(為蘇州刺史司馬張沛者即侍中文瓘之子誼謁之曰/司馬何事沛曰此得一長史是隴西李亶天下甲門也)
(誼曰司馬何言之失門戸須歴代人賢名節風教為衣/冠顧矚始可稱舉此老夫是也作時柱石見危授命則)
(則曠代無有何可說之/以為門户沛懷慙而退)御製詩以贈行(賀知章因病上/疏請入道求還)
(鄉里拜其子曾為會稽郡司/馬令侍養御製詩以贈行)善政表於能官(韋安石為/永昌令并)
(州司馬則天手制勞之曰聞卿在彼善政表於能官仁/明彰於鎮撫如此稱職甚慰朕懷俄拜并州刺史)散
將受正員(有醫士崔環者自淮南小將為黄州司馬𠡠/至南省鄭餘慶執之封還以為諸道散将無)
(故受正員五品官是開徼倖之路且無/闕可供由是稍忤時相改太子少傅)蘆生於室(李全/忠廣)
(明中為棣州司馬有蘆生於室中一尺三節心惡之謂/别駕張建曰吾室生蘆無乃怪歟建曰蘆芽類徳澤而)
(滋家有茅土之慶殆天意乎其生三節必傳三人公勉/樹徳名無要斯言全忠秩滿遝鄉里事節度使李可舉)
(為牙将可舉死上章推全忠為㽞後朝廷/因以節鉞授之李氏父子三葉十年而已)不宜治郡(白/居)
(易為太子左賛善大夫會有素惡居易者言居易作新/井詩言浮華無實行不宜寘彼周行執政貶為刺史詔)
(出王涯上疏論之言居易所犯状/迹不宜治郡追詔授江州司馬)
　　治中
漢制治中從事史一人居中治事主衆曹文書
應劭漢官儀司𨽻功曹從事即治中也
辭對無變(謝承後漢書陳禅為州治中從事時刺史為/人所劾受納賍賂禪當傳考及至笞掠無算)
(五毒備加神意自若/辭對無變事遂釋)委腹心之任(魏志審配少忠烈慷/慨有不可犯之節表)
(紹領冀州委配腹心/之任以為治中别駕)月旦各言其失(太祖令曰頻年以/來不聞嘉謀豈吾)
(開延不勤之故耶自今諸掾屬/治中别駕常以月旦各言其失)荆州從事(世説習鑿齒/史才不常桓)
(温深器之年來三十用為荆州治中/别駕謝牋日不遇明公荆州從事爾)無車公不樂(車𦙍/為桓)
(温治中有會温輒/云無車公不樂)當朝正色(晉書唐彬檄為治中别駕/忠肅公亮匡救違闕盡規)
(誨以納言不顯諫以/彰主當朝正色焉)以手巾拭其面(江表傳孫權尅荆/州将吏悉皆歸附)
(而濬獨稱疾不即見權遣人以牀就家輿致之濬伏面/著牀涕泣交横權至勞與語使親近以手巾拭其面濬)
(起下地拜謝/即為治中)占術馳名(後漢任文公為治中從事時天/大旱白刺史曰五月一日當有)
(大水宜令民預為備刺史不聼文公獨儲大船百姓或/閒頗有為防者到其日旱烈文公急命促載使白刺史)
(刺史笑之日中天北雲起須臾大雨至晡時滿水涌起/十餘丈漂壞廬舎所害數千人文公遂以占術馳名)
洛陽主人(周書趙肅字慶維洛陽人也早有操行知名/于時獨孤信東討肅率宗人為援授司州治)
(中粮頓不遺太祖曰趙/肅可謂洛陽主人也)
　　主簿
漢制州有主簿一人録閤下衆事省文書
韋昭辨釋名主簿主諸簿書簿普也普闗諸事
彈箏歌秋風(俗說謝景仁為豫州主簿在桓𤣥閤下𤣥/聞其善彈箏使呼之既至取箏與彈因歌)
(秋風意味殊適/以此大竒之)徒三十年看儒書不如一詣習主簿(晉/書)
(習鑿齒為桓温荆州主簿親遇深宻時時/曰徒三十年看儒書不如一詣習主簿)家粟作粥餌飢
人(後魏韋朏少有志學業年十八辟州主簿/屬嵗歉以家粟作粥以餌飢人所活甚衆)
　　諸從事
後漢百官志司𨽻校尉從事史十二人本注曰都官從
事主察舉百官犯法者(蔡質漢儀曰都官主百官朝㑹/與三府掾同慱物記曰中興以)
(來都官從事多出/之河内掊擊貴戚)功曹從事主州選署及衆事别駕從
事校尉行置兵曹從事主兵事其餘諸郡國從事每郡
國各一人主督促文書察舉非法皆州自辟除故通為
百石云
晉職官志
隋百官志(皆見州/牧門)
通典祭酒從事史漢魏以來置宋世分掌諸曹兵賊倉
戸水鎧之事自江左揚州無祭酒而以主簿治事
坐法失官(前漢邴吉為廷尉右監/坐法失官歸為州從事)揚子雲誠知人(揚雄/少時)
(從遊學侣而仕京師顯名為朝廷在位賢者稱嚴君平/徳杜陵李強素善雄乆之為益州牧喜謂雄曰吾真得)
(嚴君平矣雄曰君備禮以待之彼人可見而不可得詘/也強心以為不然及至蜀與相見卒不敢言以為從事)
(乃歎曰揚子/雲誠知人)職事修理(續漢書楊球為幽州從/事部分邊塞職事修理)白馬陳
從事(謝承後漢書李憲于廬江自稱天子揚州討之不/能得廬江人陳衆為從事白刺史歐陽歙請降之)
(於是素車白馬往説皆降民大/悦共生為立祠號曰白馬從事)一州震懼(華嶠後漢書/衛羽為州從)
(事時中常侍單超兄子匡為濟陰太守負其勢大為貪/放刺史第五種欲收舉之聞羽素抗厲乃召羽謂曰聞)
(公不畏強禦今欲相委以重事若何對曰願庻幾於一/割羽出遂至定陶閉城門取匡賓客親史四十餘人七)
(日中糾發其賍五六千/萬種即奏舉一州震慄)貴戚斂手避二鮑(鮑永為司𨽻/校尉帝叔父)
(趙王良尊貴戚重永以事劾良大不敬由是朝廷肅然/戒慎乃辟扶風鮑恢為從事恢亦抗直帝曰貴戚斂手)
(以避/二鮑)不發私書(樊凖為州從事臨/幾介正不發私書)聞有令問(鍾離意别/傳揚州刺)
(史夏君三辟意為九江從事三府側席夏君謂意曰刺/史得京師書聞從事有令問刺史何惜王之爵不貢乎)
(乃表為/尚書)禽盗在明法不在數赦(潛夫論孝明帝時荆州/舉茂才過闕謝恩賜食)
(既訖問何異聞對曰部有劇賊九人刺史數以督郡終/不能得帝曰汝非部從事耶對曰是也帝乃震怒曰賊)
(發部中而不能擒何以為茂才乃捶數百而切讓郡十/日之間賊即伏誅由是觀之禽盗在明法不在數赦)
武力過人(魏張遼字文逺漢末并州刺史/丁原以遼武力過人召為從事)禇裒指孟嘉
(晉書孟嘉傳庾亮辟嘉為勸學從事褚裒時為豫章太/守嘉正旦入會嘉坐次甚逺褚裒問孟嘉何在亮曰在)
(坐卿但自覔之裒歴觀之/指嘉曰将母是乎亮欣然)捜揚翹楚匪蘭弗刈(羅含别/傳庾刺)
(史以親賢為重作鎮方岳捜揚/翹楚匪蘭弗刈辟為荆州從事)州史有令僕才(世説顧/和為楊)
(州從事月旦當朝未/入停車門外)
　
　
　
　
(缺/)　　　　　　(𢎞正可集教曰丹陽從事陳恥器局/      轉主簿吴興從事謝鸞才幹)
(正直可/轉西曺)癡不語髙孝甫(陳留耆舊傳髙慎字孝甫敦質/少華口不能劇語黙而好沉深)
(之謀其徒號曰卧虎故人/謂之曰癡不語髙孝甫)卧虎(上/)不屈其志不累其身
(益部耆舊傳李𢎞字士元為州從事揚雄稱之曰不屈/其志不累其身不夷不惠可否之間見其貌肅如也觀)
(其行穆如也聞/其言戚如也)
　　中正
史記陳勝為楚王以朱房為中正而不言職事
通典魏司空陳羣以天臺選用不盡人才擇州之才優
有昭鑒者除為中正自㧞人才銓定九品州郡皆置吳
有大公平亦其比也
干寶曰晉宣帝除九品置大中正議曰案九品之狀諸
郡中正既未能斷究人才以為可除九品制置州大中
正晉令大小中正為内官者聴月三會議上東門外設
幔陳席晉起居注僕射諸葛恢啟稱州都大中正為吏
部尚書及郎司徒左長史掾屬皆為中正臣今領吏部
請解大中正以為都中正職局司理不宜兼也
襄陽耆舊傳晉朝以江表始通人物悉使江南别立大
中正曹儀集九品議曰使具論欲除九品而置州正欲
檢虚實一州濶逺畧不相識訪不得知㑹復轉訪本郡
先達者爾此間州中正而實决於郡人
孫楚集奏曰九品漢氏本無品班固著漢書序徃代賢
智以為九條此蓋記鬼録次第而陳羣依之以品生人
又魏武㧞竒决于胸臆收才不問階次豈賴九品而後
(缺/)
　
為本官才有三難而治亂之所由人物難知一也愛憎
難防二也情偽難明三也今立中正定九品操人主之
威福奪天朝之權柄上品無勢族今職名中正實為姦
府名九品而有八損宜罷中正除九品而棄魏弊法更
立一代之義制又表刺史初臨州大中正史若吏部選
内猶不中正問人事所在祖父位狀後魏孝文云中正
之任必須才業兼資者及武帝時崔浩為冀州中正(缺/)
北齊郡縣皆有其本州中正以京官為之
甚得州里之稱(吳志習温為荆州大公平大公即州都/也後潘秘為尚書僕射習温為大公平)
(甚得州/里之稱)不宜勞以碎務(晉書劉毅年七十以耆老後舉/為青州大中正尚書以毅懸車)
(致仕不宜勞以碎務孫户表曰司徒魏舒司𨽻校尉嚴/詢與毅年齒相近詢管四十萬户州兼量司百寮總攝)
(機委舒所統殷廣兼執九品銓十六州議論主者不以/為劇昔鄭武公年過八十為周司徒毅志氣聪明一州)
(品第不足勞其思慮毅遂為州銓正/人流清濁區别其所彈貶自親貴始)執九品銓十六州
品第不勞思慮(並/上)蓬蒿不足成林(陳頵傳解結問别駕/治中曰河北白壤膏)
(梁何故少人毎以三品為中正皆云不審陳頵對曰詩/稱維嶽降神生甫及申夫英偉大賢多出山澤河北土)
(平氣均蓬蒿栽髙三/尺不足成林故也)養進寒俊(王隠晉書楊暉與陶侃/其載詣榮州大中正温)
(雅責暉與小人同載暉曰江州多少風俗卿已不能飬/進寒俊不可毁頃之楊暉代雅為中正陶侃為鄱陽小)
(中/正)殿下何得見逼(蕭子顯齊書張緒轉太子中庶子本/州大中正長沙王晃屬選用吳與聞)
(人邕為州議曹緒以資籍不審執不許晃遣書佐固/請之緒正色謂晃使曰此是君家州殿下何得見逼)品
藻人物以正一州清論(茍朂集袁譲豫州大中正奏曰/被勅以臣為豫州大中正官與)
(州閭鄉黨初不相接臣本州十郡多於他州人數倍多/品藻人物以正一州清論此乃臧否之本威俗所重)
州閭與郡縣希疎如馬齒(應璩新書曰百郡立中正九/州置都士州閭與郡縣希疎)
(如馬齒生不相識/面何縁别義理)開尚書八條事(梁書沈約遷侍中光/禄大夫領太子詹事)
(揚州大中正開/尚書八條事)各舉其子(後魏書房堅遷齊州大中正/髙祖臨朝令諸州中正各舉)
(所知千秋與幽州中/正楊危各舉其子)
　
　
　
　
　
　
　
　
　
　
　
　
　
　
　
　職官分紀巻四十
欽定四庫全書
　職官分紀卷四十一
　　　　　　　　　　　　宋　孫逢吉　撰
　　郡太守(更見州/牧門)
通典郡守秦官秦滅諸侯以其地為郡置守丞尉各一
人守治民丞佐之尉典兵漢景帝中元二年更名郡守
為太守凡在郡國皆掌治民進賢勸功决訟檢姦常以
春行所主縣秋冬遣無害吏按訊諸囚平其罪法論課
殿最(按律有無害都史言如公平吏/漢蕭何以文無害為沛主吏掾)并舉孝亷漢制嵗
盡遣上計掾史各一人條上郡内衆事謂之計偕簿郡
為諸侯王國者置内史以掌太守之任宣帝以為太守
吏民之夲數變易則下不安民知其將久不可欺罔乃
服從其教化每拜刺史守相輒見問觀其所由退而考
察以質其言常稱曰與我共治者惟良二千石乎是以
漢世良吏於是為盛稱中興焉成帝綏和元年省内史
以相治民則相職為太守王莽改曰大尹後漢或以尚
書令僕射出為太守或自郡守入為三公(出為郡守鍾/離意黄香胡)
(廣桓榮是也入為三公盧/延第五倫桓虞鮑昱是也)三國時有郡守國相内史晉
郡守皆加將軍無者為恥晉宋守相内史並銀章青綬
集賢兩梁冠後魏初郡置三太守孝文初二千石能靜
二郡至三郡者遷為刺史太和中次職令太守内史相
縣令並以六年為限北齊制郡為上中下三等毎等又
有上中下之差自上上郡至下下凡九等後周郡太守
各以戸多少定品命隋郡太守如北齊九等之制至開
皇三年罷天下諸郡以州綂縣大業三年又改州為郡
郡置太守唐武徳元年改州為郡改太守為刺史加號
持節(搃管則加使持節按魏晉制有使持節持節假節/使持節得戮二千石以下持節得戮無官人若軍)
(事俱與使持節同假節惟軍事得戮犯令者守是刺史/兼領軍戎若今採訪節度使也自北齊以降天下雖分)
(裂其州郡漸衆廢隋開皇初有州三百一十史如太守之職/十官  人弊遂  郡便以        人則刺)
(習舊名官名屢改職事不易葢制置之際不詳源夲因/      遂有持節諸軍之虛稱其屬官别駕以下錄事)
(功戸諸曹𠫭軍事亦多漢晉之制若今之節度採訪副/使判官之任本置别駕乗一車行部其𠫭軍録事皆佐)
(戎旅今並無其實豈所謂必也正名者乎又按加刺史/持節軍事之名以為榮寵則邊荒萬里三數百戸小郡)
(亦同此號又無以别逺近大小之差輕重閒劇之異也/顯慶元年都督府及上州各置執刀手十五人中下州)
(各十/人)後加號為使持節諸軍事而實無節但頒銅魚符
而已天寳元年改州為郡刺史為太守(漢文帝二年初/與郡守為銅虎)
(符竹使符至隋開皇七年别頒青龍符於東方搃管刺/史西方以騶虞南方朱雀北方𤣥武九年又頒木魚符)
(於搃管刺史雌一雄一三年十年悉頒木魚符於五品/以上官義寕二年罷竹使符頒銀兎符於諸郡唐武徳)
(元年又改銀/兎為銅魚符)自是州郡刺史守更相為名其實一也太
祖初理天下重親人之任䟽督守之名於屏俯仰視焉
其人善惡必書其下是以州郡無不率理逮貞觀之末
昇平既久羣士多慕省闥不樂外任其折衝果毅有才
力者先入為中郎郎將以補郡守其輕也如是武后臨
朝垂拱二年諸州都督刺史宜准京官帶魚長安四年
納言李嶠同平章事唐休璟奏曰竊以物議重内官而
輕外任凡所出守多因貶累非所以澄風俗安萬人臣
請擇才於臺閣省寺之中分典大州共康庶政臣等請
輟近侍率先具僚太后乃令書名探之中者當行於是
鳯閣侍郎韋嗣立御史大夫楊再思等二十人中之皆
以本官檢校刺史(二十人内以政績有可稱者獨常州/刺史薛亷徐州刺史司馬鍾二人而)
(已/)當時復有為員外刺史(永昌中成王李千里歴遷襄/州員外刺史神龍初以譙王)
(重福之妃張易之甥也貶重褔/僕州員外刺史皆不領州務)開元中定天下州府自
京師及都督都䕶府之外以近畿之州為四輔(同華岐/蒲四州)
(謂之/四輔)其餘為六雄(鄭陜汴/絳懐魏)十望(宋亳滑許汝/晉洛虢衞相)十𦂳(初有/十𦂳)
(後有𦂳者甚/多不復具列)及上中下差(凡戸四萬以上為上州二萬/五千以上為中州不滿二萬)
(為下州亦有不約戸口以别敕為上州又謂近畿者為/上州戸雖不滿四萬亦為上州其親王任中下州刺史)
(者亦為上州王去後依舊式天寳中通計天下上州一/百九中州二十九下州二百八十九搃三百二十七州)
萬石君(史記萬石君奮其父趙人也姓石氏奮/長子建次子甲次子乙次子慶皆至二)
(千石景帝曰石君四子皆二千石人臣尊寵集其門號/奮為萬石君景帝季年萬石君以上大夫禄歸老於家)
(以嵗時為朝臣遇公門闕萬石/君必下車趨遇路馬必式焉)河東股肱郡故特召君
(季布為河東太守孝文時人有言其賢召欲以為御史/大夫人言其勇使酒難近留邸一月見罷布進曰臣待)
(罪河東陛下無故召臣此必有以臣欺陛下者今臣至/無所授事罷去此人必有毁臣者夫以一人譽召臣以)
(一人毁去臣恐天下有識者聞之有以窺陛/下上黙然慙曰河東股肱郡故特召君耳)東海大治
(尹翁歸為東海太守郡中吏民賢不肖及姦/邪罪名盡知之東海大治乃入守右扶風)教告屬縣
(王尊字子貢為安定太守到官出教告屬縣曰令長丞尉/奉法守城為民父母抑强樹弱宣恩廣澤甚勞善矣太守)
(以今日至府諸/君卿勉力正身)一切以便宜從事(龔遂字少卿山陽人宣/帝問曰渤海廢亂朕甚)
(憂之君欲何以息其盜賊以稱朕意對曰海濵遐逺不/沾聖化民困於饑寒而吏不恤今欲使臣勝之耶將安)
(之也上曰選用賢良固欲安之遂曰臣聞治亂民不可/急惟緩之然後可臣願丞相御史無拘臣以文法得一)
(切以便宜從事上許焉遂獨行至府郡中翕然盜賊亦/皆罷去民有帶持刀劍者使賣劍買牛賣刀買犢曰何)
(為帶牛/佩犢耶)賣刀買犢(見/上)銅虎符竹使符(前漢文帝紀初與/郡守為銅虎符竹)
(使符應劭曰銅虎第一至第五國家當發兵遣使者至/郡合符符合乃聽受之竹使符皆以竹簡五枚長五寸)
(鐫刻篆書第一至第五張晏曰符以代古之圭璋從簡/易也師古曰與郡守為符者謂各分其半右留京師左)
(以與/之)天下無雙(李廣為上谷太守數與匃奴戰典屬國/公孫昆邪為上泣曰李廣才氣天下無)
(雙自負其能數與敵角恐/亡之乃徙為上郡太守)以殺降不侯(初李廣與從事李/蔡俱為郎元狩中)
(蔡代公孫𢎞為丞相蔡名聲出廣下逺甚然廣不得爵/祿官不過九卿而蔡為列侯廣之軍吏士卒或取封侯)
(廣以問望氣王朔曰豈吾相不當侯耶朔曰將軍自念/豈有所恨者乎廣曰吾為隴西守羌嘗反吾誘降者八)
(百餘人詐而同日殺之至今恨獨此耳朔曰/禍莫大於殺已降此乃將軍所以不得侯也)歴七郡(廣/歴)
(七郡太守前後四十餘年得賞賜輒分其麾下飲食與/士卒共之將兵乏絶處見水士卒不盡飲不近水士卒)
(不盡食不嘗食寛緩/惜士士以此樂為用)賞賜分麾下與士卒共飲食(上/)民
之師帥(董仲舒䇿曰今之郡守縣令民/之師帥所以承流而宣化也)𧺫學成都市(文/翁)
(為屬郡守見蜀地僻陋有蠻夷風欲誘進之乃選郡縣/小吏勤敏有才者張叔等十餘人親自飭勵遣詣京師)
(受業博士又修𧺫學宫於成都市中毎出行縣益從學/官諸生明經飭行者與俱使傳教令出入閨閤縣邑吏)
(民見而榮之由是大化蜀地學於京師者/比齊魯焉至今蜀好文雅文翁之化也)治為天下第
一(朱邑字仲卿遷北海太守以/治為天下第一入為大司農)非撥煩吏(龔勝楚人哀/帝以勝守右)
(扶風數月上知勝/非撥煩吏遷光禄)吏民信愛號為召父(召信臣字翁卿/為南陽太守躬)
(耕勸農時行視郡中水泉開通溝瀆𧺫水門堤閼凡數/十處以廣灌溉民得其利百姓歸之戸口増倍獄訟衰)
(止使民信愛/號為召父)不嚴而民從化(循吏傳序河南守吴公蜀/守丈翁之屬皆謹身率先)
(居以亷平不至/於嚴而民從化)治郡如家(衛颯字子産為桂陽太守/清白有精思治郡如家)賔
客滿門(宋慱好學士大夫為守九卿/賔客滿門欲仕宦者薦舉之)玉食自奉(陳咸為/東郡太)
(守又為南陽太守所居以殺伐立威其治倣嚴延年其/亷不如所居調撥屬縣所出食物以自奉飬奢侈玉食)
(然操持掾吏郡中長史皆令閉門自斂不得踰法公移/敕書曰即各欲求索自快是一郡百太守也下吏畏之)
(令行禁止然/亦以此見廢)卧治(汲黯字長孺為東海太守黯學黄老/之言治官理民好清静擇丞掾吏而)
(任之其治責大體而已不苛小務黯數多病卧閣内不/出嵗餘東海大治後以更五銖錢民盜鑄楚地尤甚上)
(以為淮揚楚地之郊乃拜淮揚太守黯伏謝不受印綬卧/詔數强𧺫然後奉詔上曰君薄淮揚耶吾徒得君之重)
(而治/之耳)五十當貴(朱買臣吴人也家貧好讀書常負薪樵/賣以給食擔束薪行且誦書其妻亦負)
(戴相隨數止買臣無歌謳道中買臣愈益疾歌妻羞之/求去買臣曰我年五十當貴今已四十餘矣妻怒曰如)
(公終餓死溝中耳遂去後買臣隨上計吏為卒將重車/至長安詣闕上書久不報待詔公車會邑子嚴助貴幸)
(薦買臣召見説春秋言楚詞帝甚説拜買臣為中大夫/與嚴助俱侍中後拜㑹稽太守且至發民除道故妻夫)
(治道買臣駐車呼令後車載其夫妻到太/守舍置園中給食之居一月而妻自縊死)長安廐吏乗
駟馬車來迎(買臣待詔常從會稽太守邸寄居飯食及/拜為太守仍衣故衣懐其印綬歩歸郡邸)
(直上計時會吏方相與羣飲不視買臣買臣入室中守/邸吏與共食且飽少見其印綬守邸者怪之前引其綬)
(視其印乃㑹稽太守章也守吏驚駭出語上計掾吏皆/醉大呼曰妄誕耳守邸者曰試來視之其故人素輕買)
(臣者入内視之還走疾呼曰實然乃白守丞相推排陳/列中庭拜謁買臣徐出戸頃長安廐吏乗駟馬車來迎)
(買臣遂/乗傳去)息盜(龔遂為渤海太守宣帝問何以息其盜對/曰臣聞治亂民猶治亂絲不可急也惟緩)
(然後/可治)班春(崔篆以王莽時為建新大尹到官稱病不視/事三年不行縣門下掾倪厰諫篆乃强𧺫班)
(春/)厭承明之廬(嚴助為㑹稽太守數年不聞問賜書曰制詔/會稽太守君厭承明之廬勞侍從之事)
(故出/郡吏)誅豪猾(濟南􁃂氏宗人三百餘家豪猾二千石莫/能制景帝乃拜郅都為濟南太守至則族)
(滅􁃂氏首惡餘皆股慄居嵗餘郡中/路不拾遺旁十餘郡守畏都如大府)匈奴引去(郅都為/㕍門太)
(守得以便宜從事匃奴素聞郅都節舉邉為引去竟都/死不近雁門匃奴患之乃中都以漢法景帝曰都忠臣)
(欲釋之竇太后曰臨江/王獨非忠乎於是斬都)匈奴見憚(郅都為雁門太守匈/奴至為木偶人象都)
(令騎射之莫能中/其見惮如此焉)郡將(嚴延年傳注謂郡守為/郡將者以其兼領武事)郡中無
犬吠之盜(王溫舒為河南太守素居廣平皆知河南豪/猾之家及徃九月而至令郡具私馬五十疋)
(為驛自河南至長安部吏如居廣平時方畧捕郡内豪/猾相連坐千餘家上書請大者至於族小者乃死家盡)
(沒入償贓奏行不二三日得可事論報至流血十餘里/河内皆怪其奏為神速盡十二月郡中無犬吠之盜)
郡中震恐道不拾遺(嚴延年為涿郡太守大姓西髙氏/東髙氏自郡吏以下皆畏避之莫)
(敢與牾咸曰寜負二千石莫負豪大家賔客放為盜賊/發輒入髙氏吏不敢追延年至遣蠡吾趙繡按髙氏得)
(其死罪繡見延年為兩劾欲先白其輕者觀延年意延/年先知之趙掾至白其輕者延年索懷中得重劾即収)
(送獄夜入晨殺吏分考兩髙窮究其/姦誅殺數千人郡中震恐道不拾遺)民思其政(何隨拜/江陽太)
(守民思其政年七十一卒於官後州/鄉人言政績者皆稱何謂何江陽)祭孝婦天大雨(于/定)
(國其父于公為縣獄吏東海有婦少寡無子養姑謹欲/嫁之終不肯姑告鄰人曰孝婦養我勤苦哀其無子守)
(寡我老久累丁壯奈何後姑自縊死姑女告吏婦殺我/母吏捕孝婦孝婦自誣服具獄上府于公以為此婦養)
(姑以孝聞必不殺也太守不聼竟論殺之郡中旱三年/後太守至卜筮其故于公曰孝婦不當死前太守强斷)
(之倘在此乎於是太守殺牛祭孝婦因表/其墓天立大雨嵗熟郡中以此大稱于公)天下長者(文/帝)
(謂田叔曰公知天下長者乎曰臣何足以知之曰/公長者宜知之叔頓首曰故雲中太守孟舒是也)以三
公使車載入殿中受䇿(蕭育望之子也王鳯以其名父/之子著才能除為功曹遷謁者)
(哀帝時南郡江中多盜拜育為南郡太守上以育為耆/舊名臣之子乃以三公使車載育入殿注云使車三公)
(奉使之車育至/南郡盜賊靜)匈奴不入界(李廣為右北平太守匈奴/號曰飛將軍避之數嵗不)
(入/界)不可干以私(尹翁歸拜東海太守過辭廷尉于定國/定國家東海欲屬託邑子兩人令坐後)
(堂待見定國□翁歸語終日不敢見其邑子既去定國/乃語其邑子曰此賢將汝不任事也又不可干以私)
道不拾遺(樊曄拜天水太守吏人/及羌畏之道不拾遺)典歴三郡蒲鞭示辱(劉/寛)
(典歴三郡嘗以為齊之以刑民免無恥吏人有過但用/蒲鞭罰之示辱而已終不加苦事有功皆推之於下災)
(異或見引躬克責毎行縣止息亭傳接引學生祭酒及/處士諸生執經對講見父老慰以農田之言少年勉以)
(孝悌之訓人感徳/興行日有所化)視民如子(寛為南陽太守視民如子/使之以時口不出罵言)
屠伯(嚴延年為河南太守冬月斷/獄縣内流血河南人號屠伯)不接賔客(後漢陳蕃/為豫章太)
(守方峻不接賔客士民亦畏/其髙為尚書送者不出郭門)奏課第一(李忠字仲都為/丹陽太守三公)
(奏課為天下第/一遷豫章太守)黄堂(郭丹為南陽太守杜詩請為功曹/丹薦鄉人長者自代而去詩敕以)
(丹事編署黄堂以為後法/注黄堂太守之㕔事也)理劇(袁安字邵公三府舉安/能理劇拜楚郡太守)
前有召父後有杜母(杜詩字君公為南陽太守性節儉/而政治清平以誅暴立威善於計)
(畧省愛民役造作水囊鑄為農器用立少見功多百姓/便之又修治陂池廣拓土田郡内比屋啟足時人方於)
(召信臣故南陽為之語/曰前有召父後有杜母)借寇君一年(寇恂為潁川太守/後從車駕擊隗囂)
(而潁川盜賊羣𧺫帝乃引軍還謂恂曰潁川逼近京師/獨卿能平之耳恂曰潁川剽輕聞陛下逺踰險阻有事)
(隴蜀故狂狡乗間挂誤耳如聞乗輿南向賊必惶懼歸/死臣願前驅即日車駕南征恂從至潁川盜賊悉降下)
(拜郡中百姓遮道曰願/從陛下復借冦君一年)秋毫無私(張堪字君游吴漢伐/公孫述堪拜蜀郡太)
(守成都既㧞堪先入據其城撿閲庫藏収/其珍寳悉修列上言秋毫無私蜀人大悦)文武備足(更/始)
(大司馬朱鮪自洛南定河内問鄧禹曰諸將誰可守河/内者禹曰冦君文武備足有牧人御衆之才上乃拜恂)
(為河内太守/行大將軍事)文武兼才(盧桓字子幹嘉平中九江蠻反/四府舉桓文武兼才拜九江太)
(守/)麥穂兩岐(張堪為漁陽太守匈奴嘗以萬騎入漁陽/堪率數千騎奔擊大破之郡界以靜乃開)
(稲田千餘頃勸民耕種以致殷富百姓歌曰桑無附枝/麦穂兩岐張君為政樂不可支視事八年匈奴不敢犯)
(塞/)去職乗折轅車(樊顯對光武曰漁陽太守張堪昔在/蜀郡仁以恵下威能討姦前公孫述)
(破時珍寳山積捲握之物足富十世而堪去/職之日乗折轅車布被囊而已帝聞嘆息)五袴(廉范/字叔)
(度為蜀郡太守成都民豐邑宇廹側舊制禁民夜作以/防火災范乃毁削先令但嚴使儲水而已百姓為便乃)
(歌之曰亷叔度來何暮不禁火民/安作昔無襦今五袴作音則䕶反)隨車致雨(鄭𢎞為淮/隂太守政)
(不煩苛行春大旱隨車致雨白鹿方道夾轂而行𢎞怪/問主簿黄國曰為吉為凶國拜賀曰聞三公車轓畫作)
(鹿明府必/為宰相)懸魚(羊續為南陽太守府丞嘗獻生魚續受/懸於庭後又進之乃出前所懸魚以杜)
(其/意)為三河表(魏朗字少英為河内/太守政稱為三河表)還珠(孟嘗字伯周為/合浦太守郡不)
(産榖實而海出珠寶與交趾北境常通商販貨糴粮食/先是宰守並多貪穢縱人採珠求不知紀極珠遂漸徙)
(於交趾界於是行旅不至人物無資貧者饑死於道嘗/到官革易前弊求民利病曽未踰年去珠復還百姓皆)
(反其業商貨流/通稱為神明)受一錢(劉寵字祖榮為會稽太守山民/愿朴乃有白首不入市井者頗)
(為官吏所擾寵簡除煩苛禁察非法郡中大化徴為將/作大匠山隂縣有五六老叟龍眉皓髪自若邪山谷間)
(出人賫百錢以送寵寵勞曰父老何自苦對曰山野鄙/生未嘗識郡他守發吏求民間不絶或狗吠竟夕民不)
(得安自明府下車以來狗不夜吠民不見吏年老遭遇/聖明今聞當見棄去故自扶奉送寵曰吾政何能及公)
(言耶勤苦父老為/人選一大錢受之)夾河為太守(杜周為御史大夫初徴/為延史有一馬且不全)
(及任事三公而兩子夾河為太/守家貲累數巨萬治皆暴酷)毁陷阱息虎害(法雄為/南郡太)
(守先是多虎狼之暴前太守賞募張捕反為所/害者衆雄乃令毁陷阱虎害稍息人以獲安)拔薤置
水(龎参為漢陽太守郡人任棠有竒節隠居教授𠫭到/先候之棠不與言但以薤一大本水一盂置戶屏前)
(自抱孫児伏於戶下主簿白以為倨参思其微意良久/曰當是曉太守也水者欲吾清也㧞大本薤者欲吾擊)
(强宗也抱児當戶欲吾開門恤孤也於是歎/息而還参在職果能抑强助弱以恵政得民)京師䝉福
(潁川盜賊羣𧺫徴拜漁陽太守郭伋為潁川太守召辭/謁帝勞之曰賢能太守帝城不逺河潤九里冀京師并)
(䝉福也伋到郡招/懐山賊皆歸降)虎東渡江(宋均為九江太守郡多虎/暴常募設檻阱而尤多傷)
(害均到下記屬縣曰夫虎豹在山黿鼉在水中各有所/托今為民害咎在殘吏其務去姦貪進忠善可以去檻)
(穽其後相傳言虎相與東游渡江又山陽/楚沛多蝗其飛至九江郡界輙東西散去)蝗飛至界散
去(上/)絶滛祠(宋均為九江太守俊猷縣有唐后二山民/共祠之衆巫取百姓男女以為公嫗以男)
(為山公女為山嫗嵗改易既而不敢嫁娶前後太守莫/敢禁均乃下書曰自今以後為山娶者悉以巫家勿擾)
(良民於是遂絶/不復為山娶)降廣陵賊(廣陵賊張嬰等衆數萬人殺/刺史太守宼亂徐揚間積十)
(餘年朝廷不能討梁冀諷尚書以張綱為廣陵太守欲/因事中之綱乃单車之職既到乃將吏卒十餘人遥造)
(嬰壘以慰安之明日嬰將萬餘人與妻子面縛歸降綱廷/乃单車入嬰壘大㑹置酒為樂散遣部衆任從所之朝)
(論功當封梁冀遏絶乃止綱任郡一年卒百姓老㓜相/將詣府赴哀者不可勝數張嬰等五百餘人制服行䘮)
(至犍為負/土成墳)虎北渡河(劉昆為𢎞農太守先是崤渑驛道/多虎行旅不通昆為政三年仁化)
(大行虎皆負子渡河帝聞異之拜光禄勲詔曰/昆前任江陵反風滅火後守𢎞農虎北渡河)畏四知
(楊震為東萊太守道經昌邑故所舉荆州荗才王宻為也/昌邑夜懷十金以遺震震曰故人知君君不知故人何)
(曰夜無知者震曰天知地知我/知子知何謂無知宻愧而出)子孫蔬食步行(震為涿/州太守)
(性公亷不受私謁子孫常蔬食步行或勸震開産業震/不肯曰使後世稱為清白吏子孫以此遺之不亦厚乎)
掾吏衣皆去地三尺(前漢朱愽遷瑯琊太守齊俗舒緩/養名愽新視事在曹掾吏皆移病)
(卧愽奮髯抵几曰觀齊児欲以此為俗耶乃召見諸曹/吏書佐及縣大史選試其可用者出教置之皆斥罷諸)
(病吏郡中大驚又敕功曹官屬多褒衣大/裙不中節度自今掾吏衣皆令去地三尺)大馮君小馮
君(馮立字聖卿徙西河上郡太守在職公亷治行畧與野/王相似吏嘉美野王立相代為太守歌之曰大馮君小)
(馮君兄弟斷踵相因循聰明賢智惠利/民政如魯衛徳化鈞周公康叔猶二君)百姓遵教(韓延/夀徙)
(潁川太守潁川多豪强難治延夀教以禮譲令文學校/官諸生皮弁執爼豆為吏民行䘮娶禮百姓遵用其教)
邊最(後漢崔寔為五原太守五原土宜麻枲而俗不知/織紡民冬月無衣寔至斥賣儲峙作紡績之具以)
(教之民以免寒苦是月寇連入雲中朔方殺畧/吏民寔整厲士馬嚴烽侯乃不敢犯常為邊最)觧榻(陳/蕃)
(為豫章太守不接賔客惟徐/穉來特設一榻去則懸之)四登三事(劉寵自會稽太/守罷歸入居九)
(列四登/三事)入拜三公(第五倫桓虞鮑昱盧延/自郡守入皆拜三公)兩日謡(黄昌/為蜀)
(郡太守未到郡人謡/曰兩日出大兵戢)願復得耿君(耿純請治一郡盡力/自効上笑曰卿乃欲)
(以治民自効乃拜東郡太守後坐事免上過東郡數/千人呼號泣涕曰願復得耿君上復以為東郡太守)欲
以治民自効(上/)男女皆宗以為名(宗慶字叔平為長沙/太守民養子者男女)
(皆宗以/為名)名子為任(任延為九真太守九真不知父子之/性夫婦之道延乃移書屬縣各使男)
(子年二十五至三十女子十五至四十皆以齒相配其/貧無聘令長史以下各捐俸禄以賑濟助之同時相娶)
(者二千餘人其産子者始知種性咸曰/使我有是子者任君也多名子為任)妻夢帶奐印綬
登樓(張奐拜武威太守其妻懐孕夢𢃄奐印綬登樓而/歌問占者曰必將生子復臨兹邦命終此樓既而)
(猛為武威太守殺刺史邯郸商州兵圍之/急猛耻見禽乃坐樓自焼而死如占之言)老少攀車叩
馬(第五倫字伯異拜會稽太守後坐法徴老少攀車叩/馬號呼相隨日行數里不得前乃偽止停䕃乗小船)
(而/去)願留一年(侯霸字君房遷臨淮太守更始徴霸赴公/車吏人老㓜相擕號泣遮使君車當道願)
(留一/年)分俸頒贍貧者(黄香遷魏都太守時水旱多餓乃/分俸禄及所得賞賜頒贍貧者於)
(是豐富之家多出義榖/官廩賑貸荒年民獲全)出倉米為粥(薛真度豫州太守/景明初豫大饑真)
(度出倉米五千/石為粥救其饑)過家上冡(韓􁁓為南陽太守特聼􁁓/過家上冡鄉里以為榮)再
臨東郡人百其歡(耿純字伯山為東郡太守後以事去/職上征伐道遏東郡數千人涕泣乞)
(復借耿君上謂公卿曰純少事甲馬治/郡何以見思若再臨東郡人百其歡)詔扶輿詣闕(宋/均)
(為河内太守嘗寢病百姓耆老為禱請旦夕問𧺫居以/疾上書乞身詔除子條為太子舍人均自扶輿詣闕謝)
(㤙帝使黄門慰問因養疾司徒缺帝以均才任宰相召不/入視其疾令兩騶扶之均拜謝曰天罰有罪所苦寖篤)
(復望帷幄因流涕而辭帝/甚傷之召條扶侍均出)政事明察(欒巴字叔元遷桂/陽太守政事明察)
(視事七年以/病乞骸骨)吏民立生祠(王堂字敬伯拜巴庸太守/為治清静吏民為立生祠)匈
奴不敢向雲中(廉范為雲中太守會匈奴大入塞范自/率領士卒拒之敵衆盛而范軍不敵乃)
(令軍蓐食晨徃赴之斬首數百級敵自相/轔籍死者千餘人由此不敢復向雲中)百姓給足流
民皆還(曹褒為河内太守時旱自春至六月無雨穀貴/百姓頗流褒到省吏并職退貪暴屢得時雨其)
(秋大熟百姓給/足流民皆還)偉容貌能飲飯(彭寵字伯通父宏哀帝/時為漁陽太守偉容貌)
(能飲飯有/威於邊)馮萬石(馮勤魯祖父揚宣帝時為𢎞農太/守生八男皆歴郡號為萬石君焉)能
貫三百斤弓(祭彤為遼東太守有勇力能貫三/百斤弓敵毎犯塞常為士卒先鋒)道路不
敢拾遺(樊曄為天水太守其政嚴猛道路不敢拾遺行/旅以錢物遺大道旁曰以付樊君後還如故)
吏民老弱共守城(張璠漢記陳求為陵零太守到郡設/方畧期月賊消散而州兵朱葢等及)
(與桂陽賊胡蘭數萬人轉攻陵零陵零下濕編木為城/不可守備郡中惶恐掾吏白太守求曰太守分國符受)
(任一郡豈顧妻孥而阻國威乎復言/者斬乃悉城内吏民老弱者共守城)市無二價(宋登順/帝以登)
(明識禮樂使持節臨太學奏定典律轉拜侍中數上封/事抑退權臣由是出為潁川太守市無二價道不拾遺)
(病免卒/於家)去虎穽(張璠漢記朱輔為南郡太守郡常有虎/狼為暴前太守募人設檻穽人多死輔)
(到乃移書令去/之後乃不為害)出界買䜴(羊茂遷東郡太守到官悉出/舍物常食乾飯出界買豉鹽)
(而/已)出官舍物(羊續遷盧江太守以/清約為政出官舍物)皂葢朱轓(續漢志中/二千石皆)
(皂葢朱/兩轓)父子同拜(漢宣帝時薄滿為上黨太守長子萬/為北地都尉次子為定安太守滿與)
(萬俱知名並同時見徴二千石十三人俱引見萬却退/不敢與父併詔譴責謁者何為不齊左右曰此乃父子)
(也上太息曰乃父乃子並頒符赴郡先詔上黨太守滿/行山東其以滿為淮南相誨導東藩𢎞農股肱郡其)
(舊為太守父子/同拜上嘉之)妻子不之官舍(袁宏後漢記吳漢為鉅鹿/太守妻子不之入官舍)
所知遺紈扇(西京雜記朱買臣為㑹稽太守懐章綬至/舍亭而國人未知也所知錢穀見暴乃勞)
(之曰無罷乎遺以紈扇/買臣至郡以為上客)務開寛信(東觀漢記馬援為隴/西太守務開寛信恩)
(以待下任吏以職務摠大體而已賔客故人日滿其門/諸曹時白外事援輒曰此丞掾任何足相煩頗哀老子)
(使得遨遊若大姓侵小民/諸羌欲旅距此乃太守事)老弱相攜號哭(侯霸為臨淮/太守更始元)
(年遣使徴霸百姓老㓜相擕號哭遮使/車或當道而卧皆曰願侯君復留焉)為政不煩(魏志/華韶)
(為豫章太守為政/不煩吏民愛之)使二千石皆如賈逵吾何憂(賈逵為/𢎞農太)
(守太祖召見計事太悅謂左右曰/使天下二千石皆如賈逵吾何憂)父老自相責怨(杜畿/為河)
(東郡太守嘗辭訟有相告者畿親見為説大義遣令歸/諦思之若意有所不盡更來詣府鄉邑父老自相責怨)
(曰有君如此奈何不/從其教自是少詞訟)胡夷稱其徳恵(倉慈為燉煌太守/西域雜胡欲來貢)
(獻而諸豪旅多逆斷絶既與貿遷欺詐侮易多不得分/明胡常怨望慈皆勞之使民䕶送道路由是胡夷翕然)
(稱其/徳恵)鄭陂(鄭渾遷平原郡太守郡界下濕患水潦百姓人/饑乏渾與蕭相二縣畧興陂遏水開稻田郡)
(皆謂不便渾曰地勢淹下宜灌溉終有魚稲經久之利/此豐民之本也遂躬率吏民與立功未一冬而成比年)
(大收頃田嵗増租入倍常氏/頼其利刻石訟之曰鄭陂)所在有威聲(蘓則𧺫家為/酒泉太守所)
(在有/威聲)治邊之稱次田豫(牽招為雁門太守教民戰/陳治邊之稱次於田豫)除始
皇像(王朗為會稽太守舊祀秦始皇刻木為像與夏禹/同廟朗到官以為無徳之君不應把於是除之)
子復掾父郡(劉靖馥之子黄初中遷廬江太守詔曰卿/父昔為彼州今卿復掾此郡可謂克能負)
(荷/也)能克負荷(上/)梁棟之臣有蔬食(桓階為越郡太守時/俸盡食醬􁀙上聞之)
(數歎曰卿家醬頗有否因詔曰大魏富有四/海梁棟之臣有蔬食非吾所以禮之意也)風俗遂改
(張奐為武威太守其俗多妖忌凡二月五月産子及與/父母同月生者悉殺之奐示以義方嚴加賞罰風俗遂)
(改百姓生/為立祠焉)為政舉大綱下不忍欺(楊阜為武都太守徙/郡小槐里百姓襁負)
(而隨之為政舉其/大綱下不忍欺)請留以千數(蜀志孫皓以陶璜為交/州太守武昌都督以合)
(浦太守修元代之交土之人/請留璜者以千數於是復還)恵愛在人(賈萌為豫章太/守恵愛在人及)
(卒人為/立祠)移書四郡(吴志諸葛恪領丹陽太守拜罩令恪/備威儀作鼓吹導引歸家恪到府乃)
(移書四郡屬城長令各保其疆界/明立部伍於是山民漸出降首)兵士取民笠覆鎧斬
之(吕蒙為漢昌太守襲入南郡盡得關羽將士家屬撫慰/之約令軍中不得干歴人家麾下士有取民家一笠覆)
(官鎧鎧雖官物䝉猶以為犯/軍令不可廢法遂垂涕斬之)二十餘年疆埸無事(士燮/為交)
(趾太守中國士人徃依避難者百數陳國袁徽與尚書/令荀彧書曰交趾士府君既學問優慱又逹於從政處)
(大亂之中保全一部二十餘年疆埸無事民不失/業覊旅之徒皆蒙其慶雖竇融保河西曷以加之)生擒
彭綺(周魴黄武中鄱陽彭綺作亂敗沒屬城乃以魴為/鄱陽太守與胡綜等戮力致討遂生擒綺送詣武)
(昌/)瑚璉之器作守南越(評曰陸續之於楊𤣥是仲尼之/左丘明老耼之嚴周矣瑚璉之)
(器作守南越不/亦賊夫人歟)操行清純有古人之風(鍾離牧字子幹/遷南海太守會)
(稽典録曰始興太守羊衜與太常滕𦙍書曰鍾離子幹/吾昔知之不熟見其在南海恩威部伍智勇分明加以)
(操行清純有/古人之風)餞席授扇(晋袁宏字彦伯謝安賞其辭對/辨速宏自吏部郎出為東陽郡)
(乃祖道於冶亭羣賢皆集安欲以迫卒試之臨别顧就/左右取一扇以授之曰聊以贈行宏應聲曰輒當奉掦)
(仁風慰彼黎庶/合坐歎其簡要)去思(謝安為吴興太守在官無/當時譽去後為人所思)在官無
當時譽(上/)無幹局之譽(鄭冲為陳留太守以儒雅/為徳蒞職無幹局之譽)飲吴
水(鄧牧為吴郡太守載米之郡俸禄無所受惟飲吴水/而已去郡有百姓數千人挽船不得進牧乃少停夜)
(中發去吴人歌之曰紞如打五皷雞/鳴天欲曙鄧侯挽不來謝令推不去)鄧侯挽不來(上/)去
州郡武備(平吴之後帝詔罷軍役示海内大安州郡悉/去兵大郡置武吏百人小郡五十人山濤以)
(為不宜去州郡武備帝不用永寕之後屢有變難㓂/賊大𧺫郡國無備不能制天下遂大亂如山濤言焉)舉
不以親(劉𢎞為鎮南將軍都督荆州諸軍事時京都守/宰多缺𢎞表其門將初有平張昌之功補襄陽)
(太守朝廷以初雖有功業襄陽名郡名器宜慎不可授/初乃以前東平太守夏侯陟為襄陽太守𢎞之婿也𢎞)
(下教曰夫統天下者宜與天下同心化一國者宜以一/國為任若必以姻親然後可用則荆州十郡安得十婿)
(然後為牧哉乃上表陟姻親舊制不得/相監彼初之勲業宜見酧報詔聼之)讓皷葢(王導遷/丹陽太)
(守加輔國將軍上牋曰昔魏武逹政之主也荀文若功/臣之最也封不過亭侯倉舒愛子之寵贈不過别部司)
(馬以此格萬物得不局跡乎今者臨郡不問賢愚豪賤/皆加重號輒有皷葢有不得者或為耻辱天官混雜朝)
(望頺毁今臣導始任不能崇峻山海而開創亂源謹/送皷葢加崇之物請從導始庶令雅俗區别帝從之)宰
郡(范寗為豫章太守大設庠序改革舊制不拘常憲逺/近至者千餘人資給衆費一出私禄并取一郡四姓)
(子弟皆充學生課讀五經又𧺫學䑓功用彌廣江州太/守王凝之上言曰寗私立下舍七所又置家廟十五縣)
(皆使左宗廟右社稷凖之太廟皆資人力寗若以古制/宜崇自當列上而敢専輙詔曰若寗果如凝之所表豈)
(可復宰郡乎/以此扺罪)父為九州牧兒為五湖長(桓𤣥為義興太/守鬱鬱不得志)
(嘗登髙望震澤歎曰父為九/州牧兒為五湖長棄官歸國)使人神思清發(劉世智以/儒行稱歴)
(吏部出為潁川太守平原管輅嘗謂人曰吾與劉潁川/兄弟談使人神思清發昏不假寐自此之外殆白日欲)
(寢/矣)卧治南陽(劉善明太祖踐祚以善明勲臣欲與之禄/召謂曰南陽近畿國之形勝自非親賢不)
(使居之卿為/我卧治也)臧彪(梁書臧厥為晉安太守郡居山海常/結聚逋逃前二千石雖計捕而盜賊)
(不止厥下車宣化諸㓙黨皆襁負而出自是居民復業/商旅流通然政嚴酷少恩吏民小事加杖罰百姓謂之)
(臧/彪)不好發摘細事(後魏書韋察除潁川太守不好發摘/細事常謂何用小察以傷大道吏感)
(之/)秋毫無私(羊敦字元禮為廣州太守甚有能名姦吏/跼蹐秋毫無犯屬嵗饑家餽米至使人尋)
(陂澤採藕而食之遇有病苦觧衣貸/米朝廷以其清白賜穀千斛絹百疋)决訟牛(張長年為/汝南太守)
(郡民劉崇之兄弟分析家貧惟有一牛爭不决訟於郡/長年曰汝曹當有一牛爭之不竟有二牛各應得一豈)
(有訟理即以家牛一頭賜之於是/郡境之中各相誡約咸敦敬讓)不以私潤負公心(北/齊)
(書赫連子説除林慮太守文襄徃晉陽由郡境問所不/便説云臨水武安去郡遥逺山嶺堅叠若東屬魏則地)
(平路近文襄笑曰卿徒知便人不覺損幹說答曰所言/者人所疾苦不敢以私潤負公心文襄善之乃勅依事)
(施行自是人情/近便行路稱之)改鞭用熟皮(翟伯亷為齊地太守恩信/大行改鞭用熟皮為之以)
(示耻/耳)大赦無一囚(宋世良拜清河太守天寳初大/赦郡無一囚率郡吏拜赦而已)清徹
底(宋世良為清河太守及代至傾城祖道有老人泣而/前謝曰老人年九十記三十五政府君非為善政清)
(亦徹底今失賢者/人何以濟乃止)血刄(三輔故事要敬為隴西太守過/洛陽乃上言曰臣䇿能不血刄)
(坐羈匈奴/頭致階下)能書不得之官(三輔决録韋誕字仲將除武/都太守以能書不得之官洛)
(陽節等三都雲觀始就命誕題賜以筆墨誕因奏曰夫/欲善其事必先利其器用得張仙之筆佐伯紙及臣墨)
(又得臣手然後可/逞徑丈之勢也)以能草自矜(趙襲字光嗣為燉煌太/守先是杜䖍崔子玉以)
(能書稱於世襲與羅暉亦以能草頗自矜誇故張伯英餘/與襲同郡太僕朱賜書曰上比崔杜不足下方羅趙有)
衰絰送喪者千餘人(十六國春秋前梁錄晉昌太守隂/繇卒郡人思其政化衰絰送葬至)
(武威者/千餘人)百姓號慕(華陽國志張翕為隂平郡守布衣蔬/食儉以化民乘馬二匹之官一死一)
(病翕曰吾將步還矣夷漢甚安其惠愛年九十卒百姓/號慕送䘮塟者千人天子嗟歎賜錢十萬立祠堂後太)
(守多所煩擾夷人叛亂翕子端方察孝/亷天子𧺫家拜越巂郡太守迎者如雲)迎者如雲(上/)民
歌(永建中大仙山吴資為巴郡太守民歌之曰習習晨/風動時雨潤乎苖郡俊恤時務我民以優饒及資去)
(官又歌曰望逺忽不見惆悵當/徘徊恩澤實難忘攸心故永懷)掃地以待(趙瑶字元珪/弟琰字穉珪)
(兄弟皆以令徳著聞瑶少有公望遷扶風太守後自蜀吾/郡入為司空還都琰謂之曰第五伯魚從蜀入為司空)
(今掃地以/待足下矣)胡威之清何以過此(世説周顗罷臨川郡還/都未及見工舟泊青溪)
(渚王丞相往看之時夏月暴雨卒至舫既狹小而又漏/殆無復可坐處王曰胡威之清何以過此即啟用為呉)
(興/郡)石下得剪刀(見刺/史門)髙枕安卧淮南清政(王充論衡淮/南鑄偽錢吏)
(不能禁汲黯為淮南太守不懐一/錢不刑一人髙枕安卧淮南清政)獮猴騎土牛(世說荆/州刺史)
(裴潛以南陽周泰為從事使詣司馬宣王宣王知之辟/泰泰九年居䘮留缺待之後至三十六日擢拜新城太)
(守尚書鍾毓嘲之曰君釋褐登宰府三十六日擁麾葢/守兵馬與郡乞兒乘小車亦何駛耶泰曰君貴公之子)
(故守吏職獮猴騎/土牛亦何遲也)生子名氷兒(李氷為蜀郡太守開成/都水以溉田萬頃江神)
(嵗取童女二人以為婦冰以其女與神為婚徑至祠勸神/杯酒神飲其酒氷厲聲責之因忽不見良久有二蒼牛)
(闘於岸旁有間氷還流汗謂官屬曰吾闘大極不勝當/即相助南向腰中正白者我綬也主簿刺殺北靣者江)
(神遂死人慕其氣决抗/壯健勇因生子名氷兒)治有兄風(裴康弟綽字季舒遷/褒城太守治有兄風)
(百姓/歸心)重臨益州有治効(楊洪字季休初監蜀郡太/守又後重臨㿽州有治効)重臨
交趾郡盜釋甲(夏方字天平為交趾太守日南冦/賊悉降重臨交趾郡盜望風釋甲)胡漢
各立祠(盛光字伯世轉河間東萊二郡徴拜/司農少卿及卒胡漢各立祠祭祀)外敵攝氣
(後漢祭服子次孫遷遼東太守/外敵攝氣及卒遼東為立祠)蜀郡吏民立祠(文翁為/蜀郡太)
(守好教化脩𧺫學宫由/是大化終吏民為立祠)臨淮立廟四時祭(侯覇字君房/轉臨淮太守)
(光武即位徴尚書令及/卒臨淮立祠四時祭焉)民為𧺫家廟(董仲為丹陽太守/及卒民為𧺫家立)
(廟/)蠻夷送蜀界(張嶷字伯叔為越嶲太守/徴還蠻夷戀慕送出蜀界)二郡立廟(宋/登)
(為相潁川太守及卒二郡/民各立廟汝隂縣配食社)民立碑銘(趙瑶字元珪為廣/漢太守及卒民立)
(碑/銘)故吏立碑(裴康弟綽遷襄陽太守百/姓歸心及卒故吏為立碑)蝗不入境(宋均/為九)
(江太守時山陽楚沛多蝗蟲其飛至/九江界者輒東西分㪚不入均境)蝗髙飛不集(王况/字伯)
(文為陳留太守以徳化民永平旱蝗/𧺫彌山遍兖豫至陳留界髙飛不集)人稱神政(竇輔為/河間太)
(守天下遍蝗獨不/入河間人稱神政)百姓愛如父母(聞人晉遷泰山太守/吏有過謬引以自責)
(百姓愛/如父母)襁負歸者千餘家(京茂為泰山太守寇難/即靜襁負歸者千餘家)匈奴
更不入塞(東觀漢記賈復字君文子琮字武孺建武初/為朔方太守匈奴常犯塞得生口問太守為)
(誰曰賈武孺曰寜賈將軍子耶曰是/是皆放遣還是後更不入塞)神惠(崔寔家傳寔除古原/太守郡處邊郵不知)
(耕桑之業於是寔勸種穀織羅/以賑貧窮民用獲濟號曰神惠)威能震敵(桓階别傳階/為趙郡太守)
(㑹郡寮送之上曰此邊未靖以卿威能震敵/徳懷逺人故以相煩是亦㓂恂河内之舉)生子以江
為名(江祚别傳祚為南安太守民/思其徳生子多以江為名)生子以孟為名(孟宗/别傳)
(宗為豫章太守人思其惠路有/行歌故時人之生子以孟為名)年未三十為萬石(摰氏/家傳)
(瞻景歴新野安豊西陽隨郡新蔡太守將發王敦謂曰/卿年未三十而為萬石早也答曰方將軍早比甘羅巳)
(晚/也)遺愛在人(梁元帝好徳傳姚賢父復/為交趾太守遺愛在人)運家米贍給吏
人(會稽後賢錄孔坦為吴興太守新荒之後繼以水災/道路相望坦到撫綏運家米贍給吏人又為粥於路)
(其所全濟/甚多乃止)富貴還故里(隋書樊子葢廬江人也為武威/太守朝於江都宫帝謂之曰富)
(貴不還故里真繡衣夜行耳勅廬江郡設三/千人會賜米麥使謁墳墓宴故老當時榮之)銅魚符(唐/書)
(髙祖為唐王停竹使符頒銀兎符/諸郡武徳元年改兎符為銅魚符)廣府清白者四人(盧/奐)
(為南海太守時南海郡利兼水陸瓌寳山積劉巨鱗彭/昇相繼為太守五府節度皆坐贜鉅萬而死乃授奐奐)
(任此遐方貪吏斂迹人用安之以為開元以來四十年/廣府節度清白者四人謂宋璟裴伷李朝隱及奐也)
中使不干法(盧奐為南海太守中/使市舶亦不干法)朕不識顔真卿形狀
(顔真卿為平原太守安祿山逆節頗著真卿因霖雨為/脩城復隂料丁壯儲廩充實乃陽令文士治舟於池飲)
(酒賦詩或説於祿山祿山以其為書生不足虞也無㡬/祿山果反河朔盡䧟獨平原城守具足備乃使司馬㕘)
(軍率平馳奏之𤣥宗聞祿山變歎曰河北二十四郡豈/無一忠信乎得平原奏大喜歡顧左右曰朕不識顔真)
(卿形狀如何/所為得如此)所莅有聲(崔彦昭字思文數治郡/所治有聲動稱遺愛)來嚼鐡
(來瑱丁母憂以孝聞祿山反張垍復薦之為潁川太守/前後殺賊頗衆咸謂來嚼鐵以功加銀青光祿大夫)
每遷秩讓形於色(崔𤣥亮清慎介獨歴湖曹二郡/太守毎一遷秩謙讓輒形於色)鬰林
石(陸龜䝉傳陸氏住姑蘇其門旁巨石逺祖續常仕呉/為􁚞林太守罷歸無裝舟輕不可越海取石為重人)
(稱其亷號􁚞林/石世保其石云)攀卧遮圍不能去(五代晉郭延魯為復/州太守臨政忽驚歎)
(曰先人曾為沁牧九年不移我得不遵家法而使政有/紕繆乎由是正俸之外未嘗斂貨數事理政一郡頼焉)
(及秩滿百姓上章請留將離治境攀/卧遮圍而不能去朝廷聞而嘉之)攀船相送三百里(吴/録)
(鄧攸作吴興郡有惠政離郡之日人入/水攀其船哭泣相送三百里不忍别)民生男女以陶
為字(九國志吳陶雅典黔州二十餘/年民感其化生男女以陶為字)身長一丈(北齊書/慕容儼)
(父叱頭為嶺南/太守身長一丈)
　　知州(知府/知軍)
唐職官志(見州/牧門)
國朝上謂自古禦戎之策莫若將帥得其人今沿邊知
軍州自古謂之郡將宜各知邊鄙之利害萬一有事備
驅使令今後沿邊知州軍候替各具民間及邊事五件
奏聞亦足以觀其人之賢不肖
天聖七年六月樞密院有上封事者其畧曰太平之時必
有武備左傳云豫備不虞古之善政也古謂郡守為將
者以其武足以臨軍故為將者欲其知山川道路之險
易又欲其識士卒之勁弱至於户民之衆寡牙吏之能
否皆欲知之故本土之人守其城池保其鄉里晝戰夜
守耳目相熟與長戍正兵相須而其利百倍昔趙充國
漢之名將也常因西戎犯塞上問其備禦之計充國周
知四夷事猶曰臣願馳至金城圖方畧上之山川之形
勢士卒之强弱不可坐料之也今國家兵戈已息四鄙
無事臨襟帶之地固嘗擇人矣至如近邊内地州多是
儒臣審官院循資差遣三年替後别處交官肯以邊事
經心武畧為意乎今以武勇謀畧内殿崇班以上三二
十人令於河北河東關西及西川廣南不以逺近但路
居衝要處知州至得替日湏得具其本處民間利害或
邊事十件奏聞足可見其能否朝廷要人驅使詢之於
朝則曰某人曽在某處知某處事宜是以先試之以近
邊之任委之以臨邊之事宜令閤門今後差閤門祗候
以上充知州軍候回日知州令言事五件内三件民間
利害二件邊事或兵馬利便其知軍令言事三件内二
件民間利害一件邊事或兵馬利便仍替囬日湏先實
封奏訖方得朝見
治平二年自今知州軍選歴任無賍私罪者私罪杖以
下及公罪體量衝替除差遣候經四任親民無賍私罪
徒以下而嘗立戰功酬奬轉官者亦候經四任親民仍
臨時取㫖十一月御史知雜吕誨奏乞除擬知州於引
見日令上殿親有所問又使中書閲其可否然後授之
詔自今鄭兖曹蔡相邢同晉夀湖明宣河中等知州府
辭見許上殿
元祐令(見州/牧門)
春明退朝錄節度州為三品刺史州為五品唐内臣為
中尉惟贈大都督國初曹翰觀察使判潁州是以四品
臨五品也同品為知隔品為判自後輔臣宣徽使太子
太保僕射為判餘並為知
晝錦(國朝太祖親征并州已濟河召王祐謂曰上黨最/為要害之地汝為吾暫往控制之遂知潞州明年)
(又知大名府太祖謂曰此/卿之故鄉所謂晝錦者也)最為親民(太平興國九年選/祕書丞楊延慶等)
(十餘人分知諸州太宗謂宰相曰刺史之任最為親民/非其人則民受其弊昔後漢秦彭為潁川郡守教化大)
(行百姓懷惠乃有鳯凰麒麟嘉禾甘露之瑞可謂善政/也以一太守猶能致此况君天下者何為太平不可致)
(和氣不/可召也)方面擇人(咸平五年以工部郎中陳若拙為刑/部郎中知澤州翌日追還舊制書仍)
(舊秩知處州若拙遷京東轉運使被召自以為時舊臣/當顯用洎受命頗不自得上言澤州反類責降以親老)
(為辭上曰澤州大藩朕以方面擇人所任不在轉運使/下况輔相舊臣亦出典藩郡若拙懇訴不已故有是命)
牧守之任朝廷公器(六年秦國長公主為子六宅使世/隆求州刺史上曰牧守之任朝廷)
(公器/不許)水精燈籠(張中庸知洋州/民號水精燈籠)二州之民爭於界上(杜/衍)
(知乾州安撫使以其治狀之優攝治鳯翔二州之民爭/於界上乾之民曰天子以杜公撫我彼州之民何可得)
(之鳯翔民曰今為/我公矣汝何有焉)醉翁(歐陽脩為河北巡漕未㡬上思/之復召還後出守滁州自號醉)
(翁移鎮南/京潁州)一兵殺二千石之貴(嘉祐中夀州鼓角兵士/閻遂夜入知州祕書監)
(林洙衙殺洙上見奏驚曰二千石之貴一兵殺之足知/其不防閑耳亟令根治仍厚恤其家自通判以下皆降)
(削/官)為治簡要(何郯知漳州為治簡/要遷天章閣侍制)一郡有六太守(嘉祐/中光)
(祿少卿劉緯知洪州䑓官上言緯在郡不治僕𨽻用事/受賍而子弟挾私撓法一郡之事皆委於胥吏民間有)
(一郡有六太守/之語移知鄧州)賜飛白安民字(錢晦領忠州防禦使知/河中府仁宗問晦所傳)
(鉄劵朕欲見之晦并三朝御書以進仁宗皆親誌其末/還之又賜飛白安民字因戒曰朕以陕西兵方觧民困)
(乏久矣卿為朕往愛撫無縱/酒樂使人謂為貴戚子弟)再任有實效(治平元年以/司農少卿知)
(康州趙尚寛為光祿少卿再任仍賜錢二百貫初康曠/土甚多人屢以為言尚寛始備渠堰召民耕種嵗餘來)
(占者二千餘户本路提㸃刑獄及轉運司使副等論薦/遂令再任至是嵗滿復有是命比言事者屢以守令不)
(久任為患朝廷為立再任之法而罕有應詔/者獨尚寛脩舊𧺫廢興輯勸課有實效焉)邊事不可
遥度(三年免新差知延州陸説正衙令入見問本任當/何以施為奏曰邊事不可遥度候臣到審察有所)
(見當畫一條奏然未審陛下欲示威夷狄惟欲安靜而/已帝曰大抵邊郵宜以安靜為務此是王素言朝廷興)
(師皆欲疆埸無事惟將校使臣欲生事以要功卿謂何/如曰誠如素言陛下能委任將帥疆埸無事天下幸甚)
空使宅待夏鄭公(退朝錄夏鄭公為宣徽使忠武軍節/度使自河中節度徙判蔡州道經漢)
(昌李邯鄲為守乃徙居他所空/使宅以待夏鄭公為知禮也)賜御書印紙錄其課最
(何承矩淳化四年擢西上閤門使知滄州踰年/徙雄州賜御書印紙錄其課最又賜内府弓劍)
　　總郡佐
通典郡之佐吏秦漢有丞尉員外以佐守尉典武職後
漢諸郡各置諸曹掾史畧如公府曹無東西曹晉宋而
下雖官曹名品互有異同大抵畧如漢制北齊上郡太
守屬官合二百一十二人以下郡逓減之隋初以州郡
無復軍府則州府之職㕘為郡官故有長史司馬錄事
㕘軍功户兵法等七曹開皇三年詔郡官以曹為名者
並改為司又十二年詔州司從事為名者並改為㕘軍
又制刺史二佐毎嵗暮更入朝上考課煬帝置通守贊
持東西掾主簿司功倉户兵法士等書佐各因郡之大
小而為増减改行㕘軍為行書佐
國朝(見州/牧門)
右曹掾史(前漢書朱愽遷瑯琊太守齊部舒緩養名博/視事右曹掾史皆移病卧注云右曹上曹也)
褒衣大袑(愽在齊又敇功曹官屬多褒衣大袑/不中制度自今掾史衣皆去地三寸)去議曹
(博又不喜書生所至郡輒罷去/議曹曰豈可復置此謀曹耶)無袴(東觀漢記呉良字/大議以清白方正)
(稱為郡議曹掾門下掾王望言曰明府視視五年家給/人足今日嵗首請上夀良跪曰門下掾佞諂明府今良)
(尚無袴太守/曰此生言是)郡股肱(晉劉毅字仲雄郡王某薦毅於同/府曰毅方正亮直介然不羣言不)
(茍合行不茍容往日僑仕公郡股肱正色立朝舉綱引/目朱紫有分鄭衛不雜孝悌著於平陽為政效於三魏)
(未遇邦族/無所自呈)
　　郡丞
前漢百官志郡丞秦官也(應劭曰景帝置郡丞秩六百改/石黄綬銅印武帝元符六年)
(名長史為京兆尹置丞二人秩/六百石帝延平復改為長史)
晉職官志元帝太興二年罷諸郡丞成帝咸康七年復省
惟丹陽不省官視通直一梁冠皂衣銅印黄綬安帝六
年復置
通典宋文帝元嘉四年復置齊梁有之至隋開皇三年
改别駕治中為長史司馬至煬帝又罷長史司馬置贊
治一人後又改郡贊治為丞位在通守下今郡丞廢矣
其職分為别駕長史司馬自隋為郡府之官去從事史
唐百官志丹陽會稽吳郡吴興及萬户郡丞並六百石
上
論嚴延年之罪(前漢河南郡丞義上書言嚴/延年罪名十事事下御史丞)
(按騐坐怨望誹謗/政治不道棄市)重聽何傷(黄霸為潁川太/守長吏許丞老)
(病聾督郵欲逐之霸曰許丞亷吏雖老尚能拜/起送迎正頗重聽何傷且善助之無失賢者意)處議當
於法令(黄霸為人明察為丞處議當於法令性/頴敏又習文法守甚任之吏民受教焉)大丈夫
當雄飛(東觀漢記趙温字子京為京兆郡丞歎/曰大丈夫當雄飛安能雌伏遂棄官去)上䟽言
事出(華嶠後漢書桓譚上䟽言事出/為六安郡丞意忍忽不樂而卒)中二千石奏事皆
與其丞(漢名臣奏曰案簿中二千石奏今丞相事直據/案長史持心竭誠而事皆與其丞故丞不可得)
(盡事/公明)與臧洪同日而死(三國魏志陳容隨臧洪為東郡/丞城未敗容在紹坐見洪當死)
(起謂紹曰將軍舉大事欲為天下除暴而専先誅忠義/豈合天意臧洪發舉為郡將奈何殺之紹慙左右使人)
(牽出謂曰汝非臧洪儔空復爾為容顧曰夫仁義豈有/常蹈之則君子背之則小人今日寜與臧洪同日而死)
(不與將軍同日而生復見殺在紹坐/者竊相謂曰如何一日殺二烈士)能誦讀(汝南先賢/傳周防事)
(韋公年十六任郡小吏世祖巡狩/汝南召掾吏試防能誦讀拜郡丞)斷獄和顔色(鍾岏良/吏傅顔)
(雍為曲阿上虞令皆有重名孫權為㑹稽太守屯吳不/之郡以雍為丞行郡事每斷獄和顔色常云豈為私耶)
丞行郡事(上/)先開倉而後上狀(隋書張須陁為齊郡嵗/饑穀米踊貴須陁將開)
(倉賑給丞屬咸曰待詔勅不可擅與須陁曰今帝在逺/遣使往来必奄嵗序百姓有倒懸之急如待報至當委)
(溝壑矣吾若以此獲罪死無所恨乃/先開倉而後上狀帝知而不之責)吏人相視懾氣(王/文)
(同為恒山郡丞郡有大豪􁑥每持長吏長短前後守令/皆憚之文同下車聞其名召而數之因令左右刻木為)
(版為大橛埋之於庭出尺餘四角各埋小橛令其人踣/止於上縛四肢以棒毆其背應時消爛郡中大駭吏人)
(相視/懾氣)
　　别駕(已具州牧門軍州/通守  通判)
通典别駕自郡府之官唐永徽三年改為長史前上元
元年復置别駕多以皇族為之神龍中廢開元中復置
始通用庶姓天寳六年以𤣥宗由潞州别駕入定内難
遂登大位乃廢别駕至徳中復置諸府各一人而大都
督不置通判其事以貳都督刺史之職
犯顔争太守(後漢王允傳郡民有路佛者少無名行而/太守王允召以補吏犯顔固争允怒欲收)
(而殺之刺史鄧球間馳傳辟/為别駕從事球由是知名)
　　通判軍州(見州/牧門)
國朝御史丞孫抃言狀見近日大臣出移藩多是指名
奏辟通判緣通判古監郡之職一州利害全藉議論與
近下寮屬不同今乃以節相之貴兼私恩之原事有不
當能毅然必爭者有㡬人有爭之豈無顧望牽制於其
間由是觀之則見受辟之士規規俛從者十有七八中
賢之人豈無過失生靈重困可不念哉迄今後大臣出
移藩鎮不得奏辟通判如見任者官的是别無才幹即
具事由乞朝廷選差貴戚等規制並由公路上曰州郡
設通判本與知州同判一郡之事知州有不法者得舉
奏之今既辟除自是恩地事有不可必不執守卿言極
是自今兩府出鎮只得奏辟簽判職官一員
元祐令上州通判正七品中下州通判從七品
　　長史
通典秦置郡丞其郡當邊戍者丞為長史掌兵馬漢因
而不改(古今注曰守相病丞長史行事/其邊郡太守丞為長史領丞職)其後長史為軍
府官至隋為郡官大唐初無永徽二年改别駕為之其
後二職並置府州各一人五府長史理府事餘府州通
判而已
　　司馬
隋百官志(見州/牧門)
唐職官志(見州/牧門)
御製詩以送行(唐賀知章因病上䟽請為道士求還鄉/里詔許御製詩以送行其子曾為會稽)
(郡司馬/侍養)
　　録事㕘軍
國朝(見州/牧門)
通典晉置本為公府官非州郡職也掌總錄衆曹文簿
舉彈善惡後代刺史有軍而開府者並置之自後漢有
郡主簿官職與州主簿同隋初以錄事㕘軍為郡官則
并州郡主簿之職矣煬帝又置主簿唐武徳元年復為
錄事㕘軍開元初改京尹屬官曰司錄㕘軍掌府事勾
稽首署抄目糾彈部内非違監印給紙筆之事(乾元元/年加進)
(一品仍陞其資元年建寅月又制凡/縣令判司與錄事異禮尊其任也)
五代後唐應順元年中下州錄事㕘軍事三考者注劇
縣以長定格滯壅故也
元祐令上中下州錄事㕘軍從八品
有人倫之鑒(唐盧齊卿為雍州録事㕘軍時則天令雍/州長史薛季昶擇僚史堪為御史者昶問)
(齊卿薦長安尉盧懷慎李休光萬年尉李乂崔湜咸陽/丞倪若氷盩厔尉田宗璧新豐尉崔日用後皆至大官)
(時人謂齊卿/有人倫之鑒)政稱第一(顔杲卿為魏州錄事㕘/軍振舉綱目政稱第一)止長史
觀自焚僧(郎餘令轉幽州錄事㕘軍時有客僧聚薪自/焚長史□照率官屬欲往觀之餘令曰好生)
(惡死人之情也彼逺蔑教義不近人情明公佐守重藩/湏察其奸詐勿得輕舉觀此妖妄乃從其言按問果得)
(詐/狀)言辭忤物稱為輕薄(鄭世英武徳中為揚州錄事㕘/軍素以言辭忤物稱為輕薄)
有士林譽以無罪受戮(杜亷拜豪州刺史屬徳宗厭兵/革姑息戎政亷性浮險恣兇威)
(錄事㕘軍韋賞團練判官陸楚皆以守職論事忤亷亷/宻誣奏二人扇動軍中忽有制使至亷率官吏迎於驛)
(中前呼韋賞陸楚出宣制杖殺之二人名/家有士林譽一朝以無罪戮天下寃之)
　　司功㕘軍(功曹/)
通典兩漢有功曹史主選署功勞􁍞代皆同北齊諸州
有功曹㕘軍隋因之及罷郡置州以曹為名者改曰司
煬帝罷州置郡改曰司功書佐唐改曰司功㕘軍開元
初京尹屬官及都督府並曰功曹㕘軍而列郡則曰司
功㕘軍令掌管園廟祭祀禮樂學校選舉表䟽醫筮考
課䘮塟之事
唐職官志(見州/牧門)
韋昭辨釋名曹羣也功曹吏所羣聚户曹民所羣聚其
他皆然
主吏(前漢蕭何為主/吏注功曹也)遣出就職(朱博為瑯琊郡見功曹/閉闔自責與筆札使自)
(記受取一錢以上無得有所匿欺謾半言斷頭矣功曹/惶怖具自䟽奸賍大小不敢隱慱知其對皆實乃命就)
(席受敕自改而已投刀/使削所記遣出就職)勅功曹佐太守為治(王尊為安/定太守到)
(官出教敕功曹各自砥勵助太守為/治其不中用趨自避退毋久妨賢)後必成善士(後漢/呉扶)
(為功曹與同郡周嘉相見下車執手士大夫曰何與二/十少年為徒扶答曰後必成善士嘉後仕至零陵太守)
擢舉善人(雷義為郡功曹能擢/舉善人不伐其功也)才能絶倫奉使専對(班/固)
(奏記東平王蒼曰𢎞農功曹史殷肅博/學洽聞才能絶倫誦詩三百奉使専對)南陽宗資主畫
諾(漢汝南太守宗資以事委功曹范滂時人/謡曰汝南太守范孟慱南陽宗資主畫諾)不應州命
(李恂太守李鴻請署功曹未及到而州辟為從事會鴻/卒恂不應州命而送鴻䘮還郷里既□留𧺫冢墳持䘮)
(二/年)寜受笞死范滂不可違(後漢范滂為汝南太守宗資/請署功曹滂外甥西平李頌)
(公族子孫為鄉曲所棄中常侍唐衡以頌請資資用為/吏滂以非其人寢而不召資遷怒捶書佐朱零零曰范)
(滂清裁猶以利刄齒腐朽/今日寕受笞死滂不可違)拔佩刀截馬鞍(周章初仕郡/為功曹時大)
(將軍竇憲封冠軍侯就國章從太守行春冠軍到太守/乃欲謁之章進諌不聼遂升車章前拔佩刀截馬鞍乃)
(止及憲被罪公卿多以交關/得罪太守幸免以此重章)不知何獨識我(鍾皓字季/明同郡陳)
(寔年不及皓皓引為友皓為郡功曹辟司徒府臨辭太/守問誰可代卿者皓曰明府必欲得其人西門亭長陳)
(寔可寔聞之曰鍾君似/不察人不知何獨識我)設榻(徐穉時陳蕃為太守以禮/請功曹蕃在郡不接賔客)
(惟穉來時特設/一榻去則懸之)薦逹郡中異行(李夀聰明知逹太守黄/瓊髙其名徳召署功曹)
(每見進常薦達/郡中有異行者)家貧食糒(袁珍為郡功曹/家貧常食糒)坐嘯(袁崧後/漢書岑)
(晊字公孝為太守成瑨請為功曹時謡/曰南陽太守岑公孝𢎞農成瑨但坐嘯)耿况器重寇恂
(東觀漢記寇恂仕郡功/曹太守耿况甚重器之)不發私書(樊準仕郡功曹/介正不發私書)我有
賢功曹(趙勤太守桓虞召為功曹委以郡事客過虞欲/託一士令為吏虞曰我有賢功曹趙勤當與議)
(之或於内聼虞乃問勤勤對/恐未合衆客乃止勿復道)當車拔佩刀(鮑永為郡功/曹時有稱侍)
(中止傳舍者本守趙興欲出謁永以不宜出不聼興遂/駕往永乃拔佩刀截馬當車興因還數日下捕之果矯)
(稱使者由/是知名)甚有威嚴(韓稜仕郡為功曹吏稍遷功/曹性正直為吏甚有威嚴)稽古
(郭州仕郡為功曹薦胡况程魯欲自代太守杜詩/曰古者卿士讓位今功曹稽古合經可為後法)耻以
言受進(吴良初為郡吏嵗旦與掾吏入賀門下吏王望/舉觴上夀諂稱太守功徳良於下席勃然進曰)
(佞邪之人欺諂無狀願勿受觴太守斂而止/讌罷轉良為功曹良恥以言受進終不肯謁)以髙能稱
(馮勤為太守銑期/為功曹以髙能稱)言切(汝南太守歐陽歙召郅暉為功/曹汝南舊俗十月郡會百里内)
(縣皆賫牛酒讌飲禮畢歙曰西部督郵孫延資天資忠/貞不嚴而治宜顯之於朝暉於下坐愀然前曰案延資)
(性貪邪外方内圓朋黨搆奸㒺上害民明府以惡為股/肱以直為曲此既無紀又復無丞暉不敢奉觴歙慚不)
(知所言門下掾鄭敬進曰君明臣直功曹言切/明府徳也可無受觴歙意少解曰歙之罪也)恨不能
用虞延之諌(虞延去官還鄉里太守富宗聞延名召署/功曹宗性奢侈多不中節延諫宗不說延)
(即辭退居有頃宗果以侈縱被誅及臨當/伏刑擥涕而歎曰恨不用功曹虞延之諫)無實行未嘗
加禮(永平初新野功曹鄧衍以外戚小侯每頒朝會而/容姿趨歩有出於衆上目之顧左右曰朕之容貌)
(豈若此人特賜輿馬衣服虞延以衍無實行未嘗加禮/上既異之乃詔令自稱南陽功曹詣闕衍在職不服父)
(䘮帝聞之乃歎曰知人則哲惟/帝難之信哉斯言衍聞而慚退)憲章朝右簡㧞才識(張/璠)
(漢記庶為汝南太守教曰古人勞於求賢佚於任使故/能化清於上事輯於下其憲章朝右簡㧞才識委功曹)
(陳蕃匡改理務拾遺補闕任主/簿應副庶循名責實察言觀效)陳寵任王渙(陳寵為廣/漢太守風)
(聲大行入為大司也/農以任功曹王渙)才畧智數(臧洪廣陵太守張超請為/功曹與至陳留見兄邈邈)
(語超曰聞弟政教威恩不由已出動任臧洪洪何如人/超曰洪才畧智數優超海内竒士也邈即與語大異之)
海内竒士(上/)清凈舉動必以禮(袁渙字耀卿父滂為漢/司徒當時諸公子多越)
(法度而渙清净舉動/必以禮郡命為功曹)以郡吏交二千石(陳矯太守陳登/請為功曹使矯)
(詣許謂曰許下論議待吾不足足下相為觀察還以見/誨矯還曰聞逺近之論頗言明府驕而自矜使過泰山)
(泰山太守東郡薛悌異之結為親友戯矯曰以/郡吏交二千石鄰國君從陪臣逰不亦可乎)年少有
大意(杜畿年二十為郡功曹鄭縣内繫囚數百畿親臨/獄裁其輕重盡决遣之郡内竒其年少而有大意)
此家䟽誕不中功曹(京兆尹張時與杜畿有舊署為功/曹常言此家疏誕不中功曹畿竊)
(云不中功曹/中河東太守)待以朋友之禮(吴志虞翻字仲翔太守王/朗命為功曹孫䇿征會稽)
(復命為功曹待以朋友之禮江表傳曰䇿語翻/云今日之事與卿其之勿言䇿作郡吏相待)廊廟才
(呉錄孫劭北海人為孔融功曹/融曰廊廟才也後為吴丞相)宜作功曹(吴錄聶交少/為縣吏虞翻)
(從交州縣令使友送之翻與語而竒焉為書與豫章太/守謝裴令以為功曹郡時見有功曹裴見之問曰縣吏)
(聶交可堪何職對曰此人閒縣小吏猶可/堪曹佐裴曰宜作功曹君其辟之乃用焉)年四十(晉書/山濤)
(年四十為郡功/曹後為司徒)沙汰郡吏百餘人(王𨼆晉書劉毅僑居/陽平太守杜恕逼為)
(功曹吏月餘沙汰郡吏百餘人三/魏僉曰但聞劉功曹不聞杜府君)府君飾車而迎(晉庾/衮元)
(康末潁川太守以功曹命之衮服造役之衣杖鍤荷斧/不俟駕而行曰請受下夫之役府君飾車而迎衮逡廵)
(辭焉形雖益恭而神有不可動之色府君知其不屈/乃歎曰非常士也吾何以降之乃厚為禮而遣焉)正
色諫郡將(任旭字次龍立操清脩不染流俗郡將秀請/為功曹秀居官貪穢每不奉法旭正色苦諌)
(秀既不納旭乃謝去閉門講習養志而已久之秀坐事/被收旭狠狽營救自扶送秀乃慨然歎曰任功曹直人)
(也吾違其讜言以/至於此復何言哉)門寒三拜不就(烏程呉逵經饑父母/兄嫂及其他死者十)
(有三人存者唯逵夫妻而已家無四壁晝則傭績夜還/燒磚伐木夫妻勤苦期年成七墓十三棺太守張崇義)
(其志行加羔㕍之禮補功/曹吏逵以門寒三拜不就)鳩飛入懷探得銅鈎(張氏世/為功曹)
(晨𧺫當朝有鳩從承塵上飛下詣前欲取飛上承塵如/此三天逐明功曹朝還正坐曰鳩何為來乎云為我禍)
(耶當往承塵上為福耶入我懷乃披襟當之鳩飛入懐/探得銅鈎因此帶之官至數郡子孫傳之或至九卿三)
(輔故事云何氏䇿張氏鈎張氏肥貴瘦賤故二族以/鈎䇿占吉凶以肥瘦徵貴賤今並失鈎策兩世㣲矣)十
日一炊(京兆舊事孫晨家貧/為郡功曹十日一炊)在公盡規(會稽典錄孫策/功曹魏滕以忤)
(意將殺之呉夫人乃倚大井而語䇿曰汝新造江南其/事未集方當優賢士棄過立功魏功曹在公盡規今日)
(殺之則人明日殺汝吾不忍見禍之及/此當先投此井中耳策大驚逐釋滕)有凌雲之志(魏/朗)
(字少英從郡守行春寢於闔内感時志激中夜長歎府/君朝問昨歎息誰主簿曰書佐魏朗也府君由是知朗)
(有凌雲之志/轉功曹書佐)謁府君當跪待(魏徵仕郡為功曹吏府君/貴其名重徵每拜謁常跪)
(而待/之)十命不詣(華陽國志李業字巨遊少執志清正太/守劉盛慕其名請為功曹十命不詣)
家貧歩行(朱倉下邳人少受學於蜀郡張寜食豆屑飲/水同業矜其貧資給米肉不受家貧常歩行)
郡將與衣袴不受(豫章列士傳華茂為功曹被不覆軀/衣不周身郡將與布被衣袴不受)
㧞賢舉善(祖逖仕為功/曹㧞賢舉善)奉上篤義率下恭寛(許慎為功曹/奉上以篤)
(義率下/以恭寛)任以大事(荆州先賢傳周瑜領南郡以龎士元/為州里所信辟為功曹任以大事瑜)
(垂拱/而已)威儀嚴肅(鍾離意别傳太守竇翔召意功曹乃為/立條式威儀嚴肅後日竇君與意相見)
(曰功曹湏立嚴科吏/無大小莫不畏威)風化肅穆(陸績㑹稽太守王朗命/續為功曹風化肅穆郡)
(内大/治)
　　司倉㕘軍(倉曹/)
通典兩漢有倉曹吏主倉庫北齊以下並同功曹
唐職官志(並見州/牧門)
按倉庫簿領(後漢戴就字景成仕郡為倉曹掾刺史劾/其罪太守遣部從事按倉庫簿領收就於)
(獄五毒慘至就慷慨直辭色不/變容太守竒其壯節委以郡事)賣衣糴米以賑之(三國/典畧)
(張軌為倉曹㕘軍或有請貸官粟者軌曰以私害公非/吾宿志濟人之難詎得相違乃以所服之衣糴粟以賑)
(其/乏)
　　司户㕘軍(户曹/)
通典漢魏以下有户曹掾主民户北齊以下並同功曹
韋昭辨釋名(見司/功門)
五代職官志梁開平二年省諸道州府六曹掾屬只留
户曹一員通判六曹
國朝(見州/牧門)
元祐令上州司户㕘軍從八品中下州從九品
霹靂手(唐裴琰之永徽中為同州司户㕘軍時年少刺/史李義崇甚輕之先是州中有積年舊案數百)
(道崇義促琰之判之琰之命書吏數人連紙筆湏臾判/斷並畢崇義大驚謝之曰公何忍藏鋒以成鄙夫之過)
(由是大知名/謂之霹靂手)素有仁政(裴守真父齊隋大業中為淮安/郡司户屬郡人楊琳田瓚據郡)
(作亂盡殺官吏以素有仁政相戒不/許驚害仍令人䕶送齊及妻子還鄉)判終無揺動(李元/綋遷)
(雍州司户時太平公主與僧爭碾磑公主方承㤙用事/百司皆希其㫖元綋遂判還僧寺竇懷貞為雍州長史)
(大懼太平勢促令元綋取判元綋大/署判後曰南山可移此判終無揺動)作歡喜詩(杜審言/坐事貶)
(授吉州司户又與同僚不恊司馬周季重與員外司户/郭若納共搆審言罪狀繫獄將因事殺之既而季重等)
(府中酬燕審言子并年十二懷刃以擊之季重中傷而/死并以為左右所殺季重臨死曰吾不知杜審言有孝)
(子郭若紬誤我至死審言因此免官後則天召見審言/將加擢用問曰卿歡喜否審言蹈舞謝㤙因作歡喜詩)
(甚見/喜賞)河東三絶(徐彦伯轉蒲州司兵時司户韋嵩善判/司士李亘工於翰札而彦伯以文詞推)
(美時人謂之/河東三絶)措大官(九國志蜀王宗銖責授雍州司户/㕘軍問吏曰㕘軍何官衣何服吏)
(曰下州判司縧衫槐笏而已宗銖大笑/絶倒曰頭便斬去吾何能作措大官耶)罵賊被殺(國朝/儂賊)
(叛時邕州司户宗旦屢白於知郡陳洪言智髙必叛洪/以為狂而不信及城陷宗旦嫚罵賊被殺而朝廷不封)
(贈布衣鞏尚節義之士乃以/書上本路轉運使辨其事)要而不清(見侍卿/史門)
　　司兵㕘軍
通典漢司𨽻屬官有兵曹從事史葢有軍事則置之以
主兵事至北齊以後並同功曹
獻三大禮賦(唐杜甫天寶末獻三大禮賦𤣥宗/竒之召試文章授京兆兵曹㕘軍)入蕃省
父(劉審禮子易從歴司兵㕘軍審禮之没吐蕃許易從/入蕃省之及審禮卒易從號哭晝夜不止毁膚過禮)
(吐蕃哀其志行還其父屍易從扶䕶/歸彭城朝野嗟賞後歴彭城長史)河東三絶(見司户/㕘軍事)
(門/)
　　司法㕘軍(法曹/决曹)
通典兩漢有决曹賊曹掾主刑法歴代皆有或謂之賊
曹或為法曹或為墨曹隋以後與功曹同
唐職官志
國朝(見州/牧門)
元祐令上州司法㕘軍從八品中下州從九品
郡内比東海于公(後漢郭𢎞為潁川郡决曹掾治獄四/十年用法平正郡内比之東海于公)
請代鄭崇質充使(唐狄仁傑為并州都督府法曹鄭謂/崇質母老且病當充使絶域仁傑)
(曰太夫人有危病而公遂使豈可貽親萬里之憂乃遣/長史藺仁基詣代崇質行時仁基與司馬李孝亷不平)
(因相謂曰吾等可少/媿矣由是相待如初)口對疑獄(杜佑嘗謁潤州刺史韋/元甫元甫未知之他日)
(元甫有疑獄不能决佑時在旁元甫訊/於佑口對其要元甫竒之奏為司法)犯司法杖者衆
斥罰之(徐有功累轉蒲州司法為政寛仁不行杖罰吏/人感其恩信逓相約曰若犯司法徐㕘軍杖者)
(必斥罰之由是人爭用/命終於代蒲不戮一人)未為人所知(裴遵度志氣深厚/性機警以門䕃累)
(授潞府司法時年已老未為人所知授大理/寺丞剖判州獄理行始著遷司門員外郎)斷獄平恕
(韋仁夀大業中為蜀郡司法書佐斷獄平/恕其有得罪者曰韋君所斷罪死無恨)孝意請先受
死(隋陳孝意為魯郡司法書佐太守蘓威欲/殺一囚因諌不許孝意請先受死乃止)
　　司士㕘軍(士曺/)
通典兩漢無聞北齊以後與功曹同大唐掌管河津營
造橋梁廨宇之事
元祐令諸州司士㕘軍從九品司士為散官
河中三絶(見司/户門)
　　司理㕘軍
國朝别置以専鞫獄事劇者置二人太平興國九年以
諸道多闕司理㕘軍詔曰司理㕘軍専於推鞫研覈情
實尤在得人如聞諸道多闕此官葢吏部拘以資序難
為注擬自今應有闕處宜令本州於見任前任簿尉判
司内選擇明敏有官業者充秩滿當與升資其罷軟不
任職者便可選官代雍熈二年詔曰王者任人各有攸
處茍適其用則無曠官近以新及第人為司理㕘軍恐
其初到官尚未通刑法令州郡長史觀其不勝任者於
判司簿尉中兩易之三年詔司理司法不得預帑藏之
事五年不得兼蒞他職大中祥符五年陜西轉運使度
支郎中薛顔言諸州司理㕘軍朝廷謂其刑獄重難與
免選限或任非其人多致枉濫請自今誤入人徒以上
罪者令批厯依例守選冀有所懲九年令諸司理㕘軍
自今獄有重囚與免衙㕘天聖七年以司理㕘軍並選
强明兩任以上判司簿尉充如是令錄别無殿犯情願
權注者亦聼初入令錄選人多不願入司理欲乞自今
令錄邊人該權主簿尉司法者見於合入處先注司理
㕘軍
元祐令上州司理㕘軍事從八品中下州從九品
　　㕘軍事(行㕘軍/)
通典後漢靈帝時陶謙以幽州刺史㕘司空車騎張温
軍事獻帝時孫堅亦為張温㕘軍晉時軍府乃置為官
員歴代皆有至隋為郡官謂之書佐唐改為㕘軍事直
侍督守無常職有事則出使前代又有行㕘軍者晉河
間王顒以太宰輔政始置之掌使命歴代皆有大唐唯
王府有之餘無
國朝元祐令㕘軍事從九品為散官
受紙一百(唐仕進舉明經補婺州㕘軍秩滿將歸州吏/以紙十萬餘張贈之唯受一百餘悉還之州)
(僚别者見而歎曰昔清/吏受一百大錢何異哉)
　　文學　　經學博士
通典漢郡國皆有文學掾歴代多闕隋潘徽為州博士
大唐府郡置經學博士各一人掌以五經教授學生多
寒門鄙儒為之矣
國朝元祐令諸州文學從九品為散官
當世少雙(前漢匡衡調補平原文學學者多薦衡經/明當世少雙後進皆欲從衡不宜在逺)少
嘗學問(後漢光武問功臣曰諸卿不遭際會自度爵祿/何所至乎鄧禹對曰臣少嘗學問可近文學)
　　醫博士
唐職官志(見州/牧門)
通典大唐開元十一年七月制置階品同錄事每州冩
本草百一集騐方與經史同貯其年九月御製廣濟方
五卷頒天下貞元十二年二月御撰廣利方五卷頒天
下自今以後諸州府闕醫愽士宜令長吏各自訪求選
試取人藝業優長効用者具以名聞已出身人及前資
官便與正授其未出身且令權知四考後州司奏與正
授餘惟常式吏部不須選集
國朝(見州/牧門)
　　中正
魏州郡皆置中正(中正之始見/州中正門)
𫝊子魏司空陳羣始立九品之制郡置中正平次人才
之髙下各為輩目州置都而摠其議
通典晉諸中正率一國所推䑓閣取信後魏孝明正光
元年罷諸郡中正北齊郡縣皆有之他史多闕隋初有
後罷而有州都大唐無此官每嵗貢士符書所關及鄉
飲之禮則司功㕘軍主其事
叙人才不能寛大(見州中/正門)領三郡(晉中興書諸葛瞻領/丹陽宣城新安三郡)
(大中正時中州人士/各寓江左瞻無求退)
　　五官掾
通典前漢置署功曹及諸曹事今無
懷虎狼之心(前漢王尊為安定太守出教曰五官掾張/輔懷虎狼之心貪汚不軌一郡之錢盡入)
(輔家然適足以𦵏矣/將輔送獄繫數日死)貧無奴僕(東觀漢記黄香父况為/郡五官掾舉孝亷貧無)
(奴僕香乃夏扇/枕冬以身温席)杜衆願與李雲俱死獄中(後漢桓帝時/白馬令李雲)
(直諌繫獄司農五官掾杜衆傷其以忠/直獲罪上書願得與李雲俱死獄中)自曝庭中(諒輔/字漢)
(儒仕郡為五官掾夏大旱太守所禱無應輔乃自曝庭/中祝曰輔為股肱不能進諌納忠薦賢去惡調和隂陽)
(承順天意乃積薪以自環火其旁曰/若日中不雨將自焚未日中而澍雨)
　　督郵
通典漢督郵掌監屬縣東西南北中部謂之五郡督郵
督功曹之極位
韋昭辨釋名督郵主諸縣罰負郵殿糾攝之也
按事發奸(通典田延年河東太守故吏五六十人皆臨/見令有文者東有武者西閱數十人次到尹)
(翁歸對曰翁歸文武兼備惟所施設延年召上辭問甚/竒其對使從歸案府事發奸窮竟事情延年大重之徙)
(署督郵河東二十八縣分為兩/部閎孺部汾北翁歸部汾南)文武兼備(上/)取奸惡以
成嚴霜之誅(孫寳為京兆尹以立秋日署侯文為東部/督郵勅之曰今日鷹隼始擊當順氣取姦)
(惡以成嚴霜之誅掾部詎有人乎文曰無其人不敢空/受職寳曰誰文曰霸陵杜穉季寳曰更言其次文曰豺)
(狼横道不宜復問狐貍穉季聞之杜門不通水/火穿舍外墻為小户自持鉏治園不敢犯法)天資忠
正不嚴而治(見功曹㕘/軍主簿注)不肯逐繁陽令(陳球為繁陽令/時魏郡太守諷)
(縣求賄球不與太守怒過督郵令逐球督郵不肯曰魏/十五城獨繁陽有異政今逐之將致議於天下太守止)
縱囚(馬援為郡督郵送囚至司命府囚有重罪援哀而/縱之亡命北地遇赦因留牧畜注王莽置司法官)
(上公以下/皆得糾察)哭世(許慶字子伯家貧為郡督郵慶與友人/談漢無繼嗣幸臣専勢世俗衰薄賢者)
(放退慨然而哭/時稱子伯哭世)軺車(上/)行則負擔卧則無被(聞人襲為/郡督郵行)
(則負擔卧則無被連麕/皮以自覆不受人之惠)善吏如良鷹(東觀漢記趙勤好/學介然特立太守)
(路珍石署曹吏至縣督郵太守桓虞下車葉令雍霸及/新野令不遵法乃復命勤督郵到葉見霸不問縣事俾)
(髙談清論以激勵之霸即解印綬去勤還入新野令聞/霸已去遣奏記陳罪復還印綬去虞乃歎日善吏如良)
(鷹下韝即/中乃止)占拜可觀(虞延光武東巡路過小黄帝母昭/靈后園陵在焉時延為部督郵詔)
(呼引見問園陵之事延進反從容占拜可觀其陵樹株/蘖皆諳其數爼豆犧牲頗曉其禮帝善之教延從駕)
入閤大哭(會稽謝夷吾為西部督郵烏程長有罪太守/第五倫使夷吾往收之到縣入閤便哭以一)
(百錢為禮倫問其故曰長三十日/當死何不收之至時果如其言)鍾離督郵民皆治(鍾/離)
(意别傳會稽太守黄君傳意為中部督郵意乃露車不/冠自廵行病者行入家室賜與醫藥諸神廟為民禱祭)
(其所臨獲四千餘人後日明府/不治出鍾離督郵民皆治也)獨卧平陽鄔中(馬融長/笛賦序)
(融既博覽又好音樂能鼓琴吹笛為督郵獨卧郿縣平/陽鄔中有洛客舍逆旅吹笛融去師逾年暫聞甚悲而)
(樂之作/長笛賦)一朝殺五部督郵(九州春秋孔融為北海/相一朝殺五部督郵)糾李
朔(魏志滿寵字伯寧年十八為督郵時郡内李朔擁/部曲害平人太守使寵糾焉朔等請不復鈔畧矣)
杖二百(劉備討賊有功除安喜尉督郵以公事到縣備/求謁不通直入縳督郵杖二百解綬繫其頸著)
(馬抑棄/官亡命)歴家不入門(會稽先賢傳茅開為督郵/歴其家不入門府君善之)
　　主簿
漢州有主簿一人錄門下衆事省署文書
韋昭辨釋名主簿主諸簿書簿普也普關諸事
水盛堤壞立太守旁(前漢王尊遷東郡太守河水盛溢/泛浸瓠子金堤尊躬率吏民投沈)
(白馬祀水神河伯尊親執圭璧使巫策祝請以身填金/堤因止宿廬居堤上及水盛堤壞吏民皆奔走惟一主)
(簿位在尊旁立不動而水波稍/却囘還吏民嘉壯尊之勇節)義士(東觀漢記周嘉仕/郡為主簿王莽末)
(郡賊入沒陽城嘉從太守何敞討賊敞為流矢所中賊/圍繞數十重嘉乃擁敞以身扞之呵賊曰卿曹皆人𨽻)
(也為賊既逆豈有還害其君者耶嘉請以死贖君命因/仰天號泣羣賊於是相視曰此義士也給車馬遣送之)
緣樓探雀卵(吴錄包咸為主簿太守黄君行春乃留咸/守郡或緣樓探雀卵咸責數以春月不夭)
(胎遂感/而止)
　
　
　
　
　
　
　
　
　
　
　
　職官分紀卷四十一
欽定四庫全書
　職官分紀卷四十二
　　　　　　　　　　　　宋　孫逢吉　撰
　　縣令
前漢百官表縣令長皆秦官掌治其縣萬户以上為令
秩千石至六百石减萬户為長秩五百石至三百石皆
有丞尉秩四百石至二百石是為長吏(師古曰吏理也/主理其縣内也)
百石以下有斗食佐史之秩(師古曰漢官名秩簿云斗/食月俸十一斛佐史月俸)
(八斛一説斗食者嵗俸不滿百石/計日而食一斗二升故云斗食也)是為小吏列侯所食
縣曰國皇太后皇后公主所食曰邑有蠻夷曰道凡吏
秩比二千石以上皆銀印青綬(師古曰漢舊儀云銀印/皆龜鈕其文曰章謂刻)
(某官之/章也)
後漢百官志每縣邑道大者置令一人千石其次置長
四百石小者置長三百石侯國之相秩次亦如之本注
曰皆掌治民顯善勸義禁姦罰惡理訟平賊恤民時務
秋冬集課上計於所屬郡國(胡廣曰秋冬嵗盡各計縣/户口墾田錢穀出入盜賊)
(多少上其集簿尉以下嵗詣郡課校其功多尤為最者/於庭慰勞勉之以報其功負多尤為殿者於後曹别責)
(以糾/怠慢)凡縣蠻夷曰道公主所食湯沐曰國縣萬户以上
為令不滿為長侯國為相皆秦制也丞各一人尉大縣
二人小縣一人本注曰丞署文書典知倉獄尉主盗賊
凡有賊發主名不立則推索行尋按察姦宄以起端緒
(應劭漢官儀曰大縣丞左右尉所謂/命卿三人小縣一尉一丞命卿二人)各署諸曹掾史本
注曰諸曹略如郡員五官為廷掾監鄉五部春夏為勸
農掾秋冬為制度掾
晉職官志縣大者置令小者置長有主簿録事史主記
室史門下書佐幹㳺徼議生循行功曹史小史廷掾功
曹史小史書佐幹户曹掾史幹法曹門幹金倉賊曹掾
史兵曹史吏曹史獄小史獄門亭長賊捕掾等員
隋百官志梁縣為國曰相大縣為令小縣為長皆置丞
尉郡縣置吏亦各准州法以大小而置員後齊上上縣
令屬官有丞中正光初功曹光初主簿功曹主簿録事
及西曹戸曹金曹租曹兵曹等掾市長等員合屬官佐
史五十四人上中縣减上上縣五人上下縣减上中縣
五人中上縣减上下縣六人中中縣减中上縣五人中
下縣减中中縣一人下上縣减中下縣一人下中縣减
下上縣一人下下縣减下中縣一人隋縣置令丞尉正
光初功曹光初主簿功曹主簿西曹金户兵法士等曹
佐及市令等員合九十九人上中縣减上上縣吏屬四
人上下縣减上中縣五人中上縣减上下縣十人中中
縣减中上縣五人中下縣减中中縣五人下上縣减中
下縣十二人下中縣减下上縣六人下下縣减下中縣
五人
唐百官志縣令(三代之制五等諸侯自理其人周衰諸/侯相侵大國分置郡邑縣鄙以聚其人)
(齊晉謂之大夫魯謂之宰楚謂之令尹秦制萬户以上/為令秩千石至六百石减萬户為長秩五百石至三百)
(石皆有丞尉秩四/百石至二百石)掌導揚風化撫字黎氓敦四人之業
崇五土之利飬鰥寡恤孤窮審察寃屈躬親獄訟
六典萬年長安河南洛陽奉先太原晉陽令一人正五
品上(商周以徃五等諸侯皆自理其人及周衰諸侯相/并大國則别置邑縣鄙以君其人漢京兆尹統長)
(安令後漢河南尹統洛陽令魏晉以後皆因之隋初兩/京置四縣増秩為正五品皇朝因之不改天后時東都)
(又置來庭水昌二縣以太原為北都尋亦罷開元十一/年置北都以晉陽太原為京縣十七年廵陵又以奉先)
(為京/縣)丞二人從七品上(漢氏縣丞尉多以本郡人為之/三輔縣則兼用他郡及隋氏革)
(選用他郡之人漢以下皆一人皇朝置/京縣丞三員北京太原晉陽各置一丞)主簿二人從八
品上(自漢以來主簿皆令長辟除周隋長安縣令丞以/下有功曹主簿西曹兵倉戸法士等曹主簿皇朝)
(京縣置二人太/原晉陽各一人)録事二人從九品下(隋長安縣置録事/一人佐二人史二)
(人/)尉六人從八品下(漢氏長安有四尉分為左右部城/東南置廣部尉是為左部城西北)
(置明部尉是為右部並四百石黄綬大冠主追捕盗賊/伺察奸非後漢洛陽置四尉皆孝亷作有東部南部西)
(部北部尉魏氏因之晉洛陽置六部尉過江亦於建康/置六尉宋齊梁陳並因之北齊鄴縣亦置三尉隋氏長)
(安無尉有正焬帝復置尉/皇朝武德初始置尉六人)司功佐三人史六人司倉佐
四人史八人司户佐五人史十人司兵佐三人史六人
司法佐五人史十人司士佐四人史八人典獄十四人
問事八人白直十八人博士一人助教一人學生五十
人京兆河南太原諸縣令各一人正六品(丞一人正八/品上主簿一)
(人正九品上隋九等縣丞尉以下皆有以本縣人為之/髙宗始為品官令吏部選授尉二人正九品下後漢置)
(尉大縣二人小縣一人主捕盗賊三國晉宋之後並因/之隋氏九等縣則上縣二人中下縣一人焬帝時改為)
(縣正又為書佐皇朝復為縣尉畿縣户不滿三千者亦/置二人萬户以上置三人諸州上縣令從六品上丞一)
(人從八品上主簿一人九品下尉一人從九品上中縣/令一人七品上丞一人從八品上主簿一人從九品上)
(尉一人從九品上縣滿四千户増置一人中下縣令一/人從七品上丞一人九品上主簿一人從九品上尉一)
(人從九品下縣令一人從九品下丞一人正九/品下主簿一人從九品上尉一人從九品下)丞一人
正八品上(注見/上文)主簿一人正九品上(隋九等縣丞尉以/下皆有光初功曹)
(光初主簿功曹主簿西曹金户兵法士等曹佐及市令/等員正九品下皆本縣人為之髙宗始為品官令吏部)
(選/授)尉二人正九品下録事二人史三人司功佐三人史
五人司倉佐四人史七人司户佐四人史七人帳史一
人(萬户以上増置佐二/人史四人帳史一人)司法佐四人史八人(萬户以上/増置佐二)
(人史/二人)司士佐四人史八人典獄十人問事四人白直十
人市令一人佐一人史一人帥二人經學博士一人助
教一人學生四十人諸州上縣令從六品上丞一人從
八品下主簿一人正九品下尉二人從九品下録事二
人史三人司户佐四人史七人(萬户以上増佐二人/史四人帳史一人)司
法佐四人史八人(萬户以上増置佐一/人史二人餘同畿縣)典獄十人問事
四人白直十人市令一人佐一人史一人帥二人倉督
二人博士一人助教一人學生四十人諸州中縣令一
人正七品上丞一人正九品上主簿一人從九品上尉
一人從九品下録事一人史二人司户佐三人史五人
(四千户増置佐一人/史二人帳史一人)司法佐三人史六人(四千户増置/佐一人史二)
(人/)典獄八人問事四人白直八人市令一人佐一人史
一人帥二人倉督一人博士一人助教一人學生二十
五人諸州中下縣令一人從七品上丞一人正九品上
主簿一人從九品上尉一人從九品下録事一人司户
佐二人史四人帳史一人司法佐二人史四人典獄六
人問事四人白直八人市令一人佐一人史一人帥二
人(無市/則闕)愽士一人助教一人學生二十五人諸州下縣
令一人從七品下丞一人正九品下主簿一人從九品
上尉一人從九品下録事一人司户佐二人史四人帳
史一人司法佐二人史四人典獄六人問事四人白直
六人市令一人史一人帥二人(無市/則闕)博士一人助教一
人學生二十人京畿及天下諸縣令之職皆掌(同唐百/官志)
務知百姓之疾苦所管之戸量其資産類其强弱定為
九等其户皆三年一定以入籍帳若五九(謂十九四十/九五十九七)
(十九八/十九也)三疾(謂殘/廢篤)及中丁多少貧富强弱蟲霜旱澇年
收耗實過貎形状及差科簿皆親自注定務均齊焉若
應收授之田皆起十月里正勘造簿厯十一月縣令親
自給授十二月内畢至於課役之先後訴訟之曲直必
盡其情理每嵗季冬之月行鄉飲酒之禮六十以上坐
堂上五十以下立侍於堂下使人知尊卑長㓜之莭若
籍帳傳驛倉庫盜賊河堤道路雖有專當官皆縣令兼
綜焉縣丞謂之貳主簿掌付事勾稽省署抄目糺正非
違監印給紙筆雜用之事録事掌受事發辰撿勾稽失
縣尉親理庶務分判衆曹割斷追徴收率課調博士掌
以經術教授諸生二分之月釋奠于先聖先師
國朝赤縣令一人正五品(以開封祥符為赤縣置令丞主簿/尉各一人令不常置以他官知縣)
丞二人從七品上(天聖四年詔開封祥符两縣各置丞/一人在簿尉之上乃於有出身幕職)
(令録内/選差)主簿一人從八品上尉一人從八品下(至和二/年増置)
(開封祥符兩/縣尉各一員)三京畿縣令各一人正六品上(以開封河/南應天府)
(諸縣為畿縣及諸州等縣各置令縣大及兵馬以京朝/官或三班知縣事簿尉如上制唯不置丞縣小者簿尉)
(亦不及/兼置)簿一人正九品上尉一人九品下諸州上縣令
各一人從六品上(建隆元年十月諸應天下縣除赤畿/外取四千户以上為望三千户以上)
(為𦂳三千户以下為上千户以上為中不滿千户為中/下五百户以下為下自今每三年一次取諸路州府見)
(管户口/升降)丞一人從八品上(熙寧四年令諸路轉運司其/州軍繁劇縣分主户二萬户)
(以上増置丞一人以/幕職或縣令人充)主簿一人正九品下尉一人從九
品上(建隆三年諸州每縣置尉一人在主簿之下俸/禄與主簿同又詔縣尉在任無㓂盗為上考)諸
州中縣令一人正七品上丞一人從八品下主簿一人
正九品下尉一人從九品上中下縣令各一人從七品
上(後唐應順元年以經學出身/人一任兩考除中□縣令)丞一人正九品上主簿
一人從九品上尉一人從九品下下縣令各一人從七
品下丞一人正九品下主簿一人從九品上(太平興國/三年廣南)
(縣五百户以下止置/主簿一人兼領尉事)尉一人從九品下
咸平二年詔吏部銓自今每縣令佐不得全注流外人
三年詔自今朝官知令録事序位於判官之上京官知
令録事序於判官之下推官之上
仁宗嘗御殿流内引選人朝辭有老耄授縣令者上謂
宰臣曰縣令之職有民有社一邑刑政重輕皆得自專
若非其人必為民害雖逺方僻邑尤當得人以宣朝廷
之令此軰昏耄使之臨民必有貪墨疲懦之弊㑹有上
言奏舉充縣令元祐二年六月京西提㸃刑獄張易於
臨替前一日併舉官十六員充縣令上見奏謂近臣曰
縣令之於民最親茍非其人民必受弊故朕設法下保
舉之令冀在得人今張易替前一日舉十六員此必是
上書上啓而干求以親以故而結託或張易欲自收人
情壞朕保任之法須與限定人數於是自河北陜西轉運
使各有定數後以入縣令者衆頁有職司一員并知州
保舉方許移令於是雖僻逺小邑亦皆得人焉至和二
年詔吏部流内銓臣寮陳乞子孫當得試銜知縣者自
今並與注權初等幕職官以初官不欲令治縣事也嘉
祐中以舉縣令者衆須舉主三人方入縣令之選其法
愈精然孤寒者亦積難進矣
元祐令兩赤縣令正七品畿縣令兩赤縣丞三京赤縣
令三京畿縣令正八品京畿縣丞三京畿縣丞諸州上
中下縣令兩赤縣主簿尉正九品諸州上中下縣主簿
尉從九品
割雞焉用牛刀(論語子㳺為武城宰子之武城聞絃/歌之聲莞爾而笑曰割雞焉用牛刀)三
仕三已無喜愠色(子張問子文三仕為令尹無喜色/三已之無愠色何如子曰忠矣)市
無二價(家語孔子初仕為中都宰制為飬生送死之/節長㓜異食强弱異任男女别塗市無二價)不
許邑人收麥(宓子賤為單父宰齊冦侵掠邑中諸老謂/宓曰齊冦将至請令邑人盡出收麥不賫)
(於冦宓不許而麥果為冦所收季孫聞之怒遣讓之宓/答曰今年失麥明年更種若令不種之人盡得收麥至)
(來年麥熟不種之人復思冦至令一為之患在後世使/者以宓言還報季孫慙而悦曰吾豈忍見宓子哉)
三善(子路治蒲三年孔子其入境曰善哉由乎恭敬以/信矣入其邑曰善哉由乎忠信以寛矣至其庭曰)
(善哉由乎明察以斷矣子貢執轡而問曰夫子未見由/之為政而稱其善可得而聞乎子曰吾見其境田疇甚)
(易草莱甚闢溝洫甚理此其恭敬以信故其民盡力焉/入其邑墻屋盡固樹木甚茂此忠信以寛矣故其民不)
(偷至於庭庭甚清閒諸下用命此明察以斷故/其政不擾以此觀之但三稱善庸盡其美乎)邑多壯
士難治(子路治蒲請見於夫子曰由願受教於夫子子/曰蒲其何如對曰邑多壯士又難治也子曰然)
(吾與爾恭而敬可以懾勇寛而正可以懐彊愛而恕可/以容衆温而斷可以抑姦如此而加之以潔則為政不)
(難/矣)為水備(子路為蒲宰為水備與其民修溝瀆以其民/煩勞也人以一簞食一壺漿孔子聞之使子)
(貢止之子路不悦徃見孔子曰夫子以仁教而禁行由/不受也孔子曰爾以為人飢何不白于君發倉廩以賑)
(給之而私以汝食遺之是爾明君之無惠而見/已之德美也速已則可不已則汝之見罪必矣)得失非
我無憂喜之色(莊子肩吾問於叔孫敖曰子三為令尹/而不榮華三去之而無憂色吾始也疑)
(子今視子之鼻間栩栩然子之用心獨奈何孫叔敖曰/吾何以過人哉吾以其來不可却也其去不可止也吾)
(以為得失之非我也而無憂/色而已矣我何以過人哉)美錦不使人學製(左傳鄭/子皮使)
(尹何為邑子産曰少未知可否子皮曰愿吾愛之不吾/叛也使夫徃而學馬夫亦愈知治矣子産曰不可人之)
(愛人求利之也今吾子愛人則以政猶未能操刀而使/割也其傷實多子之愛人傷之而已其誰敢求愛于子)
(子于鄭國棟也棟折榱崩僑將壓焉敢不盡言子有美/錦不使人學製焉大官大邑身之所庇也而使學者製)
(焉其為美錦不亦多乎僑聞學而後入政未聞以政學/者也若果行此必有所害譬如田獵射御貫則獲禽若)
(未嘗登車射御則敗績壓覆是懼何暇思獲子皮曰善/哉虎不敏吾聞君子務知大者逺者小人務知小者近)
(者衣服附在我身我知而慎之大官大邑所/以庇身也我遠而慢之㣲子之言吾不知也)譽辭賞(晏/子)
(春秋晏子為阿宰三年毁聞于國景公不悦召免之晏子/謝曰嬰知過矣請復治阿三年而譽聞于國公將賞之)
(辭而不受公問其故對曰昔者嬰之所/治當賞而今之所治當誅是故不敢治)賞即墨烹阿大
夫(史記見諸/侯王門)乘朱輪華轂(蒯通説武信君曰今范/陽令乘朱輪華轂)投巫(魏/文)
(侯時西門豹為鄴令鄭之三老廷掾常嵗賦斂百姓為/河伯娶婦巫行視人家女好者云是當為河伯婦即聘)
(取洗沐為治齋宫河上張緹綘帷女居其中如嫁女牀/席令女居其上浮之河中始浮行數十里乃沒人多持)
(女逺逃其所從來乆逺矣俗言不為河伯娶婦水來漂/溺其人民豹曰至期幸來告吾亦徃送女至時豹徃㑹)
(之河上三老官屬豪長父老皆㑹其巫老女已年七十/從弟子女十人豹曰呼河伯婦來視其好醜即將女出)
(帷豹曰是女不好煩大巫嫗為入報河伯待更求好女/後日送之即使吏卒共抱大巫嫗投之河中有頃曰巫)
(嫗何乆也弟子趣之復以弟子一人投之河中凡三弟/子豹曰巫嫗弟子女子也不能白事煩三老為入白之)
(復投三老河中西門豹簪筆磬折嚮河乆待良乆曰嫗/三老不來柰之何復欲使廷掾及豪長趣之皆叩頭血)
(流乆之皆罷去鄴之吏民/大驚恐自後不復敢言)鑿十二渠(西門豹發民鑿十/二渠引河水利民)
(人以富至漢之世而長吏以為十二渠橋絶馳道相近/不可欲合渠水且至馳道合三渠為一橋鄴之父老不)
(肯聽長吏以為西門君所為也賢/君法式不可更也長吏終聽置之)決漳水溉田(西門豹/為鄴令)
(有令名及至文侯曾孫襄王時與羣臣飲酒王為羣臣/祝曰令吾臣皆如西門豹之為人臣也史起曰魏氏之)
(行田也以百畆鄴獨二百畆是田惡也漳水在其旁西/門豹不知用是不智也知之不興是不仁也於是以史)
(起為鄴令引漳水溉鄴以富魏之河内民利於賦田之/法歌曰鄴有賢令兮為史公决漳水兮灌鄴旁終古舄)
(鹵兮生稻梁注/云一夫百畆)番君(前漢吳芮秦時番陽令也/甚得江湖間心號曰番君)吏道以
法令為師(薛宣子惠為彭城令宣從臨淮至陳留過其/縣橋梁鄉亭不修宣心知惠不能留彭城數)
(日案行舍中處署什器觀視園菜終不問惠以吏事惠/自知治縣不稱宣意遣門下掾送宣至陳留令掾進見)
(自從其所問宣不教戒惠吏職之意宣曰吏道以法令/為師可問而知及能與不能自有資才何可學也衆人)
(以宣言/為然)辭疾歸里(汲黯遷滎陽/令辭疾歸里)官屬願留(焦延壽為外/黄令愛飬吏)
(人當遷三老官屬上書/願留天子詔増秩留之)治劇(尹賞舉茂才為栗邑令右/馮翊薛宣奏言賞能治劇)
(遷滎/陽令)治果有名(薛宣大將軍王鳯聞其能薦/之為長安令其治果有名)謁府趨歩
遲緩(周堪嘗為縣令謁府趨步遲緩亭長譴之/堪便解官印綬去不之官復仕至光禄勲)蕭朱結
綬王貢彈冠(蕭育為茂陵令與陳咸朱博為友著聞當/世徃者有王陽貢公長安為之語曰蕭朱)
(結綬王貢彈冠/言其相薦達也)健令(後漢馮魴遷郟令後車駕西征隗/囂潁川盗賊羣起郟賊延褒等三)
(千餘人攻圍縣舍魴率吏卒七十餘人力戰連日弩矢/盡城陷魴乃遁去帝聞其反即馳赴潁川魴詣行在所)
(帝按行鬬處知魴力/戰乃嘉之曰健令也)卧虎(董宣為洛陽令搏擊豪彊/莫不震慄京師號卧虎)不
欲奪農時(周規為臨湘令時長沙太守程徐二月行縣/敕諸縣治道規以方春農民多劇務不欲奪)
(其時復於督郵規即委官而去徐憮/然有愧色遣功曹賫印綬檄書還規)輙開倉廪(蘇章安/帝時舉)
(賢良為議郎數陳得失言甚直為武/原令時嵗飢輙開倉廩活三千餘户)專以德化為治(魯/恭)
(為中牟令專以德化為治不任/刑罰民訟田争累年恭為平理)積薪雨至(戴封為西華/令大旱封禱)
(請無獲乃積薪坐其上以自/焚火起而暴雨至逺近嘆嗟)以郡守非其人棄官去(檀/敷)
(靈帝即位黄瓊舉方正對䇿合去/旨補蒙令以郡守非其人棄官)職典理人(蔡邕上封事/曰墨綬長吏)
(職典/理人)蝗不入縣界(卓茂為宻令勞心諄諄視人如子舉/善而教口無惡言吏人親愛而不忍)
(欺初茂到縣有所發置吏人笑之隣城聞者皆嗤其不/能數年教化大行道不拾遺平帝時天下大蝗河南二)
(十餘縣皆被其災獨不入宻縣界光武初即位先訪求/茂茂詣河陽謁見乃下詔曰前宻令卓茂束身自修執)
(節淳固誠能為人所不能為夫名冠天下當天下重賞/故武王誅紂封比干之墓表商容之閭今以茂為太傅)
(封褒/德侯)三異(魯恭為中牟令亭長從人借牛而不還牛主/訟于恭恭召亭長敕令歸牛者再三猶不從)
(恭歎曰是教化不行也欲解印綬去掾吏泣涕共留之/亭長乃慙悔還牛詣獄受罪恭貰不問于是吏人信服)
(建初七年郡國螟傷稼犬牙縁界不入中牟河南尹袁桑/安聞之疑其不實使掾肥親徃亷之恭隨行阡陌俱坐)
(下有雉過止其旁旁有童兒親曰何不捕之兒言雉方/將雛親瞿然而起與恭語曰所以來者欲察君之政耳)
(今蝗不犯境此一異也化及鳥獸此二異也豎子有仁/心三異也乆留徒擾賢者爾還府具以政白安是嵗嘉)
(禾生恭便坐庭中因上書言狀注/便坐於便側之處非正室也)力行清潔(孔奮守姑/臧令長時)
(天下擾亂河西獨安而姑臧稱為富邑通貨羌胡市日/四合毎居縣者不盈數月輙致豐積奮在職四年財産)
(無増時天下未定士多不修節操而奮力行清潔為衆/人所笑或以為身處脂膏不能以自潤徒益辛苦爾隴)
(西既平河西守令咸被徴召財貨連轂彌竟川澤唯奮/無資單車就路姑臧吏民及羌胡更相謂曰孔君清亷)
(仁賢舉縣䝉恩如何令去不共報徳遂相與賦斂車受也/馬噐物千萬以上追送數百里奮謝之而已一無所)伏
臘放囚(虞延為洛陽令每至嵗時伏臘輙休遣徒繫各/歸家並感其恩德應期而還有囚于家被病自)
(載詣獄既至而死延率掾/吏殯于門外百姓感之)勤行德化路不拾遺(鄭𢎞為/鄒令勤)
(行德化部人王逢等得路遺寶物縣于道衢求主還之/魯國當春大旱五榖不豐鄒獨致雨徧熟永平十五年)
(蝗起泰山獨/鄒界不集)减為父報讎者死(鍾離意除瑕丘令吏有/檀建者盗竊縣内意屏)
(人問狀建叩頭服罪不忍加刑遣令長休建父聞之為/建設酒謂曰吾聞無道之君以刃殘人有道之君以義)
(行誅子罪命也遂令建進藥而死二十五年遷堂邑令/邑人防廣為父報讐繫獄其母病死廣哭泣不食意憐)
(傷之乃聽廣歸家使得殯斂丞掾皆争意曰罪自我歸/義不累下遂遣之廣斂母訖果還入獄意宻以狀聞竟)
(得以/减死)得寛猛之宜(王渙為洛陽令以平正居身得寛猛/之宜其冤嫌乆訟歴政所不斷者莫)
(不曲盡情偽厭塞羣疑又能譎數發擿姦伏京師以為/渙有神算及卒百姓追思為之立祠後連詔三公特選)
(洛陽令皆不稱職永平中以劇令渤海任峻補之擢用/文武吏皆盡其能糾剔姦盗不得旋踵威風猛于渙而)
(文理/過之)以郡守非其人辭疾去(巴肅為慎令以郡/守非其人辭疾去)一時良
能(任峻字叔髙循吏傳曰王渙任峻之為/洛陽令明發奸伏吏端禁止一時良能)除蝗(戴封為/西華令)
(時汝陰有蝗災獨不入西華界時督郵行縣蝗/忽大至督郵其日即去蝗亦頓除一境竒之)雙鳬(王/喬)
(顯宗時為葉令喬有神術每月朔望常自縣詣臺帝恠/其來數不見車騎宻令太史伺之言其臨至輙有雙鳬)
(從東南飛來於是候鳬至舉羅張之但得一雙舄/焉乃詔尚方診視則四年中所賜尚書官屬履也)殺公
主蒼頭(董宣為洛陽令時河陽公主蒼頭白日殺人因/匿主家吏不能得及主出行而以奴驂乘宣于)
(夏門亭候之乃駐車叩馬以刀畫地大言數主之失叱/奴下車因格殺之主即還宫訴於帝帝大怒召宣欲箠)
(殺之宣以頭擊楹流血被面帝令小黄門持之使宣謝/主宣不從彊使頓之宣兩手據地終不肯俯帝敕彊項)
(令出賜錢三十萬由是搏擊豪彊莫不震/慄京師號卧虎歌之曰桴鼓不鳴董少平)蝗不集壽張
界(謝夷吾為夀張令時蝗發泰山流徙/郡國薦食五糓過夀張飛逝不集)猶古諸侯(左雄/曰今)
(之墨綬猶古之諸侯注曰墨/綬謂令長即古子男之國也)誅破姦猾(祭肜遷襄賁令/時天下郡國尚)
(未悉平襄賁盗賊公行肜至誅破/姦猾殄其支黨數年襄賁清政)百姓攀車(劉寛除平/陵令訓之)
(以禮每滿官去百姓/攀車拒輪充塞道路)何時復來(劉駒駼為渙陽令政化/大行以病去官童謡曰)
(悒然不樂思我劉君何時復/來安此下民其見思如此)吏畏而愛之不忍欺(卓茂/為宻)
(令吏畏而愛/之不忍欺也)撫視百姓如視赤子(鍾離意遷堂邑令輕/刑慎罰視百姓如視)
(赤/子)境内清夷(王渙字稚子除温令縣多姦猾積為人患/渙以方畧討擊悉誅之境内清夷商人露)
(宿於道其有放牛者輙/云以屬稚子終無侵犯)魏十五城獨繁陽異政(陳球為/繁陽令)
(時魏郡太守諷縣求納貨賄球不與之太守怒而撾督/郵欲令逐球督郵不肯曰魏郡十五城獨繁陽有異政)
(今受命逐之將致議/於天下矣太守乃止)素桮食麥飯(謝承後漢書宋度為/定陵令素桮食麥飯)
解囚棄官去(周躬為櫟陽令有異政功曹萬良為父報/讐庭中自械詣獄躬謂曰見惡不報非孝)
(子也逃死於家非忠臣也今良/忠孝即立解械放良棄官而去)觧囚棄官載俱去(王渙/建康)
(中補宛陵令到官一月汝南謝𢎞為師報怨於縣市中/詣獄自繫南陽太守疾𢎞下獄將殺之渙傷其義勇而)
(當伏辜請𢎞夜釋械棄官載/俱去𢎞遂免遇赦並出也)父老攀車泣涕千人(𡊮珍/字伯)
(仁除六合令政教大行受臨/湘令民父老攀車泣涕千人)虎豹鷹鸇皆出境(袁珍為/六合令)
(教人書虎豹/鷹鸇皆出境)猛獸逺逝(趙瑶字元圭為緱氏令縣/素有猛獸瑶到乃逺逝)死乃
知貧(東觀漢記董宣為洛陽令搏擊豪彊在縣五年七/十四卒詔遣使者臨視唯布被覆屍妻子對哭家)
(無餘財上嘆曰/董宣死乃知貧)鸞鳥集於學宫(王阜為香泉令吏民/向化鸞鳥集于學宫)克
身儉約(周澤字稚都為澠池令克/身儉約妻子自親釜竈)縣内獨不雹(韓稜為/下邳令)
(視事先期民愛慕時縣皆雹傷苖稼稜縣/界獨不雹東海相以狀聞上召入為尚書)外戚斂手(虞/延)
(為洛陽令時陰氏有客馬成常為盗延收考之陰就乃/訴帝譖延多所寃枉帝乃臨御道之館親録囚徒延陳)
(獄狀可論者在東無理者在西成乃欲赴東延執之謂/曰爾之巨蠧乆依城社不畏熏燒今考實未竟宜當盡)
(法成大呼稱枉帝知延不私謂成曰汝犯/王法身自取之後伏誅於是外戚斂手)追賊與車駕
中五千(施陽為懐陰之官道遇賊抄刼盡物賊去後車/駕中尚有五千陽遣追賊與之即還問姓名謝)
(而還物陽亦不/受因付亭長)非其好不之官(楊賜為陳倉令以非其/好不之官位極太尉)
服逺不以城(陸康除髙城令縣在邊陲先是長史新到/輙先修城以威逺近康曰常聞以德服逺)
(不聞以城/罷遣之)枉者更直濁者彊清(劉永國為東城令民聞/其名枉者更直濁者强)
(清肅然/無事)以牛刀割宰小縣(漢名臣奏杜篤奏竊見臣師/豫州茂才臨汾令葛龔論才)
(比德方之徃昔以為龔抑亦吳季札鄭公孫僑之誠/倫也龔以牛刀宰割小縣使不覊之士駑驥同皁)
(可愍/傷)舞不可轉轉則勝人(魏志陶謙除舒令郡守張磐/同郡先輩與謙父友意殊親)
(之而謙耻為之屈嘗私還入與謙飲晏或拒不為留嘗/以舞屬謙謙不為起因强之及舞舞又不轉磐曰不當)
(轉耶曰不可/轉轉則勝人)治為三輔第一(張暨舉茂才除新豐/令治為三輔第一)育男
鄭為名(鄭渾為臨邛令天下未定民皆不念産業其生/子無以相活率皆不舉渾所在大集其魚獵之)
(具課使耕種又兼治稻田重去子之法/民初畏罪後稍充足有舉育男鄭為名)吏畏而愛(倉慈/字表)
(仁為長安令清約/有方吏畏而愛)單歩之官(崔林字徳孺除鄔令/貧無車馬單步之官)去官
留犢(魏畧時苖壽春令始之官㹀牛生一犢及去/謂主簿曰令來時本無此犢是淮南所生也)起徒
中(楊沛為長社令時曹洪賔客在縣界豪横不敢加法/沛至先撾折其脚遂殺之由是太祖以為能起徒中)
(復為/鄴令)為一州諸城之首(蜀志吕乂遷新都緜竹令乃心/𨼆恤百姓稱之為一州諸城之)
(首/)遺愛在民(荀朂為安陽令遺/愛在民生為立祠)非百里才(龎統字士元/守耒陽令在)
(縣不治魯肅遺先主書曰龎士元非百/里才使處治中别駕方始展其驥足)户口千倍(晋書/范廣)
(為唐邑令時旱來貴廣散私穀賑飢人/至數十斛逺近流寓歸投之户口千倍)考滿之外量留
二年(夀張令張廣考滿/之外量留二年)縣有明君不能無慙心(閻憲為/剡縣令)
(禮讓為首寛猛相濟其聴察甚簡吏職甚得人助有男/子杜成夜得遺裝一囊開視有錦二十五疋及明詣吏)
(曰縣有明君不/能無慙心故也)蝗不入茂陵(楊球為茂陵令寛和多惠/以至誠接下為民所愛比)
(縣連嵗蝗災/不入茂陵)負才氣(潘岳出為河陽令負/才氣鬰鬰不得志)有文武大才
(或謂孫秀曰李含有文武大/才無以資入秀以為東陽令)河陽一縣花(潘岳為河陽/令縣樹桃李)
(花人號曰河/陽一縣花)朝野歎其屈(夏侯湛為野陽令以䘏𨼆為/急而緩於公請政清務閒優)
(㳺多暇居邑累年朝野/多歎其屈除中書侍郎)課入踰常年(劉超為句容令推/誠於物為百姓所)
(懷常年賦税主者常自内出結評百姓家資至超但作/大函村别付之使各自書家産投函中訖送還縣百姓)
(依實投上課輸/所入有踰常年)神君(喬智明為隆慮令縣/民愛之號為神君)題閣道(畨岳/出為)
(河陽令時尚書僕射山濤領吏部王濬裴楷等並為帝濟/所親遇岳内非之乃題閣道為謡曰閣道東有大牛王)
(鞅裴楷鞧和嶠/刺促不得休)五斗米折腰(陶濳為鎮軍建威參軍事/謂朋舊曰聊欲弦歌以為)
(三徑之資可乎執事者聞之以為彭澤令在縣公田悉/令種秫榖曰令吾常醉於酒足矣妻子固請種秔請二)
(頃五十畆種秫五十畆種秔郡遣督郵至縣吏白應束/帶見之潛歎曰吾不能為五斗米折腰於鄉里小兒乃)
(解印去而賦/歸去來辭)配食縣社(陸雲為浚儀令到官肅然下不/能欺市無二價一縣稱為神明)
(及去官百姓追思之/圖其形像配食縣社)吏人望柩設奠(干寶晉記劉璠為/江夏令及卒百姓)
(如喪父母兄弟將歸家不受祭吏人/徃徃相聚於道側望柩設奠以酧之)百姓留於道路(孔/奕)
(為全椒令治有惠化以母病休官慈親/百姓留於道路及卒市中人若喪)新嵗放囚(臧榮緒晉/書曹攄除)
(臨淄令有重囚䧟大辟未及就戮嵗暮攄行獄見之悽/然問有何親戚答曰有父母攄乃慨然曰新嵗人情所)
(重豈不欲暫見家當如期還獄否衆囚皆泣涕曰若/得持訣死且無恨攄於是開獄出之至日相率而還)自
言能治劇縣(晉中興書華譚所友袁甫大安中甫入洛/詣中領軍何朂自言能治劇縣朂曰君子)
(法應多宜可以為格稻食中之好而不可以為韲是以/孔子曰其使人也噐之茍非大才何能悉備於事朂無)
(以難之而心不能平由是逰/京輦無所得乆之除松滋令)名父之子屈臨小縣(王述/補宛)
(陵令頗受贈遺而修家具為州司所檢有一千三百條/王導使人謂之曰名父之子屈臨小縣甚不宜爾述自)
(是稍止時人未之達也及屢居州郡清潔絶倫禄/賜皆散之親故宅宇舊物不革於昔始歎服之)崇學
敦教(范甯為餘杭令興學校飬生徒㓗已修禮志行之/士莫不宗之朞年之後風化大行中興以來崇學)
(敦教未有/如甯者也)屈志百里(李充嘗歎不過殷揚州知其家貧/謂曰君能屈志百里不答曰北門)
(之歎乆似上聞窮猿奔林/豈能擇木遂就剡縣令)發姦擿伏所在如神(王隠晉/書李慈)
(為成都令發姦/擿伏所在如神)驗妻殺夫(陸雲為浚儀令人有見殺者/主名不立雲録其妻而無所)
(問乃為遣出宻令人隨後謂曰其去不出十里當有男/子候之與語便縛來既而果然問之其服云與此妻共)
(殺其夫聞妻得出欲與語憚近縣/故遠相要候於是一縣稱為神明)稱為神明(上/)婦殺夫
首服(吳録張舉為章句令有婦殺夫因焚屋言燒死其/弟訟之舉開屍口視其灰令人取狗二頭殺一生)
(一而俱焚之開視其口所殺者無灰/生者有灰乃明夫殺死婦遂服焉)發擿姦伏號曰神
君(宋書顧憲之為建康令時有盗牛者被主所認盗者/亦稱已牛前後令莫能决憲之至覆其狀謂二家曰)
(無為多言吾得之矣乃令觧牛任其所去牛逕還神明/本主家盗者始伏其罪發擿姦伏多如此類號曰)近世
令長莫能及(傅佐有吏才再為山陰令甚/有能名近世令長莫能及也)人肝代米(沈/巑)
(之為丹徒令性踈直自以在縣清亷不事左右浸潤日/至遂鏁繫尚方歎曰一見天子足矣上召問曰復何陳)
(答曰臣坐清以獲罪上曰清復何以獲罪曰無以承奉/要人上曰要人為誰巑之雖危言上亦不責後知其無)
(罪重除為丹徒令入縣界吏人候之謂曰/我今重來當以人肝代氷不然清名不立)不飲酒為第
一䇿(劉𤣥明為山陽令政為天下第一傅翊代𤣥明為/令曰願以舊政告新尹𤣥明曰作縣令唯日食一)
(升飯莫飲酒/此第一䇿)日食一升飯(上/)按十嵗偷割稻者(孔琇之/有吏能)
(為吳令有小兒年十嵗偷刈鄰家稻一束琇之付按罪/或諌之琇之曰十嵗便能為盗長安所不為縣中皆震)
(肅/)天才(沈憲為山陰令政聲大著孔/珪謂人曰沈令料事是天才)清美(顧憲之為建/康令性清儉)
(强力為政甚得人和故都下飲酒得/醇㫖輙號為顧建康謂其清且美也)晝日垂簾(顧愷之/為山陰)
(令山陰劇邑三萬户前後官長晝夜不得休事猶不舉/愷之御繁以約縣因無亊晝日垂簾門皆閉寂自宋世)
(為山陰務簡而/事理莫能尚也)務簡事理(上/)諸傅有治縣譜(齊書傅琰/為山陰令)
(父僧祐亦為山陰令父子並著竒績世/云諸傅有治縣譜子孫祖傳不以示人)父子並著竒績
(上/)縣稱神明(傅琰為山陰令有賣針賣糖老嫗争團絲/來詣琰不辨乃縛絲於柱鞭之宻視有鐡)
(屑乃罰賣糖者又二野父争雞琰各問何以食雞一人/云粟一人云豆乃破雞得粟罪言豆者縣稱神明無復)
(有盗/也)代貧民輸租(何敬叔為長城令有能名在縣清亷/不受私遺夏節至忽榜門受餉數日)
(中得米二千餘斛他物/稱是悉以代貧民輸租)置獄丞(建元三年以山陰大邑/訟獄繁滋别置獄丞與)
(建康為/比焉)留犢贈後人(陳陰鏗罷故韋縣詩曰秩滿三秋/暮舟虛一水濵漫漫遵歸道悽悽)
(對别津晨風下散葉岐路起飛塵長岑舊知逺莱蕪本/自貧囊橐憎俗吏征徭不累民唯有留一犢相持贈後)
(人/)市人皆泣(樂預為永安令卒官時有一嫗年六七十/擔槲葉造市聞預亡嫗大哭棄其葉於溪)
(中曰失樂令我軰孤獨老姥亦/就死爾市人亦皆泣其化如此)挂冠縣門(梁蕭肺素為/諸暨令到縣)
(十餘日挂衣冠/於縣門而去)放囚還家過節復獄(傅岐除始新令縣/民有因鬬相毆而)
(死者死家訴郡郡録其仇人考掠備至終不引咎郡乃/移獄于縣岐即令脱械以和言問之便即首服法當償)
(死㑹冬節至岐乃放其還家獄曹掾固争曰古者有此/今不可行岐曰其若負信縣令當坐主者勿憂竟如期)
(而至太守深相歎異遽以狀聞岐後去縣民無/老少皆出境拜送啼號之聲聞於數十里)决諸縣
疑滯(蕭景為永寕令永嘉太守榜門曰/諸縣有疑滯可就永寕縣令夬之)自縣令為近畿
大郡(何逺自武昌太守除名後起為武康令正身勵節/除淫祀武帝聞其能擢為宣城太守自縣令為近)
(㡬大郡近/代未之有)御煩以簡獄無繫囚(孫謙為錢塘令御煩以/簡獄無繫囚及去官百)
(姓以謙在職不受餉遣追載/縑帛以送之謙却而不受)在縣不行鞭罰(裴子野出/為諸暨令)
(在縣不行鞭罰民/有訟者示之以理)士庶駭怨(沈瑀為餘姚令富吏鮮衣/美服以自彰别瑀怒曰汝)
(等下縣吏何因擬貴人即悉使著芒履麄布侍立終日/足有蹉跌輙加榜捶瑀微時常至此鬻瓦噐為富人所)
(辱故因以報焉/由是士庶駭怨)教民種桑柿梨栗(沈瑶為建德令教民/一丁種十五株桑四)
(株柿及梨栗女半之/人咸歡悦頃之成林)猛獸渡江(庾黔婁為編令治有異/績先時縣多猛獸暴黔)
(婁至猛獸皆渡臨沮/界時以為化所感)小縣遷大縣(武帝毎選長吏務簡/亷平皆見於前親朂)
(政道小縣有能遷為大縣令大縣有能遷為二千石於/是山陰令丘仲孚有異績以為長沙内史武康令何逺)
(公清以為宣城郡守/為吏者徃徃成風焉)投幘(卞延之弱冠為上虞令㑹稽/太守孟覬以令長裁之延之)
(憤不能容脱幘投地曰我所以下卿者正/為此幘耳今已投之卿矣遂拂衣而去)南獄(武帝詔/建康縣)
(置三官與廷尉三官分掌獄事/號建康為南獄廷尉為北獄)設糗水待太守(何逺為/武康令)
(太守王彬廵屬縣皆盛供帳以待焉至武康逺獨/設糗水而已彬去逺送至境進斗酒雙鷄而别)書鼓
(孫抱為延陵令廣陵髙爽詣之抱無故人之懷爽出從/縣闕下過取筆書鼓曰身有八尺圍腹無一寸腸面皮)
(如許厚受/打未渠央)二傅一丘(丘仲孚為山陰令甚有聲稱百姓/謡曰二傳沈劉不如一丘前世傅)
(琰父子沈憲劉𤣥明相繼宰山/陰並有政績言仲孚皆過之)撥煩(丘仲孚為山陰令/長於撥煩善適權)
(變吏人敬服號稱神/明政為天下第一)亷儉有幹用(宋書禇玠山陰縣多/豪猾前後令皆以贓)
(汚免宣帝患之謂中書舍人蔡景歴曰稽陰大邑乆無/良宰卿文士内試思其人景歴進曰褚玠亷儉有幹用)
(未審堪其選否帝曰甚善卿/言與朕意同乃除山陰令)答書云髙晉陵(廣陵髙爽/博學多才)
(劉奮為晉陵令爽經途之日了不相接爽甚銜之俄而/爽代奮為縣遣迎贈甚厚受餉答書云髙晉陵人問其)
(所以答云劉奮餉晉/陵令爾何闗爽事)政教清平為三河表(胡紹為河南/懷令三日一)
(視事十日一詣倉以俸米炒作乾飯食之不設釜竈得/一强盗問其黨與得數百人皆誅之政教清平為三河)
(表/)威振京師(後魏宋飜為河陰令慎陽公主家奴恃勢/多不法飜將兵圍主宅執主婿馮穆步驅)
(向縣時正炎署立之日中/流汙霑地於是威振京師)數日釋繫囚百餘人(北齊書/郎茂除)
(衛國令時有繫囚二百茂親自究審數日釋免者百餘/人歴年詞訟不詣州省魏州刺史元暉謂曰長史言衛)
(國人不敢申訴者畏明府耳茂曰人猶水也法令為隄/防隄防不固必致奔突茍無决溢使君何患暉無以應)
良令(韓子晉君問趙武曰中牟三國之股肱邯鄲之肩/髀也寡人欲其良令也令空誰可使者趙武曰邢)
(伯可公曰伯子之仇也對曰私仇不入公門曰中牟之/令空誰使而可曰臣子可故曰外舉不避讐内舉不避)
(子/)内外舉不避(上/)立官長以為官(慎子立國君以為國/也非立國以為君也)
(夫以立官長以為官/也非立官以為長也)釣法(説苑子賤為單父宰行過於/楊畫曰亦有以送僕乎畫謂)
(子賤曰吾少也賤不知法治民之術唯有釣道二焉請/以送子夫落餌投綸迎而吸之者陽鱎也其魚肉薄)
(而不美若存若亡若食若不食者魴也魚為肉厚而味/美子賤曰善未至單父冠盖迎之者交接於道子賤曰)
(驅之夫陽畫所謂陽鱎者至矣於是至單/父請其耆老尊賢者而與之共治)任人任力(子賤為/單父宰)
(鳴琴不下堂單父治巫馬期為單父宰戴星出戴星入任力/以身親之單父亦治子賤曰子之謂任力我之謂任人)
(者固勞任/人者固逸)有善績(子竒年十八齊使/為東阿宰有善績)必能治阿(新序子/竒年十)
(八齊君使之治阿既行悔之使使追之未至阿還之已/至勿還也使者及而不還君問其故對曰臣見所與共)
(載者白首也夫以老者之智為少/者之輔必能治阿矣是以不還)慈君(崔鴻十六國春/秋北凉録張澤)
(為和寧令政以德化為理不務威刑以孝經忠臣/孝子傳以訓導之百姓愛之如父母號曰慈君)治為
百城最(前凉録張璽字公瓛除福禄令太始末河西亂/白骨散野璽收塟千餘人以仁化著聞遷姑臧)
(相以私禄市牛三百頭/散給貧民治為百城最)政教嚴明(後趙録王謨齆鼻言/不清暢又短無威儀)
(將拜曲陽令石勒短之問長史張/賔賔曰請試可勒從之政教嚴明)甘露降㕔事(後趙録/申録為)
(廣昌令白鳥巢其庭樹甘/露降其㕔事後為三公)試以一縣(三十國春秋王鸞/身長九尺腰帶十)
(圍燕王德見竒之賜之以食一進斛餘德驚曰向所噉/如此非耕能飽但才貎不堪為貴人以一縣試之於是)
(拜逢陵令/甚有異績)蝗不入濟陽(寒朗字伯竒為濟陽陽/令時縣多蝗不入濟)豪右挫氣
(鍾岏良吏傳司馬雋補洛陽/令豪右挫氣京師號曰卧虎)襁負者五千餘家(韓纂為/廣昌令)
(縣先荒旱吏民離散纂行恩澤遂遷縣城去險家/即夷得民歡心不一月隣縣襁負至者五千餘)臈節聼
囚還家(王長文為江源令臘月呼囚云教化不厚使汝/等如此長吏之過也明日臘節聼囚還家吏争)
(請乃遂本意俄有/大赦莫不懷感)去官百姓號哭(戴昭字公超為延陵/令恩威宣著以病去)
(官百姓號哭/如嬰兒失母)以憂去職(寒朗字伯竒為濟陽令/以憂去職百姓思之)百姓詣
府乞留(韓纂為廣昌令當/代百姓詣府乞留)政平化行(第五訪字仲謀補/新都令政平化行)
(三年之間鄰縣歸之户/口十倍遷張掖太守)嵗臘合境祀(韋順字叔文為平/興令卒吏民為立)
(廟縣城中嵗/臘合境祀焉)路不拾遺卧不閉門(華陽國志王渙為河/陽温令路不拾遺卧)
(不閉門民歌之曰王稚子/世未有平徭役百姓喜)立文學(景毅為髙陵令立/文學以禮讓化民)殞
霜殺穀鄒獨無災(㑹稽典録鄭𢎞為鄒令/殞霜殺穀鄒獨無災)政無雙(徐𢎞/字聖)
(通為汝陰令縣俗剛强大姓兼并𢎞到官鉏姦桀豪右/斂手商旅露宿道不拾遺童歌之曰徐聖通政無雙平)
(刑罰姦/宄空)惜損一夫(周規為臨湘令長沙太守丹陽徐杭/二月行縣以道穢勒縣除之規以方)
(農作時惜損一夫拒/不肯除遂棄官而去)邑贈送者萬人(鍾離意為康邑令/有詔徴公車縣人)
(陳張送意到洛陽過潁陽太守問汝君與太守孰賢張/曰明府之徴邑贈送者萬人男子攀車於路女人號哭)
(於室以此觀/之殆不及也)置水投書(魯國先賢傳孔翊為洛陽令置/水庭前得囑託書皆投水中一)
(無所/發)貴戚斂手(楚國先賢傳祝良為洛陽/令貴戚斂手枹鼓稀鳴)百姓稱神明
(海内先賢傳公沙穆遷𢎞農令縣界有蝗食稼穆設壇/謝曰百姓有過必在典掌罪穆之由請以身禱于是𤣥)
(雲四集雨下滂沛自日中至晡/不知蝗蟲所在百姓稱曰神明)一縣稱平(廣州先賢傳/黄豪除外黄)
(令約已節儉粗衣蔬食所得俸悉賜貧民當時/鄰縣蝗為災獨外黄無之嵗皆豐熟一縣稱平)政治清
明號神君(汝南先賢傳黄浮為昌盧長濮令同嵗子為/都掾犯罪當死二郡望浮為之歌曰周公誅)
(二弟石碏討其子今雖同嵗子浮/所不能赦政治清明號為神君)不仁不義焉可為君
長(陳畢除涇令民有遺腹子年十五為父報仇吏捕得/之畢愍然曰嗟乎今殺遺腹之孤絶人之繼是不仁)
(也法復讐之子是不義也不仁不義焉可以/為人君長哉遂觧印綬將遂亡遇赦而出)夜不閉門
繋牛馬道旁(羅衘字仲伯為萬年令誅鉏姦黨縣界/肅然夜不閉門繫馬牛道旁曰付羅公)暴
身雨降(長沙耆舊傳祝良為洛陽令亢旱天下祈雨不/得良乃暴身階庭誠告引罪紫雲㳫起甘雨乃)
(降/)積薪降雨(桂陽先賢傳張意字季智為平陽令/時大旱意積薪將自焚即降甘雨)縛暴
虎不用尺繩(鍾離意别傳遷東平瑕丘令男子兒直勇/悍有力三日一飯十觔肉五㪷米飯使弓)
(弩飛射走獸百不脱一桀悖好犯長吏意到官公署捕/賊掾勅謂之曰令當破三軍之衆不用尺兵當縛暴虎)
(不用尺繩但以食詐偽之肉掾之風勢焉若也宜慎之/因復直直子涉在門下將逰徼私出入寺門無所闗白)
(收涉鞭之直走之寺門言無上下意勅為子屈者自縛/謝令不便鞭殺其子直果自縳意告曰令前語汝當縛)
(暴虎不用尺繩汝自視何如虎自縛耶勅械直父子結/連頭對榜之將死掾入陳謝乃貰之由是相師為善所)
(謂上德之政鷹化/為鳩暴虎成貍也)天降神明君(崔氏家傳瑗為汲令開/溝溉稻薄瘠之地皆為)
(沃壤民賴其利長老歌之曰天降神明君錫我慈仁父/臨民布德澤施恩於以序穿溝廣溉灌决渠作甘雨)
為政以德(荀氏家傳藐字公然除太原榆次令為政以/德民懷之時有鳯凰集其境内晉武帝下詔)
(褒美民仰之如日月敬之如神/明愛之如父母樂之如時雨)䟽導原隰用致豐年(殷/氏)
(家傳褒為滎陽令先多淫雨百姓飢饉褒乃穿渠入河/三十餘里䟽導原隰用致豐年民賴其利號殷溝民頌)
(之/)騎驢入市(梁太清實録周𢎞正常為曲阿/令騎驢入市髙祖以此薄之)莅任明察
人不能欺(梁湘東王繹孝德傳劉虬為/當陽令蒞任明察人不能欺)大蝗經界飛去
(蕭廣濟孝子傳許武為湖陰令永/平中大蝗經湖陰界飛去不入)愛民如子(許武為湖/陰令愛民)
(如/子)遇人如子(劉矩字淑文除雍丘縣教其子弟時有訟/民不加刑宻呼曉諭縣人各自勉勵境内)
(大治競修操行咸相約束曰遇/人如子何可犯之悉改從新)煮桃偶人(劉敬叔異苑/萬亮為永康)
(令嚴刻人憚之乃以桃木刻作亮/身燒柴煮湯火熾桃人自鼎跳出)飛蝗不集(搜神記徐/栩為小黄)
(令時屬縣大蝗野無生/草過小黄界飛過不集)政為三輔最(隋書蘇武薦房恭/懿授新豐令政為)
(三輔最上聞而嘉/之賜物四百段)非百里才(陸令和弟為汧令以恪非/百里才上表陳讓朝廷許)
(之/)食艾食葱(屈突通為車騎將軍奉公正直雖親戚犯/法無所縱捨時通弟盖為長安令亦嚴整)
(知名時人為之語曰寧食三斗艾不/見屈突盖寧食三斗葱不見屈突通)縛牛主(張允濟大/業中為武)
(陽令元武縣與其隣接有人以㹀牛依其妻家八九年/牛孳産至十餘頭及將異居妻家不與縣司累政不能)
(决其人詣武陽質於允濟允濟遂令縛牛主以衫蒙其/頭將詣妻家村中云捕盗牛賊召村中牛悉集各問所)
(從來處妻家不知其故恐被連及指其訴牛曰此是女/婿家牛也非我所知允濟遂發蒙謂其妻家人曰此即)
(女婿可以牛歸之妻家叩頭/服罪元武縣司聞之大慙)路不拾遺(張允濟為武陽/令有行人候曉)
(光發遺衫於路行數十里方覺或謂之曰我武陽境内/路不拾遺但能回取物必當在如言果得逺近稱之)
慈父(唐書房彦謙遷長葛令甚有惠化百姓號為慈父/仁壽中上令持節使者廵行縣察長吏能不以彦)
(謙為天下第一起授邵州司馬吏民號泣相謂曰房/明府今去吾屬何用生為其後百姓思之立碑頌德)百
姓立碑頌德(上/)母子相訟取孝經習讀(韋景駿為肥鄉/令縣有母子相)
(訟景駿謂之曰吾少孤每見人飬親自痛終天無分汝/幸在温凊之地何得如此錫類不行令之罪也因垂泣)
(嗚咽乃取孝經付令習讀/由是母子感悟各請改悔)誠信化人(元德秀為魯山令/先是墮車傷足不)
(任趨拜汝郡守以客禮待之部人為盗吏捕之繫獄㑹/縣界適有猛獸為暴盗自陳曰願格殺猛獸以自贖)
(德秀許之胥吏曰盗詭計茍免擅放官囚無乃累乎德/秀曰吾不欲負約累則吾坐必請不及諸君即破械出)
(之翌日格殺猛獸而還誠信化人大率如此秩滿南逰/陸渾見佳山水杳然有長徃之志乃結廬山阿彈琴讀)
(書怡然自得既卒門人相與諡為文行先/生士大夫髙其行不名之謂之元魯山)殺十牛解神
并斬諸刼(王敬則為暨陽令時軍荒後縣有一刼帥匿/山中為人患敬則遣人致意刼帥使出首當)
(申論郭下廟神甚酷烈百姓信之敬則引神為誓必不/相負刼帥既出敬則于廟中設酒㑹於坐收縛曰吾啓)
(神若負誓還神十牛今不得已違誓/即殺十牛解神并斬諸刼百姓悦之)職在字人(大厯中/秋霖害)
(稼京兆尹奏畿縣多損田判度支韓滉執奏不實乃命/御史覆之渭南令劉藻曲附滉言所部無損户部分廵)
(御史覆檢與藻合代宗覧奏以為水旱咸均不宜渭南/獨免申命御史朱敖再檢渭南損田三千餘頃上謂敖)
(曰縣令職在字人不損猶宜稱損損而不聞豈/有恤人之意耶卿之此行可謂稱職乃貶藻)百姓號
為神明(馮元常為清漳令政有殊績百姓號為神明又/歴浚儀始平二縣皆單騎赴職未常以妻子之)
(官所乘馬午後則不與芻秣持躬/儉約身及奴僕每日一食而已)單騎赴職(上/)均俸丞
尉(髙志周為貴縣令與丞尉均分俸/錢政化大行人吏刋石以頌之)四絶(李韋為魯山/令元德秀墓)
(碑顔真卿書李陽冰篆額後/人争模冩之號為四絶焉)擇於臺省(崔縱為監察御/史詔擇令長於)
(臺省除藍田令寛民勤幹德行/大化縣人為之立碑頌徳也)繕理廨宇(房琯歴慈溪/東城濟源令)
(所在為政興利除害/繕理廨宇頗著能名)宦官請託命拽出(李朝隠為長安令/有宦官閻興貴)
(詣縣請託朝隠命拽出之睿宗聞而嘉之乃下制曰不吐/剛而諂上不茹柔而黯下君子之事也踐霤必繩登車)
(無屈者正人之務也長安令李朝隠德義不回清强自延/遂宦官入縣有乖儀式遂能責之以禮繩之以愆昔虞)
(持皇后之客梅陶鞭太子之傅古稱/遺直復見于今宜加一階用來剛烈)神腴田(韋景駿為/肥鄉縣令)
(北界暴水連年泛溢舊堤廹近水漕雖修不息而漂流/相繼景駿審其地勢拓南數里髙築隄暴水至隄南以)
(無水患而去隄/北稱為神腴田)拒大夫之命(楊瑒為麟逰令時御史大/夫竇懷貞檢校造金仙玉)
(真二觀移牒近縣徴百姓所隠匿資財以充觀用楊拒/而不受懷貞怒曰焉有縣令卑㣲敢拒大夫之命乎楊)
(曰所論為人寃抑不知/計位髙卑懷貞壯其對)士衆得蔬飯見饋則足(蔣沉乾/元初歴)
(陸渾盩厔咸陽髙陵四縣令當軍旅之後瘡痍未平沉/竭心綏之所至安輯副元帥郭子儀每統兵由其縣必)
(戒軍吏曰蔣沉令清而嚴幹供億故當有異士衆得/蔬飯見饋則足無撓清政其為名人所知如此)令
人户勿顧賦限(盧坦字保衡為壽安令時河南尹徴賦/限窮而縣人訴以機織未就坦請延十)
(日府不許坦令人户但織而輸勿顧賦限違之/不過罰令俸爾既成而輸坦亦坐罰由是知名)執刺史
造常滿樽(李元素有吏才初為武德令時懷州刺史李/文暕將調率金銀造常滿樽以獻百姓甚弊)
(乏官吏無敢異議者元素抗詞固/執文暕乃損其制度以家財營之)賦役平允(李元紘為/好畤令有)
(聲績開元初三遷萬年縣/令賦役平允不嚴而治)去官縣人思詠(裴耀卿開元/初遷長安令)
(長安舊有配户和市之法百姓苦之耀卿到一切令出/儲畜之家預給其直遂無姦僦之弊公私為便在職二)
(年寛猛得中及去/官縣人甚思詠之)著諭蒙十四篇(馮伉遷尚書膳部員/外郎充睦王以下侍)
(讀澤潞節度使李抱真卒為弔贈使抱真男遺伉帛數/百匹不納屬醴泉闕令宰臣進人名帝意不可謂曰前)
(使澤潞不受財帛者此人必有清政可以授之遂授醴/泉令縣民多猾為著諭蒙十四篇大畧指明忠孝仁義)
(勸學務農每鄉給/一卷俾其傳習)造亭臺為美名(楊炯為盈川令為政/殘酷人吏動不如意)
(輙榜殺之又所居府舍多造亭臺皆/書牓額為之美名大為逺近所笑)妻子不之官舍(徐/仁)
(紀拜左補闕三上書不省乃詣執政求出俄授靈昌/令妻子不之官舍唯衣履及書䟽而已餘無所畜)寛
猛得中(韋抗為永昌令不務威刑而政令蕭然都/輦繁劇前後為政寛猛得中無如抗者)義倉
本備水旱(薛訥為藍田令有富商倪氏於御史臺理其/私債中丞來俊臣受其貨財欲出義倉千石)
(以給之訥曰義倉本備水旱以為儲畜安敢/絶衆人之命以資一家之產竟報上不與)賣所乘馬
分給貧弱(李大亮少有文武才幹為土門令屬百姓飢/荒盗乘侵冦大亮賣所乘馬分給貧弱勸以)
(懇田嵗因大稔躬捕冦盗所擊/輙平太宗聞而嗟美下書勞之)賜緋衣銀章(王正雅為/萬年令穆)
(宗時京邑號為難理正雅抑强暴政甚有聲于時栁公/綽受京兆尹上前保稱穆宗命賜緋衣銀章就縣賜之)
(遷户部/郎中)伏叢薄中諫獵(五代史晉何澤初任後唐同光/中為洛陽令澤以莊宗出獵屢)
(踐民田澤屏其從者伏於叢薄中截馬諫曰陛下未能/一天下以休兵而暴斂疲民以給軍食今田將熟奈何)
(恣佚㳺以害民稼使官何以集其征賦臣/請賜死於此日以悟陛下莊宗慰而遣之)勇而能謙必
享富貴(九國志吳秦裴行宻據廣陵以裴知揚子縣有/虎入縣裴親殺以獻行宻詔褒之裴曰此衆共)
(殺非能獨制也行宻歎曰勇而能謙/必享富貴歴髙郵無錫令有能名)健令(後蜀李匡逺/同光中董璋)
(召為鹽亭令歴通泉射洪等令時西川連衡/羣盗尤盛匡逺悉為擒捕當時號為健令)邑客遺果
不受(閩賈郁遷仙㳺令有邑客遺果辭之客曰某家新/果衆人未知郁曰君家有子弟否曰昆仲三人豚)
(犬數輩郁曰古人畏四知今君兄知弟知子/知攜來者知是倍於古人也客大慙而退)不令按讞
刑獄監筦倉庫(國朝淳化五年詔令長之任風化所繇/不下於堂而一境自治兩換其縣而善)
(政大行所宜躬親於教人不可攖拂以他務應天下縣/令自今轉運司及本州並不得輙令按讞刑獄監筦倉)
(庫等事俾專厥/職以副朕懷)四任令宰(至道二年前商州豐陽縣令/喻瞻詣宰相自言江東人歸)
(朝廷凡四任令宰年七十五吏部以當免望/歸故鄉宰相以聞上憐之特授光州定城令)赤縣最為
要劇(咸平二年上謂宰臣曰京師浩穰之地赤縣最為/要劇官得其人則民事皆理宜擇有操守不畏權)
(豪者/任之)鐵船渡海(九國志閩賈郁性峭直不容人吏文過/時為仙逰令王氏初霸閩越郡邑之政)
(皆茍且都獨守正奉法吏頗畏之及受代有一吏醉郁/怒曰吾當再典此邑以懲汝軰吏揚言公欲再作令須)
(造鐵船渡海也郁聞之是嵗選集延鈞建號聞郁有治/稱乃擢授贊善大夫復典舊邑時醉吏為庫史不數月)
(盗官錢數萬下獄具伏批前牘尾曰竊銅鏹以潤家非伏/因鼓鑄造鐵船而渡海不假鑪因因决杖徒之胥皆懾)
(未幾移治福清考/滿召為御史中丞)夢印(林紹圖少好學初事審知延鈞/開國擢授户部郎中王氏之世)
(郎官無俸月給禄米數斛而紹圖貧殆不能濟乃求宰/長溪因營父兄之産時銓注已定一夕夢數吏擎大箱)
(中有印二鈕紹圖取其一視之乃長溪縣印也有一吏/前白曰公當置此取彼一鈕乃安昌縣印也紹圖執之)
(而覺及領命米宰安昌秩滿而歸復求宰舊邑時宰選/官皆紹圖親舊自以為必得一夕復夢吏如前以印二)
(鈕示之紹圖方執一鈕吏正之曰此乃公昔年所置者/不可復取但旁一鈕視之乃連江縣印既而數吏前白)
(曰數年為君掌印今始獲免當别公去紹圖覺而異之/翌日果受宰連江江南兵攻䧟建州延政降又攻福州)
(李仁建閉壁自守紹圖自連江歸/於江南至建安授幕職官而卒)
　　知縣事(沿革見縣令門/)
朝臣知縣自奚嶼始(國朝建隆三年以大理正奚嶼知/大名府館陶縣監察御史王祐知)
(魏縣楊應夢知永濟縣屯田員外郎于繼/徽知臨清縣朝臣知縣自奚嶼等始也)三遮運使乞
留(淳化二年姚益恭知須城縣鞭朴不用境内大治民/數千人三遮轉運使乞留相率如浮屠宇飯僧以徼)
(福願益恭不代州以上聞賜璽書賞以粟帛吏部引疋/對以著作佐郎知洪州南昌縣賜衣服銀帶絹五十)以
古文革崑體之弊(尹洙知河南伊陽縣與穆修以古文/革楊劉崑體之弊天下翕然宗之)
豪猾不敢過縣門(祥符中張錫為太常博士知東明縣當/下令曰富而恃貨刑而恃贖若此者)
(先治之民之豪猾者以令簡而必行終/錫之去不敢過縣門而犯法者鮮矣)十竒(嘉祐中京/西轉運使)
(陳希亮奏據河清縣僧道進士等狀奏舉留知縣著作/郎王元規再任事本司體量得本官到任軍民歌詠有)
(十竒第一竒民吏不識知縣兒第二竒塌却曹司舊肚/皮第三竒買物價利不曽欺第四竒處斷明白盡絶私)
(第五竒街裏不見兇頑兒第六竒蝗蟲不入境内飛第/七竒不敢賭錢怕官知第八竒不孝不仁不敢為第九)
(竒鄉村不被公人欺第十竒百姓納税不勾追/如此之類甚得民情上令審官上簿記其姓名)攝職官
所入不取(王鼎在臨邛轉運使令攝不取/成都新繁縣事職田所入)不以孔氏子弟知
仙源(治平元年詔今後勿以孔氏子弟知仙源縣其襲/封人如無親屬在鄉里令常任近官不得逺去家)
(廟初京東提㸃刑獄王綱乞不以孔/氏子弟知仙源縣所以慎長民之官)
　　長(沿革見/縣令門)
視民如子(前漢召信臣為上蔡長其/治視民如子所居見稱述)家人莫見喜愠色
(後漢仇覽為蒲亭長雖在宴居必以禮自整妻子有過/輙免冠自責妻子庭謝候覽冠乃敢升堂家人莫見喜)
(愠之/色)海内㑹葬者三萬人(陳寔字仲弓為太丘長寔/卒海内㑹葬者三萬人)不
捕刼盗而先按殺子者(賈彪補新息長民困貧多不飬/子彪為制與殺人同罪城南有)
(盗刼害人者北有婦人殺子者彪出按發而掾吏欲出/引南彪怒曰賊㓂害人此乃常理母子相殘逆天違道)
(遂驅車北行案驗其罪城南賊聞之亦面縛自首數年/間人飬子者千數僉曰賈父所長生男名賈子生女名)
(賈/女)甑中生塵釜中生魚(范冉字史雲冉或作丹桓帝時/為莱蕪長遭母憂不到官後辟)
(太尉府以狷急不能從俗常佩韋於時議者欲以為侍/御史遁身逃命於梁沛之間徒行敝服賣卜於市遭黨)
(人禁錮遂推鹿車載妻子捃拾自資或寓息客廬或依/宿樹蔭如此十餘年乃結草室而居焉所止卑陋有時)
(絶粒窮居自若閭里歌之曰甑中/生塵范史雲釜中生魚范莱蕪)潁川四長(循吏傳潁/川四長並)
(以仁信篤誠使人不欺謂荀淑為當塗長韓韶為瀛長/陳寔為太丘長鍾皓為林慮長淑等皆潁川人也)
殺死有寃(虞詡有剛正之性終老不屈為尚書令以公/事去官朝廷思其忠復徴之倉卒臨卒謂其)
(子曰吾事君直道行已無愧所悔者為朝歌長時殺賊/數百人其中何能不有寃者自此二十餘年家門不増)
(一口斯獲/罪於天也)盤根錯節(鄧隲以虞詡為朝歌長時賊數千/人攻殺長吏欲以法中傷之故舊)
(相弔詡笑曰不遇盤根錯節何以别利噐乎及到設解散/三科以募求壯士乃為設伏兵殺賊數百人賊由是)願
寛轡䇿(虞詡為朝歌長始到河内謁太守馬稜稜勉之/曰君儒者當謀謨廟堂反在朝歌耶詡曰此不)
(足憂也然賊衆新盛難與争鋒兵不厭權/願寛假轡䇿勿令有拘闗而已詡果敗賊)匈奴不犯塞
(華嶠後漢書孔奮字君魚守姑臧長治有異/政以仁義折强扶弱好惡分明匈奴不犯塞)坐無完席
(謝承後漢書薛惇字子禮為北海長家貧坐無完席妻/子曰君無俸禄子孫復無完席耶惇以美完席與妻子)
(自坐/敗席)兼治五縣(東觀漢記公孫述補清水長父仁遣門/下掾隨之官月餘掾辭歸白仁曰述非)
(待教者也後太守以其能使兼治五縣/政事修理姦盗不發郡史謂有神明)諫獻龍眼荔枝
(和帝時唐羌為臨武長縣接南海獻龍眼荔枝十里一/置五里一候奔騰險阻死者繼路羌乃上書諫帝下詔)
(曰逺國珍羞本以薦奉宗廟茍有/傷害豈愛民之本勅勿復獻)教不孝子令改(蔣崇為/潯陽長)
(民有母言子不孝曰今為汝教之不改乃殺後十日崇/召不孝子謂曰令下車求不孝子欲治之言汝不孝又)
(言汝能改故召見汝賜酒食教以事母之/道子曰必能改遂為孝順崇之德化也)越境求理寃
結(崔恢遷鄢陵長闗畿不閉道無拾/遺比縣有寃抑者皆越求理焉)安有國家長吏為
賊叩頭(魏志賈逵守綘邑長郭援攻河東所經城邑皆/下逵守援攻之不救乃召單于併軍急攻之城)
(將潰綘父老與援要不害逵綘潰援聞逵名欲使為將/以兵刼之逵不動左右使叩頭逵叱之曰安有國家長)
(吏為賊叩頭援怒將斬之綘吏民聞將殺皆乘城呼免/曰負要殺我賢君寧俱死其左右義逵多為請遂得)社
稷之噐非百里才(蜀志蔣琬除廣都長先主嘗至廣都/琬衆事不治時又醉先主怒將加戮)
(諸葛亮請曰琬社稷之噐/非百里之才也乃免之)二縣立祠(楊仁遷南安長治/民以父子情大見)
(信愛及卒二縣/立祠十年不絶)獸南渡(劉平為全椒長五日一聼事吏/卒各就田業先時多獸每為人)
(害平就事三/日獸皆南渡)蝗不入盧氏(李孟元為盧氏長務行德化/時縣悉蝗獨不入盧氏界)
神父(陳弇為蘄長時一州旱蝗弇請雨即雨/大降穰蝗即出境一縣徧熟號為神父)以惠和為
本(鍾翼字叔華為長平長賦政息人以惠和為/本百姓共為其碑文曰宰臨長平悦以飬民)擅出穀
受罪(典畧韓攸為瀛長時民大飢而太守未至攸因發/倉賑之吏白言太守垂至軍糧重事可須來攸言)
(民命縣急令長擅出穀受罪含笑入地不/以為恨後竟不坐吏民䝉濟者數千人)
　　丞(沿革見/縣令門)
亷吏(前漢黄霸為潁川太守務在成就安全長吏許丞/老病聾督郵白欲逐之霸曰許丞亷吏雖老尚能)
(拜起送迎正頗重聼何傷且善助之公私費耗甚多皆/當出於民所易新吏又未必賢或不如其故徒相為亂)
(凡治道去其/泰甚者爾)清浄無欲(後漢張𤣥建武中舉明經遷陳/倉丞清浄無欲專心經書方其)
(講問乃不食終日及有難輙為張數家/之説令擇從所安諸儒皆服其多識)歴佐三縣所在
有稱(吳志孫堅為下邳丞歴佐三縣所在有稱吏民親/附鄉里知舊好事少年徃來者常數百人堅接撫)
(待飬有/若子弟)令囚歸家耕種(唐書唐臨為萬泉丞縣有輕囚/十數人㑹春暮時雨臨白令請)
(出之令不許臨曰明公若有所疑臨請自當其罪令許/之乃召囚悉令歸家耕種與之約令歸繫所囚等皆感)
(恩義至時畢集詣/獄臨由是知名)酌水而祭(王義方坐與張亮交通貶/為儋州吉安丞行至南海)
(舟人將以酒脯致祭義方曰黍稷非馨在明德酌水而/祭時當盛夏風濤蒸毒既而開霽南渡吉安蠻俗荒梗)
(義方召諸首領集生徒親為講經行釋/奠禮清歌吹籥而登降有序蠻酋大伏)
　　主簿
證據縣令得免(後漢書繆彤仕縣為主簿時縣令被章/見考吏皆畏懼自誣而彤獨證據掠考)
(五毒至乃體生蟲蛆轉換五/獄踰涉四年令卒以得免)詣闕訴縣令(寧陽主簿詣/闕訴其縣令)
(積之七嵗不省乃復上書臣聞陛下為臣父臣為陛下/子臣章百上終不見省臣豈可北詣單于以告寃乎帝)
(大怒尚書劾以大逆虞謝駁之曰主簿所訴/乃君父之惡百上不達是有司之過也)枳棘非鸞
鳯所棲(仇覽字季智一名香考城令王渙署為主簿謂/覽曰主簿聞陳元之過不罪而化之得無少鷹)
(鸇之志耶覽曰以為鷹鸇不若鸞鳯渙謝遣曰枳棘非/鸞鳯所棲百里豈大賢之路今日太學曵長裾飛名譽)
(皆主簿後耳以一月/俸為資勉入太學)無知名之援(蘇林廣舊傳仇香字/季智學通三經無知)
(名之援鄉里舉之/四十為縣主簿)薦為麗正殿校理(唐書徐浩以文學/為張説所噐調授)
(魯山主簿説薦為麗正殿/校理三遷右拾遺仍校理)擇佳壻(楊於陵字達夫釋褐/為句容主簿時韓滉)
(節制金陵滉性剛嚴少所接與及於陵以屬吏謁謝滉/甚竒之謂其妻栁氏曰夫人常擇佳壻吾閲人多矣無)
(如楊主簿者竟以妻/之後遷户部尚書)處事敏速(李㑹為泥水主簿處事/敏速甚有聲稱雖村童)
(厮飬一閲之後無不知替/代姓名者累轉國子司業)奔赴闕庭雪父寃(穆賛字相/明釋褐為)
(濟南主簿時父寧為和州刺史以剛直不屈於亷使被/誣奏貶於泉州司户賛奔赴闕庭號泣上訴詔御史覆)
(問寧方得雪詔曰令子申父之寃憲臣奉君之命/楚劒不衝於牛斗秦璧自洗於塵埃由是知名)伏難
死節(蘇弁字元啓轉奉天主簿朱泚之亂德宗倉卒出/幸縣令杜正元上府計事聞大駕至官吏惶恐皆)
(欲奔竄山谷弁諭之曰君上避狄臣下當伏難死節昔/肅宗幸靈武至新平安定二太守皆潜遁帝命斬之以)
(徇諸尹知其事乎衆心/乃安賊平拜監察御史)虎不為害(顧少連以㧞萃補登/封主簿邑有虎孽民)
(患之少連命塞䧟穽獨/移文岳神虎不為害)令舍得亡印人伏其量(五代史/許仲宣)
(乾祐初舉進士觧褐為曹州濟陰主簿先是縣印令與/簿掌時令有嬖妾與其室争寵令不能制妾欲䧟其主)
(於罪竊取印藏之封緘如故仲宣受之翌日吏開將用/印但空匣因逮捕縣吏數十人及令主簿僕厮家人繫)
(獄驗問果得於令舍竈炭烟煤中初亡失印縣吏/皆恐而仲宣晏然不為動既而果獲印皆伏其量)短薄
(九國志閩蔡儼字仁崿為永春主簿秩滿就選試合各/格未擬官而卒崿諸子中最少而俊爽人多惜之初仁)
(崿之求試也有門僧善揣骨仁崿問之僧曰短薄仁崿/大笑曰無選試及格不當復為縣佐短簿之呼何謬耶)
(後數日/果卒)
　　尉(沿革見/縣令門)
傳以為仙(前漢梅福字子真為南昌尉去官一朝棄妻/子去九江至今傳以為仙其後有見福於㑹)
(稽者變姓為/吳市門卒)棄官還鄉里(後漢喬𤣥按梁冀客陳相羊/昌罪惡由是著名舉孝亷補)
(洛陽左尉時梁不疑為河南尹𤣥以公/事詣府受對耻為所辱棄官還鄉里)大丈夫安能為
人役(逢萌少有節意抗厲家貧給事縣為亭長時尉行/亭亭長候迎拜謁既而擲楯歎曰大丈夫安能為)
(人役哉遂去/之長安學)不避豪强(魏志曹瞞除洛陽北部尉初入/尉廨繕治四門造五色棒縣左)
(右各十餘棒有犯禁者不避豪/强皆棒殺之京師斂跡莫敢犯)出逰常歩行(程堅字湛/甫為比陽)
(尉貧無車馬每/出追逰常步行)䑕竊狗盜(魯國先賢傳二世時山東盜/賊起二世問諸臣曰於公何)
(如博士諸人三十餘人前曰人臣無將將則及罪至死/無赦願陛下急發擊之二世怒叔孫通前曰諸生言皆)
(非明主在上四方輻輳安有反者特羣盜/䑕竊狗盜守令尉捕誅之何足憂二世喜)告諸百姓為
我立祠(搜神記蔣子文嗜酒好色佻達無度自言清骨/死當為神當漢末為秣陵尉遽死及吳先主之)
(初其故吏見子文於道頭乘白馬執白扇侍從如平生吏/見驚走子文進馬追之謂曰我當為此土地之神以輔)
(爾下民可宣告諸百姓為/我立祠不爾將有大禍)化石(荆州圖記澧陽縣西百/三十里澧水之南岸有)
(白石先是縣左尉與零陵縣共論疆界/因相侵害化為此石即以為二縣界首)年弱貎羸(唐書/顔師)
(古隋仁壽中授安飬尉尚書左僕射楊素見師古年弱刀/貎羸因謂曰安飬尉縣何以克當師古曰割雞馬用牛)
(素竒其對後/果以幹理聞)䇿入四等(白居易才識兼茂明於體用䇿/入第四等授盩厔尉集賢校理)
轉拾遺(栁芳自永寧尉直史館轉拾遺芳/該博勤於記注撰唐厯四十卷)開倉賑貧餒
(員半千上元初授武陟尉屬頻嵗旱飢勸縣令殷子良/開倉以賑貧餒子良不從㑹子良赴州半千便發倉粟)
(以給飢人刺史郭齊宗大驚因而按之時薛元超為存/撫使謂齊宗曰公百姓不能救之而使惠歸一尉豈不)
(愧也遂/令釋之)以清謹見稱(蕭至忠為畿尉以清謹見稱嘗與/友人期於路隅㑹風雨凍冽諸人)
(皆奔避就宇下至忠曰寧有與人/期而求安失信獨不去衆咸歎服)吏能為畿邑之冠(劉/延)
(祐弱冠補渭南尉刀筆吏能為畿邑當時之冠司空李/勣嘗謂曰足下春秋甫爾便擅大名宜稍自貶抑無為)
(獨出人右也後/歴右司郎中)屈宋作衙官(杜審言初為隰城尉雅善/五言詩工書翰有能名然)
(恃人譽甚為時軰所嫉登封中蘇味道為天官侍郎審/言預選試判訖謂人曰蘇味道必死人問其故審言曰)
(見吾判則當羞死矣又謂人曰吾之文章合得屈/宋作衙官吾之書跡合得義之北面其矜誕如此)北京
三傑(富嘉謨轉晉陽尉與新安吳少㣲友善同官又谷/倚為太原主簿皆以文詞著名人謂之北京三傑)
才望髙雅(陸元方字子象先本名景初時吏部侍郎吉/頊曰為官擇人至公之道陸景初才望髙雅)
(非常流所及若不以吏部/予之妄推薦也竟奏授之)非好去位(髙適補汴州封丘/尉非其好也乃去)
(位客逰河右節度使哥舒翰見而異之表為兵曹為翰/府掌書記後從翰入朝翰為盛稱之於上前拜左拾)
(遺轉監/察御史)明公坐(蘇珣明經舉授鄠縣尉雍州長史李義/琰召而謂曰鄠縣本多訴訟近日遂絶)
(訪問果由明公為其疏理因顧指㕔事爾/曰此座即明公坐也但恨非遲暮所見)獻書闕下(李揆/字端)
(卿開元末舉進士補陳留尉獻書/闕下詔試文章乃擢拜右拾遺)代同寮直官曹(竇參/字時)
(中為萬年尉時同僚有直官曹者將夕聞親疾請參代/之㑹有囚亡京兆尹按直簿將奏參遽請曰彼以不及)
(狀謁參實代之宜當罪/坐貶江夏尉人多義之)持危矢石之間(崔祐甫字貽孫/舉進士歴壽安)
(尉禄山䧟洛陽士庶奔迸祐甫獨持危矢石/之間潜入私廟負木主以竄拜御史中丞)著魯議(髙/郢)
(字公楚天寶末盗據京邑父伯祥先為好畤縣尉抵賊/禁將加極刑郢時年十五被髪解衣請代其父賊黨義)
(之仍俱釋後舉進士擢第授華陰尉嘗以魯不合用天/子禮樂乃引公羊傳著魯議見稱於時由是授咸陽尉)
擇堪為御史(見録事參軍人/倫之鍳下注)廷折曲直(李義琰少舉進/士累補太原尉)
(時李勣為并州都督吏僚皆風望慄/懼義琰獨廷折曲直勣甚厚禮之)春蘭秋菊(裴子餘/舉明經)
(補鄠縣尉時同列李朝隠程行諶皆以文法著稱子餘/獨以詞學知名或問雍州長史陳崇義子餘與朝隠行)
(諶優劣崇義曰譬諸春蘭秋菊/俱不可廢也後為監察御史)此尉得罪公清之士何
以勸(見大理/評事門)請代韋重規役(裴佶字𢎞正初授藍田尉/時有詔命畿内諸縣城奉)
(天時嚴郢為京兆政尚峻暴加以朝㫖甚廹尹正之命/急如風電本曹尉韋重規其室方娠而疾畏郢之暴不)
(敢以事故免佶因請代/役無愆期當時義之)求珍味饋從官(崔日用為芮城/尉大足中則天)
(幸長安路次陜宗楚客時為刺史日用知供頓事廣求/珍味稱楚客之命遍饋從官楚客知而大加賞歎盛稱)
(薦之由是擢為新豐/尉無幾拜監察御史)以子孫相託(婁師德弱冠進士擢/第補江都尉揚州長)
(史盧承業竒其才嘗謂之曰吾子台輔之/噐當以子孫相託豈可以官屬常禮待也)有擒姦擿伏
之名(李勉為開封尉昇平日乆見汴州水陸所凑邑居/龎雜號為難理勉與聫尉盧成軌並有擒姦擿伏)
(之/名)嵗飢飯不過一噐(栁公綽為渭南尉性謹嚴動循理/法屢屬嵗飢其家雖給而毎飯不)
(過一噐嵗/稔復初)小官(韓休拜黄門侍郎同中書門下平章事/休性方直不務進取既為相天下翕然)
(有萬年尉李美玉得罪帝將放嶺南休曰美玉犯非大/惡今朝廷有大姦請得先治金吾大將軍程伯獻恃恩)
(而貪宅室輿馬僣擬法度臣請/先伯獻臣不敢奉詔帝不能奪)應對如神(唐新語盧莊/道年十六授)
(長安尉太宗將按録囚徒京宰以莊道㓜年懼不舉欲/以他尉代之莊道不從但閒暇不之省時繫囚四百餘)
(人令丞深以為懼翌日太宗召莊道評其/輕重留繋日月應對如神太宗驚嘆之)仕宦四十年
未嘗見此(魏奉古為雍丘尉時姚珽蒞汴州郡僚畢謁/珽覧刺召奉古前持廐收令示奉古奉古一)
(覽便諷千餘言珽驚起曰/仕宦四十年未嘗見此)不受黄連(朱履霜好學明法/律補山陰縣廵察)
(使故人或遺以黄連數兩固辭不受曰不辭/此歸恐母妻詰問從何而得不知所以對也)遇盗留公
文(楊再思為𤣥武尉充使詣京師止於客舍㑹盗竊其/囊裝再思邂逅遇之盗者伏罪再思謂曰足下苦貧)
(乏至此無行速去勿作聲恐為他人所/擒幸留公文餘財盡相遺盗者齎去)上疏諷從禽(𤣥/宗)
(聼政之暇彼禽自娛又於蓬莱宫側立教坊以習倡優/曼衍之戯酸棗尉袁楚客以為天子春秋方壯宜節之)
(以雅好從禽好鄭將蕩上心乃引由/余太康之義上疏以諷之𤣥宗納焉)賦詩留别(鄭蜀賔/頗善五)
(言竟不聞達年老方授江左一尉親朋餞别於上東門/蜀賔賦詩留别曰畏途方萬里生涯近百年不知將白)
(首何處入黄泉酒醉自詠聲調/哀感滿坐為之流涕竟卒於官)屬舞不動手(語林商則/任廪丘尉)
(為性亷謹縣令丞多貪濁因宴㑹以次舞令丞舞訖勸/則則把手回身而已令問其故則曰長官動手賛府亦)
(動手唯有一箇更動手百姓何容活耶人皆大笑嘲曰/令丞但動手縣尉祗回身因貧為刺史得與屬貧人)
首該賞典(國朝建隆四年以大名府經城縣尉張義𤣥/為本府允城縣令賞捕盗之功也天下縣尉)
(乆廢其任是嵗義𤣥/首該賞典以激勸之)處賤官有憂天下之心(寶元初有/明州慈谿)
(縣尉裴明允者倜儻不羣雖處賤官有憂天下之心屢/上書言亊後又詣闕上書陳可言者臣伏見漢成帝時)
(梅福為南昌尉屢從縣道上書言災異事求假軺傳詣/行在所條對執政輙報罷去其後又以王鳯專勢擅朝)
(災異數見臣下莫敢正言福又上書其誠懇切雖不見/用亦免罪累有此前事臣實慕之上善其言以示兩府)
手殺强盗五人(劉平字士衡景德中釋褐常州無錫縣/尉手殺强盜五人改大理評事知鄠陵)
(縣/)令百姓食蝗(至和中淮南有蝗上令州縣燒捕務絶/其害時楚州山陽縣尉李宗嗔百姓邵)
(崇等申報捕蝗皆抑令食之悉吐㵼成疾提㸃刑獄孫/錫奏上怒曰縣尉亦親民之官謂其能尉安於民而不)
(與民除害反傷/民命削其官)
　　功曹(沿革見/縣令門)
以斧砍右手五指(謝承後漢書梁國車章為縣功曹令/黄奉為人所訴章證之當下筆章辭)
(以斧砍右手五/指閉口死獄中)撥煩(㑹稽縣録董昆字文通能/撥煩縣長潘侯署功曹史)
　　嗇夫
前漢百官表大率十里一亭亭有長十亭一鄉鄉有三
老有秩嗇夫㳺徼三老掌教化嗇夫職聼訟收賦税㳺
徼循禁賊盗縣大率方百里其民稠則减稀則廣鄉亭
亦如之皆秦制
平徭賦理寃結(東漢第五倫為鄉嗇夫平徭賦理冤結/得民歡心自以為乆宦不達遂將家屬)
(客河東變姓名自稱/王伯齊號為道士)容貎長者(漢雜記事任先為鄉嗇/夫漢兵至宛軍人見其)
(冠服觧明欲殺之㑹安成侯劉賜/適到見其容貎長者乃救免之)為叔還錢(㑹稽典録/鄭𢎞為縣)
(靈文嗇夫太守第五倫見𢎞問民得失深異之召署督/郵有弟用兄錢者為嫂所責末還嫂詣𢎞訟之𢎞賣牛)
(車為叔還錢兄聞之慚愧自繫於/獄中逐其婦賫錢還𢎞𢎞不受)代出口錢(零陵先賢/傳鄭産為)
(白王嗇夫漢末多事國用不足産子一嵗輙出口/錢民多不舉子産乃勑民勿出子口錢自當代出)省
徭賦賑困乏(殷氏世傳勤年二十為鄉嗇夫故豫州從/事王封知勤雅意好施遺其書曰君少孤)
(不漸父兄師友之訓而無仁孝亷直之性是故古今耻/功惠之不崇故雖執鞭猶不辭也朱邑所以列竹帛者)
(功紀於桐鄉耳勤感之於是省/徭賦賑困乏矜孤寡民大愛之)
　　亭長(見嗇/夫門)
風俗通謹按春秋國語有寓望謂今之亭長所安是也
漢家因秦大率十里一亭亭留也今縣有亭長又亭待
也蓋行旅宿食之所館也亭亦平也民有争訟吏留辨
處勿失其政也
為我謝趙君(前漢趙廣漢為京兆尹嘗記召湖都亭長/湖都亭長至界上界上亭長戯曰至府為)
(我多謝問趙君亭長既至廣漢與問事畢謂曰界上亭/長寄聲謝我何以不為致問亭長叩頭服實有之廣漢)
(因曰還為我謝界上亭長勉思職事有以自効京/兆不忘卿厚意其發姦擿伏如神皆此類也)艤船
待項羽(烏江亭長艤船謂羽曰江東雖小地方千里衆/數十萬亦足王也願大王急渡今獨臣有船漢)
(軍至無以渡羽笑曰天之亡我何渡焉且藉與江東子/弟八千人渡江而西今無一人還縱江東父老憐而王)
(我我何面目見之哉縱彼/不言藉獨不愧於心乎)不為具食(韓信從下鄉南昌/亭長食亭長妻苦)
(之乃晨炊暮食時信徃不為/其食信亦知其意自絶去)亷直(顔異為濟南亭長以/亷直稱遷大司農)
勿為盗賊自致(續漢書馬武字子張帝與功臣讌語從/容言曰諸卿不遭際㑹自度爵禄何所)
(至乎鄧禹對曰臣少嘗學問長可郡文學上笑曰何以/自謙卿鄧氏子志行修勤可以掾史功曹次至武曰臣)
(以武勇可守尉督盗賊帝笑曰/勿為盗賊自致亭長斯可矣)埋骨樓下(謝承後漢書/蒼梧廣信女)
(子蘇娥行宿髙安鵲巢亭為亭長龍壽所殺奪其物骨/埋樓下交趾刺史周敞行宿亭舉壽奸罪奏之殺壽)
讓喪於正堂(張璠漢記樊曄為天水太守之郡與喪㑹/於隴亭亭長使移喪避曄曄讓喪於正堂)
(躬自弔祀/闗西稱之)
　　吏
以二卵棄扞城之將(孔叢子子思言茍變於魏侯曰其/才可將五百乘公曰吾知其才然)
(變嘗為吏賦於民而食人二雞子故弗用也子思曰聖/人官人如大匠之用木取其長棄其所短今君以二卵)
(棄扞城之將不可使開/於隣國公曰謹受命)醉嘔丞相車上(前漢書丙吉為/丞相馭吏嗜酒)
(常從吉出醉嘔丞相車上西曹主吏斥之吉曰以醉飽/之失去士使此人將復何所為西曹忍之此不過汗丞)
(相茵耳遂/不去也)不樂為(後漢鄭𤣥少為鄉嗇夫得休歸嘗請/學官不樂為吏父數怒之不能禁遂)
(造太學/授業)執法廉(童恢少仕州郡吏司徒楊賜開其執法/廉辟之楊被劾免掾屬悉投劾去恢獨)
(詣闕争之及得理掾悉歸/府恢䇿杖而退論者美之)仕不過郡吏(趙壹初袁逢使/善相者相之云)
(仕不過郡吏/果如其言)郭林宗一見嗟服(後漢符融少為都官吏/耻之委去逰太學師事)
(少府李膺膺每見融輙絶他賔客融幅巾奮䄂談辭如/雲膺捧手歎息郭林宗始入京師時人莫識融一見嗟)
(服/)志行髙㓗(東觀漢記南陽馮良字君卿出於㣲少作/縣吏年三十為尉佐奉檄迎督郵即路慨)
(然耻在厮役因壊車殺馬毁裂衣冠乃遁焉十許/年乃還鄉里志行髙潔非禮不動對妻子如君臣)選孤
貧志行之人(第五倫遷蜀郡太守蜀地肥饒人吏富貴/吏皆以財貨自達倫悉簡其豐贍者遣還)
(之更選孤貧志行之人以處曹任所/舉多至九卿二千石時以為知人)規度指畫營處
(魏志鄧艾以口吃不得作幹佐為稻田守業草吏同郡/吏父憐其貧資給甚厚艾初不稱謝每見髙山大澤輙)
(規度指畫營處/時人多笑焉)聞父號慟(吳書朱濟仁為邑書吏少喪父/其母撫之曰汝父臨終恨不見)
(汝濟仁對曰相見何難於/是號慟縣異之以狀言)篤志好學(徐廣晉記張華牧/羊而篤志好學初)
(為縣吏盧欽竒之/劉敚以女妻焉)感激讀書(汝南先賢傳許嘉為吏有/過叩頭流血請得免由是)
(感激讀/書焉)母好食鐺底燋飯(宗躬孝子傳陳遺少為吏母/好食鐺底燋飯遺在役常帶)
(囊每煮食録其燋貽母後孫恩亂與母相失帶囊自隨/故得無餓死遺得活母晝夜泣憶遺目為失明耳為無)
(聞遺還入拜/號泣母豁明)海岱清士(郭子庾公為䕶軍屬桓廷尉為/舉一佳吏乃經年桓後遇見徐)
(寧致與庾公云/是海岱清士)伏節死難(後漢孟嘗字伯周其先三/世為郡吏皆伏節死難)謹
案如律之事(王粲儒吏論彼刀筆之吏豈見而克察哉走/於几案之下畏於官曹之間其朝夕所見)
(者謹案如/律之事也)名昭逺近(謝承後漢書馮吳字子高輕財尚/義𢎞博愛士賔客四方雲集為州)
(郡吏休假先存恤行喪孝子次贍疾病/拜鄉里耆老先進雖居家名昭逺近)
　　幹
門裏冩書(謝承後漢書濟陽成良字子恭年十八為濟/陽郡幹良儀容華麗太守諸葛禮使門裏冩)
(書從者誣良與奴婢與/良割出肝腸示禮赤心)求紙筆作辭(王隠叢書鄧攸為/石勒所得值攸昔)
(作殷中郎幹攸求紙/筆作辭勒原其死)挂冠府門(虞預㑹稽典録盛吉少/為郡幹佐學明春秋王)
(莽誅更始署新太守劉君代前太守許君不肯去郡劉/君因攻殺之郡中撓亂吉謂友人栁珫曰君道滅王綱)
(絶矣不去禍將及因觧/冠挂府門與珫俱去)
　　小吏
與錢通(史記張湯之客田甲雖賈人有賢操始湯為小/吏時與錢通徐廣注曰以利交及湯為大吏甲)
(多責湯行義過/失有國士風)有封侯骨(前漢書翟方進字子威家世/微賤父為郡文學方進十二)
(三失父孤學給事太守府為小吏遲鈍不及事數為掾/吏所詈辱方進自傷乃從汝南蔡父相問已能所置蔡)
(父大竒其形貎謂小吏曰有封侯骨當以經術進方/進西至京師授經母憐其㓜隨之長安織屨以給)愛
其恭敬(萬石君奮年十五為小/吏侍髙祖愛其恭敬)習文法(尹翁歸少與季/父居為獄小吏)
(習文/法)竊學問能史書(王尊字子贛少歸諸父諸父使牧/牛澤中尊竊學問能史書十三求)
(為獄小吏數嵗/給事太守竒之)賤(後漢書公孫瓚字伯珪家世/二千石瓚以賤遂為小郡吏)弩矢貫
咽喉(王清為縣小吏從令出逢賊力戰/弩矢貫咽喉詔大醫治之示百寮)忠謹清慎(晉中/興書)
(劉超少為小吏以忠謹清慎為中/宗所愛恤親侍左右以俱渡江)入令被中寢(光逸為/博昌小)
(吏縣令使逸送客冒寒舉體凍濕還值令不在逸解衣/炙之入令被中寢令還治之逸曰家貧衣單霑濕無可)
(代若不暫溫勢必凍死奈何惜一被而殺一人君/子仁愛不為此故寢而不疑縣令竒之從而不問)知賢
(三輔决録髙陵龎勃為郡小吏東平衞農為書生窮/乏客鍛於勃家勃知賢禮待顧直過當去送十里)妻
以弟女(鄭𤣥别傳故尚書左丞同縣張逸年十三為縣/小吏𤣥謂之曰爾有賛道之賢玉雖美須琱琢)
(而成噐能為書生以成爾志/不對曰願之遂妻以弟女)盗池中魚(郭子王安期為/東海太守小吏)
(盗池中魚綱紀推之王曰文王/之囿與衆共之池魚何必占也)得鬼臂蝦蟆毛(齊諧記/武昌小)
(吏吳翕得一浮石取置牀頭化成一女甚端正與翕為/婦太守宋宻見翕婦收得之謂翕曰汝能得鬼臂蝦蟆)
(毛當不殺汝翕歸告婦婦令請/其家在水下取之府君乃赦翕)箴(張斡小吏箴翩翩周/生婉孌㓜童十五之)
(年如日之東爾容既妍爾報既鮮輕裙隨風飛雲流烟/南金沙生良玉璞藏不採畏淪不雕無光窮達何限否)
(泰何常無忘㣲/賤過謝孫張)
　　卒
變姓名(前漢梅福居家以讀書飬性為事元始中王莽/專政福一朝棄妻子去九江至今傳以為仙其)
(後有見福於㑹稽者/變姓名為吳市門卒)懐道隠身(謝承後漢書苑式為荆/州刺史友人南陽孔嵩)
(家貧親老乃變姓名傭為新野縣何里街卒式行郡到/新野而縣選嵩為導騎迎式式見而識之呼嵩把臂謂)
(曰非孔嵩耶對之歎息語及平生昔與子俱曵長裾逰惜乎嵩/籍帝學吾䝉恩為牧伯而子懷道隠身處於卒伍不亦)
(曰昔侯嬴長守於賤業晨門肆志於抱闗子欲居九夷未/不患其陋貧者士之宜豈為鄙哉勅縣代嵩嵩以先傭)
(竟不/肯去)非撾妻之人(蜀志劉琰妻胡氏入賀太后太后特留/胡氏經月乃胡氏有美色琰疑其與後)
(主有私呼伍伯撾胡至於以履搏面而後棄遣胡具以/告琰坐下獄有司議曰小卒非撾妻之人面非授履之)
(地琰竟棄市自是/大臣妻朝慶遂絶)散置左右待以門人(晉中興書賀循/時㑹稽郡鈴下)
(有楊方者字公回少好學有異才以門役在役下公事/暇輙誦五經鄉邑未之别也内史諸葛恢聞方好學出)
(為給使見而異之即觧使/散置左右以門生待之)賜俸錢五千(襄陽耆舊傳襄/陽縣卒張他學)
(畫諷書歸侍父主簿以其還縣非時當行罰他大歎息/且四五不止縣令陳君問其故曰孝經云資於事父以)
(事君而敬同今主簿以吏敬父而推罰恐傷明府俸錢/德化故重令明府更思爾陳君即回罪主簿賜他)
(五/千)
　
　
　
　
　
　
　
　
　
　
　
　
　
　職官分紀巻四十二
欽定四庫全書
　職官分紀巻四十三
　　　　　　　　　　　　宋　孫逢吉　撰
　　都䕶
前漢百官表西域都䕶宣帝地節二年初置以騎都尉
諫大夫使䕶西域三十六國有副校尉秩比二千石丞
一人司馬二人
應劭漢官儀西域都䕶武帝始開通西域三十六國其
後稍分至五十餘國置使者校尉以領䕶之三年改曰
都䕶令戊己校尉領之
沈約宋書初漢武帝置西域諸國光武建武初始有督
軍諸使至獻帝建安中魏武為相遣大將督之始號都
督曹袁張楊之徒雖以三公假節領州郡然無都督之
號三國時亦有都䕶左右䕶將軍兼諸將軍猶是舊制
也
國朝有都䕶之名府進鎮戍並廢職歸州縣
六典大都䕶府大都䕶一人從二品副大都䕶一人從
三品副都䕶二人正四品上(漢宣帝時鄭吉為西域都/䕶始立幕府都䕶之名自)
(吉始也至章帝時廢西域都䕶令戊己校尉領之魏晉/之間有都䕶左右軍都䕶將軍之號遂廢都䕶之名皇)
(朝永徽中始置安南安西大都䕶景雲二年又置/單于都䕶開元初置北庭都䕶今有單于副都䕶)長史
一人正五品上(漢宣帝置西域都䕶長史一/人自後不絶今單于則不置)司馬一人
正五品下(漢武帝置䕶烏桓校尉䕶羌校尉各司馬二/人元帝置戊己校尉亦置司馬一人皆都䕶)
(司馬之/任也)録事㕘軍一人正七品上録事二人從九品上
功倉户兵法曹參軍各一人並正七品下參軍事三人
正八品下(單于惟有/兵倉二人)
上都䕶府都䕶一人正三品副都䕶二人從四品上長
史一人正五品上司馬一人正五品上録事參軍一人
正七品下録事二人史三人功倉户兵曹參軍各一人
並從七品上㕘軍事三人從八品上都䕶副都䕶之職
掌撫慰諸蕃輯寧外寇覘俟姦譎征討攜離長史司馬
貳焉諸曹如州府之職
威震西域(前漢宣帝時匈奴日逐王欲降漢使人與鄭/吉發渠黎龜兹諸國五萬人迎王四萬三千)
(人小王將十二人隨吉至河曲頗有亡者吉追斬之將/詣京師漢封日逐王為歸德侯吉既破車師降日逐威)
(震西域遂并䕶車師以西北道故號曰都䕶都䕶之置自/吉始焉上嘉其功乃詔曰都䕶西域騎都尉鄭吉拊循)
(外蠻宣明威信封吉為安逺侯漢之/號令班於西域始自張騫成於鄭吉)萬里之外以身為
本(段㑹宗為人好大節矜功名與谷永相友善永閔其/老復逺出予書戒曰足下以柔逺之令德復典都䕶)
(之重職甚願吾子因循舊貫無求竒/功萬里之外以身為本願詳思愚言)功大賞小(元帝時/甘延夀)
(與陳湯出西域郅支單于數困辱漢使湯與延夀謀曰/郅支所在絶逺無金城强弩之守如發屯田吏士敺從)
(烏孫衆共攻之足以成功延夀欲奏之湯曰國家與公/卿議大䇿凡非所見必不從㑹延壽病湯獨矯制發兵)
(延壽聞之欲止湯怒按劍叱延壽曰大衆已集豎子欲/沮衆耶延壽遂從之部勒行陣即日引軍分行遂斬郅)
(支單于頭送京師延壽封茂成侯湯闗/内侯功大賞小為石顯匡衡所抑也)建二銅柱鑱著唐
德(唐書馬揔為安南都䕶亷清不撓用儒術教其俗政/事嘉美獠夷安之建二銅柱於漢故處鑱著唐德以)
(明伏波/之裔)
　　鎮將鎮副
六典上鎮將一人正六品下鎮副一人正七品下(魏有/四鎮)
(將軍之名晉宋以後皆因之惰有鎮將鎮副皇朝因之/每防五百人為上鎮三百人為中鎮不及者為下鎮)
録事一人史一人倉兵曹㕘軍事各一人從八品下(倉/曹)
(職同諸/州司倉)倉督一人中鎮將一人正七品上鎮副一人
從七品上録事一人兵曹㕘軍事一人正九品下倉督
一人下鎮將一人正七品下鎮副一人從七品下録
事一人兵曹㕘軍事一人從九品下倉督一人鎮將
鎮副掌鎮捍防守總判鎮事
五代皆補親隨與縣令抗禮公事專達於州梁開平四
年諸州鎮使不以官秩高卑並在縣令之下
國朝建隆二年置縣尉主鄉村賊盗鎮將所主郭内而
已仍統於縣兼領都虞候又有典主文案(所由供役/使無定數)
　　戍主戍副
六典上戍主一人正八品下戍副一人從八品下(宋書/云劉)
(德願為逰擊將軍領石頭戍事宋檀道濟以䕶軍/領石頭戍事宋齊以下至隋皆有其官皇朝因之)中戍
主一人從八品下下戍主一人正九品下(毎五十人為/上戍三十人)
(為中戍不及/者為下戍)戍主戍副掌與諸鎮畧同
魚軒(左傳狄人滅衞齊侯使公子無虧歸公乘為飾/馬祭服五稱歸夫人魚軒注云車以魚皮)瓜時
而往及瓜而代(左傳齊侯使連稱管至父戍葵丘𤓰/時而往曰及𤓰而代不至乃作亂也)樂
宅戍(盛𢎞之荆州記襄陽范蠡祠南七十里有晉河南/尹樂廣宅周四十餘畆曩井猶未湮塞置邏其中)
(即名為/樂宅戍)出白日插雲間(辛昆江賦爾乃南陵峻峭崟/嵓高閉嶄出白日樓插雲間)
(所謂天險難/升地險丘山)高安戍(桓温表上春築縣之赭圻城在/江東岸臨當濡湏口上二十里)
(建康宮三百三十里南有聲里北有高安戍高安戍/者是孫權征合肥往來屯兵處也權常大積未穀於)
(此備魏/濡湏口)
　　五岳四瀆官
六典五岳四瀆令各一人正九品上(古者神祠皆有祝/及祭酒或有吏者)
(令蓋皇/朝所置)祝史三人齋郎三人(並皇朝/所置)廟令掌祭祀及判
祠事祝史掌陳設讀祝行置文案齋郎掌執爼豆及灑
掃之事興國中以令録州官老不給治者為廟令判司
簿尉為主簿由是不置丞亦有專置者景德中澶州别
置河瀆廟亦令頓丘縣令掌廟之政今多統於本縣令
京朝知縣者云管勾廟事(主典無/定數)
　　闗令丞(津吏/)
六典上闗令一人從八品上(按周禮有司闗上士二人/又有尹喜為闗令漢有寗)
(成為闗都尉皆其職也/隋代立制皇朝因之)丞三人從九品上(皇朝/置)録事一
人府二人史四人典事六人津吏八人中闗令一人
正九品下丞一人從九品下録事一人府一人史二人
典事四人津吏六人下闗令一人從九品下府一人
史二人典事二人津吏四人(四靣闗有驛道為上闗無/驛道者為中闗餘為下闗)
(永泰元年中闗置津吏六/人下闗四人無津者不置)
五代梁開平元年以潼闗險阻乃置潼軍使命(虎/)州刺
史兼領之其月改虎牢闗為軍仍置使
國朝諸津(各置監/官一員)凡文武臣寮諸軍將校等如欲遣人
力徃川廣及沿邊但經歴闗津合用公慿者於本州請
領不得私給
　
　
　
　
　
　
　職官分紀卷四十三
欽定四庫全書
　職官分紀卷四十四
　　　　　　　　　　　　宋　孫逢吉　撰
　　横行東西班大小使臣
唐制百官職皆九寺三監分典開元中始置諸使其後
漸増由是寺監之物多歸諸使朝廷每有制詔則云諸
司諸使以該之多内侍省官或將軍兼充天祐後及五
代用廷外臣以卿監將軍刺使以上領使國朝定内客
省使至閤門使之横班皇城使以下二十名謂之東班
宫苑使以下二十名謂之西班初猶有正官充其後但
以檢校官為之或領觀察防禦團練使刺史慶厯四年
皇城使不轉閤門昭宣使既難其磨勘又不可例除遥
郡刺史舊制諸司副使當改官者降五資除使則是一
日而遷十五資今欲皇城使改官及七嵗如曽任邊有
路安撫轉運使揔管五人以上舉則與除遥郡刺史至
遥郡防禦使諸司副使因差遣及有勞遷使如舊制兩
省止因磨勘則不得過五資有戰功及殊績者不限又
舊制兩省都知押班及帶内噐械内臣合歴轉者臨時
例取古今欲如舊制詔自今皇城宫苑副使當磨勘者
各於本班額從下與升五資改諸司使其自左蔵庫副
使以上因酬奬及非次改官者如舊制餘皆如所奏初
上謂執政曰諸司副使當從供備庫副使始今對行除
除五資太優於是今儀條差而為此制嘉祐三年詔客
省引進四方館各置使一員東西閤門共置使四員閤
門引進客省共置副使六員閤門通事舍人八員閤門
使須有闕乃補今欲引進四方館各増置使一員東西
上閤門共増使二員閤門引進客省共増置使四員閣
門通事舍人増置二員所増置員見閤門供職轉資七
不供職轉五資熙寧五年詔今後諸司使副磨勘歴任
内有戰功曽經轉酬奬者與轉七資使額其餘並轉五
資舊制諸司使副使有戰功者磨勘轉官率用常調轉
五資上謂無以褒勵武人而閤門兩省職事皆左右近
習非勲勞不可超躐故有是命
元祐令内客省使至閤門副使為横行延福宫使至昭
宣使為班官諸司使副使丞制崇班閤門祗候為大使
臣供奉官侍禁殿直奉職借職為小使臣
　　内客省使
國朝崇政殿受朝則升東階侍立大中祥符四年樞宻
院言新除内客省使曹利用准例逐日赴樞宻院同食
其本㕔宇已改充三班院請止令於三班院分㕔視事
從之
　　客省
國朝客省在閤門之西使闕則引進四方館閤門使副
兼承受一十人舊名承㫖淳化二年改大中祥符五年
陳彭年進客省事例六卷康定元年章得象修成客省
條例七卷
　　使副使
五代梁有客省使國朝因之掌四方進奏及四夷朝貢
牧伯朝覲賜酒饌饔餼宰相近臣禁將軍校節儀諸州
進奉使賜物回詔之事
元祐令客省使從五品副使從七品
次内相(國朝張元嘉祐中為客省使上表乞換文資上/以其嘗有功效令守舊官充徐州兵馬都總管)
(元初及第遇相者曰君次内相元曰翰林學士為内相/予次之豈不侍講乎相者曰是也及第換武弁累遷客)
(省使凡十五年不能/遷内客省使而卒)
　　引進使副使
五代梁有引進使副使國朝因之慶厯四年詔引進使
兼領閤門公事
元祐令引進使從五品副使從七品
　　四方館
國朝四方館在朝堂門外使客則客省引進閤門使副
兼掌大中祥符五年陳彭年進四方館儀一卷康定元
年章得象修成四方館條例一卷
　　使
唐四方館以通事舍人判厯中書省
五代晉始以卿監專判館
國朝初以檢校官判館淳化四年改置使名掌通事分
畨供奉宣賛之名籍文武官正衙見謝辭國忌賜香諸
道月旦正至章表郊祀朝㑹蕃官貢舉人進奉使京官
致仕官道釋父老陪位之事
元祐令四方館使正六品
　　東西上閤門
國朝東西上閤門司紫宸殿前南廊置使副使常領本
局事闕即取客省使副使以上同管勾或全闕官亦有
通事舍人權發遣者承受十一人舊名承㫖淳化二年
改又有提㸃承受以承受行首入仕嵗乆者命為三班
以充役大中祥符五年陳彭年進閤儀制六卷康定元
年章得象修成閤門儀制十二卷
　　使副使
國朝閤門使副使掌供奉乗輿朝㑹逰幸大宴及贊引
親王宰相百寮蕃客朝見辭糾彈失儀
元祐令東西上閤門使正六品副使從七品
沮宦官(内殿崇班錢晦累遷至閤門使宦宦王守忠領/節度觀察留後牒閤門定朝立燕坐晦因對言)
(天子大朝令宦官齒是大夫坐殿上必為四夷所笑守/忠又欲以禮服進酒晦以為不可禮官議與晦同而言)
(事官亦有是言/守忠由是大沮)
　　閤門通事舍人
國朝太平興國五年通事舍人王睿失儀太宗乃令今
後不得通贊只令引班故事閤門無通事舍人判𨽻中
書省其長一人判四方館謂之館老如抽赴閤門祗應
者兼稱閤門祗候今直授閤門通事舍人非舊制也天
禧二年禮儀院制圖凡言閤門通事舍人者皆去閤門
字因是制授官者亦去之嘉祐三年八月詔定以十員
為額
元祐令閤門通事舎人從七品
書五字七字賜舍人(仁宗時李惟賢為閤門通事舍人/在閤門習朝廷儀制數奏事稱㫖)
(仁宗嘗書忠信李惟賢五字賜之/後又賜以李惟賢忠孝勤謹七字)
　　閤門祗候
國朝咸平五年諸王夫人及縣主等以親屬居三班者
上言因聖節推恩願以次補閤門之職真宗曰此職非
可以恩澤授也並不許天禧元年上與輔臣語及省費
用减吏員向敏中曰閤門祗候先朝止有三五員宣導
贊唱而已今踰數百而除授未已禄廪頗厚資地亦優
願稍慎擇上曰此蓋相承為例當漸有省之天聖六年
上封者言三班使臣帶閤門祗候並代諸司使副使差
遣竊以太宗時閤門祗候人數不多真宗朝置諸路提
㸃刑獄以閤門祗候同充時以員數闕少特令臣寮奏
舉乆歴外任有勞績者任之自後限以七人奏舉除授
近年皇親及臣寮遇聖節及差遣并亡歿遺表有陳乞
走馬承受亦以三年承例不問有無才幹並特轉閤門
祗候欲望自今供奉官合該轉者並只與轉内殿崇班
其在京及外任自來差閤門祗候勾當去處令樞宻院
相度選差侍禁以上使臣充填從之嘉祐八年李端慤
奏近嵗閤門祗候以上領在京差遣不理資任是以各
圖外任請自令通事舍人閤門祗候一任在京一任在
外從之治平二年閤門言先詔通事舍人及閤門祗候
共一十二人今止有九人熙寧四年閤門言係通事舍
人十三員閤門祗候二十三員除見任祗應共十員外
全少慣熟之人欲乞選擇内外仕族子弟自内殿承制
以下至右班殿直六人令逐日前後殿亦閤門祗候諸
般祗應以看班祗候為名候及五周年委是詳熟失儀
數少令閤門委保與正除閤門祗候常以六人為定額
其班著不以官序髙下並在閤門祗候班後别為一行
不得帶出外任差遣詔三班院揀選士族之家子弟供
奉官至殿直年四十以下好人材但曽歴任及無私罪
使臣一十二人三班院以田奕等名聞揀用六人
　　延福宫使
國朝明道元年置
元祐令延福宫使從五品
　　景福殿使
國朝大中祥符五年宣政使應州觀察使劉承珪以乆
疾辭職特置是名在客省使之上
元祐令景福殿使從五品
　　宣慶使
國朝舊諸司使止於宣政使大中祥符元年東封禮畢
宣政使季神福當遷職特置是名
　　宣政使
國朝淳化五年昭宣使王繼恩有平賊之功中書欲以
為宣徽使詔朕讀前代書史多矣不欲令宦官干預事
宣徽使執政之漸也不可止受他官宰相等懇言繼恩
有大功非此任無足以議賞典上怒深責宰相等因命
張洎等别立宣政使之目序在昭宣使之上以授之
　　昭宣使
國朝淳化四年置以皇城使王延德王繼恩莊宅使杜
彦鈞為之以上朝㕘位在東班前
元祐令昭宣使正六品
　　皇城使副使
五代梁乾化六年五月詔曰端闈正門也宜以時開敞
用達陽氣委皇城使准例檢校啓門車駕出則闔扉國
朝因其名
元祐令皇城使以下諸司使正七品
　　翰林使副使
唐有翰林使掌伎術之待詔者
五代有翰林茶酒使
國朝初有茶酒使後止名翰林使
　　尚食使副使
五代梁有尚食使副使國朝因之
　　御厨使副使
五代梁以御食使為司膳使
國朝置御厨使
　　軍噐庫使副使
五代梁有武備庫
　　儀鸞使副使
唐置營幕使後置同知院使
五代梁開平初改儀鸞使
國朝置儀鸞使副使
　　弓箭庫使副使
唐有内弓箭庫使國朝因之後去内字
　　衣庫使副使
國朝初置内衣庫使後去内字
　　東西綾錦院使副使
　　東西八作使副使
國朝舊有八作太平興國二年始分東西
　　牛羊使副使
　　香藥庫使副使
國朝舊有香藥庫因置使
　　榷場使副使
國朝舊有𣙜場庫因置使
　　氊毯使副使
唐有氊坊毯坊使五代合為一國朝因之
　　鞍轡庫使副使
唐神䇿軍有御鞍轡庫五代置使國朝因之
　　酒坊使副使
唐有酒坊使國朝初加内字後去之
　　法酒庫使副使
周太祖平河中得酒工王恩善造法麵酒因置法酒庫
使
　　翰林醫官使副使(以上二十/使為東班)
　　宫苑使副使
五代梁有宫苑使國朝因之
　　左右騏驥院使副使
唐有飛龍使乃小馬坊使
五代梁改小馬坊使為天驥後唐復為飛龍小馬坊使
長興元年改飛龍院為左飛龍院小馬坊為右飛龍院
國朝太平興國三年改左右天廐坊雍熙二年又改左
右騏驥院使名從之
　　内蔵庫使副使
國朝太平興國初置庫及使名
　　左蔵庫使副使
唐以太府少卿知左蔵出納五代有使國朝因之
　　東西作坊使副使
唐有作坊五代置使國朝因之舊有南北熙寧三年改
南北作坊為東西作坊其使副名額亦然
　　莊宅使副使
五代有莊宅使副使國朝因之
　　六宅使副使
唐置十宅六宅使以諸王所屬為名或總云十六宅後
止云六宅國朝因之
　　文思使副使
五代有文思使國朝因之
　　内園使副使
五代有内園栽接國朝止名内園
　　洛苑使副使
五代有洛苑使國朝因之
　　如京使副使
五代有如京使國朝因之雍熙四年以侍御史鄭宣司
門員外郎劉墀户部員外郎趙載並充如京使以殿中
侍御史栁開為崇儀使左拾遺劉慶為西京作坊使先
是太宗以五代戰争以來自節鎮刺史皆用武臣多不
曉政事人受其弊帝欲兼用文士漸復舊制故先擢宣
等為内職
　　崇儀使副使(更見如/京使門)
唐五代皆有閑廐使國朝太平興國五年改今名
遼不敢犯(國朝雍熙四年以右拾遺曽諫為崇儀使初/諫知定逺軍㑹遼人入冦兵少為城不固人)
(心危懼欲降於遼諫斬數人乃定因率勵士卒遼不敢/犯遂引去帝聞之降詔敦奬賜五品服未幾召赴闕改)
(授是/命)
　　西京左蔵庫使副使
　　西京左坊使副使
　　東西染院使副使
唐有染坊使國朝太平興國三年置東西二院使名從
之
　　禮賔院使副使
賞捕繫蠻賊之勞(國朝皇祐四年以權廣州畨禺縣令/蕭注為禮賔副使仍權發遣畨禺縣)
(事賞捕繫蠻/賊之勞也)
　　供備庫使副使(以上二十/名為西班)
　　帶御噐械
國朝賞選三班以上武幹親信者帶櫜鞬御劒或以内
臣為之初止名御帶咸平元年改為帶御噐械以内園
使馬知節領登州刺史知秦州西京作坊副使石知隅
為西京作坊使綦政為供備庫使供奉官張旻為供備
庫副使並帶御噐械初是職止名御帶至是改焉天聖
七年詔給馬三疋并芻粟景祐二年詔帶御噐械自今
不得過六人元豐二年帶御噐械官遇獨員闕人祗應
差内使省押班官權從下差
　　内殿承制
國朝大中祥符二年詔置内殿承制班在内殿崇班上
秩比殿中丞
元祐令内殿承制正八品
　　内殿崇班
國朝淳化二年詔置内殿崇班在供奉之上左右侍禁
在右班殿直之上先是供奉官殿直有四十年不遷者故
特置崇班侍禁之目差定其次授焉人用胥悦
　　東西頭供奉官
　　左右侍禁
　　左右班殿直
五代本曰殿前承㫖晉天福五年詔除翰林承㫖外殿
前承㫖改曰殿直後唐清泰元年七月殿直承㫖都知
以趙處愿等為之
　　三班奉職
國朝淳化二年改殿前承旨為三班奉職
元祐令三班奉職從九品
　　三班借職
國朝元祐令三班借職從九品
　
　
　
　
　
　
　
　
　
　
　職官分紀卷四十四
欽定四庫全書
　職官分紀卷四十五
　　　　　　　　　　　　宋　孫逢吉　撰
　　大禮五使(大禮/鹵簿)　(禮儀頓儀仗/橋道  遞)
唐元和以前史籍不載開元九年國子司業韋韜知太
常禮儀事而未有使名天寶九載始置禮使大厯五年
停事歸太常七年復置建中元年停自後不置每有南
郊大禮權置太常卿為之又有大禮使中丞為之哀帝
時中丞為儀仗使而不載大禮使五代梁有以河南
尹為大禮使餘二使如舊又有儀仗法物二使以武將
為之後唐明宗以宰相為大禮兵部尚書為禮儀使御
史中丞為儀仗使兵部侍郎為鹵簿使開封尹為頓遞
使周制亦然惟以禮儀為太常國朝大禮頓逓用宰相
京尹充使如舊制太常中丞兵部尚書或闕則以學士
及他尚書丞郎為之而頓逓又増橋道之名唐有禮儀
使判官五代有大禮副使判官國朝並不置後唐又有
修裝法物使今多以内臣與本司修飾焉其職掌用禮
院御史臺兵部吏人如故儀衞衣物鹵簿皆掌儀仗使
無專掌但令憲司督促諸司而已今有中丞換使額非
舊制者若叙使司次第則橋道頓逓最在下京尹有親
王為之者先朝屢舉大禮以非常禮皆用輔臣向敏中
次當禮儀贊導以年老不任磬折改命王欽若以敏中
領禮儀使則是不用次叙之例自是始變焉其胥吏交
換頗為非便自後不復改至大中祥符元年乙未以尚
書左丞知樞宻院使王欽若右諫議大夫㕘知政事趙
安仁為泰山封禪經度制置使先朝亦置大禮禮儀儀
仗鹵簿等使唯不置橋道頓逓使六年以宰相王旦為
逓奉聖像大禮使向敏中為禮儀使樞宻使王欽若為
儀仗使陳堯叟為鹵簿使㕘知政事丁謂為橋道頓逓
使其年又以宰臣王旦為奉祀大禮使向敏中為儀仗
使樞宻使同平章事王欽若為禮儀使陳堯叟為鹵簿
使㕘知政事丁謂為橋道頓逓使又以王旦為天書儀
仗使丁謂為副使兵部侍郎趙安仁為扶侍使入内副
都知張繼能為扶侍郎都監焉七年詔摹刻天書奉安
於玉清昭應宫宰臣王旦為天書刻玉使樞宻使同平
章事王欽若為同刻玉使㕘知政事丁謂為刻玉副使
兵部侍郎趙安仁翰林學士陳彭年為同刻玉副使入
内押班周懐政為都監以吏部尚書王欽若為同中書
儀衞刻玉使其年又以司空兼門下侍郎平章事王旦
為奏告大禮使中書侍郎兼刑部尚書平章事向敏中
為儀仗使樞宻使兵部尚書平章事冦凖為鹵簿使工
部尚書㕘知政事丁謂為禮儀使樞宻副使檢校太保
王嗣宗為橋道頓逓使禮儀使為四使之首贊導行事
敏中以衰疾故讓謂以便於陟降也丙申以工部尚書
平章事王旦為封禪大禮使尚書左丞知樞宻院事王
欽若為禮儀使兵部侍郎㕘知政事馮拯為儀仗使兵
部侍郎知樞宻院事陳堯叟為鹵簿使右諫議大夫㕘
知政事趙安仁為橋道頓逓使其禮儀橋道頓逓使事
令拯洎堯叟分掌以欽若安仁先赴泰山故也先是王
旦言封禪當命五使郊禋舊制以宰臣充大禮使以學
士中丞尚書丞郎知開封府分領禮儀等使上升中大
禮宜重其事五使之職當於中書樞宻院班次命之馮
拯曰臣等叨居重位復忝使名慮未為允望仍舊貫上
曰大臣為之盖重祀事也天禧三年右僕射兼門下
侍郎平章事向敏中為天書儀衞使南郊大禮使中書
侍郎兼吏部尚書平章事冦凖為天書儀衞使吏部尚
書㕘知政事丁謂為儀衛副使給事中㕘知政事李廸
為扶侍使翰林承㫖刑部侍郎知制誥晁迥為南郊禮
儀使翰林學士給事中知制誥錢惟演為儀仗使樞宻
直學士右諫議大夫兼太子賔客王曙為鹵簿使給事
中權知開封府馬元方為橋道頓逓使左騏驥使英州
團練使入内副都知周懐政為天書扶侍郎都監自封
禪以來時命輔臣兼五使之職及是始復舊制皇祐二
年九月二十七日辛亥有事於明堂取齋戒自新之義
以宰臣文彦博為大禮使宋庠為禮儀使樞宻使王貽
永為儀仗使龎籍為鹵簿使㕘政髙若訥為橋道頓逓
使以樞宻副使梁適攝太尉告天地於南郊舊制大禮
使以宰臣一員充自禮儀仗使以下以太常卿中丞兵
部尚書開封尹充今並用兩府近臣盖重其事也治平
二年以御史中丞南郊鹵簿使賈黯為儀仗使以翰林
學士南郊儀仗使范鎮為鹵簿使故事南郊以御史中
丞為儀仗使天聖二年乃誤用中丞薛奎領鹵簿使而
以翰林學士晏殊為儀仗使是用仁宗郊天故事黯言
其誤故改之
春明退朝録每南郊大禮循唐制命五使宰相為大禮
使學士為禮儀使鹵簿使御史中丞為儀仗使知開封
府為橋道頓逓使而禮儀使本太常卿事尚書兵部主
字圖鹵簿使是其職也儀仗使排列之而鹵簿使督攝
之其職事頗相通
真宗時東封西祀奉祀皆輔臣為五使南郊則用學士
而下
仁宗籍田恭謝大饗明堂祫饗上大饗並循真廟之制
定南郊行禮圖(國朝乾德初上將有事圜丘以范質為/大禮使質與鹵簿使路昭禮儀使劉温)
(叟討閲禮故事補其/闕漏上之上甚嘉奬)
　　譯經潤文使
春明退朝録太平興國中始置譯經院於太平興國寺
延梵學僧飜譯新經始以光録卿湯公悦兵部員外郎
張公洎潤色之後趙文定楊文公晁文莊李尚書維皆
為譯經潤文官天祐中宰相丁晉公始為使天聖三年
又以宰相王冀公為使自後毎宰相繼領之然降麻不
入銜又以㕘政樞宻為潤文其事寖重每嵗節必進新
經前兩月二府皆集以觀飜譯謂之開堂亦謂之清流
堂慶厯三年吕許公罷相以司徒為譯經潤文使明年
致仕章郇公代之自後乃降麻入銜
　　宫觀使(判官/管勾)　(都監/提㸃)　(提舉/)
唐開元八年同州刺史姜師度兼管内長壽宫使其後
或以御史中丞或以殿中監帶使至大厯九年後惟以
同州刺史充
五代梁開平元年罷後唐同光元年復置天福四年停
使額
國朝玉清昭應宫景靈宫㑹靈宫祥源觀皆置使有副
使判官又有都監管勾之名或以宰相或翰林學士或
知制誥為之都監以諸司使副使或中官管勾或權或
同或異或曰都大不常其名熙寧六年昭應宫觀差遣
係大卿監及諸司并本州知州自來帶管勾者並充提
舉餘官管勾
春明退朝録唐置宰相四人首相為太清宫使祖宗朝
使相節度使未嘗有領京師官局者明道中錢相始為
景靈宫使治平中武康節李端願始為醴泉觀使
不拜命(國朝王曽遷諫議大夫㕘知政事真皇好神仙/築昭應景靈宫用大臣領使以曽為景靈使不)
(拜命忤㫖罷知政/事出知天雄軍)遷官處閒局(熙寧六年以莊宅使帶/御噐械知鎮戎軍張繡)
(為騏驥使提㸃鳯翔府太平宫繡有/戰功以病請退故遷官以閒局處之)閒職難仍舊官(八/年)
(以皇城使忠州團練使馬儞管局仙源縣景靈故也/宫太極觀公事尋除儞大將軍閒職難仍舊官)用父恩
(九年以殿中丞曽孝純同管勾西京崇福宫從父公/亮所乞也孝純兼當資序得管勾宫觀用父恩也)
　　奉使
詩皇皇者華君遣使臣也送之以禮樂言逺而有光華
也周禮凡邦國之使節山國用虎節土國用人節澤國
用龍節皆金也大行人之職時聘以結諸侯之好間問
以諭諸侯之志掌大賔之禮及大客之儀以親諸侯(九/州)
(之外謂之蕃/國世一見)小行人之職凡四方之使者大客則擯小客
則受其幣而聽其辭象胥掌蠻夷閩貉戎狄之國使凡
國大喪詔相國客之禮儀而正其位
儀禮上公之使者七介侯伯之使者五介子男之使者
三介君命者宰執書授使者書授上介使者及境張􁉹
誓乃謁闗人(謁告/也)使者若過邦至于境使次介假道
輕幣重使(左傳云叔齊之子為季武子介以㑹/自是晉人輕魯幣而益敬其使)
觀周樂(吳季札來聘請觀於周樂/魯以周公故有天子禮樂)客使(晉士文伯讓子/産曰以敝邑政)
(刑之不脩冦盗充斥是以令吏人完客/所館髙其閈閎厚其墻垣以無憂客使)以尸行事(楚伐/吳陳)
(侯使公孫貞子弔焉及良而卒將以尸入使吳太宰嚭/勞且辭焉上介芋尹盖對曰寡君聞楚為不道洊伐吳)
(國使盖備使弔君之下吏無禄使人大命隕墜君命逆/使人曰無以尸造于門是我寡君之命委於草芥也且)
(臣聞之事死以生禮也於是有朝聘而終以尸將事之/禮又有朝聘而遭喪之禮若不以尸將命是遭喪而還)
(無乃不可乎備使奉尸將命茍我寡君之命/達於君所雖隕於深淵則天命也吳人内之)不假道而
殺使(楚子使申舟聘于齊曰無假道於宋亦使公子馮/聘於晉不假道於鄭申舟曰不假必殺我王曰殺)
(汝我伐之見犀而行及宋宋人止之華元曰過我而不/假道鄙我也鄙我亡也殺其使者必伐我伐亦亡也亡)
(一也乃殺之楚子聞之投袂而起屨及於窒皇劍/及於寢門之外車及於蒲胥之市遂伐宋也)行人何
罪(鄭使良霄石㚟如楚告將服於晉楚人執之石/㚟言於子囊曰楚實不競行人何罪楚人歸之)一介
行李(鄭及楚平使王子伯駢告於晉晉使行人子貟對/曰君有楚命亦不使一介行李告於寡君寡君將)
(帥諸侯以見于/城下惟君圖之)出疆(春秋之義大夫出疆有可以/安社稷存萬民顓之可也)王人
序諸侯之上(公羊傳八年公㑹王人齊侯宋公鄭侯許/男曹伯盟于洮王人者何㣲者也曷序乎)
(諸侯之上/先王命也)聞喪徐行(公子遂如齊至黄乃復譏之大/夫以君命出聞喪徐行而不反)兵
交使在其間(晉伐鄭鄭人使伯蠲行城晉人殺之/非禮也古者兵交使在其間可也)使舉
上客而不稱介(穀梁文十八年魯公子遂叔孫得臣如/齊使舉上客而不稱介不正其同倫而)
(相介故列/而數之)白珩(國語楚王孫圉聘於晉趙簡子鳴玉問/圉曰楚之白珩猶在乎其寶也幾何矣)
(曰未嘗為寶楚人有觀射父能作訓辭以行事於諸侯/又有左史倚相能道訓典以序百物此楚國之寶也若)
(夫白珩先王之/所玩也何寶焉)秦觀楚寶(劉向新序秦欲伐楚遣使徃/觀楚之寳噐物昭奚恤乃為)
(壇使客東面自居西面之壇稱曰理百姓實倉廩子西/在此奉珪璋使諸侯子方在此守封疆謹境界葉公子)
(髙在此理師旅正軍戎司馬子反在此懐霸王之餘義/獵治亂之遺風昭奚恤在此惟大國所觀使反言秦君)
(曰楚多賢臣/未可謀也)輶軒(風俗通周秦常以嵗八月遣輶軒/之使採異方言還奏之藏于秘室)窮
河源(史記禹本紀言河出崑崙髙二千五百餘里日月/所相避隠為光也自張騫使大夏之後窮河源惡)
(覩所謂崑崙者乎故言九州山川尚書近之/矣禹本紀山海經所有怪物余不敢言之也)斷髮文身
(越使諸發使於魏諸發斷髮文身為飾既就館魏王有/令客若衣冠則以禮見若不衣冠則不見諸發答曰大)
(國若遣使至敝邑亦須剪髪文身以見敝邑/之君不然願從其俗魏王慙其言乃出見之)還趙璧(趙/得)
(楚和氏璧秦昭王請以十五城易璧趙長秦强不可違/使藺相如奉璧於秦王坐章䑓相如奉其璧視秦王見)
(禮甚倨相如乃前曰璧有瑕請指之王授璧相如持璧/睨柱怒髪上衝冠謂王曰臣竊觀大王得璧傳之美人)
(以戱弄臣無意償趙城邑大王必欲急臣頭與璧俱碎/於柱矣且趙王齋戒五日使臣奉璧今大王亦宜齋戒)
(五日臣乃敢上璧秦王許之齋戒五日相如授從者衣/褐裹璧從徑道歸趙秦王齋戒畢引趙使受璧相如云)
(臣恐見欺王而負趙已令人持歸間至趙矣左右欲之/引相如去秦王曰今殺相如終不得璧因厚遇而歸)一
出五國有變(齊田常欲伐魯孔子聞之謂門弟子曰魯/墳墓之國有二三子何為莫出子路子張)
(子右請行俱不許子貢請行許之子貢至齊説田常且/請使吳至而説吳王以救魯伐齊吳王惡越之有報吾)
(心子貢又請使越説勾踐越王發卒佐呉臣請北見晉/令共攻吳則其鋭兵盡於齊重甲困於晉而王制其弊)
(此滅吳必矣越王從其計吳遂伐齊子貢去而之晉説/晉君修兵卒以待之矣既行以待臨晉越王聞之涉江)
(襲吳滅之故子貢出存魯亂齊破/吳强晉霸越十年之中五國有變)繆賢薦藺相如(藺相/如為)
(趙宦者令繆賢舍人趙求人可使報秦/者未得繆賢曰舍人藺相如可使也)獻空籠(魏文侯/使蔡無)
(澤獻鵠於齊侯行路失之獻其空籠謂齊侯曰寡人使/臣獻鵠路而食之乃中天而去非不能買鵠不敢易君)
(幣非不能逃亡惡絶兩君之好非不能自殺惡貴鵠鵠矣/賤人是以獻空籠唯君裁之齊侯曰得子之言勝得)得
言勝得鵠上行人之官(前漢藝文志從横家者流盖出/於行人之官孔子曰誦詩三百)
(使於四方不能專對雖多亦奚以為又曰使乎言其當/權事制宜受命不受辭此其所長也及邪人為之則上)
(詐諼而/棄其信)縣令負弩先驅(司馬相如建節徃使蜀太守/以下郊迎縣令負弩先驅)建
節出闗(終軍初步入闗闗吏予繻軍棄繻而去及為謁者/使行郡國建節出闗闗吏識之曰此使者乃前)
(弃繻/生也)請長纓羈南越(終軍自請願受長纓必羈南越王/而致之闗下乃遣軍徃説越王請)
(舉國内屬天子大悦令使者留鎮撫之越相吕嘉不欲/内屬發兵攻殺其王及漢使者軍死時年二十餘故世)
(謂之/終童)矯制發倉粟賑貧民(武帝時河内失火遣汲黯徃/視之還報曰家人失火屋比)
(延燒不足憂臣過河内貧人傷水旱萬餘家或父子相/食臣謹以便宜持節發河内倉粟以賑貧民請歸節伏)
(矯制罪上/賢而釋之)馮軾下齊七十餘城(漢王定天下酈食其嘗/為説客馳使諸侯又請)
(奉詔説齊王使稱東藩上曰善於是使食其説齊田廣/以為然罷其歴下兵守戰備與食其日縱酒韓信聞食)
(其馮軾下齊七十餘城迺夜度兵襲齊廣/聞漢兵至以食其賣已乃烹食其引兵走)賜橐中裝(陸/賈)
(以客從髙祖定天下名有口辯時中國初定尉佗平南/越因王之髙祖使賈賜佗印為南越王賈至説佗令稱)
(臣奉漢約佗賜賈橐中裝直千金至孝/文時賈又使南越令尉佗去黄屋稱臣)直指使者(暴勝/之為)
(直指使者衣繡衣持/斧逐捕郡國盗賊)自請治行(鄭當時為九卿門下客/至亡貴賤禮之聞人之)
(善言進之武帝使視决河自請治行五日/上曰吾聞鄭莊行千里不賫粮治行何也)丁年奉使皓
首而歸(李陵與蘇武書曰足下以單車之使適萬乘之/虜丁年奉使皓首而歸老母終堂生妻去帷此)
(天下所/稀聞也)河梁(蘇武將使匈奴李陵贈詩曰攜手上河梁/㳺子暮何之徘徊蹊路側悢悢不能辭)
齧雪與旃毛(蘇武使匈奴單于置武于大窖中絶不與/飲食天雨雪武卧齧雪與旃毛并咽之數)
(日不死徙北海上/無人處使牧羝羊)鴈足書(昭帝時匈奴與漢和親漢求/蘇武等匈奴詭言武死後漢)
(使復至匈奴武夜見使者教之為單于言天子射上林/中獲鴈足有係帛書言武在某澤中使者以讓單于單)
(于謝漢使/遣武歸)白髪而還(武留匈奴凡十九嵗始以/强壯出及還鬂髪盡白)節毛盡
落(武在北海上牧羊卧/起操持節毛盡落)不失漢節(張騫以郎應募使月/氏匈奴得之留騫十)
(餘嵗持漢節不失因與其屬亡既至月氏還復為匈奴所/得留嵗餘單于死國内亂騫與妻俱亡歸漢拜太中大夫)
見邛竹杖蜀布(騫所至者大宛大月氏大夏康居初騫見/行十三人惟二人得還騫言在大夏時)
(卭竹杖蜀布問安得此大夏國人曰吾賈人徃市之身/毒國大夏去漢萬二千里居西南身毒人居大夏東南)
(數千里有蜀物此其去蜀不逺矣今使大夏從羌中險為/少北則為匈所得從蜀冝徃又無㓂天子忻忻以騫言)
(然廼令自蜀犍為發間使數道並出終莫能通後復從/大將軍擊匈奴知水草處軍得以不乏乃封騫為慱望)
(侯/)堂堂漢使(蘇武使匈奴單于脅武令拜武不從匈奴/以刄臨之武曰堂堂漢使安能屈於四夷)
(哉㧞佩刀自刺匈奴/大驚疾醫之得愈)斬樓蘭王(傅介子使大宛還過龜/兹言匈奴使從烏孫還)
(在此介子率其吏士共誅斬匈奴使者還因請徃刺樓/蘭龜兹王以威諸國於是遣介子至樓蘭樓蘭王不親)
(介子陽引去至其西界使譯謂因曰漢使者持金幣行/賜諸國王不來受我去之西國矣其王果貪漢物求見)
(使介子與飲酒醉使壯士刺殺之持其首述詔曰樓蘭/王常為匈奴間候遮殺漢使者傅介子持使節誅斬樓)
(蘭王首懸之北闕不煩師/衆其封介子為義陽侯)奉使不稱(成帝陽朔二年闗/東大水遣諌大夫)
(博士分行視以奉使不稱詔丞相御史與二/千石雜舉可充博士者注不稱謂不副上意)使者旁午
(昌邑王受璽以來二十七日使者旁午持節詔諸官署/徴發凡一千一百二十七事如淳曰旁午分布也師古)
(曰一從一横為/旁午言交横也)使絶域(武帝詔州郡察吏民有茂材/異等可為將相及使絶域者)臨
遣(元帝詔臨遣光禄大夫褒等十二人循行天下存問/耆老鰥孤困乏失職之民延登賢俊招顯側陋)
奉使稱意(孔光成帝時為博士數决録寃獄行/風俗振贍流民奉使稱意由是知名)諭巴蜀
檄(唐䝉使畧通夜郎發卒轉漕巴蜀民大恐上聞之乃/遣司馬相如徃責唐䝉等并告諭巴蜀民以非上意)
(相如為檄文/告巴蜀太守)得職(自貳師將軍伐大宛之後西域震懼/多遣使來貢獻漢使西域者益得職)
留漢使(單于初立長年少號為兒單于是嵗元封六年/也漢使兩使一人弔單于一人右賢王欲以乖)
(其國單于怒而悉留漢使前後留匈奴/者十餘人而匈奴使來漢亦留相當)去節黯靣入穹
廬(匈奴法漢使不去節不以墨黯靣不得入穹廬漢使/王鳥北地人習胡俗去其節黯靣入廬單于愛之)
因降匈奴(漢使宦者中行説送公主妻匈奴説不肯行/漢强使之説既至乃降匈奴而以漢事言之)
見大夫無可使者(成帝時山陽亡徒蘇令等起為盗欲/遣大夫使逐問狀時見大夫無可使)
(者召盩厔令尹逢拜諫大夫遣之哀帝時王嘉䟽曰今/諸大夫有材能者甚少冝豫畜飬可成就者則士赴難)
(不愛其死臨事倉卒乃/求非所以明朝廷也)不用婁敬言以困平城(漢使入/匈奴匈)
(奴匿壯土肥牛馬徒見其老弱及羸畜使者十軰來皆/言匈奴易擊上使婁敬復徃使匈奴還報曰两國相擊)
(此宜夸矜其所長今臣徃見羸胔老弱此欲伏竒兵以/争利愚以為匈奴不可撃是時漢兵已踰匈奴三十餘)
(萬衆上怒械繋敬廣武遂至平城匈奴果出竒兵圍髙/帝白登七日然後解帝至廣武赦敬曰吾不用公言以)
(困平城吾已斬先/將十軰言可擊者)二使星(後漢李郃善河洛風星人莫/之識縣召署幕門候吏和帝)
(即位分遣使者皆㣲服單行各至州縣觀採風謡使者/二人當到益部投郃候舍時夏夕露坐郃因仰觀問曰)
(二君發京師時寧知朝廷遣二使耶二人黙然驚相視/曰不聞也問何以知之郃指星示云有二使星向益州)
(分野故/知之耳)醉不能揖人使(英宗治平二年侍御史范純仁/等奏錢明逸勞梁州使班荆館)
(飲酒醉至不能揖人使/乞付有司治罪詔勿治)
　　國信使
國朝契丹自石晉後强盛太祖平海内勢始衰弱開寶
七年中使為涿州刺史耶律琮以書遺雄州孫全興願
講好於朝廷八年乃遣𣢾附奉書來聘自是乃通使矣
凡命使普取㫖選差今著為令景德二年詔接伴使副
李宗諤等逐日入朝起居令於北朝人使前先起居於
東靣立令人使起居
差開封府官祖送人使條制(應上德橋祖送人差開封/府判官郎中以下並借朝)
(散大夫檢校秘書少監守開封少尹輕車都尉食邑三/百户賜紫金魚袋見任或曽借少卿者即借檢校秘書)
(監守開封少尹并階勲食邑金紫如見係朝/散大夫及已有勲封食邑金紫郎更不借)差開封府
官接伴人使條制(應陳橋接拌差開封府推官員外郎/以下並借朝散大夫工部郎中輕車)
(都尉郎中借一官已係前行只升階借名曹如階/勲已髙即不借其權發遣公事並落下只稱推官)差文
武臣充館判國信接伴使等借官不借官者并合乞借
官者條制(文臣如諫議以上更借官待制以上及省副/知雜未係朝散大夫或未有勲及食邑並借)
(朝散大夫右諫議大夫騎都尉食邑五百户内階勲食/邑已髙者仍舊少卿借秘書監郎中以下並借太常少)
(卿朝散大夫騎都尉食邑三百户賜紫金魚袋已有勲/及食邑者不借見帶館職并省府主判遣等並落下如)
(曽借官後來待制以上每及六年郎中以下四年更加/借一官或加職若於上件年内更曽遇恩已加階勲食)
(邑食實封亦與比附加借其都亭驛班荆館押賜御筵/及開封府當國信路知州軍迎送公牒徃還并轉運副)
(使轉當押伴御筵乞借官者並准此武臣充副使如係/正任遥邵并横行皇城使更不借官其餘諸司使並借)
(使額五資横行及諸司副使並使正使閤門祗候及制/崇班並借供備庫使内閤門祗候仍兼閤門通使舍人)
(如不在閭門祗候更不帶通使舍人未有食邑借三百/户已有者不借如已及二千户以上借食實封一百户)
　
　
　
　
　
　
　
　
　
　
　
　
　
　
　職官分紀卷四十五
欽定四庫全書
　職官分紀卷四十六
　　　　　　　　　　　　　宋　孫逢吉　撰
　　元帥
後周大象元年以上柱國韋孝寛爲行軍元帥徇地淮
南宣帝以上柱國河陽搃管滕王逌爲行軍元帥伐陳
隋開皇十八年以􁀙王諒爲行軍元帥水陸三十萬伐
髙麗
唐職官志凡親王揔戎曰元帥文武官揔統則曰揔管
唐百官志天下兵馬元帥副元帥都統副都統行軍長
史行軍司馬行軍左司馬行軍右司馬判官掌書記行
軍參謀前軍兵馬使中軍兵馬使後軍兵馬使中軍都
虞候各一人元帥都統招討使掌征伐兵罷則省都統揔
諸道兵馬不賜旌節(髙祖起兵置左右領軍大都督各/搃三軍及定京師置左右元帥太)
(原道行軍元帥西討元帥皆親王領之天寳末置天下/兵馬元帥都統朔方河北河東平盧節度使招討都統)
(之名始於此大厯八年罷天下兵馬元帥建中四年以/李希烈反置諸軍行營兵馬都元帥興元元年置副都)
(統㑹昌中置靈夏六道元帥黄巢之難置諸道行營馬/都統天復二年置諸道兵馬元帥尋復改曰天下兵)
(元/帥)行軍司馬掌弼戎政居則習蒐狩有役則申戰守之
法器械粮備軍籍賜予皆專馬(武徳元年改賛治曰治中髙/祖即位曰司馬下州亦置)
(焉顕慶二年置洛州司馬武后大足元年東都北都雍/荆揚益州置左右司馬神龍二年省太極元年雍洛四)
(大都督府人/增司馬一)掌書記掌朝覲聘問慰薦祭祀祈祝之文號
令升絀之事行軍㕘謀闗豫軍中機宻(景龍元年置掌/書記開元十二)
(年罷行軍㕘/謀尋復置)
五代後唐長興四年以秦王從榮爲天下兵馬大元帥九
月中書門下奏秦王加天下兵馬大元帥自歴朝以來
並無天下兵馬大元帥公事儀注或專一靣之權或揔
諸道之帥其儀注規程公事條目載詳故實未見明文
臣等謹沿近事伏見招討使揔管兼授副使以下櫜鞬
禮庭今望令諸道節度使以下凡𢃄兵權者見元帥階
下具軍禮參見皆申公狀其使相者初見亦以軍禮一
次以後客禮相見應天下諸軍務公事元帥府行指揮
其判六軍諸衛事則公牒徃來其元帥所置官属補授
軍職則委元帥奏請從之錢俶在漢朝爲東南靣兵馬
都元帥周廣順初授諸道兵馬元帥二年加天下兵馬
元帥世宗初授天下兵馬都元帥
國朝建隆元年錢俶加天下兵馬大元帥
賞其知人(陳宣帝時朝議北侵命舉元帥衆議在淳于/量徐陵獨曰不然呉明徹家在淮右悉彼風)
(俗將畧人才當今無者於是争論數日不能决尚書都/官裴忌曰臣同徐僕射陵應聲曰非但明徹良將)
(忌即良副也是日詔明徹爲大都督令忌監軍遂尅/淮南數十州地宣帝因置酒舉杯属陵曰賞卿知人)
清河即江神(隋楊素爲行軍元帥伐陳素率水軍東下/舟艫蔽江旌甲耀日素生平乗大船容貌)
(雄偉陳人望之曰清/河公即江神也)水忽化爲血(唐河間王孝恭髙祖/従父兄之子輔公祐)
(據江東反命孝恭爲行軍元帥擊之將發宴諸将取水/忽化爲血在坐失色孝恭飲之曰此公祐授首之徵也)
(果擒/公祐)儲貳更爲元帥(肅宗討賊以廣平王爲天下兵馬/元帥又以大臣郭子儀李光弼副)
(之號爲副元帥祿山作亂𤣥宗幸蜀晋肅宗討賊建寕/王倓肅宗第三子也倓英毅有才畧善騎射肅宗既北)
(上渡渭一日百戰倓自選驍騎數百衛從毎血戰在前/上尤憐之軍士属目歸於倓至靈武肅宗即位廣平王)
(既爲元子欲以倓爲天下兵馬元帥侍臣曰廣平王家/嗣有人君之量上曰廣平地當儲貳何假更爲元帥左)
(右曰廣平今未册立艱難時人猶属望元帥况太子從/曰撫軍守曰監國今之元帥撫軍也廣平爲冝遂以廣)
(平王爲元帥倓典親軍/李讓國爲元帥府司馬)圖形于凌烟閣(徳宗代宗長子宗/也奉節郡王代)
(即位之年拜天下兵馬元帥改封魯王時史朝義據東都遣/徳宗㑹諸軍大舉破賊於洛陽進收東都河南平朝義)
(定河北分命諸將追之俄而賊將斬朝義首以獻河北/以元帥功拜尚書令與郭子儀等八人圖形於凌烟閣)上所
賜詔書(代宗立程元振忌宿將難制離搆百計因罷子教/儀副元帥子儀懼讒乃盡裒肅宗以來所賜詔)
(千餘篇上之因自明詔曰朕不/徳不明貽大臣憂疑朕甚自愧)樓上行朝見之禮(子儀/自涇)
(陽入朝帝御安福門待之命子/儀樓上行朝見之禮宴賜隆厚)别創一閣以表殊勲(昭/宗)
(末年中書奏西京舊自有凌煙閣圖畫功臣今遷都洛/陽合議修建副元帥梁王勲庸冠世仍請凌煙閣之側)
(别創一閣以/表殊勲從之)改諸道爲天下(哀帝天祐二年勅朕以國/史所書元帥之任並以天)
(下爲名爰自近年改爲諸道既非舊制須在正/名宜追制改爲天下兵馬元帥以朱全忠故也)玉册金
印(五代後唐同光中以錢鏐爲天下兵馬都元帥尚父/尚書令呉越國王賜玉册金印詔下有司詳議羣臣)
(咸言玉簡金宇惟至尊一人所以别等威也錢鏐人臣/不可而樞宻承㫖段回曲爲鏐陳請於樞宻使郭崇韜)
(崇韜僶/俛從之)元帥尚父與使相名殊(詔曰朝廷毎有將相恩/命准徃例列銜於勅牒)
(後側書使字今兩浙節度錢鏐是元帥尚父與使相名/殊承前列銜乆未改正湖南節度使馬殷先兼中書令)
(之時理冝齒於相位今守太師尚書令是南省官不合/列署勅尾今後毎署將相勅牒宜落下錢鏐馬殷官銜)
(仍永爲/定式)置府寮(九國志呉越正明三年詔授鏐諸/道兵馬元帥四年置元帥府寮属)賜金
印(清㤗二年詔授元瓘爲呉越王天下/兵馬元帥賜金印元瓘鏐第五子)恤隣(錢𢎞佐元瓘/第六子開運)
(三年詔授東南兵馬都元帥李孺贇之求救也將皆不/欲行𢎞佐因召文武官集議果言山水險惡不可興兵)
(𢎞佐變色曰脣亡齒寒古人之明戒吾爲天下元帥豈/不能恤隣若有異議者斬衆皆懾伏乃遣將誓師辭令)
(明肅果/有成功)三十五年(國朝錢俶爲年/元帥三十五)
　　都統
唐職官志都統(乾元中始置或搃五道或搃三道上元/末省大中後討徐州以康承訓討黄巢)
(以荆王鐸/皆爲都統)
唐百官志都統(天寳末置始有都統之名興元元年置/副都統黄巢之亂署諸道行營都統)
率諸鎮之師(唐上元元年以郭子儀爲兵馬都統令率/諸鎮之師徑抵范陽詔下旬日爲朝恩所)
(間竟不行永㤗元年以郭子儀都/統河南節度使行營出鎮河中)節制徊翔之地(徳宗/幸梁)
(洋回初廢天威軍左右神策軍舉西漢謁者隨何下淮/南功拜爲中尉故事命神䇿監軍爲中尉又以功臣數)
(或有秩至司空僕射罷鎮入朝無官序相當乃置六軍/統軍秩視六尚書爲節制徊翔之地竇文場爲中尉將)
(寵擅權謂中尉之重不可以統軍爲比且皆當麻制一/旦文場加官潜搆宰相進内狀請付翰林准統軍例草)
(制及翰林進白麻學士鄭絪有宻疏云比者封王命相/即降白麻付中書門下宣告近者聖意罷節除統軍亦)
(降麻制今中尉加官降白麻宣示中外未知出自權宜/爲復以此爲例上覧䟽留中取白麻焚之翌日召絪謂)
(曰文場竊僣宰臣不能拒之幸卿有䟽/朕方覺悟自此罷鎮除都統亦不降麻)賜都統不除麻
(上/)賜金一篋(太宗引尉遲敬徳爲右率府統軍右僕射/屈突通言敬徳初歸國家情志未附請殺)
(之太宗曰寡人所見有異遽命釋之引入卧内賜與金/寶謂曰丈夫以意氣相期勿以疑介意寡人斷不聽讒)
(言以害忠良今以此物相資表一時共事之情也是日/因從獵於榆窠遇王世充領歩騎數萬來戰世充驍將)
(單雄信領騎直趨太宗敬徳躍馬大呼横刺雄信墜馬/敬徳翼太宗以出賊圍太宗謂敬徳功最居多比衆人)
(證公必叛天誘我意獨保明之福善有徵/何相報之速也特賜金銀一篋恩眄日隆)賜黄金瓶(泰/叔)
(寳事秦王府拜馬軍總管戰美良川破尉遲徵何功多/帝賜以黄金瓶勞曰卿不䘏妻子而來歸我且又立功)
(使朕肉可食當割以/啖爾况子女玉帛乎)
　　監軍
東觀漢記光武使來歙監諸將
沈約宋書監軍葢諸將出征大將監領之
斬莊賈(史記穰苴將兵扞燕晉之師苴曰臣素卑賤君/擢之閭伍之中加之大夫之上願得君之寵臣)
(國之所尊以監軍景公使莊賈往苴與賈約日中㑹於/軍門苴先驅至軍立表下漏賈素驕貴夕時乃至苴遂)
(斬賈以徇三軍/之士皆震懾服)白劾矯詔之罪(後漢宋均為監軍時將/軍馬援征漢南臨水軍)
(士多病均懼衆疾疫矯詔廹降之諸將莫應均乃勒兵/團賊詐為詔而降之為置長吏而歸自劾矯詔之罪帝)
(善/之)遊軍(魏志司馬文王征壽春使/監軍石苞簡銳卒為遊軍)忠素質直(晉武帝起/居注豫州)
(刺史闗威威忠橐質直思謀/深逺以威為監軍刺史故也)權望太重(唐蕭復為相嘗/言艱難以來始)
(用宦者監軍權望太重是曹正可委/宮掖事兵要政機詎宜參領帝不聽)不得干軍要(李徳/裕為)
(相先是韓全義敗於蔡杜叔良敗於陳皆監軍宦人制/其權將不得專進退詔書一日三四下宰相不與又諸)
(道銳兵慓士皆監軍取以自隨毎督戰乘高建旗自表/小不勝輙巻旗去大兵隨以北由是王師所向多敗至)
(討回鶻澤潞徳裕奏請詔書付宰司乃下監軍不得干/軍要率軍百人取一以為衛自是號全分明一將乃有)
(功/)觀軍容使(魚朝/恩)毁郭子儀(同/上)養子六百人監道軍(楊/復)
(恭並見内/常侍門)不以公物為私禮(五代後唐張承業為太原/監軍武皇屬以後事曰吾)
(兒孤弱羣庻縱横後事公善籌之承業奉遺詔以立嗣/王平内艱策畧居多莊宗感其意兄事之親幸承業私)
(第時韓徳妃伊淑妃諸宅王之貴介弟在晉陽宫或不/以其道承業悉不聴踰法禁者必懲由是貴戚斂手民)
(俗丕變或有中傷承業於莊宗者言專弄威柄廣納賂/遺莊宗歳時還晉陽宫省太后須錢蒱愽給伶人嘗置)
(酒於泉府莊宗酒酣命興聖宫使繼岌為承業起舞承/業出寳幣馬奉之莊宗指錢積謂承業曰和哥無錢使)
(七哥與此一積寳馬非殊惠也承業謝曰郎君歌舞承/業自出已俸錢此錢是大王庫物准擬支贍三軍不敢)
(以公物為/私禮也)天奪孤之子布(張承業為太原監軍常從征/討王師既退汴營大將周徳)
(威慮其奔衝堅請退舍帝怒垂帳而寢諸將咸詣監軍/詣白承業遽至牙門褰帳而入撫帝曰此非安寢時周)
(徳威老將洞識兵勢姑務萬全言不可忽帝蹶然而興/曰予方思之其夕遂收軍帝初獲玉璽諸將勸帝復唐)
(正朔承業自太原急趨謁帝從容言曰云云今元兇未/殄軍賊不克願大王受人推大凡舉事量力而行悠悠)
(之談無益實事因泣下沾襟帝曰予非所願奈諸將何/承業自是多病日加危篤卒於營凶問至帝悲慟連日)
(輟食言曰天奪/孤之子布也)
　　招討使副使
唐職官志招討使貞元時置自後隨用兵權置兵罷則
停
唐百官志節度兼度支營田招討經畧使則有副使判
官各一人
兼魏博等四州(唐徳宗初即位建中二年田恱圍邢州/次臨汾詔河東節度使馬燧與昭義節)
(度使李抱真神䇿將李晟合兵救臨汾恱兵大敗邢州/圍亦解以功加右僕射尋又加燧魏愽招討使三年又)
(敗恱於洹水詔加魏州大督都府長/史兼魏愽等四州節度觀察招討使)讓招討使名(裴度/受淮)
(西宣慰招討處置使詔出度以韓𢎞為淮西行營/都統不欲更為招討請秪稱宣慰處置使從之)古無
中官為將帥(憲宗時以王承宗叛詔吐突承瓘為招討/使諌官伏閤上章者皆言自古無以中官)
(為將帥者白居/易亦靣論之)來嚼鐵(來瑱為潁川郡太守充招討使/肅宗以瑱武畧尤加委任遷兼)
(御史大夫北收河洛屢挫賊鋒頻來攻/皆為瑱所敗賊等懼之號為來嚼鐵)平蜀被誅(五代/後唐)
(客省使李嚴西川回言王衍可圖之狀莊宗與郭崇韜/謀討伐之計時明宗為諸道兵馬總管當行崇韜自以)
(宦者相傾欲立大功以制之乃奏曰魏王繼岌徳望日/崇大功未著宜依故事以親王為元帥莊宗曰小兒㓜)
(稚安能獨行卿當擇其副崇韜未奏莊宗曰無踰於卿/乃以繼岌為都統崇韜為招討使率親軍六萬進討西)
(川籌盡皆出崇韜繼岌承命而已莊宗令内官李崇襲/等為都統府紀綱見崇韜幕府繁重將吏輻凑降人爭)
(先遺賂其都統府牙門索然大以為耻及成都降崇韜/居正王衍之弟宗弼遷王衍妓妾珍玩以奉崇韜永為)
(蜀帥内官等謂繼岌曰郭公收蜀部人情意甚難測王/宜自備由是兩相猜察莊宗聞破蜀乃遣向延嗣賫詔)
(入蜀促班師詔使至崇韜不郊迎李崇襲從而謵之延/嗣使還具奏皇后告莊宗乞保繼岌莊宗復閲蜀簿曰)
(人言蜀中珠玉金銀不知其數何如是之微也延嗣奏/曰臣得西川人言蜀中寳貨名馬金銀犀玉王衍愛妓)
(盡入崇韜之門魏王府蜀人賂遺不過匹馬而已莊宗/初聞崇韜欲留蜀心已不平又聞全有蜀之妓樂珍玩)
(即令中官馬彦珪馳入蜀視崇韜去就如班師即已如/遲留則令繼岌圗之彦珪見皇后曰禍機之發間不容)
(髪何能數千里外復禀聖㫖哉皇后乃自為教與繼岌/謀殺崇韜時蜀土初平山林多盜馬彦珪未至崇韜令)
(任□等分道招致歸期稍緩正月六日馬彦珪至大軍/決於十二日發成都彦珪如皇后教以示繼岌繼岌曰)
(大將軍發他無釁端安得為此負心事公軰勿復言崇/襲等巧作事端以間之繼岌既無英斷僶俛從之乃以)
(繼岌命召崇韜計事繼岌登樓避之崇韜入左右遂殺/之崇韜服勤盡節佐佑王家草昧經創論功無與比西)
(平巴蜀復振皇威身死之日/夷夏寃之崇韜有五子並誅)以無功求解邉事(國朝夏/竦為奉)
(寧軍節度使知永興又移涇州經畧邉事竦上言乞加/兵臺諫官言竦怯於戰若萬一失利則以少為解竦上)
(言乞解都招討石介著文一篇名責臣竦觀介文大恨之/尋移永興時遣翰林學士王堯臣等充陜西體量安撫)
(竦與堯臣詩曰兩朝西掖舊詞臣蘗苦氷寒四十春白/雪滿頭塵滿靣自愁重見玉堂人時竦議添兵臺官言)
(竦之意若出而敗必以兵少為解及言竦姦詐不可任/以大事竦人以詩寄吕丞相曰黄閣有賢圖國討皂囊)
(無黨害邉功河源飲馬非難事一㸃胡塵在目中其後/竟以無功懇求解邉事移知河中府專以范仲淹韓琦)
(經畧西事詔/下中外相慶)龍圖公為長城(范仲淹知慶州兼經畧招/討使未幾賊兵三萬叩城)
(仲淹麾兵血戰賊奔北遂戒諸將無追奔既而果有伏/兵又奪馬為大順城及築細腰胡蘆等寨招明珠㓕臧)
(二強族萬餘人及命環州种世衡招千餘人帳自是屬/羌皆用乆之王師再喪於定川仲淹晝夜領兵為援初)
(闗輔人心動揺及見仲淹耀兵號令嚴明威震戎落人/心遂安第相賀曰邉上自有龍圖公為長城吾屬何憂)
慕郭代公功業(慶厯三年以鄭戩代仲淹為四路都招/討置府於涇嘗慨然慕郭代公功業元)
(昊擁衆臨黒山戩勒兵廵邉抵鎮戎趨蓮花堡置酒高/會旗幟絡野鐃鼔喧天虜衆十萬相顧不敢動元昊謂)
(其下曰我已遣使稱臣朝廷/何為復用此公其畏如此)
　　經畧使副使判官
唐百官志(見招討/使門)五代不常置
國朝自寶元以來陜西縁邊大將皆兼經畧使名康定
元年以經畧司止有判官三員乞令兼㕘詳都總管軍士從之
輕財愛士(唐劉雍為隴右經畧使/輕財愛士得人之使力)詣闕議攻守之策(國朝/尹洙)
(知名元昊元昊反夏竦為經畧招討洙為經畧判官上意/必欲誅元昊詔遣近臣督戰令宰相韓琦為招討副使與)
(洙詣闕議攻守之策上詔曰用攻策洙恐葛懷敏寡謀而/輕賊自請㕘其行營事未報聞賊寇涇源洙移文慶州率)
(步軍劉平將兵赴鎮戎軍以援之或白元帥洙曰失火家/豈暇白大人而後救竦奏洙擅舉兵移濠川通判)
　　宣撫使副使判官
唐元和十四年誅李師道淄青兖鄆等十二州平詔户
部侍郎楊於陵以本官充淄青等州宣撫使
國朝咸平三年詔兵部侍郎參知政事向敏中充河北
東路縁邉宣撫大使樞宻直學士馮拯陳堯叟充副大
使按廵郡國存問官吏將校僧道耆老百姓等真宗御
長春殿置宴以遣之熙寧三年參知政事韓絳充陜西
路宣撫使以直舍人院吕大防為宣撫判官館閣校勘
李清臣掌機宜文字續命絳兼河東路絳就拜相乞淮
南發運使薛向為副使上以宰相充使則大防為知制
誥向為待制可並充判官
　　安撫使副使(都監管勾官/)
唐貞觀初遣大使十三人廵省天下諸州水旱則有廵
察安撫存撫之名節度使兼之則有副使天授二年廢
十道存撫使
國朝凡諸路災傷或邉境用師皆特遣使安撫事已則
罷其河北河東别置司景徳三年置河北縁邉安撫使
以雄州知州充又有副使以諸司副使以上充不常置
都監以閤門祗候以上充並北掌邉戎及交聘之事副
使都監迭廵所部慶厯六年置湖南安撫使八年置河
北四路安撫使大中祥符元年置河東安撫使管勾官
二人一以代州知州充一以閤門祇候以上充熙寧五年
罷諸路經畧安撫使勾當公事
觀省風俗尤難其人(國朝咸平三年以翰林學士王欽/若為西川安撫使國子愽士袁及)
(甫副之閤門祗候李成象同勾當安撫事知制誥梁顥/為陜西路安撫使秘書丞李易直副之所至録間繫因)
(真宗復諭欽若曰觀省風俗尤難其人數日思/之無易卿等各宜宣布徳澤使知朕勤恤之意)馳騎而
往(四年以兵部尚書張齊賢充涇源儀滑汾寧環慶鄘/延州保安鎮戌清逺軍安撫經畧使知制誥梁顥副)
(之帝以邉將玩冦朔方糧道艱阻故命齊賢等使焉即/命發曰馳騎而往仍命軍徴南院使周瑩祖於瓊林苑)
取死囚斬河上(景徳中丁謂充鄆濟濮安撫使時契丹/稍南民奔楊劉坡舟人邀利不時濟人)
(謂取死囚斬於河上詭言取民/錢者舟人大恐旦夕不敢停濟)
　　廵撫使副使
國朝淳化四年遣使於諸道廵撫及咸平三年江南兩
浙各遣廵撫使副使問民疾苦䟽理滯獄景徳三年益
利梓夔福建等州各遣使廵撫自是以後因事則遣人
　　察訪使
國朝熙寧三年遣使察訪淮南兩浙常平及農田水利
差役事其後諸路皆命官察訪焉
　　採訪使(廵察/)
唐神龍二年以五品以上二十人為十道廵察使按舉
州縣再周而代景雲二年置都督二十四人察刺史以
下善惡時以為權重難制罷唯存四大都督府又置十
道按察使開元二年初置十道按察採訪處置使至四
年罷八年復置十道按察使秋冬廵視州縣十年又罷
十七年復置十道京師兩畿按察使二十年改曰採訪
使分十五道二十五年命諸道採訪使考課官吏善績
三年一奏永為常式天寳末又兼黜陟使乾元元年改
曰觀察處置使
國朝開寳五年遣常參官四人分詣諸處京東京西京
南京北路相度田土苗稼㸃檢採訪公事九年遣和峴
江南道採訪
恣為威虐(九國志吴越董昌中和二年平漢劉宏以功授越州節度加開封儀同三/司同中書門下平章事封隴西郡王京師喪亂之後墳籍散落)
(僖宗常下詔購求遺書越州有裴氏家聚書數千卷昌虐/悉取之以獻乃授諸道採訪圖籍使既得志遽恣為威)
　　勸農使
國朝至道二年以太常愽士直史館陳靖為勸農使按
行陳潁蔡襄鄧唐汝等州勸民墾田以大理寺丞皇甫
選光禄寺丞何亮副之尋罷景徳三年詔諸道轉運使
副使開封府知府及諸道知州刺史少卿監以上並兼
勸農使其餘知州知軍通判等並兼勸農事仍令今後
除授依此施行天禧四年正月改諸路提㸃刑獄為勸
農使副兼提㸃刑獄公事各賜農田敕一部四月利州
路轉運使李昉請雕印四時纂要齊民要術付諸路勸
農使十一月令勸農使兼提舉刑獄官自今以提㸃刑
獄勸農使副為稱天聖四年令逐路轉運司自今勸農
一司更不置司行遣取索文字
馳行天下(唐宇文融開元中為覆田勸農使乃奏慕容/琦等二十九人為勸農判官按州縣括正丘)
(畝招徠户口而分業之又兼租地安輯户口使於是諸/道收沒户八十萬田亦稱是嵗終羨錢數百萬緡帝悅)
(拜御史中丞然吏下希望融旨不能無擾初議者以生/事沮告百端而帝意向之宰相源乾擢等佐其舉公卿)
(雷同不敢異惟楊瑒以為籍外取稅百姓困弊生/左遷融乃自請馳行天下事無巨細先上勸農使)勾剥
財物(融與楊慎矜父子以勾剥財/物爭行進奉而致恩堅顧)
　
　
　
　
　
　
　
　
　
　
　
　
　職官分紀卷四十六
欽定四庫全書
　職官分紀卷四十七
　　　　　　　　　　　　宋　孫逢吉　撰
　　淮南浙江荆湖路都大發運使副使都監
國朝以朝官或以諸司使仍兼制置本路茶鹽礬稅初
淳化四年遣洛苑副使楊允恭内殿崇班朱冲同徃江
南管勾運茶鹽粮帛又令太子中允王子輿與允恭等
計度賣茶貨至道元年始命允恭西京作坊副使李廷
遂及子輿為江淮兩浙發運使兼制置茶鹽事始就淮
南置局三年省咸平三年鹽鐡判官王子輿閤門祗候
秦羲復為制置淮南江浙茶鹽是年令兼制置礬稅仍
領荆湖路三年以子輿兼充淮南轉運使四年又加都
大發運使自後並以淮南轉運使領其務而無使名景
徳三年復置一人後有二人副使以諸司副使充景徳
三年置都監以閤門祗候以上充天禧二年置官崇者
或爲使秩輕者或爲都監副使都監不常備置又有提
㸃鑄錢事景徳中都大催綱一人以京朝官充後改爲
輦運司許汝石塘催綱二人以京朝官三班充御河催
綱一人以三班充提轄官二人以安利永靖二軍知軍
兼充分轄縁河州縣汴河至泗州催綱三人以三班或
内侍充皆分地而領之蔡河撥發一人以朝臣或三班
充又江淮兩浙荆湖皆以三班爲撥發諸州又有監装
卸斛㪷官一人或二人以京朝官三班幕職州縣官充
大中祥符四年復置廣濟河催綱朝臣是職舊命常參
官近嵗省去止用使臣而州郡皆不承禀故復之九年
詔黄汴廣濟石塘河催綱廵河京朝官使臣自今每嵗
許一次入奏三門白波發運判官毎嵗許二人更番入
奏慶厯四年省廣濟河催綱朝臣一員熈寜三年以蔡
河撥發堤岸斗門公事等今後並𨽻都大制置發運使
司提舉管轄
降勅書奨諭(國朝天聖三年廣濟河催綱太子中舍成百/璧到任二年催運斛斗五十六萬二千六)
(餘石比前界甚有/出剰降勅書奨諭)
　　諸路轉運使副使判官
前漢書秦欲攻匃奴使天下飛芻輓粟起於黄陲琅琊
至負海之郡轉輸北河率三十鍾而致一石(六斛四/㪷爲鍾)漢
興髙皇時漕山東之粟以給中都官嵗不過數十萬石
孝武建元通西南夷道作者數萬人千里負擔饋粮率
十餘鍾致一石管子曰粟行三百里則國無一年之積
行四百里則國無三年之積粟行五百里則衆有饑色
唐開元二年河南少尹李傑充水陸轉運使轉運使自
此始也十八年拜宣州刺使裴耀卿爲江淮轉運使仍
以鄭州刺史崔希逸河南少尹蕭旻爲之副轉運之有
副使自此始也天寳二年陜郡太守韋堅加兼勾當縁
河及江淮轉運使四載楊釗除殿中侍御史充水陸轉
運使乾元元年第五琦除度支郎中充諸道轉運使貞
元元年尚書右僕射韓滉充江淮轉運使永貞元年以
司空平章事杜佑兼諸道轉運使諸道分置巡院皆統於
使五代罷廵院始置轉運使
國朝初但曰勾當某路水陸計度轉運事官髙者即曰
某路計度轉運或曰同轉運使知某路轉運使又有同
知者及勾當者知州亦有兼者太平興國初皆曰使兩
省五品以上則為都轉運使又置副使判官又置同勾當
轉運事俄罷諸路轉運副使止置使一員明年又置副
使其後又置黄河御河轉運使尋省至道二年置諸路
承受二人選朝官三班爲之常事郎與轉運使副聮書
奏報大事即許非時乗驛入奏後罷三年分天下爲十
五路其後又増三路凡十八路其京東京西河北河東
陜西淮南兩浙各置使副使餘路不置副使大抵有二
員者或皆爲副或爲同轉運使兩省五品以上任者或
爲都轉運使又車駕廵幸則有行在轉運使王師征討
則有隨軍轉運使或増置官勾當轉運事皆不常置惟
京東京西河北河東陜西淮南兩浙有二員或爲使或
皆爲使或皆爲副使或置判官無定制皇祐中以曹陳
許壽滑五州爲京畿路置使尋罷天聖七年六月詔益
梓廣東西四路轉運司各置判官一員與使副連書行
遣位在同判之上知州依官位着緑者仍借緋三年一
替九月就差梓州同判殿中丞徐越充梓州路轉運判
官舊諸路提㸃刑獄朝臣使臣各一員近制以其生事
罷之又以西川四路廣南兩路道里遐濶慮其有所不
及乃於轉運司特設此職嘉祐六年詔其位在本路通
判及兵馬都監之上知州則以官叙之使副使判官掌
軍儲租税計度及刺舉官吏之事凡十八路一曰京東
路(熈寜七年/分東西路)二曰京西路(太平興國三年分京西轉運/爲二司各置使一員後併焉)
三曰河北路(太平興國初分河北南路雍/熈中又分東西路後併焉)四曰河東路
五曰陜西路(太平興國分爲陜西路河北河東兩路各/置使一員又有陜府西北路後皆併焉)
六曰淮南路(太平興國初分淮/南西路後併焉)七曰江南東路八曰江
南西路(太平興國初分爲江南東西後併焉一路/置使副二員天禧四年分爲西路各置使)九曰荆
湖南路十曰荆湖北路十一曰兩浙路(太平興國中曰/兩浙東北路後)
(改/焉)十二曰福建路(太平興國初爲兩浙西南置員/使副二員後改焉止置使一)十三曰
益州路(嘉祐四年改/曰成都府路)十四曰梓州路十五曰利州路十
六曰䕫州路(國初平劒南有西川但爲西川路其後分/爲西川東路各置使副開寳六年又爲岷)
(路亦置使副咸平四年分爲/益梓利䕫四路各置使一員)十七曰廣南東路十八曰
廣南西路(廣桂邕宻瓊州知州舊各兼本𬋩轉運使皆/統於廣南轉運司開寳四年嘗以知宻州毋)
(守素知邕州范旻通判桂州各知/本𬋩轉運事其後止瓊州兼焉)慶厯中諸路轉運有
判官一員後因其與轉運争權而罷之嘉祐中張唐英
因事奏䇿乞復判官於是復置判官一員令馮亮兼掌
後别遣官大中祥符中屯田員外郎胡則自提㸃鑄錢爲
發運使自是副使悉兼之慶厯七年上命發運副使更不
置正使
運米六百七十九萬石(國朝大中祥符三年江泊發運/李浦言今春運米六百七十九)
(萬石諸路各留三年支用江南留七十萬石外有上萬/供五十萬石淮南三百六十萬石外有上供五十七)
(石所留以備賑糶兩浙有米五十萬石合/上供外有九十一萬石以備淮南賑糶)入難(慶厯中/王鼎淮)
(南江浙荆湖制置發運副使内侍楊永徳奏請汾汴置/鋪挽漕舟嵗可損卒六萬鼎議以爲不可永徳横猾執)
(政乃重其奏令三司判官一員将永徳就鼎議鼎發八人/難永徳不能後鼎因䟽言陛下幸用臣即不宜過聴小)
(有所改更以誤國計於是永徳/言始不用居三年遂以爲使)得人乆任(上以江淮制/置發運使領)
(六路七十六州之大其調財用幣帛榖粟嵗千百萬宜甚/得其人乆任之無慮軍國之用有虧朕屢見許元奏事)
(悉利害近累上章求替思之不若且委元使盡其才須/優賞之可以激勸乃賜進士出身以為天章閣待制上)
(之委任/人如此)
　　勾當公事官
國朝嘉祐二年置江淮荆湖制置司勾當運監公事一
員治平三年以國子博士傅永為淮南江浙荆湖發運
勾當公事
　　三門白波黄河汴河水路發運使判官
國朝以朝官充太平興國五年命右賛善大夫姚沆為
陕府三門發運十月命太子中允劉順監三門發運務
景徳二年太子中舍李渭充黄河三門發運使三門判
官白波判官各以朝官一人充使迭入奏事各置吏屬
　　催綱撥發輦運
國朝三門白波發運司有催促装綱二人以京朝官三班充
河陰至陜州自京至汴口催綱各一人並以三班以上充
轉漕闗中(漢與楚相守滎陽數年軍無糧蕭何/轉漕闗中給食不乏又高祖曰鎮國)
(家撫百姓給餉餽不/絶糧道吾不如蕭何)不絶糧道(上/)計户轉漕給
軍(漢王擊楚蕭何守關/中計户轉漕給軍)輦車驪駕(後漢光武南定河内/時朱鮪據洛陽又并)
(州未安擇可守河内者鄧禹舉冦恂乃拜恂河内太守/行大將軍光武謂恂曰河内完冨吾將因是而起昔高)
(祖留蕭何鎮關中吾今委公以河内堅守轉運給足軍/糧防遏他兵勿令北度光武於是北征恂收租四百萬)
(解轉以給軍朱鮪聞光武北而河内孤遣蘇茂等將三/萬餘人度鞏河攻温破之檄至光武大喜時軍食急乏)
(恂以輦車驪駕轉輸前後不絶/注云驪駕也駕車人挽行也)木牛流馬(蜀諸葛亮與/魏相距亮圍)
(祁山以木牛運又亮悉大衆由斜谷出以/流馬運亮長於巧思木牛流馬皆出其意)運米濟關中
(劉晏為吏部尚書平章事領度支鹽鉄轉運租庸使罷/相復為太子賓客領東都河南江淮山南等道轉運租)
(庸鹽鉄使時新承兵戈之後中外艱食京師米價斗至/一千晏受命後以轉運為己任凡所經歴必究利病自)
(此每歳運米數十/萬石以濟關中)焦心苦形期報明主(劉晏與元載書/曰見一水不通)
(思荷插而先徃見一粒不運願負米而先趨/焦心苦形期報明主晏以轉運為任如是)氣豪權重
(憲宗即位潘孟陽巡江淮省財賦仍知鹽鉄轉運副使/且察東南鎮之政理孟陽以氣豪權重領行從四百人)
(所歴鎮府但務逰賞與婦人為夜飲鹽鉄轉運院廣納/財賄補吏職而已及歸大失人望憲宗每事求理嘗發)
(江淮宣慰使左司郎中鄭敬奉使辭上戒之曰朕宫中/用度一匹以上皆有簿籍惟賑恤貧民無所計算卿經)
(明行修今登車傳命宜體吾懐勿學潘/孟陽奉使所至但務酣飲逰山寺而已)課入加倍(盧𢎞/正大)
(中初轉户部侍郎充鹽鉄轉運使前是安邑觧縣兩池/鹽法積弊課入不充𢎞正令判官司空輿至池務檢察)
(特立新法仍奏輿為兩池使三/年課入加倍其法至今頼之)專督運務(元琇判度支/關輔旱儉請)
(運江淮租米以給京師上以滉加江淮轉運使欲令專/督運務琇以滉性剛愎難與集事乃條奏滉督運江南)
(米自揚子南北皆元琇主之滉深怨於琇遂逞宿怒/累誣奏琇貶雷州司戸其責既重舉朝以為非罪)穿
廣運潭以通舟檝(韋堅與中貴人善探候主意見宇文/融楊慎矜父子以勾剥財物爭行進)
(奉而致恩顧堅乃以轉運江淮租賦所在置吏督察以/裨國之倉廪歳益鉅萬𤣥宗以為能擢為陜府太守水)
(陸轉運使奏請於咸陽壅渭水作興城堰望春樓下穿/廣運潭以通舟檝樓下連□彌亘數重觀者山積𤣥宗)
(歡悅下詔曰關輔之間尤資殷贍比來轉輸未免/艱辛故置此潭以通漕運萬代之利一朝而成)一朝
成萬代之利(上/)長於治財賦(僖宗即位時趙隠高璩知/政事與崔彦昭同年薦彥)
(昭長於治財賦召為吏部/侍郎充諸道鹽鉄轉運使)不以功利永寵(裴耀卿拜黄/門侍郎同中)
(書門下平章事充轉運使凡三年運七百萬石省脚錢/三十萬貫或説耀卿請進所省脚錢以明功利耀卿曰)
(此盖公家盈縮之利爾不可以永寵/乃奏充所司和糴等錢明年遷侍中)剖析如流(王播字/明敭充)
(諸道轉運使雖案牘鞅掌剖/析如流黠吏詆欺無不彰敗)亷訪能否(國朝開寳九年/詔諸道知州通)
(判及臨事務官吏冝令諸路轉運司亷訪其能否第為/三等歳終以□以臨事簡慢所莅無狀者為下恪居官)
(次職務粗治者為中尤異有/殊績者為上當行大誅賞焉)便冝從事(范旻為淮南轉/運使太祖謂曰)
(卿家素貧凡所須並借用官錢悉以便宜從事不必一/一中覆也每歳運米萬餘石以給京師時論許其有心)
(計/)自劾請罪(許仲宣為嶺南轉運使會征交州地炎熱/瘴厲師卒不習其水土未戰死者十二三)
(雖得之不能守因抗䟽極言其不可人恐論報稽緩即/以便冝從事罷其軍分屯於諸郡開緍出庫錢賞賜亡)
(卒自劾矯詔請罪/嘉之降璽書褒諭)改名知古(淳化五年駕部郎中河北/東路轉運使錢若冰因召)
(見上問卿名出何典記對曰唐尚書右丞倪若氷亮直/臣慕之遂名焉上笑曰可改名知古上以方用武惡其)
(名類若兵也知古頓首奉詔倪若氷實/名若水知古淺率引以對人皆笑之)不繫品位(至道/元年)
(荆湖轉運使何仕宗上言執政大臣出領外郡申轉運/司公事只書通判以下姓名上謂宰相曰大臣品位雖)
(崇若出臨外藩即轉運使所部按要繫州府不繫/於品位也此朝廷典憲未可以輕改並仍舊貫)平允
之吏寛猛適中(咸平元年上謂輔臣曰諸轉運使按察官/吏事權甚重非其人則州縣受弊近地猶)
(易為聴察逺方固難便聞太寛則弛慢太猛則/苛刻必須平允之吏寛猛適中卿等其慎擇之)量否臧
以行賞罰(三年秘書監查道言朝廷命轉運使副請令/得替先批書一任曽舉若干亷勤才識之士)
(曽奏若干貪殘猥濫之人朝/廷量其否臧以行賞罰從之)川陕四路(四年以知益州/右諫議大夫宋)
(太初兼川陕四路都轉運使先是西蜀遼隔緩急應援/不及故分為益梓利䕫四路别置官屬至是又以四路)
(漕輓各司其局難/於均濟故有是命)察所部官吏為三等(景祐元年令諸/路轉運使副察)
(所部官吏能否辨為三等公勤亷幹文武可取利益於/國惠及於民者為上幹事而無治聲者為次畏懦而貪)
(慢公不治敗狀未露濫聲/頗彰者為下並列狀以闓)賜方勝練鵲錦袍(河北河東/陕西三路)
(轉運使賜方勝練鵲錦袍從/河北轉運使劉定之請也)供調百萬億(李士衡為湖/北轉運使真)
(宗幸澶州東封西祀供/調百萬億士衡有力焉)列郡有數年之積(李士衡拜樞/宻直學士知)
(益州復召為河北都轉運使謂曰河朔事重非卿不可/既至調發得䇿列郡常有數年之積其餘以濟陜西之)
(饑/民)吏不得為姦(慶厯中王鼎遷尚書刑部郎中天章閣/待制河北都轉運使科率税賦事皆躬)
(親吏不/得為姦)郡縣官吏望風而肅(何郊為河北都轉運使/郡縣官吏望風而肅)釋
褐再任為轉運使(李絢字公素景祐中及第授大理評/事通判邠州召試授太子中允直集)
(賢院未幾除京西轉運使時吕文靖執政好擢用竒材/謂曰朝廷之制未嘗有釋褐再任為轉運使者以學士)
(才器高􁋂故有此授冝副朝/廷之意絢到任有澄清之志)開營田以贍邉儲(歐陽修/出使河)
(東開營田以贍邉儲至今頼之初執政委修以河/北之漕亦幸其不職而汗漫其才修至頗稱其職)召范
仲淹飲後堂(英宗時施昌言為轉運使時召范仲淹飲/後堂出婢子俳優雜以丈夫無所言仲淹)
(恠問之則皆昌言家人也仲淹/大不懌辭而去其家法如此)賜裦衣大帶(侯陟建隆/四年改淮)
(南轉運使賜/褎衣大帶)
　　勾當管勾官
國朝熈寧三年七月詔三路轉運司奏舉京朝官知縣
資序二人充本司勾當其京東西淮南兩浙各許舉一
員八月詔川廣等路轉運司依京東等路於京朝官知
縣資序内各舉一員充管勾文字不得差出時轉運使
移就逺官之法故特置之
　　諸路提㸃刑獄
國朝以朝臣及閤門祗候以上充淳化三年遣官分徃
諸路提㸃刑獄事四年省景徳四年諸路復置提㸃刑
獄事四年省復以朝官充天禧四年加勸農使兼提㸃
刑獄事俄改提㸃刑獄勸農使使臣為副使天聖六年
悉罷八年復置大中祥符四年以資政殿大學士向敏
中等磨勘提㸃刑獄朝官使臣課績文字第為三等帝
以磨勘文字示王旦曰惟兩浙朝臣使臣有奏報雪活
死罪者定為第二等餘皆有責罰或奏議不當並為第
三等仍無可升第一者須旌賞以為激勸其朝臣第三
等者與近地知州使臣第二等者與知州軍第三等監
兵並免逺任
嘉祐中又以武臣同提㸃刑獄多不得人遂罷之
至和元年置提㸃京畿州刑獄官二年罷
治平元年閏五月罷提㸃刑獄而以委轉運司
熈寧十年復置提㸃京畿刑獄官得與文臣與舉元數
分半
三虎(國朝慶厯初王鼎擢江東提㸃刑獄是時仁宗易/置大臣欲有所為選擇諸路使者令按舉諸不法)
(鼎為轉運使楊紘為判官王緯在京東大/稱嚴肅多所奏劾官吏怒之指以為三虎)摘發贓汙(又/提)
(㸃河北刑獄摘發贓汙/所案問於貴勢無所借)以舊御史為之(熈寧十年以館/閣校勘丁執禮)
(權發遣河北西路提㸃刑獄上宣諭曰朕惟河朔地重/慎選監司故以舊御史為之又曰卿職在刑獄盗賊最)
(急冝用/心督捕)
　　提㸃府界諸縣鎮司
國朝以朝臣及閤門祗候以上各一人充景徳二年置
後罷武臣四年置提㸃公事一員
熈寧四年鄧考甫張景温並為勾當公事
　　提舉常平倉農田水利差役
國朝熈寧二年量逐路錢物多少選官分詣提舉九年
府界提舉倉專差官一員更不令司農寺丞兼領
　　勾當公事官
國朝熈寧二年於通判幕職官内選差一員不妨本職
官諸路如管十縣以上軍州許差管勾官兩員
　職官分紀卷四十七
欽定四庫全書
　職官分紀卷四十八
　　　　　　　　　　　　宋　孫逢吉　撰
　　特進
前漢諸侯功徳優盛朝廷所敬異者賜位特進位在三
公下故曰特進成都侯王商以特進領城門兵置幕府
得舉吏如將軍是也
後漢皇后父兄率為特進侯朝㑹位次三公光武以鄧
禹列侯就第特進奉朝請是特引見之稱無官定體也
而竇篤進位特進得舉吏見禮依三公
晉百官表特進官品第二漢制皇后之父率為此官
晉職官志特進漢官也二漢及晉位以為加官從本官
車服無吏卒太僕羊琇遜位拜特進加散騎常侍無餘
官故給吏卒車服其餘加特進者唯食其禄賜列其班
位而已不别給特進吏卒車服晉惠帝元康中定令特
進品秩第二位次諸公在開府驃騎上冠進賢兩梁黒
介幘五時朝服佩水蒼玉無章綬食俸日四斛太康三
年始賜春絹五十疋綿一百五十斤元康元年給菜田
八頃田騶八人立夏後不給田者食俸一年置主簿功
曹門吏亭長門下書佐各一人給安車黒耳駕御一人
輅車施耳後車一乘
沈約宋書特進魏世驃騎將軍劉放衡將軍孫資等遜
位以侯就第蓋位特進其諸官加特者從本官供給特
進但為班位而已不别有吏卒車服
齊職官志特進位從公
齊職儀特進以功徳特進見也
隋百官志梁特進舊位從公後魏北齊特進用人俱以
舊徳就閒者居之隋高祖採後周之制有特進為散官
以加文武官之徳齊者並不理事煬帝即位廢
唐職官志特進(正二/品)
國朝元祐令特進從一品
特進至承務郎為寄禄官
賜安車駟馬(後漢梁商以女為皇后妹為貴人/加位特進更増國土賜安車駟馬)進逹皆
海内名士(曹勝加位特進其所/進逹皆海内名士)居家為天子師(張禹雖/居家以)
(特進為天子師國家/每有大政必與定議)寢則布衣瓦器而食(謝承後漢書/趙典尊為國)
(師位特進七為列卿/寢則布衣瓦器而食)賔客語不及國事(司馬彪後漢書隂/識拜金吾位特)
(進入則極言正諫與賔客語不及國事慕仲/山甫匪躬之節所用掾吏皆得天下俊哲)掾吏皆天
下俊哲(上/)以高年得見優禮(後魏書刁雍拜特進與隴/西王梁賀及中書監唐允)
(等並以高年特見優禮賜/几杖劔履上殿日致羞焉)
　　金紫光禄大夫
　　銀青光禄大夫
　　光禄大夫
前漢百官表大夫掌論議有中大夫武帝太初元年更
名光禄大夫秩比二千石光禄大夫無(師古曰/無印綬)
後漢百官志光禄大夫比二千石註曰無員(漢官/三人)凡大
夫皆掌顧問應對無掌事唯詔命所使凡諸國嗣之喪
則光禄大夫掌弔
光禄勲屬官有中大夫掌議後漢武帝太初元年更名
為光禄大夫秩比二千石無印綬光禄勲門外特施行
馬以旌别之無掌事唯備顧問待詔命(晉置左右光禄/大夫光禄三大)
(夫皆銀章青綬其重者詔加金章紫綬則謂之金紫光/禄大夫以其重者既有金紫之號故謂本光禄為銀青)
(光禄/大夫)
晉職官志左右光禄大夫加金章紫綬光禄大夫加金
章紫綬者秩第二禄賜班位冠幘車服佩玉置吏卒羽
林皆賜給與特進同其以為加官者唯加章禄綬賜班
位而已不别給車吏卒也又曰光禄大夫假銀章青綬
者品秩第三位在金紫將軍下諸卿上漢時所置無定
員多以為拜假賵贈之使及監䕶喪事魏氏以來轉復
優重不復以為使命其諸公告老者皆家拜此位及在
朝顯職復用加之及晉受命仍舊不改以為優崇之例
而諸公遜位不復加之或更拜上公或以本封食公禄其
諸卿尹中朝大官年老致事者及内外之職加此者前
後甚衆由是或因得開封或進加金章紫綬又復以為
禮贈之官泰始中唯太子詹事楊珧加給事中光禄大
夫加兵之制諸所供給依三品將軍其餘自如舊制終
武惠孝懷三世又曰光禄大夫與卿同秩中二千石著
進賢兩梁冠黒介幘五時朝服佩水蒼玉食俸日三斛
太康二年始給賜春絹五十疋綿百斤惠帝元康元年
始給菜田二頃田騶六人置主簿功曹門吏亭長門下
書佐各一人
漢官解詁武帝以中大夫為光禄大夫世祖中興以諫
議大夫又為中散大夫此四等於古禮盖為天子之下
大夫視列國之上卿者也與博士皆以儒雅之選異官
通職周禮所謂官人者也温故知新率由舊章皆能發
明古今遵由經典辨章舊聞者也
晉職官要録左右光禄大夫(魏志云孫資為光禄加開劉/府儀同三司王隠晉書云)
(寔以右光禄大夫開府荀朂以左光禄開府/裴秀荀朂王戎皆為之劉毅追贈之悉開府)
宋百官志左光禄右光禄二大夫晉初置光禄大夫秦
時為中大夫漢武太初元年更名光禄大夫如故
南齊百官志左右光禄大夫位從公開府置佐史如公
光禄大夫皆銀章青綬詔加金章紫綬者為金紫光禄
大夫
隋職官志梁左右光禄大夫並無員以養老疾陳紫金
光禄大夫(中二/千石)後齊光禄大夫金紫銀青用人俱以舊
徳者居之隋高祖左右光禄大夫金紫銀青光禄大夫
並散官以加文武官之徳齊者並不理事煬帝置光禄(從/一)
(品/)左右光禄(左正二品/右從二品)金紫(正三/品)銀青(從三/品)
唐職官志左右光禄大夫(左從一品/右從二品)為文散官武徳十
一年改光禄大夫為從二品金紫為三品銀青從三品
元祐官品令金紫光禄大夫正二品銀青光禄大夫
從二品光禄大夫正三品紹聖二年四月二日勅寄禄
官分左右除正議大夫銀青光禄大夫左右外仍朝散大
夫中散大夫依舊存留左右字以分雜出身及無出身人
依舊作兩資選轉餘並廢罷
　　金紫光禄大夫
地望可國婚(晉尚書王藴字叔仁修弟也烈宗時納后/訪于公卿僕射謝安云王藴地望可國婚)
(定后既立徴拜/金紫光禄大夫)乞一片金(南齊樂安任遐為光禄就王/晏乞一片金晏乃啓轉為金)
(紫不/行)
　　銀青光禄大夫
吾家千里駒(見光禄/大夫門)特加五階(唐崔瓘見/刺史門)
　　光禄大夫
厠之争臣之末(前漢谷永為大將軍王鳯擢為光禄大/夫永奏謝鳳曰永斗筲之材質薄學朽)
(無一日之雅左右之介將軍悦其/言擢之皂衣之吏厠之争臣之末)親近未嘗有過(金日/碑為)
(光禄大夫親近未/嘗有過上為愛之)自念無報厚徳(貢禹上書貧老家費/不滿萬錢拜光禄大)
(夫賜益富厚自念無/報厚徳日夜慙懼)召見說詩(蔡義上疏臣山東草萊之/人行能無所取容貌不)
(及衆然而不棄人倫者以聞道於先師也願賜清閒夫/之燕得盡精思於前上召見說詩甚悅擢為光禄大)
論議深博(師丹字仲公瑯琊東武人也建始中州舉茂/材補博士出為東平王太傅丞相方進舉丹)
(論議深博亷正守道/徴入為光禄大夫)出則奉車入侍左右(霍光為奉車/都尉光禄大)
(夫出則奉車入侍左右出入禁闥二/十餘年小心謹慎未嘗有過甚見親)烏孫盗其印綬(常/惠)
(少時家貧自奮應募随中監蘇武使匈奴并見拘留十/餘年昭帝時乃還漢嘉其功勞拜為光禄大夫宣帝世)
(使烏孫烏孫盗其印綬惠恐誅/天子以其奉使克獲封長羅侯)善説禮服(夏侯勝字長/公善説禮服)
(徴為光禄大夫會昭帝崩昌邑王嗣立數出勝當乘輿/前諫曰天乆隂而不雨陛下出欲何之王怒謂為妖言)
(縛以屬吏吏乃白大將軍霍光秘不舉發是時光與車/騎將軍謀欲廢昌邑王光讓安世以為泄語安世實不)
(言乃召□勝勝對言在洪範下人有伐上者天/隂而不雨光與安世大驚以此益重經術之士)臨朝勿
令預到(樊宏為光禄大夫為人謙柔畏慎毎朝㑹迎朝/先到伏俯待事時至則起帝聞之勑勿令預到)
白馬生(東觀漢記張湛字子孝為光禄大夫數見諫王/威儀不如法度者湛常乗白馬帝每見湛輙言)
(白馬生且/復諫矣)出入蒼頭盧兒傳呼(杜令王仲翁為光禄大/夫出入蒼頭盧兒傳呼)
(時為/尊寵)故舊平生為勸(華嶠後漢書鄧晨拜光禄/大夫數見故舊平生為勸)引見着
布单衣(魏文帝受禪欲以楊彪為太尉先遣使示㫖彪/辭曰彪備漢三公遭代傾亂不能有所益老年)
(被病豈可賛惟新之朝遂固辭乃授光禄大夫賜以几/杖朝㑹引見令着布單衣鹿皮冠入待以賓客之禮)
據經對大義(蜀譙周遷光禄大夫位亞九列雖不與事/以儒行見禮事訪大義據經以對而後生)
(好事者亦/咨問所疑)抜佩刀以斷車鞅(汝南先賢傳郭憲字子横/為光禄大夫上欲廵三輔)
(憲諫曰天下未定車駕未可以廵上遂行憲當車拔佩刀/以斷車鞅上不止到𢎞農兵起潁川上曰朕悔不從光)
(禄之言/乃還)委榮辭禄不降其節(樊英别傳詔書告南陽太/守曰五官中郎將樊英委)
(榮辭禄不降其節志不可奪今以英為光禄賜家所在/縣給榖千斛常以八月存問高年給羊一頭酒三斛)
告老致仕(王隠晉書劉毅字仲雄年老致仕/以光禄大夫門施行馬賜錢百萬)疾病失明
(鄭褒疾病失明屢乞骸/骨不允拜光禄大夫)少持操行能清言(晉祖訥字士/言少持操行)
(能清言遷右/光禄大夫)王夷甫見而稱之(荀組字大章弱冠太尉/王夷甫見而稱之為光)
(禄/夫)　王濟甚相器重(茍崧字景猷組族子也弱冠太/原王濟甚器重拜光禄大夫)吾
家千里駒(顧和字君季二嵗失父緫角便有清操弱冠/知名族父榮器之曰此吾家千里駒也興吾)
(家者必此子矣康帝即位為尚書僕射/又拜銀青光禄大夫又遷光禄大夫)以風疾遜位(晉/諸)
(公賛位加光禄以風/疾遜        大夫)議省官吏(晉紀茍勗為光禄大夫/晉武議省州縣吏以趨)
(農功勗以省吏不如省事省官不如清心昔蕭曹相漢載其/清静畫一之歌此清心之本也漢文之世垂拱無為幾)
(致刑措此省事也漢光武時并合吏員縣官國邑裁置什/一此省官也魏太和中遣王人四出减天下吏員正始)
(中亦并合郡縣以减吏員此省吏也今必欲求之於本量/宜以省事為先設官分職委任責成心競而不力争事)
(能受任思不出位官無異/業政典不奸則事省矣)食大夫禄還第(後魏書李茂/為光禄大夫)
(性謙慎以弟仲寵盛懼於盈滿遂托以老疾/因請□位高祖從之聴食大夫禄還私第)引入卧内
(崔浩為左光禄大夫帝每幸其第多問以異事或倉卒/不及束帶奉進疏食不暇精膳帝為食或立而旋其見)
(寵愛如此自/後引入卧内)飛翠鳴玉升降禁門(南史丘遲為僕射譲/光禄大夫表云飛翠)
(鳴王升/降禁門)獻尚書以諷帝(隋蘇威為光禄大夫從煬帝幸/鴈門回屬五月五日百寮上供)
(多以珍玩威獻尚/書一部以諷帝)刻石為人馬以象抜箭之狀(唐丘行/恭善騎)
(射勇力絶倫為光禄大夫從太宗討王世充㑹戰于邙衆/山太宗欲知其虚實強弱乃與數十騎衝之直出其後)
(皆披靡莫敢當其鋒殺傷甚衆既而䧟以長隄與諸騎/相失惟行恭獨從尋有勒騎數人追及太宗矢中御馬)
(行恭回騎射之發無不中餘賊不敢復前然後下馬抜/箭以其所乗馬進太宗行恭自御馬前歩執長刀呼斬)
(數人突陣而出貞觀中有詔刻石為人/馬以象行恭抜箭之狀立於昭陵闕前)
　　正議大夫　　通議大夫
　　太中大夫　　中大夫
　　中散大夫　　朝議大夫
　　朝請大夫　　朝散大夫
　　朝奉大夫
前漢百官表大夫掌論議有太中大夫中大夫諫大夫
皆無員多至數十人武帝元狩五年初置諫大夫秩八
百石太初元年更名中大夫為光禄大夫秩比二千石
太中大夫秩比千石如故
後漢百官志太中大夫千石本注曰無員(漢官曰二十/人秩比二千)
(石/)中散大夫六百石本注曰無員(漢官曰二十人/秩比二千石)
韋昭辨釋名中大夫在中散上高大也
宋百官志中散大夫王莽所置後漢因之前後大夫皆
無員掌論議後漢光禄大夫三人中大夫二十人中散
大夫三十人魏以來復無員自左光禄大夫以下飬老
疾無職事中散六百石
南齊百官志太中諸大夫皆處舊齒年老重者加親信二十人
隋百官志梁太中中大夫並無員以飬老疾陳太中大
夫(千/石)隋高祖朝議朝散大夫並為散官加以文武官之
徳齊者並不領事煬帝置正議(正四/品)通議(從五/品)大夫
唐職官志太中大夫(正四/品)中大夫(從四/品上)中散大夫(正五/品)並
為文散官武徳十一年改正議大夫為正四品上通議
大夫為正四品下太中大夫為從四品上中大夫為
從四品下中散大夫為正五品上朝議大夫為正五品
下朝請大夫為從五品上朝散大夫為從五品下
九國志吳世家武觀元年改文散官為大卿
國朝元祐令正議大夫從三品通議大夫正四品太中
大夫從四品中大夫正五品中散大夫從五品朝議大
夫正六品朝請朝散朝奉大夫從六品
　　正議大夫
通典正議通議大夫皆隋置散官盖取秦大夫掌議論
之義
　　通議大夫
通典(見正議/大夫)
　　太中大夫
説尉佗稱臣(前漢陸賈以客從高祖定天下名有口辯/居左右常使諸侯時中國初定尉佗平南)
(越因王之使賈賜佗印為南越王賈説佗令/稱臣奉漢約歸報髙祖大悦拜賈太中大夫)謹文法(程/不)
(識孝景時以數直諫為太/中大夫為人亷謹於文法)議明堂事(申公魯人也以詩/經弟子自逺方來)
(受業者千餘人武帝時使使加璧安車以蒲輪事/迎之申公已八十餘即時拜太中大夫議明堂)諸生以
為能(賈誼年十八以能誦詩書屬文帝詔為博士誼年/二十餘最為少毎詔令議下諸老先生未能言誼)
(盡為之對人人各如其意所出諸生/以為能文帝悦之詔遷太中大夫)直言切諫(東方朔/拜太中)
(大夫觀察顔色直/言切諫上常用之)賜宅一區(後漢郭伋為太中大夫賜/宅一區及錢榖以充其家)
(輙散與宗親九/族無所遺餘)中東門君(張湛稱疾不朝拜太中大夫/居中東門候舍故時人號曰)
(中東/門君)王者之器(隗囂將議自立為王納鄭興之説而止/遂廣置職位以自尊高興復止之曰夫)
(中郎將太中大夫使持節官皆王者之器非人臣所當/制也惟器與名不可以假人無益於實有損於名非尊)
(上之/意也)行青州賣卜(姜肱字伯淮再聘不就即拜太中大/夫詔至門報云乆疾就醫遂行青州)
(賣卜以/自給)代王梁為司空(後漢宋𢎞自太中大/夫代王梁為司空)守道彌固
(魏志韓暨字公明詔太中大夫暨澡身浴徳志節高㓗/年八十守道彌固可謂純篤老而益勗者以為司徒)
固辭不受(黄初四年詔公卿舉獨行君子司徒/華歆薦管寕為太中大夫固辭不受)禄賜與
卿同(晉王覽拜太中大/夫禄賜與卿同)並平尚書事(前漢張敞為太中大夫/子定國並平尚書事以)
(正直忤/霍光)少有學行(呉志裴云少有學/行官至太中大夫)召見宣室對得失
(王嘉字公仲平陵人也鴻嘉中舉敦朴能/直言召見宣室對政事得失遷太中大夫)使行風俗(盖/寛)
(饒為太中大夫使行風俗/多所稱舉貶黜奉使稱意)言春秋楚詞(朱買臣言春秋/楚詞帝悦之拜)
(太中/大夫)言法令遵舊典(司馬彪續漢書梁統字仲寧為太/中大夫在朝上便冝言法令須遵)
(舊典下三公議云隆行/峻法非明主急務遂寢)今日得氣(鄭興為太中大夫數/上便宜多見納朝廷)
(大議訪興興據經守正侃侃而陳一時議者皆服其辯/莫之能屈或謂興曰鄭大夫今日得氣矣杜令薦興堪)
(侍帷/幄)講華光之内(劉寛字聞饒拜太中/大夫講華光之内)明習故事(東觀/漢記)
(張純明習故事時舊典多夫/闕皆待純以決拜太中大)詣闕還官(牟長字君高遭父/喪以太中大夫歸)
(行喪服竟/詣闕還官)待以師傅之禮(謝承後漢陳囂拜侍中又帝/拜太中大夫年七十毎朝)
(常待以師傅之禮賜几杖入朝不趨/賛事不名以病乞骸骨以大夫位終)失勢而賔客滿門
(張璠漢記孔融恃才狎侮太祖太祖禁酒融書與之云紂/天有酒旗之星地有酒泉之郡堯不千鍾無以成聖桀)
(以色亡國今令不禁婚姻何也太祖外寛内忌使御史/郗憲以法免之後拜太中大夫雖失勢賔客日滿其門)
(愛才樂酒常歎曰坐上/客常滿樽中酒不空)有老成之美(王隱晉書華表自/表退太常以為太)
(中大夫詔褒表/有老成之美)優㳺自得(班彪為太中大夫嘗云陸如/賈董仲舒東方朔司馬相)
(吾丘壽王王吉貢禹劉向楊雄皆/以漢大夫優㳺自得不易公卿也)累年宰郡資無擔石
(梁書顧憲之風病求還呉天監二年授太中大/夫累年宰郡資無擔石及歸環堵不免饑寒)
　　中大夫
力戰(前漢灌嬰雖年少數力戰/拜中大夫嬰本睢陵販繒)對策最高(晁錯對䇿者/百餘人惟錯)
(最高為/中大夫)問尚書一篇(倪寛以御史見上語經學從/問尚書一篇擢為中大夫)有口
辯(田蚡貴幸為中大夫有口辯學盤盂諸書應劭曰黄/帝使孔甲所作也凡二十九篇書盤盂所以為法戒)
(也孟康曰孔甲盤盂二十六/篇雜家書兼儒墨名法者也)數切諫(汲黯為中大夫以/數切諫不得乆留)
(遷東海/太守)
　　中散大夫
道藝深明(續漢書魯平字叔陵侍郎賈逵薦云道藝深/明帝使與尚書令黄香相問難上嘉平説特)
(賜冠履遷/中散大夫)能説易春秋(譙𤣥字君黄少好學能説易春/秋遷中散大夫選使八人班化)
(風俗分行天下為繡/衣使者専行誅賞)諸生著録前後萬人(東觀漢記牟/長字君高少)
(篤學習歐陽尚書諸生著録前後/萬人建武十六年後為中散大夫)有欒布之節(見太常/太醫令)
(門/)分行天下(王莽遣中散大夫謁者/各四十五人分行天下)彈琴鬼歎(語林嵇/中散夜)
(彈琴忽有一鬼械長歎舉其手袂曰君一絃一調中散/與琴彈之聲清泠遥問不對疑是蔡邕邕死之時身着)
(桎/梏)為時儒宗(宋書中散大夫徐曠篤於學問為時儒/宗年過八十自講五經世皆取法焉)
　　朝議大夫
通典朝議大夫隋置散官以取諸漢大夫上奉朝議為
名唐因之
　　朝請大夫
通典隋置散大夫取漢將軍公卿年高徳重者以列侯
就第特進奉朝請之義唐因之
　　朝散大夫
品秩貴(唐兵部郎中知制誥馮宿等授朝散大夫制云/凡品秩之制有九自五以上謂之貴其所以為)
(貴者䕃及子命及妻腰白金服赤/紱從大夫之後而已白居易詞)遣使就拜(曹憲每聚/徒教授諸)
(生數百人當時公卿以下亦多從之受業貞觀中揚州/長史李襲譽表薦之太宗召為𢎞文館學士以年老不)
(赴乃遣使就家拜朝/散大夫學者榮之)幸其家視飲食(甄權嘗以母病與/弟立言專醫方得)
(其㫖趣年一百三歲太宗幸其家視飲/食訪以藥性授朝散大夫賜几杖衣服)
　　朝奉大夫
　　朝請郎　　朝散郎　　朝奉郎
　　承議郎　　奉議郎　　通直郎
　　宣徳郎　　宣義郎　　承事郎
　　承奉郎　　承務郎
隋文帝於吏部置朝議通議朝請朝散給事承奉儒林
文林等八郎武騎屯騎驍騎㳺騎飛騎旅騎雲騎羽騎
等八尉其品正六品下九品上上階為郎下階為尉煬
帝罷八郎八尉置散騎郎(從五/品)宣議郎(從七/品)各四十人
徴事郎(正六/品)將仕郎(從八/品)常從郎(正九/品)奉信郎(從九/品)各
五十人是為正員並得禄當品又各有散員郎無員無
禄尋改常從為登仕奉信為散從
唐職官志朝議郎承議郎(正六/品)通議郎通直郎(從六/品)朝
請郎宣徳郎(正七/品)朝散郎宣議郎(從七/品)給事郎徴事郎
(正八/品)承奉郎承務郎(從八/品)儒林郎登仕郎(正九/品)文林郎將
仕郎(從九/品)並為文散官武徳十一年改通議郎為奉議
郎
國朝元祐令朝請郎朝散郎朝奉郎正七品承議郎從
七品奉議郎正八品通直郎正八品宣徳郎宣義郎從
八品承事郎承奉郎正九品(理親民資序者從/八品承務郎准此)承務郎
(從九/品)通直郎以上為升朝官
　　朝請郎
通典朝請郎隋置散官盖採晉宋齊梁陳並有朝請員
為名唐因之
　　朝散郎
通典隋置散官唐因之
　　朝奉郎
(缺/)
　　承議郎
(缺/)
　　奉議郎
通典通議郎隋置唐改通議為奉議郎
　　通直郎
通典通直郎隋置盖採晉宋以來諸官皆有通直謂官
高下而通為宿直者也因此為名唐因之
　　宣徳郎
(缺/)
　　宣義郎
通典㳺騎尉隋置散官唐改為宣義郎盖取梁宣義將
軍之名
　　承事郎
(缺/)
　　承奉郎
通典隋散官唐因之
　　承務郎
通典承務郎唐盖因隋尚書省二十四司承務郎之名
也
　
　
　
　職官分紀卷四十八
欽定四庫全書
　職官分紀卷四十九
　　　　　　　　　　　　宋　孫逢吉　撰
　　文散官
隋以開府儀同三司特進光禄大夫左右光禄大夫朝
議朝散正議通議朝請大夫朝議郎以下並為文散官
唐因之
國朝開府儀同三司特進光禄大夫金紫光禄大夫銀
青光禄大夫正奉大夫通奉大夫太中大夫中大夫中
散大夫朝議大夫朝散大夫朝奉大夫承直郎通直郎
朝請郎宣徳郎朝散郎宣義郎給事郎承事郎承奉郎
承務郎儒林郎登仕郎将仕郎為文散官
元祐令開府儀同三司為使相特進至承務為寄禄官
　　武散官
隋百官志高祖有翊軍等四十三號将軍品凡十六等
為散號将軍以加汎授居曹有職務者為執事官無職
務者為散官煬帝八尉四十三號将軍官皆罷之置建
節奮武宣恵綏徳懐仁守義奉誠立信等八尉以
為散職
唐職官志輔國鎮軍二大将軍冠軍雲麾忠武壮武宣
威明威信逺游騎擊十将軍為散號将軍以加武士之
無職者武徳十一年更置驃騎大將軍為従一品武散
官輔國鎮軍二大將軍為従二品武散官冠軍將軍加
大字及雲麾以下游擊以上改為五品以上武散官又
置昭武振威致果翊麾宣節御武仁勇陪戎八校尉各
有副尉為六品以下武散官
國朝驃騎輔國正國冠軍懐化五将軍忠武壮武宣威
明威定逺寧逺游騎游擊将軍昭武鎮威致果翊麾宣
節御侮仁勇陪戎八尉校各有副尉為散官元祐令皆
省
　　勲官
隋百官志文帝因周制更増損之有上柱國上大将軍
大将軍上開府儀同三司開府儀同三司上儀同三司
儀同三司大都督帥都督帥起正二品至正七品總十
一等用賞勲勞煬帝改為光禄大夫左右光禄大夫左
右金紫光禄大夫銀青光禄大夫正議大夫朝議大夫
建節尉奮武尉宣惠尉十一等以代都督以上又増置
綏徳懐仁守義奉誠立信等五尉以至従九品
唐職官志武徳七年頒領定用上柱國柱國上䕶軍䕶
軍上輕車都尉輕車都尉驍騎尉飛騎尉雲騎尉武騎
尉凡十二等起正二品至七品為勲官
五代初敘勲即授柱國
國朝勲官自上柱國至武騎尉凡十二品等率因舊制
凡賜勲者皆以制勅授之司勲給告身淳化元年詔自
今京官幕職州縣官始武騎尉朝官始騎都尉歴級而
進(内殿崇班初授則騎都尉三班/及軍員吏職並初授武騎尉)治平三年文官常
參官與為父後見任官者勲賜一轉(以立今上為/皇太子也)
元祐令上柱國至武騎尉為勲官
　　上柱國柱國
史記楚懐王使柱國昭陽將兵攻齊陳軫問楚國之法
破軍殺將者何以貴之昭陽曰其官為柱國封上執圭
軫曰其有貴於此乎曰令尹
前漢書項羽入秦以楚懐王柱國共敖為臨江王(應劭/曰柱)
(國上卿/官也)
後魏孝莊以爾朱榮有翊戴之功拜為柱國大將軍位
在丞相上又拜大丞相天柱大将軍增左吏及榮敗此
官遂廢(天柱之名尊榮莫二昔王莽末劉伯升/起兵自號天柱大將軍都督諸軍事)至大統
中始以宇文泰為柱國大將軍其後功參佐命聲實俱
重者亦居此職自大統十六年以前任者凡有八人時
宇文泰任總百揆督中外軍事元欣以魏氏懿戚從容
禁闥而已其餘六人各督二人將軍凡十二人元欣為
大將軍當時榮盛莫與為比其稱門閥者咸推八柱國
家其後功臣位至柱國者衆矣咸是散秩無統御也
隋職官志後周建徳四年增置上柱國大將軍隋置上
柱國以酬勲勞並為散官不理事煬帝大業三年改上
柱國以下官為大夫
唐職官志上柱國柱國並為勲官
五代史後唐天成五年詔論官爵階勲四等之極自武
騎尉經十二轉至上柱國
國朝元祐令上柱國正二品柱國從二品
勲徳隆重(後周書詔曰諸柱國等勲徳隆重而未/有優崇各准别制邑户聽寄食他邑)邑户
寄食他邑(上/)公主為李敏求柱國(隋書李敏美姿容善/騎射開皇初周宣後)
(樂平公生有女娥英廣擇婚對敕貴公子弟集𢎞聖宫/者以百數公主先取李敏禮儀如常及後將侍燕公主)
(謂敏曰我以天下為尊惟一女夫當為求柱國若授餘/官慎無謝及進見上親御琵琶遣敏舞大悦公主曰敏)
(何官對曰一白丁耳上謂敏可授儀同敏不荅上曰不/滿爾意耶令授開府又不謝上曰公主有大功於我敏)
(乃拜而蹈舞以/主前詔授柱國)購陳叔寳(文帝伐陳詔購陳叔/寳位上柱國萬户公)會與父
齊列(楊𤣥感以父素軍功位至柱國與其父俱為第二/品朝會則齊列後文帝乃命𤣥感降一等𤣥感拜)
(謝曰不意陛下寵臣之/甚許以公庭獲展私敬)相不過柱國(文帝常遇善相者/未知是帝對曰不)
(過柱國既而私謂帝曰公當/為天下君必大誅而後定)門立㦸(唐勲至上柱/國賜門立㦸)授者
三人(劉仁軌伐新羅進爵為公子及兄弟子上柱/國三人州黨榮之號所居為樂城鄉三柱里)三柱
里(上/)
　　上䕶軍䕶軍
前漢百官表䕶軍都尉秦官高帝時以陳平為䕶軍中
尉元狩四年以䕶軍都尉屬大司馬哀帝元壽元年更
名司冦
後漢書班固為大將軍中䕶軍𨽻將軍幕府非漢朝列
職
魏志武帝為丞相以韓浩為䕶軍史奐為領軍建安十
二年改䕶軍為中䕶軍領軍為中領軍魏初因置䕶軍
主武官選𨽻(通典歴代史籍皆云䕶軍將軍主武官選/則領軍無主選之文唯陶藻職官要録云)
(領軍將軍主武官選舉而䕶軍不言主選又引曹昭叔/述孝敘曰余年三十選中領軍總六軍之要秉選舉之)
(機以此為證又按漢高帝初以陳平為䕶軍中尉今已/主武官矣故有受金讒又魏畧曰䕶軍之官總有諸將)
(主武官選前後當此官者不能止貨賂故蔣濟為䕶軍/時有語曰欲求牙門當得千匹五百人督得五百匹司)
(馬宣王與濟善聞此聲以問濟濟無以解之及夏𤣥代/濟故不能上絶人事及晉景帝代𤣥為中䕶軍整頓發)
(分人莫敢犯者又王隠晉書曰景帝為中䕶軍作選用/之法舉不越次吏無私焉又晉起居注云武帝詔曰中)
(䕶軍職典戎選宜得幹才遂以羊琇為之宋志又云主/武官選按此則䕶軍主選明矣而陶藻所言領軍主選)
(及昭叔之叙者當因省併之際/為一時之權宜非歴代之常制)
晉江右領䕶各領營兵江左以來領軍不復别置營總
管二衛驍騎材官諸營䕶軍猶别有營也(周顗庾亮王/善之謝安王)
(彪之等並/為䕶軍)皇甫謐集䕶軍武者之官也
宋䕶軍將軍一等掌外軍領䕶資重者為領軍將軍䕶
軍將軍資輕者為中領軍中䕶軍(其官屬有長史司馬/功曹主簿五官受命)
(出征則/置參軍)
隋百官志齊梁陳並有䕶軍北齊䕶軍府統四中郎將
皆置佐史隋帝十二衛置䕶軍四人以副將軍將軍無
則一人攝尋改䕶軍為虎賁郎將
唐採前代舊名置上䕶軍䕶軍為勲官
國朝元祐令上䕶軍正三品䕶軍從三品
觀上風采(東觀漢記朱祐為䕶軍謂光武曰長/安王公頭有日角之相欲觀上風采)吾安可
以無䕶軍(魏志韓浩以忠勇顯為中䕶軍掌禁兵置長/史司馬從太祖討張魯降議者以浩智畧足)
(以綏邉欲畱使都督諸軍太祖曰吾安/可以無䕶軍乃令與俱其見信如此)臨䕶軍教(晉書/王羲)
(之臨䕶軍教今所任委在於公役均平其差人吏謹在/公者覆行諸營家至人告暢吾之心其病老篤疾不堪)
(從役或有饑寒之危不能自存/者區分處别自當參詳其宜也)不得志(王僧逹自負才/地謂當時不及)
(上初薦位即居端右一二年間/便望宰相及為䕶軍不得志矣)同滅王敦(王隠晉書王/敦將叛逆明)
(帝問曰何如應詹厲然慷慨荅曰陛下宜奮赫斯之怒/臣等當負戈從戎以順討逆誠社稷之計也即日以詹)
(為䕶軍將軍/因以滅敦)職不宜曠(何兖解領䕶軍事表曰臣忝臺/司運臺内外事異不宜領攝詔)
(曰朕知卿意然䕶/軍職不宜曠矣)微䕶軍不聞斯言(蔣濟為䕶軍將軍/景初中外勤征役)
(内務宫室怨曠者多而年穀饑儉上/䟽諫詔曰微䕶軍吾不聞斯言也)待之若一(鄧攸遷/吏部尚)
(書疏食敝衣周急振乏性謙和善與人交賔/客無貴賤待之若一永昌中為䕶軍將軍)豈可以趙
冰為之(王遵將以趙冰為䕶軍孔愉謂遵曰中興以來/處此官者用周伯仁應思逺今誠乏材豈可以)
(趙冰為之其秉/政不撓皆此類)㧞用武官無非俊傑(世語夏侯𤣥世名/知人為䕶軍㧞用)
(武官無非俊傑/多牧州典邵)
　　功臣
唐徳宗興元元年大赦天下應赴奉天并進收京城壯
士並賜名奉天定難功臣
國朝修唐制宰相樞宻使初拜必賜為參知政事樞宻
副使初或未賜遇加恩乃有之刺史以上階勲高者亦
或得賜(太平興國三年賜翰林院饒州防禦使杜彦鈞/推忠宣力大中祥符賜豊州防禦使王承美翊)
(戴天禧二年賜富州/刺史向漢通保順)
中書樞宻則有推忠恊謀同徳佐理餘官則推誠保徳
奉義翊戴掌兵則忠果雄勇外臣則純誠順化之名
每二字恊意或因取為美稱宰相初加即六字餘並四
字其進加則二字或四字多者有至十餘字(天聖八年/賜趙得明)
(功臣凢二十字國家/綏寵外臣非常數也)又有崇仁佐運守正忠亮保順宣
徳忠正保節宣忠亮節之號文武迭用焉中書樞宻院
所賜名若罷免或出鎮則改之亦有不改者(乾徳二年/范質王溥)
(魏仁浦罷相淳化二年吕蒙正罷相太平興國八年石/熙載罷樞宻使大中祥符八年冦凖罷樞宻使皆不改)
(賜功/臣)又有官不當賜而特賜者(開保四年秘書少監韶/州刺史王明太平興國)
(八年度支使陳信從户部/使郝正並賜推誠翼戴)其諸班直禁軍將校則賜拱
衛翊衛衛聖號遇恩累加但使改其名不過兩字其因
舊名而始被賜及縁功寵而别為美名者咸畧記其人
又國初功臣有扶天保慶致理竭忠輸誠効義忠力効
忠毅勇保塞之號皆漢周時所賜今亦不録
推忠佐理(建隆二年以此/四字賜趙普)推誠奉義(建隆二年賜王景/惟誠奉義同徳翊)
(戴太平興國初或/改奉義為奉國)同徳翊戴(上/)守正保徳(建徳二年賜/皇弟推忠守)
(正保/徳)恊謀(乾徳元年賜趙普/推忠恊謀佐理)保順(乾徳元年賜皇弟/恊謀同徳保順)宣
力(乾徳元年賜李/崇矩推忠宣力)保義(賜宋廷握推忠宣力保義賜張/永徳等推忠保義太平興國元)
(年改為/保順)効節(乾徳元年賜王/全徳推忠効節)恊力(乾徳元年賜高懐/徳推忠恊力保順)順
化(乾徳元年賜陳/進推誠順化)承家保國宣徳守道忠正(正字犯/仁宗名)恭
順(乾徳元年以此十二/字賜吳越王錢俶)崇仁(乾徳元年賜符彦卿崇/仁昭徳宣忠保正翊亮)昭
徳宣忠保正翊亮順徳正亮(開保元年賜王彦超推誠/奉義順徳翊戴正亮正字)
(犯仁宗/廟諱)佐運(開寳四年賜曹彬李進卿党/位等推誠佐運同徳宣力)奉節(開寳四/年賜皇)
(子徳昭推誠奉/節同徳保順)順節(開寳四年賜陳洪進/推誠順節保正翊戴)保節(開寳四/年賜李)
(重勲推忠/保節宣力)効忠(開寳四年賜白/進超効忠宣力)開吳鎮越崇文耀武宣
徳守道(開寳五年以此/十二字賜錢俶)守節(開寳六年賜高麗王昭/推誠宣化守節保義)輸
誠(開寳六年賜孟元/詰輸誠保義翊戴)奉國(開寳六年賜伊審徵焦繼/勲䖍裕推誠奉國翊戴)翊
誠奉化(太平興國五年以此四/字賜𤓰涉州曹延禄)承天懐忠(太平興國七/年賜皇子衛)
(王徳崇承天佐/運懐忠守正)寧淮鎮海(太平興國三年賜寧准鎮/海崇文耀武宣徳守道)寧
江鎮國(雍熙元年賜漢南國王錢俶寧/江鎮國崇丈耀武宣徳守道)保運忠正(雍熙/元年)
(賜皇子陳王崇/仁保運忠正)安時(端拱元年賜漢南國王錢俶安/時鎮國崇文耀武宣徳守道)佐
運(淳化三年賜趙興邦/佐運同徳翊戴忠正)効順(至道三年賜趙/保吉推忠効順)亮節(景徳/三年)
(賜趙徳明推忠/保順亮節翊戴)忠亮(天禧三年賜王欽若推/誠保徳崇仁忠亮翊戴)恊恭昭順
(天聖二年賜楚王元佐推誠恊恭昭順/同徳崇仁宣忠亮節守正保運翊戴)純誠(乾興元年/賜趙徳明)
(推忠宣徳崇仁保順純誠亮/節恊恭賛治佐運守正翊戴)經邦(天聖二年賜王欽若/推忠恊謀同徳守正)
(佐理/經邦)賛治(天聖八年賜趙徳明推忠宣徳崇仁保/順純誠亮節恊恭賛治佐運守正翊戴)體仁
(熙寜七年賜皇子永國/公俊體仁保運同徳)宣仁(熙寜八年賜皇子景/國公僴宣仁翊戴)雄勇
(此下賜武/臣掌兵者)忠果衛䕶拱衛(此下賜諸班直禁/軍衛士將校者)翊衛衛聖
雄勇(大中祥符元年詔諸班衛已賜雄勇英/勇者各加衛聖以戊辰赦書從事也)拱極英勇
䕶聖奉慶(天禧元年/賜諸班衛)果毅肅衛
官品集見任中書樞宻院臣寮如賜功臣宰臣六字樞
宻使參知政事樞宻副使等四字以次加兩字(如舊有/功除入)
(中書樞宻院/即依例改賜)
　　推忠佐理
　　推忠恊謀佐理
　　推忠恊謀翊戴佐理
　　推忠恊謀佐理翊戴
　　推忠恊謀同徳守正佐理
　　推忠恊謀同徳佐理翊戴
　　推忠恊謀同徳守正經邦佐理
　　推忠恊謀同徳守正佐理翊戴
文武臣寮如賜功臣並四字以次加兩字
　　推誠保節
　　推誠保徳
　　推誠保順翊戴
　　推誠佐運同徳翊戴
　　推誠保節同徳翊戴
　　推誠保順守正翊戴
　　推誠順徳亮節守正翊戴
　　推誠宣徳保順守正翊戴
　　推誠保節同徳守正翊戴
　　推誠佐運宣徳保順守正翊戴
　　推誠忠亮崇仁守正保順翊戴
　　推誠保順同徳恊功賛治崇仁守正
　　推誠宣徳崇仁保順純誠亮節恊恭
　　賛治守正(佐運/翊戴)
　　忠果英勇
　　推誠保節翊戴
　　忠勇雄誠翊戴
　　推忠保節宣仁翊戴
熙寧中敕吳充等省所奏劄子伏見中書見修立文武
臣寮等功臣字數竊見功臣非古近始唐徳宗多難之
餘乃賜奉天定難之號不應盛世猶襲陳跡乞於結銜
位中先行減罷所有去年二月九日指揮功臣一節亦
乞更不施行具悉朕惟治古君臣咸有一徳比善戮力
同寅恊恭務先篤誠靡事夸大唐之中世時屬多虞制
功臣寵馭將吏因循弗革稱謂實繁溢美過情空名眩
實踵習流弊務上浮虗義定當然古誠無有施之近世
或適權宜而襲於將吏固非通制卿等同予心徳任
國疑丞悃愊無華惇大成裕覽觀露奏援據舊章帥先
臣憐願罷功號深自退託不居寵名嘉乃謨明可即聴
許式稽古訓董正治官吏頼交修共熈庶績宜如所請
　　檢校兼官
國朝銀青光禄大夫檢校國子祭酒兼監察御史武騎
尉
銀青光禄大夫檢校國子祭酒兼殿中侍御史雲騎尉
銀青光禄大夫檢校國子祭酒兼御史飛騎尉
銀青光禄大夫檢校太子賔客兼御史中丞驍騎尉
銀青光禄大夫檢校太子賔客兼御史中丞騎都尉(直/入)
(内殿崇班/除此一副)
銀青光禄大夫檢校左右散騎常侍兼御史大夫上騎
都尉(直入諸司副使除此一副如舊階勲即/從舊階勲若有特㫖如階勲加至直入)
銀青光禄大夫檢校左右僕射兼御史大夫上柱國
銀青光禄大夫檢校司空兼御史大夫上柱國
元祐令諸官員不得容人過稱官號有檢校兼官者聴
從高稱(曽任職事者/許稱職事官)
春明退朝録文臣為樞宻使皆帶檢校太尉太傅兼本官乾
興元年錢文僖以兵部尚書為樞宻使不帶檢校官者
有司之失也
　　文武換官
春明退朝録唐文武參用袁滋自尚書右丞相出華州
刺史詔為左金吾衛大將軍如是者數人本朝頗俢其
制工部侍郎王公明兼黄州刺史給事中喬公維岳換
海州刺史三司使尚書左丞李公士衡換同州觀察使
學士承㫖刑部尚書李公維換相州觀察使翰林學士
工部侍郎陳公尭咨換宿州觀察使如錢鄧州及慶厯
初韓范龎王四公皆換觀察使以用兵擢之也龍圖閤
直學士馬公季良換泰州防禦使非美遷也
武臣換文資者太宗時白州刺史錢昱換秘書監遷工
部侍郎換觀察使
　　常參官
春明退朝録唐在京文武官職事九品以上朔望日朝
其文官五品以上及監察御史員外郎太常博士每日
參武官五品以上仍每月五日十一日二十一日二十
五日參三品以上九日十九日二十九日又參其長上
折衝果毅若文武散官五品以上直諸司及長上者各
准職事參其洪文館及國子監博士學生每季參若雨
雪霑服失容及泥潦並停(以上唐/儀制令)凡京百司有常參官
謂五品以上職事官八品以上供奉官(以上唐/六典)貞元二
年勅文官充翰林學士皇太子諸王侍讀武官充禁軍
職事並不得常朝參其在三館等諸職掌者並朝參訖
各歸所務是年御史中丞竇參奏常文武官准令每日
參自艱難以來遂許分日待戎事稍平即依常式其武
官准令五品以上每月六參三品以上更加三參頃並
停廢今請准令却復舊儀十三年御史臺奏諸司常參
文官隔假三日以上並以横行參假其武班每月先配
九參六參(九參謂一月九次/六參謂一月六次)今後每經三節假不滿縱
不是奉配入日並依文官例横行參假(以上唐/會要)後唐同
光二年四方館奏今後除隨駕將校及外方進奉專使
文武兩班三品以上官可於内殿對見其餘並詣正衙
從之天成元年御劄賜文武百寮每日正衙常朝外五
日一赴内殿起居每月朔望日賜廊下食唐室承平時
常參官每日朝退賜食謂之廊餐自乾符離亂罷之唯
月旦入閣日賜明宗即位諫官請文武百寮五日一起
居見帝於便殿李琪以為非故事以五日為繁請每月
朔望日入閣賜廊下食罷五日起居之儀至是宣㫖朔
望入閣外五日一起居遂以為常天成元年勑今後若
遇不坐正殿日未御内殿前便令閤門使宣不坐放班
朝退是年御史臺奏凡新除官及差使者合於正衙謝
辭每遇殿起居日百官不於正衙叙班其差使及新除
官辭謝不得令參謝每殿内起居日百寮先叙班於文
明殿庭候謝辭官退則班入内殿從之晉天福二年中
書門下奏在内庭諸司使等每除正官請令赴正衙謝
後不赴常朝其京官未陞朝官秪赴朔望朝參從之(以/上)
(五代/㑹要)
國朝諸在京文武升朝官每日朝其有制免有常朝者
五日一參起居(國朝/令文)按唐制文武職事官並赴常參武
班五日一參又有三日一參(五日一次參并朔望為/六參三日參乃九參)所
謂常參官未有無職事者由後唐同光中乃分常明内
殿凡隨駕將校及外方進奉使文武三品以上官即於
内殿對見其餘並詣正衙至天成初詔文武百官每日
常朝外五日一赴内殿起居其趨朝官遇宣不坐放朝
各退歸司本朝視朝之制文徳殿内外朝凡不釐務朝
臣日赴是謂常朝垂拱殿内曰殿宰臣樞宻使以下要
近職事者并武班日赴是謂常起居每五日文武朝臣
釐務不釐務並赴内朝謂之百官大起居是則奉朝之
制自為三等盖天子坐朝莫先於正衙殿於禮羣臣無
一日不朝者故正衙雖不坐常參官猶立班俟放朝乃
退(唐有職事者謂之常參今𨽻/外朝不釐務者謂之常參)
　　分司
分務(孟棨本事詩杜牧/為御史分務汾陽)
　　解官
貧無賔客(漢書張竦免官以例侯居長安貧無賔客/時好事者從之質疑問事論道説書而已)人
稀至其門(楊雄以病免家貧事酒人稀/至其門好事者載酒饌從學)座有清談之客
門多好事之車(李階廷有賦云座有淸/談之客門多好事之車)徒見二千石不
如一縫掖(後漢皇甫規解官歸安定雁門太守聞其器/識還家書刺謁規規卧不迎入而曰卿食鴈)
(美乎有頃門人又曰王符至在門規素聞符名乃驚遽/而起衣不及帶屣履出迎握符手而還時人為之語曰)
(徒見二千石/不如一縫掖)思母棄官(周磬字堅伯除任城長遷陽夏/重合令頻歴三城後思母棄官)
(還/家)母老託疾(謝􁀲字文儀以/母老託疾去官)母老去職(謝况字行思少/孤事母至孝會)
(稽内史充引為參/軍以母老去疾)值兄喪去官(楊仁字文義值兄喪去/官後辟司徒桓虞府掾)
遭姊憂去官(陳重遷會稽太/守遭姊憂去官)以父老歸養(謝承後漢書/黄香字文强)
(除郎中以/父老歸養)罷官不完席(衛良拜尚書郎以病罷官還家/無完席賓客存問者坐桑下談)
(飲水/而去)去位歸家著書為事(董仲舒去位歸家以著書為/事朝廷如有大議使者及張)
(湯就其家/而問之)丈夫終當雄飛安能雌伏(東觀漢記趙温為/京兆郡丞歎曰大)
(夫終當雄飛安/能雌伏遂去官)亟去無乆留(魏志荀彧以董卓之亂求/去補吏除元父令遂棄官)
(歸謂父老曰潁川四戰之地也天/下有變常為兵衝宜亟去無乆留)求退數表乃聴(晉山/濤遷)
(尚書以母老辭職詔曰君雖乃心在於色養然職有上日/下旦夕不廢醫藥且當割情以崇在公濤心求退表疏)
(數十上乆乃見聴/以吏部尚書致仕)母老輙去官(虞譚母老輙去官還餘/姚詔轉領軍將軍吳國)
(内/史)親疾去官(潘岳閒居賦序曰岳除長安/令遷博士未召拜親疾去官)百姓追思(後/漢)
(寒朗遷濟陽令以母/喪去官百姓追思之)百姓涕淚而隨(干寳晉紀孔率為/全椒令治有惠政)
(以母疾棄官百姓涕淚而隨/之留於道路及卒市人皆哭)弟亡去官(李仲為平陽太/守弟嶷亡而去)
(官/)姊疾去官(鍾岏賢吏傳姚英遷宛澤令以姊疾/去官百姓號泣解脱車輪英還不停)父疾
陳辭(蕭廣濟孝子傳何炯遷/治書御史以父疾陳辭)母疾解印綬决去(廣州先/賢傳鄧)
(伯直為秭歸令以其母疾解印綬决去太/尉焉公嘉其素履復薦辟之為府主簿)兄疾去官(宋/書)
(江夷守茂逺為郡守以/兄疾去官遷右僕射)池中龍種來(㐮陽耆舊傳龎徳/翁字子魚晉太康)
(中棄官去守鄉里名南北沙里人皆敬之相/語曰池中龍種來我家里中有其徳讓焉也)禮遺無所
受(崔鴻十六國春秋范勝字元忠舉孝亷除郎中去/官還家太守造之閉門不見禮遺一無所受)輕
舟浮海(晉李智祖改河内太守欲强/用之輕舟浮海莫知所終)族無所庇(左傳公/孫蕩意)
歸去來(陶潜為彭澤令日不能為五斗米折/腰於鄉里小兒乃棄官作歸去來辭)命駕適意
(張翰為齊王東曹掾在洛陽見秋風起因思江南菰菜/尊羮鱸魚膾曰人生所貴適意何能羈宦數千里以邀)
(名爵乃命/駕東歸)太守有嫌(陶侃補武昌令以太守/吕岳有嫌棄官而歸)免官(前漢/貢禹)
(少貧為河南令以賦事為府官所責/免冠謝曰冠一免豈可復耶遂去官)不過六百石(邴漢/兄子)
(曼容為官不過六/百石輙自免去)戒子孫無為王國吏(缺/)
　　　　　　劾而去(閔仲叔應司徒侯霸之辟既至/不問以吏治仲叔乃辭去日始)
(蒙嘉命且喜且懼令見明公喜懼皆去以仲叔為去/不足問不當辟也辟而不問是失人也遂投劾而)投版
(范滂為光禄勲主事時陳蕃為光禄勲滂執公議詣蕃/蕃不為之上滂懷恨遂投版棄官而去郭林宗聞而讓)
(蕃曰若范孟博者/豈宜以公禮格之)郡守非其人(懐敷為蒙城令以郡/守非其人乃去官)不
樂為吏(枚乗為𢎞農都尉不/樂為吏去官客㳺梁)投傳(陳蕃初舉孝㢘刺史/周景辟為别駕從事)
(以諫争不合/投傳而去)
　　致仕
書伊尹將告歸(注告老/歸邑也)
禮記大夫七十而致仕若不得謝賜之几杖行役以婦
人適四方乗安車自稱曰老夫於其國朝稱君越國而
問焉必告之以其制
唐舊制年七十以上應致仕若齒力未衰亦聴釐務貞
觀二年九月詔文武官年老致仕抗表去職者參朝之
班宜在本品任之上開元五年十二月勅致仕三品以
上並聴朝朔望建中三年九月勅致仕官所請半禄料
及賜物等並宜從初
春明退朝録吕許公以太尉致仕鄧公魯公並以太
傅致仕陳恭公以司徒致仕李相昉張相齊賢章郇公
宋鄭公富韓公並以司空致仕
凡朝士父在經大禮推恩得致仕官不給俸父任升朝
官以上致仕自得俸舊制若因其子更加秩則不給俸
唐制宰相不兼尚書左右丞轄留省中領事元和中韋
貫之為丞相平章事不乆而遷中書侍郎右僕射給諫
不為致仕官然於陵為左僕射致仕
請老(左傳祁奚請/老注云致仕)歳時為朝臣(前漢書石奮以上大夫/禄歸老於家歳時為朝)
(臣上賜食於家必稽首俯伏而食如/在上前本注云歳時為朝臣謂預朝)懸安車(薛廣徳為/御史大夫)
(乞骸骨乃賜安車駟馬黄金六十斤罷東歸沛/太守迎之界上沛以為榮懸其安車傳之子孫)年至(龔/勝)
(邴漢俱乞骸骨詔曰古者有司年至則致仕今大夫年/至矣朕愍以官職之事煩大夫其上子若孫若同産)
(子一人大夫其修身守道以/終年高所上子男皆除為郎)就問大議(董仲舒為膠東/相老病致仕朝)
(廷每有大議使使者尉/張湯就其家而問之)問籌䇿(趙充國乞骸骨賜安車/駟馬黄金六十斤罷就)
(第朝廷毎有四夷大籌䇿帝/遣使問焉常與參兵謀)歸老故鄉(䟽廣為太保兄/子受為少傅廣)
(謂受曰吾聞知足不辱知止不殆功成身退天之道也/豈若父子相隨出關老故鄊不亦善乎受曰從大夫議)
(即日廣稱病篤上許罷皆賜黄金故人邑子設祖道供/帳東都門外廣既歸鄊里日令家供設酒食請族人故)
(舊相與娛樂子孫諸老人言於廣立産業基址廣曰吾/豈老誖不念子孫哉又此金惠飬老臣也顧自有舊廬)
(令子孫不欲益其過而生其怨故樂與/鄊黨共饗其賜以盡吾餘日不亦可乎)丞相致仕(韋賢/七十)
(餘為相五歳地節三年以老病乞骸骨賜黄/金百斤罷歸賜第一區丞相致仕自賢始)懸車之義
以洎小臣(韋孟楚元王傅其孫戊荒滛孟作詩諷諫遂我髪/去位詩曰我之退位請于天子天子我䘏矜)
(齒赫赫天子明哲且仁/懸車之義以洎小臣)以二千石禄歸老于家(周仁景/帝為太)
(子時為舍人景帝立以此得幸後宫秘戲仁常在旁終/無所言武帝立為先帝臣重之仁力病免以二千石禄)
(歸老于家子孫/皆至大官焉)白衣尚書(後漢鄭均東平任城人遷尚書/數納忠言肅宗重之後以病)
(乞骸骨拜議郎告歸東巡過城任乃幸均舍/賜尚書禄以終其身故時人號為白衣尚書)八月牛酒
(元和中詔告東平議郎鄭均前在機宻以病致仕守義/貞固黄髪不怠賜均米穀各千斛常以八月遣吏存問)
(賜羊酒顕兹異行註云東觀記云賜羊一頭酒二斗終/其身問遺賢良必以八月者老成故順其時氣助飬化)
(育也故月令仲秋之月養衰/老受几杖行糜粥飲食焉)經傳有疑就問(喬𤣥字仲/卿召拜鴻)
(臚年老乞骸骨賜牛酒粟米綵帛/若經傳有疑使小黄門就問之)鐘鳴漏盡(魏志田豫/屢乞遜位)
(司馬宣王謂豫克壯書諭未聴豫答書曰年過七/十而居位譬猶鐘鳴漏盡夜行不休是罪人也)階庭
蘭菊叢生(晉羅含歴散騎常侍年老致仕加中散大/夫門施行馬初含在官舍有一白雀栖集)
(堂宇致仕還家階庭忽蘭菊叢/生以為徳行之所感以致然也)善言莫離口良藥莫離
手(唐孟詵長安中為同州刺史加銀青光禄大夫神龍/初致仕歸伊陽山第以藥餌為事詵雖至老力壯常)
(謂所親曰若能保身飬性者常須善言/莫離口良藥莫離手此保身養性之術)安車駟馬(晉鄭/冲致)
(仕詔賜安車駟/馬枕帳簟褥)就咨大政(劉寔以老病遜位惠帝即位/復授太尉詔曰君年耆老確)
(然難違今聴君以侯就第位居三司之上秩禄加舊/賜几杖不朝及宅一區有大政就咨于君稱朕意焉)以
二千石終身(續漢書鄧彪字智伯為太尉/乞骸骨以二千石終身焉)以二千石
禄終其身(第五倫章帝立拜司空奉公不撓言議果决/後自陳老病乞骸骨帝以二千石俸禄終其)
(身/)老不釋卷(宋傅隆以光禄大夫致/仕而歸在家老不釋卷)與子處不競之
地(齊書王裕性貞正及致仕隱吳興與子瓉之書曰吾談/欲與汝處不競之地瓉之歴官至兵部尚書未嘗一)
(朝/貴)香山居士(唐書白居易以刑部尚書致仕與香山僧/如滿結香山社每肩輿徃還白衣鳩杖自)
(稱香山/居士)身老才壯齒宿意新(李百藥字重規貞觀中為/宗正卿撰五禮及律令後)
(數歳以老致仕太宗嘗制帝京篇命百藥並作上嘆其/工手詔曰卿何身之老而才之壯齒之宿而意之新乎)
悠然賦詩(杜鴻漸晚年樂于退静悠然賦詩曰常願追/襌理安能挹化源及休政後病令僧剃須髪)
(及卒命其子依胡法塔葬/迹類緇流物議異之也)詩酒賞詠(盧簡求以太子太/師致仕還於東都)
(有國林别墅歳時行樂子弟侍側/公卿在席詩酒賞詠竟日忘歸)角巾東洛(薛平除左/散騎常侍)
(致仕時有年過懸車而知止者唯平年/至而無疾請諸老角巾東洛時甚高之)逍遥山野嘯詠
窮年(蕭俛既致仕乃歸濟源别墅逍遥山野嘯詠窮年/八十以壯恪太子在東宫上欲以耆徳輔導復以)
(以少師召之俛令弟傑奉表京師復納制書詔曰吾以/元子㓜冲急於師訓欲頼汝發明古今兾忠孝之規日)
(聞于耳特遣左右至於園林而卿髙道翛然絶意仕進/復遣令弟還吾詔書天爵自優賔鴻方逺不轉之志其)
(堅若山終以吕尚之秩遂其焉/疏受之心可太子太傅致仕)非朽邁之致以餘忿見廢
(鮑防為禮部侍郎常遇侍御史竇參於逵衢導騎不時/引避僕人為參所鞭及參秉政遽令致仕防謂親友曰)
(吾與蕭聴之子齒而與昕同日懸車非朽邁之致以餘/忿見廢防文學舊人歴職中外不因罪戾而為俗吏所)
(擯竟以/憤終)多引後進與談讌(李日知轉刑部尚書罷知政/事頻乞骸骨許之初日知將)
(有陳請而不與妻謀歸家而使左右飭装將出居别業/妻驚曰家産屢空子弟名宦未立何為遽辭職也日知)
(曰書生至此已過本分人情無厭若恣其心無止足日/及歸田園不事産業但緝構池亭多引後進與之談讌)
(也/)無意請老(高郢嘗為右僕射致仕裴度為制云以年/致仕抑有前聞近代寡亷罕由斯道時司)
(徒杜佑年七十無意請/老故度為舍人以譏之)在家修史(張説致仕詔/在家修史)特給禄
俸惠養老臣(丘為貞元四年以左散騎常侍致仕復舊/官初為致仕還鄉給俸禄之半既丁憂蘓)
(州疑所給請於觀察使韓滉滉以為授官致仕本不釐/務特給禄俸養老臣也不可以在喪有異命仍舊給之)
(惟春秋二時羊酒/之直則所不給)給半禄自蕭昕始(貞元五年以太子/少傅兼禮部尚書)
(蕭昕為太子少師右武衛上將軍鮑防為工部尚書前/太子詹事韋建為秘書監並致仕仍給半俸禄致仕官)
(給半禄自/蕭昕始也)寵儒者給公乗(孔述睿為太子賓客年未七/十以疾請免例不給乗上寵)
(儒者命給公/乗以遣之)筋力未衰堅請退(戣以禮部尚書致事委/所在長吏歳時親自存)
(問兼致羊酒如例其芻秣什器之類委河南尹量/事供送從優禮筋力未衰堅請休退故事優禮焉)全給
俸料(陵以左僕射致仕時令全給俸料上䟽云伏以/朝廷制禄本為職勞衰病乞閒自冝家食而半)
(給之俸近古所行今若又踰常制重啓殊恩錫端寮之/厚奉為朽質之私費循躬撫事情所不安招損害盈臣)
(之所懼勅批云早更委任每著聲猷累聞古老之辭/勉遂懸車之請故優廩禄以示寵勞明日更讓從之)家
貧路逺假公乗(滕向以左庶子致仕欲歸鄉家在浙東/道途遥逺忝四品乞特給婺州以來券)
(庶使衰羸獲安光榮鄊里勅向致仕還鄊家/貧路逺冝假公乗自今更有此便為定制)理圃成畦
布真珠(南唐近事陳繼善自江寧尹拜少𫝊致仕繼善/素秉性鄙屑别墅林池未常暫適既嗜酒杜絶)
(賔客一旦荷一鋤理水圃成畦布以真珠百餘顆/若種蔬狀布土問記顆俯拾周復始以此為樂)預修
求致政表(國朝雍熙二年王彦超進封邠國公謂人曰/吾聞朝廷之制七十致仕吾今六十九矣當)
(自知止足之分於是年冬末預修求致政表凡僕𨽻彦/之食者皆罷遣之明年果遂其請以太子太保致仕)
(超歴仕累朝領節制者九所至雖無/異政而能以富貴知止人以此多之)召至御榻之側(李/昉)
(以司空致仕上頗優待之每㳺讌必首召昉至御榻之/側勞問安否及詔大朝㑹令綴丞相班歳時賜與一與)
(丞相/等焉)朝會綴丞相班(上/)作多幸老民自叙(宋琪拜右僕/射月給真俸)
(以衰老特詔五日一朝後以數被病作多/幸老民自叙以見志又曰上遣奏百字卒)激勸風俗(韓/見)
(素為審刑院詳議官監察御史表求致仕上問輔臣吕/端曰見素好修養之事端曰近世朝行中躁競好進者)
(多知止求退者少如允所請亦是/激勸風俗遂授刑部員外郎致事)恩渥之盛近代無比
(咸平四年對工部侍郎致仕朱昻于崇政殿命坐久之賜/銀器二百兩帛三百疋上謂輔臣曰昻侍朕左右未嘗)
(以私事干朕今其歸老可給以驛券令本府歳時省問/如有章奏許附驛以聞命其子太祝正辭江陵府公安)
(縣使得就養舊制致仕官引謝而昻特召見蒙優禮首途/之日又遣中使賜宴于玉津園兩制館閣儒臣皆預仍)
(詔賦詩以餞待恩渥之/盛近代無比縉紳榮之)二子掖升殿(張齊賢以司空致/仕歸西京入辭上)
(憐其衰羸命不拜/聴二子掖而升殿)朝朔旦望(慶厯三年許國公吕夷簡/守太尉致仕每朝朔旦望)
(大會綴中/書門下班)見客服彩帽(杜祁公休退居南都客至無不/見止服彩帽常曰七十致仕可)
(用喬士服注喬以私/諱借用出退朝録)召陪祀不至(皇祐二年仁宗始祀/明堂范文正公時守)
(杭州而杜正獻致仕居南都蔣侍郎希魯致仕居蘓州/皆年老范康公建言朝廷闊禮冝召元老舊徳陪祀供)
(帳都亭日以待焉二公卒不至加賜衣帶器幣賜一子/出身前後兩府致政者大禮前率有詔召之亦有不至)
(者禮畢皆賜/衣帶器幣焉)大禮畢賜衣帶器幣(上/)大硯著春秋(退朝/錄楊)
(庶幾孜言胡秘監旦退居襄陽鑱大硯以著漢春秋書/成瘞其硯每聞大臣之卒必作傳以記其善惡然世不)
(傳庶幾亦/有所述)朝會綴中書門下班(王晏乾興元年進封韓/國公上疏乞老太子太)
(師致仕每朝會令/綴中書門下班)
　　員外
唐書會要員外郎官神龍以後有之開元除去唯皇親
戰功之外不復除授今則貶責者然後以員外官處之
永徽五年蔣孝彰除尚藥奉御員外特置仍同正員(員/外)
(官自此始也又顯慶五年員外置同/正員又云員外官自此始未知孰是)神龍元年勑内外
員官正令本司長官量閒劇取資䕃請正員人分判曹
事自外並不在判事之限
開元元年五月勑諸邑員外除皇親五品以上其戰陳
要籍内侍省以外一切㧾停十九年正月京兆尹裴伷
先奏曰神州務劇官寮已多更置員外官於事頗為繁
冗天恩近已令即停猶恐選官更有注擬望請當府及
京畿等縣自今一切不得過四人中州三人下州及縣
各二人中縣下縣各一人乾元二年九月詔州縣員外
並任其所適計考滿後各與成資仍於本色内减一兩
選與留知員外郎中有材識幹濟曽經任所州縣成資
者亦量留每上州不得過五人中州四人上縣三人中縣
以下一人
省員救時弊(唐蘓瓌上封事臣聞蕭何載其清静歌以/畫一漢文垂拱無為幾致刑措光武吏員)
(并合務在省官此即省事清心大禆政要關/輔菽粟非賤戎役頻擾望清省員以救時弊)更置員外
朝廷之失(袁楚客奏記於魏元忠曰官以安人非以害/人先王欲人治必選材欲人安必省事此誠)
(同天下憂也人有樂君共之君有樂人慶之可謂同樂/矣如此則上下無問而均一體也今天下困窮海内衰)
(耗伏以州縣牧宰選受不得人自餘僚位鮮有稱職不/務公謹專於害剥比之馬也必除其害此自有所闕而)
(更員外置官所謂助桀為虐適足以速禍也夫人情自已/以員外吏恐人之不畏也必峻法以懼之恐財之不奉)
(也必枉道以奪之以有限之物供無厭之用欲其不困/可得哉古人有言十羊九牧羊既不得食人亦不得息)
(書曰官不必備惟其人孔子譏管仲曰官事不攝焉得/儉據此正員之官猶不欲其備况正員之外更置員外)
(此則朝廷之失非君/侯他人誰正之哉)數倍正闕(韋嗣立上䟽曰古者取/人必須採鄊曲譽然後)
(辟於州郡州郡有聲然後辟於五府辟於五府然後升/之天朝此則用一人所擇者甚悉擢一士所歴者甚深)
(用得其方則理非其才則亂所繫焉可不深擇之哉今/之取人有異此道遂至員外置官數倍正闕曹署典吏)
(困於祗承府庫/倉儲竭於資奉)不司案牘空尸禄俸(蘆懐慎為御史中/丞上䟽曰臣竊見)
(京諸司官員委積多者數餘十倍官不必備此則有餘/人代天工多不釐務云云官員中或簮裾雅望或臺閣)
(舊人或明習憲章或諳閑政要皆一時之良幹多不司/案牘空尸禄俸滯其才而不勝其用尊其位而不盡其)
(力周稱多士漢曰得人豈其然歟臣望請諸司員外官/有才能器職衆所聞知堪為州牧縣宰上佐者並請遷)
(擢若有老病及不堪理務者咸從廢省/使賢不肖較然殊貫此濟時之務也)
　　贈官
國朝宰相使相正一品並贈曽祖祖父東宫三師僕射
留守節度使並贈祖父餘止贈父其後樞宻使副參知
政事宣徽節度並贈三世三司使贈二世(初拜宰相即/贈三世其後)
(及簽書樞宻院事以上皆即時贈之他官湏經恩學士/及刺史以上内侍都知押班皆中書奉行餘則有司奏)
(請其後觀文殿大學士資政/殿大學士並同三司使例)見任大兩省并待制及大
卿監諸衛上將軍正防禦遥郡觀察使景福殿使客省
使以上者父不以曽與不曽任官並許封贈至品即不
得過三公如子官雖低其父若曽任上項文武官亦許
封贈至三公止不如不曽任官及雖曽任官不至上件
官者即許封贈至諸行尚書諸衛上將軍節度使止文
官父不仕者初贈大理評事次轉一資武官父不仕者
初贈太子左清道率府副率次贈左司禦率府次贈左
監門衛將軍次贈將軍兩次合封三代者父贈少師祖
贈少傅曽祖贈少保已是三少者入東宫三太已是三
太者入三師如官高即從高贈合封二代者並優贈入
官並贈兩資至侍郎止一資内學士以上並贈三資贈
至侍郎止兩資帶緊職者其父優入清名都知押班軍
員並贈三資
春明退朝録唐制監官三品得贈官如胡文公曽為京
兆尹兼御史大夫後終吏部侍郎而贈禮部尚書是也
又觀察使多贈兩省侍郎以就三品得諡國初以來唯
正官三品方得諡兼官贈三品不得之真宗命陳彭年
詳定遂詔文武官至尚書節度使卒許輟朝贈至正三
品許請諡而史失其傳
唐相止贈一代權徳輿罷相為檢校吏部尚書興元節
度使自潤州改葬其父於東都亡祖之域其祖倕終右
羽林軍録事參軍因表納檢校吏部尚書兼御史大夫
請回贈祖一官詔不許納官特贈倕尚書禮部郎中(徳/輿)
(在遷祔暫假内公事皆差官勾當有勑/使及别奉詔即令權服慘服承進止)
元祐令諸贈官父者不得過金紫光禄大夫節度使諸
衛上將軍若身任或父曽任待制中散大夫上將軍景
福殿使客省使以上及正任防禦使遥郡觀察使者不
得過三公其父曽任一品及執政官節度或身應封贈
父為武職者須身由武職換授及父祖曽任武職或軍
職其武臣欲封贈父為文資者須身由文資換授及父
祖曽任文資或父曽得郊方許陳乞
　　諡號
春明退朝録太子諡昭成(許王元僖初/諡共後改)悼獻(周王/元佶)諸王
諡悼(秦王/廷美)康惠(岐王/徳芳)恭憲(楚王/元佐)恭靖(陳王/元份)文惠(安王/元傑)恭
懿(鄧王/元偓)恭惠(曹偁/元)恭肅(燕王/元儼)懐靖(襄王/昉)悼穆(豫王/昕)悼懿
(鄂王/曦)
公主諡恭懿(宣祖女燕國大長/公主降高懐徳)賢肅(太祖女秦國大長/公主降王承衍)
賢靖(太祖女晉國大長/公主降石保吉)恭惠(太祖女許國公主降/魏咸信初諡正惠)英惠
(太宗女燕國大長/公主降吳元扆)和靖(太宗女鄭國大長/公主降王貽永)慈明(太宗女/申國大)
(長公主報慈正/覺大師清裕)獻穆(太宗女齊國大長/公主降李遵勉)昭懐(真宗女/出俗為)
(道士號清虚/靈昭大師)莊孝(仁宗女楚國大/長公主降李瑋)
宗室諡恭裕(申王/徳文)康孝(南陽郡/王惟吉)安懿(濮/王)孝定(相王/允弼)榮易
(定王/允良)恭肅(廣平徳/王徳)思恪(永嘉郡/王允廸)懿恭(平陽郡/王允升)康簡(康陵/郡王)
(徳雝脩國/公承慶)和懿(安定郡/王丞簡)恭僖(舒國公/承藴)僖靖(同安郡/王惟正)僖穆
(丹陽郡/王守節)安僖(榮王從式楚/國公從信)安簡(信都郡/王徳彛)安恭(博平郡/王允初)僖
安(楚國公/守㢲)慈惠(申國公/徳恭)和惠(河東郡/王承衍)惠恪(楚國公/從古)僖温
(遂寧郡/王承範)良静(魏國公/宗懿)恭簡(韓國公/宗禮)良(祁國公宗述/吉國公尭昭)昭裕
(遂國公/宗顔)恭孝(南康郡/王世永)恭静(樂平郡/王丞亮)康僖(光國公/克廣)恭(晉國/公世)
(滋/)榮僖(陳國公/承錫)
宰相諡文獻(王祁公傳/改文康)宣懿(魏僕射/仁浦)忠獻(趙中/令普)文惠(薛/相)
(居正陳/相尭佐)恭惠(沈相/倫)惠安(宋相/瑛)文正(正字犯仁宗嫌名李/司空昉王太尉旦)
正惠(正字犯仁宗/嫌名吕相端)文穆(吕許公蒙正/王兾公欽若)文靖(李相沆吕/許國夷簡)文
簡(畢相士安/向相敏中)忠愍(寇萊/公凖)文懿(馮魏公拯張/鄧公士遜)文正(王沂/公曽)文
節(張相/知白)章惠(王相隨/改文惠)文憲(章郇公得/象改文簡)元獻(晏相/殊)正獻
(杜祁/公衍)恭(陳相/執中)文元(賈魏公/昌朝)莊敏(龎籍/公)元憲(宋鄭/公庠)
樞宻使諡元靖(李公/崇矩)景襄(楚公/昭輔)元懿(右僕射/熙載)恭懿(王公/繼英)
文莊(高公/若訥)宣簡(田公/况)惠穆(吕公/公弼)
參知政事諡文懿(郭尚書贄/孫少傅抃)文恭(李公/穆)景肅(趙公/昌言)康節
(卒少傅/仲甫)恭肅(温尚書/仲舒)惠獻(王尚書/化基)文定(趙右丞安仁/石少師中立)文
僖(陳公/彭年)康懿(任尚書/中正)肅簡(薛公/奎)宣獻(先/公)文忠(蔡公/襄)文肅
(成少傅度/吴公奎)忠憲(朝少/傅億)忠穆(王/公)康靖(李少傅/若谷)文莊(晁/公)
(宗/慤)安簡(王尚書/舉正)文正(范公/仲淹)正肅(缺/)文烈(明公/鐫)文簡(丁右/丞度)
康穆(程公/戡)文安(王公/堯臣)質肅(唐公/介)
樞宻副使知院同知院諡宣靖(錢公/若水)恭質(宋公/瑋)景莊(王/公)
(嗣/宗)正惠(正字犯仁宗嫌/名馬公名節)安惠(周侍郎起任/少傅中師)武穆(曹公/瑋)忠
獻(范尚/書雍)僖質(趙少/師積)憲成(李侍/郎咨)文孝(張左/丞觀)文肅(鄭公/戬)恭惠
(任少/師布)威敏(孫公/沔)孝肅(包公/拯)文忠(胡少/師宿)忠簡(王侍/郎)
師相諡恭惠(安陳王/審琦)元靖(李中/令景)正懿(正字犯仁宗嫌/名高中令保融)武
烈(石中令/守信)莊烈(何中令/福進)恭孝(王仲/令相)武穆(高公/懐徳)忠順(陳相/洪進)
忠懿(錢中/令俶)莊武(李侍郎繼勲/石公保吉)安僖(錢侍郎/師偓)莊惠(宋太/師偓)恭
惠(張侍/中美)武肅(李公/繼隆)武惠(潘公/美)忠肅(王公/顯)榮宻(柴公/宗慶)恭宻
(楊公/崇勲)恭僖(李侍中/用和)文簡(程相/琳)良僖(李公/昭亮)
文臣諡文安(朱尚/書白)文莊(江陵/陽公)忠定(張尚/書詠)文恭(薛尚/書映)忠肅
(馬少/保亮)文(楊侍/郎億)恭惠(李中/丞吉)文元(晁少/傅逈)宣(孫公/奭)康肅(陳公/尭咨)章
靖(馮侍/郎充)宣懿(楊侍/郎察)恪(李右丞/昭述)景文(宋尚/書祁)襄(余尚/書靖)恭安(張/尚)
(書/存)莊(李尚/書兌)修懿(錢右丞/明逸)懿敏(王尚/書素)懿靖(李少保/柬之)
武臣諡温肅(杜公/審肇)恭僖(杜公/審瓊)恭惠(杜公/審進)武毅(曺公翰/崔公翰)忠
武(郭公/守文)勤威(馮公/守信)和惠(王公/昭逺)恭肅(王公/承衍)忠惠(吳公/元扆)元惠
(周宣/徽瑩)武康(王公/起)武懿(曺公/傑)忠毅(彭公叡/周公美)恭莊(張公/潜)宣惠
(錢公/惟濟)和文(李公/遵勉)壯恪(夏公隨/王公覬)安毅(鄭公/守中)忠僖(夏公/中贇)忠隠
(葛公/懷敏)壯愍(劉公平/任公福)恭壮(高公/化)壮定(楊公/景宗)忠恪(曺公/宗)宻(郭/公)
(承/佑)良惠(劉公/從廣)榮毅(許公/懐徳)良定(李公/端懿)勤惠(張公/孜)
外戚諡武懿(劉公/通)康懐(劉從/徳)安僖(曹公/玘)景思(張尭/封)恭懐
(曹公/傳)
内臣諡忠肅(劉承/規)僖靖(藍繼/宗)安恪(盧/勤)僖良(皇甫/繼明)良恪(張/和)
榮恪(藍元/用)忠安(缺/)僖勤(石全/育)僖恪(劉從愿/鄧保吉)威勤(麥允/言)僖
安(王守/忠)安簡(王承/勛)
　　碑額
春明退朝録唐太宗自撰魏元成碑徳宗亦撰段秀實
碑本朝太宗撰中令趙公碑皇祐中王侍郎融守河
中還乃以唐明皇所題裴耀卿額上之仁宗遂御篆賜
沂公碑曰旌賢其後踵者懐忠(吕許/公)顯忠(李忠/武)旌忠(冦/莱)
(公/)全徳元老(王太/尉)教忠積慶(文潞公/父洎)親賢(李侍中/用和)褒親
(齊國獻/穆公主)旌功(曹㐮/悼)舊學(晏元/憲)崇儒(丁文/簡)舊徳(張鄧/公)顯先
積慶(趙中令/子承昭)旌忠懐徳(張侍/中耆)儒賢(髙文/莊)褒賢(范文/正)思賢
(劉相/沅)清忠(王武/恭)旌忠元勲(狄武/㐮)褒忠(陳恭/公)純孝(張文/孝)英
仁御篆忠規徳範(宋元/憲)上御篆淳徳守正(吕文/穆)大儒元
老(賈魏/公)
　
　
　
　
　
　
　
　職官分紀卷四十九
欽定四庫全書
　職官分紀卷五十
　　　　　　　　　　　　宋　孫逢吉　撰
　　官數
通典唐官數闕(尚書曰唐虞建官惟百而鄭𤣥云虞官/六十唐官未聞堯舜同道或皆六十并)
(屬官而言/則皆有百)
虞官六十員(明堂位曰有虞氏官/五十而鄭注云六十)
夏官一百六十員(尚書云夏商官倍/注云一百二十)
殷官二百四十員(明堂位曰殷官二百/而鄭注云二百四十)
周官六萬三千六百七十五員(内二千六百四十三人/外侯國官六萬一千三)
(十二人按王制云殷時天下諸侯國千七百七十三當/時殷氏政衰諸侯相并季末之時所存之國耳大國二)
(百四十九次國五百一小國一千二十三凡列國卿大/夫士有六萬一千二十二人及周初有千八百國列國)
(卿大夫士大/約與殷不異)
漢官自丞相至佐史凡一十三萬二百八十五員(哀帝/時數)
(兼諸府州/郡胥吏)
後漢七千五百六十七員
晉六千八百三十六員
宋六千一百七十二員
齊二千六十三員
後魏七千七百六十四員
北齊二千三百二十二員(並内/官)
後周二千九百八十九員(並内/官)
隋一萬二千五百七十六員(内官二千五百八十一員外/官郡縣九千九百九十五員)
大唐一萬八千八百五員(内二千六百二十員外郡縣/官六萬六千二百八十五)
　　官品
通典周官九命
漢自中二千石至斗食凡十六等
後漢自中二千石至斗食凡十三等
魏秩次多因漢制更置九品
晉宋齊梁並因之梁更計十八班班多者為貴陳因之
後魏置九品各置從凡十八品自四品以下每品分為
上下階凡三十階北齊因之
後周制九命毎命分為上下凡十
隋置九品品各有從自四品以下毎品分為上下凡三
十階自太師始謂之流内流内自此始也(煬帝除上下/階留正從各)
(九/品)
又置視正二品至九品各有從自行臺尚書令始謂之
視流内視流内自此始也
大唐自流内以上並因隋制又置視正五品視從七品
謂之視流内又置勲品九品者自諸衛録事及五省令
史始謂之流外流外自此始也(勲品自齊梁/以來有之)
國朝元祐令有九品品各有從
　　總封爵
書武成列爵惟五分土惟三(五等公侯伯子男列土封/國公侯方百里伯七十里)
(子男五十/里為三品)
禮王制王者之制禄爵公侯伯子男凡五等諸侯之上
大夫卿下大夫上士中士下士凡五等天子之田方千
里公侯田方百里伯七十里子男五十里不能五十里
者不逹於天子附於諸侯曰附庸天子之三公之田視
公侯天子之卿視伯天子之大夫視子男天子之元士
視附庸凡四海之内九州州方千里州建百里之國三
十七十里之國六十五十里之國百有二十凡二百一
國名山大澤不以封其餘以為附庸閒田八州州
二百一十國天子之縣内方百里之國九七十里之國
二十有一五十里之國六十有三凡九十三國名山大
澤不以朌其餘以禄士以為閒田(縣内夏時天子/所居州界名也)凡九
州千七百七十三國天子之元士諸侯之附庸不與千
里之外設方伯五國以為屬屬有長十國為連連有帥
三十國以為卒卒有正二百一十國為州州有伯八州
八伯五十六正百六十八帥三百三十六長八伯各以
其屬屬於天子之老二人分天下以為左右曰二伯千
里之内曰甸千里之外曰采流(謂九州/之外)天子三公九卿
二十七大夫八十一元士(此夏/制也)大國三卿皆命於天子
下大夫五人上士二十七人次國三卿二卿命於天子
一卿命於其君下大夫五人上士二十七人小國二卿
皆命於其君下大夫五人上士二十七人
天子使其大夫為三監監於方伯之國國三人(使佐方/伯領諸)
(侯/)天子之縣内諸侯禄也(選賢置之於位其國/之禄諸侯不得世)外諸侯
嗣也(有功乃封之使之世也冠禮/曰繼世以立諸侯象賢也)制三公一命卷若有
加則賜也不過九命次國之君不過七命小國之君不
過五命大國之卿不過三命下卿再命小國之卿與下
大夫一命諸侯世子世國大夫不世爵世以徳爵以功
未賜爵視天子之元士以君其國諸侯之大夫不世爵
禄
周禮大司徒凡建邦國以土圭土其地而制其域諸公
之地封疆方五百里其食者半諸侯之地封疆方四百
里其食者參之一諸伯之地封疆方三百里其食者參
之一諸子之地封疆方二百里其食者四之一諸男之
地封疆方百里其食者四之一大宗伯以九儀之命正邦
國之位壹命受職再命受服三命受位四命受器五命
賜則六命賜官七命賜國八命作牧九命作伯　典命
掌諸侯之五儀諸臣之五等之命上公九命為伯其國
家宫室車旗衣服禮儀皆以九為節侯伯七命子男五
命王之三公八命其卿六命其大夫四命及其出封皆
加一等其國家宫室車旗衣服禮儀亦如之内史凡命
諸侯及孤卿大夫則䇿命之　大司馬之職掌邦國之
九灋以佐王平邦國制畿封國以正邦國設儀辨位以
等邦國大行人以九儀辨諸侯之命等諸臣之爵以同
邦國之禮而待其賔客
前漢諸侯王表昔周監於二代三聖制法立爵五等封
國八百同姓五十有餘周公康叔建於魯衛各數百里
太公於齊亦五侯九伯之地所以親親賢賢褒表功徳
關諸盛衰深根固本為不可抜者也
通典黄帝旁行天下分建萬國
唐虞夏建國凡五等曰公侯伯子男
殷公侯伯三等(公百里侯七十/里伯五十里)
周公侯伯子男五等周公居攝改制(並見/前)
秦爵二十等(最高徹侯乃得食縣其次關内侯食租税/於關内餘十八等犬庶長以下則如吏職)
前漢爵二等曰王曰侯
後漢亦二等(皇子封王其郡為國其列/侯雖鄧冦元勲不過四縣)
魏王公侯伯子男次縣鄉亭關内等侯凡九等(關内侯/為虚封)
(自此/始也)
晉亦有王公侯伯子男又有開國郡公縣公郡侯縣侯
伯子男及鄉亭關内等侯凡十五等宋氏亦用晉制唯
小大國皆有三軍齊梁因之(定制諸王言曰令境内稱/之曰殿下公侯言曰教境)
(内稱之日第下自第下稱皆曰寡人相以下/表數如臣而不稱臣文書下郡官皆日告)
陳有郡王嗣王藩王開國郡公開國縣公侯伯子男沐
食侯鄉亭侯關内侯關外侯凡十三等
後魏有王公侯伯子男六等凡王食半公三分食一侯
伯四分食一子男五分食一
北齊有王公侯伯子男六等
後周有公侯伯子男五等
隋有國王郡王國公郡公縣公侯伯子男凡九等
唐有國王郡王國公郡縣開國公侯伯子男凡九等(並/無)
(官其上加實封/者以租調給)
國朝元祐令王正一品嗣王郡王國公公從一品開國
縣公從二品開國侯正三品開國伯正四品開國子正
五品開國男從五品
春明退朝録凡輔臣宣徽使初入封三代為東宫三少
(曽祖少保祖為/少傅父為少師)因進官或遇大禮進加至太師兩令國
公使相節度使亦封三代尚書資政殿大學士三司使
封二代至太尉(大學士自/如兩府例)學士至待制封一代至太尉
餘升朝官以上至吏部尚書(父歴兩府贈至太師令國/公歴兩制大兩省贈至太)
(尉/)舊制將相食邑萬户即封國公王太尉為相過萬户
而謙抑不封慶厯七年南郊中外將相唯夏鄭公滿萬
户中書請封英國公因詔使相未滿萬户皆得封於是
王文康封遂國公章文簡封郇國公王武恭封冀國公
其後遂邑不滿萬户者皆封國朝以來封國公者范侍
郎(魯/)王文獻(祁/)向侍中(拱譙/秦)靖難節度劉公重進(燕/)保
大節度趙公賛(衛/)定國節度馮公繼業(梁/)張侍中永徳
(鄧/衛)張尚書昭(舒鄭/陳)孟中令昶(秦/)王中令彦超(邠/)趙中令
(梁許/陳)吕文穆(蔡徐/許)㓂忠愍(萊/)丁秘監(晉/)馮(缺/)
　　　王文穆(冀/)張榮僖(岐鄧/徐)吕文靖(申/許)王文正(沂/)張
文懿(郢/鄧)章文簡(郇/)夏文莊(英/鄭)王文康(遂/鄧)王武恭(祁冀/魯)賈
文元(安許/魏)陳恭公(英/岐)文侍中(潞/)杜正獻(祁/)宋元憲(莒/鄭)龎
莊敏(潁/)韓侍中(魏儀/衛)曽侍郎(英兖/魯)冨相(祁鄭/韓)
兼五侯地(史記太公兼五/侯地尊勤勞也)必封不久(騶忌見齊王三日而受/相印淳于髠曰善說)
(哉髠有愚志願陳前髠説畢趨出至門而靣其僕曰是/人者吾語之㣲言五其應我若響之應聲是必封不乆)
(矣/)殺降不得侯(前漢李廣與望氣王朔語曰漢擊匈奴/廣未嘗不在其中而諸校尉以下材能)
(不及中人以軍功取侯者數十人廣不為後人然終無/尺寸功以封邑者何也豈吾相不當侯耶朔曰試自念)
(豈甞有所恨者乎廣曰吾為隴西太守羌甞反吾誘降/者八百餘人詐而同日殺之至今恨獨此耳朔曰禍莫)
(大於殺已降此乃將/軍所以不得侯也)典諸侯封事(東觀漢記馮勤使典/諸侯封事勤差量功)
(次輕重國土遠近地勢豐薄不相踰越/莫不厭服自是封爵之制非勤不定)受茅土(漢雜事/天子大)
(社以五色土為壇封諸侯者取其土苴以白茅受之各/以所封方之邑以立社於其國故謂之受茅土漢興唯)
(皇子封為王者得茅土其他臣以/户賦租入為節不受茅土不立社)尚功尚恩(吕民春秋/太公望封)
(於齊周公旦封於魯二君者甚相善也相謂曰何以治/國太公望曰尊賢尚功周公曰親親尚恩太公曰自此)
(削矣周公曰魯雖削有齊者亦必非吕氏也其後齊日/以大至於二十四世而田氏有齊國魯日以削至僅四)
(十四世/而亡之)列土分疆皆以為民(白虎通王者即位先封賢/者憂民之急也故列土分)
(疆非為諸侯張官設府非/為卿大夫皆以為民而已)明王所貴惟爵(商君書明王/之所貴惟爵)
(賞不榮則民不急列爵不顯則民不事爵易得/也則民不貴禄賞不道則民不以死争位也)世為强
國(鹽鐵論昔太公封營丘之墟辟草萊而居焉地薄人/少於是通利末之道極女工之巧是以隣國交於齊)
(財畜貨殖世為强國管仲相桓公襲先/君業輕重之變南服强楚而霸諸侯)斬一牙門將者
封侯(袁子今有卿相之才居三公之位其治政以寧國/家未必封侯也今軍政之法斬一牙門將者封侯)
(夫斬一將之功孰與安寕天下者乎夫/斬一將之功者封侯失封賞之意也)萬國盛磐石之
固(晉陸機五等論曰五等之制始於黄唐郡縣之始創/自秦漢得失成敗備在典謨使萬國相維以成磐石)
(之固宗庶雜居/而定維城之業)以爵為賞者民勸而費省(後魏王粲爵/論以貨財為)
(賞者不可供以復除為賞者租税損减以/爵為賞者民勸而費常省故古人重爵也)天中容半印
(相書天中容/半印者封侯)天中正陷如刀(人天中正陷/如刀封侯)
　　親戚封
左傳太上以徳撫民其次親親以相及也昔周公弟二
叔之不咸故封親戚以蕃屏周管蔡郕霍魯衛毛聃郜
雍曹滕畢原酆郇文之昭也邘晉應韓武之穆也凡蔣
邢茅胙祭周公𦙍也
詩閟宫乃命魯公俾侯于東錫之山川土田附庸
前漢諸侯王表漢興之初海内新定同姓寡少懲戒亡
秦孤立之敗尊王子弟大啓九國(燕代齊趙梁楚/荆呉淮南長沙)
魏志明帝詔改封諸王以郡為國
崇建懿親(呉胡綜請立諸王表曰崇建懿親列土封爵/内蕃國朝外鎮天下古今同契其揆一也周)
(室之興寵秩子弟姬姓之國五十有五諸王子受國者/漸多光武中興四海擾攘凡諸制度未徧而九子受國)
(明章即位男則/封王女為公主)二十五宗(晉孫毓賀封諸侯王表曰軒/轅二十五宗黄祚以繁姬姓)
(建國七十/周過其厯)非親莫居惟賢斯授(梁封臨川安興建安等/五王詔曰非親莫居惟)
(賢斯/授)伯叔追封琅邪傳國(陳徐陵陳始興王詔曰漢祖/天倫伯叔追封晉元世系琅)
(邪傳/國)
　　功臣封
周禮司勲掌六鄉賞地之法以等其功王功曰勲國功
曰功民功曰庸事功曰勞治功曰力戰功曰多
史記古者人臣功有五品以徳立宗廟定社稷曰勲以
言曰勞用力曰功明其等曰伐積日曰閱
前漢諸侯王表漢興之初海内新定於是剖裂疆土二
等之爵(項羽曰漢封功臣/大者王小者侯)功臣侯者百有餘邑
漢官解詁列侯金印紫綬以賞其有功功大者食縣邑
小者鄉亭得臣其所食吏(本謂徹侯避武帝諱/曰通侯後更曰列侯)
封尚父於齊營丘(史記武王克紂太公之謀居多於是/封尚父於齊營丘成王幼少管蔡作)
(亂淮夷畔周乃使召康公命太公東至海西至河南至/穆陵北至無棣五使九伯實得征之由此征伐為大國)
(也/)封召公於燕(召公奭與周同姓武/㓕紂封召公於燕)封熊繹於楚(鬻熊/事周)
(文王早卒當武王之時舉文/武勤勞之嗣封熊繹於楚)畢萬之後必大(晉獻公伐/霍耿魏滅)
(之因以魏封畢萬為大夫卜偃曰畢萬之後必/大萬盈數也魏大名也以是始賞天啓之矣)河山如
帶(漢興滅秦八載而天下乃平始論功而定封侯者百/四十有三人時民人散亡大侯不過萬户小者五六)
(百户封爵之誓曰使黄河如帶太山若礪於是申/以丹書之信重以白馬之盟藏諸宗廟副在有司)六益
封(陳平凡六出竒計計/輙益封邑六益封)列侯庶姓(高祖封項伯等四人/為列侯賜姓劉氏)
分地五封(項羽曰吾聞漢購我頭千金邑萬户吾為若/徳乃自刎而死王翳取其頭楊喜吕馬童吕)
(勝楊武各一體故/分其地為五封)四縣三縣(後漢中興論功封大功臣/呉漢鄧禹各四縣賈復朱)
(浮三縣耿弇/等二十九人)封侯不過百里(東觀記上封功臣皆為列/侯大國曰縣餘各有差博)
(士丁恭等議古帝王封國/不過百里故利以建侯)富貴歸故鄉(景丹字孫卿馮/翊櫟陽人丹為)
(驃騎大將軍封櫟陽侯帝謂曰今關東故王國雖數縣/不過櫟陽萬户邑夫富貴不歸故鄉如衣繡夜行故以)
(封卿/爾)定西域五十餘國(班超定西域五十餘國悉皆納/質内屬焉於是下詔封為定遠)
(侯/)七十二孫皆關内侯(魏志夏侯惇文帝追思惇功欲/使子孫畢侯分邑千户七十二)
(孫一皆關内侯惇弟/亷及子林素列侯矣)五子皆列侯(曹真以功封邵陵侯/真少與宗人曹遵鄉)
(人朱讃並事太祖早亡真愍之乞分食邑封侯遵等子/詔曰大司馬有叔向撫孤之仁晏平乆要之分賜遵等)
(子爵關内侯及真薨明/帝悉封真五子皆列侯)大功未必野戰(太祖表荀彧為/萬歳亭侯太祖)
(又與彧書曰君之相輔弼君之相為舉人君之相與建/計君之相宻謀亦己多矣大功未必野戰也十二年復)
(増食邑/三千户)前後尅敵皆其謀(太祖表封荀攸曰前後尅敵/皆其謀也封攸陵樹亭侯)
自擇所封(太祖自栁城還過攸舍称攸前後謀曰昔高/祖使張子房自擇齊三萬户君臣之間可)
(謂相得矣今亦/欲君自擇所封)謀功為高増邑千户(郭嘉字奉孝冀州/平封洧陽亭侯及)
(薨太祖表曰良䇿未决嘉輙成之平/定天下謀功為高宜増邑并前千户)高唐宿所願(朱靈/字文)
(博封鄃侯帝曰將軍佐命先帝威行方郡平生所/志願勿難言靈謝曰高唐宿所願乃更封高唐侯)一門
十侯(冊孫太子登為東中郎將封縣侯萬户昔/周嘉公旦祚流七𦙍漢封蕭何一門十侯)建國開
宇蕃屏王室(梁任昉封諸功臣詔建國開宇/蕃屏王室山河之誓永永無窮)
　　辭辟封
奔宋(左傳㑹于戚討曹成公也將立子臧辭曰/前志有之曰聖逹節次守節遂逃奔宋)棄室而
耕(呉子諸樊既除䘮將立季札季札辭而不受曰昔諸/侯與曹人不義曹君將立子臧子臧去之遂弗為也)
(以成曹君君子曰能守節君義嗣也誰/敢奸君有國非吾節也棄其室而耕)獨存九世而禮
不絶(韓子曰楚莊王既勝晉于河雍歸而賞孫叔敖叔/敖請漢間之地沙石之處楚國之法禄官再世故)
(唯叔敖獨存九/世而禮不絶)劾奏受爵(前漢韋賢薨子𤣥成當為嗣/心知非賢意乃佯狂妄語笑)
(既葬當襲爵𤣥成素有名疑其欲讓/兄遂劾奏之𤣥成不得已乃受侯爵)讓職還土(東觀漢/記竇融)
(數辭爵位又上䟽曰臣有一子質性頑鈍何况乃當傳/以連城廣土享諸侯之國哉他日㑹見遂詔曰欲讓職)
(還土今相見/不冝論也)不得已受封(桓榮卒子郁當襲爵讓於兄/子顯宗不許不得已受封悉)
(以租入/與之)諸將皆欲縣獨求鄉(丁琳從上渡河及封功臣/上令各言所樂謂琳曰諸)
(將皆欲縣子獨求鄉何也琳曰昔孫叔敖勑其子受封/必求磽硧之地今琳能薄功㣲得鄉厚矣上從之封定)
(陵新安/鄉侯)下獄襲封(張鈍臨終謂家丞曰吾無功猥䝉爵/土身死之後勿議傳國爵子奮上詔)
(奮嗣爵奮稱鈍遺㫖固不肯受/帝以奮違詔收下獄奮乃襲封)不奪其志(文帝欲封樊/興印綬已具)
(興固讓曰臣未有先登䧟陣之功而一家數人/並蒙爵土令天下之人觖望上嘉之不奪其志)斷絶封
諸舅(上欲封諸舅太后輙斷絶曰計之熟矣勿有疑也/至孝之行安親為上今遭變異穀價數倍憂惶晝)
(夜不安坐卧而欲封爵違逆慈母之拳拳吾素剛急有/胸中氣不可不慎穰嵗之後唯子之志吾但含飴弄孫)
(不能復/知政)豈可賣盧龍塞以易賞禄(魏志田疇從太祖入/盧龍塞太祖獨欲侯)
(之疇素與夏侯惇善太祖語惇曰且徃以情喻之荅曰/豈可賣盧龍塞以易賞禄哉縦國私疇疇獨不愧於心)
(乎涕泣横流惇具荅太祖/喟然知不可屈拜為議郎)遺操益厲聴復本封(晉起居/注故南)
(城侯羊祜固辭歴年志不可奪身沒讓存遺操/益厲亦夷齊所稱賢也今聴復本封以彰厥美)一門受
封連城食邑(魏武帝上書讓封曰蕭相國以關中之勞/一門受封鄧禹以河北之勤連城食邑)
有連城而不辭有一邑而違命(讓費亭侯書曰或有連/城而不辭或有一邑而)
(違命所以然者/欲必正其名也)
　　婦人封
六典外命婦之制皇姑封大長公主皇姊妹封長公主
皇女封公主皆視正一品皇太子之女封郡主視從一
品王之女封縣主視正二品王母妻為妃一品及國公
母妻為國夫人三品以上母妻為郡夫人四品若勲官
二品有封母妻為郡君五品若勲官三品有封母妻為
縣君散官並同職事勲官四品有封母妻為鄉君其母
邑號皆加太字各視其夫及子之品(古者諸侯之妻邦/人謂之曰夫人亦)
(曰小君春秋傳云惠公元妃孟子則妃及夫人郡君縣/君鄉君之號皆起於此漢高祖封蕭何夫人為鄼君景)
(帝封王皇后母曰平原君後漢安帝封乳母王聖為野/王君獻帝封董卓母為池陽君晉封虞潭母孫氏武昌)
(侯太夫人加金章紫綬太康元年封羊城夫人為鄉君/孝武時哀帝外祖母高安鄉君進封宣  郡廣徳君宋)
(髙祖母蕭氏初封豫章國太夫人妻臧氏為國夫人晉/令式云郡公侯太夫人夫人皆銀印青綬佩水蒼玉)
(宋齊之後多用其制至隋/氏始定品格皇朝因之)
國朝皇太后三代祖母皇太子三代外祖母宗室郡國
王曽祖母亡母並追封國太夫人諸叙封者(祖母母追/封亦同下)
(准/此)宰相使相尚書令三師三公王母為國太夫人(曽祖/母祖)
(母亦/同)妻為國夫人(並中書/施行)㕘知政事宣徽使樞宻副使
東宫一品二品尚書省二品三品御史大夫兩省侍郎
太常卿留守節度使西班二品嗣王郡王國公郡公縣
公大都督大都䕶母為郡太夫人妻為郡夫人㕘知政
事第二次叙封母特加國太夫人(並司封/施行)如夫子曽任
將相已經封國者仍舊曽經封三代二代者准此東宫
一品尚書省二品不帶平章事留守節度使祖母並許
追封郡太夫人止左右常侍太子賔客御史中丞左右
丞諸行侍郎給事中諫議大夫正言中書舍人翰林學
士龍圖閤直學士以上諸寺大卿監國子祭酒太子詹
事諸王傅諸衛大將軍中都護中都督防禦團練使母
並封郡太君妻封郡君左右庶子諸寺少卿監諸行郎
中國子監司業三京少尹赤令太子詹事左右諭徳衛
將軍諸州刺史下都䕶下都督太子家令太子率更令
太僕母並封縣太君妻封縣君諸母妻未封叙雖位至
三品亦從初而叙諸任上州刺史或(缺/)使(缺/)　　并在
京將軍諸衛將軍小將軍以上初任聴叙封母妻其自
班行及遥郡除授中下州刺史者已同兩班次任即便
許叙封五府少尹大都督左右司馬並許與母妻一次
叙封
元祐令諸封郡縣君鉅鹿樂安壽春仙逰萬嵗萬壽皆避之
春明退朝録凡宰相使相母封國太夫人妻封
國夫人樞宻使副使㕘知政事尚書節度使母封郡太
夫人妻封郡夫人(樞宻㕘知政事母經/南郊封國太夫人)直學士以上給
諫大卿監觀察使母封郡太君妻封郡君(舊制學士官/至諫議大夫)
(以上方得郡封/天禧中詔改之)
少卿監防團以下至升朝官母封縣太君妻封縣君
石窌(左傳晉敗齊師諸侯遂自徐關入齊侯見保者日/勉之齊師敗矣辟女子女子曰君免乎曰免矣鋭)
(司徒免乎曰免矣茍君與吾父免矣可若何乃奔齊/侯以為有禮既而問之辟司徒之妻也予之石窌)封
丘封翟母(陳留風俗傳封丘者高祖與項氏戰厄於延/鄉有翟母者免其難故以延鄉為封丘縣以)
(封翟/母焉)勿抱舊典(國朝開寳九年以錢俶妻賢徳順睦夫/人孫氏為呉越國王妃女封彭城郡君)
(時宰相言自古異姓諸侯王妻無封/妃之禮太祖曰行自我朝勿抱舊典)遣使存問超加封
號(咸平五年封供備庫使知鄜州衛居實母郭氏為邠/陽郡太君居實扞冦有功母老寓潞州真宗聞之遣)
(使存問超/加封號)公朝降命無嫌(景徳四年封兵部侍郎樞宻/院事陳堯叟母馮氏為上黨)
(郡太夫人初馮氏從夫之故未加郡號堯叟父既卒至/是帝欲褒封之問宰相王旦旦曰私門禮制未闋然公)
(朝降命亦無嫌/也故有是命)詳討故事特加封郡號(十二月駙馬都/尉石保吉庶女)
(為樂陵郡君初晉國長公主亟為乞恩帝/以無例令中書詳討故事特加封郡號)
　　尊賢繼絶封
尊賢不過二代(禮記天子存二代之後猶尊賢尊賢不/過二代武王克殷未及下車而封黄帝)
(之後於薊封帝堯之後於祝封帝舜之後於/陳下車而封夏后氏之後於祝殷之後於宋)封陳備三
恪(左傳鄭子産曰昔虞關父為陶正以服事我先王先/王頼其利器用與其神明之後也庸以元女大姬配)
(胡公而封諸/陳以備三恪)封樂毅後為華成君(漢高祖問樂毅有後/乎得樂臣俶封之囂)
夏商世以備賓位(自古創業之君必興滅繼絶修廢/舉逸然後天下歸仁四方之政行)
(周克殷追存賢聖至乎不及下車世代雖殊其揆一/也高祖撥亂日不暇給然猶修祀六國求聘四皓過)
(魏則寵無忌之墓適趙則封平原之後孝武疇咨/前代初得周後復加爵邑元成之閒晚得夏商世)
(以備/賔位)封周後為周子南君(武帝還過洛陽三代邈逺以/其三十里地封周後為周子)
(南/君)紹蕭何曹參周勃後(高祖功臣侯者子孫驕逸多䧟/法禁訖于孝武靡有子遺於是)
(成帝復紹蕭何哀平之/世増修曹參周勃之後)紹爵復家(元康四年立靳歙夏/侯嬰陳平張良周勃)
(等一百一十八/人後紹爵復家)封曽孫為侯(元狩中復以鄼户二千四/百封蕭何曽孫慶為鄼侯)
(布告天下令明知朕/報以相國徳慶厚也)景風紹封(東觀漢記高祖功臣蕭/曹為首有傳世不絶之)
(誼蕭相國後容城侯無嗣朕甚愍焉望長陵東門見二/臣之墓生既有節終不遠身誼臣受寵古今所同遣使)
(者以中牢祀大鴻臚悉求近親宜/為嗣者須景風紹封以彰厥功)雙金重紫(魏武帝謝/襲費亭侯)
(表曰未盈一時三命交至雙金重/紫顯以方任雖不失義庶知所死)誠足憐傷(郭嘉追贈/封表曰昔)
(霍去病蚤死孝武為之咨嗟祭遵不究功業世祖望柩/悲慟仁恩降下念發五内今嘉隕命誠足憐傷)
封近屬(晉陽秋曰夏侯惇魏之元功勲書竹帛昔庭堅/不祀猶或悼之况朕受終於魏而可忘其功臣)
(哉其擇惇/近屬封之)興滅繼絶(晉中興書泰元二年興滅繼絶故/陳騫後浩之為高平公裴秀後球)
(為鉅鹿公王沈後朴為博陵公荀勗後軌為濟北/侯何曽後闡為朗陵侯羊祜後法興為鉅平侯)紹封
魏後(元帝紹封魏後復/曹勵為陳留王)紹高宻者累葉嗣平陽者重世
(後周廋信襲封功臣不死王事表曰嘗聞紹高宻者累/葉豈專鄧禹之正𦙍嗣平陽者重世何必曹參之嫡孫)
(愚謂生有其勞死非王事雖在支庶並聴承襲幸使伯/有之䰟不能為厲若敖之鬼其無餒而幽顯封揚人神)
(咫/尺)
　　俸禄
禮記王制王者之制禄公侯伯子男凡五等制農田百
畆百畝之分上農夫食九人其次食八人其次食七人
其次食六人下農夫五人庶人在官者其禄以是為差
也諸侯之下士視上農夫禄足以代其耕也其中士倍
下士上士倍中士下大夫倍上士卿四大夫禄君十卿
禄次國之卿三大夫禄君十卿禄小國之卿倍大夫禄
周禮内史掌王之八枋之法以詔王治二曰禄王制禄
則賛為之以方出之
前漢自中二千石至百石凡十二等中二千石(月俸八/十斛)
千石(百二/十斛)比二千石(百/斛)千石(百/斛)六百石(七十/斛)比六百石
(六十/斛)四百石(五十/斛)比四百石(四十/五斛)三百石(四十/斛)比三百石
(三十/斛)二百石(三十/斛)比二百石(二十/七斛)百石(十六/斛)
後漢大將軍三公俸月三百五十斛凡諸受俸者皆半
錢半榖延平中定制中二千石(俸錢九千米/七十三斛)真二千石
(錢六千五百/米三十六斛)比二千石(五千三/十四斛)一千石(四千三/十斛)六百石
(三千五百/二十一斛)四百石(二千五百/十五斛)三百石(二千十/二斛)二百石(一/千)
(九/斛)百石(八百四/斛八斗)臘及立春更班賜有差
宋州郡秩俸多随土所出無有定准有父母祖父母年
登七十者並給見錢其郡縣田禄以芒種為斷(此前去/官者則)
(入前人此後去/官者則入後人)梁一品秩萬石二品三品為中二千石
後魏其禄毎季一請諸宰人之官各隨近給公田刺史
十五頃太守十頃治中别駕各八頃縣令郡丞六頃更
代相付
北齊官秩一品毎歲八百疋從一品七百疋二品六百
疋從二品五百疋三品四百疋從三品三百疋四品二
百四十疋從四品二百疋五品一百六十疋從五品一
百二十疋六品百疋從六品八十疋七品六十疋從七
品四十疋八品三十六疋從八品三十二疋九品二十
四疋執事官一品以下給公田有差
後周制禄秩下士一百二十五石中士以上至於大夫
各倍之上大夫是為四千石卿二分孤三分公四分後
益其一公因盈數為萬石其九秩百二十石八秩以至
七秩毎二等六分而下各去其一二秩一秩俱為四千
石
隋京官一品禄九百其下毎以百石為差至正四品是
為三百石從四二百五十石其下毎以五十石為差至
正六品是為百石從六品九十石以下以十石為差至
從八品是為五十石其給皆以春秋二季刺史太守縣
令京官給職分田一品者給田五頃至五品則為田三
頃其下毎品以五十畆為差又給公廨田以供用
六典倉部郎中掌國之倉庾受納租税出給禄稟之事凡百
官毎年禄正一品七百石從一品六百石正二品五百
石從二品四百六十石正三品四百石從三品三百六
十石正四品三百石從四品二百六十石正五品二百
石從五品一百六十石正六品百石下以十石為差至
從七品七十石正八品六十七石下以五石為差至從
九品五十二石外官降為一等(應降等者正從一品各/以五十石為一等二品)
(三品以三十石為一等四品五品皆以二十/石為一等六品七品以二石五㪷為一等)春夏二季
則春給之秋冬二季則秋給之
國朝大中祥符五年詔定加文武職官月俸三師月俸
百二十貫東宫三師僕射九十貫東宫三少御史(缺/)
尚書左右常侍六十貫兩省侍郎太常卿御史中丞左
丞右丞侍郎五十五貫太子賔客給事中中書舍人(缺/)
　監光禄卿衛尉太僕大理鴻臚司農(缺/)
　　殿中監少府將作監太子詹事司天監四十五貫
(缺/)　大夫四十貫少卿監國子司業左右諭徳諸行郎
中三十五貫詹事二十九貫起居郎舍人侍御史殿中
侍御史左右司課諸行員外郎四赤縣令三十貫正言
監察御史太常博士通事舍人國子五經博士太常宗
正秘書殿中丞著作郎大理正二十貫率更令尚奉御
太子中允賛善中舍洗馬十八貫司天五官正十三貫
秘書郎著作佐郎十七貫大理寺丞十四貫諸寺監丞
十二貫大理評事奉禮太祝八貫諸衛上將軍六十貫
金吾大將軍三十五貫諸衛大將軍二十五貫將(缺/)
　
　
　
　
　
　
　
　
　
　
　職官分紀卷五十
