#+TITLE: 蟫精雋-明-徐伯齡
#+DATE: 2016-06-11 12:23:38
#+SOURCE: github.com/kanripo/KR3j0152 master 5f937554                
欽定四庫全書　　　　　子部十
　蟫精雋　　　　　　　　雜家類三(雜說之屬/)
　　提要
　　　　(臣/)等謹案蟫精雋十六卷明徐伯齡撰伯齡
　　　　字延之自署曰古剡盖嵊縣人書中十二巷
　　　　之末有籜冠生傳一篇即張錫為伯齡作者
　　　　又曰生杭人也豈嵊其祖籍歟傳稱其嘗集
　　　　籜為冠嘯歌自得若不與於人世者雖博學
　　　　能文善書工琴熟律而不肯以技自試則亦
　　　　山林放曠之士考張錫為天順壬午舉人官
　　　　山西山隂縣教諭則伯齡為天順中人故所
　　　　記有成化癸巳癸夘事明末杬州别有一徐
　　　　伯齡崇禎庚辰舉人官永夀縣教諭名姓偶
　　　　同非一人也是書雜採舊文亦兼出已説凡
　　　　二百六十一條大抵文評詩話居十之九論
　　　　雜事者不及十之一其體例略似孟棨夲事
　　　　詩其多録全篇又畧似劉壎隐居通議其中
　　　　猥瑣之談或近於小説而遺文舊事他書所
　　　　不載者亦頗賴以有傳其論周徳清中原音
　　　　韻一條尤為明確千頃堂書目作二十卷此
　　　　夲僅十六卷前後無序跋亦無目録不能知
　　　　其完缺其中多闕字闕句又所録詩文往往
　　　　但存其標題而其文皆作空行盖繕録者圖
　　　　省工力因而漏落今于有可考者補之無可
　　　　考者則亦姑闕焉乾隆四十六年十月恭校
　　　　上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官　(臣/)　陸　費　墀
欽定四庫全書
　蟫精雋卷一
　　　　　　　　　　　　明　徐伯齡　撰
　　　永樂大典
皇明太宗文皇帝命儒臣姚廣孝王洪胡廣胡儼陳濟
等率羣儒作永樂大典書成凡二萬二千九百三十七
卷勒為一萬一千九十五本藏之秘閣其經進表文云
伏以皇明之治大一統車書昭聲教之隆聖人之道貫
百王制作備典章之盛丕顯太平之鴻業永為經世之宏
規臣聞泰運肇開人文乃著卦爻始畫書契遂興故羲
禹開天河洛闡圖書之瑞成康致治豐鎬宣雅頌之音
道具載於聖經事實闗於氣運恭惟皇帝陛下聰明睿
知神聖武文受天命而主百神坐明堂而朝萬國九疇
時序庶績咸熙治定功成禮明樂備爰懋昭於聖學遂
大播於綸音是以堯舜之道載諸典謨文武之政布在
方策前聖逺而微言隠諸子出而衆議興簡編浩山海
之繁經制異質文之尚欲觀會通而行典禮必合古今
而集大成勅遣使臣博採四方之籍禮招儒彦廣紬中
祕之儲事跡務在於周詳義例必令其明白於是上自
古初暨於昭代考索累朝之逸典蒐羅百氏之遺言名
山所藏金匱所紀人間之所未覩海内之所罕聞莫不
具其實而陳其辭參於萬而會於一旁通庶彚𢎞著三
才該貫幽微并包宇宙允發揮於既往用啓迪於方來
聚衆寶於府庫之中珪璜有敘覩萬物於日月之下品
類咸彰於以立政而經邦於以開物而成務巍乎冠古
超今之作煥乎經天緯地之文討論仰稟於聖謨裁定
恪遵於宸斷嘉名載錫睿藻薦頒雲漢昭回並拜九重
之賜龍光輝燭允為多士之榮仰聖教於中天開大明
於萬世昔石渠論事徒矜議奏之能冊府成書未悉彛
章之懿惟兹大訓實邁前聞臣等學本庸疎才非通敏
沗預編摩之任叨蒙眷遇之恩屢閱嵗時僅成卷帙敢
上塵於觀覽期俯賜於矜容經綸大經建立大本尚資
稽古之功博厚配地髙明配天永贊崇文之治謹繕寫
成永樂大典二萬二千八百七十七卷凡例并目録六
十卷裝成一萬一千九十五冊隨表上進以聞無任瞻
天仰聖激切屏營之至予過蘭陵常人朱昱𢡟易氏為
予誦云
　　　丙午南都䇿
成化丙午嵗南都鄉試有司先期禮聘儒紳主考者右
春坊右庶子仁和江公諧左春坊左諭徳休寧程公敏
政二公素有文章學問聲著一時而且俱發軔翰林院
故是科得人居多小録既成文刻尤精夐出各鄉書上
而自論䇿已下皆有急於時務非一時泛泛之問者其
第五䇿問云一代之興必(闕/)

　　　著於篇以助有司之守冊府典勲庸者其言方
漢留侯謂誠意伯劉公基比唐鄂公謂開(闕/)
從起帝鄉則寧(闕/)　　　　　貴為帝甥則岐陽(闕/)
　　　收方氏則東甌(闕/)　　　　縛明昇則穎(闕/)
　　　　伏節浙東則越國公(闕/)　　　　泗國公耿
(闕/)　　　死忠江漢則虢國(闕/)　　　　　　　梁國
(闕/)　　弭變則武定侯(闕/)　　詐諜則蘄(闕/)
　　　兄弟封公乃郢(闕/)　　　并宋(闕/)　　　　兄
弟封侯(闕/)乃江陰(闕/)　暨弟(闕/)　　也其亦有所謂而
云然耶
　　　句曲墓碑
嘉禾姚侍御緩成化間以左遷遂託疾歸田里晚喜黄
老金丹之道因自號上清仙吏作句曲外史張伯雨墓
碑云嗚呼此句曲外史貞居先生張公墓也南屏之右
西湖之陽梁題玉鈎澗渡靈石路披篠樹隖帶烟霞石
室藏書碑文紀事其形雖逝其神則存翰墨在人文章
垂世儼然生氣之張皇謦欬無聲周旋滅影穆若太虚
而示寂開士精舍久無繼續之賢句曲貞居全乏訪求
之彦遂使墓門荒翳兆趾崩奔松栢摧為薪莫設時樵
之禁身世是何物曽罹夜客之侵痛兹劍躍雷津慨爾
研離玉匣既往何咎將來可圖曠世而黙契予心尚友
而景行前哲爰合佳士聿來詞人即冢土以増崇求體
魄之綏靜其灌其樹于以植夫美材有紀有堂於以開
夫幽隧不有伐石將安載辭是欲喚起令威再返遼東
之白鶴招還曼倩同瞻雲外之青鸞第恐紫極髙棲罔
由下邁自謂黄中密邇端冀旁臨先作傳以述夫始終
翠珉是託復贅銘以紀夫嵗月彤管庸書銘曰於厥張
公天雨伯雨是名是字蚤曰貞居晚曰外史厥號不一
幻仙亦爾文章闖古鑿鑿齒齒書法俊逸不邕以止樂
道忘我人莫之訾相靈石磵爰葬於此有峯而岌有水
而駛喬喬者林盈盈者芷夐絶風麈攸驅虎兕以巖為
扃以雲為址朝烟夕霏紆青委紫時逺世異毋怪頽圮
聿增修之屬後來士於厥張公克具衆美周􁐆之學洞
究𤣥㫖獨立羽化匪忽馬死光華曷居天漢之涘誦予
銘者式味妙理考嗣教人其不興起薦溪之毛挹齊之
醴公恒賁斯以陟降只
　　　集覽謬誤
慈湖王幼學作通鑑綱目集覽板行久矣其間謬誤不
勝我國初先正瞿存齋宗吉毘陵陳氏濟各著書有鐫
誤正誤以砭其失事始考正而其間遺脫尚多至如壬
寅晉太康三年以張華都督幽州軍事分註馮紞曰會
之反頗由太祖集覽鍾會三國魏太祖時與鄧艾滅蜀
後謀反伏誅按鍾會魏陳留王奐景元四年與鄧艾伐
蜀蜀後主禪降因謀作亂伏誅距魏太祖甚逺紞意葢
謂晉王昭寵遇會太厚故耳昭以武帝受禪尊為文帝
廟號太祖今不之思鑿空胡説謬誤若此二公復畧之
止此一事則尚未勝鐫正也嘗欲為正誤補遺數卷竟
以無暇而止
　　　老鐵遺文
會稽鐵崖先生楊維禎廉夫以文章雄一代事載其古
樂府并文集行狀墓銘正統辨諸文備矣予復得其遺
文數篇私為錄之其琴鬻云(闕/)
　
　　　　　　　　其狂夫對云(闕/)
　　　　　　其捕虎者對云(闕/)
　
　
　
　
　
　
　
　
　
　
　　　　　　　　　　　　　　　　　　其獒對
盾云晉趙盾專國二十年靈公知禍及屢欲殺之宫甲
謀露公嗾獒囓盾盾右提彌明摶獒盾笑曰爾獒不如
吾獒也多矣獒怒曰此吾主君之欲殺汝也汝養齧主
者幾獒而有大於彌明之獒者穿也使吾得食汝則主
君不厄桃園君不用吾於汝逆公子雍之時而用於今
日吾知其禍於桃園也必矣吾死不失忠嗟汝獒之遺
臭於董狐也奈何
　　　彭郎詞
鐵崖先生廬山瀑布謡自序云甲申秋八月十六夜予
夢與酸齋仙客遊廬山各賦詩酸齋賦彭郎詞予賦瀑
布謡葢鐵崖雄材偉作豪放一時故欲神其事而云然
耳彭郎詞云鄱之湖兮雲水杳萬頃晴波淨如掃相逢
漁子問二姑大姑不如小姑好小姑昨夜巧粧束新月
半㾗玉梳小彭郎欲娶無良媒飛回廬山尋五老五老
頹然不肯起彭郎怒踢香爐倒彭郎彭郎歸去來陶令
門前烟樹曉後人不知而選詩者遂以為貫公之作將
謂誠有是嗚呼所謂癡人前不可說夢也
　　　雪詞寓刺
宋賈似道當國日陳藏一作雪詞譏之云没巴没臂霎
時間做出漫天漫地不論髙低并上下平白都教一例
鼓弄滕神招邀巽二一任張威勢識他不破今只道是
祥瑞　却是鵞鴨池邊三更半夜誤了呉元濟東郭先
生都不管闗上門兒穏睡一夜東風三竿暖日萬事隨
流水東皇笑道山河原是我的(去/聲)葢念奴嬌詞也一名
百字令張仲宗以東坡赤壁詞後語因名酹江月云
　　　彈范蠡文
有人作彈范蠡文云匿怨友人左丘明恥之非其鬼祭
聖經是誅今有竊髙人之名處衆惡之所有識之士莫
不共憤無知之魂豈當久居可不雪讐恥於千載之前
正禮義於萬世之下吳江三髙即越之范蠡晉張季鷹
唐陸魯望也考之世代相去甚逺揆之名節乃大不同
切見范蠡越則謀臣吳為敵國以利誘太宰嚭而脫彼
勾踐以利誘公孫雄而滅我夫差既遂厥謀反疑其主
鄙君如烏喙累大夫種以伏誅目已曰鴟夷載西子
而潛遁且古之隠者自稱草野易稱髙尚不事王侯如
蠡者致産累數千萬而變姓名於齊陶轉位逐什一利
而詭蹤跡於江海語其髙節則未可謂之智術則有餘
假扁舟五湖之名居笠澤三髙之首况當無邊勝地之
上著此不共戴天之讐其視菰菜蓴羮敝屣名爵筆牀
茶竈短棹江湖者豈容與之並駕臨風鈎簾對雪耶載
觀往證歴訪邇吟九江王之廟郴陽紹興劉頷謂放弑
之賊而毁其廟伍子胥之祀荆楚南軒張公以讐隙之
人而平其祠事正相符言不容逭可笑吳癡忘越憾却
誇范蠡作三髙劉清軒見譏良何深十年家國無窮恨
只合江邊祀子胥黄東浦貽誚尤不淺得罪名勝難亞
清髙所合禠其祀於祠堂沈其居於濁水别議髙尚於
季鷹魯望者充其祀庶幾笠澤之髙風益澟松江之夜
月增明不惟公論可以大伸抑且風教實非小補話腴
評云此文雖近乎刻亦有大議論存焉剪燈新話龍堂
靈會錄本此
　　　漢武論
林少穎漢武帝論曰武帝好長生不死之術聚方士於
京師由是禱祠之俗興以成巫蠱之禍陽邑朱昌二公
主俱以此誅而皇后太子亦皆不免其始也欲求長生
不死之術而不可得徒使敗亡之禍横及骨肉可笑也
又東坡手澤云漢武帝諱巫蠱疾之如仇讐蓋夫婦父
子君臣之間嗷嗷然不聊生矣然史記語封禪書云丁
夫人洛陽虞初等以方祠詛匈奴大宛已且為巫蠱之
魁何以責其下此最可笑
　　　榮質鑑銘
古鍾鼎彛敦盤盂巵鬲其欵識文多古鳥迹蝌蚪書法
簡古人多不能識獨唐瑩質鑑背銘篆文明易葢唐物
故也其詞亦平易銘云鍊形神冶瑩質良工如珠出匣
似月停空當睂寫翠對臉傳紅光含晉殿影照秦宫鐫
書玉篆永鏤青銅凡四十字
　
　
　
　蟫精雋卷一
欽定四庫全書
　蟫精雋卷二
　　　　　　　　　　　　明　徐伯齡　撰
　　　唐詩用字
唐人詩中用字平仄與今人不同嘗言之矣今以未言
者再言之唐彦謙春雨詩云燈檠昏魚目薰烟咽麝臍
(檠作/去聲)王建贈李翺旗旛四面下營稠手詔頻來老將憂
每日城南空挑戰不知生縛入唐囚(挑作/上聲)又劉夢得贈
日本僧云為問中華學道者幾人雄猛得寧馨(寧作/平聲)程泰
之演蕃露又云唐都長安語音非東南北比於詩句考
之如緑浪東西南北路紅闌三百九十橋十當作諶字
讀也為問長安日如何不相離又却似東風相欺得夜
來吹折數枝花相當讀作厮晚來幽獨恐傷神(恐讀作/去聲)
王建宫詞云新睡起來思舊夢見人忘却道勝常(勝作/平聲)
又斷腸猶繫琵琶絃(琵讀/作備)凡此律詩不叶律矣
　　　古詩用字
文苑英華云凡前人用韻有兩音而不可輙改者如吳
均酬别詩押亮字韻下云七寶雕華裝裝唐韻側亮反
行裝也而藝文類聚改作仗又孟浩然送辛大不及詩
押汝字韻上云日暮獨悲余余與予同葢上聲也而楚
詞目𣺌𣺌兮愁予亦然而集本改作緒又李乂贈同行
人詩驄馬何嘗驅正用樂府驄馬驅事唐韻驅區遇反或
改為駐而不知前已押節序催難駐矣又如朱休駕幸
太學賦各呈才而切磋磋七過反而或改作效課楊濤
穿九曲珠賦乍見規行之迕迕於武反回曲貌而一本
改作迓尤非
　　　古詩用字
白居易賀雨詩已責寛三農正用左傳晉悼公已責事
謂止逋責也而集本文粹並作責已非又董思恭日詩
滄海十枝暉見山海經扶桑九日居下枝一日居上枝
而或作十丈非是
　　　用事之誤
長門怨詩劉早云昭陽更漏不堪聞耿緯云聞道昭陽
宴楊衡云望望昭陽信不來劉媛云愁心和雨到昭陽
王貞白云昭陽歌舞伴按昭陽趙昭儀所居非陳后長
門宫事也又梁范靜妻沈氏昭君怨詩早信丹青巧重
賂洛陽人按西京雜記毛延夀長安杜陵人則非洛陽
矣
　　　誤唐人詩
杜牧李給事詩元禮退歸緱氏學緱當作綸按膺本潁
川人綸氏屬潁川膺免官歸綸氏教授常千人又白居
易澗底松詩金張世禄黄憲貧牛衣寒賤貂蟬貴黄憲
本牛醫兒衣字誤而集本又改作原憲貧詳上下文其
誤多矣
　　　愛妾換馬考
愛妾換馬詩見張祐集樂府亦然而文苑乃作陳標未
知孰是其詩云粉閤香銷華廏空忍將行雨換追風休
憐柳葉雙睂緑却愛桃花兩耳紅侍宴永辭春色裏趂
朝休立漏聲中恩勞未盡情先盡暗泣長嘶兩意同
　　　宫苑花考
唐李益宫苑花詩露濕晴花春殿香月明歌吹在昭陽
似將海水添宫漏共滴長門一夜長葢宫苑詩也題誤
而又昭陽事非長門乃長信也
　　　方干雪詩
方干集序雪寄喻鳬詩密片無聲急復遲紛紛猶勝
落花時逡巡不覺藏莎渚宛轉偏宜傍柳枝透室虚
明非月照滿空回散是風吹髙人坐卧才方逸援筆應
成六出詞又有一篇集中不載而或以為杜荀鶴作而
杜集中亦無詩云密片繁聲久未銷縈廻飛霰轉飄颻
澄江莫蔽長流色衰栁難粘自動條濕氣添寒酣酒夜
素花迎曙捲簾朝此時行徑無人迹惟望徽之問寂寥
　　　少年行
李百藥少年行少年飛翠葢上路動金鑣始酌文昌酒
新吹弄玉簫少年子歡樂盡芳朝千金笑裏面一搦掌
中腰掛纓豈憚宿落珥不勝嬌少年子無辭歸路遥文
粹乃以前句少年子改作少年不歡樂何以盡芳朝後
句改作寄語少年子無辭歸路遥文勢反淺葢後人添
改未可與不知者道耳
　　　夏清侯傳
宜春王從謙作夏清侯傳侯姓干氏諱秀字聳之渭川
人也曾大父仲森碧虚郎大父挺凌雲處士父太清方
隠於幽閴輙以卓立卿自名衣緑綬珮玉玦秦聞之就
拜銀緑大夫秀始在胚胎已有祖父相生而操持面目
凜然僉曰鳳雛而文虎乳而斑秀之謂也不日間昂霄
聳壑姿態猗猗逺勝其父久之才堅可用時秦王病暑
席温為下常侍不稱㫖有言秀甚忠能碎身為王得之
必如意王亟召使者駕追鋒車旁午於道既至引對王
大恱詔柄臣金開剖喻秀以古鼎新之義然後剖析其
材刮削其麄編度全又教其方直縝密於是風來得能
一變有司奏上殿王宣㫖云恨識卿晚賜姓名為平瑩
封夏清侯真食嶰谷三百戸瑩以賜姓名改字少覃自
此槐殿虚敞玉窻邃深瑩専奉起居往往屏疎妃嬪以
身藉瑩向之喘雷汗雨隠不復見如超熱海登廣寒宫
王病良愈謂左右曰瑩每近吾則四體生風神志增爽
雖古清香清郎何以尚兹寵遇益隆椻曹侍郎羽果支
頭使臣水卷足功臣添憑皆出其下瑩暇日休沐萬殊
水醮酣百穗香辟榖安居詠籜兮之詩以自娯感子猷
此君之稱嫌牧之夫人之謗回視作甲者勞於魏武為
冠者小於漢髙白虎殿之虚名童子寺之寡援未嘗不
傷其類而長太息也不懈於位前後五年秋歸田園夏
直軒閣功日大無何秦王有寒疾不可以風席温再幸
兼拜羅木周為斗圍藍蒙厚中為邊幅將軍同司卧起
瑩絶不占蹤跡卷而不舒潦倒塵埃中每火雲排空日
色如燄則憶昔悲今淚數行下乃上表乞骸骨得請以
便就第終王世不用子嗣節襲國有罪除其封人以凝
秋叟呼之既不契風雲但以時見於士庶家亦得人之
歡心後世尚循瑩業流落遍於四方惟西北地寒故轍
迹不至云(從謙南唐/李九子也)
　　　徽宗詠金芝
宋葉坦齋竇筆衡載宣和元年秋道徳院奏金芝生駕
幸觀因幸蔡京家鳴鑾堂置酒時蔡京有詩徽宗即席
賜和曰道徳方今喜迭興萬邦從化本天成定知金帝
來為主不待春風便發生其後女真入中原以宣和七
年冬至京師十一月二十五日城破時太史預借立春
出土牛以迎新嵗竟無助於事遂成詩䜟
　　　朝雲詞
東廣孫蕡仲衍我皇明國初人文名當世嘗於棲禪寺
作朝雲詞并序記其跡奇偉博贍序云嵗十月(闕/)
　
　　　　　　　　其一曰妾本(闕/)
　
　
　　其二曰杏花疎雨(闕/)
　
　
其三曰零落殘魂(闕/)
　
　　　　　　　　　　　　　　　　其四曰家居
錢塘(闕/)
　
　　　　　　　　　　其五曰記得雲間(闕/)
　
　
　　　　其六曰愁雲漢(闕/)
　　　　　　　　　　　　　　　　　　其七曰
東望(闕/)
　
　　　　　　　　　　　　其八曰三生石(闕/)
　
　
　　　　　　其九曰萬紫千紅(闕/)
　
　
　　其十曰身前身後(闕/)
　
　
　
　
　
　
　
　
　
　
　
　
　
　
　
　　　　　　　　　按陶九成書史㑹要朝雲字子
霞云
　　　動物植物
邵康節先生曰動物自首生植物自根生自首生命在
首自根生命在根又曰飛者棲木食木鷹鸇之毛猶木
也走者棲草食草虎豹之毛猶草也飛之類喜於風而
敏於飛上走之類喜土利於走下在水者不瞑在風在
地瞑走之類上睫接下睫飛之類下睫接上睫類使之
然也水類出水則死風類入水則死然有出入之類者
龜鼈鵞鳬之類是也
　　　星律異名
二十八宿天文星各有異名如房星一名天駟又名天
閑心名大火而詩又稱三星言其體也箕亦詩稱南箕
斗亦名南斗牛名牽牛女名嬃女虚則書稱星虚室詩
稱營室壁又名東壁昴又名旄頭畢詩稱天畢井又名
東井鬼名輿鬼星名七星書又稱星鳥翼又名天倡又
若十二律夾鍾又名圜鍾林鍾又名函鍾又八風東明
庶風詩又稱谷風南景風詩又稱凱風之類是也
　
　
　
　
　
　
　
　
　
　
　
　
　
　
　蟫精雋卷二
欽定四庫全書
　蟫精雋卷三
　　　　　　　　　　　　明　徐伯齡　撰
　　　梅花先生傳
先生名花字魁(闕/)

　
　
　
　
　
　
　
　
　　　　　　　　　　　　　　　乃㑹稽山農王
元章之作也山農名冕前元人能寫梅書法詩畫為一
時三絶我國初召至京師謁見髙皇問有何新作對以
有題畫梅絶句云獵獵北風吹倒人乾坤無處不沙塵
尋常凍死梅根下始信江南别有春稱㫖得賜放還其
題所畫梅絶句百篇有云今日開門見好山鍊詩壇下
列仙班看來都是梅花樹箇箇春風玉珮環又云我家
洗硯池邊樹箇箇花開淡墨痕不要人誇好顔色只留
清氣滿乾坤其胷中是何抱負
　　　山村評詩
先民仇山村先生名逺字仁近前元人嘗自題其詩尾
云近世習唐詩者以不用事為第一格少陵無一字無
來處衆人固不識也若不用事云者正以文不讀書之
過耳暇日與里人盛元仁言之予元仁俱以筆墨受兩
山先生知予之心元仁之心先生之心同矣元仁歸十
錦將束書渡淮輙録小卷贈行以寄君思若元仁小好
詩録以教我以寄予思明月天淮千里對面嵇不孤矣
兩山謂莫兩山也瞿存齋謂其語有激而云然然亦切
中寡學而輙談比興之病者其懷古詩云吹却青燈夜
不眠滿襟懷古恨綿綿江東曽試桓司馬滄海難追魯
仲連吳岫月明吟木客漢宫露冷泣銅仙何時一酌桃
源酒醉倒春風數百年意與安得中山千日酒酩然直
到太平時同一軌度又兵間有歌舞者云邊塵未定苦
無謀年少金多絶不憂野戰尚酣紅帕首塗歌猶醉錦
纒頭蛾貪銀燭那知死月戀金罇不照愁亦欲避秦髙
隠去桃花源上覓漁舟慨亂傷時其值季世而然是斯
文之不幸也
　　　落花詩
宋莒公兄弟皆以髙名擢用宋仁廟時文章多人未有
比者少年時作落花詩為時膾炙莒公詩云一夜東風
拂苑牆歸來無處剰凄凉漢臯珮冷臨江失金谷樓危
到地香淚臉補痕勞獺髓舞臺收影費鸞腸南朝樂府
休賡曲桃葉桃根盡可傷景文詩云墜素翻紅各自傷
青樓烟雨忍相忘欲飛更作回風舞已落猶成半面粧
滄海客歸珠迸淚章臺人去骨凝香可憐無意傳雙蝶
盡把芳心與蜜房又余襄公一首元方回評云三四殊
不減二宋亦似崑體余襄公靖葢直臣名士詩當加敬
詩云小園斜日照殘芳千里傷春意未忘金谷已虚新
步障馬嵬徒見舊香囊鶯來似結啼鸞怨蝶散應知夢
雨狂清爽又成經嵗别却歌團扇寄迴腸
　　　山谷詞
乙巳嵗予再往南蘭陵思南守永定郡東曹為予言嘗
觀宋黄太史山谷墨迹曾見一詞甚有餘味而其聲調
則唐張𤣥真西塞山前漁歌也字既遒勁而格律沖澹
予因録之其詞云偶然垂餌得長鱏魚大船輕力不任
随逺近共浮沉萬事從輕不要深
　　　獨孤性妬
史稱隋文帝獨孤后性妬後宫罕得進御尉遲迥女孫
没入宫得幸於上后陰殺之帝大怒單騎入山谷間行
二十餘里髙熲楊素追及扣馬苦諫還宫熲夫人卒帝
欲為娶熲辭年老納室非所願後熲愛妾生男后不恱
譖熲於帝陛下尚欲信髙熲耶始陛下欲為熲娶而熲
面欺今其詐見矣帝由是疎熲太子勇昭訓雲氏有寵
生儼裕筠及諸姬子數人而與妃元氏不相得后稱不
平遣人伺求勇過不惟於已有妬亦且妬其子妾而又
妬於熲所謂併他人家亦妬也殊不可曉哉
　　　王元之詩
嘗讀陸務觀老學菴筆記王元之詩云兩株紅杏映籬
斜妝㸃香山副使家何事春風容不得和鶯吹折數枝
花語雖極工然大風折樹而鶯猶不去於理未通予以
為不然是詩有所為而言鶯巧言如簧之小人而君子
不幸與之同黜讀者不可以詞害意也
　　　詞貴圓滑
國初有詞人俞行之作窓外折花美人影詞名霜天角
甚圓滑作詞之法無出於此其詞云影窻紗是誰來折
花折則從他知他折向誰家　簷前枝最佳折時髙折
些寄語挿花人道須挿向鬢邊斜又有一詞詠芭蕉名
卜算子亦圓滑溜亮國初詞人王叔明之所作也詞
云舞袖怯西風翠扇羞荒草滿貯相思向此中斜剪雲
牋小　心裏又藏心心事何時了今夜應知一葉秋添
得愁多少
　　　函首和戎
宋韓侂胄既敗朝議函其首以奉金人講和然終無益
也當時有詩云自古和戎有大權未聞函首可安邊生
靈肝腦空塗地祖父寃讐不戴天晁錯已誅終叛漢於
期雖死竟亡燕廟堂自謂萬全䇿却恐防邊未必然事
詳草窻周密齊東野語
　　　詩有所本
宋劉潛夫詩云身屬嫖姚性命輕君看一螘尚貪生無
因喚起談兵者來此橋邊聽哭聲葢本東坡諌用兵疏
之語云
　　　大腹兒
張思廉名憲㑹稽人楊鐵崖之髙弟也當國初時甚有
文名詞藻髙古博洽所居玉笥山下故號玉笥生所著
名玉笥集詩皆詠史篇篇膾炙人口先正瞿存齋嘗稱
道其縛虎行之美矣暇日菊莊劉隠君為予道其大腹
兒寫禄山事痛快詳盡其詞云麀巫夜禱軋犖山淫
光下燭窮廬寒栁城健兒不敢睡四野惡聲啼狗犴猪
龍怒磔老梟腹鱗甲粗疎頭角秃婪酣大肚三百觔偷
得真龍半分福范陽氊帳妖潛形平盧寶刀遲發硎金
雞口吐東北赦青騾蹄作西南聲鳳凰春池金鏡破獬
廌霜臺胡眼大東風野鹿嚼楊花白日妖狐登御座華
清玉甃湯作泉洗兒果撒黄金錢并刀剪綵十大幅錦
綳壓碎宫娥肩象牀夜冷嬰兒哭猪龍㧓破金訶玉香
齦不痛荔枝漿雄心已飽雞頭肉長安天奪密口臣銅
頭鬼鼔漁陽塵赤心一夜變胡腹二十四郡俱無人潼
闗夜漏雞聲早馬嵬坡下冰山倒劍門西寄杜鵑巢練
帶玉環埋翠草嘉山土門勒戰功猪兒帳下屠猪龍旄
頭星落大腹破机上鸞刀一尺紅其詩大抵皆此類
　　　比紅詩跋
唐羅虬詞藻富贍與宗人隠鄴齊名乾通乾符中時號
三羅虬自庚子亂後去從鄜州季孝恭籍中有杜紅兒
善歌嘗為副戎屬意副戎聘隣道虬請紅兒歌而贈采
孝恭以副戎所盼不令受之虬怒拂衣而起詰旦手刃
紅兒既而思之乃作絶句百篇以追其寃號比紅盛行
於時有詩云漢皇曾識許(闕/)
　　　　　　　　　　　　擬將心地(闕/)
　　　　　　　　　　　　　　　　　　　予惟
虬詠比紅事無可取其間句亦多有觸忌者然詩調則
佳句也紅雖一娼不足惜然生乎亂世為遊客所戕貎
美命薄不幸也可矜矣使居承平時託得其正此作固
無也然得附名於詞文之間千古以傳又不為不幸也
　　　東坡曠達
瑞桂堂資暇録云東坡自謫海南歸人有問其遷謫艱
苦者坡答曰此乃相中所招少時入京師有相者云一
雙學士眼半箇配軍頭異日文章雖當知名然有遷徙
不測之禍今日悉符其語又讀遯齋閒覽東坡自海南
還過潤州州牧故人也出郊迓之因問海南風土人情
如何坡云風土極善人情不惡某初離昌化時有十數
父老皆攜酒饌直至舟次相送執手泣涕而别且曰内
翰相别後不知甚時再得來相見其曠達如此
　　　金象警夜
牛僧孺幽怪録載云唐寶應元年岑順於陜州吕氏内
宅夜聞金鼔聲有介人報曰金象將夜警也寐見鐵騎
長數寸進曰天馬斜飛度三疆上將横行擊四方輜車
直至無迴翔六甲次第不乖行乃有一馬斜去三尺止
又一步卒横出一尺後車進已而於見處掘之即古塜
也前有金象局列馬鋪枰其辭與勢正今世所為者其
辭葢行象之法也髙古簡潔較今象譜之詞相去霄壤
矣
　　　鱉相公
東坡云予飲少輒醉卧則鼻鼾如雷傍舎為厭而已不
知也一日因醉卧有魚頭鬼身者自海中來告予廣利
王來請端明予被褐草履黄冠而去亦不知身步入水
中但聞風雷聲暴如觸石意亦知在深水處有頃豁然
明白其所謂水晶宫殿相照耀也其上則有驪白夜光
文犀尺璧南金火齊眩目不可仰視而琥珀珊瑚又不
知多少廣利少間冠劍而出從者二青衣予對以海上
逐客重煩邀命廣利且歡且笑頃南溟夫人亦造焉自
知不在人間也少間出素鮫綃丈餘命予題詩予乃賦
之曰天地雖虚廓淮海為最大聖主主祀事位尊河瀆
拜祝融為異號恍惚聚百怪三氣變流光萬里風雨快
畫旗揺紅纛赤虬噴滂湃家近玉皇樓形光照無界若
得明月珠可償逐客債寫竟進廣利諸仙咸稱妙獨廣
利旁一冠簪水族謂之鱉相公進言蘇軾不避忌諱祝
融字犯王諱王大怒余進而笑曰到處被相公厮壊瞿
存齋剪燈新話水宫慶㑹録葢本諸此
　　　世語
世語中有切母成音若今所謂綺談市語者人自不覺
習久而不以為異耳南北黒圭由此而生如㪍籃蓋即
盤字切音勃平便盤㪍籃本篾盤也巢為窟陀孔為窟
籠敗曰憊懶錮曰骨露壺曰鶻蘆今作葫蘆反失其真
團曰突圞今作團圞是疊牀上之牀也角曰砣落精曰
唧零之類甚多
　　　蒙衫
蒙衫即古之毳衣蒙謂之毛細軟貌詩所謂狐裘蒙茸
今俗作氁其實即是毛衫毛譌為蒙蒙轉而為氁也
　　　楊柳枝
唐張祐折楊柳枝詞云莫折宫前楊柳枝𤣥宗曽向笛
中吹傷心日暮烟霞起無限春愁生黛眉予毎讀輒為
之心醉惜不能起承吉於地下矣
　　　水族加恩
呉越功徳判官毛朦多雅戱以地産魚鰕海物四方所
無因造水族加恩簿品敘精奇獨步
　　王江殊封玉柱仙君(江/珧)
　　章丘大都督美中侯滄浪顯封靈淵國上相無比
　　　王(章/舉)
　　中郎將白中隠封合珍大元帥豐甘上柱國(車/螯)
　　殊形中尉兼靈甘尹淡然子封天味大將軍逺䑃
　　　王(蚶/子)
　　玉徳公季遐封青鮹内相美吉郡王(鰕/魁)
　　多黄尉權行尺一令南寵封黄城監逺珍侯(江/蟹)
　　専盤處士甲藏用封圓珍巨美功臣甘黄州甲仗
　　　大使(蝤/蛑)
　　咸宜伯解藴中封糟丘常侍(鼉/)
　　解微子封内黄少相(彭/蜞)
　　合州刺使仲肩封含津令慤成君紫暉將軍甘鬆
　　　左右丞試甘圓内使(蛤/)
　　紅文生盧清臣加封橙虀録事守昭賢使者(鱸/魚)
　　珍曹必用郎中時美中充諸衙效死軍使持節雅
　　　州諸軍事(鰣/魚)
　　白圭大夫封骨鯁卿(鱭/魚)
　　甘鼎封醉舌公(黿/)
　　捲甲尚書甲折公封金丸丞相肋君(鼈/)
　　長尾先生封典醬大夫仙衣使者(鱟/)
　　元鎮封新美舍人(石/首)
　　和羮長朱子房封懐竒令史(石决/明)
　　甘盤校尉封噀黑將軍(烏/賊)
　　元介卿加通幽博士(龜/)
　　借眼公封同體合用功臣左右衛駕海將軍(水/母)
　　李藏珍封圓輝隠士(珠/母)
　　班稀授㸃花使者(瑇/瑁)
　　房叔化封豪山太守藥藏監固濟官(牡/蠣)
　　屈通封曲沃郎梵響參軍攝玉塔舍人(梵/螺)
　　阮用光封檢校大輝光充宜光掌書記(大/貝)
　　羅幼文封馬衣丞(海/蚆)
　　田青授具體郎(田/螺)
　　申潔授濟饞都䕶行水樂令(鼃/)
　　江伯夷授宋珍都尉南海詹事(鱁/鮧)
　　屯江小尉授追風使試揚波太守(江/豚)
　　錦袍氏授蘇腸御史仙盤遊奕使(鱖/)
　　李本授跨仙君子世美公(鯉/)
　　鮮魚美授波使銀絲省饜徳郎(鯽/)
　　楚鮮授傾淮别駕(白/魚)
　　縮項仙人授槎頭御史(鯿/)
　　食寵侯授添厨太監(鱘/鰉)
　　單長福授泥盆掾(䱇/)
　　黄薦授三徳尉兼春榮小供奉(河/豚)
　　新飱氏授輔庖生(鰒/)
　　葢頑授表堅郎(蜆/)
嘗謂陶九成輟畊録載陶穀清異録藥品異名人争以
為竒然此篇亦出清異而輟畊不録故録之尤可愛也
　　　突厥七位
五音二閏為七位十二律旋相為宫隔八生子而成八
十四調古人言之詳矣然五音十二律雖遐方異域俱
不能出乎六徳之外突厥中七位雖其方言與中國不
同而其次第音莭亦未始或殊也其宮曰蟠陀力華徴
曰雞識華商曰沙識華羽曰沙獵華角曰般瞻華少宫
曰俟利􁎷華少徴曰沙俟加濫華夷人訓俟多作其恐
俟利􁎷華當讀如其
　
　
　
　
　
　
　
　
　
　
　
　蟫精雋卷三
欽定四庫全書
　蟫精雋卷四
　　　　　　　　　　　　明　徐伯齡　撰
　　　織屨
韓非子云魯人身善織屨妻善織縞而欲徙於越或謂
之曰子必窮矣魯人曰何也曰屨為履之也而越人跣
行縞為冠之也而越人被髪以子之所長游於不用之
國欲使無窮其可得乎予謂此與屠龍技成而無所用
齊王好竽而抱琴於王者之門者何以異
　　　黄河詩
唐羅昭諌隠黄河詩云莫把阿膠向此傾此中天意固
難明解通銀漢應須曲纔出崑崙便不清髙祖誓功衣
帶小仙人占斗客槎輕三千年後知誰在何必勞君報
太平良有所譏而云然乎其頸聮金鍼集以為失之大
怒其辭躁云
　　　桑寄生傳
(闕/)
　
　
　
　
　
　
　
　
　
　
　
　
　
　
　　　　　　　　　　　　　惜哉國初江陰孫大
雅作之所著集藥名而為之也
　　　和龍洲詞
詩詞餘話云沈景髙呉興烏程人亦佳子弟也流落不
遇於世人亦不知其能詞一日見其嘗和劉龍洲指甲
詞纎麗可愛乃與定交其詞云新脫魚鱗平分鵞管愛
勒睂彎記掐恨香蕉愁悰細說畫情嫩竹怨曲新飜族
撲梅英妝鬟低歛珠領重交猶道寒嬌無奈笑輕拈杏
蔕淺揭湘班宫碁也學偷彈時綰就同心羞自㸔解傳
杯頻賭藏􁡂羅袖歸期重數刻印闌干暗解綃裳倦彈
瑶琴餧蕋鶯兒繡閣間風流處露雞頭新剥消遣郎閒
調即沁春園也
　　　元賢詩餘
元賢作南詞極韞藉往往過宋之作者如許魯齋衡書
懷滿江紅云親友留連都盡道歸程匆逼還可慮干戈
揺蕩路途艱厄萬事豈容忙裏做一安惟向閑中得便
相將妻子抱琴書青山側　行與止吾能識成與敗誰
能測但粗衣淡飯小􁫯容膝桑梓安排投老地詩書准
備傳家䇿使蘇張重起論縱横心難易　中齋鄧光薦
秋感唐多令云雨過水明霞潮回岸帶沙葉聲寒飛透
窓紗堪恨西風吹世換更吹我落天涯寂寞古豪華烏衣
日又斜况興亡燕入誰家惟有南來無數雁和明月宿
蘆花　杜善夫恨别太常引云碧厨冰簟午風凉都是
好風光獨自守空牀淚滴了千行萬行　别時情意去時
約剛道不思量不是不思量說著後教人話長　詹天
遊閨情阮郎歸云斜河一道界相思好秋都上睂鸞牋
象管冩心啼搦愁題做詩　添别恨卜歡期燈花紅幾
時看看月上小􁫯兒夜香今夜遲　滕玉霄賔七夕玉
漏遲云問誰乞巧誰知巧處成煩惱天上佳期底事别
多歡少雨露雲晴半晌又早被西風吹曉愁未了星河
隔斷銀河深杳　可笑兒女浮名似爪果絲縈繞百拙
無能贏得自家華皓我笑嫦娥解事但嵗嵗孤眠空老
歸去好江上緑波烟草　司馬九臯重九最髙樓云登
髙懶且平地過重陽風雨又何妨問牛山悲淚又何苦
龍山佳㑹又何狂笑淵明歸去有何忙　也休說玉堂
金馬樂也休說竹籬茆舍惡花與酒一般香西風莫放
秋容老時時留待客倘徉便百年渾是醉幾千塲　曹
通甫詠白蓮木蘭花慢云杏香花帶露暎曉色淡秋塘
恨太華峯髙廬山社逺身世相妨誰知半溪烟景且乘
閒華髪照滄浪羞殺風標公子一生何恨清香　仙家
揺曳水雲鄉髙顛郤濃妝看脈脈盈盈何消解語已斷
人膓呼童更須沽酒待夜凉和月捲荷觴明日醒來信
筆新聲付與秋娘　曾棣横舟詠簾下鎖􁫯寒云綉額
雲横銀鈎月小緑楊庭院疎明滿幅永晝未忺髙捲愛
空紋巧韻曲波弄晴日色花陰轉任篩金影碎輕敲簷
玉礙雙飛燕　凝見窻留篆影六曲雕闌翠深綘淺香
風暗度不隔嬌鬆鶯囀似無情重霧下垂嫩桃想像添
笑臉望瑶階窣地雙鴛注盼金蓮逺　顔子俞留客清
平樂云留君且住且待晴時去夜深水鶴雲間語明日
棠梨花雨　樽前不盡餘情都上鳴絃細聲二十四畨
風後緑陰芳草長亭　楊樵雲影題滿庭芳云只道空
烟又疑流水依依却是行雲了然相對又是夢紛紜半
面春風圖畫黄金在難鑄昭君溪橋斷梅花晴雪端的
三分　真真難喚醒三年抽藕織得榴裙甚徘徊窺鏡
交翼鸞文一片飛花來去并刀快剪取晴紋無情處分
明睂眼强半帶春醺真所謂黄絹幼婦外孫虀臼也
　　　詠事痛快
鮮于困學鈎𤣥云劉雲震祭酒題明皇擊鼓圖詩宫殿
蕭森蔭碧梧杖頭白雨趂花奴迅雷飛下漁陽皷一曲
霓裳救得無又髙齋漫録載李恭山節汾州人也賦楊
妃菊云命萎嵬坡萬馬泥驚魂飛上傲霜枝西風落日
束籬下薄倖三郎知未知成化癸巳嵗予北遊苕城見
慈谿王柏源淮題張良進履圖云雷震金椎博浪沙膽
酸空動祖龍牙只兠一隻青絲履踏轉乾坤與漢家詩
皆議論激烈明白痛快非捕風繫影者之可語柏源時
年六十餘矣
　　　奇句不全
嘗讀桃源手紀南昌士人周伯仁及之和人春雪詩有
聮云照天不夜梨花月落地無聲柳絮風惜無全首後
又見胡嶠飲茶詩一聮云霑牙舊姓餘甘氏破睡當封
不夜侯奇哉全篇惜不得而見也不特此也古詩如水
向石邊流出冷風從花底過來香呌月杜鵑喉舌冷宿
花蝴蝶夢魂香拂石坐來衫袖冷踏花歸去馬蹄香皆
無全首然皆奇句也
　　　黄雀鮓
宋楊廷秀萬里因李聖俞求黄雀鮓法作詩遺之云江
夏無雙小道士一丘一壑長避世裁雲縫霧作羽衣蘆
花柳綿當裘袂身騎鴻鵠太液池脚踏金蟇攀桂枝渴
飲南陽菊潭水饑啄藍田粟玉枝今年天田秋大熟紫
皇遣刈神倉榖一雙鳬舄墜雲羅夜隨弋人卧茅屋賣
身不直程將軍却與彭越俱䇿勲解衣戱入玉壺底壺
中别是一乾坤水晶鹽山兩歧麥身在椒蘭衆香國玉
條脫下澡凝脂金叵羅中酌瓊液半生學仙不學禪刳
心洗髓糟牀邊諸公俎豆驚四筵猶得留侯借箸前昔
為飛仙今酒仙更入太史滑稽篇
　　　吕城懐古
予鄉先正存齋瞿宗吉先生吕城懐古詩云周郎早世
魯侯終江左經營藉阿䝉納欵何須通漢賊藏機可惜
害闗公驅馳中土雖無策保障全呉亦有功破屋三間
遺像在夕陽飛鳥紙錢風感慨深矣先生名佑字宗吉
生值元末兵燹間流離四明岌亂姑蘇明春秋經尤嗜
著述尋以仁和山長歴宜陽臨安二縣既而相藩藩屏
有過先生以輔導失職坐事繫錦衣獄尋竄保安為民
太師英國張公輔起以教讀家塾晚回錢塘以疾終所
著有通鑑集覽鑴誤香臺集剪燈新話樂府遺音歸田
詩話興觀詩順承稿存齋遺稿詠物詩屏山佳趣樂全
稿餘清曲譜保安新録保安雜録等集一見存其目喪
亂以來所失亡者往往人為惜之如剪燈録采芹稿春
秋貫珠春秋捷音正葩掇英誠意齋稿管見摘編鼔吹
續音風木遺音存齋類編天機雲錦遊藝録大藏捜竒
學海遺珠等集兹不可復得也一子讀先生香臺集惜
其引據竒僻而無釋之者後學病焉菊莊乃命予宜為
之註承命三閱月而書始成是以益仰先生博雅之才
為不可量也夫先生於流離顛沛喪亂之餘晚值多故
之秋而其著述不衰學問益富視彼飽食終日無所用
心者有愧多矣
　　　王翰林詞
翰林王先生名洪字希範號毅齋錢塘人永樂中由郡
庠生以春秋領薦登進士第時年十八任行人陞吏科
給事中遂為翰林檢討修永樂大典為副總裁陞修撰
又歴侍講三以大比典文衡遷禮部儀制主事卒時年
四十二其疾也得賜藥物其卒也又得賜棺給舟載歸
江右素稱文獻邦而諸老前輩咸謙遜折節下之凡卷
帙茍無先生之作猶無作然其見推重也如此鄉人四
川别駕英季珍琚嘗曰先生非特一鄉之先逹士誠大
江以南之人物可謂天下士矣祭酒胡公若思儼誌其
墓曰希範之學月開日益渟滀深博其為文章務湔滌
刮劘以期至於古人而遽止於斯悲夫先生故居北郭
之外夾城巷嘗詠作卜算子八章其夾城夜月云孤月
泛澄江露下髙林靜期著佳人夜不來坐轉霜梧影
吹徹紫鸞簫寳篆煙銷鼎桂子飛香下廣寒銀漢秋波
冷　其斗門春漲云驚雪噴髙崖雷響青天曉剛道呉
胥駕海來勢壓滄溟小　兩岸是漁舟撩亂飛春鳥誰
信神魚去不留五色祥雲繞　其半道春虹云宿雨漲
春流曉日紅千樹幾度尋芳載酒來自與東風遇
弱水與桃源有路從教去不見西湖栁萬絲滿地飛春
絮　其西山晚翠云斜日照疎簾雨歇青山暮白鳥鳴
邊一半開杏藹和煙度　樓上見平湖影隔青林霧吹
斷鸞簫興未闌月照芙蓉露　其花圃啼鶯云旭日照
芳林鶯囀春風早一片紅雲暗不開無奈春聲攪　乗
興且閒遊莫待韶華老随意飛紅㸃緑苔休著家童掃
　其皋亭積雪云積玉映空青蓬島人間近珠樹瑶花
滿眼開縹緲仙臺影　便欲跨青鸞直上三山頂鶴氅
披雲看下方月白銀河冷　其江橋暮雨云淅瀝帶秋
煙兩岸蒹葭響何處漁舟暝未還隔浦聞清唱　繚亂
下枯槎一夜苕溪漲天目應添翠幾重明日看晴嶂
其白蕩煙村云緑竹遶清流草舎人家逺幾處牛羊晚
下來煙外聞鷄犬　禾稼滿秋原路向桑麻轉簫鼓從教
樂社神嵗嵗常相見　又端午日文皇賜觀撃毬射栁
羣臣應制獻詩先生詩云令節昭天序嘉時樂聖躬花
開金闕下駕出綵雲中内侍珠花帽將軍虎韔弓衮衣
明日月旗影動蛟龍帝子來三殿皇孫出九重錦衣
千隊擁金甲萬人從整暇威容盛驍騰意氣雄騎攢雲
遶足杖撃電飛空宛若華星度輝然瑞靄籠喜聲聞率
土壯氣入髙穹縹緲青絲鞚葳㽔碧栁叢鳴梢馳忽遇飛
鏃中偏工選藝新收將論勲舊拜公應弦能剪白錫錦
遂分紅賈勇呈竒戲爭先騁銳鋒懽呼紛躍距跳盪若
擒戎襢裼摧雙虎櫜鞬得兩熊豈惟昭國典足以壯軍
容已洽文明德寧忘武戰功睿觀天意恱榮錫聖恩濃
寳帳臨瑶圃瓊筵對玉峯鳯鳴文囿樹樂奏舜琴風玉
燭乾坤泰金穰嵗序豐願將天地夀三祝效華封江右
好事者以其文與永豐曽學士棨文集並刻以傳號曾
王二學士文集云
　
　
　
　
　
　
　
　蟫精雋卷四
欽定四庫全書
　蟫精雋卷五
　　　　　　　　　　　　明　徐伯齡　撰
　　　鎮國椀記
續𤣥怪録鎮國椀記大厯中洛陽劉貫詞行丐於姑蘇
逢秀(闕/)
　
　
　
　
　
　　　　　　　　　　　　衛君耳向見吾郡志所
載亦􁃹此
　　　瓊瓊詞
唐崔懷寶贈薛瓊瓊詞葢望江南調也不知縁何只半
篇其詞云平生無所願願作樂中箏得近玉人纎手子
砑羅裙上放嬌聲便死也為榮其意本陶淵明閒情賦
案閒情賦云願在衣而為領承華首之餘芳悲羅襟之
宵離怨秋夜之未央又云願在髪而為澤刷𤣥鬢於頽
肩悲佳人之屢沐從白水以枯煎願在睂而為黛随瞻
以閒揚悲脂粉之尚鮮或取毁於華妝願在筦而為席
安弱體於三秋悲文茵之代御方經年而見求願在絲
而為履附素足以周旋悲行止之有節空委棄於牀
前又云願在木而為桐作膝上之鳴琴悲樂極以哀來
終推我而輟音故瞿存齋詩云纎手嬌聲放砑羅崔生樂
意竟如何若非曽讀閒情賦争識淵明恨更多
　　　㸃綘唇
瞿存齋宗吉題菊作㸃綘唇極韞藉令人恱妙其詞云
花稟中黄挺然獨立風霜表冒寒閒來占得秋多少
正是重陽蝶亂蜂兒遶歸田早為誰傾倒有箇柴桑老
菊莊劉隠君吉亨於南屏葉文甫家九月見梅賦小詞
亦㸃絳唇云菊老蓉殘小園驀地開清馥陰消陽復的
皪花如玉紅實調羮早獻黄金屋甘幽獨要知心腹除
是松和竹是可與聮鑣者矣又見眉菴楊孟載基咏鶯
亦有㸃絳唇云何處飛來桞稍一㸃黄金小弄晴催曉
喉如簧巧春夢須㬰正繞江南道空相惱被他驚覺緑
遍池塘草尤纎麗圓融可愛元滕翰林玉霄詠墨本水
仙花㸃絳唇更一氣流出詞云縞袂啼香為誰一㸃春
心碎淡黄深翠不似當時態東洛緇塵依舊交情奈空
憔悴玉人何在細雨疎烟外然皆本宋和靖林處士逋
春草詞意來林詞亦㸃絳唇也金谷(闕/)
　
　
　　　鯨背吟
(闕/)　　　　元朱世字希顔以所歴海洋山島與夫風
物所聞舟航所見各成一詩詩尾綴以古句滑稽有風
味名鯨背吟其經鹽城縣云淮亭數戸日燒鹽一角荒
城浸海尖憶似楊州三二月春風十里捲珠簾稍水云
投釘張篷豈暫停為貪薄利故輕生幾宵風雨船頭坐
不脫簔衣卧月明海船云輕舟萬斛盡無遺風挾雙篷
水面飛却被沙頭漁父笑滿船空載月明歸鶯遊山云
㟁倚波濤頂接空黄鶯遊處樹成叢莫言山上人稀住
多少樓臺烟雨中日出云金烏揺浪上如堆萬象分明
海色開遥望扶桑㟁頭近小舟撑出桞陰來東洋云東
溟雲氣接蓬萊徐福樓臺此際開應是秦皇望消息
采芝何處未歸來彭蚎云彭蚎懐沙小更肥團臍風
味頗相宜菊花新酒何辜負正是橙黄橘緑時凑沙
云萬斛龍驤一葉輕逆風寸步不能行如今閣在沙
灘上野渡無人舟自横吐船云不知飢飽只思眠無
病清流口角涎自笑先生獨醒者長留一甕在頭邊
沙門島云積沙成島浸蒼穹古祀龍妃石崦東亦有
遊人記曽到去年今日此門中神仙云從來見說海
無邊四際雲濤碧洞天昨夜神仙山下過笙歌引至
畫堂前尋䑸云萬艦同䑸在海心一時相離不知音
夜來欲問平安信明月蘆花何處尋出火云前䑸去
速後舟忙暗裏尋䑸認火光何處笙歌歸棹晚髙燒
銀燭照紅粧落篷云潮信遲留風力慳落篷少歇浪
中間殷勤為向稍人道又得浮生半日閒走風云夜
颶顛狂浪捲天深洋多少走風船一宵行盡波濤險
只在蘆花淺水邊艣歌云浪静船遲共一䑸艣歌齊
起響連宗要將檀板輕輕和又被風吹别調中遼陽
云遼陽别是一乾坤東望彌漫逺浪奔問道錦州何
處是牧童遥指杏花村討柴云海樹年深成大材一
時斧伐作薪來山人指㸃長松說盡是劉郎手自栽
分䑸云髙麗遼陽各問津半洋分路可傷神風帆
相别東西去君向瀟湘我向秦事載瀼東漫録
　　　回文詩
回文詩與盤中體詩話言之詳矣惟律詩近體若不
多見獨金山寺一首玉屑并權輿皆作東坡而詞淺
意重予未敢深信過此信者率無佳者李廬陵昌祺
剪燈餘話田洙遇薛濤聮句記中四絶僅可備數不
能膾炙矣惟嘉陵楊憲使孟載二首富麗圓渾是可取
法其詩云烏啼夢裏燈添恨月轉屏前影對愁枯葉
亂飛霜砌冷細煙香繞夜窻幽秋涼晚殿水蕉紅扇
掩閒情舊感空樓對逺霞殘照落愁邊寄信有歸
鴻
　　　詠明妃
宋劉屏山先生詠明妃絶句云羞貌丹青鬭麗顔為君
一笑定天山西京得有麒麟閣畫在功臣衛霍間詩載
負暄雜録予以為均之詠史也而議論宏逺含蓄無限
較之胡曾所謂何事將軍封萬戸却教紅粉去和戎相
去萬萬矣
　　　釵頭鳳
嘗讀瞿存齋歸田詩話載陸放翁沈園感舊詩云夢斷
香銷(闕/)
　
　　　　　　　　照影來而所謂錯錯錯莫莫莫之
詞不録葢放翁前室唐氏閎之女也於其母夫人為姑
姪伉儷相得而弗獲於其姑既出而未忍絶之乃為之
别館時時往焉姑知而掩之雖先知挈去然事不得隠
竟絶之嫁宋宗室子士程嘗春日出遊相遇於禹跡寺
南之沈氏園唐以語趙遣置酒殽翁悵然久之為賦詞
云紅酥手(闕/)
　
　
葢釵頭鳳紹興乙亥嵗也翁居鑑湖之三山晚嵗每入
城必登寺眺望不能勝情嘗賦二絶句即歸田詩話所
載者葢慶元乙未嵗也未久唐氏死至紹熙壬子嵗復
有詩序云禹跡寺南有沈氏小園四十年前嘗題小詞
壁間偶復一到而園已三易主讀之悵然詩云楓葉初
丹(闕/)
　
　　　　　　　　　　　又至開禧乙丑嵗暮除夕
夢遊沈園又作兩絶句云路近城南(闕/)
　
　
　
　　　　　　　　　　　　　道宅云(闕/)
　
　　　詩媒
白藕作花風已秋不堪殘睡更回頭晚雲帶雨飛歸急
去作西􁫯一段愁此趙德麟細君王氏詩也初徳麟鰥
居因見此詩大喜遂求聘焉人以為二十八字媒又霍
小玉許聘李益其母謂之曰汝前所愛開簾風動竹疑
是故人來此即十郎詩也人以為十字媒宋李師中初
謁韓魏公之子門吏告以太祝方晝寢師中遂索紙筆
留詩云公子乗閒卧絳厨白頭老吏慢寒儒不知夢見周公
否曾說當年吐哺無公見詩大驚喜遂以女妻焉國初
髙太史啓字季迪幼居蘇之婁江原議婚城中富人周
思敬之女既而當元末播亂各自奔散未幾啓父卒日
益陵替思敬悔之姻事遂寢太史年稍長文名日盛一
日偕友人遊城中因過思敬家思敬指太史詢友人曰
此誰氏子也友以實對且極稱其能詩文思敬心知其
聘婿也然頷之出中堂所挂黄筌畫子母􁃿命賦之太史
畧不經意題云陽坡日暖眼迷離芳草春眠對兩兒莫
道嫦娥曽作伴廣寒孤宿已多時思敬誦之大加稱賞道
及舊事仍以女歸太史可不謂之詩媒乎予友清溪陸
元偁嘗遊吳門遇詩人杜云嘉所云雪坡丁文煥嘗為
蘇州司倉其所聞與是亦􁃹
　　　寄妓詞
清異録載有士人訪一妓妓在閫府侍宴候稍久遂賦
一詞寄之云春風搦就腰兒細繫的粉裙兒不起從來
只向掌中看怎忍在燭前影裏　酒紅應是鉛華退暗
蹙損眉峯雙翠夜深霑䩫繡鞵兒靠那箇屏風立地詞
至為閫帥所見喜其詞語清麗明日呼士人竟以此妓
與之
　　　王弼傳
國初宋太史濂作王弼傳云(闕/)
　
　
　
　
　
　
　
　
　
　
　
　
　
　　　　　　　　　　　　　　　　　衆矣悲夫
瞿存齋題韓彦洪劉金蓮周月西并此傳後云蛻巖張
公仲舉以詩鳴於至正間而文罕見詩則僧來復見心
所編潞公集是已然止據其所得者録之零落葢不少
也近禮部尚書河南趙公羾以吟藁見示此三鬼傳則
抄附卷後劉金蓮載江湖紀聞而遺其上訴世皇一節
周月西則宋學士景濂著王弼傳甚詳世間奇恠之事
不可以耳目所不接而廢之也此事輟耕録有王萬里
獄案與此詳畧頗不同予惟太史合二文為一傳宜其
輟耕收未備也
　　　飛卿切對
陶穀清異録唐温飛卿庭筠曰蒲桃是賜紫櫻桃黄葵
是塗金木槿塗去聲飾也俗作鍍非又嘗得一詩句云
蜜官金翼使徧干知識無人可屬久之自聮其下云花
賊玉腰奴天生切對也
　
　
　
　蟫精雋卷五
欽定四庫全書
　蟫精雋卷六
　　　　　　　　　　　　明　徐伯齡　撰
　　　温公詞
司馬温公製錦堂春詞極纎麗予得梁溪漫志而讀之
殊不似公作者豈公精華發見不得而揜詞筆夐出韞藉
之外然含蓄感慨一唱三嘆所謂樂而不淫哀而不傷者
歟詞云紅日遲遲虚廊轉影槐隂迤邐西斜綵筆工夫難
狀晚景煙霞蝶尚不知春去漫遶幽砌尋花奈猛風過
後縱有殘紅飛向誰家　始知青鬢無價嘆飄零官路
荏苒年華今日笙歌發裏特地咨嗟席上青衫濕透
筭感舊何止琵琶怎不教人易老多少離愁散在天涯
　　　陶九成像贊
鐵崖贊陶九成畫像云信若納而信孚乎衆人機若杜而
勇奪乎三軍經之明也傳未傳於汲冢之秘翰之古也補
未補於石鼓之文人徒知其放者有以納髙風於羲皇
之上又孰知其成者可以致來儀於有虞氏之君者耶
　　　東坡捷切
宋劉貢父攽觴客子瞻有事欲先起劉調之曰幸早裏
且從容蓋以杏棗李三果貫從容一藥坡曰奈這事須
當歸柰蔗柿亦三果貫當歸一藥其㨗切如此
　　　陽臺栁
文潞公知成都喜行樂有飛語至京師御史何郯字聖徒
蜀人告歸上遣察之李少遇謂公曰無足慮因迎謁聖徒
於漢川同郡㑹有妓善舞聖徒喜之問其姓曰楊聖徒曰
所謂陽臺栁者少遇取妓帕題詩曰南國佳人號細腰東
臺御史惜妖嬈從今喚作陽臺栁舞盡東風萬萬條命其
妓歌之數日聖徒至成都頗嚴重潞公彦博一日宴聖徒
迎其妓雜府妓中歌其詞以酌聖徒聖徒每為之醉事
與陶穀使江南事相類詳見邵氏聞見録
　　　漢唐畨將
予觀漢武臨終欲以金日磾輔政而日磾辭以臣本降人而
朝廷托以重柄則使四方輕朝廷以為無人諒哉其忠誠也唐
契苾何力為薛萬鈞兄弟所誣太宗怒欲除萬鈞兄弟名且
以萬鈞勲爵賜何力何力辭以用蕃將而黜功臣且使四方輕
朝廷斯二人者雖異世而同心其忠誠耿乎日星至今猶生氣
凛凛也孰謂降將無仁心耶故知世未嘗無好人也噫
　　　謝公墩
王荆公安石謝公墩詩我名公字(闕/)
　　　　　　　　　　　　　尚隨公當時有言公在
朝廷則爭新法居林下則與謝公爭墩詩話載之詳矣
然其製則自唐人夫戍蕭闗妾在呉西風吹妾妾憂夫
一行書寄千行淚寒到君邊衣到無句法來山谷亦有
鮑老當場笑郭郎(闕/)
　
　　　范周詩豪
宋遺佚范周字無外文正公希文姪孫贊善純古之子
負才不羈工詩詞無意榮逹安貧自樂未嘗屈折於
人所賦詩甚多時出傑句如詠懷云一瓢有道泰山重
五鼎不義鴻毛輕其氣㮣硉兀類如此
　　　江東謡
平陳記先是江東謡多唱王獻之桃葉歌及大軍迎於
六合鎮其水名桃葉果乗陳舡而渡竟符不用楫之䜟
　　　楊妹子
南村陶九成宗儀書史㑹要楊氏宋寧宗皇后妹時稱
楊妹子書法類寧宗馬逺畫多其所題往往詩意闗涉
情思人或譏之
　　　蓬萊女官
徐清諱靜之蓬萊女官也卜西里王氏詩作謝體書效
山谷妍妙可喜陳后山詩云蓬萊仙子補天手筆妙詩
清萬世功肯效黄家元祐脚信知人厄匪天窮
　　　稼軒二妾
田田錢錢辛稼軒幼安二妾也皆因其姓而名之俱善
筆札嘗代稼軒修尺牘瞿存齋曰向在鄉庠日見畫蛺
蝶小畫題曰付楊妹子梁教諭教中謂為楊皇后妹然
無他左驗竟不能為之著筆後在大梁藩府見真書千
文一卷題曰呉皇后仇百戸復初謂宋髙宗后然亦别
無實跡終亦不敢為加跋語也今見宗儀此集始有以
得其實云已上凡三條
　　　洪内翰妾
宋洪内翰邁有妾名翠翹善墨竹自題曰翠翹戲筆字
畫婉眉程大昌題詩云戲作風枝斜再惱玉堂夢
　　　清平樂
豹隠紀談載有妓趨庭陳狀石次仲因作清平樂詞云
醉紅宿翠髻嚲烏雲墜管是夜來不得睡那便今朝早
起春風滿搦腰肢階前小立多時恰恨一畨風雨想應
濕透鞵兒流麗可愛
　　　鐵崖祭文
楊鐵崖廉夫送釋鎮靜菴住倪峯有云雨花臺上碧雲
合清唳亭前白鶴歸靜菴首肯曰老䥫十四言大勝山
門一疏既而靜菴死公往弔祭之舉舊詩案誄曰天寒
白鶴歸今其何往日暮碧雲合招之或來尚饗又祭沙
湖金母文終篇曰白(闕/)
　
如生定楚語也
　　　六更
瞿存齋歸田詩話載汪水雲詩敘亡宋事云亂傳籌殺
六更之句初疑六更之說後見豹隠紀談載楊誠齋萬
里詩天上歸來有六更乃知宋内帳樓五更絶梆皷變
作謂之蝦蟇更禁門方開百官隨入所謂六更者也外
方謂之攅㸃云
　　　韓彦洪傳
蛻巖張仲舉先生作韓彦洪傳(闕/)

　
　
　
　　　然財人心果可死乎此亦蛻巖先生之作也周
月西傳事同王弼故不録云
　　　擬老饕賦
蘇文忠公有老饕賦近有某為擬老饕賦雖近俳諧亦
有所刺云賦曰齒刺唇揺心煎腹熬常眼落於鐺銚每
動情於厨庖晨之興也掃半椀之豆粥飡數甑之雪糕
時方凜也盪三百之卯酒圖一朝之醄醄方投箸而捫
腹一噯腐而心嘈嗟夫物理豈消兮幻體有漏人情可
却兮賓席難逃海味之去酒也而實於小器非肉之不
飽也而尤便(平/聲)於大蟹蟹團臍而巨殻魚帶子而多醪
遇若人於春臺饗東家之大豪葢新舊宜於合和而生熟
異於烹庖飲福者則必覆盞歠醢者亦嘗哺糟每嘗遍
於市食終莫及於家殽切縁孟嘗之門多喜不速之客
大扺劉伶之宴悉尊洪量之豪易索得於需豐物可足
於蠐螬故先生之願遊者綺席深不戀乎綈袍利觜尖
頭兮深鄉䣊之吉凶尋香逐氣兮裒醵金以遊遨既盍
簮而發笑何凈盤而見嘲先生嘲笑而尋起東厮而上
苑右見章淵稿簡贅筆云
　　　詩闗風教
華亭張東海汝弼先生善草書由成化丙戌進士歴官
郎署晚任江西南安守嘗有詠宋史二詩云女中堯舜
豈虚名惜也垂簾月晝明後世春秋誰秉筆應將斧鉞
示儀刑真史鉞也又云一枝薛荔二千銀買得中原萬
里塵縱有龍鱗與風雨不知艮嶽屬何人有黍離之悲
又梅嶺聞鷓鴣云曉行梅嶺鷓鴣啼草樹荒凉路欲迷
莫道哥哥行不得馬蹄南北又東西有一唱三嘆之餘
意時有妖人王臣以左道媚中貴得授錦衣千戸以採
藥為名請以中貴偕出川廣直𨽻兩浙等處買辦民不
堪命而藩臬巡鎮大臣皆不敢誰何有司承迎奔命不
暇尤且百般掯索科歛財物及回為各巡鎮守令交章
飛劾而科道併彈於是憲皇天威震怒斬首傳詣其所
歴地方梟示嗚呼其惡報之著耶東海初至南安適聞
其事作詩曰過嶺囊箱下瀨船丁夫晝夜少安眠薄田
蕩盡猶輸税惡客時來横索錢窮髪東南皆赤子舉頭
西北是青天不才無計甦民困食禄乘軒自赧然凡此
皆有闗風教
　　　聶東軒
景泰間臨川聶東軒大年分教吾杭仁和邑庠書法為
當時獨步而詩尤工人得片紙隻字不啻聮珠合璧嘗
作湖上送友人詩云秦人鞭石揮雷斧日車飜動扶桑
樹至今海眼塞不盡留與遊人載歌舞冷泉一派東南
奔雲影倒侵玻璃盆魚鱗蚌鷸粲可數菱芡蒲荷奚足
論呉儂甘向呉中老相逢只説西湖好二八紅粧陌上
花春風競鬭湖邊草太平官府不索錢壚頭酒徒多醉
眠輕舟短棹唱歌去紅鯉吹花銀浪圓薄宦錢唐凡兩
度玉驄慣識西湖路緑酒從來不用賖黄鸝也解留人
住青衫白髪興悠悠無限詩情付水漚却憶長公多感
慨未容白傅擅風流送君湖南歌此曲楊桞飛花春酒
熟他時何處最相思湖上年年春草緑他作率稱是
　　　瑇瑁
宋范石湖成大桂海虞衡志瑇瑁形似龜黿背甲十三
片黑白班文相錯鱗差以成一背其邊裙襴缺齧如鋸
齒無足而有四鬛前兩鬛長狀如檝後兩鬛極短其上
皆有鱗甲以四檝棹水而行海人養以鹽水飼以小鮮
俗傳甲子庚申日輙不食謂之瑇瑁齋日其說甚俚
　
　
　
　
　
　蟫精雋卷六
欽定四庫全書
　蟫精雋卷七
　　　　　　　　　　　　明　徐伯齡　撰
　　　辯水仙
宋楊廷秀萬里題千葉水仙花自序云世以水仙為金
盞銀臺葢单葉者其中真有一酒盞深黄而金色至千
葉水仙其中花片揉雜密締一片之中下輕黄而上淡
白如深一截者與酒杯之狀殊不相似而千葉者乃真
水仙云詩云燕葉葱根兩不差金㽔風味獨清嘉薄揉
肪玉圍金鈿淺染鵞黄剰素紗臺盞元非千葉種平容
要是小蓮花向來山谷相看日知是他家當自家
　　　夀光先生傅
任松卿夀光先生傳夀光先生名鑑者西蜀人父同嘗
輸作尚方其母范氏夢明月入懐同曰此奇徵也吾為
爾成之後遇祝融氏盧中得煉養術神光滿室彌月不
散果生鑑鑑生未有識察㑹負局仙人從代來見鑑奇
曰此不迎不將應物而不藏者乎命以金膏塗頂玉水
洗胷鑑遂光明善照人之妍醜皆愛鑑鑑亦不少假借
毫髪無隠對之者衣冠必肅武帝初待詔建章宫帝將
御冕而朝羣臣召鑑侍帝改容臨之賜錦裀玉匣進為
玉臺郎時方置大長秋以鑑賜貴人陳氏氏自得鑑益
自修飾容儀絶國遂冊陳氏為皇后皇后受冊已謝曰
妾待罪後宫不能自媚陛下以鑑賜妾妾膏沐必對鑑
今妾以色承恩鑑之力也乞封鑑如儀乃封鑑容成侯
賜錦裀如故后立十餘年挾婦人媚道覺女子楚服棄
市相連者三百餘人賜冊皇后上璽綬罷退長門宫鑑
懼毁求容平陽主家謳者衛子夫善鑑帝祓霸上還過
主家所侍良家女皆不恱獨恱子夫得幸軒中入為皇
后后不引鑑不敢侍上上知鑑能飾后容出入不疑加
賜五龍五縵后立三十八年與戾太子擅發兵誅江充
朝廷大怒執金吾劉散奉冊收皇后璽綬后自殺帝乃
制詔御史容成侯鑑克明喜飾置(闕/)　物後宫賴之然
二后實危朕而鑑不察反飾置之雖好色必惡心朕幾
中焉夫能察人之形而不能察人之情能飾人之容而
不能飾人之心容成侯何以自明遂廢棄民間晚號夀
光先生太史公曰古公亶父周之初也鑑豈其裔歟胷
中不正眸子眊焉鑑豈不善察者飾置之過帝甘心焉
以貌取人罪鑑誤矣松卿名士林字宗實鄞江奉化人
生宋理宗寳祐癸丑殁元武宗至大己酉以文名兩浙
間為趙子昻鄧善之諸公所知嘗授生徒於杭開元宫
云
　　　幕士評詞
予過南蘭陵於友人處獲見王灼碧窻漫志中載東坡
玉堂有幕士善謳因問我詞比桞詞如何對曰桞郎中
詞只好十七八女孩兒執紅牙板唱楊桞岸曉風殘月
學士詞須闗西大漢執鐵板唱大江東去公大笑(闕/)
　
　　　禁釀
元羅志仁禁釀詞名木蘭花慢云漢家糜粟詔將不
醉飽生靈便收拾銀罌當壚人去春歇旗亭淵明權停
秫徧人間暫學屈原醒天子宜呼李白婦人却笑劉伶
　提壺盧更有誰聽愛酒已無星想難變春江蔔
萄釀緑空想芳馨温存鸕鷀鸚鵡且茶甌談對晚山
青但皓秋風魚夢賜酺依窵波㝠　鐵崖亦有詩云
三月皇都酒禁酤山禽空自喚提壺煙生陸羽新茶
竈塵滿黄公舊酒壚月下不須攜妓飲花前何必倩
人扶滿朝多少賢卿相盡學醒醒楚大夫命意相同
云
　　　楊眉菴詩
眉菴先生楊孟載基洪武初任山西按察使為吳
下詩宗與太史髙季迪啓潯陽張來儀羽記室徐
㓜文賁皆齊名時稱髙楊張徐語極纎麗其詠春
水春草二詩尤膾炙人口春水詩云溶溶漾漾欲
平橋知是巴江雪盡消紅雨落花來滚滚緑煙芳
草去迢迢沅湘已没鷗邊渡湓浦新添鷺外潮向
晚漁郎走相報大家齊上木蘭橈春草云嫩緑柔
藍逺更濃春來無處不茸茸六朝舊恨斜陽裏南
浦新愁細雨中近水欲迷歌扇緑隔花遥襯舞裙
紅平川十里歸人晚無數牛羊一篴風又有句云
栁花嫩如鵞破殻蘚痕斑似鹿辭胎又云尚短栁
如初折後已殘梅似半開時其精妙工緻奪化工
之功大率多此類也其詩餘尤工云
　　　盜犬賦
費襄梁溪漫志宋滕逹道未遇時與諸生講學於僧
舎主僧出諸生夜盜其犬而烹之事聞有司欲治其
罪滕公為丏免守素聞其能賦因諭之曰能為盜犬
賦則將釋之滕即口占其辭惟僧不淨犬也宜偷徹
藍宫之夜吠充絳帳之晨羞既欲思於實腹遂乃設
於空喉餅餌引來猶掉續貂之尾索綯牽去難回顧
兔之眸守大笑即置不問
　　　遺山妹
元遺山好問之妹為女冠文而艷張平章當揆欲娶
之使人囑遺山遺山辭以可否在妺妺以為可則可張
喜自往訪覘其所向至則適自手補天花板輟而迎
之張詢近日新作應聲答曰補天手段暫施張不許
纎塵落畫堂寄語過簾雙燕子移巢别處覓雕梁
張竦然而出
　　　三惡圖
張光弼號一笑居士元江浙省員外後居苗帥楊旺扎勒
帳下有時名嘗見其題劉耀卿畫三惡圖詩云石門激
浪雪無迹松下瀑流雷有聲百折狂瀾雖是險人心方
寸最難平雄渾有味集中不載因為録之
　　　邵菴屏上對
道園虞邵菴先生集未達時魯齊許文正公衡延置家
塾而先生落魄不羇日出遊公每至塾諸生輙曰先生
出矣公患苦之常宛轉為先生言已而如故一日題對
句於先生卧屏間云日日嬉遊知虞公之不可諌葢用
孟子全語扺暮先生回已被酒大醉視屏間對即拔筆
書於右云朝朝絮䀨何許子之不憚煩似若天造地設
何其㨗切如是耶
　　重疊金
舊見唐人一詞行雲流水一句含情深妙昔虞邵菴示
人作詩法以打起流鶯兒莫教枝上啼啼時驚妾夢不得
到遼西予於此詞亦然詞云薔薇帶露珍珠顆美人折
向庭前過含笑問檀郎花强妾貌强檀郎若相惱畨道
花枝好一向發嬌嗔碎揉花打人葢菩薩蠻也一名重
疊金
　　　中原音韻
北樂府用字皆北音與沈休文所傳四聲韻不同盖地
居土中為陰陽之所和㑹五方之雑億兆之廣擇其通
者曰中原正語取四海適中天下同聲而無滯者也其
音有平上去三聲而無入聲其入聲字皆附派入三聲
之内燕山卓從之作中州韻為志亦勤矣惜其所收不
能什百四方未解之音使後學莫知適從至如秉持之
秉克巳之克肉食之肉皆不見録未得為成書也若夫
瓊林雅韻則其收尤駁雜以南音謬戾可憎詞人病之
元髙安周挺齋徳清復作中原正韻較前為勝然其間
猶有未能盡善者試有一二言之至若握雨携雲之握
詞中多用如握手握霧拏雲掌握一握握筭之類韻既
不收音從曷得今之謳者往往無定音伍或音襖又有
音鳥買切者至如曹大家之家音姑漢雋明釋何為稱
不敢收而遂棄之況三聲既定又言聊以廣其押韻為
作詞而設然呼吸言語之間還有入聲之别嗚呼既定
中天下之音何方語市言之可證也今京師之人呼客
讀如怯以往為網而反以遺忘之忘為旺寧能從之乎
既又譏時人呼龎涓為龎堅淵明為烟明非矣而未免
懸絶為昡絹帛之絹為建其能盡變之乎葢以理推則
天下之音無適不可耳徒以耳目為異同胡能得四方
之正乎今南人呼府縣之縣為眩健羨之羨為旋(去/聲)月
桂之桂為寄季孟之季為巨指揮之揮為吁亦可以言
語呼吸為證耶歡娛之娛六書即古唐虞字今與提撕
(音/嘶)騂(音/星)色字咸誤於世久矣而徳清乃謂從旁讀亦無
害而又譏騂字之謬噫均之以偏旁之讀何獨騂乃異
於娛撕哉是可笑也驚嚇之嚇不收齊微與黒字同音
而入皆來作蟹刁槊之槊不收戈禾而與蕭豪叶作炒
城郭之郭不收戈韻而亦從豪作稿則棺槨之槨讀為
棺稿可乎然又凡例不縝考據未盡乃從而文之云字
有不可施於詞之韻脚不能盡收毋譏其不備葢雖其
字不可施之押韻其不可施於詞語中乎既入詞語寧
可不知其讀作何音歟又是書既成陰陽有字固然矣
墨本乃以一字乂有陰陽之分既而自亦難掩復設飾
詞謂云友朋索之難郤已冩數十本散之江湖當時慮
為圖利之徒盜刋非我有也故以此混之此言豈公天
下之心歟是其矛盾可見矣沈約為吳興語言固無俟
語而已徳清乃欲為人轉其喉舌換其齒牙其抑難乎
爾焉惟其選定四十詞中有精粹者予故重為録出二
十五章併外附撥不斷一章共二十六章以備賞音者
鑑之云
　　　挺齋妙選
仙吕寄生草　長醉後方何礙不醒時有甚思糟醃了
兩箇功名字醅渰了千古興亡事麴埋了萬丈虹霓志
不達時皆笑屈原非但知音盡說陶潜是　雙鴈兒
洞賓出聖超凡本有神仙一抹絛九陽巾君是真人
一半兒　自將楊桞品題人笑撚花枝比較春輸與海
棠三四分再偷勻一半兒臙脂一半粉　金盞兒　據
胡床對瀟湘黄鶴送酒仙人唱主人無量何妨若捲簾
邀皓月勝開宴出紅粧但一樽留墨客是兩處夢黄糧
　中吕迎仙客　雕簷紅日低畫棟彩雲飛十二玉䦨
天外倚望中原思故國感慨傷悲一片鄉心碎　謁金
門　早霞晚霞粧㸃廬山畫仙翁何處煉丹砂一縷白
雲下客去齋餘人來茶罷嘆浮生指落花楚家漢家做
了漁樵話　普天樂　浙江秋吳山夜愁隨潮去恨與
山疊鴻鴈來芙蓉謝冷雨青燈讀書舍怕離别又早離
别今宵醉也明朝去也留戀些些　喜春來　閒花醖釀
蜂兒密細雨調和燕子泥緑􁫯蝶夢覺來遲誰喚起簾
外曉鶯啼　滿庭芳　知音到此舞雩㸃也修禊羲之
海棠春已無多事雨洗臙脂誰感慨蘭亭古紙自沉吟
桃扇新詞急管催銀字哀絃玉指忙過賞花時　十二
月堯民歌　自别後遥山隠隠更那堪逺水粼粼見楊
柳飛綿衮衮對桃花醉臉醺醺透内閣香風陣陣掩重
門暮雨紛紛　怕黄昏忽地又黄昏不銷魂怎地不銷
魂新啼㾗壓舊啼㾗斷腸人憶斷腸人今春香痩幾分
縷帶寛三寸　四邊靜　今宵歡慶軟弱鶯鶯可曾慣
經欵欵輕輕燈下交鴛頸端詳看可憎好殺無乾淨
醉髙歌　十年燕市歌聲幾㸃吳霜鬢影西風吹老鱸
魚興晚節霜榆暮景　南吕四塊玉　買笑金纒頭錦
得遇知音可人心怕逢狂客天心沁紐死鶴劈碎琴不
害磣　正宫醉太平　人皆嫌命窘誰不見錢親水晶
丸入麫糊盆纔粘拈便衮文章糊了盛錢囤門庭改做
迷魂陣清廉貶入睡餛飩葫蘆提倒穏　塞鴻秋　腕
氷消鬆却黄金釧粉脂殘淡了芙蓉面紫霜毫蘸濕端
溪硯斷腸詞冩在桃花扇風輕柳絮天月冷梨花院恨
鴛鴦不鎖黄金殿　商調山坡羊　雲鬆螺髻香濕鴛
鴦被掩春閨一覺傷春睡柳花飛小瓊姬一片聲雪下
呈祥瑞把團圓夢兒生喚起誰不做美呸却是你　梧
葉兒　别離易相見難何處鎖雕鞍春將去人未還這
其間央及殺愁睂淚眼　越調天淨沙　枯藤老樹昏
鴉小橋流水人家古道西風痩馬夕陽西下斷腸人在
天涯　恁闌人　花陣輸贏隨幔生桃扇炎凉逐世情
雙郎空藏瓶小卿一塊冰　塞兒令　烟艇閒雨蓑乾
漁翁醉醒江上還啼鳥闗闗流水潺潺樂似富春山數
聲柔艣江灣一鈎香餌波寒回頭觀兔魄夫憶放魚竿
看流下蓼花灘　雙調落梅風　金刀利錦鯉肥更那
堪玉蔥纎細若得醋來風韻美試嘗著這生滋味　凌
波仙　一聲梧桐一聲秋一㸃芭蕉一㸃愁三更歸夢
三更後落燈花碁未收嘆新豐逆旅淹留枕上十年事
江南二老憂都到心頭　慶東原　參旗動斗柄那為
多情受用些兒箇　殿前歡　醉歸來入門下馬笑盈
腮笙歌接至朱簾外夜宴重開十年前一秀才黄虀菜
打熬做文章伯江湖氣槩風月襟懷　賣花聲　細研
片腦梅花粉新剥真珠荳蔲仁依方修合鳳團春醉魂
清爽舌尖香嫩這孩兒那些風韻　其撥不斷另附於
後云
　　　女婦能詩
春渚記聞建安暨氏女子十嵗能詩人令賦野花詩云
多情樵牧頻簪髻無主蜂鶯任宿房觀者雖加驚賞而
知其後不保貞素竟更數夫流落而終與毘陵女子詠
破錢相同破錢詩云半輪明月揜塵埃依稀猶帶開元
字想得清光未破時買盡人間不平事又有詠文君詩
云當時曽笑卓文君豈信絲桐解誤身今日未彈心已
亂此身元自不由人詩話謂雖有才致非女子所宜又
南宫縣君錢氏詩云士悲秋色女懐春此語由來未是
真倘若有情相眷戀四時天氣總愁人意亦相同云
　　　天香引
輟耕録載道園虞邵菴伯生先生於掲曼碩學士奚斯
家賦三謁草廬圖天香引隔字一押韻以為至難且稱
先生之才為不可及暇日遊湖上登孤山和靖祠復於
粉牆上得一闋亦其體也其詞云至當時林氏山祠驛
使何之取次南枝飄潰臙脂蕉斯故紙抑死荒絲志寒
澀雄雌鷺翅參差母子鸕鷀撚此吟鬚彈指歌詩勸爾
金巵何事嗟咨後友人復以一闋來竟不用他字疉韻
而成尤出竒外一等詞云䕶吾廬緑樹扶疎竹塢獨居
舉目須臾鷺宿芙渠烏居古木鳬浴菰蒲夫語婦壺沽
緑醑主呼奴釜煮鱸魚俗務俱無布素粗服書屋讀
書蔬圃鋤蔬中原正音緑讀如盧竹如主獨音都吾
切目如慕宿音思主切木如暮浴如裕俗音須如切屋
音五故切讀與獨同醁與緑音同葢盡以一屋二沃收
入魚模相叶故也惜不知作者名字此詞在雙調即
古夾鍾商本名折桂令又名蟾宫曲詞人多命名天
香引云
　　　荆公字謎
雞肋編載王荆公安石作字謎云兄弟四人兩人大(音/墮)
一人立地三人坐家中更有一兩口便是凶年也好過
蓋儉字也又云親兄弟日日昌堂兄弟木目相親兄弟
火火炎堂兄弟金今鈐又云掘地去土添水成池又云
寒則重重疊疉熱則四散分流兄弟四人下縣三人入
州在村裏只在村裏在市頭只在市頭蓋言㸃也又婦
字謎左七右七横山倒出又云一人姓任名忍販金與
錦將過潼關時方禁金與錦不得過闗闗吏遮之任懇
求欲入吏云法重難從但君自入闗而貨不得進乃書
報云任忍入金錦禁急又錢氏私記荆公舉酒令字謎
云四口盡皆方十字在中央若做田字商不是杜家郎
蓋圖字也
　　　王劉互譏
王銍黙記云劉貢父攽與王介甫安石最為故舊荆公
嘗戲拆貢父名曰劉攽不直一分文貢父復戲拆荆公
名曰失女便成宕無宀(音/綿)真是妬下交亂真如上交誤
當宁荆公大慙而心銜之
　
　
　
　
　
　
　
　蟫精雋卷七
欽定四庫全書
　蟫精雋卷八
　　　　　　　　　　　　明　徐伯齡　撰
　　　雨􁫯翁生誌
元葉雨􁫯為宋文康公曾孫篤學力行坦夷曠達天厯
二年三月將終自著墓誌云雨􁫯居士姓葉氏系出括
蒼名志信字伯遜一字誠之雨􁫯則其寓室也七世祖
諱伸宋進士仕東都為御史職直龍圖閣贈銀青光禄
大夫入元祐劉摰黨籍嘗持漕節浙西因家錢唐四傳
至文康公居嘉興遂為嘉興人文康諱時淳熙甲辰甲
科進士仕至吏部尚書龍圖閣學士光禄大夫致仕贈
開府儀同三司文康之子諱徳穎宋宣義郎監行在編
佑局門贈朝散郎朝散之子諱隆禮淳祐丁未進士仕
至朝奉大夫直寶文閣知紹興府浙東安撫實居士之
曾祖考祖考考也居士生於寶祐丁巳十月六日死於
天厯己巳三月某日夀七十三初議娶新安汪氏樞密
勃之五世孫未成禮而死遂娶戴氏子男二人節性成
性孫已生者男女六人於是戒其子令從葬於湖州烏
程縣逸村之吳感山寶文公之墓居士寶文側室之子
夙喪其父事嫡母盡禮幼穎悟能讀書徳祐乙亥以蔭
補將仕郎頗有志於世不能生産作業拙於趨媚中遭
兵變生計蕭然浮萍淪落者三十餘年瓶無儲粟裕如
也晚嵗以所傳父師者與諸生講習避世客食粗若得
計所學益進而請業者益衆時呌號託興於詩文藁曰
話雨殆有感於剪燭巴山之句耳噫嘻至元丙子以來
方厭文事且無貲遂不能以身顯嘗分教嘉興邑庠不
久棄去迨延祐甲寅朝廷始以儒科取士而病且老矣
其亦顔駟馮唐之流歟其命也夫其生也無名其死也
不足以辱當世大手筆遂自敘以納諸壙天厯二年三
月吉日雨􁫯居士自誌予惟人多以死自諱而雨􁫯不
忌其於死生之際了然矣
　　　讀史
存齋瞿先生宗吉讀秦紀五絶云十二金人製造奢銷
除兵革靖邦家如何更有龍泉劒留與髙皇斬白蛇六
籍焚來道不傳驪山宫殿與雲連可憐三月咸陽火猶
帶書坑未冷烟役重勞民古未聞南修北築事紛紛宜
教四海寃愁氣化作芒碭五色雲海上傳聞五色芝扁
舟採訪去無期君王更得長生術只恐臣民靡孑遺厚
葬徒聞卜地靈酸風吹送飽魚醒驪山縱有千年土銀
鴈金鳬可久扄識見髙逺非後學所能窺其涯涘又金
陵懷古云天星初報坼中台又見浮江五馬來虎踞羣
山扶日月龍飛雙劔化風雷諸公競墮新亭淚遺老猶
興故國哀千里來遊携鐵笛月明吹上鳳凰臺黄旗紫
蓋氣横天南渡開基不偶然一著戎衣功未集倒持手
版事堪憐傳聞鐵鏁沉江底不見金戈到塞邊王謝功
名只如此至今遺恨滿山川神州沉陸不勝悲三窟經
營計亦奇事去扺須阿堵物國亡正坐寧馨兒景陽赴
井難逃禍同泰為奴不救飢滿眼山川只如舊千年覆
轍自相隨漠漠長江起白波東南天險誤人多金蓮笑
翫中庭步玉樹愁聞别院歌夜月樓臺留鳳輦春風羅
綺繞鸞坡只今勝地皆塵土草合離宫長薜蘿虎踞龍
蟠古帝州英雄爭奪幾時休地連呉楚川原壯水下荆
揚晝夜流風景不殊悲作客江山信美倦登樓防身一
劔勞藏取莫遣光芒射斗牛又題明皇閱馬圖云沙苑
春回草色濃圉人太僕各言功驊騮不似青驘穏能載
君王到蜀中又題宣和畫鶴云道君慕道樂逍遥貪畫
仙禽早罷朝㡳事龍沙為客日不騎一隻上神霄可謂
拔鯨牙而浥天漿者矣
　　　獃子
蘇杭間呼癡人為獃子杭人又名懛案玉篇都來反心
病也諺又有云阿臺雨落走進屋裏來因讀程泰之演
蕃露鄭獬字毅夫守江陵作楚樂亭記有頌云我是蘇
州監本獃與爺祝夀獻棺材近來髣髴知人事雨落還
歸屋裏來獃亦作騃俗作呆字云
　　　詩謎
宋元祐間士大夫好事者取達官姓名為詩謎如雪天
晴色見虹蜺千里江山遇帝畿天子手中持白玉秀才
不肯著麻衣謂韓絳馮京王珪曽布也虹北人謂之虹
(音/絳)又音扛字去聲也又取古人名而傅以今事如人人
都戴子瞻帽君實新來轉一官門狀送還王介甫潞公
身上不曾寒謂仲長統司馬遷謝安石温彦博也
　　　唐宫詞
國初顧仲瑛號玉山樵者江南巨室也工詩詞與鐵崖
楊先生廉夫遊時相倡和其學也贍而氣也充其聞也
博而詞也當嘗和鐵崕唐宫詞十首次韻雄渾沉著不
減玉溪生其一天寶雞坊寵賈昌宫中蝴蝶滿釵梁錦
䙀晝浴天驕子絳節朝看王大娘芍藥金闌開内苑葡
萄玉盞酌西凉月支十萬資臙粉獨有三姨素面粧其
二蓮花池畔水風凉玉竹迴文寶簟光貪倚畫屏看翡
翠誤開金鎖放鴛鴦輕綃披霧夸新浴墮髻欹雲衒晚
粧笑指女牛私語處長生殿下月中央其三五色卿雲
䕶帝城春風無處不闗情小花靜苑偷吹笛淡月閒房
背合箏鳯爪擘柑封細合龍頭瀉酒下瑶罌後宫學做
金錢會香水蘭盆浴化生其四龍旗孔蓋擁髙幢步輦
追隨幸曲江鳥道正通天上路羊車直到竹間􁫯桃花
柳葉元無恨燕子鶯兒各有雙中貴向人言近事風流
陣裏帝先降其五祕閣香殘日影移燈分青玉刻盤螭
琵琶鳳結紅文木絃索蠶繅緑水絲金屋有花頻賭酒
玉枰無子不彈碁傳宣趣發時時使南海今年進荔枝
其六近臣諧謔似枚臯侍宴承恩得錦袍扇賜方空描
蛺蝶局看雙陸賭櫻桃翰林醉進清平調上苑新呈玉色
醪密奏君王好將息昨朝馬上打圍勞其七虢國朝來
不動塵障泥一色綉麒麟朱衣小隊髙呵道粉筆新圖
徧寫真寶雀玉蟬簪翠髻銀鵝金鳳踏文茵自從羯鼓
催春後不信司花别有神其八五王馬上打毬歸贏得
宫花獻貴妃樂送閣門邊奏少祻因臺寺諫書稀侍兒
隨幸皆頒紫骰子蒙恩亦賜緋姊妹相從習歌舞何人
能製柘黄衣其九新製霓裳按舞腰笑他飛燕怕風飄
玉蠶倒卧蟠條脫金鳳斜飛上步揺雲母屏前齊奏樂
沉香火底坐吹簫只因野鹿銜花去從此君王罷早朝
其十宫衣窄窄小黄門躑躅初開賜縹盆夜月不窺鸚
鵡塜春風每憶鳳凰園愛收花露消心渴怕解金訶見
爪㾗只有椒房老宫監白頭一一話開元
　　　望江南
宋王齊叟字彦齡懷州人髙才不羇為太康掾官嘗作
青玉案嘲帥又賦望江南譏監司監司大怒責之彦齡
歛板向前應聲答云某居下位常恐被人讒止是曾填
青玉案何曽敢做望江南請問馬都監時馬都監者
適與彦齡並坐馬惶恐亟自辨數既退詰彦齡曰某實
不知子乃以某為證何也彦齡笑曰且借公趂韻幸勿
多恠所言則又望江南也
　　　葉龍溪詩
龍溪葉廣居字居仲號自得齋宋文康公秀發六世孫
雨窻居士之孫也元末為江浙儒學副提舉嘗與楊鐵
崕相往來倡和鐵崕素重其為人嘗擬黄庭經贈醫師
方氏云我有中庭元元根總攝百氣超乾坤吸嘘自解
通崑崙萬神寂寞綿綿存中有一物光燉燉化為真人
朱冠禈手執赤符如瓊璊是中實為𤣥牝門三彭潛伏
守其閽峯名天柱五嶽尊千巖萬壑手可捫南離北坎
無衝奔黄媪為媒掌其婚是中有語約不煩子能守之
可與論慎勿適越北其轅伏其廬内尋真源方君之居
近五雲幽闕夜間常氤氲放之六合空無垠下視濁世
癃痼繁以妄易妄何紛紜鍼砭可磨艾可焚熊經上與
陀扁倫閶闔朝啓覲軒轅戔戔玉帛臨邱園又行吟詩
云竹裏行雲秋氣清練巾葛屨稱柴荆嵗華擾擾鬢毛
改勛業休休髀肉生龍馬鳳凰為世瑞螽斯蟠蟀趂時
鳴南山有豆鋤堪荷肯向屠沽托姓名又雨晴偶成云
白苧衣裳冰雪容沈郎多病怯東風陽城久拙征科政
尹鐸新成保障功滄海樓船何𣺌𣺌崆峒小麥自芃芃
腐儒自笑憂時切屢過田翁卜嵗豐題宋徽宗畫墨竹
云承平天子玉為顔艮嶽秋風竹淚斑丹鳳不歸雲萬
里空留翠影落人間又回文詩云紅燭淚銷香篆小扇
羅如月晚庭空風簾繡捲初醒酒靜院凉生水閣東又
小遊仙云𤣥圃風多六月凉繞堤瑶草散天香偶隨阿
母驂鸞去先得金莖玉露甞秋到銀潢灝氣分露華凉
透六銖裠神官准備驅靈鵲踏破中天五色雲十二瓊
樓掩翠扉桂花新自月中移雙成未識齊州路控得蒼
龍不敢騎月輪初上海波青縹緲重城夜不扃琪樹晚
風吹酒醒自裁雲葉冩黄庭學富詞古深造陶柳門庭
所謂雅人之詞典以則歟有自得齋集一卷
　　　因事感慨
玉笥張思廉憲和鐵崕宋宫觀潮圖詩自序云至正二
十年秋八月既望自姑蘇來雲間寓延慶方丈雲谷講
師出宋宫觀潮圖徵詩甞記父老言宋亡時丞相巴延
駐師沙上潮不至者三日又記庚午嵗七月十四日曉
有雷自北髙峯飛至故宫塔頂火不滅者二日撫卷憶
舊不覺慨然為賦七言長詩一首適宋仲温至遂命書
之詩云磁州夜走泥馬駒卧牛城中生緑蕪炎精炯炯
照吳會大築錢唐作汴都玉殿珠樓連翠閣七寶簾櫳
敞雲幕生移艮嶽過江南不數東京舊歡樂茂樹盤盤
迷緑雲龍飛鳳舞峯巒奔玉牀下壓大江小海水正入
東華門門外木犀花可數紞紞靈鼉振天鼓海門一線截
江來雪壁銀城盡飛舞呉商楚賈千萬艘黄龍戰船頭
尾髙豈無海道走中土長驅逐北乘風濤烟霧蒼蒼遶
城郭屋瓦魚鱗互參錯百萬驕民事醉醺坐使中原厭
羊酪因循六帝不復讐西風八月凭江樓攅宫人飲白
骨恨洪波不洗青衣羞邦基削盡師臣逐軹道人稀子
嬰哭繡胷文頸踏浪兒反首誰能報君辱廟子沙頭卓
大旗天呉縮頸不敢馳行人指塔話楊璉三十六宫秋
草腓雄渾感慨言宋之君臣偷安一方竟終不振令人
不勝黍離華表之感斗南胡虛白亦有詩云月殿雲窻
倚碧霄江聲雷動海鮮橋如何邊將屯師處三日錢塘
不見潮言天意也感慨深矣
　　　圓夢
李徳裕次栁氏舊聞言安禄山之叛也𤣥宗匆遽播遷
百官有司多不知之黄幡綽亦陷賊中及將復賊黨就
擒幡綽被拘至行在上素憐其敏捷釋之有於上前曰
黄幡綽在賊中與賊逆圓夢皆順其情而忘陛下積年
之恩寵禄山夢見衣袖長忽至階下幡綽曰當垂衣而
治禄山夢見殿中槅子倒幡綽曰陛下革故從新推之
多此類也幡綽曰臣實不知陛下大駕䝉塵赴蜀既陷
在賊中寧不茍恱其心以脫一時命今日得再見天顔
臣與大逆圓夢必知其不可也上曰何以知之對曰逆
賊夢衣袖長是出手不得也又夢槅子倒者是糊不得
也以此臣故先知之上大笑而止
　　　李斯
世傳難將一人手掩得天下目往往行諸語言而莫知
所從來蓋曺鄴詠秦丞相李斯詩也鄴讀李斯傳有詩
云一車制三轂本圖行地速不知駕御難舉足成顛覆
欺暗尚不然欺眀當自戮難將一人手掩得天下目不
見三尺墳雲陽草中緑鄴可謂知道者矣斯尚何足責
哉嗚呼君以此始亦以此終其斯之謂歟
　　　秋蟲三諫
國初記室徐㓜文賁能詩聲著吳下偕髙太史啓楊憲
使基張太常羽齊名時稱四詩宗嘗賦秋蟲三諫以自
諷其秋螢云龍舟一去汴河東空吐餘光草露中此夜
不堪秋寂寞景華宫殿已西風秋蝶云花間心事已蹉跎
過却青春恨較多賴有黄花相慰藉不知風雨又如何
秋蟬云愁斷齊奴一寸心誰知青女怨尤深長吟莫戀
宫門栁黄葉秋風自不禁其感慨之意見於言外抑生
值元末亂離之際激憤而然耶
　　　老冰
宋劉貢父為中書舎人一日朝㑹幕次與三衙相隣有
二帥出軍伍看一水晶茶盂傳玩良久曰不知何物所
成瑩潔如此貢父隔幕謂之曰公豈不識此是多年老
氷耳
　　　殿後書事
宋宛陵梅都官聖俞殿後書事和范忠宣純仁詩云天
子尋常幸直廬裹頭宫女捧雕輿紅泥已賜春醅酒黄
帕曽經御覽書林果鳥應銜去後燕窠蟲有落來餘禁
中事事能傳詠播在人間不是虚紫陽方回批云老杜
云户外昭容紫袖垂則知唐之外朝有宫女引朝儀聖
俞云裹頭宫女捧雕輿則知宋之内庭以宫女直輿不
惟詩好可備故事作一對也此乃和純仁殿中雜題三
十九首之一且如前聫紅泥已賜春醅酒黄帕曽經御
覽書豈不勝王建黄帕蓋鞍乘了馬紅羅纒項鬭回雞
嗚呼建詩卑弱今不取
　　　鳩字
東坡聞荆公字說新成戲曰以竹鞭馬為篤以竹鞭犬
有何可笑又曰鳩字从九从鳥亦有證據詩云鳲鳩在
桑其子七兮和爺和娘共是九個髙齋漫録
　　　詠物竒切
唐羅昭諫隠詠鉛粉詩云每持纎白助君時霜自無憀
雪自疑郎若姓何應解傅女能窺宋不勞施粧成麗色
惟花妬落盡啼痕只鏡知最好玉京仙署裏更和秋月
照瓊枝又詠言云珪玷由來尚可磨似簧終日復如何
成名成事皆因慎亡國亡家只為多須信禍胎生利口
莫將譏思逞懸河猩猩鸚鵡無端解長向人間被網羅
宋楊廷秀萬里詠糖霜云亦非崖蜜亦非餳青女吹霜
凍作冰透骨清寒輕著齒嚼成人跡板橋聲杜黙詠鸚
鵡杯云雕琢儀形肖隴禽緑楊影裏可分斟坐間恨不
能言語說我平生酒量深元薩天錫詠蜇云層濤濡沫
假鰕行水母含秋孕地靈海氣凍凝紅玉脆天風寒激
紫雲腥霞衣褪色脂流滑瓊液烹香酒力醒疑是楚江
萍實老誤随潮汐落滄溟國初胡斗南虚白詠雙孔笛
云混沌難分濁與清鑿開空翠太分明有聲本自無聲
出二氣還從一氣生碧海夜寒龍並語瑶臺月白鳯諧
鳴依稀黄鶴樓中聽吹落梅花雪滿城瞿存齋宗吉詠
鏡中梅云日上綺窻啼翠禽臨鸞㸃額曉寒侵一泓自
照春風面百鍊方知鐵石心白玉臺前憐痩影黄金礦
内覺情深錦囊收拾餘香去月落空閨何處尋皆的切
而竒曲盡物情所謂本人情該物理信非捕風繫影之
可語詠物之楷式也
　
　
　
　
　
　
　蟫精雋卷八
欽定四庫全書
　蟫精雋卷九
　　　　　　　　　　　　明　徐伯齡　撰
　　　仁人之言
宋和魯公凝有觀畫鷹獵兔詩云雖是丹青物沉吟亦
可傷君夸鷹眼疾我憫兔心忙豈動騷人興惟増獵客
狂鮫綃百餘尺争及製衣裳范文正公仲淹見之歎曰
真仁人之言也予惟世之詠物題畫者果能注此意耶
　　　悼鐵崖
夢觀講師名守仁字一初我國初之髙僧洪武間仕為
僧録司右講經幼學於鐵崖楊先生亷夫先生卒講師
哭之詩云玉笙聲斷泣龍君撼樹蚍蜉謾作羣一代春
秋尊正統兩朝冠冕在斯文他生有約尋圓澤後世何
人識子雲舊業門生今幾在下車空拜馬陵墳所謂情
詞兩到恩義兼盡者也講師又宿參寥泉詩云新構層
層出翠霞古泉歴歴走金沙潛公麗語無人鑑憔悴西
風白藕花又題翡翠圖云見說炎州進翠衣網羅一日
徧東西羽毛亦足為身累那得秋林静處棲又詠雪蘆
鶺鳹圖云斷石殘蘆雪半消悲鳴如念弟兄遥北風原
上重回首愧殺淮南尺布謡皆非徒作感慨尤深亦可
以觀世道之變矣
　　　蘇武慢
國初三山林鴻子羽嘗作蘇武慢八章曠視一世今録
其其四云家本儒流身穿縫掖出入義途仁里洞鑒心
機冥捜海嶽博得一貧如洗作賦南宫吟詩北苑萬句
不如杯水問先生何苦如斯祗是好之不已　最愛是
竹寺秋眠花樓夜飲醉倒不知天地禮法之徒是非評
論看得不如螻蟻勘破興亡超乎流俗莫怪不營生理
吐胷中萬斛珠璣㡬箇富人能比豪氣為何如哉
　　　噴嚏
栁氏舊聞唐𤣥宗於諸昆弟友愛彌篤呼寧王為大哥
每與諸王同食因食之次寧王錯(七過/反)喉噴上髭王驚
慚不已上顧其惶竦欲安之黄幡綽曰不是錯喉是噴
帝上大恱
　　　閒忙
幼甞見小說載東坡山谷行閒忙令有云閒似忙蝴蝶
雙雙過粉墻忙似閒白鷺窺魚立淺灘石湖范成大有
睡起詩乃用閒裏忙静中動之句尤道人所未甞言為
可嘉也詩云憨憨與世共兒嬉兀兀從人笑我癡閒裏
事忙晴晒藥静中機動夜争碁心情詩卷無佳句時節
梅花有好枝熟睡覺來何所欠氊根香軟飯流匙意思
冲澹雍容閒雅氊根事見蜀僧蒸豚詩嘗讀東坡仇池
筆記云王中令全斌平蜀還入一寺主僧醉甚公欲斬
之求蔬食云有肉無蔬進蒸豚甚美公命賦蒸豚詩立
成云嘴長毛短淺含臕乆向山中食藥苖蒸處已将蕉
葉裹熟時兼用杏漿澆紅鮮雅稱金盤飣軟滑真堪玉
筯桃若把氊根來比並氊根自合喫藤條公大喜與紫
衣師號氊根謂羊也
　　　表裏風雅
宋參寥有絶句云髙巖有鳥不知名欵語春風入戸庭
百舌黄鸝方用事汝音雖好復誰聴可與鴛鴦青蠅詩
表裏予謂似為東坡詩案事設也
　　　米老菴
吕居仁軒渠録云米元章居鎮江甞於甘露寺榜其所
寓曰米老菴後大火惟李衛公塔及米老菴獨存元章
作詩云神護衛公塔天留米老菴有戲之者各添兩字
云神護李衛公塔颯天留米老娘腌臢葢元章母入内
為收生婆也元章以母故命官云
　　　薩天錫
元薩都拉字天錫本西域人官至閩省憲司知事能詩
以賦宫詞得名其四時宫詞可謂豪險富麗者矣
　　　紅塵一騎
唐杜牧之過華清宫長安西望繡成堆山頂千門次第
閒一騎紅塵妃子笑無人知是荔枝來
　　　櫻桃詩
讀羣居解頤嘗見載史思明繼逆至東都遇櫻桃熟其
子在河北欲寄遺之因作詩同去詩云櫻桃一籃子半
熟一半黄一半寄懐王一半寄周聖懐王其子也詩成
賛美之者曰明公此詩大佳若能将一半寄周聖在上
正叶韻思明大怒曰我兒豈可居周聖之下聖葢其子
傅也
　　　紅杏鬧
宋宋景文公子京賦詞名玉樓春云東城漸覺風光好
皺縠波紋迎客棹緑楊烟外曉雲輕紅杏枝頭春意鬧
　浮生長恨歡娛少肯愛千金輕一笑為君持酒勸斜
陽且向花間留晚照遯齋閒覽云張子野郎中以樂章
名擅一時宋子京尚書竒其才先見遣將命者曰尚書欲
見雲破月來花弄影郎中子野屏後呼曰得非紅杏枝
頭春意鬧尚書耶遂出置酒國初釋祥止菴春日書懐
詩云病餘肌骨未全蘇短杖朝來試一扶不見杏花紅
似鬧一年春事却如無葢用景文句也
　　　題邵菴集
陳衆仲旅題虞邵菴伯生詩集後云憶昔奎章學士家
夜吹瓊管泛流霞先生歸卧江南雨誰為掀簾看杏花
葢用邵菴風入松詞中事也與張蛻巖仲舉詞留意江
南杏花春雨和淚在羅帕意同固邵菴之事也
　　　水晶宫
吳興郡誌明月樓在子城西南隅苕溪詩話云刺史楊
傑次公有詩云江南地暖少巖風九月炎涼正得中溪
上玉樓樓上月清光合作水晶宫故因以名云趙魏公
子昻呉興人所以有水晶宫道人之號龍溪葉居仲提
學題李博士扇詩云水晶宫裏樹毶毶亂後情懐百不
堪便面溪山寧得似滿汀烟雨夢江南
　　　鄧司封
南海鄧觀善以南昌教授擢吏部驗封主事我仁皇賜
改名林晚年來居吾杭詩文為一代所推重甞於保安
州留别瞿存齋詩云兩鬢西風吹斷蓬杖藜扶病看秋
容菊花渾似詩人瘦山色不如歸興濃紫塞一杯桑落
酒彤庭五夜未央鐘燕鴻岐路東西去此後相思意萬
重又春夕旅懐云萬里東風故國情十年幾度鳯凰城
衡陽鴈盡春三月巫峽猿啼夜二更席上狂言因酒得
鏡中華髪為愁生静觀富貴如雲轉拂袖歸來任俗争
又有妝樓十詠詩傳於世
　　　存齋逸稿
存齋瞿先生宗吉平日著作散亡者盖不少也暇日得
其逸稿摘其尤者録以自適凡律詩近體共八篇又絶
句四篇題則天故内云堪恨當年武媚娘斗持唐璽坐
明堂不思仙李方三葉却愛蓮花似六郎廢苑荆榛來
雉兔故宫禾黍沒牛羊尚餘數仭頽垣在遥對龍門山
色蒼秋日書懐云五窮何日是歸年㡬廢奴星結栁船
善價誰求司馬賦癡心欲借尉遲錢六通未具難成佛
九轉無功謾學仙一事尚為今日幸免供徭役為無田
暮春書事云過墻新竹翠交加緑樹隂隂噪乳鴉花到
酴醿春結局鳥鳴鶗鴂客思家煮茶湯沸風聲轉夢草
詩成日影斜零落殘紅青子滿漸看金彈熟枇杷睡起
呼童掃落花石泉槐火試春茶樹林深處蜂王國簾幙
隂中燕子家栁絮乘風颭硯水竹枝揺雨落牕紗幽居
莫道無官况鼓吹猶存兩部蛙茅屋三間白板扉從教
四壁歎多違揚雄投閣功名薄王粲登樓事業非白晝
夢囘梁燕語青天目送塞鴻歸東門黄犬華亭鶴舉世
無人悟此機清明即事云風落棃花雪滿庭今年風景
又清明游絲倒地終無意芳草連天若有情滿院曉烟
聞燕語半窻晴日看蠶生鞦韆一架名園裏人隔垂楊
聽笑聲夜凉云蕭蕭木葉打窻扉又送新凉入弊帷煖
不及時秋後雨淡而有味客中詩還家自愧蘇秦婦交
友誰知蔡克兒不寐起來搔首坐繞庭促織替人悲有
感云世事年來似奕碁可堪嵗月去如馳肉生髀裏英
雄老金盡牀頭富貴遲蹈海莫追天下士折腰難事
里中兒可憐滿眼新亭淚對泣無人只自悲京城清明
賦絶句云兼旬蹭蹬在京華又見東風御栁斜客裏不
甘佳節遇借人庭館看棃花池河道中云牽牛花碧荳
花黄血色蜻蜓㸃水忙又在漁村斜照裏數聲短笛
隔垂楊齋居觀物云蕉葉隂隂艾葉香菖蒲苗短菊苗
長夜來知有蝸牛過一道銀光在粉牆出巢新燕傍簾
帷乳鴨浮沈水滿陂葉底青蟲時節至化為蝴蝶上花
枝
　　　山村閒居詩
仇山村仁近閒居絶句十章今摘其二優游自得以避
亂世氣和詞平若不與世故者在易蠱之上九所謂髙
尚其事先生有焉詩云堦前紫蔓金絲草籬角紅垂錦
帶花梓澤平泉易消歇春留富貴與詩家茶甌紗帽慣
迎賔不是詩人即道人細雨斜風君莫出緑隂門外有
紅塵
　　　嘆交遊少
聶東軒大年自已初度日寫懷詩云五十一年車下坡
又逢初度意如何牀頭漸覺黄金少鏡裏還憐白髮多
人笑能詩貧杜甫天容善飯老亷頗相知惟有梅花在
自折南枝伴醉歌又次韻答祖芳云幾年逺别喜重過白
首相看奈老何富貴不來真有命齒牙雖脱尚能歌頻
沽市醖銷紅燭遥指天星出絳河惟我與君情莫逆他
人平地起風波嗚呼四海兄弟交游豈止一祖芳而已
哉蓋以寡合有激而云然耳故又託於梅花甚矣交誼
之難也
　　　詩有警策
國初髙僧宗泐季潭有偶成詩云人事天時不可常纔
逢炎暑又逢凉芭蕉似解知秋早蟋蟀如能識夜長向
日髙臺還走鹿只今滄海已成桑慇懃説與權豪客鳥
盡良弓合自藏警䇿之意深矣可謂明哲保身知幾之
君子乎
　　　遊鑑湖
宋淮海秦少游觀工於詞古今詞話言之悉矣而其詩
律纎穠艶巧故時人有蘇東坡詞似詩秦淮海詩似詞之
語其遊鑑湖詩云畫舫朱簾出繞牆天風吹到芰荷鄉
水光入座杯盤瑩花氣侵人笑語香翡翠側身窺緑酒蜻
蜓偷眼避紅妝葡萄力緩單衣怯始信湖中五月凉翡
翠蜻蜓之句俊詞也可謂鏤冰翦水者矣鶴窻馬浩䦨
評周秦之詞以周尚言情而秦則情景俱到似冠清真
之上者信然
　
　
　
　
　
　
　
　蟫精雋卷九
欽定四庫全書
　蟫精雋卷十
　　　　　　　　　　　　明　徐伯齡　撰
　　　鍾狂客
廣東鍾狂客名禧甚有詩名能書淮安督理漕運總兵
官平江伯陳公既取歸幕下成化壬寅嘗過杭友人招
遊西湖寄之詩鍾和曰湖光山色景宜秋君不來招也
去遊已辦蜀川千丈錦為誰今日盡纒頭萬頃西湖水
貼天芙蓉楊栁亂秋烟湖邉為問山多少每箇峰頭住
一年信乎狂客也
　　　子夜歌
稿簡贅筆云吳中俗言俚曲有云消棃應郎心上冷甘
蔗應郎身上甜又云羅裙十二摺小妻也是妾遂採為
子夜歌二章云消棃得能冷甘蔗得能甜總應郎心上
為儂素比縑桃根復桃葉羅裙十二褶阿郎自歡儂小
妻也是妾
　　　秋扇賦
鳥盡弓藏人情之常在秋日之故扇亦棄置之所當昔
者春叢謝妍祝融司權赫曦炎炎如燔如煎如火之燎
原燭龍飛天棲鶻喘息乎危巢濳魚噞喁乎深淵客有
御渠渠夏屋登楚楚芳筵者莫不流汗漿於四體坐炊
甑乎一㕓御輕綃於挾纊啖嘉羞兮吞氊也於是舉爾
於笥篋之中置爾於懐袖之前一揮而清風徐來再揮
則煩襟以蠲向之酷虐之暑若奔流之赴壑激矢離弦
變燠室如清虚之府暍人擬逍遥之仙當是時也爾盡
心於所事亦職分之當然雖輔覇之管仲忠君之鬻拳
恐未可並駕而齊肩也孰知璇璣不停節換辰更火老
金生天髙氣清忽凉雲㝠㝠玉露霄零蟋蟀入于牀下
寒泉號乎林坰時聞庭柯槭槭發為商聲必若鷺羽同
乎雪白齊紈比夫月明徒障西風之汚塵撲天街之流
螢矣惜乎屈髙材而小用是倒施而逆行夫用舎之眹
兆不于此乎焉徴爾乃知㡬若神奉身而去以安以寧
積厚勞而不伐負豐功而不矜於斯時也可謂退之以
禮允宜保其令名雖封留之子房思蓴之季鷹亦未能
蹈華武而挹芳馨也嗟夫天開地闢有人有物為造化
者賦予不一或始通終塞或先難後獲鮮不欣欣於得
戚戚於失求其合乎中庸尠什一於千百何斯扇之獨
臧匪炎凉之能惑善随時而卷舒寧悔尤其窮阨世之
人有如此夫吾所以服其明徳予内弟鶴牕馬浩䦨之
作也葢亦自况焉
　　　禽言
禽言自梅宛陵聖俞朱文公元晦梁隆吉之後無出其
右者及觀楊鐵崖廉夫有提葫蘆一首語雖謔浪俊快
使人聳動其詞云提壺提壺沽酒何處沽烏程與若下
美酒髙無價小姑典金釵勸郎醉即罷君不見城中官
長葫蘆提十日九日醉如泥規諷有味
　　　詩善諷
南宋時驛路有白塔橋印賣朝京里程圖士大夫徃臨
安必買以披閱有人題於壁曰白塔橋邉賣地經長亭
短驛甚分明如何只說臨安路不數中原有㡬程又寳
慶丙戌袁樵尹京於西湖三賢堂賣酒有人題壁曰和
靖東坡白樂天三人秋菊薦寒泉而今滿面皆塵土却
與袁樵趂酒錢又項羽廟在杭近郡三衢十八里外樟
戴市市人失火延及廟有人作詩云嬴秦乆矣酷斯民
羽入關中又一秦父老莫嗟遺廟燬咸陽三月是何人
雖皆不識作者為何人而調笑暢快可謂善戲謔兮者
矣
　　　詠豆腐
嘗聞故友許廷暉暹為予言得人作豆腐詩深於詠物
工巧極致詩云傳得淮南術最嘉分明水底煉精華二
輪磨上流真液百沸湯中滚雪花瓦缶盛來雲有影金
刀細切玉無瑕要知滋味誰能識都屬禪家與道家
　　　也秃
六書實小學之一端古人自幼灑掃應對進退之節之
餘即習之尤不止乎書法一事云爾則凡吉凶軍賔嘉
之禮與夫雲咸韶夏濩武之樂五射五御九數之事莫
不次第而為之今之白首窮經猶不能諳六書一事是
何今人之不如古耶不特今也自秦以𨽻書變古篆書
法漸壊至於羲獻大壊而六書湮矣夫以許慎且鑿空
臆談餘又豈足言耶試舉一二言之許慎說文也字篆
文也象形女子隂也又秃字古人有見病秃者從禾中
出又秃人頭瘡若禾黍然故今製字從禾從几陋哉斯
言葢也長尾蟲蟻頭似口圓身像腹曳足像尾即今之
蛇固象形也禾音稽篆文禾反禾也木朻屈而不能上
伸也人秃者髪亦不能上舒故製字從禾從几几即古
人字葢㑹意也紛紛千古無能探其理者六書本義號
稱書法正宗猶不能知况其他乎甚矣探討之難也
　　　盧生傳
近見友人持盧生傳以示葢集海錯名而為之是可以
嫓美桑寄生者矣向見陳子矜傳乃集三百十一篇詩
名而作者是知古今文人遊戲其命意畧同云傳曰盧
生名鱠字伯魚吳人也禀性鯁介少習書兼精龜疇河
洛之數以文章舉進士不第遂棄蝌斗業學擁劍讀太
史公范蠡兵法曰熟此則取蘇秦黄金印易事耳厄於
貧惟枯淡菜羮蔬食而已有水母憐之每飯生生進前
謝曰吾必重報母水母怒曰阿老婆牙齒衰落暮景龍
鍾特哀君而食詎望報乎觀子不凡異日必蛟龍得雲
雨終非池中物也明年嵗飢海若盗起有劉黑獺者聚
惡少數千剽掠人財貝珠寳又有烏郎者亦聚徒甚衆
皆黑畫其靣以相識别號曰烏賊常乘小魚蜃出沒海
島鮫室之民甚苦之後與黑獺圑合推黑獺為首聚益
盛朝廷遣江䖴徃捕之乆不下盧生素善江䖴幕下士
車螯因螯而求見焉䖴亦素聞鱠名倒履出迎炮鱉鱠
鯉具禮待之曰小子見識如井底蛙今海若之盗乆不
下望先生見教焉鱠曰烏賊跳梁猶釜魚幕燕勢必不
久觀其出沒如鬼如蜮不易擒獲茍非以計誘之徒鷸
蚌相持悠悠嵗月無益也不若斂沿海師旅之衆詐回
師多匿戰艦圑魚浦中彼見吾去則如大壑縱鱗必洋
洋而來足下將水虎之兵就海水圑合邀其歸路不過
十日當悉取賊輩屍諸枯魚之肆願足下無以江淮白
靣書生之言而忽之䖴然其計喜曰虜在吾目中矣即
辟鱠為清江使者翌日命沿江屯駐盡徹爨班師黑獺
聞之果悉衆來捨舟於鰕蟇陵下上岸縱兵大掠䖴命
偏將劉鯤出其不意率赤鱓三千與之接戰勝負未分
麾向所伏戰艦棹犀手卒鼓譟而前鼉鼓震天地射工
注矢如雨賊遂大敗車螯盧鱠各乘海鰌船䖴乘黄龍
大艘斷其歸路賊衆望潮挐舟弗及溺死甚衆生擒一
人銷金抹額黄顙黑面繫以郭索擁至帳前乃賊魁烏
郎也而黑獺亦中矢石首碎而斃餘悉解散既而鯨鯢
授首衆皆讙呼㨗書聞朝廷嘉其功特封江䖴鮭陽侯
兩河屯駐兵馬賜紫金魚帶車螯與盧鱠等深管鮑交
乃自托願從琴髙生乘鯉為赤松之遊悉推功於鱠鱠
得賜文字出身掌通印子一顆遂貴顯焉但不知作者
為誰氏云
　　　名婢
談藪朱謙之云婢名難得馴雅者常欲命庖者曰家常
隨宜爨者曰淅玉擁篲者曰無塵更衣者曰抱衾予喜
其甚新
　　　詩贈營妓
紫薇雜記張文濳初官通許喜營妓劉淑女為作詩曰
可是相逢意便深為郎巧笑不須金門前一尺春風髻
窻外三更夜雨衾别燕從教燈見淚夜船惟有月知心
東西芳草皆相似欲望髙樓何處尋未說蝤蠐如素頸
固應新月學蛾眉引成宻約因言笑認得真情是别離
樽酒且傾濃琥珀淚痕更著薄臙脂北城月落烏啼夜
更是孤舟腸斷時前詩頸聫後詩腹聫予以為韓致堯
渥吳子華融香奩不是過也
　　　郭胐賦
遯齋閒覽宋郭朏有才學而輕脫夜出為醉人所誣太
守詰問朏笑曰張公喫酒李公醉者胐是也太守令作
張公喫酒李公醉賦胐云事有不可測人當防未然何
張公之飲也乃有李公之醉焉清河丈人方肆杯盤之
樂隴西公子俄遭酩酊之愆守笑而釋之
　　　蒲菴詩
釋來復見心國初之髙僧仕至僧録司左覺義工詩文
太史宋景濂序其集盛稱道之姑舉其詩若題一夢老
人云髙卧蓬莱最上峯希夷獨許往來同三生風月形
骸外百嵗乾坤寤寐中槐樹雨涼秋袂薄棃花雲煖夜
牀空黒甜自是平生願不管東窻曙色紅又題詩巢云
雅頌千篇挿架齊髙情渾似浣花溪鳯銜錦字朝還禁
鶴怪文光夜不棲擷采香芸除舊蠧補添紅葉認新題
自從剛後淳風變厭聽喧啾百鳥啼又題卧雪齋云雪
滿空山嵗月遷冷齋獨卧廣文氊身依太素無塵地夢
入通明不夜天碧碗茶香清瀹乳紅爐木火暖生烟諸
兒幸免號寒訴枉駕何須郡守憐先生卧雪懶謀身不
汗青時只任貧簾捲空明孤榻曉窓含虚白一窩春梅
花帳外寒聲急竹葉罇前嵗事新曽憶朝回鳷鵲近水
晶光動玉龍鱗又若偶興絶句云黄金堆屋只嫌貧飲
食何人厭八珍欲把長繩繫西日乾坤誰是百年人崑
崙懸水走黄河吼地流來萬丈波若此人心應更險笑
中無奈暗操戈皆體詠精切引事詳實非直嘲吟風月
而已宣時方袍之士哉
　　　詠玉簪花
宴罷瑶池阿母家飛瓊扶上紫香車玉簮墜地無人拾
化作東南第一花古人題玉簮花詩也後人無能繼踵
者載之詩法權輿而不識其名氏惜哉
　　　東曹琴笙詩
常之武進令蕩隂胡君文博溥先君門弟子也以成化
戊戌進士第擢居是任常為古浙西與杭不逺嘗書來
招予欲一見予自天順庚辰與文博别京師後乆音問
遼絶戊戌冬予再北行時君已登第予因偶患瘡瘍竟
不能物色遂勿獲見故至是欣然而往既而再往實成
化乙巳嵗也相見歡如平生因留廨中館寓凡五閱月
因得㑹思南太守義興東樓邵公文敬珪邵以户曹正
郎陞是職丁内艱還公素以詩名文翰妙一時詩與民
部郎沃隂卞公華伯榮齊名而書法則與南安守華亭
張先生汝弼相上下一㑹間偕予傾葢握手談笑終日
忘倦公尤善奕獨步吴下聞予善匏嘗夜酌為鼔三奏
喜不自已右春坊諭徳治齋陸㢘伯簡晉陵大族也亦
以憂制還而妙奕事與公為敵手故所㑹必偕集因席
間為聯句云鳳匏雲外一聲竒(陸/)彷彿仙韶聽轉疑調
雜清商淒更惋(邵/)泉流氷潤澀還遲月中遺唱媧皇逺
(陸/)江上幽情二女婺門掩碧桃何處所(邵/)髙懐深夜偶
相宜(陸/)既又予將南還飲錢于陸宫諭鳴東書院於是
東樓及致政江西經憲周君克容廣常郡庠友龔忠夫
飲酣樂甚仍請以鳳匏一奏於是諸君更為聯句以紀
其勝云擁爐清夜炙銀簧(邵/)仙律和鳴學鳳凰(周/)應節
低昂吾欲舞(陸/)倚歌調笑客成狂(龔/)重華一去空思往
(陸/)周雅無傳孰補亡(邵/)老大忽逢王子晉(周/)緱山回首
月蒼蒼(龔/)於是東樓書之宫諭復出孤桐命鼓予為作
猗蘭操東樓相顧錯諤曰何其妙耶遂贈予以詩云坐
圍香炷石堂寒未覺純音爨後殘飛燕舞衣翻玉腕老
鮫珠涙滴氷盤雲生桂嶺兼春瘴風入涇原撓夕湍有
客思歸成悵惘闗山月白路漫漫末句就以伸别意也
宫諭乃以經憲送行詩韻為作聽琴詩以贈焉一曲清
商思不堪泠然如對古人談春明綵鳳初辭穴夜冷逰
魚更出潭塵壁無絃惟種栁芳林有客誤攜柑臨岐欲
問將歸意安得微風日自南詩既新竒字復各遒勁筆
勢飛動至今寳之東樓前為民部郎時嘗號東曹云
　　　蘭陵紀行
予以甲辰嵗為南蘭陵之逰幾三月比因匆匆未暇㑹
南都文士而且寓錫山近一月明年乙巳文博大尹以
書来招者再不獲已再徃焉寓廨館凡五月蘭陵搢紳
碩儒咸得接武經憲周君克容贈以詩云襟度飄然物
外情行蹤到處飲香酩一牀流水伯牙操滿耳清風子
晋笙文字纂修人盡服古今成敗論皆傾可憐當道諸
卿相不把封章薦賈生旣而返斾經憲首為詩以送之
云塵機鞅掌我何堪喜對徐卿一笑談蹤跡半生三竺
寺品題多付百花潭脂香出釜椒燔膾春色盈缸酒釀
柑明日攜書歸舊隠孤山佳處勝終南宫諭陸冶齋廉
伯送以詩云年少才情萬事堪倒傾三峽此䧺談寒雲
孤鶴猶空谷秋水長虬卧石潭行色逺迷吳苑樹華燈
歸試武陵柑春風更赴西湖約重聴吹笙鷲嶺南老儒
朱懋易昱次韻以送云誰謂嵇康七不堪喜逢樂廣共
髙談玉笙有譜鳯鳴閣寳劍騰光龍在潭書罷不須懐
晋帖飲餘常得破霜柑西湖回首經時别知有清文在
斗南皆一時名手筆也
　　　蜘蛛寓利
復齋漫録翟嗣宗尉臨安頗為監司所窘遂於臨淮館
驛題蜘蛛詩云織絲來徃疾如梭長愛騰空作網羅害
物身心雖甚小漫天綱紀亦無多林間宿鳥應嫌汝簾
下飛蟲最怕他莫學螳螂捕蟬勇須知黄雀奈君何林
子中時為發運使過而見之召而誚責且戒毋為浮薄
　　　選女
宣徳間有制令有司選民間良家女以充掖庭瞿存齋
先生宗吉見里人送女上道為賦詩曰太平天子御
華夷天擁祥雲地産芝已喜玉關歸馬足更妝金屋貯
蛾眉幸因蠧簡收芸草不為羊車薦竹枝臨别新鄰莫
惆悵從來生女作門楣
　　　合甫融
海外諸國并西域産有一藥名合甫融中國又名鴉片
狀若沒藥而深黄柔韌若牛膠焉味辛大熱有毒主興
助陽事壯精益元氣方士房中御女之術多用之又能
治逺年乆痢虚損元氣者徃徃服不三數分多服能發
人疔腫癰疽惡瘡并一應熱疾而其性酷烈甚於硫黄
丹砂熱燥猛於蘇合油附子自仙靈脾𤨏陽陽起石丁
香鹿茸龍骨兔絲而下功皆不及也成化癸夘嘗令中
貴出海南閩浙川陜近西域諸處收買之其價與黄金
等
　
　
　
　
　
　
　
　
　
　
　蟫精雋卷十
欽定四庫全書
　蟫精雋卷之十一
　　　　　　　　　　　　明　徐伯齡　撰
　　　戴石屏詩
歸田詩話載戴石屏春水渡傍渡夕陽山外山之竒對
而不録其全章今考其詩云世事渾如夢人生不等間
利名雙轉轂今古一凭闌春水渡傍渡夕陽山外山吟
邊思小范共把此詩㸔
　　　荷葉遮頭
廣異記有神降於鄭浲(音/珙)家吟詩曰忽然湖上片雲飛
不覺舟中雨濕衣折得蓮花渾忘却空將荷葉盖頭歸
國初北平孟昉天偉作瞿塘竹枝詞本此句法来詩云
歸州女兒採桑歸荷葉遮頭雨濕衣不怕灘頭石路滑
竹籃在背走如飛
　　　蒲劍詩
元黄清老蒲劍詩極工於摹冩終於規諷近世謝宗可
工於詠物此篇迨不多譲也其詩云三尺亭亭古太阿
舞風斫盡一川波長橋有影蛟龍懼流水無情日夜磨
兩岸帶煙生殺氣五更彈雨和漁歌秋来只恐西風惡
剉却鋒芒恨轉多眞絶唱也亭亭一本作稜稜亦通
　　　傅延年傳
傅延年南陽酈縣人也隠居甘谷飲谷中水以得夀與
里人朱茰茍杞相徃来二人者出處頗同氣味相類然
延年得中央正氣賦性髙㓗素傳攝生之術老而彌芳
萸杞自以爲弗及也因更以夀客尊稱之不能視同儕
輩其始祖說由天星之精降生相殷髙宗顯名于世延
年以神明之後更其字曰日精不欲出仕與凡俗争榮
含英育秀藴徳弗耀將以安其晚節焉素見知於三閭
大夫屈原彭澤令陶潛相與爲忘形交原不飲酒或相
對夕飱而已潛棄官家居日與之遊宴東籬之下望南
山而有悠然之趣遇酒輒引滿共酌浮沉觴斚中樂而
忘返延年旣與潛親昵而萸杞二人不得與焉乃共議
訕之謂其華而不實蠟貎梔容其中枵然無有也延年
弗之辨獨與潛及十八公者盤桓于三徑以終老焉其
子孫分散别其姓爲黄氏有名香者以孝行稱支𣲖最
爲蕃衍或更别爲白氏惟居香山者以詩得名然不及
黄之族爲盛也至宋石湖范成大爲求其宗姓族屬修
之爲譜以傳於世前譜凡三十五種後譜凡二十九種
序文以君子稱許之謂使夫人者有爲於當年醫國庇
民於君子之道誠有臭味哉今新城袁安乃以墨冩其
形狀并其宗族加以品題而播揚之揮洒奮迅得之神
妙淡而不厭繁而不冗羣居而不倚特立而不雜見者
稱爲霜下傑非虛譽也徳安萬從書来遊冀北得而裝
潢成卷加珍䕶焉予方退老圃處於寂寞荒凉之域慕
延年之操將欲學之而未能也遂輯而爲傳云賛曰延
年可謂善處静而能持守者矣當春榮夏茂之時在羣
植中韜黙無競及天氣肅殺衆皆摧敗零落不能自保
獨挺挺於霜威之下親之而馨香可薫也接之而容色
可挹也芝蘭不足以喻其品也松栢不足以喻其操也
仍更善與人交號爲耐乆乃反見訕於同類謂其華而
不實然延年至今得稱為君子或譜焉以表其族或繪
焉以肖其像猶凛凛然有生氣也如茰杞輩不過與榛
莽同歸于朽腐而已無根之言何足據爲是非得失哉
瞿存齋宗吉先生作畫中菊譜傳也當與山農梅先生
傳頡頑並駕焉
　　　文公捷對
王鞏甲申雜記云丁晉公謂甞忌楊文公億文公一日
詣晉公旣拜而髯拂地晋公戲曰内翰拜時鬚拂地起
視其仰塵曰相公出處幕漫天時人稱其敏㨗而有理
　　　繡芙蓉
㓜甞見前輩言元妓女繡芙蓉才藻頴敏能詩工樂府
甞於席上持杯勸鐵崖先生亷夫先生風流豪縱暮年
改號鐵笛因戲執其手出對句云芙蓉掌上金盤露即
應聲荅曰玳瑁筵前鐵笛風座間爲之絶倒其敏贍如
此
　　　東海辨韻
張東海汝弼作詩韻辨云韻書始於江左弊於因襲雖
有覺者力莫能正我朝始刋定洪武正韻一洗千載之
陋誠萬世之幸也惟詩家猶泥唐韻曰凡古詩之流可
用正韻近體律詩惟用唐韻問其所以則曰律詩自唐
始故也苟依正韻則曰落韻特遵今之制耳樂其寛耳
試扣以唐韻東冬青清之屬何以異元痕麻􁫋之屬何
以同則曰自有五聲七音輕清重濁於其間也噫是皆
因襲而不察淺陋而無見口耳相承臆度妄語殊不知
江左製韻正坐不知七音之當辯直據一方之所習故
失正韻之本原也何輕清重濁之分耶借曰唐詩用唐
韻則騷詞用楚韻古選用漢韻耶唐韻襲類譜而作固
梁韻也何唐詩而用梁韻耶唐韻至宋已加通併非唐
之舊則宋韻矣又何唐詩而用宋韻耶正韻惟取諧叶
固寛矣唐韻之聱牙者亦得而押豈窄耶且作者何計
寛窄也謂遵今之制者非茍同也據天下之公闢江左
之偏也觀學士宋景濓所序慎重精宻之至凡詩皆合
用正韻且不待辨矣猶慮詩家習觀隂氏韻府羣玉又
以正韻訂之則凡詩之不宜用唐韻又可識矣何淺陋
者之因襲未復於正又唱傳妄説使髙明者亦不
得由於正也或曰李杜蘇黄諸家皆用唐韻人不之病
盖唐宋之世病在韻作者勿病也况雖在唐宋不依唐
韻者亦多矣泥者不知惟取諧協則附㑹其說曰漏㡳
韻曰出入韻猶韻書上平下平不知由編帙重大而分
乃曰音有上齶下齶之異也上平始於東終於山不知
偶分及此乃曰日出於東沒於山之義也淺陋類此不
足一笑泥者反以爲正韻病矣寧足笑乎或曰朱子訂
詩書之序破千載之陋使唐韻當易無一言之及也曰
宋以賦取士通併唐韻朱子不當制作之任其容變乎
使朱子生於今日尚泥唐韻乎必不然也髙明者自當
有見又云弼作此辯乆矣質問於大方家亦屢矣未蒙
鄙駁以爲何如故附録於冊以求天下歸一之公論云
　　　夏正夫
雲間夏正夫寅參浙江政事時嘗題韓子昌黎藍關圖
詩云枯骨安知犬與豶元和天子把香薫八千里路投
荒裔三百年唐見此君誰掃藍關深處雪天開衡嶽頂
頭雲吾家長物無餘事惟有昌黎舊篋文又題東坡所
書金剛經宋欽宗御寳收藏者云東坡晚嵗悦西方宦
海頽然鬢髮蒼已遁機鋒輸玉帶又賠精力冩金剛殘
碑認脚真元祐祕寳傷心是靖康得與山隂同逸駕也
應㣲意托空王成化丁未冬予北遊古障程山㑹呉興
沈醉間彦祥所云
　　　子昂畫竹
呉興丘大祐吉嘗題趙松雪子昻所畫竹其結句云留
得一枝苕水上冷烟凉月怨啼䳌含蓄悽惋有風人餘
意所謂怨而不怒者也又嘗詠水磨詩云重叠青山擁
髻鴉何人琢玉磨烟霞春泉濯濯三江㵼天鼓逢逢萬
鬼撾石竅鑿空含玉粒氷輪碾縫落瑶花不知崔亮當
年事便是蒼生有幾家尤俊爽可羡盖水磨水碓事始
於崔亮故云
　　　讀大學
宋慈谿黄東發氏讀大學註朱子補格物章下云大學
自二程先生更定至晦菴章句益精矣獨所謂傳之四
章自聴訟吾猶人以下釋本末云下有闕文傳之五章
釋致知云上有闕文於是工夫次第大備之間猶有文
字闕失未滿之恨也辛酉嵗見董丞相槐行實載此章
謂經本無闕文此特錯簡之釐正未盡者耳首章明德
新民至善三句綱領之下即繼以欲明明徳以下條目
八事之詳此經也自知止而后有定至則近道矣接此
謂知本子曰聴訟吾猶人也至知之至也止正係釋致
知格物不待别補今錯在首章三句之下耳又傳十章
彼爲善之疑有闕文盖彼指小人者言之善之謂利爲
有益善其説而行之也文意似亦自全其説是矣此足
有功朱子所謂藥之鍼砭也歟
　　　菊莊詩
菊莊劉隱君泰字士亨詩詞爲一時絶唱徃往多膾炙
而備諸體求得之者不啻獲南金趙璧嘗詠東坡赤壁
圖云黄州遷客氣如虹夜放扁舟弔兩雄東下火攻呉
卒鋭北來水戰魏師空白沙折㦸荒凉外緑酒芳樽感
慨中爛醉不知天地老江流終古浩無窮有少陵氣象
又晚春漫興云單羅初試怯春風金鴨香銷翠被空江
燕低翻三寸黒海棠㣲褪一分紅酒因睡淺酲難解詩
爲愁多句未工暗日漸長兒女懶鞦韆間在曲闌東自
言當與楊眉菴孟載頡頏題芍藥云緑隂庭院已非春
紅藥翻堦露朶新綽約嬌􁌚誰得似天風吹下衛夫人
可與李義山商隱並駕其詠黄菊云芳叢燁燁殿秋光
嬌倚西風學道妝一自義熈人採後冷烟踈雨幾重陽
有嘅古傷今之意其秋葵云葵華曄曄照秋林誰把紅
芳暗傅金白露不凋風不剪也知中有向陽心有林下
憂國之意墨菊云自是中黄第一花鴈來時節傲霜華
如何秋色無人管移入龍香道士家盖自况也
　　　丁雪坡
丁文煥名焴吾杭人號雪坡㓜以舉子業入郡庠豪邁
不屈忤東道謫爲掾胥歴事太師英國張公輔帳下後
以年勞授直𨽻蘇州司倉能詩善書有聲於時蘇守楊
君貢甚愛之復以不畏强禦爲楊君所累而退嘗有詠
釘靴詩爲人所膾炙因以得名其頸聯云行過落花香
齧齒歩回芳草軟埋頭惜忘其全首又有輓太平張公
軏詩云大將星沉墜栁營貔貅百萬盡吞聲總戎不見
旗常影扈蹕無聞鎧甲鳴麟閣畫圖遺像貎龍章金劵
著功名昔年翠幙勞青頋哀訃驚聞淚滿纓至成化中
卒於家
　　　沈眉軒
天順間冬暮大雪初霽菊莊先生賦雪餘漫興絶句十
章一時詩壇賡倡動盈巻帙名公搢紳題跋序引亦一
卷旣鏤諸梓時予最爲晚進亦得附名先覺爲後序以
識諸末俄而眉軒先生沈彦博解組歸徃過菊莊見其
集遍閲至見予序心甚不懌以爲後生小子亦置諸列
彼何人斯耶菊莊一日與偕來顧予予性便懶散眉軒
以師道自任而予畧不知執弟子禮尤厭之旣而數以
竒僻致問不揣僭妄隨事敷荅出謂菊莊曰是子可教
也旣而返爲忘年交先生名約錢塘人以邑庠生初爲
靖安司訓改爲福清掌教平生以詩名聞湖海間嘗以
詩寄菊莊云驊驑躡青雲文豹隱𤣥霧出處固有殊逹
人安所寓念子富詩書乆抱經濟具陸沉閭里間悠悠
尚韋素春風湖上吟夜月松隂步幽懐頗相同無由展
良晤浩歌伐木章引脰徒延佇相期各努力慎勿歎遲
暮明廷正需賢行看簉鵷鷺
　　　薛濤始末
唐蜀妓薛濤字洪度章淵稿簡贅筆云本長安良家子
父鄭因官寓蜀濤八九嵗知聲律其父一日坐亭中指
井梧示之曰庭除一古桐聳幹入雲中令濤續之應聲
曰枝迎南北鳥葉送徃來風父愀然乆之父卒母孀居
韋臯鎮蜀召令侍酒賦詩因入樂藉暮年屏居浣花溪
著女冠服有詩五百首清異録又云蜀多文婦亦風土
所致元㣲之素聞薛濤名因奉使見焉㣲之矜持筆硯
濤走筆作四友賛其畧曰磨潤腹先生之腹濡藏鋒都
尉之頭引書媒而黯黯入(闕/)畝以休休㣲之驚服予惟
四友贊雖出清異而知之者尠又傳缺其載故爲録之
　　　海紅花
世傳海紅花人人能道之而莫知爲何物因讀菊莊詩
始知即山茶花也詩云小院猶寒未暖時海紅花發晝
遲遲半深半淺東風裏好似徐熈帶雪枝盖古詩有云
淺爲玉茗深都滕大曰山茶小海紅先生之博於斯見
矣
　　　詠貓識譏
天順間菊莊先生嘗題詩於南屏净慈寺有云虎熟不
驚團社客鷗閒常送過湖僧時按察使泰和曽蒙簡過
飲笑謂僚宷曰是乃譏我輩也先生又嘗詠貓有絶句
云口角風來薄苛香綠隂庭院醉斜陽向人只作猙獰
勢不管黄昏䑕輩彺嗚呼身居司牧寄有民社民之疾
痛漠然無聞徒醉醲飽鮮豢飬國家廪祿觀此寧不愧
於心乎韓子昌黎圬者王承福傳云食焉而怠其事必
有天殃司其責者曷不勉諸母見譏於伐檀君子也
　　　清溪博雅
陸昻字元偁杭之錢塘人號清溪聰明博雅性嗜吟咏
㓜與予偕從逰菊莊先生之門而尤書淫傳癖同門者
率罕及之作詩每每逼真菊莊嘗作宫詞云自捲珠簾
放燕歸六宫春盡亂紅飛從來艶色多傾國願得君王
寵幸稀凡作宫詞皆寫幽怨之情而清溪乃終致規諷
之正其合思無邪之㫖耶同門葉南屏文甫宋文康公
時十一世孫也詩禮故舊亦嗜詩清溪嘗稱誦之謂得
菊莊之授信然又題梅花絶句云春到南枝與北枝花
開的皪照寒漪何人似我相憐意不把東風玉笛吹何
其温厚如此耶嘗謂予曰唐人詩有不期而暗合者如
李求古叢臺詩許用晦凌歊臺詩句法詩意押韻無一
不同而却無人知之因嘗録出以自識其博識竒奥又
若此而平時聞諸師友及考諸典籍新竒隱奥凡得若
干纂爲吟窻涉趣錄又所著詩詞有窺豹錄若干卷云
　　　鶴窻醖藉
予内弟馬浩䦨名洪號鶴窻杭之仁和人善詩詞極工
巧嘗題予姻家東溟許先生程逺弟應和松竹雙清扇
景詞云剪蒿萊曽將䨇翠親栽旋添成園林佳勝依稀
嶰谷徂徠鳯飛過文章燦爛蛟騰攫鱗甲毰毸剷節題
詩收花醸酒鬚霑香粉䄂粘苔無人識棟梁之具管籥
之才　䕃亭臺儘多風月清無半㸃塵埃竿期截六鰲
連舉巢堪托孤鶴時來色瑩琅玕脂凝琥珀他門折與
庭槐蕭郎去畢宏已老誰富寫生才君看取嵗寒三友
只欠梅開盖多麗調也東溟以爲可繼躅康伯可信然
又題梅作江城引云雪晴閒見瘦笻扶過西湖訪林逋
湖上天寒草樹盡凋枯忽見瓊葩光照眼仙梅腮玉肥
膚　夜空雲静月輪孤巧相摹海濤圖時聴枝頭啁哳
翠禽呼縱有明珠三百琲知似得此花無清氣逸發瑩
無塵想又題東溟小景昭君怨云逺路危峯斜照瘦馬
塵衣風帽此去向蕭關向長安　便坐紫薇花底只是
黄粱夢裏三徑易生苔早歸來言有盡而意無窮方是
作者之詞予與鶴窻清溪偕出菊莊之門而鶴窻能大
肆力於學問旣得詩律之正復臻詩餘之妙人以與清
溪齊名云予以二子詩詞豪邁俊快若孫武竒兵左右
翼出鋒不可攖已論之於葉南屏奎春機獨露卷跋又
王天碧澄號雪村詩尤清麗有羮藜集云
　　　六憶詩
元酸齋貫學士雲石有蘭房六謔詩題曰柳眉星眼檀
口酥乳纎指香鈎香鈎謂足也其意本東坡六憶詩來
而酸齋則太淫麗矣坡詩其憶行云屏障腰肢出洞房
宫花窣地領中長羅裙遮地雙鴛小只有金蓮步步香
憶書云纎玉參差象管輕蜀牋小砑碧窻明袖紗密映
嗔郎看學寫鴛鴦字未成憶飲云綠蟻頻斟不厭多帕
羅輕軟襯金荷從教弄酒春衫涴别有風流上眼波憶
歌云一串紅牙碎玉敲碧雲無力駐春宵也知唱到關
情處緩按餘聲眼色招憶眠云泥嬌成困日初長蹔卸
紗裙小簟凉漠漠帳烟籠午枕粉肌生汗白蓮香憶妝
云宫樣梳兒翠縷犀釵梁氷玉刻蛟螭妝成要㸃雙心
字不管蕭郎只畫眉其風流醖籍曲盡閨人之情態一
何至是耶又嘗見有詠乳卜算子亦艶麗可愛詞云逺
看似摶酥近覷如堆玉閒把金訶窻下鬆新剥雞頭肉
　且是軟溶溶那更香馥馥若不開懐與我些學箇孩兒
哭惜不存作者名氏云
　　　空緘
雋永士人郭暉因寄安問誤封一白紙去細君得之乃
寄一絶云碧紗窻下啓緘封一紙從頭徹底空應是仙
郎懐别恨憶人全在不言中
　
　
　
　
　
　
　
　
　
　
　
　
　
　
　蟫精雋卷十一
欽定四庫全書
　蟫精雋卷十二
　　　　　　　　　　　　明　徐伯齡　撰
　　　筆卦
元末京兆宇文材作筆卦其自叙曰筆之行事昌黎伯
毛頴傳可攷已予復何言哉然予嘗讀孔子易至十三
卦之制器尚象若罔罟耒耜弧矢杵臼舟楫之利與夫
宫室衣裳棺槨書契之制皆古聖人取諸卦而作也何
獨於筆而遺之邪况筆之爲器上而帝王之典謨訓誥
下而官府之簿書期㑹四海之同文殊譯莫不頼以纂
錄其功不下於罔罟耒耜弧矢杵臼舟楫宫室衣裳棺
槨書契也何獨於筆而遺之也邪或曰筆之名始於秦
氏其不見稱於孔子易也固宜予曰不然筆不始古乎
則包犧氏之八卦夏后氏之九疇凡蝌蚪鳥跡鐘鼎籀
篆之文亦將何以施其巧哉若然則筆之名雖始於秦
氏其所由來則逺矣乃不見稱於孔子易者其在夫缺
之書契也與呉興筆士陸君索予文以衒其技竊謂包
羲畫卦之物即筆之所由兆也因著是説并作筆卦以
貽之
筆元亨利用書貞吉彖曰筆聿也剛柔合而成内虚而
外健柔得中而順行應乎剛而文明是以元亨利用書
貞吉書契筆而天下治也春秋筆而亂臣懼也筆之時
用大矣哉象曰天下文明筆先王以作書契代結繩初
一田於林臯獲兔拔毛以其彚征吉象曰獲兔拔毛大
有得也次二淇園伐竹用資簡牘象曰淇園之竹虚而
直也用資簡牘言有實也次三秉筆濡其墨王亨於三
畫大吉象曰三畫之吉其文立也次四隕筆不利入於
塲屋有悔象曰隕筆有悔其行塞也次五利見大人天
下同文象曰利見大人居君側也天下同文小人黜也
次上筆顛剝不資錄其形秃終凶象曰筆顛形秃任之
極也
　　　櫟夀詩
鄉先覺莫仲子璠字仲璵號橘隱晚號櫟夀博學强記
世秉詩禮代有顯仕者仲子工詩文樂道不仕與菊莊
先生爲詩酒交詩筒酒榼時復徃還識見高逺命意簡
古嘗見其讀史三首其一曰五胡荐雲擾晉宇如瓜分
脩蛇與封豕乘時肆妖氛茁彼池中蒲雄􁌚盖世聞投
䇿渡江表目中無晉君兵威奮烈火玉石將俱焚世無
魯連子誰能爲解紛謝傳運帷幄子弟將中軍戰血漂
淮水殺氣凌浮雲遂令江南士不汚塞北氛偉哉淝水
㨗可方城濮勲吁嗟謝安石後世之桓文彼哉清談輩
碌碌何足云其二曰趙宋世忠厚養士三百年時危
不負主繄惟文狀元勤王仗大義擐甲相周旋皇天不
祚宋白日沉虞淵寧甘珠璧碎不爲瓦礫全碧血濺燕
市精光上燭天嗟嗟我生晚不得爲執鞭手持竹如意
擊碎空山顛沛兮渺何許涕泗悲茫然其三曰捐生固
不易處死尤爲難孰知龔勝後乃有謝疊山江東一潰
散跋渉何間關甌閩苦物色國破家亡殘偉哉烈丈夫
矢死無生還㣲身豈足惜大義不可奸忠孝亦何物古
今稱大閑耿耿浩然氣上摩霄漢間誰謂首陽高有志
能躋攀至今百世下清風激懦頑我讀三上書凛然毛
骨寒當時祼將士胡能不厚顔又嘗瘧疾南屏葉文甫
奎贈以碧霞丹服之愈作詩以謝自序云予遘瘧疾文
甫以碧霞丹見餽今病小愈實資是力詩以謝之詩云
丹有碧霞者曄曄色青銅當其修合時至理妙無窮朱
𤣥列南北龍虎環西東煌煌勾陳土黄螾居其中丹成
袐金匱什襲嚴緘封我衰困瘧疾鍼砭無全功一丸納
𤣥牝百竅潜流通沉沉熱惱境灑然濯清風五行復正
氣四體還沖融夜夢青衣神代爲雙玉童揮戈奮來徃
直上泥丸宫瘧鬼伏殘喘巢穴爲之空宛如狐䑕輩膽
落御史驄覺來一呵欠色澤神亦充何當獻九重四
海濟疲癃文甫故宋葉文康公時十一世孫石林葉夢
得之後也
　　　威寜詩䜟
威寧伯王公越當盛時以左都御史掌憲事破威寧海
子俘馘首功加太子太保兵部尚書掌憲坐營如故忽
思退休而賦詩云歸去來兮歸去來千金難買釣魚臺
也知世事只如此試問古人安在哉綠醑有情憐我老
黄花無主爲誰開平生事業心如火一夜西風化作灰
又云堪笑儒官拜將官請兵容易用兵難世間惟有征
夫苦天下無如邊地寒鬢爲胡笳吹作雪心經兵火煉
成丹朝廷公道明如鏡俯仰無慙處處安未幾竟以事
敗徙陸安州安置遂符一夜化灰之速黄花無主之䜟
良可畏也
　　　烈婦行
賔州軍士劉平戍棗陽與妻子道宿車下平爲虎所得
銜去妻胡氏追及之殺虎脱其夫趙文敏公子昻爲賦
詩云客車何焞焞夫挽婦爲推問君將安去言徃棗陽
戍官事有程宿車下夜半可憐逢猛虎夫命懸虎口婦
怒髪指天十步之内血相濺夫難再得虎可前呼兒取
刃力與虎爭寧與虎死無與虎生夫活心始平男兒節
義有如此萬歲千秋可以事明主馮婦卞莊安足數嗚
呼猛虎逢尚可寗成寗成奈何汝楊鐵崖亷夫以爲千
載義烈有足歌者猶恨時之士大夫其作未雄爲之賦
曰夫從軍妾從主夢魂猶痛刀箭瘢况乃全軀飼豺虎
拔刀誓天天爲怒眼中於莬小於䑕血號虎鬼寃魂語
精光夜貫新阡土可憐三世不復仇泰山之婦何足數
末句意有未滿於文敏也又嘗見文敏畫石田茆屋圖有
人賦絶句其上云瀛洲學士玉堂仙畫出苕溪似輞川
如此青山茆屋底豈無十畞種瓜田意謂文敏以宋宗
室國亡出仕太早故諷之也惜不記作者名氏云
　　　相婆
嘗讀高齋漫錄云王和父守金陵荆公退居半山每出
跨驢從二村僕一日入城忽遇和父之出公亟入編户
家避之老姥因言病痁求藥公隨行偶有藥取以遺之
姥酬以麻線一縷云相公可將歸人事相婆也公笑而
受之
　　　撥不斷
嘗喜范蠡歸湖雜劇第四摺雙調中有撥不斷一章藴
藉可愛而惜挺齋之選不及反收其沉醉東風有數字
病於齒牙者徳清平日譏人措詞不穩謂之扭折顙子
無乃自謂歟詞云螯擘紫石榴橙剖軟金甌釣得錦鱗
來活納在青蒲蔞綠蟻香浮斑竹篘紅薑細切白蓮藕
山寺鐘響漁火榔鳴江村月落海窟潮來方是酒醒時
候但其全摺前後詞不能皆純惟此可入選中也
　　　過碧浪湖
東呉張節之和副憲浙西時嘗過呉興碧浪湖有詩云
碧浪湖頭月色凉夜乘蘭槳泝流光星河落落天連渚
葭菼蒼蒼露欲霜一曲菱歌歸别浦幾家漁火住横塘
宦逰多少思鄉念回首西風見鴈行成化癸巳予過苕
城半隱唐君惟勤爲予言苕人至今稱述之
　　　海觀豪放
海觀張先生名錫字天錫天才拔粹文雄一時雖前輩
搢紳無不傾仰人得其片紙隻字不啻拱璧然而落魄
不羈豪縱逸發以明經領天順壬午鄉薦春闈不偶登
乙榜授山西大同應州山隂教諭解官南還凡湖山諸
竒勝名人之燕集殆無虚日鯨吞海吸青樓紅粉爭相
承迎名公鉅卿四方儁乂惟恐見晚人以鐵崖方之所
居爲回祿所燬作四六短䟽以干知識云秋風破茆屋
尚興杜老之悲烈焰燬高堂寧免張生之嘆雖云天地
爲家人世本同旅寄其如四海空囊此身無所依棲昔
也鳩居雖拙猶可歌於斯哭於斯今焉鳥巢既焚正謂
破我室取我子不能進不能退乆類觸藩之羊無以居
無以處真是喪家之狗胡開口的桞宗元飜道黔廬赭
居之足賀沒巴臂的陳去非反説祝融回祿之意佳又
不是魯新宫何必問宋禆竈愴於心者自昔謾云天火
破我膽者于今不見人烟五株柳樹燒成炭三徑黄花
化作灰反風滅火之人乆無焦頭爛額之客安在夫徃
者不可諫固謂甑已破矣來者猶可追須知鼎取新焉
所恨者五車書當不得棟梁八韻賦難充甎瓦作金石
聲文章可慿管城子興土木工事業須仗孔方兄然釋
道尚有化縁儒家豈無布施况彼盖三間殿造七寳塔
費無限錢不過徼福來生何如助數兩銀捨幾定鈔幹
有益事可以揚名今世秃和尚只化愚夫老書生惟求
逹士曽聞晉將軍與戴逵建宅甚極富饒又説宋宰相
爲康節買居必求寛廣何昔賢之好士豈今日而無人
伏願用財於當行施徳於不報歡喜心大家齊發安樂
窩小子必成俾吾春誦夏絃勝彼朝鐘暮鼓貯清風明
月於無窮藏竒書異畫於不已是所願也惟善圖之文
雖謔浪才華迭出不數月而居完新居構醫俗亭飬魚
池自爲文以紀之瓊瑶洞竹石軒小蓬萊見山樓袖海
堂則四方名士爲之記西崖李東陽嘗從受經至貴猶
執師生禮嘗過陽羡主復齋徐君家今内閣學士徐公
溥之父也暇日遊張公洞作歌云平生愛山愛水非一
日如何方寸之間積此天樣烟霞癖手探禹穴書脚著
謝公屐人云胡不徃見扁鵲而求瘥扁鵲荅以從來有
艾不治泉石膏肓之痼疾今來義興主於復齋徐君家
談山談水靡靡無終極或酌酒忘形或彈碁竟日或看
花笑春或聮詩入夕徐君乃大笑而言曰此樂不足旣
吾與子之交情吾地乃有汝宗人天師之故迹乃將若
弟姪拉若親戚青州從事罋中取不用三百青蚨覓維
時春波獻綠春草牽碧逺望荆南山上萬株松足以取
材供健筆珍重屏翳爲我長驅無片雲青天却似鸞牋
色天風吹鬢蓬如草勝水名山怡目而已到崖隂魑魅
多雲深猿鳥少不知天公縁何鞭撻日月晝夜奔波顛
倒忙似世間人只恐世人不死可惜乾坤容易老出山
髓作泉濟人渴竭地力出糓濟人飽如此則造化飜爲
世人奴世人又顛倒不知造化之功依舊歸㝠窈我疑
此洞不是張公煉丹處應是造化懼為人奴預先營此
巢穴便欲移家此中住奈何日月不從此中出入便如
人身無眼睛至今白日而不明又胡不驅六甲走六丁
絶頂掛日月巖阿懸羣星亦如人間青天白日大明白
却教吾輩執燭舉火捫摸而巡行欲求心目凈飜使神
䰟驚幾回我欲不與衆俱入又愛絶壁隨人清如何此
景不一入却去世上觀丹青况復我輩不入一題品此
景空有世上名當年煉丹竈今日生瑶草當年青驘跡
今日蒼苔色當時蹤跡今猶改神仙萬古知安在鏡中
白髪換朱顔滔滔紅日沉東海若教千金能買一時回
我就㸃此山爲黄金盡把流年問天買時亦不能買金
亦不可成山水當富貴清閒當功名只今兹洞清幽亦
自樂何必戰觸蠻於蝸角終日奔競而營營閒中自有
禪不用參中妙我作狂歌寫洞天聊此供我徐君興餘
之一笑其跌宕險恠可方玉川月食詩信可以歩武鐵
崖矣其作徃徃於歌姬處居多又飲歌兒劉賽春家賦
詩云輕隂閣雨正春和劇飲江樓樂事多白苧烏絲富
佳句錦箏銀甲動高歌一時佳㑹真難得百歲光隂最
易過不趂此時判爛醉積金至斗待如何又題扇云困
倚南軒石步廊老夫方擬逺乘凉忽驚窻外風瀟䬃却
是身邊扇送將正欲民安懐謝老還因親在想黄香炎
凉正相循還至底事班姬空斷腸又題海棠云臙脂漬
暈曉難銷未信環兒有此嬌艶色燭天天亦醉不須銀
燭更高燒又送同年余侍御之京云浙闈曽憶與聯名
同捧鄉書上玉京官冷青氊嗟我薄位尊烏府羡君榮
九重丹陛推温造萬里長沙老賈生此去都俞天表下
莫言巖穴有遺英其豪氣可想又金瓶牡丹詩云牡丹
五色金瓶内想得多歸富貴家翦碎西川千尺綺飛來
一片赤城霞荔枝同譜還應是芍藥爲奴豈浪誇只有
孤松我園樹無人相賞亦何嗟亦自謂也
　　　詩人意多同
張海觀嘗詠劉項事云鴻溝不界兩龍爭致語而翁任
意烹莫怪封侯號羮頡平生只在一盃羮予後以香臺
集示之方諳瞿存齋已有此言海觀實未嘗見其書也
存齋漢嫂轑釡詩云蚤年轑釡尋丘嫂中嵗分杯乞若
翁可笑劉郎窮肚腹垂涎只在一羮中陳剛中亦有詠
漂母墓詩云英雄未遇亦堪羞一飯區區不自謀莫笑
千金酬漂母漢家更有頡羮侯故知古人詩人命意多
同佳語未必不重道也
　　　胡斗南
國初胡虚白杭之海寧人號斗南老人工詩文有斗南
集行世其題楊妃教鸚鵡念心經詩云春寒中酒睡初
醒笑倚東窻小玉屛早悟眼前空是色不教鸚鵡念心
經又詠女史六首楊妃病齒云侍兒扶起倦看花不道
春寒入齒牙獺髓縱能醫病頰蠧根先長在唐家西施
捧心云妾佳西家本姓施越王甞膽已多時至今獨抱
心中苦長向春宫鎻翠眉虞姬請劔云當時玉斗碎鴻
門碧血空霑楚劔痕滿地落花皆漢土不知何處著春
魂昭君出塞云玉顔一别漢宫花鴈背霜寒萬里沙説
與當時邊上將鐃歌只合奏琵琶二喬觀書云自小觀
書在繡幃天生國色世應稀爭知醜婦無才貎曾向南
陽嫁布衣綠珠墜樓云花飛金谷彩雲空玉笛吹殘步
障風枉費明珠三百斛荆釵那及嫁梁鴻沖雅規刺有
風人餘意大率類此
　　　詠纎手
眉軒沈彦博先生約嘗分題得纎手賦詩云曽見花梢
揀俏枝宛如春筍露參差金釵欲溜輕扶鬢寳鑑重臨
淡掃眉雙送鞦韆扶索處半揎羅袖賭􁡂時香腮悶托
聞嘶馬忙揭朱簾認阿誰一時詩壇爲之閣筆
　　　籜冠生𫝊
海觀爲予作籜冠生小傳屈指今二十年餘手澤宛然
而海觀墳土已乾矣嗚呼是可悼也予少海觀一嵗而
犬馬齒猶碌碌追思舊逰不覺涕下豈天豐於才而嗇
其夀耶抑精華太著而無停滀悠乆之儲耶傳曰生杭
人也不欲顯其名於人故不以氏行甞集籜爲冠嘯歌
自得若不與人世者雖博學能文善書攻琴熟律而不
肯以技自試每酒酣耳熱輒語人曰身寓也名字者又
寓之寓也尚不知我又安知有物又安計夫寓吾又何
名人因强名之曰籜冠生生又笑曰吾方以天爲冠而
假之籜若然吾不知籜中有天乎天在籜中乎籜即天
乎然莊生云莫大乎毫末莫小乎天地今摹吾冠中之
天誠小也遂自號籜冠生云太史公曰戰國時有鶡冠
子亦有籜冠子鶡勇而鬬是未忘戰國態籜自謝而不
用宜生之果於忘世也夫端可以方䥫崖矣
　
　
　
　
　
　
　
　蟫精雋卷十二
欽定四庫全書
　蟫精雋卷十三
　　　　　　　　　　　　明　徐伯齡　撰
　　　録運甓要
廬陵李昌祺先生名禎以永樂甲申進士歴官至廣西
左布政使工詩文尤精畫所著有運甓漫録剪燈餘話
等集學博而才富識髙而指逺姑録其詩詞數章可以
見其胷中矣其讀元史五絶云鄂屯河上起風飈坐使
錢唐王氣銷三百年來中國鼎一時分付與元朝荷香
十里栁耆卿金主無端意氣横爱煞伯顔賢宰相錢塘
親看晚潮生金宫宋苑久埃塵薺麥青青幾度新無限
興亡今昔事不堪回首路旁人西江月冷塞風秋憔悴
歸來塟故丘若使奢淫長保得宋金遺恨幾時休龍沙
遺孽半消磨起輦秋深白草多惟有廣寒宫裏月清光
曽照舞天魔又題舞陽留侯廟二絶云信族豨夷越醢
躬太平無復用英雄髙皇却墮先生計世上何曽有赤
松人心變幻幾千般帶礪盟深亦易寒秦網逃來逃漢
網誰將此意語蕭韓新安謡云新安野老髮垂肩說著
先朝淚泫然洪武初年真少事幾曽輕到縣衙前垂老
頻逢嵗薄收秋租多欠賣耕牛縣官不暇憐饑餒喚拽
官車上陜州當夫當役子孫忙田地荒蕪户有糧昨日
迤西畨使過盡驅婦女趕牛羊詠燈花云羞向明開向
暗開芳叢煖焰照銀臺須臾爛熳都成蕋頃刻凋零半
是煤綉幌不愁疎雨至紗窻只怕猛風來歌闌舞罷人
歸寢一寸丹心未肯灰感舊遊云長干東畔是秦淮葉
自隨流信自乖花㡳玉纎崔䕶水月中珠淚郭華鞵晚
峯尚憶青螺黛氷筯猶疑白燕釵四海遨遊空有意忍
彈歸鳳獨傷懐席上贈妓云綰霧纎纎指凌波小小蓮
春山銀燭下秋水玉樽前舞袖鴛鴦錦歌珠玳瑁筵座
間皆狎客惟屬杜樊川又題清溪漁隠作蘇幕遮詞云
浦雲收山月放紅蓼灘頭秋水生新漲一箇輕舟雙漿
盪蕭散江湖富貴非吾望擊空明凌滉漾渚鷺汀鷗
處處常相傍馬首紅塵三百丈風吹不到蓑衣上續冬
青行云冬青枝憶昔南渡昇平時瑶陛左右兩行植信
是閬苑仙宫移亭亭碧玉作柯榦雨霧風晴總宜玩朝
退旌旗拂樹低細蕋輕飄雪零亂豈知事變大可哀湖
山歌舞盡荒臺王氣冰銷生殺氣𤣥扃不固六陵開六
陵隧中龍鳯骼義士夜深偷拾得親製衾稠裹碎瓊恭
題諡號揮濃墨捧向幽閒僻静岡愁雲慘淡月㣲茫神
靈噏歘潛呵䕶竁穴深沈謹瘞藏復恐後人迷此處識
以常朝殿前樹翠蓋隂籠土一抔萬年枝在髠奴去屈
指于今二百秋盛衰暗逐水東流皇朝既鑒元朝失青
史争如野史收空遺孤塔錢唐滸白髮遺民忍瞻覩天
上威神固儼然人間俯仰徒凄楚弗獨欷歔歎宋亡赤
眉汚漢更堪傷阿瞞姦計為疑塚身死還將智力防浮
世寧云蓋棺定十二重瞳猶未瞑大招酹酒續悲歌唐
公灑淚應来聽冬青事見陶九成輟耕録
　　　仙林寺鐘銘
宋理宗御製仙林寺鐘銘云大塊噫嘘震薄盖輿眷此
洪鐘以實出虚欒銑其角十分其鼓豈有鑄鼎收金遺
禹博大闡繹厚薄和均上開天閫下徹地垠乃警聾瞶
乃割昏曉咨爾有聞孰不心皎以為有聲匪撞不鳴以
為無聲如雷如霆作鎮梵宫法音無際鞏我神臯萬有
千禩至正間鐘覆鑄銘毁皇眀成化間仙林為隣火所
燬有閫帥率兵捍寺門不許人入救鐘遂爍於煨燼間
哀哉
　　　詩含比興
鑑戒録載唐文宗曰嘗觀晉君臣以夷曠致傾覆當時
卿大夫過耶李名曰然古詩有之人生不滿百常懐千
歳憂畏不逢時也晝短苦夜長閔時失也何不秉燭遊
勸之勤也臣願捐軀命濟國家惟陛下鑒照不惑則安
人强國其庶幾乎又古今詩話王右丞終南山詩說者
以為譏時宰詩云太一近天都連山接海隅言勢位盤
㨿朝野也白雲囘望合青靄入看無言徒有表而無内
也分野中峯變晴隂衆壑殊言恩澤偏也欲投人處宿
隔水問樵夫言畏禍深也又謝疊山(枋/得)註韋蘇州(應/物)滁
州西磵絶句下云幽草(闕/)
　
　　　　　　　　　可謂善說詩者矣
　　　南村外史傳
南村外史者丹丘人名宗儀字九成姓陶氏性迂懶不
治産又不能廢居為業放浪三呉者三十年與人言若
甚訥或遇事輙極論是非曲直雖權臣亦不少借人由
是憚之嘗習舉子業晚悉棄去曰是不足成吾名吾文
當師古人而世之所好非吾之所工宜其不入繩墨也
吾又焉能舍其所工求合世之所好與兒童角短長於
一日哉姑務其大者乃去之雲間之泗水上有田㕓築
草堂以居閉門著書自號南村外史凡見聞所及必録
而識之耕暇則課家僮灌花蒔菊與野人方士飲酒為
樂好讀莊老書而於黄庭内景一經好之尤篤以為廣
成子所告黄帝長生之道要不出於此盖其蚤負經世
學而行與時忤久而益困故折而從彼以釋其抑欝無
聊而已所著書有四書備遺二巻說郛一百巻南村輟
耕録三十巻書史㑹要九卷廣薈蕞八卷昔荀卿廢居
蘭陵嫉濁世之政因推儒墨道徳行事興懐著書數萬
言今外史亦有荀卿之志哉觀其所述閎博該備知不
滅没與草腐木弊無疑也於此可見科舉取士不足盡
天下之才而老於大山長谷者何可勝數然皆不能有
所著以自見於世如外史者悲夫古南村外史小傳檇
李貝闕之所譔也予讀松江誌因為録之
　　　杭士甲第
自我朝太祖髙皇帝奄有天下開科取士至今日新月
盛太學雖有題名記而人不得盡觀除國初年逺不能
備考者不敢妄録今將所可考者自洪武二十一年戊
辰杭士登名黄甲者録以補杭州府誌之未備云
　　洪武二十一年戊辰
　　　沈霖(錢唐/)　沈𤣥(錢唐/)　求頴(富陽/)
　　洪武三十年丁丑
　　　施誼(仁和/)　沈良(仁和/)　周綬(於潛/)
　　洪武三十三年庚辰
　　　蔣驥(錢唐/)
　　永樂二年甲申
　　　周文(仁和/)　曹景暉(海寧/)　孫子良(海寜/)
　　　沈升(海寜/)　禇讓(仁和/)　　吳惇(錢唐/)
　　　徐觀(臨安/)　潘中(錢唐/)　　張侗(仁和/)
　　　曹潤(錢唐/)　曹彦昌(海寧/)　李約(仁和/)
　　　湛禮(錢唐/)　倪文質(錢唐/)　髙暐(臨安/)
　　　髙才(仁和/)　何澦(仁和/)　　俞益(臨安/)
　　　俞禮(海寧/)
　　永樂四年丙戌
　　　孫廸(錢唐/)　何(闕仁和/)　　吳禎(仁和/)
　　　彭清(錢唐/)
　　永樂七年己丑㑹試車駕巡狩北京停廷試明年
　　庚寅十一月甲戌還京九年辛卯春廷試
　　　洪絃(臨安/)　　周健(仁和/)
　　永樂十年壬辰
　　　潘勤(錢唐/)　　胡敬(仁和/)
　　永樂十三年乙未
　　　王懋(錢唐/)　　陳鏞(錢唐/)　　袁璞(新城/)
　　　畢昌(仁和/)　　萬完(仁和/)　　俞聽(仁和/)
　　永樂十六年戊戌
　　　朱瑛(新城/)　　夏時(錢唐/)　　姚觀(仁和/)
　　　孫景名(富陽/)　木訥(錢唐/)　　王宣(錢唐/)
　　永樂十九年辛丑
　　　陳浩(錢唐/)　　于謙(錢唐/)
　　永樂二十二年甲辰
　　　王珉(錢唐/)　　嚴恭(仁和/)　　林英(仁和/)
　　　鄭厚(仁和/)　　謝衡(仁和/)　　丁讓(仁和/)
　　宣徳二年丁未是科惟先府君暨先世父聨榜故
　　名聨璧
　　　先府君(珙唐/錢)　先世父(璟唐/錢)
　　宣徳五年庚戌
　　　楊寧(錢唐/)　　逯端(仁和/)
　　正統元年丙辰
　　　相佐(錢唐/)　　蔣忠(錢唐/)
　　正統七年壬戍
　　　張瑛(錢唐/)　　章文(臨安/)
　　正統十年乙丑
　　　夏時正(仁和/)　(闕/)和(仁和/)　　姚哲(海寧/)
　　正統十三年戊辰
　　　沈敬(仁和/)
　　景泰二年辛未
　　　朱鏞(仁和/)　　唐泰(仁和/)　　王獻(仁和/)
　　　江玭(仁和/)　　童縁(錢唐/)　　吳誠(錢唐/)
　　　章亮(仁和/)　　彭信(仁和/)
　　景泰五年甲戍
　　　王絃(臨安/)　　何琮(仁和/)　　沈富(錢唐/)
　　　王欽(新城/)　　李昻(仁和/)
　　天順元年丁丑
　　　徐綺(餘杭/)　　陳綱(錢唐/)　　楊夀(錢唐/)
　　　張祚(錢唐/)
　　天順四年庚辰
　　　鄭環(仁和/)　　汪諧(仁和/)　　凌鎬(新城/)
　　　孫佐(仁和/)　　邵琮(仁和/)
　　天順七年癸未是年禮部貢院火不能竟考眀年
　　甲申春始第進士
　　　錢鉞(杭州前/衛軍餘)　張珏(錢唐/)
　　成化二年丙戍
　　　季琮(錢唐/)　　吳俊(錢唐/)　　嚴裕(仁和/)
　　　孫安(錢唐/)　　葉稠(富陽/)　　任英(錢唐/)
　　成化五年己丑
　　　張晟(仁和/)　　沈銳(仁和/)　　周政(仁和/)
　　　包謙(錢唐/)
　　成化八年壬辰
　　　金源(仁和/)　　陳謙(錢唐/)　　王箎(仁和/)
　　　樂宗茂(仁和/)
　　成化十一年乙未
　　　洪鍾(錢唐/)　　吳欽(仁和/)　　張本(錢唐/)
　　　吳綱(仁和/)　　徐寛(海寧/)　　潘威(錢唐/)
　　成化十四年戊戌
　　　沈繼先(仁和/)　陳震(杭州前/衛軍餘)　張耀(仁和/)
　　　錢鏞(仁和/)　　江瀾(仁和/)　　錢鑑(杭州前/衛軍餘)
　　　徐禮(餘杭/)　　吳雄(仁和/)　　宋禮(錢唐/)
　　成化十七年辛丑
　　　張銓(錢唐/)　　陳良器(仁和/)　陳潤(臨安/)
　　　莫立之(錢唐/)
　　成化二十年甲辰
　　　狀元李旻(錢唐/)　祝萃(海寧/)　　許綸(錢唐/)
　　　盛雲(餘杭/)
　　成化二十三年丁未
　　　丁養浩(仁和/)　　朱徳(錢唐/)　　鄧公輔(仁和/)
　　　幾量屐
晉阮孚好屐或詣之見孚正自蠟屐嘆云一生未知當
著幾量屐又諺云一口不能兩匙故宋范石湖成大丙
午新正書懐云窮巷閒門本闃然强將爆竹聒堦前人
情舊雨非今雨老境増年是減年口不兩匙休足穀生
能幾屐莫言錢掃除一室空諸有龎老家人總解禪盖
用其事也至如山谷詠猩猩筆詩云平生幾量屐身後
五車書乃言猩猩事借其語而不用其意是又奪胎法
也
　　　譯語詩
詩史余靖尚書使北為譯詩契丹愛之再往情益親余
詩云夜筵設羅臣拜洗兩朝厥荷情幹勒㣲臣稚魯祝
若統聖夀鐵擺俱可忒主舉杯謂余曰能道此為卿飲
余復舉之主大笑遂為酬觴盖設羅侈盛也拜洗受賜
也厥荷通問也幹勒厚重也稚魯拜舞也若統福祐也
鐵擺嵩髙也可忒無極也皆譯語漢史記槃木白狼詩
語漢則協蠻語則否其實蠻人先作詩及用蠻語譯出
如余詩真譯語也
　　　玉髑髏
王銍黙記載晏元獻公殊守長安有村民富財云素事
一玉髑髏弟兄異居欲分為數片元獻取而觀自額骨
左右皆玉也瓌異非常見之喟然嘆曰此豈得於華州
蒲陵縣泰陵乎民言其祖實於彼得之元獻因與僚屬
言唐小說載𤣥宗遷西内李輔國令刺客夜擕鐵椎擊
其腦作磬聲𤣥宗謂刺客曰我固知命盡汝手然葉法
善勸我服玉今我腦骨成玉法善勸我服丹今有丹在
腦刺客因取丹乃死又孫光憲續通鑑云唐𤣥宗將死
云上帝命我作孔昇真人爆然有聲視之崩矣亦微意
也然則此乃真𤣥宗之髑髏也因潛命瘞之泰陵云故
宋旡髙力士詩云將軍謫去上皇危玉髑髏傳日角竒
若使老奴居内侍控頤那得有金椎肅宗之罪著矣或
云肅宗如祖乙之死可驗其非虚語也
　　　宋太后賢
植杖閒談元豐己未歳御史府論東坡詩文詆訕時政
有㫖赴臺根治時東坡知湖州臺吏追攝浙西之民往
往追逐攀號或醵錢詣寺觀作解厄齊醮事聞光憲宣
仁兩宫皆為坡憂之時神宗怒甚莫知所申救因諭小
黄門密伺臺中有蘇文字至帝所亟來報有㫖不俟成
牒旋以節狀來一日帝閱狀小黄門密聞二宫后往見
帝因前問所閱帝具以告二后皆抆淚不已帝曰太后
不須以軾故如此朝廷必自有常憲光憲曰老婆子非
為軾也見官家語及軾姓名因感思仁宗耳嘗朝退召
老婆子飲酒笑語歡甚不類平日心竊恠之問所以然
仁宗曰汝不知我耶今日放賢良榜又為子孫得兩員
好宰相大者蘇軾小者蘇轍也適聞其名感當日事故
不覺哽咽耳神宗色為之動自是制獄漸寛東坡得不
死矣予惟兩宫何賢如之
　　　雉朝飛
楊䥫崖亷夫雉朝飛操自序畧云雉朝飛多指牧犢子
之作據揚雄所記則衛女傅母之所作也衛女嫁齊太
子中道太子死傅母令且往當喪畢女不肯歸終之以
死傅母悔之取女所自操琴塜上鼓之忽有雉出墓中
飛起故其操以名予以牧犢之嘆不如衛女有闗世教
為賦以補樂府之缺操云雉朝飛一雄挾一雌雄死雌
誓黄泥歸衛女嫁齊子未及夫與妻青縭棺素結一死
與之齊人言衛女蕩且離烏得塜中有雉飛琴聲鼓之
聞者悲䥫崖是作端可以洗樂府之陋矣
　　　詩可圖屏障
倦游録栁如金塞上詩云鳴骹直上一千尺天静無風
聲更乾碧眼健兒三百騎盡提金勒向雲看馮太傅端
謂坐客曰可圖於屏障信然
　　　放翁述懐
陸放翁務觀述懐詩云桐君故隠兩經秋小院孤燈夜
夜愁名酒過於求趙璧異書渾似借荆州溪山勝處身
難到風月佳時事不休安得連雲車載釀金鞭重作院
花遊頷聨盖用蘇秦炊玉薪桂因鬼見帝之意何四美
之難并也歟
　　　素問
宋聶吉甫淳言素問既非三代以前語又非東都以後
之文惟西漢司馬遷劉向有其辭而無其義吾斷斷然
以為淮南王安之所為後世必有以予言為然者
　　　樗菴詠犬
菊莊先生嘗為予誦樗菴詠畫犬詩云駿馬隨羣走獵
塲靈雞作伴入仙鄉是誰學得聲音似只許韓家謟侍
郎予又往年見有人題畫雞詩結句云度闗惟有田文
客學得司農第一聲句同一轍惜忘其名氏云
　　　晚節知幾
湘山野録孫集賢冕天禧中直史館幾三十年晚守蘇
已及引年大書詩于㕔壁曰人生七十鬼為鄰已覺風
光屬别人莫待朝廷差致仕早謀泉石養閒身去年河
北曽逢李今日淮西又見陳寄語姑蘇孫太守也須抖
擻老精神李見素陳莊皆朝廷差致仕者題畢拂衣而
往比詔下公已歸矣
　　　兩山詠蠏
沈眀徳宣號兩山吾杭仁和人天資頴敏文辭贍富早
與海觀齊名嘗有詩詠蠏云郭索横行逸氣豪秋來興
味滿江臯玉缸十斛酴醿酒不待先生賦老饕豪俊可
愛
　
　
　蟫精雋卷十三
欽定四庫全書
　蟫精雋卷十四
　　　　　　　　　　　　明　徐伯齡　撰
　　　火神廟記
杭州教塲在郡城西北隅成化甲午鎮守浙江司設監
太監李公義重修葺之於講武堂後仍建火神廟求户
部尚書兼翰林院學士知制誥兼國史經筵官眉山萬
公安為文以記云杭州火神廟在郡城西北隅教塲講
武堂後廟舊未有乃鎮守司設監太監李公所創既成
伻來屬記於予或曰火有神乎曰有之五行在天地間
佐元氣以成化包六合而無際亘萬古而不息故曰鬼
神之為徳其盛矣乎夫所謂鬼神不外乎隂陽五行而
五行之火乃陽之精也自火而論之根於四徳則為亨
發於四時則為夏列於八卦則為離形於五色則為赤
成於五味則為苦凝精於天則為熒惑脩靈於地則為
衡霍在十榦則為柔兆彊圉在十二枝則為大荒落敦牂
燧人洩其祕而啓其源祝融司其職而衍其流或鑽木
而生或擊石而出或猛火油得水而發或水晶艾映日
而起人徒見其切於日用者烹㸑而已鼓鑄而已殊不
知用之於兵器者為礟為銃為鎗為箭與夫火禽火獸
雀杏之類蓄造化之精靈極人事之機巧其有功於國
家武備最大且要夫天下之物莫不皆有神司之况司
火之神乃盛徳之神乎浙江為天下雄藩李公悉心練
武以圖保障凡諸火器皆造如式乃徳司火之神思報
其功故治神棲如此經始於成化甲午之秋九月落成
眀年之冬十一月有堂有亷有庫有庖像設彩繪既具
既􁀐嵗時奉祀必嚴必潔故繫之以詩以侑享曰維火之
生維陽之精實切民用尤利於兵神礟神銃神鎗神箭
其迅如雷其熾如電式奮英稜以摧不庭窫窳鑿齒靡
不就擒國威既張醜類以滅永寧邦家維神之烈歳丁
酉立石廡下
　　　伍喬
詩史伍喬張洎少相友善張為翰林學士眷寵優異伍
為歙州通判作詩寄張戒去僕曰張遊宴時投之一日
張與僚友近郊㑹讌歡甚僕投詩詩云不知何處好消
憂公退携壺即上樓職事久參侯伯幕夣魂長到帝王
州黄山向晚盈軒翠黟水舍春遶郡流遥想玉堂多暇
日花時誰伴出城遊張得詠動容久之為言於上召還
為考功員外郎
　　　頤菴詩
永樂間國子祭酒頤菴胡先生儼若思南昌人幼嘗得
道園虞雍公文法以故詩文獨歩一時寧藩為之序其
集謂其能振師道而得古人作文作詩之妙亦有所見
而云耳嘗與纂修性理五經四書大全之列盖自曽王
二學士而下獨公為最稱當時有題環清樓云螺川一
碧遶滄洲洲上蕭郎起畫樓杜若雨晴紅日曉蓼花風
冷紫霞秋閒來捲幔通江燕醉後凭闌看野鷗亦有髙
樓臨㑹府西山南浦思悠悠月夜獨酌云萬里無雲碧
落髙月眀如水見秋毫銀河斷鴈衝寒過錦樹驚烏向
夜臯窗下盈盈看露菊樽前粲粲斫霜螯醉來悟得陶
然趣妙理都將付濁醪讀莊子云漆園髙蹈百無憂一
念灰來萬事休世俗等閒珠彈鵲人生空自壑藏舟熊
經未若虚無守蝶化還從混沌遊隠几嗒焉吾喪我形
全精復更何求秋日漫題云新秋病起復支頤試捲疎
簾强賦詩獨愛顔含分性分虚勞郭璞問耆龜井梧墜
葉應憐早籬菊藏花未覺遲萬里碧天清似洗一襟凉
思看雲移題倪元鎮畫絶句云雲林髣髴米南宫落筆
孤髙絶俗蹤來往五湖三泖上畫船秋水看芙蓉雨餘
江上數峯青落木瀟瀟鴈在汀錦瑟一彈秋月白碧雲
深處有湘靈琴歌十六章今摘其十其一重華被袗衣
二女裸且恭泠泠五絃上拂拂來薫風其二猗蘭被谷
風河水美洋洋龜山無斧柯天道終茫茫其三闗雎首
國風登歌諧八音如何房中曲幽幽多楚吟其四魏侯
聽古音端冕惟恐瞑鄭衛奏新聲欣然不知倦其五師
延溺清商師曠冩清角白雲從天來風雲震寥廓其六
長卿工詞賦浩蕩追逺遊嗟嗟臨卭曲䙝俚等俳優其
七㸑下焦桐尾價重千黄金一落文姬手飜作胡笳音
其八棗樹懐赤心其外多棘枝博勞雙翼長空歌阿得
脂其九耿耿别鶴操凄凄雉朝飛嗟哉髮已白不寐空
攬衣其十御風神浩浩化蝶夢悠悠獨有離騷古孤臣
淚不收皆非嘲吟風月而已
　　　明妃曲
頤菴胡祭酒若思明妃曲云邊地皆草白琵琶多苦音
獨留青塜在直是漢恩深得少陵之意矣存齋瞿先生
宗吉有絶句亦云獨抱琵琶淚滿襟單于寕比漢恩深
他年塜上青青草絶以虞姬一片心至如王介甫則云
漢恩自淺今自深人生樂在相知心即此可見不忠甚
矣雖然西漢之失天下不在匈奴而在蕭墻之内也當
武宣之時闢地萬里重譯而來王者不可以枚計出師
破敵之盛前古所未有呼韓郅支稽首闕下元帝茍能
奮武宣之餘烈懐逺安邇施御戎之大策因其來朝絶
其請婚和親之議豈不為有漢宗英哉夫何以優柔庸
懦之才竟使紅粉逺嫁辱及宫閫而咎畫工不知禍由
聚麀之母后外戚累世擅政馴致釀成新室移鼎之變
千古不能無憾焉故予詠明妃亦有鄙句云樊青延夀
誠堪死何不先圖王政君坐是故也
　　　當家故事
王銍四六話唐鄭準為荆南節度使成汭從事汭本姓
郭為代作乞歸姓表云名非霸越浮舟難效於陶朱
志在投秦出境遂稱於張禄其後范文正公隨母冐
姓朱以朱説登第後乞還姓表遂用之云志在投秦
出境遂稱於張禄名非霸越乗舟偶効於陶朱議者
謂雖襲用古人全語然本實范氏當家故事非攘竊
也
　　　户羽生傳
予友慈谿周克敬名旋亦號存齋以明經登成化丁
未進士第擢南京户科給事中未第時講教呉興之
餘偕予同寓邸數年知其善詩文尤工古選嘗書
扇作户羽生傳云户羽生其先出於孤竹君之裔避
秦亂偕徐福入海島國於扶桑之區漢興臣順入中
國令人輩出世濟厥美有為王司徒障汚塵者有佐
范魯公去酷吏者有棄官家居而見歎於班婕妤者
惟趙宋時一人隨邵宏淵屯符離搖清凉而不肯協
心李顯忠以致費師喪律大為時義所鄙要之亦非
其咎也其後子孫散處四外族屬甚衆惟居金陵及
閩中者尤著至生殆百葉于兹矣生性簡質厭先世
紈綺之習好衣褚衣骨格稜稜然狷介寡合惟與銅
山君之幼子及角氏子訂盟為交凡其卷舒之機括
皆二子為之主也生又長於簸弄之才與之處者往
往挹其清風而敬之皆稱之曰清風先生户羽其别
號也生嘗不為世用擯之滕子之國處篋中衣冠藍
縷形容稿悴人或憐而欲起之則堅持不可曰吾固
知當出此非其時耳遂退處舊隠晏如也迨夫大明
當天朱夏啓運生乃自奮曰出處貴以時躭禄嗜進
者為貪貪不可也肥遁忘世者為固固亦不可也今
遭時際㑹吾將出而為國播仁風蘇世之鬱煩矣乎
遂彈冠曵履而進漸見親幸已駸駸於掌握之地矣
昔蘧瑗邦有道則仕邦無道則可卷懐宣尼稱為君
子若生殆能踵其遺芳者乎又自跋云昌黎公作毛
頴傳竒崛卓越後人慕之徃徃步武有作區區薄技
烏敢效兹第以懐志未遂欲乘時奮發故寓筆以自
見耳又題扇云雲鵬搏北溟蟪蛄擇平原大小雖有
殊各已充其天人生百年期倐忽浮漚然百年貴適
志胡為形所牽麟閣存虚名負郭遺荒阡繁華竟何
為愴然哀昔賢又嘗寄予閨情詩云弄晴遲日透花
明睡起銀屏酒半醒試上小樓舒倦眼陌頭楊栁易
為情雙鴛淺印翠痕微閒步荒苔出竹扉小徑愛看
飛蛺蝶不知花露濕春衣非尋常事章句業塲屋者
可同日語也
　　　擬宫詞
古人無題閨怨宫詞去婦等詩皆非直述景物故事悲
愁哀怨而已其間特寓孤臣孽子流落及忠良志士與
時不偶情不能忘托以寡妻怨女因事感懐以伸其情
耳慈谿楊名父子器少有文名聰悟穎敏為一時同門
所推許以眀經領成化丙午浙魁登丁未進士第嘗擬
宫詞作一年景序凡唐律三十三章録以寄予兹拔其
尤者識之其春日宫詞云困人天氣日遲遲宫院深沉
午漏稀簾襯緑痕芳草滿水流紅膩落花飛一緘消息
闗魚鑰萬疊愁懐壓鳳扉最是平生心性癖惜春常是
怕春歸其立夏宫詞云一春長只怕春歸昨夜春歸總
不知愁緑怨紅空有恨墮香飄粉總成悲杜鵑哭處雲
迷月螻蟈鳴時水滿池日給金錢三百貫從今何處買
花枝其秋夜宫詞云丁當鐵馬屋西東一曲悲歡意萬
重總有長愁隨髮白也無佳句冩霜紅綵雲縹緲通三
島眀月嬋娟照大宫促織不知人意嬾遶牀終夜泣西
風其除夕宫詞云院院燒燈夜不眠屠蘇分歳啓芳筵
儺名已進金吾仗守夜時聽玉漏傳獸鼎香薫芸葉細
蓮臺風定燭花圓眀朝早上長生殿共祝皇圖億萬年
其忠愛藹然溢于言表
　　　崇安柳七冢
栁七名永字耆卿崇安白水人長於詞范蜀公嘗曰仁
宗四十二年太平鎮在翰苑十餘載不能出一語歌詠
乃於耆卿詞見之仁宗嘗曰此人任從花前月下淺斟
低唱豈可令仕宦遂流落不偶卒於襄陽死之日家無
餘財羣妓合金塟之于建安南門外每春日上塜謂之
弔栁七
　　　尹字
眀皇雜録蘇頲幼時京兆尹訪其父瓌既去瓌命頲詠
尹字即應聲云丑雖有足甲不成身見君無口知伊少
人其敏捷如此
　　　散人稿
先府君由宣徳丁未狀元馬愉榜進士第兄弟同科時
號聨璧故遂以為字歴官太僕丞晚守湖南之寶慶無
何値部使者有私隙誣以非罪為羣黨所陷謫為塞外
民天順改元與例陳訴得白有復起之命以疾卒于京
素有文名所著詩文甚夥有西湖散人稿六卷已夀諸
梓多故以來挾之隨寓及喪還抵臨清為閘水衝激舟
覆僅得䕶柩行李悉沒於洪流因憶幼侍書室嘗誦題
壁二詩云存誠固是人無間克己能令衆所歸半㸃浮
雲須净掃一規完月更光輝紛譁勢利從他擾專静工
夫不我違如此路頭方入道顔何人也亦堪希力學必
須令志篤為人端在立心髙韓歐文譽海天闊李杜詩
名今古豪青史千年須尚友螢窗十載莫辭勞果能進
歩希前哲未必終教困草茅論交詩云交游誰似古人
情春夢秋雲未可憑溝壑不援徒汎愛寒暄有問但虚
名陳雷義重踰膠漆管鮑交深托死生此道今人棄如
土歳寒惟有竹松盟題畫眉鳥云野性從來不受羇隨
聲百囀任髙低也曽鎖向雕籠聽不及林間恣意啼枯
荷鶺鴒圖云秋色荒凉景物殘池荷半老水生寒鶺鴒
好似人兄弟不暫分飛赴急難用録以存手澤云
　　　子卿圖
浙閫公子王景聲嘗出子卿牧羝圖筆力精勁用墨濃
淡適宜誠宋人之絶筆也詩凡數十首皆宣徳正統間
縉紳手翰卷終一絶乃東吳夏問所作卷中之詠無能
出其右其詩云不將漢節涴沙塵十九年來萬里身誰
道白沙黄草外牧羊原是牧麒麟彼循常蹤而蹈故轍
者奚可以語此耶
　　　評花
錢唐功言予嘗評花品以梅有林下之風杏有閨房之
態桃如倚門市娼李如東隣貧女
　　　王霞卿
進士鄭殷彞旅遊㑹稽寓唐安寺先粉壁有題云琅琊
王氏霞卿光啓三年陽春二月登于是閣臨軒軫恨覩
物増悲雖看煥爛之花但比凄凉之色時有輕綃捧硯
小玉觀題詩云春來引歩暫尋幽愁見風光倚寺樓正
好開懐對烟月雙眉不展自如鈎鄭生和云題詩仙子
此曽遊應是尋春别鳳樓賴得從來未相識免教錦帳
對銀鈎霞卿乃邑宰韓嵩自京師挈之任所嵩遇暴冦
而卒鄭生欣然謁之時霞卿竟辭以疾而不見焉但令
總角婢子輕綃持詩荅曰君是雲霄折桂身聖朝方切
用儒珍正堪西上文塲戰空向中途泥婦人鄭得詩大
慙而退
　　　女人詠史
宋朱淑真錢塘民家女也能詩詞偶非其類而悒悒不
得志往往形諸語言文字間有詩云鷗鷺鴛鴦作一池
誰知羽翼不相宜東君不與花為主何事休生連理枝
所著有斷腸詩十卷傳於世王唐佐為之傳後村劉克
荘嘗選其詩若竹揺清影罩紗窗兩兩時禽噪夕陽謝
却海棠飛盡絮困人天氣日初長之句為世膾炙嘗賦
詠史詩云筆頭去取萬千端後世由他恣意瞞王伯謾
分心與跡到成功處一般難非婦人可造當時趙眀誠
妻李氏號易安居士詩詞尤獨歩縉紳咸推重之其緑
肥紅痩之詞及人與黄花俱痩之語傳播古今又寵栁
嬌花之言為詞話所賞識晦菴朱子云今時婦人能文
只有李易安與魏夫人李有詠史詩云兩漢本繼紹新
室如贅疣所以嵇中散至死薄殷周中散非湯武得國
引之以比王莽如此等語豈女子所能以是方之淑真
似不及也然易安晚年失節汝舟而為其所薄至與昝
處厚手劄言猥以桑榆之晚景配兹駔儈之下才而淑
真怨形流蕩至云欲將一卷傷心淚寄與南樓薄倖人
雖有才致全徳寡矣
　　　葡萄詩
僧温日觀能詩善寫葡萄精緻不俗世多寶之予一日
於友人處觀其大畫四輻而皆有題品其自作也格律
不拘率意而就惟記得一絶云曽向流沙取梵書草龍
珠帳滿征途輕包短策難將帶記得西風月上初言不
盡而意有餘堪膾炙也
　
　
　
　
　
　
　
　
　
　
　
　
　蟫精雋卷十四
欽定四庫全書
　蟫精雋卷十五
　　　　　　　　　　　　眀　徐伯齡　撰
　　　十宫詞
髙太史季迪有宫詞十絶體詠精竒規諷切當誠史鉞
也因録以備遺忘其呉宫云芙蓉水殿屧廊東白苧秋
來不耐風教得君王長夜醉月明歌舞在舟中楚宫云
雨去雲來十二峯諸宫樓閣暮重重細腰無限空相妬
不覺瑶姬夢裏逢秦宫云宫閉驪山静管絃翠華巡狩
去經年掖庭無用恩難報願上蓬萊採藥船漢宫云酒
醒金屋曙河流願賜銅盤一滴秋他日君王作仙去瑶
池猶幸得同遊魏宫云翡翠明珠入貢頻承恩長占鄴
宫春至尊莫信陳王賦那得人間有洛神晉宫云盡日
南風永巷開羊車去後玉階苔誰知天上無人到亦有
城南小吏來齊宫云貼地黄金襯韤羅苑中市罷合笙
歌有人解誦西京賦添得樓臺火後多陳宫云春風三
閣綉參差狎客争陳璧月詞幾度醉濃嬌不起景陽樓
上晚鐘時隋宫云五斛青螺一日銷迷樓深貯萬妖嬈
衆中誰解留車駕風浪如山莫渡遼唐宫云玉笛聲殘
禁漏長雲屏月帳醉焚香五王宴罷皆歸院大被空閒
一夜凉
　　　唐詩命意同
鑑戒録劉夢得有望洞庭詩雍陶有詠君山詩語異意
同劉詩曰湖光秋月兩相和潭面無風鑑似磨遥望洞
庭山水色白銀盤裏一青螺雍詩曰烟波不動影沉沉
碧色全無翠色深疑是水仙梳洗罷一螺青髻鑑中心
李山甫秦韜玉皆有貧女吟意亦相類李詩云平生不
識繡衣裳閒把金針亦自傷鑑裏只應諳素貌人間多
是信紅妝當年未嫁還憂老終日求媒即道狂兩意定
知無説處暗垂珠淚滴蠶箱秦詩云蓬門未識綺羅香
擬托良媒益自傷誰愛風流髙格調共憐時世儉梳妝
敢將十指誇纎巧不把雙蛾鬭畫長最恨年年握針線
為他人作嫁衣裳李山三甫有石頭城即事韋荘有詠
南國英雄用意亦同李詩云南朝天子愛風流盡守江
山不到頭總是戰争收拾得却因歌舞破除休堯將道
徳終無敵秦把金湯豈自由試問繁華何處在雨莎烟
草石城秋韋詩云南朝三十六英雄各逐興亡自此中
有國有家皆是夢為龍為虎亦成空殘花舊宅悲江令
落日青山弔謝公畢竟霸圖何物在石麒麟沒卧秋風
王摩詰雲母帳胡令能繡障亦佳句王詩云君家雲母
障特向野庭開自有山泉入非闗彩筆來胡詩云白日
堂前花蕋嬌争携小筆上床描綉來挂向春園裏引得
黄鶯下栁條
　　　元人竹枝詞
元上饒熊進字元修作詩幽深嘗作西湖竹枝詞云銷
金鍋邊瑪瑙坡争似儂家春最多蝴蝶滿園飛不去好
花紅到剪春羅杭西湖方宋南渡盛時綺羅錦綉畫舫
笙歌遊人士女日費千金時人目為銷金鍋故云瞿存
齋宗吉詩云野鳥啼殘脫布袴好花開到剪春羅盖本
於此又唐子華名棣吳興人有竹枝詞云門前楊栁亂
飛花第一橋邊第一家馬上郎君休挾彈栁枝深處有
慈鴉可謂長者之言也
　　　望海潮
孫何帥錢唐栁永作望海潮詞贈之流播金國完顔亮
聞三秋桂子十里荷花遂啓投鞭渡江之心時人有詩
云誰把杭州曲子謳荷香十里桂三秋那知卉木無情
物牽動長江萬里愁南渡駐蹕留連為歌舞之塲遂忘
中原愚謂未必不因永詞啓之耳悲夫故君子言不可
不慎也
　　　香臺集序
先正瞿存齋先生宗吉嘗詠女故事三百絶名香臺集
前百首為香臺百詠次百首名續詠又百首為新詠引
用深僻諷刺切實讀者不能遍考每遇事而病焉予嘗
為菊莊先生言之先生乃命為之訓詁因不揣僭妄承
命考註閱三月而稿成凡所引書千有餘種友人海觀
先生張天錫為之序云香臺兒女之事訓詁記問之學
去聖人之道逺矣然而易著金夫不有躬朱子釋之曰
若魯秋胡之為者豈聖人亦近兒女而朱子亦但訓詁
記問為哉是不然男女居室天地之大義也歸之正者
天不歸者非天歸不正者亦非天或正以勸也或不正
以誡也或正而不正以警終也或不正而正以謹始也
或無而有念不可罔也或虛而妖亦不可不正也嗚呼
不有作者知所自其誰不有註者知作者其誰毋謂事
渉兒女毋謂學蹈訓詁終語之曰心無邪作者誰瞿祐
宗吉再註者誰徐伯齡延之宗吉事在人耳目延之予
友博學强記天文地理無不通尤精音律字義兹盖其
一長云
　　　詩見所處
歐陽公曰詩原乎心者也富貴愁怨見乎所處江南李
氏處富者詩曰簾日已髙三丈透麝煤次第添香獸紅
綿地衣隨歩縐佳人舞徹金釵溜酒惡時拈花蕋嗅别
殿微聞簫鼓奏與時挑野菜和根煮旋斫生柴帶葉燒
異矣見劉斧青瑣摭遺云
　　　宋詩家數
宋詩變而為數體有九僧體學晚唐即晚唐體也九僧
乃希晝保暹文兆行肇簡長惟鳳惠崇宇昭懐古九人
也又有香山體學白樂天又有西崑體祖李義山自楊
文公億首與劉筠變宋初詩格緦織華麗盖一變晚唐
詩體香山詩體然歐公亦不非之而服其工雖張乖崖
亦學其體二宋尤深入者如蘇子美梅聖俞並出歐公
之門蘇近老杜梅過王維而歐公直擬昌黎東坡暗合
太白惟山谷合老杜后山棄其舊而學焉遂名黄陳號
江西派如晁君成詩當黄陳未出之前自為元和間唐
詩乾淳間又有尤楊范陸四巨擘謂之四大家尤謂延
之䆳初楊謂萬里廷秀范謂成大至能陸謂放翁務觀
也又有永嘉翁卷續古西巖集號靈舒徐機文淵泉山
集號靈淵徐照道暉山民集號靈暉趙紫芝師秀天樂
堂集號靈秀謂之四靈體葉水心適以文為一時宗自
不工詩而永嘉四靈從其說改學晚唐詩宗賈島姚合
凡島令同時漸染者皆隂撏取摘用驟名於時初學之
者不能有所加日益下矣名曰厭傍江西籬落而盛唐
一歩不能少進天下皆知四靈之為晚唐而鉅公亦或
學之劉潛夫初亦學四靈後乃少變務為放翁體同時
有趙庚仲白亦可出入四靈小器又慶元嘉定以來有
江湖謁客如龍洲劉過改之石屏戴復古式之壺山宋
謙父自遜阮梅峯秀實林可山洪孫花翁惟信季蕃髙
菊磵九萬劉江村瀾號江湖體杭書肆陳宗之刋江湖
集後村南嶽稿亦與焉紫陽方虚谷咸不重之以為輕
俗同時稍後有梅屋許棐者賦蠟梅紅梅同瓶詩云苖
裔元從庾嶺分兩般標緻一般春淡妝西子呈嬌態黄
面瞿曇現小身不羨腰金横玉貴來尋嚼蠟飲氷人只
愁苑榭香狼籍桃李如何接後塵虚谷方囘謂其第二
句不勝其俗三句愈覺其俗此江湖詩所以難選云
　　　宰相牙郎
牛羊日厯云寶厯中李愿太尉晟之子也早以勲廕入
仕屢任方面性甚奢豪而多内寵晚得一青衣乃色中
之尤者字之曰真珠意取於季倫緑珠未臻於此及愿
年老真珠名轉著乃謀於親友曰匹夫無罪懐璧其罪
愿今老矣乃家藏一女室曽不上聞恐非臣子所宜如
得一善文者若登徒子能狀其妍艷求一表以進吾無
恨矣其所親乃求表於楊漢公漢公辭不能文乃告於
虞卿虞卿欲自圖之曰須一見俾容態誌在吾目然後
可以操文愿從之虞卿一見此姬恍然自失自度終不
可得乃話於僧孺僧孺方持國柄且曰愿欲何求吾能
致之亦何必上聞虞卿曰愿意已决矣相公若直取之
恐不如意若計取之萬萬得也乃薦漢公為行人曰是
子掉三寸舌能易人五臟僧孺然之漢公乃往見愿曰
竊聞司空欲貢一妓誠有之乎愿曰然漢公曰竊為司
空危之愿驚曰何至危也漢公曰今主上春秋鼎盛後
宫如西子者數千司空更以一真珠投之何異擲一米
於太倉乎若真珠承寵上囘聖意勢傾六宫必責司空
久自寵愛歴年不進將至罪愆進退思之乃為司空危
矣愿飜然曰奈何漢公曰大凡尤物必能禍人真珠進
與不進恐終與司空為禍然而外竊知司空欲進此妓
久矣一旦罷之人必謂司空惑溺而未能捨也為司空
計莫若别與一人愿曰誰可與者漢公曰牛相訪求一
殊色久矣司空不過求大鎮冀欲求天心不若將與牛
相牛相得妓司空得鎮不亦可乎愿乃甚悅乃以真珠
歸於僧孺漢公遂為狎客以真珠為賞心之具雖公卿
候謁四方有急切要一見而終不可得故京師號虞卿
為宰相牙郎盖由此也
　　　王戭生
宋太史濓龍門子王戭生云王戭生與三烏叢臣朋王
戭生曰吾儕宜自勵異時立朝勢人之門足無涉也三
烏叢臣曰此予切齒腐心盍誓諸王戭生喜乃歃血誓
曰二人同心母徇利母訹有位母負險厥士而移其行
有違此誓眀神殛之居無何共仕於晉王戭生復申前
誓三烏叢臣曰言猶在耳何敢忘也時趙宣子得君諸
大夫日奔走其庭三烏叢臣既悔復恐王戭生知之又
不得不往也雞初鳴即去候宣子入門有危坐東榮者
舉火照之則王戭生也各慙而退君子曰二子貧賤時
其盟誠良及於登仕遽變其初志何耶利害戰於中位
勢訹於外故也士君子養於山林而壊於朝廷昔人之
歎其有感哉今浙藩刻板多闕漏此條亦所遺之一也
　　　精通物理
古今詩話江外有石人破之形色皆類月歐陽文忠公
有記蘇子美見之作詩寄之云我疑此山石久為月照
著老蚌吸月月降胎水犀望星星入角彤霞爍石變丹
砂白虹貫巖生美璞永叔見之曰此竒才精通物理者
也
　　　錢唐士女
元時錢唐士女曹妙清字比玉號雪齊善鼓琴工詩章
三十不嫁而有風操可尚鐵崖楊亷夫謂觀其所賦竹
枝詞可以識其人焉行書草劃皆有法度其事母尤孝
謹其竹枝詩云美人絶似董嬌嬈家住南山第一橋不
肯隨人過湖去月眀夜夜自吹簫鐵崖嘗有詩荅之云
紅牙莞席紫貍毫雪水初融玉帶袍寫得薛濤萱草帖
西湖紙價頓能髙玉帶袍盖其家硯名也又張妙净字
惠蓮善詩曉音律晚居姑蘇之春夢樓號自然道人有
竹枝詞云憶把眀珠買妾時妾起梳頭郎畫眉郎今何
處妾獨在怕見花間雙蝶飛以詩觀之其操守固相徑
庭矣而曹終乃處子之言公羊氏所謂猶有童心之謂
也張則拳拳舊主執心不二其操亦可尚焉
　　　詞誣良善
楊元素學士跋温公西江月詞曰寶髻鬆鬆綰就鉛華
淡淡妝成紅烟紫霧罩輕盈飛絮游絲無定相見争如
不見有情還似無情笙歌散後酒微醒深院月眀人静
元素跋云温公剛風勁節聲動朝野宜其金心鐵意不
善吐軟媚語近得其席上所製小詞雅亦風情不薄由
今觀之决非温公作此宣和間恥温公獨為君子作此
托為其詞以誣良善不待識者而後能辯也
　　　四時詞
海觀張先生天錫嘗於海昌轉塘祝士安家戱和存齊
瞿宗吉先生剪燈新話渭塘竒遇記中四時詞四首甚
豪俊予過士安因仍俾予和之自愧形穢醜顰勉副其
意存齊春詞云春風(闕/)
　
　　　　　　　　　　　　　　　　　　　夏詞
云芭蕉(闕/)
　
　　　　　　秋詞云鐵馬(闕/)
　　　　　　　　　　　　　　　　　　　冬詞
云山茶(闕/)
　
　　　　　　　　　　海觀和春詞云條風蕩雨不
成雪黄鸝將子調新舌麗質初含荳冦胎芳心未展丁
香結嬌柔懶起緑雲髿日傳花影來窗紗春光醉人渾
似夢呼奴一試龍團茶夏詞云堤下小溪分燕尾溪上
長堤如鴨背相纒藤蔓在依松不定荷心初出水停針
倦繡懐人時蕭郎去速來何遲日日倚欄勞目力看得
梁間燕哺兒秋詞云闗河寂寞西風𦂳滿地清雷眀月
冷女牛有恨路難通河漢無聲夜流影丁東砧杵起隣
家鬢雲倦理犀梳斜曉來洗妝對眀鏡玉容顦顇如黄
花冬詞云火冷金猊烟不吐困倚雕籠罷歌舞謾將錦
字托鴛鴦欲語哀情怕鸚鵡張郎去後誰畫眉侍兒只
恠梳妝遲天公似憐人寂寞早傳春信來南枝予和春
詞云滿院楊花滚晴雪睡起幽窗禽弄舌白團巧試合
歡羅繡幃髙綴流酥結香鬟亂擁雲鬆髿瓊肌捲袖紅
映紗短夢壓眉消不得閒碾閩南鳳餅茶夏詞云池波
緑㸃蜻蜓尾海榴紅溜鷓鴣背薇帳籠烟沐若秋蘄簟
緗紋净如水夢囘午枕覺來時堦前花影日遲遲閒敲
金針作鈎釣戯抛香餌引魚兒秋詞云寒碪聲搗秋閨
𦂳霜楓葉落呉江冷砌間慘切亂蛩悲月中縹渺孤鴻
影髙髻雲鬟學内家鳳釵半墮鸞翹斜自㸃銀燈簾外
照石蘭開過芙蓉花冬詞云夜永蘭臺燭花吐照影學
飜蓮掌舞暖炙銀簧引鳳凰時將經卷教鸚鵡舊愁新
恨攢雙眉玉壺水寒更漏遲羅衾似鐵耿無寐腰圍瘦
比梅花枝
　　　四抝
雲溪友議宋邕初無令緒及瞽詩名乃彰盧綸員外作
擬僧詩僧清江作七夕詩劉隋州有眼作無眼句宋邕
無眼作有眼句盧詩云願得逺公知姓字焚香洗鉢過
餘生清江上人七夕詩云惟愁更漏促離别在眀朝劉
隋州詩云細雨濕衣看不見閒花落地聽無聲宋邕詩
云黄鳥不堪愁裏聽緑楊宜向雨中看豈不為四拗也
哉
　　　放翁臨終詩
放翁陸務觀於宋嘉定己巳歳冬臨終易簀之際作詩
云死去元知萬事空但悲不見九州同王師北定中原
日家祭無忘告乃翁愚謂矍鑠哉此老可謂沒齒不忘
朝廷者矣較之宗澤三躍渡河之心何以異哉
　
　
　
　
　
　蟫精雋卷十五
欽定四庫全書
　蟫精雋卷十六
　　　　　　　　　　　　明　徐伯齡　撰
　　　廖處士
雅言雜載廖融字元素隱于衡山與逸人任鵠王正已
凌蟾王元皆一時名士廖融作夢仙謠云琪木扶疎繫
辟邪麻姑夜宴紫皇家銀河旌節排波影珠閣笙簫吸
月華翠鳯引遊三島路赤龍齊駕五雲車星稀猶倚虹
橋立擬就張騫搭漢槎退宫妓云神仙風格本難儔曾
從前皇翠輦遊紅躑躅繁金殿暖碧芙蓉美水宫秋寶
筝鈿剥隂塵覆錦帳香銷畫燭幽一旦色衰歸故里月
明猶夢按梁州左司諫張觀過衡山留詩曰未向漆園
為傲吏定應明代作徴君家傳奕世無金玉樂道經年
有典墳𢃄雨小舟横别澗隔花幽犬吠深雲到頭終為
蒼生起休戀耕烟楚水濆融卒刺史何承矩葬之進士
鄭鉉誌其墓
　　　秦少游女
宋靖康間有女子為金人所俘自稱秦學士女道中題
詩云眼前雖有還鄉路馬上曽無放我情讀者悽然曽
裘父為作秦女行云妾家家世居淮海淮海文名喧宇
内自從貶死古藤州門户凋零三十載可憐生長深閨
裏耳濡目染知文字亦嘗强學謝娘詩女子未嫌稱博
士年長來來逢世亂黄頭鮮卑兵入漢妾身亦復墮兵
間往事不堪回首看一身漂蕩逐羌兒被驅不異犬與
雞奔馳萬里向沙漠天長地久無還期北風瀟瀟易水
寒雪花滿地經燕山千盃魯酒愁中醉一曲琵琶淚裏
彈吞聲飲恨從誰訴偶然信口題詩句眼前有路可還
鄉馬上魂迷不知處詩成吟罷更茫然豈意漢地能流
傳當時情緒亦可念至今聞者為悲酸憶昔中郎有女
子亦䧟虜中垂一紀暮年多幸逢阿瞞厚幣贖之歸故
里惜哉此女不得如終竟老死留穹廬空餘詩話傳悽
惻不減胡笳十八拍故宋无有詩云郎罷藤隂老淚潸
黄金誰贖蔡姬還看來山抹㣲雲恨直送蛾眉出漢闗
盖閩人呼父為郎罷山抹㣲雲少游滿庭芳詞中語也
　　　孝經序
近世教子幼讀社學惟孝經一書為有益至如蒙求千
文固非初學之可驟語其神童酒詩又非所以訓子弟
之事殊不知子弟當以先入之言為主今既令從事末
習又安能使其求乎本而進於道哉況今之庸師俗儒
率皆愚瞽之輩往往乃以唐眀皇孝經授之舛謬既不
能知何以訓諸來學此晦菴為之刋誤而深山董氏之
大義所由作也元武夷熊勿軒先生為之序曰孔門之
學惟曽氏得其宗曽氏之書有二曰大學曰孝經傳章
句頗亦相似學以大學為本行以孝經為先自天子至
庶人一也堯典一篇大學孝經之祖也自克眀峻徳以
至親睦九族極而百姓之昭眀萬邦之於變大學之序
也孝之為道盖以具於親睦九族之中矣何也一本故
也自是舜以克孝而徽五典禹以致孝而叙彞倫伊尹
述成湯之徳一則曰立愛惟親二則曰奉先思孝人紀
之修孰大乎是文武周公帥是而行備見於記禮所載
上而宗廟之享下而子孫之保其為孝蔑以加焉功化
之盛至使四海之内人人親其親長其長一鱗毛一茅
甲之㣲無不得所嗚呼二帝三王之教可謂大矣孝經
一書即其遺法也世入春秋皇綱解紐孔子傷之三復
昔者眀王孝治之言思之深望之切矣誠使天子公卿
躬行其上凡禮樂刑政之具一是以孝為本則斯道也
因天性之自然人心之固有一轉移間王道頋不易易
乎惜也徒託之空言而僅見於門人記録之書也書存
而道可舉雖不能行之一時猶可貽之來世今此經之
可考者不過漢藝文志而已而其篇改别顔註古文二
十二章孔壁所藏本也今文一十八章河間王所得顔
芝本而劉向之所參校者也要之出於諸儒傅㑹皆非
曽氏門人所記舊文矣唐𤣥宗開元勅議意非不美而
司馬貞淺學陋識并以閨門一章去之卒啓𤣥宗無禮
無度之禍而其所製序文至以孝為外飾之資仁義為
後來之兆彼固不知所謂因心之孝者果何所因而又
何自而萌乎學之不講徳之不修一至於此朱文公特
起南夏平生精力用之易四書為多至此書則僅成刋
誤一編註釋大義猶有未及噫人子不可斯須忘孝則
此經為天子至庶人一日不可無之書章句己明而大
義猶闕顧非一大欠事乎盖嘗有志彚集諸家傳註以
眀一經而未果一日予友胡庭芳挈其髙第董真卿訪
予雲谷山中手攜孝經大義一書取而閲之則其家君
染山先生董季亨父所輯也其書為初學設故其詞皆
眀白而切實熟玩之則義趣精深又有非眇見謏聞所
能窺者族兄眀仲敬為刋之書塾以廣其傳此惟學者
修身齊家之要而有國有天下者亦豈能外是而他有
化民成俗之道哉噫滕五十里國耳其君一用之至於
四方草偃風動一時行事班班有三代之風學問之功
用固如此晉武魏文亦天資之美者惜諸臣無識不能
有以啓導而充大之悠悠天壤此經之廢盖千五百餘
年人心秉彞極天罔墜豈無有能講而行之者誠有以
二帝三王之心為心則必以二帝三王之教為教矣仁
人心也學所以求仁而孝則行仁之本也語曰如有王
者必世而後仁愚何幸身親見之峕大徳八年歳在乙
巳陽復之月前進士武夷熊禾序
　　　三英詩
金華瀛洲録天聖中禮部郎中孫冕選三英詩劉元載
妻早梅詹茂光妻寄逺趙晟之母惜别劉妻哀子無立
詹妻留夫侍母病趙母懼子逺遊公愛其才以取之早
梅詩云南枝向煖北枝寒一種春風有兩般憑仗髙樓
莫吹笛大家留取倚闌干寄逺詩云錦江江上探春囘
銷盡寒冰落盡梅争得兒夫似春色一年一度一歸來
惜别詩云暖有烟波冷有冰惟人歿後却無憑預愁離
别苦相對挑盡漁舟一夜燈愚按早梅詩青瑣摭遺作
蜀郡閣紅梅扃鑰女仙所作殊為無義味今作劉妻早
梅詩是也大抵劉斧之摭遺所言多謬妄所載王謝烏
衣國事先儒已論其非今孫公所選必有所見也
　　　易淮海韻詞
詞話源流杭妓琴操性通慧善詩詞有倅車在西湖誤
唱秦少游滿庭芳詞内一句云畫角聲斷斜陽琴操適
在側曰畫角聲斷樵門非斜陽也倅因戱之曰汝能易
之否琴操即改韻云山抹㣲雲天連衰草畫角聲斷斜
陽暫停征斾聊共飲離觴多少蓬萊舊事空囘首烟靄
茫茫孤村裏寒鴉萬㸃流水遶低牆銷魂當此際輕
分羅帶暗解香囊謾贏得秦樓薄倖名狂此去何時見
也襟袖上空有餘香傷情處長城望斷燈火已昏黄東
坡聞而稱賞之
　　　王稻婆傳
王稻婆髙庭鄉婺婦也其先檇李人永樂乙酉水災擕
二􁀾􁀾潔身徙居耕樵織㸑傭工以自給且强於刈穫
鄉人壯其能因呼之為稻婆比來年二十五今已七十
二垂四十餘年雖貧賤困苦身無纎玷在人齒性沉忍
不可以利刼此盖外家曹氏云然嘗欲觀其人今年冬
雨雪淹臘人家炊烟或不起予方擁爐讀書妻迎笑曰
他日所謂王稻婆者夫子請試觀之槁形菜色身無完
縷纍然若老獼猴予徐扣之曰妾夫潘姓也初妾無兄
弟年十九納壻于室甫三載而夫死得子女二子始彌
月父母憐早寡欲别謀之妾願守其息兼理家事終身
弗敢怨也未幾父母連喪又二年大水作廬舎盡渰蕩
妾母子三口逃生至此將以依親而親已依於人矣遂
傭工以食賃織以衣歳月既久幸而男女俱有室家已
及見小孫女妾以垂老可分温飽計天罰告終哭于男
哭于婦而始無埋身之地矣予聞惻然因調之曰人生
少年快樂自取耳婆乃自苦若是得無悔婆謝曰䝉君
哀念及此妾非惡樂而好苦恨薄命雖欲樂恐無往而
不得苦也予曰彼有孀居而守者以其家素饒也子壯
且多也可以藉也婆無一於是曰顧不及不能改妾碩
也因具飯與米數升而去予感歎久之妻曰稻婆衆所
棄夫子獨詳其出處而形諸歎何也予乃喻之曰子女
子也未知為婦之道且以子容華服飭耳目聰眀視之
固不啻如土苴彼之一心直恐子弗能至也非子弗能
至雖舉什百亦未能至也子姑得其心人倫之道立矣
夫婦之道備矣妻改容謝之於戱三綱五常之道鑄在
民心古今由之不可一日廢也惟其教化不眀風俗不
振綱常淪斁其流必將入於禽獸之行矣先王以是重
之其或出於死生喪亂卓立自信真有不可冺者方且
殘其生覆其後流離天地卒為野殍餓鬼天道果何在
哉王稻婆是己夫世之衣纓大家聰明容辯遇不幸不
能不甘身者皆其罪人也吁衆人慕之予可畧之衆人
棄之予安得不記之以俟采風者此逸菴先生徐勉仁
之作也先生名恕甬東人博學能文髙尚不仕景泰間
教授吾杭名門故族咸重之因遂居杭天性耿介凡鉅
室而不尚詩禮者雖致千金召之不往也迨今年九十
老而益堅棘寺大卿夏公時正嘗饋以穀固辭不受以
無功而恥於濫饕耳其所製作率闗世教不為空言觀
其所著可以知其為人矣又有藝說云予嘗觀藝於剪
帛綴革之工矣剪帛之工持尺寸刀尺偃席馮几日與
齊紈蜀錦為伍功雖緩其容常舒舒焉供給與座上人
席同綴革之工器且多拳軀傴僂日與􁂲皮敗履為伍
功雖速其力常促促焉每給其食而弗顧藝之勞逸給
之髙下有不待較也然而償工直獲主利革工數倍於
帛工矣夫均之為藝也尚其逸則趨而帛工苟其利則
趨而革工然則將為革工乎將為帛工乎竊嘗疑之後
過吳淞間觀鉅族公私之需日費千金騰踏喧囂動以
萬指計前之工者咸用而有之不出户限視其供給無
少異及視其獲利則又反是予恠詰其故或者解曰子
知藝之繫於名有勞逸有上下而不知藝之習於人有
勤怠有精拙利將不獨在其名亦隨其人何如耳吁剪
帛綴革末藝也賤事也細民也同其藝而獲利有不同
同其人而髙下勞逸之不同此無他擇藝貴精而已矣
雖然藝愈擇而精愈難獲利愈緩一獲而至於不貲矣
故難而緩者百無一二焉藝每卑而工母易獲利每速
累獲而幾於毫末矣故易而速者十居八九焉何獨是
也舉天下之藝皆然夫士大夫學聖賢之學者道徳仁
義也行聖賢之事者功名事業也使功名事業不出於
道徳仁義雖有智如良平功若管晏其功名之實不足
以傳於後世使道徳仁義不極於功名事業雖有孔孟
之徳伊周之才其道徳之澤不能行於當時是則道徳
功名譬之樹表以測景泝流而求源體用一致初非二
事也今所謂學而行者無乃二其事乎志於道徳者執
方而或滯於事固窮而或背於時中心既淑時務稍迂
人皆曰腐儒也此擇藝而不精是猶帛工而徒得其逸
焉亊於功名者運巧之求售枉道以徇人於道徳實慙
卒保功利人皆曰好男子也此精藝而不擇是猶革工
而茍獲利焉夫如是故尚志者不自存趨務者衆且效
民心以之而日偷風俗以之而日弊非人也藝也勢使
之然非性然也然則如之何哉曰反之而已予觀二藝
有感於士學之陋大抵藝不可不擇擇之不可不精既
精而不獲歸於命因作藝説
　　　宰相器
青箱雜記丞相劉公沆以義氣自許嘗作牡丹詩中一
聯云三月内方有百花中更無又述懐詩曰虎生三日
便窺牛獵食寧能掉尾求若不去登黄閣貴便須來伴
赤松遊奴顏婢膝誠堪恥羊狠狼貪自合羞三尺太阿
星斗煥何時去取魏齊頭覽者皆知有宰相器
　　　勝兒
呉泰伯祠在閶門之東每春秋市人相率牲醴多圖善
馬彩輿美女以獻之時金銀行以輕綃畫侍婢捧胡琴
以從其貌勝於舊繪者名其為勝兒蓋他獻者無以匹
也女巫方舞有進士劉景復送客之金陵置酒于廟東
通波館忽欠伸思寢夢紫衣冠者言曰讓王奉屈劉生
隨至廟周旋揖讓而坐王語劉生曰適納一胡琴妓藝
精而色麗知吾子善歌故奉邀作胡琴一曲以寵之生
初頗不酣命酌人間酒一杯已醉乃作歌曰繁絃已停
雜吹歇勝兒調弄邏娑撥四絃攏撚三五聲喚起邊風
駝眀月大聲嘈嘈奔淈淈浪蹙波間倒溟渤小絃切切
怨颸颸鬼哭神悲秋悉率玉腕斜挑掣流電春雷直戞
騰秋鶻漢妃徒得端正名秦皇虚夸有仙骨我聞天寶
十年前凉州未作西戎窟麻衣右衽皆漢民不省烟塵
暫蓬勃太平之末狂冦亂兵馬崩騰恣搪突𤣥宗未到
萬里橋東洛西京一時沒海内士民皆被虜飲恨吞聲
空咽噎時看漢月望漢天怒氣衝星成彗孛國門之西
八九鎮髙城深壘閉閒卒河湟咫尺不能收輓粟推車
徒兀兀今朝聞撥梁州曲使我心神暗超忽勝兒若向
邊塞彈征人血淚應闌干吟畢以獻王召勝兒授之王
之侍兒有妒者以金如意擊勝兒劉生驚而寤歌傳於
呉中宋旡有詩云吳俗祈恩泰伯祠争圖輿馬獻新竒
大王三讓周天下飜愛胡琴寵勝兒
　　　陳太常
皇明正統間㑹稽陳惟成贄以教官舉為翰林待詔累
官至太常卿精于唐律有和唐音行於世先人酷愛其
作予嘗見其為陸顯章賦石闌别墅排律云别業新成
石瀨西静中偏稱此幽棲桑多儘好供蠶事花落何曾
趁馬蹄社鼓每喧紅杏塢鄰家多住緑楊堤前村翠麥
晴濤捲隔岸青山夕照低草色簾櫳春雨燕竹深門巷
午晴鷄烏犍得飽和烟卧布穀催耕向暖啼最喜兒孫
知稼穯盡隨童僕事鋤犁嘉禾應瑞千莖秀芳韭成叢
萬葉齊漸見倉庾儲雪粒旋看步武躡雲梯秋風老瓦
盆中酒對處何妨醉似泥他作皆類是
　
　
　
　蟫精雋卷十六
