#+TITLE: 竹嶼山房雜部-明-宋詡
#+DATE: 2016-06-11 12:23:40
#+SOURCE: github.com/kanripo/KR3j0171 master a628303b                
欽定四庫全書　　　　　子部十
　竹嶼山房雜部　　　　　雜家類四(雜品之屬/)
　　提要
　　　(臣/)等謹案竹嶼山房雜部三十二卷是書凡
　　　　養生部六卷燕閑部二卷樹畜部四卷皆明
　　　華亭宋詡撰種植部十卷尊生部十卷詡子公
　　　　望撰公望之子懋澄合而編之詡字久夫公
　　　　望字天民皆見于書中其始末則未詳焉考
　　　　千頃堂書目載是書凡二十七卷前集樹畜
　　　　部四卷養生部六卷家要二卷宗儀二卷家
　　　　規四卷後集種植一卷尊生一卷此本葢不
　　　　完之書然此書以農圃之言兼玩好之其與
　　　　家要家規宗儀同為一帙實屬不倫疑其後
　　　　析而别行而此五部以類相聚自為一編則
　　　　亦不可謂非全帙也至種植養生二部實各
　　　　十卷與黄氏所云各一卷者不合且以黄氏
　　　　所載卷數計之與二十七卷之數又自不相
　　　　合則黄氏所云亦不足據以定此書之完缺
　　　　矣其書于田居雜事最為詳悉而亦間附考
　　　　証如養生部鰣魚條引爾雅鯦當魱以證之
　　　　鄭樵注謂鯦即魱魱即縮項鯿郭璞注謂鯦
　　　　似鯿而小則非鯿可知鄭注似誤此書取張
　　　　萱彚雅之説舍鄭從郭以鯦為鰣所解甚確
　　　　則猶讀書考古者所為非僅山人墨客語也
　　　　乾隆四十六年十一月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官(臣/)陸　費　墀
欽定四庫全書
　竹嶼山房雜部卷一　　　　明　宋詡　撰
　　養生部一
　茶制(産地甚多/名者為勝)
　　煑茶(茶經云一曰茶二曰檟/三曰蔎四曰茗五曰荈)
取壚煉火汲清甘之水注鐺煎之如蟹眼者正熟湯也
至魚眼則過熟不堪用矣先以湯洗茶投壺方酌以湯
仍以壺隔湯煑其色青黄可就供也然茶多則味濁茶
少則味清(茶經云茶少湯多則雲脚/㪚湯少茶多則乳面聚)滌器不潔而雜以
油膩等物皆能敗味或多用茶内小器少沃以湯再隔
湯㣲煑甚濃隨多寡滴入於湯壺巾亦佳(蘇子瞻汲水/煎茶詩云活)
(水仍須活火烹自臨釣石取深清謝宗可詠茶筅詩云/萬縷引風歸蟹眼半瓶飛雪起龍芽  按茶品岕第一)
(虎邱二松蘿/三伏龍四)
　　汲水(茶録云水泉不/甘能損茶味)
天下之水揚子江心金山中泠泉為上南零水次之井
水又次之(茶經云水惡停浸而喜泉源江水為衆水雜/井取汲多者一統志云中泠泉在金山寺内)
(江心水謂之南零水歐陽永叔大明水記張又新云劉/公伯芻較水又載陸羽為李李卿論水全不合人亦少)
(遇水之所出今各鄉土有井水漸至渫而甘香皆可繘/汲之也渫七洽切繘音橘  按水品更有堯封第一慧)
(泉第二梅/雨最上)
　　茶香
凡桂花茉莉花片腦香物類惟用輕綃或薄紙苴(子魚/切)
納茶中香自裛化潤則紙藉煉火上焙燥而收不宜散
和於内混淆其味致茶香不分茶䔲坋(房吻/切)之毎茶一
壺入匕許甚協茶味之甘羙(倪雲林云凡有香無/毒之花皆可入茶)
　　茶果
栗肉(炒熟者風戾/者皆去皮殻)胡桃仁(鉗去殻湯/退去皮)榛仁(擊去殻湯/退去皮)松
仁(擊去殻湯/退去皮)西𤓰子仁(槌去殻/㣲焙)楊梅核仁(槌去/核)蓮心(去/殻)
(㣲/焙)蓮菂(鮮者剖去皮殻乾者水浸去/皮薏或煮熟菂音的薏音億)烏欖核仁(湯退/去皮)人
面核仁　椰子(剖用/肉切)橄欖(太平廣記曰南威/銀石器擣取汁)銀杏(燒熟/去皮)
(殻/)梧桐子仁(剪去/殻)芡實(煑熟鉗/剥其肉)菱實(鮮者去皮殻風戾/者煑熟去皮殻)
　　茶菜
芝麻(水浸擣去皮焙/燥揚潔湯煑)胡荽(用頭/醃泡)萵苣筍乾(宜芝/麻)豆腐乾
(煑軟宜芝/麻胡荽)芹白(醃宜胡/桃仁)竹筍豆豉　蔞蒿乾(宜芝/麻)木蓼
乾(宜芝/麻)香椿芽(㣲芼宜芝/麻乾同)竹筍(鮮者帶籜芼加少鹽筍/譜曰脱殻煑則失味鹹)
(乾者宜/芝蔴)同蒿(芼宜芝/麻乾同)鷄棕(宜胡桃/榛松仁)龍鬚菜(㣲/芼)筆管菜(㣲/芼)
扁豆(芼熟去皮/殻宜芝蔴)豇豆(肥穉者兼/殻㣲芼乾)羊角豆(穉者兼/殻芼熟)刀豆(老/者)
(芼熟去/皮殻)天茄(穉者/芼)萱(用芽跗同少/鹽芼跗音附)箭幹菜(醃胡桃/仁宜)絲𤓰
(劘去皮同/少鹽㣲芼)金雀蘂(同少鹽/㣲芼乾)胡蘿蔔(宜胡桃仁熟栗肉熟/葱白醃胡荽芝麻)
乳餅(熱湯泡刀切鹹以/淡酒少漬宜胡荽)
　　飲茶
清者為上内果菜為次物之甘者忌置於内若荔枝龍
眼棗柹之類大不宜投之也其他巴茶枸杞茶等又非
此茶之制而論(茶錄云建安民間試茶皆不入香恐奪/其真若烹㸃之際又雜珍果香艸其奪)
(益/甚)
　酒制(醖法不同各出方土/惟不用灰者為佳)
　　傳酵酒(杜工部詩曰濁/醪有妙理信然)
自七月間先造其麴毎小麥細麪二百五十斤則以菉
豆三斗煑熟之杏仁二斤去尖擊碎之擷辣蓼枝葉水
煎為汁溲前三味不宜過潤置箱中壓實厚盈寸界盈
尺毎片以稻稈䕶懸無風處乾醒晝暴夜露足七日收
至臘月乃造酒凡白糯米一石計麴二十斤先釋米浸
半月或二旬炊浸内一斗米為飯俟寒擣麴十餘斤挹
其潘瀾清合橘皮葱花椒過煎冷泔傳浮醇酒和勻醖
為酵停二三時則瀝浸米盡炊飯取寒飯一斗米許者
投内候發一二時又取寒飯一斗米許者又投内併其
發甚則盡寒飯於缸通和酵及所餘之麴上置無麴飯
幾寸遂㵼清水雜其潘瀾髙過三寸為止視近周時酒
面水收開裂将杷器探討酒底覺空則通和或漸通停
一二時又通一次不過四五次酒味全矣醖已熟釃(音/師)
清煎之然醖此酒亦視天時寒宜覆熱不全覆不及俟
周時通麴減一二斤或三四斤後醖酒又皆傳此以為
酵也麴羙遂取不以一例(稿人注曰潘瀾浸米水也内/酒麴方小麥麪二百斤紅豆)
(蔲一斤藿香一斤香白芷一斤艸果仁四兩杏仁斤半/俱為末竹葉十斤白蓮花二百朶辣蓼艸十斤蒼耳艸)
(十斤俱擣糜爛菉荳二斗煑熟加水溲和布苴壓/實餅紙封之約繩絡空室中乾醒須六七月造)
　　浮酵酒(杜工部詩曰鵝兒黄似酒楊廷秀/詩曰煑酒赤如血醖若二色者佳)
臘時用七月中以小麥細麪百斤菉豆一斗煑熟同汁
溲為餅懸室中風戾之麴傳酵酒麴内酒麴皆宜凡白
糯米一石取二十斤為率釋米注水寛浸内分一斗煑
飯平置水米之上半月一旬飯浮即酵也笊盡瀝乾則
将所浸米炊飯俟寒擣麴與浮飯匀溲於缸上積無麴
飯僅寸挹其潘瀾清㵼至髙三寸已飯底置原酒老糟
少許其酒發速視天冷周上下䕶覆天熱㣲覆一日後
酒發以杷器直探酒底已熱已虛乃開通少頃再通一
日數次三四日後其勢漸消緩俟醖熟釃而煎之也
　　無酵酒(二/制)
麴米數同前數一以麴多半與先炊飯少半預和片日
入餘麴後蒸飯煎潘瀾清并勻於缸為酒一先炊飯即
以炊湯釋清并麴溲勻於缸不用水漿至為酒皆俟寒
而釀之也(凡煎泔宜煎/去過半則良)
　　雪香酒(楊誠齋曰生/酒清於雪)
九月中先造其麴毎白糯米粉五升細白小麥麴六斤
清水勻和不宜過潤計一升布苴壓實為一餅置乾稻
稈中上下鋪覆熱已七日又暴又露皆七日收至臘時
凡白糯米一石以麴一劑貯潘瀾一百二十斤少則汲
清水足之照浮酵制醖成味甚香烈色清如水麴多味
尤重也
　　梔麴酒
六七月間造麴用白糯米二升菉豆一升釋之水漬七
日毎日易水一畨瀝起以小麥麪八斤勻和鋪葦箔上
稻稈覆黄俟七日後暴乾臘時毎白糯米一石此麴一
劑釀酒味美而色清潔傳酵浮酵皆宜
　　金盤露(此酒自然香甘故名韓子蒼曰飲/慣茅柴諳苦硬不知如蜜有香醪)
八月間取小麥細麪清水溲勻布苴壓實為麴毎斤成
一餅綿紙䕶封約繩懸絡風中戾之臘月凡白糯米一
石釋之使潔内遺一斗煑飯平置米上計米一斗水一
斗浸於器十五日或連旬飯浮則通瀝起儲其潘瀾於
内器外纒䕶通暖始炊前米為飯先一甑稍待其氣㣲
入於中後一甑必用熟投水温則宜冷投皆以擣麴浮
飯齊下毎米一石麴二十斤為中制欲酒性醇麴十五
斤止欲酒性烈二十五斤止溲勻餘麴升許藏於飯底
覆暖發則漸徹器外纒䕶發甚則将杷器通一日六七
次二日三四次三日一二次酒醖成七日後又炊米一
斗或二斗或三斗投入勻和待再發再通其水預在煎
計投米一斗水亦一斗麴二斤再七日後又視前投入
如不加水酒亦濃厚至月餘酒熟踰四十日醑清煑之
也
　　省麴酒
先擷辣蓼艸注水煎汁溲小麥麪為麴毎斤分為四處
毎處内端午所收大艾莖三寸生薑一兩切片又四分
之布苴壓實采楮葉封䕶懸無風處已乾須暴須露四
十九日數足而收七月造臘月釀酒傳酵浮酵皆宜也
凡白糯米一石麴五斤
　凡醖酒傷熱則酸傷冷則甜俱在六物咸備冷熱適
　調通早通晩停當其初通尚可候而續通不可誤也
　(治酸酒方凡米一石造酒用煉火灰三升勻入少頃/醑之其酸皆去禮云兼用六物秫稻必齊麴糵必時)
　(湛熾必潔水泉必香陶器必良/火齊必得湛音尖熾昌志切)
　凡煑酒入釜煎及少沸速令煬(音/陽)者息火遂貯甕以
　箬以紙以泥重固須宻有貯錫甕中隔湯煑候酒方
　熱沸即攜起轉貯於瓷甕不得過煑也
　　清酒(二/制)
一釀之同傳酵浮酵制惟白糯米一石麴十斤八斤也
一取熱湯泡米隨浸一宿至詰旦毎石水淋一二斗炊
飯傳酵而後盡炊飯溲勻釀酒加木香官桂縮砂仁各
一兩匀和飯中味尤香美米一石麴十五斤成酒甚速
皆釀於冬
　　碧清酒(即縹/醪)
凡白糯米一石為率釋潔取一斗炊飯加麴四兩分盛
籮器同浸於九斗米上見飯浮遂悉炊飯麴亦毎斗四
兩先以甕底置前浸麴飯以後冷飯溲後麴同潘瀾貯
甕中厚紙宻封數層置僻所俟四十日熟
　　分春酒
毎白糯米一石釋之炊飯俟寒勻以細麫麴百斤貯甕
泥封臘時留至春啓凡一斗取釋米九斗炊飯内麴十
斤照常制㵼水釀酒
　　生酒(三制即白酒楊廷秀/曰煑酒不如生酒烈)
春秋時先造酒藥擷蝦蟆艸或香薷煎汁溲秔米粉捻
若栗大之劑不可過潤上下鋪覆以稻稈置之於中五
日七日以一丸投水試而即浮者則為輕美暴之露之
各以七日用筐收懸於通風中毎白糯米一石釋之蒸
之視天氣寒煖為節暖則冷寒則温以水更釋飯清潔
入缸坋藥和勻計米一斗天寒則四丸或加小麥麪麴
四兩天暖惟三丸按實中開一井徑盈尺直見缸底天
暖不宜入水天寒以水少潤井内漿至時天甚熱則用
酒壺注凉水納其井中温則復易不令漿酸大寒則用
通䕶其缸上又覆葢不令漿甘常以漿潤飯上漿味老
烈則通酌起預作熟水令冷量多寡㵼於漿粕中俟三
二日釀之酒成則釃起取前所酌起之漿和入復令釀
味濃厚以二三器翻澄去其濁者貯之於甕乆不傷敗
有以糯米一石内取一斗炒熟作沸湯泡俟冷同炒米
入於漿中成酒有以糯米一石取秔米一升炒焦黒煎
湯俟冷㵼漿中成紅色若煑酒藥亦多制勝者可取(元/大)
(禧白酒麴方木香沈香各一兩半檀香丁香甘草縮砂/仁藿香各五兩槐花白芷零陵香各二兩半白术一兩)
(白蓮花一百朶取鬚研碎甜𤓰五十枚去子擣濾取汁/用藥俱為末溲小麥麪六十斤糯米粉四十斤甚勻不)
(宜太潤挼無凝滯下箱履七八分厚為七八寸濶毎片/紙封懸當風處戾之經四十日取晒三兩日收毎米一)
(斗麴十兩水八升此麴宜如雪香酒制或别藥致漿量/加此麴惟醸於冬月官料酒藥香薷野菊花荼蓼各一)
(斤官桂木蘭皮天花粉巴豆白芷良薑青皮艸烏各四/兩杏仁甘松撫芎各二兩焙為細末毎斤對滑石八兩)
(合和毎二升糯米粉五升清/水和丸餘如前制挼奴禾切)
　　熟酒
生水入漿酒成入塢火煨釜煑俱熟(投以竹/葉酒清)
　　醴酒(今曰宻林檎三制禮注曰再釀為/醴漢書注曰三釀為酎酎除又切)
一用糯米釀生酒漿注臘酒内復釀熟醑之煑一用臘
酒清者再注於臘酒内釀熟醑之煑一用糯米釀生酒
俟漿老烈毎斗注熟水三升復釀一二日醑酒注於甕
煑熟俟冷又澄其絶清者和以燒酒二斤蜜一斤停至
數年不酮(酮酢欲壞/也徒董切)
　　燒酒
用臘酒糟或清酒糟毎五斗雜礱榖糠二斗半内甑中
以錫鍋宻覆煬者舉火聚其氣從口滴下即燒酒也錫
鍋上儲以冷水太熱必耗酒遂宜㵼去而復易之視酒
薄則止
　　菖蒲酒(壽親養老書云通血脉調榮衛主風痺治/骨立痿黄醫所不治者服一劑經百日顔)
　　　(色豐足氣力倍常耳目聰明行及奔馬髪白更/黒齒落再生晝夜有光延年益壽久服之得與)
　　　(神/通)
用白糯米炊飯醖生酒醅擷蒲擣汁注之有以菖蒲煎
水冷注之有屑菖蒲溲煑酒麴飯内成之菖蒲去葉
　　莃薟酒(本艸云治/濕痺諸風)
同菖蒲酒制去根
　　蒼耳酒(本草云治攣/痺濕風寒)
同菖蒲酒制去根
　　天門冬酒(本艸云久服輕/身益氣延年)
同菖蒲酒制去皮鬚(飲膳正要云擣汁瀘清于/銀甆器慢火熬膏酒調下)
　　地黄酒(本艸云涼血生血補腎水/真陰不足㵼脾中濕熱)
同菖蒲酒制(四時纂要地黄酒變白速效方肥地黄切/一大斗擣碎糯米五升爛炊麴一大升右)
(三味揉匀内不津器中泥封春夏三七日秋冬五六日/日滿有一盞淥液是其精華宜先飲之餘以布絹釃之)
(如稀餳不過三劑髪當如漆/若雜以牛膝汁伴炊飯更妙)
　　五加皮酒(壽親養老書云張子升楊建始王叔才/于世彦皆服此酒得壽三百年有子二)
　　　(十人今/名野椒)
同菖蒲酒制
　　片腦酒(本艸云通九竅/除惡氣治心胸)
先納片腦於甕後煑臘酒注下以紙以箬重幕(莫厯/切)又
泥塗封之
　　木香酒(壽親養老書以此為荼䕷酒本艸/云久服不夢寤魘寐輕身致神仙)
取木香切片甕中先貯沸臘酒甕口䝉以輕縠上置木
香綿紙竹箬重羃又泥塗之香自下走
　　白荳蔲仁酒(本艸云除冷氣/和脾胃消榖食)
同木香酒制用白荳蔲仁麤屑
　　縮砂仁酒(本艸云下氣消/食煖胃温脾)
同木香酒制用縮砂仁麤屑
　　蘇合香丸酒(墨客揮犀曰宋真宗謂王/文正公曰調五藏却諸疾)
用蘇合香一丸先内於甕後注以沸臘酒其蠟經熱鎔
浮酒面香㪚酒中
　　桂花酒(發㪚/滯氣)
摘半含桂花浸生酒漿中宻封用時量多寡滴酒内有
酒磨其餅和之有以餅同木香酒制宻封之
　　松針酒(本艸云主風濕瘡生毛髪安五臟守/中不饑延年又治三年中風力效)
采松青針擣糜爛酒薄調毎生酒一甕㵼入二椀宻封
連甕煑熟
　　松節酒(本艸云主百節久/風風虚脚痺疼痛)
取大松油節剉屑臨釀生酒時同藥勻入毎糯米一斗
計松節八斤宜釀於冬經春夏則味變
　　萬年酒(本艸云主補中安五臟養精神/除百病久服肥健輕身不老)
冬至前摘萬年枝子置酒内連甕煑味透或擣汁釀酒
或煎汁釀酒或杵屑釀於酒
　　長春酒(賈似道曰除濕實脾去痰飲行滯氣/滋血脈壮筯骨寛中快膈進飲食)
當歸　川芎　半夏(湯泡/七次)青皮(去/囊)木𤓰(去/穰)白芍藥　黄
茋(蜜/炙)五味子(碾/)肉桂(去麤/皮)甘艸(炙/)熟地黄　白茯苓(去/皮)
薏苡仁(炙/)白荳蔲仁(碾/)㯽榔　白术　蒼朮(薑/制)　人參
　橘紅　厚朴(薑汁/炒)沈香　木香　南香　藿香(去/土)丁
香　神麴(炒/)麥糵(炒碾/去糠)枇杷葉(去毛/炙)草果仁　桑白皮
(蜜/炙)杜仲(炒去/絲)石斛(去/根)
　右件各剉碎毎以藥三錢為絹囊盛之浸於一斗酒
　内春七日夏三日秋五日冬十日用(今有五香藥燒/酒藥品不及此)
　(藥之/妙)
　　胡桃燒酒(煖腰膝治沈寒/痼冷補捐益虚)
燒酒(四十/斤)胡桃仁(湯退皮/一百枚)紅棗子(二百/枚)煉熟蜜(四/斤)
　右三件入酒瘞(倚厲/切)土中七日去火毒
　　杏仁燒酒(去百病除咳嗽補虛眀目除隔/氣添顔色増壽活血去諸風)
杏仁(去皮尖煑五/水過一斤)艾(三/兩)芝麻(去皮炒熟/為末一升)荆芥穗(一/兩)核桃
仁(湯退去/皮一斤)薄荷葉(三/兩)小茴香(三/兩)蒼朮(米泔浸一宿洗/去黒皮一兩)白
茯苓(去皮/三兩)銅錢(五文/别入)
　右件為細末煉蜜和一處投大瓷甕中注燒酒三十
　斤同煑一時待藥已散用紙封口瘞土中七日取出
　　長生酒
用細花燒酒二十斤同清水二十斤分析兩甕毎甕釋
白糯米一升炊飯紅棗子半斤釀之夏置凉所冬置温
所天寒䕶煖夏二十一日冬二十八日自熟更毎甕計
毎斤如前注水并棗飯置内俟日足亦如前分釀源源
不絶也
　　臘酒糟(鄭氏曰醫酏不/泲者也酏音移)
蔑箄甕底乾疊之稻稈灰覆上􁏏其油入食佳
　　醅子糟
釀生酒漿方至時即以瓿子貯其醅有加紅麴者有加
少炒鹽者(凡米一斗/計鹽八兩)
　醤制(史記醢醬千瓿/比千乘之家)
　　小麥生醤(周禮以醯醢謂醤品物非一不若今人/之造醤也葢豉者配鹽幽菽豉乾而醤)
　　　(濕疑後世造/豉之變者歟)
四月小麥細麴一石為率煑黄豆三斗去汁以麪染勻
不宜太潤幽煖室薄鋪葦箔上采楮葉覆黄移烈日中
暴須甚燥碎擊於缸計黄一斤鹽四兩通和擷紫蘇煎
湯待冷注之日暴三月後方熟湯少續湯淡續鹽計黄
十斤鹽三斤止貯之甕中泥紙宻封其口置天日間勝
如開暴者久則愈佳有自十月間幽黄至臘時取井水
煎紫蘇湯冷注之此御厨制也後凡幽黄不宜太潤湯
用紫蘇煎湯待冷(一云熟豆一斗細/麪二斗後倣此)
　　小麥醤油
黄豆一石赤豆三斗煑熟去汁染小麥麪二百餘斤幽
室中為黄暴燥毎黄五斤鹽二斤紫蘇湯十斤通勻於
缸日暴成油挹取清渌者别貯甕中暴之其味尚厚煎
鹽湯俟冷續注之再挹取也餘豆麫暴為醤
　　小麥生熟醤
凡小麥一石以五斗磨帶麩麫以五斗煑熟去汁煑豆
和于一處幽黄暴燥以水和潤泥封復幽甕中暴三七
日通磨篩取細者毎十斤鹽三斤同紫蘇湯十三斤烈
日中暴之不數日醤熟有用其篩出麩亦復幽甕泥封
漸取注鹽水暴熟以漬物(諺曰黄十鹽/三水十三)
　　麥餅熟醤
小麥細麫用水和堅餠任意切為大片籠中蒸熟幽黄
暴燥復磨篩細毎十斤鹽三斤注紫蘇湯暴之不過五
日七日已成美醤
　　二麥熟醤
二麥炒熟磨為麫用河水和之幽黄暴燥復磨麫復用
河水潤覆鹽一層幽甕中封宻置日暴浃旬覺有香氣
發露計黄鹽數作湯冷注暴為醤(二麥大麥小麥也用/大豆煑熟同溲幽黄)
(甚/佳)
　　豆麥熟醤
大豆炒熟磨細計一斗和小麥細麫二斗湯和切為片
蒸熟幽為黄暴甚燥毎十斤鹽三斤注紫蘇湯日暴之
遂成熟醤
　　豌豆醤
豌豆水浸煑熟暴燥磨去皮計一斗同小麥一斗再磨
為麫水和切片蒸之幽黄暴燥凡十斤鹽三斤注水復
暴為醤
　　麻莘醤
用新麻莘(車坊中方出/芝麻油餅)碎擣甑中復蒸透以小麥麫和
之幽為黄暴燥計十斤鹽三斤注水於日中復暴為醤
　　逡廵醤
毎以大豆一斗為率餳餹四兩加減隨宜鹽一斤可留
十日二斤可留一月三斤可留久逺注水滿鍋置甑於
上甑底以編蒲等箄(音/閉)之鍋口圍宻甑心立通節竹一
根下抵鍋底上平甑口别以蘆一根貫竹中與之一齊
先将豆湛潔浸過一宿貯甑中宻葢蒸用竹中蘆緝視
水痕稍乾即注水竹内續上直候甑靣上豆黒為度務
須過熟即出鋪冷置臼中擣糜爛乃入餳鹽匀和遂堪
取用醤靣以鵝翎染熟油刷之尤香潤也
　醋制
　　社醋(一名醯一名苦酒三制元臨安路/産酸角浸水和羮酸美過於法醋)
一春秋社時無論米秔糯釋米蒸飯毎米一斗麴二斤
用礱榖糠通和於缸中立大篘㵼水髙及三寸俟二七
日視醋漸成味過四十日煎而貯甕一六月六日造小
麥麴候八月社前二三日先以糯粞煑粥縻勻塗缸上
社日用糯米蒸飯入之於缸毎米一斗用麴三斤和
之缸底内熱飯一團㵼水髙三寸止中則立篘醋成從
篘中汲用竭則復繼以水淡則方已一六月六日磨小
麥麩麫河水通勻毎一升履麴一餅紙封風中戾之至
秋社前一日秔糯米各一斗釋之漬之正社日炊飯俟
冷毎米一斗麴一餅細擣勻於内同水一斗五升入甕
宻封紙三十層日掲一層一月醋成篘起復作沸湯俟
冷量加以麴釀二醋三醋四醋依二醋釀(糠宜淘潔㫰/乾後倣此)
　　臘醋(二/制)
一釀如社醋米一斗用麴三斤四斤置暖所缸宜厚䕶
熱漸徹去俟四十日醋熟煎時加炒熟米一用酒糟一
百斤勻礱榖糠五斗按實器中見熱而香酸毎日翻過
一器不令太熱四五日後冷定醋成以鹽水調泥封固
數年不敗用時漸取加水滴出其醋煎收
　　伏醋(方言七醋釀/之其數皆七)
凡白米一石無論秔糯於五月内預釋之注水漬之必
足七日更宜毎日易水蒸飯乘温幽於甕有鋪葦箔間
麥䅌(音/涓)覆黄臨六月六日旦暴至暮計黄一斗水二斗
均分於甕頓僻静處上裂越布冪口不復視動俟七七
日已足篘起煎熟加花椒貯瓶罌中色甚鮮紅七月八
月可造數尤以七有不暴黄常然紅烙(音/落)鐵調一畨味
亦羙色不甚鮮
　　四時醋
毎糙糯米一石釋之夏秋淅半日春冬淅一日蒸飯俟
温勻酒糟五斤麴二十斤同水貯於甕以越布冪甕口
春冬置煖所夏秋置凉所有十日熟有十四日熟四時
皆可造篘清加花椒甘艸同煎貯藏於器復内水在糟
造二醋三醋四醋味淡則止
　　長生醋(二/制)
一五六月用大麥五斗磨細發為麴復擣細以良薑三
兩胡椒三兩水一擔同内甕中封固日暴成醋毎取醋
三升却還水三升更内薑椒少許一擷辣蓼艸煎湯瀘
潔入米煑半熟漉之待温毎米一斗麴五兩勻内於器
取原湯冷注之比米髙一尺置僻處越布冪器口至十
日見白醭(音/朴)消醋已成熟毎取一升還酒一升用之不
能盡
　　須臾醋
毎麥麩二斗清酒糟七斤半陳米三合煑為飦(記言/切)粥
先以麩糟勻之次以飦粥勻之不宜過潤用蒲簍(郎斗/切)
盛貯厚疊稻稈深藏於中頻候大熱再翻再藏翻過二
宿醋醅成矣未熟更炊陳米熱飯一椀團置麩糟内或
入甑蒸熱為助既熟将小缸一口從底側通一小隙取
衣袽(女居/切)塞宻置蒲簍於缸作沸湯沃一宿去衣袽取
滴其醋
　　神仙醋
四五月候釋米粞一斗為率用蒲簍苴懸西南垂堂之
上向東出日俟四十九日置瓶甕中大擊麴片四兩注
水漬之已七日然帶火薪頭旋轉一畨成醋則止取醋
一椀納水一椀味淡不復釀也
　　棗子醋
毎鮮棗子百枚蒸生酒藥五丸為率注薄酒漬投之常
置煖處醋成如取一椀則還酒一椀久則醋益香酸
　　炒麥醋
陳米一斗或糯米水漬一宿炊飯稍温取麴二十兩細
擣火焙匀飯内入甕中注水三斗按平用紙二三層宻
封甕口勿見風向南方安候四十九日開将小麥二升
炒焦投甕中少頃取醋置鍋内煎沸入瓶上用炒麥一
撮醋久不䤔(昨冉/切)䣸(而琰/切)既取頭醋再㵼水一斗半釀
第二醋旬日可取食之既取二醋又㵼水七升半釀第
三醋更數日取食之既取三醋再欲食須炒焦麥半升
許入甕中撘色猶可取第四醋味尚如市口賣者妙不
可言(䤔䣸味/薄也)
　　大麥醋
取大麥釋之炊飯俟冷毎斗搜白酒藥三丸入甕中越
布羃甕口七日注以水一斗又七日已熟則篘起煎收
再入水五升為二醋俟熟又入水三升為三醋八月可
造
　　小麥麩醋
凡釀醋時用料一石二斗為率小麥麩一石白秔米二
斗先以小麥麩五斗水和停勻不宜過潤納甑中蒸至
甚熟布葦箔上髙厚幾一寸擷蒼耳葉履於宻室中至
七日已幽為黄則碎擊之後以小麦麩五斗視前和蒸
乘時煑米二斗為飯與前後所蒸麥麩齊乘熱和納於
大甕中手按平實中開一穴立之以篘毎料一斗計從
篘口注水一斗甕口用背三四層厚綿紙羃固暴於日
中過十四日啓視醋成則釃清㵼於鍋煎沸盡挹去其
浮沫隨然紅烙鐵復於醋中調轉數次量注之以香油
加之以炒鹽再煎二三沸熱貯於甕甕口用紙箬紧羃
紙箬上又用柴灰覆厚藏久益釅而香若十四日醋尚
未成則再封俟至二十一日須自六月中乘天日烈燥
易暴醋熟而釀之也
　　餹醋(二/制)
一用餳(即/飴)或白餹(即厚/餳)毎五斤宜清水十五斤細麴四
兩麥蘖二兩同貯於甕中釀已七日則以栁榦燃紅一
頭置醋中旋轉一畨再七日皆依上旋轉之至醋成為
度五月至九月皆可釀也一毎餳五十斤用水一百斤
煑糯米飯一斤四兩細麴十兩貯於甕冬天頓於和煖
之處夏天頓於陰凉之處俟至四十日醋熟香酸入鍋
煎之注瓶罌内收
　　酒醋(三/制)
一摘糯稻穟用水煑其榖折裂俟温以生酒藥和勻置
于竹器中覆黄七日移置小罋中注薄酒漬没之頓於
竈側俟六七日已酸而香則又移置大器中頓於凉所
漸注以薄酒汲而用焉不酸則已一以秔米鐺底飯入
甕中注薄酒浸頓煖處遂能成醋一以煑酒糟重入水
中泲其味出又泲之至有三次計有五擔加以麩麴二
十斤粇米飯三斗壓没水底器外用纒䕶須宻視寒煖
漸撤之春初釀俟五月五日或六月六日乃篘煎之也
　
　竹嶼山房雜部卷一
欽定四庫全書
　竹嶼山房雜部卷二　　　　明　宋詡　撰
　　養生部二
　麫食制(凡磨小麥先擇潔而釋之暴㣲潤而磨之/若太燥則麫麤太潤則難磨也麫曰玉塵)
　　雞麫(晉有不/托之名)
割取越雞穉而肥者撏潔去内臟并頭足和膚肉髓骨
擣糜爛以絹囊盛作沸湯入濯膏腴勻麫中用餑(音/勃)軸
開薄轉摺細切為縷又作沸湯煑熟復投冷水中漉出
從意澆之以韲以芥辣(禮曰/芥醤)或合湯以瀹之(凡麫中用/餑用菉豆)
(粉越雞荘子/注曰小雞也)
　　　韲湯
　一用切肥豬肉為膾水煑加醤醋施椒葱白縮砂仁
　調和(内則注曰細切曰膾本艸曰葱能殺魚肉毒食/品所不可躅也又曰施椒殺蟲魚毒後倣此)
　一用熬熟油取鴨子調勻細洒於内加醤醋施椒縮
　砂仁葱白調和
　一用煑雞鵝肥汁加胡椒施椒醤油葱白少醋調和
　切取肉為膾置麫上
　一用大蟹煑熟取汁加胡椒花椒醤醋葱白調和解
　取黄肉置麫上凡下醤時必俟其沸過乃動後倣此
　　鰕麫
取生鰕擣汁瀘去滓和麫軸開薄摺之細切如縷餘同
前制其滓投雞鵝汁中瀘潔調和為湯
　　雞子麫
取雞子同水調混黄白和麫軸開薄用摺而切如細縷
餘同前制
　　豆麫(三/制)
一黄豆磨細麫勻於小麥麫中凡麥麫一斗豆麫二升
取清水沸湯相半和之軸開薄摺而切為縷餘同前制
一以豆腐揉入一煑黒豆取濃汁和入曰紫不托(以小/麥七)
(升小豌豆一升/同磨為麫甚滑)
　　萊菔麫
白萊菔切片水中煑熟漉起毎斤洒以鉛粉一錢復煑
糜爛擣和麫中軸薄摺切之如縷毎一斤對麫一斤餘
同前制(本艸云研如泥制麫作/餺飥佳餺飥音博拓)
　　槐葉麫(杜子羙蘇子曕皆/有槐葉冷淘詩)
取穉槐葉擣自然汁勻麫軸開薄摺之細切如縷投猛
火湯中煑熟餘同前制
　　山藥麫
山藥蒸去皮切置日中暴乾挼為粉篩細毎二升加小
麥麫四升調宻水和之軸開薄疊摺而切如縷餘同前
制(用蜜去葱後倣此以上細切/者或以筒潗之潗子入切)
　　撦(昌也/切)麫
用少鹽入水和麫一斤為率既勻沃香油少許夏月以
油單紙㣲覆一時冬月則覆一宿餘分切如巨擘漸以
兩手撦長纒絡於直指将指無名指間為細條先作沸
湯隨撦隨煑視其熟而浮者先取之韲湯同煎制(油單/紙湯)
(泡去/油氣)
　　索麫(黄山谷詩云湯/餅一杯銀線亂)
用麫調鹽水為小劑沃之以油纒之於架而漸移架孔
垂長細縷先用水煑去鹽復以前制韲湯調瀹之暴燥
漸用
　　細棊子麫
用麫取鹽水和劑軸之開薄切如細棊子以篩隔之再
切再隔之末者簸去湯中煮熟連湯杓於器内旋轉漉
起以肥雞肉或肥豬肉切小細膾煑加醤醋胡椒花椒
葱調和為韲湯暴燥留取漸用
　　玲瓏麫(二/制)
一取羊冷脂肪細切勻於乾麫内冷水和劑軸開薄切
闊條内湯中加醤醋花椒葱白酸韲調和一取鮮乳餠
切細勻之
　　餛飩(二/制)
一取鹽水或乳餅雞子勻麪軸開薄切方小片内之以
餡斜摺為兠抵其尖而緘有露縁則剪齊湯中煑浮熟
漉起以冷水淋清底以油潤復蒸有宜以甘艸葱醋調
和湯深瀹有宜以油煎一水淋清以麫片毎置十數杯
雜鷄鵝膏鹽花椒葱白括其縁復入湯煑用
　一用肥豬肉去肌骨㣲燖(徐鹽切黄氏曰抄/云爚而未熟為燖)切醢若
　米同丫䲄魚地青魚鯧魚石首魚或鱖魚鯔魚鱸魚
　烏魚去骨細切或解熟蟹肉或脫鮮鰕肉雜之加醤
　胡椒花椒葱白和為餡凡腥餡不宜入縮砂仁後多
　倣此(倪雲林云用縮/砂仁作噯氣)
　一用肥雞肉去骨㣲燖兼野雞肉加去皮胡桃松榛
　仁及胡椒花椒葱醤和為餡
　一用鮮乳餅加罌粟米屑葱白坋花椒縮砂仁鹽匀
　之為餡
　一用竹筍芼熟加醤熟油花椒胡椒縮砂仁葱等葅
　之為餡凡菠稜菜薺菜紫藤花金雀花宜芼熟凡茭
　白胡蘿蔔藕瓠宜生皆用炒熟芝麻天花菜麻菇之
　屬皆宜為餡
　　包子(方言/□膪)
用麫水和為小劑軸甚薄置之以餡細蹙其緣束其腰
而仰露其顛底下少沃以油甑中蒸熟常以水潤其縁
不使麫生餡同餛飩制宜薑醋(□膪音腦詐/熟食之肥者)
　　湯角
用沸湯和麫生麫為餑勻為小劑内餡以縁緘宻置甑
中蒸常洒水則柔或湯煑瀹之餡同餛飩制亦宜熟油
和鹽麫為餡
　　饅頭(稗官小説云諸葛武侯雜用羊豕之肉裹之/以麫以象人頭祀神後人由此效而為之有)
　　　(饅頭之/名六制)
用醇酵和麫揉甚勻幹劑内餡緘宻之先用荷葉或生
芭蕉葉箄籠間蒸熟布齊置緩火中蒸㣲温取下俟酵
肥復置鍋上速火一蒸視不粘已熟遂逐枚移動也(其/制)
(作圓而髙起者曰饅頭低下者曰餅低而切其縁細析/為小瓣者曰菊花餅麫中以醇酵調之以少蜜緘而開)
(其頭曰槖駝臍/長曰繭斜曰桃)
　　　酵(二/制)
　一白酒中調乾麫於内俟味老烈用之
　一煑糯米飯加白酒醅於内俟味老烈用之若用速
　加乾麫少許易於老烈夏月易熟不須煖處冬月則
　必置煁(音/辰)竈側酌量加以生酒藥一二丸此酵為勝
　不宜鹻水
　　　腥餡調和同餛飩肉用切麤醢如大豆(二/制)
　一肥豬肉去肌骨㣲燖惟宜同生竹筍
　一羊惟熟脂肪雜以韭綿羊尾亦宜
　　　素餡(五/制)
　一菠稜菜薺菜竹筍芼熟泲乾細切為葅及炒熟芝
　麻熟香油或松仁油杏仁油花椒葱白醤胡椒縮砂
　仁少許調和(或同餛飩/後一餡)
　一芥子湛潔碾糜爛同鹽和芼熟白菜葅
　一胡桃松榛仁退皮細切同白砂餹多煑熟糯米飯
　少許
　一熟香油和鹽麫赤砂餹
　一赤豆或豇豆芼糜爛入竹器中水洗去皮取絹囊
　盛砂去水鍋中炒燥加蜜或赤砂餹復炒乾濕得所
　視所宜加玫瑰(音枚/瓌)膏薔薇膏桂花膏餹香合香頭
　少許皆妙(有廣餹有閩/餹有撫餹)
　　蒸捲(三/制)
一用酵和麫軸開薄同花椒鹽乾麫捲之分切小叚俟
酵肥蒸一以酵和赤砂餹或蜜勻麫為捲蒸一用酵和
麫捲甜肥棗子蒸
　　餻(五經無餻字故劉禹鍚不題餻/即古餌也乃米粉為之二制)
一取酵和麫染五色相間疊之上積豆砂栗絲薑絲炒
熟芝麻或調菉豆粉和餛飩餡俟酵肥甑蒸毎疊勻染
酵水則粘一取酵和麫加餹或蜜及白者相間以疊疊
中用熟栗棗子退皮胡桃仁蒸用刀界之(顔色用胭脂/紅麴薑黄梔)
(子菜汁墨/後多倣此)
　　薄餅(二/制)
一用麫漸入水旋調稠靱熱鍋少滑以油澆麫為薄餅
用熟醃肥豬肉肥雞鴨肉切條膾及青蒜白蘿蔔胡蘿
蔔胡荽醤𤓰薑茄瓠切條葅同捲之一用生熟水和麫
榦開薄熯熟即以冷水淋過捲之有以殽蔌同用(凡用/生熟)
(水七分沸湯三/分冷水後倣此)
　　蒸餅
用酵和麫榦為圓薄餅少潤以油疊數層俟酵肥蒸熟
層掲之捲同薄餠(以八寳等虀加/肉條膾尤羙)
　　春餅
用湯和麫加乾麫揉小劑榦甚薄餅鏊盤上急翻熟鹽
水勻洒濕新布覆之捲同薄餅
　　蕎餅
用蕎麥水漬柔和水輕磨去殻囊洗滓盡以所墊(音/店)麫
調小麥麫少許澆薄餅如前捲餡
　　油烙捲(三/制)
一用澆薄餅或春餠将前料物捲摺粘之少油内烙一
用鹽蜜生熟水和麫榦薄餅油中烙塗以蜜餹捲食一
用鮮乳餅揉麫中和鹽生熟水榦薄餅油中烙塗以蜜
餹㪚以細切去皮胡桃榛松仁捲食酥揉麫中亦宜
　　油煎捲(二/制)
一用春餅置饅頭餡或餛飩餡視所宜或豬脂肪捲摺
粘之在多油内煎燥一用黄雀腦翅細斫椒醤調和入
腹染調麫油煎羊熟肥腸椒醤先煑調和再染麫煎
　　新韭餅
用生熟水和麫榦開薄取豬肉先燖細切醢新韭細切
葅坋花椒胡椒屑葱白醤勻和入内鎖之再餘餅熱鍋
中熯熟
　　脂肪餅(三/制)
一用生熟水和麫榦開取豬脂肪細切鹽少許和納鎖
為小劑再榦成薄餅熱鍋熯之一以脂肪鹽同生熟水
并揉厚餅切塊熯之一細切脂肪乾麫為餡将生熟水
和麫鎖縁為餅熯之(後二制以雞鵝膏/豬脂肪熬化亦佳)
　　千層餅(二/制)
一用生熟水和麫榦開薄或布雞鵝膏或布細切豬脂
肪同鹽花椒少許厚摻乾麫捲之直捩數轉按平榦為
餅一用直捩數轉復以生熟水和麫為外皮括於内榦
餅俱熱鍋熯熟
　　薄焦餅
用水和麫加生芝麻於内揉小劑榦甚薄餠熱鍋熯燥
熟有和以花椒鹽熟油赤砂餹擣去皮胡桃仁皆宜
　　囘囘煎餅
用麫和酵俟肥再加酵調成稠醤杓入鐵爐内煉火慢
烘熟切條叚乘熱以酥蜜或松仁油杏仁油染之
　　酥皮角兒
用麫以油水少鹽和為小劑榦開納前餛飩腥餡素餡
或熟油鹽調乾麫而緘其縁油煎之
　　蜜透角兒
用麫以生熟水和榦小劑内去皮胡桃榛松仁或餹蜜
豆沙緘其縁油煎乘熱以蜜染透
　　熯餅(三/制)
一用酵和麫加油鹽為餅先熯再以小石在鍋炒熱藏
餅於中煏熟一以白酒同水和麫為餅熱鍋熯熟一用
煑鵝雞汁和麫為餅熯熟俱可括餡或餛飩腥餡素餡
或餹麫熟油鹽麫
　　燒餅
用酵和麫緘豆沙或餹麫榦餅潤以水染以熟芝麻俟
酵肥貼烘爐上自熟
　　餹酥餅(今曰勝/涿州)
凡麫一斤炒香熟有以綿紙藉甑底蒸熟和白砂餹三
兩熬熟油少水勻麫或加松仁油杏仁油少許燥濕相
停範小餅置拖爐上爆(音/博)至餹鎔
　　蜜酥餅(三/制)
一用綿紙藉甑底蒸麫熟和以蜜酥為皮緘退皮胡桃
仁熟栗肉去皮棗肉細切同蜜為餡置鏊盤上烘一用
熟香油酥白砂餹熟蜜各四兩酵麫四兩白麫二斤坋
縮砂仁施椒各五錢和範為餅入鏊盤慢火烘一用油
熬熟先入蜜或赤砂餹調又入麫慢火調靱加松仁榦
厚餅切用即囘囘食
　　酥油餅(即髓/餅)
用麫五斤為則芝麻油或菜油一斤或加松仁油或杏
仁油少許同水和麫為外皮納油和麫為餡以手揉摺
二三轉又納蜜和麫或餹和麫為餡鎻之榦餅置拖爐
上熟
　　蜜和餅
用麫炒香熟羅細乘熱和蜜及少湯同碾去皮胡桃榛
松仁範為餅
　　餹麫餅(三/制)
一用麫取然炭灰淋熱鹻水同赤砂餹和為小劑緘以
餹麫餡範為天花餅置拖爐上熟一緘油麫餡榦薄染
以熟芝麻置拖爐上熟為薄脆一為餅置拖爐上熟餹
潤之厚積餹炒麫薄荷末餹香為堆沙(以熟餹餅磨/屑積之味淡)
　　復爐餅
用胡桃仁退皮擣糜爛和蜜熟酥油餅為小團别以油
水和麫苴於外榦餅復入爐烘熟
　　香露餅(二/制)
一用麫一斤為率以綿紙藉甑底蒸過取油水蜜相停
調勻榦薄餅取菉荳粉為餑細攢摺兒将槌砑圓置滚
油内煎起潤蜜碾松子仁於上一用水小粉再湛潔二
斤同白砂餹熟蜜各四兩入鍋慢火調煎至濃加香熟
油四兩再調煎極稠碾去皮胡桃松仁和之為厚餅冷
定切小塊摻以餹香少許即囘囘曰哈哩哇
　　一捻酥
同酥油餅油水和麫榦小劑又以油和麫同鹽花椒末
為餡鎻之手範為一指形置拖爐上熟
　　透餹(三/制)
一用香油水赤砂餹和麫切小條塊置熱油中煎熟入
餹炒麫中粘之於上者一用鍋中熬熱油調赤砂餹炒
麫粘之者一為丸入油煎熟染以赤砂餹粘以熟芝麻
曰歡喜團者
　　香花
用麫蒸熟或炒毎一斤坋薄荷葉三兩白砂餹三兩熟
水調蜜和之範為餅
　　松花
同香花制坋縮砂仁一兩薄荷葉一兩外摻餹香少許
　　餹花
用拖爐餹餅復碾為麤末熬赤砂餹和之摻以餹香薄
荷坋範為餅
　　芝麻葉
用麫同生芝麻水和榦開薄切小條子中通一道屈其
頭於内而伸之投熱油内煎燥
　　豬耳
用水和麫榦開薄切為三縁以兩縁緫之入熱油中煎
燥潤以赤砂餹摻以熟芝麻及少薄荷坋或炒餹麫
　　巧花兒
用蜜油水或餹油水和麫手範為雜花形置沸油中煎
燥
　　饊子
用油水同鹽少許和麫揉勻切如棊子形以油潤浴中
開一穴通兩手搓(倉何/切)作細條纒絡數週取蘆竹兩莖
貫内置沸油中或摺之或紐之煎燥熟亦有和赤砂餹
者以蜜者(有用麫/撦條煎)
　凡制麫物須用調和折衷手法純熟火候緩急無不
　合宜乃得精妙也(束晳餅賦春用饅頭夏用薄持秋/用起溲冬用湯餅四時皆宜牢丸)
　(予考凡以麫為食具者皆得謂之餅故火燒而食者/呼為燒餅水瀹而食者呼為湯餅籠蒸而食者呼為)
　(籠餅而饅頭謂之籠餅今予/名之者乃家造而方言耳)
　粉食制(粉者屑米之謂也凡粉皆用稻米而/黍稷之米雖佳不若稻米尤精羙也)
　　水磨丸
取精御糯米湛潔之水漬之同水磨細以絹囊取其渣
滓復以囊括其絶細籸(音/莘)瀝㣲乾緘為丸餡用白砂餹
去皮胡桃榛松仁或蜜餹豆砂投沸湯中熟
　　水浮丸
白糯米湛潔漬柔又以芋魁去皮在麤器中研糜爛米
芋相半雜水磨細絹囊取渣滓復括囊􁏏其絶細籸至
㣲乾擣去皮胡桃仁溲為丸水煑自浮加餹或蜜山藥
可依為之
　　小裹金丸(三/制)
一淅白糯米碓取重篩絶細粉水發之為小丸一取乾
豆沙以餹蜜先發為小顆或響餹小顆将乾粉漸加水
發積染於外為小丸一以板刻槽用湯溲粉嵌於中復
緘豆沙於内刀背切開手規為小丸水煑
　　團(本心齋蔬食/譜曰水團)
白糯米湛潔㫰乾磨絶細湯溲之内餡括其縁為團入
湯煑浮熟或蒸熟餡同麫食制餛飩腥素或赤砂餹(元/旦)
(上壽喜慶之宴則書吉語裁/竹木小簽置于中以為利市)
　　餻(楚辭曰/餌五制)
一用精御秔米一斗有雜糯米一升湛潔漬肥􁏏乾重
磨篩絶細粉或碓復暴之加白砂餹或蜜或赤砂餹又
磨碓又篩濯濕布箄籠底再輕篩於籠中隨欲大小界
為條塊蒸熟有以顔料為五色間之紙藉煉火上炙燥
藏可經歳毎米一斗餹宜四斤蜜二斤有和切豬脂肪
不宜炙一用炙燥餻再磨篩粉潤以水蜜視前蒸之者
一用餹溲粉雜退皮松仁胡桃仁熟栗肉棗肉熟赤豆
同漸輕布甑中蒸熟衣以濕布手揉實為垜者一有疊
顔色而壓為花形再衣濕布揉者一有底粉揉實而靣
積餹蜜豆沙者今皆名之曰餻揉者宜油煎(前二制各/和薄荷縮)
(砂仁橙皮末餹/香薑粉為五味)
　　餅(形低下而平圓者/方俗曰太平圓)
湛潔白秔米五升白糯米一升淅肥瀝去水碓細粉湯
溲甑中蒸熟鎻碎碾熟芝麻白砂餹餡餡中或加松仁
油杏仁油少許範為餅熱鍋内熯餹鎔為度(春為緑色/擣燕麥汁)
(加石灰少許旋調精沫/掠熱鍋中溲米粉也)
　　乳粉餅
凡白糯米細粉八合白秔米細粉二合揉勻鮮牛乳餅
半斤為小餅内鑽以白砂餹去皮胡桃榛松仁或蒸或
煑之
　　油䭔(音堆/二制)
一用碓細白糯米粉湯溲之鎻以餹蜜豆沙為小䭔油
中煎熟一用山藥劘去皮擣粉内鎻以鮮乳餅油煎
　　油虛繭(歳時雜記人曰京/師貴家造探官繭)
用白糯米細粉湯溲之鎻熬熟豬脂白砂餹為繭復入
豬脂中煎燥為度
　　豆裹餈
用碓白糯米粉蜜湯溲為小餅煑外以蜜豆沙或餹豆
沙通厚積之
　　粽(形制不一/古名角黍)
用精鑿糯米湛潔之候㣲乾摘蘆葉煮熟捲米中藏蜜
餹豆沙或豬肉醢料或肥棗或去皮胡桃榛松仁白砂
餹又轉摺成角必緊束堅實入鍋煑熟宜蜜宜餹茭葉
同制
　　餈(許慎曰餈稻餅也炊米爛擣之也/本心齋曰玉磚炊餅方切也二制)
一用白秔糯米相半湯中煑少熟取起别入鍋以鉢器
宻覆煑一時就於鍋中旋調稠靭取起加研碎炒熟芝
麻同鹽少許摻之榦開界之一用白糯米煑飯臼中擣
爛乾則少洒以水榦開方切以片粘則潤以熟油暴之
使燥復切入鍋炒加餹或鹽
　　風消餹
白糯米五升為率磨細粉先取多半雜餹水或餳溲為
厚餅毎飯中通一穴入豆萁灰淋水中煑過熟漉起後
以少半生粉漸揉和帶稍堅榦薄小餅暴之使燥置沸
油内以箸挟其縁聚而取之用餹炒麫摻
　　甘露餅
用精御糯米磨絶細以蜜水溲團蒸熟切小顆生粉為
餑榦薄暴燥置沸油中煎燥染松仁油或杏仁油取白
砂餹和薄荷葉坋摻之
　　芙蓉葉
用白糯米磨細粉蜜和薄酒溲粉蒸熟以生粉為餑榦
薄片摺切範芙蓉葉狀暴燥置沸油内煎熟摻以砂餹
麫餹香少許
　　玉茭白
用白糯米粉一升乾山藥坋半升芋魁劘去皮擣糜爛
和水濾取汁溲二物揉實長若茭白暴燥取香油一斤
蜜一斤同煎肥復以蜜染取炒熟芝麻衣之
　　骨髓餅
用白糯米粉五升牛骨髓半斤白砂餹半斤酥四兩沸
湯溲為餅鐵鍋中熯熟
　　山藥餻
山藥蒸熟去皮切片暴燥磨細計六升白糯米新起淅
碓粉計四升白沙餹二斤蜜水溲之復碓篩甑中隨界
之蒸粉熟為度宜火炙
　　蓮菂餻
乾蓮菂去薏細切暴燥磨末同山藥餻制
　　芡餻
乾芡擣去殻磨細末同山藥餻制(其末範餅/别用蒸熟)
　　栗餻
栗實炒熟去殻擣爛暴燥磨細末同山藥餻制白砂餹
用半斤
　　松黄餻(韻府云松花名/松黄服之輕身)
松黄六升白糯米絶細粉四升白砂餹一斤蜜一斤少
水溲和復碓之復篩之甑中界之蒸至粉熟為度
　　炒米餻(南粤以方切/者為餹方)
用白糯米炊飯湛清暴燥乾沙中炒虛圓雜炒芝麻以
赤砂餹和餳置熱鍋中溲勻取起揉實俟冷切為片或
乘熱手規之為歡喜團(煎蘇木水染飯/暴燥炒為紅米)
　　米􁚗(音爛謝疊山/曰米線二制)
一秔米湛潔碓篩絶細粉湯溲稍堅置鍋中煑熟雜生
粉少半榦使開薄摺切細條暴燥入肥汁中煑以胡椒
施椒醤油葱調和一粉中和米漿為糨揉如索菉豆粉
入湯釜中取起
　　二粉片
毎白糯米粉一升黄大豆粉二升湯溲之揉實切為厚
片入肥肉汁中煑加椒醤酸韲調和
　蓼花制
　　蓼花
取芋魁劘去皮擣糜爛七分雜白糯米絶細粉三分復
擣一處為厚餅數十枚水煑過熟置器中調攬甚勻先
将一木板傅餑在上榦開暴半燥切片叚復暴燥用又
切小顆同乾沙炒肥或同小石子炒為後四制以猪脂
熬為油入煎之尤肥而鬆也
　　檀香毬
用白砂餹水煑加炒熟麫乘熱染之火炙燥
　　七香毬
用赤砂餹同炒熟麫和餹香香油煑鎔染之
　　芝麻毬
用先染以赤砂餹後衣以炒熟芝麻
　　薄荷毬
用薄荷葉坋之同芝麻毬制
　白餹制
　　白餹(楚詞曰餦餭緬甸取貝木實/汁熬為白餹鋹鍠音張皇)
白糯米毎一斗蒸飯候冷雜以擣碎麥蘖二升再雜以
礱榖糠和湯滿浸候味甘置淋缸中放其水煎之漸用
鍬器翻挑成餹其柔薄者即餳然造此火不宜息亦視
天之寒熱也秔米亦宜糯米餹多(有揉炒芝麻切為餻/者有捲豆末而為管)
(者有為條為餅/之類其制非一)
　　酥捲餹
先用退皮胡桃仁炒熟芝麻碎擣入鍋温之置餹於内
俟和柔取榦薄捲切為小塊坋花椒薄荷葉縮砂仁少
許摻之於上
　　藕絲餹
取白餹隔湯頓醒就湯鍋氣中以濕手抽疊之筒而吹
虛之竅如藕熱刀隨裁作長短條叚外衣以炒米花或
雜以熟芝麻薄荷葉坋(有為毬/以綫結)
　餹纒制
　　餹纒
凡白砂餹一斤入銅鐵銚中加水少許置煉火上鎔化
投以果物和勻速宜離火俟其餹性少凝則毎顆碎析
之紙間火焙乾(白砂餹本/艸曰石蜜)
　　宜入餹物
胡桃仁(去/皮)榛仁(去/皮)松仁(去/皮)𤓰子仁(㣲/炒)瓠子仁(㣲/炒)烏欖核
仁(去/皮)人面果仁　楊梅核仁　蓮心(㣲/炒)杏核仁(水煑一/過去苦)
(皮尖/焙燥)梧桐子(去/殻)栗(熟/末)蓮菂(末/)榧(末/)橙(利刀削橙外/薄皮暴燥)香櫞
皮(去白方切煑/漬去苦暴燥)芝麻(炒/)大豆(炒/末)紫蘇(生擷穗造霜梅水/中漬透蒸罌收用)
(子/)白豆􁭌仁(末/)縮砂仁(末/)艸果仁(末/)細茶葉(末/)薄荷葉
(末/)生薑(粉/)桂花(末/)
　蜜煎制
　　楊梅
擇肥甘者鹽少許醃一宿復以水洗晴天日㣲曯水盡
澆蜜暴之有水㵼去復加蜜暴至甜透入甕又用蜜漬
蜜須先煉熟者後多倣此
　　橙子　佛手柑
新摘帶青黄橙子以利刀削去外麤薄皮周界為稜毎
斤鹽一兩同水漬一宿味酸再漬去核及水置日中曯
稍乾入銀錫器砂鑼中注蜜隔湯煑停冷有水㵼去復
加蜜煑日暴甜透徹入甕以蜜漬削下皮留為餹纒有
以橙去酸水及核白酒中煑至無酸㫰乾以蜜煑甜蜜
漬之佛手柑無囊不用水漬同制凡煑皆宜隔湯凡有
鹽者皆宜留久用則漸以蜜煑後多倣此
　　金橘　牛乳柑　金豆(閩粤有/柑皮煎)
金橘新摘不傷損者毎斤鹽一兩水漬之用時以刀界
稜復漬蜜煑餘如橙制牛乳柑金豆同
　　梅子
小滿時摘青梅未甚酢者調􁥜硝湯待冷漬之欲原青
加銅青同漬視梅性柔翠周界以稜剔去其核水洗潔
曯至水竭置蜜中煑甜又日暴透以蜜漬或以醋漬止
宜一晝夜(凡梅十斤用/銅青三錢)
　　李子(南粤蜜煎/李多渣)
摘青脆者以朴硝冷湯漬無酸澁㣲燖之界小稜去核
水洗曯乾蜜煑甜又日暴透蜜漬
　　林檎　頻婆
林檎摘帶青者利刀劘去外皮周界為稜鹽水漬柔水
洗曯乾蜜中煑甜又日暴透以蜜漬頻婆同作四分之
　　棗子
摘鮮帶堅實肉厚者同林檎制
　　枇杷
摘黄者毎斤鹽一兩礬六錢同水漬之用時易水洗去
皮核蜜煑甜日暴透以蜜漬
　　櫻桃(蘇東坡老饕賦云/爛櫻珠之煎蜜)
摘半熟者鹽水漬一宿毎斤計鹽一兩水洗㫰乾剔去
核易以響餹小顆蜜煑日暴透徹漬之
　　木𤓰　羊桃
木𤓰摘穉嫩者銅刀劘去皮方切片或刻菊艾葉状以
石灰泡湯俟冷取絶清者漬去酸澁味作沸湯㣲燖曯
乾蜜煑甜日暴透又蜜漬之羊桃同制
　　橄欖　梧桐子
用麤瓷器中揉擦去皮銅刀界之為稜同淅米水入瓷
器煑味不苦澁核脫㫰乾蜜中煑甜透日暴以蜜漬梧
桐子煎去殻惟以蜜煑透漬
　　藕
劘去皮方切片少鹽醃頃之作沸湯㣲燖㫰乾以蜜煑
甜日暴透又蜜漬
　　竹筍(誠齋詩曰穉子/玉膚新脱錦)　蘆筍
竹筍去籜尖杪切條叚同藕制蘆筍去苞同
　　茭白
去苞取尖杪同藕制
　　蒲蒻(又曰/蒲白)
去外苞寸切條叚同藕制
　　薑(秦太虛詩云先/社薑芽勝肥肉)　地薑
薑穉芽方切片或刻菊艾葉状或細絲鹽醃一宿水洗
作沸湯少燖㫰乾以蜜煑又日暴透徹蜜漬之地薑去
根鬚叚切同
　　桑黮(音/甚)
取紫熟者去蒂同薑制(本艸云桑黮和蜜食之/令人聰明安魂鎮神)
　　茄
摘甚穉小者界其蒂為四道去中骨釋米水漬柔界其
身為細稜去子肉作沸湯燖㫰乾以蒂倒結束之蜜煑
日暴透又以蜜漬
　　冬瓜
劘去外皮及瓤方切堅肉為片石灰煎湯取清冷者漬
一宿作沸湯㣲燖曯乾蜜煑暴復漬之
　　蘘荷
同冬𤓰制
　　天茄
穉嫩者刳去子同冬瓜制
　　刀豆
穉嫩者横切為片同冬瓜制
　　豇豆
穉嫩者寸切條同冬𤓰制
　　地黄
取生嫩者毎一斤用霜梅二斤甘草四兩同水煑去藥
氣以蜜煑甜透日暴又蜜漬之
　　商陸(夲草云/樟桞根)
取根方切片同冬瓜制
　　木通
嫩者去皮同冬瓜制
　　天門冬
冬月取之水煑去皮心㫰乾蜜煑甜透色明日暴復以
蜜漬
　　天麻(本草云苗/名赤箭)
取穉嫩色白者水漬去皮方切片曯乾蜜煑甜日暴透
又蜜漬之(圖經曰山人取生者/蜜煎作果食之甚珍)
　　菖蒲
採嫩根無絲筋者劘去皮切絶細縷以造霜梅水漬透
洗㫰以蜜煑甜更日暴又以蜜漬
　　蜜裹酥(二/制)
用梅酥同白砂餹擣味酸甜適宜擷新紫蘇葉湯泡柔
入梅酥為小摺包取細篾貫之蜜中煑日暴透復蜜漬
有用楊梅乾肉再加川椒少許
　　蜜霜梅
用霜梅肉厚者同甘艸煑味無酸擊去仁曯乾蜜煑甜
透日暴又漬之取漬桂花色常鮮明
　凡蜜煎日暴勝煑乾則常漬以蜜頻抺罋口不令其
　生白醭頻見日暴不令其有饏(徒敢/切)䭕(子敢/切)欲乾收
　者煑之日暴之亦常潤蜜不宜枯竭之甚也後凡物
　宜蜜煎者多倣此(饏䭕無/味也)
　閩廣中所産者
荔枝　龍眼　餘甘子　人面果　烏欖　椰子　波
羅蜜　草果　豆蔲皮　縮砂仁　蔞藤葉　㯽榔(南/粤)
(以蒟醤為扶留藤取葉合㯽榔/食之辛而香也即蔞藤蒟音矩)之類常潤蜜遇晏温即
暴之(日出清霽/為晏溫)
　花香宜為膏者
桂花　蘭花　玫瑰花　薔薇花(燖/)茉莉花　木香花
之類用花瓣心擣糜爛壓去水蜜和之日暴之加白砂
餹復擣之收入瓷器常以日暴
　花無毒宜煎者
木筆花　玉蘭花　梔子花　棣棠花　萱花　葵花
　鶯花　荷花　絲瓜花之類如味苦澁皆作沸湯先
燖㫰乾復内造霜梅水中醃之洗潔㫰乾蜜煑日暴甜
透又以蜜漬
　　餹劑制(右以餹蜜共燒/之者今各有制)
　　衣梅
用赤砂餹一斤為率釜中再熬乘熱和新薄荷葉絲八
兩鮮薑絲四兩日中暴乾置臼中擣和丸之有脫楊梅
肉雜於内今加白豆蔲一兩白檀香二兩末片腦一錢
坋白砂餹為珍(餹再熬/後倣此)
　　天鮮楊梅(二/制)　乾楊梅
一鮮紫肥楊梅加赤砂餹鮮紫蘇葉鮮薄荷葉和一二
日去水又入餹日中暴甜透一用紫蘇薄荷各四兩楊
梅一斤餹一斤貯罋内羃之記取五方日色移暴乾楊
梅甘草湯煑淡以餹漬
　　餹椒梅
黄梅大者鹽醃一日槌核去仁内瓷甕中凡梅一層生
花椒生薑絲一層疊八分滿以赤砂餹漬沒之以新椒
葉覆掩之竹箬羃甕口蒸一時取日暴十日用
　　餹紫蘇梅
用青梅鹽醃柔剖分四片洗潔㫰乾細切鮮紫蘇葉同
和赤砂餹中漬之日中暴甜透
　　餹薄荷梅
小滿時煎􁥜硝湯俟冷投青梅漬味無酸界為周稜洗
㫰乾取薄荷葉同赤砂餹漬之有水㵼去又易以餹甜
透為度
　　餹滷梅
毎青梅十斤鹽十兩赤砂餹五斤和入甖中油紙羃口
日曯梅甜柔為度酢復加餹
　　餹李
用熟者㣲燖之俟冷乾漬赤砂餹中甜透用
　　餹橙　金橘　牛乳柑　乾小橘(方言/橘藥)
同蜜煎制和赤砂餹煑甜乾小橘湯洗淡餹漬
　　餹木瓜
同蜜煎制用赤砂餹
　　餹冬瓜
同蜜煎制用赤砂餹
　　餹竹筍
同蜜煎制用赤砂餹
　　餹天茄
同蜜煎制用赤砂餹
　　餹蘘荷
同蜜煎制用赤砂餹
　　餹薑
同蜜煎制用赤砂餹
　　餹豇豆
同蜜煎制用赤砂餹
　　餹莱菔　茄
用白莱菔大切片鹽㣲醃水洗日曯乾同赤砂餹漬日
暴甜透茄用淅米水漬沸湯㣲燖俟冷以赤砂餹漬暴
之
　湯水制
　春月宜用四時皆宜
　　水芝湯(昔仙人務光子服/此湯以致飛昇去)
蓮菂(帶黒皮及薏炒燥/通擣為細末一斤)粉甘草(剉碎㣲炒擣/為末一兩)　右俱羅
細毎服二錢鹽少許沸湯㸃服
　　不老湯
烏梅(去仁焙/燥十斤)甘草(炒一/斤)紫蘇葉(暴燥/  斤)鹽(炒一/斤)麫(炒黄色/一斤)
用前二味别研後三味勻和再研為細末貯瓷器沸湯
㸃服
　夏月宜用早秋亦宜
　　香薷湯
香薷(一/斤)厚朴(薑制/八兩)白茯苓(去皮/五兩)甘草(四/兩)白扁豆(炒八/兩)
右剉碎毎用五錢作沸湯泡夏宜冷秋宜稍熱服
　　薑湯
生薑碎切作沸湯泡去薑加白砂餹或蜜冷飲
　　米湯
白米秔者炒熟作沸湯泡去米加白砂餹或蜜調飲
　　麥湯
大麥炒熟磨麧(下没/切)去糠作沸湯泡濾其清飲
　　梅酥湯
梅酥再研作沸湯調加蜜酸甜得宜飲
　　菉豆湯
菉豆水煑熟或先炒水煑去豆加蜜餹調湯飲
　　天香湯
桂花半含者摘下擇去蔕取河水同炒鹽少許溲入小
罐上以霜梅二三顆碎擊掩之箬羃固用以數朶置蜜
湯中
　　春元湯
梅花未放時鎔蠟㸃其瓣候氣足摘下如天香制用取
二三朶置蜜湯中盡放
　　鳯髓湯
松仁去皮研糜爛入湯中濾清蜜調
　　無塵湯
水晶餹霜(二/兩)片腦(二/分)右将餹霜乳絶細入片腦研匀毎
一錢沸湯㸃服須當前烹㸃久則香散
　　香餹渇水
白砂餹(一/斤)水(一盞/半)藿香葉(半/錢)甘松(一/塊)生薑(十大/片)同煎以
熟為度濾潔入麝香(如菉豆/一塊)白檀香末(半/兩)瓷器盛氷水
中沈用之
　　林檎渇水
林檎㣲生者擣碎入竹器中以沸湯衝淋其汁至滓無
味為節用文武火熬常攪勿令焦滴入水不散然後加
腦麝檀香末少許調飲
　　蒲萄渇水(飲膳正要有櫻/桃取汁熬之)
生蒲萄研碎濾去滓慢火熬濃稠為度貯瓷器中切勿
犯鐵器太熱者不可用加腦麝少許入煉蜜㸃飲
　　楊梅渇水(飲膳正要有安石/榴子取漿熬之)
楊梅揉搦取自然汁濾滓須盡入砂石器内慢火熬濃
滴入水不散為度若熬不到即生白醭瓷器貯之加蜜
腦麝少許沸湯調飲冷則不澁
　　木瓜渇水
木瓜銅刀去皮瓤核潔肉一斤為率切為方寸大薄片
用蜜先熬次入木瓜再慢火同熬二三時掠去上沬嘗
味酸甜得宜濾潔先挑於瓷碟内冷試稠硬不斷為度
沸湯調飲
　　五味渇水
北五味子肉一兩作沸湯漬一宿取汁别煑下濃黒豆
汁對當顔色恰好用煉熟蜜對入酸甜皆宜慢火同熬
一時許凉熱任意調用
　　沈香熟水
沈香一小片先用潔瓦一方火然㣲紅置于平處加香
在上以瓶覆定約香氣盡速注沸湯於瓶中宻封(輟耕/錄云)
(以沈香削小釘挿於/林檎中湯泡之尤佳)
　　丁香熟水
丁香(五/粒)竹葉(七/片)作沸湯泡宻封片時用
　　豆蔲熟水
白豆蔲仁碎擊投沸湯瓶中蜜封片時用毎次用五七
枚足矣多則香濁
　　紫蘇熟水
紫蘇摘新葉陰乾用時隔紙火炙作沸湯泡蜜封熱飲
冷則傷人
　秋月宜用
　　香櫞湯
香櫞去皮去囊白取肉一斤炒鹽二兩甘草末一兩疊
實於罐收之用時作沸湯調有不入甘草用以蜜餹有
取肉研濾漿同蜜熬成煎
　　甘菊湯
黄菊花味甘者去青苞以霜梅去核毎枚藏一二朶於
内疊之或入罐一層加炒鹽一層毎斤鹽二兩疊實用
時入沸湯中加蜜
　冬月宜用
　　椒棗湯
北棗肥者湯退去皮去核毎一枚入花椒一粒碎切炒
鹽粒米許收瓷器中作沸湯泡
　　杏薑湯(夏蘭渚云一薑/二杏三鹽四草)
生薑(一斤擣/取汁)杏仁(去皮尖/二兩)鹽(炒三/兩)甘草(末四/兩)同擣和入
薑汁瓷器收旋作沸湯調甚美風韻
　
　
　
　
　
　
　
　
　竹嶼山房雜部卷二
欽定四庫全書
　竹嶼山房雜部卷三　　　　明　宋詡　撰
　　養生部三
　獸屬制
　　牛(宜黄牛角/蠒栗者)
屠牛皆解剝其皮用皮者以温湯瀹之去毛其肉不可
先以水洗洗則肉青治胃脾析雜石灰揉洗白而去盡
穢氣(禮曰脾析注曰百葉也酉陽雜俎曰/治犢頭去月骨舌本近喉有骨如肉)
烹牛鐵稱錘燃紅投水中不過三次水熱易爛不宜葢
鍋毎斤入􁥜硝少許於内烹易糜爛汁中入醬油醋瀹
之美淡者宜蒜醬
　　　牛修(禮曰婦贄脯修曰/抄曰加薑桂曰修)
用肉軒之每二三斤㕮咀白芷官桂生薑紫蘓水烹甜
醬調和俟汁竭架鍋中炙燥為度宜醋(内則注曰大切/曰軒凡㕮咀之)
(物入囊括之同/烹後多故此)
　　　牛脯(禮注曰脯乾肉也/又曰犓腴犓音芻)
用肉薄切為䐑烹熟壓乾油中煎再以水烹去油漉出
以酒挼之加地椒花椒蒔蘿葱鹽又投少油中炒香燥
(少儀曰聶而切之為膾注曰聶之言䐑也先藿葉切之/復報切之則成膾撒馬兒罕有水晶鹽堅明如水晶琢)
(為盤以水濕/之可和肉食)
　　　生爨牛(二/制)
一視横理薄切為牒用酒醬花椒沃片時投寛猛火湯
中速起凡和鮮筍葱頭之類皆宜先烹之一以肉入器
調椒醬作沸湯淋色故即用也(禮曰薄切之/必絶其理)
　　　熟爨牛
切細膾冷水中烹以胡椒花椒醬醋葱調和有軒之和
宜酸韲芫荽
　　　鹽煎牛
肥腯者薄􁴟(音/披)䐑先用鹽酒葱花椒沃少時燒鍋熾遂
投内速炒色改即起
　　　油炒牛(三/制)
一用熟者切大臠(力兖/切)或膾以鹽酒花椒沃之投油中
炒乾香一生者切膾同制加醬生薑惟宜熱鍋中速炒
起一生膾沃鹽赤砂餹投熬油速起
　　牛餅子(即醢/二制)
一用肥者碎切机(音/几)上報斫細為醢和胡椒花椒醬浥
白酒成丸餅沸湯中烹熟浮先起以胡椒花椒醬油醋
葱調汁澆瀹之一醬油煎
　　　火牛肉
軒之每為二斤三斤計一斤炒鹽二兩揉擦勻和醃數
日石灰泡湯待冷取清者洗潔風戾之懸煙突間
　　　熏牛肉
􁴟為二三寸長濶薄軒用醬揉融液焚礱榖穅煙熏熟
即齮齕之熏物倣此
　　　生牛腊(音昔説文曰乾肉曰腊/韻府曰腊羓也二制)
一􁴟為二指濶薄䐑沃以香油鹽花椒葱日暴之期則
蒸一淡暴乾日用以水同醬油烹
　　　熟牛羓(二/制)
一用精者視理薄切為䐑和以鹽酒花椒布苴壓乾作
沸湯微燖日暴之一用精者切為軒以花椒醬沃頃之
加酒水醬油醋寛烹至汁竭為度俟冷或析為細縷
　　　乳餅
宜入烹茶宜熱白酒澆加葱花椒宜油煎或染調麪宜
醋宜為腐入羮
　　　乳線
用温油煠(與涉/切)之洒以蜜或摻以白砂餹
　　　抱螺
素酥　餹酥有藏白砂餹者有疊赤砂餹者
　　馬
取肉冷水下不葢鍋入酒烹有同牛制
　　驢(唐李令問好/珍饌有炙驢)
同牛制視所宜
　　羊(齊王肅曰羊陸産之最/有綿羊山羊宜山羊)
刲(音/奎)羊時捫其口不使鳴不發羶胃中去穢速以石灰
雜亂穰内之揉洗遂脱穢盡而白其腸同用翻其肥者
在内脂易凝結浴以熱水撏毛瀹湯調温脱之易潔血
以鹽水調凝速入温水中慢烹熟胸前有羶骨刳時取
去
　　　烹羊
取肉烹糜爛去骨乘熟以布苴壓實冷而切之為餻惟
頭最宜熟肉宜燒葱白醬或花椒油或汁中惟加醬油
瀹之
　　　􁕥(於刀/切)羊(二/制)
一肉烹麋爛軒之先合􁕥料同鮮紫蘓葉水煎濃汁加
醬調和入肉一以􁕥料汁烹羊肩背俟熟加醬調和撈
起架鍋中炙燥為度
　　　􁕥料(凡􁕥物用此佳/孩兒菊味次之)
　香白芷(二/兩)藿香(二/兩)官桂花(二/兩)甘草(五/錢)㕮咀之
　　　生爨牛
與牛同制
　　　熟爨羊
與牛同制
　　　油炒羊(宜羓羜詩注曰/羜未成羊也)
用羊為軒先取鍋熬油入肉加酒水烹之以鹽蒜葱花
椒調和
　　　醬炙羊(詩注曰炕火曰炙謂以物貫之而舉于/火上以炙之今無此制惟封於鍋也炕)
　　　　(口盎/切)
用肉為軒研醬末縮砂仁花椒屑葱白熟香油揉和片
時架少水鍋中紙封鍋葢慢火炙熟或熟者復炙之(禮/曰)
(羊/炙)
　　　炕羊(二制前制即飲膳/正要曰栁蒸羊)
一用土塹(音/擊)甃砌髙直竈下留方門將堅薪熾火燔使
通紅方置鐵鍋一口於底實以濕土刲肥稚全體羊計
二十斤者去内臓遍塗以鹽止於一斤摻以地椒花椒
蒔蘿坋葱屑取小鐵攣束其腹以鐵樞籠其口以鐵鈎
貫其脊倒懸竈中乗鐵梁間以以大鍋通調水泥墐封
一宿俟熟或以􁕥料實於腸週纒其體炕之有常開下
方門時以煉火續入復閉塞一以兩鍋相合架羊於中
蜜塗其口炕熟制尤簡而便也
　　　火羊肉
用肩肘(陟栁/切)毎斤炒鹽一兩揉擦深透疊器中三五日
取石灰泡湯俟冷洗潔置于寒風中戾之懸近煙突間
　　豬(宜豶豬/豶音墳)
殺豬瀹湯不宜太熱撏毛易脱其膚潔眼下有息肉去
之其腸胃用醋鹽揉無穢氣肉之佳者用短肋(音勒禮/曰豚拍)
(注曰/脅也)
　　烹豬
宜首宜蹄烹糜爛去骨以布苴壓餻冷宜醬鹽熱肉宜
花椒油花椒鹽蒜醋蒜水凡烹時其汁中冬月加鹽少
許及白酒夏月别加白礬少許須日挹去其油并滓而
用其清再續以水是謂原汁愈久愈美烹肉益佳(蘓東/坡云)
(淨洗鐺少著水柴頭罨煙熖不起待/他自熱莫催他火候足時他自美)
　　　蒸豬
取肉方為軒銀錫砂鑼中置之水和白酒蒸至稍熟加
花椒醬復蒸糜爛以汁瀹之有水鍋中慢烹復半起其
汁漸下養糜爛又俯仰交翻之
　　　鹽酒燒豬
取肥嬌蹄毎一二斤以白酒鹽葱花椒和浥頃之加少
水鍋中紙封固慢煬火俟熟
　　　鹽酒烹豬
烹稍熟乗熱以白酒鹽葱花椒遍擦架鍋中鍋中少沃
以熟油蒸香又少沃以酒微蒸取之
　　　􁕥豬
用首同羊
　　　鹽煎豬(先烹肉熟而/切之亦宜)
用肉方􁴟䐑入鍋炒色改少加以水烹熟汁多則杓起
漸沃之(後凡有不宜汁/寛者多倣此)同花椒葱鹽調和和物俟熟宜
芋魁(劘去皮/先芼熟)白莱菔(擊碎芼/熟去水)茄(芼熟去水/乾再芼柔)山藥(刮去皮/先芼熟)
蕎頭　絲𤓰(穉音劘/去皮芼)瓠(劘去皮/犀芼)胡蘿蔔　甘露子　秔
糯米粉(熟範/為繭)
　　　醬煎豬(先烹肉熟而/切之亦宜)
同鹽煎惟用醬油炒黄色加花椒蔥和物宜合麫筋樹
雞(洗去沙即木耳韓退之答鄧道士/寄樹雞詩云割取乖龍左耳來)
　　　醬烹豬(二制先烹肉熟/而切之亦宜)
一同前制甘草水烹加醬縮砂花椒葱調和和物宜生
蕈(湯燖去涎泠水再洗泲乾入之加燈草芼試燈草/黒色則有毒朱文公先生紫蕈詩云風餐謝肥羜)蒟
蒻(音若去麤皮大切片芼熟撈起毎一枚視老穉用淋/灰水二椀或三椀擣麋爛為餅再用水芼色明潤碎)
(切和之本艸云生/㦸人喉後多倣此)蘆筍(去苞肉熟入杜工部詩云/春飯兼苞蘆注曰蘆筍也)蒲蒻
(生入之/即起)大口魚(洗方/切)對鰕(洗片/􁴟)一同生爨牛制
　　　酒烹豬
如前制寛以酒水同甘草少許烹熟入鹽醋花椒葱調
和(禮注曰帶骨/醢曰臡音泥)和物宜合生竹筍(去籜塊切/同肉烹)茭白(去苞/塊切)
(俟肉熟/入即起)
　　　酸烹豬(二/制)
一切膾如前制水同甘草烹熟以醬醋花椒葱調和和
物宜新韭(生入/即起)新蒜白(切絲生/入即起)菜臺(芼熟/入)登豆芽(少燖/入)
酸竹筍絲(水洗/入)一烹熟惟以鹽醋調和
　　　豬肉餅(三/制)
一用肉多肥少精或同去殻生鰕或同生黒醴魚鱖魚
彭刀机上薄􁴟䐑又報斫為細醢和鹽少許有雜以藕
屑浥酒為丸餅非蒸則作沸湯烹熟以胡椒花椒葱醬
油醋與原汁調和澆瀹之一取菉豆粉皮下藉上覆之
蒸用則塊切和物宜芝麻腐　豆腐　山藥　生竹筍
　蒸果蒸蔬一以醬油同香油煎熟和物宜鮮菱肉(去/殻)藕
(塊/切)豇豆(段/切)鷄頭莖(段切俱别用/油鹽炒熟)
　　　油煎豬(二/制)
一用脅肋肉骨相兼者斧為臠(相如賦曰脟割/輪碎脟音臠)水烹加
酒鹽花椒葱醃頃之投熱油中煎熟一用精肉切為軒
沃以蜜投熱油中煎熟雖暑月久留不敗(暑月摻以香/菜亦宜其類)
(倣/此)宜醋
　　　油燒豬(二/制)
一用脄之肯綮(弃梃/切)者斧為軒先熬油投鍋中燒熟加
醬縮砂仁花椒炒燥一用肉大切臠浥香熟油鹽花椒
葱架鍋中燒香熟熟肉亦宜宜醋
　　　醬燒豬(二/制)
一用熟肉大軒乗熟塗研醬坋縮砂仁花椒屑葱白架
鍋中燒香一先熬油取醬沃生肉一時入鍋中漸澆水
以俟熟宜蒜醋
　　　清燒豬(二/制)
一用肥精肉軒之鹽揉取生茄半剖界稜或瓠布鍋底
置肉加葱花椒紙封鍋燒熟一不用藉常洒以酒慢燒
熟宜蒜醋
　　　蒜燒豬
用首斧為軒先熬油炒之少以酒水漸澆烹糜爛多加
蒜囊與鹽調和即起
　　　藏蒸豬(二/制)
一用竹筍兩節間斷為底葢底深葢淺藏肉醢料於底
裁竹針闗其葢蒸熟一用肥茄切下頂剔去中瓤子同
筍制
　　　藏煎豬(二/制)
一用茄削去外滑膚片切之内夾調和肉醢染水調麫
油煎一用竹筍芼熟碎擊同茄制宜醋
　　　火豬肉(即豬/紅)
冬至後殺豬不宜吹氣乗熱取其肩腿毎斤炒鹽一兩
先揉膚透次揉肉透平布器内重石壓四五日復轉壓
四五日煎石灰湯冷取清者洗潔懸寒勁風中戾通燥
焚礱榖糠煙髙熏黄香收置煙突間(有云塗以香油熏/以竹枝煙不生蟲)
　　　風豬肉
視火豬肉制醃壓之用醋洗又同醋壓漬四五日懸風
中淚燥仍置通風所以五月五日水洗雖久不敗(黒娥/小録)
(云瘞竈/灰中)若三伏中視前揉壓三日毎斤加鹽五錢復揉
壓三日石灰冷湯洗之浥以香油烈日暴燥煙熏之置
通風所
　　　凍豬肉
惟用蹄𤓰撏洗甚潔烹糜爛去骨取膚筋復投清汁中
加甘草花椒鹽醋橘皮絲調和或和以芼熟團筍或和
以芼熟甜白莱菔并汁凍之
　　　和糝蒸豬
用肉小􁴟䐑和秔米糝縮砂仁地椒蒔蘿花椒坋鹽蒸
取飯乾再炒為坋和之尤佳
　　　和粉煎豬
用菉豆湛潔水漬揉颺(音/樣)去皮和水細磨雜以肉醢料
杓入油中煎熟(今曰餅炙惟以菉豆/磨煎者入油醬炒)
　　　鹽豬羓(二/制)
一取精肉片切軒毎斤鹽六錢花椒醃半日壓去水者
油浥之蒸熟烈日中暴燥一生同制用則蒸宜醋
　　　餹豬羓
取肉去膚骨切二寸長一寸濶半寸厚臠以赤沙餹少
許醬地椒蒔蘿花椒和匀微見天日即收或隂乾先以
香油熬熟既入肉不宜煬火待少頃自熟
　　　油爆豬
取熟肉細切膾投熱油中爆香以少醬油酒澆加花椒
葱宜和生竹筍絲茭白絲同爆之
　　　火炙豬(二/制)
一用肉肥嫩者薄切䐑毎斤鹽六錢醃之以花椒蒔蘿
大茴香和勻微見日置鐵牀中於煉火上炙熟一用肉
薄切而䐑粘薄瓷椀中以紙封之覆直煉火上烘熟
　　　手煩肉(煩釋文/曰捼也)
取肉水烹糜爛去骨和少汁煩揉融液加花椒鹽俟凝
厚切用之
　　　生豬鮓
取肥精相半肉􁴟絶薄小䐑取潔膚切絶細膾和勻毎
斤炒鹽二錢少醃竹箬苴之置木桶中榨水去盡連桶
夏月頓凉所一二日冬月頓煖所六七日常榨之不令
有水用和生蒜速用醬
　　　熟豬膾
熟豬肉切膾和苦爪(薄切/揉洗)生爪鮮藕茭白萵苣同蒿熟
竹筍菉豆粉皮鴨子薄餅皆切細條熟鮮鰕去殻肉芼
韭白頭俱宜或五幸醋芥辣澆
　　　　五辛醋
　葱白五莖川椒胡椒共五十粒生薑一小塊縮砂仁
　三顆醬一匙芝麻油少許同擣糜爛入醋少熬用
　　　熟豬膚
細切同同生爪黄爪條加蒜泥鹽醋少許
　　　豬鼓
先用白芷官桂鮮紫蘓葉同水煎汁次投以肥豬肉去
肌骨方切小臠烹熟又次投以釋大黄豆烹熟加醬縮
砂仁坋調和取起瀝之一日暴使燥有用豆先炒熟方
下肉豉倣此
　　　炕豬
同羊豬惟四十斤鹽二斤
　　犬
　　　烹犬
用犬擊死撏潔剖洗同肝肺水烹熟宜葱醬
　　　􁕥犬
用肉同白酒水香白芷良薑官桂甘草鹽醬烹熟復浥
以香油加花椒縮砂仁架鍋中燒乾香甘甚美(内則曰/肝膋取)
(狗肝幪之以/其膋濡炙之)
　　煨犬
用肉烹糜爛去骨調雞鴨子花椒葱醬煩勻貯罋中泥
塗其口焚礱榖糠火煨終一日夜俟冷擊罋開取之
　　　醃犬
同豬火肉每一斤鹽二兩
　　鹿
　　　鹿炙
用肉􁴟二三寸長㣲薄軒以葱地椒花椒蒔蘿鹽酒少
醃置鐵牀上傅煉火中炙再浥汁再炙之俟香透徹為
度
　　　鹿脯(三/制)
一取肉片切軒以花椒醬煩揉之甑蒸熟復入煉火上
焙燥一切軒用鹽川椒地椒蒔蘿酒煩揉透停一二日
以油沃日暴為脯用烹一同熟牛羓後一制(凡煑鹿惟/七八分熟)
(宜慢火過煑則乾/燥無味野獸倣此)
　　　火鹿肉
同牛
　　　餘造皆倣羊制
　　兎(契丹北境有跳/兎埤雅曰蟨)
　　　炙兎
撏潔少鹽醃遍揉香熟油花椒葱架鍋中紙封炙熟少
以醋澆熱鍋中生焦煙燭黄香宜蒜醋
　　　醃兎
同豬火肉
　　　油炒兎
同羊
　　　鹽煎兎
同豬
　　野馬(有毒飲膳正要云/其肉入地不沾沙)
同馬
　　犀牛　氂(音/毛)牛(其尾可/為旌旄)　犏牛　犦(歩角/切)牛(即犎/牛項)
　　　(上有骨大如覆斗日/行三百里出海康)　山牛　野驢
同牛
　　麂(施州衛/有紅麂)
同兎炙醃餘同鹿
　　獐(一名麕施州衛有花麞王者/刑罰理則白麞至麕俱倫切)
鮮宜烹炙火餘同鹿兎
　　黄羊(飲膳正要曰種類數等又/曰有白黄羊黑尾黄羊)　羱羊(埤雅曰/角尤大)
鮮宜烹炙火餘同鹿兎(杜子美詩曰/黄羊飲不羶)
　　野豬
鮮宜烹火脯同鹿
　　豪豬(師古曰豪豬/一名帚豲也)
宜醃入土一宿去腥收近火
　　水獺
宜胡椒川椒葱白醬烹
　　狼(白狼乃/瑞獸)
同水獺
　　狐
同狼
　　玉面貍(貍種多/俱宜火)
銀錫砂鑼中先鋪白糯米以花椒葱鹽酒沃貍身置於
上蒸熟宜蜜慢火宜溲小麥麪苴之蒸
　　野猫
同兎
　　筍雅(即竹䶉蘓長公少/公皆有詩宜火)
沃以花椒葱鹽酒溲小麥麪作厚餅苴之置銀錫砂饠
中蒸宜火宜熟
　　黄䑕(一種塔剌不花/又名土撥鼠)
鮮同兎玉面貍宜酒醅同葱花椒糟蒸宜火宜溲小麥
麪苴之陳
　　虎肉　豹肉　貛肉(俱宜火郭璞云貒一名貛圖/經云貒貛貉相類貒音湍)
鮮宜土中瘞一宿鹽醃一宿冷水烹稍熟易水加花椒
葱復烹之
　　駝峯駝蹄(杜子美詩云紫駝之峯出翠釜/蘓子瞻詩云臘糟紅糝寄駝蹄)
鮮醃一宿湯下一二沸慢火養　肉宜火(野駝/同)
　　熊掌(左傳曰胹熊蹯埤雅云熊冬蟄不食/饑則自舐其掌故其美在掌胹音而)
用石灰湯撏潔以帛苴而烹之宜糟其掌入烹豬鵝汁
中轉撈數迴絮羮珍美其肉宜火其白(吕氏春秋曰肉/之美者埤雅云)
(熊當心有白脂如玉/味甚佳俗呼熊白)􁴟小段燖微熟同蜜食
　　　凡野獸各風土産者視所宜同鹿以下制獸屬
　　　通用并臟所宜
　　千里脯
訣曰不問豬羊與太牢一切切作十來條一盞淡醋二
盞酒茴香花椒末分毫白鹽四錢同攪和醃過一宿慢
火熬酒盡醋乾方始晒味甘休道孔聞韶
　　香脯
用牛豬肉微烹冷切片軒坋花椒蒔蘿地椒大茴香紅
麴醬熟油遍揉之煉火上烘絶燥
　　糟
熟牛羊豬肉牛腱(渠言切楚辭云/肥牛之腱臑若)乾之毎生酒醅一斤
臘糟四兩熟油四兩鹽三兩以絹䝉糟　豬羊頭蹄同
爛烹去骨於潔布内取意布苴重石壓經宿糟之即如
熊掌　凡肉須臾欲用取糟之之蒸片時
　　燘(莫賄/切)
同豬凍肉不宜橘皮豬熟者和宜雞鴨卵羊熟者和宜
芼菜
　　暴醃
牛羊豬皆宜毎斤鹽二兩
　　生(二/制)
豬羊豬兎􁴟甚薄䐑或報切甚細膾和以草果蒜酒澆
惟南粤人用多蜀人則微燖之
　　熟牛胃(即/肚)
細切烹胡椒醬醋調和(韓昌黎詩云早/菘細切肥牛肚)
　　驢腸
􁕥汁烹熟復沃香油炙乾宜蒜醋
　　羊肺腸胃腎血
水烹熟胡椒甘艸醬醋葱調和(漢書谷永傳曰濁氏以/賣胃脯而連騎晉灼曰)
(今太官常以十月作沸湯燖羊胃/以末椒薑坋滿煩之暴使燥是也)肝水烹熟宜醬(水和/蜜烹)
(食能/明目)
　　豬肺肝肚大腸白腸腎血
肺水煮熟細切宜入香油少水胡椒醬和糝調和　肺
肚水煮熟(肚以瓦器覆於鍋底或/置於器上烹皆易爛)宜甘草花椒葱胡荽
鹽醋調和　肚大腸(禮曰/腴)水烹爛(用茶葉同/烹不穢氣)宜花椒鹽
　肚生熟皆宜油鹽花椒葱酒澆烹　肚用肉醢料實
之縛兩端揉長烹爛冷切有熟切片􁴟兩合夾肉醢料
調菉豆粉封口蒸　大腸實肉醢料縛兩端水烹　熟
大腸和牛肚細切胡椒醬水烹　熟大腸水烹同醬燒
豬前一制或鹽酒浥之燒　熟大腸血宜醬醋胡椒葱
和汁烹為羮　白腸綸絲縛兩端用酒醋水烹爛段切
入熬油中後以肝片切微炒花椒葱鹽調和酒澆之即
起(芝麻花同白/腸烹易爛)白腸用肉醢料實之鹽醃暴燥烹　肝
水烹以花椒鹽酒浥之炙香　腎外白皽(之善/切)膜内白
筋皆脱之(禮曰除去/筋膜也)薄􁴟䐑水洗煩血水盡鹽酒浥笊
籬盛沸湯中急燖煠色微改白合醬辣汁澆芥辣澆𢷬
蒜和　腎脱之塊切花椒葱鹽浥入熟油中速炒醬油
酒澆即起
　　鹿肺肝腸胃血
同羊
　禽屬制
　　鵝(新生而棧/者肥良)
殺鵝先瀹冷水中次入湯中退毛易潔血同羊雞鴨多
倣此
　　　烹鵝
水烹作沸湯時宜提動灌湯於腹易熟爛宜葱油齏宜
花椒油宜用其汁同胡椒花椒葱白醬油調和瀹之(内/則)
(曰弗食舒鴈翠注曰尾肉也埤/雅曰翠上肉高有穴者名脂瓶)
　　　　葱油齏
　取油熬熟入以長葱調醬醋水縮砂仁花椒一沸杓
　入器中器中先屑葱白乃注入之
　　　油爆鵝(二/制)
一用熟肉切臠以鹽酒煩揉加花椒葱投小香油中爆
乾香一煩揉以赤砂餹鹽花椒投油中爆之
　　　燒鵝(三制即/鵝炙)
一用全體遍挼鹽酒縮砂仁花椒葱架鍋中燒之稍熟
以香油漸澆復燒黄香一塗醬葱椒澆油燒一塗之以
蜜燒烹熟者同制宜蒜醋鹽水
　　　蒸鵝(二/制)
一用全體以碗仰鍋中蒸之鍋中入水半碗紙封鍋口
慢煬火俟熟宜五辛醋一同蒸豬
　　　鹽炒鵝
用剖為軒入鍋炒肉色改白同少酒水烹熟以鹽生蒜
頭葱頭花椒調和和物宜慈菰(芼熟去/衣頂入)山藥(芼熟/入)水母
(滌去/礬入)明脯鬚(先烹/入)
　　　油炒鵝
剖切為軒先熬油入之少酒水烹熟以鹽縮砂仁末花
椒葱白調和炒汁竭宜乾蕈(洗/)石耳(洗俱用其餘/汁炒香入)
　　　酒烹鵝
剖為軒先炒色改白同水甘草烹熟寛注以酒加鹽醋
花椒葱白調和和物宜生竹筍(同入/烹)生茭白(肉熟入/之即起)蘆
筍(生/入)蒲蒻(生/入)全體亦宜
　　　熟鵝鮓
用熟肉切為膾沃熟油地椒花椒蒔蘿末藕絲熟竹筍
絲生菱白絲炒熟芝蔴鹽醋
　　　生鵝酢
用絶肥者去骨方切小臠每五斤鹽三兩酒一大盞淹
一宿去水坋地椒花椒蒔蘿紅麴屑葱白生薑酒醬少
許和入罐中按實箬羃泥封四十日後開用留經嵗不
敗
　　　鵝醢
取熟頭尾翅足筋膚斫絶細和醬坋胡椒花椒縮砂仁
用
　　　火鵝(即鵝􁀙􁀙/徒苓切)
同豬
　　　雞(騸者稚/者良)
割雞退毛同鵝(割老雞瘞温灰中一/時許退毛烹之易爛)
　　　烹雞
水烹熟乘熱以鹽遍挼之宜蒸熟花椒鹽醋花椒油蒜
醋糟油
　　　燒雞
用熟者以鹽酒花椒末葱白屑遍挼之架鍋中以香油
澆上燒黄香生者同制
　　　油煎雞(二/制)
一用雞全體揉之以鹽酒花椒葱屑停一時置寛熟油
中煎熟一用雞全體先在熱油中爁黄色以酒醋水鹽
花椒慢烹汁竭為度
　　　油爆鷄(二/制)
一用熟肉細切為膾同醬𤓰薑絲栗茭白竹笛絲熱油
中爆之加花椒葱起一用生肉細切為膾鹽酒醋浥少
時作沸湯燖同前料入油炒
　　　蒜燒雞
取騸雞撏潔割肋間去臟其肝肺細切醢同撃碎蒜囊
鹽酒和之入腹中緘其割處寛酒水中烹熟手析雜以
内腹用
　　　酒烹雞
取雞斫為軒熱鍋中先炒色改寛水白酒丼草烹熟以
鹽醋花椒䓤調和冬月多用醋待冷貯罋中宻封能致
還數月不敗全體烹熟調和亦冝(鷄軒先以醋煩揉/入鍋熟亦色白)和
物宜地栗(生㔐去皮/㔐音僉)鮮竹筍(同/烹)生菱肉　瓠乾　生藕
　菱白(雞熟/入)白鮝(同/烹)河豚乾(同/烹)
　　　辣炒雞
用鷄斫為軒投熟鍋中炒改色水烹熟以醬胡椒花椒
葱白調和全體烹熟調和亦宜和物宜熟栗　熟菱
燕窩(温水/洗)麻菇(温水/洗)鷄棕(温水/洗)天花菜(温水/洗)羊肚菜(温/水)
(洗/)海絲菜(亦曰龍鬚冷/水洗不入鍋)生蕈(少􁀙冷/水洗)石耳(温水/洗)蒟蒻
盧筍　蒲蒻　竹筍乾(淡者同石灰少許芼之/易爛先芼鹹者水洗)黄𤓰(削/去)
(皮/瓤)胡蘿蔔(塊切/先芼)水母　明脯鬚
　　　熏雞(二/制)
用雞背刳之烹㣲熟少鹽煩操之盛於鐵牀覆以箬蓋
置焚礱榖糠煙上熏燥有先以油煎熏
　　　烘雞
刳鷄背㣲烹同酒薑汁鹽花椒葱浥之置煉火上烘且
浥且烘以熟燥為度
　　　雞生(二/制)
一割已生卵未菢(音/暴)雞撏潔不入水鼔刀取胷下白肉
同股間肉􁴟絶薄䐑以綿紙布之收盡血水取少油㣲
滑鍋中炙肉色改白報切為絶細末雜退皮胡桃榛松
仁栗肉藕蒜白草果仁醬𤓰薑俱切絶細屑與雞末等
和醋少許隨範為形像供延中用一止雜以胡桃榛松
仁白砂餹
　　　熟雞鮓
同鵝又宜和黄𤓰生𤓰去皮瓤條葅宜芥辣
　　　生鷄酢
同生鵝酢
　　　凍雞
用鷄烹熟手析之白鮝洗潔手析之同入鍋以雞汁生
竹筍條橘皮條甘草花椒葱白醋調和貯瓷器凝凍之
　　　藏雞
用鷄割嗉(音/素)盡處去内臟將鏟去其骨其髖(苦官/切)髀(步/未)
(切/)間則鉗碎而取之調和切肉醢實遍滿少則足以豬
肉醢割處挫針綸絲縫宻水烹熟宜母鷄初卵而未菢
者
　　　火鷄(即雞䐢䐢/側究切)
同豬
　　　雞豉
同豬肌肉俱用
　　鴨(用種大/胞雛鴨)
斃鴨退毛同鵝
　　　燒鴨(二/制)
一用全體以熟油鹽少許遍沃之腹填花椒葱架鍋中
燒熟一挼花椒鹽酒架鍋中燒熟以油或醋澆熱鍋上
生煙熏黄香宜醋(内則曰弗/食舒鳬翠)
　　　炙鴨
用肥者全體􁀙汁中烹熟將熟油沃架而炙之
　　　鹽煎鴨
同豬
　　　油煎鴨
切為軒投熬油中炒香同少水烹熟加花椒葱白鹽酒
調和
　　　醬烹鴨
同豬和物宜芋魁　山藥　鮮竹筍　茭白　芝麻腐
　豆腐
　　　火鴨(即鴨膎膎/户佳切)
同豬宜老肥者
　　野鵝　野雞　野鴨(即/鶩)　蚊雞(色如蚊非鶡/雀也鶡音文)　鳩
　　　鴿之屬(二/制)
一皆切為軒鹽酒浥片時投熬油中炒香同少水烹熟
新蒜胡荽花椒葱調和宜鮮竹筍山藥一用全體以鹽
㣲醃水烹㣲熟腹實花椒葱沃酒燒熟取油或醋滴入
鍋中發焦觸之色黄味香為度宜蒜醋
　　天鵝(飲膳正要曰/金頭者為上)　鷀䳓　鴈(名朱/鳥)　靈鷄(即鴇/鴇音)
　　　(保/)　􁈦　鷺　鷹　鷂　白鷴　錦雞之屬(二/制)
一皆用全體鹽醃一日烹微熟屑蒜白葱白末川椒縮
砂仁研濃醬同煩揉内外俱遍架鍋中燒熟一用全體
鹽湯烹熟浥少香油置煉火上慢烘燥暑月久留不敢
俱宜蒜醋
　　黄雀(中秋羅者則肥蘓東坡詩云披緜黄雀謾多/脂雲間志云石首小魚長五寸秋社化為黄)
　　　(雀惠州志有黄雀魚八月化為黄雀十月後入/海化為魚九月候人見雀入大水毎膏一滴為)
　　　(蛤一/枚)
　　　黄雀炙(二/制)
一黄雀微醃薄酒滌潔取頭頸翅研細醢雜鷄鴨子花
椒葱白醬調和實腹中或雜鮮花餅倒置甑内摻末花
椒屑葱白蒸一以鮮者同酒水花椒葱白鹽布銀錫砂
鑼内蒸
　　　黄雀鮓(三/制)
一用黄雀鮮肥者薄酒滌潔軟帛抹乾背刳之腹間置
小麥數粒葱屑花椒碎顆少許以頭尾顛倒相覆毎二
十頭疊一小罐調香熟油酒漿炒鹽花椒葱屑澆没一
寸取竹篾闗實封固收藏甚久用宜醋一宜方切小臠
和水調雞鴨卵花椒葱白屑入器蒸一宜染水調麪油
煎
　　竹鷄(北夢𤨏言曰竹雞喫半夏有毒/加薑汁又有稻鷄茭雞之種)　鶡(何葛/切)鴠
　　　練鵲(本草云食槐/子者治風疾)　䳺鶉　鐵脚之屬
撏潔用熟香油花椒葱醬油煩揉架鍋中燒熟滴醋熟
鍋中發煙熏黄香宜蒜醋
　　山鸜鵒　刺毛鷹　􁉂鴒　秋禽(海東飛至有畫/烏紅肚等禽類)
　　　(非一/種)之屬
視野鵝下隨宜制之有作腥者烹後乗熟以麥稍藉土
上器覆之一時别制之(寳慶府有/鷓鴣鮓)
　　　凡野禽各風土所産者視所宜同野鵝以下制
　　　禽屬通用并肫(音/諄)卵等所宜
　　暴醃
鵝雞鴨皆宜同牛羊豬
　　燘
鵝雞皆宜同豬
　　糟
熟鵝雞同掌跖翅肝肺同獸屬鵝全體剖析四軒糟封
之能久留宜冬月(鵝掌美僧謙光/曰願鵝生四掌)
　　生
鵝鴨南粤皆用為之同獸至今存其雞者天下所同嗜
也
　　肺肝血(野禽者/不用)
熟肺肝細切膾宜新韭瓜絲菉豆粉油饊宜五辛醋或
同熟鵝鮓宜芥辣　生肝血宜油炒花椒胡荽葱鹽酒
調和肺㣲炒起　熟肝細切膾雜茭白藕絲乳線絲炒
熟芝麻白砂餹鹽薑汁和宜辣烹和糝宜甜酸調和宜
糟　生肝宜醃
　　卵(野禽者/不用)
醃先用水漬洗潔㫰乾以糜染鹽入甕或毎千枚取稻
稈燒灰四斗鹽十五斤或十三斤碓通潤苴之入甕或
貯於筐筥中而風戾之(碎事曰杬子葢以杬木皮汁和/鹽漬之或為混沌子取然炭灰)
(一斗石灰一升鹽水調入鍋烹一沸俟温/苴於卵上五七日黄白混為一處杬音元)
頓毎卵黄白二升水一升同小鹽調甚勻㵼銀錫器中
槮花椒縮砂仁末葱屑不葢鍋隔湯慢頓熟宜甘草水
酒或醋鹽葱煎汁瀹之宜肥辣醬之瀹之有調入熟鵝
雞膏益珍乾用或先調卵於器湯中頓微熟細切熟豬
肉醢鋪上又將卵瀉入再頓熟有内卵帶殻烹白微堅
擊顛竅傾去黄調豬肉醢或細切乳餅滿實之又頓熟
滚用甘草水酒炊沸以卵擊裂㵼入之花甲葱白鹽調
和
煎用熬香油擊卵㵼入或調以豬肉醢料㵼入或用攤
者塊切再煎之或水烹半熟冷水浴退殻週界以稜壓
低為菊花狀入煎之有水烹熟退殻綸絲斷為片染水
調麪煎之(用醋烹則殻/柔能揉為方)
烹水烹熱浴冷水中取脱去殻欲餹心作沸湯入卵少
烹之久烹半日餘即如抱退者
煨用卵微烹擊裂醬油鹽茶清同在嬰糠火熱透留經
數月有殻外束綫瘞灰火熟味優於烹
攤用卵少水調雜豬肉醢料㵼少油鍋中攤開沃少酒
或以鍋中少滑以油瀉調不入水卵勻甚薄片如春餅
捲物用
洒先作沸湯卵顛開小竅洒黄白條於湯撈之宜入酒
入羮
糟用熟卵去殻或生卵洗潔帶殻苴之用水烹
饡用卵先油煎加以葱白花椒醬油酒調和之或用洒
於湯中卵條撈入油煎復調和之宜和以新韭芼熟菜
臺芼熟竹筍條索菉豆粉條
　
　竹嶼山房雜部卷三
欽定四庫全書
　竹嶼山房雜部卷四　　　　明　宋詡　撰
　　養生部四
　鱗屬制(身無鱗而名為/魚者皆附後)
　　　海水江水所産
　　鰣魚(爾雅曰鯦當魱注曰海魚也似鯿而大鱗肥/美多鯁今江中亦有之宜日暴宜糟俱治不)
　　　(去鱗鯦俱救/切魱音互)
　　　蒸鰣魚(二/制)
一帶鱗治去腸胃水滌潔用臘酒醋醤和水調和同長
葱花椒置銀錫砂鑼中蒸一用花椒葱鹽香油遍沃之
蒸有少加以醤油
　　鱑魚(詩注曰似龍黄色銳頭口在頷下背上腹下/皆有甲大者千餘斤即鱣今名鱑魚甲中有)
　　　(黄甚肥美亦有無者肉皆美此則/雌雄之别宜糟宜日暴鱣張連切)
　　　辣烹鱑魚
剖治􁴟為䐑冷水同甘艸烹熟以胡椒花椒葱醤醋調
和宜芼白菜臺和之
　　　鱑魚鮓(記文曰酢/蔵魚也)
用鱑魚肉方切小臠炒鹽醃之每斤計炒鹽六錢翌日
布苴之壓乾又㫰令水竭坋花椒地椒蒔蘿紅麴匀和
以香熟油漬没甕中令味自透經年不餒宜醋
　　鱘魚(爾雅曰鮥鮛鮪似鱣色青黒無甲有冠甚長/與身相埒多脆骨埤雅曰江南俗云玉板宜)
　　　(糟惟腦傍眼下兩直肉宜日暴蒸析為細縷/輟耕録曰鹿頭肉鮥音洛鮛音叔鮪音偉)
　　　烹鱘魚
同鱑魚其肺腸等俱堪用
　　　鱘魚鮓(二/制)
同鱑魚惟多䐑其脆骨武昌多以臘胚為之
　　鯧魚(宜為羮宜辣烹宜/油煎宜糟宜日暴)　石首魚(宜油煎宜鑽宜/糟宜烘日暴燥)
　　　(日白鮝諺云棟/花開石首來)　䲄魚(宜油煎/宜糟)　勒魚(同鰣魚/宜蒸宜)
　　　(烘宜油煎宜糟宜/窨乾窨於禁切)　鯔魚(宜油煎宜/日暴宜糟)　鱸魚(宜/油)
　　　(煎宜日/暴宜糟)　帶魚(宜油煎宜/日暴宜糟)　八帶魚(宜為/羮)之類
常制治而作之(日抄云刷/其鱗也)滌之㣲鹽　醃片時酒水烹
熟花椒葱醋調和或挼鹽於魚身置花椒葱於魚腹以
麥稍藉魚燒熟黄(八帶魚/無鱗)
　　鯊魚(又名鮫有虎頭梨頭等状/貌非一宜油煎宜日暴)　馬交魚(宜油煎/宜糟宜)
　　　(日/暴)　板魚(即比目魚/宜油煎)　丫䲄魚(宜酒烹宜/油煎宜糟)　烏
　　　賊魚(日暴曰明脯埤雅曰遇風虬前/一鬚下矴名纜魚矴丁定切)之類
常制治之惟鯊魚湯退去皮㣲醃水烹熟𢷬醤薑醤油
醋花椒葱調和
　　赤魚(本艸曰/邵陽魚)　地青魚(俱治潔/宜日暴)
切為軒投熬油中酒水烹熟以青蒜葱白花椒鹽調和
　　大鮆魚(爾雅曰刀魚/治宜同蒸鰣)　梅魚(雲間志云石首小魚/長五寸宜為羮宜同)
　　　(蒸/鰣)　黄鯽(宜酢俱宜油/煎宜日暴)之屬
㣲醃酒水作沸以小筥布魚烹熟特起以鹽醋花椒葱
和汁澆瀹之有以胡椒醬油和汁澆瀹之魚小者為䐑
者為臠者宜入筥烹多倣此
　　凍魚(尾宜/日暴)
冬月治之酒水烹熟宜胡椒醋
　　　凡江海魚宜釅醋白酒漿甘艸視所宜油煎者
　　　皆宜饡後多倣此
　　　江河池湖所産
　　青魚(宜虫/宜鮓)　鰱魚(即鱮古語云買魚得鱮不如啖/茹今惟腹腴則為羙俱治作之)
　　　(去腮滌潔宜辣烹為羮酒烹油煎/煎饡糟熏火日暴窨乾鱮音序)
　　　蒸(二/制)
一用全魚刀寸界之内外浥醬縮砂仁胡椒花椒葱皆
遍甑蒸熟宜去骨存肉苴壓為餻一用醤胡椒花椒縮
砂仁葱沃全魚以新瓦礫藉鍋置魚於上澆以油常注
以酒俟熟俱宜蒜醋
　　鯔魚(治肝堪用宜油煎宜酒/烹宜日暴宜為羮宜糟)　鮠(五灰/切)魚(先治之/作沸湯)
　　　(燖去涎水宜油煎/宜糟鮎魚同制)
　　　薑烹
㣲醃作沸湯烹用甘艸擣醬薑醬油醋花椒葱調和之
(有不用淹與料/物同入後倣此)
　　鱖魚(宜油煎宜糟張志和/云桃花流水鱖魚肥)　烏魚(即鱧用必活者/埤雅曰惟此魚)
　　　(膽甘可食宜油煎/宜為生俱宜為羮)
　　湯燖
治去鱗腮滌潔薄􁴟䐑鹽酒㣲浥布小筥中甘艸水作
沸湯燖熟預以肚骨投烹加胡椒醬油醋調和為汁瀹
之和物宜山藥鮮竹筍芼白菜蘆筍暑月似凍去骨熬
璚枝調入冷切糟用後倣此
　　鯿魚(埤雅曰魴宜風/宜糟宜窨乾)　大鮆魚(宜日暴/宜糟)　鱸魚(宜/日)
　　　(暴宜火宜/糟宜生)　鰷魚(即白魚宜火宜糟窨乾俱/宜油煎宜同蒸鰣宜為羮)
　　　酒烹(三/制)
一治去鱗腮㣲醃頃之滌潔先和甘艸水熟白酒醋鹽
投魚齊烹熟入花椒葱起一腹實葱椒烹不以醋一烹
熟惟以醇酒澆或加糟油(有不/用醃)
　　吹沙(治腹有白甚羙宜/油煎宜日暴宜熏)　鰕虎　　針頭魚(治宜/油煎)
　　　(宜酒烹/宜日暴)　子鮆魚(治宜油煎宜酒/烹宜日暴宜糟)　比目魚(治/宜)
　　　(油/煎)　魴皮魚(治宜/酒烹)　斑魚(腹有黄甚珍治滌潔/或去皮同猪肉斫為)
　　　(醢宜油/煎宜糟)　箭頭魚(有黄甚羙/灰浥去涎)　玉箸魚(治宜酒/烹宜油)
　　　(煎宜熏俱宜為羮皆魚之/小者爾雅曰小魚曰魚婢)　銀魚(一名鱠殘宜/同猪肉斫為)
　　　(醢宜酒烹宜/油煎宜日暴)之類(莆田通應祠子/魚俗誤為通印)
　　　辣烹
㣲醃入肉汁同甘艸烹熟以醬醋胡椒花椒葱白調和
(有不/用醃)
　　鯉魚(宜辣烹先刷其鱗囊括滌潔入水作湯數沸/去鱗烹之宜油煎宜煎饡宜窨乾宜鮓宜火)
　　　(宜料烘宜糟不/去鱗宜為生)
　　　醬燒鯉魚
治不去鱗滌潔按以熟油醬縮砂仁花椒腹中實以花
椒葱鍋内置新瓦礫藉魚再以油澆落燒之熟摻以葱
白屑起宜蒜醋
　　　清燒鯉魚
帶鱗治滌按鹽於身腹實豬肉醢料或鮮乳餅或惟以
花椒葱架鍋中燒宜蒜醋
　　鯽魚(本艸曰鮒宜酒烹宜油煎宜煎饡宜風宜糟/不去鱗宜為羮宜料烘宜熏宜清燒同鯉魚)
　　　辣烹鯽魚
用魚治滌先刷其鱗􁂫括入水作湯數沸去鱗腹實肥
豬肉醢料同吹沙制烹鯽用鱗多倣此
　　　法制鯽魚
用魚治潔布浥令乾每斤紅麴坋一兩炒鹽二兩胡椒
川椒地椒蒔蘿坋各一錢和勻實魚腹令滿餘者一重
魚一重料物置於新瓶内泥封之十二月造正月十五
後取出畨轉以臘酒漬滿至三四月熟留數年不餒
　　河豚(宜日暴宜醤燒/清燒同鯉魚)
　　　烹河豚
二月用河豚剖治去眼去子去尾鬛血等務滌甚潔切
為軒先入少水投魚烹過熟次以甘蔗蘆根制其毒荔
枝殻制其刺軟續水又同烹過熟胡椒川椒葱白醬醋
調和忌埃墨荆芥(人傳西施乳為珍洪駒父詩云蔞蒿/短短荻芽肥正是河豚欲上時甘羙)
(逺勝西子乳吴王當日未曾知修治不/如法有大毒諺云眼酸子脹血麻人)
　　鰌(宜日暴宜/料烘宜熏)
　　　炙鰌(梁朱異炰鰌/不輟於口)
六七月間得肥大者治潔擊解其骨先熬油雜􁕥汁同
鰌烹熟為鐵條架油盤中取汁潮沃炙透徹乾香為度
宜蒜醋
　　鰻鱺(宜日暴宜糟取其鮮/活者臨用剖宜油煎)
　　　醬沃鰻鱺
用必活者先以灰浥去腥漦(里之/切)治去腸界寸臠猶屬
之取胡椒縮砂仁醬赤砂餹沃一時用冬瓜或茄子藕
芋魁大切片布鍋中置鰻鱺於上紙封鍋葢燒熟宜蒜
醋
　　　辣烹鰻鱺
同吹沙制加赤砂餹和物宜冬𤓰茄子
　　鱓
　　　蒜燒鱓
用鱓入水鍋中雜以稻稈數莖煬火水熱令自走退外
膚别易水烹爛𠢐(音/貍)分為膾投熱油内少以白酒澆之
以鹽花椒葱頭蒜囊調和或再取蒜泥醋澆
　　　糊鱓
用鱓同前𠢐膾先熬油炒投雞鵝肥汁中再烹加醬調
和取起摻以乾薑坋和以芼熟韭
　　　凡江河池湖魚宜淡醋多用甘草(墨娥小録云/凡烹河魚先)
　　　(放在冷水中却燒火則骨軟海魚先調熟汁却/入魚則骨堅又云烹時加木香少許在内不腥)
　　　(倪雲林云治魚無骨將踈絹反卷魚肉/向外就沸湯中漸擺骨從絹眼中拔去)
油煎治魚㣲醃熬油煎熟有用魚先酒烹而後油煎有
用魚薄􁴟䐑鹽酒浥少時油煎有用魚至小少骨者用
鷄鴨卵同淅米清水調麫染之油煎(廣韻曰煮魚煎食/曰五侯鯖始於婁)
(䕶會五侯競致竒膳䕶/合以為鯖也鯖諸盈切)
煎饡治魚㣲油煎以醬酒水胡椒川椒葱白調和
糟治魚滌潔㣲暴水收每醅子糟一斤炒鹽二兩熟油
四兩川椒長葱和魚入甕封用置器蒸視所宜細切膾
水調鴨卵花椒葱白同蒸有覆藉以豬脂蒸或油煎或
煮壓餻
風用魚帶鱗治去臓每斤炒鹽六錢醃二三宿滌㫰去
水腹中實以豬脂肪醢川椒葱白鹽挫針縫宻倒懸於
寒風中戾有用綿紙苴之而戾用蒸
熏一治魚為大軒㣲醃焚礱榖糠煙熏熟燥一治魚㣲
醃油煎之日暴之始煙熏之
鮮烘用鮮活魚不去鱗從腮間摳去腸肚抹潔置煉火
上烘絶燥(漢書貨殖傳曰乾/不鹽曰鮿鮿皆輒)
料烘用魚治去鱗坋地椒花椒蒔蘿大茴香每斤炒鹽
六錢熟油同挼停三四時煉火烘燥紙苴之收
火取魚治潔同豬有紙封酒糟於腹用煑
日暴治魚每斤鹽一兩或六錢醃一日滌㫰水收以油
花椒葱按烈日中布葦箔上暴燥用則火炮或蒸或􁴟
䐑川椒酒浥蒸或油煎有乘烈日中淡魥(復州界以竹/貫魚為乾曰)
(魥魥/音怯)而暴之有㣲醃遂暴之有薄􁴟暴之揉如擘絮(禮/曰)
(䐹曰藁魚/䐹音搜)
窨乾治魚以鹽疊於器内每百斤計鹽二十斤停三四
日置日間㣲曯水去收窨中蘆竹藉地復加鹽疊二三
日瀝水盡入器用或油煎或烹或蒸或糟(周禮/曰鮑)為酢同
鱑魚
為生取活魚治潔去皮􁴟絶薄為䐑或絶細為膾移綿
紙間收盡血水和蒜片橘絲或白蘿蔔絲釅醋漬用(隋/唐)
(佳話曰金/韲玉膾)
　　梭魚(出六合/縣龍池)
同鰣魚
　　酥魚(出徽/州)
乾用宜醋
　　花鰌(形甚小無骨/出寜國縣)
宜辣烹料烘
　　孩兒魚(出伊洛間本艸曰兒魚又有嘉魚鯉/質鱒鱗肌肉甚美出于沔南之丙穴)
宜煎饡辣烹
　　大口魚(出朝/鮮國)
宜水漬柔辣烹
　　龍脯(出大琉球國體如/松節味似乾鰕)
宜海膽汁同食之味佳
　　　魚制外有販鬻者
　　銀魚乾(有大小/出各湖)
宜酒花椒葱沃之蒸　宜油炒同韭　宜酒烹同冬𤓰
鮮竹筍　宜染調麫油煎　宜為羮
　　烘魚(出台州多/石首魚)
宜水漬柔辣烹同鮮竹筍菜宜入羮
　　白鮝(出寜波健跳者上爵/溪者次即石首魚)
宜炮宜烹用醋　宜入羮同鮮竹筍菜豆腐
　　　魚身外有别制者
　　鰣魚子　鯧魚子　䲄魚子(國語曰魚/子曰鮞)
用鹽醃烈日中布新瓦上暴燥用蒸宜醋
　　鯊魚子乾
宜蒸用醋
　　明脯鬚乾(即/矴)
宜烹熟用熟油醋
　　魦魚鬐乾
宜蒸用醋
　　凍魚尾乾
宜蒸用醋
　　醃魚子鰾(毘眇/切)
宜醋
　　　凡有鱗屬皆視以上所宜制
　蟲屬制(月令家語鱗羽臝毛介皆蟲也今屬/非特介蟲依本艸皆曰蟲臝音祼)
　　鱉(爾雅云鱉三足者/名能能奴來切)　黿(同鱉/制)
　　　烹鱉(至冬冝食荘子曰冬則擉鼈于江/尾短者母鱉多卵擉初朔切二制)
一先取生鱉殺出血作沸湯㣲燖滌退薄膚易水烹糜
爛解析其肉投熬油中加原烹汁清者再烹用醤赤砂
餹胡椒川椒葱白胡荽調和一先燖滌生斫為軒同前
再烹調和和物宜潭筍熟栗熟菱菉豆粉片
　　　炰鱉(二/制)
同前制去膚寛用甘艸葱酒水烹熟刳去肺腸内外煩
揉以葱川椒胡椒縮砂仁坋醤熟油赤砂餹鍋中再熬
香油取新瓦礫藉其甲炰之頻沃以酒香味融液為度
有軒之浥鹽酒入油炰
　　鯪鯉(又名川/山甲)
治去皮甲肝腸鹽醃二三宿水烹之
　　蛙(又名田雞周禮蟈氏掌去鼃/黽焚牡蘜以灰洒之則死)　山鷄(形甚大性/寒同制食)
　　　(宜燒酒俱宜油煎同魚或先以鹽/酒以醤沃之宜糟同魚宜為羮)
　　　酒烹田雞
治去首膚腸爪同前魚
　　　辣烹田雞(二/制)
同前魚不醃或先熬炒
　　　田雞餅子
同前豬肉餅雜以肥豬肉机上斫細甚為醘或瀹以辣
汁或澆以芥辣
　　　熏田鷄
同前魚
　　　烘田鷄
治之連膚每斤鹽四錢醃一宿滌潔煉火烘燥用則温
水漬潤退膚辣烹
　　　醃田雞
治潔每斤用鹽一兩醃一宿暴日中夜晴則露之色白
復暴燥收
　　　沃田雞
治潔用桂皮白芷鮮紫蘇葉為末同油醬沃一時少水
烹熟暴燥
　　　田鷄炙
治滌俱潔將醬赤砂餹胡椒川椒縮砂仁坋沃之少頃
入熬油中烹熟置煉火上紙藉炙燥
　　　田雞豉
同豬連用其骨
　　鰕(海豐縣出土蝦肉色黒大如小兒臂長/四五寸有腹無口目有三十足如笄簮)
　　　青鰕(海中産今曰/對鰕六制)　龍鰕(出福建/同制)
一鮮者鹽水烹熟宜醋一烹熟暴燥一暴燥辣烹一入
羮一倪雲林用􁴟川椒鹽酒漬之少燖一為豉同田鷄
　　　白鰕(海中産/四制)
一鮮者去鬚鹽浥片時滌潔布食器中摻末川椒取其
鬚等入水同白酒烹甘艸葱鹽醋調和澆一二次用一
止煎沸白酒澆之一和鹽蒸熟暴燥一俱入羮
　　　鰕腐
脫大鰕頭𢷬爛水和濾去滓少入鷄鴨子調匀入鍋烹
熟取冷水㵼下俱浮於水靣撈苴絹布中輕壓去水即
為腐也其脫肉机上斫絶細醢和鹽花椒浥酒為丸餅
烹熟置腐上擷鮮紫蘓葉甘草胡椒醬油調和原汁瀹
之或薑汁醋澆之或入羮
　　　油炒鰕(二/制)
一先入熬油中炒熟醬醋葱調和一惟以鹽
　　　鹽炒鰕
用鰕投水中同鹽烹熟宜醋烹熟之取水淋潔暴燥挼
去殻為鰕尾色常鮮美宜黄𤓰絲用蒜醋　宜油炒用
韭頭　宜為羮用豆腐
　　　生暴鰕　綿鰕(海中産/同制)
用鮮大鰕置烈日中一日暴使燥蒸宜醋
　　　生醬鰕
用鮮大鰕同末花椒醬油中漬熟宜醋
　　　生酒鰕
用大鰕每斤先以鹽五錢醃半日瀝乾置瓶中每層雜
川椒數顆以醇酒化鹽每斤二兩五錢漬没之泥塗瓶
口俟十餘日熟
　　　生醃鰕
用鮮大鰕每十斤鹽一斤醃疊之泥封一月俟熟宜醋
其絶細者今曰鰕醤
　　望潮(即章舉一踵石距相類同制/本艸云味珍好食品所貴重)
鮮宜㣲燖胡椒醋澆　宜辣烹　宜為羮　宜糟用蒸
　　水母(即海蟄又名䖳謝宗可詩云海氣凍凝/紅玉脆天風寒結紫雲腥䖳徐嫁切)
治潔入筐筥中瀝去其水以井水復滌令潔坋明礬同
鹽揉入甕有寛汁令滿漬之用切膾花椒醋澆　鮮宜
用湯燖入熟油胡椒醋　宜油炒入花椒葱　宜糟用
頭宜醋(明礬坋一斤折/鮮水母十二儋)
　　黄甲(即蟳宜酒烹同魚宜烘同魚不用/解宜糟同魚用熟者擊裂其螯)
　　　蒸黄甲
取生者裁竹針從臍内貫入腹架鍋中少水蒸熟肉始
嫰刀解去鬚抹去泥沙宜薑醋
　　白蟹(殻之兩端皆銳傅肱/蟹譜謂之䗻宜糟)
　　　蒸白蟹
同黄甲蒸不貫臍宜薑醋
　　螃蟹(按本艸以蟳即蝤蛑蟹圖云蟹巨者名曰蝤/蛑兩螯有苔今名蟳者螯滑非蝤蛑也故從)
　　　(蟹圖霜後則肥皮日休/云蟹因霜重金膏澁)
　　　烹蟹
冷水烹掲鍋葢則青色宜橘錢薑鹽醋(倪雲林用生薑/紫蘓橘皮鹽同)
(烹/)
　　　燒蟹(蒸/附)
當蟹口刀開為方穴從腹中探去穢滿内醬花椒葱口
向上布鍋内筐親於鍋煬者舉火時以油從鍋口澆落
少許後以白酒薄調花椒葱醬漸澆於鍋俟熟不令有
焦有内屑豬脂肪葱白花椒鹽架鍋蒸俱宜薑醋橙醋
(黄山谷詩云忍/堪支解見薑橙)
　　　芙蓉蟹
用蟹解之筐中去穢布銀錫砂鑼中調白酒醋水花椒
葱薑甘草蒸熟
　　　瑪瑙蟹(三/制)
一用蟹烹解脫其黄肉水調菉豆粉少許煩揉以鮮乳
餅同蒸熟塊界之以原汁薑汁酒醋甘草花椒葱調和
澆用一倪雲林惟調雞子蜜蒸之一用辣糊
　　　五味蟹
用蟹團臍者每六斤入甕一層疊葱川椒一層取醬
一斤醋一斤鹽一斤糟一斤酒不拘筭薄調漬没蟹為
度熟宜醋
　　　酒蟹(三/制)
一用團臍者從臍盡實腹中以𢷬蒜泥鹽一實以坋花
椒屑葱俱以白酒醅同鹽花椒葱漬之宜醋一蟹譜酒
蟹須十二月間作於酒甕間撇清酒不得近糟和鹽浸
蟹一宿却取出於厴中去其糞重入椒鹽訖疊淨器中
取前所浸酒更入少新撇者同煎一沸以别器盛之隔
宿候冷傾蟹中須令滿
　　　油炒蟹
用蟹解開入熬油中炒熟鹽花椒葱調和
　　　糟蟹(二/制)
一取熟蟹去臍過冷入糟宜醋糟同魚一用生蟹團臍
者每斤先以炒鹽四兩醃之次以白酒醅泲稍乾每蟹
一層醅一層入罋泥塗其口勿見火藏可數月
　　　醬蟹(二/制)
一熟蟹去臍以原汁俟冷調醬漬之一生蟹團臍者惟
以醬油漬之可留經年宜醋(墨娥小録云熬香油入/醬中可乆留不沙澁)
　　　蟹胥(禮注曰胥/醢也二制)
用蟹去筐臍穢𢷬糜爛同醬胡椒花椒縮砂仁坋和熟
用裁絹為小囊括之宜醋有和酒醋鹽
　　蟛􁥦(二種沙蟹亦滑螯一大一小體性柔和/味甚甘肥又非擁劔蟹圖未及之也)
宜生糟用醋　宜𢷬胥同蟹用醋　宜同蟹譜酒蟹制
　　澀蟹(至小而色白性柔而肥本艸曰蟹奴陶/榖謂蟛􁥦一蟹不如一蟹未嘗見此也)
宜生糟用醋
　　鱟(小者為鬼鱟宜用大者韓文公/詩曰鱟實如惠文骨眼相負行)
用刀當其背刳之取足内向者去其腸甚臭惡不可傷
動切為軒以胡椒川椒葱醬酒浥藉以原殻入甑蒸其
水别入鍋烹如腐宜澆以胡椒醋　醃(酉陽雜爼/曰鱟醬)宜醋
　　蠣房(本艸圖經云海族之最可貴者名/蠔楊誠齋詩云懐玉深藏萬壑間)
烈火煏開挑其肉澆以川椒醋　醃宜醋
　　蚶(本艸曰瓦壠宜醬油漬/同蟹宜為羮壠刀竦切)
　　　烹蚶
先作沸湯入醬油胡椒調和滌蚶投下不停手調旋之
可拆遂起則肉鮮滿和宜潭筍
　　　酒蚶
滌潔入罋調生酒漿熟油炒鹽川椒葱白漬之
　　蛤蜊(宜烹方張口内/熟油醬花椒燒)　蟶　石决明(又名鰒魚/鰒音伏)
　　　白蜆　白蛤(蘓東坡松醪賦曰/蛤半熟以含酒)
　　　清烹
先養釋米水中一二日令吐盡沙泥作沸湯調白酒川
椒葱白投下旋動不停手方張口即取起剥肉鮮嫩而
滿
　　　為鮓
投沸湯中調旋張口取以剥肉用原汁濯去泥沙泲去
水以熟油鹽醋碾炒熟芝麻和之　宜取肉辣烹同魚
和以麫糝　宜取肉油鹽炒酒澆　宜取肉為羮　宜
生者以冷鹽湯漬其張口取肉濯去泥沙泲去水酒漿
熟油川椒葱白再漬之用醋　宜生者滌潔以醬油漬
用醋
　　鹹蟶
作沸湯投之滴香油數㸃肉自脫下　宜和豬肉醢料
為湯餅餡　宜入羮　宜酒漬同蚶　宜醬油漬宜為
鮓同蛤蜊
　　淡菜(牛翰林曰君子安/知淡菜非雅物也)
滌潔作沸湯㣲燖剖其肉除邊鎻及毛調和胡椒川椒
葱醬油醋為汁用之　乾者宜入羮
　　□(即􁝍􁝍/音劫)脚
鮮宜辣烹　宜入羮　醃宜醋
　　將軍㡌
鮮宜辣烹　醃宜醋　糟宜醋
　　江瑶柱(即馬甲柱郭景純賦海月如鏡其/柱如搔頭大一名江珧柱二制)
一取生肉酒滌潔細絲如箸頭大沸熱酒烹食之一細
作縷生和胡椒醋鹽赤砂餹冷食之(倪雲林作假江瑶/柱用江魚背肉作)
(長條子每箇取六塊如江瑶柱狀鹽酒浥蒸以魚/餘肉熬汁用魚頭去骨取口頰金紅色幷尾煑)
　　泥螺(又名/土鐵)
醃宜醋　醃者復糟宜醋
　　􁀙(音/速)
醃宜醋
　　蚌(歩項切爾雅云蜃登州有海市/云蜃吐氣成樓臺也蜃市刃切)
預以釋米水養之吐出泥沙生􁴟油醬胡椒烹
　　螺螄　田螺　蓼螺
俱養釋米水中去泥沙螺螄烹取肉辣烹用糝宜鹽水
烹取肉用胡椒醋(倪雲林取田螺生􁴟沙餹濃浥飯頃/洗潔以花椒葱酒再淹鷄汁中㸑本)
(草曰蓼螺辣如/蓼生食以薑醋)
　　黄蜆(宜為酢同蛤蜊宜為羮/海出者宜醬同蛤蜊)
預養釋米水中去土氣取水烹宜油鹽酒花椒葱頭調
和
　　海螄
鹽水烹熟宜醋
　　蟶鼻子(出揚州蟶有長鼻能/自截如刀切小方臠)
醃宜醋
　　鰕子
鹽水漬炒乾宜醋
　　蟹子
同鰕子宜醋
　　鱟子
醃宜醋
　　　凡有蟲屬皆視上所宜制
　
　
　
　
　
　
　
　
　竹嶼山房雜部卷四
欽定四庫全書
　竹嶼山房雜部卷五　　　明　宋詡　撰
　　養生部五
　菜果制
　　齏(二十/二制)
酸齏一用老白菜在半沸湯中㣲芼入罋以菜湯同少
醋澆菜上重壓墊之用切葅宜和炒熟芝蔴芫荽生薑
芹菜鮮竹筍皆可為之一用菜細切葅并白胡蘿蔔條
米湯中同㣲芼浸壓凡㣲芼用筐筥盛入湯後多倣此
(楊廷秀芹虀詩曰/蟹眼嫩湯㣲熟了)
油潑韲用芥菜穉心洗日晒乾入瓶煎香油硏醬末紅
豆蔲縮砂仁乘熱潑於菜上俟一二日熟瓶外以水遂
浸寒之不能作酸也
揉齏用芥菜心同熟油鹽蒔蘿末煩揉入瓶以冷水浸
瓶寒之
折齏一用芥菜穉心洗日晒乾入器熬香油醋醬縮砂
仁紅豆蔲蒔蘿末澆菜上揺一畨傾汁入鍋再熬再傾
二三次半日已熟一用芥菜心洗晒乾入半沸湯㣲芼起
速以熟油鹽地椒蒔蘿末和入甕宻封連罋冷水浸寒
一用夏菁菜穉心頭入半沸湯中㣲芼起用少鹽熟油
醋乗熱和入瓶宻封之此凡佳菜穉心皆可造
香齏用白菜菔胡萊菔豆腐面醬瓜薑橘皮少許細切
條葅熬油炒熟入川椒取起
相公齏用白菜菔胡萊菔萵苣菜心蔓青菜根細切條
葅各以鹽醃良乆用湯㣲芼水洗壓乾熬香油加醬醋
煎沸澆覆之俟熟
八寳齏用麫筋熟筍乾木耳豆腐靣乳線醬薑醬瓜栗
細切條葅油炒入花椒起
五味瓜齏用穉瓜方切小葅少鹽醃一宿日晒㣲乾熬
熟油加赤砂餹醋鮮紫蘓葉絲生薑絲入熱鍋中和勻
瓷罐收
冷齏用菜心百斤鹽二斤醃五七日以生薑碎切同油
醬醋熬熟和之疊入小罋中收藏
雜和齏用茭白竹筍藕生薑菠稜菜青菜葫萊菔瓜豆
腐面麫筋菉豆粉片隨時細切條葅未熟者先芼以香
油醬油醋花椒入鍋熬熟和之
菜荳齏取菉豆芽擇潔同菜莖條葅作沸湯㣲芼以甘
艸煎湯入少醋俟寒浸没之
茄荳齏取乾熟茄切小葅同煮乾鹽豆勻和煎甘艸湯
入少醋俟寒浸沒之
筍齏用竹筍穉肥者寸切葅又剖切小片葅沸湯㣲芼
泲乾用熟油炒鹽生薑絲橘皮絲川椒蒔蘿地椒末醋
和勻入瓷器一宿味透
藕齏同竹筍
茭白齏同竹筍
葱芽齏取葱置隂室中從根畔迸出嫩芽摘取寸截盛
於瓶缽中以小器覆之令可透水將沸湯從小器上澆
落急漉起以肥肉汁醋醬胡椒澆之
韭黄齏韭黄即新韭之在稿下者也同葱制
蒲蒻齏同葱制(周禮五齏深/蒲一齏也)
淡齏用冬菜揉熟以冷水滿浸壓之用則芼有温豆腐
泔浸沒老菜遂作酸味可食不須芼
　　沃(十二/制)
蘿蔔捲用肥白蘿蔔薄切片葅日晒㣲乾每片置川椒
二粒新紫蘓葉絲乳線絲鮮薑絲多寡量之捲實裁竹
針貫五捲為一處熬醬油醋浸一二日熟
豆腐皮捲用豆腐皮洗潤切為二寸濶長片每片置川
椒三粒生薑絲乳線絲醃肉絲萵苣筍絲蔓菁根絲胡
桃仁退皮碎切實捲之裁竹針貫二三捲為一處以醬
油炙香
菾菜芼熟晒㣲乾寸切葅用熟油醬縮砂仁和之蒸透
眼乾入罋
冬瓜用冬瓜去皮瓤方切小葅加葱白屑鹽醃一宿泲
水去盡以熟香油酒紅麴地椒蒔蘿大茴香花椒坋勻
和入罋能乆留
瓠子去皮犀冬瓜
豇豆用穉嫩肉肥者同菾菜
菜白頭一先熬香油入醬醋花椒薑葱再熬入菜少芼
即漉起用器覆之俟味足用惟夏菁菜芥藍菜為宜一
倪雲林用春菜心先芼泲乾入器切乳餅葢上加花椒
薑鹽酒洗之蒸熟爛為雪盫(安盍/切)菜
茄用穉嫩者方切小葅同菜白頭前制加赤砂餹少許
黄瓜去皮瓤同茄
白蘿蔔方切葅同茄
胡蘿蔔同白蘿蔔
　　油醬炒(三十/五制)
天花菜先熬油熟加水同入芼之用醬醋有先熬油加
醬醋水再熬始入之皆以葱白胡椒花椒松仁油或杏
仁油少許調和俱可和諸鮮菜視所宜(下倣/此)雞宗　燕
窩　羊肚菜　麻菇　海絲菜(連起/之)蕈(鮮者先芼洗/入乾者漬潤)竹
筍(蘝者先芼過乾者/先芼爛蘝虗嚴切)山藥　茭白　蘆筍　老藕(乾/)紅
花子膏　蓴菜(灰浥去涎根最羙故曰蓴□可和米為/飯謝宗可詩曰氷縠冷纒青縷滑翠鈿)
(清綴玉/絲香)蒟蒻　樹鷄(加/薑)石耳(加/薑)蒲蒻　胡蘿蔔　白蘿
蔔(擊塊/碎)諸肥菜心　鷄脚菜(温水/洗)菘菜　水芋　茄(乾/者)
(先/芼)瓠(乾者/水洗)冬瓜　絲瓜　菾菜(乾/)菱腐　藕腐　芝麻
腐(和菠/稜菜)豆腐(或先油煎和瓢兒/菜西洋菜乾而同)麫筋(和甕菜乾/者水浸)餅炙
　　油醋和(十八/制)
發豆芽采去根葉沸湯㣲芼之以熟油醬油醋薑和(後/倣)
(此/)鮮竹筍(切縷葅/㣲芼)茭白(切縷葅/㣲芼)芥菜根(切縷葅/㣲芼)黄花菜
(水洗不/用薑)甕菜(芼/熟)菠稜菜(㣲/芼)芥藍菜(㣲芼不用薑蘇東坡/詩云芥藍如菌蕈脆)
(羙牙/頰響)菱　藕　雞頭莖(芼工/熟豆)豆(芼/熟)刀豆(穉嫩未子/者芼熟)天茄
(穉嫩者/芼熟)蔊菜(南方造蔊菜薄去皮切如縷每兩用生薑/五錢鹽一錢川椒熟香油少許煎沸醋和)
(之宻封罋中勿令泄氣楊誠齋詩曰/齏臼文辭粲受辛薑芽為祖芥為孫)葵菜(㣲芼冷水/洗去涎)麫
筋(手折之/沸湯洗)豆腐(大塊再/芼熟)
　　醬漬(三十/制)
閉甕瓜每穉嫩瓜十斤鹽二斤醃一宿先用酵發蒸熟
麫餅切開乘熱幽黄晒磨用十斤醃瓜一層黄一層疊
甕中以瓜汁注之封宻六七月造至來春開若入茄只
可十分之二
實香瓜先用瓜切下蔕去中瓤子俱以鹽醃揉每斤鹽
一兩實以下葅瓜絲如水在苦滷内浸二三時茄絲鹽
水㣲浸瓠絲鹽㣲醃杏仁去皮尖易水芼六七次去味
苦青椒子鮮薑絲新紫蘇葉絲青橘皮絲皆洗潔㣲日
矚取原蒂葢上綸絲束之漬於醬中
生瓜(穉而堅者抹/去毛㣲醃)西瓜(外刮去皮/内剔去瓤)黄瓜(堅嫩/者)絲瓜(削去/麤皮)
苦瓜(青穉者剖去子鹽/湯㣲芼晒㣲乾)瓠子(全者抺去毛有去/皮犀切片晒水乾)茄(用鹽/煩揉)
(皮薄水/洗㫰乾)穉茄(每茄刺二三竅竅實胡椒一粒/同洗㫰嫩韭白頭醬油漬之)天茄(穉嫩/者)
薑(穉嫩者采潔湯芼㫰乾用/或切方葅實以花椒紅)茭白(不/剖)白菜菔(不/剖)青椒子
(穉嫩者帶/枝囊刮之)杏仁(囊括/之)柑皮(去苦膜芼㫰/乾橘皮同)萵苣筍(削去皮/晒㣲乾)
夏菁菜(采去葉洗/㫰乾束之)芥菜(同夏/菁菜)甕菜(用/莖)刀豆(穉嫩/者)龍𤓰豆
(穉嫩/者)藊豆(穉嫩/者)豇豆(穉嫩肥/長者)豆腐乾(温水浸柔大/切片油煎)麫筋
(油/煎)璚枝(煑熟大/切塊)柹子(將熟/者)竹筍(去/籜)
　　醋浸(十八/制)
新蒲萄先入罌用薄米醋同甘艸作沸湯俟寒調炒鹽
注入之(後倣/此)新棗　櫻桃　金橘　金豆　李子(未熟/者)
梅子(用穉嫩未酢者同穉嫩/蒜頭禮曰梅諸諸音葅)桃子(用未熟者切四分之/湯芼㫰乾禮曰桃諸)
梧桐子(嫩/者)鮮竹筍(㣲芼生者切絶細縷/即酸筍本出閩粤)新大豆(帶殻芼/㫰乾)
新薑　甘露子(采潔洗/去土)胡蘿蔔(塊切葅/不用鹽)蕎頭(宻封焚麥/糠火煨過)
(熟/)白菜頭　葱白頭(根鬚/同)芥根(切絲/㣲芼)
　　油炒(四十/二制)
同蒿用油熬熟入之加少水芼熟以少鹽川椒葱頭或
少醋調和(下倣/此)甕菜　龍鬚菜(少/芼)鸛嘴菜(少/芼)羊角黄矮
瓢兒菜　菜臺　韭(少/芼)竹筍乾(先芼/熟)薺菜(蘇東坡尺牘/云患瘡疥者)
(宜食薺用淅米水芼/及生薑不用鹽醋)絲瓜　絲瓜蕊　冬瓜　菠稜菜
　莧　新瓠　瓠乾　藊豆　新茄(水/浸)茄乾(先/芼)地薑根
　豆腐(加/酒)麫筋(加赤砂/餹去葱)紫藤花　金雀花　萱花　花
椒芽乾(湯泡宜/熟芝麻)槐芽乾(再芼去苦/宜熟芝麻)香椿芽　椿芽乾(湯/泡)
(宜熟/芝麻)木蓼乾(再芼去苦/宜熟芝麻)馬齒莧乾(湯泡又曰/五行菜)蒜苖　蒜
苖乾　紫菜　蕨菜乾(多芼去苦詩注曰蕨鱉/也初生無葉時可食)薇菜乾
(同蕨詩注曰薇似蕨/而差大有芒而味苦)芍藥菜乾(多芼去苦霏雪録云槍/竿嶺多芍藥苖土人擷)
(以為/蔬)芹菜(去/葉)蒲蒻　西洋菜(先/燖)惡實(穉/者)商陸(穉/者)
　　油煎(十六/制)
茄削去外滑皮條切染花椒醬水調麫糯米粉煎(下倣/此)
鮮竹筍(擊/碎)胡蘿蔔(切/絲)瓠(切/絲)菜臺(叚切/葅)薺　椿芽乾(不用/麫粉)
槐芽(先芼不/用麫粉)藕(片/切)菱(片/切)藜芽(即落帚本草/曰地膚子)蔊菜(染蜜不/用麫粉)
生麫筋(不用麫粉食用蜜熟者/片切開半夹調麫粉煎)豆腐面(先煎染蜜赤砂/餹熟芝麻豆腐)
(先以大塊水煑/再切片油煎)棗肉(去皮/核)栗肉(片/切)
　　餹醋(十/制)
鮮竹筍用肥者剖之寸切葅每斤用鹽一兩醃過一宿
以淡醋煎沸㣲芼再同釅醋熬赤砂餹一二沸俟寒入
器浸沒(下倣/此)甘露子(加青/茄頭)銀條菜(即藕下發/嫩長條切)茭白(切/)蕎
頭　天茄　黄瓜(切/)穉蒜頭(以上皆/不用芼)菜臺(采去葉㣲醃/晒乾細切葅)
(入甕以沸醋熬赤砂餹坋/蒔蘿川椒和俟寒浸之)白蘿蔔(用肥大者薄切片㣲/醃晒柔捲生薑絲鮮)
(紫蘇葉絲熬赤/砂餹醋浸之)
　　醋燒(十四/制)
大麥白頭菜潔以潭筍絲胡荽頭水中同甘艸芼熟鹽
醋調和冷用即石崇家之假韭也崇家有韭根汁加醬
油煑鷄鵞豬汁皆宜(下倣/此)鮮竹筍　芹白(同新蒜白頭/至夏不宜食)
(芹/)蕈　地筍　菘菜　菰臺(先作汁投/之不宜熟)茭芽　蒜苖
瓠　羊角菜　黄矮菜臺　蘆筍　蒲蒻　薺(陸放翁/詩云小)
(著鹽醯助滋味或/同白蘿蔔方切葅)
　　鹽醃(十六/制)
柹子石灰湯濫者用冷鹽湯浸之乆則色亦紅鮮
木瓜劘去皮方切小葅同鹽幽甕中
夏菁菜洗㫰過乾入紅菜一層鹽一層滿疊石壓墊之
每菜一百二十斤鹽四斤間一二日翻倒一次再間一
二日又翻倒一次熟以二三本共紐束之置甕中煑原
汁過冷浸沒泥封芥菜白菜菜臺同制或乆留每百斤
鹽四斤
熟醃菜用已熟醃菜清水芼熟泲乾甑蒸一宿晒三五
時又蒸三次俟乾醒貯甕收色黒味甜如以油和蒸之
則柔
閉甕醃菜先用芥菜或夏菁菜采去葉洗潔㫰乾性柔
每兩莖寛束一結甕底先置香油一椀始疊菜取篾闗
實每菜一百二十斤計鹽四斤湯調化冷注下和以蒔
蘿地椒坋一日傾出鹽水一次復傾入之經數次菜熟
則止有不用油炒熟芝麻碾末同入如菜油熬過用
白蘿蔔洗潔㫰乾鹽同菜斤加甘艸一兩搥碎釃釋米
水清者澆沒三寸浸之
茄切絲疊實鹽水浸者止可漸為用有同熟醃菜制
芹(去/葉)新薑葱(采去/黄葉)
韭先用礬水洗潔采整㫰乾每把平鋪之洒鹽於上層
疊於器俟柔每盈把為一束移入瓶中壓實澆以原滷
花同
新蒜用頭從心中去苖以炒鹽實滿覺鹹味泡甘艸湯
俟冷浸根鬚洗㫰同　瓠(大切/片)薺　蒲蒻(寸/切)萱芽
　　控乾(七/制)
白菜臺每一百斤細切葅㣲日曯之以鹽二斤煩揉須
透榨絶乾用熟油蒔蘿縮砂仁大茴香薑和匀實疊小
瓶中蔑闗口倒置架上用醋下倣此(墨娥小録云用菜/湯内㣲芼㫰㣲乾)
(碎切入瓶築實黄草布羃口/倒覆地上雖一二年不壞)芥菜(或用心湯/芼㣲熟和)生瓜(切為/絲)
白蘿蔔(切為/絲)
　　晒炙(四十/八制)
淡豆豉三月中先用黒豆芼爛控乾布葦箔上幽為黄
熟退晒一二日務燥停七日釋去黄按實筐筥中半日
乾濕得所又幽甕中泥固俟二七日開出又晒使燥入
甕遇三五六月常出晒之數年不壞宜研以絮羮
香豆豉作新甜醬漉出豆一斗同淡生瓜葅五兩淡冬
瓜葅五兩去苦皮尖杏仁五兩榛仁退皮五兩川椒三
兩生薑絲四兩紫蘇新葉絲半斤鹽半斤坋蒔蘿三兩
縮砂仁二兩紅豆蔲二兩地椒一兩通幽甕中泥封日
易五方日色晒四十九日用
杏仁豆䜴先用大黄豆四升芼熟㫰去水鹽四兩和之
以杏仁去皮尖二升同生薑桂皮白芷紫蘓莖碎切囊
括入水芼去苦味㫰乾通和豆晒燥復囊括甑蒸透徹
俟寒貯瓷器
縮砂仁豆豉用大豆雜桂皮白芷紫蘇生薑同水芼熟
晒乾和赤砂餹坋縮砂仁川椒地椒蒔蘿為衣再晒乾
收用取熟芝麻洒之
竹筍豆䜴用鮮竹筍大切塊先芼熟入鹽少許晒燥以
筍汁芼大豆至熟入鹽少許紙藉煉火中焙切筍為方
葅復同焙燥
茄豆䜴先用鹽水浸茄小片葅晒乾釋大豆同桂皮白
芷紫蘇生薑入水芼熟調和甜醬再芼復加赤砂餹又
芼移日中晒燥
青豆用大豆殻中取出青肉湯芼熟紙藉煉火上炙燥
餹豆用大豆湛潔燒灰莧菜灰淋汁芼爛漉起别用清
水浸去灰氣調赤砂餹加餹香少許勻和晒燥
霜梅取半青熟梅子煎過鹹鹽湯冷浸梅柔漉起日晒
夜入原滷經五六次復晒乾收滷煎過澄清為浸蔬䔩
所須
楊梅(鹽醃/晒乾)小橘(鹽醃/蒸晒)
萵苣筍削去厚皮卧置長板上鹽煩揉須透疊器中天
隂停下晴日用其滷煎沸加石灰少許一染即起綸絲
每條繫其頭懸晒之常以手挼直俟起鹽霜捲束收甕
竹筍去籜作沸鹽芼熟晒乾
菘菜鹽水芼熟晒乾蒸一時再晒燥收
芋莖去外皮叚切葅少洒以鹽晒乾蒸之再晒
雞頭莖(同芋/莖)茭白(切條葅和/少鹽晒乾)胡蘿蔔(同茭/白)白蘿蔔(同茭/白)
藕(老者切片/葅晒燥)
生瓜一切絲先以鹽水浸片時漉起和以生薑絲新紫
蘓葉絲晒燥少用赤砂餹醋潤或切小片葅罋疊須實
一切大條或華之(爾雅疏曰/半破也)以鹽醃滿其腹俟柔晒一
日厚滷浸一日三次須晒有鹽霜乘熱以釅醋染之入
甕麥䅌塞口
冬瓜切小片葅不宜以鹽烈日中晒燥收入甕
黄瓜去皮方切小葅灰溲之晒燥同灰甕收用則水洗
瓠輪長薄條和灰壓去水晒乾
茄一薄削去外滑皮細切條葅以釋米水同鹽少許浸
一時漉出取鮮紫蘓葉絲生薑絲匀和晒燥入罌用加
赤砂餹醋一帶蔕四分之芼熟爛壓令絶乾洒以花椒
少鹽晒燥甕收再用芼或切條葅亦宜
薑肥實者洗潔鹽醃三五宿晒絶乾火焙燥即火薑甚
祛寒穢之氣
莧莖老者削去皮鹽湯浸晒之再浸再晒以鹹為度又
以水洗去鹽晒燥收
菾菜(芼熟/晒燥)馬齒莧(芼熟/晒燥)葱葉(寸斷醃一二日水洗/晒乾乗熱收入甕)蒜苖
(鹽湯芼熟晒/乾蒸再晒收)香椿芽(鹽湯㣲/芼晒乾)花椒芽(同香/椿)槐芽(同香/椿)金
雀花(鹽湯㣲/芼炙燥)萱花(同金/雀花)紫藤花(同金雀花或/用餹醋和之)豇豆(鹽湯/芼熟)
(炙/燥)木蓼(三月摘嫩芽/芼熟炙絶燥)蕨(蒸熟以乾灰浥晒/燥濯去灰又晒乾)蔞蒿(鹽水芼/火炙)
同蒿(鹽水芼/火炙)商陸(穉苖去膚葉/鹽水芼晒蒸)惡實(同商/陸)豆腐(老者不/入水鹽)
(抹晒/炙之)麫筋(細析/晒炙)
　　煑(二十/八制)
紅棗子水煑　蓮菂水煑
鷄頭鮮者和石灰加厲石擦洗入鍋煑熟取起以冷水
少釋之再入鍋炒乾入罐熱用乾者用錐挑破其眼水
浸一宿煑　慈菰宜鐵鍋水煑用鹽
地栗宜鐵鍋水煑輪去皮　菱老者風戾者水煑
藕實白糯米赤豆於竅水煑用宜蜜
璚枝洗甚潔用水煑調化膠加退皮胡桃仁或赤砂餹
和内盛盆器冷定切用又名石花菜
大豆鮮者煑大熟去殻宜五辛醋乾者淅之入鍋鋪平
中為一窩置鹽在内用水遶鍋㵼下平豆為度煬火水
乾豆熟其鹽自散入四向豆上並不粘鍋欲不見鹽未
乾時常抄動之如欲色紅加蘇木白礬少許
杏仁去皮尖煑去苦味入鹽煑燥
老刀豆去内外殻宜鹽　龍𤓰豆去内外殻宜鹽
藊豆去内外殻宜鹽
大豌豆鮮者和殻煑乾者以河水入灰浸一宿洗潔煑
熟用熟油鹽花椒葱炒　小豌豆鮮者和殻煮
竹筍帶籜煑大熟脫之宜五辛醋熟油醬
茄一覆椀於鍋入水少許置茄於上煑太熟去皮宜薑
鹽醋宜熟油蒸醬加罌粟米一煑茄熟壓去水熱油中
染起宜蒜醋一以茄半剖界稜覆鍋上熟油澆之鹽洒
之俟熟　胡蘿蔔煑大熟宜胡椒鹽醋
白蘿蔔煑過熟壓去水宜熟油鹽醋
茭白煮太熟宜五辛醋　韭㣲芼宜薑鹽醋
菾菜煮太熟泲去水宜蒜醬醋
冬瓜用堅肉切大塊煮熟爛界稜澆熟油薑醋
瓠同冬瓜　生瓜華之去瓤煮過熟切小條葅晒乾
莧煮太熟泲去水宜蒜醋
　　糝(六/制)
果糝先熬油入退皮胡桃仁榛仁熟蓮菂熟栗肉熟菱
肉去皮地栗藕大切之少水烹加醬油胡椒花椒以麫
或米粉為糝(後倣/此)佳蔬糝(熟山藥熟香芋熟旱芋熟落/花生皆去皮熟慈菰去衣頂)
(菉豆粉皮/皆塊切)佳䔩糝(麻菰蕈竹筍茭白蒟蒻/胡蘿蔔絲瓜皆條切)大豌豆(新穉/者剝)
(取肉先芼熟/同芼熟菜)大黄豆(同豬肉切小/方臠先煮熟)豆腐(切/塊)
　　蒸(十一/制)
桃輪去皮同蜜入器甑蒸(下倣/此)赤棃(輪去皮宜/赤砂餹)芋魁(水/生)
(者去皮片切鍋中入水半杓以盤椀覆之上鋪以芋蒸/易爛旱生者以頂抵鍋入小水蒸不復動熟復火煨乾)
(水生者亦宜全/蒸宜白砂餹鹽)山藥(宜/鹽)香芋(宜/鹽)落花生(宜/鹽)葛(宜/鹽)黄獨(宜/鹽)
(以上皆/用退皮)􁃇(用灰浥半日洗去滑和/以鹽赤砂餹醋蒸過熟)荇鬚(米去苦心晒燥/蒸過熟或入甕)
(同水/火煨)黄精(本草圖經云九蒸/九暴作果甚甘羙)
　　熏(八/制)
熏橘熟橘湯中芼過焚礱榖糠煙熏和柔漸按匾復熏
乾
熏棗生棗甑中蒸過同熏橘
熏柹生柹去皮切片同熏橘
熏桃生桃以柔鐵圍之擊匾湯中芼過同熏橘
熏梅今曰烏梅大青梅作沸湯芼過以稻稈一層梅一
層焚礱榖糠煙熏黒熟
熏楊梅采楊梅完全純紫肥甘者取小麥穏焚煙熏十
餘日入罐又取罐身半瘞火中再蒸熟透
熏豆腐乗熱㸃入箱壓一日以刀界開焚礱榖糠煙熏
煎鹽湯寒取鵞翎漸浥掃之熏絶乾燥懸當風處
熏竹筍去籜鹽湯芼熟焚礱榖糠煙熏之
　　蒜醋和(六/制)
箭榦菜肥嫩者截白莖為二寸條葅洗潔入瓶先用𢷬
大蒜泥和炒鹽少許覆上作甘艸沸湯入醋再沸候冷
浸沒之(下倣/此)鷄頭莖(去皮寸/切條葅)楊梅　蒲萄(帶/枝)胡荽頭
蔓菁根(切條/葅)
　　蒜鹽和(六/制)
茄穉而小者芼爛壓去水𢷬蒜泥炒鹽和勻實疊於罌
(下倣/此)冬瓜(切條葅炒鹽醃一/宿泲絶乾用蒜泥)茭白(同冬/瓜)竹筍(帶籜芼熟/切為條泲)
(去/水)菜莖(同冬/瓜)胡蘿蔔(切絲同/冬𤓰)
　　芥辣和(五/制)
穉茄芼爛壓乾以芥子湛潔研細同鹽醋少許和匀入
器(下倣/此)韭頭　白菜嫩頭　竹筍(帶籜芼/切條)芥菜嫩心(俱/同)
(茄/)
　　酒糟(三十/四制)
梅青者同苦滷浸過用臘酒糟和鹽疊之每斤糟計炒
鹽三兩為率(下倣/此)李(同/梅)桃(同/梅)枇杷(青熟/者)橄欖　棗(鮮甜/者)
柹(濫過/者)茄(寒露摘嫩者瘞灰中三四日取糟訣曰五茄/六糟鹽十七三椀河水甜如蜜五六言斤十)
(七言两鹽用炒/乆藏者不用水)箭榦菜(采去葉洗潔晒乾/作束凡菜倣此)菜臺　菘菜
　芥菜　甕菜(一作/葓)萵苣筍(去皮/㫰乾)芹白　竹筍(熟者㫰/乾生者)
(去籜洗㫰/留可乆)茭白(以紅莧葉苴而/槽之即鮮紅)新薑(宜醅子糟同茭白/白者加白礬少許)
(經嵗/不黑)地薑(取鬚洗/潔㫰乾)白蘿蔔(半切晒/㣲乾)冬瓜　瓠　黄瓜
生瓜　絲瓜(削去/皮)青豆(芼熟/去殻)豇豆刀豆　扁豆　橘枝
(生熟/皆宜)山花(穉/苗)乾豆腐(宜醅/子糟)麫筋(宜醅/子糟)蒜(嫩頭石灰/清湯㣲芼)陽和
菜(出金/陵)
　　炒(七/制)
栗子一先炒鍋熟少滑以油投栗燒常抄之加鹽少許
甚酥香一擇二栗平底者以一用香油塗一用水塗為
一合置鍋底以衆栗旋覆二栗之上葢鍋宻封燒一飯
頃則顆顆有油不粘殻而更酥爛　銀杏(同/栗)　榧子一
白酒浸透煉火焙乾去殻一豆腐熟泔浸半日炒乾肉
上皮脫盡　糯米一糙者淘浄湯澆新布苴瘞礱榖糠
中一日慢火鍋中炒熟一用糯榖鍋中炒自爆出花
大黄豆用糟水浸同乾沙炒　芝麻浸𢷬去皮炒　小
豌豆以河水中加灰同浸柔釋潔炒熟
　　脯(二/制)
芭蕉根粘糯者截厚大片灰汁芼令熟又易清水芼無
灰氣壓乾以花椒胡椒蒔蘿地椒縮砂仁薑熟油醬研
浥一兩宿出焙槌軟用
牛蒡子即惡實又名鼠黏子十月已後取根硬者先搥
軟同芭蕉根料物制
　　生(二十/八制)
紫菜(井水洗宜薑醋/宜入熱油中)鹿角菜(同紫/菜)緑苔(宜/醋)裙帶菜(井水/洗宜)
(醋/)萵苣筍(削去皮切片葅/宜胡椒鹽醋)􁃇凍(摘􁃇頭以筥器盛入湯/中㣲芼置于澗水中浸)
(一二宿結􁃇凍/用之宜薑醋)薺菜(鹽醃頃之加熟/油醋熟芝麻)蔊菜(宜/醋)苦藚菜(和/水)
(煩揉易水苦味去宜/醬醋或加以熟油)生菜(味苦者/同苦藚)蒲蒻(宜鹽/醋)同蒿(宜鹽/醋或)
(加熟/油)新韭(宜醬/醋)香椿芽　木蓮子(去殻取瓤每計一枚/水二酒盞挼汁絹縠)
(濾其清者自成/為腐宜薑醋)石耳(洗宜胡/椒醋)木耳(宜藕筊白瓜絲/竹筍絲宜薑醋)冬瓜
(韱去外皮/用鹽水洗)西瓜(用堅肉/宜醬醋)生瓜(削去皮宜/薑鹽醋)黄瓜(削去皮/宜蒜醋)茭
白(宜炒芝麻/胡荽鹽醋)茄(宜鹽/醋)銀條菜(宜胡/椒醋)白菜菔(同胡菜菔胡/荽炒芝麻宜)
(熟油鹽醋或/擊碎以醬油)石花菜(宜胡椒/薑鹽醋)山花(去皮其莖宜鹽醃頃/之水洗加薑醋熟油)
地薑(取鬚條切鹽/醃頃之宜醋)
　　草之生於野而無毒者皆可用
水蘋(油/炒)水藻(油/炒)佛耳艸頭(芼爛揉入/米粉為餌)苧頭(同佛/耳艸)天菜(即/地)
(踏菜宜油/炒宜日晒)盤棋菜(油炒不宜葢/鍋熟晒乾)苦菜(芼去苦水/宜油醋)蒲公英
(芼去苦水/宜油醋)鳳仙莖(去皮芼/宜醬糟)山慈菇(芼/)馬蘭頭(宜油/炒)紅藍
頭(宜油/炒)百合根(蒸/)甘菊頭(劉禹錫有菊/苖􁉛醒酒)蜀葵蕊(宜油/炒)苜
蓿(油炒子/可蒸餅)芭蕉露　芸臺　鮮白芷(宜蜜/漬糟)防風芽(油/炒)阿
藍菜(出金陵/醃乆用)白菜花(出金陵/醃乆用)􁀙菜(出潞州宜晒乾/搥軟油醬炒)菝葜
(瑣碎録曰田舍貧家取以釀酒張文潛詩曰烹/之芼薑揉盡取無可掇菝蒲八切葜葉八切)陽菜(出/金)
(陵/)　醃此類亦多
　　木之初發芽等無毒者皆可用
桄榔麫(出南粤/作餅)桫木麫(出南粤/作餅)枸杞頭(油炒或鹽/湯芼晒乾)木魚
(即棕櫚新生子未出木者蘓東/坡云用蜜煮醋浸可致千里)櫧木子(可為腐/可炒)齋木子
(可為/腐)　松露珠　牡丹花(李昊以牛/酥煎食)茅母(夲草入/果部)　此
類亦多　有各地産皆宜識其性類視前制
　　羮胾(側吏/切)制
凡絮腥羮先作沸湯始少調以燖竹筍𤓰瓠菜等清汁
後少調以烹鷄鵞豬等清汁再少調以烹鮮鰕清汁煬
火多烹挹盡羮面之油濾盡羮下之滓其鎔化血水水
和鴨卵入羮皆能取清下醬油下胡椒川椒坋各少許
復挹油滓須盡視鹹淡絮之欲酸加醋欲甜加甘艸泡
湯漸甞滋味漸以續入若絮素羮始用甘蔗煎湯後用
燖竹筍菜瓜瓠汁入湯欲味鮮甘則再調以蜜水餘如
腥羮調和淡豆䜴研以入羮可以代醬前後必須濾去
其䜴
　　羮中事件視所宜入(每羮入一件惟胡/荽葱可并入之)
乳腐　紅花子膏　芝麻腐　豆腐　天花菜　羊肚
菜　鷄棕　燕窩　海絲菜　蒟蒻　麻菇　蕈　石
耳　桑鵞(即樹鷄桑/之所産)胡桃仁　生栗　生菱　菱腐
地栗　藕　藕腐　竹筍　鷄脚菜　蘆筍　蒲蒻
茭白　茭芽　山藥　土瓜　絲瓜　瓠　茄　冬瓜
　豇豆　刀豆　龍鬚菜　筆管菜　蓴菜　甕菜
同蒿　萵苣筍　羊角菜　黄矮菜　瓢兒菜　菘菜
　菜臺　酸齏　菉豆芽　韭　胡荽　葱白頭　椿
芽　槐芽　蒸果　蒸蔬　纓絡米(囊括煮/之入羮)　羮中之
胾牛羊豬鮮肥者為最或薄􁴟䐑用鹽水浸作沸湯㣲
燖者或煮糜爛者鷄鵞亦可斫為軒烹熟魚鰕蟹等宜
燖熟鳩鴿皆鹿兎獐麂野豬黄羊皆宜(飲膳正要云黄/羊煮湯無味)
　　日月腸
刲羊血不入水置葱數莖頓暖處自鎔為水以水調鷄
卵黄灌入羊腸烹熟為日腸以水調鷄卵白灌入羊腸
烹熟為月腸宜入羮
　　勝鱘魚
用大魚薄切濶䐑以豬肥精肉雜乳餅机上斫細醢和
胡桃松仁細切胡椒醬苴之水調菉豆粉粘蒸之入羮
　　一捻珍
用豬肥精肉雜鱖魚鱧魚俱􁴟為䐑机上報斫細為醢
以生栗絲風菱絲藕絲生筍絲麻姑絲胡桃仁細切胡
椒花椒醬調和手捻為一脂形蒸之入羮
　　雋永臠(雋音/俊)
乳餅鱖魚肉熟蟹肉熟豬蹄筋俱作細醢鷄子同胡椒
花椒醬調和為片蒸熟方切臠入羮
　　水陸珍
黄甲蒸取肉大銀魚鷄胷肉田鷄腿肉白鰕肉斫細醢
鷄鴨子白花椒坋鹽和一處浥白酒為丸餅蒸熟入羮
　　酥果膏
用醃乳餅加菉豆粉白糯米粉切碎退皮胡桃仁揉和
為丸餅甑蒸或鍋湯中煮熟入羮
　　筋膚髓
豬膚撏潔烹糜爛其蹄筋亦烹糜爛豬脊髓牛腱羊膚
皆宜烹糜爛入羮
　　舌掌跖翅腸胃肝肺腎子
豬羊舌鵝舌掌鷄跖鵝鷄翅鷄腎鵝鷄肝肺豬羊腸胃
魚鰕子俱處置得宜入羮
　　肥瀹粉　荸薺粉盪索者　菉豆軟粉索粉
俱宜肥用胡桃松子仁鮮竹筍用豬肉細切兼乳餅熟
山藥匀和為小丸用鷄子黄調菉豆粉為小丸通加肥
汁烹以胡椒花椒縮砂仁葱白醬調和如凍先置粉上
絮羮瀹之
　竹嶼山房雜部卷五
欽定四庫全書
　竹嶼山房雜部卷六　　　明　宋詡　撰
　　養生部六
　雜造制
　　造茶(三制學林新編云茶之佳者造在社前其次/火前謂寒食前其下則雨前謂榖雨前此建)
　　　(安之造茶然氣有先後地有寒熱茶有早/晩惟取萌蘖為上不得泥此以論茶也)
一摘茶萌心為上作沸湯㣲燖之㫰乾綿紙藉煉火上
焙燥一摘葉於鍋中焙柔以手煩揉之焙燥一以葉蒸
過晒乾冄以火焙燥俱以竹箬厚藉筐筥收
　　水木犀
半含桂花摘采甚潔入絹囊置清水中煩揉去苦重壓
令乾疊入瓷罐竹箬覆掩之遂以長篾重重側圍箬上
篾心留通一穴㵼清水滿漬須每日易水永不蔫爛炙
燥能久藏
　　柹餅(俗作柿非柹芳/味切削木片也)
柹霜後半熟者摘之輪去外皮日中晒柔漸以手按抑
為餅冄晒起霜收
　　南棗(一統志/曰膏棗)
南地鮮甜肥棗湯中㣲煮入稻稈藉筐筥中覆葢一宿
晒乾復蒸之紅而肉厚小甜棗藉桑葉蒸熟晒乾紋細
而紅
　　北棗　牙棗　紅棗　圏棗
北地鮮棗在鍋煮熟急入冷水中漉起晒乾火炕焙者
曰北棗煑熟手捻退皮晒乾者曰牙棗生而晒乾者曰
紅棗生而輪去皮鍋中藉以厚布慢火炙乾者曰圏棗
　　蒲萄乾(凡果乾者曰䕩/禮曰其實乾䕩)
取熟甘者甑蒸柔日中晒乾復火中焙之
　　梨乾
赤梨片切窨稍乾甑蒸冄晒之
　　桃乾
生桃切去核湯中芼洒小鹽晒乾用加赤砂餹
　　李乾
大鮮李湯中芼之日晒乾
　　巴思把餅兒
采花紅周正而生堅者􁴟去皮周遭界稜如橘囊狀連
晒二日用手輕輕挼匾冄晒半日蒸熟復晒乾其形製
氣味與本土出産者無異
　　蜜瓤瓜
生甜瓜去皮瓤華之四分先以熟水洗過泲乾用蜜湯
煎去其水又入熟水内漉出拭乾冄以蜜慢火煎令甜
透如琥珀色取出仍以熱水浴之取起拭乾即以布藉
壓令堅實日晒或火焙新瓷器収與真蕉黄無異也
　　梅酥(二制内則曰/水醷醷音億)
一用熟梅蒸爛布絹中泲去皮核調炒鹽鮮紫蘓葉絲
日中晒乾每梅漿百斤鹽十五斤一取霜梅連仁核鮮
紫蘓葉絲冄熬赤砂餹同𢷬糜爛日中晒乾
　　果單
先以漆先平之器少以蜜潤使滑用桃李杏等果甘熟
者蒸柔取絹濾其漿洗於蜜上置烈日中常揺振晒使
匀薄俟乾掲用林檎柰子楸子等果則生取漿熬稠澆
晒
　　細酸
切青梅細絲茭白細絲同紫蘓新葉浸造霜梅水中色
味俱美晒絶乾加青橘皮絲以蜜潤用
　　風栗(食療云如腎氣虚弱/每日空心細嚼之)
霜後摘之投水中試去浮者以潔布抺乾日晒醒用越
布囊括於中而風戾常揺動則令均透
　　風菱　菱粉
採取鮮者晒乾懸筐中風戾　煮去殻𢷬晒羅粉
　　風藕　藕粉
嫩藕頭懸筥中風戾　老藕𢷬汁加水帛澄粉晒
　　風地栗
取絶甘嫩多漿者帶土懸筐中而風戾之
　　細餹
用赤砂餹加廣餹入鍋熬熱冷定以炒熱麪溲熟芝麻
或薄荷葉縮砂仁末少許加餹香揉塊隨意片切或紐
索或範為花形取火焙乾
　　雜果餻
炒熟栗去殻斤半柹餅去蔕核煑熟紅棗胡桃仁去皮
核各一斤蓮菂末半斤一處舂碓糜爛揉匀刀裁片子
日中晒乾(有加荔枝龍/眼肉各四兩)
　　五美薑　薑粉
鮮嫩薑采抹去皮每塊裁分四處每斤用白梅半斤槌
碎去仁同炒鹽一兩和晒三日入甘艸末五錢甘松末
三錢白檀末二錢曬一日收入瓷器中　生薑爛擣濾
汁晒粉
　　松黄餅
用熟蜜白砂餹隔湯頓熱漸和松黄範為小餅
　　蒲黄餅(本草云市㕓間以蜜溲/作果食貨賣甚益小兒)
摘新蒲黄同松黄山藥蓮菂芡栗菱藕荸薺等粉宜同
制範之為餅
　　雪花餅
用菉豆粉炒熟二斤柹霜八兩薄荷坋四兩縮砂仁坋
一兩煉蜜和之範為小餅
　　菉豆粉餻
先用水作沸湯下熟蜜下菉豆粉下薑粉調適均滑器
潤酥油盛之脱下刀裁開以酥油澆
　　赤砂餹
甘蔗𢷬漿入鍋慢火煎少續水不令作焦以石灰少許
投調遂凝厚為餹
　　白砂餹(二/制)
每赤砂餹百斤水百斤匀和先以竹器盛山白土用餹
水淋下濾潔入鍋煎凝白砂餹(閩土/則宜)用水調匀復煎入
模則脫為猊餹之類今曰響餹
　　餹霜(又曰餹氷黄涪翁荅雍熈長老詩云逺寄蔗/霜知有味勝如崔子水晶鹽楊廷秀詩云亦)
　　　(非崖蜜亦非餳青女吹霜凍作氷透/骨清寒輕著齒嚼成人迹板橋聲)皮餹
每上等白砂餹十斤用水五斤慢火煎熬以滴水成珠
冄候堅柔停匀為則先取瓷罐截小竹板二十餘枝縱
横置其腹間乃入以所煎之餘過一宿以罐覆碗上令
其滴盡餹水半月兩旬視罐中餹霜凝結竹板之上則
擊罐而取之　滴下者冄煎得所置新瓦上以兩杖皷
臂抽擊遂為皮餹也皮餹以餑致逺不粘
　　蕨粉　葛粉
蕨粉作沸湯溲之緘餹蜜豆沙或豬魚肉醢為餅蒸熟
　葛粉同
　　麪筋
用小麥白麪十六斤鹽四兩温水和帶軟候水脈停當
少時入冷水一桶從慢至緊掿洗濁則易水已成麪筋
苴箬中置籠上蒸有用麥麪同制惟先宜揉靭水中停
麪絹濾潔即小粉也
　　紅花子膏
釋去浮者臼内𢷬碎入湯浥汁更𢷬更煎汁鍋内沸入
醋㸃絹挹之似肥肉入素食極珍美
　　菉豆粉
菉豆湛潔之漬捼去皮同水磨細以絹囊洗去但取細
者加原粉酸漿㸃定成粉又以囊瀝水乾用豌豆亦可
為有三制作如索粉則加調原糨揉匀兩手並搓入沸
湯漉於冷水中湯粉則加水調入湯鑼沸湯中旋没之
脱於冷水中軟粉則水調入鍋煑杓於小滑器脫下以
冷水漬索湯者皆宜油煎
　　芝麻腐
芝麻湛潔水漬磨糜爛囊濾去查滓煎沸漸加菉豆粉
調旋冄煎視老嫩得宜入器待冷用有少加以赤砂餹
每計芝麻一升清水二升乾菉豆粉八兩
　　豆腐(二制朱文公先生詩云種豆豆苗稀力/竭心已腐早知淮南術安坐獲泉布)
黄豆二斗菉豆二升同水漬之候豆肥滿帶水磨細調
以油滓用絹囊盡取其查置鍋中速火煎熟翻入一器
將苦滷加水漸滴之見下凝成小顆挹入布藉器中厯
出水為腐漬冷水内面衣未㸃時宜掲用漬豆過則少
腐宜次序漬欲熏晒惟壓實以充所須有磨炒豆篩細
三升麫和漬生豆二升漿煑熟置器壓實甚宜熏晒
　　乳餅(乳漿/曰酪)
取下牛乳入鍋煎熟就以其酸泔漸漸滴下成聚布苴
為餅
　　乳線
用初煎淡乳餅入湯鍋内隔器湯中捻絹片形上竹木
棍捲撦仍下湯鍋内冄湯捲撦三五次上挣牀晒乾入
少熟油捻更滑潤也
　　酥(濃而凝者為酥清而少凝/者為醍醐醍醐音提胡)　抱螺
取下牛湩貯於一甕造十字一木鑚立於其中令兩人
對持糾纒牽發其精液在面者杓之復定墊其濃者煎
撇去焦沫遂凝為酥有苴白砂餹模為餅有疊白砂餹
切為餻　清者加少羊脂肪烘鎔和以蜜滴旋水中而
若螺抱者曰抱螺皆至寒月可造凡煎每斤加切白蘿
蔔一二片去其羶盡(乳汁曰湩今人有以牛/羊骨髓煎之者亦曰酥)
　　乳腐
乳餅煩揉真菉豆粉中水調入鍋煎視老嫩適宜取貯
於器候冷切用
　　羊羔酒
每白糯米一石炊作白酒漿至時以肥羊肉七斤切塊
杏仁煑去皮尖苦味一斤同水煑糜爛留汁共六七斗
加木香末一兩俟寒傾入漿中冬釀十日酒熟取之
　　蜜酒
白沙蜜三斤水一斗同煎入瓶内候温加細麴末二兩
酒酵二兩紙羃口置僻所春秋十日夏七日冬十五日
成美酒一斗
　　賽葡萄酒
用銀石器將磨碎去皮黑豆入水加烏梅數个明礬少
許熬色黑濾潔調以酒蜜得所盛瓶中宻封一宿飲之
與真者同
　　荸薺粉
老荸薺擣取汁湯鑼湯之成粉皮同藕成乾粉
　　菱腐　藕腐
鮮菱老者𢷬濾取汁加真菉豆粉蜜白沙餹熬成腐藕
同
　　蒸果(蔬荀家/曰悶子)
同棗栗菱肉胡桃榛松仁皆退皮俱碎切以菉豆粉調
糨雜糯米粉和蜜赤砂餹縮砂仁川椒揉和甑中蒸粉
熟為度切條段油煎或和豬肉醢或入於羮瀹之
　　蒸蔬
用麻菇蕈竹筍木耳麪筋乳餅茭白菱藕碎切加香油
餘同蒸果
　　菉豆芽　赤豆芽
取菉豆水漬二宿候甲拆輕釋之内有竅缸中以編蒲
等覆盖蔀屋下勿見風常將水灌至濕透缸竅令放去
其水俟芽長二三寸用赤豆同
　　芥辣
芥菜子湛潔入器乘濕時研不停手絹布泲其漿貯瓷
注中水沈冷加鹽少許或以醋
　　松仁油(寧夏有核桃/仁壓為油)
松子去皮殻𢷬糜爛水絞汁熬取浮清油綿濾潔冄熬
之或研壓取油
　　杏仁油
杏仁𢷬糜爛和水煑取浮油綿濾潔冄熬成油
　　大麻子油(麻子爾雅曰黂詩/曰苴賡扶涕切)
麻子碾碎入湯中煮漸杓取油藏之
　　芝麻油
芝麻炒熟研碎入湯内煮數沸殻沈于底油浮于面杓
取去水収之較車坊者更新香也
　　花椒子油
摘新花椒子入菜油鍋中煎透笊起研糜爛以絹泲其
香味仍調油中
　　餹香
零陵香(一/斤)甘松(四/兩)藿香(一/兩)丁皮(二/兩)官桂花(四/兩)甘艸(半/斤)荔
枝殻(半/斤)松子仁(一/斤)俱為細末和匀
　　合香頭
麝香(一/錢)生薑汁(四/兩)赤砂餹(一/斤)先將麝香乳細漸入薑汁
乳令如膠入餹冄乳停匀盛瓷罐内取綿紙油紙羃口
甚宻置飯上蒸透下於食物香最醖藉
　　紅麴
用秔米煮熟爛飯煎赤靈芝艸汁溲為團中穿一穴上
下擷辣蓼葉覆藉三五日未紅冄煎赤靈芝艸汁常灌
之常浴之仍以蓼覆紅為度晒乾收七月八月可造湯
浸研之為染食物所須
　　漿水
炊熟粟米乘熱投冷水中浸五七日用夏月易酸稻米
飯亦宜
　　齏水
松菜作沸湯燖之入煮麪絶清湯中用小缸盛菜不必
多酸即用冬宜近熱易熟
　　果品等物宜生宜乾宜制用未盡者
荔枝(鮮乾/去殻)龍眼(鮮乾/去殻)梅子(青宜餹黄宜/去皮餹蜜)杏子　杏梅
桃子(禮曰膽之日抄云去其毛也家語曰哀公/以黍雪桃孔子對曰不聞以貴雪賤也)王桃
櫻桃　李子(乾或/冄蒸)柰子　林檎　頻婆(出南粤者/􁩼可煮)枇杷
(去皮/宜蜜)楊梅(用/鹽)梨子(輪去/皮)沙橘(皮囊/皆羙)衢橘　早黄橘　蜜
橘　小橘　穿橘　糖南橘　匾橘(青勝/於黄)緑橘(以上皆/去皮)
金橘(用皮有皮/肉皆甘者)蜜柑(皮甘/於肉)香柑　乾柑　蜜曇柑　脫
花甜柑(生熟皆美以/上皆去皮)牛乳柑(用/皮)波斯柑(去/皮)青柑(熟酸/去皮)酒
柑(切宜/酒)柚(食/皮)石榴(剖用/子)羊棗(乾/)蒲萄(有乾者/或冄蒸)蒲萄煎(酒/調)
(用/)菱米　鮮棗　紅棗　南棗　圏棗　牙棗　木蜜
　木瓜(宜霜/後)無花果　郁李　鮮栗(去殻/衣)馬㯽榔(去殻/取肉)
(食之飲冷水少/許共嚥如蜜)楸子　果單　枝頭乾　蕉黄(去/殻)柹子
(秋分時濫用每儋先入器作沸湯二儋投石灰一升攪/匀浸没其柹草覆一宿起惟銅盆則宜寒露時熱用以)
(桶㡳及四周布以荷葉中入寒梨三四枚或木𤓰麩團/内柹側之蒂相向上又以荷葉覆滿一二日皆熟綠柹)
(百枚中置肥皂二梃覆之一二/宿自熟柹餅宜中藏胡桃仁)西瓜(削去皮華之或取/汁加蜜隔湯頓再)
(以氷沈/冷用)熟甜瓜(削去皮/華之)甘蔗(榨漿/用)餹霜　響餹(宜胡/桃仁)皮
餹　那合豆(煮熟炒/乾用)雪蛆(蒸宜花椒鹽蜜燒酒雜/志云蛾睂雪蛆消内熱)凡禽
獸魚蟲燒醃糟乾者(俱宜/醋)凡禽獸魚等熏晒乾甚者(用/槌)
(軟洗潔烹如鹹更調鹽水/浸一宿洗烹烹必易水)凡醬漬鹽醃控乾晒乾等長
久之菜(宜洗淡用油炒同/花椒葱白生薑)凡食油酪物必用烹茶飲之
　食鹽物必用温酒飲之　食葷必用北棗食之
　　逺方一時難制之物
巴旦杏　桬棠果　八檐仁　餘甘子　必思荅(仁/)羊
桃(剖/)榅桲(去浮毛榅烏没/切桲蒲没切)波羅蜜(剖/)大藥(剖/)優曇缽
鮮子　黄彈　君遷子　鸚哥舌　菴羅果　宜母子
　盧都子　盧橘　米豆　囘囘豆　茄蓮　根子菜
　藤菜(蘇東波云豐湖有/藤菜可以敵蓴羔)髙河菜　羅漢菜　綽菜
蕺菜
　食藥制
　　桂花餅(三/制)
一摘桂花采去蔕磨至二三次通細泲去苦水範脫小
餅布紙中又以紙覆密置煉火上一時炙燥之常親煙
突間收貯一取餅復磨為坋同白砂餹梅酥𢷬範小餅
一用鮮花(三/升)碓磨絕細去苦水孩兒茶(五/錢)訶子(去核/四錢)甘
草(五/分)俱磨細坋𢷬匀以銀範或象牙範為小餅曬乾冄
火炙範中常滑以蘇合香油或松仁油則光潤花形見
也瓷罐收常食開胃散積滯(用花入囊置水中/煩揉去苦制餅佳)
　　香茶餅
孩兒茶(四/錢)芽茶(四錢六安/州産者)白檀香(一錢/二分)白豆蔲仁(一錢/五分)
縮砂仁(五/分)沈香(二分/半)片腦(四/分)麝香(二/分)俱為細坋煎甘草
膏同白糯米細粉為糊溲匀銀範為小餅或小條晒乾
常噙化清心化氣(煎甘艸膏方粉甘艸一斤剉碎沸湯/一鍋浸一宿煎减至一半去渣濾潔)
(取汁復入鍋慢火熬至二椀易入砂鍋中煉火/上冄慢熬至一大椀以成膏為度渣可冄煎)
　　橙餻(本出/處州)
用黄橙皮去筋衣作沸湯燖之㫰乾磨絶細絹囊盛括
入水中洗出坋定濃晒乾每十斤熟蜜四斤揉和置瓷
盤内晒露至於堅柔停匀裁為餻片剪竹箬藉收酒飯
後食散腸胃惡氣消食醒酒有委頓亦能發汗
　　查餻(本出/汀州)
用查梨去皮核大切片蒸過熟磨糜爛濾潔晒之和赤
砂餹復晒堅柔適宜或範為餅或裁為片煎竹箬藉之
收食後甚益脾胃消化宿積
　　紫蘇餻
紫蘇葉(晒乾/一斤)薄荷葉(晒乾/八兩)杏仁(煮去皮尖苦/味炒四兩)白豆蔲仁
(四/兩)縮砂仁(四/兩)乾薑(四/兩)烏梅肉(焙乾/四兩)俱為末每斤計熟蜜
六兩和匀裁為片用食之下氣開胃
　　蘇梅膏餅
用鮮紫蘇葉鹽醃二三宿以梅酥調白砂餹染之冄晒
冄染乾細研膏入模為餅食之能下氣生津液(梅酥用/前一制)
(者/)
　　甘露膏餅
用烏梅蒸取肉(一/兩)白砂餹(四/兩)薄荷葉(為粉/四錢)三味𢷬為膏
模為小餅噙化生津止渇
　　法製陳皮
陳皮(去白/一斤)青鹽(四/兩)甘草(四兩/剉碎)用水同入鍋高三味三寸
許煎水竭為度惟取陳皮碎剉曬乾治風熱痰能醒酒
　　法製半夏
半夏(一/斤)􁥜硝(四/兩)用水浸一月餘乾祗加水試其味至不
麻為度别取水湛潔復以清水浸一二日漉起晒㣲乾
剉薄片加生甘草(四/兩)薄荷葉(四/兩)俱剉碎和匀晒燥收治
風濕痰止惡心
　　法製縮砂仁
縮砂仁(去皮十兩以􁥜硝水浸一宿/水洗㫰乾少入麻油炒香燥)官桂花(一/錢)甘草(炙/一)
(錢/)俱為末遇酒食後細嚼之消化水榖温煖脾胃
　　法製草豆蔲
草豆蔲仁(三/兩)生薑(五兩切片同草豆蔲仁炒過又以水/二升慢火同煑水竭為度取出俱焙)
(乾/)白豆蔲仁(五/錢)益智仁(五/錢)莪朮(煨五/錢)粉甘草(炙一兩/五錢)鹽
(炒一兩/五錢)右為末每用細嚼去胃寒消宿食
　　法製㯽榔
㯽榔(鷄心者一兩/切作細塊)縮砂仁(一/兩)白豆蔲仁(一/兩)丁香(切作細/條一兩)
粉甘草(切細塊/一兩)橘皮(去白切作/細條八兩)生薑(切作細/條八兩)鹽(二/兩)右件
用河水兩椀浸一宿次日用慢火於銀石器中煮乾焙
乾入瓷瓶收每用細嚼治酒食過度胸膈膨滿口吐清
水一切積聚(今南粤有瘴氣以㯽榔雜/扶留藤瓦屋子灰食之)
　　法製杏仁
五月采取杏仁三斗去雙仁去尖湯退皮早朝蒸至午
時更慢火㣲烘之至七日止每日空心隨意服食駐顔
延夀
　　法製生薑
生薑(十兩切作片子用青鹽掺/過冄以小麥麫和停焙乾)官桂(去/皮)青皮(去/白)陳皮
半夏(薑/製)白朮(以上各/一兩)蓽澄茄　丁香　木香(以上各二/兩五錢)
白豆蔲仁　白茯苓(去/皮)縮砂仁(以上各一/兩五錢)葛根　甘草
(炙各/五錢)右為末隨意服食治飲食過多或生冷停滯嘔逆
惡心不欲飲食
　　法製餹毬子
鮮餹毬子(從頂中去核一斤鹽/二兩醃三宿壓乾)草果仁(一/兩)縮砂仁(一/兩)㯽
榔(三/錢)訶梨勒(調麫苴之煨/去核三錢)丼草(炙三/錢)乾薑(炮五/錢)丁皮(五/錢)
陳皮(四/錢)青皮(四/錢)大麥芽(炒去糖/一兩)赤砂餹(冄熬/不拘)右取草果
仁以下十味碾為絶細末用餹和餹毬子腹中實滿多
則掺於其上疊瓷器内或通𢷬糜爛為餅凡酒飯後嚼
之大能消食不損脾胃
　　丁香餅子
半夏(湯炮七/次二兩)白茯苓(去皮/一兩)丁香(五/錢)白朮(炒一/兩)白薑(炮一/兩)
丼草(炙一/兩)白扁豆(薑汁浸蒸/熟焙一兩)橘紅(去白/二兩)右為細末生薑
汁煮薄麪糊為餅如棊子大酒飯後嚼一餅生薑湯下
温胃去痰解酒進食寛中和氣
　　丁沈煎丸
白豆蔲(五/分)縮砂仁　蓽澄茄　木香　白檀香　薄荷
葉　丼松　陳皮　官桂花(各五/錢)丁香　沈香(各五/分)白
茯苓(去皮/二兩)百藥煎(一/兩)片腦(二/分)蓬砂(三/分)俱為細末丼草膏
和匀為丸如菉豆大酒飯後白湯送上十丸消酒化食
　　薑附丸
香附子(炒去毛一片用河水浸秋冬二日春夏一日一/夜漉出新水洗入銀石器中加水浸香附子上)
(寸餘次取大蒜三十個去皮𢷬鋪香附子上慢火熬之/候蒜如糊即用銀匙不住手攪二三百轉以蒜不見汁)
(乾為度候冷每香附子一/个切作四五段慢火焙乾)神麴(炒黄/六兩)乾薑(炮四/兩)蓽撥
丁皮　縮砂仁(炒/)胡椒(各二/兩)陳皮(用鹽水浸/焙乾二兩)有寒加附
子(炮去皮/臍二兩)桂(一/兩)俱待冷為細末用蒸餅湯浸一宿取布
苴捩去水和藥丸如梧桐子大每服五十丸不拘時白
湯送下治脾胃虛弱壯人服之一生無疾又能引年
　　麴糵枳术丸
神麴(炒/)麥芽(炒去/穅)枳實(同麩炒去/麩各一兩)白朮(二/兩)俱為細末荷
葉苴飯燒𢷬為丸如梧桐子大强食過飽温水下五十
丸
　　八仙散(鐵翁張居士采藥華山遇八道人/各賜一藥與之故其名曰八仙散)
乾葛(紋細嫩/有粉)白豆蔲仁(去皮/殻)縮砂仁(實/者)丁香(大者已上/各半兩)
丼草(粉者/一分)百藥煎(一/分)木𤓰(鹽窨加/倍用)燒鹽(一/兩)右件八味共
細剉人不能飲酒者只抄一錢細嚼温酒下能飲酒不
醉亦治酒病(夀親養老書云醉郷/寶屑無如此方之妙)
　　醍醐湯
烏梅(一斤槌碎甜水四大/椀煎至一椀濾滓)白砂蜜(五/斤)縮砂仁(為末/五錢)入銀
石器中慢火熬成赤色膏為度取下放冷加白檀香(為/末)
(三/錢)麝香(一/字)攪匀於瓷石器内盛頓封口一宿夏月冷水
調冬月沸湯調服(歌曰烏梅化痰止煩渇蜜生津液潤/心肺白檀大能消暑毒麝香通竅辟)
(邪/氣)
　　寇相入朝湯
沉香　木香　人參　肉豆蔲(調麪/苴煨)大茴香　草豆蔲
仁(調麪/苴煨)蓽澄茄　甘草(各等/分)俱為細末以沸湯入鹽少
許空心㸃服二三錢衝胃霧氣春冬不可無
　　厚朴湯(宋朝士俟朝於文徳殿/守堂卒每以厚朴湯進)
厚朴(去麤皮剉片用生薑/汁三染三焙之一斤)桂心(三/兩)右和一處心下痞悶
不下飲食沸湯泡服
　　艸果湯
草果仁(剉㣲焙/一斤)官桂(去麤皮剉㣲/焙四兩五錢)丼艸(粉者炙/剉二兩)右和一
處肉食過多心中嫌惡每用二錢加炒鹽少許沸湯泡
服亦治食瘧
　　收藏制
茶常近火氣味不變又忌煙埃黴(明饑/切)黰(之忍/切)
茶䔲同茶
酒先用甕湯泡滌潔又無損沁入熱酒封後只以石灰
薄調染甕下一半上架收不宜親濕地及日照并鹹甕
(沁七/鴆切)
糟同酒
醬常用日晒不宜於日中動忌著雨水則生蟲有蟲則
加熱油或鹽中苦滷
醋用好甕架於凉室中不宜親濕不宜動
油宜漆桶瓷缸收上雖用盖亦為一竅通氣不宜泥封
盡能作臭(愽物志云積油滿/萬石自然生火)
鹽牀上以竹器盛牀下甃以淺池池外輔之以缸令流
苦滷貯之
白砂餹入桶中封固
響餹宜火炙日晒畏南風
餹霜入新甕以箬封之懸火側雖久不鎔
生熟蜜皆宜陶甕蜜未煎者曰白砂蜜已煎者曰紫蜜
禽獸魚臘醃者皆宜近火氣
烘魚紙苴之冄烘藏晒熱小麥中不生毛蛀
乳餅用灰和鹽醃藏可久
酥用瓷罐收鎔則至冬冄煎
窨魚收瓷缸中不枯
白鮝苴以麥稍不紅餒藉以日晒常白
銀魚乾晒茭葉蕰藻苴之不黄
乾對鰕　鰕尾皆雜蒜囊用蒲蔞苴之置通風處
黄甲畏蚊蟲嘬(楚怪/切)畜之則穿土作淺坑築實四周塗
以秕榖和泥納於内上用蘆簟等葢覆又掩以土留竅
通氣永不瘦有以蒲蔞水濕苴之實壓常以水洒潤則
可久留有以酒壜封口土少鹽水調薄散納缸中置蔀
屋下瘦者亦肥
蟹畏火明畏霧籠冬月以蒲蔞苴之置諸糠穏中可久
留(蟹譜曰凡糟蟹用吴茱萸一粒置厴中經歲不沙/歸田録曰糟蟹者甕底加皂莢半挺經歲不沙)
蚶蛤蜆類畏雷聲苴以蒲蔞壓以重物則生
芋魁切片或全枚晒乾收乾糠穏乾土中
土瓜　山藥　香芋　落花生等皆全枚同芋魁
茄取新甕於六月中晒三五日又取茭葉截寸許晒十
分乾安茄之日甕與茭葉晴日早晒至亭午摘茄葉帶
無傷者先鋪茭葉在甕鋪茄一層層疊之羃以箬葉塗
以泥置空板上至春亦如新或瘞於水淋淡晒乾灰中
黄𤓰瘞水淋淡晒乾灰中能留於冬
西瓜圃中摘下露過一宿繩絡之高懸通風處可以經
冬
晒醃瓜茄用麥稍藉則潔白
天花菜　羊肚菜　鷄棕　燕窩菜　乾蕈　石耳
木耳　乾竹筍　乾麻菇等俱宜近火氣
鮮麻菇藏麩麪中能留二三月
海絲菜　紫菜　鹿角菜　裙帶菜　苔菜等常日曬
置通風處
栗春半時火烙其芽入沙甕瘞之有十月間曬二三日
湯中煎熟曬乾入新甕中可留一二年乾甚用則冄煮
有以調泥塗乾壁間久則如風栗
北棗　南棗　牙棗　圏棗等肥者清明前晒過收新
甕中閉口藏之過夏如新
紅棗　李乾　梨子乾　揪子乾　羊棗乾俱火焙日
曬
荔枝　龍眼火焙紙封竹器中懸近火處
榛子　胡桃火焙懸通風處
烏欖仁　人面果仁火焙雜小腐炭收近火處
楊梅仁帶核收
蓮心　西瓜子仁俱帶殻收
榧子　銀杏俱火焙
柹子經霜後日深摘下不損者取柹葉藉入新甕中上
令通氣可留至春
蒲萄取帶枝顆全者鎔蠟固其折盡處輕置新甕中宻
封之可過冬
柹餅　蒲萄乾宜火焙日晒
馬檳榔宜火焙收近火處
菱取風者至春前去殻火烘乾熟
菱米宜火焙日晒
橄欖以有葢好錫瓶貯之宻封置間潔地可留至五六
月
梨子綿著苴之有取一枚以數枚插於中
蓮菂乾宜火焙日曬
石榴藏乾麥中
沙橘　乾柑　蜜柑　香柑采不損者收大口新瓷甕
中上令通氣可交春經夏
蜜橘　金橘　牛乳柑之類霜後二三朝采不擊損者
收大口新瓷甕中上輕覆以秔稻稈有取竹作大眼筐
貫秔稻稈收置髙處最畏糯稻稈米與酒(歸田録云藏/菉豆中可經)
(時不/變)
地栗帶土在地
丼蔗　藕以草薦藉地卧之又覆以薦常用水濕
松子火焙同防風懸通風處不油防風亦不壞
鷄頭天雨水浸有雨則易或入瓶以篾簟掩口浸清水
池中雖經年不壞晒乾者亦可乆留
熏果宜火焙
凡人面果烏攬白梅等之鹽醃者皆宜常日晒入罐
　　逺藏新果
用新瓷缾入新果如楊梅櫻桃之類雜薄荷鹽礬水浸
以油紙數層同木葢竹箬𦂳羃其口置之清冷泉内雖
乆而色如新必立夏時置井中至立冬時置地間每斤
果鹽一兩明礬六錢水用滿六月六日儲水浸桃李梅
杏枇杷林檎鮮果之類不易壞須入新甕中宻封之
　　藏五榖
糙秔米用齊整稻稈乾者積之倉下布板上令通氣葦
箔卷者上必以亂稻稈苫熱則可收其濕而不紅腐江
古人以水浸殻二三日瀝於甑中蒸米漲出為度曬至
絶乾取而礱米散收數十年旣無紅腐亦不蛀食
黄秔米須自冬舂者佳入倉必用齊整稻稈積之欲黄
取水溲穅麧以稻稈苴置米底中每米一百石止可二
三苴(范至能有/冬舂行)
糯米不宜熱黄則用凉篾篅(市縁/切)囷(丘倫/切)積之内立以
竹籠通氣而無熱黄之患
白秔米同糯米凡米舂疏者為糲(刀葛/切)㣲舂者曰脫粟
每一石舂得九斗為粺(蒲賣/切)得八斗為鑿得七斗為侍
御
榖散收在倉冬則以亂稻稈覆上至春動收其熱氣則
無氣秡(蒲活/切)殻
大麥　小麥經濕則化為蝶須初伏内烈日曬甚燥乘
熱宻封積(音/漬)之或雜蒼耳辣蓼同收
小麥麪置鐵於中不􁴠(色求/切)
荳大荳赤荳菉荳之屬皆曬乾散倉通氣大荳肥滿時
連科本晒至葉乾積於稻稈中至春時欲用先以水浸
煮如新摘
芝麻曬散倉收乾
白菜子曬乾散倉收
凡米榖又有為露積者下用磚石甃砌須髙又用稻稈
覆藉周宻四圍又立石柱輔之始能悠乆然在露積者
米榖之色尤更鮮明於倉室中收藏者也(詩曰我倉旣/盈我庾維億)
(若營州遼陽之地宜/為土窖亦能乆藏)
　宜禁制
　　宜制
醫學曰五榖為養(謂秔米小豆麥/大豆黄黍也)五果為助(謂桃李杏/栗棗也)
五畜為益(謂牛羊豕/犬鷄也)五菜為充(謂葵藿薤/葱韭也)
又曰肝宜食丼(秔米牛肉/棗葵皆丼)心宜食酸(小豆犬肉/李韭皆酸)肺宜食
苦(小麥羊肉/杏薤皆苦)脾宜食鹹(大豆豕肉/栗藿皆鹹)腎宜食辛(黄黍鷄肉/桃葱皆辛)
辛散酸收丼緩苦堅鹹䎡
周禮食醫云食齊眡(音/視)春時羮齊眡夏時醬齊眡秋時
飲齊眡冬時
春多酸夏多苦秋多辛冬多鹹調以滑丼
牛宜稌(音/杜)羊宜黍豕宜稷犬宜梁鴈宜麥魚宜苽(音/孤)凡
君子之食恒放焉
春宜羔豚膳膏薌(音/香)夏宜腒(音/渠)鱐(音/搜)膳膏臊(音/搔)秋宜犢
麛(音/迷)膳膏腥冬宜鮮羽膳膏羶
王氏曰飲食人之本也本得其養無物不長本失其養
無物不消於無事之時而順適之有道疾病何自至哉
楊龜山曰所以養陰陽之氣不可偏勝凡此皆衛生之
道也先王於食有醫所以治未病也凡百君子所以自
養者常放先王如此至疾而後用醫則末矣是故周官
疾醫施於萬民而君子不與焉
　　禁制
醫學曰五味有禁　辛走氣氣病無多食辛苦走骨骨
病無多食苦甘走肉肉病無多食甘酸走筋筋病無多
食酸鹹走血血病無多食鹹
飲膳正要曰(本内經/素問言)五味偏走　多食酸肝氣以津脾
氣乃絕則肉胝(竹尼/切)䐢而脣掲多食醎骨氣勞短肥氣
折則脈凝泣(音/澁)而變色多食丼心氣喘滿色黑腎氣不
平則骨痛而髪落多食苦脾氣不滯胃氣乃厚則皮槁
而毛拔多食辛筋脈沮弛精神乃央則筋急而爪枯
禮記曰九物　雛鼈(伏乳/者)狼腸　狗腎　狸正脊
兎尻(苦刀/切)　狐首　豚腦　魚乙(骨如篆/乙之形)　鼈醜(竅又/頸下)
(有骨能/毒人)
内則曰牛夜鳴者􁁜(音由/臭也)羊冷毛而毳者羶(毛本稀泠/而毛聚如)
(結泠音零/毳昌銳切)狗赤股而躁者臊(股裏無毛而/舉動急躁)鳥􁀙色而沙
鳴者鬱(色變而無潤澤鳴而其聲/沙嘶鬱臭腐也􁀙滂表切)豕望視而交睫者腥
(望見舉目髙也交睫目睫毛交也/腥肉中生小息肉如米者睫音接)馬黑脊而般臂者漏
(般臂前脛毛斑也漏肉如/螻蛄臭也般音斑漏音婁)
論語曰食饐(於冀/切)而餲(烏邁/切)魚餒而肉敗不食色惡不
食臭惡不食失餁不食不時不食割不正不食不得其
醬不食
酒不宜乆貯於錫器中亦忌銅器醬内有鹽畏貯銅器
作腥醋忌貯銅器味澀油貯銅錫器發膩凡銅鹽醋油
經之皆能生鉎(音/生)也
禽獸肝青者有毒　馬肉自死者殺人其肝尤毒　羊
肝有孔者有毒不可食　諸物心能損心　諸物血能
損血　諸物腦死時怒氣所藏有毒不可食　禽鳥自
死口不閉有毒　熟鷄肉過宿藏不宻蜈蚣來集須冄
煮　鴛鴦肉食之患大風　鼈與莧菜同食生鼈疽
蟹目相向者有毒　鮎魚赤目赤鬚者殺人　河豚有
大毒中之者其害甚速用炒槐花蘆根汁橄欖白砂餹
皆解倉卒無藥急以清油灌之吐出　李子不沈者有
毒　杏子雙仁者殺人　梅子藏銅器能發腥　甜𤓰
沈水及雙蒂者殺人　果有雙蒂而大者下必有毒蛇
　葱不與蜜同食　簷滴水生菜有大毒　蕈下無紋
者有毒
　　治桃生毒
妖術以魚肉害人在胸膈則服升麻吐之在腹服鬱金
下之(黄氏曰抄云李夀侍郎為/雷州推官鞫獄得此方)
　
　
　
　
　
　
　
　
　
　竹嶼山房雜部卷六
欽定四庫全書
　竹嶼山房雜部卷七　　　　明　宋詡　撰
　　燕間部一
　文房事宜
　　硯(墨池曰/銀硯)
凡硯堅細發墨欵識拙古為上今惟重端溪石歙石常
用洗潔不得留宿滯墨寫字無精采有剖蓮房洗之有
切半夏洗之大去宿滯漢未央宫魏銅雀臺瓦甓皆制
硯真而舊者亦鮮倭國有漆查硯體輕而發墨(青州有/熟鐵硯)
(廣南有/竹硯)
　　墨(南雄府有石墨長短/巨細似墨即畫睂石)
墨取桐油煙為上荳油煙次之以燈草一莖然者煤細
二莖較麤三莖則太麤矣膠少煙細為佳収時止於通
風處安頓不得近濕襲箱函中火炙及日曯(墨譜云墨/之佳者拈)
(來輕嗅來/馨磨來清)李廷珪造墨法麻油(十三斤今/用桐油)以蘇木(一兩/半)
黄連(二兩/半)杏仁(二/兩)搥碎同煎油變色濾過冄以生油(七/斤)
和之入盞燒煙掃下每煙(四兩/半)用黄蓮(半/兩)蘇木(四/兩)各搥
碎水(二/盞)同煎五七沸色變熟絹濾去滓别用沉香(一錢/半)
前藥汁(四兩/半)冄煎濾次用片腦(五/分)麝香(一/錢)輕粉(一錢/半)又
以藥汁(半/合)研濾將餘藥水入黄明膠(一兩/二分)同熬不住攪
令化醒又内沉香腦麝水攪匀乘熱傾煙内就無風處
和匀杵透候光可照人範之乾則復蒸以滑石為末洒
墨上瘞灰中五七日候乾水磨洗刷明収造墨春夏膠
多秋冬膠少(廷珪唐末人姓奚南唐主賜姓李/自易水徙歙州造墨遂為第一)
　　紙
紙有楮皮所成經水則朽有竹皮所成勝水雖色牋膠
礬多者脆而易㸃髙麗白硾紙與倭牋鮮得南唐澄心
堂紙絕無若宋牋最厚元牋頗薄亦漸罕矣今之龍牋
出自内府平厚滑膩(幅重/一斤)優於他箋也
造五色牋法每官印紙一幅用煑漿及顔色水調雲母
石碓粉水澄絶細先刷表面上桁俟乾後刷裏面上桁
俟乾槌過熿色隨灑以金或以顔色水拖染㫰乾加熿
色篩雲母石粉金槌平一用白禄紙百幅牛膠(半/斤)明礬
(八/錢)湯化醒之春夏微釅秋冬甚薄調顔色正面拖過㫰
乾槌平為牋正可蠟印花一用白禄紙礬膠拖過㫰乾
研上等定粉加顔色膠調刷紙砑滑膩為牋惟可㸃以
金
煎顔色水法肉紅用蘇木加紫草(少/許)同水煎汁紅用蘇
木(八/兩)槌碎沸湯(八/碗)浸三二時煎濃加白礬濾黄用槐花
(半/升)炒令焦黄色同水(三/碗)煎數沸候色濃加白礬(半/兩)濾粉
青用靛花(一/斤)淘潔研細其餘顔色惟此三色濃淡輕重
調合若沉香色煎栗殻水染大紅用紅花水膏刷於膠
礬紙也
煮漿法糯米(五/升)浸一宿研糜爛用水(二/升)調攪濾潔入菉
豆粉(一/斤)攪勻下釜慢火煎頻攪候漿滚入黄蠟(半/兩)攪匀
熟入白礬(一/兩)急攪之如漿濃旋入水攪量稀稠収
熿紙法計紙百幅白礬(二/兩)黄明膠(一/兩)滚湯頓化醒成稀
水収
槌紙法每乾紙一幅則以洒濕一幅疉之百幅為一垜
置平板上用大石重壓經一伏時俾上下乾濕皆匀於
平石上匀槌二三百下務着實於百副内將五十幅晒
乾却與濕者五十幅乾濕相間冄匀槌三二百下依上
冄晒一半侯乾又乾濕相疊槌之以無一幅占粘為度
　　筆
筆稱兎穎有自來矣葢惟用兎毫之在前肩者尖健而
佳雖有羊毫鼠鬚狼尾等皆後塵也藏時但於筐筥中
置通風處不雜以椒亦無蛀損一種草筆堪作草書
　　松雪齋印色法
用真芝麻油或菜子油(一/斤)置銀瓷器内慢熬三沸凡油
(一/兩)先以萆麻子(七粒/去殻)白肉投下復熬色改即漉去以白
芨(切隨/用粘)川椒(隨用/不蛀)明礬(為木隨/用不滲)猪牙皂角(槌碎/少許)又投下
文武火亦熬二三沸又即漉去祗熬油俟滴水成珠投
黄蠟(荳許不/渗不花)停火以細纊濾去滓貯瓷瓶地中瘞月餘
取之經數年色愈明亮用時以滕黄(荳許磨油内/朱鮮無變)先用
水花上等銀朱研細水淘晒乾加油染煮帛熟艾鵞毛
角屑吐絲之類内細綃囊縫固取油潤朱按染透徹内
於印池印池宜瓷玉為之一取真萆麻子油每兩入五
霛脂(五/分)煎滴水成珠用之一取鵞梨肉汁和福蜜内瓷
器蒸熟調朱有用辰砂研細水飛過每銀朱(六/錢)加砂(四/錢)
為優煮鵞毛法用老鵞翹剪取内向柔軟者入水釜中
石壓煮俟不浮去水晒絶乾以染朱
　　熬蠟法
黄蠟(一/兩)入鬰金末(少/許)熬鎔顔色深淺隨意加減乘熱絹
濾去滓入瀝青(兩皂角/子大)冄熬収之書欲易開者宜入半
温淺蘸封之欲防私折者宜熱深蘸封之
　　合朱法
膩朱(法用水銀硫黄/燒研淘定而成)復淘潔晒研(二/兩)以秦皮梔子皂角
(各一/分)巴荳(一粒/去皮)入水煎汁濾潔黄明膠(五/錢)冄熬化醒和
朱脱範中陰乾復刷明滑収計朱(四/兩)膠(一/兩)為率(唐髙駢/詩云滴)
(露研朱/㸃周易)
　　合黄法
雌黄(似雲母甲/錯可析者)研細水飛過去水晒燥同朱法和範之
(韻府云古人寫書用黄/紙有誤以雌黄滅之)
　　藏設書畫
珍藏古今名人書畫無論絹紙凡四五月暨七八月時
多降陰雨遇而黰脱必用木笥深筍者外布漆之内露
木素預然炭火微引烘盡水氣捲襲笥中樓庋(居綺/切)髙
置之毋常表背慮有裁損名筆之妙及圖書収記者又
下水池浮動隱約㣲奥處所新表背畫其糊在内雖二
三年尤不退力易生黴黰有用白酒取新筆染抺去盡
凡展玩不宜上以手磨指下以手掬舉盖有古絹易斷
至於損失不續甚可悔惜及方火炙之後五燥一展其
絹乘燥而裂捲時須齊緩不容摺皺值春冬晴天時展
設尤避濕壁狂風沾拂設不宜令太繁惟用名筆絶妙
者一二三幅清致無敵數宜竒不宜耦雖大㕔堂逺深
䆳多則五幅然而咫尺之近必觀其意思逺到如身處
林麓間彌望千里胷中曠逹隨景而放有以屏風物類
障之則何以得其畫之全趣耶若髙展以屏支其下軸
慮有風動可焉
　　表背書畫法
秋冬為上時春為中時夏為下時暑溽(音/辱)之月為不時
凡表背必使厚薄適均潤潔平稳為精藝也訣曰春宜
滑石白礬多皂角川椒等分和黄蠟水油須大用麵穪
十兩要重羅滑石(一/兩)白礬(一/兩)皂角(一/梃)川椒(一/兩)黄蠟(一/兩)油
　夏用□信巴芨椒艾水烏頭蠟更髙皂角白礬油一
兩金精木鱉與秦芃黄蠟(一/兩)白礬(一/兩)艾(一/兩)金精石　木
鱉子　秦芃　白芨　芫花(各半/兩)烏頭　信　巴荳(各/少)
(許/)皂角(一/梃)秋用皂角好油宜黄蠟金精艾水㣲木鱉不
多石燕少休教風透濕時吹黄蠟　金精石　木鱉子
　艾(各半/兩)石燕(少/許)皂角(一/梃)冬月最好成書畫木鱉金精
都總罷􁬄(女交/切)砂茯油鹽蠟礬鑒者相看贈高價黄蠟
(一/兩)白礬(五/錢)􁬄砂(二/錢)茯苓(三/兩)鹽(三/錢)麵(一斤發/透毒氣)
　　砑子
用白芨餳飴二味并熬和堅以肥皂角搓水一升聽後
用蠟一處同煎
　　粘書畫歳久永不脱過於膠漆
用楮樹汁飛麵白芨末三味調如糨用之
　　去差誤寫字法
蔓荆子(二/錢)龍骨(一/錢)柏子霜(五/分)白丁香(十/條)定粉(少/許)俱為細
末㸃水於字上取藥掺之少頃拂去
　　挿花法
折花用曲折飄散挿之於瓶自然清絶繁則不佳惟梅
花多有古枝可愛亦在人意向能取凡折木花先用火
燔其折盡處花不易謝古銅窰器中貯之良折草花須
帶葉苞聚之尤宜挿其成雅趣也　海棠花束薄荷於
折盡處浸水内　鳯仙花葵花皆浸于百沸湯　梔子
花將折盡處槌碎内之以鹽置器中不用水　水仙花
用冷水　牡丹花用蜜不用水　梅花用煮肉汁去油
俟冷養之其萼盡開而花難謝
　　焚香法
取象錢灰米湯和劑晒乾煅紅細研依法煅三次入爐
鼎然煤餅置上餅上又載以厚雲母石隔火香不易焦
有載以火浣布火不能禦有載以金銀錢幾于奢泰也
宜春冬時不宜夏秋時又不宜廣厦中别創小規模室
闔設低几焚之則煙穂上升遍化室壁間不塗粉堊(音/惡)
糊覆以白厚綿紙収引香味不得解散火不宜猛使香
味緩蒸氤氲開繞鼻觀先参不可使目見其煙之騰擁
也㣲覺有焦遂令徹下始用檀香降真香厚濃焚之以
逐諸濕穢次續以速香黄熟香等漸囘香氣末則惟以
伽南香沈香之類更加以上品龍涎合香和而焚之無
能出其右矣(楊廷秀燒香歌云琢瓷作鼎碧於水削銀/為葉輕於紙不文不武火力均閉閣不簾)
(風不起詩人自炷古龍涎但令有香不見煙素馨忽來/茉利折抵處龍麝和沈檀平生飽識山林味不奈此香)
(殊娬媚呼童急取蒸木/犀却作書生真富貴)
　　香譜旁通圖
　四和　凝香　百花　碎瓊　雲英　寳篆　清真
文苑(沈香二檀香/兩一錢半兩)　(箋香/一分)　(甘松/一分)　(𤣥参/一兩)　(丁皮/一分)　(麝香/一分)
新料　　(降真/半兩)　　　　(檀香/半兩)　(甘松/半兩)　(香白芷/半  兩)　(茅香/四兩)
笑蘭(檀香箋香/三錢半兩)　(沈香/一分)　(䧏真/半兩)　(麝香/一錢)　(腦子/一錢)　(甲香/半兩)
清逺　　(茅香/半兩)　　　　(生結/三分)　(腦子/一分)　(麝香/一錢)　(檀香/半兩)
錦囊(腦子零陵香/一錢半  兩)　(麝香/一錢)　(木香/半兩)　(檀香/半兩)　(藿香/一分)　(丁香/五分)
醒心(藿香麝香/一分六錢)　(腦子/一錢)　(箋香/一兩)　(沉香/半兩)
凝和(麝香丁香/一分半兩)　(檀香/兩半)　(甲香/一錢)　(結香/一錢)　(甘草/一分)　(腦子/一錢)
已上碾細為塵用煉蜜(少/許)和匀如常法焚惟寶篆不用
蜜每香(三/兩)加艾納(一/錢)或酸棗仁(一/錢)則香團聚不散(艾納/出西)
(國似艾盖松/皮上蘚衣)　煉蜜法用真蜜以綿濾過入瓷罐内將
油紙羃以數重置釜中重湯煑一日取出冄煎數沸出
水氣　治香法凡合香成用不津瓷合盛封以蠟紙入
潔地瘞月餘　凡和香用煉過蜜(一/斤)冄入蘇合香油(二/兩)
同煉大妙　凡治檀香剉米粒大慢火炒出煙盡紫色
新氣即止　凡藿香甘松零陵香之類須採擇用冷水
洗去塵土　凡治茅香剉碎以酒蜜水潤一宿炒令赤
燥為度　治甲香須擇如龍耳者(二/兩)用灰汁(一/碗)煑盡冄
用好酒(一/盞)煑盡入蜜(半/匙)炒如金(甲香螺掩也/能聚衆香)
　　小龍涎香
沉香(一/兩)龍腦(三/錢)用鵞梨汁和為餅焚之
　　桂香
冬青子絞汁同桂花蒸陰乾焚之類木犀也
　　金龜吐艶香
宜丙子日合法曰金龜雖小世無雙占斷仙家上品香
尾後纔燒紅火焰口中復放白毫光輕輕作朶如雲霧
漸漸成灰似雪霜清翫片時真可愛人皆稱賛(闕/)
　
　
　
　
　
　
　
　
　
　
　
　
　
　
　
衢之錦川石鎮江之斧劈石無甚竒巧俱取其修長有
特立抗獨之勢耳寧國有馬齒石閩有將樂石光瑩碨
(鳥罪/切)􁀙(力罪/切)惟可㸃化其景趣在衆象中也而杭州水
法石仙姑石崑山石海鹽峽石韶州英石鳯陽霛壁石
自成巖岫兀立盆池中置之軒窻間則宜南粤羊肚石
體有浮沉雖多人物鳥獸之肖亦宜取立盆樹之下堪
養菖蒲江北礬石色白而明徐州上水石理疎而濁不
及此數處之石矣浮石原是海水之沫歲久結聚土重
則沉必常濯去始得久游于水面也疊山宜用甲乙其
石為髙下起伏紆迥曲折巍峩隱露有水則流動有土
則崔嵬有樹則青鬰岐路梯磴幽顯相通亭榭臺館憇
(音/器)息有所是真能造出一大化工也(墨娥小録云粘補/斷石用黄蠟白蠟)
(松香鎔化和以同色石為/末入藥一處乗熱粘之)
　　用玉瑪腦水晶等器
忌熱酒瀉急即璺(音/問)宜先以温水緩緩通盪滌其性和
煖始以酒酌之
　　藏寶玉瑪瑙琉璃水晶玻璃琥珀珊瑚器
内用紙襲外束繒帛各處一函不宜取散綿近之致粘
帶有失誤
　　古銅器
忌熱湯滌頓無精神磨擦摶擊有損其鉎秀
　　甲角等器
犀角玳瑁龜同鶴頂之物時喜近人翫弄惟不宜親火
與日(舊犀角色沈晦者用蠟炬油同灰少許入水煑片/時遂鮮明有光彩犀角色不黄者用鳯仙擣糜爛)
(同礬少許塗覆一時温水滌去/色自明黄久則色紅殊不妙也)
　　藏伽南等香
用好錫為函中疊一層層通多竅竅下貯蜜蘇合香油
竅上置香則香潤留而不散不宜塗蜜䕶香俾不外發
也(治香枯燥用白萼葉苴/之瘞土中數日香仍潤)
　　藏髹器
剔西綵漆之類不宜以綿纊襲之慮入其斷紋中有損
起之失更忌水浸日晒(新漆器氣味未能退者温釅/醋滌盪二三次即如舊物)
　　藏古窰器
須以柔紙每器厚䕶疊惟三五器重壓恐茅損相磨動
恐至骨出遂非完美之器瓶壺内有垢必磢(初兩/切)之也
(粘窰器璺處補石藥粘之又以白/蠟鎔化和定粉加减顔色飾之)
　　益玉瑪瑙水晶精神法
用白梅擊碎去核同清水作沸湯入玉瑪瑙器於内浸
一日許刷洗之其色倍常惟水晶必俟冷浸瑪瑙器薄
者亦畏熱(按玉瑪瑙珊瑚等物誤有損折用寒水石明/礬研絶細粉視顔色加减以白芨磨水調塗)
(損處以綿紙并綸絲䕶束置湯/釜中務煑令透俟冷開永不斷)
　　罩金法
先以黄金置炭火中燒之冄取鹽水調黄土塗燒之務
滌潔則用焰硝緑礬(等/分)水調傅金置火中炙色改即止
入水刷滌烘乾雖次金亦如上品金色也
　　白銀法
用烏梅置瓷器中同水煎濃以銀物於火中燒去積垢
投之煑令純白光明刷滌烘乾
　　明熟銅造器
釅醋糟覆上過一宿揩滌之色新明烏梅煎湯揩之明
如金色
　　明錫造器
用炭已然灰煎湯滌潔器中滿注以湯外用細乾布揩
擦之色明如新造
　　礱鋼鏨等利能雕刻銅器
先礱利鋼鏨以食醬同焰硝塗鏨口上火煅赤冷水淬
之冄發硎(音/刑)能屑堅銅(居家必用云羊角亂髪煅細末/水調傅刀口上燒紅礱之利甚)
　　礱鐵器不發鉎法
新礱刀劍等物已至明瑩即以鸊􁀙膏塗之永不發鉎
(續英華詩曰/劍瑩鸊鵜膏)
　　耐㸃蠟炬
黄蠟　松脂　槐花末(各一/斤)浮石末(四/兩)一處鎔用燈心
布澆一晝夜僅㸃一寸
　　獸炭
炭(十/斤)鐵屎(十/斤)合𢷬成末生芙蓉葉(三/斤)冄𢷬和糯米煑糜
膠隨意手範獸形晒乾俾鞲炭燔紅設爐中能三日不
滅(鞲炭皮排也/吹扇火器)
　
　
　
　
　
　
　
　
　
　
　
　
　
　竹嶼山房雜部卷七
欽定四庫全書
　竹嶼山房雜部卷八　　　　明　宋詡　撰
　　燕間部二
　居室事宜
　　染白鬚髪黑
先染藥黄丹(鐵釜巾炒黒二/兩令藥能轉色)蛤粉(炒二兩令/藥能潤色)光粉(四兩/取粘)
定粉(三兩能/黒色)麝香(二分能入肉/鬚髪孔難白)五味各研為細末瓷器
収臨用合之　後染藥針沙(水淘過鐵杓内煅赤醋浸/七日冄以醋炒七次六兩)
(能黑/色)白芨(切碎用醋噴炒一次又用燒酒/漸漸噴炒二三次六兩取粘)訶梨勒(去核/醋炒)
(六兩能/上色)麝香(三分入鬚/髪孔難白)輕粉(五分/能潤)京墨(三挺切碎/能光黑)没石
子(本草曰無食子布苴擊/碎二兩冇兩月之功)百藥煎(大餅紫香者/六兩取光)八味各
研為細末瓷器収臨用合之　染法如黄昏時將染預
以肥皂水洗鬚髪用酸石榴皮水煎濃調先染藥如稠
麪塗没鬚髪上務須根杪皆到取油紙或湯泡荷葉掩
宻更以巾帛絡之至焚一炷線香盡冷水洗拭乾冄用
後染藥釅醋調如稀麪置鐵釜内煎沸照先染掩絡法
待天明以温水洗乾以胡桃仁油潤澤
　　膏髪常黑
側柏葉　柏苓　百藥煎　芽茶　何首烏　旱蓮
草蕋　酸石榴皮　青胡桃皮　香附(各一/兩)青鹽(二錢/半)
右㕮咀瓷器内水煎三四沸冷入生薑汁(七/兩)早晩膏髪
滓可冄煎
　　梳頭不落髪亦治頭上有白屑
側柏葉(手掌大/兩方)榧子肉(三/枚)胡桃仁(不去衣/三枚)右研爛水煎
濃仍浸之膏髪甚驗
　　醒頭香治髪䐈(除力/切)汗氣並愈頭風
川芎　白芷　甘松　零陵香(各一/兩)藁本　辛夷　細
辛　醒頭草(酒洒蒸過晒/乾各五錢)三柰子(三/錢)麝香(一/錢)右為細末
付頭上箆去之有頭風付頭上帕蒙一宿箆去之
　　木犀花油
摘木犀半含花擇一升入真菜油一斤置瓷器中油紙
并竹箬𦂳羃之置湯中煑一餉時取起十日後濾清油
宻藏以膏髪愈久愈香
　　雞子粉
雞子(一/枚)開顛竅去黄用白將上等鉛粉末(一兩法用醋/糟覆鉛板上)
(蒸之取浮者水定而成/曰光粉曰定粉皆此也)蜜陀僧(五/分)匀一處實於竅中紙
糊封之冄以紙重䕶之水染濕文武火煨乾為度取出
匀面瑩然如玉(今熬熟鵞膏和合香油和粉匀面發光/澤而馨本草白鵞孟詵云脂可合面脂)
(日華子云/脂潤皮膚)
　　珠子粉
白坯土(一錢/半)白芷(取浮者去/皮一兩)碎珠子(五/分)麝香(一/字)輕粉(二/錢)
鷹條(五/錢)蜜陀僧(火煆七/次一兩)金箔(五/片)銀箔(五/片)朱砂(五/錢)片腦(少/許)
右為細末用上等定粉入玉簮花開頭中蒸花青黒色
為度取出配對勻面甚光瑩
　　乾臙脂
生雞子(二/枚)開顛竅去白惟取二黄調匀以朱砂(二/錢)明礬
(二/錢)麝香(少/許)研細併黄入一殻復調百餘轉别以虚殻去
小半掩於藥殻上綸絲蜜縛之絹囊盛懸胎於虀汁中
煑半日取出俟冷去殻研細色通紅同臙脂匀臉入膚
明潤(今金花胭脂油胭脂白胭脂皆洗紅花/膏所造綿胭脂紫錏等煎染也錏音礦)
　　十白散去靨(於琰/切)䵟(各旱/切)風刺面垢
白芷　白芨　白蘝　白牽牛　白附子　白檀香
白茯苓　白蒺藜　白殭蠶　白丁香　蜜陀僧　三
柰子　楮實子　桃仁　甘松　鷹條(各等/分)以肥皂角
剖開水浸柔仰置釜中取薄荷葉芫荽疊滿其腹蒸退
其氣味去弦膜炒同前藥俱為細末滴水丸如龍眼大
每用糯米一溢作湯頮(音/晦)面擦之浴身亦潤澤(吕恵卿/曰用園)
(荽洗去面䵟/亦能去黑)
　　少顔膏
黄檗皮(二寸/半)土𤓰根(三/寸)俱為細末同肥棗子(七/枚)𢷬為膏
晨起化湯頮面大去面䐢
　　治酒􁲒鼻
枇杷葉(新者去毛/陰乾一兩)梔子(五/錢)右為細末每服三錢温酒調
下晨起服先去左畔臨卧服去右畔其效如神
　　治髪不生
羊屎燔灰水淋取汁沐之三日一沐不過三度髪生旱
蓮草晒乾肥皂炒燥為末每日沐洗鬚髪白者能黑落
者冄生踈者自宻
　　牢牙烏髭髪
旱蓮草(即鱧腸草七八月間連/根莖葉取酒洗潔一片)用青鹽(二/兩)醃過三宿瓷
罐内火煨存性碾細末貯瓷器収晨起擦牙即咽之
　　潤膚膏治冬月遇寒風面手開成皸(音/軍)裂
猪􁟷(余之切鮮/者一斤)紅棗子(五/枚)甘松(三/錢)醇酒(一/斤)白芷(三/錢)同浸
頮面畢乗熱俱匀之
　　去身上斑
紫背浮萍(端午日収隔/水晒乾四兩)漢防己(㕮咀/五錢)每用濃煎浴身就
取萍於患處熱擦三五次斑除羊蹄菜根擣肥皂中洗
時擦紫白癜風速愈
　　去風愈疥癬瘯(千木/切)蠡(盧啟/切)
苦参　荆芥　獨活　細辛　地骨皮　五加皮(各等/分)
右㕮咀入絹囊煎湯浴身沐髪加糯米
　　沐浴五香湯
白芷(去三/尸)桃皮(辟邪/氣)柏葉(降真/仙)零陵香(集霛/聖)青木香(消/穢)
(召/真)右五味㕮咀煎湯沐浴
　　㸃痣藥
寒食時取桑條然灰淋汁熬成膏㸃痣自落
　　香身丸治遍身熾氣惡氣及口齒氣
丁香(一/兩)藿香葉　零陵香　甘松(各三/兩)香附　白芷
當歸　桂心　㯽榔　益智仁　白荳蔲(各一/兩)麝香(五/錢)
右為細末煉蜜和杵千下丸如梧桐子大每噙化一丸
常覺口香五日身香十日衣香二十日人皆聞香
　　辟汗香身粉
蛤粉(三/兩)青木香　麻黄根(各二/兩)甘草(一/兩)甘松　藿香
零陵香(各五/錢)右為絶細末浴畢綿樸子揾之亦以撲而
汗
　　獨神散去腋臭胡臭
白礬(枯/)右碾絶細末常傅腋下
　　紅玉散治内縫脚指臭爛
寒水石(煆五/兩)緋丹(炒五錢/五分半)俱研和一處傅之
　　金蓮稳步法
蕎麥稈燒灰湯淋取濃汁如釅醋色以􁬄砂白茯苓藁
本(等/分)為末毎抄三錢同灰汁三碗於砂石器中煎數沸
乘熱洗浸兩足且淋且渫寒則又續熱水不數次足自
柔軟易纒足面上有生㣲小瘡是藥氣所出研訶梨勒
末傅之自差三十嵗婦人猶可為之也
　　治石瘾(於近/切)肉刺
莨菪(莨音浪/菪音蕩)根汁塗痛處立止
　　治雞眼
烏梅肉𢷬糜爛和少醋貼患處自消不痛又細研􁬄砂
化牛膠調貼之其根盡出
　　治瘊(胡鈎/切)子
地膚子白礬(等/分)煎湯洗數次盡消去
　　治闞(口濫/切)指甲弩肉痛
緑礬為末水調傅之内縮下自乾不痛
　　透衣香
木香　檀香　甘松(各半/兩)藿香　𤏡草　茅香　牡丹
皮　零陵香(各一/兩)丁香　官桂　辛夷　三柰子(各三/錢)
腦子　麝香(各少/許)　右為麤末輕縠囊之裛篋笥中
　　澣衣香
芧香　藿香　零陵香(等/分)　右剉碎囊之入水煎澣衣
自香遂用調糨
　　水銀索
水銀(荳/許)江茶末(五/分)入以唾研不見星貫綿中索之束髪
根去頭虱束腰間去身虱皆盡
　　熏衣香法
凡衵(日匿近/體小衣)服先以湯置熏篝下令潤焚合香熏之復
火熨帖乾禮服惟乾覆熏篝上熏
　　練糨𢷬帛法
先用水淋草灰濃汁煑帛試軟紐不散開為則更作沸
湯泡灰和斫細猪􁟷漬帛少時頓草藉地中取器覆半
日遂以􁟷湯澣濯輕𢷬令潔㫰乾欲顔色染而後糨糨
以水小粉熬厚冷水漬之停下用匀入乾生小粉為多
手撲須到㫰㣲潤疊襞齊整襲砧間𢷬糨透平滑晒乾
甚勝於經砑石者也(此小練甚佳若大練用石灰湯煮/過)
(闕/)
　
　
　
　
　
　
　
　
　
　
用漢椒雜呉茱茰盒有収有開苦瓠去犀藏於中永不
蛀
　　洗珍珠法
用人乳浸一宿以益母草然灰淋汁入麩少許絹囊珠
輕手洗其色復鮮明
　　洗象牙器色黄法
用荳腐查浸擦洗之還白
　　惜猫晴刺子珍珠等寶
見尸氣遂璺泐(音/勒)宜重襲避之
　　濯氊褐衣油汚法
用猪蹄𤓰煎湯乘熱濯之
　　濯蕉葛桐竹等布法
不宜煩撋(音/㕓)止宜歛襞釋米水洗手按治之可糨者少
加熱香油於糨中帶潤時手平整之
　　濯衣令白法
用百部根挼汁濯衣甚潔白勝用皂角又令不生虱今
之洴澼者以鹻染蒸之水濯之日晒之惟綿花苧布則
宜也
　　去青紵絲衣着日久積垢光滑法
用慈孝竹茹揩擦去之潔色如故
　　濯黴黰㸃衣法
用梅葉煎湯濯之脱去
　　起衣上油法
龍骨(一兩/半)滑石(二/兩)海螵蛸(二/兩)白墡土(二/兩)共為絶細末凡
油汚顔色袨(熒絹/切)服不可水濯惟掺於汚處紙藉火熨
之油汚多日者復用油潤汚處熨之有炒熱石灰二三
升將油汚衣入灰内揺洗隨即脱去雖錦繡亦無痕迹
　　濯油汚衣法
嚼蘿葡吐汚處煩撋之水濯潔之無痕
　　去漆汚衣法
用油洗去更以萊菔煩撋之
　　去脂膏汚衣法
用石灰煎湯濯之
　　去黑油汚衣法
用煑酒濯之自去
　　去血汚衣法
用冷水濯之無痕
　　去墨汚衣法
𢷬半夏同水煩撋之無痕
　　治酒汚顔色祇服法
用井水燒之日晒乾無痕
　　収貴重顔色衣帛法
凡大紅鮮淺顔色衣帛忌煙熏重襲以厚紙篋笥藏之
(埤雅云以麈尾置舊帛/中能令嵗久紅色不㸃)
　　収裘褐氍毹等物法
凡貂䑕銀䑕狐白等裘駝羊絨褐等衣及氊毯等物經
三春柳絮飛墜即生蛀預用日晒坋芫花莽草雜熏衣
香掺上以絹布緊襲置通風處或避絮飛後散置通風
中遇晏温常晒不宜近陰濕及閉冷蔀處惟貂䑕銀䑕
青䑕等皮畏猫其脚履之毛則貼皮不起(埤雅云狐白/貂䑕之類燕)
(見之則/毛脱)
凡一切蟫蠧之類畏聞鰻鱺骨煙祛蟲之法此為甚妙
(蟬戈/鍼切)
　　辟壁虱
巴荳雄黄同𢷬糜爛黄蠟和丸爇之自無
　　辟蚊(蚊曰/豹脚)
鱉骨甲爇之蚊皆避去即不去無生存者
　　殺蠅蚋
百部燼之(本草云百部/又名婆婦草)
　
　
　
　
　
　
　
　
　
　
　竹嶼山房雜部卷八
欽定四庫全書
　竹嶼山房雜部卷九　　　　明　宋詡　撰
　　樹畜部一
　樹類(總/法)
　　移木
凡移種木時傷動木根則菑翳開根外故土須大上用
約繩纒匝下用濶厚木板襯而扛舉之雖拱把皆生也
(詩皇矣注曰菑木立/死者也翳自斃者也)
　　種木
凡種木先開一坎比原木根土須寛以糞水調成濘泥
乃立其根皆令舒直沾遍方實以乾壤又使糞水灌透
則活根宜平其身不得太深深則不長不活又不可令
風偃人扳之葢下生細根上長萌蘖細根新得水土而
生意方回一動必損若今年欲移先於去年春前開斷
木之四週謂之轉垜木大先三年每年輪開一方乃可
移其果木種則宜踈每一丈二尺一株者方為適中惟
八月至正月皆可種之時所種之地肥瘠不同惟雜以
沙土最得春氣之先易於發生
　　灌木
凡灌木最不宜其發萌時灌之灌則遂為菑翳灌亦宜
晩凉之候其糞及撏猪湯退雞鵞翎湯(投以荔枝龍眼/之核則翎腐)
皆不宜親木跗必生蛀至灌果木結實時灌之以助其
長摘實後灌之以濟其乏臘前則通灌之以俟其來春
發育糞必久宿者必雜以水亦視其宜乾宜濕不宜頻
灌也如松檜之在盆者土氣淺薄必每年去根面故土
一重而加以客沃土則宜土乾則灌自與在地生者不
同
　　接木(陳瑩中曰色紅可使紫葉單可使千花小可/使大子少可使繁黄庭堅曰雍也本犂子仲)
　　(由元/鄙人)
必視其時或將發生時或將黄落時在春分之前秋分
之後是其候也接之必先舉手定凖執刀端直不至重
傷則易成活木生至一二年者可接其接枝宜剪其已
生果發及二年有旺氣者過脉乃善接法甚多不能殫
述　腰接木之盈把者近跗一尺或七八寸許間執細
齒鋸截之為枮又用利刀裁枮使之光平則不沁水遂
以枮之一傍裁開其皮㣲連其膜長約一小寸先取剪
下之枝裁去兩傍亦僅一寸置口含之使熱連唾揷掩
於所開枮傍皮膜之間(人忌食/飲腥酒)先以紙封次以箬封通
務以麻皮緊縛之每枮對接兩枝相同外取乾壤以箬
載於所接之處少潤以水復不宜灌又以濶箬髙跨其
接枝上不容日㬥之俟其成體而始宜開掲也　根接
木身小者連跗截去如前法裁開枮頭中央以木貼照
前揷之縛之以土封之　七頭接取一木枝及一木根
各帶斜裁去使半以人唾兩相粘掩之用紙及麻皮緊
縛埋根於土以瓦規定露枝於上灌使少潤雖遇晴隂
皆以器覆稍宻俟成形體而方開也木液濃者其榦亦
堪接
　　寄枝
先一年前移其相似之木種大木側既盛活於春分前
後屈大木之枝與新種相方之木近其根跗間各裁去
其皮與膜如接貼同紐合相定以過其氣仍用紙及麻
皮封縛甚緊不令顛掲直俟次年八月候視膚理已平
乃剪離大木之枝俟寄下者全活始宜移種有取種於
盆盎中立架以就其大木惟欲深支勿使揺動則生也
　　揷木
視木之宜時用地開一寛穴斬木榦輕手揷入須深實
以沃土灌以糞水或揷於芋魁蘿蔔中埋之葢榦之上
苞發為體下苞行為根慎勿振揠(烏入/切)以稿之也
　　種子
用木子於臘時先浸於宿糞穢中半月許取出於沃壤
間播種比則脅之使直長則以時而出土移之子須帶
肉者為良
　　壓枝
春間或秋間屈木枝以石壓之於地用土封之俟苞間
生根遂移種也枝跗須斷其半焉
　　脫木
凡果木於八月間和牛羊之滓包其鶴膝處先㣲傷其
膚使氣流行取紙麻皮緊縛之復以杖支之不令揺振
從其開花結實至明年夏秋間啟視如根生滓間則斷
其本植之於土宛然一故木也
　　善木
臘月間於木下側開坎寛深探攅心釘地之根斫斷止
留四散生者仍以土覆之以糞水灌透則生子碩大也
　　修木
必自其秋冬枝葉零落時始宜修平攘剔大者斧鏟小
者刀剪亦視其繁冗及散逸者可去裁痕向下不受雨
漬自無食心之腐無顛頂者則取其直生向上一枝留
其成長有枯朽皆宜摧拉須盡則不引蛀以妨盛枝欲
木身之直者則從其不足處每年以刀劙(音/離)其膚氣行
則傷痕先滿而身漸能直也(劙說文曰/直破也)
　　綰木
必視木之已長發萌未久而枝榦易於轉屈順其性而
攀挽之也若枝大則用鉗碎而曲折之取麻皮約寛繩
䌈(音/榻)綰不宜太緊刺斷其膚氣脉不貫通亦不能活也
(䌈以索罥物/也綰亦罥也)
　　通論
凡移種接脫花木等最貴及時又不宜使凡草根荄(古/哀)
(切/)雜長以分其肥沃奪其生意至於具腓也
凡果木多生蠧蝎(胡葛/切)蛣(去吉/切)􁇸(丘物/切)之類齧之必探
其穴以杉木裁為針闗塞其氣則自亡又以焰硝硫黄
合紙線絍穴口火然走其臭皆亡坋百部内穴中亦能
殺蠧治魚腥水洒蔬果等癩蟲自消滅(海魚勝/池魚)蟲能飛
動者取江橘黐以膠焉(啄本善/啄蠧)
凡果木花卉最忌麝香熏觸則花葉遂皆枯厭宜多種
葱薤則能解之
凡接寄之木必用枝體相似與氣味相合者如桃與李
梅與杏棃與棠橘與枸方可接也如木筆與木蘭繡逑
與八仙檜與纓絡方可寄也牡丹與芍藥方可七頭接
也
凡伐木不宜亂伐惟視其性之易生者如桑如柳必伐
而髠且用其肄是也(斬而復/生曰肄)
有在土之果木畏冷如橘畏熱如梨松宜乾檜宜濕各
適其性而封䕶培植之
有在盆之花卉畏冷如茉莉愛日如火榴喜水如菖蒲
無失其宜
有相害之物木揷桂而枯烏賊骨而斃有相益之物牡
丹得鍾乳粉而茂海棠得糟水而花鮮宜識其由(一云/桂矴)
(木上則茂矴/木下則枯)
凡果實結一年至二年自必歇枝譬如人家有桃李三
株俟其開花結實悉摘去十五株上者止留十五株成
熟逮明年乃摘去今年成熟者留前年摘去者結實則
本不傷而常年得其果實用也(漢大夫曰李梅實/多者來年為之衰)
凡花卉蔬果所産地土不同在北者則耐寒在南者則
喜煖故種植之時亦各不同開花結實先後亦不同有
在髙山者有在平地者有宜早者有宜晩者又有在北
者移於南則盛在南者移於北則變如果木之類在淮
南為橘淮北為枳而蔬菜之屬在北為蔓菁有根在南
則為菁菜惟葉龍眼荔枝之類生於南方(閩粤/南粤)榛松之
類盛于北方(胡/遼)梅李之實食於初春(南/詔)皆不能越其地
土而長茂學稼圃者又如柳子厚云順木之天以致其
性而後壽且孶(音/字)也斯得乎種植之法矣
　　種木果法(漢書食貨志曰果蓏應劭曰/木實曰果草實曰蓏音裸)
　　種松(細葉毎五鬛為一葉或有兩鬛/七鬛者膚形片解有如鱗次)
春用子種之材宜為器為門子細丼香堪食春後収採
松黄為餅餌需冬半則毎鬛葉中生丼露凝若小珠食
甚丼美其脂為香(埤雅曰松命/根遇石則偃)
　　天目松(即松種産於天目山巖罅間得雨露所潤/而生非由土而滋養其松針麤短甚堅荿)
　　　(久亦止數寸自含/古意罅虚訝切)
宜種入盆翫之可以常溉亦復畏濕
　　羅松(松身葉/甚柔)
春月宜種
　　娑(音/梭)羅(葉長大/子如栗)
子種之苞體漸為大木(詩行葦注曰苞甲而/未拆也體成形也)
　　長葉羅漢松柏短葉羅漢松(種佳皆/柏身)
子種之苞體漸為木歳久亦材大
　　檜(體香同柏葉細短而或/銳刺爾雅曰柏葉松身)
子種之大材甚堅宜為舟
　　纓絡(形體皆檜條弱倒垂如線風/動裊娜裊奴鳥切娜奴可切)
宜寄枝用檜體有子亦可種為木
　　桐(大葉疎榦子若胡/桃埤雅曰岡桐)
臘月種子榨油為黏舟飾器之材甚多其木材中為琴
瑟一種矮身止長四五尺生子三年即斃用子再種
　　梓(竦身大葉即檟埤/雅曰梓為木王)
琴瑟材也種於林則令諸木皆内拱之斷其根瘞於土
能遂長條枚取以分種
　　漆(長葉身短朝鮮國有黄漆樹/似棕六月取汁漆物如金)
臘月種取液以飾器物失取其液液滿則菑翳惟取於
霜降後者為良(樊重欲作器先種漆樹人嗤之後皆/得用向之笑者咸求假焉貲至鉅萬)
　　柟(木最長大爾雅疏曰木理細緻放豫樟子赤者/材堅子白者材脆年深向陽結成旋紋者為鬬)
　　　(柏/楠)
臘月種材宜為居室亦宜於為舟及家具
　　楸(似梓長大釋名云楸梧早脫故謂楸美木也/爾雅云大而皵楸小而皵榎皵音昔榎音檟)
臘月種材可為器物理有雲朶紋
　　温杉(葉/細)刺杉(葉麤爾雅曰柀杉身皆竦直一/種桱木似杉而破柀碑詭切)
材理不腐可為居室為器用芒種時遇雨只斬其肄以
揷之
　　楓(格物論曰/樹似白楊)
其脂為白膠香易長根側分其小木種之
　　櫧(小葉似茶木色似柟少黒結實/小狀似栗捄蝟自裹味有丼苦)
材最堅白蟻不能齧而房之利為居室實丼苦皆可食
可種
　　樟(體甚香葉似楊陳藏器云縣名豫章因木為/名相如賦注豫章二木生至七年乃可分别)
材可為居室器物易長根側分小木種之老則出火自
焚種不宜近家室
　　柏(體香葉細埤雅曰世云柏/之指西猶磁之指南也)蓊(烏孔/切)柏(葉宻又/名側柏)
材最利於造舟歳久不能磷(力忍/切)敝苓堪為合香者所
需宜以子種
　　檫(葉小/而岐)
材善為舟楫根側取小木種之
　　青楊(膚/青)白楊(膚/白)
材善雕刻伐其木則根能再發條肄移而種之(諺云一/株死有)
(百株/楊)
　　長葉黄楊(種/佳)短葉黄楊
材理細緻宜鏇器物子可種難長(東坡云只有/黄楊厄閏年)
　　赤楊(即水/楊)
材同楊臘月宜斬小條為栵(音/例)而揷之於河壖(而縁/切)根
深耐水藉以䕶堤(詩皇矣注曰/栵行生者也)
　　呉茱萸(葉有紋惠民要術云種井上/葉落井中飲此水者無温病)
春月分小木種之子可種
　　梧桐(枝竦而疎葉大而岐膚/青而細爾雅曰櫬桐)
材中琴瑟有子小堪食可種(莊子以子/為桐乳)
　　榆(葉細膚内長而外脫種多皮細者/佳字說榆瀋滑故謂俞瀋充甚切)倒垂榆(枝/柔)
材堅可為家具子可種
　　大葉柳(似/楊)長葉柳(枝弱/有線)倒垂柳(長線麴塵旖旎又/曰官柳旖於蟻切)
　　　(旎女/綺切)
材同於楊臘月斬大榦燔下焦而深揷之稊(音/題)則歳可
以髠而復條肄也(諺云根要焦埋到腰陶/朱公云可髠以足柴)
　　槐(葉細色青緑結子角如荳/春秋說曰槐者虚星之精)倒垂槐(枝脆爾雅注/曰槐冇數種)
　　　(葉大而黒者名櫰槐葉晝日聶合合/而夜炕布者名為守宫櫰槐石回反)
材堅宜為器倒垂宜接用植槐體其芽可芼其子可種
其花蕋和石灰蒸之可以供染(埤雅曰弱槐初生不能/自立即於槐下種麻脅)
(槐令長既植移而/蒔之亭亭若一)
　　檀(葉似槐詩曰坎坎伐檀/兮注曰檀可為車者)
材最堅臘月分根側小木種之
　　椐榆(枌/屬)
材理甚細可為居室為家具宜斬大榦揷之
　　椿(葉長而疎格物論曰椿與樗相似然樗木疎/而氣臭椿木實而葉香身大而榦端直有壽)
根側分小木種之弱芽可蒸為茹亦可生食
　　棟(細葉踈榦圖經曰/棟實即金鈴子也)
材可為器不裂取其子聨栵而宻種之長則駢(部田/切)結
如垣墻然其本芒種時始種則毎本有成紫花者為佳
種也(收子浸臘水貯甕中至夏月滌器蠅永不近/取其子晒乾雜冬舂米内不生蛀能殺百蟲)
　　黄棟
春月種弱芽宜燖焙堪食(居家必用以黄/楝芽為木蓼)
　　椶櫚(木膚為椶一節生一匝葉從頂起甚堅靱而/散頭杈枒周出如張葢子生於葉底漢書曰)
　　　(并/閭)
春月取子種任其椶自纒匝俟木大方裁脫之遂發而
長且大若裁之早形雖長而不復大矣木盛時止宜春
分裁其六葉秋分裁其六葉其子未透而苞者名木魚
肥穉堪葅畏雞糞經之則朽椶與木材皆利於用(東坡/云贈)
(我木魚/三百尾)
　　桑(荆公夏詩云繰/成白雪桑重緑)
春間斷其枝瘞於地生條至臘月移種之平其根剪去
俟次年離跗四五寸剪去至後年又離舊痕四五寸剪
去始成木采葉以飼蠶自後毎歳蠶老時皆剪髠其榦
令遂發條肄生葉採飼再蠶常鋤其園使熟壅則惟以
欝棲(莊子注云欝/棲糞壤也)不宜於灌糞(方俗云灌糞喜長/根不長枝葉也)種宜
葉大而厚者良其膚堪為紙材其黮堪食亦堪種
　　柘(多叢生榦竦而/直葉豐而厚)
春月種子亦可種葉宜蠶其葉隔年不採者春再生必
毒蠶採不盡者夏月宜擊脫須盡
　　冬青(葉光潤經霜雪亦不凋脫木理細而堅重本/草曰女貞謝𤣥暉詩云風動萬年枝徽宗試)
　　　(畫院諸生以萬年枝上太平雀為題無中/程者或宻扣中貴曰萬年枝冬青樹也)水冬
　　　青(葉細利于/養蠟子)
子可種堪入酒至長盛時五月養以蠟子七月収蠟不
宜盡採留迨來年四月又得生子取養蠟晒乾以越布
䝉於甑口置蠟布上置器甑中釡内水沸蠟遂鎔下入
器凝則堅白而為燭材其滓盛之以絹嚢復投於熱油
中則蠟盡油遂可為燭凡養蠟子經三年停亦三年(巴/蜀)
(擷其子漬淅米水中十餘日搗去膚種之蠟生則近跗/伐去發肄再養蠟養一年停一年採蠟必伐木無老榦)
　　桕(緑葉似杏經秋發頳色可愛木/無直榦本草曰烏桕頳音蟶)
子可種亦可接接於本體其子外白膜蒸鎔之凝為燭
材其子内肉杵榨之為清油可然燈飾器又用其材也
　　水槿(細葉小黄花/又名水椐)
臘月斬其條而揷之易成大木材可為器宜養蠟子以
取蠟
　　木槿(詩曰舜爾雅注云齊/魯之間謂之王蒸)紅花(曰朱/槿)白花　黄花
　　　　重葉花　四季花
臘月斬取小條為栵而揷之可以編為樊籬
　　肥皂(子形短而/肥色紫)皂角(子形長如刀色黒/木有長刺名天丁)豬牙皂角
　　　(子形小如/猪牙色黒)香皂(子形圓小而香色白四木/形葉不相似惟子氣味同)
子可種材可為器子可洗油膩甚益粉黛
　　栩(音許即柞櫟木身長大伐則灌生而葉大爾/雅曰其實梂釋曰捄盛實之房也其實橡也)
子可種其斗為染皂材其葉大用以苴物
　　樸(榆類即白駁木/大而膚麤皵)
子可種惟葉沙可磨滑牙角器材脆不堪大用
　　白皂(葉似/楊)
子可種其材中鏤刻
　　海桐(葉滑潤/圓長)
取子為栵種之可為藩障可接楊梅
　　楮(葉大而岐漏膚中/有液能粘一名榖)
子可種惟膚為造紙材
　　榕(柳宗元詩云榕/葉滿庭鶯亂啼)
鳥銜其子寄生他木初如葛藟縁之根鬚㳂木自垂得
土氣則過所寄卷曲臭惡不可為材然多清樾
　　桂(葉豐厚凌冬不凋枝條甚繁木無直體/又曰木犀以其材理有花如犀角也)丹色
　　　黄色　白色(古詞云狀元紅是黄/為榜眼白探花郎)早花　晩花
　　　　四季花　結子種
種宜髙阜不宜灌以糞穢花時堪移屈其條壓土中能
自生根得取種之子可種不如壓者亦宜以冬青體接
花甚香逺多所須於食物材亦中為器
　　青松(鬛葉似松針則麤短而翠能守歳寒膚青内/長而外遂浮脫之諺云栝子松結一房數十)
　　　(葉一葉捄一子子外有殻有皮仁甚丼/香滇南種子色黒遼種子色黄滇音顛)
冬月種髙阜處不堪修伐大枝修後必出脂液流盡遂
為枯翳小枝修時隨然烙鐵通紅烙之更以人糞調濘
泥塗之能禦其脂液春間用沃壤篩潔細取其子種於
小盆盎中以大器蓄水隔離之停貯於内杜蟻不能進
齧其根愛乾雖常灌使之㣲潤則止矣成形體漸以移
種
　　榛(灌生大葉其實捄實/外有殻有皮仁丼美)
宜北地南方間有之子可種
　　荔枝(子殻紅鮮肉甚甘美蔡/襄譜有紅鹽白晒之法)
宜閩粤南粤(楊誠齋三山生荔枝詩云甘露/落來雞子大曉風凍作水精團)
　　龍眼(一曰荔奴子殻圓/色青黄肉甚丼美)
宜閩粤南粤
　　橄欖(形似生訶子無稜瓣青可食味初酸澀後丼/香王元之詩云良久有回味始覺丼如飴)
　　　烏欖(仁大而/丼香)緑欖
宜閩粤南粤
　　人面果(肉丼酸核如人面/其仁甚丼香美)
宜南粤
　　椰子(大如瓠皮若椶皮肉有殻殻内有肉肉/内有漿肉漿可食殻可為器有大小材)
宜南粤(按椰子漿自然作酒氣/食之亦㣲醉名為椰酒)
　　梅(實青酢黄/丼花甚香)種有鶴頂梅(實大/而紅)消梅(實青可啖雖/酢甚鬆脆無)
　　　(滓白花重者/小單者大)冠城梅(花白實甚/大五月熟)時梅(花白實大/五月六月)
　　　(皆/有)早梅(花白實/四月熟)冬梅(花白實小十/用用不能熟)緑萼梅(花白/萼緑)
　　　(實大五/月熟)紅梅(花紅重葉二種或結並蒂小實不/堪啖方子通詩云紫府與丹來換)
　　　(骨春風吹酒上凝脂韓无/咎詩云錯認天桃有暗香)玉蝶梅
春分前秋分後可接接用桃杏體及其本體
　　杏(花粉紅實/熟紅丼)名之著者沙杏　油杏　文杏　金
　　　杏　小杏　梅杏(一名交和子埤雅曰梅/至北方多變而成杏)晩杏
春分前秋分後接於本體及梅桃體(化書曰梅接杏而/本强者其實丼)
　　桃(家語孔子曰果屬/有六而桃為下)種多名之著者金桃(實皮肉/色如金)
　　　(上有朱㸃味甚香丼/實大時用油紙䕶之)銀桃(實色/白丼)王母桃(實圓/大丼)襄
　　　陽桃(實圓/大丼)半斤桃(實圓/大丼)鷹嘴桃(實大/香丼)瑞香桃(木/矮)
　　　(不宜澆糞/其實香丼)綿桃(實/丼)匾桃(實丼宜/油紙䕶)墨桃(實皮黒而/肉如胭脂)
　　　(丼亦有/匾者)早桃(實丼五/月可用)晩桃(實丼八月十/二月皆有)杏桃(實/丼)
　　　(無毛亦有匾/者有曰油桃)緋桃(千葉鮮紅花不結實/暫結雙實不堪用)碧桃(千/葉)
　　　(白花不結實/單葉者有實)孩兒桃(亦曰芙蓉桃千葉/肉紅花不結實)瑪瑙桃
　　　(千葉紅白相/間花不結實)
春分前秋分後接接於本體畏水十年後則脂凝而木
枯以刀直劙其膚而流去之又延生有十年盛也(化書/曰李)
(接桃而本强/者其實丼)
　　玉桃(實似櫻桃而大/肉紅色熟丼)
宜燕薊
　　李(李肇國史補云李直方嘗第果實多如/貢土者以緑李為首今美者曰嘉慶子)種多名
　　　之著者御黄李(實熟/肥丼)金沙李(實熟/丼)蜜李(實熟/丼)青
　　　脆李(實青/丼脆)白李(實熟/甚丼)緑李(實丼/脆)紫李(實熟/丼)早李
　　　(實熟/丼)晩李(實熟/丼)
根側分其小木種之亦宜春分前秋分後接接於本體
桃杏體壅便猪糞(埤雅云性頗難老老/雖棘枮子亦不細)
　　枝頭乾(實如李乾/熟於樹)
宜大名南樂
　　桬棠果(如李而/無核)
宜肇慶
　　櫻桃(一名含桃/子肥丼也)深紅子(早/熟)深紫子(早/熟)淺紅子(遲熟/曰蠟)
　　　(桃/)
枝榦節目間有根鬚常下垂春前帶枝揷之子將肥時
得糞氣則易丼熟(月令仲夏天子羞/以含桃先薦寢廟)
　　柰(北方曰火剌賔實甚丼一統志云紅黄白三/種陳子良云大長者柰圓者林檎剌膚逹切)
秋分後接接用林檎體及本體
　　林檎(花似鐵梗海棠子半熟丼有漿又名/來禽俗名花紅一種多紅者曰海紅)
秋分後接接用棠梨體與本體春間一草稕(之閏/切)懸於
枝端復支昻其條使長而下俯生子繁盛最易生蠧秋
前皆善藏於木杪剖之可得過時則避入根跗間矣子
將肥時得糞氣則熟遲久
　　頻婆(似林檎而大南粤一種形如肥皂其核/亦可煮食梵書以色之鮮紅者為頻婆)
接用林檎與棠梨體
　　楸子(熟丼酸似/柰而小)
宜陜西慶陽府及各衛所同林檎擣其汁熬之以為果
單
　　榅桲(木如林檎花白緑色其實類/樝但膚慢而多毛味酸丼)
宜闗陜
　　枇杷(實味丼有漿古名盧橘按司馬相如上林賦/盧橘與枇杷並列又郭璞注云蜀中有盧橘)
　　　(通歳食之非一種也韻府云盧橘皮厚大/小如柑九月結實正赤明年二月更青黒)
不接者壽接者結實核少接於本體宜水淋淡草灰以
壅於根側糞穢非其所便
　　優曇鉢(似枇杷無/花而實)
宜肇慶
　　羊桃(其實五瓣色青黄肉丼酸非/萇楚之曰羊桃也萇丈羊切)
宜閩粤
　　餘丼子(又名菴摩勒狀如川練子初食味苦澀少/頃甚丼陳剛中使安南集云盧都子餘丼)
　　　(子皆珍/味可食)
宜南粤
　　馬金囊(實似松子而殻薄肉皆細條而盤結/食之甚香丼津溢齒頰又曰馬㯽榔)
宜金齒
　　波羅蜜(實大如斗剖之若蜜其香滿室子/練悉如冬𤓰核可煮食能飽人)
宜瓊州安南
　　楊梅(實熟/甚丼)紫色(楊誠齋詩云玉肌半醉生/紅粟墨暈㣲深染紫裳)白色(晩/楊)
　　　(州曰/聖僧)
春分前接接用海桐及本體壅便水淋淡草灰
　　黄彈(似枇杷/無核丼)
宜閩粤
　　梨(花白實丼香有漿埤雅曰百損一益朱子曰梨/名快果安南有菴羅果似北梨四五月間熟多)
　　　(食無害一種柤梨味酢/澁故張敷曰柤何比梨)種之著者香梨　青消
　　　梨　瓶梨　綿梨　鵞梨　紫梨　水梨　金
　　　花梨　黄梨　紅梨　雪梨　寒梨
春分前接接用桑體過時則桑液濃融浮其貼而不能
固矣亦宜棠梨體摘去繁實實大顆用油紙䕶之則皮
薄而不踳駁實時旱喜恒灌水
　　棗(實熟甚丼太平廣記曰木蜜棗子也哈/烈有巴且杏似棗而甜又名忽鹿麻)種多名
　　　之著者瓢棗(即壺/棗)甜棗　梭棗　雞心棗　細
　　　核棗　長棗(又曰三/寸棗)圓棗　大棗　小棗(五/熟)龍
　　　棗(枝榦卷曲如攀束/然結實不堪食)
種宜髙阜不接者夀根側分小木種之(詩曰八/月剥棗)
　　􁇖(俗作柿非實熟甚丼/格物論曰柿朱果也)種多名之著者海門(其蒂/經乆)
　　　(雨即脱用油紙䕶體/重大立竹木以支之)銅盆　方蒂　匾花　火
　　　珠　圓珠　牛妳　歩帶　杵頭　盖􁇖(有盖/如盤)
　　　(皆朱/色)綠􁇖(耐乆藏閒居賦云/梁侯烏椑之􁇖)脆􁇖(生而不澀可/啖皆緑色)
春分前接接於本體白露時􁇖生繁而摘下者碎擣毎
升水半升釀四五時柹液為造雨盖材實時雨多從跗
至尺許以膚間横裁斷之不脱
　　橘(花葉枝/榦皆香)種多名之著者沙橘(九月採實至春可/食肉甚丼逺藏可)
　　　(經盛夏皮亦/可用形大)衢橘(實皮薄/香肉丼)早黄(實皮薄/香肉丼)蜜橘(實/小)
　　　(皮薄而細者佳麤者又一/種形甚匾肉皆少核丼甚)小橘(實皮薄囊/小肉丼)穿橘
　　　(實皮薄心穿透/露至頂肉丼)塘南橘(實名猪肝者肉丼/名鱓血者肉次)匾橘
　　　(實形大皮細青/時遂可啖丼)緑橘(實皮厚肉/丼耐乆藏)金橘(實一種形/如小彈丸)
　　　(皮香甚丼肉酸一種形如大蓮菂體長圓不一/圓者皮香丼肉酸長者皮香丼肉亦丼皆少核)
　　　(花遲/熟旱)
三月後四月前接接宜枸橘體畏乾生實時常以水灌
之則肥便猪糞易生蠧蠧化蝴蝶蝴蝶胎子還育於木
為孩蟲時得探去盡不接者夀帷難繼佳種也(至冬下/積秔稻)
(穰壅之上織秔稻草包䕶之以死䑕浸糞中發/肥瘞于橘根則生實繁盛釋書云如橘得䑕)
　　柑(花葉枝榦皆香廣東有/宜母子状類柑橘味酸)種多名之著者香柑(實/形)
　　　(小而圓囊甚/丼皮甚香)甜柑(實形甚麤大/皮丼於囊)乾柑(實皮細囊/少漿味丼)
　　　(耐藏/至夏)蜜曇柑(實比乾柑有漿/一種形小甚香)脱花甜柑(實皮細/青遂可)
　　　(啖囊/最丼)牛乳柑(實形長如牛/乳皮丼囊酸)波斯柑(實皮麤囊㣲/苦能耐乆藏)
　　　佛手柑(狀両手作和南禮有狀/一手問訊禮無囊用皮)青柑(實皮細囊/酸惟青可)
　　　(啖/)廣柑(實大皮/辛囊酸)酒柑(形長皮苦囊/酸得酒丼香)
同種接橘法(李衡種柑曰有千頭木奴/及成嵗得輸絹數千疋)
　　金荳(實形如荳皮辛/香大核肉甚酸)
同種接橘法
　　香櫞(實有名枳皮/甚香其囊酸)
三月以核種之甲折漸為木
　　柚(實皮香可食囊甚酸朱文公柚花/詩云春融百卉茂素榮敷緑枝)
三月以核種甲拆漸為木亦宜同種接橘法(列子云食/其皮汁已)
(憤厥/之疾)
　　橙(實囊酸皮可用果木志橙似橘/而非似柚而香韓子謂之瓌橙)
三月核種遂苞體之亦宜同種接橘法(自橘以/下畏寒)
　　枸橘(實皮囊/皆無用)
二月取核索於穰綯間開泥溝種之成長時為栵而齊
每年裁髠其頭枝葉從根生而比宻且多棘針甚能屏
障散種者可接柑橘
　　栗(其實捄冇刺如蝟實有殻有皮肉/丼有大小埤雅云北方之栗也)
二月種子亦可接於本體(子種其在捄中而方/匾者他日生子豐滿)
　　胡桃(實有肉核有仁仁有皮去肉用仁丼/香博物志張騫使外國還始得種)
十月種子宜大石重壓其根使實生子不脱落
　　安石榴(實有百数子成捄紅子甚明潤白子名水/晶榴皆丼美酉陽雜爼曰丹若陸機與弟)
　　　(書云張騫為漢使外國/十八年得塗林安石榴)紅花(結子/丼)黄花　肉紅
　　　花　四季花　並蒂花　白花
芒種時取小枝挿之宜深能灌生亦可分小木種宜伐
盡留一榦則茂暑月烈日中亦宜淖(音/閙)以水糞又喜旱
喜肥以石置於枝間則宜結實視其花苞底尖者不實
惟可摘而簮戴其實以油紙䕶之雖經霜日不能開裂
(詩皇矣注曰/灌叢生者也)
　　火榴
宜入盆翫五六月間置烈日中以水日浸日晒間以糞
穢淖之則花恒開不絶畏寒芒種以小條挿俟活遷入
盆子酸細不堪食可種
　　餅子榴　黄花　紅花(王禹偁詩云誰家巧婦殘/針線一拶生紅熨不開拶)
　　　(子葛/切)白花　肉紅花　樓子花
芒種揷其條宜肥澆法同火榴
　　銀杏(實外有肉内有皮殻仁/去肉用仁又名鴨脚)
木大二月種子亦可接於本體大則随其榦多寡各裁
枮以貼接之其材制為家具雖久燥不裂不結實從木
跗開小穴補以結實木遂結也
　　榧(實有肉殻皮仁用仁東坡/云玉山果本草云去三蟲)
木大甚材為器甚滑二月種子
　　木蜜(實紫黒色形似珊瑚屈曲成叢又多枳枸朱/子謂俗言癩漢指頭是也曲禮曰婦人之摯)
　　　(椇榛埤雅以椇即/木蜜也椇俱禹切)
春前分小木種之種不宜近酒室使酒味薄材為盛酒
器遂敗酒作枕卧醉者易醒
　　木𤓰(實似桃而大味酸澀老穉有所須埤雅曰剪/紙作花粘實得日露之氣乃紅其文如生一)
　　　(種香□色黄本草云生壓/汁和𤣥參丼松末作濕香)
秋分後根側分取小木種之喜陰喜肥(埤雅曰楙木𤓰/百益一損楙音)
(茂/)
　　無花果
根側分取小木種之
　　郁李(灌生子如櫻桃丼若李/爾雅疏云常棣一名棣)
春月分小木種之
　　羊棗(實如小􁇖今人/謂之羊矢棗)
春月取子種之
　　蒲萄(張騫遺種劉禹錫詩云繁/葩組綬結圓實珠璣蹙)紫實　水精實(皆/有)
　　　(圓有長甚/丼有漿)
二三月之間斬其藤挿於芋頭或於萊菔頭中種之造
髙架以承受其藤葉一日以冷茶灌間兩日復以水灌
一度茶二度水又宜灌以肥肉汁同於灌茶生子逼側
亦為酒材宜根接
　　八檐仁(味丼仁似杏/子仁而丼香)
宜回回田地
　　必思答(味丼仁似榧仁而/色赤酸丼有香)
宜回回田地
　　君遷子(有汁如乳汁味丼平吳都賦云平/仲君遷皆木也南粤呼為牛妳子)
宜南粤
　　大藥(有大如斗者/味極丼美)
宜滇南鎭康州
　　鮮子(大如棗/味酸)
宜滇南鎮康州
　　朱蕉　黄蕉　水蕉　牙蕉(皆花色葉似芭蕉而/微小花如蓮而繁宻)
　　　(日放一瓣放後即㽔/而結子㽔儒誰切)品類甚多
畏寒至冬以柔穰宻䕶不令著霜雪氷凍有故體則能
開花結子名蕉黄春間勾萌時分種之(出閩粤者佳灣/甸州志開花結)
(實味丼可食一統志名蕉黄韓文荔子丹兮/蕉黄霏雪録云焦黄如􁇖味極香美勝𤓰)
　　椒(爾雅曰檓大/椒檓欣詭切)
取帶目未開子雜乾壤同入罌中宻封口倒置垂堂下
有南日之地每日須令晒之至二月開種皆生臘月移
熬其子油甚香美能宜食物
　　茶(本草云/茗苦茶)
二月間凡一坑下子數粒俟長耘種之每株離三四尺
為行惟以水灌不便於糞三年遂可採造之矣(按茶不/可移植)
(移必不茂世俗婚聘用茶/葢取一定不移之義云)
　　茶䔲(葉如茶而長大五六寸食之有橄/㰖餘丼之味本草曰臯蘆是也)
宜南粤
　　荷(蓮藕皆丼美有漿葉用鹽㸃其蒂晒乾亦堪用/爾雅云荷芙蕖其莖茄其葉蕸其本蔤其華菡)
　　　(蓞其實蓮其根藕/其中菂菂中薏)黄荷　紅荷　白荷　碧荷
　　　富荷　四面荷　並蒂荷(皆以香名之有藕又/有蓮者有蓮而藕小)
　　　(者有花重多而/無蓮藕亦小者)
立夏前宜淺池種之先放池水令竭畚以種稻腴土築
使平實以卧其藕逺去四五尺為一本覆以濘泥而後
以水沒焉須立露其萌勿著沈下隨形體漸以水加之
也宜糞秋冬視水旱漸取其藕疎而易大種於缸器中
翫者則壅以酒糟皮角等末屑甚畏婦人入水經之遂
作􁌐(於為/切)腐喜雨(王荆公詩云新荷挾雨驕墨娥小録/云用蓮實裝於雞子空殻中紙糊其)
(口與雞母伏候雞兒出日取出以天門冬為末和肥泥/安盆中將蓮實磨穿一頭種之勿令水乾自然生葉開)
(花如/錢)
　　菱(實殻澀内肉丼有漿酉陽雜爼曰/武陵記四角三角曰芰兩角曰菱)種有紅色
　　　青色　長　圓　大　小　早　晩
宜淺水清明時置水中養取長萌者用蘆竹􁊕之挿肥
水土中上露顛體遂依蘆竹識其本可以著糞(仇池筆/記菱花)
(背日開/故菱寒)
　　芡(實又名雞頭/一名水硫黄)無刺(殻不苦澀肉/味香丼柔膩)有刺(殻苦澀/肉味次)
宜淺水中留帶膜者五月種之凡摘時須認記結實之
日如已七日可摘過八日則遂堅老矣(仇池筆記芡花/向日開故芡暖)
　　蓮心(子角柔肉丼香/浙人又名茶菱)
宜淺水五月種之俟其結子成連根葉收取晒乾擊落
其子若種則留其帶角者
　　鸚歌舌(范石湖虞衡志云即/紅鹽草果之珍者)
宜桂林
　　地栗(子丼有漿/即荸薺)
四月時先種於濕土間令已成形體五月盡以腐草壅
水田種蒔之必理其根平覆於淺泥上行宜甚疎壅便
狗糞恒蓄以水至九月開土中視其子色已紅則樵去
其莖以養其子氷霜後可鋤得甚丼嫩老者𢷬其汁堪
為片粉(再種/曰蒔)
　　丼蔗(長短不齊長者五六尺短者三四尺狀似竹/有節無枝實中直理葉似荻聚頂上膚粘干)
　　　(肉味甚甘有漿因横出故曰庻生子虚賦曰諸/柘本草云赤色名崑崙蔗容齋五筆載蔗有四)
　　　(色本草云廣州一種數年生如大竹長丈餘廣/記云交阯蔗圍數寸長丈餘世說扶風蔗一丈)
　　　(三節見日即/消見風即枯)
三月沃土横種之節間生苗去其繁者至七月取土封
壅其根加之以糞穢遂成長而可收矣雖常灌水不宜
久蓄俾水勢流滿濕潤則已今飲食所須甚廣杵濾其
漿水煎之為赤砂餹易以一法煎之為白砂餹又易以
一法煎之為餹霜也
　
　
　
　
　
　
　
　
　
　
　
　
　
　
　
　竹嶼山房雜部卷九
欽定四庫全書
　竹嶼山房雜部卷十　　　　明　宋詡　撰
　　樹畜部二
　種花卉法
　　山茶(葉似木樨而豐/厚經冬不少脱)
寶珠(蘇子瞻詩云葉厚有稜犀/甲健花深少態鶴頭丹)楊妃花(肉紅色/開早)四季花
宜寄枝寄用本體　黄花(香/)宜寄枝寄用茶體若山茶
體花仍為紅色　白花宜寄枝同黄花(一種玉茗如山/茶而色白黄心)
(緑/萼)磬口花　鬯口花宜子種
　　茶梅(花萼如山茶而/小凌冬不彫)
宜寄枝寄用山茶體
　　繡毬花(大葉皴體屈折一花五瓣百/花成叢一叢如毬其毬滿樹)
紅花　白花宜寄枝寄用八仙花體
　　玉蘭(按木蘭翠葉紫房今玉蘭花白而香如蓮亦/有黄者相傳即為木蘭火理府志木蓮花樹)
　　　(髙大葉如枇杷花如蓮有青黄紅白四種/形與玉蘭相似今疑即其黄白花者耳)
宜寄枝寄用木筆體(花香似蘭故名陸龜蒙/詩不知元是此花身)
　　木筆(灌生花紫白深淺二種/即辛夷且泉賦曰新荑)
宜根側分小本種之宜斬小條揷之
　　玉蘂花(周必大云條蔓如荼䕷冬凋春茂柘葉紫/莖花苞初甚㣲經月漸大暮春方八出鬚)
　　　(如垂絲上綴金粟花心後有碧筩状類膽瓶其/中别抽一英出衆鬚上散為十餘蘂猶刻玉然)
　　　(花名玉蘂曽端伯以為瑒花李衛公以為瓊花/黄山谷以為山礬皆非也王建詩云一樹玲瓏)
　　　(玉刻成楊巨源詩云蘂珠公主玉花香此與玉/蘂花傳神也一統志瓊花下曰一名玉蘂花今)
　　　(以八仙比之似/非必大之論)
今無州土
　　山礬(花白江南取以/供染故曰山礬)
宜根側分小木種又宜以小條揷必存其故土
　　七里香(碎白花又/曰九里香)
壓其枝俟生根分種之葉能染黄
　　八仙花(體葉似繡毬白花八朶為叢横分出之形/似瓊花然瓊花不結子瓣厚而香八仙花)
　　　(結子瓣薄而不香雲南一/種鄧花亦八蕋有五色)
宜分種其小本體可寄繡毬(瓊花種絶後/人以此代之)
　　銀毬(花白似球形/小葉似桑)
宜脱木法
　　海棠(賈耽著百花譜以海棠為花中/神仙無香惟大足縣産者有香)
垂絲(梅聖俞詩云胭脂色/欲滴紫蠟蒂何長)宜寄枝用櫻桃體　西府(東/坡)
(詩云朱脣得酒暈生臉翠袖卷紗紅映/肉林深霧暗曉光遲日煖風輕春睡足)臘月開其根外
為小溝只長條本可以移種亦可以枝揷不花則裁其
已花之木為釙内於根跗間則花也　四季花(即鐵梗/又曰祝)
(家桃花同西/府柎㣲堅)宜根側分小本種　貼梗(灌生無大/木紅花)宜根
側分小本種　黄海棠(海棠譜洪/适有詩)
　　棠梨(花似海棠色白子白/者曰棠赤者曰杜)
根側分小本種子亦種遂苞體體可接梨又可接林檎
頻婆材細中於鏤刻
　　八寶妝(葉如椿白花結子青紅/碧緑如寳石之錯雜然)
春月種
　　紫薇花(花碎色紅開甚乆格物論曰/俗名怕癢花今名百日紅)
春月根側分小本種之
　　金松(垂條如弱栁結子如碧珠三年子乃一熟毎/嵗生者相續一年新舊生熟皆綴於條上璀)
　　　(錯相間璀/七罪切)
出台州
　　紫荆花(大葉花繁碎/紫色灌生)
春月根側分小本種之
　　刺桐花(小葉身有刺/今又曰海榴)
紅花(枝榦堅大成木歳寒/集曰晴烘鶴頂丹)白花(條/柔)以春月分其根側小
本種之
　　紫槐(似槐榦弱而花/紫即守宫槐)
春月從其根側分小本種
　　檉(葉甚細條花粉紅枝弱下/垂風中裊娜又名西河栁)
春前斬其榦挿之
　　牡丹(花甚肥大多葉髙簇者曰樓子埤雅曰世謂/牡丹為花王周濂溪曰牡丹花之富貴者也)
　　　(花葉单者/曰山丹)
花品甚衆歐陽文忠公及本朝周府皆有譜記之祥而
種植灌溉之法不同盖余家松江薄(音/博)下隰之處土中
常有潴(音/猪)水多灌則土冷淖而寒生意根更蝕朽初分
者天乆晴燥間十日灌一次至立冬灌一次臘月終灌
一次纔得春意遂挾春驕復不宜灌怯春風䕶著花豐
秋分通起出於土面視根盛析而種之或劚(竹足/切)芍藥
剪牡丹枝兩裁為七頭接之至來秋騐其本體生根裁
去芍藥即真也花過速剪去則花牀無傷(霏雪録云張/茂卿嘗接牡)
(丹於椿樹之杪花開/時延賓客推樓翫焉)
　　衣羅花(長葉有紋如羅花粉/紅一名間竹桃花)
畏寒壅便雞糞澆撏猪退雞鵝等湯宜脱木法宜根側
分小本種
　　剪羅花(花甚/紅)
畏寒澆法同衣羅出南粤
　　佛桑花(葉似桑/而小)
黄花　紅花(蘇東坡詩云熖/熖燒空紅佛桑)白花　紫花　淡紅花畏
寒澆法同衣羅出南粤
　　茉莉(葉如茶而大江奎詩曰他年我/若修花史列作人間第一仙)
白花(甚/香)重葉白花(甚/香)澆法同衣羅出南粤(墨娥小録云/在盆者立冬)
(時必入房内遮風常置有日之處至立夏乃出外去上/面舊土一層再加新土培之不宜太肥至長葉而後澆)
(肥也黄氏日抄云以米漿日溉之則花可/耐一夏六月六日以治魚腥水一溉益佳)
　　菊梅(條似梅花似菊一名/仙梅一名鐵柱梅)
澆法同衣羅
　　杜鵑花(廣記南方多躑躅花照耀如火即今杜鵑/花本草言羊躑躅花黄似鹿葱躑丈隻切)
　　(躅馳/禄切)
鮮紅花(東坡詩云披香殿上紅氍/毹氍巨俱切毹山于切)粉紅花(皆重葉/而小)性喜
陰澆宜天雨水井水畏煙油
　　映山紅(全類/杜鵑)
肉紅花　白花　淺深數種(花皆/单葉)春時從根側分小本
種
　　梔子(葉圓長有紋一名越桃子虚賦曰鮮支/杜工部詩曰紅取風霜實青看雨露柯)
單花(生/子)重花(子少/而少)四季花(皆白/色)五月芒種時穿腐木板
為穴塗以汚泥剪其枝分板穴中浮水面候根生破其
板為宻栵而種之可以樊圃有每枝以沃壤一團揷而
置之鬆畦内常灌水候生根移種之亦宜芒種時其子
為染黄材(貨殖傳云梔茜千石亦/比千乘之家茜此見切)
　　蠟梅(灌生葉長而沙涪翁花詩云/色染薔薇露體熏山麝臍)
磬口花宜子種芒種時　檀香花　狗蠅花宜從根側
分小本種
　　棣棠(灌生葉有紋如麻冀越集曰黄花開土旺時/春季則棣棠夏季則黄葵秋季則菊冬季則)
　　　(蠟梅余觀棣棠遇季月/即開今亦有白花者)
花時從根側分小本種之輔以屏架
　　金絲(灌生葉長/花黄多鬚)
春半秋半宜從根側分小本種
　　金梅(灌生短葉/花黄似梅)
春時芒種時從根側分小本種
　　錦帶(灌生花粉紅若桃/王元之名曰海仙)
春月根側分小本種
　　荼䕷(灌生作酴醿酒山谷詩云露濕何郎試湯餅/日烘荀令炷爐香東坡詩云分無素手簪螺)
　　　(髻且折霜/㽔浸玉醅)
白色花　鵝黄色花春月分根側小本種以屏架輔之
　　刺䕷(灌生細葉多刺紅花重/葉状如玫瑰而大無香)
春時分根側小本種
　　含笑花(形葉似梔子霏雪録云/花若苖蓞未開時故名)
紫花　白花(楊廷秀詩云大笑何如小笑香紫花不似/白花妝不知自笑□相笑笑殺人來惱斷)
(腸/)春月移種
　　月季(灌生/小葉)
紅花　白花春前剪其枝深揷於肥土中俟生根移種
之輔以屏架花謝結子即摘去花開恒不絶
　　玫瑰花(灌生多/刺細葉)
黄色花　紅色花(唐詩云蕋粘宫額/粉花勝醉仙妝)白色花(皆香堪入/酒入茶入)
(蜜/)春時從根側分小本種輔以屏架
　　繡停針(灌生小葉似郁/李俗名馬鞭花)
粉紅花　白花(皆重/葉)春雨時分根側小本種
　　瑞香(葉光潤有黄邊者枝/頭甚繁體榦柔靭)
黄花　紫花(楊萬里詩云紫/苴翻了白花枝)白花　二色花(一體有紅/白又有数)
(本/)樓子花　單頭花　串子花(皆有/香)帶花枝揷於背日
處或於初秋時揷於水稻側俟生根移種之
　　丁香(花白葉/如瑞香)
春月分根側小本種之
　　結香(枝葉如瑞香而大花淡黄無所/奇惟枝柔可以束結毬物之形)
春月分根側小本種之
　　鬢邉嬌(灌生紫花又/名栁穿魚)
春月分根側小本種之
　　芙蓉(灌生花葉俱大一名拒霜唐太宗/詩云遊鸎無定曲驚鳬有亂行)
轉觀花(紅白相間次第/開謝深淺敷榮)紅花　肉紅花　黄花　白花
　四面花(七月/遂開)十月花謝後則髠其條斬成尺許之段
卧置向南日墻下覆以乾壤候來春見節目間勾萌有
體則為坎深揷於中皮柔靭連條風戾之至春漚於池
以糾便索徽纒甚能勝水嵗可髠用也
　　金鳯花(灌生細葉黄花俗名金雀晏殊詩云/九苞顔色春霞萃丹穴威儀秀氣殫)
春雨時根側分小本種花堪芼食
　　珍珠珮(灌生白重花如繡停針而小有單花/而細張舜民詩云千璣萬琲照庭除)
春時分根側小本種
　　天竹(葉小脱而耐冬開碎/白花結紅子成叢)
冷茶或退雞鵝翎水澆春時每株分移之子亦可種秋
後裁髠其榦留孤根俟春遂長條肄而結子則身低矮
其子蕃衍
　　虎刺(葉潤而細枝間有刺子紅/養生雜纂云壽庭木也)
子可種喜陰退雞鵝翎水并臘糞澆之培䕶年乆層層
葉綠如葢結子若綴火齊然
　　葉下紅(一榦数枝横出緑葉結子於/葉底經嵗常紅新舊相續)
澆同虎刺法
　　雪裏紅(葉細柔結子/至冬始紅)
澆同虎刺法
　　木香(灌生條長有刺/花香甚清逺)
黄花　紅花　白細朶花(紫心/者佳)白中朶花　白大朶花
宜臘月斬其條揷之立屏架以為輔
　　金沙花(灌生條長有刺紅色㣲香王介甫詩云海/棠開後數金沙高架層層吐絳葩咫尺西)
　　　(城無力到不知/誰賞魏家花)
宜冬盡斬其條揷之輔以屏架
　　寶相花(灌生似金沙花/亦紅色差大)
宜冬盡斬其條揷之輔以屏架
　　佛見笑(似金沙肉紅花大朶一種/花小而開遲曰玉堂春)
宜冬盡斬其條挿之輔以屏架
　　十姊妺(似金沙花數朶成叢肉紅花色/即錦被花霏雪錄曰錦團兒)
宜冬盡斬其條揷之輔以屏架
　　薔薇(灌生有刺本草以花單葉白/者結子為營實花單白者香)
黄花(大朶/花)紅花　紫花　肉紅花　白花(香皆有重葉/而厚疊者)
宜冬盡斬其條揷之輔以屏架
　　素馨(灌生即那悉茗花/生王素馨冡故名)
黄花(細小香而醖藉莖/葉緑肥而稍堅)白花(細小香而醖藉/葉青而㣲柔)春雨時分
根側小本種宜撏猪湯退雞鵝翎湯澆立屏架以輔之
　　迎春(細葉柔條花黄小又名金鎻玉連/環花二瓣一紅一白自相勾挽)
春前從根側分小本種以屏輔之或取其枝壓地中節
目間即生根可移
　　錦䦨干(葉長條柔小黄/花又名金釵)
同迎春種法
　　潑雪藤(一葉一花甚繁而白/朶若梨花經春至夏)
春雨時取枝條壓土中生根移種之輔以屏架
　　辟麝香
春月從根側分小本種於園庭中能祛麝氣
　　芍藥(苞生花似牡丹埤/雅曰芍藥為花相)
品類甚衆劉攽王觀皆有譜今不重叙秋分時分其苞
根種者交春即花春分時分者次年方花澆如牡丹喜
肥向陽畏陰濕(詩下泉註曰/苞草叢生也)
　　蘭(苞生一莖一花清香石門山有春蘭秋蘭/鳯尾蘭素蘭石蘭竹蘭又福建有建蘭)
花時種之喜陰宜皮屑浸水澆壅便雞糞(楚詞余既滋/蘭之九畹又)
(樹蕙之百畆山谷云蘭似君子蕙似/士大夫大槩山林中十蕙而一蘭)
　　懸蘭
束以銅絲懸於梁簷間不著以土惟宜取冷茶清潠(蘇/因)
(切/)之自生自花
　　箬蘭(濶葉紫/花無香)
春雨時種之喜陰
　　蕙(苞生香同蘭/一莖數花)
春花　秋花　四季花種同蘭法
　　萱(苞生一名鹿葱一名宜男/傅𤣥賦曰令草宜男花也)
春花　秋花　秋花　冬花(有紅黄重/葉單葉)麝香花(二色花/甚香淺)
(黄者又曰金萱/白者又曰銀萱)雨中分勾萌種之其穉芽花跗皆可食
芽跗春宜夏秋不宜(潁濵詩曰呀/然黄鵠嘴)
　　芭蕉(苞生葉甚長大/漢書曰巴且草)
畏寒冬以柔穰苴之䕶其霜雪能開花花倒俯花瓣中
積水如蜜名丼露侵晨取食發時分其勾萌為種根堪
作脯
　　水仙(苞生根有囊花清香山谷/詩云水沈為骨玉為肌)
金盞銀臺花　重葉花六月時其根囊自出土上通鋤
起曬六七日收至九月浸糞中亦如日曬數取瓦規沃
壤用露芽向上苞種之則花繁宻而葉短少
　　寶葢花(苞生花紅下/垂結細子)
春間宜分其苞根種之
　　金蓮花(苞生開花結子霏雪錄云似/蓮而小色黄如金六七月開)
春間宜分其苞根種之
　　長春菊(苞生又名/倭菊花黄)
子落即苞體遂花花後即結子花恒不絶
　　剪金羅(花黄/色)剪黄羅(花紅/色)剪春羅(花丹/色)剪秋羅(花/紫)
　　　(色皆/苞生)
三月分其苞根種之或春以其子稀播於絶細濕糞壤
中遂勾萌也
　　紫河車(本草曰蚤休黄紫花蕋赤色上/有金線垂下俗呼重樓金線)
春時從根側分其子種之
　　石菊(苞生又/名瞿麥)
紅花　肉紅花　紫花　白花芒種雨中分根葉種之
　　洛陽花(花似石菊而/色嬌艷苞生)
紅花　肉紅花　紫花　深紫花　白花春雨中分根
葉種之
　　百合(長四五尺葉小而/花大一名摩羅)
麝香(花色㣲/黄冇香)珍珠(花色紅有黒㸃/莖葉中有紫珠)根有囊可剖春取其
囊甲分種之囊可蒸食
　　渥丹(本草曰中庭花亦百合也/古名山丹花小於百合)
紅花(楊廷秀詩云楝紅一色名/羅袖金粉羣蟲集寶簪)白花根有囊種同百合
　　玉簪花(苞生大葉花香白色又名白萼涪翁詩云/玉簪墜地無人拾化作東南第一花)
　　紫萼(有葉青白名/間道花紫色)黄萼(花黄/色)
春雨時分其勾萌種之
　　鶯花(莖長四五尺花甚大嬌好/本草曰罌粟又曰米囊花)
花色數十品紅白紫淺深重葉單葉之異八月種子以
墨緇之有雜以菜子熟屑皆能制蟻不銜子可食壅以
糞壤肥則有重葉
　　滿園春(似鶯花而小/即虞美人)
花色數種紅白深淺重葉單葉之異治沃壤臨八月種
其子以糞水澆之肥有重葉
　　菊(色青肥盛長有五六尺本草云一種莖紫氣香/而味丼葉可作羮食者為真一種青莖而大作)
　　　(蒿苦氣味/苦不堪食)
花類百餘種劉蒙范至能史正志皆有譜不能盡品第
其花之色後有好事者又喜用其巧意而一種易二三
名呼之季秋時月得翫此花亦為美景非必為𨼆逸花
也濂溪謂陶之愛亦寓言耳菊本苞生清明時每莖分
析預以猪糞更番為沃土取瓦規之而種雖怯水亦常
喜陰又須三五日澆以糞水長約八九寸則斷其中頭
留二三頭令齊長揷楥(為眷/切)為倚俟至秋又長枝蕋必
摘去其繁衍每枝帶花一朶不過八朶九朶則花大而
茂耐久觀翫擊瓦礫覆其土不使浸㸃葉上葉從根跗
而青宻也
　　秋牡丹(苞生花而小形/如牡丹色紅)
苞體時雨中分而種之
　　秋海棠(葉大俗名斷腸草花状/海棠惟四瓣亦嬌美)
二三月取子種於背日巖谷之間喜陰有毒
　　蜀葵(葉㣲大爾/雅曰戎葵)
花深紅淺紅紫白色數種皆有重葉單葉秋間花後只
宜種子凌冬不凋春雨時移澆之肥則多重葉
　　錦葵(葉大而肥厚花小爾雅曰荍曰蚍衃註/曰今荆葵也荍音翹蚍音毘衃音浮)
深紅色花　淺紅色花(皆單/葉)種同蜀葵
　　黄葵(葉如芙蓉花/色正黄而大)
二月以子播種
　　夜落錢(葉長/綠)
純紅花(石懋詩云春來買㫁深/紅色燒得人心似火然)肉紅花種同黄葵
　　鳯仙花(葉長莖肥花嬌北人名海/衲花一種川鳯仙花開早)
花色紅紫肉紅白㸃紅數種重葉單葉之異二月以子
播種搗花葉同礬可以餙指甲作絳色莖亦可以為葅
　　露水菊(長葉又名滴滴金花似黄/菊即旋覆之重葉花也)
乘露重滴入土自生生而遂花
　　觀音菊(芭生花藍色如/盖頭有心如人)
春間分其勾萌種之
　　紫栁(苞生葉緑如藜花細紫/而長穗又名水紅花)
春月分其勾萌種之
　　三春栁(苞生花細/紅而穗長)
春雨時分其勾萌種之
　　雞冠花(葉長莖肥長有止長一尺/許者蘇子由謂為矮雞冠)
紫紅花　肉紅色　白色(有匾潤者/有鋭長者)二月以子播種之
　　金蟹花(苞生翠葉黄/花又名金蠅)
春時播其子或雨中分其勾萌種之
　　蛺蝶白花　青花(即烏/扇)紅花(皆苞/生)
春雨時分其勾萌種之
　　凉繖紫花　肉紅花　黄花　白花(數長朶為叢/横開如張盖)
　　　(皆苞/生)
春雨時分其根種之
　　金燈花(苞生根名石蒜花紅數朶為一叢横開如/張盖李商𨼆詩云蘭膏爇處心猶淺銀燭)
　　　(燒殘焰/不馨)
野生秋深蕊挺出土中葉至花盡乃發移植宜春雨後
　　山慈菰(花淺紫/)
春雨時種根有囊皮中有綿綿内有肉堪食
　　觀音芋(花大一瓣如蓮/有心如人坐者)
春雨時分其根種之
　　補錦衲(形葉似莧而長詩曰卭有㫖鷊爾雅曰虉/注曰小草雜色如綬又有深紅間淺紅曰)
　　　(老少妍者曰秋/紅者鷊音逆)
二月以子播種
　　北蜀葵(葉肥又名山芥菜/即地黄花紫紅)
二月分其根葉種之
　　野黄花(花萼如錦/葵黄色)
二月以子播種
　　辟雪(花生小/白花)
初春分其根葉種之
　　深紅蓼(條花爾雅/曰紅蘢古)淺紅蓼(皆花紅蘇東坡詩云卧/雨幽花無限思抱叢寒)
　　　(蝶不/勝情)
二月以子播種
　　二至花(苞生花小紫白色夏至花開至冬至/止日至巳時則舒故又名巳至花)
春勾萌時分種之
　　水金蓮(葉滑而肥/小黄花)
春盡分其根莖種淺水中根亦可蒸為茹
　　凌霄(花大紅黄色詩曰苕/又名紫葳苕音條)
春間分根側小本種緣於他木(酉陽雜爼曰花/中露水損人目)
　　枸杞(小葉/紅子)
春間分根側小本種縁於他木其枝最多曲折子可為
金髓煎有截短莖束把為畦種之漸刈其頭芼以為茹
　　紫藤(白樂天詩云藤花紫/䝉苴藤葉青扶疎)黄藤(亦花/色)
春月時分根側小本種之緣於堅木方能耐纒花可蒸
為茹
　　西番蓮(小岐葉花/㣲緑色)
春雨時種立屏架纍之以枝卧地則節節有根生用而
分移
　　挂棚紅(子紅/色)挂棚金(子黄色又/名毛藤)
春月時分根側小本種緣於他木霜後結圓子纍纍若
□珠
　　纒枝牡丹(莖葉俱柔花色粉紅即米祥根重葉花花/又名皷子花鄭谷詩曰落日風吹皷子)
春雨時分其勾萌立屏以纍之
　　黒牽牛(子黒花碧秦少游詩云仙衣染/得天邉碧乞與人間向曉看)白牽牛(子/白)
春以子播種結楥與扶向晨則花鮮見日則㽔
　　錦荔枝(莖葉皆柔即苦爪長短二種有土/𤓰結子如肥棗熟紅多漿丼酸)
春月時以子播種立屏架以纍之結𤓰色青緣老熟紅
黄皮肉磥砢(磥力罪切/砢力可切)斑斑如錦生時可麤熟而淹以
為葅(詩曰蒸/在栗薪)
　　萬歳藤(即天門冬杜子/美詩曰天棘)
春時取其勾萌分種立屏與纍之蘿葉週宻真如檜栢
揷楥亦宜(文公朱先生詩云髙蘿/引蔓長揷楥垂碧絲)
　　薜荔(纍木者木薜荔纍石者石薜荔名木蓮/者子可食有大葉細葉皆小白花味香)
春雨時分其根葉種之藤蔓交錯根鬚繁宻纍衣墻壁
間凌冬不凋秋間紅葉帖帖有如畫景(栁栁州曰宻雨/斜侵薜荔墻)
　　石菖蒲(有虎鬚者冇旋如錢者/一名昌陽楚辭曰蓀)
芒種時種於拳石間石須上水者為良根宜蓄水而葉
不宜近水以木板刻穴架置寛水甕中停陰所葉則向
上而立居室内亦見明而向當更移轉置之怯熟手炙
怯酒氣腥味見日霜雪煙火皆㽔喜雨露遂挾而驕夜
息至天明葉端有綴珠宜作綿捲小杖挹去則無黄葉
杪愛滌根若留以泥土則肥而麤須恒易去水滓取清
者續以新水養之乆則細短油然葱蒨(音/茜)水用天雨惟
嚴冬經凍根浮􁌐腐即去水藏於無風寒宻室中常墐
其戸遇天日煖少用水澆
　　珊瑚子(小草枝柯不長葉大而/疎子肥而紅陵寒不凋)
喜陰春時雨天移種
　　鳯尾草(小草色/青葉紋)
喜陰春時雨天移種
　　長生草(即金釵石斛開/小白花甚馨)
根荄間纒以人髪鐵絲絡之懸風日中自生
　　翠雲草(小/草)
喜陰春雨時分其勾萌種於幽厓深谷之間發細葉柔
莖重重碎蹙儼若翠鈿
　　金絲苻葉(有毛/絲紅)銀絲苻葉(絲/白)
喜陰春雨時移種
　　水葱(葉圓青潤直生/又名一丈青)
喜陰春雨時移種於濘泥中蓄水養之
　　萬年松(寸許如松亦有如檜肥大而佳蜀有/五色琅玕樹儼若珊瑚有枝無葉)
冬宜乾收夏宜水養拳石之間喜陰
　　頭陀草(即麥門冬有葉無莖結/子青碧若琴瑟之珠)
雨取根葉分種而葆之向陰則葉色常青
　　吉祥草(綠葉柔莖世云花開/則有赦結小紅子)
雨過分根葉種於陰厓處色常青
　　蘭草(有葉無莖似麥/門冬稍麤紫子)
雨中分其葆種於陰厓處色常青(漢書草叢/生曰葆)
　　香草(小葉柔莖/結細子)
出丹陽八月種四月刈以湯燖之以稻穰覆五七日曬
乾甚香能匹零陵香
　　景天(小草色青肥/嫩即慎火草)
宜陰植之無火灾雨中分其葆而種植之
　　藍(大青難生少刈/小青易生多刈)
二月以子播種用灰糞覆肥至五六月則刈其葉餘跗
二三寸取葉水浸缸中停晝夜去葉存水每缸計礦灰
八兩或九兩以把器擊撞翻之澄青去水下積者即靛
也以為染青材其根跗間復灌之以糞水俟葉盛時再
刈取靛一年可刈五次七次(子陳久者播之則刈/次多每畆計子二斗)
　　紅藍(緑葉有刺長四/五尺即紅花)
八九月播種其子五月侵早採花㣲擣之以囊盛入河
水洗去黄汁取青蒿覆一宿成薄餅晒乾為染絳材擣
其子煎挹膏為蔬笋家所須
　　茜(葉似棗葉而頭尖下濶三五對生節間蔓生/一名菇藘一名茅蒐茹音如藘音閭蒐音搜)
齊人作畦種蒔採根以染絳自齊西之地尤多
　　檾(音綗/大葉)
三月以子播種六月刈取其皮堪為繩索需
　　苧(大/葉)
二月種五月刈取其皮以績凡越布之潔白者皆此洴
(音/屏)澼(音/霹)而為之也七月再刈九月又刈其穉頭堪芼和
米粉為餅餌(績者以首苧柔末苧脆/惟二苧能冶為細布)
　　綿花(長四五尺葉青花黄結鈴有/綿亦白花有白紫藍之色)
立夏前用水潤其子染以草灰播於犂鋤旱地之間為
溝宜深既甲拆有體當芒種時須經三番鋤過則茂其
冗者皆令鋤茠(音/薅)去之惟一尺近一株為得中秋前又
通摘去其散頭則開花繁結子多八月收鈴穰紡織以
為布其子亦可榨油為黏舟材南粤有攀枝花木亦曰
木綿花開甚爛漫其穰止可實卧褥
　　萬年青(苞生葉/甚緑厚)
四時雨中分其根葉種之喜陰
　　　余觀花卉曽端伯取為十友張祠部圖為十客
　　　者皆欲寄一時之趣向耳今余此法非有幻(胡/瓣)
　　　(切/)世絶藝能變易花色惟樹藝及時灌溉適宜
　　　而種種色相聚於一所争芳鬭妍自有天然生
　　　意存焉不惟可窺造化生育之妙而亦以為養
　　　生衣食之需如周子庭前青草不除雖無幾多
　　　竒花異卉於目前各寓自家一箇意思也觀物
　　　者其必泥迹哉
　　種竹蘆等法
　　猫竹(體甚大色青有節枝葉生節間葉尖長青筠/可愛凡竹之生隨筍而長大一去籜即見穉)
　　　(葉遂無/俗思)
作器用材甚廣筍可食(潭筍沙筍/皆此竹也)
　　台竹(體/大)
作器用材甚廣筍可食
　　斑竹(體大博物志云舜崩娥皇/女英二妃淚下染竹成斑)
作器用材小大皆宜
　　筀(古惠切/皮厚)竹
作器用材筍可食
　　猫筋竹(皮/靭)
作器用材
　　篾竹
用材甚廣
　　水筋竹(皮靭/厚)
作器用材
　　黄孤竹(皮靭/厚)
作器多用材
　　石淡竹(節/疎)
作器用材居多
　　大箕竹(竿長/皮薄)
材宜為器筍宜食
　　碧玉間黄金竹(色青每節間/一道黄色)
作器用材筍遲晩宜食
　　黄金間碧玉竹(色黄每節間/一道色青)
材脆不堪作器筍可食
　　紫竹(初年色青二/年色改紫黒)
作器用材大小皆宜筍味蘝
　　方竹(體方葉/長而宻)
材不大無用於器宜蒸土種之充玩
　　燕竹(春社時燕來即有筍/故名有紫白籜二種)
材脆薄無用於器筍皆可食
　　慈孝竹(夏筍出於竹内冬筍出於竹外有夏凊冬/温之情故陸璣草木疏曰慈竹又曰孝竹)
　　　(述異記漢章帝三年子母竹/生白虎殿前時謂之孝竹)
宻種為籬能絶人行迹用大缸先實以土幾半取石墊
平又實土種之經十餘年後其根縱横貫結錯綜(子宋/切)
盈缸鋸解為臺面其紋可愛
已上竹如種木法自八月至正月皆堪移移須記南枝
不改其向則易茂有以五月十三日為竹醉日可移竹
然難過暑月移則帶其故土殆數人舉之者易生也諺
曰十人種竹一年成林一人種竹十年成林此之謂也
　　箭竹(節長三/尺堅靭)
春雨時移種
　　觀音竹(形細/小)
春雨時移種庭除間以供清翫
　　椶竹(形状椶櫚大者徑寸長者過一丈許/即漢賜孔光靈夀杖也又曰桃竹)
出南粤畏寒怯春風芒種時從根側分析之或一竿或
二三竿須根盛者種盆盎中置陰所則葉青柔可翫
　　鳯尾竹(形甚小葉甚/細長丈許)
每春未筍前伐去計二三竿為一本分種之出筍則細
幾尺者入盆中可供翫
　　東坡竹(形細小葉如大竹長者三/四尺儼有長竿秀麗之態)
同鳯尾種法宜入盆供翫
　　箬竹(形細小葉/甚長大)
雨中移種近河壖能防岸不虧葉材可為舟簟等禦雨
之具造茶所尤珍寶之
凡竹壅便人糞不便猪糞有祖竹生花者已不筍矣則
斫之灌溉以人糞或盡斫之重以其苞根種或薙之壅
以稻稈下泥皆能致茂挑劖(鋤銜/切)去筍時遂以腐草覆
盖又灌以糞則竹不能衰畏水又畏大旱凡沿入别地則
開深溝斷禦或溝中卧之以芝麻稈盖竹所忌也瘞
以死猫則能引根過鄰墻(釋書云如竹見猫晋戴凱之/有竹譜已備竹之名狀性質)
(此但記所植之竹有此數等耳大㮣種法亦不異於此/也劉寛夫􁤹竹詩云有清風澡慮之效無皦日明姦之)
(機檀欒風生韻合宫徵黄山谷種竹詩云程嬰杵/臼立孤難伯夷叔齊食薇瘦􁤹古火切徴陟里切)
　　蘆(色青老則黄爾雅曰葭其萌為虇又名葦埤雅切/曰葭葦之未秀者也今名蘆葭古遐切虇丘逺)
春半勾萌時取之種於淺水河壖有收其花絮沾於濕
土中遂苞體之也材用甚廣其筍堪食(詩云方苞方體/維葉泥泥蘇東)
(坡詩云蘆筍/生時栁絮飛)
　　荻(色青老則黄雅爾曰菼似葦而小實中埤/雅曰菼薕之未秀者也今名荻菼他敢切)
有一種名􁁉莣(􁁉居滑切/莣岡方切)者荻之類種於土墻足可䕶
墻種於河壖可䕶岸又名苫墻二月至三月皆可種霜
後則樵樵後遂以河泥覆壅之至來春又盛發也
　　蒲(色青老/則黄)
以花沾於泥土中四月自生水旱皆宜經旱則細經水
則肥皆刈為簍器之材刈不逼跗恐傷其本五月刈一
番七月又刈一番也花可以實褥蒻黄皆可食(入泥深/處白者)
(呼蒲白即蒻花/上黄粉即黄)
　　菅(賈顔切似蒲而/細色青老則黄)
四月種水旱皆宜老則刈之堪為簍器繩索芒屩(居勺/切)
之材(左傳曰雖有絲麻無葉菅蒯然又有鬼箭蘱草皆/菅之屬種蒔以時樵刈為用亦能生廣乎財利也)
(一種黄草捆屨尚之亦治為/越布蒯古怪切蘱閭遂切)
　　蓑(爾雅曰夫/須詩曰臺)
四月種宜淺水老則刈為徽纒襏(音/八)襫(音/式)之材(襏襫雨/衣蓑襞)
　　蓆草(色青葉圓長體輕/柔本草曰龍鬚草)
九月間鋤起擇去老根去苗稍分種如揷稻法壅則河
泥糞穢芒種後則不宜壅惟與草灰若便壅則生蟲退
色今姑蘇蓆其材織之
　　燈草(色青老則黄圓/長有心甚輕白)
三月間即分其種至九月移種之與蓆草同小暑樵曬
之最宜腴田其心材非止用於燈火而陶埴家用亦廣
也其膚殻宜為襏襫箄等材
　　杞栁(葉如栁條長五六尺去/膚形似木而色白實中)
二月間用糞壅田水耕平之取柳鬚斷為三寸許條分
種頻以濃糞壅有草茠去田勿令水竭八月刈以為篋
笥杯棬(丘圓/切)等品之材掃去敗葉不蚛(音/仲)欲細者則宜
宻種取糞滯膏壅則能不蚛榦
　　　凡木竹之類出於他國者見家規漢書曰山居
　　　千章之楸安邑千樹棗燕秦千樹栗蜀漢江
　　　陵千樹橘淮北榮南河濟之間千畆荻陳夏
　　　千畝漆齊魯千畝桑麻渭川千畝竹其人皆
　　　與千戸侯等
　
　
　竹嶼山房雜部卷十
欽定四庫全書
　竹嶼山房雜部卷十一　　　明　宋詡　撰
　　樹畜部三
　種五榖法(太和戊申大有年詔百官觀稼劉禹錫詩/曰玉燭調寒暑金風報順成文公朱先生)
　　(有勸農文非一通法制/甚備知之有所指歸矣)
　　稻(秔糯之名甚多詩曰豐年多黍多/稌注曰稌稻也稌宜下濕而暑)
治水田芟柞須盡耕犁須深膏以糞草須匀入土易朽
則發苗也(詩曰載芟載柞其耕澤澤生民詩曰實/方實苞載芟詩曰播厥百榖實函斯活)
不拘秔糯以稻稈為包至清明時懸浸於水間日舉而
擊濯防有淤(於去/切)泥涴(音/汙)芽因帶包晒之催其芽發夜
復浸於水中既見甲拆露芽遂以亂穰覆於煖室中其
芽已長乃播於既耕平整田内必欲水滿以防驟雨􁁉
(音/濁)入於泥俟其芽立更看水之深淺無為熱日所鬰各
種田中界開每畆計種一斗(江南治田早者皆/於驚蟄時浸種)
芒種時㧞取稻秧蒔之蒔令根直須以六科一行不疎
不密凡後為耘鐋等務皆以此行為則(載芟詩曰緜緜/其麃注曰緜緜)
(詳密也麃耘/也麃音標)
苗色已青則逐行耘之耘去耗稻履於泥中使腐尤能
發苗惟稗似苗難别不得遺留此時工密不妨苗長若
一遲誤後難助力(大田詩曰不稂不莠又云去其螟螣/及其蟊賊捕蝗焚而瘞之稂音郎莠)
(音酉螟音㝠螣/音特蟊音矛)
耘後則以鐋逐行鐋之務使草根悉去不得害苗
秋前必下膏壅柴灰為上芝蔴莘(壓油已/枯之餅)為次菜子餅
荳餅又次皆能助其發實亦視其田之肥瘠而加之太
肥則稈盛而實更粃太瘠則稈小而穟亦短(左傳曰是/穮是蓘注)
(曰壅養苗也穮/音標蓘音衮)
鐋後舉兩手逐行抓之必動其根而封以熟土見草則
茠至此時則去水數日使稻根復重固不發苗而發秀
將見其頴栗也(生民詩曰/實穎實栗)
稻實必俟天晴逐行以鎌刈臥之于田得晒至二三日
者必乾可以穧(才計/切)束而歸礱取其米若糯稻必晒米
改白色方可為酒醴糗(丘九/切)餈之材稼穯之功於斯畢
事積之倉之正此時也
　　黍　穄(皆有秔秫詩注曰黍榖名稷亦榖/也一名穄注曰黍宜髙燥而寒)
黍宜髙田故曰黍心未生雨灌其心心傷無實初生時
畏露次日早用檾麻絞下長繩上令兩人對持於黍上
抹過以去其露則不傷黍刈穄欲早黍欲晩二月可播
種
　　大麥　小麥(詩曰貽我來牟注曰小曰來大曰牟/種色甚衆牟惟青稞種為肥來惟黄)
　　　(稞種/為肥)
八月内田宜耕犁須熟作畦播種之有為淺坑撮種之
畏水開溝宜深麥已勾萌則碎擊其土以覆其子此即
播種而耰之之理也至冬又用土覆其根膏之以糞以
草灰四月内沙霧下則傷麥檾麻繩侵晨令兩人對持
而抹去之五月内大麥先收小麥後收必立稍晒絶乾
乘伏中落其子閉而藏之
　　蕎麥
七月種八月収播種稠則結實多稀則少
　　大荳(色有黄黒褐紫青白瑪/瑙羊眼之類詩曰荏菽)
立夏至夏至二十日後皆得播種肥地宜疎瘠地宜宻
也纔長遂耘莢赤莖蒼遂收種早者早種之種晚者晚
種之
　　米荳(枝葉如栁花如烏荳一種之後數年收/實淮南子曰荳之美者有米荳是也)
出雷州思霛島
　　赤荳(色紅又有白斑/紫緑等之類)
五月種其子長盛時去其繁蔓結子良多
　　菉荳(滇南有種紅荳鮮紅可愛大小不/一有綴為垂旒以飾首不堪食)
立秋前播種種早不生莢盛茂去其繁蔓
　　豇荳(有長莢/有短莢)
榖雨前為淺坑種之一坑三四子六月收子遂種八月
又收子其長莢穉嫩者可以入蔬頻灌水糞則常結子
宜架之而生
　　藊荳(有長莢短莢寸莢龍/爪早晚軟硬殻之異)
榖雨前為淺坑種之一坑二三子宜架之而生
　　刀荳
榖雨前種其子重宜淺置浮壤間灌水俟其甲拆有體
而始以沃壤掩覆之挿長楥而引其蔓令不倒俯則多
花莢穉老皆堪用也
　　龍爪荳
榖雨前種其子宜架之而生
　　羊角荳(一名草决明諺名望江南杜/子美詩開花無數黄金錢)
四月種其子孕婦食之生兒令矮穉嫩者則可摘(居家/必用)
(云花忌泡茶/令人患風)
　　大豌荳　小豌荳(陸放翁以為大巢小巢小巢之/生於野田中者蘇東坡以為元)
　　　(修菜也一種廣豌荳如石蓮菂而/堅色青白從海中飄至不堪食)
八月中種其子作淺坑下三四顆四月收
　　回回荳子
出回回田地
　　芝蔴(白色/黒色)
四月播種其地宜膏腴宜髙阜七月帶青收
　　黄麻(葉長/而紋)
二月間播種其子六月收漚其皮析之可以辟纑(音/盧)椎
柔之可以絞索櫛理之可禆以粘舟子堪為食油骨堪
為蠟炬心材以秋麻洴澼之遂為白色麻也
　　青麻(又曰/絡麻)
五月播種其子八月收皮可索綯不畏水其子鵝食腐
腸
　種蔬菜法(宋宇種菜三十品曰/天茁此徒助我鼎爼)
先治沃壤入糞鋤之又入糞鋤之經三畨而種蔬菜為
良法也凡播子宜昧爽時易於勾萌子須陳久不癩其
蔬菜根荄細柔與木不同移種時必於乾壤中種之而
方灌水種則理其根荄務直(墨娥小録云用桐油脚入/糞内一順攪十分匀澆菜)
(根黄蟲殺/盡再不生)
　　白菜(葉青/莖白)
四時皆可移種七月種者為冬菜九月杵淺坑種者四
月收子為榨油之需冬月以雞鵝鴨糞或芝麻莘覆䕶
其根則不凍􁌐臘前後灌糞至花時壅及三畨則茂盛
春時摘其臺心枝遂旁發結子繁衍也
　　羊角菜(似白菜而/葉捲性柔)
四時宜種九月移種者子榨油較多於白菜其霜㽔甚
適口春臺最肥(東坡云味含土膏氣飽/風露雖粱肉不能及也)
　　黄矮菜(似白菜而短/性柔而肥)
八月播子九月移種冬月漸摘霜㽔而用春臺肥甚四
時亦宜種
　　蓮花白菜(似黄矮而色/白性柔葉宻)
九月播子十月移種四時皆宜
　　塞心菜(似蓮花菜/而葉又宻)
九月播子十月移種
　　菘菜(莖濶白葉端青碎蹙而宻埤雅云菘性凌冬/不凋四時常見有松之操故名在北為蔓青)
　　　(有根在南則為/菘為菁無根)
四時宜種九月種者至三月甚肥(周顒曰秋/末晚菘)
　　夏白頭菜(似白菜/色㣲黄)
八月移種四月再種
　　冬白頭菜
七月播其子八月移種
　　夏菁菜(葉青短莖白肥/長又名箭榦菜)
七月播子八月移種者肥脆春夏皆可種
　　瓢兒菜(似夏菁菜色/微黄性柔)
七月播子八月移種四時亦宜種
　　八斤菜(葉似白菜而大/方言云春而老)
四時皆種漸摘葉為用
　　葵菜(似蜀葵而小/爾雅曰莵葵)
三月六月可種八月九月亦可種或生於田野中滋雨
露之膏乳不勞人力
　　芥菜(大葉碎葉晩早青紫/之異埤雅曰辛菜也)
九月移種三月收子為芥醬需堪榨油
　　百頭芥菜
八月播子九月種摘一頭旁發數頭漸摘之
　　白芥菜(子色白本草/曰從西戎來)
八月播子九月種子甚宜為芥醬
　　芥藍菜(似芥菜/色藍)
八月播子九月種
　　冬菾菜(葉青潤豐肥即莙薘/菜有一種如藤蔓者)
八月播子九月種三月收
　　夏菾菜
二月播子四月移種
　　菠稜菜(葉尖色青根赤韋絢云盖由/頗能國來後人訛為菠稜也)
七月内用水潤其子殻柔漉少乾播之宜膏腴地其根
甚甘止堪挑取於冬霜㽔益美移種肥
　　萵(音/窩)苣菜(白而長葉者筍甚肥紅者白者皆圓/葉亦有筍杜工部比君子之晚得禄)
十月播子十二月移種三月摘筍生可食其葉苦四時
亦可種
　　萵生菜(形如萵苣/色㣲白)
十月播子十二月移種有筍不肥葉可生食
　　苦藚菜(青色肥長有皺葉尖/葉抱朴子曰龍葵)
十二月播子二月種暑月摘其頭用漸長漸摘之八月
留其子
　　長生菜(葉如苦/藚菜)
十二月播子二月種味不苦可生食
　　莧菜(古曰人莧菜圓而豐有紅/白莧陸即馬齒莧野生)
四月種摘其頭漸長漸摘之
　　同萵菜(葉碎青若蒿黄/花若菊甚香肥)
七月播子八月種摘其頭為用
　　甕菜(圓葉肥/長色青)
三月種沃土中能節生根復以土壓之即蔓而遍畦漸
摘其頭用之畏寒冬月收其根種盆盎内置煁竈側根
須久在器者為良
　　芹菜(小青葉而蔓味香爾雅曰楚葵/一種馬芹無蔓其子入大料)
二月中移其根莖種於沃壤間常灌以水則長大而肥
多有芹白
　　西洋菜(長葉細蔓本草曰/落葵又曰蘩露)
五月以子種結楥扶蔓摘葉用之子能染紫
　　苜蓿(漢張騫在大宛國採歸種之又名鶴頂草秋/後結實黒房纍纍可為飯亦可釀酒其葉可)
　　　(蒸為/茹)
三月以子種
　　薺菜(細葉小本/旋貼於地)
冬月自生於野田草地之間(唐髙力士謫承山有薺菜/詩曰兩京作斤賣五谿無)
(人採夷夏雖有殊氣味都不改/蘇東坡詩曰時遶麥田求野薺)
　　胡荽(碎青葉而香張騫遺/種今人謂之芫荽)
七月擊裂其子殻而播之稀則葉短而貼地根跗美於
莖葉冬暮春早其霜㽔甚甘經夏則花不堪用也
　　龍鬚菜(青翠細長今北/人曰肥狼草)
春月種自生於山土中燕薊之地甚多
　　筆管菜(即筆管黄精一種菜/名老鸛嘴味尤香辣)
春月種燕薊野生尤多
　　綽菜(葉類茨菇根如藕/條食之令人思睡)
出南海夏月生於沼中
　　蔊(音/漢)菜(形似水芹味辛故名雲南大理府髙/河泉出一菜莖紅葉青味甚辛辣)
出江西建昌府谿澗中
　　蕺(音/疾)菜(蔓生莖紫赤色葉如蕎麥而/肥闗中謂之葅菜可生食)
出山谷陰濕地
　　藤菜(滑美大/類蓴)
出惠州豐湖
　　羅漢菜(葉如/荳苗)
出蘄州三角山(舊傳有異僧種之而去若雜以/葷物即無味南昌山西亦出)
　　香菜(青小葉甚辛/香羅勒之類)
三月勾萌時分種常以洗魚水灌之則香而茂溝泥淅
水皆宜灌也堪取於盛夏初秋時
　　薄荷(方莖葉/青而香)
三月播種其子至六月刈莖葉日晒之長則再刈一年
共刈二次
　　赤米菊(小青長葉辛香碎花作叢/又名孩兒菊諺云醒頭香)
二月取根移種摘其葉可合爊料
　　紫蘇(大葉碎葉皆方莖而香有/紫色青色爾雅曰桂荏)
二月播種子成穗時可蒸為茹至實可榨油
　　蕈(爾雅曰大者名中馗盖下無紋摺者能傷人大/毒小者名菌亦有毒凡中毒者必笑宜苦茗雜)
　　　(白礬匀新水併咽之無不/立愈馗音逵菌竒隕切)
生於茅田者曰肉蕈遇雷鳴而生者曰雷蕈皆形小而
肥美出松根際者曰松菌又有生栁木腐中者常以淅
水澆之能頻生而用
　　寒萊菔(莖葉似菜根色白根美於莖一曰/土酥有甘而脆者有辣而實者)
白露前地必先壅以糞耕墾甚鬆疏播其子則大有體
而繁則薅之使疎其頭則大也
　　夏萊菔(有形長而肥者/有形短而鋭者)
宜三月播子用膏腴地耕治甚鬆作畦種之一畦先十
數日一畦後十數日必計口而種得食盖易於開花結
子食未盡而頭皆老枯矣
　　胡萊菔(形有黄色者有紅色/者味甚甘苗不堪用)
三伏内種宜肥地稀播其子頻灌則大
　　茄蓮(葉似藍根似/蘿蔔味甘脆)
出陜西各衛
　　根子菜(葉似蔓青而/大又似蘿蔔)
出徳安府安陸縣
　　葱(色青中虚而圓/種多又有樓葱)
諸月宜種六月不宜喜晒根圃中作畦畦中作溝深種
於溝壖依之常以沃壤覆盖之則白跗長惟胡葱幾三
月種一番不然則􁌐子可種
　　韭(色青葉長厚本/草曰菜鍾乳)
九月分其種規而種之空其中漸生而進二月種子取
椀覆土上從椀外落子長及五年則根必滿蟠(步安/切)蚪
(竒樛/切)而不長須復分種也地宜膏腴不容凡草雜出有
芿(而證/切)遂茠去漸長漸剪惟留根跗灌之而生冬以雞
鵝等糞與亂稿覆盖春信一回遂挾而發韭黄(埤雅曰/凡剪不)
(用日中周顒答太/子問曰春初早韭)
　　蒜(本草曰葫有冬蒜夏蒜一/種山蒜野生又曰小蒜)
八月開其囊種之沃壤中冬蒜來春取其苗遂折束其
葉使下養其囊盛夏取之夏蒜無肥苗未秋亦取其囊
也
　　薤(似韭/而大)
八月九月種
　　蕎(葉青中虚如葱外稜三脊頭似/蒜而一囊即本草所云蓼蕎也)
五月自土中起其根晒之至八月分種春間結子亦可
收種用則刈其葉令再長根美於葉
　　黄𤓰(有緑色白色本/草曰胡𤓰是也)
造架依之留近跗老𤓰淘其子晒乾收早秋再種中秋
再實裁竹匕開其根跗間納以大麥一顆𤓰生久而碩
大郭璞云𤓰中黄甲小蟲喜食𤓰葉宜蒙纊以骨去𤓰
類放此(爾雅曰守爪/列子曰腐蠸)
　　生𤓰(種有斑白長短本/草曰越𤓰是也)
種於地而生留近根老𤓰水淘子晒乾收
　　熟𤓰(有青有斑有稜有圓有長有/金色有銀色本草曰甜𤓰)
種於地而蔓取𤓰味甘美者灰浥子收之其金銀色𤓰
造架與依則體圓
　　冬𤓰(有長短種本/草曰白𤓰)
視𤓰蒂之彎弓貼肉者是母俟老留其子種之而延蔓
於地
　　西𤓰(有黒有白有長有圓有小有大五代時蕭翰/入契丹破回紇得西𤓰種以牛糞西域種之)
　　　(大如斗盎其味甘美春種秋熟/故曰西𤓰契音乞紇下沒切)
耕治深畦每離六尺起一淺坑用狗糞和灰土瘞之於
四週中則餘以鬆宜揷其子於内不宜復移𤓰易活而
甘美長則以其藤葉牽連互覆不令日色下晒𤓰則易
大灌宜晡後須透灌一日糞間五日灌一畨水二畨水
一畨糞天旱則依此法天雨則更在斟酌灌之摘𤓰露
經一宿又候露乾始收其味之甘者留子晒乾為種其
體小者可揷楥引蔓而生(埤雅云𤓰性惡香尤忌聞麝/麝氣觸之乃至一蒂不收又)
(云𤓰忌/煮漆)
　　絲𤓰(有短而肥者有長而瘠者色緑醫方大成曰/虞刺草木記曰一名天羅絮又名布𤓰有苦)
　　　(甜二種黄花結實/如𤓰狀内結成網)
造髙架與依之宜背陽向陰九月留𤓰老收子體長而
穉嫩者可食
　　瓠(埤雅曰長而瘦上曰瓠短頸/大腹曰匏匏類小者名瓢)
有延於地者有扶於楥者開其根跗間納竹針使分之
其生尤多八月則斷其藤勿復花實以堅其壺為器子
為種(墨娥小録云瓢籐跗剖之揷巴荳一粒二三日後/瓢柔可紐隨去巴荳瓢復鮮活又云用筆蘸芥辣)
(界瓢其界處永不長如刻成又云瓢頸有細長者有卷/曲者於瓢頂刳空一二寸以巴荳二三粒去殻搥碎水)
(調納之不數日蝕透瓤膜自空酉陽雜/爼曰牛踐苗則子苦埤雅曰匏死燒瓤)
　　茄(種有紫白斑色大蔕小蔕圓/長不同亦有蔓種又名落蘇)
宜踈種灌溉及時則茄生多九月留近跗老茄以水淘
其子視沈者晒乾收之有摘其種遂覆藏於根側土内
來春視其子既勾萌取水淋播灰土中易生且得早種早
生(酉陽雜爼云欲其子繁待其花時取葉布於過路以/灰規之人踐之子必繁也川廣地煖茄本如木以梯)
(摘實老則/復令種之)
自黄𤓰至此數種預於正月取糞和灰土或瓦盆或木
桶盛貯候發熱過以𤓰茄等子挿於灰土中恒以水洒
之晝間移對日色夜間移就煁竈煖處既見生甲分種
于膏腴之地每子以灰泥為小團種於中乾則灌溉寒
則覆䕶有葉蔓連團移之今用布苴下浸以水上覆以
灰置温所方甲而種尤簡省也
　　山藥(形體長圓不一皮黄紫肉白色先名薯蕷事/物紀原云避唐代宗名改為薯避宋英宗名)
　　　(改為/今名)
二月内先治地令深鬆三四尺許和匀以灰即以圓木
徑三四尺者探直下一穴實以鬱棲用其種之老而可
苞體者解寸段種之覆以沃壤輔以長楥令施蔓而長
及冬依楥下認其本倚一方開長坎輕手取得之在土二
三年者愈長大有圓種者惟種於肥鬆地不必探穴也
　　土𤓰(形似山藥短而兩/端皆鋭味甚甘脆)
二月内視其有敦(音/團)聚可苞體處枚取裁數塊種之治
地膏壅與山藥同九月土中鋤取之
　　旱芋(形㣲長皮紫肉白色味甘/有二種紫莖者味不麻)
先冬前取其根側小芋藏糠穏中不凍傷至二月時取
出作畦種之宜旱地恒喜灌水壅以鬱棲凡葉上盛下
不生魁至七月間長盛時則轉屈紐束其葉使下長其
魁冬取之也
　　水芋(形圓皮紫肉㣲青漢/書曰蹲鴟音存癡)
今冬前預取其根側小芋晒乾藏收糠穏中俟明春三
月時取出以頂向上宻布於鬆土之内惟灌以水候成
則移蒔於水田用芝蔴莘等膏之至五六月取根側土
封䕶其根跗間而停止其水八月取芋可和糯米粉煮
為蓼花材其莖亦可蒸之為茹(劉靜修種芋詩云糞壤/荳萁爛南風緑雲平)
　　慈菰(形圓匾色㣲黄/本草曰剪刀草)
五月取其種先種水田中俟其有體則易田以腐草耕
釋於内而移蒔之若蒔稻然惟宜揷淺行疎不宜竭水
中秋則樵去其葉令養子碩大冬則鋤開土以取用
　　菰(即茭其臺有四季種今曰茭白/𤨏碎録云如小兒臂味甘嫩)
二月至五月漸取其種種於淺水之田或河壖之沃土
中生臺則剖取之其烏䖇不堪用種時採時無犯鐵器
犯之不生臺也
　　甘露子(形長如聨珠色白味甘/脆即蘘荷楚辭曰苴蓴)
二三月鋤沃土於向陰之處或清樾之間疎種之葉上
得雨滴入土則生子苗甚長雨中遂以灰雜鬆土覆而
偃焉成子甚繁至冬鋤取也(潘岳閒居賦曰蘘荷依陰/栁子厚詩曰紛敷碧樹陰)
　　土露子(形圓長不一皮黄肉/㣲黄又名落花生)
二三月治地作畦當畦兩壖種之離二尺一本環覆以
棚花落土則成子常以灰雜土播而耰之必俟凍雪嚴
霜後土中起用味始甘香
　　香芋(形圓鋭顛皮紫肉/白色味甘甚香)
三月取其芋上鬚珠種鬆畦間造棚依其蔓畏糞以水
淋淡草灰壅之冬從土中鋤取子
　　黄獨(形圓大皮紫肉黄/色本草曰土卵)
三月取其子種造棚延其蔓冬半土有大魁鋤而取之
(虞伯生曰雪/深劚黄獨)
　　薑(葉似蘆根生盤錯叢若掬指味甚辛子虚/賦曰茈薑朱子曰通神明去穢惡茈音紫)
三月析其種種之宜膏腴地作髙下畦倚於畦壖纔有
形體遂造低棚覆盖五月從畦髙處劖去其母七月取
新根(傳曰千畦薑韭其/人與千户侯等)
　　蒟蒻(莖葉與南星絶相類大如芋惟蒟蒻白/莖而有紫㸃南星紫莖而有白㸃為異)
四月種宜膏腴地天露重時擊其葉間之露滴土中遂
生子鋤大者以刀切用留其心為種一枚有二三心者
(酉陽雜爼云秋露/在葉滴下即為子)
　　黄精(圖經云苗髙一二尺葉如竹葉而短兩兩相/對花青白如小荳花子白如黍亦有無子者)
　　　(根如嫩生薑黄色本草云黄精益壽鈎吻/殺人其形相似鈎吻有毛鈎子二箇可别)
三月間開其根長二寸許種於膏腴之地一年以後極
稠冬取其根
　　地筍(形長似竹根有/宻節即澤蘭)
二月取其根種冬鋤其根之穉嫩者
　　羊婆菜(似薑下多肥鬚味甚辛又/曰地薑本草曰廉薑也)
八月種四月用土壅封其跗則根劖取之
　　葛(形肥而長大皮黄肉/白色味甘野葛有毒)
二月種其根蔓生延于水根之黄色而糯者可食皮可
績擣為布穰堪禆灰油以黏舟也(詩曰施于條/枚施音異)
　　天茄(葉花藤蔓似白牽牛莫辨惟結毬柎/有肥苞無芒可分别也一名丁香茄)
三月間種其子蔓生造架以延之用採其毬之穉嫩者
　　山花(似胡/蘿蔔)
苞生根莖皆可生食亦可蒸
　　頃刻菜法
用新雞首生子從頂中擊小竅去黄白納菜子紙封固
之與雞伏四十九日一雞不能畢再與他雞伏足其數
取濕地播之須臾菜出可用凡種𤓰瓠皆如此法一法
以菜子在三伏中晒過須雜蔴莖内心播之頃刻即出
晒一年長一寸晒過三年即長三寸若五年七年有五
七寸也凡天花菜羊肚菜雞棕燕窩麻菇之類非可種
植者見遺制
　
　
　
　
　
　
　
　
　
　
　
　
　
　
　
　竹嶼山房雜部卷十一
欽定四庫全書
　竹嶼山房雜部卷十二　　　明　宋詡　撰
　　樹畜部四
　畜類
　　畜蠶法
開簇時視近上向陽者為强良好繭雄繭尖細緊小雌
繭圓慢厚大居簇上者多雄居簇下者多雌俱摘布簾
箔之上俟日數已足而蛾自出擇配精健者用厚紙收
其子為連
五月五日以菖蒲艾揉井水浸浴蠶連頃之去穢陰乾
無令煙氣熏損(祭義曰浴種于川鄭云蠶為/龍精月直大火則浴其種)至臘月八
日復以水浴之遇雪水則佳也嵗除夜用馬齒莧桃符
木查水煎停冷於元日五更又浴則辟諸惡厭魅而宜
蠶盛
清明之候一月前先用蠶所泥補無令濕氣透入將生
時又令火氣熏煖預稱蠶連之數俟蠶生足鋪以蓐(音/辱)
紙則細切穉桑葉散於蓐紙間隨取蠶連覆於葉上蟻
自下連有不下輕手振下之復稱空連遂知蠶之分兩
蟻三兩計布一箔至老可布三十箔
自蟻初生時將二眠時蠶室最宜温煖寒必添火熱遂
去火一眠之後見天氣晴明於巳午時間開忩捲簾以
通風日至大眠後天氣已熱又宜室内清凉髙潔亦不
得使濕氣上蒸
蠶必晝夜宜飼飼以頓數多者蠶必早老少者後老二
十五日老一箔計可得絲二十五兩二十八日老一箔
計可得絲二十兩若月餘或四十日老一箔計止得絲
十餘兩飼蠶須匀若值陰雨有寒則束乾草㸃火繞箔
通照煏去寒濕之氣然後飼之凡一眠俟十分眠方可
住食至十分起方可投食若八九分遂投葉飼之直到
老不能齊且多損失停眠至大眠蠶欲向黄時見黄光
即住食擡解直候起齊飼之葉宜薄散厚則多傷經雨
露濕葉風戾之以飼(祭義曰世婦桑于公桑風戾以食/之淮南子曰蠶食而不飲蠶書曰)
(飼蠶勿用/雨露濕葉)
蠶住食時即時分擡去其燠沙若先眠之蠶久在燠底
濕熱重蒸後變為風蠶擡蠶時不得將蠶堆聚蠶受鬱
熱後必病損多作薄繭又蠶眠初起若值煙熏即多黑
死蠶食冷露濕葉必成白殭食舊乾濕葉則腹結頭大
尾瘠倉卒開門暗值賊風必多紅殭或髙撒逺撒蠶身
與箔相擊後多不旺有赤蛹嫩老翁也
宜切極細桑葉一時辰可頻飼四頓一晝夜可頻飼四
十九頓或三十六頓第二日飼至三十頓第三日飼至
三十頓分理擡飼之時正宜極煖極暗
頭眠擡飼一晝夜可飼六頓次日則漸加葉向黄之時
極煖眠起時宜㣲煖
停眠擡飼起齊投食一晝夜可只飼四頓次日又漸加
葉眠起時宜温和
大眠起直候十分起齊投食一晝夜可飼三頓次
日加葉至七八頓午後天氣晴煖取預磨菉荳粉
白米粉或黒荳熟粉與切下桑葉一處㣲用温水和勻
一箔可飼粉十餘兩則減葉三四分至三日再如此飼
一頓不惟解蠶熱毒又省葉仍得絲多易繰堅靱有色
自眠起喫食十五六頓即老得絲多少全在此數日不
得怠慢(埤雅曰再蠶謂之原蠶又曰蠶負馬迹蠶與馬/同氣物莫能兩大後世無禁一嵗至于三蠶是)
(以桑弱而馬耗也王者之治禁之其有食柘之蠶居家/必用云柘葉蠶先繭以冷水繰之  絲作琴絃清明響)
(徹勝於凡/絲逺矣)
　畜獸法(走者為獸/獸曰牝牡)
　　馬(八尺以上為龍七尺以上為騋六尺為馬良曰/天馬曰驥曰駿鈍曰駑駘曰欵段騋力才切駑)
　　　(乃乎切駘/大來切)
相馬訣云三十二相眼為先次觀頭面要方圓眼似垂
鈴鮮紫色滿腔凸出不驚然白縷貫瞳行五百斑如撒
荳不同看面顱倒擊如鐮背鼻如金盞可藏拳口又須
深牙齒逺舌如垂劍色如蓮口無黒靨須長命脣似垂
箱盖一般食槽寛濶腮無肉咽要平分筋有蘭耳如楊
葉刀批竹燕骨髙兮髀不堅八肉分弓彎左右龍㑹髙
兮上古傳項長如鳯須彎曲鬃毛茸細要如綿鬐長膊
濶槍風小臆髙胷濶脚前寛膝要髙兮圓似掬骨細筋
麤節要攅蹄要圓實須卓立身中充濶要平安肋骨彎
弓須緊宻排鞍肉厚穏金鞍三峰壓壓須藏骨卧如猿
落重如山鵝鼻申直須停穏尾似流星散不連膏筋大
小須匀壯下節攅筋緊一錢半髭有距如雞距能奔急
走日行千以上貴相三十二萬中難選一俱全(祖李伯樂/相馬經)
相馬旋歌云項上雖生旋有之不用誇還縁不利長所
以號騰蛇後有䘮門旋前膁有挾屍勸君不用畜無事
也須疑生額并銜禍非常害長多古人如是説此事不
虚歌帶劍渾閒事䘮門不可當的盧如入口有福也須
防黒色耳全白從來號孝頭假饒千里足亦勸不須留
背上毛生旋驢騾亦有之生當鞍貼下此者是駝尸銜
禍口邊衝時間禍必逢古人看是病焉敢不言凶眼下
毛生旋遥看是淚痕假饒福也病無禍亦防侵毛病深
如害妨人不在占大都如此類無禍也宜嫌檐耳駝鬃
項雖然毛病殊若然兼抱尾有實不如無
馬畏暑不畏寒編以皂棧飼以藖(何間/切)荳間雜以貫衆
抹之使肥充不瘏(音/塗)病宜洗澡不宜日晒常閑之以走
法不騰劣也易胎駒生時遂以乾土塵染於其體遍揉
捻之能馴而不蹄嚙以銀簪分界其鬃則兩開(埤雅云/馬走逆)
(風韓鄂四時纂要云常係獼猴於馬坊内辟惡消百病/令馬不著疥元雲南行省言亦乞不薛之地所牧國馬)
(嵗給鹽以每月上寅/日啖之則馬俱無病)
　　驢(忽里謨斯國有福禄/似驢而毛文可愛)
次於馬食不易肥生子同馬法
　　騾(説文騾驢父馬母駃騠馬父驢母漢匈奴傳曰/竒畜即騾驢也又驢父牛母曰馲􁖩駃古穴切)
　　　(騠丁奚切馲陟/格切􁖩莫百切)
耐走不多病病則難治生騾同馬法(段成式云/騾不孳乳)
　　牛(水牛/黄牛)
相牛法耕牛眼去角近眼欲大眼中有白脉貫瞳子頸
稍長大後脚股濶並快使毛欲短密疎長不耐寒齒牙
欲白耳角欲近角欲得細身欲得麤尾稍長大無帶抱
喉及臨耳者並吉面短毛赤豎尾稍亂毛轉並主命夭
凡母牛毛白乳紅孳子多乳疎黒無子生子時子卧面
相向吉相背子疎一夜便糞三次一年生一子一夜一
次三年生一子(祖寗戚相牛經酉陽雜爼云毛少骨多/有力溺射前良牛也埤雅云牛走順風)
(又曰牛/性前順)
牛忌眼下有旋毛名淚滴主䘮服齒齦(口斤/切)有縁招官
灾兩角間有亂毛妨主後有旋毛招盗賊
牛畏熱又畏寒草食雜荳飼之俾息而齝(丑之/切)肥潤耳
濕冬以牛衣則無病也牛草脹以醋灌之或從後探去
其毒牛㵼痢煎人參敗毒散黄連解毒湯飲之
　　羊(山羊綿羊類/説曰氊很)
臘月孳者良牡羔三日即綸絲結痿(於危/切)其外腎食草
雜糯榖荳則易肥齥(私列/切)則無病春夏早放早收收晚
遇巳午時熱必汗出有龍塵入膚即生疥癩秋冬晚放
放早食露水草口生瘡又鼻生膿又腹㵼則去表而墳
首也羊棧宜髙宜乾久在泥中則生繭蹄亦作癩癩易
害羣性好鹽常以鹽啖之綿毛至四月剪之遇夏不熱
至八月再剪其毛令長氄(音/冗)毛以禦冬寒(埤雅曰羊/性前逆)羊
疥癩用蕎麥子炒為黒灰雜白礬硫黄末油調先刮其
癩至傷擦之即愈　羊夾蹄用羖羊脂熬熟去滓取鐵
箆子一枚煉火燔令熱將脂匀於箆上烙之勿令入水
次日即愈(猗頓聞陶朱公富徃問術焉告之曰子欲速/富畜五㹀乃適西河大畜牛羊于猗氏之南)
(十年之間子息萬計貲擬王公漢/翁伯販脂而至千金富傾縣邑)
　　豕(埤雅曰豕喜卑穢左傳母猪曰婁猪小説/曰以其食不潔故謂之豕豚彘皆其名也)
取短項無柔毛者良一廂有三牙者難留難肥稚時食
糟不長用麻子二升擣十餘杵鹽一升同煮和糠三升
食之立肥豕必豶(音/文)而必以牢然懐胎甚衆止宜二三
育久則氣血不全而胎殰(徒木/切)者多矣(易曰豶豕之牙/漢書五行志曰)
(豕圂/也)豕熱病斷其尾尖刺其耳令血流啖以生萊菔朴
硝驅浴于水愈豕疥癩用荳油滓調百草霜擦之復以
百草霜摻於食上飼之愈
凡馬牛羊豕遇初六日十六日二十六日生者必夭亡
不宜畜養
　　狗(詩注曰長喙曰獫短喙曰歇驕爾雅曰/犬狗之有縣蹄者也喙音灰獫音煉)
暮夜食之自穉不缺其食則易肥焚艾煙熏其鼻長則
善捕貍䑕食竹茹則聲啞食木鼈子則死(雜五行志曰/白犬虎文畜)
(之致萬石黒犬白耳畜之令富貴黒犬白前兩足宜子/孫白犬黄頭家大吉黄犬白尾代有衣冠黄犬白前兩)
(足利人𤨏碎録曰黒犬能辟/伏屍舌青斑者識盗賊則吠)
　　猫(爾雅云舊傳猫旦暮目睛皆圓及午即從歛如/線其鼻端常冷惟夏至一日煖滇南有蒙貴似)
　　　(猱捕䑕善於/猫猱乃刀切)
旦晝食之病則磨烏藥灌之生蚤擣桃葉觸之獅子猫
灸豬肝與食令毛耏(如時/切)潤(埤雅曰世云薄荷醉猫/死陸務觀詩云裹鹽近)
(得小貍奴今人乞猫以鹽易之遺風也瑣碎録云猫/一産止一子急棄之一産三四皆雄皆雌不可畜)
(本草云用蕎麥稈灰淋汁抹六畜瘡愈容齋隨筆云莊/子載徐無鬼見魏武侯告之以相狗馬荀子論堅白同)
(異云曽不如相狗馬可以為名也史記褚先生於日者/傳後云黄直丈夫陳君夫婦人也以相馬立名天下留)
(長孺以相彘立名滎陽褚氏以相牛立名皆有髙世絶/人之風今時相馬者皆有之相牛者殆絶所謂雞狗彘)
(者不復聞之矣劉向七畧相六畜三/十八卷謂骨法之度數今無一存)
　　象(埤雅曰舊説象之所在其土必豐又云象性久/識能浮水出沒體具十二肖肉惟鼻是其本肉)
　　　(膽不附肝隨月轉在諸肉假令正月建/寅膽在尻肉鼻端有小爪可以拾針)
草食
　　駝(埤雅曰駝卧腹不貼地屈足漏明則行千里背/有肉鞍如峯長頸髙脚善負知泉脈所在遇處)
　　　(輙停不行又知/風候有野駞)
草食
馬牛象駝皆有獸醫
　　鹿(大曰麋牝曰麀有馬鹿白鹿𤣥鹿其/天鹿則純霛之獸五色光耀洞明)
性畏熱飼以草或飼以榖間飼以菉荳常令入水浴之
希革毛毨(蘇典/切)時文甚明麗每好奔逸項下縋以木杖
疾走可擊膝使馴伏不狘(許月/切)牡者游羣甚廣而牝者
亦易胎也吞芻則如牛而齸(於亦/切)之
　　兎(今有畜者牡牝交媾凡十八日即孕育一/子論衡云䑛雄毫而孕非也有白兎黒兎)
畜之以穽飼以草食逸放則不能馴
　　玉面貍
以柙畜之以猪脂和米飯食之肥腯而弗瘠
凡初獮(息淺/切)山牛麞麂皆草食稚則可畜若水獺馴之
能使捕魚(田獵名春蒐夏苗秋獮冬狩/野馬之類不能畜者見遺制)
　畜禽法(飛者為禽/禽曰雌雄)
　　鵝(爾雅曰/舒鴈)
宜以一嵗再伏者為種大率三雌一雄雄宜少雌宜老
尾之力全而卵不殈(况必/切)六七月之間榖食豐足八月
生卵可菢至九月初即有子鵝以供冬至五六月生卵
熱不堪菢則拔去其兩翅十二翮以停之三月間生卵
不已亦㧞之皆留積其卵于腹以俟時也鵞母頭欲小
口上齕(痕沒/切)有小珠滿五者生卵多滿三者為次冬宜
入棧夏宜散逸而以熱食飼之易肥
　　鴨(即鶩又/曰舒鳬)
種鴨宜六雌一雄春時生卵至四月菢出者良每五月
五日不得放棲只乾食不得與水則日日生卵不然或
生或不生常令入水探食魚鰕可以代榖食雄者去其
勢食之易肥(新生曰/乳鴨)
　　雞(風俗通曰雞本朱氏翁所化故呼曰朱朱/冀越集云西土有駝雞大十餘斤足似駝)
霜降時尾之者良母雞下卵時逐月内雜以麻子與食
永不肯菢常生卵以油和麫成指尖小顆日食十數枚
易肥雄雞善者毛色自文而多脂膏忌栁柴烟能損目
有病灌以清油愈瘟之傳者磨鐵漿染米與食愈水眼
以白礬傅之愈(陶朱公養雞法以地作兩所隔越之更/酒麥糜取草覆化為蟲以食雞常有蟲)
(食易成長也𤨏碎録云雞/生子皆雄者必有喜事)
凡雞鵝鴨伏卵慮有擊聲卵毈(徒玩/切)故雷震必以鐵置
其巢(埤雅曰雞鶩伏卵忌磨若/聞礱磨之聲必不生矣)凡雞鵝鴨初生饑之而
不久多成内閉盖原其卵中之白結為皮骨卵中之黄
結為肝腸鷇(古候/切)之早其肝腸方全弱不能以磨化故
必候其三晝夜肝腸已實而方漸鷇之則不病而易長
也
　　鶴(𤣥鶴白鶴唐溪詩話云衆禽中惟/鶴標致髙逸浮丘伯有相鶴經)
榖食畜之亦卵生常宜佐以魚鮮其雛能保䕶其首起
丹頂乃得長壽(彭淵材以為/胎生非是)
　　青鸞(决録注云鳯多青色者為/鸞今名鸞者鷀䳓之類)
榖食
　　鶿䳓(似𤣥鶴而身小/無丹頂而頰赤)
榖食亦鮮食
　　鷺鷥(詩注曰一名舂鉏一名屬玉歐陽子詩/曰風格孤髙塵外物性情閒散水邊身)
魚食惡露(埤雅云畜之極有馴擾者每至白露/降日則定飛揚而去不可復畜矣)
　　孔雀(元命苞曰火/離為孔雀)
榖食立宿須髙則不殺敝其尾畜之亦能鷇雛如雞之
羣生也
　　雉(漢書五行志曰壄雞有白雉黒/雉説文曰長尾雉曰鷮音嬌)
榖食善獝(計必/切)而避宜畜以笯(音/奴)
　　錦雞(有吐綬金/頭之屬)
榖食
　　鴈(太白云有五色鴈/有白鴈有朱鴈)
榖食喜水
　　白鷴(太白詩云白鷴白/如錦有黒鷴紫鷴)
榖食亦肉食(太白又云黄山胡公有雙白鷴盖/是家雞所伏自小馴狎子無驚猜)
　　天鵝(即鶂莊子曰白鶂之相視眸子/不運而風化輟耕録曰頭鵝)
榖食喜水
　　鸕鷀(水鳥即鵜今/淘河鵜音啼)
魚食馴則能令捕魚
　　野鵝(廣志曰駕鵝鮑明逺賦曰歛雙翮/於水裔翹孤趾於林隈駕音哥)
榖食喜水畜之鷇雛
　　野鳬(種類大小不一甚小者曰鸊鵜有鵁鶄似鳬/脚髙有毛冠辟火灾鸊步覓切鵜天兮切鵁)
　　　(音交鶄/音晴)
榖食喜水取其卵與家伏之鷇鶵遂馴
　　鴛鴦(埤雅曰匹鳥有思/者也鶒鶒同類)
榖食喜水
　　王雎(詩曰雎鳩注曰状類鳬□生有定偶而不相/亂偶常並游而不相狎故毛傳以為摯而有)
　　　(别列女傳以為人未嘗見其乘居而匹處者盖/其性然也今一種名黄駕者羽毛正黄色亦類)
　　　(鳬/鷖)
榖食喜水
　　鴿(羽色/甚衆)
榖食飼以硝水能取食而復嘔之積其餘可以再飼易
伏卵鷇雛凡病用古墻中螺螄朽殻并續隨子銀杏擣
為丸每飼十丸愈
凡初羅野禽不馴須鎩(所拜/切)其翮而得久畜之若鸚鵡
倒揷之屬則樊籠以飼之也(霛雞之類/見遺制)
　　畜魚法(陶朱公對齊威公問其富曰治生之法有/五水畜第一所謂水畜者魚也其治有九)
　　　(洲九島水深八尺洲髙六尺池共六畆帶子鯉/魚二十頭雄鯉六頭自生自育春夏納以神守)
　　　(龍不將魚去鯉在池遶游日/行千里則肥按鼈名神守)
今余處江南之地薄海有沙宜養鯔魚鄰湖無沙宜養
青魚鰱魚若他鱸鱧之類啖魚者多不宜畜養惟飛魚
鬐鬛舒揚善於出水畜之能辟獺而魚不淰(音/諗)鑿池欲
淺而向陽中作一區深者至冬間積槮與居使得以𨼆
藏避寒池之周圍者尤勝魚在池如處江湖中晝夜逺
逝悠然而相忘焉則易長也最忌桐油投水中魚即死
如池泥汙穢致魚浮喁(魚容/切)擷芭蕉葉碎棄於池自上
藥毒者宜易新水水發又有魚貫之患宜開溝而編竹
為門以洩之也金鯉金鯽惟堪觀玩今有飼金魚以水
面紅蟲其色愈明(桯史云中都豢魚者能變魚以金色/鯽為上鯉次之其術以闤市洿渠之)
(小紅蟲飼凡魚百日皆變初/白如銀次漸黄久則金矣)
　　鯔魚
養於有沙之池畏寒冬月居池底聚首相處網之即殭
惟沙鯔不畏寒且易長大
　　青魚(有黒/白)鰱魚(一名/鱮)白魚　鯿魚
白青魚食草鰱魚三種細頭大頭即鱅金絲皆食青魚
之穢必宜並畜三月至八月常用樵採穉弱青草食之
如用一擔令其食盡則食以第二擔不然積草腐氣尤
能敗魚其名黒青魚者食螺螄并畜於池與食易肥白
魚鯿魚易長
凡初網得魚秧時開方一二丈深二三尺小池瀦水納
之恒飼以細米粉或舂米糠順風舉颺浮於水面令其
食盡又復取飼一日可二次待其長至五六寸時移畜
大池每尾有成也魚一年長至一尺者則次年即有二
尺善水畜者治生誠亦廣矣(江海魚種類不一/非池所畜見遺制)
　　畜蜜蜂法
松江之蜂人家善畜之者其蜜甘美不下於閩廣之産
先造方木箱三四層為其房每層内縱横以小竹板二
條上層為之以盖下層為之以底立一架承其底層而
其底為一筍可移出者置之室中向南壁間壁外通一
小隙以篾編一簟作數目者掩之每目僅容一蜂出入
喜順惡逆以左置右則盛以右置左則衰也凡置箱立
架人必順而稍下皆不得過敵祖房
三四月間蜂生息蕃衍必自分處俟其作衙成聚時
用箱之上層有葢者少塗以蜜覆置蜂上又聚紙焚
煙從蜂下漸漸熏之又束艾從蜂後推之其蜂皆鱗次
以進上層箱中則取置於底層之上以濘泥蜜墐諸隙
止通其數目出入常移其底視蜂有凡蟲來盜蜜侵害
者悉為滅除之目外出入所有蜘蛛網當之者欲網蜂
常纒去之俟其釀滿蜜脾一層直候昏夜蜂息時不出
蠆(丑介/切)則輕舉上層接入第二層下續其底上續其盖
視前蜜墐既又釀蜜脾已滿三層四層皆若此接入也
(埤雅云蜂有兩衙應潮其主之所居衆蜂為之旋繞如/衛誅罰徴令絶嚴有君臣之義丁文果對唐太宗曰雖)
(無官職一日兩衙埤雅又云採取百芳釀蜜其房如脾/故曰蜜脾歐陽公詩云花蕋新成滿蜜脾蘇子由詩云)
(前人傳蜜延客住/後人秉艾催客奔)
夏初或秋初視蜜脾已滿數層計其三冬有蓄亦於甲
夜用薄大刀當房上層接縫中蜜多則二層接縫中切
下不使蜂知則以布絹泲潔蜜藏應所須用則煎去其
沫其滓則以水滌蜜去易水煎浮水上者取而壓乾復
入乾釡内煎水竭入滑器脱下即黄蠟也其所滌水濾
潔置日中晒亦能成醯(墨娥小録云用地丁花皂角花/百合花等分窨乾為末鍊黄蠟)
(為丸如彈子大每蜜一斤入砂銚内煎沸下藥一丸搥/碎竹箆不住攪匀成蠟傾出得十兩羅隠曰採得百花)
(成蜜後為誰辛苦為誰甜太州/羊刺草上生蜜曰刺蜜味甚佳)
臨冬則用泥墐其房罅至蜜衣以綿著甚煖外日仍留
其出入視其蜜少不及至春採花割雞退毛去内臟懸
於房中食之
造一王臺當蜜脾中至春覷其王臺上惟王蜂居之而
衆子亦居之多則分房不盛以長針刺其衆子止留一
子與分而祖房則常殷富有蜜也(埤雅云其王之所居/疊積如臺王元之云)
(山甿患其分也以棘刺/闗於王臺則子盡死)
(漢書曰陸地牧馬二百蹄牛千蹄角千足羊澤/中千足彘水居千石魚陂其人皆與千户侯等)
　
　
　
　
　
　
　
　
　
　
　竹嶼山房雜部卷十二
欽定四庫全書
　竹嶼山房雜部卷十三　　　明　宋詡　撰
　　尊生部一
　湯部
　　茴香湯
乾生姜(半/兩)甘草(二/兩)小茴香(一/兩)炒鹽(二兩/半)　右為末白湯
調(達旦茴香/青鹽尤妙)
　　鐵刷湯
蒼朮(二兩米泔浸一/宿切片焙乾)良薑(三兩鎚/碎油炒)砂仁(二/兩)甘草(一兩七/錢炒)
鹽(一兩八/錢炒)　右末每服一錢空心沸湯㸃服
　　丁沈煎丸
白豆蔲(五/分)砂仁　畢澄茄　木香　檀香　薄荷葉
甘松(浄/)陳皮　桂花(各半/兩)丁香　沉香(各五/分)白茯苓(二/兩)
百藥煎(一/兩)　右為末用甘草膏和匀丸如菉豆大常服
能消酒化食若臨用時入龍腦香麝香硼砂少許尤
妙
　　　熬甘草膏法
　粉草一斤𢷬碎熱水浸半日揉洗紐去滓再浸再洗
　再紐凡三次將浄甘草水入磁器内熬成膏子(又見/卷末)
　(視此/較詳)
　　杏薑湯
一薑二杏三鹽四草　每生薑一斤𢷬細絞取真汁却
將去皮尖浄杏仁二兩炒鹽三兩甘草末四兩同𢷬細
入薑汁𢷬匀逐旋湯調服甚美風韻
　　縮砂湯
縮砂仁(四/兩)烏藥(二/兩)香附子(一兩/炒)粉草(二兩/炙)　共為末每
服二錢加鹽沸湯㸃服中酒者服之妙常服快氣進食
　　須問湯
東坡歌括云半兩生薑(乾/用)一升棗(乾用/去核)三兩白鹽(炒/黄)二
兩草(尖去/皮)丁香木香各半錢約量陳皮(去/白)一處𢷬煎也
好㸃也好紅白容顔直到老
　　鳯髓湯
松子仁胡桃肉(湯浸去皮各/一兩或二兩)　共研爛入熟蜜半兩和
匀每用沸湯㸃服服能潤肺療咳嗽
　　杏酪湯
板杏仁用三兩半沸湯二升浸盖却候冷即便換沸湯
如是五度了逐箇搯去皮尖入小砂盆子内細研次用
好蜜一斤於銚子内煉三兩沸看涌掇退候半冷旋傾
入杏泥又研如是旋添入研和匀極細湯成矣
　　醍醐湯(止渴/生津)
烏梅(一斤搥碎用水入大罐同/熬作一碗澄清不犯鐵器)蜜(五斤/)縮砂仁(半斤/碾)白
檀末(二/錢)麝香(二/字)　右將梅水縮砂蜜三件一處於砂石
器内熬之候赤色為度冷定入白檀香麝香
　　水芝湯(通心氣/益精髓)
粉草(一兩/㣲炒)乾蓮實(一斤帶皮炒極/燥𢷬羅為細末)　右為細末每服二
錢入鹽少許沸湯㸃服蓮實𢷬羅至黒皮如鐵不可𢷬
則去之世人用蓮實去黒皮及澀皮并心大為不便黒
皮堅氣而澀皮固精世人多不知也此湯夜坐過饑氣
乏不欲取食則飲一盞大能補虚助氣昔仙人務光服
此得道
　　茉莉湯
用蜜一兩匙甘草一分土薑自然汁一滴同研令極匀
調塗在碗中心抹匀不令洋流每於凌晨採摘茉莉花
一二十朶將放藥碗蓋花取其香氣熏之午間乃可以
㸃用
　　木香苦湯
片子薑黄(四/兩)縮砂仁(半/兩)木香(半/兩)白豆䓻仁(半/兩)藿香葉(半/兩)
白檀(半/兩)陳皮(去白/半兩)青皮(去白/半兩)甘草(炒半/兩)廣茂(炮半/兩)香附
子(去毛炒/一兩)川楝子(半/兩)白扁豆(去皮蒸熟焙/乾秤二兩)　右為細末
每服一二錢空心沸湯㸃服
　　無塵湯
水晶糖霜(二/兩)梅花片腦(二/分)　右將糖霜乳細羅過入腦
子再研匀每用一錢沸湯㸃服如㸃帶香湯茶必須當
面烹㸃不可多多則令人厭少則有餘不足存焉慎勿
背地烹㸃供上如背處烹㸃則香氣已散矣
　　綠雲湯
荆芥穂(四/兩)白朮　粉草(各二/兩)　右為末入鹽㸃服
　　仙朮湯(辟瘟疫除寒濕/温脾胃進飲食)
蒼朮(去皮十二斤/米泔水浸焙)棗(去核/六升)杏仁(去皮尖/炒斤半)乾薑(五兩/炮)粉草
(炙三/斤半)鹽(六斤/四兩)　右為細末入杏仁和匀每服一錢沸湯
㸃服常服延年益夀明目駐顔輕身不老
　　御愛靈黍湯(煖脾剋/化宿食)
大小麥(各二/升)粉草(炙四/兩)縮砂仁(一兩/半)生薑(一斤帶/皮切)鹽(六/兩)
(白/者)　右將二麥炒熟入諸藥焙乾為細末以磁器内盛
食前後皆可服大小麥恐有麤皮難服先别多碾取淨
末用加肉豆䓻八枚尤佳
　　荔枝香
烏梅(半斤洗淨熬/去核去滓)沙糖(二斤熟水化/作汁濾去滓)桂末(三/錢)丁香末(一/錢)
乾生薑末(半/兩)　右將糖梅汁合和了銀石器内熬耗一
半然後入丁桂薑末再熬成膏入淨器内収貯
　　温棗湯
大棗(一斤去核用/水五升熬汁)生薑汁　蜜　右將三味調停和美
再入銀石器内令稀稠得所入麝香少許每盞抄一大
匙沸湯㸃服
　　香蘇湯
乾棗(一斗去/核劈碎)木瓜(五箇去皮/稀𢷬碎)紫蘇葉(半/斤)　右件一處再
𢷬匀分作五分匀攤在竹籮内燒滚湯潑淋下汁嘗𤓰
棗無味了去却别換好者一分依上潑之以味盡為度將
淋下汁慢火銀石器内熬成膏子冷熱任用
　　地黄膏子湯
生地黄肥大者於秋暮冬初採之淨洗拆碎入石臼中
以木杵𢷬爛榨取汁入砂石器内熬至浮沫起皆掠去
至淨煎至三分去二别換銀石小器慢火熬至滴入水
不散為度造時始末不犯銅鐵器於淨磁器内收貯入
檀香末并腦麝少許或云入蜜熬者非入酒中同飲極
妙并可沸湯㸃服
　　輕素湯
乾山藥(三/兩)蓮子肉(半斤湯浸去紫皮/并心子洗浄白)　右日乾為細末
生龍腦少許湯㸃服
　　沃雪湯
雞蘇葉三兩縮砂仁一兩荆芥穂一兩半甘草半兩天
花粉甜者二錢半為末湯㸃
　　櫻珠湯
用一味好南參不以多寡碾為細末以胡桃仁松子亦
得同和匀煉蜜為膏子丸如櫻珠大以辰砂為衣取其
紅色仍用青松釵為葉每用二顆放在湯盞呈過沸湯
當頭衝㸃香美風韻悦目有補
　　熟梅湯
黄梅十斤　鹽一斤　青椒四兩　粉草末六兩　薑
汁一小碗　右拌匀日曬半月磁器收貯
　　東坡梅湯
黄梅一百箇蒸熟以生布絞去皮核留肉用炒鹽一斤
生薑一斤去渣粉草末二兩(右拌匀入甕綿紙裹/甕口曬之沸湯㸃用)
　　梅絲湯
青梅用大而堅者趂衆手切絲不可遲遲則絲黄軟每
絲一斤用甘草一兩半新椒一合生薑少許炒鹽半斤
停冷　右件拌匀入罐留少許鹽封面厚紙宻封不犯
生水
　　黄梅湯
黄梅百箇須蒸熟皮核生麤布細梢五兩椒從枝上採
半斤鹽向火中燒斤薑𢷬取自然汁粉草羅將四兩饒
綿裹甕口晴日曬渴時須用沸湯澆
　　青脆梅湯
青消梅一斤十二兩甘草生末四兩炒鹽半斤生薑一
斤四兩青椒三兩紅椒半兩去目擘作兩片
大率青梅湯家家有方分兩亦大同小異初造之時香
味一同但藏經月之後便爛熟如黄梅亦盖有説焉一
者須用青消梅在小滿前採搥破核去仁不得纎毫犯
手用乾匙撥至打拌之時亦然搥破之後須攤在潔浄
篩子中令水脉畧乾爽二者甘草生用不見火三者炒
鹽須待冷用生薑須用不經水浸者去皮半斤切作絲
一半擂碎亦不得犯手五者青椒不可帶葉旋採㫰乾
制度俱依法了一齊拌匀仍用銀匙或銀筯或竹筯抄
入浄新甕瓶内瓶不可大只用盛十餘盞湯料以上者
仍留些鹽糝面六者不得用箬葉笋籜掩面須用兩層
油單夾一層厚壯紙緊紥瓶口如此制作方可全脆字
也
　　青梅湯
小滿前採青梅硬者一斤連核畧舂自然肉脱核去除
核留肉用鹽三兩半花椒皮半兩同拌入瓶
　　集香湯
縮砂四兩半甘草三兩胡椒檀香各半兩鹽四兩　右
先將鹽甘草炒次下餘藥炒令香熟研為細末㸃服
　　青梅湯
青梅三十兩粉草末四兩極細炒鹽十兩　右青梅劈
開去仁留核切碎與炒鹽甘草末一處拌匀入瓶竹箬
包口泥封懸之經半月方開入青椒不拘多少再拌匀
還入瓶封之逐旋取出用須是小滿前梅子製造則脆
　　黄梅湯
每黄梅一斤大者劈作六塊小者四塊去仁用鹽五兩
甘草末一兩半檀香末半兩薑絲一兩青椒葉少許拌
和匀置磁器中麤布羃口曬熟收蔵甚妙極有風味或
不用拌和先以鹽少許鋪器厎梅塊一層撒鹽料一層
層皆如之上以鹽盖亦好
　　熟梅湯
樹頭黄大梅蒸熟去皮核每斤用甘草末五錢炒鹽四
兩薑絲二兩青椒五錢待秋間入木犀不拘多少
　　木犀湯
每用木犀花去萼揀浄一斤以鹽少許畧擣絞去清汁
再以炒鹽四兩淹拌捺實於瓷器内合時旋取出别碎
每料用木犀六兩甘草四兩甘松檀香丁皮各半兩炒
麫一斤　右為細末沸湯㸃服
　　桂花湯
木犀花帶露打下去青蒂擂爛以細麫炒熟捜匀為薄
餅一日曬乾每花餅二兩入砂仁末半兩甘草末酌量
用以甘草膏子調和佳
　　桂香湯
桂花三斤㨂浄去青蒂細研磁器盛貯覆合畧蒸乾薑
一兩甘草畧炙　右為細末與桂花拌匀量入炒鹽磁
器盛貯勿令走氣如常法㸃
　　天香湯
白木犀盛開時清晨帶露用杖打下花以布被盛之揀
去蒂萼頓在浄磁器内俟積聚多然後用新砂盆擂爛
如泥一名仙桂湯亦名木犀湯並同用木犀一斤鹽炒
四兩粉草炙二兩　右件拌匀置磁器中宻封曝七日
每用沸湯㸃服
　　一枝花
一層煉蜜一層木犀花一層去核霜梅肉一層椒葉入
一層煉蜜若花枝多更依此法如此相間入磁器封定
此法凡四時中有香無毒之花皆可製須是帶露剪花
去葉小枝兒㸃湯時取一枝入盞内以湯輕輕傾下花
枝儼然如生蜜中諸物可作果供
　　法製縮砂(消化水榖/温煖脾胃)
縮砂(十兩去皮以朴硝水浸一宿/曬乾以麻油炒燥香熟為度)粉草(炙/)桂花(各一錢/半研為)
(細/末)　右件和勻每遇酒食後細嚼
　　香橙湯
青香橙去核穰取皮一斤以炒鹽四兩淹拌曬乾每用
四兩入甘草四兩炒鹽二兩　右為細末沸湯㸃服
　　又方
香橙取皮切絲每斤用甘草末三兩半炒鹽三兩生薑
絲少許以橙穰去核浄布細捩酸水入橙絲拌匀磁罐
宻封之
　　又方
香橙五十斤去核取皮連穰切片生薑五兩去皮切片
右件於砂盆内擣爛如泥入炙甘草末三兩檀香末半
兩和匀捻作餅子焙乾為細末入鹽少許沸湯㸃服
　　又方
橙子黄者一斤剥皮去囊去筋核連皮用舂如泥甘草
一兩檀香半兩甘松三錢並為末炒鹽三兩　右拌匀
入瓶收蔵
　　又方
大橙子三斤去核切作片子連皮用檀香末半兩生薑
五兩切作片焙乾甘草末一兩或二兩右橙薑二件用
浄砂盆研爛次入檀香甘草末和作餅子焙乾研為細
末毎用一錢鹽少許沸湯㸃服能寛中快氣消酒
　　香櫞湯(俗作/圓非)
香櫞去心用皮瓤薄切細片一斤半以炒鹽三兩甘草
末一兩半花椒橘皮隨意　右件拌匀淹數日沸湯㸃
服
　　橘紅湯
橘紅一斤鹽四兩水五碗右件砂甏中慢火煮令汁盡
乾　右為細末沸湯㸃服去痰如神
　　調胃湯
糖糟曬乾生薑片各為細末酌量調和滋味得所為度
沸湯㸃服
　　鳯池湯
大塘南橘一斤去核與筋膜留瓤皮先以皮切碎爛擣
次以瓤切擣爛細拌匀入炒鹽三兩再同杵如泥甘草
末一兩半拌勻沸湯㸃服
　　洞庭湯
細皮黄橘子一斤於浄盆内就薄切去核留汁生薑去
皮半斤甘草四兩各擣碎炒鹽三兩拌罨一宿或兩宿
取出入所餘橘汁以炒麫糝乾共焙燥　右為細末如
常法㸃服
　　鳯池湯
皮薄味甘紅橘一斤擘皮細切叧杵擘瓤去筋核細切
叧杵碎和橘醤拌匀入炒鹽三兩再同杵如泥更入甘
草末一兩半拌匀沸湯㸃服
　　補氣湯
五味子二兩甘草半兩白鹽一兩炒三件同拌匀器中
淹一宿取出焙乾為細末熟湯㸃服
　　清中湯
生薑五兩不去皮切片白鹽四兩炒與生薑同淹一宿
焙乾白术甘草各二兩半　右為細末沸湯㸃服
　　解酲湯
胡椒官桂丁香各一分檀香三錢藿香半兩甘草三兩
鹽四兩炒　右為細末滚湯㸃服
　　百花湯
杏仁四兩去皮尖生薑四兩取自然汁與杏仁同研細
白蜜半斤　右同攪拌匀以磁器盛蒸熟匙攪成膏沸
湯㸃服
　　快腸湯
生薑二斤切片米泔浸三日曬令半乾丁香四兩剉白
鹽半斤甘草六兩切如豆大　右以浄銚一枚先以鹽
炒熟次下薑稍乾脆次下甘草炒令赤色次下丁香同
炒慢火不得焦但紫色為度乘熱入新磁器宻封三日
後開研為細末沸湯㸃服
　　仙朮湯(辟山嵐瘴氣/晨昏宜服之)
蒼朮九兩米泔浸刮去皮棗去核乾薑各半兩泡杏仁
一兩半去皮尖麩皮炒雙仁不用叧研甘草二兩三分
炒白鹽六兩炒　右為細末沸湯㸃服
　　醒脾湯
乾薑三兩白麫五兩炒炒鹽三十五兩甘草二十兩炒
杏仁一兩半去皮尖及雙仁者麩皮炒　右為細末沸
湯㸃服
　　棗湯
棗去核一斤生薑五兩切洗甘草三兩炙剉右三味一
處拌匀用盆盛貯以布盖罨一宿焙乾為末入鹽少許
沸湯㸃服
　　梅蘇湯
烏梅一斤去核甘草四兩紫蘇四兩炒鹽六兩炒麫十
一兩　右為細末沸湯㸃服
　　木瓜湯
木瓜半斤甘草五兩檀片茴香各四兩乾薑砂仁各四
兩　右為細末沸湯㸃服
　　清中湯
水薑片半斤甘草四兩檀片少許炒鹽半斤炒麫半斤
　右為細末沸湯㸃服
　　荔枝湯
烏梅肉四兩焙乾乾薑二兩泡甘草二兩官桂半兩叧
研鬆沙糖二斤叧研　右為細末與沙糖官桂拌匀磁
器收貯沸湯㸃服
　　紫雲湯
甘草二兩檀香良薑桂枝各三兩砂仁乾薑甘松各二
兩　右件剉碎以水濃煎去渣多以鹽調和滋味美為
度
　　不換金湯
炒麫一斤芝麻減半椒皮六錢茴香六錢半炒鹽三兩
一處同拌更加酥蜜　右為細末沸湯調服
　　不老湯
生薑一斤棗一斤青鹽三兩甘草四兩丁香檀香各半
錢陳皮三兩　右件一處擣爛空心調服
　　又(按此方與前須問湯/大同小異姑兩存)
一斤生薑一斤棗三兩青鹽四兩草丁香白檀各半錢
三兩陳皮一處擣煎也好㸃也好乆乆服之長不老
　　和合湯
砂糖一斤約以水三二盞先燒畧滚沸便下糖滚三兩
沸掠去沫舀起　烏梅不拘多少打破去核仁湯泡叧
置臨用時二件調和酸甜得所為度
　　造化湯
肥大烏梅去仁留核甘草炒鹽各等分先以烏梅甘草
杵為粗末次下炒鹽拌匀入罐實按宻封收起須臘月
或伏中修合半年後方取出焙乾研為細末沸湯調服
　　荔枝膏湯
烏梅三十箇肥大者先以湯浸三五次去酸水取肉爛
研入砂糖一斤臨時添減與梅同熬得所即止生薑半
斤取自然汁加減用桂末半兩入湯内　右件熬成膏
子看可丸使住火用湯或水調㸃宻封瓶
　　檀香湯
以甘草膏子一料用檀香細末三錢腦麝各少許研細
入生薑自然汁兩三㸃同研投入膏内㸃時以少許湯
化開飲
　　胡椒湯
入胡椒末一兩腦麝少許並依前法
　　丁香湯
入丁香細末三錢餘依前法(以上二方首云入者/當本甘草膏而言)
　　煎甘草膏子法
好粉草一斤慢火上炙黄細剉碎研為粗末以百沸湯
五六盆煑以竹杖兒攪成濃汁生絹袋濾過再將甘草
滓别用水煎以無味為度併前濾過汁作一處使熱鍋
子内先以麻油少許乘熱擦了入甘草汁煎數十沸以
鹽一斤将汁就化用紗片濾去鹽滓再熬成膏子如飲
相似投入乾瓶内臨時修合每用膏子一料入後項藥
大率一斤甘草熬成膏子可分作五料也
　
　
　
　
　
　竹嶼山房雜部卷十三
欽定四庫全書
　竹嶼山房雜部卷十四　　　明　宋詡　撰
　　尊生部二
　水部
　　漿水
熟蒸粟米乘熱傾冷水中浸五七日候酸用夏月則逐
日看試纔酸便用如過酸則不中
　　漿水法
熟炊粟飯乘熱傾冷水中以罁浸五七日酸便好喫如
夏月逐日看纔酸便用
　　粱粳熟水
故宋京城持缾賣粱粳熟水其法以稻稈心持擇齊整
了用水濯洗浄曬乾作小把子如盪熟水時以火炙少
時先以湯盪兩次然後盪熟水加以糯稻稈自可縮少
便用
　　豆䓻熟水
白豆䓻揀浄投入沸湯瓶中宻封片時用之極妙每次
用十箇足矣不可多用多則香濁
　　沉香熟水
先用浄瓦一片竈中燒㣲紅安平地上焙香一小片以
瓶盖定約香氣盡速傾滚湯入瓶中宻封盖檀香速香
之類亦依此法為之
　　香花熟水
取夏月但有香無毒之花摘半開者冷熟水浸一宿宻
封次日早去花以湯浸香水用之
　　丁香熟水
丁香五粒竹葉七片炙投沸湯宻封片時用之
　　造熟水法
夏月凡造熟水先傾百沸滚湯在瓶内然後將所用之
物投入宻封瓶口則香倍矣若以湯泡之則不甚香若
用隔年木犀或紫蘇須畧向火上炙過方可用
　　御用渴水
官桂　桂花　丁香　白豆䓻仁　縮砂仁(各半/兩)細麴
　麥糵(各四/兩)　右為細末用藤花半斤蜜十斤煉熟新
汲水六十斤用藤花一處鍋内熬至四十斤生絹濾浄
用小口甏一箇生絹袋盛前項七味末入甏再下新水
四十斤并已煉熟蜜將甏口封了夏五日秋春七日冬
十日若下脚時春秋温夏冷冬熱
　　林檎渴水
林檎㣲生者不計多少擂碎以滚湯就竹器畧定旋擂
碎林檎衝淋下汁滓無味為度以文武火熬常攪勿令
煿了熬至滴入水不散然後加麝腦少許檀香末尤佳
　　又法
將林檎破開去心核用浄器内擣碎布絞取汁再將滓
重擣極爛放竹器中以滚湯衝淋嘗滓無味煎法同上
　　木瓜渴水
木瓜不計多少去皮穰核取浄肉一斤為率切作方寸
大薄片先用蜜三斤或四五斤於砂石銀器内慢火熬
開濾過次入木瓜片同煎如滚起泛沫旋旋掠去煎兩
三箇時辰嘗味如酸入蜜須要甜酸得中用匙挑出放
冷楪内候冷再挑起其蜜稠硬如絲不斷者為度若火
緊則有涌溢之患其味又不嘉有燋煿氣但慢火為佳
　　五味渴水
北五味子肉一兩為率滚湯浸一宿取汁同煎下濃豆
汁對當的顔色恰好同煉熟蜜對入酸甜得中慢火同
熬一時許凉熱任用
　　香餹渴水
上等鬆餹一斤水一盞半藿香葉半錢甘松一塊生薑
十大片同煎以薑熟為度濾浄磁器盛入麝香緑豆許
大一塊白檀末半兩夏月氷雪内沉用之極香美
　　楊梅渴水
楊梅不計多少揉搦取自然汁濾至十分浄入砂石器
内慢火熬濃滴入水不散為度若熬不到則生白醭貯
以浄器用時每一斤梅汁入熟蜜三斤腦麝少許冷熱
任用如無蜜餹毬四斤入水熬過亦可
　
　
　
　
　
　
　
　
　
　
　
　
　
　
　竹嶼山房雜部卷十四
欽定四庫全書
　竹嶼山房雜部卷十五　　明　宋詡　撰
　　尊生部三
　酒部
　　珀香酒
用糯米一斗淘浄將九升水浸於甕内將一升炊作飯
候稍冷拌細麴粗末二兩以篘盛之深埋在所浸米中
兩三日後飯浮起只撈出浮飯却蒸下九升米作飯候
極冷拌細麴末十八兩以一升浮飯置甕厎須以九升
米飯置上面以所浸米漿稱下十斤或八斤以紙四層
封甕口春天半月熟冬天一月或通榨下用或只逼清
者先飲後榨
　　錯認水酒
白糯米二石水酵二百斤足稱緑荳麴二十五斤足稱
純白麫麴亦得又糯米飯三斗臨榨時用櫪柴灰六升
其醅過熟三兩日上榨無妨醅不能汪去此猶不用石
灰味極珍美或云不用灰更好櫪柴灰亦可
　　救酒味
每酸酒三四斗一甕可入炊菉豆一升(不炊/亦得)經宿酸味
皆退但味淡了當以好酒夾和用
　　白酒
糯米一斗淘浄浸一宿炊熟以水淋過傾出令冷相离
見六七分乾用白酒母三兩舊麴力大只用二兩半研
為末拌飯匀拍在綽口罁内四圍中央似井須看見厎
仍以少麴末糝面上候漿來一盆方許下水四升水少
則味濃三日方翻醅面五六日可篘若要第二酒再下
水二升
　　菊花酒
九月菊花盛開時揀黄色味甘香者摘下曬乾每以瓶
貯清酒一斗用菊花頭二兩絹袋盛懸於酒面上約離
一指髙宻封瓶口經宿去花袋自然酒味有菊香如木
香桂花梅花之類一切有香之花皆可依此法為之盖
酒性與茶性同能逐諸香而變也
　　陳祭酒浸酒方
生地黄(一/斤)熟地黄(半/斤)當歸(四/兩)荆芥(半/斤)防風(半/斤)甘草(四/兩)甘
菊花(半/斤)香附米(四/兩)黄連(半/斤)紅棗(四/兩)核桃(四/兩)枸杞子(四/兩)木
香(一/兩)沉香(二/錢)　右擣碎為細末浸酒服之
　　造蓮花白酒法
每以大米一斗官數為率晚飯時用水浸經一宿次早
飯後漉米置籮中井水淋清去泔氣下甑炊熟復出飯
在籮内再用井水淋極冷如飯性硬帶些水下罁搭平
中心留漿潭每斗用藥六丸丸大則不必拘碾令極細
撒拌飯内抄令十分匀却搭平作潭待一周時漿映再
一周時漿方滿潭看漿老嫩下水每斗有三等第一等
十斤第二等十二斤第三等十五斤若賣者二十斤亦
下了下水時先下一半了用飯鍬鍬作四五塊翻轉再
下一半畧將飯塊擺開不要盫了炊中冪之今晚下水
來早飯後看老嫩便篘或糠火煨或甑蒸但隔屋聞酒
香便住蒸時要毎瓶下木香一小片蒸後再過一周時
便可飲定置不移動可留至半月造酒時或值天道炎
熱用水一小瓶懸挂漿潭内去熱氣若用紅麴便是煨
紅
　　北酒方(至/妙)
每大米一石民斛用麴十斤一法每石臘月只用八斤
亦可三九月則增一二斤其米用百滚湯一二提桶泡
之待米漲乾却以十分酸泔約一桶浸米令透如泔少
只添水没一拳為率若泔不酸入醋些少尤好浸三日
漉起便取頭浸泔割面上清者於鍋内煎沸撇去沫仍
放滲糠油大紙撚一根在内則湯不湧起却用炊飯倘
泔少亦添水令滿鍋煎泔時要熟泔不熟酒不清初炊
飯時先用慢火待飯將熟緊用火無妨便熟先取四五
升攤冷先用麴三四斤擣碎第二扒糟三兩碗及炊飯
温泔同拌和作酵頭如未曾造酒未有此糟則以清酒
糟代用亦可將飯置罁中看天道寒熱夏天要十分冷
春秋要㣲放熱冬畧熱些先浸泔既以割面上清者炊
飯留餘者浸第二罁米其所餘者下面必有濃脚如薄
糊又逼出面上稍清者浸米用却將此脚煎令極熟如
初就豆腐一船待冷與上項酵及餘麴餘泔拌和飯中
抄令匀然後下水毎斗約二十斤如今晚下水明日午
間面上裂開酒作緊方通一扒待面薄俱可打下過四
五日可喫絶不可下灰􁀙了頭酒却以糟仍入罁做副
酒下水一大桶便上􁀙此酒只可添升合多不可獨用
　　又法
米一石官水十桶(每桶約/十八斤)副酒一般水用二扒糟十斤
為酵同時下泔并水(餘法/同前)
　　賽蒲萄酒
麴裏米汁(酒/也)皂衫兒(曬乾磨碎去皮用/約二斗許黒豆也)白礬(些/少)甜兒(些/少)
(蜜/也)烏梅(數/箇)　右用砂鍋或銀器先將衫兒梅礬一處入
熬色黑濾去渣方入甜兒和匀再和麴汁調停得所盛
瓶中宻封一宿飲之與真者無異
　　造臘酒法
每米一斗先浸一升七日炊將餘九升淘浄每米一斗
用水一十六斤浸次將炊熱飯鋪罁面上候熟飯浮起
撈飯叧安方撈米炊熟次將浮飯拌舀每斗米用麴一
斤就將原泔下酒每斗留浸過米一升骰(音/豆)俱用熱飯
若天氣冷只用畧熱飯
　　菊花酒
酒醅將熟時每罁取黄英(一作/单葉)菊花去萼蒂甘者只取
花英二斤擇浄前一日入醅内攪匀次早榨則味香美
糟不可乆留便醖醋不妨但一切有香無毒之花倣此
用之皆可
　　收雜酒法
如人家賀客擕酒味之美惡必不齊可共聚一罁澄清
去渾將陳皮三兩許撒入罁内浸三日漉去再如前撒
入如此三次自成美醖
　　拗酸酒法
若冬月造酒打扒遲而作酸即炒黑豆一二升石灰二
升或三升量酒多少加減却將石灰叧研炒黄二件乘
熱傾入罁内急將扒打轉過一二日榨則全美矣
　　又法
每酒一大瓶用赤小豆一升炒燋袋盛放酒中即解
　　治酒不沸
釀酒失冷三四日不發者即撥開飯中傾入熟酒醅三
四碗須臾便發如無酒醅將好酒傾入一二升便有動
意不爾則作甜
　　長春酒法
􁦴定甲子五月間賈秋壑以長春法酒一甕并方進於
穆陵上欲供而輟者再李坦髙忠輔任閤長兼内轄奏
云願先賜臣一盞候三五日藥力効驗方可進御李因
是得罪於賈適七月十三日居民遺漏修丙司救撲官
兵見火勢趨和寧門李於是令預撤民屋保䕶大内賈
謂不遵朝廷節制嗾䑓臣上疏二李叩閽屢貶鬰林州
除名勒停方用
當歸　川芎　黄芪(蜜/炙)白芍藥　甘草(炙/)五味子　白
朮　人參　橘紅　熟地黄　青皮　肉桂(去粗/皮)半夏
㯽榔　木瓜　白茯苓　􁮓砂　薏苡仁(炒/)藿香(去/梗)麥
蘖(炒/)沉香　桑白皮(蜜/炙)石斛(去/根)白豆䓻仁　杜仲(炒/)木
香　丁香　草果仁　神麴(炒/)厚朴(薑製/炒)南星　蒼朮
(製/)枇杷葉(去毛/炙)　右件各製了浄秤三錢等分作二十
包每用一包以生絹袋盛浸於一斗酒内春七日夏三
日秋五日冬十日每日清晨一盃午一盃甚有功効除
濕實脾去痰飲行滯氣滋血脉壯筋骨寛中快膈進飲
食
　　黄耆酒(治風濕痺因酒而得宜以酒治身體/頑麻筋脉攣恵手足不遂時覺不仁)
黄耆　防風(去/蘆)官桂　天麻　蓽撥　石斛(去/根)虎骨(酥/炙)
白芍藥　當歸(去/蘆)雲母粉　白朮　茵芋葉　木香
仙靈脾　甘草(炙/)續斷(各一/兩)　右件剉如麻豆大以生
絹袋盛之好酒一斗浸春五日夏三日秋七日冬十日
每服一盞温煖服不拘時候常令酒氣相續為佳
　　神仙酒竒方(専醫癱瘓四肢拳攣風/濕感搏重者宜服之)
五加皮(一兩并心/剉去土)紫金皮(并骨/剉)當歸鬚(六錢洗/浄剉)　右件
㕮咀用酒瓶浸三宿夏一宿更用好酒一瓶取酒一盞
入末浸酒一盞每日兩盞煖服兩瓶酒盡時自有神效
　　天門冬酒
醇酒一斗六月六日麴末一升擣粗末好糯米五升作
飯天門冬煎五升其煎但如稀餳即得米須淘訖曬乾
取天門汁浸麴如常法候熟炊飯適寒温用煎和飯令
相入投之夏七日勤看勿令熱春冬十日宻封閉之熟
榨濾每服三合再欲造地黄枸杞五加皮葳㽔黄精白
朮諸藥酒並凖此法秋夏飯須冷下春冬須稍温看時
候方下之合須九月盡三月前
　　又法
取天門冬三十斤擣碎煑取汁依常法以作酒少少飲
之滓作散服尤佳
　　枸杞五加皮三骰酒(骰音/豆)
枸杞根　五加根莖　牛膝　丹參　忍冬　枳殻
枝華　松節　右件各切一大斗以水三大石於大釡
中煑取六大斗去滓澄清水凖凡水數浸麴即用米五
大斗炊飯熟訖取生地黄細切一斗擣如泥和下第二
骰用米三斗炊飯取牛蒡根細切二斗擣如泥和飯下
消訖第三骰用米二斗炊取大秋麻子一斗熬擣令極
細和飯下之候消冷熱一依常法候酒味妙即去糟飲
之如酒冷不發即更以少麴末骰之若味苦薄更炊二
三斗米骰之若飯乾不發取諸藥等分量多少煎汁熱
骰之候熟去糟量性飲之多少常令有酒氣老少男
女皆可服亦無所忌已上三骰起麴候放冷入酒麴
不用發只擣細拌令極匀熱如麻子狀入罁中用浸米
泔拌手擘極碎不碎則易酸如欲用水多則添些小經
二宿後一一翻三宿可榨或四五宿可以香更看香氣
如何如天氣寒煖消詳之榨了再傾糟入罁内别用糯
米一升碎者用二升以水三斤煑為粥拌前糟更釀一
二宿可榨和前酒飲如欲煎過年則不可和若更用水
拌糟浸作第二酒亦可
　　醹醁酒方(一名香一/錯認水)
白麫(一百/斤)菉豆(三准/升)官桂(半/斤)杏仁(半斤/去皮)大麥糵　川烏
(半/斤)甜瓜蒂(半斤四/兩亦得)　右件五味為末依前攪和拌匀先
將好蓼子用罁浸五七日汁濃㚖為妙臨時取汁和麫
豆藥末等乾濕得所入蓼子踏緊掌大切作二片用楮
葉紙包繩縛兩塊相連搭挂屋下通風無日色處造酒
每米一准斗用九兩或十兩
　　醖造法
米一石為率赤小豆用四十兩菉豆用六十兩先淘米
六斗入甕内别淘米一斗炊作飯用籮兒盛安米甕中
以新汲水過米面上三二寸許後三五日籮兒内飯浮
漿酸取出籮兒傾浮飯入盆中不得帶出一粒生米恐
作酸以麴六兩赤小豆四兩拌飯匀却將浸者六斗米
炊飯令極冷將元漿四斗麴隨米照前數時候使菉豆
三十六兩赤小豆二十四兩將飯麴拌匀不令有飯塊
入甕撥開中心傾籮兒内拌了飯在甕中心平其面以
物蓋覆次日便看之如大叚發即揩甕邊汗失揩即味
澁攪令勻三日晩再用米三斗淘浸一宿次日早炊飯
攤極冷入一盆中撥開甕内酒面取醅入飯同麴拌勻
却傾入甕内再拌匀平面每日勤勤拭汗兩次攪冬月
春秋二十日可熟
　　雞鳴酒
歌括云甘泉六碗米三升做粥温和麴半斤三兩餳稀
三兩酵一抄麥蘖要調匀黄昏時候安排了來朝便飲
甕頭春　右先將糯米三升浄淘水六升同下鍋煑成
稠粥夏攤冷春秋温冬㣲熱麴酵麥糵皆擣為細末同
餳稀下在粥内拌匀冬五日春三日夏二日成熟為好
酒矣
　　又法
就此料内加官桂胡椒良薑細辛甘草川烏(泡/)川芎丁
香已上各半錢碾為細末和粥時一同攪匀在内其味
尤妙香美異常
　　羊羔酒法
用精羊肉五斤用炊簞裹了放甑厎蒸熟乾批作片子
用好糯米酒浸一宿研濾三四次用川芎一兩為末入
汁内攪匀潑在糯米脚糜内下脚用麴依常法
　　治酸薄酒作好酒法
官桂(一/兩)白茯苓(去皮/一兩)白檀(五/錢)陳皮(一/兩)白芷(一/兩)􁮓砂(一/兩)良
薑(一/兩)甘草(五/錢)沉香(少/許)　右用生絹袋一箇盛前藥味在
内用甜水五大升煑十沸將絹袋藥取出蜜六兩熬去
蠟滓入前藥汁内滚二三沸又用好油四兩熬令香熟
入前藥汁内再滚二三沸磁器盛之量酒多少入藥嚐
之
　　南畨煿酒法(畨名阿/里乞)
不拘酸甜淡薄一切味不正之酒裝八分一甏上斜放
一空甏二口相對先於空甏邊穴一竅安以竹管作嘴
下再安一空甏其口盛住上竹嘴子向二甏口邊以白
磁碗碟片遮掩令宻或瓦片亦可以紙筋擣石灰厚封
四指入新大罁内坐定以紙灰實滿灰内埋燒熟硬木
炭火二三斤許下於甏邊令甏内酒沸其汗騰上空甏
中就空甏中竹管内却溜下所盛空甏内其色甚好得
此法臘煑等酒皆可燒
　　煑酒法
將窨下清酒裝瓶滿以箬葉如法封紥口緊鍋内湯止
浸瓶甏三分之一其瓶甏不可著鍋厎以物閣起四
邊頂口以物襯壓定勿令透氣發火時先於甏頭放隔
宿浸過糯米一撮以米熟為度或只揭起所盖之物一
起其瓶甏便乾即是候也速用水潑滅火然後起瓶甏
離鍋火不減味必壊火過酒味汪餹火不足其味必酸
矣
　　　盤露
六月六踏伏麴止用一味潔淨水搜勻用碗脱下一塊
一塊滿厚懸開一擔米用麴二十五斤米要上上白米
蒸熟一斗米一斗水下罁待糟沉下酒澄清了再蒸一
斗米下之再不用麴再待糟沉下酒澄清榨之即成酒
矣惟用十月造餘月不可造
　東坡酒經一篇與前諸法參看可見古今釀道不甚
　相懸㑹而通之存乎人爾其辭云南方之氓以糯與
　秔雜以卉藥而為餅嗅之香嚼之辣揣之􁅤然而輕
　此餅之良者也吾始取麫而起肥之和之以薑液蒸
　之使十裂繩穿而風戾之愈乆而益悍此麴之精者
　也米五㪷以為率而五分之為三㪷者一為五升者
　四三㪷者以釀五升者以投三投而止尚有五升之
　贏也始釀以四兩之餅而每投之以二兩之麴皆澤
　以少水足以解散而勻停也釀者必甕按而井泓之
　三日而井溢此吾酒之萌也酒之始萌也甚烈而㣲
　苦盖三投而後平也凡餅烈而麴和投者必屢嘗而
　增損之以舌為權衡也既溢之三日乃投九日三投
　通十有五日而後定也既定乃注以㪷水凡水必熟
　而冷者凡釀與投必寒之而後下此炎州之令也既
　水五日乃篘得二㪷有半此吾酒之正也先篘半日
　取所為贏者為粥米一而水三之揉以麴餅凡四兩
　二物并也投之糟中熟撋而再釀之五日壓得㪷有
　半此吾酒之少勁者也勁正合為四㪷又五日而飲
　則和而力嚴而不猛也篘絶不旋踵而粥投之少留
　則糟枯中風而酒病也釀酒乆者酒醇而豐速者反
　是故吾酒三十日而成也
　
　
　
　
　
　竹嶼山房雜部卷十五
欽定四庫全書
　竹嶼山房雜部卷十六　　　明　宋詡　撰
　　尊生部四
　麴部
　　造菉豆麴法
豆一斤麫四斤將豆煑爛擣碎并汁和麪踏造
　　白酒麴
糯米五升擣粉(或用粳米/糯米各半)生薑一斤擣杏仁半斤去皮
尖爛碎嫩蓼八斤取自然汁一處搜和為丸以舊麴末
為衣以穰草上下托盖候白衣生熱過方以籃盛挂當
風處候乾用
　　大禧白酒麴方
木香　沉香(各一/兩半)檀香　丁香　甘草　砂仁　藿香
(各五/兩)槐花　白芷　零苓香(各二/兩半)白朮(一/兩)白蓮花(一百/朶取)
(鬚/用)甜瓜(五十箇擣/自然汁)　右為細末用麫六十斤糯米粉四
十斤和勻瓜汁拌成餅為度先稱麫粉拌勻次入藥末
再又拌其藥末逐旋撒入令勻後作二起以瓜汁拌和
得所搓令無塊却下廂踏只可七八分厚每隔須用白
麴糝得厚勿令粘切作七八寸濶大用紙逐片包挂當
風處四十日出曬三兩日收每米一斗官稱用麴十兩
下水八升(瓜用粗布濾去渣并/瓜子蓮鬚研碎下料)
　　造紅麴方
無糠粞舂白粳米水淘浄浸過宿翌旦炊飯用後項藥
乘熱打拌上塢或一周時或二周時以熱為度測熱之
得中則凖自身肌肉開塢攤冷洒水打拌聚起候熱攤
開至夜分開攤第二日聚起洒水打拌再聚熱即攤冷
凡聚熱又攤至夜分開攤第三日下水澄過瀝乾倒柳
匾内候収水作熱攤分開冷又聚熱又攤至夜分開攤
第四日如第三日第五日下水澄過瀝乾倒柳匾内候
収水分開薄攤蘆蓆中二三日即成麴矣不要見日曬
白第一日起至第四日每夜翻攤三四次若貪睡失誤
以至發熱則壊矣
每米一石用麴母四升磨碎海明沙一兩無名異一兩
滴醋一碗一處調和打拌
造酒每米一斗官稱下麴十兩下水八升若要燥水頭
放寛酵麴在外只用清水者
　　白酒藥
良薑(四/兩)草烏(半/斤)茱萸　薄荷　菊花(各二/兩)白芷　官桂
　黄栢　香附子　乾薑　辣蓼　苦參　秦椒(各一/兩)
丁皮　益智　杏仁(各半/兩)　右藥末半斤山石二斤米
粉七升官河水為丸
　　又方神妙在罁日乆亦可生留
附子(去皮/臍)白朮(各二/兩)白芷　川芎　官桂(不見/火)防風
甘草(各一/兩)川烏(半/兩)草烏(去皮/臍)漢椒(去目各/一兩)砂仁(一兩半/已上日)
(曬乾不見/火為細末)辣蓼(二斤/半)青蒿(一/斤)龍腦薄荷(半/斤)蒼耳頭(一斤/半)
橘葉(四/兩)晚桑葉(一/斤)菖蒲葉(半/斤)勾勒蔓(半斤已上草藥沉/入石臼内杵爛取)
(自然汁不/可入水)　右用糯米七升陳粳米三升淘浄控令乾
杵為米粉入藥末拌勻方以藥汁拌和須乾濕得所太
濕則青衣生再入臼内杵勻取出丸如雞子大中心揑
作小冗入舊藥末少許先鋪青蒿半寸再鋪稻草二寸
堆藥在上又以稻草鋪厚三寸盖之二日後取出如天
氣熱只一日一夜亦不須厚盖候通體生白衣去草取
出舊眼籃挂當風處三日刷去白衣七日可用
　　白酒藥
草烏(二十斤或/二十五斤)光烏(並同/上)白芷(七/斤)薄荷(十斤或/十五斤)良薑(三/斤)
秦椒(七/斤)乾薑(三/斤)千金草(三/斤)香附(五斤或/七斤)官桂(三/斤)甘菊(五/斤)
(或七/斤)黄皮(二斤或/三斤)　元有青蒿不必用右末半斤入吴
茱萸一兩江茶子五錢土滑石一斤半氷粉一斗内將
草烏光烏二件各分出五斤煨熱其餘亦五分内分一
分用為末叧合成酒藥别安冬天時加入吴茱茰愈多
愈好但只取此一味加烏頭官桂亦可合成
　　又
馬鞭草(一斤或/半斤)蒼耳(十兩或/斤半)車前葉(二/兩)辣蓼(十二兩/或斤半)薜
藤(三兩二兩即野蓽撥/此一味無亦不妨)　右五味切碎入水同擣細絞
其真汁叧放先以粳米四升半　糯米升五合水浸三
二時於石臼内洒水杵粉糠篩篩過入乾薑末三兩二
錢和勻將前草汁拌和為丸如餅子樣復用舊酒藥末
些少為衣
　　盫法
大深浴桶一箇麥幹或油萁尤妙鋪桶厎令厚却薄鋪
青蒿(即苦/蒿)一層於麥幹上然後攤藥餅如天色寒用綿
枲衣被盖桶面天色熱用夾被或夾衣盖之經一宿俟
藥餅如火之熱揭起盖物凉一二時熱氣出退藥餅放
於篩匾上隂乾不許見日自盫日為始越七日便可釀
酒每米一斗官用藥三兩半重若以半餅擣細投清酒
内尤豁辣可喜
　　白酒藥方
茱茰(斤/半)蒼朮　白芷　黄皮　青皮　陳皮　滑石(各/斤)
(半叧研/入藥)蒿子　良薑　苦參　薄荷　官桂　天花粉
(各一/斤)菊花　烏頭(各二/斤)乾薑　藿香　半夏(各四/兩)江茶
子(二/兩)草烏(三/兩)木蘭皮　右為細末每包藥味八兩入滑
石末八錢白芷六兩半不妨大米粉一斗足數該做酒
一十石以上每斗用藥春秋七丸夏六丸
　　造酒麴
白麫一百斤菉豆五斗辣蓼末五兩杏仁十兩(去皮研/為泥)
先用蓼汁浸菉豆一宿次日煑極爛攤冷和麫次入杏
泥蓼末拌勻踏成餅稻草包裹約四十餘日去草曬乾
収起須三伏中造
　　黄子酒麴方
以糯米三斗為率淘浄蒸飯八分熟放温用麫斟酌多
少拌勻置不透風房内用麥柴或稻柴鋪地上又畨鋪
席一領將米攤勻上用蒼耳盖之時時看覷恐致熱過
成黒色須少黄衣為度每糯米一斗用此麴一斤依常
法製造須初伏間為之中伏後則生蟲不可乆放此吾
家常用麴也
　　韭根麴方
白麫(二十/斤)韭根(九/斤)生薑(九/斤)　右將韭根薑汁和麫得所
摶成塊如雞卵樣用麥柴鋪盖二七日發過三伏日造
如韭薑汁和麫不敷加添新水每糯米一斗用麴一斤
依常法造
　　白麴方
丁香　木香　藿香　白檀　細辛　官桂　􁮓砂
肉豆䓻　蓽撥　胡椒　當歸　蒼朮　川芎　白芷
桂花頭　良薑　乾生薑　附子　天南星　烏頭
紅豆(各三/兩)白朮　人參(各八/兩)吴茱萸　陳皮　防風
甘草(各一/兩)粳米(一石/一斗)糯米(一石/一斗)白麫(五十/斤)杏仁　麥糵
(一斗/五升)蓼子(三/稱)　此麴伏日製造係三十石糯米物料
　　香酒麴方
白麫(一/斤)糯米粉　甜瓜(一百箇香熟/去皮子取汁)木香(半/兩)白朮(十/兩)蓮
花(一百朶去/蓮取汁)白檀(五/兩)丁香　白芷　廣零苓香(各二/兩半)
右件六味碾為細末入麪粉内用蓮花瓜汁和勻踏
作片紙袋盛挂通風處七七日可用每米一斗用麴一
片夏月閉甕冬月待冷發時作糯米稀粥一碗温投之
謂之搭甜
　　蜜醖透瓶香
用蜜二斤半以水一斗慢火熬及百沸雞翎掠去沫再
熬沫盡為度官桂胡椒良薑紅豆􁮓砂已上各等分碾
細為末右將熬下蜜水依四時下之先下藥末八錢次
下乾麴末四兩後下蜜水用油紙封箬葉七重宻冬二
七日春秋十日夏七日熟
　
　
　
　
　
　
　
　竹嶼山房雜部卷十六
欽定四庫全書
　竹嶼山房雜部卷十七　　　明　宋詡　撰
　　尊生部五
　醬部
　　伏醬
三伏中黄豆一石曬乾篩浄磨去殻沸湯泡浸令漲上
甑蒸熟糜爛為度去熱氣逐旋拌勻白麫七十五斤官
稱攤蘆蓆上約厚二寸許候三五日黄衣上翻轉再攤
窨三五日以手挼碎用鹽五十斤或六十斤約量用和
鹽并醬黄下罁以手臂直到罁厎抄拌極勻有小塊即
捻碎有草根即捻出候水將冷即以鹽糝罁面但擇晴
日侵早便下罁寧可水少日後添入冷鹽湯然不可添
多如太淡增鹽亦救不得凡醬黄攤輕則不黄重則黒
爛且臭矣倘下罁後便遇雨天則以小杖撑起罁盖㣲
放縫出氣仍以炒鹽停冷糝在醬面凡下罁後曬一過
晴便打轉盖初下罁時打尚未勻全在這遍打勻使鹽
水與豆相入又㧞出熱氣此最緊要自後約曬三五日
一打盖初下罁醬黄浸不透皆漲起在上鹽水皆在下
上面鹽力少若經六七日不打必致生蛆也倘下醬或
水多鹽少上清下矴急逼出入鍋内煎去三之二留下
待曬醬乾逐旋侵入
　　麫醬
白麫二十斤(一云不/拘多少)冷水搜作硬劑切作一指厚蒸籠
蒸熟取出攤三時許候乾以楮葉蒼耳葉麥榦盫盖到
黄衣上勻為度去盖葉畨轉到次日曬乾刷去黄衣擣
碎每四斤用鹽一斤水四斤拌勻入罁一用貫衆煎湯
泡鹽水下日曬夜盖到四十九日極熟甜美
　　治醬蛆
每醬一甕用草烏頭五七箇每箇切作四半插在甕四
邊及中心其蛆自死亦不再生或加百部尤妙
　　熟醬油
錫器置擂碎麫醬於中為窩注油重湯頓熟
　　逡巡醬
每以豆一官斗為率入餳糖四兩重(加減隨宜/此大法也)鹽一斤
可留十日二斤可留一月三斤可留乆逺在人取用其
法木甑厎井口水上編蒲葦之類藉之或舊蒲蔞亦好
先著水滿鍋置甑於上鍋口周圍用物擁蔽不令去氣
甑中心立竹一根下扺鍋厎上平甑口其竹盖通節者
以蘆一根從筒内挿入亦至鍋厎取出看蘆水痕深淺
以此為候將豆淘浄隔宿浸裝甑中宻盖蒸之覺鍋中
水漸乾用前蘆緝看如比先痕稍乾即以注子注水入
筒内添之直候甑面上豆黑則連厎熟矣未黑再蒸須
黑為度但不可動甑而揭盖增水則不妨謂之一氣熟
取出攤冷石臼内舂爛入餳鹽拌和勻便可食用若要
出賣臨時以鵝翎蘸熟油刷而尤香潤可愛此法甚可
養生有一人以銀十兩傳得以傳胡公公與予相厚善
遂傳之
　　勾醬
每醬一斤用麻油新打下麻餅𢷬碎篩過用十二兩鹽
二兩水二兩攪勻用
　　造醬
二伏中不拘黄黑豆揀浄水浸一宿漉出煑爛用白麫
拌勻攤蘆蓆上用楮葉盖一日發熱二日作黄衣三日
後翻轉曬乾黄子一片用鹽四兩為率井水下水髙黄
子一拳曬須不犯生水
　　熟黄醬方
不拘黄黑豆亦不拘多少揀浄炒熟取出磨成細末每
豆細末一斗麫三斗入湯和勻切作片子蒸熟攤在蘆
蓆上用麥幹蒼耳葉盫待有黄衣烈日曬令極乾一斤
黄子入鹽四兩井花水投下去黄子一拳髙烈日曬之
　　生黄醬方
三伏中不拘黄黑豆揀浄水浸一宿漉出入鍋煑令熟
爛取出攤令極冷多用白麫拌勻攤在蘆蓆上用麥幹
蒼耳葉盫一日發熱一日作黄衣三日後翻轉烈日曬
愈好秤黄子一斤用鹽四兩為率汲井花水下水髙黄
子一拳曬不犯生水麫多好醬黄曬多好醬味
　　小豆醬方
不拘多少揀浄磨碎簸去皮再磨細浸半日榨乾擦去
皮水淘浄控乾麫熟捻作團子盫盖候月方發過用大
眼籃懸掛透風處至來年二月中旬用布擦去白醭擣
碎再磨每細麴二十斤用鹽六斤四兩以臘水化開遇
火日侵晨下兩月可食
　　菀豆醬方
不拘多少水浸蒸軟曬乾去皮每浄豆黄一斗小麥一
斗同磨作麫水和硬劑切作片蒸熟覆盫盖黄衣上曬
乾依造麫醬法用鹽水下
　　榆仁醬方
不拘多少淘浄浸一伏時搓洗去浮皮再以布袋盛於
寛水中揉去涎控乾與蓼汁同曬乾再以蓼汁拌之每
用榆仁一升發過麫麴四斤鹽一斤如法製之
　　大麥醬方
黑豆瓣浄者五斗炒熟水浸半日再入鍋用浸豆水煑
令爛傾出伺冷以大麥麫百斤拌令勻以篩下麫用煑
豆汁和捜作劑切作大片上甑蒸熟傾出攤冷以楮葉
盫盖候黄衣上汗乾再曬擣碎揀丁日或火日下之每
斗黄子用鹽二斤井花水八升化鹽水入罁
　　造醬法
凡造醬先以鹽淘浄去泥滓垃圾醬自佳先以罁盛水
次以筲箕盛鹽於水中攪漉好鹽自隔箕兒下垃圾石
土糞草之類皆留箕中須臾罁面又有一層黑泥末以
搭羅掠之去盡罁中皆浄鹹水鹽如雪白澄於罁厎别
以器盛起然後下醬先用水逐旋入白鹽多留些盖面
上和訖以時蘿撒醬面上復以翎蘸好香油抹醬面及
罁
　
　竹嶼山房雜部卷十七
欽定四庫全書
　竹嶼山房雜部卷十八　　　明　宋詡　撰
　　尊生部六
　醋部
　　社醋
白糯米一斗淘浄煑熟以麤細麴各一斤敲碎拌飯勻
入甕留少許純飯蓋面便下水三十斤足稱黄草布紥
口頓放透風處蓆遮之以使熱候熱稍退便去蓆熱過
後方可打醋每日午時一遍打十數日後醋性定則住
打三四十日熟候醋蟲生時逼取清醋煎過宻封收藏
或去脚不煎生藏亦得大抵醋一熱之後不宜再熱熱
則味淡矣打者所以使之不熱也春秋二社時可造春
社遲造數日妙
　　伏醋
白糯米不拘多少初伏日用水浸起每朝換水至七日
漉出炊熟下甕再七日下水每飯一碗用水一盆不必
用麴
　　糯米醋(四時/可造)
白糯米一斗炊熟拌麴半斤候冷入甕下水
　　七醋
陳粳米五斗不用淘水浸七日每日一次換水至第七
日蒸飯熟乘熱便下缸手按平紙封勿令出氣第三日
翻轉又封之第七日開封再翻轉傾入新汲水二石又
封之七日攪一度封之三七日即熟矣(一云陳倉米五/斗浸七宿每日)
(換水一次至七日做熟飯乘熱入甕按平封閉第二日/翻轉至第七日再翻轉傾入井水三擔又封一七日攪)
(一遍再封攪至三七日即/成好醋此法簡易尤妙)
　　餳餹醋
餳餹十斤温水三十斤(春冬用熱湯/夏秋用温湯)攪勻入甕更下敲
碎麤麴半斤每七日攪一度三七日熟黄草布紥甕口
春冬日中曬之秋夏不曬一法加飯黄半升又法餳稀
一斤水三斤先将水煎數沸豁出傾入餳稀攪勻候温
入白麴末二兩同攪勻入甕紙封日曬春秋一月熟冬
四十五日熟夏二十日熟下醋後到二十日後醋上有
一層白醭面休得攪動任其自落之時醋乃熟也或不
曬只頓静處勿揺動聽其自熟乃佳
　　又法
於臘月内收浄雪實納甕約五寸厚入餳稀一層再納
雪又澆餳稀至十斤為度宻封泥固至來年四月八開
　　黄米醋
黄倉米一斗淘浄浸一宿早晨炊作硬飯令熟傾在蘆
蓆上攤約四寸厚畧候飯如人體温用楮葉蓋覆如醬
黄法候成黄子曬令極乾簸去黄衣再用倉米一斗如
前炊作硬飯傾出令極冷将前黄子五升同拌在經造
醋甕内冷水浸之水面約浸過兩拳
　　又法
看黄子并飯青到之處水亦浸到其處頓在静處以疎
布羃之逐朝看覷時時以竹杖子攪動毋令生面半月
以上香熟夏秋可造
　　五辣醋
煨葱白五莖花椒胡椒共十粒生薑乾薑各一分醋一
大盞醬一匙入砂盆研爛可為五分供
　　麩皮醋
先以麩皮一斗炊熟􁆔黄停過七日後又以一斗炊熟
連米四升亦炊熟拌和然後下甏水髙一拳泥了甏口
曬在日中待二十日後放於隂地上歇四十日開篘用
　　糟醋方
二月初用七石缸稱臘酒糟七十斤下缸著水平浸隔
一宿篘出糟再下糟七十斤再隔一宿再篘出糟用缸
㔶蓋好若冷用稻草圍之到三四月間缸面結鱉撈去
煎之下罈時用飛鹽一大把炒熟粳米撒在罈内
　　懶婦醋
六月六日以乾浄小麥磨極細清河水拌勻乾濕得所
踏成餅子若傷於濕則中心清蒸每麥一升作餅一箇
踏令十分堅實庶幾不蛀紙包裹挂當風處隂乾至秋
社前一日粳糯米各一半和勻淘浄浸至次早正社日
炊熟攤冷每米一斗用麴一餅如粳糯各一斗則用二
餅研令極細拌入飯内盛潔浄甕甏中就以原量米斗
下清河水每米一斗下水一斗五升如米二斗則水三
斗以紙七八層宻封過一月即熟篘起頭醋煎藏再燒
沸湯令冷下二醋多少約量三醋四醋亦如此下醋之
日忌諸厭下二三四醋時再加些麴尤妙
　　造麥麩醋
每麥麩一斗清酒糟七斤半拌和十分停勻先以陳米
二三合煑稀粥湯候麩糟停勻了方入粥湯再拌和令
乾濕得所以捻則成團打則開散為度如捻未成團再
入米湯些少用蒲簍盛貯上下四面厚用稻草蓋䕶頻
候候到大熱時翻轉蒲簍再䕶俟熱再翻如此三四次
過二宿即熱如三宿不熱者用陳米炊熱飯一碗團放
蒲簍内便熱也小缸一口於下向鑽一竅布塞定將蒲
簍於缸内入滚湯浸一宿或半日去塞布放出醋矣二
醋依法再淋
　　造千里醋
烏梅去核一斤以釅醋三升浸一伏時曝乾再入醋浸
再曝乾以醋盡為度擣為末以醋浸蒸餅和為丸如雞
骰大投一二丸於湯中即成好醋
　　造三黄醋法
於三伏中將陳倉米一斗淘浄做熟硬飯攤令勻候冷
定飯面上以楮葉或蒼耳青蒿皆可罨作黄衣上去罨
蓋之物翻轉過至次日晒乾簸去黄衣浄器收貯至秋
社日再用陳米一斗做熟飯與上件黄子乾飯拌和勻
下水飯面上約有四指髙水紗帛幪頭至四十九日方
熟慎勿動著待其自然成熟此法極妙
　　造炒麥醋方
陳倉米一斗或糯米亦可水浸一宿炊作飯攤温冷麤
麴二十兩擣細火焙乾以紙襯地上出火氣拌飯勻放
浄甕内入新汲水三斗又拌匀摺捺平用紙兩三層宻
封甕口勿見風向南方安候四十九日開用小麥二升
炒燋投入甕内少頃取醋於鍋内煎沸入瓶了上用炒
麥一撮醋久不壊取頭醋了再用水一斗半釀第二醋
旬日可取食之第二醋了又用水七升半釀第三醋更
數日取食之第三醋了二三醋欲食須用炒燋麥半升
許入甕内搭色猶可取第四醋味尚如街市中賣者此
醋妙不可言米醋熱者盖謂炒米耳此法用炒麥所以
性平
　　造翻黄醋法
陳粟米一斗淘浄水浸七日候覺酸氣淘浄七次上甑
蒸熟如人體温下缸内捺實掺上白麫一兩用楮葉蓋
候七日發使刀劙(音/利)作十字用熟水三斗温下宻封蓋
直候發每日早晩攪兩遍多攪尤妙五六日後澄清香
熟撇取清者其脚再入温湯攪勻又待五六日成醋直
至使了滓即已
　　造麥黄醋法
小麥不拘多少淘浄用清水浸三日漉出控乾蒸熟於
煖處攤開鋪放蘆蓆上楮葉蓋之三五日黄衣上去葉
曬乾簸浄入缸用水拌勻上面可留一拳水封閉四十
九日可熟
　　造大麥醋法
大麥仁二斗内一斗炒令黄色水浸一宿炊熟以六斤
白麫拌和於浄室内鋪席攤勻楮葉覆七日黄衣上曬
乾更將餘者一斗麥仁炒黄浸一宿炊熟攤温同和入
黄子捺在缸内以水六斗勻攪宻蓋三七日可熟
　　造糟醋法
臘糟一石泡麤糠三斗麥麩二斗右件和勻温煖處放
罨蓋勤捺候氣香咂嚐有醋味依常法製造淋之按四
時添减春秋用糠四斗半麩二斗半夏糠三斗麩二斗
冬糠五斗麩三斗覷天氣加减造之
　　造麩醋法
初取麫麩先以五升用水和勻可作團即止上甑蒸􁆔
作黄子須楮葉蓋兩日後成黄即打聚作一堆􁆔過夜
曬乾先量起五升黄留作二醋然後用陳米一斗一升
五升亦不妨浸一夜次早和先留麩皮五升用和勻蒸
飯熟稍冷與黄子入缸一處打拌入水約五升瓶二十
瓶以上攪勻用蘆蓆一片如缸口裁圓中開方一尺竅
草布具糊一邊四外蘆與缸縁悉糊了置日中曬次早
以杖物入草布竅内攪翻如此三早止須看潮候糊了
三面草布三伏曬一月如月隂多曬十數日却榨下鍋
煎數沸以浄潔瓶盛每瓶入炒麥一撮紙厚封紙上放
草灰一把愈客氣置髙處勿著地氣　二醋榨頭醋先
一日煎下熟湯十瓶次早以先留黄子五升與頭醋糟
和勻以所煎冷湯投攪如前封蓋却不須三打曬七
　　造糠糟法
每糟二十斤用水一擔不拘冬月浸一宿攪勻以爛為
度如是新糟使水一擔半稻糠隨水拌糟須按令極勻
装入甕將滿攤平以糠蓋或再用薦蓋甕口頻頻看覷
候熱發便倒入别甕熱不得太過太過則損味如未熱
不得動依前􁆔蓋熱候四度逐旋隨次按勻再煎湯淋
取第二醋如要極酸即將頭醋煎重淋新糟其酸極佳
如此欲得酸只將第二醋煎沸湯淋新糟已是重淋醋
若更將逐甕頭醋再淋恐太酸了造成用川椒装入乾
瓶泥起不可近濕氣煎了候冷装造醋之法惟要酸酸
之訣在發熱時不可發過化糟時短著水淋下再淋自
然妙也
　　收藏醋法
但凡收醋須用頭出者装入瓶每瓶燒紅炭一小塊投
之掺入炒小麥一撮箬封泥固則永不壊或有入燒鹽
者反淡了
　
　
　
　竹嶼山房雜部卷十八
欽定四庫全書
　竹嶼山房雜部卷十九　　　明　宋詡　撰
　　尊生部七
　香頭部
　　糰子香頭
以沙餹一斤大蒜三瓤大者每囊切三片帶根葱白七
莖生薑七片麝香如豆大一粒　右件先放沙罐底下
次放沙餹在上先用花篛次用油紙緊封入重湯内煎
一周時取起藏之臨用旋取經嵗不壊凡生熟餹糕并
裹蒸等内皆用此香頭
　　合香頭
麝香(五/分)生薑(一塊如/手大)好沙餹(半/斤)　右先將生薑逐牙劈
開洗去泥眼乾擣絞其汁却將麝香於乳鉢内乳能令
十分碎細逐旋入薑汁又乳令膠和方入沙餹乳令相
入停勻盛瓦礶内用厚紙及油紙封口愈厚愈好飯上
蒸過經年不壊但用食品内合用香料者入些少在内
其香味藴藉不可言也
　􁴡料部
　　􁴡料
用官桂良薑白芷檀香杏仁藿香細辛甘草倍多用之
須是大鍋中多煑則味逈佳
　　麤􁴡料
用甘草(最/多)白芷桂枝良薑四味
　　細􁴡料
用桂心檀香藿香細辛甘松花椒􁮓砂紅荳杏仁甘草
白葱桂枝良薑
　　滉油
芝蔴炒熟令擂碎入湯内煑數沸殻沈於湯底油浮於
湯面銅杓撇起碗内澄去水脚與車坊頭醡者無異其
味無偽反為勝之蓋人家止有斗升不可入醡則依此
甚便
　　大料物法
官桂良薑蓽撥草荳䓻陳皮􁮓砂仁八角茴香各一兩
川椒二兩杏仁五兩甘草一兩半白檀香半兩共為末
用如帶出路以水浸蒸餅丸如彈子大用時旋以湯化
開
　　素食中物料法
蒔蘿茴香川椒胡椒乾薑(泡/)甘草馬芹杏仁各等分加
榧子肉一倍共為末水浸蒸餅為丸如彈子大用時湯
化開
　　省力物料法
馬芹胡椒茴香乾薑(泡/)官桂花椒各等分為末滴水為
丸如彈子大每用調和撚破即入鍋内出外尤便
　　一了百當
甜醬一斤半臘糟一斤麻油七兩鹽十兩川椒馬芹茴
香胡椒杏仁良薑官桂等分為末先以油就鍋内熬香
將料末同糟醬炒熟入器收貯遇修饌隨意挑用料足
味全甚便行厨
　糟部
　　紅糟
糯米一斗水浸經宿紅麴四升為細末先將糯米蒸飯
用麴末乾擣成􁀙入盆内用好酒二盞作母拌勻後發
過即成糟矣入瓶收之
　　又法
用紅麴末麴末各四兩先以糯米五升炊飯候冷與麴
一處拌勻入甕以好酒半升澆之夏二七日冬三七日
熟更入鹽花四兩取貴不酸
　素餡部
　　素饅頭餡
熟銀杏栗子油煠荳腐麩菠菜白菜煠熟笋乾煑熟茭
白或胡蘿萄等細切入熟油醬鹽花椒􁮓砂末拌勻滋
味得所
　　玉灌肺
真粉油餅松子胡桃芝麻蒔蘿六味為末和匀入甑蒸
熟切作肺様塊子用辣汁供
　
　
　
　
　
　
　
　
　
　
　
　
　
　
　竹嶼山房雜部卷十九
欽定四庫全書
　竹嶼山房雜部卷二十　　　明　宋詡　撰
　　尊生部八
　辣部
　　辣芥
辣芥中研猢猻頭草粒則辣異常一名石龍苪
　　芥辣
芥菜子不拘數浄淘入細辛少許白蜜好醋一處同研
爛再入淡醋濾去滓極辣
　麫部
　　虀麫
好虀菜去葉只用莖切如荳大勿令太細先起葱油次
下虀頭用爁次下虀汁入鹽醬調和令味美滚數沸以
汁澆麫供麫煑熟後温水度過成團結起放盤中供先
滴數滴油在温水内則麵不結
　　自愛虀
細切葱白生薑香油炒熟好滴醋和餹醬調勻做虀澆
冷淘麫供入胡桃松子仁更妙
　　無錫雪花餅
揀小麥淘浄篩簸訖以少水潤濕入臼舂去黄皮然後
上磨故其麫雪花無比　一以猪脂切作骰子塊用少
水鍋内熬鎔逐旋舀出未盡者再熬再舀如此則油白
若熬久則不白矣以此油和麫為餅面　一以好沙糖
和麫為餅中餡子右件做成餅子畧放草灰在熬盤上
以紙隔之置餅在上熯熟為度
　　韭餅
帶臕猪肉切作燥子乾炒過生韭切碎椒醬同拌勻幹
小薄餅餡兩箇夾熯熟旋供
　　捲煎餅
白麫二斤半冷水和成硬劑搙搜極勻旋旋添水調作
稀稠得所麫汁量傾在熬盤上以油攤為薄餅　餡子
用羊肉二斤半脂一斤碎切生薑一兩橘皮一兩片鹽
一合葱油炒右伴拌餡訖炒熟以前攤下薄餅鋪開装
上餡子捲作一條子用麫佳再以浮油煎令焦紅色薑
醋汁入擂細胡桃松子仁澆供
　　打餅三日五日尚軟
和麫時入鹽蜜各少許在内可留三五日永不硬
　　馬腦糕
沙餹三斤半白麫二斤桃肉十兩先用餹一斤半水半
盞和麫炒熟次用餹二斤水一盞鎔開入前麫
　　又方
木犀花斤半孩茶一斤芽茶三兩荳䓻三錢甘草末三
錢辰砂二錢腦麝皆不用　右製造如前
　
　
　
　
　竹嶼山房雜部卷二十
欽定四庫全書
　竹嶼山房雜部卷二十一　　明　宋詡　撰
　　尊生部九
　粉部
　　冷團
冷團須用荳粉為縴濃餹粉細方好
　　水團
用白糯米或三五升或一斗浸一宿帶水磨下以大匾
盛灰上用浄布攤蓋以糯米粉置於上濾出水如少粉
撲然後以手攪成塊或用肉或用菜為餡丸如圓眼大
或彈子鴨子大滚湯下之以熟為度
　　熯􁟙子
水一盞小盆合在鍋底四向放􁟙子􁁜蓋熯之如水燒
乾再添水􁟙子不致焦又易熟
　餹部
　　風消餹
用白糯米五升或一斗淘浄曬乾磨粉用絹篩篩過滚
湯煉成一塊分如彈子放在滚湯内煑熟以生粉􁀙過
毎丸分作兩塊然後幹薄切作片子曬乾滚油内浮之
用炒熟餹麫為末劑甚佳
　　芝蔴餹
用芝蔴二升沙餹一斤炒麫些少
　　蔴片
用餳餹一斤沙餹半斤芝蔴三升半
　　裹餹
用沙餹餅屑豆末薄荷為劑外以餳餹裹之
　　收藏響餹
以燈草寸剪重重間和收之雖經雨不潤
　蜜部
　　收藏蜜煎果
黄梅時換蜜以細辛末放頂上蟣蟲不生
　　造蜜煎果
凡煎果須隨其酸苦辛硬製之以半水煑十數沸乘熱
控乾别換純蜜入沙銚内用文武火再煑取其色明透
為度新甕盛貯緊宻封固勿令生蟲須時復看視覺蜜
酸急以新蜜煉熟易之
　　造蜜煎果子法
凡煎果子酸者用朴硝破水大段硬酸者用湯化朴硝
放冷浸去酸味軟嫩者只煉蜜放冷澆在果子上淹一
宿其酸鹹味自去漉出淘過控乾並先煉熟蜜後入煎
五七沸出放冷再入舊蜜内煎如琥珀色去蜜置器中
煎時須用銀石砂銚等為佳使蜜澆者浸一宿餘並用
淹一飯時即有味也
　　又法
應乾煎果先用湯􁁉白梅肉候冷浸之却控乾煉蜜浸
之如前法
　粥部
　　餹白粥
上色白粳米隔夜淘浄白沸湯中逐旋撒米下去一邊
攪一邊撒如此方勻不上清下矴須入礦灰少許稻葉
少許
　飯部(荳/附)
　　治飯不餿
用生莧菜鋪蓋飯上則飯不作餿氣
　　炒萁豆
清酒糟和水浸豆一宿漉起㫰畧乾慢火炒既大而脆
不必用沙也
　
　
　
　
　
　
　竹嶼山房雜部卷二十一
欽定四庫全書
　竹嶼山房雜部卷二十二　　明　宋詡　撰
　　尊生部十
　果部
　　收乾荔枝
以新瓷甕盛每鋪一層用鹽白梅二三箇以箬葉包如
棕子狀置内宻封甕口則不蛀壊
　　收藏核桃
以麤布袋盛挂當風處則不膩收松子法同
　　雷栗
以兩栗蘸油兩栗蘸水置鍋中圓轉更排四十七箇濕
紙搭􁁜蓋之慢火燒候有雷聲為度
　　風栗
冬至前大栗以官斗為率用鹽一斤調水浸栗令没經
宿漉起㫰乾用籃懸挂於背日少見風處不蛀不損不
萌(或用麻布袋盛挂/每日揺動一二次)
　　熟栗
大栗每箇殻底以刀十字劃開底向下逐一排在鍋内
以鹽一撮遶鍋縁(去/聲)撒下􁁜蓋定發火候熟供
　　炒栗
先以衆栗中選擇二栗底面方可作合者却以一枚用
香油塗濕一枚用白水塗濕仍以作合置鍋底然後取
衆栗逐旋蓋覆二栗之上雖多亦不妨却蓋鍋口合縫
火燒一飯頃取出其栗顆顆有油且不粘殻尤甚酥爛
　　收藏栗子
霜後初生栗投水盆中去浮者餘漉出布拭乾曬少時
令無水脉為度用新小瓶先將沙炒乾放冷以栗装入
一層栗一層沙約八九分滿每瓶盛二三百箇用箬一
重蓋覆以竹簽按定掃一浄地將瓶倒覆其上畧以黄
土封之不宜近酒氣可至來春不壊
　　又法
用栗子一石鹽二斤水泡開浸栗一二宿漉出曬乾同
芝蔴二石拌勻荆囤内盛永逺不壊食之軟美
　　收藏榧子
以舊盛茶瓷甕收之經久不壊
　　蒸蓮實
石蓮肉先泡去澁水洗浄蒸熟供
　　又法
以沸湯泡蓮肉拌飯頓置桶中一宿傾出成一塊不散
酒家每為之
　　藏青梅法
青梅杏子林檎細看無損者便帶露連枝採下不要犯
手解著每果子一斤用白礬半兩泡湯停冷去脚調炒
鹽半兩以皂角洗浄手鋪青古文錢三四箇在甕底入
一層果子又鋪銅錢數文如此相間入了以礬鹽水浸
過上一寸細絹帛并好紙宻封更以油紙封之牢縛住
切忌入水以小篾籃挂在井底不得打破十月之後取
出不損每果百枚只可用銅錢五十多則銅氣
　　收藏諸青果
十二月間盪洗潔浄瓶或小缸盛臘水遇時果出用銅
青末與青果同入臘水收貯顔色不變如鮮凡青梅枇
杷林檎小棗蒲萄蓮蓬菱角甜𤓰梨子柑橘香橙橄㰖
荸薺等果皆可收藏
　　收藏諸乾果
以乾沙相和入新甕内收之宻封其口或用芝蔴拌和
亦可
　　蒜梅
青硬梅子二斤大蒜一斤成囊剝浄以炒鹽三兩酌量
用水煎湯停冷浸之候五七日後有滷水將欲變色即
傾出再煎停冷浸之入瓶收之候七月間取食梅味不
酸蒜味不臭
　　集香梅
大青梅一斤每箇切作四界去仁用鹽一兩半生薑絲
一兩半新青椒八錢餹四兩半拌勻煎盆内曬之時復
攪拌候汁盡八九分乾後入砂仁桂皮甘草檀香細末
各一錢拌勻收之
　　又方
青梅十斤核未甚硬者十字劈作四界入鹽一斤餹三
斤薑絲一斤新椒二兩一處淹拌勻日曬頻攪拌但到
汁盡不要極乾再用􁮓砂官桂各一兩甘草二兩為細
末入淹梅一處攪勻入瓶收之
　　又法
只收曬乾餹梅坯臨用旋入後項香末免得藏久要蛀
又帶藥氣
　　造化梅
大青時梅一斤好鬆餹一斤煎浄瓶内先以餹一層次
以梅鋪一層如此層層相間藏盡為度用油紙笋箬宻
封瓶口頓放屋上向陽處曬一月熟瓶上以瓦片遮口
以防雨水
　　對金梅
黄梅一百箇鹽淹透取出曬一日用沙餹一斤蜜半斤
鋪薑絲一層梅一層餹一層勻鋪了煎醋一大盞入瓶
内用綿䝉口曬半月熟薑絲酌量用
　　韻梅
梅子一百箇要黄嫩者沸湯焯過鹽一兩薑一斤細研
新椒四兩去核甘草四兩剉碎一處拌勻曬乾臨乾時
捻破梅子團諸料物上别用薑絲四兩勻糁入瓶曬乾
為度
　　餹脆梅
小滿前三五日青梅一斤用鹽一兩二錢白礬二錢或
三錢浸去酸味乃去核用尖口罐盛貯倘面壊則取壊
亦不多也
　　藏青梅法
青梅時梅一百箇用白礬半兩泡湯停冷去脚調炒鹽
半兩每瓶底用當十大銅錢五六枚入梅八分却入礬
鹽湯浸過半寸以上再掺銅青末少許在面上以篾籃
盛瓶放在井底
　　蜜煎青杏法
不拘多少刮去皮用銅青極細末銅器内匀滚令綠色
然後用生蜜浸但覺有酸氣便換蜜至五遍自然不復
酸可以久留銅青無多少之限但滚的勻便可也青梅
亦可依此法造
　　巴思把餅兒
揀擇花紅周正而生硬者批去皮周遭切縫如橘囊状
連曬二日用手逐箇輕輕按匾再曬半日蒸熟曬乾收
藏其形製氣味與本土出産者無異
　　燒藕
以老藕切作兩叚豎在鍋中傾下水一盞鹽少許􁁜蓋
燒之酥熟為度
　　又法
嫩藕擣碎薑醋拌勻供可以醒酒
　　灌生藕
用瓊芝煎湯調沙餹灌藕孔中留空頂上半寸油紙紥
定放水缸中或用猪皮煎湯調灌之或煎魚鱗湯
　　灌熟藕
用菉豆粉濃調沙餹灌藕孔中細紙紥定以物夾住鍋
中煑熟為度凡切藕須斜片則不脱
　　收藏藕
好肥白嫩者向隂濕地下埋之可經久如新若將逺以
泥裹之不壊
　　蜜煎藕法
初秋藕新嫩者沸湯焯過五分熟去皮切作條子或片
子每一斤用白梅四兩湯浸汁一大碗候冷浸一時許
漉出控乾用蜜六兩去滷水别蜜十兩慢火煎令琥珀
色放冷入罐貯之
　　收藏桃子
以麥麫煑粥入鹽少許候冷傾入新甕取桃納粥内宻
封甕口冬月如新桃不可熟但擇其色紅者佳
　　收藏石榴
選大者連枝摘下用新瓦缸安排在内以紙十餘重宻
封蓋
　　又法
選揀大石榴連枝摘下用新瓦罐一枚安排在内使紙
十餘重宻封可留多日不壊
　　收藏紅棗
將大磁缸一隻刷洗浄拭乾燒熱米醋澆缸内蕩令勻
控乾又以熟香油勻擦缸口於缸底鋪粟稈草一重棗
一重中心四圍亦令草間蓋不可重壓亦不生蛀蟲
　　收藏梨子
揀不損大梨有枝柯者插不空心大蘿蔔内紙裹煖處
至春深不壊帶梗柑橘亦可依此法
　　橙玉生
雪梨大者碎切以橙絲好醋入鹽少許醬拌供可以佐
酒
　　藥橘
小青橘一斗爛煑訖以冷水浸一宿再以水淘三兩度
去盡苦汁漉出控乾以好醋二碗鹽半斤拌勻淹一宿
曬乾用甘草丁香茴香縮砂官桂各半兩為細末醋一
碗鹽二兩用藥末青橘拌勻瓷器盛日曬收之
　　餹橘
塘南橘百枚先用石灰湯焯過漉起用刀於橘囊中劃
破去核留橘將沙餹二斤半入鹽少許煑五沸出鍋捺
匾曬至晩歸滷中直待滷盡橘乾為度蒸過㫰乾冷瓶
收之法不用餹純用鹽謂之鹽橘亦頗消食下氣
　　燒橘
大橘一枚草紙裹之水中蘸濕灰火煨熟供
　　煎金橘
金橘揀大者鏤開以酒煑透候冷用針挑去核捺匾瀝
乾每一斤用蜜半斤煎去酸水苦汁控出再用蜜半斤
煎入甕收之煎橙橘一依此法凡用蜜惟夏蜜最佳春
蜜滋酸又作腥氣冬蜜亦酸皆不堪用凡煎果子硬酸
者用湯化朴硝停冷浸去酸汁煎時須砂石銚為佳人
缶後更須時復看化纔覺酸急以新蜜煉熟換之
　　一法
以金柑畧切開十字沸湯撈過待冷捻去核入浄蜜中
慢火煎熬蜜透映熟為度乆藏則别換熟蜜留之金柑
以小者為佳
　　藏橘法
浄室掘一窖或稻草或松毛鋪厚寸許剪刀就樹剪下
橘子不可傷其皮却一箇箇排窖内安二三層别用竹
作樑架定又竹籃閣上再安一二層却以缸合定或烏
盆亦可四面濕泥封口至明年四五月不壊
　　收藏柑橘
揀光鮮不損者將有眼竹籠先鋪草襯底及䕶四圍勿
令露出重疊装滿安於人不到處勿近酒氣可至四五
月若乾了用時於柑橘頂上用竹針針十數孔以温蜜
湯浸半日其漿自充滿如新
　　收藏金橘
安錫器内或芝蔴雜之經久不壊若橙橘之屬藏菉豆
中極妙勿近米邊見米即爛
　　法製橘皮(消痰止嗽破/癜瘕痃癖)
橘皮(半/斤)白檀(一/兩)青鹽(一/兩)茴香(一/兩)　右件四味用長流水
二大碗同煎水乾為度揀出橘皮放於磁器内勿令透
氣每日空心取三五斤細嚼白湯下外三味曬乾為末
沸湯㸃服
　　趲熟綠柿
生柿置盒中每一百枚用肥皂二枚同安不一二宿即
熟
　　趲熟方柿
每方柿一百枚用礦灰一升湯調浸一宿即不澀若要
稍遲即停冷湯浸之
　　收藏柿子
柿未熟者以冷鹽湯浸之可令周嵗顔色不動
　　熟生柿法
取麻骨插生柿中一夜可熟
　　梅花脯
以栗子橄㰖薄薄切之同食與梅花韻相似可以醒酒
　　餹脆梅法
青梅一百箇劃成路路兒將熟冷醋浸没一宿取去控
乾别用熟醋調沙餹一斤半浸没入新瓶内以箬葉紥
口仍用碗覆藏在地中深一二尺用泥土蓋過白露節
取出換餹浸
　　餹取梅法
黄梅大者不拘多少搥破核未搥以前先以鹽淹一日
鋪梅一層入沙餹川椒生薑絲一層重重鋪罐内八分
滿以物蓋覆蒸一遍再用生絹覆罐口曬十日可供曬
時先用些椒葉在梅肉上
　茶部
　　合足味茶法
甘三苦四妙通神(甘草三兩/苦参四兩)五斤乾茶五斤蒸(乾茶葉/五斤蒸)
(過茶/五斤)菉豆四升同擣合(豆炒/過)此方宜利勝燒銀
　　製孩兒香茶法
孩兒茶一斤研極細羅過用白荳䓻仁四錢研為細末
粉草炙一二錢碾為細末蓽澄茄一二錢研細末川百
藥煎半兩為末将已上四件和勻磁器收貯勿沾味沈
香半兩劈成一二定子插入鵞梨内用紙裹了水濕過
灰火内煨梨熟為度取出沈香曬乾為細末同一二錢
和之前劑將梨汁製麝香用梅花片腦一二錢米腦亦
可用製過寒水石同研和拌入料寒水石半斤於炭火
内煆紅先將薄荷葉四兩水浸得透鋪在紙上將煆過
寒水石放在葉上裹了放冷取出秤五錢與腦子同研
餘者待後次用之葉棄去不用死腦子法也不死則腦
子氣味去矣麝香二錢揀去毛令浄研開用元製沈香
梨汁和為泥泥在磁盞内或銀器内上用紙糊口用針
透十數孔慢火焙乾研為末再施盞内焙熱合和前藥
其香滿室此其法也　右將潔浄糯米一升煑極爛稠
粥擂細冷定用絹絞取濃汁和劑須要硬於浄搥帛石
上搥三五千下愈多愈好故名千搥膏却用白檀煎油
抹印印成小餅於透風處懸弔一二日刷光磁器内收
　　酥合茶
將好酥於銀石器内鎔化傾入江茶末攪勻旋旋添湯
攪成稀膏子散在盞内却著湯浸供之茶與酥看客多
少用但酥多於茶此為佳此法至簡且易尤珍美四季
皆用湯造冬間造在風爐子上
　　腦子茶
先將好茶研細薄紙包梅花片腦一錢許於茶末内埋
之經宿湯㸃則有腦子氣味極妙
　　薰花茶
用好浄錫打連蓋四層盒子一箇下一層装上號髙茶
末一半中一層底透作數十箇筯頭大竅薄紙襯鬆装
花至一半盒蓋定紙封縫宻經宿開盒去舊花換新花
如此一二次湯㸃其香拂鼻可愛四時中但有香頭皆
可為之只要㫰乾不可帶潤若紙㣲潤非徒無益而又
害之也　又法用浄磁器將茶末捺實用筯頭簽十數
竅毎竅安花頭一箇如此安滿却以茶末蓋之紙糊封
口待經宿用此法惟造些少暫時則可若多造被濕氣
反害茶香味也
　
　
　
　
　
　
　
　
　竹嶼山房雜部卷二十二
