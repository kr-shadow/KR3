#+TITLE: 救荒本草-明-朱橚
#+DATE: 2016-06-11 12:22:59
#+SOURCE: github.com/kanripo/KR3d0006 master d125e19d                
欽定四庫全書　　　　　子部四
　救荒本草目録　　　　　農家類
　　卷一
　　　草部(二百四十五種/)
　　卷二
　　　草部
　　卷三
　　　草部
　　卷四
　　　草部
　　卷五
　　　木部(八十種/)
　　卷六
　　　木部
　　卷七
　　　米穀部(二十種/)
　　　果部(二十三種/)
　　卷八
　　　菜部(四十六種/)
　　　　(臣/)等謹案救荒本草八卷明周王朱橚撰橚
　　　　明太祖第五子洪武十一年封十四年就藩
　　　　開封建文時廢徙雲南成祖復其爵洪熙元
　　　　年薨諡曰定明史本𫝊稱橚好學能詞賦嘗
　　　　作元宫詞百章以國土夷曠庶草蕃廡考核
　　　　其可佐饑饉者四百餘種繪圖上之即是書
　　　　也李時珍本草綱目以此書及普濟方俱云
　　　　洪武初周憲王著攷憲王有燉於仁宗初始
　　　　嗣封其説殊誤是編為嘉靖乙夘陸柬所重
　　　　刋毎卷又分為前後共成四卷其見諸舊本
　　　　草者一百三十八種新増者二百七十六種
　　　　皆詳核可據前有柬自序亦稱周憲王著盖
　　　　當時以親藩貴重刋書皆不題名故輾轉𫝊
　　　　訛有所不免今特為糾正焉乾隆四十三年
　　　　九月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
救荒本草原序
植物之生於天地間莫不各有所用茍不見諸載籍雖
老農老圃亦不能盡識而可亨可芼者皆躪藉於牛羊
鹿豕而已自神農氏品嘗草木辨其寒温甘苦之性作
為醫藥以濟人之天札後世賴以延生而本草書中所
載多伐病之物而於可茹以充腹者則未之及也敬惟
周王殿下體仁遵義孳孳為善凡可以濟人利物之事
無不留意嘗讀孟子書至于五穀不熟不如荑稗因念
林林總總之民不幸罹於旱澇五穀不熟則可以療飢
者恐不止荑稗而已也茍能知悉而載諸方冊俾不得
已而求食者不惑甘苦於荼薺取昌陽棄烏喙因得以
裨五穀之缺則豈不為救荒之一助哉於是購田夫野
老得甲坼勾萌者四百餘種植於一圃躬自閱視俟其
滋長成熟迺召畫工繪之為圗仍䟽其花實根榦皮葉
之可食者彚次為書一帙名曰救荒本草命臣同為之
序臣惟人情於飽食煖衣之際多不以凍餒為虞一旦
遇患難則莫知所措惟付之於無可柰何故治已治人
鮮不失所今殿下處富貴之尊保有邦域於無可虞度
之時乃能念生民萬一或有之患深得古聖賢安不忘
危之㫖不亦善乎神農品嘗草木以療斯民之疾殿下
區别草木欲濟斯民之飢同一仁心之用也雖然今天
下方樂雍熈泰和之治禾麥産瑞家給人足不必論及
於荒政而殿下亦豈忍覩斯民仰食於草木哉是編之
作盖欲辨載嘉植不沒其用期與圗經本草並傳于後
世庶㡬萍實有徵而凡可以亨芼者得不躪藉於牛羊
鹿豕茍或見用於荒嵗其及人之功利又非藥石所可
擬也尚慮四方所産之多不能盡録補其未備則有俟
於後日云永樂四年嵗次丙戌秋八月奉議大夫周府
左長史臣卞同序
欽定四庫全書
　救荒本草卷一
　　　　　　　　　　　明　周王朱橚　撰
　草部
　　葉可食(本草原有四十種/)
　
　
　
　
　
　
　
　
刺薊菜　本草名小薊俗名青刺薊北人呼為千針
草出冀州生平澤中今處處有之苗高尺餘葉似苦苣
葉莖葉俱有刺而葉不皺葉中心出花頭如紅藍花而
青紫色性凉無毒一云味甘性温
　救飢採嫰苗葉煠熟水浸淘浄油鹽調食甚美除風
　熱
　治病文具本草草部大小薊條下
　
　
　
　
　
　
　
　
大薊　　舊不著所出州土云生山谷中今鄭州山野
間亦有之苗高三四尺莖五稜葉似大花苦苣菜葉莖
葉俱多刺其葉多皺葉中心開淡紫花味苦性平無毒
根有毒
　救飢採嫰苗葉煠熟水淘去苦味油鹽調食
　治病文具本草草部大小薊條下
　
　
　
　
　
　
　
　
山莧菜　　本草名牛膝一名百倍俗名脚斯蹬又名
對節菜生河内川谷及臨胊江淮閩粤闗中蘇州皆有
之然皆不及懐州者為真蔡州者最長大柔潤今鈞州
山野中亦有之苗高二尺已來莖方青紫色其莖有節
如鶴膝又如牛膝狀以此名之葉似莧菜葉而長頗尖
􁍔(音/哨)葉皆對生開花作穂根味苦酸性平無毒葉味甘
微酸惡螢火陸英龜甲畏白前
　救飢採苗葉煠熟換水浸去酸味淘浄油鹽調食
　治病文具本草草部牛膝條下
　
　
　
　
　
　
　
　
欵冬花　　一名橐(音/托)石一名顆凍一名虎鬚一名莵
奚一名氐冬生常山山谷及上黨水傍闗中蜀北宕(音/蕩)
昌秦州雄州皆有今鈞州宻縣山谷間亦有之莖青微
帶紫色葉似葵葉甚大而叢生又似石葫蘆葉頗團開
黄花根紫色圗經云葉如荷而斗直大者容一升小者
容數合俗呼為蜂斗葉又名水斗葉此物不避冰雪最
先春前生雪中出花世謂之鑽凍又云有葉似萆薢開
黄花青紫萼去土一二寸初出如菊花萼通直而肥實
無子陶隠居所謂出高麗百濟者近此類也其葉味苦
花味辛甘性温無毒杏仁為之使得紫菀良惡皂莢硝
石元參畏貝母辛夷麻黄黄芩黄連青箱
　救飢採嫰葉煠熟水浸淘去苦味油鹽調食
　治病文具本草草部條下
　
　
　
　
　
　
　
　
萹蓄　　亦名萹竹生東萊山谷今在處有之布地生
道傍苗似石竹葉微闊嫰緑如竹赤莖如釵股節間花
出甚細淡桃紅色結小細子根如蒿根苗葉味苦性平
一云味丼無毒
　救飢採苗葉煠熟水浸淘浄油鹽調食
　治病文具本草草部條下
　
　
　
　
　
　
　
　
大藍　　生河内平澤今處處有之人家園圃中多種
苗高尺餘葉類白菜葉微厚而狹窄尖􁍔淡粉青色莖
义梢間開黄花結小莢其子黒色本草謂菘藍可以為
靛染青以其葉似菘菜故名菘藍又名馬藍爾雅所謂
葴馬藍是也味苦性寒無毒
　救飢採葉煠熟水浸去苦味油鹽調食
　治病文具本草草部藍實條下
　
　
　
　
　
　
　
　
石竹子　　本草名瞿麥一名巨句麥一名大菊一名
大蘭又名杜母草燕麥蘥(音/藥)麥生大山川谷今處處有
之苗高一尺已來葉似獨掃葉而尖小又似小竹葉而
細窄莖亦有節梢間開紅白花而結蒴内有小黒子味
苦辛性寒無毒蓑草牡丹為之使惡螵蛸
　救飢採嫰苗葉煠熟水浸淘浄油鹽調食
　治病文具本草草部瞿麥條下
　
　
　
　
　
　
　
　
紅花菜　　本草名紅藍花一名黄藍出梁漢及西域
滄魏亦種之今處處有之苗高二尺許莖葉有刺似刺
薊葉而潤澤窊(五化/切)面梢結梂彚(音求/胃)亦多刺開紅花
蘂出梂上圃人採之採已復出至盡而罷梂中結實白
顆如小豆大其花暴乾以染真紅及作胭脂花味辛性
温無毒葉味丼
　救飢採嫰葉煠熟油鹽調食子可笮(音/乍)作油用
　治病文具本草草部紅藍花條下
　
　
　
　
　
　
　
　
萱草花　　俗名川草花本草一名鹿葱謂生山野花
名宜男風土記云懐姙婦人佩其花生男故也人家園
圃中多種其葉就地叢生兩邊分垂葉似菖蒲葉而柔
弱又似粉條兒菜葉而肥大葉間攛葶開金黄花味甘
無毒根凉亦無毒葉味丼
　救飢採嫰苗葉煠熟水浸淘浄油鹽調食
　治病文具本草草部條下
　
　
　
　
　
　
　
　
車輪菜　　本草名車前子一名當道一名芣苢(音浮/以)
一名蝦蟆衣一名牛遺一名勝舄(音/昔)爾雅云馬舄幽州
人謂之一舌草生滁州及真定平澤今處處有之春初
生苗葉布地如匙面累年者長及尺餘又似玉簮葉梢
大而薄葉叢中心攛葶三四莖作長穂如鼠尾花甚宻
青色微赤結實如葶藶子赤黒色生道傍味甘鹹性寒
無毒一云味甘性平葉及根味甘性寒常山為之使
　救飢採嫰苗葉煠熟水浸去涎沫淘浄油鹽調食
　治病文具本草草部車前子條下
　
　
　
　
　
　
　
　
白水葒苗　　本草名葒草一名鴻䕵(音/纈)有赤白二色
爾雅云紅蘢古其大者蘬鄭詩云隰有遊龍是也所在
有之生水邊下濕地葉似蓼葉而長大有澁毛花開紅
白又似馬蓼其莖有節而赤味鹹性微寒無毒
　救飢採嫩苗葉煠熟水浸淘浄油鹽調食洗浄蒸食
　亦可
　治病文具本草草部葒草條下
　
　
　
　
　
　
　
　
黄耆　　一名戴糝一名戴椹一名獨椹一名茇草一
名蜀脂一名百本一名王孫生蜀郡山谷及白水漢中
河東陜西出綿上呼為綿黄耆今處處有之根長二三
尺獨莖叢生枝􁝟其葉扶踈作羊齒狀似槐葉微尖小
又似蒺䔧葉闊大而青白色開黄紫花如槐花大結小
尖角長寸許味甘性微温無毒一云味苦微寒惡龜甲
白蘚皮
　救飢採嫰苗葉煠熟換水浸淘洗去苦味油鹽調食
　藥中補益呼為羊肉
　治病文具本草草部條下
　
　
　
　
　
　
　
　
威靈仙　　一名能消出商州上洛華山幷平澤及陜
西河東河北河南河湖石州寧化等州郡不聞水聲者
良今宻縣梁家衝山野中亦有之苗高一二尺莖方如
釵股四稜莖多細茸白毛葉似栁葉而闊邊有鋸齒又
似旋覆花葉其葉作層生每層六七葉相對排如車輪
様有六層至七層者花淺紫色或碧白色作穂似蒲臺
子亦有似菊花頭者結實青色根稠宻多鬚味苦性温
無毒惡茶及麵湯以甘草梔子代飲可也
　救飢採葉煠熟換水浸去苦味再以水淘浄油鹽調
　食
　治病文具本草草部條下
　
　
　
　
　
　
　
　
馬兠鈴　　根名雲南根又名土青木香生闗中及信
州滁州河東河北江淮䕫(音/馗)浙州郡皆有今高阜(音/負)去
處亦有之春生苗如藤蔓葉如山藥葉而厚大背白開
黄紫花頗類枸把花結實如鈴作四五瓣葉脱時鈴尚
垂之其狀如馬項鈴故得名味苦性寒又云平無毒
　救飢採葉煠熟用水浸去苦味淘浄油鹽調食
　治病文具本草草部條下
　
　
　
　
　
　
　
　
旋覆花　　一名戴椹一名金沸草一名盛椹上黨田
野人呼為金錢花爾雅云蕧盜庚出隨州生平澤川谷
今處處有之苗多近水傍初生大如紅花葉而無刺苗
長二三尺已來葉似栁葉稍寛大莖細如蒿􁝟開花似
菊花如銅錢大深黄色花味鹹甘性温微冷利有小毒
葉味苦性凉
　救飢採葉煠熟水浸去苦味淘浄油鹽調食
　治病文具本草草部條下
　
　
　
　
　
　
　
　
防風　　一名銅芸一名茴草一名百枝一名屏風一
名蕳根一名百蜚生同州沙苑川澤邯鄲琅邪上蔡陜
西山東處處皆有今中牟田野中亦有之根上黄色與
蜀葵根相類梢細短莖葉俱青緑色莖深而葉淡葉似
青蒿葉而闊大又似米蒿葉而稀踈莖似茴香開細白
花結實似胡荽子而大味甘辛性温無毒殺附子毒惡
乾薑藜蘆白斂芫花又有石防風亦療頭風眩痛又有
义頭者令人發狂义尾者發痼疾
　救飢採嫩苗葉作菜茹煠食極爽口
　治病文具本草草部條下
　
　
　
　
　
　
　
　
欝臭苗　　本草茺蔚子是也一名益母一名益明一
名大札一名貞蔚皆云蓷(音/推)益母也亦謂蓷臭穢生海
濱池澤今田野處處有之葉似荏子葉又似艾葉而薄
小色青莖方節節開小白花結子黒茶褐色三稜細長
味辛甘微温一云微寒無毒
　救飢採苗葉煠熟水浸淘浄油鹽調食
　治病文具本草草部茺蔚子條下
　
　
　
　
　
　
　
　
澤漆　　本草一名漆莖大㦸苗也生大山川澤及冀
州鼎州明州今處處有之苗高二三尺科义生莖紫赤
色葉似栁葉微細短開黄紫花狀似杏花而瓣頗長生
時摘葉有白汁出亦能嚙(音/咬)人故以為名味苦辛性微
寒無毒一云有小毒一云性冷微毒小豆為之使惡薯
蕷今嘗葉味澁苦食過回味甜
　救飢採葉及嫩莖煠熟水浸淘浄油鹽調食採嫩葉
　蒸過晒乾做茶喫亦可
　治病文具本草草部條下
　
　
　
　
　
　
　
　
酸漿草　　本草名酢(與醋/字同)漿草一名醋母草一名鳩
酸草俗為小酸茅舊不著所出州土今處處有之生道
傍下濕地葉如初生小水萍每莖端皆叢生三葉開黄
花結黒子南人用苗揩鍮(音/偷)石器令白如銀色光艷味
酸性寒無毒
　救飢採嫩苗葉生食
　治病文具本草草部酢漿條下
　
　
　
　
　
　
　
　
蛇床子　　一名蛇粟一名蛇米一名虺牀一名思益
一名繩毒一名棗棘一名牆蘼爾雅一名盱生臨淄川
谷田野今處處有之苗高二三尺青碎作叢似蒿枝葉
似黄蒿葉又似小葉蘼蕪又似藁本葉每枝上有花頭
百餘結同一窠開白花如傘盖狀結子半黍大黄褐色
味苦辛甘無毒性平一云有小毒惡牡丹巴豆貝母
　救飢採嫩苗葉煠熟水浸淘洗浄油鹽調食
　治病文具本草草部條下
　
　
　
　
　
　
　
　
桔梗　　一名利如一名房圗一名白藥一名梗草一
名薺苨生嵩高山谷及寃句和州解州今鈞州宻縣山
野亦有之根如手指大黄白色春生苗莖高尺餘葉似
杏葉而長撱四葉相對而生嫩時亦可煮食開花紫碧
色頗似牽牛花秋後結子葉名隠忍其根有心無心者
乃薺苨也根葉味辛苦性微温有小毒一云味苦性平
無毒節皮為之使得牡礪逺志療恚怒得硝石石膏療
傷寒畏白芨龍眼龍膽
　救飢採葉煠熟換水浸去苦味淘洗浄油鹽調食
　治病文具本草草部條下
　
　
　
　
　
　
　
　
茴香　　一名蘹(音/懐)香子北人呼為土茴香茴蘹聲相
近故云耳今處處有之人家園圃多種苗高三四尺莖
麄如筆管傍有淡黄袴葉抪莖而生袴葉上發生青色
細葉似細蓬葉而長極踈細如糸髮狀袴葉間分生义
枝梢頭開花花頭如傘盖黄色結子如蒔蘿子微大而
長亦有線瓣味苦辛性平無毒
　救飢採苗葉煠熟換水淘浄油鹽調食子調和諸般
　食味香美
　治病文具本草草部蘹香子條下
　
　
　
　
　
　
　
　
夏枯草　　本草一名夕句一名乃東一名燕靣生蜀
郡川谷及河淮浙滁平澤今祥符西田野中亦有之苗
高二三尺其葉對節生葉似旋覆葉而極長大邊有細
鋸齒背白上多氣脉紋路葉端開花作穂長二三寸許
其花紫白似丹參花葉味苦微辛性寒無毒土𤓰為之
使俗又謂之欝臭苗非是
　救飢採嫩葉煠熟換水浸淘去苦味油鹽調食
　治病文具本草草部條下
　
　
　
　
　
　
　
　
藁本　　一名鬼卿一名地新一名㣲莖生崇山山谷
及西川河東兖州杭州今衛輝輝縣栲栳圏山谷間亦
有之俗名山園荽苗高五七寸葉似芎藭葉細小又似
園荽葉而稀踈莖比園荽莖頗硬直味辛微苦性温微
寒無毒惡䕡茹畏青箱子
　救飢採嫩苗葉煠熟水浸淘浄油鹽調食
　治病文具本草草部條下
　
　
　
　
　
　
　
　
柴胡　　一名地薰一名山菜一名茹草葉一名芸蒿
生𢎞農川谷及寃句夀州淄州闗陜江湖間皆有銀州
者為勝今鈞州宻縣山谷間亦有苗甚辛香莖青紫堅
硬微有細線楞葉似竹葉而小開小黄花根淡赤色味
苦性平微寒無毒半夏為之使惡皁莢畏女菀藜蘆又
有苗似斜蒿亦有似麥門冬苗而短者開黄花生丹州
結青子與他處者不類
　救飢採苗葉煠熟換水浸淘去苦味油鹽調食
　治病文具本草草部條下
　
　
　
　
　
　
　
　
漏蘆　　一名野蘭俗名莢蒿根名鹿驪根俗呼為鬼
油麻生喬山山谷及秦州海州單州曹兖州今鈞州新
鄭沙崗間亦有之苗葉就地叢生葉似山芥菜葉而大
又多花叉亦似白屈菜葉又似大蓬蒿葉及似風花菜
脚葉而大葉中攛葶上開紅白花根苗味苦鹹性寒大
寒無毒連翹為之使
　救飢採葉煠熟水浸淘去苦味油鹽調食
　治病文具本草草部條下
　
　
　
　
　
　
　
　
龍膽草　　一名龍膽一名陵游俗呼草龍膽生齊胊
山谷及寃句襄州吳興皆有之今鈞州新鄭山崗間亦
有根類牛膝而根一本十餘莖黄白色宿根苗高尺餘
葉似栁葉而細短又似小竹開花如牽牛花青碧色似
小鈴形様陶隠居注云狀似龍葵味苦如膽因以為名
味苦性寒大寒無毒貫衆小豆為之使惡防葵地黄又
云浙中又有山龍膽草味苦澁此同類而别種也
　救飢採葉煠熟換水浸淘去苦味油鹽調食勿空腹
　服餌令人溺不禁
　治病文具本草草部條下
　
　
　
　
　
　
　
　
鼠菊　　本草名鼠尾草一名葝(音/勍)一名陵翹出黔州
及所在平澤有之今鈞州新鄭崗野間亦有之苗高一
二尺葉似菊花葉微小而肥厚又似野艾蒿葉而脆色
淡緑莖端作四五穂穂似車前子穂而極踈細開五瓣
淡粉紫花又有赤白二色花者黔中者苗如蒿爾雅謂
葝鼠尾可以染皁味苦性微寒無毒
　救飢採葉煠熟換水浸去苦味再以水淘令浄油鹽調食
　治病文具本草草部鼠尾草條下
　
　
　
　
　
　
　
　
前胡　　生陜西漢梁江淮荆襄江寧成州諸郡相孟
越衢婺睦等州皆有今宻縣梁家衝山野中亦有之苗
高一二尺青白色似斜蒿味甚香美葉似野菊葉而瘦
細頗似山蘿蔔葉亦細又似芸蒿開黲白花類蛇床子
花秋間結實根細青紫色一云外黒裏白味甘辛微苦
性微寒無毒半夏為之使惡皁莢畏藜蘆
　救飢採葉煠熟換水浸淘浄油鹽調食
　治病文具本草草部條下
　
　
　
　
　
　
　
　
猪牙菜　　本草名角蒿一名莪蒿一名蘿蒿又名䕲
(音/廩)蒿舊云生高崗及澤田漸洳處多有今在處有之生
田野中苗高一二尺莖葉如青蒿葉似斜蒿葉而細又
似蛇床子葉頗壯梢間開花紅赤色鮮明可愛花罷結
角子似蔓菁角長二寸許微彎中有子黒色似王不留
行子味辛苦性温無毒一云性平有小毒
　救飢採嫩苗莖葉煠熟水浸去苦味淘浄油鹽調食
　治病文具本草草部角蒿條下
　
　
　
　
　
　
　
　
地榆　　生桐柏山及寃句山谷今處處有之宻縣山
野中亦有此多宿根其苗初生布地後攛葶直高三四
尺對分生葉葉似榆葉而狹細頗長作鋸齒狀青色開
花如椹子紫黒色又類䜴故名玉豉其根外黒裏紅似
栁根亦入釀酒藥燒作灰能爛石味苦甘酸性微寒一
云沉寒無毒得髮良惡麥門冬
　救飢採嫩葉煠熟用水浸去苦味換水淘浄油鹽調
　食無茶時用葉作飲甚觧熱
　治病文具本草草部條下
　
　
　
　
　
　
　
　
川芎　　一名芎藭一名胡藭一名香果其苗葉名蘼
蕪一名薇蕪一名茳蘺生武功川谷斜谷西嶺雍州川
澤及寃句其闗陜蜀川江東山中亦多有以蜀川者為
勝今處處有之人家園圃多種苗葉似芹而葉微細窄
却有花义又似白芷葉亦細又如園荽葉微壯又有一
種葉似蛇床子葉而亦麄壯開白花其芎人家種者形
塊大重實多脂潤其裏色白味辛甘性温無毒山中出
者瘦細味苦辛其節大莖細狀如馬銜謂之馬衘芎狀
如雀腦者謂之雀腦芎此最有力白芷為之使畏黄連
其蘼蕪味辛香性温無毒
　救飢採葉煠熟換水浸去辛味淘浄油鹽調食亦可
　煮飲甚香
　治病文具本草草部條下
　
　
　
　
　
　
　
　
葛勒子秧　　本草名葎草亦名葛勒蔓一名葛葎蔓
又名澁蘿蔓南人呼為攬藤舊不著所出州土今田野
道傍處處有之其苗延蔓而生藤長丈餘莖多細澁刺
葉似萆麻葉而小亦薄莖葉極澁能抓挽人莖葉間開
黄白花結子類山絲子其葉味甘苦性寒無毒
　救飢採嫩苗葉煠熟換水浸去苦味淘浄油鹽調食
　治病文具本草草部葎草條下
　
　
　
　
　
　
　
　
連翹　　一名異翹一名蘭華一名折根一名軹(音/紙)一
名三亷爾雅謂之連一名連苕(音/條)生太山山谷及河中
江寧澤潤淄兖鼎岳利州南康皆有之今宻縣梁家衝
山谷中亦有科苗高三四尺莖桿赤色葉如榆葉大而
光色青黄邊微細鋸齒又似金銀花葉微尖􁍔(音/哨)開花
黄色可愛結房狀似山梔子蒴微匾而無稜瓣蒴中有
子如雀舌様極小其子折之間片片相比如翹以此得
名味苦性平無毒葉亦味苦
　救飢採嫩葉煠熟換水浸去苦味淘洗浄油鹽調食
　治病文具本草草部條下
　
　
　
　
　
　
　
　
仙靈脾　　本草名淫羊藿一名剛前俗名黄德祖千
兩金乾雞筋放杖草棄杖草俗又呼三枝九葉草生上
郡陽山山谷及江東陜西泰山漢中湖湘汾州等郡并
永康軍皆有之今宻縣山野中亦有苗高二尺許莖似
小豆莖極細緊葉似杏葉頗長近蔕皆有一缺又似菉
豆葉亦長而光梢間開花白色亦有紫色花作碎小獨
頭子根紫色有鬚形類黄連狀味辛性寒一云性温無
毒生處不聞水聲者良薯蕷紫芝為之使
　救飢採嫩葉煠熟水浸去邪味淘浄油鹽調食
　治病文具本草草部淫羊藿條下
　
　
　
　
　
　
　
　
青把　　本草名蜀羊泉一名□泉一名羊飴俗名漆
姑生蜀郡山谷及所在平澤皆有之今祥符縣西田野
中亦有苗高二尺餘葉似菊葉稍長花開紫色子類枸
把子生青熟紅根似逺志無心有槮(疎錦/切)味苦性微寒
無毒
　救飢採嫩葉煠熟水浸去苦味淘洗浄油鹽調食
　治病文具本草草部蜀羊泉條下
　
　
　
　
　
　
　
　
野生薑　　本草名劉寄奴生江南其越州滁州皆有
之今中牟南沙崗間亦有之莖似艾蒿長二三尺餘葉
似菊葉而瘦細又似野艾蒿葉亦瘦細開花白色結實
黄白色作細筒子蒴兒盖蒿之類也其子似稗而細苗
葉味苦性温無毒
　救飢採嫩葉煠熟水浸淘去苦味油鹽調食
　治病文具本草草部劉寄奴條下
　
　
　
　
　
　
　
　
馬蘭頭　　本草名馬蘭舊不著所出州土但云生澤
傍如澤蘭北人見其花呼為紫菊以其花似菊而紫也
苗高一二尺莖亦紫色葉似薄荷葉邊皆鋸齒又似地
𤓰兒葉微大味辛性平無毒又有山蘭生山側似劉寄
奴葉無椏不對生花心微黄赤
　救飢採嫩苗葉煠熟新汲水浸去辛味淘洗浄油鹽
　調食
　治病文具本草草部條下
　
　
　
　
　
　
　
　
狶薟(音/杴)　　俗名占糊菜俗又呼火杴草舊不著所出
州郡今處處有之苗高三四尺金稜銀線素根紫稭莖
义對節而生莖葉頗類蒼耳莖葉紋脉竪直梢葉間開
花深黄色又有一種苗葉似芥葉而尖狹開花如菊結
實頗似鶴蝨科苗味苦性寒有小毒
　救飢採嫩苗葉煠熟水浸去苦味淘洗浄油鹽調食
　治病文具本草草部條下
　
　
　
　
　
　
　
　
澤瀉　　俗名水䓠菜一名水瀉一名及瀉一名芒芋
一名鵠瀉生汝南池澤及齊州山東河陜江淮亦有漢
中者為佳今水邊處處有之䕺生苗葉其葉似牛舌草
葉紋脉竪直葉䕺中間攛葶對分莖义莖有線楞梢間
開三瓣小白花結實小青細子味甘葉味微鹹俱無毒
　救飢採嫩葉煠熟水浸淘浄油鹽調食
　治病文具本草草部條下
　救荒本草卷一
欽定四庫全書
　救荒本草卷二
　　　　　　　　　　　明　周王朱橚　撰
　草部
　　葉可食(新增八十二種/)
　
　
　
　
　
　
　
　
竹節菜　　一名翠蝴蝶又名翠娥眉又名笪竹花一
名倭青草南北皆有今新鄭縣山野中亦有之葉似竹
葉微寛短莖淡紅色就地叢生攛節似初生嫩葦節梢
葉間開翠碧花狀類蝴蝶其葉味甜
　救飢採嫩苗葉煠熟油鹽調食
　
　
　
　
　
　
　
　
獨掃苗　　生田野中今處處有之葉似竹形而柔弱
細小抪(音/布)莖而生莖葉梢間結小青子小如粟粒科莖
老時可為掃帚葉味甘
　救飢採嫩苗葉煠熟水浸淘浄油鹽調食晒乾煠食
　不破腹尤佳
　治病今人多將其子亦作地膚子代用
　
　
　
　
　
　
　
　
歪頭菜　　出新鄭縣山野中細莖就地叢生葉似豇
豆葉而狹長背微白兩葉並生一處開紅紫花結角比豌
豆角短小匾瘦葉味甜
　救飢採葉煠熟油鹽調食
　
　
　
　
　
　
　
　
兎兒酸　　一名兎兒漿所在田野中皆有之苗比水
葒矮短莖葉皆類水葒其莖節宻其葉亦稠比水葒葉
稍薄小味酸性寒
　救飢採苗葉煠熟以新汲水浸去酸味淘浄油鹽調
　食
　
　
　
　
　
　
　
　
鹻(音/减)蓬　　一名鹽蓬生水傍下濕地莖似落䔧亦有
線楞葉似蓬而肥壯比蓬葉亦稀踈莖葉間結青子極
細小其葉味微鹹性微寒
　救飢採苗葉煠熟水浸去鹻味淘洗浄油鹽調食
　
　
　
　
　
　
　
　
䕡蒿　　田野中處處有之苗高二尺餘莖􁝟似艾其
葉細長鋸齒葉抪(音/布)莖而生味微苦性微温
　救飢採嫩苗葉煠熟水浸淘浄油鹽調食
　
　
　
　
　
　
　
　
水萵苣　　一名水菠菜水邊多生苗高一尺許葉似
麥藍葉而有細鋸齒兩葉對生每兩葉間對义又生兩
枝梢間開青白花結小青蓇葖如小椒粒大其葉味微
苦性寒
　救飢採苗葉煠熟水淘浄油鹽調食
　
　
　
　
　
　
　
　
金盞菜　　一名地冬𤓰菜生田野中苗高二三尺莖
初微赤而有線路葉似綿栁葉微厚抪莖而生莖葉稠
宻開花紫色黄心其葉味甘微鹹
　救飢採苗葉煠熟水淘浄油鹽調食
　
　
　
　
　
　
　
　
水辣菜　　生水邊下濕地中苗高一尺餘莖圓葉似
鷄兒腸葉頭微齊短又似馬蘭頭葉亦更齊短其葉抪
莖生梢間出穂如黄蒿穂其葉味辣
　救飢採嫩苗葉煠熟換水淘去辣氣油鹽調食生亦
　可食
　
　
　
　
　
　
　
　
紫雲菜　　生宻縣付家衝山野中苗高一二尺莖方
紫色對節生义葉似山小菜葉頗長抪梗對生葉頂及
葉間開淡紫花其葉味微苦
　救飢採嫩苗葉煠熟水浸淘去苦味油鹽調食
　
　
　
　
　
　
　
　
鴉葱　　生田野中葉瓣尖長搨地而生葉似初生薥
秣葉而小又似初生大藍葉細窄而尖其葉邊皆曲皺
葉中攛葶上結小蓇葖後出白英味微辛
　救飢採苗葉煠熟油鹽調食
　
　
　
　
　
　
　
　
匙頭菜　　生宻縣山野中作小科苗其莖面窊(五化/切)
背圓葉似團匙頭様有如杏葉大邊微鋸齒開淡紅花
結子黄褐色其葉味甜
　救飢採葉煠熟水浸淘浄油鹽調食
　
　
　
　
　
　
　
　
鷄冠菜　生田野中苗高尺餘葉似青莢菜葉而窄
小又似山菜葉而窄􁍔梢間出穂似兎兒尾穂却微細
小開粉紅花結實如莧菜子苗葉味苦
　救飢採苗葉煠熟水浸淘去苦氣油鹽調食
　
　
　
　
　
　
　
　
水蔓菁　　一名地膚子生中牟縣南沙崗中苗高一
二尺葉彷彿似地𤓰兒葉却甚短小捲邊窊靣又似鷄
兒腸葉頗尖􁍔梢頭出穂開淡藕絲褐花葉味甜
　救飢採苗葉煠熟油鹽調食
　治病今人亦將其子作地膚子用
　
　
　
　
　
　
　
　
野園荽(音/錐)　　生祥符西北田野中苗高一尺餘苗葉
結實皆似家胡荽但細小瘦窄味甜微辛香
　救飢採嫩苗葉煠熟油鹽調食
　
　
　
　
　
　
　
　
牛尾菜　　生輝縣鴉子口山野間苗高二三尺葉似
龍鬚菜葉葉間分生义枝及出一細絲蔓又似金剛刺
葉而小紋脉皆竪莖葉梢間開白花結子黒色其葉味
甘
　救飢採嫩葉煠熟水浸淘浄油鹽調食
　
　
　
　
　
　
　
　
山萮菜　　生宻縣山野中苗初搨地生其葉之莖背
圓靣窊(五化/切)葉似初出冬蜀葵葉稍小五花义鋸齒邊
又似蔚臭苗葉而硬厚頗大後攛莖义莖深紫色梢葉
頗小味微辣
　救飢採苗葉煠熟換水浸淘浄油鹽調食
　
　
　
　
　
　
　
　
綿絲菜　　生輝縣山野中苗高一二尺葉似兎兒尾
葉但短小又似栁葉菜葉亦比短小梢頭攢生小蓇葖
開黲白花其葉味甜
　救飢採嫩苗葉煠熟水浸淘浄油鹽調食
　
　
　
　
　
　
　
　
米蒿　　生田野中所在處處有之苗高尺許葉似園
荽葉微細葉叢間分生莖义梢上開小青黄花結小細
角似葶藶角兒葉味微苦
　救飢採嫩苗煠熟水浸過淘浄油鹽調食
　
　
　
　
　
　
　
　
山芥菜　　生宻縣山坡及崗野中苗高一二尺葉似
家芥菜葉瘦短微尖而多花义開小黄花結小短角兒
味辣微甜
　救飢採苗葉揀擇浄煠熟油鹽調食
　
　
　
　
　
　
　
　
舌頭菜　　生宻縣山野中苗葉搨地生葉似山白菜
葉而小頭頗團葉靣不皺比山白菜葉亦厚狀類猪舌
形故以為名味苦
　救飢採葉煠熟水浸去苦味換水淘浄油鹽調食
　
　
　
　
　
　
　
　
紫香蒿　　生中牟縣平野中苗高一二尺莖方紫色
葉似邪蒿葉而背白又似野胡蘿蔔葉微短莖葉梢間
結小青子比灰菜子又小其葉味苦
　救飢採葉煠熟水浸去苦味油鹽調食
　
　
　
　
　
　
　
　
金盞兒花　　人家園圃中多種苗高四五寸葉似初
生萵苣葉比萵苣葉狹窄而厚抪(音/布)莖生葉莖端開金
黄色盞子様花其葉味酸
　救飢採苗葉煠熟水浸去酸味淘浄油鹽調食
　
　
　
　
　
　
　
　
六月菊　　生祥符西田野中苗高一二尺莖似鐵桿
(音/杆)蒿莖葉似雞兒腸葉但長而澁又似馬蘭頭葉而硬
短梢葉間開淡紫花葉味微酸澁
　救飢採葉煠熟水浸去邪味油鹽調食
　
　
　
　
　
　
　
　
費菜　　生輝縣太行山車箱衝山野間苗高尺許葉
似火焰草葉而小頭頗齊上有鋸齒其葉抪(音/布)莖而生
葉梢上開五瓣小尖淡黄花結五瓣紅小花蒴兒苗葉
味酸
　救飢採嫩苗葉煠熟換水淘去酸味油鹽調食
　
　
　
　
　
　
　
　
干屈菜　　生田野中苗高二尺許莖方四楞葉似山
梗菜葉而不尖又似栁葉菜葉亦短小葉頭頗齊葉皆
相對生梢間開紅紫花葉味甜
　救飢採嫩苗葉煠熟水浸淘浄油鹽調食
　
　
　
　
　
　
　
　
栁葉菜　　生鄭州賈峪(音/欲)山山野中苗高二尺餘莖
淡紅色葉似栁葉而厚短有澁毛梢間開四瓣深紅花
結細長角兒其葉味甜
　救飢採苗葉煠熟油鹽調食
　
　
　
　
　
　
　
　
婆婆指甲菜　　生田野中作地攤(音/灘)科生莖細弱葉
像女人指甲又似初生棗葉微薄細莖梢間結小花蒴
苗葉味甘
　救飢採嫩苗葉煠熟油鹽調食
　
　
　
　
　
　
　
　
鐵桿蒿　　生田野中苗莖高二三尺葉似獨掃葉微
肥短又似萹蓄葉而短小分生莖义梢間開淡紫花黄
心葉味苦
　救飢採葉煠熟淘去苦味油鹽調食
　
　
　
　
　
　
　
　
山甜菜　　生宻縣韶華山山谷中苗高二三尺莖青
白色葉似初生棉花葉而窄花义頗淺其莖葉間開五
瓣淡紫花結子如枸把子生則青熟則紅色葉味苦
　救飢採葉煠熟換水浸淘去苦味油鹽調食
　
　
　
　
　
　
　
　
剪刀股(音/古)　　生田野中處處有之就地作小科苗葉
似嫩苦苣葉而細小色頗似藍亦有白汁莖义梢間開
淡黄花葉味苦
　救飢採苗葉煠熟水浸淘去苦味油鹽調食
　
　
　
　
　
　
　
　
水蘇子　　生下濕地莖淡紫色對生莖义葉亦對生
其葉似地𤓰葉而窄邊有花鋸齒三义尖葉下兩傍又
有小义葉梢開花深黄色其葉味辛
　救飢採苗葉煠熟油鹽調食
　
　
　
　
　
　
　
　
風花菜　　生田野中苗高二尺餘葉似芥菜葉而瘦
長又多花义梢間開黄花如芥菜花味辛微苦
　救飢採嫩苗葉煠熟換水浸淘去苦味油鹽調食
　
　
　
　
　
　
　
　
鵝兒腸　　生許州水澤邊就地妥莖而生對節生葉
葉似豌豆葉而薄又似佛指甲葉微􁍔葉間分生枝义
開白花結子似葶藶子其葉味甜
　救飢採苗葉煠熟油鹽調食
　
　
　
　
　
　
　
　
粉條兒菜　　生田野中其葉初生就地叢生長則四
散分垂葉似萱草葉而瘦細微短葉間攛葶開淡黄花
葉味甜
　救飢採葉煠熟淘洗浄油鹽調食
　
　
　
　
　
　
　
　
辣辣菜　　生荒野中今處處有之苗高五七寸初生
尖葉後分枝莖上出長葉開細青白花結小匾蒴其子
似米蒿子黄色味辣
　救飢採嫩苗葉煠熟水浸淘浄油鹽調食生揉亦可食
　
　
　
　
　
　
　
　
毛連菜　　一名常十八生田野中苗初搨地生後攛
莖义高二尺許葉似刺薊葉而長大梢尖其葉邊褗(音/堰)
曲皺上有澁毛梢間開銀褐花味微苦
　救飢採葉煠熟水浸淘浄油鹽調食
　
　
　
　
　
　
　
　
小桃紅　　一名鳳仙花一名夾竹桃又名海蒳(音/納)俗
名染指甲草人家園圃多種今處處有之苗高二尺許
葉似桃葉而窄邊有細鋸齒開紅花結實形類桃様極
小有子似蘿蔔子取之易迸(北諍/切)散俗名急性子葉
味苦微澁
　救飢採苗葉煠熟水浸一宿做菜油鹽調食
　
　
　
　
　
　
　
　
青莢兒菜　　生輝縣太行山山野中苗高二尺許對
生莖义葉亦對生其葉靣青背白鋸齒三义葉脚葉花
义頗大狀似荏子葉而狹長尖􁍔莖葉梢間開五瓣小
黄花衆花攢開形如穂狀其葉味微苦
　救飢採嫩苗葉煠熟換水浸淘去苦味油鹽調食
　
　
　
　
　
　
　
　
八角菜　　生輝縣太行山山野中苗高一尺許苗莖
甚細其葉狀類牡丹葉而大味甜
　救飢採嫩苗葉煠熟水浸淘浄油鹽調食
　
　
　
　
　
　
　
　
耐驚菜　　一名蓮子草以其花之蓇葖狀似小蓮蓬
様故名生下濕地中苗高一尺餘莖紫赤色對生莖义
葉似小桃紅葉而長梢間開細瓣白花而淡黄心葉味
苦
　救飢採苗葉煠熟油鹽調食
　
　
　
　
　
　
　
　
地棠菜　　生鄭州南沙岡中苗高一二尺葉似地棠
花葉甚大又似初生芥菜葉微狹而尖味甜
　救飢採嫩苗葉煠熟油鹽調食
　
　
　
　
　
　
　
　
鷄兒腸　　生中牟田野中苗高一二尺莖黒紫色葉
似薄荷葉微小邊有稀鋸齒又似六月菊梢葉間開細
瓣淡粉紫花黄心葉味微辣
　救飢採葉煠熟換水淘去辣味油鹽調食
　
　
　
　
　
　
　
　
雨㸃兒菜　　生田野中就地叢生其莖脚紫稍青葉
如細栁葉而窄(音/側)小抪(音/布)莖而生又似石竹子葉而頗
硬梢間開小尖五瓣(音/辦)紫花結角比蘿蔔角又大其葉
味甘
　救飢採葉煠熟水浸作過淘洗令浄油鹽調食
　
　
　
　
　
　
　
　
白屈菜　　生田野中苗高一二尺初作叢生莖葉皆
青白色莖有毛刺梢頭分义上開四瓣黄花葉頗似山
芥菜葉而花义極大又似漏蘆葉而色淡味苦微辣
　救飢採葉和浄土煮熟撈出連土浸一宿换水淘洗
　净油鹽調食
　
　
　
　
　
　
　
　
扯根菜　　生田野中苗高一尺許莖色赤紅葉似小
桃紅葉微窄小色頗緑又似小栁葉亦短而厚窄其葉
週圍攢莖而生開碎瓣小青白花結小花蒴似蒺藜様
葉苗味甘
　救飢採苗葉煠熟水浸淘浄油鹽調食
　
　
　
　
　
　
　
　
草零陵香　　又名芫香人家園圃中多種之葉似苜
蓿葉而長大微尖莖葉間開小淡粉紫花作小短種其
子小如粟粒苗葉味苦性平
　救飢採苗葉煠熟換水淘浄油鹽調食
　治病今人遇零陵香缺多以此物代用
　
　
　
　
　
　
　
　
水落藜　　生水邊所在處處有之苗高尺餘莖色微
紅葉似野灰菜葉而瘦小味微苦澁性凉
　救飢採苗葉煠熟換水浸淘洗净油鹽調食晒乾煠
　食尤好
　
　
　
　
　
　
　
　
凉蒿菜　　又名甘菊芽生宻縣山野中葉似菊花葉
而細長尖􁍔(音/哨)又多花义開黄花其葉味甘
　救飢採葉煠熟換水浸淘浄油鹽調食
　
　
　
　
　
　
　
　
粘魚鬚　　一名龍鬚菜生鄭州賈峪(音/欲)山及新鄭山
野中亦有之初先發笋其後延蔓生莖發葉毎葉間皆
分出一小义又出一絲蔓葉似土茜葉而大又似金剛
刺葉亦似牛尾菜葉不澁而光澤味甘
　救飢採嫩笋葉煠熟油鹽調食
　
　
　
　
　
　
　
　
節節菜　　生荒野下濕地科苗甚小葉似鹻(音/减)蓬又
更細小而稀踈其莖多節堅硬(兀諍/切)葉間開粉紫花味
甜
　救飢採嫩苗揀擇净煠熟水浸淘過油鹽調食
　
　
　
　
　
　
　
　
野艾蒿　　生田野中苗葉類艾而細又多花义葉有
艾香味苦
　救飢採葉煠熟水淘去苦味油鹽調食
　
　
　
　
　
　
　
　
堇堇菜　　一名箭頭草生田野中苗初搨地生葉似
鈹(音/批)箭頭様而葉蒂甚長其後葉間攛葶開紫花結三
瓣蒴兒中有子如芥子大茶褐色葉味甘
　救飢採苗葉煠熟水浸淘浄油鹽調食
　治病今人傳説根葉𢷬𫝊諸腫毒
　
　
　
　
　
　
　
　
婆婆納　　生田野中苗搨地生葉最小如小面花黶
(音/掩)兒狀類初生菊花芽葉又團邊微花如雲頭様味甜
　救飢採苗葉煠熟水浸淘浄油鹽調食
　
　
　
　
　
　
　
　
野茴香　　生田野中其苗初搨地生葉似抪(音/布)娘蒿
葉微細小後於葉間攛(七官/切)葶分生莖义梢頭開黄花
結細角有小黒子葉味苦
　救飢採苗葉煠熟水浸淘去苦味油鹽調食
　
　
　
　
　
　
　
　
蠍子花菜　　又名虼(音/吃)蚤花一名野菠菜生田野中
苗初搨地生葉似初生菠菜葉而瘦細葉間攛生莖义
高一尺餘莖有線楞梢間開小白花其葉味苦
　救飢採嫩葉煠熟水淘浄油鹽調食
　
　
　
　
　
　
　
　
白蒿　　生荒野中苗高二三尺葉如細絲似初生松
針色微青白稍似艾香味微辣
　救飢採嫩苗葉煠熟換水浸淘浄油鹽調食
　
　
　
　
　
　
　
　
野同蒿　　生荒野中苗高二三尺莖紫赤色葉似白
蒿色微青苗又似初生松針而茸(音/戎)細味苦
　救飢採嫩苗葉煠熟換水浸淘浄油鹽調食
　
　
　
　
　
　
　
　
野粉團兒　　生田野中苗高一二尺莖似鐵桿(音/杆)蒿
莖葉似獨掃葉而小上下稀踈枝頭分义開淡白花黄
心味甜辣
　救飢採嫩苗葉煠熟水浸淘浄油鹽調食
　
　
　
　
　
　
　
　
蚵蚾菜(音軻/婆)　　生宻縣山野中科苗高二三尺許葉
似連翹葉微長又似金銀花葉而尖紋皺却少邊有小
鋸齒開粉紫花黄心葉味甜
　救飢採嫩苗葉煠熟水浸淘洗浄油鹽調食
　
　
　
　
　
　
　
　
狗掉尾苗　　　生南陽府馬鞍山中苗長二三尺拖
蔓而生莖方色青其葉似歪頭菜葉稍大而尖􁍔色深
緑紋脉微多又似狗筋蔓葉梢間開五瓣小白花黄心
衆花攅開其狀如穂葉味微酸
　救飢採嫩葉煠熟換水浸去酸味淘浄油鹽調食
　
　
　
　
　
　
　
　
石芥　　生輝縣鴉子口山谷中苗高三尺葉似地棠
菜葉而闊短每三葉或五葉攅生一處開淡黄花結黑
子苗葉味苦微辣
　救飢採嫩葉煠熟換水浸去苦味油鹽調食
　
　
　
　
　
　
　
　
獾耳菜(音/歡)　　生中牟平野中苗長尺餘莖多枝义其
莖上有細線楞葉似竹葉而短小亦軟又似萹蓄葉却
頗闊大而又尖莖葉俱有微毛開小黲白花結細灰青
子苗葉味甘
　救飢採嫩苗葉煠熟水浸淘浄油鹽調食
　
　
　
　
　
　
　
　
回回蒜　　一名水胡椒又名蠍虎草生水邊下濕地
苗高一尺許葉似野艾蒿而硬又甚花义又似前胡葉
頗大亦多花义苗莖梢頭開五瓣黄花結穂如初生桑
椹子而小又似初生蒼耳實亦小色青味極辛辣其葉
味甜
　救飢採葉煠熟换水浸淘浄油鹽調食子可𢷬爛調
　菜用
　
　
　
　
　
　
　
　
地槐菜　　一名小蟲兒麥生荒野中苗高四五寸葉
似石竹子葉極細短開小黄白花結小黒子其葉味甜
　救飢採葉煠熟水浸淘浄油鹽調食
　
　
　
　
　
　
　
　
螺黶兒(音羅/掩)　　一名地桑又名痢見草生荒野中莖
㣲紅葉似野人莧葉微長窄而尖開花作赤色小細穂
兒其葉味甘
　救飢採苗葉煠熟水浸淘去邪味油鹽調食
　治病今人傳説治痢疾採苗用水煮服甚效
　
　
　
　
　
　
　
　
泥胡菜　　生田野中苗高一二尺莖梗繁多葉似水
芥菜葉頗大花义甚深又似風花菜葉却比短小葉中
攛葶分生莖义梢間開淡紫花似刺薊花苗葉味辣
　救飢採嫩苗葉煠熟水浸淘浄油鹽調食
　
　
　
　
　
　
　
　
兎兒絲　　生田野中其苗就地拖蔓節間生葉如指
頂大葉邊似雲頭様開小黄花苗葉味甜
　救飢採嫩苗葉煠熟水浸淘浄油鹽調食
　
　
　
　
　
　
　
　
老鸛筋　　生田野中就地拖棘而生莖微紫色莖义
繁稠葉似園荽葉而頭不尖又似野胡蘿蔔葉而短小
葉間開五瓣小黄花味甜
　救飢採嫩苗葉煠熟水浸去邪味淘洗浄油鹽調食
　
　
　
　
　
　
　
　
絞股藍　　　生田野中延蔓而生葉似小藍葉短小
軟薄邊有鋸齒又似痢見草葉亦軟淡緑五葉攅生一
處開小黄花又有開白花者結子如豌豆大生則青色
熟則紫黒色葉味甜
　救飢採葉煠熟水浸去邪味涎沫淘洗浄油鹽調食
　
　
　
　
　
　
　
　
山梗菜　　生鄭州賈峪(音/欲)山山野中苗高二尺許莖
淡紫色葉似桃葉而短小又似栁葉菜葉亦小梢間開
淡紫花其葉味甜
　救飢採嫩葉煠熟淘洗浄油鹽調食
　
　
　
　
　
　
　
　
抪(音/布)娘蒿　　生田野中苗高二尺許莖似黄蒿莖其
葉碎有茸細如針色頗黄緑嫩則可食老則為柴苗葉
味苦
　救飢採嫩苗葉煠熟換水浸淘去蒿氣油鹽調食
　
　
　
　
　
　
　
　
鷄腸菜　　生南陽府馬鞍山荒野中苗高二尺許莖
方色紫其葉對生葉似菱葉様而無花义又似小灰菜
葉形様微匾開粉紅花結碗子蒴兒葉味甜
　救飢採苗葉煠熟水淘浄油鹽調食
　
　
　
　
　
　
　
　
水葫蘆苗　　生水邊就地拖蔓而生每節間生四葉
而葉如指頂大其葉尖上皆作三义味甘
　救飢採葉連嫩秧煠熟水浸淘浄油鹽調食
　
　
　
　
　
　
　
　
胡蒼耳　　又名回回蒼耳生田野中葉似皂莢葉微
長大又似望江南葉而小頗硬色微淡緑莖有線楞結
實如蒼耳實但長􁍔(音/哨)味微苦
　救飢採嫩苗葉煠熟水浸去苦味淘浄油鹽調食
　治病今人傳説治諸般瘡採葉用好酒熬喫消腫
　
　
　
　
　
　
　
　
水棘針苗　　又名山油子生田野中苗高一二尺莖
方四楞對分莖义葉亦對生其葉似荆葉而軟鋸齒尖
葉莖葉紫緑開小紫碧花葉味辛辣微甜性温
　救飢採苗葉煠熟水淘洗浄油鹽調食
　
　
　
　
　
　
　
　
沙蓬　　又名鷄爪菜生田野中苗高一尺餘初就地
婆娑生後分莖义其莖有細線楞葉似獨掃葉狹窄而
厚又似石竹子葉亦窄莖葉梢間結小青子小如粟粒
其葉味甘性温
　救飢採苗葉煠熟水浸淘浄油鹽調食
　
　
　
　
　
　
　
　
麥藍菜　　生田野中莖葉俱深萵苣色葉似大藍梢
葉而小頗尖其葉抱莖對生毎一葉間攛生一义莖义
梢頭開小肉紅花結蒴有子似小桃紅子苗葉味微苦
　救飢採嫩苗葉煠熟水浸淘浄油鹽調食
　
　
　
　
　
　
　
　
女婁菜　　生宻縣韶華山山谷中苗高一二尺莖义
相對分生葉似旋覆花葉頗短色微深緑抪莖對生梢
間出青蓇葖開花微吐白蘂結實青子如枸把微小其
葉味苦
　救飢採嫩苗葉煠熟換水浸去苦味淘浄油鹽調食
　
　
　
　
　
　
　
　
委陵菜　　一名飜白菜生田野中苗初搨地生後分
莖叉莖節稠宻上有白毛葉彷彿類栢葉而極闊大邊
如鋸齒形靣青背白又似鷄腿兒葉而却窄又類鹿蕨
葉亦窄莖葉梢間開五瓣黄花其葉味苦微辣
　救飢採苗葉煠熟水浸淘浄油鹽調食
　
　
　
　
　
　
　
　
獨行菜　　又名麥稭菜生田野中科苗高一尺許葉
似水棘針葉微短小又似水蘇子葉亦短小狹窄作瓦
隴様梢出細葶開小黲白花結小青蓇葖小如菉豆粒
葉味甜性温
　救飢採嫩苗葉煠熟换水淘浄油鹽調食
　
　
　
　
　
　
　
　
山蓼　　生宻縣山野間苗高一二尺葉似芍藥葉而
長細窄(音/側)又似野菊花葉而硬厚又似水胡椒葉亦硬
開碎瓣白花其葉味微辣
　救飢採嫩葉煠熟換水浸去辣氣作成黄色淘洗浄
　油塩調食
　
　
　救荒本草卷二
欽定四庫全書
　救荒本草卷三
　　　　　　　　　　　明　周王朱橚　撰
　草部
　　葉可食(新增四十二種/)
　　根可食(本草原有九種/新増十五種)
　
　
　
　
　
　
　
　
花蒿　　生荒野中苗葉就地叢生葉長三四寸四散
分垂葉似獨掃葉而長硬其頭頗齊微有毛澁味微辛
　救飢採葉煠熟水浸淘淨油鹽調食
　
　
　
　
　
　
　
　
葛公菜　　生密縣韶華山山谷間苗高二三尺莖方
窊面四楞對分莖叉葉亦對生葉似蘇子葉而小又似
荏子葉而大梢間開粉紅花結子如小米粒而茶褐色
味甜微苦
　救飢採葉煠熟水浸去苦味換水淘淨油鹽調食
　
　
　
　
　
　
　
　
鯽魚鱗　　生密縣韶華山山野中苗高一二尺莖方
而茶褐色對分莖叉葉亦對生葉似雞腸菜葉頗大又似
桔梗葉而微軟薄葉面却微紋皺梢間開粉紅花結子
如小粟粒而茶褐色其葉味甜
　救飢採葉煠熟水浸淘淨油鹽調食
　
　
　
　
　
　
　
　
尖刀兒苗　　生密縣梁家衝山野中苗高二三尺葉
似細柳葉更又細長而尖葉皆兩兩抪(音布/)莖對生葉
間開淡黄花結尖角兒長二寸許麄如蘿蔔角中有白
穰及小匾黒子其葉味甘
　救飢採葉煠熟水淘洗淨油鹽調食
　
　
　
　
　
　
　
　
珍珠菜　　生密縣山野中苗高二尺許莖似蒿稈微
帶紅色其葉狀似栁葉而極細小又似地梢瓜葉梢頭
出穗狀類鼠尾草穗開白花結子小如菉豆粒黄褐色
葉味苦澁
　救飢採葉煠熟換水浸去澁味淘淨油鹽調食
　
　
　
　
　
　
　
　
杜當歸　　生密縣山野中苗高一尺許莖圓而有線
楞葉似山芹菜葉而硬邊有細鋸齒刺又似蒼术葉而
大每三葉攢生一處開黄花根似前胡根又似野胡蘿
蔔根其葉味甜
　救飢採葉煠熟水浸作成黄色換水淘洗淨油鹽調
　食
　治病今人遇當歸缺以此藥代之
　
　
　
　
　
　
　
　
風輪菜　　生密縣山野中苗高二尺餘方莖四楞色
淡緑微白葉似荏子葉而小又似威靈仙葉微寛邊有
鋸齒叉兩葉對生而葉節間又生子葉極小四葉相攢
對生開淡粉紅花其葉味苦
　救飢採葉煠熟水浸去邪味淘洗淨油鹽調食
　
　
　
　
　
　
　
　
拖白練苗　　生田野中苗搨地生葉似垂盆草葉而
又小葉間開小白花結細黄子其葉味甜
　救飢採苗葉煠熟油鹽調食
　
　
　
　
　
　
　
　
透骨草　　一名天芝麻生中牟荒野中苗高三四尺
莖方窊面四楞其莖脚紫對節分生莖叉葉似䕡蒿葉
而多花叉葉皆對生莖節間攢開粉紅花結子似胡麻
子葉味苦
　救飢採嫩苗葉煠熟水浸去苦味淘淨油鹽調食
　治病今人傳說採苗搗傅腫毒
　
　
　
　
　
　
　
　
酸桶笋　　生密縣韶華山山澗邊初發笋葉其後分
生莖叉科苗高四五尺莖稈似水葒莖而紅赤色其葉
似白槿葉而澁又似山格刺菜葉亦澁紋脈亦麄味甘
微酸
　救飢採嫩笋葉煠熟水浸去邪味淘淨油鹽調食
　
　
　
　
　
　
　
　
鹿蕨菜　　生輝縣山野中苗高一尺許其葉之莖背
圓而面窊(五化切/)葉似紫香蒿脚葉而肥濶頗硬又似
胡蘿蔔葉亦肥硬味甜
　救飢採苗葉煠熟水浸淘淨油鹽調食
　
　
　
　
　
　
　
　
山芹菜　　生輝縣山野間苗高一尺餘葉似野蜀葵
葉稍大而有五叉又似地牡丹葉亦大葉中攛生莖叉
梢結刺毬如鼠粘子刺毬而小開花黲白色葉味甘
　救飢採苗葉煠熟水浸淘淨油鹽調食
　
　
　
　
　
　
　
　
金剛刺　　又名老君鬚生輝縣鴉子口山野間科條
高三四尺條似刺䕷(音梅/)花條其上多刺葉似牛尾菜
葉又似龍鬚菜葉比此二葉俱大葉間生細絲蔓其葉
味甘
　救飢採葉煠熟水浸淘淨油鹽調食
　
　
　
　
　
　
　
　
栁葉青　　生中牟荒野中科苗高二尺餘莖似蒿莖
葉似栁葉而短抪(音布/)莖而生開小白花銀褐心其葉
味微辛
　救飢採嫩葉煠熟水浸淘淨油鹽調食
　
　
　
　
　
　
　
　
大蓬蒿　　生密縣山野中莖似黄蒿莖色微帶紫葉
似山芥菜葉而長尖極多花叉又似風花菜葉花叉亦
多又似漏蘆葉却微短開碎瓣黄花苗葉味苦
　救飢採葉煠熟水浸淘去苦味油鹽調食
　
　
　
　
　
　
　
　
狗筋蔓　　生中牟縣沙崗間小科就地拖蔓生葉似
狗掉尾葉而短小又似月芽菜葉微尖􁍔而軟亦多紋
脉兩葉對生葉梢間開白花其葉味苦
　救飢採葉煠熟水浸淘去苦味油鹽調食
　
　
　
　
　
　
　
　
兔兒傘　　生滎陽塔兒山荒野中其苗高二三尺許
每科初生一莖莖端生葉一層有七八葉每葉分作四
叉排生如傘葢狀故以為名後於葉間攛生莖叉上開
淡紅白花根似牛膝而踈短味苦微辛
　救飢採嫩葉煠熟換水浸淘去苦味油鹽調食
　
　
　
　
　
　
　
　
地花菜　　又名墓頭灰生密縣山野中苗高尺餘葉
似野菊花葉而窄細又似鼠尾草葉亦痩細梢葉間開
五瓣小黄花其葉味微苦
　救飢採葉煠熟水浸淘洗淨油鹽調食
　
　
　
　
　
　
　
　
杓兒菜　　生密縣山野中苗高一二尺葉類狗掉尾
葉而窄頗長黑緑色微有毛澁又似耐驚菜葉而小軟
薄梢葉更小開碎瓣淡黄白花其葉味苦
　救飢採葉煠熟水浸去苦味淘洗淨油鹽調食
　
　
　
　
　
　
　
　
佛指甲　　生密縣山谷中科苗高一二尺莖微帶赤
黄色其葉淡緑背皆微帶白色葉如長匙頭様似黑豆
葉而微寛又似鵝兒腸葉甚大皆兩葉對生開黄花結
實形如連翹微小中有黑子小如粟粒其葉味甜
　救飢採嫩葉煠熟換水淘洗淨油鹽調食
　
　
　
　
　
　
　
　
虎尾草　　生密縣山谷中科苗高二三尺莖圓葉頗
似栁葉而痩短又似兔兒尾葉亦痩窄又似黄精葉頗
軟抪莖攢生味甜微澁
　救飢採嫩苗葉煠熟換水淘去澁味油鹽調食
　
　
　
　
　
　
　
　
野蜀葵　　生荒野中就地叢生苗高五寸許葉似葛
勒子秧葉而厚大又似地牡丹葉味辣
　救飢採嫩葉煠熟水浸淘淨油鹽調食
　
　
　
　
　
　
　
　
蛇葡萄　　生荒野中拖蔓而生葉似菊葉而小花叉
繁碎又似前胡葉亦細莖葉間開五瓣小銀褐花結子
如豌豆大生青熟則紅色苗葉味甜
　救飢採葉煠熟換水浸淘淨油鹽調食
　治病今人傳說搗根傅貼瘡腫
　
　
　
　
　
　
　
　
星宿菜　　生田野中作小科苗生葉似石竹子葉而
細小又似米布袋葉微長梢上開五瓣小尖白花苗葉
味甜
　救飢採苗葉煠熟水浸淘淨油鹽調食
　
　
　
　
　
　
　
　
水蓑衣　　生水泊邊葉似地稍瓜葉而窄(音側/)小每
葉間皆結小青蓇葖(音骨突/)其葉味苦
　救飢採苗葉煠熟水浸淘去苦味油鹽調食
　
　
　
　
　
　
　
　
牛妳菜　　出輝縣山野中拖藤蔓而生葉似牛皮硝
葉而大又似馬兠鈴葉極大葉皆對節生梢間開青白
小花其葉味甜
　救飢採嫩苗葉煠熟水浸淘淨油鹽調食
　
　
　
　
　
　
　
　
小蟲兒卧草　　一名鐵線草生田野中苗搨地生葉
似苜蓿葉而極小又似雞眼草葉亦小其莖色紅開小
紅花苗味甜
　救飢採苗葉煠熟水浸淘淨油鹽調食
　
　
　
　
　
　
　
　
兔兒尾苗　　生田野中苗高一二尺葉似水葓葉而
狹短其尖頗齊梢頭出穗如兔尾狀開花白色結紅蓇
葖如椒目大其葉味酸
　救飢採嫩苗葉煠熟水浸淘淨油鹽調食
　
　
　
　
　
　
　
　
地錦苗　　生田野中小科苗高五七寸苗葉似園荽
(音雖/)葉間開紫花結小角兒苗葉味苦
　救飢採苗葉煠熟水浸淘淨油鹽調食
　
　
　
　
　
　
　
　
野西瓜苗　　俗名秃漢頭生田野中苗高一尺許葉
似家西瓜葉而小頗硬葉間生蔕開五瓣銀褐花紫心
黄蘂花罷作蒴蒴内結實如楝子大苗葉味微苦
　救飢採嫩苗葉煠熟水浸去邪味淘過油鹽調食
　治病今人傳說採苗搗傅瘡腫拔毒
　
　
　
　
　
　
　
　
香茶菜　　生田野中莖方窊(五化切/)面四楞葉似薄
荷葉微大抪葉對生梢頭出穗開粉紫花結蒴(音朔/)如
蕎麥蒴而微小葉味苦
　救飢採葉煠熟水浸去苦味淘洗淨油鹽調食
　
　
　
　
　
　
　
　
薔䕷(音墻/梅)　　又名刺䕷今處處有之生荒野崗嶺間人家
園圃中亦栽科條青色莖上多刺葉似椒葉而長鋸齒
又細背頗白開紅白花亦有千葉者味甜淡
　救飢採芽葉煠熟換水浸淘淨油鹽調食
　
　
　
　
　
　
　
　
毛女兒菜　　生南陽府馬鞍山中苗高一尺許葉似
綿絲菜葉而微尖又似兔兒尾葉而小莖葉皆有白毛
梢間開淡黄花如大黍粒十數顆攢成一穗味甘酸
　救飢採苗葉煠熟水浸淘淨油鹽調食或拌米麵蒸
　食亦可
　
　
　
　
　
　
　
　
􁀙牛兒苗(音厖/)又名鬭牛兒苗生田野中就地拖秧而
生莖蔓細弱其莖紅紫色葉似園荽葉瘦細而稀疎開
五瓣小紫花結青蓇葖(音骨/突)兒上有一嘴(即委/切)甚尖銳
(音芮/)如細錐(音追/)子狀小兒取以為鬭戲葉味微苦
　救飢採葉煠熟換水浸去苦味淘浄油鹽調食
　
　
　
　
　
　
　
　
鐵掃箒　　生荒野中就地叢生一本二三十莖苗高
三四尺葉似苜蓿葉而細長又似細葉胡枝子葉亦短
小開小白花其葉味苦
　救飢採嫩苗葉煠熟換水浸去苦味油鹽調食
　
　
　
　
　
　
　
　
山小菜　　生密縣山野中科苗高二尺餘就地叢生
葉似酸漿子葉而窄小面有細紋脉邊有鋸齒色深緑
又似桔梗葉頗長􁍔味苦
　救飢採葉煠熟水浸淘去苦味油鹽調食
　
　
　
　
　
　
　
　
羊角苗　　又名羊妳科亦名合鉢兒俗名婆婆針扎
兒又名紐絲藤一名過路黄生田野下濕地中拖藤蔓
而生莖色青白葉似馬兠鈴葉而長大又似山藥葉亦
長大面青背頗白皆兩葉相對生莖葉折之俱有白汁
出葉間出穗開五瓣小白花結角似羊角狀中有白穰
其葉味甘微苦
　救飢採嫩葉煠熟換水浸去苦味邪氣淘淨油鹽調
　食
　
　
　
　
　
　
　
　
耬斗菜　　生輝縣太行山山野中小科苗就地叢生
苗高一尺許莖梗細弱葉似牡丹葉而小其頭頗團味
甜
　救飢採葉煠熟水浸淘淨油鹽調食
　
　
　
　
　
　
　
　
甌菜　　生輝縣山野中就地作小科苗生莖叉葉似
山莧菜葉而有鋸齒又似山小菜葉其鋸齒比之却小
味甜
　救飢採嫩苗葉煠熟水浸淘淨油鹽調食
　
　
　
　
　
　
　
　
變豆菜　　生輝縣太行山山野中其苗葉初作地攤
(音灘/)科生葉似地牡丹葉極大五花叉鋸齒尖其後葉
中分生莖叉梢葉頗小上開白花其葉味甘
　救飢採葉煠熟作成黄色換水淘淨油鹽調食
　
　
　
　
　
　
　
　
和尚菜　　田野處處有之初生搨地布葉葉似野天
茄兒葉而大背微紅紫色後攛苗髙二三尺葉似莙薘
葉短小而尖又似紅落蔾葉而色不紅結子如灰菜子
葉味辛酸微醎
　救飢採嫩葉煠熟換水浸去邪味淘淨油鹽調食或
　晒乾煠食亦可或云不可多食久食令人面腫
　
　
　
　
　
　
　
　
萎蕤　　本草一名女萎一名熒一名地節一名玉竹
一名馬薰生太山山谷及舒州滁州均州今南陽府馬
鞍山亦有苗高一二尺莖斑葉似竹葉濶短而肥厚葉
尖處有黄㸃又似百合葉却頗窄小葉下結青子如椒
粒大其根似黄精而小異節上有鬚味甘性平無毒
　救飢採根換水煮極熟食之
　治病文具本草草部條下
　
　
　
　
　
　
　
　
百合　　一名重箱一名摩羅一名中逢花一名強瞿
生荆州山谷今處處有之苗高數尺幹麄如箭四面有
葉如雞距又似大栁葉而寛青色稀疎葉近莖微紫莖
端碧白開淡黄白花如石檀觜而大四垂向下覆長蘂
花心有檀色每一顛須五六花子色圓如梧桐子生於
枝葉間每葉一子不在花中此又異也根色白形如松
子殻四向攢生中間出苗又如葫蒜重疊生二三十瓣
味甘性平無毒一云有小毒又有一種開紅花名山丹
不堪用
　救飢採根煮熟食之甚益人氣又云蒸過與蜜食之
　或為粉尤佳
　治病文具本草草部條下
　
　
　
　
　
　
　
　
天門冬　　俗名萬歳藤又名娑羅樹本草一名顛勒
或名地門冬或名筵門冬或名巔棘或名淫羊食或名
管松生奉高山谷及建州漢州今處處有之春生藤蔓
大如釵股長至丈餘延附草木上葉如茴香極尖細而
疎滑有逆刺亦有澁而無刺者其葉如絲杉而細散皆
名天門冬夏生白花亦有黄花及紫花者秋結黑子在
其根枝傍入伏後無花暗結子其根白或黄紫色大如
手指長二三寸大者為勝其生高地根短味甜氣香者
上其生水側下地者葉細似藴而微黄根長而味多苦
氣臭者下亦可服味苦甘性平大寒無毒垣衣地黄及
貝母為之使畏曽青服天門冬誤食鯉魚中毒浮萍解
之
　救飢採根換水浸去邪味去心煮食或晒乾煮熟入
　蜜食尤佳
　治病文具本草草部下
　
　
　
　
　
　
　
　
章栁根　　本草名蔏陸一名􁍒(音湯/)根一名夜呼一
名白昌一名當陸一名章陸爾雅謂之蓫薚(音逐/湯)廣雅
謂之馬尾易謂之莧陸生咸陽川谷今處處有之苗高
三四尺􁝟麄似雞冠花􁝟微有線楞色微紫赤葉青如
牛舌微濶而長根如人形者有神亦有赤白二種花赤
根亦赤花白根亦白赤者不堪服食傷人乃至痢血不
已白者堪服食又有一種名赤昌苗葉絶相類不可用
須細辨之商陸味辛酸一云味苦性平有毒一云性冷
得大蒜良
　救飢取白色根切作片子煠熟換水浸洗淨淡食得
　大蒜良凡製薄切以東流水浸二宿撈出與豆葉隔
　間入甑蒸從午至亥如無葉用豆依法蒸之亦可花
　白者年多仙人採之作脯可為下酒
　治病文具本草草部蔏陸條下
　
　
　
　
　
　
　
　
沙參　　一名知母一名苦心一名志取一名虎鬚一
名白參一名識美一名文希生河内川谷及寃句般陽
續山并淄齊潞隨歸州而江淮荆湖州郡皆有今輝縣
太行山邊亦有之苗長一二尺叢生崖坡間葉似枸杞
葉微長而有叉牙鋸齒開紫花根如葵根赤黄色中正
白實者佳味微苦性微寒無毒惡防已反蔾蘆又有杏
葉沙參及細葉沙參氣味與此相類但圖經内不曾該
載此二種葉苗形容未敢併入本條今皆另條開載
　救飢掘根浸洗極淨換水煮去苦味再以水煮極熟
　食之
　治病文具本草草部條下
　
　
　
　
　
　
　
　
麥門冬　　本草云秦名羊韭齊名愛韭楚名馬韭越
名羊蓍一名禹葭(音加/)一名禹餘糧生隨州陸州及函
谷堤坂土石間乆廢處有之今輝縣山野中亦有葉似
韭葉而長冬夏長生根如穬(音礦/)麥而白色出江寧者
小潤出新安者大白其大者苗如鹿葱小者如韭味甘
性平微寒無毒地黄車前為之使惡欵冬苦瓠苦芙畏
木耳苦參青蘘
　救飢採根換水浸去邪味淘洗淨蒸熟去心食
　治病文具本草草部條下
　
　
　
　
　
　
　
　
苧根　　舊云閩蜀江浙多有之今許州人家田園中
亦有種者皮可績布苗高七八尺一科十數莖葉如楮
葉而不花义面青背白上有短毛又似蘇子葉其葉間
出細穗花如白楊而長每一朶凡十數穗花青白色子
熟茶褐色其根黄白色如手指麄宿根地中至春自生
不須藏種荆揚間一歳二三刈剝其皮以竹刀刮其表
厚處自脫得裏如筋者煮之用緝以苧近蠶種之則蠶
不生根味甘性寒
　救飢採根刮洗去皮煮極熟食之甜美
　治病文具本草草部條下
　
　
　
　
　
　
　
　
蒼术　　一名山薊一名山薑一名山連一名山精生
鄭山漢中山谷今近郡山谷亦有嵩山茅山者佳苗淡
青色高二三尺莖作蒿􁝟葉抪莖而生梢葉似棠葉脚
葉有三五义皆有鋸齒小刺開花紫碧色亦似刺薊花
或有黄白花者根長如指大而肥實皮黒茶褐色味苦
甘一云味甘辛性温無毒防風地榆為之使
　救飢採根去黑皮薄切浸二三宿去苦味煮熟食亦
　作煎餌久服輕身延年不飢
　治病文具本草草部條下
　
　
　
　
　
　
　
　
菖蒲　　一名堯韭一名昌陽生上洛池澤及蜀郡嚴
道戎衛衡州并嵩岳石磧上今池澤處處有之葉似蒲
而匾有脊一如劒刃其根盤屈有節狀如馬鞭􁝟大根
傍引三四小根一寸九節者良節尤密者佳亦有十二
節者露根者不可用又一種名蘭蓀又謂溪蓀根形氣
色極似石上菖蒲葉正如蒲無脊俗謂之菖蒲生於水
次失水則枯其菖蒲味辛性温無毒秦皮秦艽為之使
惡地膽麻黄不可犯鐵令人吐逆
　救飢採根肥大節稀水浸去邪味製造作果食之
　治病文具本草草部條下
　
　
　
　
　
　
　
　
葍子根　　俗名打碗花一名兔兒苗一名狗兒秧幽
薊間謂之鷰葍根千葉者呼為纒枝牡丹亦名穰花生
平澤中今處處有之延蔓而生葉似山藥葉而狹小開
花狀似牽牛花微短而圓粉紅色其根甚多大者如小
筋麄長一二尺色白味甘性温
　救飢採根洗淨蒸食之或晒乾杵碎炊飯食亦好或
　磨作麵作燒餅蒸食皆可久食則頭暈破腹間食則
　宜
　
　
　
　
　
　
　
　
䓮䕅根(音冒/嫂)俗名麵碌碡(音禄/讀)生水邊下濕地其葉就
地叢生葉似蒲葉而肥短葉背如劒脊樣葉叢中間攛
葶上開淡粉紅花俱皆六瓣花頭攅開如傘葢狀結子
如韭花蓇葖(音骨/突)其根如鷹爪黄連樣色似墐泥色味
甘
　救飢採根揩去皴(音逡/)毛用水淘浄蒸熟食或晒乾
　炒熟食或磨作麵蒸食皆可
　
　
　
　
　
　
　
　
野胡蘿蔔　　生荒野中苗葉似家胡蘿蔔但細小葉
間攛生莖义梢頭開小白花衆花攢開如傘葢狀比蛇
牀子花頭又大結子比蛇牀子亦大其根比家胡蘿蔔
尤細小味甘
　救飢採根洗淨蒸食生食亦可
　
　
　
　
　
　
　
　
綿棗兒　　一名石棗兒出密縣山谷中生石間苗高
三五寸葉似韭葉而濶瓦隴様葉中攛葶出穗似雞冠
莧穗而細小開淡粉紅花微帶紫色結小蒴兒其子似
大藍子而小黑色根類獨顆蒜又似棗形而白味甜性
寒
　救飢採取根添水久煮極熟食之不換水煮食後腹
　中鳴有下氣
　
　
　
　
　
　
　
　
土圝兒　　一名地栗子出新鄭山野中細莖延蔓而
生葉似菉豆葉微尖􁍔每三葉攢生一處根似土瓜兒
根微團味甜
　救飢採根煮熟食之
　
　
　
　
　
　
　
　
野山藥　　生輝縣太行山山野中妥(他果切/)藤而生
其藤似葡萄條稍細藤頗紫色其葉似家山藥葉而大
微尖根比家山藥極細痩甚硬皮色微赤味微甜性温
平無毒
　救飢採根煮熟食之
　治病今人與本草草部下薯蕷同用
　
　
　
　
　
　
　
　
金瓜兒　　生鄭州田野中苗似初生小葫蘆葉而極小
又似赤雹兒葉莖方莖葉俱有毛刺每葉間出一細藤延蔓
而生開五瓣尖碗子黄花結子如馬㼎(音雹/)大生青熟
紅根形如雞彈微小其皮土黄色内則青白色味微苦
性寒與酒相反
　救飢掘取根換水煮浸去苦味再以水煮極熟食之
　
　
　
　
　
　
　
　
細葉沙參　　生輝縣太行山山衝間苗高一二尺莖
似蒿􁝟(音秆/)葉似石竹子葉而細長又似水蓑(與莎同/音梭)
衣葉亦細長梢間開紫花根似葵根而麄如拇(音母/)指
大皮色灰中間白色味甜性微寒本草有沙參苗葉莖
狀所說與此不同未敢併入條下今另為一條薄載於
此
　救飢掘取根洗淨煮熟食之
　治病與本草草部下沙參同用
　
　
　
　
　
　
　
　
雞腿兒　　一名飜白草出鈞州山野中苗高七八寸
細長鋸齒葉硬(玉諍/切)厚背白其葉似地榆葉而細長開
黄花根如指大長三寸許皮赤内白兩頭尖鮹味甜
　救飢採根煮熟食生喫亦可
　
　
　
　
　
　
　
　
山蔓菁　　出鈞州山野中苗高一二尺莖葉皆萵苣
色葉似桔梗葉頗長􁍔而不對生又似山小菜葉微窄
根形類沙參如手指麄其皮灰色中間白色味甜
　救飢採根煮熟食生亦可食
　
　
　
　
　
　
　
　
老鴉蒜　　生水邊下濕地中其葉直生出土四垂葉
狀似蒲而短背起劒脊其根形如蒜瓣味甜
　救飢採根煠熟水浸淘淨油鹽調食
　
　
　
　
　
　
　
　
山蘿蔔　　生山谷間田野中亦有之苗高五七寸四
散分生莖葉其葉似菊葉而闊大微有艾香每莖五七
葉排生如一大葉梢間開紫花根似野胡蘿蔔根而黲
白色味苦
　救飢採根煠熟水浸淘去苦味油鹽調食
　
　
　
　
　
　
　
　
地參　　又名山蔓菁生鄭州沙崗間苗高一二尺葉
似初生桑科小葉微短又似桔梗葉微長開花似鈴鐸
様淡紅紫色根如拇指大皮色蒼肉黲白色味甜
　救飢採根煮食
　
　
　
　
　
　
　
　
獐牙菜　　生水邊苗初搨地生葉似龍鬚菜葉而長
窄葉頭頗團而不尖其葉嫩薄又似牛尾菜葉亦長窄
其根如茅根而嫩皮色灰黒味甜
　救飢掘根洗淨煮熟油鹽調食
　
　
　
　
　
　
　
　
雞兒頭苗　　生祥符西田野中就地妥(他果/切)秧生葉
甚稀疎每五葉攢生狀如一葉其葉花义有小鋸齒葉
間生蔓開五瓣黄花根义甚多其根形如香附子而鬚
長皮黒肉白味甜
　救飢採根換水煮熟食
　
　
　救荒本草卷三
欽定四庫全書
　救荒本草卷四
　　　　　　　　　　　明　周王朱橚　撰
　草部
　　實可食(本草原有四種/新增十六種)
　　葉及實皆可食(本草原有六種/新增六種)
　　根葉可食(本草原有四種/新增七種)
　　笋葉可食(本草原有三種/)
　　根及花皆可食(本草原有二種/)
　　根及實皆可食(本草原有一種/新増一種)
　　花葉皆可食(本草原有二種/新増二種)
　　莖可食(本草原有一種/新増一種)
　　笋及實皆可食(本草原有一種/)
　
　
　
　
　
　
　
　
雀麥　　本草一名鷰麥一名蘥(音藥/)生於荒野林下
今處處有之苗似鷰麥而又細弱結穗像麥穗而極細
小每穗又分作小义穗十數箇子甚細小味甘性平無
毒
　救飢採子舂去皮搗作麵蒸食作餅食亦可
　治病文具本草草部條下
　
　
　
　
　
　
　
　
回回米　　本草名苡薏仁一名解蠡(音/离)一名屋菼(音/毯)
一名起實一名􁁉(音/紺)俗名草珠兒又呼為西番薥秫(音/蜀)
(述/)生真定平澤及田野交趾生者子最大彼土人呼為
􁁉珠今處處有之苗高三四尺葉似黍葉而稍大開紅
白花作穗子結實青白色形如珠而梢長故名薏珠子
味甘微寒無毒今人俗亦呼為菩提子
　救飢採實舂取其中仁煮粥食取葉煮飲亦香
　治病文具本草草部苡薏仁條下
　
　
　
　
　
　
　
　
蒺䔧子　　本草一名旁通一名屈人一名止行一名
犲(音柴/)羽一名升推一名即䔧一名茨生馮翊平澤或
道傍今處處有之布地蔓生細葉開小黄花結子有三
角刺人是也性苦辛性温微寒無毒烏頭為之使又有
一種白蒺䔧出同州沙苑開黄紫花作莢子結子狀如
腰子様小如黍粒補腎藥多用味甘有小毒
　救飢收子炒微黄搗去刺磨麵作燒餅或蒸食皆可
　治病文具本草草部條下
　
　
　
　
　
　
　
　
檾子　　本草名苘(與檾/同)實處處有之北人種以打繩
索苗高五六尺葉似芋葉而短薄微有毛澁開金黄花
結實殻似蜀葵實殻而圓大俗呼為檾饅頭子黑色如
􁀙豆大味苦性平無毒
　救飢採嫩檾饅頭取子生食子堅實時收取子浸去
　苦味晒乾磨麵食
　治病文具本草草部苘實條下
　
　
　
　
　
　
　
　
稗子　　有二種水稗生水田邊旱稗生田野中今皆
處處有之苗葉似穇子葉色深緑脚葉頗帶紫色梢頭
出匾穗結子如黍粒大茶褐色味微苦性微温
　救飢採子搗米煮粥食蒸食尤佳或磨作麵食皆可
　
　
　
　
　
　
　
　
穇子　　生水田中及下濕地内苗葉似稻但差短梢
頭結穗彷彿稗子穗其子如黍粒大茶褐色味甘
　救飢採子搗米煮粥或磨作麵蒸食亦可
　
　
　
　
　
　
　
　
川穀　　生汜水縣田野中苗高三四尺葉似初生薥
秫(音蜀/述)葉微小葉間叢開小黄白花結子似草珠兒微
小味甘
　救飢採子搗為米生用冷水淘淨後以滚水湯三五
　次去水下鍋或作粥或作炊飯食皆可并堪造酒
　
　
　
　
　
　
　
　
莠草子　　生田野中苗葉似榖而葉微痩梢間結茸
(音戎/)細毛穗其子比穀細小舂米類折米熟時即收不
收即落味微苦性温
　救飢採莠穗揉(音/柔)取子搗米作粥或作水飯皆可食
　
　
　
　
　
　
　
　
野黍　　生荒野中科苗皆類家黍而莖葉細弱穗甚
痩小黍粒亦極細小味甜性微温
　救飢採子舂(音冲/)去粗糠或搗或磨麵蒸糕食甚甜
　
　
　
　
　
　
　
　
雞眼草　　又名搯(音恰/)不齊以其葉用指甲搯之作
劐(音霍/)不齊故名生荒野中搨地生葉如雞眼大似三
葉酸漿葉而圓又似小蟲兒卧草葉而大結子小如粟
粒黒茶褐色味微苦氣味與槐相類性温
　救飢採子搗取米其米青色先用冷水淘淨却以滚
　水湯三五次去水下鍋或煮粥或作炊飯食之或磨
　麵作餅食亦可
　
　
　
　
　
　
　
　
鷰麥　　田野處處有之其苗似麥攛(七官/切)葶但細弱
葉亦痩細抪(音布/)莖而生結細長穗其麥粒極細小味
甘
　救飢採子舂去皮搗磨為麵食
　
　
　
　
　
　
　
　
潑盤　　一名杔盤生汝南荒野中陳蔡間多有之苗
高五七寸莖葉有小刺其葉彷彿似艾葉稍團葉背亦
白每三葉攢生一處結子作穗如半柿大類小盤堆石
榴顆狀下有蔕承如柿蔕形味甘酸性温
　救飢以撥盤顆粒紅熟時採食之彼土人取以當果
　
　
　
　
　
　
　
　
絲瓜苗　　人家園籬邊多種之延蔓而生葉似栝樓
葉而花义大每葉間出一絲藤纒附草木上莖葉間開
五瓣大黄花結瓜形如黄瓜而大色青嫩時可食老則
去皮内有絲縷可以擦洗油膩器皿味微甜
　救飢採嫩瓜切碎煠熟水浸淘淨油鹽調食
　
　
　
　
　
　
　
　
地角兒苗　　一名地牛兒苗生田野中搨地生一根
就分數十莖其莖甚稠葉似胡豆葉微小葉生莖面每
攢四葉對生作一處莖傍另又生葶梢頭開淡紫花結
角似連翹而小中有子狀似􁀙豆顆味甘
　救飢採嫩角生食硬角煮熟食
　
　
　
　
　
　
　
　
馬㼎兒(音雹/)生田野中就地拖秧而生葉似甜瓜葉極
小莖蔓亦細開黄花結實比雞彈微小味微酸
　救飢摘取馬㼎熟者食之
　
　
　
　
　
　
　
　
山黧豆　　一名山豌豆生密縣山野中苗高尺許其
莖窊面劒脊葉似竹葉而齊短兩兩對生開淡紫花結
小角兒其豆匾如􁀙豆味甜
　救飢採取角兒煮食或打取豆食皆可
　
　
　
　
　
　
　
　
龍芽草　　一名瓜香草生輝縣鴨子口山野間苗髙
一尺餘莖多澁毛葉形如地棠葉而寛大葉頭齊團每
五葉或七葉作一莖排生葉莖脚上又有小芽葉兩兩
對生梢間出穗開五瓣小圓黄花結青毛蓇葖有子大
如黍粒味甜
　救飢収取其子或搗或磨作麵食之
　
　
　
　
　
　
　
　
地稍瓜　　生田野中苗長尺許作地攤科生葉似獨
掃葉而細窄尖硬又似沙蓬葉亦硬週圍攅莖而生莖
葉間開小白花結角長大如蓮子兩頭尖􁍔(音峭/)又似
鴉嘴形名地稍瓜味甘
　救飢其角嫩時摘取煠食角若皮硬剝取角中嫩穰
　生食
　
　
　
　
　
　
　
　
錦荔技　　又名癩葡萄人家園籬邊多種之苗引藤
蔓延附草木生莖長七八尺莖有毛澁葉似野葡萄葉
而花叉多葉間生細絲蔓開五瓣黄碗子花結實如雞
子大尖􁍔紋縐狀似荔枝而大生青熟黄内有紅瓤味
甜
　救飢採荔枝黄熟者食瓤
　
　
　
　
　
　
　
　
雞冠果　　一名野楊梅生密縣山谷中苗髙五七寸
葉似潑盤葉而小又似雞兒頭葉微團開五瓣黄花結
實似紅小楊梅狀味甜酸
　救飢採取其果紅熟者食之
　
　
　
　
　
　
　
　
羊蹄苗　　一名東方宿一名連蟲陸一名鬼目一名
蓄俗呼猪耳朶生陳留川澤今所在有之苗初搨地生
後攛生莖义髙二尺餘其葉狹長頗似萵苣而色深青
又似大藍葉微濶莖節間紫赤色其花青白成穗其子
三稜根似牛蒡而堅實味苦性寒無毒
　救飢採嫩苗葉煠熟水浸淘淨苦味油鹽調食其子
　熟時打子搗為米以滚水湯三五次淘淨下鍋作水
　飯食微破腹
　治病文具本草草部條下
　
　
　
　
　
　
　
　
蒼耳　　本草名葈(音徙/)耳俗名道人頭又名喝起草
一名胡葈一名地葵一名葹(音詩/)一名常思一名羊負
來詩謂之卷耳爾雅謂之苓耳生安陸川谷及六安田
野今處處有之葉青白類粘糊菜葉莖葉秋間結實比
桑椹短小而多刺其實味苦甘性温葉味苦辛性微寒
有小毒又云無毒
　救飢採嫩苗葉煠熟換水浸去苦味淘淨油鹽調食
　其子炒微黄搗去皮磨為麵作燒餅蒸食亦可或用
　子熬油㸃燈
　治病文具本草草部葈耳條下
　
　
　
　
　
　
　
　
姑娘菜　　俗名燈籠兒又名掛金燈本草名酸漿一
名醋漿生荆楚川澤及人家田園中今處處有之苗髙
一尺餘苗似水莨而小葉似天茄兒葉窄小又似人莧
葉頗大而尖開白花結房如囊似野西瓜蒴形如撮口
布袋又類燈籠様囊中有實如櫻桃大赤黄色味酸性
平寒無毒葉味微苦别條又有一種三葉酸漿草與此不
同治證亦别
　救飢採葉煠熟水浸淘去苦味油鹽調食子熟摘取
　食之
　治病文具本草草部酸漿條下
　
　
　
　
　
　
　
　
土茜苗　　本草根名茜根一名地血一名茹蘆(音閭/)
一名茅蒐(音搜/)一名蒨(與茜/同)生喬山川谷徐州人謂之
牛蔓西土出者佳今北土處處有之名土茜根可以染
紅葉似棗葉形頭尖下闊紋脉竪直莖方莖葉俱澁四
五葉對生節間莖蔓延附草木開五瓣淡銀褐花結子
小如菉豆粒生青熟紅根紫赤色味苦性寒無毒一云
味甘一云味酸畏鼠姑葉味微酸
　救飢採葉煠熟水浸作成黄色淘淨油鹽調食其子
　紅熟摘食
　治病文具本草草部茜根條下
　
　
　
　
　
　
　
　
王不留行　　又名剪金草一名禁宫花一名剪金花
生太山山谷今祥符沙堈間亦有之苗髙一尺餘其莖
對節生义葉似石竹子葉而寛短抪莖對生脚葉似槐
葉而狹長開粉紅花結蒴如松子大似罌粟殻様極小
有子如葶藶子大而黑色味苦甘性平無毒
　救飢採嫩葉煠熟換水淘去苦味油鹽調食子可搗
　為麵食
　治病文具本草草部條下
　
　
　
　
　
　
　
　
白薇　　一名白幕一名薇草一名春草一名骨美生
平原川谷并陜西諸郡及滁州今鈞州密縣山野中亦
有之苗髙一二尺莖葉俱青頗類栁葉而闊短又似女
婁脚葉而長硬毛澁開花紅色又云紫花結角似地稍
瓜而大中有白瓤根狀如牛膝根而短黄白色味苦鹹
性平大寒無毒惡黄耆大黄大㦸乾薑乾漆山茱萸大
棗
　救飢採嫩葉煠熟水浸淘淨油鹽調食并取嫩角煠
　熟亦可食
　治病文具本草草部條下
　
　
　
　
　
　
　
　
蓬子菜　　生田野中所在處處有之其苗嫩時莖有
紅紫線楞葉似鹻(音減/)蓬葉微細苗老結子葉則生出
义刺其子如獨掃子大苗葉味甜
　救飢採嫩苗葉煠熟水浸淘淨油鹽調食晒乾煠食
　尤佳及採子搗米青色或煮粥或磨麵作餅蒸食皆
　可
　
　
　
　
　
　
　
　
胡枝子　　俗亦名隨軍茶生平澤中有二種葉形有
大小大葉者類黑豆葉小葉者莖類蓍草葉似苜蓿葉
而長大花色有紫白結子如粟粒大氣味與槐相類性
温
　救飢採子微舂即成米先用冷水淘淨復以滚水湯
　三五次去水下鍋或作粥或作炊飯皆可食加野菉
　豆味尤佳及採嫩葉蒸晒為茶煮飲亦可
　
　
　
　
　
　
　
　
米布袋　　生田野中苗搨地生葉似澤漆葉而窄其
葉順莖排生梢頭措結三四角中有子如黍粒大微匾
味甜
　救飢採角取子水淘洗淨下鍋煮食其嫩苗葉煠熟
　油鹽調食亦可
　
　
　
　
　
　
　
　
水慈菰　　俗呼為剪刀草又名箭搭草生水中其莖
面窊背方背有線楞其葉三角似剪刀形葉中攛生莖
义梢間開三瓣白花黄心結青蓇葖如青楮桃狀頗小
根類葱根而麄大其味甜
　救飢採近根嫩笋莖煠熟油鹽調食
　
　
　
　
　
　
　
　
天茄兒苗　　生田野中苗髙二尺許莖有線楞葉似
姑娘草葉而大又似和尚菜葉却小開五瓣小白花結
子似野葡萄大紫黑色味甜
　救飢採嫩葉煠熟水浸去邪味淘淨油鹽調食其子
　熟時亦可摘食
　治病今人傳說採葉傅貼腫毒金瘡拔毒
　
　
　
　
　
　
　
　
苦馬豆　　俗名羊尿胞生延津縣郊野中在處亦有
之苗髙二尺許莖似黄耆苗莖上有細毛葉似胡豆葉
微小又似蒺䔧葉却大枝葉間開紅紫花結殻如拇指
項大中間多虛俗呼為羊尿胞内有子如檾(音頃/)子大
茶褐色子葉俱味苦
　救飢採葉煠熟換水浸去苦味淘淨油鹽調食及取
　子水浸淘去苦味晒乾或磨或搗為麵作燒餅蒸食
　皆可
　
　
　
　
　
　
　
　
猪尾把苗　　一名狗脚莱生荒野中苗長尺餘葉似
甘露兒葉而甚短小其頭頗齊莖葉皆有細毛每葉間
順條開小白花結小蒴兒中有子小如粟粒黒色苗葉
味甜
　救飢採嫩葉煠熟換水浸淘淨油鹽調食子可搗為
　麵食
　
　
　
　
　
　
　
　
黄精苗　　俗名筆管菜一名重樓一名菟竹一名雞
格一名救窮一名鹿竹一名萎㽔一名仙人餘糧一名
垂珠一名馬箭一名白及生山谷南北皆有之嵩山茅
山者佳根生肥地者大如拳薄地者猶如拇指葉似竹
葉或兩葉或三葉或四五葉俱皆對節而生味甘性平
無毒又云莖光滑者謂之太陽之草名曰黄精食之可
以長生其葉不對節莖葉毛鈎子者謂之太隂之草名
曰鉤吻食之入口立死又云莖不紫花不黄為異
　救飢採嫩葉煠熟換水浸去苦味淘洗淨油鹽調食
　山中人採根九蒸九暴食甚甘美其蒸暴用瓮去底
　安釡上裝置黄精令滿密葢蒸之令氣溜即暴之如
　此九蒸九暴令極熟若不熟則刺人喉咽久食長生
　辟榖其生者若初服只可一寸半漸漸增之十日不
　食他食能長服之止三尺服三百日後盡見鬼神餌
　必升天又云花實極可食罕得見至難得
　治病文具本草草部條下
　
　
　
　
　
　
　
　
地黄苗　　俗名婆婆妳一名地髓一名芐(音户/)一名
芑(音杞/)生咸陽川澤今處處有之苗初搨地生葉如山
白菜葉而毛澁葉面深青色又似芥菜葉而不花义比
芥菜葉頗厚葉中攛莖上有細毛莖梢開筒子花紅黄
色北人謂之牛妳子花結實如小麥粒根長四五寸細
如手指皮赤黄色味甘苦性寒無毒惡貝母畏蕪荑得
麥門冬清酒良忌鐵器
　救飢採葉煮羮食或搗絞根汁搜麵作䬪飥及冷淘
　食之或取根浸洗淨九蒸九暴任意服食或煎以為
　煎食久服輕身不老變白延年
　治病文具本草草部條下
　
　
　
　
　
　
　
　
牛旁子　　本草名惡實未去蕚名鼠粘子俗名夜义
頭根謂之牛菜生魯山平澤今處處有之苗髙二三尺
葉如芋葉長大而澁花淡紫色實似葡萄而褐色外殻
如栗捄而小多刺鼠過之則綴惹不可脫故名殻中有
子如半麥粒而匾小根長尺餘麄如拇指其色灰黲味
辛性平一云味甘無毒
　救飢採苗葉煠熟水浸去邪氣淘洗淨油鹽調食及
　取根水浸洗淨煮熟食之久食甚益人身輕耐老
　治病文具本草草部惡實條下
　
　
　
　
　
　
　
　
逺志　　一名棘菀一名葽(音腰/)繞一名細草生太山
及寃句川谷河陜商齊泗州亦有俗傳夷門逺志最佳
今密縣梁家衝山谷間多有之苗名小草葉似石竹子
葉又極細開小紫花亦有開紅白花者根黄色形如蒿
根長及一尺許亦有根黑色者根葉俱味苦性温無毒
得茯苓冬葵子龍骨良殺天雄附子毒畏珍珠藜蘆蜚
蠊齊蛤蠐螬
　救飢採嫩苗葉煠熟換水浸去苦味淘淨油鹽調食
　及掘取根換水煮浸淘去苦味去心再換水煮極熟
　食之不去心令人心悶
　治病文具本草草部條下
　
　
　
　
　
　
　
　
杏葉沙參　　一名白麵根生密縣山野中苗髙一二
尺莖色青白葉似杏葉而小邊有义牙又似山小菜葉
微尖而背白梢間開五瓣白碗子花根形如野胡蘿蔔
頗肥皮色灰黲中間白色味甜性微寒本草有沙參苗
葉根莖其說與此形狀皆不同未敢併入條下乃另開
於此其杏葉沙參又有開碧色花者
　救飢採苗葉煠熟水浸淘淨油鹽調食掘根換水煮
　食亦佳
　治病與本草草部下沙參同用
　
　
　
　
　
　
　
　
藤長苗　　又名旋菜生密縣山坡中拖蔓而生苗長
三四尺餘莖有細毛葉似滴滴金葉而窄小頭頗齊開
五瓣粉紅大花根似打碗花根根葉皆味甜
　救飢採嫩苗葉煠熟水淘淨油鹽調食掘根換水煮
　熟亦可食
　
　
　
　
　
　
　
　
牛皮消　　生密縣山野中拖蔓而生藤蔓長四五尺
葉似馬兠鈴葉寛大而薄又似何首烏葉亦寛大開白
花結小角兒根類葛根而細小皮黒肉白味苦
　救飢採葉煠熟水浸去苦味油鹽調食及取根去黑
　皮切作片換水煮去苦味淘洗淨再以水煮極熟食
　之
　
　
　
　
　
　
　
　
菹草(上音/鮓)即水藻也生陂塘及水泊中莖如麄線長三
四尺葉形似栁葉而狹長故名栁葉菹又有葉似蓬子
葉者根麄如釵股而色白味微鹹性微寒
　救飢撈取莖葉連嫩根揀擇洗淘潔淨剉碎煠熟油
　鹽調食或加少米煮粥食尤佳
　
　
　
　
　
　
　
　
水豆兒　　一名葳菜生陂塘水澤中其莖葉比菹草
又細状類細線連綿不絶根如釵股而色白根下有豆
如退皮菉豆瓣味甜
　救飢採秧及根豆擇洗潔淨煮食生醃食亦可
　
　
　
　
　
　
　
　
草三奈　　生密縣梁家衝山谷中苗髙一尺許葉似
蓑草而狹長開小淡紅花根似雞爪形而麄亦香其味
甘微辛
　救飢採根換水煮食近根嫩白袴葉亦可煠食
　
　
　
　
　
　
　
　
水葱　　生水邊及淺水中科苗彷彿類家葱而極細
長梢頭結蓇葖彷彿類葱蓇葖而小開黲白花其根類
葱根皮色紫黒根苗俱味甘微鹹
　救飢採嫩苗連根揀擇洗淨煠熟水浸淘淨油鹽調
　食
　
　
　
　
　
　
　
　
蒲笋　　本草名其苗為香蒲即甘蒲也一名睢一名
醮俚俗名此蒲為香蒲謂菖蒲為臭蒲其香蒲水邊處
處有之根比菖蒲根極肥大而少節其葉初未出水時
葉莖紅白色採以為笋後攛梗於叢葉中花抱梗端如
武士捧杵故俚俗謂蒲棒蒲黄即花公蘂屑也細若金
粉當欲開時有便取之市㕓間亦採之以蜜捜作果食
貨賣甚益小兒味甘性平無毒
　救飢採近根白笋揀剝洗淨煠熟油鹽調食蒸食亦
　可或採根刮去麄皴(七倫/切)晒乾磨麵打餅蒸食皆可
　治病文具本草草部香蒲及蒲黄條下
　
　
　
　
　
　
　
　
蘆笋　　其苗名葦子草本草有蘆根爾雅謂之葭菙
(上音佳下/是䅜切)生下濕陂澤中其狀都似竹但差小而葉抱
莖生無枝义花白作穗如茅花根如竹根亦差小而節
疎露出浮水者不堪用味甘一云甘辛性寒
　救飢採嫩笋煠熟油鹽調食其根甘甜亦可生咂食
　之
　治病文具本草草部蘆根條下
　
　
　
　
　
　
　
　
茅芽根　　本草名茅根一名蘭根一名茹根一名地
菅(音奸/)一名地筋一名兼杜又名白茅菅其芽一名茅
針生楚地山谷今田野處處有之春初生苗布地如針
夏生白花茸茸然至秋而枯其根至潔白亦甚甘美根
性寒茅針性平花性温俱味甘無毒
　救飢採嫩芽剥取嫩穰食甚益小兒及取根咂食甜
　味久服利人服食此可斷穀
　治病文具本草草部茅根條下
　
　
　
　
　
　
　
　
葛根　　一名雞齊根一名鹿藿一名黄斤生汶山川
谷及成州海州浙江并澧鼎之間今處處有之苗引藤
蔓長二三丈莖淡紫色葉頗似楸葉而小色青開花似
豌豆花粉紫色結實如皂筴而小根形如手臂味甘性
平無毒一云性冷殺野葛巴豆百藥毒
　救飢掘取根入土深者水浸洗淨蒸食之或以水中
　揉出粉澄濾成塊蒸煮皆可食及採花晒乾煠食亦
　可
　治病文具本草草部條下
　
　
　
　
　
　
　
　
何首烏　　一名野苗一名交藤一名夜合一名地精
一名陳知白又名桃栁藤亦名九真藤出順州南河縣
其嶺外江南許州及䖍州皆有以西洛嵩山歸徳柘城
縣者為勝今鈞州密縣山谷中亦有之蔓延而生莖蔓
紫色葉似山藥葉而不光嫩葉間開黄白花似葛勒花
結子有稜似蕎麥而極細小如粟粒大根大者如拳各
有五楞瓣狀似甜瓜様中有花紋形如鳥獸山嶽之狀
者極珍有赤白二種赤者雄白者雌又云雄者苗葉黄
白雌者赤黄色一云雄苗赤生必相對逺不過三四尺
夜則苗蔓相交或隠化不見凡修合藥須雌雄相合服
有驗宜偶日服二四六八日是也其藥本無名因何首
烏見藤夜交採服有功因以採人為名耳又云其為仙
草五十年者如拳大號山奴服之一年髭髮烏黑一百
年如碗大號山哥服之一年顔色紅悅百五十年如盆
大號山伯服之一年齒落重生二百年如斗栲栳大號
山翁服之一年顔如童子行及奔馬三百年如三斗栲
栳大號山精服之一年延齡純陽之體久服成地仙又
云其頭九數者服之乃仙味苦澁性微温無毒一云味
甘茯苓為之使酒下最良忌鐵器猪羊血及猪肉無鱗
魚與蘿蔔相惡若並食令人髭鬢早白腸風多熱
　救飢掘根洗去泥土以苦竹刀切作片米泔浸經宿
　換水煮去苦味再以水淘洗淨或蒸或煮食之花亦
　可煠食
　治病文具本草草部條下
　
　
　
　
　
　
　
　
瓜樓根　　俗名天花粉本草有栝樓實一名地樓一
名果臝(音裸/)一名天瓜一名澤姑一名黄瓜生𢎞農川
谷及山隂地今處處有之入土深者良生鹵地者有毒
詩所謂果蓏(音裸/)之實是也根亦名白藥大者細如手
臂皮黄肉白苗引藤蔓葉似甜瓜葉而窄花义有細毛
開花似葫蘆花淡黄色實在花下大如拳生青熟黄根
味苦性寒無毒枸杞為之使惡乾薑畏牛膝乾漆反烏
頭
　救飢採根削皮至白處寸切之水浸一日一次換水
　浸經四五日取出爛搗研以絹袋盛之澄濾令極細
　如粉或將根晒乾搗為麵水浸澄濾二十餘遍使極
　膩如粉或為燒餅或作煎餅切細麵皆可食採栝樓
　穰煮粥食極甘取子炒乾搗爛用水熬油用亦可
　治病文具本草草部栝樓條下
　
　
　
　
　
　
　
　
磚子苗　　一名闗子苗生水邊苗似水葱而麄大内
實又似蒲葶梢開碎白花結穗似水莎草穗紫赤色其
子如黍粒大根似蒲根而堅實味甜子味亦甜
　救飢採子磨麵食及採根擇洗淨換水煮食或晒乾
　磨為麵食亦可
　
　
　
　
　
　
　
　
菊花　　一名節華一名日精一名女節一名女華一
名女莖一名更生一名周盈一名𫝊延年一名隂成生
雍州川澤及鄧衡齊州田野今處處有之味苦甘性平
無毒术枸杞桑根白皮為之使
　救飢取莖紫氣香而味甘者採葉煠食或作羮皆可
　青莖而大氣味作蒿苦者不堪食名苦薏其花亦可
　煠食或炒茶食
　治病文具本草草部條下
　
　
　
　
　
　
　
　
金銀花　　本草名忍冬一名鷺鷥藤一名左纒藤一
名金釵股又名老翁鬚亦名忍冬藤舊不載所出州土
今輝縣山野中亦有之其藤凌冬不凋故名忍冬草附
樹延蔓而生莖微紫色對節生葉葉似薜荔葉而青又
似水茶臼葉頭微團而軟背頗澁又似黒豆葉而大開
花五出微香蔕帶紅色花初開白色經一二日則色黄
故名金銀花本草中不言善治癰疽發背近代名人用
之竒效味甘性温無毒
　救飢採花煠熟油鹽調食及採嫩葉換水煮熟浸去
　邪氣淘淨油鹽調食
　治病文具外科精要及本草草部忍冬條下
　
　
　
　
　
　
　
　
望江南　　其花名茶花兒人家園圃中多種苗髙二
尺許莖微淡赤色葉似槐葉而肥大微尖又似胡蒼耳
葉頗大及似皂角葉亦大開五瓣金黄花結角長三寸
許葉味微苦
　救飢採嫩苗葉煠熟水浸淘去苦味油鹽調食花可
　炒食亦可煠食
　治病今人多將其子作草决明子代用
　
　
　
　
　
　
　
　
大蓼　　生密縣梁家衝山谷中拖藤而生莖有線楞
而頗硬對節分生莖义葉亦對生葉似山蓼葉微短而
拳曲節間開白花其葉味苦微辣
　救飢採葉煠熟換水浸去辣味作成黄色淘洗淨油
　鹽調食花亦可煠食
　
　
　
　
　
　
　
　
黑三稜　　舊云河陜江淮荆襄間皆有之今鄭州賈
峪山澗水邊亦有苗髙三四尺葉似菖蒲葉而厚大背
皆三稜劒脊葉中攛葶葶上結實攅為刺毬狀如楮桃
様而大顆瓣甚多其顆瓣形似草决明子而大生則青
熟則紅黄色根狀如烏梅而頗大有鬚蔓延相連比京
三稜體微輕治療並同其葶味甜根味苦性平無毒
　救飢採嫩葶剝去麄皮煠熟油鹽調食
　治病文具本草草部京三稜條下
　
　
　
　
　
　
　
　
荇絲菜　　又名金蓮兒一名藕蔬菜水中拖蔓而生
葉似初生小荷葉近莖有椏劐(音鴉/霍)葉浮水上葉中攛
莖上開金黄花莖味甜
　救飢採嫩莖煠熟油鹽調食
　
　
　
　
　
　
　
　
茭笋　　本草有菰根又名菰蔣草江南人呼為茭草
俗又呼為茭白生江東池澤水中及岸際今在處水澤
邊皆有之苗髙二三尺葉似蔗荻又似茭葉而長大濶
厚葉間攛葶開花如葦結實青子根肥剥取嫩白笋可
噉久根盤厚生菌(音窘/)細嫩亦可噉名菰菜三年已上
心中生葶如藕白軟中有黑脈甚堪噉名菰首味甘性
大寒無毒
　救飢採茭菰笋煠熟油鹽調食或採子舂為米合粟
　煮粥食之甚濟飢
　治病文具本草草部菰根條下
　
　
　
　
　
　
　
　
　
　
　
　
　
　救荒本草卷四
欽定四庫全書
　救荒本草卷五
　　　　　　　　　　　明　周王朱橚　撰
　木部
　　葉可食(本草原有八種/新增三十三種)
　
　
　
　
　
　
　
　
茶樹　　本草有茗苦􁓎(與茶字同/)圖經云生山南漢
中山谷閩浙蜀荆江湖淮南山中皆有之惟建州北苑
數處產者性味獨與諸方不同今宻縣梁家衝山谷間
亦有之其樹大小皆類梔子春初生芽為雀舌麥顆又
有新芽一發便長寸餘微麄如針漸至環脚軟枝條之
類葉老則似水茶白葉而長又似初生青岡橡葉而少
光澤又云冬生葉可作羮飲世呼早採者為􁓎(與茶字/)
(同/)晚取者為茗一名荈(音喘/)蜀今謂之苦􁓎今通謂之
茶茶荼聲近故呼之又有研治作餅名為臘茶者皆味
甘苦性微寒無毒加茱萸葱薑等良又别有一種䝉山
中頂上清峰茶云春分前後多聚人力候雷初發聲併
手齊採若得四兩服之即為地仙
　救飢採嫩葉或冬生葉可煮作羮食或蒸焙作茶皆
　可
　治病文具本草木部茗苦􁓎條下
　
　
　
　
　
　
　
　
夜合樹　　本草名合歡一名合昏生益州及維洛山
谷今鈞州鄭州山野中亦有之木似梧桐其枝甚柔弱
葉似皂莢葉又似槐葉極細而宻互相交結毎一風來
輒似相解了不相牽綴其葉至暮而合故名合昏花發
紅白色瓣上若絲茸然散垂結實作莢子極薄細味
甘性平無毒
　救飢採嫩葉煠熟水浸淘淨油鹽調食晒乾煠食尤好
　治病文具本草木部合歡條下
　
　
　
　
　
　
　
　
木槿樹　　本草云木槿如小葵花淡紅色五葉成一
花朝開暮斂花與枝兩用湖南北人家多種植為籬障
亦有千葉者人家園圃多栽種性平無毒葉味甜
　救飢採嫩葉煠熟泠水淘凈油鹽調食
　治病文具本草木部條下
　
　
　
　
　
　
　
　
白楊樹　　本草白楊樹皮舊不載所出州土今處處
有之此木髙大皮白似楊故名葉圓如梨肥大而尖葉
背甚白葉邊鋸齒狀葉蒂小無風自動也味苦性平無
毒
　救飢採嫩葉煠熟作成黄色換水淘去苦味洗淨油
　鹽調食
　治病文具本草木部條下
　
　
　
　
　
　
　
　
黄櫨　　生商洛山谷今鈞州新鄭山野中亦有之葉
圓木黄枝莖色紫赤葉似杏葉而圓大味苦性寒無毒
木可染黄
　救飢採嫩葉煠熟水淘去苦味油鹽調食
　治病文具本草木部條下
　
　
　
　
　
　
　
　
椿樹芽　　本草有椿木樗木舊不載所出州土今處
處有之二木形幹大扺相類椿木實而葉香可噉樗木
疏而氣臭膳夫熬去其氣亦可噉北人呼樗為山椿江
東人呼為虎目葉脱處有痕如樗蒲子又如眼目故得
此名夏中生莢樗之有花者無莢有莢者無花莢常生
臭樗上未見椿上有莢者然世俗不辨椿樗之異故俗
名為椿莢其實樗莢耳其無花不實木大端直為椿有
花而莢木小幹多迂矮者為樗椿味苦有毒樗味苦有
小毒性温一云性熱無毒
　救飢採嫩葉煠熟水浸淘淨油鹽調食
　治病文具本草木部椿木樗木及椿莢條下
　
　
　
　
　
　
　
　
椒樹　　本草蜀椒一名南椒一名巴椒一名蓎藙(音/)
(唐毅/)生武都川谷及巴郡歸峽蜀川陜洛間人家園圃
多種之髙四五尺似茱萸而小有針刺葉似刺䕷葉微
小葉堅而滑可煮食甚辛香結實無花但生於葉間如
豆顆而圓皮紫赤此椒江淮及北土皆有之莖實皆相
類但不及蜀中者皮肉厚腹裏白氣味濃烈耳又云出
金州西城者佳味辛性温大熱有小毒多食令人乏氣
口閉者殺人十月勿食椒損氣傷心令人多忘杏仁為
之使畏欵冬花
　救飢採嫩葉煠熟換水浸淘凈油鹽調食椒顆調和
　百味香美
　治病文具本草木部蜀椒條下
　
　
　
　
　
　
　
　
椋子樹(上音良/)　　本草有椋子木舊不載所出州王
今宻縣山野中亦有之其樹有大者木則堅重材堪為
車輞初生作科條狀類荆條對生枝义葉似柿葉而薄
小兩葉相當對生開白花結子細圓如牛李子大如豌
豆生青熟黒味甚鹹性平無毒葉味苦
　救飢採葉煠熟水浸淘去苦味洗凈油鹽調食
　治病文具本草木部條下
　
　
　
　
　
　
　
　
雲桑　　生宻縣山野中其樹枝葉皆類桑但其葉如
雲頭花义又似木欒樹葉微闊開細青黄花其葉味微
苦
　救飢採嫩葉煠熟換水浸淘去苦味油鹽調食或蒸
　晒作茶尤佳
　
　
　
　
　
　
　
　
黄楝樹　　生鄭州南山野中葉似初生椿樹葉而極
小又似楝葉色微帶黄開花紫赤色結子如豌豆大生
青熟亦紫赤色葉味苦
　救飢採嫩芽葉煠熟換水浸去苦味油鹽調食蒸芽
　曝乾亦可作茶煮飲
　
　
　
　
　
　
　
　
凍青樹　　生宻縣山谷間樹髙丈許枝葉似枸骨子
樹而極茂盛凌冬不凋又似樝(音柤/)子樹葉而小亦似
穁芽葉微窄頭頗團而不尖開白花結子如豆粒大青
黒色葉味苦
　救飢採芽葉煠熟水浸去苦味淘洗凈油鹽調食
　
　
　
　
　
　
　
　
穁芽樹(上音冗/)　　生輝縣山野中科條似槐條葉似
冬青葉微長開白花結青白子其葉味甜
　救飢採嫩葉煠熟水淘凈油鹽調食
　
　
　
　
　
　
　
　
月芽樹　　又名芿(音仍/)芽生田野中莖似槐條葉似
歪頭菜葉微短稍硬又似穁芽葉頗長􁍔其葉兩兩對
生味甘微苦
　救飢採嫩葉煠熟水浸淘凈油鹽調食
　
　
　
　
　
　
　
　
女兒茶　　一名牛李子一名牛筋子生田野中科條
髙五六尺葉似郁李子葉而長大稍尖葉色光滑又似
白棠子葉而色微黄緑結子如豌豆大生則青熟則黒
茶褐色其葉味淡微苦
　救飢採嫩葉煠熟水浸淘凈油鹽調食亦可蒸曝作
　茶煮飲
　
　
　
　
　
　
　
　
省沽油　　又名珎珠花生鈞州風谷頂山谷中科條
似荆條而圓對生枝义葉亦對生葉似驢駞布袋葉而
大又似葛藤葉却小每三葉攅生一處開白花似珎珠
色葉味甘微苦
　救飢採葉煠熟水浸淘凈油鹽調食
　
　
　
　
　
　
　
　
白槿樹　　生宻縣梁家衝山谷中樹髙五七尺葉似
茶葉而甚闊大尤潤又似初生青岡葉而無花义又似
山格刺樹葉亦大開白花其葉味苦
　救飢採嫩葉煠熟換水浸去苦味油鹽調食
　
　
　
　
　
　
　
　
回回醋　　一名淋樸􁂶生宻縣韶華山山野中樹髙
丈餘葉似兜櫨樹葉而厚大邊有大鋸齒又似厚椿葉
而亦大或三葉或五葉排生一莖開白花結子大如豌
豆熟則紅紫色味酸葉味微酸
　救飢採葉煠熟水浸去酸味淘凈油鹽調食其子調
　和湯味如醋
　
　
　
　
　
　
　
　
槭樹芽(槭音色/)　　生鈞州風谷頂山谷間木髙一二
丈其葉狀類野葡萄葉五花尖义亦似綿花葉而薄小
又似絲𤓰葉却甚小而淡黄緑色開白花葉味甜
　救飢採葉煠熟以水浸作成黄色換水淘凈油鹽調
　食
　
　
　
　
　
　
　
　
老葉兒樹　　生宻縣山野中樹髙六七尺葉似茶葉
而窄瘦尖􁍔又似李子葉而長其葉味甘微澁
　救飢採葉煠熟水浸去澁味淘洗凈油鹽調食
　
　
　
　
　
　
　
　
青楊樹　　在處有之今宻縣山野間亦多有其樹髙
大葉似白楊樹葉而狹小色青皮亦頗青故名青楊其
葉味微苦
　救飢採葉煠熟水浸作成黄色換水淘凈油鹽調食
　
　
　
　
　
　
　
　
龍栢芽　　出南陽府馬鞍山中此木久則亦大葉似
初生橡櫟(音歴/)小葉而短味微苦
　救飢採芽葉煠熟換水浸淘凈油鹽調食
　
　
　
　
　
　
　
　
兜櫨樹　　生宻縣梁家衝山谷中樹甚髙大其木枯
朽極透可作香焚俗名壊香葉似回回醋樹葉而薄窄
又似花楸樹葉却少花义葉皆對生味苦
　救飢採嫩芽葉煠熟水浸去苦味淘洗凈油鹽調食
　
　
　
　
　
　
　
　
青岡樹　　舊不載所出州土今處處有之其木大而
結橡斗者為橡櫪(音歴/)小而不結橡斗者為青岡其青
岡樹枝葉條幹皆類橡櫟但葉色頗青而少花义味苦
性平無毒
　救飢採嫩葉煠熟以水浸漬(音自/)作成黄色換水淘
　洗凈油鹽調食
　
　
　
　
　
　
　
　
檀樹芽　　生宻縣山野中樹髙一二丈葉似槐葉而
長大開淡粉紫花葉味苦
　救飢採嫩芽葉煠熟換水浸去苦味淘洗凈油鹽調
　食
　
　
　
　
　
　
　
　
山茶科　　生中牟土山田野中科條髙四五尺枝梗
灰白色葉似皂莢葉而團又似槐葉亦團四五葉攅生
一處葉甚稠宻味苦
　救飢採嫩葉煠熟水淘洗凈油鹽調食亦可蒸晒乾
　做茶煑飲
　
　
　
　
　
　
　
　
木葛　　生新鄭縣山野中樹髙丈餘枝似杏枝葉似
杏葉而團又似葛根葉而小味微甜
　救飢採葉煠熟水浸淘凈油鹽調食
　
　
　
　
　
　
　
　
花楸樹　　生宻縣山野中其樹髙大葉似回回醋葉
微薄又似兜櫨樹葉邊有鋸齒义其葉味苦
　救飢採嫩芽葉煠熟換水浸去苦味淘洗凈油鹽調
　食
　
　
　
　
　
　
　
　
白辛樹　　生滎陽塔兒山崗野間樹髙丈許葉似青
檀樹葉頗長而薄色微淡緑又似月芽樹葉而大色亦
差淡其葉味甘微澁
　救飢採葉煠熟水浸淘去澁味油鹽調食
　
　
　
　
　
　
　
　
木欒樹　　生宻縣山谷中樹髙丈餘葉似楝葉而寛
大稍薄開淡黄花結薄殻中有子大如豌豆烏黒色人
多摘取串作數珠葉味淡甜
　救飢採嫩芽葉煠熟換水浸淘凈油鹽調食
　
　
　
　
　
　
　
　
烏稜樹　　生宻縣梁家衝山谷中樹高丈餘葉似省
沽油樹葉而背白又似老婆布䩞葉微小而􁍔開白花
結子如梧桐子大生青熟則烏黒其葉味苦
　救飢採葉煠熟換水浸去苦味作過淘洗凈油鹽調
　食
　
　
　
　
　
　
　
　
刺楸樹　　生宻縣山谷中其樹髙大皮色蒼白上有
黄白斑㸃枝梗間多有大刺葉似楸葉而薄味甘
　救飢採嫩芽葉煠熟水浸淘凈油鹽調食
　
　
　
　
　
　
　
　
黄絲藤　　生輝縣太行山山谷中條類葛條葉似山
格刺葉而小又似婆婆枕頭葉頗硬背微白邊有細鋸
齒味甜
　救飢採葉煠熟水浸淘凈油鹽調食
　
　
　
　
　
　
　
　
山格刺樹　　生宻縣韶華山山野中作科條生葉似
白槿樹葉頗短而尖􁍔(音肖/)又似茶樹葉而闊大及似
老婆布䩞葉亦大味甘
　救飢採葉煠熟水浸作成黄色淘洗凈油鹽調食
　
　
　
　
　
　
　
　
􁁉樹(杭去聲/)　　生輝縣太行山山谷中其樹髙丈餘
葉似槐葉而大却頗軟薄又似檀樹葉而薄小開淡紅
色花結子如菉豆大熟則黄茶褐色其葉味甜
　救飢採葉煠熟水浸淘凈油鹽調食
　
　
　
　
　
　
　
　
報馬樹　　生輝縣太行山山谷間枝條似桑條色葉
似青檀葉而大邊有花义又似白辛葉頗大而長硬葉
味甜
　救飢採嫩葉煠熟水淘凈油鹽調食硬葉煠熟水浸
　作成黄色淘去涎沫油鹽調食
　
　
　
　
　
　
　
　
椵樹　　生輝縣太行山山谷間樹甚髙大其木細膩
可為桌器枝义對生葉似木槿葉而長大微薄色頗淡
緑皆作五花椏(音鴉/)义邊有鋸齒開黄花結子如豆粒
大色青白葉味苦
　救飢採嫩葉煠熟水浸去苦味淘洗凈油鹽調食
　
　
　
　
　
　
　
　
臭􁲈(臭去聲/)　　生宻縣楊家衝山谷中科條髙四五
尺葉似杵𤓰葉而尖􁍔(音哨/)又似金銀花葉亦尖􁍔五
葉攢生如一葉開花白色其葉味甜
　救飢採葉煠熟水浸淘淨油鹽調食
　
　
　
　
　
　
　
　
堅莢樹　　生輝縣太行山山谷中其樹枝幹堅勁可
以作棒皮色烏黒對分枝义葉亦對生葉似拐棗葉而
大微薄其色淡緑又似土欒樹葉極大而光潤開黄花
結小紅子其葉味苦
　救飢採嫩葉煠熟水浸去苦味淘洗淨油鹽調食
　
　
　
　
　
　
　
　
臭竹樹　　生輝縣太行山山野中樹甚高大葉似楸
葉而厚頗􁍔却少花义又似拐棗葉亦大其葉面青背
白味甜
　救飢採葉煠熟水浸去邪臭氣味油鹽調食
　
　
　
　
　
　
　
　
馬魚兒條　　俗名山皂角生荒野中葉似初生刺䕷
花葉而小枝梗色紅有刺似棘針微小葉味甘微酸
　救飢採葉煠熟水浸淘淨油鹽調食
　
　
　
　
　
　
　
　
老婆布䩞　　生鈞州風谷頂山野間科條淡蒼黄色
葉似匙頭様色嫩緑而光俊又似山格刺葉却小味甘
　救飢採葉煠熟水浸作過淘淨油鹽調食
　
　
　
　
　救荒本草卷五
欽定四庫全書
　救荒本草卷六
　　　　　　　　　　　明　周王朱橚　撰
　木部
　　實可食(本草原有六種/新增十四種)
　　葉及實皆可食(本草原有五種/新增三種)
　　花可食(新增五種/)
　　花葉皆可食(本草原有一種/)
　　花葉實皆可食(新增二種/)
　　葉皮及實皆可食(本草原有二種/)
　　笋可食(本草原有一種/)
　米榖部
　　實可食(新增七種/)
　
　
　
　
　
　
　
　
㽔核樹　　俗名㽔李子生函谷川谷及巴西河東皆
有今古崤闗西茶店山谷間亦有之其木髙四五尺枝
條有刺葉細似枸杞葉而尖長又似桃葉而狹小亦薄
花開白色結子紅紫色附枝莖而生狀類五味子其核
仁味甘性温微寒無毒其果味甘酸
　救飢摘取其果紅紫色熟者食之
　治病文具本草木部條下
　
　
　
　
　
　
　
　
酸棗樹　　爾雅謂之樲棗出河東川澤今城壘坡野
間多有之其木似棗而皮細莖多棘刺葉似棗葉微小
花似棗花結實紫紅色似棗而圓小核中仁微扁名酸
棗仁入藥用味酸性平一云性微熱惡防已
　救飢採取其棗為果食之亦可釀酒熬作燒酒飲未
　紅熟時採取煑食亦可
　治病文具本草木部條下
　
　
　
　
　
　
　
　
橡子樹　　本草橡實櫟(音歴/)木子也其殻一名杼(土/)
(與切/)斗所在山谷有之木髙二三丈葉似栗葉而大開
黄花其實橡也有梂彚(音胃/)自裹其殻即橡斗也橡實
味苦澁性微温無毒其殻斗可染皂
　救飢取子換水浸煮十五次淘去澁味蒸極熟食之
　厚腸胃肥健人不飢
　治病文具本草木部橡實條下
　
　
　
　
　
　
　
　
荆子　　本草有牡荆實一名小荆實俗名黄荆生河
間南陽寃句山谷并眉州蜀州平夀都鄉髙岸及田野
中今處處有之即作箠杖者作科條生枝莖堅勁對生
枝义葉似麻葉而疎短又有葉似㮏葉而短小却多花
义者開花作穗花色粉紅微帯紫結實大如黍粒而黄
黒色味苦性温無毒防風為之使惡石膏烏頭陶隠居
登真隱訣云荆木之華葉通神見鬼精
　救病採子換水浸淘去苦味晒乾搗磨為麵食之
　治病文具本草木部牡荆實條下
　
　
　
　
　
　
　
　
實棗兒樹　　本草名山茱萸一名蜀棗一名鷄足一
名鬾(音妓/)實一名鼠矢生漢中川谷及琅琊寃句東海
承縣海州今鈞州宻縣山谷中亦有之木髙丈餘葉似
榆葉而寛稍團紋脉微麄開淡黄白花結實似酸棗大
微長兩頭尖􁍔色赤既乾則皮薄味酸性平微温無毒
一云味鹹辛大熱蓼實為之使惡桔梗防風防已
　救飢摘取實棗紅熟者食之
　治病文具本草木部山茱萸條下
　
　
　
　
　
　
　
　
孩兒拳頭　　本草名莢蒾(音迷/)一名擊蒾一名弄先
舊不著所出州土但云所在山谷多有之今輝縣太行
山山野中亦有其木作小樹葉似木槿而薄又似杏葉
頗大亦薄澁枝葉間開黄花結子似溲疏兩兩切並四
四相對數對共為一攅生則青熟則赤色味甘苦性平
無毒葢檀榆之類也其皮堪為索
　救飢採子紅熟者食之又煮枝汁少加米作粥甚美
　治病文具本草木部莢蒾條下
　
　
　
　
　
　
　
　
山䔧兒　　一名金剛樹又名鉄刷子生鈞州山野中
科條髙三四尺枝條上有小刺葉似杏葉頗團小開白
花結實如葡萄顆大熟則紅黄色味甘酸
　救飢採果食之
　
　
　
　
　
　
　
　
山裏果兒　　一名山裏紅又名映山紅果生新鄭縣
山野中枝莖似初生桑條上多小刺葉似菊花葉稍團
又似花桑葉亦團開白花結紅果大如櫻桃味甜
　救飢採樹熟果食之
　
　
　
　
　
　
　
　
無花果　　生山野中今人家園圃中亦栽葉形如葡
萄葉頗長硬而厚梢作三义枝葉間生果初則青小熟
大狀如李子色似紫茄色味甜
　救飢採果食之
　治病今人傳説治心痛用葉煎湯服甚效
　
　
　
　
　
　
　
　
青舍子條　　生宻縣山谷間科條微帶柿黄色葉似
胡枝子葉而光俊微尖枝條梢間開淡粉紫花結子似
枸把子微小生則青而後變紅熟則紫黑色味甜
　救飢採摘其子紫熟者食之
　
　
　
　
　
　
　
　
白棠子樹　　一名沙棠棃兒一名羊妳子樹又名剪
子果生荒野中枝梗似棠梨樹枝而細其色微白葉似
棠葉而窄小色亦頗白又似女兒茶葉却大而背白結
子如豌豆大味酸甜
　救飢其子甜熟時摘取食之
　
　
　
　
　
　
　
　
拐棗(上古買切/)　　生宻縣梁家衝山谷中葉似楮葉
而無花又却更尖􁍔面多紋脉邊有細鋸齒開淡黄花
結實狀似生姜拐义而細短深茶褐色故名拐棗味甜
　救飢摘取拐棗成熟者食之
　
　
　
　
　
　
　
　
木桃兒樹　　生中牟土山間樹髙五尺餘枝條上氣
脉積聚為疙瘩達狀類小桃兒極堅實故名木桃其葉
似楮葉而狹小無花义却有細鋸齒又似青檀葉梢間
另又開淡紫花結子似梧桐子而大熟則淡銀褐色味
甜可食
　救飢採取其子熟者食之
　
　
　
　
　
　
　
　
石岡橡　　生汜水西茶店山谷中其木髙丈許葉似
橡櫟葉極小而薄邊有鋸齒而少花义開黄花結實如
橡斗而極小味澁微苦
　救飢採實換水煮五七水令極熟食之
　
　
　
　
　
　
　
　
水茶臼　　生宻縣山谷中科條髙四五尺莖上有小
刺葉似大葉胡枝子葉而有尖又似黒豆葉而光厚亦
尖開黄白花結果如杏大狀似甜𤓰瓣而色紅味甜酸
　救飢果熟紅時摘取食之
　
　
　
　
　
　
　
　
野木𤓰　　一名八月樝(音柤/)又名杵𤓰出新鄭縣山
野中蔓延而生妥(他果切/)附草木上葉似黒豆葉微小
光澤四五葉攅生一處結𤓰如肥皂大味甜
　救飢採嫩𤓰換水煮食樹熟者亦可摘食
　
　
　
　
　
　
　
　
土欒樹　　生汜水西茶店山谷中其木髙大堅勁人
常採斫以為秤簳(音稈/)葉似木葛葉微狹而厚背頗白
微毛又似青楊葉亦窄開淡黄花結子小如豌豆而扁
生則青色熟則紫黒色味甘
　救飢摘取其實紫熟者食之
　
　
　
　
　
　
　
　
驢駝布袋　　生鄭州沙崗間科條高四五尺枝梗微
帶赤黄色葉似郁李子葉頗大而光又似省沽油葉而
尖頗齊其葉對生開花色白結子如菉豆大兩兩並生
熟則色紅味甜
　救飢採紅熟子食之
　
　
　
　
　
　
　
　
婆婆枕頭　　生鈞州宻縣山坡中科條髙三四尺葉
似櫻桃葉而長􁍔開黄花結子如菉豆大生則青熟紅
色味甜
　救飢採熟紅子食之
　
　
　
　
　
　
　
　
吉利子樹　　一名急䕷子科荒野處處有之科條高
五六尺葉似野桑葉而小又似櫻桃葉亦小枝葉間開
五瓣小尖花碧玉色其心黄色結子如椒粒大兩兩並
生熟則紅色味甜
　救飢其子熟時採摘食之
　
　
　
　
　
　
　
　
枸杞　　一名杞根一名枸忌一名地輔一名羊乳一
名却暑一名仙人杖一名西王母杖一名地仙苗一名
托盧或名天精或名却老一名枸檵(音繼/)一名苦杞俗
呼為甜菜子根名地骨生常山平澤今處處有之其莖
幹高三五尺上有小刺春生苗葉如石榴葉而軟薄莖
葉間開小紅紫花隨便結實形如棗核熟則紅色味微
苦性寒根大寒子微寒無毒一云味甘平白色無刺者
良陜西枸杞長一二丈圍數寸無刺根皮如厚朴甘美
異於諸處生子如櫻桃全少核曝乾如餅極爛有(闕/)
　救飢採葉煠熟水淘凈油鹽調食作羮食皆可子紅
　熟時亦可食若渇煮葉作飲以代茶飲之
　治病文具本草木部條下
　
　
　
　
　
　
　
　
栢樹　　本草有栢實生太山山谷及陜州宜州其乾
州者最佳宻州側栢葉尤佳今處處有之味甘一云味
甘辛性平無毒葉味苦一云味苦辛微温無毒牡蠣及
桂𤓰子為之使畏菊花羊蹄草諸石及麵麴
　救飢列仙傳云赤松子食栢子齒落更生採栢葉新
　生并嫩者換水浸其苦味初食苦澁入蜜或棗肉和
　食尤好後稍易喫遂不復飢冬不寒夏不熱
　治病文具本草木部栢實條下
　
　
　
　
　
　
　
　
皂筴樹　　生雍州川谷及魯之鄒縣懷孟產者為勝
今處處有之其木極有高大者葉似槐葉瘦長而尖枝
間多刺結實有三種形小者為猪牙皂筴良又有長六
寸及尺二者用之當以肥厚者為佳味辛鹹性温有小
毒枯實為之使惡麥門冬畏空青人參苦參可作沐藥
不入湯
　救飢採嫩芽煠熟換水浸洗淘凈油鹽調食又以子
　不以多少炒舂去赤皮浸軟煮熟以糖漬之可食
　治病文具本草木部條下
　
　
　
　
　
　
　
　
楮桃樹　　本草名楮實一名榖(音構/)實生少室山今
所在有之樹有二種一種皮有斑花紋謂之斑榖人多用
皮為冠一種皮無花紋枝葉大相類其葉似葡萄葉作
瓣义上多毛澁而有子者為佳其桃如彈大青緑色後
漸變深紅色乃成熟浸洗去穰取中子入藥一云皮斑
者是楮皮白者是榖皮可作紙實味甘性寒葉味甘性
凉俱無毒
　救飢採葉并楮桃帶花煠爛水浸過握乾作餅焙熟
　食之或取樹熟楮桃紅蘂食之甘美不可久食令人
　骨軟
　治病文具本草木部楮實條下
　
　
　
　
　
　
　
　
柘樹　　本草有柘木舊不載所出州土今北土處處
有之其木堅勁皮紋細宻上多白㸃枝條多有刺葉比
桑葉甚小而薄色頗黄淡葉稍皆三义亦堪飼蠶綿柘
刺少葉似柿葉微小枝葉間結實狀如楮桃而小熟則
亦有紅蘃味甘酸葉味甘微苦柘木味甘性温無毒
　救飢採嫩葉煠熟以水浸洳作成黄色換水浸去邪
　味再以水淘淨油鹽調食其實紅熟甘酸可食
　治病文具本草木部條下
　
　
　
　
　
　
　
　
木羊角科　　又名羊桃科一名小桃花生荒野中紫
莖葉似初生桃葉光俊色微帶黄枝間開紅白花結角
似豇豆角甚細而尖􁍔毎两角並生一處味微苦酸
　救飢採嫩稍葉煠熟水浸淘凈油鹽調食嫩角亦可
　煠食
　
　
　
　
　
　
　
　
青檀樹　　生中牟南沙崗間其樹枝條有紋細薄葉
形類棗葉微尖􁍔背白而澁又似白辛樹葉微小開白
花結青子如梧桐子大葉味酸澁實味甘酸
　救飢採葉煠熟水浸淘去酸味油鹽調食其實成熟
　亦可摘食
　
　
　
　
　
　
　
　
山檾樹　　生宻縣梁家衝山谷中樹髙丈餘葉似初
生檾葉又似芙蓉葉而小又似牽牛花葉葉肩兩傍却
又有角义開白花結子如枸杞子大熟則紫黒色味甘
酸葉味苦
　救飢採葉煠熟水浸去苦味淘洗凈油鹽調食其子
　熟時摘取食之
　
　
　
　
　
　
　
　
藤花菜　　生荒野中沙崗間科條叢生葉似皂角葉
而大又似嫩椿葉而小淺黄緑色枝間開淡紫花味甘
　救飢採花煠熟水浸淘凈油鹽調食微焯過晒乾煠
　食尤佳
　
　
　
　
　
　
　
　
欛齒花(上音罷/)　　本名錦鷄兒花又名醬瓣子生山
野間人家園宅間亦多栽葉似枸杞子葉而小毎四葉
攅生一處枝梗亦似枸杞有小刺開黄花狀類雞形結
小角兒味甜
　救飢採花煠熟油鹽調食炒熟喫茶亦可
　
　
　
　
　
　
　
　
楸樹　　所在有之今宻縣梁家衝山谷中多有樹甚
髙大其木可作琴瑟葉類梧桐葉而薄小葉梢作三角
尖义開白花味甘
　救飢採花煠熟油鹽調食及將花晒乾或煠或炒皆
　可食
　
　
　
　
　
　
　
　
臘梅花　　多生南方今北土亦有之其樹枝條頗類
李其葉似桃葉而寛大紋脉微麄開淡黄花味甘微苦
　救飢採花煠熟水浸淘凈油鹽調食
　
　
　
　
　
　
　
　
馬棘　　生滎陽崗野間科條髙四五尺葉似夜合樹
葉而小又似蒺䔧葉而硬(玉諍/切)又似新生皂莢科葉亦
小稍間開粉紫花形狀似錦雞兒花微小味甜
　救飢採花煠熟水浸淘凈油鹽調食
　
　
　
　
　
　
　
　
槐樹芽　　本草有槐實生河南平澤今處處有之其
木有極高大者爾雅云槐有數種葉大而黒者名櫰(公/回)
(切/)槐晝合夜開者名守宫槐葉細而青緑者但謂之槐
其功用不言有别開黄花結實似豆角狀味苦酸鹹性
寒無毒景天為之使
　救飢採嫩芽煠熟換水浸淘洗去苦味油鹽調食或
　採槐花炒熟食之
　治病文具本草木部槐實條下
　
　
　
　
　
　
　
　
棠梨樹　　今處處有之生荒野中葉似蒼术葉亦有
團葉者有三义葉者葉邊皆有鋸齒又似女兒茶葉其
葉色頗黲白開白花結棠梨如小楝子大味甘酸花葉
味微苦
　救飢採花煠熟食或晒乾磨麵作燒餅食亦可及採
　嫩葉煠熟水浸淘凈油鹽調食或蒸晒作茶亦可其
　棠梨經霜熟時摘食甚美
　
　
　
　
　
　
　
　
文冠花　　生鄭州南荒野間陜西人呼為崖木𤓰樹
髙丈許葉似榆樹葉而狹小又似山茱萸葉亦細短開
花彷彿似藤花而色白穗長四五寸結實狀似枳殻而
三瓣中有子二十餘顆如肥皂角子子中瓤如栗子味
微淡又似米麵味甘可食其花味甜其葉味苦
　救飢採花煠熟油鹽調食或採葉煠熟水浸淘去苦
　味亦用油鹽調食及摘實取子煮熟食瓤
　
　
　
　
　
　
　
　
桑椹樹　　本草有桑根白皮舊不載所出州土今處
處有之其葉飼蠶結實為桑椹有黒白二種桑之精英
盡在於椹桑根白皮東行根益佳肥白者良出土者不
可用殺人味甘性寒無毒製造忌鐵器及鉛葉椏者名
雞桑最堪入藥續斷麻子桂心為之使桑椹味甘性暖
或云木白皮亦可用
　救飢採桑椹熟者食之或熬成膏攤於桑葉上晒乾
　搗作餅收蔵或直取椹子晒乾可蔵經年及取椹子
　清汁置瓶中封三二日即成酒其色味似葡萄酒甚
　佳亦可熬燒酒可蔵經年味力愈佳其葉嫩老皆可
　煠食皮炒乾磨麵可食
　治病文具本草木部桑根白皮條下
　
　
　
　
　
　
　
　
榆錢樹　　本草有榆皮一名零榆生潁川山谷秦州
今處處有之其木髙大春時未生葉其枝條間先生榆
莢形狀似錢而薄小色白俗呼為榆錢後方生葉似山
茱萸葉而長尖􁍔潤澤榆皮味甘性平無毒
　救飢採肥嫩榆葉煠熟水浸淘淨油鹽調食其榆錢
　煮糜羮食佳但令人多睡或焯過晒乾備用或為醬
　皆可食榆皮刮去其上乾燥皴澁者取中間軟嫩皮
　剉碎晒乾炒焙極乾搗磨為麵拌糠麧草末蒸食取
　其滑澤易食又云榆皮與檀皮為末服之令人不飢
　根皮亦可搗磨為麵食
　治病文具本草木部榆皮條下
　
　
　
　
　
　
　
　
竹笋　　本草竹葉有䈽(音謹又/音允)竹葉苦竹葉淡竹葉
本經並不載所出州土今處處有之竹之類甚多而入
藥者惟此三種人多不能盡别䈽竹堅而促節體圓而
質勁成白如霜作笛者有一種亦不名䈽竹苦竹亦有
二種一種出江西及閩中本極麄大笋味甚苦不可噉
一種出江浙近地亦時有之肉厚而葉長濶笋微苦味
俗呼甜苦笋食所最貴者亦不聞入藥用淡竹肉薄節
間有粉南人以燒竹瀝者醫家只用此一品又有一種
薄殻者名甘竹葉最勝又有實中竹篁竹並以笋為佳
於藥無用凡取竹瀝惟用淡竹苦竹䈽竹爾陶隠居云
竹實出藍田江東乃有花而無實而頃來斑斑有實狀
如小麥堪可為飯圗經云竹笋味甘無毒又云寒
　救飢採竹嫩笋煠熟油鹽調食焯過晒乾煠食尤好
　治病文具本草木部竹葉條下
　
　
　
　
　
　
　
　
野豌豆　　生田野中苗初就地拖秧而生後分生莖
义苗長二尺餘葉似胡豆葉稍大又似苜蓿葉亦大開
淡粉紫花結角似家豌豆角但秕(音比/)小味苦
　救飢採角煮食或收取豆煮食或磨麵製造食用與
　家豆同
　
　
　
　
　
　
　
　
􁀙豆　　生平野中北土處處有之莖蔓延附草木上
葉似黒豆葉而窄小微尖開淡粉紫花結小角其豆似
黒豆形極小味甘
　救飢打取豆淘洗凈煮食或磨為麵打餅蒸食皆可
　
　
　
　
　
　
　
　
山扁豆　　生田野中小科苗髙一尺許稍葉似蒺䔧
葉微大根葉比苜蓿葉頗長又似初生豌豆葉開黄花
結小匾角兒味甜
　救飢採嫩角煠食其豆熟時收取豆煮食
　
　
　
　
　
　
　
　
回回豆　　又名那合豆生田野中莖青葉似蒺䔧葉
又似初生嫩皂莢葉而有細鋸齒開五瓣淡紫花如蒺
䔧花様結角如杏仁様而肥有豆如牽牛子微大味甜
　救飢採豆煮食
　
　
　
　
　
　
　
　
胡豆　　生田野間其苗初搨地生後分莖义葉似苜
蓿葉而細莖葉梢間開淡葱白褐花結小角有豆如􁀙
豆狀味甜
　救飢採取豆煮食或磨麵食皆可
　
　
　
　
　
　
　
　
蠶豆　　今處處有之生田園中科苗髙二尺許莖方
其葉狀類黒豆葉而團長光澤紋脉竪直色似豌豆頗
白莖葉梢間開白花結短角其豆如豇豆而小色赤味
甜
　救飢採豆煮食炒食亦可
　
　
　
　
　
　
　
　
山菉豆　　生輝縣太行山車箱衝山野中苗莖似家
菉豆莖微細菉比家菉豆葉狹窄尖􁍔開白花結角亦
瘦小其豆黲緑色味甘
　救飢採取其豆煮食或磨麵攤煎餅食亦可
　
　
　
　救荒本草卷六
欽定四庫全書
　救荒本草卷七
　　　　　　　　　　　明　周王朱橚　撰
　米穀部
　　葉及實皆可食(本草原有五種/新増八種)
　果部
　　實可食(本草原有十種/新増四種)
　　葉及實皆可食(本草原有四種/新増一種)
　　根可食(本草原有二種/)
　　根及實皆可食(本草原有二種/)
　
　
　
　
　
　
　
　
蕎麥苗　　處處種之苗髙二三尺許就地科义生其
莖色紅葉似杏葉而軟微􁍔開小白花結實作三稜蒴
兒味甘平性寒無毒
　救飢採苗葉煠熟油鹽調食多食微㵼其麥或蒸使
　氣餾(音溜/)於烈日中晒令口開舂取仁煮作飯食或
　磨為麵作餅蒸食皆可
　治病文具本草米榖部條下
　
　
　
　
　
　
　
　
御米花　　本草名甖子粟一名象穀一名米囊一名
囊子處處有之苗高一二尺葉似靛葉色而大邊皺多
有花义開四瓣紅白花亦有千葉花者結殻似骲(音炮/)
箭頭殻中有米數千粒似葶藶子色白隔年種則佳米
味甘性平無毒
　救飢採嫩葉煠熟油鹽調食取米作粥或與麵作餅
　皆可食其米和竹瀝煮粥食之極美
　治病文具本草米穀部甖子粟條下
　
　
　
　
　
　
　
　
赤小豆　　本草舊云江淮間多種蒔今北土亦多有
之苗髙一二尺葉似豇豆葉微團􁍔開花似豇豆花微
小淡銀褐色有腐氣人故亦呼為腐婢結角比菉豆角
頗大角之皮色微白帶紅其豆有赤白黧色三種味甘
酸性平無毒合鮓食成消渇為醬合鮓食成口瘡人食
則體重
　救飢採嫩葉煠熟水淘洗凈油鹽調食明目豆角亦
　可煮食又法赤小豆一升半炒大黄豆一升半焙二
　味搗末毎服一合新水下日三服盡三升可度十一
　日不飢又説小豆食之逐津液行小便久服則虚人
　令人黒瘦枯燥
　治病文具本草米穀部條下
　
　
　
　
　
　
　
　
山絲苗　　本草有麻蕡(音焚/)一名麻勃一名茡(音字/)
一名麻母生太山川谷今皆處處有之人家園圃中多
種蒔績其皮以為布苗髙四五尺莖有細線楞葉形狀似
柳葉而邊皆有义牙鋸齒毎八九葉攅生一處又似荆
葉而狹色深青開淡黄白花結實小如菉豆顆而匾圖
經云麻蕡此麻上花勃勃者味辛性平有毒麻子味甘
性平微寒滑利無毒入土者損人畏牡蠣白薇惡茯苓
　救飢採嫩葉煠熟換水浸去邪惡氣味再以水淘洗
　净油鹽調食不可多食亦不可乆食動風子可炒食
　亦可打油用
　治病文具本草米穀部麻蕡條下
　
　
　
　
　
　
　
　
油子苗　　本草有白油麻俗名脂麻舊不著所出州
土今處處有之人家園圃中多種苖髙三四尺莖方窊
面四楞對節分生枝义葉類蘇子葉而長尖􁍔邊多花
义葉間開白花結四稜蒴兒每蒴中有子四五十餘粒
其子味甘微苦生則性大寒無毒炒熟則性熱壓笮為
油大寒
　救飢採嫩葉煠熟水浸淘洗凈油鹽調食其子亦可
　炒熟食或煮食及笮為油食皆可
　治病文具本草米穀部白油麻條下
　
　
　
　
　
　
　
　
黄豆苗　　今處處有之人家田園中多種苗高一二
尺葉似黒豆葉而大結角比黒豆角稍肥大其葉味甘
　救飢採嫩苗葉煠熟水浸淘凈油鹽調食或摘角煮
　食或收豆煮食及磨為麵食皆可
　
　
　
　
　
　
　
　
刀豆苗　　處處有之人家園籬邊多種之苗葉似豇
豆葉肥大開淡粉紅花結角如皂角狀而長其形似屠
刀様故以名之味甜微淡
　救飢採嫩苗葉煠熟水浸淘凈油鹽調食豆角嫩時
　煮食豆熟之時收豆煮食或磨麵食亦可
　
　
　
　
　
　
　
　
眉兒豆苗　　人家園圃中種之妥(他果切/)蔓而生葉
似菉豆葉而肥大闊厚潤澤光俊毎三葉攅生一處開
淡粉紫花結扁角毎角有豆止三四顆其豆色黒匾而
皆白眉故名味微甜
　救飢採嫩苗葉煠食豆角嫩時採角煮食豆成熟時
　打取豆食
　
　
　
　
　
　
　
　
紫豇豆苗　　人家園圃中種之莖葉與豇豆同但結
角色紫長尺許味微甜
　救飢採嫩苗葉煠熟油鹽調食角嫩時採角煮食亦
　可做菜食豆成熟時打取豆食之
　
　
　
　
　
　
　
　
蘇子苗　　人家園圃中多種之苗髙二三尺莖方窊
(五化切/)面四楞上有澁毛葉皆對生似紫蘇葉而大開
淡紫花結子比紫蘇子亦大味微辛性温
　救飢採嫩葉煠熟換水淘洗凈油鹽調食子可炒食
　亦可笮油用
　
　
　
　
　
　
　
　
豇豆苗　　今處處有之人家田園中多種就地拖秧
而生亦延籬落葉似赤小豆葉而極長􁍔開淡粉紫花
結角長五七寸其豆味甘
　救飢採嫩葉煠熟水浸淘凈油鹽調食及採嫩角煠
　食亦可其豆成熟時打取豆食
　
　
　
　
　
　
　
　
山黒豆　　生宻縣山野中苗似家黒豆毎三葉攅生
一處居中大葉如菉豆葉傍兩葉似黒豆葉微圓開小
粉紅花結角比家黒豆角極瘦小其豆亦極細小味微
苦
　救飢苗葉嫩時採取煠熟水淘去苦味油鹽調食結
　角時採角煮食或打取豆食皆可
　
　
　
　
　
　
　
　
舜芒穀　　俗名紅落䔧生田野及人家田庄窠(音科/)
上多有之科苗高五尺餘葉似灰菜葉而大微帶紅色
莖亦髙麄可為拄杖其中心葉甚紅葉間出穗結子如
粟米顆灰青色味甜
　救飢採嫩苗葉晒乾揉(音柔/)去灰煠熟油鹽調食子
　可磨麵做燒餅蒸食
　
　
　
　
　
　
　
　
櫻桃樹　　處處有之古謂之含桃葉似桑葉而狹窄
微軟開粉紅花結桃似郁李子而小紅色鮮明味甘性
熱
　救飢採果紅熟者食之
　治病文具本草果部條下
　
　
　
　
　
　
　
　
胡桃樹　　一名核桃生北土舊云張騫從西域將來
陜洛間多有之今鈞鄭間亦有其樹大株葉厚而多陰
開花成穗花色蒼黄結實外有青皮包之狀似梨大熟
時漚去青皮取其核是胡桃味甘性平一云性熱無毒
　救飢採核桃漚去青皮取瓤食之令人肥健
　治病文具本草果部條下
　
　
　
　
　
　
　
　
柿樹　　舊不載所出州土今南北皆有之然華山者
皮薄而味甘珍宣歙荆襄閩廣諸州但生噉不堪為乾
椑柿壓丹石毒烏柿宣越者性温諸柿食之皆善而益
人其樹髙一二丈葉似軟棗葉頗小而頭微團結實種
數甚多有牛心柿蒸餅柿蓋柿㙮柿蒲楪紅柿黄柿朱
柿椑柿其乾柿火乾者謂之烏柿諸柿味甘性寒無毒
　救飢摘取軟熟柿食之其柿未軟者摘取以温水醂
　(音攬/)熟食之麄心柿不可多食令人腹痛生柿彌冷
　尤不可多食
　治病文具本草果部條下
　
　
　
　
　
　
　
　
梨樹　　出鄭州及宣城今處處有之其樹葉似棠葉
而大色青開花白色結實形様甚多鵝梨出鄭州極大
味香美而漿多乳梨出宣城皮厚而肉實味極長水梨
出北都皮薄而漿多味差短又有消梨紫煤梨赤梨甘
棠禦兒梨紫花梨青梨茅梨桑梨之類不能盡具其名
梨實味甘微酸性寒無毒
　救飢其梨結硬未熟時摘取煮食已經霜熟摘取生
　食或蒸食亦佳或削其皮晒作梨糝收而備用亦可
　治病文具本草果部條下
　
　
　
　
　
　
　
　
葡萄　　生隴西五原敦煌山谷及河東舊云漢張騫
使西域得其種還而種之中國始有葢北果之最珍者
今處處有之苗作藤蔓而極長大盛者一二本綿被山
谷葉類絲𤓰葉頗壯而邊多花义開花極細而黄白色
其實有紫白二色形之圓鋭亦二種又有無核者味甘
性平無毒又有一種蘡薁(音嬰郁/)真相似然蘡薁乃是
千嵗蔂但山人一槩收而釀酒
　救飢採葡萄為果食之又熟時取汁以釀酒飲
　治病文具本草果部條下
　
　
　
　
　
　
　
　
李子樹　　本草有李核人舊不載所出州土今處處
有之其樹大髙丈餘葉似郁李子葉微尖􁍔而潤澤光
俊開白花結實種類甚多見爾雅者有休無實李李之
無實者一名趙李李痤接慮李即今之麥李細實有溝
道與麥同熟故名之駁赤李其子赤者是也又有青李
緑李赤李房陵李朱仲李馬肝李黄李紫李水李散見
書傳美其味之可食皆不入藥今有穿條紅御黄子其
李實味甘微苦一云味酸核人味苦性平俱無毒
　救飢摘取李實色熟者食之不可臨水上食亦不可
　和蜜食損五臓及與雀肉同食和漿水食令人霍亂
　澁氣多食令人虛熱
　治病文具本草果部李核人條下
　
　
　
　
　
　
　
　
木𤓰　　生蜀中并山隂蘭亭而宣州者佳今處處有
之其樹枝状似柰花深紅色葉又似柿葉微小而厚爾
雅謂之楙(音茂/)其實形如小𤓰又似栝樓而小兩頭尖
長淡黄色味酸性温無毒
　救飢採成熟木𤓰食之多食亦不益人
　治病文具本草果部條下
　
　
　
　
　
　
　
　
樝子樹　　舊不著所出州土今鞏縣趙峯山野中多
有之樹髙丈許葉似冬青樹葉稍闊厚背色微黄葉形
又類棠梨葉但厚結果似木𤓰稍團味酸甜微澁性平
　救飢果熟時採摘食之多食損齒及筋
　治病文具本草果部木𤓰條下
　
　
　
　
　
　
　
　
郁李子　　本草郁李人一名爵李一名車下李一名
雀梅即奥(音郁/)李也俗名藲(音歐/)梨兒生隰州髙山川
谷丘陵上今處處有之木髙四五尺枝條花葉皆似李
惟子小其花或白或赤結實似櫻桃赤色其人味酸性
平一云味苦辛其實味甘酸根性凉俱無毒
　救飢其實紅熟時摘取食之酸甜味美
　治病文具本草木部郁李人條下
　
　
　
　
　
　
　
　
菱角　　本草名芰(音技/)實一名菱(音陵/)處處有之水
中拖蔓生葉浮水上三尖鋸齒葉開黄白花花落而實
生實有二種一種四角一種兩角兩角中又有嫩皮而
紫色者謂之浮菱食之尤美味甘性平無毒一云性冷
　救飢採菱角鮮大者去殻生食殻老及雜小者煮熟
　食或晒其實火燔以為米充粮作粉極白潤宜人服
　食家蒸曝蜜和餌之斷穀長生又云雜白蜜食令人
　生蟲一云多食臓冷損陽氣痿莖腹脹滿暖薑酒飲
　或含吳茱萸嚥津液即消
　治病文具本草果部芰實條下
　
　
　
　
　
　
　
　
軟棗　　一名丁香柿又名牛乳柿又呼羊矢棗爾雅
謂之梬(音影/)舊不載所出州土今北土多有之其樹枝
葉條幹皆類柿而結實甚小乾熟則紫黒色味甘性温
一云微寒無毒多食動風發冷風咳𠻳
　救飢採取軟棗成熟者食之其未熟結硬時摘取以
　温水漬養醂(盧感切/)去澁味另以水煮熟食之
　
　
　
　
　
　
　
　
野葡萄　　俗名煙黒生荒野中今處處有之莖葉及
實倶似家葡萄但皆細小實亦稀疎味酸
　救飢採葡萄顆紫熟者食之亦中釀酒飲
　
　
　
　
　
　
　
　
梅杏樹　　生輝縣太行山山谷中樹髙丈餘葉似杏
葉而小又頗尖􁍔微澁邊有細鋸齒開白花結實如杏
實大生青熟則黄色味微酸
　救飢摘取黄熟梅果食之
　
　
　
　
　
　
　
　
野櫻桃　　生鈞州山谷中樹髙五六尺葉似李葉更
尖開白花似李子花結實比櫻桃又小熟則色鮮紅味
甘微酸
　救飢摘取其果紅熟者食之
　
　
　
　
　
　
　
　
石榴　　本草名安石榴一名丹若廣雅謂之若榴舊
云漢張騫使西域得其種還今處處有之木不甚髙大
枝柯附幹自地便生作叢種極易成折其枝條盤土中
便生其葉似枸杞葉而長微尖葉緑微帶紅色花有黄
赤二色實亦有甘酸二種甘者可食酸者入藥味甘酸
性温無毒又有一種子白瑩澈如水晶者味亦甘謂之
水晶石榴
　救飢採嫩葉煠熟油鹽調食榴果熟時摘取食之不
　可多食損人肺及損齒令黒
　治病文具本草果部條下
　
　
　
　
　
　
　
　
杏樹　　本草有杏核人生晉山川谷今處處有之其
實有數種黄而圓者名金杏熟最早扁而青黄者名木
杏其子皆入藥又小者名山杏不堪入藥其樹髙丈餘
葉頗圓淡緑頗帶紅色葉似木葛葉而光嫩微尖開花
色紅結實金黄色核人味甘苦性温冷利有毒得火良
惡黄芩黄耆葛根解錫毒畏蘘草杏實味酸性熱
　救飢採葉煠熟以水浸漬作成黄色換水淘凈油鹽
　調食其杏黄熟時摘取食不可多食令人發熱及傷
　筋骨
　治病文具本草果部杏核人條下
　
　
　
　
　
　
　
　
棗樹　　本草有大棗乾棗也一名美棗一名良棗生
棗出河東平澤及近北州郡青晉絳蒲州者特佳江南
出者堅燥少肉樹髙一二丈葉似酸棗葉而大比皂角
葉亦大尖􁍔光澤葉間開青黄色小花結實種數甚多
爾雅云壺棗江東呼棗大而鋭上者為壺壺猶瓠也邊
腰棗一名細腰又謂轆轤棗櫅(音賫/)白棗即今棗子白
乃熟遵羊棗實小而圓紫黒色俗又呼為羊矢棗洗太
棗河東猗氏縣出大棗如雞卵蹶泄苦棗云子味苦晳
無實棗云不著子者還味稔棗云還味短味也又有水
菱棗御棗即撲落蘇也又有牙棗皆味甘美其餘不能
盡别其名大棗味甘性平無毒殺烏頭毒牙齒有病人
切忌食生棗味甘辛多食令人寒熱腹脹羸瘦人不可
食蒸煮食補腸胃肥中益氣不宜合葱食
　救飢採嫩葉煠熟水浸作成黄色淘凈油鹽調食其
　棗紅熟時摘取食之其結生硬未紅時煮食亦可
　治病文具本草果部大棗條下
　
　
　
　
　
　
　
　
桃樹　　本草有桃核人生太山川谷河南陜西出者
尤大而美今處處有之樹髙丈餘葉狀似柳葉而闊大
又多紋脉開花紅角結實品類甚多其油桃光小金桃
色深黄崑崙桃肉深紫紅色又有餅子桃麵桃鷹嘴桃
鴈過紅桃凍桃之類名多不能盡載山中有一種桃正
是月令中桃始華者謂山桃不堪食啗但中入藥桃核
人味苦甘性平無毒
　救飢採嫩葉煠熟水浸作成黄色換水淘凈油鹽調
　食桃實熟軟時摘取食之其結硬未熟時亦可煮食
　或切作片晒乾為糝收藏備用
　治病文具本草果部桃核人條下
　
　
　
　
　
　
　
　
沙果子樹　　一名花紅南北皆有今中牟崗野中亦
有之人家園圃亦多栽種樹髙丈餘葉似櫻桃葉而色
深緑又似急䕷(音梅/)子葉而大開粉紅花似桃花瓣微
長不尖結實似李而甚大味甘微酸
　救飢摘取紅熟果食之嫩葉亦可煠熟油鹽調食
　
　
　
　
　
　
　
　
芋苗　　本草一名土芝俗名芋頭生田野中今處處
有之人家多栽種葉似小荷葉而偏長不圓近蔕邊皆
有一劐(音霍/)兒根狀如雞彈大皮色茶褐其中白色味
辛性平有小毒葉冷無毒
　救飢本草芋有六種青芋細長毒多初煮須要灰汁
　換水煮熟乃堪食白芋真芋連禪芋紫芋毒少蒸煮
　食之又宜冷食療熱止渇野芋大毒不堪食也
　治病文具本草果部條下
　
　
　
　
　
　
　
　
鉄葧臍(葧音孛/)　本草名烏芋又名􁔈(音夫/)茨一名藉
姑一名水萍一名槎(音查/)牙亦名茨菰又名燕尾草爾
雅謂之芍有二種根黒皮厚肉硬白者謂之猪葧臍皮
薄色淡紫肉軟者謂之羊葧臍生水田中葉似莎草而
厚肥稍又長窄葉間生葶其葶三稜稍頭開花醬褐色
根即葧臍味苦甘性微寒
　救飢採根煮熟食製作粉食之厚人腸胃不飢服丹
　石人尤宜食解丹石毒孕婦不可食
　治病文具本草果部烏芋條下
　
　
　
　
　
　
　
　
蓮藕　　本草有藕實一名水芝丹一名蓮生汝南池
澤今處處有之生水中其葉名荷圓徑尺餘其花世謂
之蓮花色有紅白二種花中結實謂之蓮房俗名蓮蓬
其蓮青皮裏白子為的即蓮子也的中青心為薏其的
至秋表皮色黒而沈水就蓬中乾者謂之石蓮其根謂
之藕爾雅云荷芙蕖其莖茄其葉蕸其本蔤(音宻/)云是
莖下白蒻(音若/)在泥中藕節間初生萌芽也其花菡萏
其實蓮其根藕其中的的中薏是也芙蕖其緫名别名
芙蓉又云其花未發為菡萏已發為芙蓉蓮實莖味甘
性平寒無毒
　救飢採藕煠熟食生食皆可蓮子蒸食或生食亦可
　又可休粮仙家貯石蓮子乾藕經千年者食之至妙
　又以實磨為麵食或屑為米加粟煮飯食皆可
　治病文具本草果部藕實條下
　
　
　
　
　
　
　
　
雞頭實　　一名芡一名鴈喙實幽人謂之鴈頭出雷
澤今處處有之生澤中葉大如荷而皺背紫有刺俗謂
雞頭盤花結實形類雞頭故以名之中有子如皂莢子
大艾褐色其近根莖􁁉(音耿/)嫩者名為(音葦/)􁁉人採以
為菜茹實味甘性平無毒
　救飢採嫩根莖煠食實熟採實剥人食之蒸過烈日
　晒之其皮即開舂去皮搗人為粉蒸煠作餅皆可食
　多食不益脾胃氣兼難消化生食動風冷氣與小兒
　食不能長大故駐年耳
　治病文具本草果部條下
　
　
　
　
　
　
　
　
　
　
　
　
　
　救荒本草卷七
欽定四庫全書
　救荒本草卷八
　　　　　　　　　　　明　周王朱橚　撰
　菜部
　　葉可食(本草原有十三種/新増十九種)
　　根可食(新増二種/)
　　根葉皆可食(本草原有一種/新増四種)
　　葉及實皆可食(本草原有三種/新増三種)
　
　
　
　
　
　
　
　
芸臺菜　　今處處有之葉似菠菜葉比菠菜葉兩傍
多兩义開黄花結角似蔓菁角有子如小芥子大味辛
性温無毒經冬根不死辟蠧(音渡/)
　救飢採苖葉煠熟水浸淘洗凈油鹽調食
　治病文具本草菜部條下
　
　
　
　
　
　
　
　
莧菜　　本草有莧實一名馬莧一名莫實細莧亦同
一名人莧幽(闕/)
　
　
　
　
　
　
　
　
馬齒莧菜　　又名五行草舊不著所出州土今處處
有之以其葉青梗赤花黄根白子黒故名五行草耳味
甘性寒滑
　救飢採苗葉先以水焯(音綽/)過晒乾煠熟油鹽調食
　治病文具本草菜部條下
　
　
　
　
　
　
　
　
苦蕒菜　　俗名老鸛菜所在有之生田野中人家園
圃種者為家苦蕒脚葉似白菜小葉抱莖而生梢葉似
鴉嘴形毎葉間分义攛葶如穿葉狀稍間開黄花味微
苦性冷無毒
　救飢採苗葉煠熟以水浸洗淘凈油鹽調食出蠶蛾
　時切不可取抝令蛾子赤爛蠶婦忌食
　治病文具本草菜部條下
　
　
　
　
　
　
　
　
莙蓬菜　　所在有之人家園圃中多種苗葉搨地生
葉類白菜而短葉莖亦窄葉頭稍團形狀似糜匙様味
鹹性平寒微毒
　救飢採苗葉煠熟以水浸洗凈油鹽調食不可多食
　動氣破腹
　治病文具本草菜部條下
　
　
　
　
　
　
　
　
邪蒿　　生田園中今處處有之苗髙尺餘似青蒿細
軟葉又似葫蘿蔔葉微細而多花义莖葉稠宻梢間開
小碎瓣黄花苗葉味辛性温平無毒
　救飢採苗葉煠熟水浸淘凈油鹽調食生食微動風
　氣作羮食良不可同胡荽(音雖/)食令人汗臭氣
　治病文具本草菜部條下
　
　
　
　
　
　
　
　
同蒿　　處處有之人家園圃中多種苗髙三尺葉類
葫蘿蔔葉而肥大開黄花似菊花味辛性平
　救飢採苗葉煠熟水浸淘凈油鹽調食不可多食動
　風氣熏人心令人氣滿
　治病文具本草菜部條下
　
　
　
　
　
　
　
　
冬葵菜　　本草冬葵子是秋種葵覆養經冬至春結
子故謂冬葵子生少室山今處處有之苗髙二三尺莖
及花葉似蜀葵而差小子及根俱味甘性寒無毒黄芩
為之使根解蜀椒毒葉味甘性滑利為百菜主其心傷
人
　救飢採葉煠熟水浸淘凈油鹽調食服丹石人尤宜
　食天行病後食之頓喪明熱食亦令人熱悶動風
　治病文具本草菜部條下
　
　
　
　
　
　
　
　
蓼芽菜　　本草有蓼實生雷澤川澤今處處有之葉
似小藍葉微尖又似水葒葉而短小色微帶紅莖微赤
梢間出穗開花赤色莖葉味辛性温
　救飢採苗葉煠熟換水浸去辣氣淘凈油鹽調食
　治病文具本草菜部蓼實條下
　
　
　
　
　
　
　
　
苜蓿　　出陜西今處處有之苖髙尺餘細莖分义而
生葉似錦雞兒花葉微長又似豌豆葉頗小毎三葉攅
生一處梢間開紫花結彎角兒中有子如黍米大腰子
様味苦性平無毒一云微甘淡一云性凉根寒
　救飢苗葉嫩時採取煠食江南人不甚食多食利大
　小腸
　治病文具本草菜部條下
　
　
　
　
　
　
　
　
薄荷　　一名雞蘇舊不著所出州土今處處有之莖
方葉似荏子葉小頗細長又似香菜葉而大開細碎黲
白花其根經冬不死至春發苗味辛苦性温無毒一云
性平東平龍腦崗者尤佳又有胡薄荷與此相類但味
少甘為别生江浙間彼人多作茶飲俗呼為新羅薄荷
又有南薄荷其葉微小
　救飢採苗葉煠熟換水浸去辣味油鹽調食與薤作
　虀(音賫/)食相宜煎豉湯暖酒和飲煎茶並宜新病瘥
　人勿食令人虚汗不止猫食之即醉物相感爾
　治病文具本草菜部條下
　
　
　
　
　
　
　
　
荆芥　　本草名假蘇一名䑕蓂一名薑芥生漢中川
澤及岳州歸徳州今處處有之莖方窊面葉似獨掃葉
而狹小淡黄緑色結小穗有細小黒子鋭圓多野生以
香氣似蘇故名假蘇味辛性温無毒
　救飢採嫩苗葉煠熟水浸去邪氣油鹽調食初生香
　辛可噉人取作生菜醃食
　治病文具本草菜部假蘇條下
　
　
　
　
　
　
　
　
水􁁉(音勤/)　　俗作芹菜一名水英出南海池澤今水
邊多有之根莖離地二三寸分生莖义其莖方窊面四
楞對生葉似痢見菜葉而闊短邊有大鋸齒又似薄荷
葉而短開白花似蛇床子花味甘性平無毒又云大寒
春秋二時龍帶精入芹菜中人遇食之作蛟龍病
　救飢發英時採之煠熟食芹有兩種秋芹取根白色
　赤芹取莖葉並堪食又有渣(音柤/)芹可為生菜食之
　治病文具本草菜部條下
　
　
　
　
　
　
　
　
香菜　　生伊洛間人家園圃種之苗髙一尺許莖方
窊(丑化/切)面四稜莖色紫稔葉似薄荷葉微小邊有細鋸
齒亦有細毛梢頭開花作穗花淡藕褐色味辛香性温
　救飢採苗葉煠熟油鹽調食
　
　
　
　
　
　
　
　
銀條菜　　所在人家園圃多種苗葉皆似萵苣細長
色頗青白攛葶髙二尺許開四瓣淡黄花結蒴似蕎麥
蒴而圓中有子如油子大淡黄色其葉味微苦性凉
　救飢採苗葉煠熟水浸淘凈油鹽調食生揉(音柔/)亦
　可食
　
　
　
　
　
　
　
　
後庭花　　一名鴈來紅人家園圃多種之葉似人莧
葉其葉中心紅色又有黄色相間亦有通身紅色者亦
有紫色者莖葉間結實比莧實微大其葉衆葉攅聚狀
如花朶其色嬌紅可愛故以名之味甜微澁性凉
　救飢採苗葉煠熟水浸淘凈油鹽調食晒乾煠食尤
　佳
　
　
　
　
　
　
　
　
火焰菜　　人家園圃多種苗葉俱似菠菜但葉梢微
紅形如火焰結子亦如菠菜子苗葉味甜性微冷
　救飢採苗葉煠熟水淘洗凈油鹽調食
　
　
　
　
　
　
　
　
山葱　　一名隔葱又名鹿耳葱生輝縣太行山山野
中葉似玉簪葉微團葉中攛(七官/切)葶似蒜葶甚長而澁
稍頭結蓇葖(音骨/突)似葱蓇葖微小開白花結子黒色苗
味辣
　救飢採苗葉煠熟油鹽調食生醃食亦可
　
　
　
　
　
　
　
　
背韭　　生輝縣太行山山野中葉頗似韭菜而甚寛
大根似葱根味辣
　救飢採苗葉煠熟油鹽調食生醃食亦可
　
　
　
　
　
　
　
　
水芥菜　　水邊多生苗髙尺許葉似家芥菜葉極小
色微淡緑葉多花义莖义亦細開小黄花結細短小角
兒葉味微辛
　救飢採苗葉煠熟水浸去辣氣淘洗過油鹽調食
　
　
　
　
　
　
　
　
遏藍菜　　(上音/惡)生田野中下濕地苗初搨地生葉似
初生菠菜葉而小其頭頗團葉間攛葶分义上結莢兒
似榆錢狀而小其葉味辛香微酸性微温
　救飢採苗葉煠熟水浸取酸辣味復用水淘凈作虀
　油鹽調食
　
　
　
　
　
　
　
　
牛耳朶菜　　一名野芥菜生田野中苗髙一二尺苗
莖似萵苣色葉似牛耳朶形而小葉間分攛葶义開白
花結子如粟粒大葉味微苦辣
　救飢採苗葉淘洗凈煠熟油鹽調食
　
　
　
　
　
　
　
　
山白菜　　生輝縣山野中苗葉頗似家白菜而葉莖
細長其葉尖􁍔邊有鋸齒义又似莙薘菜葉而尖瘦亦
小味甜微苦
　救飢採苗葉煠熟水淘凈油鹽調食
　
　
　
　
　
　
　
　
山宜菜　　又名山苦菜生新鄭縣山野中苗初搨地
生葉似薄荷葉而大葉根兩傍有义背白又似青莢兒
菜葉亦大味苦
　救飢採苗葉煠熟油鹽調食
　
　
　
　
　
　
　
　
山苦蕒　　生新鄭縣山野中苗髙二尺餘莖似萵苣
葶而節稠其葉甚盛花有三五尖义似花苦苣葉甚大開
淡棠褐花表微紅味苦
　救飢採嫩苗葉煠熟水淘去苦味油鹽調食
　
　
　
　
　
　
　
　
南芥菜　　人家園圃中亦種之苗初搨地生後攛葶
义葉似芥菜葉但小而有毛澁莖葉稍頭開淡黄花結
小尖角兒葉味辛辣
　救飢採苗葉煠熟水浸淘去澁味油鹽調食生焯過
　醃食亦可
　
　
　
　
　
　
　
　
山萵苣　　生宻縣山野間苗葉搨地生葉似萵苣葉
而小又似苦苣葉而却寛大葉脚花又頗少葉頭微尖
邊有細鋸齒葉間攛葶開淡黄花苗葉味微苦
　救飢採苗葉煠熟水浸淘去苦味油鹽調食生揉亦
　可食
　
　
　
　
　
　
　
　
黄鵪菜　　生宻縣山谷中苗初搨地生葉似初生山
萵苣葉而小葉脚邊微有花义又似孛孛丁葉而頭頗
團葉中攛生葶义髙五六寸許開小黄花結小細子黄
茶褐色葉味甜
　救飢採苗葉煠熟換水淘凈油鹽調食
　
　
　
　
　
　
　
　
鷰兒菜　　生宻縣山澗邊苗葉搨地生葉似匙頭様
頗長又似牛耳朶菜葉而小微澁又似山萵苣葉亦小
頗硬而頭微團味苦
　救飢採苗葉煠熟換水浸淘凈油鹽調食
　
　
　
　
　
　
　
　
孛孛丁菜　　又名黄花苗生田野中苗初搨地生葉
似苦苣葉微短小葉叢中間攛葶梢頭開黄花莖葉折
之皆有白汁味微苦
　救飢採苗葉煠熟油鹽調食
　
　
　
　
　
　
　
　
柴韭　　生荒野中苗葉形狀如韭但葉圓細而瘦葉
中攛葶開花如韭花狀粉紫色苗葉味辛
　救飢採苗葉煠熟水浸淘凈油鹽調食生醃食亦可
　
　
　
　
　
　
　
　
野韭　　生荒野中形狀如韭苗葉極細弱葉圓比柴
韭又細小葉中攛葶開小粉紫花似韭花狀苗葉味辛
　救飢採苗葉煠熟油鹽調食生醃食亦可
　
　
　
　
　
　
　
　
甘露兒　　人家園圃中多栽葉似地𤓰兒葉甚闊多
有毛澁其葉對節生色微淡緑又似薄荷葉亦寛而皺
開紅紫花其根呼為甘露兒形如小指而紋節甚稠皮
色黲白味甘
　救飢採根洗凈煠熟油鹽調食生醃食亦可
　
　
　
　
　
　
　
　
地𤓰兒苗　　生田野中苗髙二尺餘莖方四楞葉似
薄荷葉微長大又似澤蘭葉抪莖而生根名地𤓰形類
甘露兒更長味甘
　救飢掘根洗凈煠熟油鹽調食生醃食亦可
　
　
　
　
　
　
　
　
澤蒜　　又名小蒜生田野中今處處有之生山中者
名蒿(力的/切)苗似細韭葉中心攛葶開淡粉紫花根似蒜
而甚小味辛性温有小毒又云熱有毒
　救飢採苗根作羮或生醃或煠熟油鹽調皆可食
　治病文具本草菜部小蒜條下
　
　
　
　
　
　
　
　
樓子葱　　人家園圃中多栽苗葉根莖俱似葱其葉
稍頭又生小葱四五枝疊生三四層故名樓子葱不結
子但搯(音恰/)下小葱栽之便活味甘辣性温
　救飢採苗莖連根擇去細鬚煠熟油鹽調食生亦可
　食
　治病與本草菜部下葱同用
　
　
　
　
　
　
　
　
薤韭　　一名石韭生輝縣太行山山野中葉似蒜葉
而頗窄狹又似肥韭葉微闊花似韭花頗大根似韭根
甚麄味辣
　救飢採苗葉煠熟油鹽調食生亦可食冬月採取根
　煠食
　
　
　
　
　
　
　
　
水蘿蔔　　生田野下濕地中苗初搨地生葉似薺菜
形而厚大鋸齒尖花葉又似水芥葉亦厚大後分莖义
梢間開淡黄花結小角兒根如白菜根而大味甘辣
　救飢採根及葉煠熟油鹽調食生亦可食
　
　
　
　
　
　
　
　
野蔓菁　　生輝縣栲栳(音考/老)圏山谷中苗葉似家蔓
菁葉而薄小其葉頭尖􁍔葉脚花义甚多葉間攛出枝
义上開黄花結小角其子黒色根似白菜根頗大苗葉
根味微苦
　救飢採苗葉煠熟水浸淘凈油鹽調食或採根換水
　煮去苦味食之亦可
　
　
　
　
　
　
　
　
薺菜　　生平澤中今處處有之苗榻地生作鋸齒葉
三四月出葶分生莖义梢上開小白花結實小似菥蓂
子苗葉味甘性温無毒其實亦呼菥蓂(音錫/覔)子其子味
甘性平患氣人食之動冷疾不可與麵同食令人背悶
服丹石人不可食
　救飢採子用水調攪良久成塊或作燒餅或煮粥食
　味甚粘滑葉煠作菜食或煮作羮皆可
　治病文具本草菜部條下
　
　
　
　
　
　
　
　
紫蘇　　一名桂荏又有數種有勺蘇魚蘇山蘇出簡
州及無為軍今處處有之苗髙二尺許莖方葉似蘇子
葉微小莖葉背面皆紫色而氣甚香開粉紅花結小蒴
其子狀如黍顆味辛性温又云味微辛甘子無毒
　救飢採葉煠食煮飲亦可子研汁煮粥食之皆好葉
　可生食與魚作羮味佳
　治病文具本草菜部蘇子條下
　
　
　
　
　
　
　
　
荏子　　所在有之生園圃中苗髙一二尺莖方葉似
薄荷葉極肥大開淡紫花結穗似紫蘇穂其子如黍粒
其枝莖對節生東人呼為䔡(音魚/)以其蘇字但除禾邊
故也味辛性温無毒
　救飢採嫩苗葉煠熟油鹽調食子可炒食又研之雜
　米作粥甚肥美亦可笮油用
　治病文具本草菜部條下
　
　
　
　
　
　
　
　
灰菜　　生田野中處處有之苗髙二三尺莖有紫紅
線楞葉有灰􁀙(音勃/)結青子成穂者甘散穗者微苦性
暖生墻下樹下者不可用
　救飢採苖葉煠熟水浸淘凈去灰氣油鹽調食晒乾
　煠食尤佳穂成熟時採子搗為米磨麵作餅蒸食皆
　可
　
　
　
　
　
　
　
　
丁香茄兒　　亦名天茄兒延蔓而生人家園籬邊多
種莖紫多刺藤長丈餘葉似牽牛葉甚大而無花义又
似初生嫩檾葉却小開粉紫邊紫色心筒子花狀如牽
牛花様結小茄如丁香様而大有子如白牽牛子亦大
味微苦
　救飢採茄兒煠食或醃作菜食嫩葉亦可煠熟油鹽
　調食
　
　
　
　
　
　
　
　
山藥　　本草名薯蕷一名山芋一名諸薯一名脩脆
(音翠/)一名兒草秦楚名玉延鄭越名土藷(音諸/)出明州
滁州生嵩山山谷今處處有之春生苗蔓延籬援莖紫
色葉青有三尖角似千葉狗兒秧葉而光澤開白花結
實如皂莢子大其根皮色黲黄中則白色人家園圃種
者肥大如手臂味美懷孟間産者入藥最佳味甘性温
平無毒紫芝為之使惡甘遂
　救飢掘取根蒸食甚美或火燒熟食或煮食皆可其
　實亦可煮食
　治病文具本草草部薯蕷條下
　
　
　
　
　
　
　
　
　
　
　
　
　
　救荒本草卷八
