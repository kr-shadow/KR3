#+TITLE: 外臺秘要方-唐-王燾
#+DATE: 2016-06-11 12:23:01
#+SOURCE: github.com/kanripo/KR3e0015 master 427ec452                
欽定四庫全書　　　　　子部五
　外臺秘要方目録上　　　醫家類
　　卷一(傷寒上/十二門)
　　　諸論傷寒八家合一十六首
　　　論傷寒日數病源并方二十一首
　　　肘後方七首
　　　深師方四首
　　　小品方四首
　　　集驗方五首
　　　千金方六首
　　　千金翼方一十三首
　　　崔氏方一十五首(一方/附)
　　　張文仲方一十首
　　　古今録驗方八首
　　　雜療傷寒湯散丸方八首(並是論/中所要)
　　卷二(傷寒下二/十一門)
　　　傷寒中風方九首
　　　傷寒結胷方七首
　　　傷寒嘔噦方一十四首
　　　傷寒喉咽痛方八首
　　　傷寒吐唾血及下血方三首
　　　傷寒衂血方四首
　　　傷寒煩渴方九首
　　　傷寒癖實及宿食不消方二首
　　　傷寒春冬􁲕嗽方三首
　　　傷寒攻目生瘡兼赤白翳方六首
　　　傷寒口瘡方二首
　　　傷寒手足欲脱疼痛方八首
　　　傷寒虚羸方四首
　　　傷寒不得眠方四首
　　　傷寒小便不利方九首
　　　傷寒下痢及膿血黄赤方一十六首
　　　傷寒􁝎瘡方一十首
　　　傷寒隂陽易方八首
　　　傷寒勞復食復方二十五首
　　　傷寒百合病方七首
　　　傷寒狐惑病方四首
　　卷三(天行二/十一門)
　　　天行病發汗等方四十二首
　　　天行病方七首(許仁/則)
　　　天行嘔逆方七首
　　　天行嘔啘方七首
　　　天行喉咽痛方二首
　　　天行衂血方四首
　　　天行口瘡及口乾苦方四首
　　　天行欬𠻳方五首
　　　天行發斑方三首
　　　天行發瘡豌豆疱瘡方一十三首
　　　天行虚煩方二首
　　　天行狂語方三首
　　　天行熱毒攻手足方五首
　　　天行大小便不通脹滿澀方四首
　　　天行熱痢及諸痢方四首
　　　天行􁝎瘡方八首
　　　天行隂陽易方二首
　　　天行虚羸方二首
　　　天行後禁忌方二首
　　　天行勞復食復方六首
　　　天行差後勞發方五首(許仁/則)
　　卷四(温病及黄/疸二十門)
　　　温病論病源二首
　　　辟温方二十首
　　　㫁温令不相染方二首
　　　温病噦方四首
　　　温病渴方二首
　　　温病發斑方七首
　　　温病勞復方四首
　　　諸黄方一十三首
　　　急黄方六首
　　　黄疸方一十三首
　　　黄疸遍身方一十一首
　　　隂黄方三首
　　　黄疸小便不利及腹滿喘方二首
　　　黄汗方三首
　　　女勞疸方四首
　　　黒疸方三首
　　　酒疸方七首
　　　榖疸方三首
　　　許仁則療諸黄方七首
　　　雜黄疸方三首
　　卷五(瘧病一/十五門)
　　　療瘧方二十一首
　　　五藏及胃瘧方六首
　　　温瘧方五首
　　　山瘴瘧方一十九首
　　　十二時瘧方一十二首
　　　發作無時瘧方三首
　　　㾬瘧方五首
　　　間日瘧方二首
　　　久瘧方八首
　　　勞瘧方三首
　　　牡瘧方二首
　　　一切瘧方四首
　　　灸瘧法一十三首
　　　攘瘧法六首
　　　許仁則療瘧方四首
　　卷六(霍亂及嘔吐/二十九門)
　　　霍亂病源論三首
　　　霍亂吐痢方一十二首
　　　霍亂臍上築方三首
　　　霍亂腹痛吐痢方七首
　　　霍亂不止及洞下洩痢方八首
　　　霍亂後脈絶手足冷方四首
　　　霍亂煩躁方八首
　　　霍亂衆藥療不効方二首
　　　乾濕霍亂及痰飲方五首
　　　霍亂心腹痛方三首
　　　霍亂煩渴方四首
　　　霍亂乾嘔方五首
　　　霍亂轉筋方一十四首
　　　霍亂雜灸法二十六首
　　　三焦脈病論二首
　　　上焦熱及寒吐痢腸鳴短氣方九首
　　　中焦熱及寒洩痢方三首
　　　下焦熱方六首
　　　下焦虚寒方六首
　　　許仁則霍亂方三首
　　　雜療霍亂方四首
　　　乾嘔方六首
　　　嘔噦方四首
　　　噦方七首
　　　嘔逆吐方八首
　　　嘔逆不下食方八首
　　　許仁則療嘔吐方四首
　　　雜嘔吐噦方三首
　　　噫醋方七首
　　卷七(心痛心腹痛及/寒疝三十二門)
　　　心痛方八首
　　　九種心痛方三首
　　　諸蟲心痛方一十八首
　　　冷氣心痛方五首
　　　惡疰心痛方三首
　　　心痛癥塊方二首
　　　心背徹痛方四首
　　　卒心痛方一十四首
　　　中惡心痛方五首
　　　多唾停飲心痛方二首
　　　心下懸急懊痛方四首
　　　心痛不能飲食方二首
　　　久心痛方六首
　　　雜療心痛方三首
　　　腹痛方四首
　　　卒腹痛方七首
　　　心腹痛及脹滿痛方一十首
　　　心腹脹滿及皷脹方一十四首
　　　卒心腹脹滿方六首
　　　脹滿雷鳴方三首
　　　腹内諸氣及脹不下食方一十一首
　　　炙諸脹滿及結氣法二十二首
　　　胷脇痛及妨悶方四首
　　　脇肋痛方二首
　　　胷膈氣方三首
　　　寒疝腹痛方九首
　　　寒疝心痛方三首
　　　卒疝方三首
　　　七疝方三首
　　　寒疝不能食方四首
　　　寒疝積聚方四首
　　　心疝方四首
　　卷八(痰飲胃反噎/鯁等三十門)
　　　痰飲論二首
　　　痰飲食不消及嘔逆不下食方九首
　　　懸飲方二首
　　　溢飲方三首
　　　支飲方九首
　　　留飲方二首
　　　酒澼飲方三首
　　　留飲宿食方七首
　　　痰澼方二首
　　　飲癖方二首
　　　癖飲方七首
　　　冷痰方四首
　　　痰結實及宿食方三首
　　　胷中痰澼方三首
　　　痰厥頭痛方八首
　　　風痰方五首
　　　療諸痰飲方四首
　　　胃反方二十首
　　　脾胃弱不能食方三首
　　　脾胃病日漸瘦困不食方三首
　　　胃實熱方二首
　　　胃虚寒方七首
　　　五膈方八首
　　　七氣方三首
　　　氣噎方六首
　　　諸噎方一十二首
　　　卒食噎方九首
　　　五噎方三首
　　　諸骨哽方三十五首
　　　雜誤吞物方一十七首
　　卷九(欬嗽二/十三門)
　　　欬嗽方三首
　　　五嗽方四首
　　　新久嗽方三首
　　　卒欬嗽方八首
　　　暴熱嗽方二首
　　　冷欬方三首
　　　欬失聲方四首
　　　氣嗽方八首
　　　呷欬方二首
　　　熏欬法六首
　　　療欬方一十四首
　　　積年久欬方二十一首
　　　久欬坐卧不得方二首
　　　欬嗽短氣方七首
　　　九種欬方一首
　　　欬逆及厥逆飲欬方七首
　　　十欬方七首
　　　久欬嗽上氣唾膿血及濁涎方五首
　　　欬嗽膿血方一十一首
　　　久欬嗽膿血方四首
　　　欬嗽唾粘方二首
　　　許仁則療欬方一十二首
　　　雜療欬嗽方三首
　　卷十(肺痿肺氣上氣/欬嗽二十八門)
　　　肺痿方一十首
　　　肺氣客熱方二首
　　　肺熱兼欬方七首
　　　肺虚寒方三首
　　　肺氣不足口如含霜雪方四首
　　　肺脹上氣方四首
　　　肺氣積聚方二首
　　　肺癰方九首
　　　大腸論二首
　　　大腸熱實方三首
　　　大腸虚寒方三首
　　　皮虚實方二首
　　　上氣方九首
　　　卒上氣方六首
　　　久上氣方四首
　　　上氣胷滿方二首
　　　上氣欬身面腫滿方四首
　　　上氣喉中水雞鳴方一十二首
　　　因食飲水上氣方四首
　　　卒短氣方四首
　　　上氣及氣逆急牽繩不得卧方八首
　　　欬嗽上氣方八首
　　　欬逆上氣嘔吐方四首
　　　上氣欬嗽多唾方三首
　　　上氣欬嗽方一首
　　　久欬嗽上氣方三首
　　　欬逆上氣方五首
　　　雜療上氣欬嗽方四首
　　卷十一(消渴消中/十八門)
　　　消渴方一十七首
　　　近効極要消渴方二首
　　　近効極要熱中小便多漸瘦方四首
　　　渴利虚經脈澀成癰膿方一十一首
　　　消渴口乾燥方三首
　　　消中消渴腎消方八首
　　　睡中尿床不自覺方六首
　　　渴後小便多恐生諸瘡方二首
　　　渴後恐成水病方三首
　　　虚勞小便白濁如脂方四首
　　　强中生諸病方六首
　　　消渴不宜針灸方一十首
　　　卒消渴小便多太數方八首
　　　近効祠部李郎中消渴方二首
　　　將息禁忌論一首
　　　叙魚肉等一十五件
　　　叙菜等二十二件
　　　叙米豆等九件(茶酒/附)
　　卷十二(癖及痃氣積聚癥瘕/胷痺奔㹠三十八門)
　　　療癖方五首
　　　癖結方三首
　　　寒癖方五首
　　　久癖方二首
　　　癖羸瘠方二首
　　　痃癖方四首
　　　痃氣方三首
　　　癖及痃癖不能食方一十四首
　　　癥癖等一切病方四首
　　　癖硬如石腹滿方二首
　　　食不消成癥積方四首
　　　心下如柸結癥方二首
　　　癥癖痃氣灸法四首
　　　積聚方五首
　　　積聚心腹痛方三首
　　　積聚心腹脹滿方一首
　　　積聚宿食寒熱方四首
　　　療癥方三首
　　　暴癥方六首
　　　鼈癥方四首
　　　米癥方二首
　　　食癥及魚肉成癥方二首
　　　髮癥方二首
　　　蝨癥方一首
　　　鼈瘕方一首
　　　蛇瘕方一首
　　　蛟龍病方一首
　　　胷痺方二首
　　　胷痺短氣方三首
　　　胷痺心下堅痞緩急方四首
　　　胷痺噎塞方二首
　　　胷痺欬唾短氣方四首
　　　胷痺心痛方四首
　　　胷痛方二首
　　　奔㹠氣方三首
　　　奔㹠氣衝心胷方四首
　　　雜療奔㹠及結氣方六首
　　　灸奔㹠法六首
　　卷十三(骨蒸傳屍鬼疰/鬼魅二十六門)
　　　虚勞骨蒸方七首
　　　骨蒸方一十七首
　　　灸骨蒸法圖四首
　　　痃氣骨蒸方三首
　　　虚損慘顇作骨蒸方四首
　　　瘦病方五首
　　　傳屍方四首
　　　伏連方五首
　　　飛尸方三首
　　　遁尸方三首
　　　五尸方一十一首
　　　尸疰方四首
　　　五疰方四首
　　　江南九十九疰方二首
　　　江南三十六疰方三首
　　　疰病相染易方三首
　　　鬼疰方二首
　　　鬼疰心腹痛方一首
　　　鬼疰羸瘦方二首
　　　鬼氣方三首
　　　鬼魅精魅方八首
　　　鬼神交通方四首
　　　白虎方五首
　　　無辜方二首
　　　除骨熱方四首
　　　盜汗方七首
　　卷十四(中風上二/十一門)
　　　中風及諸風方一十四首
　　　卒中風方七首
　　　四時中風方四首
　　　中風發熱方三首
　　　賊風方一十二首
　　　歴節風方一十首
　　　中風角弓反張方七首
　　　風口噤方一十首
　　　風口喎方九首
　　　風失音不語方八首
　　　風不得語方二首
　　　風身體手足不隨方二首
　　　風半身不隨方八首
　　　攤緩風方四首
　　　風痱方三首
　　　偏風方九首
　　　風猥退方三首
　　　風嚲曳及攣躄方二首
　　　柔風方二首
　　　許仁則療諸風方七首
　　　張文仲療諸風方九首
　　卷十五(風狂及諸風/下二十四門)
　　　風狂方九首
　　　風驚恐失志喜忘及妄言方六首
　　　風邪方八首
　　　五邪方五首
　　　風驚悸方九首
　　　風驚恐方三首
　　　風癲方七首
　　　五癲方三首
　　　癎方三首
　　　風癎及驚癎方五首
　　　風毒方五首
　　　風多汗及虚汗方五首
　　　風熱方六首
　　　頭風及頭痛方一十首
　　　風頭眩方九首
　　　頭風旋方七首
　　　癮疹風疹方一十三首
　　　風搔身體癮疹方五首
　　　風熱頭面疹痒方四首
　　　風搔癮疹生瘡方六首
　　　風身體如蟲行方四首
　　　􁡩瘍風方一十五首
　　　白癜風方九首
　　　白駮方七首
　　卷十六(虚勞上四/十九門)
　　　五藏勞論一首
　　　肝勞論一首
　　　肝勞實熱方二首
　　　肝勞虚熱方四首
　　　肝勞虚寒方五首
　　　膽實熱方二首
　　　髓虚實方二首
　　　咽門論并傷破聲嘶方二首
　　　六極論一首
　　　筋極論一首
　　　筋實極方四首
　　　筋虚極方二首
　　　筋虚胞轉方二首
　　　轉筋方七首
　　　心勞論一首
　　　心勞實熱方五首
　　　心實熱方三首
　　　脈極論一首
　　　脈熱極方三首
　　　脈寒極方四首
　　　脾勞論一首
　　　脾勞實熱方四首
　　　脾勞虚寒方三首
　　　脾實熱方六首
　　　瀉脾丸主脾氣不調及腹滿方三首
　　　温脾湯主脾氣不足及不調下痢方六首
　　　温脾丸主脾胃中冷及不足方四首
　　　肉極論一首
　　　肉極熱方四首
　　　肉極寒方五首
　　　肺勞論一首
　　　肺勞實熱方五首
　　　肺勞虚寒方二首
　　　肺虚勞損方三首
　　　氣極論一首
　　　氣極熱方三首
　　　氣極寒方二首
　　　腎勞論一首
　　　腎勞實熱方二首
　　　腎勞虚寒方二首
　　　腎勞熱方二首
　　　腎熱方三首
　　　骨極論一首
　　　骨極實方四首
　　　骨極虚方七首
　　　補益虚損方七首
　　　虚勞羸瘦方五首
　　　虚勞食不生肌膚方三首
　　　長肌膚方三首
　　　腎氣不足方六首
　　　虚勞裏急方六首
　　　虚勞心腹痛方二首
　　　虚勞偏枯方一首
　　　虚勞骨熱方二首
　　　虚勞虚煩不得眠方八首
　　　病後不得眠方二首
　　　虚勞百病方五首
　　　虚勞隂萎方七首
　　　虚勞小便利方五首
　　卷十八(脚氣上/十二門)
　　　脚氣論二十三首
　　　脚氣服湯藥色目方一十九首
　　　脚氣不隨方五首
　　　風毒脚弱痺方六首
　　　大小續命湯中風方二首
　　　精極論并方三首
　　　虚勞失精方五首
　　　虚勞尿精方八首
　　　虚勞夢洩精方一十首
　　卷十七(虚勞下二/十九門)
　　　素女經四季補益方七首
　　　五勞六極七傷方一十首
　　　雜療五勞七傷方三首
　　　腰痛方六首
　　　風濕腰痛方四首
　　　腎著腰痛方二首
　　　腎虚腰痛方七首
　　　暨腰痛方三首
　　　卒腰痛方七首
　　　久腰痛方一首
　　　腰胯痛方二首
　　　腰脚疼痛方三首
　　　腰胯疼冷方二首
　　　腰腎膿水方二首
　　　虚勞補益方九首
　　　不仁不能行方三首
　　　因脚氣續生諸病方四首
　　　大法春秋冝服散湯方六首
　　　脚氣嘔逆不下食方二首
　　　脚氣疼不仁方二首
　　　脚氣衝心煩悶方二十二首
　　　嶺南瘴氣脚氣酒湯散方一十三首
　　卷十九(脚氣下/十六門)
　　　脚氣腫滿方二十九首
　　　脚氣腫滿小便澀方三首
　　　脚氣上氣方五首
　　　脚氣心腹脹急方四首
　　　脚氣寒熱湯酒方一十首
　　　脚氣痺弱方七首
　　　脚氣痺攣方二首
　　　風偏枯方二首(従風偏枯以下五門並/兼療脚氣及風等相類)
　　　風四肢拘攣不得屈伸方五首
　　　風不仁方三首
　　　風濕痺方四首
　　　風濕方九首
　　　許仁則療脚氣方三首
　　　論隂陽表裏灸法三十七首
　　　灸用火善惡補瀉法一首
　　　雜療脚氣方一十四首
　　卷二十(水病二/十六門)
　　　水腫方一十三首
　　　水病方七首
　　　十水方三首
　　　大腹水腫方五首
　　　風水方八首
　　　水蠱方四首
　　　卒腫滿方六首
　　　腫入腹苦滿方四首
　　　水通身腫方一十一首
　　　水氣腫皷脹方三首
　　　水腫欬逆上氣方三首
　　　氣兼水身面腫方四首
　　　水氣方七首
　　　皮水方三首
　　　水腫従脚起方四首
　　　水癥方二首
　　　水瘕方一首
　　　石水方四首
　　　暴腫滿方四首
　　　氣滿胷急方八首
　　　虚熱及先服石風水腫方三首
　　　三焦決漏水病方二首
　　　男女新久腫方三首
　　　水腫小便澀方三首
　　　上氣大便澀方二首
　　　水病雜療方一十二首
　　卷二十一(眼疾二/十四門)
　　　天竺經論眼序一首
　　　叙眼生起一首
　　　出眼疾候一首
　　　眼疾品類不同候一首
　　　眼將節謹慎法一首
　　　眼暴腫痛方一十首
　　　赤目痛方二十一首
　　　胎赤久赤方七首
　　　目暴卒赤方六首
　　　目痒方四首
　　　目中風腫方五首
　　　眼熱磣痛赤腫方三首
　　　眼闇令明方一十四首
　　　失明方六首
　　　青盲及肓方六首
　　　雀目方四首
　　　目膚瞖方一十五首
　　　暈瞖方四首
　　　生膚息肉方八首
　　　目風淚出方六首
　　　眯目方八首
　　　肝氣不足方二首
　　　肝實目痛方二首
　　　眼雜療方二十首
　　卷二十二(耳鼻牙齒唇口舌/咽喉病五十六門)
　　　耳聾方二十三首
　　　風聾方三首
　　　耳聾有膿方三首
　　　久聾方五首
　　　耳鳴方六首
　　　䁎耳方一十首
　　　耳卒疼痛方三首
　　　耳卒腫方二首
　　　通耳中膿方二首
　　　蟲入耳方一十首
　　　蜈蚣入耳方三首
　　　蚰蜒入耳方三首
　　　飛蛾入耳方二首
　　　蟻入耳方二首
　　　耳雜療方八首
　　　鼻中息肉方一十一首
　　　鼻齆方五首
　　　肺寒鼻齆方二首
　　　鼻窒塞不通利方七首
　　　鼻塞常清涕方二首
　　　鼻生瘡及疳蟲食方九首
　　　牙疼方八首
　　　齒痛方一十一首
　　　齒疼方六首
　　　牙齒疼痛方八首
　　　􁝎齒方五首
　　　齒風疼痛方三首
　　　齲齒方七首
　　　齒蟲方五首
　　　風齒方四首
　　　風齒根出方二首
　　　風齒口臭方二首
　　　牙齒風齲方三首
　　　牙齒疼風蟲俱療方五首
　　　風衝牙齒摇動方二首
　　　甘蟲食齒方一十首
　　　齒痛有孔方四首
　　　齒挺出及脱落方五首
　　　齒間血出方三首
　　　齒血不止方四首
　　　齒腫方二首
　　　牙疼痛及蟲方三首
　　　牙齒雜療方七首
　　　緊脣方一十三首
　　　瀋脣瘡爛方五首
　　　脣瘡方三首
　　　口瘡方一十一首
　　　口瘡久不差方二首
　　　口吻瘡方四首
　　　口乾燥方五首
　　　口臭方九首
　　　舌論一首
　　　舌本縮口噤方二首
　　　舌上瘡方二首
　　　咽喉舌諸疾方七首
　　　口脣舌鼻雜療方一十四首
　
　
　
　
　
　
　
　
　
　
　
　
　
　外臺秘要方目録上
欽定四庫全書
　外臺秘要方目録下
　　卷二十三(癭瘤咽喉􁡩/瘻二十八門)
　　　癭病方一十八首
　　　氣癭方一十首
　　　五癭方八首
　　　灸癭法一十三首
　　　瘤方三首
　　　白瘤及二三十年瘤方三首
　　　喉痺方二十一首
　　　咽喉中閉塞方三首
　　　喉舌生瘡爛方八首
　　　喉咽生瘡方四首
　　　咽喉腫方五首
　　　喉卒塞痛及卒毒攻痛方三首
　　　懸癰腫方三首
　　　咽喉雜療方四首
　　　寒熱瘰􁡩方一十一首
　　　瘰􁡩結核方四首
　　　惡核瘰􁡩方四首
　　　癰腫瘰核不消方五首
　　　鼠瘻及瘰􁡩方一十一首
　　　毒腫瘰􁡩方四首
　　　灸瘰􁡩法六首
　　　九瘻方三十五首
　　　諸瘻方一十五首
　　　腋臭方三十七首
　　　漏腋方三首
　　　七孔臭氣方三首
　　　令人體香方四首
　　　雜療汗出不止方一十首
　　卷二十四(癰疽發/背九門)
　　　癰疽方一十四首
　　　癰腫方二十五首
　　　石癰方五首
　　　癰癤方一十四首
　　　附骨疽方七首
　　　瘭疽方一十六首
　　　緩疽方四首
　　　發背方四十一首
　　　癰疽發背雜療方二十六首
　　卷二十五(痢三十/三門)
　　　水糓痢方一十首
　　　水痢方六首
　　　久水痢不差腸垢方四首
　　　冷痢方二十二首
　　　冷痢食不消下方六首
　　　白痢方八首
　　　重下方六首
　　　卒暴冷下部疼悶方二首
　　　冷熱痢方七首
　　　熱毒痢方三首
　　　熱毒血痢方六首
　　　赤痢方四首
　　　久赤痢方二首
　　　卒下血方七首
　　　血痢方六首
　　　久血痢方三首
　　　蠱注痢方三首
　　　腸蠱痢方一首
　　　膿血痢方七首
　　　赤白痢方六首
　　　久赤白痢方四首
　　　疳痢方六首
　　　久疳痢及久痢成疳方九首
　　　數十年痢方一十一首
　　　休息痢方五首
　　　腹肚不調痢方一首
　　　洩痢不禁不㫁及日數十行方三首
　　　下焦虚寒及逺血近血方二首
　　　下痢食完出及上入下出方一首
　　　下痢腸滑方三首
　　　大注痢及赤白困篤腸滑方二首
　　　痢兼渴方二首
　　　許仁則痢方七首
　　卷二十六(痔病隂病九蟲/等三十五門)
　　　五痔方一十二首
　　　五痔數年不差方六首
　　　五痔脱肛方二首
　　　腸痔方一十五首
　　　諸痔方二十八首
　　　痔下部如蟲齧方九首
　　　大便下血風冷積年變作痔方三首
　　　灸痔法二首
　　　雜療痔方五首
　　　脱肛方三首
　　　肛門突出方三首
　　　卒大便脱肛方六首
　　　腸肛俱出方二首
　　　腸肛歴年不愈方三首
　　　疝氣及㿗方六首
　　　卒病㿗方五首
　　　㿗卵偏大方三首
　　　灸諸㿗法一十四首
　　　隂腫方六首
　　　隂疝腫縮方一首
　　　隂卒腫痛方三首
　　　隂嚢腫痛方五首
　　　隂下痒濕方七首
　　　隂痛方三首
　　　隂瘡方七首
　　　隂邉粟瘡方五首
　　　著硇砂方四首
　　　九蟲方一首
　　　五藏蟲方七首
　　　長蟲方二首
　　　蛔蟲方九首
　　　寸白方一十九首
　　　蟯蟲方六首
　　　三蟲方七首
　　　雜療蟲方三首
　　卷二十七(淋并大小便難/病二十七門)
　　　諸淋方三十五首
　　　五淋方三首
　　　石淋方一十六首
　　　血淋方五首
　　　小便赤色如紅方三首
　　　熱淋方三首
　　　勞淋方三首
　　　氣淋方五首
　　　膏淋方二首
　　　許仁則淋方二首
　　　大便難方六首
　　　大便不通方一十七首
　　　大便秘澀不通方七首
　　　大便失禁并闗格大小便不通方二十二首
　　　闗格脹滿不通方四首
　　　許仁則大便暴閉不通方一首
　　　小便不通方一十三首
　　　小便難及不利方九首
　　　遺尿方六首
　　　尿血方一十一首
　　　胞轉方一十五首
　　　小便血及九竅出血方一十二首
　　　小便不禁方二首
　　　小便數及多方五首
　　　許仁則小便數多方四首
　　　尿牀方六首
　　　灸宂雜法一十二首
　　卷二十八(中惡蠱注自縊/暍死一十八門)
　　　中惡方一十三首
　　　卒死方二十三首
　　　客忤方一十三首
　　　卒魘方二十一首
　　　鬼擊方一十首
　　　尸厥方一十一首
　　　中蠱毒方二十一首
　　　蠱吐血方一十首
　　　蠱下血方九首
　　　五蠱方一十二首
　　　蠱注方三首
　　　蠱毒雜療方五首
　　　猫鬼野道方三首
　　　自縊死方一十五首
　　　熱暍方七首
　　　溺死方九首
　　　凍死方一首
　　　入井塚悶方二首
　　卷二十九(墜墮金瘡等/四十七門)
　　　従髙墮下方三首
　　　従髙墮下瘀血及折傷内損方一十八首
　　　墜損方三首
　　　墮落車馬方六首
　　　折骨方三首
　　　傷筋方三首
　　　筋骨俱傷方七首
　　　折腕方一首
　　　折腕瘀血方四首
　　　蹉跌方三首
　　　被打有瘀血方一十三首
　　　被打損青腫方七首
　　　許仁則療吐血及墮損方三首
　　　金瘡禁忌序一首
　　　金瘡預備膏散方三首
　　　金瘡方一十一首
　　　金瘡續筋骨方三首
　　　金瘡止痛方五首
　　　金瘡生肌方四首
　　　金瘡去血多虚竭内補方二首
　　　金瘡中風方八首
　　　諸瘡中風寒水露方五首
　　　被刀箭傷方一十一首
　　　竹木刺不出方一十六首
　　　狐尿刺方二首
　　　狐刺方四首
　　　惡刺方三首
　　　灸瘡方四首
　　　灸瘡膿不差方三首
　　　火燒瘡及火油天火瘡方三首
　　　火灼爛壊方五首
　　　湯火所灼未成瘡及已成瘡方一十一首
　　　湯火瘡無問大小方四首
　　　湯火爛瘡方五首
　　　湯煎膏火所燒方四首
　　　漆瘡方二十七首
　　　侵淫瘡方七首
　　　月蝕瘡方一十二首
　　　代指方一十一首
　　　甲疽方五首
　　　肉刺方二首
　　　手足皸裂方五首
　　　手足逆臚及瘃壊方二首
　　　疣目方一十九首
　　　去黒子方二首
　　　疣贅疵黒子雜療方六首
　　　滅瘢痕方一十七首
　　卷三十(惡疾大風癩瘡/等二十三門)
　　　惡疾大風方一十首
　　　諸癩方九首
　　　烏癩方一首
　　　白癩方五首
　　　十三種丁腫方一十二首
　　　疔腫方二十首
　　　犯疔腫重發方二首
　　　惡腫一切毒瘡腫方一十七首
　　　反花瘡及諸惡瘡腫方四首
　　　魚臍瘡方一十首
　　　丹毒方九首
　　　赤丹方五首
　　　白丹方一十二首
　　　丹胗方四首
　　　赤胗白胗方一十一首
　　　肺風冷熱胗方二首
　　　雜丹胗毒腫及諸色雜瘡方五首
　　　瘑瘡方一十二首
　　　瘑瘡久不差方五首
　　　癬瘡方一十一首
　　　乾濕癬方一十五首
　　　疥癬惡瘡方五首
　　　疥風痒方七首
　　卷三十一(採藥時節所出土地諸家丸散/酒煎解諸毒等二十三門)
　　　採藥時節一首
　　　藥所出州土一首
　　　用藥分兩煮湯生熟法則一十六首
　　　古今諸家丸方一十七首
　　　吃力伽丸方一首
　　　耆婆萬病丸方一首
　　　大麝香丸方一首
　　　小麝香丸方一首
　　　温白丸方一首
　　　張仲景備急丸方一首
　　　理中丸方一首
　　　駐車丸方一首
　　　牛黄五香丸方一首
　　　玉壺丸方一首
　　　青木香丸方一首
　　　李子昭七宣五補丸方二首
　　　犀角丸方一首
　　　黄連丸方一首
　　　麻仁丸方一首
　　　三黄丸方一首
　　　古今諸家散方六首
　　　小金牙散方一首
　　　五香散方一首
　　　備急散方一首
　　　紫雪散方一首
　　　仙人絳雪方一首
　　　腎瀝煮散方一首
　　　古今諸家膏方四首
　　　神明白膏方一首
　　　陳元膏方一首
　　　烏膏方一首
　　　蓮子膏方一首
　　　古今諸家煎方六首
　　　阿魏煎方一首
　　　鹿角膠煎方一首
　　　䔉煎方一首
　　　地黄煎方一首
　　　單地黄煎方一首
　　　近効地黄煎方一首
　　　古今諸家酒方一十一首
　　　天門冬酒方一首
　　　大金牙酒方一首
　　　鍾乳酒方一首
　　　五精酒方一首
　　　术酒方一首
　　　枸杞酒方一首
　　　蒼耳酒方一首
　　　烏麻酒方一首
　　　枸杞酒方一首
　　　地黄酒方一首
　　　五加酒方一首
　　　代茶飲方一首
　　　解飲食相害成病百件
　　　食魚中毒及食膾不消方五首
　　　食椒菜瓠中毒方四首
　　　解一切食中毒方三首
　　　酒醉過度恐腸爛及喉舌生瘡方三首
　　　飲酒連日醉不醒方九首
　　　飲酒令難醉方一首
　　　飲酒積熱方二首
　　　㫁酒方一十五首
　　　服藥過劑及中毒方一十一首
　　　解諸藥草毒方二十九首
　　　解諸蛇蟲毒方六首
　　　辨五大毒方一首
　　　解金鐵等毒方八首
　　　惡毒障氣毒風腫毒方四首
　　卷三十二(面部面脂藥頭膏髮鬢/衣香澡豆等三十四門)
　　　面膏面脂兼療面病方一十三首
　　　洗面藥方二首
　　　面色悦方五首
　　　令面色白方四首
　　　面皯方一十三首
　　　面皯黯方二十一首
　　　面皯靤方一十五首
　　　面皶靤方一十三首
　　　面粉滓方四首
　　　化面方二首
　　　雜療面方六首
　　　頭風白屑方四首
　　　沐頭去風方五首
　　　頭風白屑兼生髮方八首
　　　生髮膏方一十一首
　　　生眉毛方二首
　　　令髮黒方八首
　　　拔白髮良日并方三首
　　　變白髮染髮方五首
　　　髮黄方三首
　　　鬢髮秃落方一十九首
　　　白秃方一十二首
　　　赤禿方三首
　　　令髮不生方三首
　　　鬼䑛頭方二首
　　　澡豆方八首
　　　手膏方三首
　　　口脂方三首
　　　燒甲煎法六首
　　　造胭脂法一首
　　　造水銀霜法二首
　　　鹿角桃花粉方二首
　　　熏衣濕香方五首
　　　裛衣乾香方五首
　　卷三十三(婦人上三/十七門)
　　　求子法及方一十二首
　　　久無子方五首
　　　養胎法并禁忌一十三首
　　　姙娠隨月數服藥及將息法一十九首
　　　姙娠嘔吐及惡食方九首
　　　姙娠胎動方九首
　　　動胎腰腹痛方三首
　　　頓仆胎動方四首
　　　胎數傷及不長方三首
　　　姙娠傷寒方四首
　　　姙娠患瘧方三首
　　　姙娠下痢方四首
　　　姙娠心痛方八首
　　　姙娠腹痛方三首
　　　姙娠漏胞方五首
　　　姙娠下血及尿血方七首
　　　姙娠小便不通利方五首
　　　姙娠子淋方五首
　　　姙娠大小便不利方五首
　　　姙娠子癎方二首
　　　姙娠水氣方三首
　　　損娠方六首
　　　數墮胎方四首
　　　姙娠得病欲去子方三首
　　　落胎去胎方四首
　　　産乳序論三首
　　　年立成法一首
　　　十二月立成法一首(并圖/)
　　　推日遊法一首(并圖/)
　　　體𤣥子為産婦借地法一首
　　　日歴法二首
　　　安置産婦法二首
　　　産難方二十四首
　　　逆産方一十二首
　　　横産方四首
　　　子死腹中欲令出方一十五首
　　　胞衣不出方二十首
　　卷三十四(婦人下四/十八門)
　　　産婦忌慎法六首
　　　令易産方六首
　　　下乳汁方一十五首
　　　妬乳瘡痛方一十四首
　　　乳癰腫方一十八首
　　　産後血暈心悶方一十首
　　　乳母運絶方五首
　　　産後血不盡腰脚疼惡露不下方七首
　　　産後惡露不絶方四首
　　　産後血氣煩悶方四首
　　　産後心痛方三首
　　　産後腹中絞刺痛方九首
　　　産後虚熱方二首
　　　産後虚勞方四首
　　　産後風虚瘦損方四首
　　　産後虚羸方三首
　　　産後中風方三首
　　　産後下痢方四首
　　　産後赤白痢方五首
　　　産後冷熱痢方二首
　　　産後痢日數十行方二首
　　　産後卒患淋方五首
　　　産後小便不禁兼數方四首
　　　産後小便數兼渴方二首
　　　産後渴方二首
　　　許仁則産後方一十六首
　　　産後遺糞方三首
　　　産後隂道開方二首
　　　産後隂下脱方六首
　　　八瘕方一十二首
　　　肉癥方二首
　　　崩中方一十一首
　　　崩中去血方一十三首
　　　帶下方一十首
　　　婦人虚羸及月病不能食方三首
　　　隂蝕及疳方八首
　　　隂中腫痛方四首
　　　隂中瘡方五首
　　　隂痒方五首
　　　隂痒有蟲方六首
　　　隂下脱方四首
　　　隂挺出方三首
　　　女人傷丈夫頭痛方二首
　　　交接輒血出痛方二首
　　　童女交接他物傷方三首
　　　小户嫁痛方四首
　　　坐藥方三首
　　　婦人欲㫁産方四首
　　卷三十五(小兒諸疾上/三十六門)
　　　小兒方序例論一首
　　　小兒初生將䕶法一十七首
　　　小兒初生將息法二首
　　　小兒初受氣論一首
　　　小兒變蒸方二首
　　　相兒命長短法并論二十八首
　　　小兒藏衣法五首
　　　浴兒法一十一首
　　　剃兒頭法一首
　　　哺兒法三首
　　　禳謝法一十二首
　　　揀乳母法一首
　　　小兒驚癎啼壯熱不喫妳吐不已不小便方五
　　　首
　　　小兒將息衣厚薄致生諸癎及諸疾方并灸法
　　　二十八首
　　　小兒驚悸方二首
　　　小兒夜啼方一十首
　　　小兒驚夜啼方七首
　　　小兒客忤方一十首
　　　小兒癥瘕癖方六首
　　　小兒痰結方二首
　　　小兒因食痞滿羸瘦不下食肚脹方四首
　　　小兒食不下及不消不嗜食方四首
　　　小兒霍亂方一十二首
　　　小兒霍亂雜療方六首
　　　小兒吐痢方四首
　　　小兒噦方二首
　　　小兒口噤方四首
　　　小兒重舌方并灸法一十三首
　　　小兒鵞口鷰口方六首
　　　小兒口瘡方正首
　　　小兒口中涎出方三首
　　　小兒舌上瘡脣腫方五首
　　　小兒咽喉生瘡方二首
　　　小兒喉痺方四首
　　　小兒亭耳方四首
　　　小兒鼻塞方四首
　　卷三十六(小兒諸疾/下五十門)
　　　小兒中風方四首
　　　小兒欬嗽方八首
　　　小兒欬逆上氣方七首
　　　小兒傷寒方三首
　　　小兒天行方八首
　　　小兒諸黄方四首
　　　小兒諸瘧方九首
　　　小兒眼赤痛方八首
　　　小兒諸淋方六首
　　　小兒小便不通方五首
　　　小兒遺尿失禁方五首
　　　小兒大便有血方三首
　　　小兒大便不通方四首
　　　小兒赤白痢方七首
　　　小兒蠱毒血痢方九首
　　　小兒熱渴痢方四首
　　　小兒疳痢方七首
　　　小兒無辜疳痢方三首
　　　小兒諸雜痢方四首
　　　小兒忽衂血方六首
　　　小兒齒不生方二首
　　　小兒頭熱盜汗方三首
　　　小兒𩕄開不合方四首
　　　小兒解顱方二首
　　　小兒月蝕耳瘡方三首
　　　小兒臍中汁出并瘡腫方一十一首
　　　小兒癰腫方二首
　　　小兒丹毒方七首
　　　小兒秃瘡方七首
　　　小兒頭瘡方三首
　　　小兒頭面熱瘡方七首
　　　小兒瘰􁡩方二首
　　　小兒侵淫瘡方三首
　　　小兒蠼螋瘡方二首
　　　小兒惡瘡方五首
　　　小兒火灼瘡方二首
　　　小兒風軫瘙痒方五首
　　　小兒疝氣隂㿗方八首
　　　小兒隂瘡及腫方八首
　　　小兒脱肛方六首
　　　小兒􁝎蟲蝕下部方四首
　　　小兒疳濕瘡方六首
　　　小兒蚘蟲方七首
　　　小兒蟯蟲及寸白方五首
　　　小兒瘻瘡方四首
　　　小兒疥瘡方六首
　　　小兒癬瘡方六首
　　　小兒誤吞物方四首
　　　小兒雜療方六首
　　卷三十七(乳石論上/一十九門)
　　　薛侍郎服乳石體性論一首
　　　李補闕研鍊鍾乳法一首
　　　曹公草鍾乳丸法二首
　　　崔尚書乳煎鍾乳餌法二首
　　　雜餌鍾乳丸散補益法二首
　　　雜餌鍾乳酒法二首
　　　東陵處士鍾乳丸餌并補乳法二首
　　　周處温段侍郎鍊白石英粉丸等餌法并論紫
　　　石白石英體性及酒法五首
　　　雜煮石英和金銀草藥餌及銀罐煮水飲法三
　　　首同州使君餌石法一首
　　　羊肉中蒸石英及石汁醮豬肉兼作薑䜴服法
　　　三首
　　　猪肚中煮石英及飼牛取乳兼石英和磁石浸
　　　酒服餌法三首
　　　服石後有不可食者有通食而無益人者有益
　　　人利石者藥菜等一十條
　　　張文仲論服石法要當違人常性有五乖七急
　　　八不可兼備不虞藥并論二十三條
　　　乳石隂陽體性并草藥觸動形候等論并法一
　　　十五首
　　　銓擇薛侍郎等服石後將息補餌法一十五條
　　　飲酒發熱諸候將息補餌論并法一十條
　　　餌寒食五石諸雜石等解散論并法四十九條
　　　癰疽發背證候等論并方五十三首
　　卷三十八(乳石下一/十八門)
　　　乳石發動熱氣上衝諸形候解壓方五十三首
　　　石發熱嗽衝頭面兼口乾方六首
　　　石發兼虚熱痰澼乾嘔方五首
　　　石發吐血衂血方七首
　　　石發熱煩及渴方一十六首
　　　石發熱風頭痛心煩寒熱方三首
　　　石發口瘡連胷面及上心痛方一十五首
　　　諸石發腹脹痞滿兼心痛諸形證方七首
　　　石發熱目赤方一十首
　　　石發痰結大小腹留壅老小虚羸方六首
　　　石發大小便澀不通兼小便淋方一十六首
　　　石發後變霍亂及轉筋方一十六首
　　　石發後變下痢及諸雜痢方一十二首
　　　石發兩脚卒冷兩脇腋卒熱并口噤方三首
　　　石發苦熱解折下石方四首
　　　服石後將息飲食所宜法二首
　　　紫餺飥并食飲將慎法三首
　　　服石後防慎貯備雜藥等一首
　　卷三十九(明堂灸/法七門)
　　　明堂序
　　　論邪入皮毛經絡風冷熱灸法
　　　論疾手足腹背灸之多少及補瀉八木火法
　　　不宜灸禁穴及老少加減法
　　　年神傍通并雜忌傍通法
　　　五藏六腑變化流注出入傍通
　　　十二身流注五藏六腑明堂
　　　第一肺藏人(一十/八穴)
　　　第二大腸腑人(四十/五穴)
　　　第三肝藏人(二十/二穴)
　　　第四膽腑人(一百/四穴)
　　　第五脾藏人(四十/八穴)
　　　第六胃腑人(九十/一穴)
　　　第七心藏人(一十/六穴)
　　　第八小腸腑人(二十/六穴)
　　　第九心包絡人(一十/六穴)
　　　第十肾藏人(七十/七穴)
　　　第十一膀胱腑人(一百四/十四穴)
　　　第十二三焦腑人(五十/六穴)
　　卷四十(蟲獸傷觸人及六/畜疾三十二門)
　　　熊虎傷人瘡方七首
　　　辨蛇一首
　　　禁蛇法三首
　　　辟蛇法三首
　　　蛇嚙人方一十四首
　　　蛇螫方六首
　　　蛇毒方三首
　　　青蝰蛇螫方二首
　　　蝮蛇螫方一十首
　　　虺蛇螫方四首
　　　衆蛇螫方七首
　　　蜘蛛咬方六首
　　　蜂螫方一十首
　　　蜈蚣螫方八首
　　　蠍螫方二十七首
　　　蠼螋尿方二十二首
　　　惡蛇方三首
　　　蠆螫方二首
　　　射工方一十九首
　　　溪毒方二十一首
　　　沙蝨毒方六首
　　　犬咬人方九首
　　　狂犬咬人方二十二首
　　　猪齧人方二首
　　　馬咋踏人方四首
　　　剥死馬馬骨傷人方三首
　　　馬骨所刺及馬血入舊瘡方八首
　　　馬汗及毛入人瘡方六首
　　　驢馬諸疾方三十一首
　　　牛狗疾方六首
　　　牛觝觸腸出方一首
　　　油衣粘及松脂著人衣并蟲蝕氊韀法五首
　　　　(臣/)等謹案外臺祕要方四十卷唐王燾撰燾郿
　　　　人王珪孫也唐書附見珪傳稱其性至孝為
　　　　徐州司馬母有疾彌年不廢帶視絮湯劑(案/視)
　　　　(絮二字未詳然玉海所引亦/同是宋本已然姑仍其舊)數從髙醫游遂
　　　　窮其術因以所學作外臺秘要討繹精明世
　　　　寶焉厯給事中鄴郡太守藝文志載外臺秘
　　　　要四十卷又外臺要畧十卷今要畧久佚惟
　　　　秘要尚傳此本為宋治平四年孫兆等所校
　　　　明程衍道所重刻前有天寶十一載燾自序
　　　　又有皇祐二年内䧏劄子及兆校上序其卷
　　　　首乃題林億等名考書録觧題引宋㑹要稱
　　　　嘉祐二年置校正醫書局於編修院以直集
　　　　賢院掌禹錫林億校理張洞校勘蘇頌等並
　　　　為校正後又命孫奇髙保衡孫兆同校正每
　　　　一書畢即奏上億等皆為之序則卷首題林
　　　　億名乃統以一局之長故有等字也燾居館
　　　　閣二十餘年多見宏文館圖籍方書其作是
　　　　編則成於守鄴州時其結銜稱持節鄴郡諸
　　　　軍事兼守刺史故曰外臺書録解題作外臺
　　　　秘要方自序亦同唐書及孫兆序中皆無方
　　　　字葢相沿省其文耳書分一千一百四門皆
　　　　先論而後方其論多以巢氏病源為主每條
　　　　之下必詳注原書在某卷世傳引書註卷第
　　　　始程大昌演繁露而不知例創於燾可以見
　　　　其詳確其方多古來專門秘授之遺陳振孫
　　　　在南宋末巳稱所引小品深師崔氏許仁則
　　　　張文仲之類今無傳者猶間見於此書今去
　　　　振孫四五百年古書亦多散佚惟頼燾此編
　　　　以存彌可寶貴矣其中間及禁術葢孫思邈
　　　　千金翼方已有此例唐小説載賈耽以千年
　　　　梳治蝨癥為異聞其方乃出此書第十二卷
　　　　中宋小説載以念珠取誤吞漁鈎為奇技其
　　　　方乃在今八卷中又唐制臘日賜口脂面藥
　　　　今不知為何物其方亦具在三十一卷中皆
　　　　足以資博物三十七卷三十八卷皆乳石論
　　　　世説載何晏稱服五石散令人神情開朗玉
　　　　臺新詠有姬人怨服散詩葢江左以來用為
　　　　服餌今無所用又二十八卷載猫鬼野道方
　　　　與巢氏病源同亦南北朝時鬼病唐以後絶
　　　　不復聞然存之亦足資考訂也衍道刻此書
　　　　時頗有校正惟不甚解唐以前語與後來多
　　　　異如痢門稱療痢稍較衍道註曰較字疑誤
　　　　考唐人方言以稍可為校故薛能黄蜀葵詩
　　　　有記得玉人春病校句馮班校才調集辨之
　　　　甚明衍道知其有誤而不知較為校誤如此
　　　　之類猶為未審然大致多所訂定故今亦並
　　　　存焉乾隆四十三年十一月恭校上
　　　　　　　總纂官(臣/)紀旳(臣/)陸錫熊(臣/)孫士毅
　　　　　　　總　校　官　(臣/)陸　費　墀
　
　
　
　
　
　
　
　
　
　
　
　
　
　
　
　外臺秘要方目録下
外臺秘要方原序
昔者農皇之治天下也嘗百藥立九候以正隂陽之變
診以救性命之昬扎俾厥土宇用能康寧廣矣哉洎周
之王亦有冢卿格於醫道掌其政令聚毒藥以供其事
焉嵗終稽考而制其食十全為上失四下之我國家率
由兹典動取厥中置醫學頒良方亦所以極元氣之和
也夫聖人之徳又何以加於此乎故三代常道百王不
易又所從來者逺矣自雷岐倉緩之作彭扁華張之起
迨茲厥後仁賢間出嵗且數千方逾萬卷專車之不受
廣厦之不容然而載祀綿逺簡編虧替所詳者雖廣所
略者或深討簡則功倍力煩取捨則論甘忌苦永言筆
削未暇尸之余幼多疾病長好醫術遭逢有道遂躡亨
衢七登南宫兩拜東掖便繁臺閣二十餘載久知𢎞文
館圖籍方書等繇是覩奥升堂皆探其秘要以㛰姻之
故貶守房陵量移大寧郡提携江上冒犯蒸暑自南徂
北既僻且陋染瘴嬰痾十有六七死生契闊不可問天
頼有經方僅得存者神功妙用固難稱述遂發憤刋削
庶幾一隅凡古方纂得五六十家新撰者向數千百卷
皆研其總領覈其指歸近代釋僧深崔尚書孫處士張
文仲孟同州許仁則吳昇等十數家皆有編錄並行於
代美則美矣而未盡善何者各擅風流遞相矛盾或篇
目重雜或商較繁蕪今並味精英鈐其要妙俾夜作晝
經之營之捐衆賢之砂礫掇羣才之翠羽皆出入再三
伏念旬嵗上自炎昊迄於聖唐括囊遺闕稽考隱秘不
愧盡心焉客有見余此方曰嘻博哉學乃至於此耶余
答之曰吾所好者夀也豈進於學哉至於遁天倍情懸
解先覺吾常聞之矣投藥治疾庶幾有瘳乎又謂余曰
禀生受形咸有定分藥石其如命何吾甚非之請論其
目夫喜怒不節饑飽失常嗜慾攻中寒温傷外如此之
患豈由天乎夫為人臣為人子自家刑國由近兼逺何
談之容易哉則聖人不合啓金縢賢者曷為條玉版斯
言之玷竊為吾子羞之客曰唯唯嗚呼齊梁之間不明
醫術者不得為孝子曽閔之行宜其用心若不能精究
病源深探方論雖百醫守疾衆藥聚門適足多疑而不
能一愈之也主上尊賢重道養夀祈年故張王李等數
先生繼入皆欽風請益貴而遵之故鴻寳金匱青囊綠
帙往往而有則知日月所照者逺聖人所感者深至於
嗇神養和休老補病者可得聞見也余敢採而綠之則
古所未有今並繕緝而能事畢矣若乃分天地至數别
隂陽至候氣有餘則和其經渠以安之志不足則補其
復溜以養之溶溶液液調上調下吾聞其語矣未遇其
人也不誣方將請俟來哲其方凡四十卷名曰外臺秘
要方非敢傳之都邑且欲施於後賢如或詢謀亦所不
隱是嵗天寳十一載嵗在執徐月之哉生明者也王燾
撰
夫外臺者刺史之任也秘要者秘宻樞要之謂也唐王
燾臺閣二十餘年久知𢎞文館得古今方上自神農下
及唐世無不採摭集成經方四十卷皆諸方秘宻樞要
也以出守於外故號曰外臺秘要方凡一千一百單四
門以巢氏病源諸家論辨各冠其篇首一家之學不為
不詳王氏為儒者醫道雖未及孫思邈然而採取諸家
之方頗得其要者亦崔氏孟詵之流也且古之如張仲
景集驗小品方最為名家今多亡逸雖載諸方中亦不
能别白王氏編次各題名號使後之學者皆知所出此
其所長也又謂鍼能殺生人不能起死人其法云亡且
乆故取灸而不取鍼亦醫家之蔽也此方撰集之時或
得缺落之書因其闕文義理不完者多矣又自唐歴五
代傳寫其本訛舛尤甚雖鴻都秘府亦無善本國家詔
儒臣較正醫書臣承命㠯其書方證之重者刪去以從
其簡經書之異者註解以著其詳魯魚豕亥煥然明白
臣謂三代而下文物之盛者必曰西漢止以侍醫李柱
國較方技亦未嘗命儒臣也臣雖濫吹儒學但盡所聞
見以修正之有所闕疑以待來哲總四十卷并目錄一
卷恭惟主上盛徳承統深仁流化頒此方論恵及區宇
贊天地之生育正萬物之性命使嵗無疵癘人不夭橫
熙熙然歌樂於聖造者也前將仕郎守殿中丞同較正
醫書臣孫兆謹上
外臺秘要方劄子
宋皇祐三年五月二十六日内降劄子臣寮上言臣昨
南方州軍連年疾疫瘴癘其尤甚處一州有死十餘萬
人此雖天令差舛致此扎瘥亦緣醫工謬妄就增其疾
臣細曾詢問諸州皆闕醫書習讀除素問病源外餘皆
傳習偽書舛本故所學淺俚詿誤病者欲琞聖慈特出
秘閣所藏醫書委官選取要用者較定一本䧏付杭州
開板模印庶使聖澤及於幽隱民生免於夭橫奉聖旨
宜令逐路轉運司指揮轄下州府軍監如有疾疫瘴癘
之處於聖恵方内寫錄合用藥方出牓曉示及遍下諸
縣許人抄劄仍令秘閣簡外臺秘要三兩本送國子監
見較勘醫書官子細較勘聞奏劄付孫兆准此至治平
二年二月二日准中書劄子較正醫書所狀醫書内有
外臺秘要一項今訪聞前較正官孫兆較對已成所有
浄草見在本家欲乞指揮下本家取赴本局修寫進册
所貴早得了當候指揮奉聖㫖依所申施行至四年三
月日
欽定四庫全書
　外臺秘要方卷一
　　　　　　　　　　　　　唐　王燾　撰
　　諸論傷寒八家合一十六首
隂陽大論云春氣温和夏氣暑熱秋氣清凉冬氣凛冽
此則四時正氣之序也冬時嚴寒萬類深藏君子周密
則不傷於寒觸冐之者乃名傷寒耳其傷於四時之氣
皆能爲病以傷寒爲毒者以其最成殺癘之氣也中而
即病者名曰傷寒不即病者寒毒藏於肌膚中至春變
爲温病至夏變爲暑病暑病者熱極重於温也是以辛
苦之人春夏多温熱病者皆由冬時觸冐寒冷之所致
非時行之氣也凡時行者春時應暖而反大寒夏時應
熱而反大冷秋時應凉而反大熱冬時應寒而反大温
此非其時而有其氣是以一歳之中長㓜之病多相似
者此則時行之氣也(仲景病源小/品千金同)
王叔和曰傷寒之病逐日淺深以施方治今世人得傷
寒或始不早治或治不對病或日數久淹困乃告醫醫
又不知次第而治之則不中病皆以臨時消息制方無
不效也今搜採仲景舊論録其證候診脉聲色對病真
方有神驗者擬防世急也又土地髙下寒温不同物性
剛柔飡居亦異是故黄帝興四方之問岐伯舉四治之
能以訓後賢開其未悟臨病之工宜湏兩審也(小品千/金同)
又曰夫表和裏病(一作陽/盛隂虚)下之而愈汗之則死裏和表
病(一作陽/虚隂盛)汗之而愈下之則死夫如是則神丹不可以
誤發(神丹丸在此卷崔氏/部中六味者是也)甘遂何可以妄攻(甘遂者水/導散也在)
(第三卷天行狂語部中甘遂/等二味者是也出千金方)表裏之治相背千里吉凶
之機應若影響然則桂枝下咽表和則斃(桂枝湯在此/卷仲景日數)
(部中桂枝等/五味者是也)承氣入胃裏平則亡(承氣湯在此卷仲景/日數部中三味者是)
(也/)此表裏虚實之交錯其候至微發汗吐下之相反其
禍至速而醫術淺狹為治乃誤使病者隕沒自謂其分
至令寃魂塞於㝠路死尸盈於曠野仁者鑒此豈不痛
歟(千金/同)
又凡兩感病俱作治有先後發表攻裏本自不同而執
迷妄意者乃云神丹甘遂合而服之且解其外又除其
内言巧似是於理實違安危之變豈可詭㦲夫病發熱
而惡寒者發於陽無熱而惡寒者發於隂發於陽者可
攻其外發於隂者宜温其内發表以桂枝温裏宜四逆
(四逆湯在第二卷傷寒不○通按第二卷傷寒不得眠/得眠部中三味者是也    部並無四逆湯三味方惟)
(小便不利部内有/四逆散加减法)
蕐佗曰夫傷寒始得一日在皮當摩膏火灸即愈若不
解者至二日在膚可法鍼服解肌散發汗汗出即愈若
不解者至三日在肌復發汗則愈若不解者止勿復發
汗也至四日在胸宜服藜蘆丸㣲吐則愈若更困藜蘆
丸不能吐者服小豆𤓰蒂散吐之則愈視病尚未醒醒
者復一法鍼之(藜蘆丸近用損人不録之𤓰蒂散在/卷末雜療中范汪方二味者是也)五
日在腹六日入胃入胃則可下也若熱毒在胃外未入
於胃而先下之者其熱乘虚便入胃則爛胃也然熱入
胃病要當須復下去之不得留於胃中也胃若實熱致
此為病三死一生此輩皆多不愈胃虚熱入爛胃也其
熱㣲者赤斑出劇者黒斑出赤斑出者五死一生黒斑
出者十死一生但論人有強弱病有難易功効相倍耳
病者過日不以時下之熱不得泄亦胃爛斑出矣(士弱/氏曰)
(藜蘆丸見第五卷許仁則療㿖云曽/用釋深師一方大効三味者近似)
若得病無熱但狂言煩燥不安精采言語與人不相主
當者勿以火迫之但以五苓散一方寸匕水和服之(五/苓)
(散仲景云猪苓散是也在第二卷傷/寒中風部中千金翼方五味者是也)當以新汲井水強
飲一升許若一升半可至二升益佳令以指刺喉中吐
之病隨手愈不即吐者此病輩多不善勿強與水水停
即結心下也當更以餘藥吐之皆令相主當者不爾即
危若此病不急以猪苓散吐解之者其死殆速耳亦可
先吐去毒物及法鍼之尤佳
又云春夏無大吐下秋冬無大發汗發汗法冬及始春
大寒宜服神丹丸亦可摩膏火灸(膏在雜療中黄膏七/味白膏四味范汪方)
(是/也)若末春夏月初秋凡此熱月不宜火灸又不冝厚覆
宜服六物青散(青散在雜療中范/汪方六味者是也)若崔文行度障散(度/障)
(散在雜療中范汪/方四味者是也)赤散(赤散在雜療中范汪方/七味者是也木出蕐佗)雪煎亦
善(雪煎在雜療中古今/録驗方三味者是也)若無丸散及煎但單煮柴胡數
兩傷寒時行並可服也不但一也至再三發汗不解當
與湯實者轉下之其脉朝夕駃者為實癖也朝平夕駃
者非癖也轉下湯爲可早與但當少與勿令下多耳少
與當數其間
病有虚煩熱者與傷寒相似然不惡寒身不疼痛故知
非傷寒也不可發汗頭不痛脉不𦂳數故知非裏實也
不可下如此内外皆不可攻而師強攻之必遂損竭多
死矣諸虚煩但當行竹葉湯(竹葉湯在第三卷天行虚/煩部中出文仲方是也)
若嘔者與橘皮湯一劑不愈者可重與也(橘皮湯在第/二卷傷寒嘔)
(噦部中四味者是/也出於深師方)此法宫泰數用甚效傷寒後虚煩亦
宜服此湯(仲景千/金方同)
陳廪丘云或問得病連服湯藥發汗汗不出如之何荅
曰醫經云連發汗汗不出者死吾思可蒸之如蒸中風
法蒸濕之氣於外迎之不得不汗出也後以問張苖苖
云曽有人作事疲極汗出卧單簟中冷得病但苦寒踡
諸醫與丸散湯四日之内凡八發汗汗不出苖令燒地
布桃葉蒸之即得大汗於被中就粉傅身極燥乃起便
愈後數以此發汗汗皆出也人性自有難使汗出者非
但病使其然蒸之無不汗出也(小品千金同蒸法在此/卷崔氏日數部中阮河)
(南法又有桃葉湯熏其法在第三/卷天行部中文仲方支太素法是)
范汪論黄帝問於岐伯曰人傷於寒而得病何以反更
為熱岐伯曰極隂變陽寒盛則生熱熱盛則生寒諸病
發熱惡寒脉浮洪者便宜發汗當發汗而其人適失血
及大下利如之何岐伯荅曰數少與桂枝湯使體潤漐
漐汗纔出連日如此自當解也(千金/同)
九卷云黄帝曰傷寒熱病死候有九(太素云不/可刺者九)一曰汗
不出大灌發者死(太素云汗不出大○通按靈樞熱病/灌發赤噦者死    論中大顴發赤)
(噦者/死)二曰泄而腹滿甚者死(甚一/作黄)三曰目不明熱不已
者死四曰老人嬰兒熱病腹滿者死五曰汗不出嘔下
血者死六曰舌本爛熱不已者死七曰欬而衂汗不出
出不至足者死八曰髓熱者死九曰熱而痙者死熱病
痙者腰反折瘈瘲齒噤齘也熱病七八日脉㣲小病者
便血口中乾一日半而死熱病七八日脉不躁不數後
三日中有汗三日不汗四日死熱病已得汗而脉尚躁
盛此隂脉之極也死其得汗而脉静者生熱病脉常盛
躁而不得汗者此陽脉之極也死脉盛躁得汗者生(甲/乙)
(太素同士弱氏曰灌發灌驟也漬也先不出/汗後則若灌溉之驟至而淋漓浸漬亡陽也)
小品論曰古今相傳稱傷寒爲難療之病天行温疫是
毒病之氣而論療者不别傷寒與天行温疫為異氣耳
云傷寒是雅士之辭云天行温疫是田舍間號耳不說
病之異同也考之衆經其實殊矣所冝不同方說宜辨
是以畧述其要焉(出第十卷/中千金同)
千金論曰人生天地之間命有遭際時有否㤗吉凶悔
吝苦樂安危喜怒愛憎存亡憂畏闗心之慮日有千條
謀身之道時生萬計乃度一日是故天無一歳不寒暑
人無一日不憂喜故有天行瘟疫病者則天地變化之
一氣也斯盖造化必然之理不得無之故聖人雖有補
天立極之徳而不能廢之雖不能廢之而能以道御之
其次有賢人善於攝生能知樽節與時推移亦得保全
天地有斯瘴癘還以天地所生之物以防備之命曰知
方則病無所侵矣然此病也俗人謂之横病多不解療
皆云日滿自差以此致枉者天下大半凡始覺不佳即
須救療迄至於病愈湯食競進折其毒熱自然而差必
不可令病氣自在恣意攻人拱手待斃斯為誤矣今博
採羣經以為上下兩卷廣設備擬好養生者可得詳焉
又夫傷寒病者起自風寒入於腠理與精氣分争榮衛
否隔周行不通病一日至二日氣在孔竅皮膚之間故
病者頭痛惡寒腰背強重此邪氣在表發汗則愈三日
以上氣浮在上部填塞胷心故頭痛胷中滿當吐之則
愈五日以上氣沉結在藏故腹脹身重骨節煩疼當下
之則愈明矣當須消息病候不可亂投湯藥虚其胃氣
也經言脉㣲不可吐虚細不可下又夏亦不可下此醫
之大禁也(文仲/同)
又脉有沉浮轉能變化㦯人得病數日方以告醫雖云
時覺視病已積日其病源結成非復發汗解肌所除當
診其脉隨時形勢救解求免也不可苟以次第爲固失
其機要乃致禍矣此傷寒次第病三日以内發汗者謂
當風解衣夜卧失覆寒濕所中并時有疾疫賊風之氣
而相染易為惡邪所中也至於人自飲食生冷過多腹
藏不消轉動稍難頭痛身温其脉實大者便可吐下之
不可發汗也
又凡人有少病苦似不如平常則須早道若隱忍不療
冀望自差須臾之間以成痼疾小兒女子益以滋甚若
天行不和當自戒謹若有小不和則須救療尋其邪由
及在腠理以時早療鮮有不愈者患人忍之數日乃說
邪氣入藏則難可制此雖和緩亦無能為也癰疽疔腫
尤爲甚急此自養之至要也
又凡作湯藥不可避晨夜時日吉凶覺病須臾即宜便
治不等早晚則易愈矣服藥當如方法若縱意違師不
須療之也
又凡得時氣病五六日而渇欲飲水飲不能多不當與
也所以爾者腹中熱尚少不能消之便更與人作病矣
若至七八日大渇欲飲水者猶當依證而與之勿令極
意也能飲一斗者與五升若飲而腹滿小便澀若喘若
噦者不可與之飲而忽然汗出者已愈也人得病能飲
水者欲愈也(出第九/卷中)
經心録論曰傷寒病錯療禍及如反覆手耳故諺云有
病不治自得中醫者論此疾也其病有相類者傷寒熱
病風温濕病隂毒陽毒熱毒温疫天行節氣死生不同
形候亦别宜審詳也(出第二/卷中)
　　論傷寒日數病源并方(二十/一首)
素問黄帝曰夫熱病者皆傷寒之類也或愈㦯死其死
皆以六七日間其愈皆以十日以上者何也岐伯曰巨
陽者諸陽之屬也其脉連於風府故為諸陽主氣也人
之傷於寒也則爲病熱熱雖甚不死其兩感於寒而病
者必死帝曰願聞其狀岐伯曰一日巨陽受之故頭項
痛腰脊強二日陽明受之陽眀主肌肉其脉夾鼻絡於
目故身熱目疼而鼻乾不得卧三日少陽受之少陽主
膽其脉循脇絡于耳故胷脇痛而耳聾三陽經絡皆受
其病而未入於藏者故可汗而已四日太隂受之太隂
脉布胃中絡於嗌故腹滿而嗌乾五日少隂受之少隂
脉貫腎絡肺繋舌本故口燥舌乾而渇六日厥隂受之
厥隂脉循隂器而絡於肝故煩滿而嚢縮三隂三陽五
藏六府皆受病榮衛不行五藏不通則死矣其不兩感
於寒者七日巨陽病衰頭痛少愈八日陽明病衰身熱
少愈九日少陽病衰耳聾㣲聞十日太隂病衰腹減如
故則思飲食十一日少隂病衰渇止不滿舌乾已而嚏
十二日厥隂病衰嚢縱少腹㣲下大氣皆去病日已矣
帝曰治之奈何岐伯曰治之各通其藏脉病日衰已矣
其未滿三日者可汗而已其滿三日可泄而已
又帝曰其病兩感於寒者其脉應與其病形何如岐伯
曰兩感於寒病者病一日則巨陽與少隂俱病則頭痛
口乾煩滿而渇也二日則陽眀與太隂俱病則腹滿身
熱不欲食譫語三日則少陽與厥隂俱病則耳聾嚢縮
厥逆水漿不入不知人則六日而死
帝曰五藏已傷六府不通榮衛不行如是之後三日乃
死何也岐伯曰陽明者十二經脉之長也其氣血盛故
不知人三日其氣乃盡故死(出第九卷中/甲乙太素同)
病源傷寒一日太陽受病太陽者小腸之經也為三陽
之首故先受病其脉絡于腰脊主於頭項故得病一日
而頭項背膊腰脊痛也
又傷寒二日陽明受病陽眀者胃之經也主於肌肉其
脉絡鼻入目故得病二日肉熱鼻乾不得眠也諸陽在
表表始受病在皮膚之間故可摩膏火灸發汗而愈(出/第)
(七卷/中)
仲景傷寒論傷寒一二日心中悸而煩小建中湯主之
方
　　桂心(三兩/)　　甘草(炙二兩/)生薑(三兩/)　大棗(十/)
　　(二枚擘/)　　　膠飴(一升/)　芍藥(六兩/)
　右六味切以水七升先煮五味取三升去滓内飴更
　上火微煮令消解温服一升日三服如嘔家不可服
　建中湯以甜故也忌海藻菘菜生葱(千金翼同出/第三卷中)
　(張仲景傷寒論傷寒一二日内麻黄湯主之/此云小建中湯非也此方但治心中悸而煩)
病源傷寒三日少陽受病少陽者膽之經也其脉循於
脇上於頸耳故得病三日胸脇痛而耳聾也三陽經絡
始相傳病未入於藏故皆可汗而解(出第七/卷中)
仲景傷寒論療太陽病三日發其汗病不解蒸蒸發熱
者屬調胃承氣湯方
　　甘草(炙三兩/)芒硝(半斤/)　大黄(四兩/)
　右三味切以水三升煑二物取一升去滓内芒硝更
　煑微沸温温頓服以調胃承氣則愈忌海藻菘菜經
　心録同(出第十/卷中)○(張仲景傷寒論三日亦可服麻黄/湯此云調胃承氣湯非也此方但)
　(治三日發汗不/解蒸蒸發熱者)
病源傷寒四日太隂受病太隂者脾之經也爲三隂之
首是知三日以前陽受病訖傳之於隂而太隂受病焉
其脉絡於脾主於喉嗌故得病四日腹滿而嗌乾其病
在胸膈也故可吐而愈
又傷寒五日少隂受病少隂者腎之經也其脉貫腎絡
肺繋於舌故得病五日口燥舌乾渇而引飲也其病在
腹故可下而愈矣(並出第七卷中/)
仲景傷寒論傷寒四五日身熱惡風頸項強脇下滿手
足温而渇者小柴胡湯主之方
　　柴胡(半斤/)　栝蔞根(四兩/)桂心(三兩/)　黄芩(三兩/)
　　牡蠣(三兩/)　甘草(炙二兩/)乾薑(三兩/)
　右七味切以水一斗二升煑取六升去滓更煎取三
　升温服一升日三服初服微煩温覆汗出者便愈也
　忌生葱海藻菘菜(范汪同出第三卷中/)○(仲景傷寒/論名柴胡)
　(姜桂也合用柴胡人參甘草黄芩半夏生薑/大棗七味小柴胡湯是也玉凾千金翼同)
病源傷寒六日厥隂受病厥隂者肝之經也其脉循隂
器絡於肝故得病六日煩滿而嚢縮也此則隂陽俱受
病毒氣在胷故可下而愈
又傷寒七日太陽病衰頭痛少愈傷寒七日病法當小
愈隂陽諸經傳盡故也今七日以後病反甚不除者欲
為再經病也再經病者是隂陽諸經絡重受病故也(並/出)
(第七/卷中)
仲景傷寒論療傷寒不大便六七日頭痛有熱與承氣
湯其人小便反清者知不在裏仍在表也當須發汗若
頭痛者必衂血冝桂枝湯方(士弱氏曰藥非衂後用乃/當汗時用則不衂矣先未)
(汗故/衂耳)
　　桂枝湯方
　　桂枝　　　芍藥(各三兩/)甘草(炙二兩/)生薑(三兩/)
　　大棗(十二枚/擘)
　右五味切以水七升煑取三升去滓温服一升須臾
　喫稀粥一升助藥力覆取㣲汗忌生葱海藻菘菜(集/)
　(驗備急文仲范汪同/)○(仲景傷寒論此方六七/日病在表者可服之)
又傷寒五六日嘔而發熱者柴胡湯証具而以他藥下
之柴胡証仍在故可與柴胡湯此雖已下之不為逆必
蒸蒸而振却發熱汗出而解
病源傷寒八日陽明病衰身熱少愈傷寒八日病不解
者或是諸隂陽經絡重受於病㦯因發汗吐下之後毒
氣未盡所以病證猶存也
又傷寒九日少陽病衰耳聾㣲聞傷寒九日以上病不
除者㦯初一經受病即不能相傳或已傳三陽訖而不
能傳於隂致停滯累日病證不罷者㦯三陽三隂傳病
已畢又重感於寒故日數多而病候改變(出第七卷中/)
仲景傷寒論療傷寒八九日風濕相摶身體疼痛而煩
不能自轉側不嘔不渇下之脉浮虚而濇者属桂枝附
子湯若大便鞕小便自利者附子白术湯
桂枝附子湯方
　　桂心(四兩/)　附子(三枚炮/去皮)生薑(三兩/)　甘草(二兩/炙)
　　大棗(十二枚/擘)
　右五味切以水六升煑取二升去滓温分三服忌生
　葱猪肉海藻菘菜
附子白术湯方
　　白术(四兩/)　大棗(十二枚/)甘草(炙一兩/)生薑(二兩/)
　　附子(三枚炮去皮四破/)
　右五味切以水六升煑取二升去滓温分三服初一
　服其人身如痺半日許復服之都盡其人如冐狀者
　勿怪此以附子术併走皮中逐水氣未除故使人如
　冐狀也本云附子一枚今加之二枚名附子湯忌葱
　猪肉菘菜海藻桃李雀肉等(千金翼同出第十一卷/)
　(中/)○(張仲景論法當加桂枝四兩此本一方二法以/大便鞕小便自利故去桂也以大便不鞕小便)
　　　(不利當加桂附子三枚恐多也虚弱家及産/婦冝減之此二方但治風濕非治傷寒也)
病源傷寒十日太隂病衰腹減如故則思飲食十一日
少隂病衰渇止不滿舌乾已而嚏十二日厥隂病衰嚢
縱少腹㣲下大氣皆去病日已矣(出第七卷中素問太/)
(素甲乙/竝同)
仲景傷寒論療吐下之後不大便五六日至十餘日日
晡所發潮熱不惡寒獨語如見鬼狀若劇者發則不識
人循衣摸床惕而不安㣲喘但發熱讝(讝疾而寤/寐自語也)語者
屬大承氣湯方
　　大黄(去皮四/兩)陳枳實(炙五/枚)芒硝(三合/)　厚朴(半斤/)
　右四味切以水一斗先煑二物取五升去滓内大黄
　煮取二升去滓内芒硝煑一二沸分為兩服初一服
　便得利者止後服不必盡劑(千金方并翼同出第五/)
　(卷中/)
又太陽病過經十餘日及二三下之後四五日柴胡證
仍在者先與小柴胡湯嘔不止心下急(一云嘔/止小安)鬱鬱㣲
煩者為未解也可與大柴胡湯下之即愈方
　　柴胡(半斤/)　黄芩　　　芍藥(各三兩/)半夏(半斤/水洗)
　　大棗(十三枚/擘)生薑(五兩/)　枳實(四枚炙/)
　右七味切以水一斗二升煑至六升去滓更煎取三
　升温服一升日三服一方加大黄二兩今不加大黄
　恐不名爲大柴胡湯也忌羊肉餳兼主天行(千金翼/)
　(肘後同/)
又傷寒十三日不解胷脇滿而嘔日晡所發潮熱熱畢
而微利此本柴胡證下之不得利今反利者知毉以丸
藥下之此非其治也潮熱者實也先冝服小柴胡湯以
解其外後以柴胡加芒硝湯主之方
　　柴胡(二兩十/六銖)黄芩　　　人參　　　甘草(炙/)
　　生薑(各一兩/)半夏(五枚/)　大棗(四枚擘/)芒硝(二合/)
　右八味切以水四升煮七味取二升去滓下芒硝更
　上火煎一二沸分為兩服未解更作忌海藻菘菜羊
　肉餳等(出玊凾經一方芒硝三合桑螵蛸五個大黄/四分煑取一升半温服五合微下愈本云柴)
　(胡湯再服以解其外取愈一方/外加芒硝大黄桑螵蛸是也)
　　肘後方七首
肘後療傷寒有數種庸人不能分别今取一藥兼療者
若初覺頭痛肉熱脉洪起一二日便作此葱䜴湯方
　　葱白(一虎口/)豉(一升綿裹/)
　右二味以水三升煑取一升頓服取汗若汗不出更
　作加葛根三兩一方更加升麻三兩水五升煑取二
　升分温再服徐徐服亦得必得汗即差若不得汗更
　作加麻黄三兩去節服取汗出爲效(文仲同/)
又方
　　葱白(一握切/)米(三合/)　　豉(一升/)
　右三味以水一斗煑米少時下豉後内葱白令大熟
　取三升分温三服則出汗
又方
　　豉一(升絺綿裹/)
　右一味以童子小便三升煮取二升分温再服汗出
　為効集驗方加葱白一升切云神良(支太醫文仲備/)
　(急同/)
又方
　　葛根(四兩切/)
　右一味以水一斗煮取三升内䜴一升更煑取一升
　半分温再服取汗爲差又方擣生葛根汁一二升服
　亦佳
又療傷寒汗出不歇已三四日胷中惡欲令吐者方
　　豉(三升綿裹/)　鹽(一兩/)
　右二味以水七升煑取二升半去滓内蜜一升又煑
　三沸頓服一升安卧當吐如不吐更服一升取吐為
　效
又方
　　苦參(三分/)　甘草(炙一分/)𤓰蒂　　　赤小豆(各/)
　　(二七枚/)
　右四味切以水一升煮取半升一服之當吐吐不止
　者作葱豉粥解之必息忌海藻菘菜
又方
　　苦參　　　黄芩(各二兩/)生地黄(半斤/)
　右三味切以水八升煎取二升服一升㦯吐下毒物
　忌蕪荑
　　深師方四首
深師療傷寒一日至三日應汗者作此湯方
　　葛根(半斤/)　烏梅(十四枚/)葱白(一握/)　豉(一升綿/裹)
　右四味切以水九升煑取三升分為三服初一服便
　厚覆取汗汗出粉之
又麻黄解肌湯療傷寒三四日煩疼不解者方
　　麻黄(三兩去/節)甘草(一兩炙/)杏仁(七十枚去/皮尖熬)桂心(二/兩)
　右四味切以水九升先煑麻黄減二升掠去沫乃内
　諸藥合煮取二升半絞去滓分服八合以汗出為度
　忌海藻菘菜生葱(本仲景麻黄湯千金翼并同/)
又黄芩湯療傷寒六七日發汗不解嘔逆下利小便不
利胸脇痞滿㣲熱而煩方
　　黄芩　　　桂心(各三兩/)茯苓(四兩/)　前胡(八兩/)
　　半夏(半升洗/)
　右五味切以水一斗二升煑取六升分為六服日三
　服夜三服間食生薑粥投取小便利為差忌羊肉餳
　生葱酢物
又石膏湯療傷寒病已八九日三焦熱其脉滑數昏憒
身體壯熱沉重拘攣㦯時呼呻而已攻内體猶沉重拘
攣由表未解今直用解毒湯則攣急不差直用汗藥則
毒因加劇而方無表裏療者意思以三黄湯以救其内
有所增加以解其外故名石膏湯方
　　石膏　　　黄連　　　黄檗　　　黄芩(各二/兩)
　　香䜴(一升綿/裹)梔子(十枚擘/)麻黄(三兩去/節)
　右七味切以水一斗煑取三升分為三服一日併服
　出汗初服一劑小汗其後更合一劑分兩日服常令
　㣲汗出拘攣煩憒即差得數行利心開令語毒折也
　忌豬肉冷水(出第十四卷中/)
　　小品方四首
小品詔書發汗白薇散療傷寒二日不解方
　　白薇(二兩/)　麻黄(七分去/節)杏仁(去皮尖/熬)貝母(各三/分)
　右四味擣散酒服方寸匕厚覆卧汗出愈(古今録驗/千金同)
又雞子湯療發汗後二三日不解頭痛肉熱方
　　麻黄(一兩去/節)甘草(一分炙/)
　右二味切以水二升扣雞子白令置水内合和令匀
　内藥復攪令和上火煎之勿動煎至一升適寒温頓
　服之盖覆汗出粉傅之有效忌海藻菘菜(古今録驗/)
　(備急同張文仲療天行/)
又葛根湯療傷寒三四日不差身體熱毒方
　　葛根(八兩/)　生薑(三兩/)　龍膽　　　大青(各半/兩)
　　桂心　　　甘草(炙/)　　麻黄(去節各/二兩)萎㽔(一兩/)
　　芍藥　　　黄芩(各二兩/)石膏(碎/)　　升麻(各一/兩)
　右十二味切以水一斗先煑葛根麻黄取八升掠去
　沫後内餘藥煮取三升分三服日二夜一忌海藻菘
　菜生葱(千金同名葛根龍膽湯/)
又療傷寒六七日其人大下寸脉沉遲手足厥逆下部
脉不至咽喉痛不利唾膿血泄利不止者麻黄升麻湯
方
　　麻黄(二兩半/去節)升麻(三分/)　當歸(五分/)　知母
　　萎㽔(一作菖/蒲)黄芩(各三分/)麥門冬(去心一作/天門冬)
　　桂心　　　芍藥　　　乾薑　　　石膏(碎/)
　　甘草(炙/)　　茯苓　　　白术(各一兩/)
　右十四味切以水一斗先煑麻黄減二升掠去上沫
　内諸藥煮取三升去滓温分三服相去如炊三斗米
　頃令盡汗出便愈忌海藻菘菜生葱醋桃李雀肉等
　(並出第六卷中此張仲景傷寒論方/)○(通按千金作/麻黄知母萎)
　(㽔黄芩各三兩餘十味作各二兩爲/異耳用此方者當以傷寒論爲正)
　　集驗方五首
集驗療傷寒時氣温疫頭痛壯熱脉盛始得一二日者
方
　　真丹砂(一兩/末)
　右一味以水一斗煑之取一升頓服之覆取汗忌生
　冷物(千金同/)
又療疫氣傷寒三日以後不解者方
　　好豉(一升綿/裹)葱白(切一升/)
　右二味童子小便五升煮取二升分再服覆取汗神
　效(千金同/)
又療傷寒五六日斑出以後湯方
　　豬膽(三合/)　雞子(一枚/)　苦酒(三合/)
　右三味合和煎令三沸強人盡服之羸人煎六七沸
　分為兩服取汗出為効(文仲備急千金同/)
又療傷寒七八日不解黙黙煩悶腹中有乾糞譫語大
柴胡湯方
　　柴胡　　　半夏(湯洗各/八兩)生薑(四兩/)　知母
　　芍藥　　　大黄　　　萎㽔(各二兩/)甘草(炙/)
　　一方加枳實(四兩/)　　　黄芩(二兩/)
　右十味切以水一斗煑取三升去滓温服一升日三
　服忌海藻菘菜羊肉餳(范汪加人參三兩餘並同千/)
　(金用芍藥不用枳實/)
又療傷寒熱病十日以上發汗不解及吐下後諸熱不
除及下利不止斑出方
　　大青(四兩/)　甘草(炙二兩/)阿膠(炙珠二/兩)豉(一升綿/裹)
　右四味切以水八升煑二味取三升半去滓内豉煑
　三沸去滓乃内膠令溶分温三服欲盡更作當使有
　餘渇者當飲但除熱止吐下無毒忌海藻菘菜(肘後/)
　(深師千金同出第二卷中/)
　　千金方六首(合一十一法/)
千金治傷寒頭痛項強四肢煩疼青膏方
　　當歸　　　芎藭　　　呉茱茰　　附子
　　烏頭　　　莽草　　　蜀椒(各三兩/)白芷(三兩/)
　右八味切以醇苦酒漬再㝛以豬脂四斤緩火煎候
　白芷色黄絞去滓以煖酒服棗核大三枚日三服取
　汗不出稍増可服可摩如初得傷寒一日苦頭痛背
　強冝摩之佳忌豬肉
又少隂病得病二三日口燥咽乾急下之冝承氣湯
又少隂病六七日腹滿不大便者急下之宜承氣湯
又陽明証其人善㤀必有蓄血所以然者夲有久瘀血
故令善忘雖大便堅反易色必黒宜抵當湯下之
又傷寒有熱而少腹滿應小便不利今反利者此為有
血不可餘藥宜抵當丸
又太陽病身黄脉沉結少腹堅小便不利者此為無血
也小便自利其人如狂者血證諦也冝抵當湯下之
又陽眀病脉遲雖汗出不惡寒體必重短氣腹滿而喘
有潮熱者此外欲解可攻裏也手足濈然汗出者此為
大便已堅冝承氣湯主之若汗多而微發熱惡寒爲外
未解宜桂枝湯其熱不潮未可與承氣湯若腹大滿不
大便可少與承氣湯㣲和其胃氣勿令致大下
又陽明病潮熱微堅者可與承氣湯不堅者勿與之若
不大便六七日恐胃中有燥糞欲知之法可與小承氣
湯若腹中轉失氣者為有燥糞乃可攻之若不轉失氣
者此為但頭堅後溏不可攻之攻之必脹滿不能食欲
飲水者即噦其後發熱者必復堅與小承氣湯和之不
轉失氣者慎不可攻之
夫實則譫語虚則鄭聲(鄭聲重/語也)直視譫語喘滿者死若
下利者亦死
又傷寒四五日脉沉喘滿沉為在裏而反發汗津液越
出大便為難表虚裏實久則譫語
承氣湯方
　　枳實(陳者五/枚炙)大黄(四兩/)　芒硝(三合/)　厚朴(半斤/)
　右四味切以水一斗先煑二味取五升内大黄更煮
　取二升去滓内芒硝更上微火一兩沸分温再服得
　下餘勿服也
小承氣湯方
　　大黄(四兩/)　厚朴(二兩炙/)枳實(大者三/枚炙)
　右三味切以水四升煑取一升二合去滓分温再服
　若一服得利譫語止勿服之也
又抵當丸方
　　水蛭(二十枚/熬)桃仁(二十枚去/皮尖雙仁)　䖟蟲(二十枚去/足趐熬)
　　大黄(三兩/)
　右四味末下篩合分為四丸以水一升煑一丸取七
　合頓服晬時當下血不下仍須服之取血下為效
又抵當湯方
　　水蛭(熬三十/枚)　桃仁(二十枚/去皮)　䖟蟲(去足趐熬/三十枚)
　　大黄(三兩/)
　右四味切以水五升煑取三升分爲三服不下更服
又療傷寒頭痛牡熱百節疼痛湯方
　　柴胡　　　芍藥　　　梔子仁(各四/兩)知母(四兩/)
　　香豉(一升綿/裹)石膏(八兩碎/)黄芩　　　大青
　　升麻　　　杏仁(去雙仁皮/尖各三兩)
　右十味切以水九升煑取二升七合分三服苦熱盛
　者加大黄(四兩並出第十卷中/)
　　千金翼方一十三首(合一十三法/)
千金翼療少隂病一二日口中和其背惡寒者當灸之
服附子湯方
　　大附子(二枚/炮)茯苓　　　芍藥(各二兩/)人參(二兩/)
　　白术(四兩/)
　右五味切以水八升煑取三升温服一升日三服忌
　豬肉桃李雀肉酢
又療少隂病二三日咽痛者可與甘草湯不差可與桔
梗湯方
甘草湯方
　　甘草(二兩/)
　右一味切以水三升煑取一升半服七合日三服忌
　海藻菘菜
又桔梗湯方
　　大桔梗(一兩/)　甘草(炙三兩/)
　右二味切以水三升煑取一升分兩服吐膿血差忌
　豬肉海藻菘菜
又療少隂病二三日至四五日腹痛小便不利下利不
止而便膿血桃蕐湯方
　　赤石脂(一斤一半全用/綿裹一半篩末)　乾薑(一兩切/)粳米(一升/)
　右三味以水七升煑取米熟去滓取七合内赤石脂
　末一方寸匕日三服(傷寒論千金崔氏范汪同/)
又療少隂病得之二三日已上心中煩不得卧者黄連
阿膠湯主之方
　　黄連(四兩/)　黄芩(一兩/)　雞子中黄(二/枚)　芍藥(二/兩)
　　阿膠(三兩炙一/云三片)
　右五味切以水六升先煑三味取二升去滓内阿膠
　煑烊盡小冷内雞子黄攪令相得温服七合日三服
　忌豬肉冷水(并出第十一卷中/)
又療傷寒五六日中風往來寒熱胸脇苦滿嘿嘿不欲
飲食心煩喜嘔㦯胸中煩而不嘔㦯渇或腹中痛或脇
下痞堅㦯心下卒悸小便不利㦯不渇外有微熱㦯欬
小柴胡湯方
　　柴胡(八兩/)　半夏(洗半斤/)生薑　　　黄芩
　　人參　　　甘草(炙各三/兩)大棗(十二枚/擘)
　右七味切以水一斗二升煑取六升去滓更煎取三
　升温服一升日三服但胸中煩而不嘔者去半夏人
　參加括蔞實一枚若渇者去半夏加人參合前成四
　兩半括蔞根四兩若腹中痛者去黄芩加芍藥三兩
　若脇下痞堅者去大棗加牡礪六兩若心下卒悸小
　便不利者去黄芩加茯苓四兩若不渇外有微熱者
　去人參加桂心三兩温覆取㣲汗若欬者去人參大
　棗生薑加五味子半升乾薑二兩忌羊肉餳海藻菘
　菜(崔氏深師同/)
又療傷寒五六日大下之後身熱不去心中結痛此為
未解梔子豉湯方
　　肥梔子(十四枚/擘)　香豉(四合綿/裹)
　右二味以水四升先煑梔子取二升半去滓内䜴更
　煑取一升半去滓温分再服若一服得吐餘更勿服
　之若嘔者用後梔子加生薑湯(傷寒論備急同傷/寒兼療不得眠)
又梔子生薑湯方
　　肥梔子(十四枚/擘)　香豉(四合/)　生薑(五兩切/)
　右三味以水四升煑梔子生薑取二升半去滓内豉
　更煑取一升半去滓温分再服若一服安即勿服(傷/)
　(寒論同並療虚煩不得眠耳/)
又傷寒六七日結胸熱實其脉沉𦂳心下痛按之如石
堅宜䧟胸湯主之方
　　大黄(六兩切/)　甘草末(一錢/)　芒硝(一升/)
　右三味以水六升先煑大黄取二升去滓内芒硝煑
　一二沸乃内甘遂小温分再服得快利止後服
又傷寒若吐若下後七八日不解熱結在裏表裏俱熱
時時惡風大渴舌上乾燥而煩欲飲水數升者白虎加
人參湯主之
又諸衂血家不可與白虎湯虚者亦不可與卒得之腹
痛而利者但可温之
又傷寒無大熱而口乾渇心煩其背㣲惡寒者白虎湯
主之
又傷寒脉浮發熱無汗其表不解者不可與白虎湯渇
欲飲水無表証者白虎湯主之方
　　知母(六兩/)　石膏(一升碎/綿裹)甘草(三兩/)　粳米(六合/)
　右四味切以水一斗二升煑取米熟去米内藥煑取
　六升去滓分六服日三服忌海藻菘菜(千金傷寒論/備急文仲崔)
　(氏范汪經心録同諸/家兼療天行之病)
又白虎加人參湯方
　　石膏　　　粳米(各一升/)知母(六兩/)　人參(三兩/)
　　甘草(二兩炙/)
　右五味切以水一斗二升煑米熟内藥煮取六升去
　滓分服一升日三服此方立秋後立春前不可行白
　虎湯正二三月時尚冷亦不可與服與之則嘔利而
　腹痛忌海藻菘菜
又療傷寒八九日下之後胸滿煩驚小便不利譫語一
身盡重不可轉側柴胡加龍骨牡蠣湯方
　　柴胡(四兩/)　黄芩　　　生薑　　　龍骨
　　人參　　　牡蠣(熬/)　　鈆丹　　　桂心
　　茯苓(各一兩/半)半夏(二合半/湯洗)大棗(六枚/擘)　大黄(二兩/)
　右十二味切以水八升煑取四升内大黄切如博碁
　子煑取二升去滓温分再服忌羊肉餳生葱酢物
又陽明病發熱而汗出此為熱越不能發黄也但頭汗
出其身無有到頸而還小便不利渇飲水漿此為瘀熱
在裏身必發黄宜服茵陳湯方
　　茵陳(六兩/)　大肥梔子(十四/枚擘)　大黄(二兩/)
　右三味切以水一斗二升先煑茵陳减六升去滓内
　諸藥煮取三升分三服小便當利如皂莢沫狀色正
　赤一㝛腹减黄從小便去(並出第九卷中/)
　　崔氏方一十五首
崔氏療傷寒始得一二日方
　　便可灸頂三壯又灸大椎三壯各加至五壯益良
　　用之驗大椎平肩斜齊髙大者是也仍不得侵項
　　分取之則非也上接項骨下肩齊在椎骨節上是
　　餘穴盡在節下凡灸刺不得失之毫釐今崔氏不
　　定髙下是以言之(出黄帝鍼灸經/)
又療傷寒一二日至三日可發汗度瘴散方
　　麻黄(十分/去節)　桔梗　　　蜀椒(汗/)　　細辛
　　白术　　　呉茱茰　　防風(各四/分)　烏頭(炮/)
　　乾薑　　　桂心(各五/分)
　右十味擣篩為散温酒服方寸匕温覆取汗㦯數服
　得汗即止若得病一二日而輕者服此藥皆得汗解
　若得便重者頗不能解也然可以二大豆許著鼻孔
　中覺燥涕出一日可三四著必愈兼辟天行病忌豬
　肉生葱生菜桃李雀肉等
又療傷寒赤色惡寒發熱體疼發汗神丹丸方
　　人參(五分/)　烏頭(四分/炮)　半夏(洗五/分)　茯苓(五分/)
　　硃砂(一分/研)　附子(四分/炮)
　右六味擣為末蜜和丸如大豆每服三丸生薑湯下
　𤼵汗出令體中濈濈然如汗未出更以熱粥投之令
　汗出若汗少不解復如前法若得汗足不解當服桂
　枝湯此藥多毒飲水解其熱愈周護軍子期自說天
　行用之甚良故記之忌豬羊肉大酢生血等物(刪繁/)
　(范汪同兼主天行/)
又療傷寒服度瘴散而不汗出者便作葱豉湯方
　　葱(十四/莖)　　䜴(一升/綿裹)
　右二味以水三升煑取一升頓服温煖覆取汗出勝
　度瘴散也(與前肘/後方重)
又療傷寒服葱豉湯不得汗可服葛根湯方
　　葱白(十四/莖)　豉(一升/綿裹)　葛根(三兩/切)
　右三味以水五升煑取二升分爲再服温覆取汗汗
　不出更服余時用此一服輙汗略不再服救數十人
　甚效
又療傷寒前軍府直吏周虎服葛根湯再服不得汗余
更視之甚惡寒而拘急更思作麻黄湯以解之方
　　麻黄(二兩/去節)　葛根(三兩/)　葱白(十四/莖)　豉(一升/綿裹)
　右四味切以水七升煑取二升半分三服虎再服快
　汗愈其疹與周虎相似者服之皆汗十餘人差
又療傷寒阮何南蒸法
　　薪火燒地良久掃除去火可以水小灑取蠶沙若
　　桃葉桑栢葉諸禾糠及麥麬皆可取用易得者牛
　　馬糞亦可用但臭耳桃葉欲落時可益收取乾之
　　以此等物著火處令厚二三寸布席卧上温覆用
　　此發汗汗皆出若過熱當細審消息大熱者可重
　　席汗出周身輙便止當以温粉粉身勿令遇風
又療傷寒三五日疑有黄則宜服此油方
　　取生烏麻清油一盞水半盞以雞子白一枚和之
　　熟攪令相得作一服令盡
又小前胡湯療傷寒六七日不解寒熱徃來胸脇苦滿
黙黙不欲飲食心煩喜嘔寒疝腹痛方(胡洽云出/張仲景)
　　前胡(八兩/)　半夏(半升/洗)　生薑(五兩/)　黄芩
　　人參　　　甘草(炙各/三兩)　乾棗(十二/枚擘)
　右七味切以水一斗煑取三升分四服忌羊肉餳海
　藻菘菜(古今録驗同/)○(仲景方用柴胡不用前胡今/詳此方治寒疝腹痛恐性凉)
　(耳合用仲景柴胡桂薑湯/今崔氏用之未知其可也)
又療傷寒或始得至七八日不大便或四五日後不大
便或下後秘塞者承氣湯方
　　厚朴(炙/)　　大黄(各三/兩)　枳實(六片/炙)
　右三味切以水五升煑取二升體強者服一升羸者
　服七合得下必效止(范汪同/)
又若胃中有燥糞令人錯語正熱盛亦令人錯語若秘
而錯語者宜服承氣湯通利而錯語者宜服下四味黄
連除熱湯承氣湯舊用芒硝余以有毒故去之用之數
年安穏得下良既服湯亦應外用生薑兊(讀作銳/下同)使必
去燥糞若服湯兼兊而並不得下者可依本方加芒硝
一兩
又薑兊法
　　削生薑如小指長二寸鹽塗之内下部中立通
又方
　　以豬膽灌下部用亦立通(張仲景傷寒論云豬膽/和法醋少許灌穀道中)
又前軍督護劉車者得時疾三日已汗解因飲酒復劇
苦煩悶乾嘔口燥呻吟錯語不得卧余思作此黄連解
毒湯方
　　黄連(三兩/)　黄芩　　　黄蘗(各二/兩)　梔子(十四/枚擘)
　右四味切以水六升煑取二升分二服一服目明再
　服進粥於此漸差余以療凡大熱盛煩嘔呻吟錯語
　不得眠皆佳傳語諸人用之亦效此直解熱毒除酷
　熱不必飲酒劇者此湯療五日中神效忌豬肉冷水
又大前胡湯療傷寒八九日不解心腹堅滿身體疼痛
内外有熱煩嘔不安方(胡洽云出/張仲景)
　　前胡(半斤/)　半夏(半升/洗)　生薑(五兩/)　枳實(八片/炙)
　　芍藥(四兩/)　黄芩(三兩/)　乾棗(十二/枚擘)
　右七味切以水一斗煑取三升分四服日三夜一服
　忌羊肉餳等物(古今録驗同/)○(張仲景用柴胡不用/前胡本云加大黄二)
　(兩不加大黄恐/不名大柴胡湯)
又凡少隂病寒多表無熱但苦煩憒黙黙而極不欲見
光有時腹痛其脉沈細而不喜渇經日不差舊用四順
湯余怪其熱不甚用也若少隂病下利而體猶有熱者
可服黄連龍骨湯若己十餘日而下利不止手足徹冷
及無熱候者可服增損四順湯方(黄連龍骨湯見/第三卷天行中)
　　甘草(二兩/炙)　人參(二兩/)　龍骨(二兩/)
　　黄連　　　乾薑(各二/兩)　附子(中形者一枚/炮去黑皮)
　右六味切以水六升煑取二升分再服不差復作甚
　良若下而腹痛加當歸二兩嘔者加橘皮一兩忌海
　藻菘菜豬肉冷水
又療少隂病二十日後下不止可服陟釐丸浩京方
　　陟釐(四兩不/用鹹者)當歸(四兩/)　漢防己(三兩/)黄連(三兩/)
　　紫石英(别擣末細/研二兩)　　　豉(三升/)　　厚朴(二兩/炙)
　　苦酒(五升/)
　右八味切以二升苦酒漬防己一㝛出切炙之燥復
　内苦酒中盡止又以三升苦酒漬豉一宿小蒸之研
　絞取汁擣下篩諸藥以酒豉汁和之丸如梧桐子大
　冷漿水服二十丸丸極燥乃可服之忌豬肉冷水(並/)
　(出第一卷中/)
　　張文仲方一十首
張文仲葛氏療傷寒及温病頭痛壯熱脉盛始得一二
日方
　　破雞子一枚著冷水半升中攪令相得别煑一升
　　水令沸以雞子水投其湯中急攪調適寒温頓服
　　覆取汗(備急同/)
又療傷寒二三日以上至七八日不解者可服小柴胡
湯方
　　柴胡(半斤/)　人參　　　甘草　　　黄芩
　　生薑(各二/兩)　半夏(五合/洗)　大棗(十二/枚擘)
　右七味切以水一斗二升煮取三升分三服㣲覆取
　汗半日便差不差更服一劑忌羊肉餳海藻菘菜(備/)
　(急范汪千金翼方重/)
又療傷寒温病等三日以上胸中滿陶氏云若傷寒温
病已三四日胸中惡欲令吐者服酒膽方
　　苦酒(半升/)　　豬膽(一枚/)
　右二味和盡服之吐則愈神驗支云去毒氣妙(胡洽/)
　(集驗備急千金同/)
又療傷寒近效方凡胸中惡痰飲傷寒熱病瘴瘧須吐
者方
　　鹽末(一大/匙)
　右一味以生熟湯調下須臾則吐吐不快明且更服
　甚良(備急同/)
又𤓰蒂散主傷寒胸中痞塞宜吐之方
　　𤓰蒂　　　赤小豆(各一/兩)
　右二味擣散白湯服一錢匕取得吐去病差止(備急/)
　(經心録范汪同/)
又療傷寒已四五日頭痛體痛肉熱如火病入腸胃宜
利㵼之方
　　生麥門冬(一升/去心)　生地黄(切一/升)　知母(二兩/)
　　生薑(五兩/半)　　　芒硝(二兩/半)
　右五味以水八升煑取二升半内芒硝煎五沸分五
　服取利爲度忌蕪荑(備急同/)
又療傷寒五日以上冝取下利陶氏云若汗出大便堅
而譫語方
　　大黄(四兩/)　厚朴(二兩/炙)　枳實(四枚/炙)
　右三味以水四升煑取一升二合分兩服通者一服
　止(此是仲景方備急范汪同與前千金崔氏方重/)
又療傷寒八九日不差名爲敗傷寒諸藥不能消者方
　　鼈甲(炙/)　　蜀升麻　　前胡　　　烏梅
　　枳實(炙/)　　犀角(屑/)　　黄芩(各二/兩)　甘草(一兩/炙)
　　生地黄(八合/)
　右九味切以水七升煑取二升半分五服日三服夜
　二服　　　　忌海藻菘菜莧菜蕪荑(備急方同/)
又若十餘日不大便者服承氣丸方
　　大黄　　　杏仁(去皮尖/各二兩)枳實(一兩/炙)　芒硝(一合/)
　右四味擣下篩蜜和丸如彈子以生薑湯六七合研
　一丸服之須臾即通不通更服一丸取通爲度(備急/同)
又療晩發傷寒三月至年末爲晩發方
　　生地黄(一斤/打碎)　梔子(二十/枚擘)　升麻(三兩/)柴胡
　　石膏(各五/兩)
　右五味切以水八升煑取三升分五服頻頻服若不
　解更服若頭面赤去石膏用乾葛四兩無地黄用豉
　一升煑取三升分三服忌蕪荑(備急同並出/第二卷中)
　　古今録驗方八首
古今錄驗陽毒湯療傷寒一二日便成陽毒或服藥吐
下之後便成陽毒身重腰背痛煩悶不安狂言或走或
見神鬼或吐血下利其脉浮大數面赤斑斑如錦文喉
咽痛唾膿血五日可療至七日不可療也宜服升麻湯
方
　　升麻(二分/)　當歸(二分/)　蜀椒(汗一/分)　雄黄(研/)
　　梔子　　　桂心(各一/分)　甘草(二分/炙)　鼈甲(大如/手一)
　　(片/炙)
　右八味切以水五升煑取二升半分三服如人行五
　里久再服温覆手足毒出則汗汗出則解不解重作
　服亦取得吐佳隂毒去雄黄忌海藻菘菜生葱莧菜
　(張仲景方無梔子桂/心隂毒去雄黄蜀椒)
又隂毒湯療傷寒初病一二日便結成隂毒或服湯藥
六七日以上至十日變成隂毒身重背強腹中絞痛喉
咽不利毒氣攻心心下堅強短氣不得息嘔逆脣青面
黒四肢厥冷其脉沈細緊數(一本無/數字)仲景云此隂毒之
候身如被打五六日可療至七日不可療宜服甘草湯
方
　　甘草(炙/)　　升麻　　　當歸(各二/分)　蜀椒(一分/出汗)
　　鼈甲(大如手/一片炙)
　右五味切以水五升煑取二升半分再服如人行五
　里頃復服温覆當出汗汗出則愈若不得汗則不解
　當重服令汗出忌海藻菘菜莧菜(千金集驗備急文/仲小品肘後同並)
　(出第二/卷中)
又還魂丸療傷寒四五日及數年諸癖結堅心下飲食
不消目眩四肢疼咽喉不利壯熱脾胃逆滿腸鳴兩脇
裏急飛尸鬼注邪氣或爲驚恐傷瘦背痛手足不仁口
苦舌燥天行發作有時風温不能久住吐惡水方
　　巴豆(去心/皮熬)　甘草(炙/)　　朱砂　　　芍藥(各二/兩)
　　麥門冬(二兩/去心)
　右五味各擣下篩合和以蜜擣三千下丸如梧桐子
　大每服兩丸葱棗湯下小兒二嵗以上服如麻子大
　二丸日二服忌海藻菘菜野豬肉蘆笋生血物(出第/)
　(三卷中/)
又麥奴丸療傷寒五六日以上不解熱在胸中口噤不
能言唯欲飲水爲敗傷寒醫所不療方
　　麻黄(去節/)　大黄　　　芒硝　　　竈突中墨
　　黄芩(各二/分)　麥奴　　　梁上塵　　釡底墨(各/)
　　(一分/)
　右八味擣篩蜜和如彈丸以新汲水五合研一丸病
　者渇欲飲水但極飲冷水不節升數須臾當寒寒訖
　汗出則愈若日移五丈不汗依前法服一丸以㣲利
　止藥勢盡乃食當冷食以除藥勢一名黒奴丸小麥
　黒勃名爲麥奴是也(肘後胡洽小品刪繁張文仲/深師范汪經心録廣濟並同)
又解肌湯療傷寒發熱身體疼痛方
　　葛根(四兩/)　麻黄(去節/)　茯苓(各三/兩)　牡蠣(二兩/熬)
　右四味切以水八升煑取三升分三服徐徐服之得
　汗通則止忌酢物(千金有生/薑甘草)
又調中湯療夏月及初秋忽有暴寒折於盛熱熱結四
肢則壯熱頭痛寒傷於胃則下痢或血㦯水㦯赤帯下
壯熱且悶脉微且數宜下之方
　　大黄　　　葛根　　　黄芩　　　芍藥
　　桔梗　　　茯苓　　　藁本　　　白术
　　甘草(炙各/二兩)
　右九味以水九升煑取三升分三服服别相去二食
　久勿以食隔須取快下壯熱便歇其下亦止也凡秋
　夏旱熱積日忽有暴寒折之熱無可散喜搏著肌中
　作壯熱氣也胃爲六腑之長最易得傷非忽暴寒傷
　之而下也虚冷人則不在壯熱但下痢㦯霍亂也少
　實人有服五石人喜壯熱甚適與藥喫斷下則加熱
　喜悶而死矣亦有不止便作壅熱毒壯熱甚不歇則
　劇是以宜此調中湯下之和其胃氣其表熱者宜前
　胡大黄下之也忌海藻菘菜豬肉酢物桃李雀肉等
又療徃來寒熱胸脇逆滿桃仁承氣湯方
　　大黄(四兩漬/别下)甘草(炙/)　　芒硝(湯成/下)　桂心(各二/兩)
　　桃仁(五十枚去/皮尖碎)
　右五味以水七升煑取二升半去滓内芒硝更煎一
　兩沸温分三服忌海藻菘菜(太醫較尉史脫方肘後/傷寒論千金翼同並出)
　(第二/卷中)
　　雜療傷寒湯散丸方八首(並是論中/所要者)
范汪療傷寒赤色頭痛頸強賊風走風黄膏方
　　大黄　　　附子　　　細辛　　　乾薑
　　蜀椒(去目/)　桂心(各一/兩)　巴豆(好者五十/枚去皮)
　右七味各切以淳苦酒漬藥一宿以臘月豬脂一斤
　煎之調適其火三上三下藥成傷寒赤色發熱酒服
　如梧桐子許又以摩身數百遍兼療賊風絶良風走
　肌膚追風所在摩之已用有效(此趙泉方千金同/)忌
　野豬肉生葱生菜蘆笋
又療傷寒白膏摩體中手當千遍藥力方行并療惡瘡
小兒頭瘡牛領馬鞍皆療之先以鹽湯洗惡瘡布拭之
著膏瘡腫上摩向火千遍日再自消方
　　天雄　　　烏頭(炮/)　　莽草　　　羊躑躅(各/)
　　(三兩/)
　右四味各切以苦酒三升漬一宿作東向露竈又作
　十二聚濕土各一升許成煎豬脂三斤著銅器中加
　竈上炊以葦薪爲火令膏釋内所漬藥炊令沸下著
　土聚上沸定頃上火煎如此十二過令土聚盡遍藥
　成絞去滓傷寒頭痛酒服如杏核一枚温覆取汗咽
　痛含如棗核日三咽之不可近目(千金同忌豬肉等/)
又崔文行解散療傷寒發熱者方(一名皮/瘴散)
　　烏頭(一斤/燒)　桔梗　　　細辛(各四/兩)　白术(八兩/)
　右四味擣散皆令盡若中寒服一錢匕覆取汗若不
　覺復少増服之以知爲度時氣不和且服錢五匕辟
　惡氣欲省病服一服皆酒服忌生菜豬肉桃李雀肉
　等(千金/同)
又六味青散療傷寒赤色惡寒者方
　　烏頭(炮/)　　桔梗　　　白术(各十/五分)
　　附子(炮五/分)　防風　　　細辛
　右六味擣篩爲散温酒服錢五匕不知稍増服後食
　頃不汗出者飲薄薄粥一升以發之温覆汗出濈濈
　可也勿令流離勿出手足也汗㣲出勿粉若汗大出
　不止温粉粉之不得汗者當更服之得汗而不解當
　服神丹丸忌生菜豬肉桃李雀肉等(千金同/)
又服桂枝湯大汗出後脉洪大者與桂枝湯如前法若
形如瘧一日再發者汗出便解屬桂枝二麻黄一湯主
之方
　　桂心(一兩十/七銖)杏仁(十六枚/去尖皮)芍藥(一兩/六節)麻黄(一十六/銖去節)
　　生薑(一兩六/銖切)甘草(炙一兩/二銖)大棗(五枚/擘)
　右七味切以水五升先煑麻黄一兩沸掠去沫乃内
　諸藥煮得二升去滓温服一升日再本云桂枝湯二
　分麻黄湯一分合爲二升分再服今合爲一方忌海
　藻菘菜生葱(本張仲景傷寒論/方集驗療天行)
又療傷寒及天行𤓰蒂散吐方
　　赤小豆(一兩/)　　𤓰蒂(一兩/)
　右二味擣作散温湯二合服一錢匕藥下便卧若吐
　便且急忍也候食頃不吐者取錢五匕散二合湯和
　服之便吐矣不吐復稍増以吐爲度吐出青黄如菜
　汁者五升以上爲佳若吐少病不除者明日如前法
　復服之可至再三不令人虚也藥力過時不吐服湯
　一升助藥力也吐出便可食無復餘毒若服藥過多
　者益飲冷水解之(與前張文/仲方重)
又療傷寒熱病辟毒氣疫病七味赤散方
　　朱砂　　　烏頭(炮各/二兩)　細辛　　　躑躅
　　乾薑　　　白术(各一/兩)　栝樓(一兩/半)
　右藥擣散服半錢匕用酒調服汗出解不解増至一
　錢匕除邪氣消疫癘忌桃李雀肉生菜豬肉生血等
　物(出第二十一卷中/)
又療傷寒雪煎方
　　麻黄(十斤/去節)杏仁(四升去双仁尖/皮熬擣爲膏)大黄(一斤十三兩/金色者各細)
　　(剉/)
　右三味以雪水五石四斗漬麻黄於東向竈釡中二
　宿入大黄攪調炊以桑薪煑至二石去滓復於釡中
　下杏仁膏煎至六七斗絞去滓置銅器中更以雪水
　三斗合煎得二斗六升其藥已成可丸如彈子大有
　病者以三沸白湯五合研一丸入湯中適寒温服立
　汗出若不愈者復服一丸蜜封藥勿令泄氣也(此本/)
　(出第三卷中千金同/)
　
　
　
　
　
　
　
　
　
　外臺秘要方卷一
欽定四庫全書
　外臺秘要方卷二
　　　　　　　　　　　　　唐　王燾　撰
　　傷寒中風方九首(臣億等按傷寒論傷寒中風/自是兩疾今云傷寒中風非)
病源中風傷寒之狀太陽中風陽浮隂弱陽浮者熱自
發隂弱者汗自出嗇嗇惡寒淅淅惡風翕翕發熱鼻鳴
乾嘔此其候也
太陽中風以火刼發其汗邪風被火熱血氣流溢失其
常度兩陽相熏灼其身即發黄陽盛則欲衂隂虚小便
難隂陽俱虚竭身體則枯燥但頭汗出劑頸而還腹滿
㣲喘口乾咽爛㦯不大便久則譫語(荒語也/本作譫)甚者至噦
手足躁擾循衣摸牀小便利者其人可療
陽明中風口苦而咽乾腹滿㣲喘發熱惡寒脉浮緊若
下之則腹滿小便難
陽明病若能食爲中風不能食爲中寒
少陽中風兩耳無所聞目赤胸中滿而煩者不可吐下
吐下之則悸而驚
太隂中風四肢煩疼其脉陽㣲隂澀而長者爲欲愈
少隂中風其脉陽微隂浮者爲欲愈
厥隂中風其脉㣲浮者爲欲愈不浮為未愈(仲景傷寒/論同並出)
(第七/卷中)
仲景傷寒論桂枝湯療太陽中風陽浮隂弱陽浮者熱
自發隂弱者汗自出嗇嗇惡寒淅淅惡風翕翕發熱鼻
鳴乾嘔方
　　桂枝　　　芍藥　　　生薑(各三/兩)　甘草(二兩/炙)
　　大棗(十二/枚擘)
　右五味切薑擘棗次切餘藥以水七升煮棗令爛去
　滓乃内諸藥水少者益之煑令微微沸得三升去滓
　服一升日三小兒以意減之初一服便得汗出者後
　服小小闊其間如不得汗者小小促之令其藥勢相
　及汗出自䕶如服六物青散法若病重者晝夜服特
　須避風若服一劑晬時不解病證不變者當更服之
　至有不肻汗出服二三劑乃愈服此藥食頃亦當飲
　熱粥以助藥力若初得病甚便以火發汗火氣太過
　汗出不解煩躁不得寐因此湯加龍骨牡蠣各三兩
　減桂心生薑各一兩不用芍藥若虚勞裏急腹中痛
　者取前桂枝湯二升加膠飴一升適寒温分再服若
　得大汗出者只用桂枝二兩發汗後重發汗亡陽譫
　語其脉反和者不死發汗已解半日許重發煩其脉
　浮數可復發汗宜桂枝湯方忌海藻生葱菘菜等(在/上)
　(出第二卷中千金胡洽/集驗文仲備急范汪同)
又療傷寒頭疼腰痛身體骨節疼發熱惡風汗不出而
喘麻黄湯方
　　麻黄(三兩/去節)　桂心(二兩/)　甘草(炙一/兩)　杏仁(七十/枚去)
　　(皮尖雙/仁碎)
　右四味切以水九升煮麻黄減二升去上沫内諸藥
　煑取二升半去滓服八合覆取微汗不須歠粥餘如
　桂枝法將息忌海藻菘菜生葱(臣億等按張仲景傷/寒論麻黄湯惟主傷)
　(寒不主中風若中風/但可服前桂枝湯)
又療太陽病項背強兀兀反汗不出惡風者屬葛根湯
方
　　葛根(四兩/)　麻黄(四兩/去節)　甘草(二兩/炙)　芍藥
　　桂心(各二/兩)　生薑(三兩/)　大棗(十二/枚擘)
　右七味切以水一斗煑麻黄葛根減二升去上沫内
　諸藥煮取三升去滓温服一升覆取微似汗出不須
　喫熱粥助藥𤼵汗餘將息依桂枝法忌海藻菘菜生
　葱(並出第三卷中張仲景傷寒論治中風汗出用桂/枝此證云汗不出亦傷寒之病非中風也)
小品萎蕤湯療冬温及春月中風傷寒則發熱頭眩痛
喉咽乾舌強胸内疼心胸痞結滿腰背強方
　　萎蕤(二兩/)　石膏(三分末/綿裹)白薇(二兩/)　麻黄(二兩/去節)
　　獨活(二兩/)　杏仁(二兩去皮/尖雙仁碎)　　　　芎藭(二兩/)
　　甘草(二兩/炙)　青木香(二兩無可用麝/香一分代之)
　右九味切以水八升煮取三升分三服取汗若一寒
　一熱者加朴硝一分及大黄三兩下之忌海藻菘菜
　(並出第六卷中古今録/驗同一方有葛根二兩)
千金療傷寒中風五六日已上但胸中煩乾嘔括蔞實
湯方
　　括蔞實(一/兩)　柴胡(半斤/)　黄芩(三兩/)　甘草(三兩/)
　　生薑(四兩/切)　大棗(十枚/擘破)
　右六味切之勿令大碎吹去末以水一斗二升煮得
　六升絞去滓更煎取三升適寒温服一升日三服忌
　海藻菘菜(出第十卷中/)
千金翼療中風發熱六七日不解而煩有表裏證渇欲
飲水飲水而吐此爲水逆五苓散主之方
　　豬苓(三/分)　澤瀉(五/分)　茯苓(三/分)　桂心(二/分)　白术(三/分)
　右五味擣篩水服方寸匕日三多飲煖水汗出愈忌
　桃李醋物生葱雀肉等
又傷寒中風醫反下之其人下利日數十行水穀不化
腹中雷鳴心下痞堅而滿乾嘔心煩不能得安醫見心
下痞以爲病不盡復重下之其痞益甚此非結熱但以
胃中虚客氣上逆故使之堅甘草瀉心湯主之方
　　甘草(四兩/炙)　黄芩(三兩/)　大棗(十二/枚擘)　黄連(一兩/)
　　乾薑(二兩/)　半夏(半升洗/去滑)
　右六味切以水一斗煮取六升分六服忌海藻菘菜
　豬羊肉餳(並出第九卷中一/方有人參三兩)
古今録驗療中風傷寒脉浮發熱徃來汗出惡風項頸
強鼻鳴乾嘔陽旦湯主之方
　　大棗(十二/枚擘)　桂枝(三兩/)　芍藥(三兩/)　生薑(三兩/)
　　甘草(三兩/炙)　黄芩(二兩/)
　右六味㕮咀以泉水六升煑取四升分四服日三自
　汗者去桂心加附子一枚炮渇者去桂加括蔞三兩
　利者去芍藥桂加乾薑三兩附子一枚炮心下悸者
　去芍藥加茯苓四兩虚勞裏急者正陽旦主之煎得
　二升内膠飴半升分爲再服若脉浮緊發熱者不可
　與也忌海藻菘菜生葱等(千金同/)
又大青龍湯療太陽中風脉浮緊發熱惡寒身疼痛汗
不出而煩躁方
　　麻黄(六兩/去節)　桂枝(二兩/)　甘草(二兩/炙)　石膏(如雞/子大)
　　(碎綿/裹)　　　生薑(三兩/)　杏仁(四十枚去皮/尖及兩仁)
　　大棗(十枚/擘)
　右七味切以水九升先煑麻黄減二升去沫乃内諸
　藥煮取三升去滓分服一升厚覆取㣲汗汗出多者
　温粉粉之一服汗者不可再服若復服汗多亡陽遂
　虚惡風煩燥不得眠也忌海藻菘菜生葱等物(並出/第二)
　(卷中張仲景傷寒論云中/風見傷寒脉者可服之)
　　傷寒結胸方七首(一十/二法)
病源結胸者謂熱毒氣結聚於心胸也此由病發於陽
而早下之熱氣乘虗而痞結不散也按之痛其脉寸口
浮闗上反自沈是也脉大不可下下之則死脉浮而大
下之爲逆若陽脉浮闗上細小沈緊而飲食如故時小
便利者名爲藏結藏結病舌上白胎滑者為難療不徃
來寒熱其人反靜舌上不胎者不可攻之(出第七卷中/)
張仲景傷寒論問曰病有結胸有藏結其狀如何答曰
按之痛寸脉浮闗脉沈名結胸也問曰何謂藏結答曰
如結胸狀飲食如故時時下利寸口脉浮關上小細而
沈緊名藏結舌上白胎滑者爲難治藏結無陽證不徃
來寒熱其人反靜舌上胎滑者不可攻也病發於陽而
反下之熱入因作結胸病發於隂而反下之(一作/汗之)因作
痞也所以成結胸者以下之太早故也
結胸證悉具煩躁者亦死
結胸證其脉浮大者不可下也下之則死
夫結胸病項亦強如柔痓狀下之則和宜大䧟胸丸方
　　蜀大黄(半/斤)　葶藶子(半升/熬)　杏仁(半升去皮尖/熬令赤黒色)
　　芒硝(半升/)
　右四味擣篩二味杏仁合芒硝研如泥和散合和丸
　如彈子大每服一丸用甘遂末一錢匕白蜜一兩水
　二升同煮取一升温頓服之一㝛乃自下如不下更
　服取下爲效(千金翼同/)
又太陽病脉浮動數浮則爲風數則爲熱動則為痛數
則爲虚頭痛發熱㣲盜汗出而反惡寒表未解也醫反
下之動數變遲膈内拒痛(一云頭/痛即眩)胃中空虚客熱動膈
短氣煩躁心内懊憹陽氣内䧟心下因堅則爲結胸大
䧟胸湯主之
若不結胸但頭汗出餘處無汗劑頸而還小便不利身
必發黄大䧟胸湯方
　　蜀大黄(六/兩)　甘遂末(一錢/匕)　芒硝(一升/)
　右三味以水六升先煮大黄取二升去滓内芒硝煮
　一兩沸内甘遂末温服一升得快利止後服(千金/翼同)
又傷寒六七日結胸熱實脉沈緊心下痛按之石堅大
䧟胸湯主之方依前法
但結胸無大熱者此水結在胸脇也但頭㣲汗出者大
陷胸湯主之方依前法
又傷寒十餘日熱結在裏復徃來寒熱者與大柴胡湯
大柴胡湯方
　　柴胡(半斤/)　枳實(四枚/炙)　生薑(五兩/)　黄芩(三兩/)
　　芍藥(三兩/)　半夏(半升/洗)　大棗(十二/枚擘)
　右七味切以水一斗二升煮取六升去滓更煎取三
　升温服一升日三服一方加大黄二兩若不加大黄
　恐不名爲大柴胡湯忌羊肉餳(千金翼古今録驗同/)
又太陽病二三日不能卧但欲起心下必結脉微弱者
本有久寒也而反下之若利止者必作結胸未止者四
日復下之此作恊熱利也
又太陽病下之其脉促不結胸者此爲欲解也若心下
滿鞕痛者此爲結胸也大䧟胸湯主之但滿而不痛者
此爲痞柴胡不中與之也宜半夏瀉心湯主之方
　　半夏(半升/洗)　乾薑(三兩/)　人參(三兩/)　甘草(三兩/炙)
　　黄連(一兩/)　大棗(十二/枚擘)　黄芩(三兩/)
　右七味切以水一斗煑取六升去滓温服一升日三
　若須大䧟胸湯服者如前法忌羊肉餳海藻菘菜豬
　肉冷水等(千金翼同一/方半夏五兩)
又小結胸病正在心下按之則痛脉浮滑者小䧟胸湯
主之方
　　黄連(一兩上/好者)括蔞實(一枚大/者破)半夏(半升/洗)
　右三味切以水六升煑括蔞實取三升去滓内諸藥
　煮取二升去滓温分三服忌羊肉餳豬肉(千金翼同/)
又病在太陽應以汗解之反以冷水潠之若灌之其熱
却不得去彌更益煩皮上粟起意欲飲水而反不渇者
服文蛤散若不差者與五苓散用前篇方(士弱氏曰熱/得冷水之氣)
(約退而/後却也)
又寒實結胸無熱證者與三物小䧟胸湯方如前法白
散亦可服
文蛤散方(士弱氏曰龎安常云無熱證者與三物白/散小䧟胸湯治熱白散治寒㫖哉言乎)
　　文蛤(五兩/)
　右一味擣篩爲散以沸湯和一方寸匕服之湯用五
　合(千金/翼同)
又白散方
　　桔梗(三分/)　貝母(三分/)　巴豆(一分去心及皮熬/令黒赤别研如脂)
　右三味擣篩更於臼内擣之以白飲和服強人半錢
　匕羸人減之病在膈上則吐在膈下則利利不止飲
　冷粥一杯止忌豬肉蘆笋等(竝出第四卷/中千金翼同)
　　傷寒嘔噦方一十四首
病源傷寒病後胃氣不和此由初受病時毒熱氣盛多
服冷藥瀉下及飲冷水病折以後熱勢既退冷氣乃動
故使心下堅牢噫噦食臭腹内雷鳴而泄利此由脾胃
氣虚冷故也(出第八卷中/)
仲景傷寒論療嘔噦心下悸痞鞕不能食小半夏湯方
　　半夏(一升/洗)　生薑(八兩去皮/)
　右二味切以水七升煑取一升半去滓分再服忌羊
　肉餳
又療嘔噦心下痞鞕者以膈間有水頭眩悸半夏加茯
苓湯方
　　半夏(一升/洗)　生薑(八兩/去皮)　茯苓(三兩/)
　右三味切以水七升煮取一升半去滓温分再服忌
　羊肉餳酢等物
又療胸内似喘不喘似嘔不嘔似噦不噦心中憒憒然
徹無聊賴者生薑汁半夏湯兼主天行方
　　生薑(汁一/升)　半夏(半升洗切/)
　右二味以水三升煎半夏取一升内薑汁取一升半
　綿漉小冷分二服一日一夜服令盡嘔噦一服得止
　者停後服忌羊肉餳(救急同/)
又療乾嘔噦若手足厥冷者小橘皮湯兼主天行方
　　橘皮(四兩/)　生薑(八兩去皮/)
　右二味狹長切以水七升煮取三升去滓小冷服一
　升下咽則愈(救急同出第十六卷中/)
深師療傷寒病啘不止甘草湯方兼主天行
　　甘草(三兩/炙)　橘皮(三兩/)
　右二味切以水五升煮取一升去滓頓服之日三四
　服取差忌海藻菘菜(崔氏同/)
又半夏散方
　　半夏(洗焙乾/)
　右一味末之生薑湯和服一錢匕忌羊肉餳等
又赤蘇湯方
　　赤蘇(一把/)
　右一味水三升煑取一升去滓稍稍飲之(肘後同/)
又乾薑丸方
　　乾薑(六分/)　附子(四分炮/)
　右二味擣篩以苦酒丸如梧子服三丸日三服酒飲
　下皆得忌豬肉(肘後同/)
又療傷寒噦甘竹筎湯方
　　甘竹筎(四兩/)　生白米(一升/)
　右二味以水八升煮之取米熟湯成去滓分服徐徐
　服療風熱氣噦甚神驗諸噦亦佳
又療傷寒嘔噦胸滿虚煩不安大橘皮湯方
　　橘皮(一兩/)　甘草(一兩/炙)　生薑(四兩/)　人參(二兩/)
　右四味切以水六升煑取二升去滓分三服忌海藻
　菘菜(竝出第十四卷中/)
小品茅根橘皮湯療春夏天行傷寒胃冷變啘方
　　白茅根(切一/升)橘皮(三兩/)　桂心(二兩/切)
　右三味切以水六升煑取三升去滓温分三服數數
　服之盡復合之啘止乃停取㣲汗有熱減桂心一兩
　忌生葱(文仲同出第六卷中/一方有葛根二兩)
千金療傷寒後嘔噦及乾嘔不下食生蘆根飲方
　　生蘆根(切一/升)青竹筎(一/升)　粳米(三合/)　生薑(二兩/切)
　右四味以水七升先煑千里鞋底一隻取五升澄清下
　藥煑取二升半去滓隨意便飲不差重作
又療傷寒後嘔噦通草湯方
　　通草(三兩/)　生蘆根(切一/升)橘皮(一兩/)　粳米(三合/)
　右四味切以水五升煑取二升去滓隨意便稍飲不
　差更作取差止(古今錄驗文仲同出第十卷中/)
千金翼乾嘔吐涎沫而頭痛茱茰湯主之方
　　呉茱茰(一升/炒)大棗(十二/枚擘)　生薑(六兩/切)　人參(三兩/細剉)
　右四味以水五升煑取二升去滓分服七合日三(仲/景)
　(同出第十卷中此/張仲景傷寒論方)
　　傷寒咽喉痛方八首
病源傷寒病過經而不愈脉反沈遲手足厥逆者此爲
下部脉不至隂陽隔絶邪客於足少隂之經毒氣上熏
故喉咽不利或痛而生瘡(出第七卷中/)
仲景傷寒論少隂病咽喉痛者半夏散及湯主之方
　　半夏(洗/)　　甘草(炙/)　　桂心
　右三味等分各擣篩畢更合擣之以白飲服方寸匕
　日三服若不能服散者水一升煑七沸内散兩匕更
　煑三沸下火令小冷少少含細嚥之半夏有毒不當
　散服之忌羊肉生葱海藻菘菜餳(千金翼同出第六/)
　(卷中/)
文仲療傷寒毒攻喉咽腫痛方兼主天行
　　切啇陸炙令熱以布藉喉以熨布上冷復易之(肘/)
　　(後同/)
又方
　　眞䕡茹瓜甲大内口中以牙小嚼汁以漬喉當微
　　覺異爲佳亦主天行(肘後同/)
又附子丸方
　　附子(炮/)　　藜蘆(等分/)
　右二朱末之蜜和丸服如梧子一枚飲下含黄蘗亦
　佳忌豬肉狸肉(竝出第二卷中/)
深師貼喉膏療傷寒舌強喉痛方
　　蜜(一升/)　　甘草(四兩/)　豬膏(半斤/)
　右三味㣲火煎甘草豬膏令數沸去滓乃内蜜温令
　銷相得如棗大含化稍稍咽之忌海藻菘菜(出第十/四卷中)
集驗療傷寒熱病喉中痛閉塞不通烏扇膏方
　　生烏扇(一斤/切)豬脂(一斤/)
　右二味合煎烏扇藥成去滓取如半雞子薄綿裹之
　内口中稍稍咽之取差忌酒蒜等物(張文仲千/金等同)
又升麻湯方
　　升麻(三兩/)　通草(四兩/)　射干(二兩/)　羚羊角(三/兩)
　　(屑/)　　　　芍藥(三兩/)　生蘆根(切一/升)
　右六味切以水七升煑取二升半去滓分爲三服徐
　徐服(千金古今錄驗同/竝出第三卷中)
千金治傷寒熱病後口乾多唾咽痛乾棗丸方
　　乾棗(二十/枚)　烏梅(十枚/)
　右二味擣合蜜和丸如杏核大綿裹含化嚥津自愈
　(出第十/卷中)
　　傷寒吐唾血及下血方三首
病源此由諸陽受邪熱初在表應發汗而汗不發致使
熱毒入深結於五藏内有瘀積故吐血(出第八卷中/)
仲景傷寒論吐血不止者柏葉湯主之方
　　青栢葉(三/兩)　乾薑(二兩/切)　艾(三把/)
　右三味以水五升煑取一升去滓别絞取新出馬通
　汁一升相和合煎取一升綿濾之温分再服馬通是
　馬屎汁也(一方有阿/膠無艾)
又吐血下血黄圡湯主之方
　　釡竈下黄焦土(半升/綿裹)　甘草(三兩/炙)　乾地黄(三兩/)
　　白术(三兩/)附子(三兩/炮破)　阿膠(三兩/炙)　黄芩(三兩/)
　右七味切以水八升煑六味取二升去滓内膠令烊
　分三服忌海藻菘菜蕪荑豬肉桃李雀肉等物(並出/第十)
　(六卷/中)
古今錄驗蒲黄湯療傷寒温病天行疫毒及酒客熱傷
中吐血不止面黄乾嘔心煩方
　　蒲黄　　　桑寄生　　桔梗(一作/栝蔞)　犀角(屑/)
　　甘草(各二/兩炙)　葛根(三兩/)
　右六味切以水七升煑取三升去滓分三服徐徐服
　之忌海藻菘菜豬肉(出第三卷中/)
　　傷寒衂血方四首
病源傷寒病衂血者此由五藏熱結所爲也心主血肝
藏血熱邪傷於心肝故衂血也衂者鼻出血也肺主氣
而開竅於鼻血隨氣行所以從鼻出陽明病口燥但欲
漱水不欲嚥者此必衂衂家不可攻其表汗出額上脉
急而緊直視而不能眴不得眠亡血不可攻其表汗出
則寒慄而振脉浮緊發熱其身無汗自衂者愈(出第八/卷中)
肘後療傷寒大病差後小勞便鼻衂牡蠣散及丸方
　　左顧牡蠣(十分/熬)　石膏(五分/)
　右二味擣末酒服方寸匕日三四亦可蜜丸如梧子
　大酒服十五丸(集驗千金竝同/出第二卷中)
小品芍藥地黄湯療傷寒及温病應發汗而不發之内
瘀有畜血者及鼻衂吐血不盡内餘瘀血靣黄大便黑
者此主消化瘀血
　　芍藥(三分/)　地黄(半斤/)　丹皮(一兩/)　犀角屑(一/兩)
　右四味切以水一斗煑取四升去滓温服一升日二
　三服有熱如狂者加黄芩二兩其人脉大來遲腹不
　滿自言滿者爲無熱不用黄芩
又茅花湯　療傷寒鼻衂不止主之方
　　茅花(一大把/)
　右以水八升煮取三升分三服即差若無茅花取茅
　根代之亦可
又麥門冬湯　療傷寒身熱衂血嘔逆主之方
　　麥門冬　　石膏　　　寒水石(各三/兩)甘草(二兩/)
　　桂心(一兩/)
　右五味切以水一斗煑取三升分三服
　　傷寒煩渴方九首
病源此由隂氣少陽氣勝故熱而煩滿也少隂病惡寒
而踡時自煩欲去其衣被者可治也病脉已解而反發
煩者病新差又強與榖脾胃氣尚弱不能消穀故令微
煩損穀即愈少隂病脉微細而沈但欲卧汗出不煩欲
自吐五六日自利後煩躁不得卧寐者死發汗後下之
脉平而少煩此新虚不勝榖氣故也又傷寒渴者由熱
氣入於藏流於少隂之經少隂主腎腎惡燥故渴而引
飲(竝出第七卷中/)
仲景傷寒論療傷寒汗出惡寒身熱大渴不止欲飲水
至二斗者白虎加人參湯主之方
　　知母(六兩/)　石膏　　　粳米(各一/升)　人參(三兩/)
　　甘草(二兩/)
　右五味切以水一斗二升煮米熟去米内諸藥煮取
　六升去滓温服一升日三忌海藻菘菜(出第十卷/中小品同)
又若脉浮發熱渴欲飲水小便不利者豬苓湯主之方
　　豬苓(一兩/去皮)　茯苓(一兩/)　阿膠(一兩/炙)　滑石(一兩碎/綿裹)
　　澤瀉(一兩/)
　右五味以水四升先煑四物取二升去滓内阿膠令
　烊銷温服七合日三服忌醋物(千金翼同出第五卷/)
　(中/)
范汪括蔞湯主渴飲方
　　括蔞根(内黄脉少/者三兩)
　右一味切以水五升煮取一升分二服先以青淡竹
　瀝一升合水二升煮好銀二兩減半去銀先與病人
　飲之訖須臾後乃服括蔞湯其銀汁須冷服(出第二/)
　(十卷中/)
千金療傷寒後結熱在内煩渴青葙子丸方
　　青葙子(五/兩)　龍膽(三兩/)　黄芩(一兩/)　梔子仁(一/兩)
　　苦參(一兩/)　黄蘗(二兩/)　括蔞(一兩/)　黄連(二兩/)
　右八味擣篩爲末蜜丸先食服如梧子七丸飲下日
　三不知稍増忌豬肉冷水(集驗同出第九卷中/)
深師黄芩人參湯療傷寒吐下後内外有熱煩渴不安
方
　　黄芩　　　人參　　　甘草　　　桂心
　　生薑(各二/兩)　大棗(十五枚/擘)
　右六味切以水八升煑取三升分三服徐徐服忌菘
　菜海藻生葱等物
又療傷寒除熱止渴欲飲水括蔞根湯方
　　黄芩(三兩/)　人參(二兩/)　桂心(二兩/)　大黄(二兩/)
　　括蔞根(三/兩)　芒硝(二兩/)　甘草(二兩/炙)
　右七味切以水八升煑取三升去滓飲一升須臾當
　下不下復飲一升得下止勿復飲湯藥力勢歇乃可
　食糜耳一方用生薑二兩忌海藻菘菜生葱油膩等
　物
又療傷寒下後除熱止渴五味麥門冬湯方
　　麥門冬(去/心)　五味子　　人參　　　甘草(炙/)
　　石膏(碎各/一兩)
　右五味擣篩三指撮水一升二合煑令沸得四合盡
　服忌海藻菘菜(竝出第十四卷中/)
古今錄驗黄龍湯療傷寒十餘日不解徃來寒熱狀如
温瘧渴胸滿心腹痛方
　　半夏(半升/洗)　生薑(三兩/)　人參(三兩/)　柴胡(半斤/)
　　黄芩(三兩/)　甘草(三兩/炙)　大棗(十二/枚擘)
　右七味切以水一斗二升煑取六升去滓更煎取三
　升温服一升日三服不嘔而渴去半夏加栝蔞根四
　兩服如前忌羊肉餳海藻菘菜等物(出第三卷中此/本張仲景傷寒)
　(論/方)
又髙堂丸療傷寒苦渴煩滿欲死令極飲水法方
　　大黄(二分/)　硝石(三分/熬)　釡底墨(一/分)　竈突中墨
　　(一分/)　　　黄芩(一分/)　梁上塵(一/分)　竈中黄圡
　　(一分/)　　　麻黄(二分/去節)
　　胡洽用芒硝無黄圡
　右八味篩末蜜和如彈丸大取一丸著一盞水中盡
　用服之即自極飲水汗出得熱除矣一名黑奴丸一
　名駐車丸并療温瘧神良(並出第二卷中此方第一/卷用小麥黒奴名黒奴丸)
　　傷寒癖實及宿食不消方二首
病源此謂被下後六七日不大便煩熱不解腹滿而痛
此爲胃中有乾糞挾宿食故也或先患寒癖因有宿食
又感於傷寒熱氣相搏故宿食不消也(出第八卷中/)
深師駃豉丸療傷寒留飲宿食不消一名續命丸方
　　黄芩(五兩/)　大黄(五兩/)　梔子仁(十六/枚)黄連(五兩/去毛)
　　豉(一升/熬)　　甘遂(三兩太/山者)麻黄(五兩/去節)　芒硝(二兩/)
　　巴豆(一百枚去皮/及心熬研)
　右九味擣篩白蜜和丸如梧子服三丸以吐下爲度
　若不吐利加二丸一本有杏仁七十枚忌豬肉冷水
　蘆笋肉(出第十四卷/中范汪同)
古今錄驗續命丸療傷寒及癖實痰飲百病方
　　大黄(五兩/)　黄連(一兩/)　麻黄(五兩/去節)　甘遂(三兩/熬)
　　黄芩(二兩/)　芒硝(二兩/研)　杏仁(七十枚去/皮尖熬)
　　巴豆(一百枚去/心熬研)　　　　豉(一升/熬)
　右九味擣篩蜜和丸得傷寒一日服一丸如小梧子
　大二日二丸至六七日六七丸但吐下得汗愈若水
　澼及痰實服三五丸日二忌豬肉冷水蘆笋(范汪延/年刪繁)
　(同出第/三卷中)
　　傷寒春冬欬嗽方三首
病源此由邪熱客於肺也上焦有熱其人必飲水水停
心下則肺為之浮肺主於欬水氣乘之故欬嗽(出第八/卷中)
小品射干湯主春冬傷寒秋夏中冷欬嗽曲拘不得氣
息喉鳴啞失聲乾嗽無唾喉中如哽者方
　　射干(二兩/)　半夏(五兩/洗)　杏仁(二兩去皮/尖兩仁)
　　乾薑(二兩/炮)　甘草(二兩/炙)　紫菀(二兩/)　肉桂(二兩/)
　　呉茱萸(二/兩)　當歸(二兩/)　橘皮(二兩/)　麻黄(二兩/去節)
　　獨活(二兩/)
　右十二味切以水一斗煑取三升去滓温分三服始
　病一二日者可服此湯汗後重服勿汗也病久者初
　服可用大黄二兩初秋夏月暴雨冷及天行暴寒熱
　伏於内宜生薑四兩代乾薑除茱萸用枳實二兩炙
　忌羊肉海藻菘菜餳生葱(出第六卷中/)
古今錄驗下氣橘皮湯療春冬傷寒秋夏冷濕欬嗽喉
中鳴聲上氣不得下頭痛方
　　橘皮　　　紫菀　　　麻黄(去節/)　杏仁(去雙/仁尖)
　　(皮/)　　　　當歸　　　桂枝　　　甘草(炙/)
　　黄芩(各三/分)
　右八味切以水七升煑取三升分三服不差重合之
　忌海藻菘菜生葱(出第三卷中/)
延年療傷寒骨節疼頭痛眼睛疼欬嗽知母湯方
　　知母(二兩/)　貝母(三兩/)　乾葛(三兩/)　芍藥(三兩/)
　　石膏(四兩/碎裹)　黄芩(三兩/)　杏仁(一兩去皮/尖及雙仁)
　　梔子仁(三兩/擘)
　右八味切以水七升煑取二升五合去滓分爲三服
　如人行八九里再服忌蒜麫七日(出第九卷中/)
　　傷寒攻目生瘡兼赤白瞖方六首
病源目者藏腑之精華肝之外候也傷寒熱毒壅滯熏
蒸於肝上攻於目則令目赤腫痛若毒氣盛者眼生瞖
膜又肝開竅於目肝氣虚熱乘虗上衝於目故目赤痛
重者生瘡瞖白膜息肉(出第八卷中/)
肘後療傷寒大病後熱毒攻目方
　　煑蜂房以洗之日六七度(張文仲同/)
又方
　　冷水漬青布以掩目(張文仲同/)
又療熱病後生瞖方
　　燒豉二七粒末内管中以吹之(並出第二卷中/文仲備急同)
小品漏蘆連翹湯療傷寒熱毒變作赤色癰疽丹疹腫
毒及眼赤痛生障瞖悉主之方兼療天行
　　漏蘆(二兩/)　連翹(二兩/)　黄芩(二兩/)　麻黄(二兩/去節)
　　白歛(二兩/)　升麻(二兩/)　甘草(二兩/炙)　大黄(三兩/切)
　　枳實(三兩/炙)
　右九味切以水九升煑取三升去滓温分三服相去
　二食頃更服熱盛者可加芒硝二兩忌海藻菘菜等
　物(千金/同)
又秦皮湯療毒病衝眼忽生赤瞖或白或腫膚起或赤
痛不得視光痛入心肝或眼外浮腫如吹汁出生膜覆
珠子方
　　秦皮(二兩/)　前胡(二兩/)　常山(二兩/)　黄芩(二兩/)
　　升麻(二兩/)　芍藥(二兩/)　白薇(二兩/)　枳實(二兩/炙)
　　大黄(三兩/)　甘草(二兩/炙)
　右十味以水八升煑取三升分三服相去二食頃更
　服若盛熱者可加芒硝二兩忌海藻菘菜生葱生菜
　(出第六卷中一方加蕤/仁一兩梔子仁半兩)
張文仲秦皮湯主傷寒病熱毒氣入眼生赤脉赤膜白
膚白瞖者及赤痛不得見光痛毒煩惱者神効方
　　秦皮　　　升麻　　　黄連(各一/兩)
　右三味切以水洗去塵用水四升煑取二升半冷之
　分用三合仰眼以綿繞筯頭取湯以滴眼中如屋漏
　狀盡三合止須臾復用日五六遍乃佳忌豬肉冷水
　(出第二/卷中)
　　傷寒口瘡方二首
病源夫傷寒冬時發其汗必吐利口中爛生瘡以其熱
毒在藏心脾煩壅表裏俱熱熱不已毒氣熏於上焦故
令口舌乾燥生瘡也(出第七卷中/)
深師療傷寒熱病口瘡黄蘗蜜方
　　黄蘗(削去上皮取裏/好處薄斜削)
　右一味以崖蜜半斤極清者以漬蘗一宿唯欲令濃
　含其汁良久吐之更復如前若胸中熱有瘡時飲三
　五合尤良
又療傷寒口瘡爛者升麻湯方
　　升麻(一兩/)　甘草(一兩/炙)　竹葉(切五/合)　麥門冬(三/分)
　　(去/心)　　　　牡丹(一分/)　乾棗(二十/枚擘)
　右六味切以水四升煮取一升半去滓分五服含稍
　稍咽之爲度忌海藻菘菜胡荽等(並出第十四卷中/)
　　傷寒手足欲脫疼痛方七首
病源此由熱毒氣從内而出循經絡攻於手足也人五
藏六腑并榮俞皆出於手足指故毒從藏腑而出也(出/第)
(八卷/中)
范汪療傷寒熱病手足腫欲脫方
　　生羊肉裹之腫消痛止(出第三十卷中深師同/)
崔氏療傷寒手足熱疼欲脫方
　　取羊屎煮汁以淋之差止亦療時疾隂嚢及莖腫
　　亦可煮黄蘗洗之(肘後深師集驗千金備/急並同出第一卷中)
集驗療毒熱攻手足腫疼欲脫方
　　濃煮虎杖根適寒温以漬手足入至踝上一尺(兼/療)
　　(天行范汪肘/後千金同)
又方
　　酒煮苦參以漬之(范汪千金集驗同/並出第二卷中)
千金療毒熱病攻手足腫疼痛欲脫方
　　煑馬糞若羊糞汁漬之豬膏和羊糞塗之亦佳(范/汪)
　　(集驗肘/後同)
又方
　　取常思草絞取汁以漬之一名蒼耳(范汪集驗肘/後同出第十)
　　(卷/中)
備急療熱病手足腫欲脫者方兼主天行
　　以稻穰灰汁漬之佳(集驗千金肘後/同出第一卷中)
　　傷寒虚羸方四首
病源其人血氣先虚復爲虚邪所中發汗吐下之後經
絡俱損傷隂陽竭絶熱邪始散眞氣尚少五藏猶虚穀
神未復無津液以榮養故虚羸而生病焉(出第八卷中/)
集驗療傷寒虚羸少氣氣逆苦嘔吐方
　　石膏(一斤碎/綿裹)竹葉(一把/)　麥門冬(一升/去心)人參(二兩/)
　　半夏(一升/洗)　生薑(四兩/)　甘草(二兩/炙)
　右七味切以水一斗二升煮取六升去滓内粳米一
　升米熟去米飲一升日三服忌海藻菘菜羊肉餳(出/第)
　(三卷/中)
又生地黄湯療傷寒有熱虚羸少氣心下滿胃中有㝛
食大便不利方
　　生地黄(三/斤)　大黄(四兩/)　大棗(二十/枚擘)　甘草(一兩/炙)
　　芒硝(二合/)
　右五味合擣令相得蒸五升米下熟絞取汁分再服
　忌海藻菘菜(出第二卷中/)
千金療傷寒虚羸少氣嘔吐竹葉石膏湯方
　　石膏(一斤碎/綿裹)竹葉(一把/)　麥門冬(一升/去心)人參(二兩/)
　　半夏(半升/洗)　甘草(二兩/)
　右六味以水一斗煑取六升去滓内粳米一升煑米
　熟去米飲一升日三服忌海藻菘菜羊肉餳(出第十/卷中此)
　(張仲景傷/寒論方)
張文仲梔子豉湯療吐下後虚羸欲死方
　　梔子(一十/枚)　豉(四合/綿裹)
　右二味以水五升先煮梔子取二升内豉又煑三四
　沸去滓分再服(支同此出姚萬第二卷中集/驗備急同各用梔子十四枚)
　　傷寒不得眠方四首
病源夫衛氣晝行於陽夜行於隂隂主夜夜主卧謂陽
氣盡隂氣盛則目瞑矣今熱氣未散與諸陽并所以陽
獨盛隂偏虚雖復病後仍不得眠者隂氣未復於本故
也(出第八/卷中)
仲景傷寒論療傷寒發汗若吐下後虚煩不得眠劇則
反覆顛倒心内苦痛懊憹者屬梔子豉湯證方
　　肥梔子(十四/枚擘)香豉(四合/綿裹)
　右二物以水四升先煑梔子取二升半去滓内豉更
　煑取一升半去豉分温再服得吐止後服
肘後療大病差後虚煩不得眠腹中疼痛懊憹烏梅䜴
湯方
　　豉(七分/綿裹)　　烏梅(十四/枚擘)
　右二味以水四升煑烏梅取二升半内䜴更煑取一
　升半去滓温分再服無烏梅用梔子四枚
又半夏茯苓湯方
　　半夏(三兩/洗)　秫米(一升/)　茯苓(四兩/)
　右三味切以千里流水一石揚之萬遍澄取二斗合
　煑諸藥得五升去滓温分五服忌羊肉餳酢等物(竝/出)
　(第一/卷中)
深師酸棗湯療傷寒及吐下後心煩乏氣晝夜不眠方
　　酸棗仁(四/升)　麥門冬(一升/去心)甘草(二兩/炙)　蝭母(二兩知/母也)
　　茯苓(二兩/)　芎藭(二兩/)　乾薑(三兩/)
　右七味切以水一斗六升煑酸棗取一斗去棗内藥
　煑取三升去滓温分三服忌海藻菘菜大醋(出第十/四卷中)
　　傷寒小便不利方九首
病源傷寒發汗後而汗出不止津液少胃中極乾小膓
有伏熱故小便不通也(出第八/卷中)
仲景傷寒論少隂病二三日不已至四五日腹痛小便
不利四肢沈重疼痛自下利者此為有水氣或欬或小
便自利或下利或嘔者真武湯主之方
　　茯苓(三兩/)　白芍藥(三兩/)　附子(一枚炮去/皮破八片)
　　白术(三兩/)　生薑(三兩/去皮)
　右五味切以水八升煑取三升去滓温服七合日三
　若欬者加五味子半升細辛一兩乾薑一兩若小便
　自利者去茯苓若下利者去芍藥加乾薑二兩嘔者
　去附子加生薑足前成半斤忌酢豬肉桃李雀肉等
　(出第六卷中深師/同兼主天行大効)
又傷寒六七日已發汗而復下之胸脇滿結小便不利
渴而不嘔但頭汗出徃來寒熱心煩者此未解也屬小
柴胡桂薑湯主之方
　　柴胡(半斤/)　桂心(三兩/)　黄芩(三兩/)　牡蠣(二兩/熬)
　　甘草(二兩/炙)　括蔞根(四/兩)　乾薑(二兩/)
　右七味切以水一斗二升煑取六升去滓更煎取三
　升温服一升日三初一服微煩後汗出便愈忌生葱
　海藻菘菜(出第四卷中/)
又療傷寒七八日身黄如橘子色小便不利腹㣲滿者
茵陳湯主之方
　　茵陳(六兩/)　肥梔子(十四/枚擘)大黄(二兩去皮酒/洗破二片)
　右三味以水一斗二升先煑茵陳減二升去滓内二
　物煑取三升去滓分温三服日三小便當利尿如皂
　莢沫狀色正赤一宿腹減黄從小便去(出第五卷中/張文仲千金)
　(竝/同)
又服桂枝湯或下之仍頭項強痛翕翕發熱無汗心下
滿微痛小便不利者桂枝去桂加茯苓白术湯主之方
　　芍藥　　　生薑(切/)　　白术　　　茯苓(各三/兩)
　　甘草(二兩/炙)　大棗(十二/箇擘)
　右六味切以水八升煑取三升去滓温服一升小便
　利則愈忌海藻菘菜酢桃李雀肉等
肘後療小腹滿不得小便方兼療天行
　細末雄黄蜜和爲丸如棗核内溺孔中令入半寸(出/第)
　(二卷中/文仲同)
千金翼療少隂病四逆其人或欬或悸或小便不利或
腹中痛或洩利下重四逆散方
　　甘草(十分/炙)　枳實(十分/炙)　柴胡(十分/)　芍藥(十分/)
　右四味擣細篩白飲和服方寸匕日三服嗽者加五
　味子乾薑各五分并主下利胸中悸者加桂心五分
　小便不利者加茯苓五分腹中痛者加附子一枚洩
　利下重者先以水五升煑薤二升取三升以散三方
　寸匕内湯中煮之取一升半分再服忌海藻菘菜(仲/景)
　(范汪同出/第十卷中)
崔氏療傷寒熱盛小便不利滑石湯方兼療天行
　　滑石(屑二/兩)　葶藶子(一合/熬)
　右二味以水二升煑取七合去滓頓服之
又方
　　擣生葱傅臍下横文中燥則易之
又瞿麥湯方
　　瞿麥(三兩/)　甘草(三兩/炙)　滑石(四兩/)　葵子(二合/半)
　　石韋(三兩去/毛令盡)
　右五味切以水八升煮取二升半分三服忌海藻菘
　菜(竝出第一卷中/古今録驗同)
　　傷寒下痢及膿血黄赤方一十六首
病源傷寒病若表實裏虚熱氣乘虚而入攻於腸胃則
下黄赤汁若温毒氣盛則腹痛壯熱下膿血如魚腦或
如爛肉汁若寒毒入胃則腹滿身熱下清榖下清榖者
不可攻表汗出必脹滿表裏俱虚故也
傷寒六七日下利便發熱而痢其人汗出不止者死但
有隂無陽故也
下利有微熱其人渴脉弱者今自愈脉沈弦者下重其
脉大者爲未止脉微數者為欲自止雖發熱不死少隂
病八九日而一身手足盡熱熱在膀胱必便血下利脉
反浮數尺中自濇其人必圊膿血少隂病下利若利自
止惡寒而欲踡手足温者可療陽明病下利其人脉浮
大此皆為虚弱強下之故也
傷寒下利日十餘行其人脉反實者死(出第八卷中張/仲景傷寒論陽)
(明無下利證不可下或有云下利其脉浮大者此皆為/虚以強下之故也設脉浮革因爾腸鳴當温之與水即)
(噦/)
仲景傷寒論傷寒本自寒下醫復吐之下之不解者寒
格更逆吐下食入還吐出者屬乾薑黄連人參湯主之
方
　　乾薑　　　黄連　　　黄芩　　　人參(各三/兩)
　右四味切以水六升煮取二升去滓分再服之忌豬
　肉冷水等(出第六卷中/)
又太陽病桂枝證醫反下之利遂不止脉促者表未解
也喘而汗者屬葛根黄連湯方
　　葛根(八兩/)　黄連(三兩金/色者)　黄芩(三兩/切)　甘草(二/兩)
　右四味切以水八升先煮葛根減二升掠去沫内諸
　藥煮取二升去滓温分再服忌豬肉冷水海藻菘菜
　(出第七/卷中)
肘後療傷寒若下膿血者赤石脂湯方
　　赤石脂(二兩/碎)乾薑(二兩/切)　附子(一兩/炮破)
　右三味以水五升煑取三升去滓温分三服後臍下
　痛者加當歸一兩芍藥二兩用水六升煮忌豬肉(范/汪)
　(張文/仲同)
又主下利不能食者兼療天行黄連丸方
　　黄連(一兩/)　烏梅(二十枚/炙燥)
　右二味擣末臘如博碁子一枚蜜一升於微火煎令
　可丸如梧子一服十五丸日三忌豬肉冷水(出第一/卷中)
又白通湯療傷寒泄痢不已口渴不得下食虚而煩方
　　大附子(一枚生削去/黒皮破八片)乾薑(半兩/炮)　甘草(半兩/炙)
　　葱白(十四/莖)
　右四味切以水三升煮取一升二合去滓温分再服
　渴微嘔心下停水者一方加犀角半兩大良忌海藻
　菘菜豬肉(范汪同出第十四卷中張仲景傷寒論白/通湯惟主少隂下利厥逆無脉乾躁而煩)
　(者白通加豬膽湯主之/本無甘草仍不加犀角)
范汪療傷寒腹中微痛不止下利秦皮湯方
　　秦皮(三兩/)　黄連(四兩/)　白頭翁(二/兩)　阿膠(三兩/)
　右四味㕮咀三味以水八升煮得二升絞去滓内膠
　令烊適寒温先食飲七合日二服忌豬肉冷水
又䜴薤湯療傷寒暴下及滯利腹痛方
　　豉(一升/)　薤白(一把寸切/)
　右二物以水三升煑令薤熟漉去滓分為再服不差
　復作
又蕙草湯療傷寒除熱止下利方
　　蕙草(二兩/)　黄連(四兩/)　當歸(二兩/)
　右三味切以水六升煑得二升適寒温飲五合日三
　忌豬肉冷水等物
又療傷寒下利脉微足厥冷通草湯方
　　通草(一兩/)　乾薑(一兩/)　枳實(四兩/炙)　人參(一兩/)
　　附子(一枚炮/令裂破)
　右五味切以水六升煑取二升適寒温飲五合日三
　不差稍加至七合忌豬肉(竝出第三十卷中/)
小品犀角湯療熱毒下黄赤汁及赤如腐爛血及赤滯
如魚腦腹痛壯熱諸藥無效方
　　黄蘗(一兩/半)　黄芩(一兩/半)　白頭翁(一/兩)　黄連(二兩/)
　　當歸(一兩/)　牡蠣(一兩/半熬)　犀角(屑半/兩)　艾葉(半兩/)
　　石榴皮(一兩/半)桑寄生(一/兩)　甘草(一兩/炙)
　右十一味切以水八升煑取三升分三服忌豬肉冷
　水海藻菘菜(出第六卷中古今錄驗同/)
集驗療傷寒後下利膿血蘗皮湯方
　　黄蘗(二兩/)　黄連(四兩/)　梔子仁(十四/枚擘)阿膠(一兩/炙)
　右四味切以水六升煑三味取二升去滓内膠令烊
　温分再服忌豬肉冷水(范汪同出第二卷中/)
千金翼熱利下重白頭翁湯主之方
　　白頭翁(二/兩)　黄蘗(三兩/)　黄連(三兩/)　秦皮(三兩/切)
　右四味切以水七升煑取二升去滓分服一升不愈
　更服忌豬肉冷水(范汪同出第十卷中/此張仲景傷寒論方)
崔氏療傷寒後赤白帶下無數阮氏桃華湯方
　　赤石脂(八兩冷多白/帯者加四兩)粳米(一升/)乾薑(四兩冷多白/帯者加四兩)
　　(切/)
　右三味以水一斗煑米熟湯成去滓服一升不差復
　作熱多則帶赤冷多則帶白(千金翼方不同加減稍/别傷寒論千金范汪同)
　(張仲景傷寒論煮湯和/赤石脂末一方寸匕服)
又療傷寒熱利黄連丸方
　　黄連(三兩/去毛)　當歸(三兩/)　乾薑(二兩/)　赤石脂(二/兩)
　　(切/)
　右四味擣篩蜜和丸如梧子大服三十丸日三叔尚
　書以療熱痢是歲傳與東都當方諸軍營及夏口戍
　人發者數千餘人余時亦復用之亦佳但時用之不
　及諸湯速耳當服百丸許乃斷忌豬肉冷水(竝出第/)
　(一卷中/)
張文仲陶氏傷寒下利䜴薤湯方
　　豉(一斤/綿裹)　　薤白(一握/)　梔子(十四枚/擘破)
　右三味以水五升煮取二升半去滓温分三服小品
　云此方主温毒及傷寒内虚外熱攻腸胃下黄赤汁
　及如爛肉汁并去赤滯下伏氣腹痛諸熱毒悉主之
　水四升先煑梔子薤白令熟内䜴煑取二升分三服
　(千金備/急方同)
又療傷寒下利惡血不止犀角湯方
　　乾薑(一兩/)　犀角(一兩/末)　地榆(一兩/)　蜜(二合/)
　右四味切以水五升煮取一升半去滓下蜜更煑至
　一升分三服自愈此治熱毒蠱利(千金同竝出/第十五卷中)
　　傷寒􁝎瘡方一十首
病源凡得傷寒及天行熱病日數較多腹内有熱又人
食少腸胃空虚三蟲行作求食食人五藏及下部也􁝎
病之候齒齗無色舌上盡白甚者脣裏有瘡四肢沈重
怱忽喜眠如此皆爲蟲食其肛肛爛見五藏則死當數
看其上脣内有瘡唾血脣内如粟瘡者則心内懊憹痛
此蟲在上食其五藏下脣内生瘡者其人不寤此蟲食
下部皆能殺人也(出第八卷中/)
肘後若病人齒齗無色舌上白者或喜眠憒憒不知痛
痒處或下利宜急療下部不曉此者但攻其上不以爲
意下部生瘡蟲食其肛肛爛見五藏便死
　　燒馬蹄作灰細末豬膏和塗綿以導下部日數度
　　差
又桃仁苦酒湯方
　　桃仁(五十枚去皮/尖及兩仁)苦酒(二升/)　鹽(一合/)
　右三味煑取六合去滓盡服之(竝出第一卷中/)
深師療􁝎食下部桃皮湯方
　　桃皮(二兩/)　槐子(二兩/)　艾(二兩/)　　大棗(三十/枚擘)
　　(一方用/黄連)
　右四味切以水五升煑取三升去滓温分三服之
又療􁝎蟲食下部方
　　以泥作甖以竹筒如指所横穿甖肚筒一頭内下
　　孔中内如雞子艾燒之人就甖口吹之常令艾燒
　　強人可益艾甚良(千金同/)
又龍骨湯治傷寒已八九日至十餘日大煩渴熱盛而
三焦有瘡􁝎者多下或張口吐舌呵吁咽爛口鼻生瘡
吟語不識人宜服此湯除熱毒止痢神方
　　龍骨(半斤/碎)
　右一味以水一斗煑取四升沈之井底令冷服五合
　餘漸漸進之恣意如飲尤宜老少無味殆如飲水亦
　斷下(文仲備急/千金等同)
又療傷寒及諸病之後内有瘡出下部煩者黄連犀角
湯方
　　黄連(一兩/去毛)　烏梅(十四/枚擘)　犀角(三兩/)　青木香(半/兩)
　右四味切以水五升煑取一升半分再服忌豬肉冷
　水等(竝出第十四卷中/)
范汪療傷寒心中懊憹下利榖道中爛傷當服懊憹散
以􁝎藥内榖道中懊憹散方
　　雚蘆(十分/)　乾漆(二分/)　萹蓄(二分/)
　右三味各異擣篩粉粥飲服一錢匕先食日再服(千/金)
　(同/)
又療􁝎懊憹麝香散方
　　麝香(一分/研)　雄黄(一分/研)　丹砂(一分/研)　犀角(一分/屑)
　　羚羊角(一分/研)青葙子(一/分)　黄連(一分/)　升麻(一分/)
　　桃仁(一分/熬)　貝齒(一分/)
　右十味竝擣合下篩先食以小麥粥服錢五匕服藥
　訖復以錢五匕綿裹以導榖道中食頃去之日三忌
　豬肉冷水生血等物(竝出第三十三卷中/)
小品青葙子散療熱病有􁝎下部生瘡方
　　靑葙(一兩/)　雚蘆(四兩/)　狼牙(三分/)　橘皮(二分/)
　　萹蓄(二分/切之)
　右五味擣下篩粥飲和合服兩錢匕日三不知稍増
　之(出第六卷中千金/同有甘草一分)
張文仲療傷寒兼􁝎瘡王叔和云其候口脣皆生瘡唾
血上脣内有瘡如粟者則心中懊憹痛如此則此蟲在
上乃食五藏若下脣内生瘡其人喜眠者此蟲在下食
下部方
　　取雞子一枚扣頭出白與漆一合熟和令調如漆
　　還内殻中仰吞之食頃或半日或下蟲或吐蟲劇
　　者再服乃盡熱除病愈凡得熱病腹内熱食少三
　　蟲行作求食食人五藏及下部人不能知可服此
　　藥不爾􁝎蟲殺人(集驗深師肘後同/)
又方
　　豬膽(一具/)
　右一味漬著半升苦酒中和之煎三沸三下三上藥
　成可放温空腹飲一滿口蟲即死有人經用之驗(竝/出)
　(第二卷中/千金同)
　　傷寒隂陽易方八首
病源傷寒隂陽易病者是男子婦人傷寒病新差未平
復而與之交接得病者名爲隂陽易也其男子病新差
未平復而婦人與之交接得病者名陽易其婦人得病
新差未平復而男子與之交接得病者名隂易若二男
二女竝不相易所以呼爲易者隂陽感動其毒度著於
人如換易也其病之狀身體重小腹裏急或引隂中拘
攣熱上衝胸頭重不能舉眼内生䁾四肢拘急小腹㽲
痛手足拳皆即死其亦有不即死者病苦小腹裏急熱
上衝胸頭重不能舉百節解離經脉緩弱血氣空虚骨
髓枯竭便嘘嘘吸吸氣力轉少著牀不能動摇起止仰
人或引歲月方死(出第八/卷中)
深師療婦人得温病雖差平復未滿一百日不可與交
合交合爲隂易之病病必拘急手足拳皆死丈夫病以
易婦人名爲陽易速當療之可差滿四日不可療也宜
令服此藥方
　　乾薑(四兩/)
　右一味擣末湯和一頓服温覆汗出得解止手足伸
　遂愈(范汪同出第十四卷中/)
范汪豭䑕糞湯療傷寒病後男子隂易方
　　薤(一大把/)　豭䑕糞(十四枚/)
　右二味以水五升煑取二升盡飲之温卧汗出便愈
　亦理勞復(豭䑕屎兩頭尖者是也肘後薤作藍/)
又丹米湯療傷寒病已後男子隂易方
　　丹米(三兩/)
　右一味末以薄酒和盡飲之温覆汗出便愈亦隨人
　大小不必三兩自以意消息之
又療交接勞復卵腫腹中絞痛便絶死竹皮湯方
　　刮青竹皮(一升/)
　右一味以水三升煑五六沸絞去滓頓服立愈(肘後/同)
又療隂陽易括蔞湯方
　　括蔞根(二兩/)
　右一味以水五升煑取一升分二服先以青淡竹瀝
　一升合水二升煮好銀二兩減半去銀先與病人飲
　之訖又須臾乃服湯小便利即差括蔞湯銀汁須冷
　服(與前療/渴方同)
千金曰昔者有人得傷寒病已差未健請華旉視脉旉
曰雖差尚虚未復陽氣不足勿爲勞事餘勞尚可御内
即死臨死當吐舌數寸其妻聞其夫病除從百餘里來
省之止宿交接中間三日發病口舌出數寸而死病新
差未滿百日氣力未平復而以房室者略無不死有士
蓋正者病愈後六十日已能行射獵以房室則吐涎而
死及熱病房室名爲隂陽易之病皆難療多死近者有
士大夫小得傷寒差以十餘日能乘馬行來自謂平復
以房室則小腹急痛手足拘攣而死醫者張苖說有婢
得病後數十日有六人姦之皆死婦人得病易丈夫丈
夫得病亦易婦人療之燒裩散方兼主温病隂易也
　　取女人中裩近隠處燒取灰
　右一物爲散服方寸匕日三小便即利隂頭微腫此
　爲愈矣女人病可取男子裩如前法酒水服(此本仲/景方肘)
　(後/同)
又療交接勞復卵腫縮腹中絞痛便欲死者方
　　取交接婦人衣服以覆男子(肘後同/)
又方
　　取女人手足𤓰二十枚女人衣中裳一尺燒
　右二味末以酒服亦可米汁飲服之(出第十卷/中肘後同)
　　傷寒勞復食復方二十五首
病源傷寒病新差津液未復血氣尚虚若勞動早更復
成病故云復也若言語思慮則勞神梳頭澡洗則勞力
勞則生熱熱氣乘虚還入經絡故復病也其脉沉緊者
宜下之又食復傷寒病新差及大病之後脾胃尚虚榖氣
未復若食豬肉腸血肥魚及油膩物必大下利醫所不
能治也必至於死若食餅餌􁀙黍飴脯炙膾棗栗諸果
牢強難消之物胃氣虚弱不能消化必更結熱適以藥
下之則胃氣虚冷大利難禁不下之必死下之亦危皆
難救也大病之後多坐此死不可不慎護也夫病新差
後但得食糜粥寜可少食令饑慎勿飽不得佗有所食
雖思之勿與引日轉久可漸食羊肉糜若羮汁慎不可
食豬狗等肉(竝出第/八卷中)
廣濟療傷寒因食勞復頭痛壯熱梔子湯方
　　梔子(十四枚/擘)香豉(一升綿/裹)葱白(一握切/)粟米(三合/)
　　雄䑕屎(二七枚燒/令煙絶末)
　右五味以水八升煑取二升三合去滓内䑕屎分三
　服服别相去如人行六七里須利内芒硝五分忌麫
　炙肉蒜等物(出第一卷中/)
深師療勞復大青湯方
　　大青(四兩/)　甘草(二兩/炙)　阿膠(二兩/炙)　香豉(二兩/)
　右四味切以水一斗煑取三升去滓温服一升日五
　六欲盡復作常使有湯渴便飲無毒除熱止吐下傷
　寒一二日上至十數日困篤發汗熱不解吐下後熱
　不除止下痢甚良先煑大青甘草取四升去滓内膠
　豉膠消盡便漉去勿令豉壞當預漬膠令釋也忌菘
　菜海藻(集驗肘後/千金同)
又方
　　取雞子空殻碎之熬令黄黒擣篩熱湯和一合服
　　之温卧取汗愈雞子殻悉服之(肘後崔氏同/)
又方
　　取馬糞燒擣爲散冷酒服方寸匕良三炊頃便驗
　　神良
又療傷寒差後勞復葵子湯方
　　葵子(二升/)　梁米(一升/)
　右二味合煮作薄粥飲之多多爲佳取汗立差(竝出/第十)
　(四卷/中)
范汪療傷寒病差語言書疏坐起行歩勞復方
　　刮青竹皮多多煑之令厚濃服三升汁則愈
又傷寒已愈食飲多勞復大黄豉湯方
　　䜴(五合/)　甘草(二兩/炙)　桂心(二兩/)　大黄(四兩/)
　　芒硝(半斤/)
　右五味㕮咀以水六升煮得二升去滓先食適寒温
　飲一升日再忌海藻菘菜生葱等物
又療傷寒差已後飲食勞復梔子湯方
　　梔子(十四枚/)豉(一升/)　桂心(二兩/)　麻黄(二兩/)
　　大黄(二兩/)
　右五味㕮咀以水七升先煮麻黄掠去沫内餘藥更
　煮取二升去滓温服一升日再服當小汗及下利忌
　生葱(並出第三十四卷中/)
千金療傷寒温病後勞復或食飲或動作梔子石膏湯
方
　　梔子仁(三七/枚擘)石膏(五兩碎/)䑕屎(尖頭者/二十枚)香豉(一升/綿裹)
　右四味以水七升煮取三升分三服
又療勞復或因洗手足或梳頭或食等勞復方
　　取洗手足汁飲之一合即愈
又方
　　取頭垢如棗核大吞一枚
又方
　　取飯燒爲末飲進一升(肘後同/)
又療大病已差勞復者枳實梔子湯方
　　枳實(三枚炙/)梔子(十四枚/擘)
　右二味以酢漿一斗先煎取六升煑藥取三升内䜴
　一升煎五六沸去滓分再服覆取汗如有宿食者内
　大黄如碁子一枚(范汪救急集驗竝同出第十卷中/張仲景傷寒論内大黄如傳棊子)
　(五六/枚)
又療勞復垂死者方
　　煖湯三合洗四五歲女子隂取汁内口中服則愈
　　男兒亦得起死神方
又療食勞方
　　麴一餅煮取汁服之
又療食勞方
　　杏仁五十枚酢二升煎取一升服之取汗則差
又方
　　燒人糞灰水服之方寸匕
乂療傷寒差後更頭痛壯熱煩悶者方
　　服黄龍湯三合日三服
又欲令病人不復者方
　　燒頭垢如梧子大服之(竝出第十卷中/)
崔氏療傷寒勞復䑕屎湯方
　　梔子(二七枚/擘)豉(五合/)　䑕屎(兩頭尖者/二七枚)
　右三味以漿水二升煑取一升去滓頓服數試異驗
　(出第一/卷中)
古今錄驗梔子湯療傷寒勞復方
　　梔子(十四枚/擘)麻黄(二兩去/節)大黄(二兩/)　豉(一升綿/裹)
　右四味切以水七升煑取二升分爲三服(深師肘/後同)
又療傷寒勞復䑕屎湯方
　　䑕屎(二十一/枚)䜴(一升綿裹/)梔子(七枚擘/)大黄(三兩/切)
　右四味以水五升煎取二升七合分三服微取汗應
　小鴨溏下(千金同/)
又療病新差早起及食多勞復䑕屎豉湯方
　　䑕屎(兩頭尖者二十一枚/)香豉(一升/)
　右二味以水三升煑取一升盡服之温卧令小汗(千/金)
　(同/)
又療食不消勞復脉實者䑕屎梔子豉湯方
　　豉(二升/綿裹)　　䑕屎(二十/一枚)　梔子(七枚/擘)　麻黄(三兩/去節)
　右四味以水五升煮取二升分服七合汗微出日三
　服(千金麻黄作大黄/)
又療傷寒已愈食飲多復發者方
　　豉(五合綿裹/)甘草(二兩炙/)大黄(四兩/)　芒硝(半兩/)
　右四味切以水九升煑取三升去滓飲一升日再忌
　菘菜海藻等(范汪同/)
又療傷寒差令不復白芷散方
　　白芷(十二分/)白术(十分/)　防風(八分/)　括蔞(五分/)
　　桔梗(四分/)　細辛(三分/)　附子(二分炮/去皮)乾薑(二分/)
　　桂心(二分/)
　右九味擣篩爲散以粳米粥清服一錢匕食已服二
　錢小兒服一錢常以雞子作羔喫粳米飯多少與病
　人食之亦未必常有雞子羔粳米飯如服藥訖即扶起
　令行歩仍櫛頭洗手靣食輒服之勞行如前則不復
　浩云數用佳忌豬肉桃李雀肉胡荽蒜青魚鮓生葱
　生菜(范汪同出第三卷中/一方有人參三分)
　　傷寒百合病方七首
病源傷寒百合病者謂無經絡百脉一宗悉致病也皆
因傷寒虚勞大病之後不平復變成斯病也其狀意欲
食復不能食常黙黙欲得卧復不得卧欲出行而復不
能行飲食或有羙時或有不用時聞飲食臭或如強徤
人而欲卧復不得眠如有寒復如無寒如有熱復如無
熱至朝口苦小便赤黄百合之病諸藥不能療得藥則
劇而吐利如有神靈所加也身形如和其人脉微數每
尿輒頭痛其病六十日乃愈若尿時頭不痛淅淅然如
寒者四十日愈若尿時快然但眩者二十日愈其證或
未病而預見或病四五日而出或病二十日一月日復
見其狀惡寒而嘔者病在上焦也二十三日當愈其狀
腹滿微喘大便硬三四日一大便時復小溏者病在中
焦也六十三日當愈其狀小便淋瀝難者病在下焦也
四十三日當愈各隨其證以療之耳(竝出第八卷中/)
仲景傷寒論療百合之病諸藥不能療若得藥則劇而
吐痢如有神靈所加也身體仍和脉微數每尿時輒頭
痛六十日乃愈尿時頭不痛淅淅然者四十日愈尿時
快然但頭眩者二十日愈其證或未病而預見或病四
五日而出或病二十日一月復見者悉療之
又發汗已更發者百合知母湯主之方
　　百合(七枚擘/)知母(三兩/)
　右二味以泉水洗先漬百合經一宿上當白沫㵼却
　其汁更以好泉水二升煑取一升去滓置之一處别
　以泉水二升煑知母取一升去滓二味汁相和煑取
　一升半分温再服之(小品千金同/)
又下之已更發者百合滑石代赭湯主之方
　　百合(七枚擘以泉水漬一/㝛上當白泔出去之)滑石(三兩/碎)代赭(如彈丸/一枚碎)
　右三味先以泉水二升煮百合取一升去滓置一廂
　又以泉水二升煑和二味取一升去滓合煎取一升
　半分再服(千金小品同/)
又吐之已更發者百合雞子湯主之方
　　百合(七枚/)
　右一味依前法泉水二升煑取一升去滓扣雞子一
　枚取中黄内百合湯中攪令調温再服之(千金同/)
又不吐不下不發汗病形如初百合生地黄湯主之方
　　百合(七枚/)
　右一味依前法漬以泉水二升煑取一升生地黄汁
　一升二味汁相和煑取一升半温分再服一服中病
　者更勿服也大便當出惡沫(千金小品並同/)
又百合病一月不解變成渴者
　　以漬百合水洗身法其後千金方中一味是後服
　　括蔞牡蠣散其次則是(竝出第十七卷中/)
小品凡百合病見於隂而以陽法攻之其隂不得解也
復發其汗此爲逆其病難治見於陽而以隂法攻之其
陽不得解也復下之其病不愈
千金百合病經一月不解變成渴者方
　　百合根(切一升/)
　右一味以水一斗漬一宿以汁洗病人身也洗身訖
　食白湯餅(今餺/飥也)勿與鹽豉也渴不差可用括蒌根竝
　牡蠣等分爲散飲調方寸匕日三服(小品張仲景方/)
　(同/)
又療百合病變而發熱者方
　　滑石(三兩/)　百合根(一兩炙/)
　右二味末之飲下方寸匕日三微利者止勿服之熱
　即除一本云治百合病小便赤澁臍下堅急
又百合病變腹中滿痛者方
　　但服百合根隨多少熬令色黄末之飲調方寸匕
　　日三滿消痛止(小品同竝出第十卷中/)
　　傷寒狐惑病方四首
仲景傷寒論狐惑之病其氣如傷寒嘿嘿但欲卧目瞑
不得眠起卧不安蝕於喉咽者爲惑蝕於隂者爲狐狐
惑之病並惡飲食不欲聞飲食臭其靣乍赤乍黑乍白
蝕於上部其聲嗄蝕於下部其咽乾蝕於上部瀉心湯
主之蝕於下部苦參湯淹洗之蝕於肛外者雄黄熏之
又瀉心湯　兼療下利不止心中愊愊堅而嘔腸中鳴
者方
　　半夏(半升洗/)黄芩(三兩/)　人參(三兩/)　乾薑(三兩/)
　　黄連(一兩/)　甘草(四兩炙/)大棗(十二枚/擘)
　右七味切以水一斗煮取六升分服一升日三服忌
　豬肉冷水菘菜海藻羊肉餳(千金同出第六卷中/)
又雄黄熏法　兼主􁝎病
　　雄黄一物研末以兩筒瓦合之燒以熏下部
千金療狐惑薰草黄連湯方
　　黄連(四兩去/皮)薰草(四兩/)
　右二味切以白漿一斗漬之一宿煮取二升去滓分
　爲二服忌豬肉冷水(小品同/)
又其人脉數無熱微煩嘿嘿但欲卧汗出得之三四日
眼赤如鳩眼者得之七八日其四眥黄黑能食者膿已
成也療之方
　　以赤小豆三升漬之令生牙足復乾之加當歸三
　　兩爲末漿水服方寸匕日三(小品同出第十卷/中此本仲景方)
凡病形不可灸因火爲邪散走血脉傷脉尚可傷藏則
劇井輸穴腫黄汁自出經絡外爛肉腐爲癰膿此爲火
疽(七居/反)醫所傷也凡微數之脉慎不可灸因火爲邪即
致煩逆追虚逐實血散脉中火氣雖微内攻有力焦骨
傷筋血難復也
　
　
　
　
　
　
　
　
　
　
　
　
　
　
　
　外臺秘要方卷二
欽定四庫全書
　外臺秘要方卷三
　　　　　　　　　　　　　唐　王燾　撰
　　天行病發汗等方四十二首
病源夫天行時氣病者是春時應暖而反大寒夏時應
熱而反大凉秋時應凉而反大熱冬時應寒而反大温
者此非其時而有其氣是以一歲之中病無長少率多
相似者此則時行之氣也從立春節後其中無暴大寒
又不氷雪而人有壯熱為病者此屬春時陽氣發於冬
時伏寒變爲温病也從春分以後至秋分節前天有暴
寒者皆爲時行寒疫也一名時行傷寒此是節候有寒
傷於人非觸冐之過也若三月四月或有暴寒其時陽
氣尚弱爲寒所折病熱猶小輕也五月六月陽氣已盛
爲寒所折病熱則重也七月八月陽氣已衰爲寒所折
病熱亦小微也其病與温及暑病相似但治有殊耳然
得時行病一日在皮毛當摩膏火炙愈不解者二日在
膚可法鍼服解肌𣪚汗出愈不解三日復發汗若大汗
則愈不解者止勿復發汗也四日在胷服藜蘆丸微吐
之愈若病固服藜蘆丸不吐者服赤小豆𤓰蔕散吐之
即愈視病者尚未了了復一法鍼之當解不愈者六日
熱已入胃乃與利湯下之愈百無不如意但當諦視節
度與病耳若食不消病亦與時行病俱發熱頭痛食病
當速下之時行病當待六七日下之時行病始得一日
在皮二日在膚三日在肌四日在胷五日入胃入胃乃
可下也熱在胃外而下之則熱乘虛便入胃然病要當
復下去之不得留於胃中也胃若實熱致此爲病三死
一生此軰皆多不愈胃虛熱入爛胃也其熱微者赤斑
出劇者黒斑出赤斑出者五死一生黒斑出者十死一
生但論人有彊弱病有難易功効相倍耳病者過日不
以時下之熱不得泄亦胃爛斑出矣若得病無熱但狂
言煩躁不安精采言語與人不相主當者勿以火廹之
但以猪芩散一方寸匕水和服之當以新汲冷水令彊
飲一升若一升半可至二升益佳以指刺喉中吐之隨
手愈不即吐者此病軰多不善勿彊與水水停即結心
下也更當以餘藥吐之皆令相主當者不爾必危若此
病不急以猪芩𣪚吐解之者其死殆速矣亦可先以去
毒物及法針之尤佳其湯熨鍼石别有正方補養宣導
今附於後
養生方導引法云清旦初起以左右手交互從頭上挽
兩耳舉又引鬢髪即流通令頭不白耳不聾又摩手掌
令熱以摩面從上下二七止去汗氣令面有光又摩手
令熱從體上下名曰乾浴令人勝風寒時氣寒熱頭痛
百病皆愈又時氣病一日太陽受病太陽爲三陽之首
主於頭項故得病一日頭項腰脊痛
又時氣二日陽明受病陽明主於肌肉其脉絡鼻入目
故病二日内熱鼻乾不得眠夫諸陽爲表表始受病皮
膚之間故可摩膏火炙發汗而愈
又時氣病三日少陽受病少陽脉循於脅上於頸耳故
得病三日胷脅熱而耳聾也三陽經絡始相傳病未入
於藏故可汗之而愈
又時氣四日太隂受病太隂爲三隂之首是知三日已
後諸陽受病訖即傳之於隂而太隂受病焉其脉主於
咽嗌故得病四日腹滿而嗌乾其病在胷膈故可吐而
愈也
又云夫得病四日毒在胷膈故宜取吐有得病二三日
便心胷煩滿此爲毒氣已入或有五六日已上毒氣猶
在上焦者其人有痰實故也所以復宜取吐也
又時氣病五日少隂受病少隂脉貫腎絡肺繫於舌本
故得病五日口熱舌乾渇而引飲其病在腹故可下而
愈
又時氣病六日厥隂受病厥隂脉循隂器絡於肝故得
病六日煩滿而嚢縮也此爲三隂三陽俱受病毒氣入
於腸胃故可下而愈
又時氣病七日法當小愈所以然者隂陽諸經傳病意
盡也今病不除者欲爲再經病再經病者謂隂陽諸經
重受病也
又時氣病八九日以上不解者或是隂陽諸經重受於
病或已發汗吐下之後毒氣未盡所以病不能除或一
經受病未即相傳致使停滯累日病證不改者故皆當
察其證候而治之(並出第九卷中士弱氏曰七日傳經/盡再傳經必七日葢剝復之義耳)
廣濟天行壯熱煩悶發汗麻黄湯方
　　麻黄(五兩/去節)葛根(四兩/)梔子(二七/枚擘)葱(切一/升)香豉(一升/綿裹)
　右五味㕮咀以水八升先煮麻黄葛根三兩沸去沫
　内諸藥煎取二升五合絞去滓分爲三服服别相去
　如人行五六里更進一服不利覆取汗後以粉粉身
　忌風及諸熱食(出第一卷中/)
肘後療天行一二日麻黄解肌湯方
　　麻黄(一兩/去節)升麻(一兩/)甘草(一兩/炙)芍藥(一兩/)石膏(一/兩)
　　(碎綿/裹)杏仁(三十枚去/尖雙仁)貝齒(三枚/末)
　右七味細切以水三升煮取一升頓服覆取汗汗出
　則愈便食豉粥補虛也忌海藻菘菜(千金同/)
又方
　　麻黄(二兩/)黄芩　桂心(各一/兩)生薑(三兩/)
　右四味切以水六升煮取二升分三服忌生葱(張文/仲同)
又葛根解肌湯方
　　葛根(四兩/)芍藥(二兩/)麻黄(一兩/去節)大青(一兩/)甘草(一/兩)
　　(炙/)黄芩(一兩/)石膏(一兩/碎)大棗(四枚/擘)桂心(一兩/)
　右九味切以水五升煮取二升分温三服相次服之
　覆取汗差忌海藻菘菜生葱炙肉等(張文仲同/)
又療二三日以上至七八日不解者可服小柴胡湯方
　　柴胡(八兩/)人參(三兩/)甘草(三兩/炙)黄芩(三兩/)生薑(三/兩)
　　半夏(半升/洗)大棗(十二/枚擘)
　右七味切以水一斗二升煮取六升去滓更煎取三
　升分三服微覆取汗半日便差如不除更服一劑忌
　海藻菘菜羊肉餳(范汪張文仲同此張仲景傷寒論/方)
又若有熱實得汗不解腹脹痛煩躁欲狂語者可服大
柴胡湯方
　　柴胡(半斤/)大黄(二兩/)黄芩(二兩/)芍藥(二兩/)枳實(四/枚)
　　(炙/)半夏(五兩/洗)生薑(五兩/)大棗(十二/枚擘)
　右八味切以水一斗二升煮取六升去滓更煎取三
　升温服一升日三服當微利忌羊肉餳此方四首最
　第一急疾須預有幸可得藥處便不可不營之保無
　傷死諸小療爲以防窮極者耳忌羊肉餳(出第二卷/中同上)
刪繁療天行三日外至七日不歇肉熱令人更相染著
大青消毒湯方
　　大青(四兩/)香豉(八合熬/綿裹)乾葛　梔子(各四/兩)生乾地
　　黄(一升/切)芒硝(三兩/)
　右六味切以水五升煮諸藥味取二升五合去滓下
　芒硝分三服忌蕪荑熱麫酒蒜等物(一方有石膏八/兩)
又療天行五日不歇未至七日皮肉毒熱四肢疼痛彊
苦參吐毒熱湯方
　　苦參(八分/)烏梅(七枚/)雞子(三枚/取白)
　右三味以苦酒三升煮二物取一升去滓澄清下雞
　子白攪調温去沫分再服之當吐毒熱氣出愈
又療天行七日至二七日蔵腑隂陽毒氣天行病欲歇
而未歇或因食飲勞復心下脹滿煩熱生地黄湯方
　　生地黄(切一/升)黄芩(三兩/)桂心(二兩/)甘草(二兩/炙)竹葉
　　(切一/升洗)香豉(一升綿/别裹)蓴心(一升/)芒硝(三兩/)尖䑕屎(三/七)
　　(枚/)乾葛(一兩/)麻黄(三兩/去節)石膏(八兩碎/綿裹)
　右十二味切以水九升煮取三升去滓下芒硝分三
　服忌蕪荑海藻菘菜生葱等
又療天行二七日外至三七日不歇或寒或熱來去噏
噏四肢羸瘦飲食不能腹中虛滿熱毒不安生地黄湯
方
　　生地黄(汁一/升)生麥門冬(汁一/升)赤蜜(一升/)人參(二兩/)
　　白术(三兩/)桂心(一兩/)甘草(二兩/炙)生地骨皮(四兩/)升
　　麻(三兩/)石膏(八兩碎/綿裹)蓴心(一升/)
　右十一味細切以水九升煮諸藥味取二升去滓下
　地黄汁更煎三兩沸分温五服晝四夜一服忌蕪荑
　生葱海藻菘菜桃李雀肉等物
又療天行三七日至四七日勞㾓不歇熱毒不止乍寒
乍熱乍劇乍差發動如瘧鼈甲湯方
　　鼈甲(三兩/炙)大青(二兩/)石膏(八兩碎/綿裹)牡丹皮(一兩/)烏
　　梅肉(一兩/)常山(三兩/)竹葉(切一/升)牛膝根(三兩/)甘草
　　(一兩/)香豉(一升熬/綿裹)
　右十味切以水九升煮取三升分温三服日三忌生
　葱生菜鯉魚海藻菘菜莧菜蕪荑(一方有生天門冬/生地黄各切一升)
千金療天行熱病五六日以上宜服苦參湯方
　　苦參(三兩/)黄芩(二兩/)生地黄(八兩/)
　右三味切以水八升煎至二升去滓温服半升日再
　忌蕪荑(出第九卷中/)
又凝雪湯療天行毒病七八日熱積胷中煩亂欲死起
死㩉湯方
　　芫花(一升/)
　右一味以水三升煮取一升半漬故布薄胷上不過
　再三薄熱則除當温四肢護厥逆也(張文仲備急古/今録驗深師范)
　(汪竝同出/第十卷中)
千金翼療天行脉浮緊無汗而發熱其身疼痛八九日
不解其表證續在此當發其汗服藥已微除發煩目瞑
劇者必衂衂乃解所以然者陽氣重故也宜服麻黄湯
方(千金翼不療天行/)
　　麻黄(三兩/去節)桂心(二兩/)甘草(一兩/炙)杏仁(七十枚去尖/皮兩仁)
　右四味切以水九升先煎麻黄减二升去上沫内諸
　藥煮取二升半分服八合取汗不須飲粥投此湯易
　得汗忌菘菜海藻生葱(深師同出第九卷中此張仲/景傷寒論方)
崔氏療時行數日而大下熱痢時作白通諸藥多不得
止吾思舊方多療傷寒後下痢耳未有尚在數日便兼
除熱止下者也四順湯熱白通苦温故吾思作此湯以
救數十人兼主傷寒黄連龍骨湯方
　　黄連(三兩止/痢除熱)黄蘗(三兩止/痢除熱)熟艾(如雞子一枚除熱/毒止痢)
　　龍骨(二兩止/痢除熱)
　右四味切以水六升煮取二升半分三服無不斷者
　忌猪肉冷水
又其年時行四五日大下後或不下皆患心中結滿兩
脅痞塞胷中氣急厥逆欲絶心胷髙起手不得近不過
二三日輙便死殁諸醫用㵼心湯余用大小䧟胷湯並
不得療重思此或是下後虚逆而氣已不理而毒復上
攻毒氣相摶結於胷中縱不下者毒已入胃胃中不通
毒還衝上復摶於氣氣毒相激故致此病療之當先理
其氣次下諸疾思與増損理中丸方
　　人參(二兩/)白术(二兩/)甘草(二兩/炙)乾薑(六分/炮)括蔞根
　　(二兩/)枳實(四枚/)茯苓(二兩/)牡蠣(二兩/熬)
　右八味末之以蜜和爲丸服如彈子一丸熟水下不
　歇復服余時用此効的神速下喉即折續復與之不
　過服五六丸胷中豁然矣用藥之速未嘗見此然渇
　者當加括蔞不渇除之下者當加牡蠣不下勿用余
　因以告領軍韓康伯右衛毛仲祖光祿王道豫靈臺
　郎顧君苖著作商仲堪諸人並悉用之咸歎其應速
　於時枳實乃爲之貴難者曰傷寒熱病理中温藥今
　不解之以冷而救之以温其可論乎余應之曰夫今
　診時行始於項彊赤色次於失眠發熱中於煩躁思
　水終於生瘡下痢大齊於此耳忌海藻菘菜酢物桃
　李雀肉等(深師方同/)
又阮河南療天行七八日熱盛不解艾湯方
　　苦酒(三升/)葶藶子(二合/熬擣)生艾(汁取一升無生艾熟/艾乾艾亦可用無艾)
　　(可艾根擣取汁/)
　右三味煎得一升頓服愈若有牛黄内一刀圭尤良
　此宜療内有大熱也阮河南曰療天行凡除熱解毒
　無過苦醋之物故多用苦參青葙艾葶藶苦酒烏梅
　之屬此其要也夫熱盛非苦醋之物則不能愈熱在
　身中既不時治治之又不用苦酢之藥如救火不以
　水必不可得脫免也又曰今諸療多用辛甜薑桂人
　參之屬此皆貴價難得常有比行求之轉以失時而
　苦參青葙葶藶子艾之屬所在盡有除熱解毒最良
　勝於向貴價藥也前後數叅竝用之得病内熱者不
　必按常藥次也便以青葙苦參艾苦酒療之但稍與
　促其間耳無不解(千金集驗同竝出於第一卷中/)
又茵蔯丸療瘴氣時氣及黄病㾬瘧等方
　　茵蔯(二兩/)大黄(五兩/)豉(五合熬/令香)常山(三兩/)梔子仁
　　(二兩/)鼈甲(二兩/炙)芒硝(二兩/)杏仁(三兩去/尖皮熬)巴豆(一兩/去心)
　　(皮熬/)
　右九味擣篩蜜和爲丸初得時氣三日内平旦飲服
　每服一丸丸如梧子大如人行十里乆或吐或利或
　汗如不吐及不利不汗更服一丸五里乆不吐利汗
　則以熱飲投之老小以意量减黄病痰澼時氣傷寒
　㾬瘧小兒驚熱欲發癎服之無不差者療瘴特神驗
　有人患赤白痢者服之亦差春初有宿熱依上法服
　之取吐利當年不憂熱病忌莧菜蘆笋野猪肉生葱
　生菜(出第二卷中千金同/)
張文仲療天行若已五六日不解頭痛壯熱四肢煩疼
不得飲食大黄湯方
　　大黄(半兩/)黄連(半兩/去毛)黄蘗(半兩/)梔子(半兩/擘)
　右四味切以水八升煮取六七沸内豉一升葱白七
　莖煮取三升分三服此許推然方神良又療傷寒已
　五六日頭痛壯熱四肢煩疼取汗竝宜老小忌猪肉
　冷水(小品備急同/)
又支太醫桃葉湯熏身法
　　水一石煮桃葉取七斗以薦席自圍衣被蓋上安
　　桃湯於牀簀下取熱自熏停少時當雨汗汗遍去
　　湯待歇速粉之并灸大椎則愈
又廪丘蒸法
　　經云連發汗汗不出者死可蒸之如中風法後以
　　問張苖苖云曾有人疲極汗出卧單簟中冷但苦
　　寒踡四日凡八過發汗汗不出苖燒地排葉蒸之
　　則得大汗被中傅粉極燥便差後用此法發汗得
　　出療之(備急方同/)
又療天行熱毒垂死破棺千金湯方
　　苦參(一兩/)
　右一味㕮咀以酒二升半舊方用苦酒煮取半升去
　滓併服當吐如烊膠便愈神驗(肘後同延年治天行/四五日結胷滿痛壯)
　(熱身痛出第二卷中/)
延年祕録療天行頭痛壯熱一二日水解散方
　　麻黄(四兩/去節)大黄(三兩/)黄芩(三兩/)桂心(二兩/)甘草(二/兩)
　　(炙/)芍藥(二兩/)
　右六味擣篩爲散患者以生熟湯浴訖以暖水和服
　方寸匕覆取汗或利則便差丁彊人服二方寸匕忌
　海藻生葱菘菜生菜(古今錄驗同千金無黄芩芍藥/)
又梔子湯主天行一二日頭痛壯熱心中熱者方
　　梔子(三兩/)黄芩(三兩/)豉(一升熬/綿裹)葱白(切一/升)石膏(四/兩)
　　(碎綿裹/)乾葛(四兩/切)
　右六味切以水七升煮取二升六合去滓分温三服
　如人行八九里再服忌麫酒生冷等物
又解肌湯主天行病二三日頭痛壯熱者方
　　乾葛(四兩/)麻黄(三兩/去節)芍藥(二兩/)黄芩(二兩/)甘草(一/兩)
　　(炙/)大棗(十二/枚擘)桂心(一兩/)
　右七味切以水八升煮取二升半去滓分三服得汗
　愈忌海藻菘菜生葱等(蔣孝璋處/)
又療欲似天行四五日熱歇後時來時徃惡寒微熱不
能食者知母湯方
　　知母(二兩/)枳實(三兩/炙)梔子仁(三兩/)豉(一升熬/别裹)
　右四味切以水六升煮取二升半去滓分温三服如
　人行八里一服忌蒜麫
又療天行五日頭痛壯熱食則嘔者竹茹飲方
　　竹茹(二兩/)生薑(三兩/)黄芩(二兩/)梔子仁(二兩/)
　右四味切以水五升煮取一升六合去滓分温三服
　忌蒜熱麫等五日
又療天行五六日頭痛骨節疼痛腰痛兼痢黄芩湯方
　　黄芩(三兩/)梔子仁(三兩/)芍藥(三兩/)豉(一升綿裹/)
　右四味水六升煮取二升半去滓分三服忌物依前
又柴胡湯天行五六日壯熱骨煩疼兼兩脅連心肋下
氣脹急硬痛不能食恐變發黄者方
　　柴胡(三兩/)枳實(三兩/炙)括蔞(三兩/)黄芩(三兩/)梔子仁
　　(三兩/)茵蔯(三兩/)龍膽(二兩/)大黄(三兩/切)
　右八味切以水九升煮取二升七合去滓分温三服
　忌熱麫蒜(竝出第九卷中/)
又竹茹飲主痢後得天行病頭痛三四日食即嘔吐者
方
　　竹茹(二兩/)橘皮(二兩/)生薑(四兩/)人參(二兩/)蘆根(切/一)
　　(升/)粳米(一合/)
　右六味切以水六升煮取二升五合去滓分温五六
　服中間任食忌熱麫生冷(張文仲處/)
又療天行熱病七八日成黄面目身體悉黄心滿喘氣
麤氣急者茵蔯丸方
　　茵蔯(三兩/)大黄(五兩/)梔子仁(二兩/)黄芩(二兩/)鼈甲
　　(二兩/炙)常山(二兩/)芒硝(二兩/)巴豆(一兩去/皮心熬)升麻(二兩/)
　　豉(三合/熬)
　右十味擣篩以蜜和爲丸如梧子大患者飲服三丸
　以得吐利則差忌莧菜生葱生菜野猪肉蘆笋(出第/十卷)
　(中/)
救急療天行熱氣頭痛骨肉酸疼壯熱等疾若初病一
日在毛髪二日在皮膚三日在肌肉必未得取利且宜
進豉尿湯
　　豉(一升/)葱白(切一/升)小便(三升童子者爲佳/)
　右三味先熬豉及葱白令相得則投小便煮取一升
　澄清及熱頓服或汗或利但差則得如未歇依前更
　進一劑頻用有效
又如不除進柴胡湯方
　　麻黄(二兩陳/者去節)柴胡(三兩/)黄芩(三兩/)甘草(二兩/炙)乾葛
　　(三兩/)石膏(五兩碎/綿裹)葱白根(切一升勿令有青處青/即熱白即冷一作桑根)
　　(皮/)豉(七合綿裹/三沸出之)
　右八味切以水九升宿漬藥明旦先煮麻黄令沸掠
　去上沫然後并諸藥煮取一升七合分三服服别相
　去三食頃良乆覆取汗汗出以粉拭之惡寒多加桂
　心一兩忌海藻菘菜等
又療天行病不即差經四五日渇引飲心上急强手不
得近又不得眠荒亂此則是黄不必得待刺黄始服藥
凡是心强氣急不得眠卧服此湯吐即差𤓰蔕散方
　　𤓰蔕(僅量一合熬令/似黄勿令焦)小豆(一合小/弱量)
　右二味擣篩爲散凡有病如前候及天行病得四五
　日不歇皆宜服此方以漿飲五合和散一錢匕服之
　二食乆必吐不吐更與半錢匕服吐畢即差中男以
　上量意斟酌服之
又天行病若大困患人舌燥如鋸極渇不能服藥者宜
服乾糞湯一名破棺湯解大熱方
　　陳久乾人糞(一大/升)
　右一味以沸湯一大升沃此糞一食乆澄清瀝取一
　升頓服如渇不止者又依前法更服此宜灸從心厭
　骨向下一寸半名巨闕取患人中指節爲寸灸三十
　壯若無心厭骨則以中指節前量横括心上至歧骨
　上兩頭築著骨當横量下以前一寸當中直下則是
　巨闕也(士弱氏曰同身寸以心鳩尾下至臍折筭/)
必効療天行一二日者方
　　麻黄(一大兩/去節)
　右一味以水四升煮去沫取二升去滓則著采一匙
　及豉爲稀粥取强一升先作生熟湯浴淋頭百餘椀
　然後服前粥則厚覆取汗於夜最佳
又療天行病經七日以上熱勢彌固大便澁秘心腹痞
滿食飲不下精神昬亂恍惚狂言浪語脈沈細衆狀之
中一無可救宜決計服此鼈甲湯方
　　鼈甲(二兩/炙)細辛(二兩/)桂心(二兩/)白术(二兩/)生薑(四/兩)
　　吳茱萸(二兩/)白鮮皮(二兩/)附子(一兩半/炮)枳實(二兩/炙)
　　茵蔯(二兩/)大黄(三兩/切)
　右十一味切以水八升煮取二升六合去滓分三服
　服别相去如人行五里進一服忌生葱生菜莧菜猪
　肉桃李雀肉等
又療天行十日以上腹微滿讝語或汗出而不惡寒體
重短氣腹滿而喘不大便繞臍痛大便乍難乍易或見
鬼者大承氣湯方
　　大黄(四兩/)厚朴(半斤/炙)陳枳實(五枚/炙)芒硝(三合/)
　右四味切先以水一斗煮二味取五升去滓内大黄
　復煮取二升去滓内芒硝煎令三兩沸適寒温分再
　服得下者止不下更服之(竝出第三卷中此/張仲景傷寒論方)
古今録驗八毒大黄丸療天行病三四日身熱目赤四
肢不舉産乳後傷寒舌黄白狂言妄語亦療温病已後
飛尸遁尸心腹痛隔上下不通癖飲積聚癰腫苦痛温
中摩痛上諸毒病方
　　藜蘆(二分/炙)大黄(三分/)朱砂(五分/)蜀椒(四分/)雄黄(四/分)
　　(硏/)巴豆(四分去/皮熬)桂心(四分/)
　右七味擣篩蜜和爲丸如麻子大飲服三丸當下不
　差更服合時勿令婦人雞犬見之忌生葱野猪肉蘆
　笋狸肉生血物
又牽馬丸療天行病四五日下部生瘡醫所不能療者
方
　　附子(一枚/炮)藜蘆(一兩/炙)桂心(一兩/)巴豆(一兩去/心皮熬)
　右四味擣篩研巴豆如膏和散蜜丸如梧桐子空腹
　服二丸熱在膈上不下飲半升熱飲投吐之後下下
　部瘡自差神良病家嘗牽馬買藥因名牽馬丸老小
　半之以意消息之忌野猪肉生葱狸肉蘆笋等物
又療若六七日熱盛心煩狂言見鬼者方
　　絞人糞汁飲數合服良(出第三卷中/)
近効療天行三日外若忽覺心上妨滿堅硬脚手心熱
則變爲黄不療殺人秦芁湯方
　　秦芁(一兩/)紫草(一兩/)白鮮皮(一兩/)黄芩(一兩/)梔子
　　(一兩/)
　右五味切以水一大升半牛乳一大升煮取七合分
　爲二服老小以意量之一劑不愈更喫一劑試有效
　　天行病方七首(此方兼療傷寒爲題云/天行所以入天行部)
許仁則云此病方家呼爲傷寒有二種有隂有陽隂傷
寒者反於陽是也陽傷寒狀表裏相應心熱則口乾苦
肝熱則眼赤暈脾熱則穀道稍澀腎熱則耳熱赤肺熱
則鼻乾渇胃熱則嘔逆大腸熱則大便秘澀小膓熱則
小便赤少皮膚熱則脈洪數身體熱反此者乃隂傷寒
夫傷寒者則爲寒所傷也寒生隂隂主殺凡人隂陽調
則無病氣既爲寒所傷便致斯疾也
又論隂陽傷寒者則毒氣傷隂陽氣也人身中有隂陽
之氣隂陽者則寒熱也本以隂爲毒所傷則不能流行
陽熱獨王故天行多熱者也以病於諸病之中最難爲
療隂陽二病隂尤可憂耳時聞有此病而多倉卒死者
不少或由診候不能精審方藥未達指歸飲食乖宜寒
温失節故致爾自心不全甄别他醫難得精妙與其療
也寧可任之但能滋味適寒温將理中間冷暖守過七
日此最爲得計其中事須服藥不可徒然者惟多日大
便不通暫須一轉洩耳病經一二日覺身體壯熱頭痛
骨肉酸楚背脊强口鼻乾手足微冷小便黄赤此是其
候若如是宜先合煮桃栁等三物湯浴之方
　　桃枝(細切/五斗)栁葉(細切/五斗)酢漿水(一斗/)
　右藥先以水一石煮桃栁枝葉二物取七斗汁去滓
　内醋漿水攪𢃄熱以浴浴訖拭身體令乾以粉摩之
　勿觸風則於密處刺頭眼後兩邉及舌下血斷以鹽
　末厭刺處則入被卧
又後服解肌乾葛等五物飲微覆取汗如病根輕者因
此或歇方
　　葛根(切五/合)葱白(切一/升)生薑(切一/合)豉心(一升綿/裹)粳米
　　(二合研/碎)
　右藥切以水五升煮取豉心以上四味取三升半汁
　去滓内粳米屑煮令米爛帶熱頓啜候盡微覆取汗
　無所忌
又依前浴等法不覺歇宜更作雞子湯重洩之方
　　新殻産雞子五枚
　右各破頭㵼置一盞中别加一雞子水以筯攪令極
　渾别用水一升煮極沸則投雞子於湯中微攪纔似
　熟則㵼置椀中内少醬清似變腥氣帶熱啜令盡覆
　使汗出
又依前雞子湯出汗汗洩當歇如不覺退合梔子等六
味散以下之方
　　梔子(三十/枚擘)乾葛(五兩/)茵蔯(二兩/)蜀升麻(三兩/)大黄
　　(五兩/)芒硝(五兩/)
　右藥切合擣爲散以飲服三方寸匕服之須臾當覺
　轉則利也如經一兩食頃不利且以熱飲投又不利
　即斯須更服一方寸匕還以飲投得利爲度後適寒
　温將息更不須服此也
又依前梔子等六味散取利復不覺退加嘔逆食不下
口鼻喉舌乾燥宜合生蘆根八味飲子細細服之方
　　生蘆根(切二/升)生麥門冬(二升/去心)生薑(五兩/)人參(二兩/)
　　知母(二兩/)烏梅(十顆/)白蜜(一合/)竹瀝(三合/)
　右藥切以水八升煮取三升去滓内蜜瀝等攪令調
　細細飲不限遍數冷煖亦不限食前後服此飲子雖
　不能頓除熱病然於諸候不覺有加體氣安穩心腹
　不冷意又欲得此飲任重合但依前服之如熱勢不
　退心腹妨滿飲食漸少心上痞結則不可重服之
又依前生蘆根等八味飲子飲之諸狀不歇漸不下食
心腹結硬不得手近有時觸著痛不可忍既是熱病體
氣合熱骨肉疼痛脈合洪數口合苦爽食合嘔逆體氣
反凉脈反沈細飯食反下反不知痛惱大小便秘塞心
上如石痛不可近視脣急鼻張手眼尋繹狂言妄語此
由熱極將息酷冷飲食寢寐惟冷是求熱結在心無因
通洩如有此者十不救二三更不可以常途守之當須
作成敗計耳此非半夏等十味湯無奈之何其中有諸
狀與此無别但加身體黄眼白睛色如黄蘗此是急黄
如有亦不可守常法還宜合後湯救之方
　　半夏(五兩熊州者湯洗/去滑汁盡疑熊字)乾薑(三兩/)吳茱萸(二兩/)桂
　　心(二兩/)白术(三兩/)細辛(三兩/)柴胡(三兩/)牡丹皮(三/兩)
　　大黄(五兩/)芒硝(二兩/)
　右藥切以水一斗煮取三升去滓内芒硝攪令消盡
　分温三服每服如人行十里乆若服一服利後須伺
　候將息勿更進湯藥但研好粟米作汁飲細細與之
　如覺利傷多可以酢飯止稠酢漿粥亦得忌羊肉餳
　生葱生菜桃李雀肉胡荽等
又依前成敗計服半夏等十味湯後雖得毒熱勢退利
尚不休體力漸弱宜合人參等五味散細細服之方
　　人參(五兩/)生犀角(末二/兩)烏梅肉(三兩/熬)生薑屑(三兩/)
　　黄連(三兩去毛無亦可/以龍骨四兩代之)
　右藥擣篩爲散以飲服一方寸匕日三服稍加至二
　匕忌猪肉冷水等(吳昇同/)
　　天行嘔逆方七首
病源胃家有熱穀氣入胃與熱相并氣逆則嘔或吐下
後飲水多胃虛冷亦爲嘔也(出第九卷中/)
廣濟療天行惡寒壯熱食則嘔逆前胡湯方
　　前胡(一兩/)麥門冬(三兩/去心)竹茹(二兩/)橘皮(一兩/)甘草
　　(一兩/炙)生薑(二兩/)生地黄(四兩/切)
　右七味切以水七升煮取二升三合絞去滓分温三
　服服如人行六七里進一服忌海藻菘菜蕪荑熱麪
　猪犬肉油膩(出第一卷中/)
崔氏療天行數日或十許日而表不解心下有水熱毒
相搏遂嘔時復有欬者增損阮氏小青龍湯方
　　麻黄(二兩/去節)芍藥(二兩/)桂心(一兩/)甘草(二兩/炙)細辛(一/兩)
　右五味切以水六升煮取二升温服七合阮本湯方
　等分雖未嘗用嫌其太温余增損其分兩以療十餘
　人皆愈忌海藻菘菜生葱生菜等(出第一卷中/)
近効療天行壯熱嘔逆不下食橘皮湯方
　　橘皮(三兩/)生薑(四兩/)茯苓(三兩/)
　右三味切以水五升煮取一升五合去滓分温五六
　服中間任食一日服盡忌大酢蒜麪(李處儉張文仲/等竝同出第九)
　(卷中/)
必効療天行嘔吐不下食方
　　取臘月兔頭并皮毛燒令烟盡擘破作黒灰擣羅
　　之以飲汁服方寸匕則下食不差更服燒之勿令
　　大耗無所忌比用頻効(出第一卷中/)
救急療天行後嘔逆不下食食入則出方
　　取羊子肝如食法作生淡食不過三兩度則止(文/仲)
　　(同/)
又方
　　以雞子一枚於沸湯中煮三五沸則出水浸之外
　　寒内熱則吞之神効無所忌(竝出第一巻中/)
集驗療天行後氣膈嘔逆不下食生蘆根湯方
　　燈心(一分/)生麥門冬(十二分/去心)人參(四分/切)生蘆根(一/大)
　　(握切/)
　右四味以水一大升煎取八合去滓分温三服
　　天行嘔啘方七首
病源伏熱在胃令人胷滿胷滿則氣逆氣逆則噦若大
下後胃氣虛冷亦令致噦也(出第九卷中/)
肘後療嘔啘不止橘皮甘草湯方
　　甘草(一兩/炙)橘皮(三兩/)升麻(半兩/)生薑(三兩/)
　右四味切以水三升煮取一升盡服之日三四作當
　止忌海藻菘菜(文仲同出第二卷中/)
文仲近効療嘔逆麥門冬飲子方
　　麥門冬(去心/)蘆根　人參(各二/兩)
　右三味切以水六升煮取二升七合去滓分温五服
　徐徐服常用有驗
又方
　　飲生薑汁三二合大良
又方
　　枇杷葉去毛煮飲之作粥亦佳(出第一卷中/)
又方
　　研油麻汁煮菉豆令爛取半升許以手掌大猬皮
　　燒作灰篩之内豆中和食(出第二卷中/)
救急療天行乾嘔若噦手足逆冷薤豉粥方
　　薤白(切一/升)香豉(一升/)白米(四合/)
　右三味以水一升煮豉一沸漉去滓下薤及米煮爲
　稀粥進兩椀良
又療天行後噦欲死兼主傷寒小半夏湯方
　　半夏(五兩洗/去滑)生薑(八兩切令薄細勿令/濕惡經水浸者爲好)
　右二味各以水三升别煮各取一升半去滓二汁相
　和一處共煮取二升分三服服相去如人行十里久
　當令下食其噦不過俄頃則止近二公及任理居中
　屬纊得之明奉御來彖執秘此方但止煮藥送來彖
　與方郎中隣居後乃方便得之大良効忌羊肉餳(傷/寒)
　(論同竝出在第一卷中/)
　　天行喉咽痛方二首
病源隂陽隔絶邪客於足少隂之絡毒氣上熏攻於喉
咽故痛或生瘡也(出第九卷中/)
深師療天行毒病或下不止喉咽痛黄連馬通湯方
　　小豆(一升/)黄連(一兩/去毛)馬通汁(三升/)吳茱萸(一兩/)
　右四味以馬通汁令煮取一升盡服不差復作有効
　忌猪肉冷水(出第十四卷中/)
古今錄驗青木香湯療春夏忽喉咽痛而腫兼下痢方
　　青木香(二兩/)黄連(一兩/去毛)白頭翁(二兩/)
　右三味切以水五升煮取一升半分温三服小兒若
　服之一服一合忌猪肉冷水(出第三卷中/)
　　天行衂血方四首
病源天行衂血者五藏熱結所爲心主於血邪熱中於
手少隂之經客於足陽明之絡故衂血衂者血從鼻出
也(出第九卷中/)
深師療天行毒病鼻衂是熱毒血下數升者方
　　勿療自差亦無所苦亦可取好松烟墨擣之以雞
　　子白和丸丸如梧桐子大水下一服十丸竝無所
　　忌
又黄土湯療鼻衂去五藏熱氣結所爲或吐血者方
　　當歸　甘草(炙/)芍藥　黄芩　芎藭(各三/兩)桂心(一/兩)
　　生地黄(一斤/)釡月下焦黄土(如雞子一/枚碎綿裹)青竹皮(五/兩)
　右九味切以水一斗三升煮竹皮減三升去滓内諸
　藥煮取三升分四服忌海藻菘菜生葱
又方
　　黄芩(四兩/)
　右一味切以水五升煮取二升分三服亦療婦人漏
　下血
又療脈浮大鼻中燥如此必去血鼻衂方
　　灸兩臂中脈取止取臂脈法以鼻嗅臂㸃其鼻尖
　　所著處是穴兩臂皆爾(出第十四卷中/)
　　天行口瘡及口乾苦方四首
病源發汗下後表裏俱虛而毒氣未盡熏於上焦故喉
口生瘡也(出第九卷中/)
深師療天行熱盛口中生瘡酪酥煎丸
　　酪酥(三合/)蜜(三合/)大青(一兩/)
　右三味合煎三沸稍稍傅口以差爲度
又口瘡方
　　取蛇苺五升擣絞取汁稍稍飲之(竝出第十四卷/中)
集驗療天行熱病口瘡升麻湯方
　　升麻(二兩/)通草(四兩/)射干(二兩/)羚羊角(三兩/屑)芍藥
　　(三兩/)生蘆根(切一/升)
　右六味切以水七升煮取三升分爲三服如人行五
　里更服(古今錄驗同/)
又療天行熱病口苦下氣除熱喉中鳴石膏蜜煎方
　　石膏(半斤/碎)蜜(一升/)
　右二味以水三升煮石膏取二升乃内蜜復煎取一
　升去滓含如棗核許盡更含(千金同竝出第二卷中/)
　　天行欬𠻳方五首
病源熱邪氣客於肺上焦有熱其人必飲水水停心下
則上乘於肺故上氣而欬也(出第九卷中/)
廣濟療天行壯熱欬嗽頭痛心悶前胡湯方
　　前胡　升麻(各八/分)貝母　紫菀(各六/分)石膏(十二分/碎綿裹)
　　麥門冬(八分/去心)杏仁(三十枚去/尖皮兩仁)竹葉(切一/升)甘草(二分/炙)
　右九味切以水八升煮取二升五合絞去滓分温三
　服相去如人行六七里進一服不吐利差忌海藻菘
　菜油膩猪魚等
又療天行肺熱欬嗽喉有瘡地黄湯方
　　生地黄(切一/升)升麻　𤣥參　芍藥　柴胡　麥門
　　冬(去心各/八分)貝母(六分/)竹葉(切一/升)白蜜(一合/)
　右九味切以水九升煮取三升絞去滓内蜜再上火
　煎三沸含咽其汁勿停中間不妨食不利忌蕪荑熱
　麪猪犬肉油膩
又療天行後乍寒乍熱昬昬不省覺脅下痛百節骨痛
欬不能下食兼口舌乾生瘡柴胡湯方
　　柴胡(八分/)升麻(六分/)黄芩(六分/)甘草(五分/)石膏(十/二)
　　(分碎/綿裹)生麥門冬(六分/去心)葱白(半分/)香豉(六合/綿裹)生薑(六/分)
　　竹葉(切一/升洗)
　右十一味切以水九升煮取二升五合絞去滓分温
　三服服别相去如人行六七里進一服不吐不利差
　忌海藻菘菜熱麪油膩(竝出第一卷中/)
集驗療天行病上氣欬嗽多唾黏涎日夜不定生薑煎
方
　　生薑(三兩去皮切/如豆粒大)
　右一味以餳半斤和微煎令爛毎日無問早晚少少
　含仍嚼薑滓一時嚥之
必効療天行病後因食酒麪肺中熱擁遂成欬不止方
　　桑白皮(十二/分)桔梗(十分/)肥乾棗(二十一/枚擘)麻黄(六分/去節)
　　曹州葶藶子(十分熬令紫色/令爲膏湯成下)
　右五味切先以水四升煮桑白皮等四味可取一升
　半去滓下葶藶子膏更煎三五沸去滓分温五服空
　心食後服或利勿怪忌猪肉油膩生冷果子等物
　　天行發斑方三首
病源夫熱病在表已發汗未解或吐下後熱毒氣不散
煩躁謬語此爲表虛裏實熱氣燥於外故身體發斑如
錦文凡發斑不可用發表藥令瘡開洩更增斑爛表虛
故也(出第九卷中/)
肘後比歲有病天行發斑瘡頭面及身須臾周匝狀如
火瘡皆戴白漿隨決隨生不即療劇者數日必死療得
差後瘡瘢紫黯彌歲方滅此惡毒之氣也世人云以建
武中於南陽擊虜所得仍呼爲虜瘡諸醫叅詳作療用
之有効方
　　取好蜜通身摩瘡上亦以蜜煎升麻數數拭之亦
　　佳
又方
　　以水濃煮升麻漬綿洗之苦酒漬煮彌佳但燥痛
　　難忍也(竝出第二卷中/)
文仲陶氏云天行發斑瘡須臾遍身皆戴白漿此惡毒
氣方
　　云永徽四年此瘡從西域東流於海内但煮葵菜
　　葉蒜虀啖之則止鮮羊血入口亦止初患急食之
　　少飯下菜亦得(出第二卷中/)
　　天行發瘡豌豆疱瘡方一十二首
病源夫表虛裏實熱毒内盛攻於藏腑餘氣流於肌肉
遂於皮膚毛孔之中結成此瘡重者匝遍其身狀如火
瘡若根赤頭白則毒輕若色紫黒則毒重其瘡形如豌
豆亦名豌豆瘡脈洪數者是其候也(出第九卷中/)
千金療人及六畜天行熱病豌豆瘡方
　　濃煮黍穰汁洗之若是穄穰則不差瘡若黒者擣
　　蒜封之又煮乾芸臺汁洗之
又方
　　眞波斯青黛大如棗水服之差
又熱病後發豌豆瘡方
　　黄連三兩去毛水二升煮取八合頓服之忌猪肉
　　冷水
又若赤黒發如疥大者方
　　煎羊脂摩傅之
又方
　　青木香二兩水三升煮取一升頓服之効
又方
　　小豆屑和雞子白傅之
又方
　　以月布拭之
又療豌豆瘡初發覺欲作者方
　　煮大黄五兩服之(延年同/)
又療瘡出煩疼者木香湯方
　　青木香(二兩/)丁香(一兩/)薫陸香(一兩/)白􁧢(一兩/)麝
　　香(二分/)
　右五味以水四升煮取一升半分再服熱盛者加一
　兩生犀角如無犀角以升麻代之如病輕去􁧢石大
　神効
又方
　　瘡上以芒硝和猪膽塗勿動痂落無瘢仍卧黄土
　　末上良此病小便澀有血者中壞瘡皆黒靨不出
　　膿死不療
又内發瘡盛方
　　醋四合大猪膽一具
　右二味煎三沸一服一合日五服良驗(竝出第十卷/中)
延年療天行壯熱頭痛發瘡如豌豆遍身大青湯方
　　大青(三兩/)梔子(二七/枚擘)犀角(屑一/兩)豉(五合/)
　右四味切以水五升煮取二升分三服服之無所忌
古今錄驗水解散療天行熱氣則生疱瘡疼痛解肌出
汗方(出翟/世平)
　　麻黄(一兩/去節)黄芩(三分/)芍藥(二分/)桂心(二分/)
　右四味擣篩煖水解服二方寸匕覆令出汗日再服
　差者減之忌海藻菘菜生葱(延年同出第二卷中一/方有大黄三分甘草二)
　(分/)
　　天行虛煩方二首
病源夫天行病隂氣少陽氣多故身熱而煩其毒氣在
於心腑而煩者則令人悶而欲嘔若其人胃内有燥糞
而煩者則謬語時繞臍痛腹滿皆當察其證候也(出第/九卷)
(中/)
文仲療天行表裏虛煩不可攻者但當與竹葉湯方
　　竹葉(二把/)石膏(碎綿裹/一升)麥門冬(去心/一升)半夏(半升/洗)人
　　參　甘草(各二/兩)
　右六味切以水一斗煮取六升去滓内粳米一升煮
　米熟去之分五服嘔者與橘皮湯湯方在上嘔啘篇
　中不愈者重作此宫泰數用甚効若傷寒後虛煩亦
　宜服此方是仲景方忌羊肉海藻菘菜餳
又療虛煩不可攻方
　　青竹茹(二升/)
　右一味以水四升煎至三升去滓分温五服徐徐服
　之
　　天行狂語方三首
病源夫病熱盛則弃衣而走登高而歌或至不食數日
踰垣上屋所上非其素時所能也病反能者皆隂陽氣
爭而外并於陽四肢者諸陽之本也陽盛則四肢實實
則能登髙而歌熱盛於身故棄衣而走陽盛故妄言罵
詈不避親疎大熱遍身狂言而妄見妄聞也(出第九卷/中)
千金水道散療天行病煩熱如火狂言妄語欲走方
　　白芷(一兩/)甘遂(二兩/熬)
　右二味擣篩以水服方寸匕須臾令病人飲冷水腹
　滿則吐之小便當赤也一名濯腹湯此方療大急者
　(出第十卷中/文仲范汪同)
又五苓散主天行熱病但狂言煩躁不安精采言語與
人不相主當方
　　猪苓(二分/)白术(三分/)澤㵼(五分/)茯苓(三分/)桂心(二/分)
　右五味擣篩爲散水服方寸匕日三服多飲煖水汗
　出愈忌大醋生葱桃李雀肉等(張仲景論深師同出/第九卷中)
古今録驗療天行壯熱狂言謬語五六日者方
　　雞子(三枚/)芒硝(方寸/匕)井花水(一杯/)
　右三味合攪盡服之心煩下則愈(出第三卷中/)
　　天行熱毒攻手足方五首
病源熱毒氣從藏腑中出攻於手足則焮熱赤腫疼痛
也人五藏六腑井滎輸皆出於手足指故此毒從内而
出攻於手足也(出第九卷中/)
肘後療天行病毒熱攻手足疼痛赤腫欲脫方
　　鹽豉及羊肉一斤以來
　右三味以水一斗煮肉熟以汁㸔冷煖漬手足日三
　度差(范汪同/)
又方
　　細剉黄蘗五斤許以水三斗煮漬之必効亦治攻
　　隂腫
又方
　　作坎令深三尺大小容兩足燒坎中令熱以酒灌
　　坎中著屐踞坎上衣壅勿令氣泄日再作之
又方
　　煮羊桃葉汁漬之加少鹽尤好(竝出第二卷中/)
崔氏療天行熱毒攻手足方
　　猪蹄一具去毛剉碎合葱白一握切以水一斗煮
　　熟去滓内少鹽以漬之(肘後同出第一卷中/)
　　天行大小便不通脹滿及澀方四首
病源天行大小便不通此由脾胃有熱發汗大過則津
液竭津液竭則胃乾燥結熱在内故大便不通又汗後
津液虛少其人小腸有伏熱故小便不通(出第九卷中/)
廣濟療天行熱氣惡寒頭痛壯熱大小便澀柴胡散方
　　柴胡(八分/)茵蔯(十分/)青木香(十分/)黄芩(八分/)土𤓰
　　根(十分/)白鮮皮(八分/)梔子仁(十分/擘)大黄(二十/四分)芒硝
　　(十二/分)
　右九味擣爲散平辰空肚以新汲水服五六錢匕少
　時當三兩行微利利後煮葱豉稀粥食之熱如未歇
　明辰更服四錢匕熱歇停藥忌熱食猪犬肉油膩等
又療天行惡寒壯熱頭痛大小便赤澀不下食飲柴胡
湯方
　　柴胡(七分/)茵蔯(七分/)大黄(十二分/别漬)升麻(七分/)梔子
　　(四枚/擘)芒硝(四分湯/成下)芍藥(七分/)黄芩(十二/分)
　右八味切以水四升先漬藥少時猛火煮取一升五
　合分温三服服别相去如人行六七里喫一服以快
　利爲度第二服則利更不須服之忌熱食炙肉蒜粘
　食(竝出第一卷中/)
近効主天行後兩脅脹滿方
　　熬鹽熨之如小便澀亦用鹽熨臍下如水腫以穀
　　枝汁服愈大効
集驗療天行病腹脹滿大小便不通滑石湯方
　　滑石(十四/分研)葶藶子(一合紙上熬/令紫色擣)大黄(二分/切)
　右三味以水一大升煎取四合頓服兼擣葱傅小腹
　乾即易之効(肘後崔氏同無大黄/)
　　天行熱痢及諸痢方四首
病源此由熱氣在腸胃挾毒則下黄赤汁也又熱毒傷
於腸胃故下膿血如魚腦或爛肉汁壯熱而腹絞痛此
温毒熱氣所爲也(竝出第九卷中/)
深師療天行毒病酷熱下痢七物升麻湯方
　　升麻　當歸　黄連(去毛/)甘草(炙/)芍藥　桂心
　　黄蘗(各半兩/)
　右藥切以水三升煮取一升頓服之忌海藻菘菜猪
　肉冷水生葱等物
又天行諸下悉主黄連湯方
　　黄連(三兩/去毛)黄蘗(二兩/)當歸(二兩/)
　右三味以水六升煮取三升去滓内蜜一合微火煎
　取二升半分三服良驗忌猪肉冷水(竝出第十四卷/中一方有龍骨)
　(一兩/)
范汪療天行熱毒下痢赤白久下膿血及下部毒氣當
下細蟲如布絲縷大或長四五寸黒頭銳尾麝香丸方
　　麝香(一分/)附子(二分/炮)雄黄　丹砂　乾薑(各二分/)
　右五味各擣下篩訖復更合治之蜜和爲丸如小豆
　大飲下一丸老少半之効驗忌猪肉生血等(出第三/十三卷)
　(中/)
甲乙方療天行熱病差後痢膿血不止方
　　龍骨(一兩/)
　右一味擣研爲末米飲下一錢不計時節日三服佳
　　天行􁝎瘡方八首
病源毒熱結在腹内穀氣衰毒氣盛三蟲動作食人五
藏多令泄痢下部瘡痒若下脣内生瘡但欲寐者此蟲
食下部也重者肛爛見五藏(出第九卷中/)
深師療天行下部瘡爛方
　　烏梅(二七枚/去核)大蒜(二七/枚)屋塵(半升篩/取細者)
　右三味擣篩爲散苦酒一升和調於銅器中煎成丸
　作長挺内下部(范汪同出第十四卷中/)
范汪療人下部中痒方
　　蒸棗取膏以水銀熟研丸之令相得長二三寸以
　　綿薄裹内大孔中蟲出差
又療穀道中瘡方
　　以水中荇葉細擣綿裹内下部日三(肘後同/)
又療天行􁝎蟲食下部生瘡雄黄兌散方
　　雄黄(半兩/)青葙子(三兩/)苦參　黄連(各三兩/)桃仁
　　(一兩半去皮/尖及兩仁熬)
　右五味合擣篩綿裹如半棗核大内下部亦可米汁
　服方寸匕日三服忌猪肉冷水及熱麪炙肉蒜等物
又桂枝湯療天行􁝎病方
　　桂心(二兩/)小藍(二兩/)
　右二味㕮咀以水一斗煮取二升半内猪肝十兩去
　上膜細研著湯中和令相得臨時小温若毒悉在腹
　内盡服之在下部者三分藥中用一分竹筒内下部
　中服藥一時間當下細蟲如髪大五六升小兒半作
　之忌生葱(竝出第三十三卷中/)
文仲姚氏療天行病􁝎下部生瘡方
　　濃煮桃皮煎如糖以綿合導下部中若口中生瘡
　　含之(肘後范汪同出第二卷中/)
甲乙方療天行病有􁝎蟲蝕下部生瘡青葙子散方
　　青葙子(一兩/)雚蘆(二兩/)狼牙(一兩/)橘皮(一兩/)苦參
　　(三兩/)
　右五味擣篩爲散米飲和服方寸匕日三服未差更
　服以差爲度
又療天行痢膿血下部生􁝎蟲黄連丸方
　　黄連(三兩末/生用)蠟(一兩/)烏梅肉(三兩/熬末)
　右三味鎔蠟和蜜爲丸如梧子大空心米飲下三十
　丸再服加至四十丸差忌猪肉冷水
　　天行隂陽易方二首
病源天行隂陽易病者是男子婦人天行病新差未平
復而與交接得病者名爲隂陽易也其男子病新差未
平復而婦人與之交接得病者名爲陽易其婦人新病
差未平復男子與之交接得病者名爲隂易若二男二
女竝不相易所以呼爲易者隂陽相感動其毒度著於
人如換易也其病狀身體熱衝胷頭重不能舉眼中生
眵四肢拘急小腹絞痛手足拳皆即死其亦有不即死
者病苦小腹裏急熱上衝胷頭重不欲舉百節解離經
脉緩弱血氣虛骨髓竭便噓噓吸吸氣力轉少著牀不
能摇動起止仰人或歲月方死(出第九卷中/)
深師療丈夫得婦人隂易之病若因房室及諸虛勞少
腹堅絞痛隂縮困篤欲死方
　　灸隂頭一百壯便差可至三百壯皆愈良無比後
　　生子如故無妨(范汪同無所忌/)
又療隂陽易病方
　　取豚卵二枚温令熱酒吞之則差(出第十四卷中/)
　　天行虛羸方二首
病源夫人榮衛先虛復爲邪熱所中發汗吐下之後經
絡損傷隂陽竭絶虛邪始散眞氣尚少五藏猶虛穀神
未復無津液以榮養故虛羸而生衆病焉(出第九卷中/)
崔氏療煩躁而渇不止惡寒仍熱盛者竹葉湯常用亦
佳不徒療天行凡虛羸久病及瘧後胷上痰熱者服之
皆妙方
　　甘草(二兩/炙)棗(十五/枚擘)半夏(一兩/洗)芍藥(三兩/)前胡(一兩/)
　　黄芩(一兩/)小麥(五合/)人參(二兩/)粳米(一升/)知母(二/兩)
　　麥門冬(四合/去心)栝蔞(一兩/)生薑(四兩/)竹葉(一把須以/竹蓧飲代)
　　(水煮湯不/用其葉)
　右十四味切以竹蓧飲一斗五升煮取五升分三服
　若非天行而虛羸久病胷生痰熱亦可服之加黄耆
　二兩除黄芩減知母一兩除栝蔞用之大効忌羊肉
　海藻菘菜餳(出第一卷中/)
千金補虛大病後不足萬病虛勞同此方
　　取五歲以上七歲以下黄牛新生者乳一升以水
　　四升煎取一升如人肌稍稍飲之不得過多十日
　　不住服佳(出第十卷中/)
　　天行差後禁忌方二首
集驗云凡熱病新差及大病之後食猪肉及腸血肥魚
油膩等必大下痢醫不能療也必至於死若食餅餌粢
黍飴脯鱠炙棗栗諸果及堅實難消之物胃氣尚虛弱
不能消化必更結熱適以藥下之則胃中虛冷大利難
禁不下必死下之復危皆難救也熱病之後多坐此死
不可不慎也病新差但得食糜粥寧可少食令饑慎勿
飽不得他有所食雖思之勿與引日轉久可漸食羊肉
糜若羮汁兔雉鹿肉慎不可食猪犬肉也新差後當静
卧慎勿令人梳頭洗面非但體勞亦不可多言語用心
使意勞凡此皆令勞復故督郵顧子獻得病已差未健
詣華旉視脈旉曰雖差尚虚未復陽氣不足勿爲勞事
餘勞尚可御内即死臨死當吐舌數寸其妻聞其夫病
除從百餘里來省之止宿交接中間三日發病舌出數
寸而死病新差未經百日氣未平復而以房室者畧無
不死也葢正疾愈後六十日已能行射獵以房室則吐
涎而死及熱病房室名爲隂陽易之病皆難療多死近
者有士大夫小得傷寒發汗已十餘日能乗馬往來自
謂平復故以房室則小腹急痛手足拘拳而死(出第二/卷中千)
(金同/)
深師說天行病未復(彊食黄花菜手足/稍重一方云青花)天行病差(食䱉/鱠必)
(變成癡又食鱯/魚肉結氣不化)天行病差(飲酒合隂/陽復必死)天行病損未滿三
月日(食鯔䱉肉則復下血食/鹽豉令人四肢不舉)天行病差(食諸菜有花者/三年肌膚不充)
天行病未好時(食生𤓰芥三/月流腫也)天行病差(食菜合隂陽復/必死出第十四)
(卷/中)千金天行病差(後未滿五日食一切/肉麪者病更發困)天行病差(食芥/鱠作)
(疽/)天行病差(新起飲酒及食/薤菜病更發)天行病新差(食生魚鮓下/痢必不止)
天行病差(食生菜顔色/絶身不平復)天行病新汗解(飲冷水者損心/包令人虛不復)
天行病未復(食犬肉幷葫荽/合食之復則死)天行病差(食生棗及羊肉/者膈上作熱蒸)
天行新差(食犬肉羊肉/作骨中蒸熱)天行病差(食魚肉并𤓰生/菜令人身腫)天行
病差(食蒜膾者病發大/困出第十卷中)
　　天行勞復食復方六首
病源夫病新差血氣尚虛津液未復因即勞動更成病
焉若言語思慮則勞傷於神梳頭澡洗則勞於力未堪
勞而强勞之則生熱熱氣既還入經絡復爲病者名曰
勞復又病新差脾胃尚虛穀氣未復若食肥肉魚膾餅
棗栗之屬則未能消化停積在於腸胃使脹滿結實因
更發熱復爲病者名曰食復(竝出第九卷中/)
廣濟療患天行熱氣差後勞發頭痛如初病者䑕矢湯
方
　　雄䑕屎(三七枚熬/末湯成下)乾葛(二兩/)梔子(十四/枚擘)葱白(一升/)
　　豉(八合/)
　右五味切以水三升煮取一升七合去滓内䑕屎末
　分温二服服别相去如人行六七里微汗内消不利
　忌如藥法
又療患數日復勞發者枳實湯方
　　枳實(三枚/炙)梔子(十四/枚擘)葱白(切一/升)香豉(半/升)䑕屎(二七/枚)
　右五味以水一斗煎取二升五合分温三服服别相
　去如人行六七里進一服内消不利忌如藥法(竝出/第一)
　(卷中/)
深師竹葉湯療天行後虛熱牽勞食復四肢沈重或一
卧一起氣力吸吸羸弱方
　　竹葉(一把/)小麥(一升/)甘草(一兩/炙)石膏(二兩/碎)茯苓(二/兩)
　　半夏(一升洗/去滑)前胡(二兩/)知母(二兩/)黄芩(二兩/)人參
　　(二兩/)生薑(四兩/)大棗(二十/枚擘)
　右十二味切以水一斗二升煮竹葉小麥減四升去
　滓内藥煮取三升分三服忌海藻菘菜醋物羊肉餳
　等物
備急療勞復方
　　以粉三升以煖飲和服厚覆取汗又以水和胡粉
　　少許服之亦佳(出第一卷中/)
延年葛根飲主熱病勞復身體痛天行壯熱煩悶葛根
湯方
　　葛根(一兩/)葱白(一握/)豉(半升/)米(一合/)
　右四味先切葛根以水九升煮取七升則内葱白更
　煮取四升去葛及葱滓訖則内䜴及少許米煮取三
　沸竝濾去米等滓分四服當有汗出即差明旦又更
　作服忌猪肉蒜等(竝出第九卷中/)
必効療天行勞復䑕矢湯方
　　雄䑕屎(五枚兩/頭尖者)豉(一升/)梔子(二十/枚擘)枳實(三枚中破/炙令黄)
　右四味以水五升煮取二升四合分四服相去十里
　久若覺大便澀加大黄二兩(出第一卷中/)
　　天行差後勞發方五首
許仁則云此病復發不但起動勞役或因飲食稍多或
因言語過分或縁視聽不節或爲動轉不常皆成此復
若復甚者乃至不救劇於初得病時不可以復發而云
輕易勞復狀一如傷寒初有如此者宜合葱白等七味
飲服之漸覆取汗方
　　葱白連鬚(切一/升)乾葛(切六/合)新豉(一合/綿裹)生薑(切二/合)生
　　麥門冬(去心/六合)乾地黄(六合/)勞水八升此水以杓揚
　　之一千過
　右藥用勞水煎之三分減二去滓分温三服相去行
　九里如覺欲汗漸漸覆之兼主傷寒忌蕪荑
又依前葱白等七味飲服之得可但適寒温將息以取
安穩若不覺可宜合萎蕤等五味飲子服之方
　　萎蕤(五兩/切)葱白(切一/升)豉(一升/綿裹)粳米(三合/研碎)雄䑕屎(七/枚)
　　(末之/)
　右藥以水七升先煮豉以上取四升汁去滓内粳米
　屑煮米爛訖内䑕屎末攪調頓服覆被安卧取汗差
又凡天行病差後凖常合漸健能行履遂過限不堪起
動體氣虛羸毎覺頭痛唇口乾乍寒乍熱發作有時或
雖能行動運轉然每作時節有前狀者名天行後不了
了有此宜合地骨白皮等五味飲子白薇等十味丸方
細細服之
　　地骨白皮(三兩/)知母(三兩/)麥門冬(五兩/去心)竹瀝(一升/)
　　白蜜(三合/)
　右藥切知母以上和麥門冬然後以水六升煮取二
　升去滓内竹瀝蜜攪調分温三服服相去如人行十
　里乆如覺虛不能空腹頓盡欲間食服亦佳兼主傷
　寒
又若服前地骨白皮等五味飲子不可雖可不能全退
宜合白薇等十味丸方
　　白薇(三兩/)知母(四兩/)地骨皮(三兩/)乾地黄(六兩/)麥
　　門冬(五兩/去心)甘草(四兩/炙)蜀􁇀(三兩/)萎蕤(三兩/)橘皮(二/兩)
　　人參(三兩/)
　右藥細切合擣篩絹羅爲散蜜和丸如梧桐子大初
　服以飲下十五丸日再服稍加至三十丸服經三數
　日後自候腹中若覺熱則食前服如不能以空飲下
　藥宜合烏梅等四味飲下前丸忌菘菜海藻蕪荑等
烏梅飲方
　　烏梅(十枚/)萎蕤(五兩/)生薑(五兩/)白蜜(一合/)
　右藥切以水六升煮三味取二升去滓内白蜜攪調
　細細用下前丸多少冷煖以意斟酌縱不下丸但覺
　口乾渇則飲之(吳昇同/)
　
　
　
　
　
　
　
　
　
　外臺秘要方卷三
欽定四庫全書
　外臺秘要方卷四
　　　　　　　　　　　　　唐　王燾　撰
　　温病論病源二首
病源經言春氣温和夏氣暑熱秋氣清涼冬氣氷寒此
則四時正氣之序也冬時嚴寒萬類深藏君子固宻則
不傷於寒觸冒之者乃為傷寒耳其傷於四時之氣皆
能為病以傷寒為毒者以其最為殺厲之氣中而即病
者名為傷寒不即病者其寒毒藏於肌膚中至春變為
温病至夏變為暑病暑病者熱極又重於温也是以辛
苦之人春夏多温熱病者皆由冬時觸冒寒氣之所致
(以上與傷寒論同/)
凡病傷寒而成温病者先夏至日者為病温後夏至日
者為病暑故曰冬三月早卧晚起必待日光使志若伏
若匿若有私意若已有得去寒就温無泄皮膚使氣亟
奪又因於寒欲如運樞故冬傷於寒春必病温也又有
冬時傷非節之暖名為冬温之毒與傷寒大異也有病
温者乃天行之病耳其冬月温暖之時人感乖候之氣
未遂發病至春或被積寒所折毒氣不得泄至天氣暄
熱温毒始發則肌肉斑爛也經曰虛邪賊風避之有時
恬淡虗無真氣従之精神内守病安従來故曰人清淨
則肉腠閉拒雖有大風苛毒弗之能害又云四時隂陽
者萬物之根本也是以聖人春夏養陽秋冬養隂以従
其根也従隂陽則生逆之則死故曰精者身之本藏於
精者春不病温也有病温汗出輒復熱而脉躁疾不為
汗衰狂言不能食病名為何曰病名隂陽交交者死人
所以汗出者皆生於榖榖生於精今邪氣交爭於骨肉
之間而得汗者是邪却而精勝也精勝則當能食而不
復熱熱者邪氣也汗者精氣也今汗出而輒復熱者是
邪勝也不能食者精無禆也病而留者其壽可立而傾
也汗出而脉尚躁盛者死今脉不與汗相應此不勝其
病也其死明矣狂言者是失志失志者死今見三死不
見一生雖愈必死凡膚熱其脉盛躁者病温也其脉盛
而滑者汗且出也凡温病人三二日身軀熱脉疾頭痛
食飲如故脉直疾八日死四五日頭痛脉疾喜吐脉來
細十二日死此病不療八九日脉不疾身不痛目不赤
色不變而反利脉來牒牒按不彈手指時大心下硬十
七日死病三四日以下不得汗脉大疾者生脉細小難
得者死不治也下利腹中痛者死不治
　　辟温方二十首
肘後屠蘇酒辟疫氣令人不染温病及傷寒歳旦飲之
方
　　大黄　桂心(各五/十銖)白术(十銖/)桔梗(十銖/)　菝葜
　　蜀椒(十銖/汗)防風　烏頭(各陸/銖)
　右八味切綘袋盛以十二月晦日中懸沉井中令至
　泥正月朔旦平曉出藥至酒中煎數沸於東向户中
　飲之屠蘇之飲先従小起多少自在一人飲一家無
　疫一家飲一里無疫飲藥酒待三朝還滓置井中能
　仍歳飲可世無病當家内外有井皆悉著藥辟温氣
　也
又太乙流金散辟温氣
　　雄黄(三兩/)雌黄(六兩/)􁧢石(一兩/半)鬼箭羽(一兩/半)羚羊
　　角(燒二/兩)
　右五味治下篩三角綘袋盛一兩帶心前并掛門户
　上若逢大疫之年以月旦青布褁一刀圭中庭燒之
　温病人亦燒熏之
又雄黄散辟温氣方
　　雄黄(五兩/)朱砂(一作/赤木)菖蒲　鬼臼(各二/兩)
　右四味擣篩末以塗五心額上鼻人中及耳門
又斷温疫轉相染著至滅門延及外人無收視者方
　　赤小豆　鬼箭羽　鬼臼　雄黄(各三/兩)
　右四味搗末以蜜和丸如小豆大服一丸可與病人
　同床
又辟温粉
　　川芎　蒼术　白芷　藁本　零陵香(各等/分)
　右五味擣篩為散和米粉粉身若欲多時加藥增粉
　用之(出第十卷中/)
千金辟温虎頭殺鬼丸方
　　虎頭骨(五兩/炙)朱砂(一兩/半研)鬼臼(一兩/)雄黄(一兩/半研)皂莢
　　(一兩/炙)雌黄(一兩/半研)蕪荑(一兩/)
　右七味擣篩以臘蜜和如彈丸大綘嚢盛繫臂男左
　女右家中置屋四角月朔望夜半中庭燒一丸忌生
　血物(肘後同/)
又治瘴氣竹茹湯方
　　青竹茹(二升/)
　右一味以水四升煮取三升分三服
又辟温病粉身散方
　　芎藭　白芷　藁本
　右三味等分搗下篩内米粉中以粉塗身(延年同/)
又斷温疫朱蜜丸方
　　白蜜和上等朱砂粉一兩常以太歲日平旦大小
　　勿食向東方立人吞三七丸如麻子大勿令齒近
　　之并吞赤小豆七枚投井泉水中終身勿忘此法
又治温病不相染方
　　正旦吞麻子赤小豆各二七枚又以二七枚投井
　　中(肘後延年同/)
又方
　　新布盛大豆一升内井中一宿出服七枚(肘後用/小豆)
又方
　　切松葉如粟米酒服方寸匕日三服辟五年温
又方
　　常以七月七日合家含赤小豆向日吞二七枚
又方
　　常以七月七日男吞大豆七枚女吞小豆七枚
又方
　　神仙教人立春後有庚子日温蕪菁葅汁合家大
　　小並服不限多少
又療温氣蒜豉湯方
　　蒜五十子并皮研之豉心一升
　右二味以三歳小兒小便二升合煮五六沸頓服(並/出)
　(第九卷中/)
千金翼老君神明白散方
　　白术(二兩/)桔梗(一兩/)細辛(一兩/)附子(二兩/炮)烏頭(四/兩)
　　(去黒/皮)
　右五味擣篩綘嚢盛帶之所居閭里皆無病若有得
　疫癘者温酒服一方寸匕覆取汗得吐則差若經三
　四日者以三方寸匕内五升水中煮令大沸分三服
又度瘴散方
　　麻黄(去莭/)升麻　附子(炮/)白术(各一/兩)細辛　防已
　　　乾薑　桂心　防風　烏頭(炮/)蜀椒(出汗/去目)桔梗
　　(各二/分)
　右十二味擣篩為末蜜封貯之山中所在有瘴氣之
　處旦空腹服一錢匕覆取汗病重稍加之(並出第十/卷中)
古今録騐許季山所撰干敷散主辟温疫疾惡令不相
染著氣方(肘後作敷干抱朴子作敷干/)
　　附子(一枚/炮)細辛(一分/)乾薑(一分/)麻子(一分/研)栢實(一/分)
　右五味擣篩為散正旦舉家以井華水各服方寸匕
　服藥一日十年不病二日二十年不病三日三十年
　不病受師法但應三日服歳多病三日一服之(肘後/胡洽)
　(延年范汪刪繁同出第二卷中/)
又殺鬼丸去惡毒方
　　雄黄(五兩/研)朱砂(五兩/研)鬼臼(五兩/)鬼督郵(五兩/)雌黄
　　(五兩/研)馬兠鈴(五兩/)皂莢(五兩/炙)虎骨(五兩/炙)阿魏(五兩/)
　　甲香(一兩/)羚羊角(一枚/屑)桃白皮(五兩/)白膠香(一兩/)
　　菖蒲(五兩/)羖羊角(一枚/屑)臘蜜(八斤/錬)石硫黄(五兩/研)
　右十七味擣篩十六味臘蜜和之丸如杏子將徃辟
　温處燒之殺鬼去惡毒氣若大疫家可燒并帶行(與/胡)
　(洽方七味不同出第三卷中/)
延年秘録辟温方
　　正旦取東行桑根大如指長七寸以丹塗之懸著
　　門戸上又令人帶之(出第十卷中/)
　　辟温不相染方二首
病源此病皆因歲時不和温涼失節人感乖候之氣而
生病則病氣轉相染易乃至滅門延及外人故須預服
藥及為法術以防之(出第十卷中/)
千金斷温疫主温病轉相染著乃至滅門延及外人無
收視者赤小豆丸方
　　赤小豆(二兩/)鬼臼(二兩/)鬼箭(二兩/)丹砂(二兩/研)雄黄
　　(二兩/研)
　右五味末之以蜜和如小豆大服一丸可與病人同
　床傳衣也(出第九卷中/)
延年主辟温疫疾惡氣令不相染易䜴湯方
　　豆豉(一升/)伏龍肝(三兩/研)小兒小便(三升/)
　右三味用小便煎取一升五合去滓平旦服之令人
　不著瘴疫天行有瘴之處宜朝朝服(出第十卷中/)
　　温病噦方四首
病源伏熱在胃令人胸滿胸滿則氣逆氣逆則噦若大
下後胃中虗冷亦令致噦也(並出第十卷中/)
小品茅根湯療温病有熱飲水暴冷噦者方
　　茅根　葛根(各切半升/)
　右二味以水四升煮取二升稍温飲之啘止則停
又療温病熱未除重被暴寒寒毒入胃熱藴結不散變
啘者方
　　單煮梓皮稍稍飲之佳温病積飲冷冷結胃中熱
　　入腎中變壯熱大啘者服梓皮温啘得止也夫腎
　　中有熱者病差後足心皮喜剥脫去頭髪秃落是
　　其證也
又茅根橘皮湯療春夏天行傷寒温病干胃冷變啘方
　　白茅根(切一/升)橘皮(三兩/)桂心(二兩/)葛根(二兩/)
　右四味切以水六升煮取三升分温服三合數連服
　之盡復合啘止乃停耳微有熱减桂一兩(文仲古今/録騐同出)
　(第六卷中/)
古今録騐療温病有熱飲水暴冷啘枇杷葉飲子方
　　枇杷葉(拭去/毛)茅根(各半升/)
　右二味切以水四升煮取二升稍稍飲之啘止則停
　(出第三卷中/)
　　温病渴方二首
病源熱氣入腎藏腎藏惡燥熱氣盛則腎燥腎燥則渴
引飲也(出第十卷中/)
深師療温毒病及吐下後有餘熱渴芍藥湯神方
　　芍藥(五分/)黄連(四分/)甘草(二分/炙)黃芩(二兩/)桂心(二/)
　　(兩/)栝樓(二分/)
　右六味切以水五升煮取三升分三服一日令盡(出/第)
　(十四卷中/)
古今録驗知母解肌湯療温熱病頭痛骨肉煩疼口燥
心悶者或是夏月天行毒外寒内熱者或已下之餘熱
未盡者或熱病自得痢有虗熱煩渇者方
　　麻黃(二兩/去節)知母(三兩/)葛根(三兩/)石膏(三兩/)甘草(二/兩)
　　(炙/)
　右五味切以水七升煮取三升分為三服若巳下及
　自得下虗熱未歇者除麻黃加知母葛根病熱未除
　因夢泄者可除麻黃加白薇人參各二兩則止(小品/同出)
　(第二卷中/)
　　温病發斑方七首
病源夫人冬月觸冒寒毒者至春始發病病初在表或
巳發汗吐下而表證未罷毒氣不散故發斑瘡又冬月
天時温暖人感乖候之氣未即發病至春又被積寒所
折毒氣不得泄至夏遇熱其春寒解冬温毒始發出於
肌膚斑爛隱疹如錦文也(出第十卷中/)
肘後療温毒發斑大疫難救黒膏方
　　生地黃(半斤/)好䜴(一升/)
　右二味以猪膏二斤合露之煎五六沸令三分減一
　絞去滓末雄黃麝香如大豆者内中攪和盡服之毒
　便従皮中出則愈忌蕪荑(出第二卷中/)
小品葛根橘皮湯療冬温未即病至春被積寒所折不
得發至夏得熱其春寒解冬温毒始發出肌中斑爛隱
疹如錦文壯熱而欬心悶嘔但吐清汁宜服此湯則靜
方(大効/)
　　葛根(二兩/)橘皮(二兩/)杏仁(二兩去/尖皮)麻黃(二兩/去節)知母
　　(二兩/)黃芩(二兩/)甘草(二兩/炙)
　右七味切以水七升煮取三升分温三服嘔悶吐當
　先定便且消息(古今録驗同出第六卷中/)
删繁療肺腑藏熱暴氣斑㸃香豉湯方
　　香豉(一升/綿褁)葱鬚(切四/兩)石膏(八兩/)梔子仁(三兩/)生薑
　　(八兩/)大青(二兩/)升麻(三兩/)芒硝(三兩/)
　右八味切以水六升煮七味取二升五合去滓然後
　下芒硝分三服(出第十卷中/)
備急療温毒發斑赤斑者五死一生黒斑者十死一生
大疫難救黒奴丸方
　　麻黃(三兩/去節)大黄(二兩/)芒硝(一兩/)黃芩(一兩/)釡底墨
　　(一兩/研)竈尾墨(一兩/研)屋梁上塵(二兩/研)
　右七味擣末用蜜和如彈子大新汲水五合研一丸
　服之若渇但與水須臾當寒寒訖便汗則解日移五
　丈不覺更服一丸此療六日胸中常大熱口噤名壞
　病醫所不療服此丸多差(胡洽小品同一名水解丸/又一方加小麥黒勃一兩)
　(名為麥奴丸范汪方同/)
古今録驗黃連橘皮湯療冬温未即病至春被積寒所
折不得發至夏得熱其春寒解冬温毒始發出肌中斑
爛隱疹如錦文而欬心悶嘔吐清汁眼赤口瘡下部亦
生瘡己自得下痢宜服此方
　　黃連(四兩/去毛)橘皮(二兩/)杏仁(二兩去/尖皮)枳實(一兩/炙)麻黃
　　(二兩/去節)葛根(二兩/)厚朴(一兩/炙)甘草(一兩/炙)
　右八味切以水八升煮取三升分三服令盡且消息
　下當先止
又漏蘆橘皮湯療冬温未即病至春被積寒所折不得
發至夏熱其春寒解冬温毒始發出肌中斑爛隱疹如
錦文而欬心悶嘔吐清汁眼赤口瘡下部亦生瘡方
　　漏蘆　橘皮　甘遂　麻黃(去節/)杏仁(去皮/尖)黃芩
　　(各二兩/)
　右六味切以水九升煮取三升分四服得下為佳下
　後餘外證未除更服葛根橘皮湯方在前小品方(一/方)
　(有知母枳實白薇升麻大黃甘草為十二味出第三/卷中)
又發斑瘡方
　　黃連(切三兩/去毛)
　右一味以水二升煮取八合頓服之忌猪肉冷水
　　温病勞復方四首
病源温病勞復謂病新差津液未復血氣尚虗因勞動
早更生於熱熱氣還入經絡復成病也
又凡得温毒病新差脾胃尚虗榖氣未復若食犬猪羊
肉并腸血及肥魚炙脂膩必大下痢下痢則不可復救
又食餅餌炙鱠棗栗諸生果難消物則不能消化停積
在於腸胃便脹滿結實大小便不通因更發熱復成病
也非但雜食梳頭洗浴諸勞事等皆須慎之(如桃李生/葱生菜海)
(藻菘菜雀肉等俱在所忌並出第十卷中/)
千金論曰凡熱病新差及大病之後食猪肉及腸血肥
魚炙膩必大下痢醫所不能療也必至於死若食餅餌
粢黍飴脯炙鱠棗栗諸果及堅實難消之物胃氣尚虗
弱不能消化必更結熱適以藥下之則胃虗冷大利難
禁不下之必死下之復危皆難救也熱病及大病之後
多坐此死不可不慎也病新差後但得食糜粥寧可少
食令饑慎勿飽不得他有所食雖思之勿與引日轉久
可漸食羊肉糜若羮汁雉兔鹿肉不可食猪狗肉也新
差後當靜卧慎勿早起勿令人梳頭澡洗非但體勞亦
不可多語言用心使意勞凡此皆令人勞復有人得病
已差而未徤詣華旉視脉曰雖差尚虗未復陽氣不足
勿為勞事餘勞尚可御内則死臨死當吐舌數寸其妻
聞其夫病除従百餘里來省之止宿交接中間三日發
病舌出數寸而死病新差未滿百日氣力未平復而以
房室者略無不死及熱病房室名隂陽易之病皆難療
多死(古今録驗集驗同/)
又療重病新差早起勞及飲食多致復欲死方
　　燒鼈甲末服方寸匕忌莧菜(肘後集驗文仲偹急/同出第十卷中)
深師療温病差愈食復病麻黄散方
　　麻黄(十分/去節)大黄(十五/分炙)附子(一分/炮)厚朴(二分/炙)苦參(六/)
　　(分/)石膏(六分碎/綿褁)烏頭(六分/炮)
　右七味擣篩以酒若米汁和服方寸匕日三夜二服
　(出第十四卷中/)
古今録驗療熱病復麻子湯(呉正服効方/)
　　麻子(一升/)豉(一升/)牡鼠屎(一十三枚/)
　右三味以水五升煮取二升半分温三服立愈試之
　有神驗(肘後同/)
又大黄丸方
　　大黄(一兩蒸之/二斗米下)巴豆(五十枚去/心皮熬)硝石(三分熬無者/以芒硝代之)
　　桂心(二分/)乾薑(二分炮/)
　右五味擣篩四味别擣巴豆令如泥合和以蜜更擣
　二千杵丸如梧子一丸湯服之但熱在膈上當吐在
　膈下當利豫作粥如服他吐下丸法服藥兩食頃不
　吐下以熱飲動之若不得吐下可更服一丸半能藥
　壯人可二丸此藥優於他下藥丸故宜大小下多冷
　粥解之若有瘡綿挺如指蜜和一丸塗挺頭旦内瘡
　中㬂出之不差更作温病不得大便服之得下佳宿
　食不消亦服之飛尸遁尸漿服半丸日一應須臾止
　心腹脹滿痛服一丸瘧者依發日先宿勿食清晨服
　一丸丁壯人服二丸得吐下忍飢過發時乃食婦人
　産後血結中奔走起上下或絶産無子或月經不調
　面目青黄服半丸小兒淋瀝寒熱臚脹大腹不欲食
　食不生肌三四歳者如麻子服一丸日一六七歳兒
　服二丸比三十日心腹諸病差兒小半之愈大良忌
　野猪肉蘆笋生葱(出第三卷中/)
　　諸黄方一十三首
病源黄病者一身盡疼發熱面色洞黄七八日後結熱
在裏有血當下去之如㹠肝狀其人小腹滿急若其人
眼睛澀疼鼻骨疼兩膊及項強腰背急則是患黄大便
澀但令得小便快則不慮死不用大便多多則心腹脹
不好此由寒濕在表則熱畜於脾胃腠理不開瘀熱與
宿穀相摶鬱蒸不得消則大小便不通故身體面目皆
變黄色凡黄候其寸口近掌無脉口鼻氣冷並不可療
之必死(出第十二卷中/)
仲景傷寒論諸黄猪膏髪煎主之方
　　猪膏(八兩/)亂髪(大如雞子一枚/)
　右二味内髪膏中煎之髪消盡研絞去膏細滓分二
　服病従小便去也(肘後備急文仲千金古今録驗深/師范汪同云太醫校尉史脫家婢)
　(再病胃中乾糞下便差神驗出第十四卷中/)
删繁療天行毒熱通貫藏腑沈鼓骨髓之間或為黄疸
黒疸赤疸白疸榖疸馬黄等疾喘息須臾而絶𤓰蔕散
方
　　𤓰蔕(二七/枚)赤小豆(三七/枚)秫米(二七/粒)
　右三味擣篩為散取如大豆粒吹於兩鼻之中甚良
　不差間日復服之(千金范汪集驗同/)
又方
　　𤓰蔕(二七枚/)
　右一味以水一升煮取五合作一服
又方
　　鹽(一升/)
　右一味紙褁漬濕燒之取通赤内三升水中攪令調
　手巾漉度為一服己前二方服訖並吐出黄汁
崔氏療黄貧家無藥者可依此方
　　取栁枝三大升以水一斗煮取濃汁搦半升一服
　　令盡
又療黄兼主心腹方
　　蔓菁子(一大合揀令淨/)
　右一味擣碎熟研以水一升更和研濾取汁可得一
　大盞頓服之少頃自當轉利或亦自吐腹中便寛亦
　或得汗便愈(備急文仲深師同並出第一卷中/)
延年秘録療黄𤓰蔕湯方
　　𤓰蔕(一兩/)赤小豆(四十/九枚)丁香(二七枚/)
　右三味擣末以水一升煮取四合澄清分為兩度滴
　入兩鼻中(出第十卷中/)
救急療三十六種黄方
　　取雞子一顆并殻燒作灰研酢一合又温之揔和
　　頓服身體眼暗極黄者不過三顆鼻中蟲出神効
又療諸黄闇黄眼闇及大角赤黒黄先擲手足内黄患
渴疸黄眼赤黄腎黄小便不通氣急心悶五色黄𤓰蔕
散方
　　丁香　𤓰蔕　赤小豆(各十枚/)
　右三味細擣篩取煖水一雞子許和服大神驗(並出/第十)
　(七卷中廣濟同/)
必効療一切黄蔣九處得其父逺使得黄服此極効茵
陳湯及丸方
　　茵陳(四兩/)大黄(三兩/)黄芩(三兩/)梔子(三兩/擘)
　右四味切以水五升煮取三升分為三服空肚服之
　不然搗篩蜜和為丸飲服二十丸稍稍加至二十五
　丸量病與之重者作湯勝服丸日一服忌羊肉酒麪
　熱物等以差為限小便黄色及身黄者並主之
又療諸黄眼已黄亦差𤓰蔕散方
　　丁香(一分/)赤小豆(一分/)𤓰蔕(一分/)一方加秫米(一/)
　　(分/)
　右三味擣末温水食前頓服使盡則當利并吐黄水
　不差更服(並出第一卷中/)
千金療黄疸大黄丸方
　　大黄(二兩/)葶藶(三兩/)
　右二味擣篩為末蜜和為丸如梧子大未食服十丸
　日三服病差便止
又大黄丸方
　　大黄(二兩/)黄連(三兩/)黄芩　黄蘗(各一/兩)麴衣(五合/)
　右五味擣篩為末蜜和丸如梧子大食前服三丸日
　三服不知可至五丸忌猪肉冷水(並出第十卷中/)
　　急黄方六首
病源脾胃有熱榖氣鬱蒸因為熱毒所加故卒然發黄
心滿氣喘命在頃刻故云急黄也有得病即身體面目
發黄者有初不知是黄死後乃身面黄者其候得病但
發熱心戰者是急黄也(並出第十二卷中/)
廣濟療急黄身如金色𤓰蔕散方
　　赤小豆(二七/枚)丁香(二七/枚)黍米(二七/枚)𤓰蔕(二七/枚)麝香
　　　薫陸香(等分/别研)青布(二方寸/燒為灰)
　右七味擣篩為散飲服一錢匕則下黄水其黄則定
　忌生冷熱麫粘食陳臭等(一方止三味出第一卷中/)
必効療急黄疸内等黄大黄湯方
　　大黄(三兩/切)芒硝(二兩/)
　右二味以水二升生漬大黄一宿平旦絞汁一升半
　内芒硝攪服須臾當快利差(出第一卷中/)
延年秘録療急黄心下堅硬渴欲得水喫氣息喘麄眼
黄但有一候相當即須宜服此𤓰蔕散吐則差方
　　𤓰蔕(二小合/)赤小豆(二合/)
　右二味擣篩為散年大人煖漿水五小合和散一服
　滿一方寸匕一炊久當吐不吐更服五分匕水亦減
　之若輕病直吹鼻中兩黒豆粒大亦得當鼻中黄水
　出即歇并宜灸心厭骨下一寸名巨闕灸五七炷以
　來初小作炷在後漸大仍不得大如梧子
吐訖及灸了計即渴仍服麥門冬飲子方
　　麥門冬(四兩/去心)括蔞(三兩/)竹葉(一升/)茯苓(四兩/)升麻
　　(二兩/)生蘆根(一升/)甘草(一兩/炙)
　右七味切以水七升煎取二升五合絞去滓分温三
　服服别相去如人行八九里久服此飲渴即止(出第/十卷)
　(中/)
千金療急黄熱氣骨蒸兩目赤脉地黄汁湯方
　　生地黄汁(八合/)大黄(六分/末)芒硝(一兩/)
　右三味合和一服五合日二服以利為度
近効療急黄方
　　取蔓菁子油一盞頓服之臨時無油則以蔓菁子
　　擣取汁水和之喫亦得候顔色黄或精神怠則是
　　此病(韋給事試用之有効/)
　　黄疸方十三首
病源黄疸之病此由酒食過度藏腑不和水榖相并積
於脾胃復為風濕所摶瘀結不散熱氣鬱蒸故食已如
饑令身體面目爪甲及小便盡黄而欲安卧若身脉多
赤多黒多青皆見者必寒熱身痛面色微黄齒垢黄爪
甲上黄此黄疸也疸而渴者其病難療疸而不渴者其
病可療發於隂部其人必嘔發於陽部其人振寒而發
熱(出第十二卷中/)
仲景傷寒論黄癉麻黄醇酒湯主之方
　　麻黄一大把去節
　右一味美清酒五升煮取二升半去滓頓服盡古今
　方云傷寒熱出表發黄疸宜汗之則愈冬月用酒春
　宜用水煮之良(小品古今録驗張文仲經心録同/)
又黄疸茵蔯蒿五苓散主之方
　　茵蔯蒿末(十分/)五苓散(五分/)
　右二味和先食白飲和方寸匕服之日三(深師范汪/同)
又五苓散利小便治黄疸方
　　猪苓(三分/去皮)白术(三分/)茯苓(三分/)澤瀉(五分/)桂心(二/)
　　(分/)
　右五味擣篩和合白飲和服一方寸匕日三多飲煖
　水以助藥勢汗出便愈(千金深師范汪同並出第十/四卷中)
肘後療黄疸方
　　燒亂髪服一方寸匕日三秘驗酒飲並得(備急文/仲同出)
　　(第一卷中/)
范汪療黄疸散方
　　取瓠子白瓤及子熬令黄擣為末服半錢匕日一
　　服十日愈用瓠子數數有吐者當先詳之(出第三十/四卷中)
集驗療黄疸百藥不差者方
　　驢頭一枚煮熟以薑虀噉之并隨多少飲汁(備急/崔氏)
　　(張文仲古今録驗同出第二卷中/)
千金療黄疸方
　　取生小麥苖擣絞取汁飲六七合晝夜三四飲三
　　四日便愈無小麥苗穬麥苖亦得范汪云用小麥
　　勝也(備急文仲集驗並同出第十卷中/)
千金翼療黄疸目黄不除𤓰丁散方
　　𤓰丁細末如大豆許内鼻中令病人深吸取入鼻
　　中黄汁出
又黄蒸湯方
　　黄蒸(一升/)麥麪(一升/)猪屎(一升/)
　右三味以水五升漬一宿煮取三升絞去滓頓服一
　升覆取汗必効(同出第十八卷中/)
崔氏療黄疸年六十以上方
　　茅根(一把/)猪肉(一斤/)
　右二味合作羮盡一服愈當灸臍上下兩邉各一寸
　半一百壯手魚際白肉側各一灸隨年壯(備急范汪/同)
又療黄疸方
　　苦胡蘆瓤如大棗許
　右一物以童子小便二合浸之三兩食頃取兩酸棗
　許汁分内兩鼻孔中餘節候與上方同比來常用乃
　勝𤓰蔕散
近効療黄疸𤓰蔕散方
　　𤓰蔕(二七/枚)赤小豆(七枚/)生秫米(二七/枚)丁香(二七/枚)
　右四味擣篩重者取如大豆二枚各著一枚鼻孔中
　痛縮鼻須臾鼻中瀝清黄水或従口中出升餘則愈
　病輕者如一小豆則可一與不盡間日復頻用効李
　暠用之立驗俗人或使人以竹筒極力吹鼻中無不
　死者慎之
又療男子女人黄疸病醫療不愈身目悉黄食飲不消
胃中脹熱生黄衣在胃中有乾屎使病爾方
　　以成煎猪脂一小升温熱頓盡服之日三燥屎下
　　去乃愈(備急崔氏同/)
　　黄疸遍身方一十一首
廣濟療黄疸遍身面悉黄小便如濃梔子汁茵陳丸方
　　茵陳(四兩/)黄芩(三兩/)枳實(二兩/炙)大黄(三兩/)
　右四味擣篩蜜丸空腹以米飲服如梧子二十丸日
　二服漸加至二十五丸微利為度忌熱麪蒜蕎麥粘
　食陳臭物(一方有升麻三兩出第一卷中/)
肘後療黄疸者一身面目悉黄如橘柚暴得熱外以冷
廹之熱因留胃中生黄衣熱熏上所致方
　　猪脂(一升/)
　右一味成煎者温令熱盡服之日三燥屎當下下則
　稍愈便止(與前近効方同備急崔氏同出第三卷中/)
小品療黄疸身目皆黄皮膚麴塵出三物茵陳蒿湯方
　　茵陳蒿(一把/)梔子(二十/四枚)石膏(一斤/)千金方加大黄
　　(三兩/)
　右三味以水八升煮取二升半去滓以猛火燒石膏
　令正赤投湯中沸定取清汁適寒温服一升自覆令
　汗出周身遍以温粉粉之則愈若不汗更服一升汗
　出乃愈也(深師古今録驗千金翼同出第四卷中/)
集驗療黄疸身體面目皆黄大黄散方
　　大黄(四兩/)黄連(四兩/)黄芩(四兩/)
　右三味擣篩為散先食服方寸匕日三服亦可為丸
　服(備急文仲千金同出第二卷中/)
删繁療黄疸者通身並黄茵陳湯方
　　茵陳(四兩/)柴胡(四兩/)升麻(三兩/)龍膽草(二兩/)黄芩
　　　大黄(各三/兩)
　右六味切以水九升煮取三升分三服若身體羸去
　大黄加梔子仁五六兩生地黄切一升(古今録驗千/金同出第十)
　(卷中/)
千金翼論曰凡遇天行熱病多必内瘀著黄但用𤓰丁
散内鼻中令黄汁出乃愈即於後不復恐病黄矣常須
用心警候病人四肢身面微似有黄氣則須用𤓰丁散
不得令散漫失候必大危矣特忌酒麪犯者死
又凡人無故忽然振寒便發黄皮膚黄麴塵出小便赤
少大便時閉氣力無異食飲不妨己服諸湯餘熱不除
久黄者苦參散方
　　苦參(一兩/)黄連(一兩/)葶藶子(熬/)𤓰蔕　黄芩　黄
　　蘗　大黄(各一/兩)
　右七味擣為散飲服方寸匕當大吐者日一服不吐
　日二亦得下服藥五日知可消息不知更服忌猪肉
　冷水(古今録驗千金小品同出第十八卷中/)
崔氏療黄疸身體面目盡黄茵陳湯太醫校尉史脫方
　　茵陳蒿(三兩/)黄連(二兩/)黄芩(三兩/)梔子(十四/枚)大黄
　　(一兩/)甘草(一兩/炙)人參(一兩/)
　右七味切以水一斗煮取三升分三服(千金同出第/一卷中)
延年秘録梔子湯療遍身黄如橘心肋滿急方
　　梔子仁(四兩/)黄芩(三兩/)柴胡(四兩/)升麻(三兩/)龍膽
　　草(三兩/)大黄(三兩/)括蔞(三兩/)芒硝(二兩/)
　右八味切以水九升煮取二升八合去滓分温三服
　相去四五里進一服(出第十卷中/)
必効黄疸身眼皆如金色但諸黄皆主之方
　　取東引桃根細切如筯若釵股以下者一握取時
　　勿令見風及婦人并雞犬等見之以水一大升煎
　　取搦一小升適寒温空腹頓服服後三五日其黄
　　離離如薄雲散唯眼最後差百日方平復身黄散
　　後可時時飲一盞清酒則眼中易散不則散遲忌
　　食麪猪魚等肉此方是徐之才家秘方其侄珍惠
　　說宻用(出第一卷中/)
近効療發黄身面眼悉黄如金色小便濃如煮黄蘗汁
者衆醫不能療良驗茵陳湯方
　　茵陳(四兩/)黄芩(二兩/)梔子(三兩/)升麻(三兩/)大黄(三/)
　　(兩/)龍膽草(二兩/)枳實(二兩/炙)柴胡(四兩/)
　右八味切以水八升煮取二升七合分温三服若身
　絶羸加生地黄一升梔子加至七兩去大黄如氣力
　不羸依前著大黄取驗忌如法不差更作以差為限
　不過三四劑差隔三五日一劑(經心録同李暠處得/此方神良)
　　癊黄方三首
病源陽氣伏隂氣盛熱毒加之故但身面色黄頭痛而
不發熱名為癊黄也(出第十二卷中/)
廣濟療癊黄身面眼俱黄小便如豉汁色茵陳散方
　　茵陳(四兩/)白鮮皮(三分/)括蔞(四分/)黄芩(三分/)梔子
　　(四分/)芍藥(三分/)青木香(三分/)柴胡(三分/)枳實(三分/炙)
　　黄連(三分/)紫雪(八分/)土𤓰根(三分/)大青(三分/)大黄
　　(十分/)
　右十四味擣篩為散煮茅根飲待冷平旦空腹以茅
　根飲服五錢匕一服少間當一兩行微利利後煮稀
　葱䜴粥食之利多以意漸減常取微洩利通一兩行
　為度差止忌猪肉冷水魚蒜粘膩及諸熱食(出第一/卷中)
必効療癊黄眼睛黄汗染衣涕唾黄方
　　好黄蒸(二大/升)
　右一味每夜以水二大升浸煆煖令熱勿令沸銅噐
　中平旦絞取汁半升飲之餘汁須臾則飲冬日微煖
　服夏冷飲每夜則浸依前服之亦得每夜小便中浸
　白帛片取色退為驗兩方並極効忌麪羊肉猪魚
又療癊黄汗染衣涕唾黄者方
　　取蔓菁子擣細末平旦以井花水和一大匙服之
　　日再漸加至兩匙以知為度每夜小便裏浸少許
　　帛各書記日色漸退白則差不過服五升以來必
　　差李潤州傳極効(備急肘後張文仲深師同出第/一卷中)
　　黄疸小便不利及腹滿喘方二首
仲景傷寒論黄家腹滿小便不利而赤身汗出者表和
裏實也宜下之大黄黄蘗皮梔子消石湯方
　　大黄(四分/)黄蘗(四兩/)梔子(十五/枚)消石(四兩/)
　右四味切以水六升煮三物得二升半去滓内消石
　更煎取一升先食頓服盡(小品千金翼深師范汪並/同)
又黄疸小便色不變欲自利腹滿而喘者不可除其熱
熱除必噦噦者小半夏湯主之方
　　半夏(五兩/炮)生薑(八兩/)
　右二味以水六升煮取一升半去滓分温三服忌羊
　肉餳(范汪同並出第十四卷中/)
　　黄汗方三首
病源黄汗之為病身體洪腫發熱汗出而渴狀如風水
汗染衣色正黄如蘗汁其脉自沉此由脾胃有熱汗出
而入水中若浴水入汗孔得之(出第十二卷中/)
仲景傷寒論師曰黄汗為病身體腫發熱汗出而渴狀
如風水汗沾衣色正黄如蘗汁脉自沉也問曰従何得
之師曰以汗出水入汗孔水従外入而得之宜黄耆芍
藥桂心酒湯主之方
　　黄耆(五兩/)芍藥(三兩/)桂心(三兩/)
　右三味切以苦酒一升水七升和煮取三升去滓温
　服一升正當心煩也至六七日稍稍自除其心煩不
　止者以苦酒阻故也(阻一/作沮)一方用美清醯代酒忌生
　葱(備急張文仲千金古今録驗深師范汪經心録同/)
又凡黄汗之病兩脛自冷假令發熱此屬歴節食己則
汗出又身常夜卧盗汗出者此勞氣也若汗出即發熱
者久久身必甲錯也發熱不止者必生惡瘡也若身重
汗出已輙輕者久久必身瞤瞤則胸中痛又従腰以上
必汗出下無汗腰髖弛痛如蟲在皮中狀劇者不能食
身疼重煩躁小便不利者名曰黄汗桂枝湯加黄耆五
兩主之方
　　桂心(三兩/)芍藥(三兩/)甘草(三兩/炙)生薑(三兩/)大棗(十/二)
　　(枚/)黄芪(五兩/)
　右六味切以水八升微火煎取三升去滓温服一升
　覆取微汗須臾間不汗者食稀熱粥一升餘以助湯
　力若不汗者更服湯也忌海藻菘菜生葱(古今録驗/范汪同出)
　(第十四卷中/)
療黄疸身腫發熱汗出而渴狀如風水汗出著衣皆黄
黄汗呉藍湯方
　　呉藍(六分/)芍藥　麥門冬(去心/)桑白皮　漢防己
　　　白鮮皮　山梔子(各六/分)
　右七味各細切以水二升煎取八合去滓空腹分二
　服未効再合服(此方未詳所出/)
　　女勞疸方四首
病源女勞疸之狀身目皆黄發熱惡寒少腹滿急小便
難因大勞大熱而房室房室畢入水所致也(出第十二/卷中)
仲景傷寒論黄家日晡發熱而反惡寒此為女勞得之
膀胱急小腹滿身體盡黄額上反黒足下熱因作黒癉
大便必黒腹臚脹滿如水狀大便黒溏者此女勞之病
非水也腹滿者難療消石礬石散主之方
　　消石(熬黄/)礬石(燒令汁盡/)
　右二味等分擣絹篩以大麥粥汁和服方寸匕日三
　重衣覆取汗病隨大小便去小便正黄大便正黒也
　大麥則須是無皮麥者千金方云消石二分熬令燥
　礬石一分熬令燥故注之(肘後小品崔氏文仲千金/范汪深師並同出第十四)
　(卷中/)
千金翼療黄疸之為病日晡所發熱惡寒小腹急體黄
額黒大便黒溏泄足下熱此為女勞也腹滿者難療方
　　滑石(五兩/研)石膏(五兩研/)
　右二味為散以大麥粥汁服方寸匕日三小便極利
　則差(小品千金備急文仲並同出第十八卷中/)
近効女勞疸黄家日晡發熱而反惡寒此為女勞得之
膀胱急小腹滿身體盡黄額上反黒足下熱因作黒疸
其大便必黒腹臚脹滿如水狀大便黒溏此女勞之病
非水也療與黒疸同榖疸食則眩心忪怫鬰不安久久
發黄為榖疸並以前茵陳湯主之方在遍身黄部中
必効女勞之黄氣短聲沉者宜服此方
　　取婦女月經布和血衣燒作灰以酒空腹服方寸
　　匕日再服不過三日必差
　　黒疸方三首
病源黒疸之狀苦小腹滿身體盡黄額上反黒足下熱
大便黒是也夫黄疸酒疸女勞疸久久變成黒疸(出第/十二)
(卷中/)
肘後療黄疸變成黒疸者多死急治之方
　　取土𤓰根汁服一小升平旦服至食時病従小便
　　去則愈不忌先須量病人氣力不得多服力衰則
　　起不得(千金并翼文仲集驗崔氏删繁范汪並同/出第一卷中)
深師療黒疸身體及大便正黒赤小豆茯苓湯方
　　赤小豆(三十/枚)茯苓(六銖/)𤓰蔕(四銖/)雄黄(二銖/)甘草
　　(半兩/炙)女萎(四銖/)
　右六味切以水三升煮小豆茯苓取八合汁擣後四
　藥為散取前汁調半錢匕適寒温服之須臾當吐吐
　則愈一方云療久黄疸忌大醋海藻菘菜(千金方名/赤苓散千)
　(金翼同出第二十卷中/)
千金翼茵陳丸主黒疸身體闇黒小便澀體重方
　　茯苓(四分/)茵陳(一兩/)枳實(五分/炒黄)白术(五分/土炒)半夏(三/兩)
　　(洗/)甘遂(一分/)杏仁(三分去/尖皮)蜀椒(二升/汗)當歸(二分/)葶
　　藶子(四分/熬)大黄(三分熬/勿令焦)乾薑(四分/)
　右十二味擣篩蜜和丸如梧子空肚飲服三丸日三
　服忌羊肉餳酢桃李雀肉等(出第十八卷中/)
　　酒疸方七首
病源夫虗勞之人若飲酒多進榖少者則胃内生熱因
大醉當風入水則身目發黄心中懊痛足脛滿小便黄
面發赤斑若下之久久變為黒疸目青面黒心中如噉
蒜虀狀大便正黒皮膚􁕒之不仁其脉浮弱故知之酒
疸心中熱欲嘔者當吐之即愈小便不利其候當心中
熱足下熱是其證眀也若腹滿欲吐鼻燥其脉浮者先
吐之沉弦者先下之(出第十二卷中/)
仲景傷寒論酒癉者心中懊憹或熱痛梔子枳實豉大
黄湯主之方
　　梔子(七枚/)枳實(五枚/)香豉(一升/)大黄(一兩/)
　右四味切以水六升煮取二升去滓温服七合日三
　服(肘後千金同出第十四卷中/)
肘後療酒疸者心中懊痛足脛滿小便黄飲酒面發赤
斑黄黒由大醉當風入水所致黄耆散方
　　黄茋(二兩/)木蘭皮(一兩/)
　右二味為散酒服方寸匕日三(備急文仲同/)
深師酒疸艾湯方
　　生艾葉(一把/)麻黄(二兩/去節)大黄(六分/)大豆(一升/)
　右四味切清酒五升煮取二升分為三服(出第三十/卷中)
千金茵陳湯主黄疸酒疸酒癖身體面目盡黄方太醫
校尉史脫處
　　茵陳(三兩/)大黄(二兩一方/用一兩)梔子(二七/枚)黄芩(三兩一/方用一)
　　(兩/)人參(半兩一方/用一兩)黄連(二兩一方/用一兩)甘草(一兩/炙)
　右七味切以水一斗煮取三升分為三服忌猪肉冷
　水海藻菘菜(文仲范汪同/)
又夫人病疸者或無熱静言了了腹滿欲吐酒疸心中
熱欲嘔吐之即愈方
　　取千金翼苦參散吐良在上通身黄部中七味者
　　是也
又肉疸飲少小便多白如泔色得之從酒寒水石散方
　　寒水石(五分/)白石脂(五分/)括蔞(五分/)莵絲子(三分/酒漬)
　　知母(三分/)桂心(三分/)
　右六味擣篩麥粥服五分匕日三服五日知忌生葱
　(古今録驗深師等並同/)
古今録驗療酒癖及飲黄疸散方
　　芫花　椒目(各等分/)
　右二味擣下篩為散平旦服一錢匕老少半服之藥
　攻兩脅則下便愈間一日復服使小減如前又與之
　使盡根源(深師同出第二十七卷中/)
　　榖疸方三首
病源榖疸之狀食畢頭眩心忪怫鬱不安而發黄由失
饑大食胃氣衝熏所致陽明病脉遲食難用飽飽則發
煩頭眩者必小便難此欲為榖疸雖下之其腹必滿以
其脉遲故也(出第十二卷中/)
范汪療榖疸茵陳湯方
　　茵陳四兩切以水一斗煮取六升以汁煎大黄二
　　兩梔子七枚得二升分為三服黄従小便去病出
　　立愈(肘後同出第十四卷中/)
集驗療勞疸榖疸丸方
　　苦參(三兩/)龍膽草(一兩/)
　右二味下篩牛膽汁和丸先食以麥粥飲服如梧子
　大五丸日三不知稍増(千金同出第二卷中/)
刪繁療勞疸榖疸苦參丸方(勞疸者因勞為名也榖疸/者因食而勞故曰榖疸)
　　苦參(三兩/)龍膽草(二兩/)梔子仁(三七枚/)
　右三味擣篩為散若病甚取猪膽和為丸如梧子大
　一服五丸日三四服以飲汁下之
　　許仁則療諸黄方七首
許仁則療急黄病此病始得與前天行病不多異五六
日但加身體黄甚者洟(音夷鼻液/也下同)淚汗唾小便如蘗色
眼白睛正黄其更重狀與天行病候最重者無别如至
此困自須依前救天行最重半夏等分十味湯救之若
未至是者宜依後法急黄狀始得大類天行病經三兩
日宜合麻黄等五味湯服之發汗以洩黄勢方
　　麻黄(三兩/去節)乾葛(五兩/)石膏(八兩/)生薑(六兩/)茵陳(二/兩)
　右藥切以水八升煮取二升七合去滓分温三服服
　相去十里久服訖當欲汗則覆被微取汗以散之
又依前麻黄等五味湯服之取汗汗出後未歇經三五
日又合梔子等五味湯以取利方
　　梔子(二十/枚)柴胡(三兩/)黄芩(三兩/)茵陳(三兩/)芒硝(六/兩)
　右藥切以水八升煮四味取二升六合去滓内芒硝
　攪令消分温三服如人行十里久更服之効
又依前梔子等五味湯服之取利利後病勢不歇經六
七日又合秦艽牛乳二味湯服之方
　　秦艽(六兩/)牛乳(二升/)
　右藥切秦艽以牛乳煮之可三分減一去滓帶煖頓
　服令盡極驗(文仲必効同西域法也/)
又依前秦艽等二味湯藥服後不覺病退漸加困篤勢
如前天行最重狀則不可更服諸冷物冷物在心唯是
痞速宜同前天行用半夏等十味湯以救之亦可合𤓰
蔕等三味散吹鼻孔中并與之服方
　　𤓰蔕(七枚/)丁香(七枚/)赤小豆(七枚/)
　右藥擣篩末取如大豆分吹兩鼻孔中須臾當出黄
　水正如煮蘗汁及出黄蟲亦可以新汲水和一方寸
　匕與患人服或利或吐吐利所出亦如煮黄蘗汁天
　行用此療亦與崔氏同
又論云此病俗間亦有單煮𤓰蔕汁灌鼻孔中者亦有
單服生麻油者
又療黄疸病此病與前急黄不同自外狀與平常無别
但舉體正黄甚者眼色如蘗涕涎洟小便及汗悉如蘗
汁食消多於尋常稍覺瘦悴乏力此病不甚殺人亦有
經年累歳不療而差者此由飲酒多亦是積虗熱所致
黄疸初得稍覺心中煩熱滿身黄色眼白睛黄覺如此
者宜合白鮮皮等七味湯以洩之黄連十味丸以壓之
　　白鮮皮(三兩/)乾葛(五兩/)黄芩(三兩/)鬱金(三兩/)豉(五/兩)
　　梔子(十枚/)芒硝(六兩/)
　右藥切以水八升煮取二升半去滓内芒硝分温三
　服服相去如人行二十里久更服此湯當得利利後
　將息一二日則合後黄連等十味丸服之
又黄連丸方
　　黄連(五兩/)黄芩(五兩/)苦參(六兩/)沙參(五兩/)乾地黄
　　(六兩/)乾葛(六兩/)梔子仁(三兩/)麥門冬(一升/去心)地骨白
　　皮(五兩/)茯苓(五兩/)
　右十味擣篩為末蜜和為丸以米飲下初服十丸日
　三服稍稍加至三十丸如梧子大黄疸亦有單服猪
　脂得差者忌猪肉冷水大酢蕪荑等物(呉昇同/)
　　雜黄疸方三首
千金濕疸之為病始得之一身盡疼發熱面色黄黒七
八日後壯熱熱在裏有血當下去之如㹠肝狀其小腹
滿者急下之亦一身盡黄目黄腹滿小便不利礬石散
方
　　礬石(五兩/)滑石(五兩/)
　右二味為散大麥粥汁服方寸匕日三服當先食服
　便利如血者當汗出差(深師古今録驗並同出第十/卷中)
古今録驗九疸秦王散方
　　胃癉食多喜飲(梔子仁主之/)
　　心癉煩心心中熱(葛根主之/)
　　腎癉其人唇乾(葶藶子主之/)
　　脾癉溺赤出少心惕惕若恐(括蔞主之/)
　　肺癉飲少小便多(秦椒汗𤓰蔕主之一云膏疸/)
　　舌癉渴而數便(石鍾乳主之/)
　　肉癉其人小便白(凝水石主之/)
　　髓癉目眶深多嗜卧(牡蠣澤瀉主之/)
　　肝癉胃熱飲多水激肝(白术主之/)
　右十一味名秦王散各等分隨病所在加二分擣合
　下篩飲服五分匕日三稍加至方寸匕忌桃李雀肉
　等
膏癉飲少小便多秦椒散方
　　秦椒(一分/汗)𤓰蔕(二分/)
　右二味擣下篩水服方寸匕日三服(深師千金同出/第二十七卷中)
　
　
　
　
　
　
　外臺秘要方卷四
欽定四庫全書
　外臺秘要方卷五
　　　　　　　　　　　　　唐　王燾　撰
　　療瘧方二十一首
病源夏日傷暑秋必病瘧瘧病之發以時者此由邪氣
客於風府循膂而下衛氣一日一夜常大㑹於風府其
明日下一節故其作也晏此先客於脊背也每至於風
府則腠理開腠理開則邪氣入邪氣入則病作此所以
日作稍益晏者也其出於風府日下一節二十五日下
至尾骶二十六日入於脊内注於伏膂之脈其氣上行
九日出於缺盤之中其氣日高故作日益早也其間日
發者由邪氣内薄於五藏横連募原其道逺其氣深其
行遲不能與衛氣俱行不得皆出故間日蓄積乃作夫
衛氣每至於風府則腠理乃發發則邪氣入邪氣入則
病作今衛氣日下一節則其氣之發也不當風府其日
作者奈何曰此邪氣客於頭項循膂而下者也故虚實
不同邪中異所則不得當其風府也故邪中於頭項者
氣至頭項而病中於背者氣至背而病中於腰脊者氣
至腰脊而病中於手足者氣至手足而病衛氣之所在
與邪氣相合則病作故風無常府衛氣之所發必開其
腠理邪氣之所合則其府也風之與瘧也相與同類而
風獨常在也而瘧得以時休者何也由風氣留其處瘧
氣隨經絡沈以内薄故衛氣應乃作陽當陷而不陷陰
當升而不升為邪所中陽遇邪則踡陰遇邪則𦂳踡則
惡寒𦂳則為慄寒慄相薄故名曰瘧弱則發熱浮乃汗
出旦中旦發晚中晚發夫瘧其人形瘦皮必粟起問曰
病瘧以月一日發當以十五日愈設不愈月盡解(出第/十一)
(卷/中)
廣濟療瘧常山散方
　　常山(五分/)　　升麻(二分/)　　蜀漆(一分/)
　右三味擣篩為散一服二錢匕和井華水煮米半合
　頓服少間則吐吐訖則差忌生葱生菜及諸菓子生
　冷油膩等物
又療瘧常山湯方
　　常山(三兩/)
　右一味切以漿水三升浸經一宿煎取一升欲發前
　頓服之後微吐差止忌生葱生菜(近効療瘧間日或/夜發者張文仲備)
　(急同竝出/第一卷中)
張仲景傷寒論辨瘧病師曰夫陰氣孤絶陽氣獨發而
脈微者其候必少氣煩滿手足熱而欲嘔也名曰癉瘧
若但熱不寒者邪氣在心藏外舍分肉之間令人消爍
脫肉
又辨瘧脈夫瘧脈自絃絃數者多熱絃遲者多寒絃小
𦂳者下之差絃遲者温藥愈弦緊者可發汗針灸也浮
大者吐之差脈絃數者風疾也以飲食消息之
又辨瘧嵗嵗發至三嵗發連日發不解者以脅下有痞
也療之不得攻其痞但虚其津液先其時發汗其服湯
巳先小寒者漸引衣自覆汗出小便利則愈瘧者病人
形瘦皮上必粟起
又問病瘧以月一日發當以十五日愈設不差者當月
盡解也如期不差當云何師曰此結為癥􁫓名曰瘧母
宜急療之大鼈甲煎方
　　鼈甲(十二/分炙)　烏扇(三分/)　黄芩(三分/)　柴胡(六分/)
　　鼠婦(三分/熬)　乾薑(三分/)　大黄(三分/)　芍藥(五分/)
　　桂心(三分/)　葶藶(二分/熬)　石韋(二分/)　厚朴(三分/炙)
　　牡丹皮(五/分)　瞿麥(二分/)　紫葳(三分/)　半夏(一分/洗)
　　人參(一分/)　􁔄蟲(五分/熬)　阿膠(三分/炙)　蜂窠(四分/炙)
　　赤消(十二/分)　蜣蜋(六分/炙)　桃仁(三分去/皮尖熬)
　右二十三味末之取鍛竈下土一斗清酒一斛五升
　浸土候酒盡一半著鼈甲於中煮令泛爛如膠漆絞
　取汁下諸藥煎為丸如梧子大空心服七丸日三服
　忌莧菜生葱胡荽羊肉餳等物(千金有海藻大㦸蝱/蟲無赤消鼠婦用鍛)
　(竈灰/一斛)
又瘧發渴者與小柴胡去半夏加括蔞湯方
　　柴胡(八兩/)　黄芩(三兩/)　人參(三兩/)　大棗(十二/枚擘)
　　甘草(三兩/炙)　生薑(三兩/)　括蔞根(四兩/)
　右七味切以水一斗二升煮取六升去滓更煎取三
　升温服一升日三忌海藻菘菜(經心錄療勞瘧竝/出第十五卷中)
肘後療諸瘧方
　　取青蒿(一把/)
　右一味以水一升漬絞取汁盡服之(備急張文仲同/)
又方
　　鼈甲(三兩/炙)
　右一味擣末酒服方寸匕至發時令服三服兼用火
　炙無不斷者忌莧菜
又方
　　牛膝莖葉一把切以酒三升漬一宿分三服令微
　　有酒氣不即斷更作不過三服止(文仲備急集驗同/竝出第一卷中)
深師療瘧膈痰不得吐宜吐之常山烏梅湯方
　　烏梅(半兩/)　桂心(半兩/)　芫花(半兩/)　豉(五合/綿裹)
　　半夏(半兩/)　常山(半兩/)
　右六味切以酒三升水四升合煮取二升分三服必
　得吐一方取三升忌生葱羊肉餳生菜(一方無半/夏常山)
又療瘧丸神方
　　人參(三分/)　鈆丹(三分/)　天雄(十分/熬)
　右三味擣合下篩蜜和初服二丸如梧子臨發服二
　丸中當温熱四肢淫淫痺為知服藥忌飽飯食瘧斷
　後食如常萬不失一(備急文仲同/)
又療瘧撩膈湯方
　　常山(三兩/)　甘草(三兩/炙)　松蘿(二兩/)　烏梅(十四/枚)
　　黄芩(二兩/)　𤓰蒂(十四/枚)　梔子仁(十四/枚擘)
　右七味切以酒二升漬一宿明旦以水四升煮取三
　升分三服忌海藻生葱生菜菘菜等
又瘧結實積熱煩擾迷冒寒熱但多綿惙困篤常山大
黄湯方
　　常山(三兩/)　甘草(三兩/炙)　前胡(二兩/)　大黄(三兩/)
　右四味切以水一斗煮取三升半下大黄煎取三升
　分澄令冷初服七合中服八合比欲發服九合王文
　州大子因瘧危困服此皆愈忌海藻菘菜生葱生菜
　等
又療瘧醇醨湯方
　　生薑(三兩/)　烏梅(三七枚擘一/方十四枚)　甘草(三兩/炙)
　　桂心(二兩/)　常山(三兩/)　　　　蘘荷根(三兩/)
　右六味切以水六升煮取一升曰醇未發時須頓服
　更以水三升煮取一升曰醨至發不斷復頓服甚良
　别方説發日平旦服醨一升以醇著頭邊若欲發便
　服醇良二説不同也忌海藻菘菜生葱生菜(出第二/)
　(十二卷中/)
千金麻黄湯療瘧須發汗方
　　麻黄(四兩/去節)　大黄(四兩/)　栝樓(四兩/)　甘草(一兩/炙)
　右四味切以水七升煮取二升半分三服未發前食
　頃服臨發更服服後皆覆取汗忌海藻菘菜(集驗同/)
　(出第十卷中/)
千金翼療瘧病醫不能救者方
　　以繩量病人脚圍繞足跟及五指一匝訖截斷繩
　　取所量得繩置頂上著反向背上當繩頭處中脊
　　骨上灸三十壯則定候看復惡寒急灸三十壯則
　　定比至過發一炊乆候之雖飢勿與食盡日此神
　　驗男左足女右足(出第十八卷中/)
崔氏療瘧㑹稽賴公常山湯方
　　常山(三兩/)　石膏(八兩碎/綿裹)廿竹葉(一把/切)糯米(一百/粒)
　右四味切以水八升明旦欲服今晩漬於銅器中露
　置星月下高浄處横刀其上向明取藥於病人房門
　前於銅器裏緩火煎取三升分三服日欲出一服臨
　發又一服若即定不須後服取藥滓石膏裹置心上
　餘四分置左右手足心甚驗忌生葱生菜(出第四卷/中)
備急華佗常山桂心丸神良方
　　甘草(炙/)　　常山　　　大黄　　　桂心(各四/分)
　右四味末之蜜和平旦服如兔屎每欲發服六丸飲
　下之欲服藥時先進少熱粥良忌海藻菘菜生葱生
　菜(文仲同出第二卷中/)
延年療瘧常山丸方(裴右庶送/)
　　常山(四分/)　青木香(四分/南者)蜀漆(一分/)　牡蠣(二分/煅)
　　大黄(二分/)　烏梅肉(一分/熬)丹砂(二分/研)　豉(二分/熬)
　　知母(二分/)　鼈甲(二分/炙)　麻黄(一分/去節)
　右十一味擣篩蜜和為丸丸如梧子未發前粥飲服
　五丸訖微吐後須臾任食至欲發更服十丸忌莧菜
　生血物生葱生菜油膩(崔氏同/)
又療瘧丸方
　　常山(三兩/)　甘草(二分/炙)　知母(四分/)
　右三味擣篩蜜和為丸丸如梧子未發前飲服十五
　丸臨發服十五丸得快吐則愈忌海藻生葱生菜菘
　菜(竝出第十五卷中/)
必効療瘧雞子常山丸方
　　取雞子一枚斷開頭出黄及白令盡置小鐺子中
　　又取常山細末量滿前空殻又傾鐺子中又量白
　　蜜還令滿殻復傾鐺子中三味同攪微火煎之勿
　　停手微冷可丸則停丸如梧子如病人午時發已
　　時服三十丸欲至發時又服三十丸用飲汁下欲
　　吐任吐亦如前服訖更不發者不須服服後禁脂
　　膩油麫生菜𤓰菓七日此方勑賜喬將軍服之立
　　効(小品崔氏文仲延年支家備急竝同/)
又療瘧不差虎骨常山丸方
　　虎頭骨(炙/)　　常山　　　甘草(炙/)　　鼈甲(炙/)
　　烏梅(熬/)　　　萎蕤　　　白薇　　　升麻
　　茯苓　　　　石膏(研/)　　知母　　麥門冬(去/心)
　　豆豉(熬/)　　　地骨白皮
　右十四味各等分合擣蜜和丸如梧子大未發前日
　晩空肚服二十丸至發日平旦服四十丸如人行十
　里食白粥一椀欲發時亦服三十丸三日内慎生冷
　萬無一觸不吐自差魏右史處得云竒効忌海藻菘
　菜大酢生葱生菜莧菜
又療瘧常山酒方
　　常山(一兩/切)　　獨頭䔉(一顆去根/莖横切)　糯米(一百/粒)
　　烏豆(一百/粒)　　清酒(一升/)
　右五味病未發前一日以酒浸藥於椀中以白紙一
　張覆之椀上横一刀欲發時三分飲一分如未吐更
　服一分得吐則差忌生菜生葱(竝第一卷中/)
古今錄驗療瘧豉心丸方
　　香豉(五合熬/令色變)常山(二兩/)　大黄(三分/)　附子(二分/炮)
　右四味擣篩蜜和丸服如大豆十丸當勿食比至發
　來令服三十丸瘧不止亦可至四十丸瘧必止若膈
　上有停痰欲吐聴之若腹中實欲下亦無妨常有驗
　忌生葱生菜等(楊孔思方出第四卷中/)
又烏梅丸療瘧無問温瘴痰瘧悉皆主之方
　　烏梅肉(二兩/)　常山(二兩/)　鼈甲(二兩/炙)　香䜴(二兩/)
　　蜀漆(二兩/生用)　人參(一兩/)　肉蓯蓉(二兩/)　桂心(二兩/)
　　知母(二兩/)　桃仁(二兩去尖皮/别擣如稀餳)
　右十味擣篩為末蜜和丸如桐子空心以酒飲任下
　三十丸忌生葱生菜莧菜海藻菘菜(一方有升麻甘/)
　(草各二兩為十二味/)
　　五藏及胃瘧方六首
病源肺病為瘧者乍來乍去令人心寒寒甚則熱發善
驚如有所見此肺瘧證也若人本來語聲清雄忽爾不
亮拖氣用力方得出言而反於常人呼共語直視不應
雖曰未病勢當不久此則肺病聲之候也察病觀疾表
裏相應依源審療乃不失也
心病為瘧者令人心煩甚欲飲清水多寒少熱若人本
來心性和雅而忽卒急反於常倫或言未訖便住以手
剔脚爪此人必死禍雖未及呼曰行尸此心病聲之候
也虚則補之實則瀉之不可療者明而察之
肝病為瘧者令人色蒼蒼然氣息喘悶戰掉狀如死者
若人本來少於悲恚忽爾嗔怒出言反常乍寛乍急言
未訖以手向眼如有所思若不即病禍必至矣此肝病
聲之候也其人若虚則為寒風所傷若實則熱氣所損
陽則瀉之陰則補之
脾病為瘧者令人寒則腹中痛熱則腸中鳴鳴己則汗
出若其人本來少於喜怒而忽反常嗔喜無度多言自
笑不答於人此是脾病聲之候也不盈旬日禍必至矣
腎病為瘧者令人悽悽然腰脊痛而宛轉大便澀身掉
不定(素問作目/眴眴然)手足寒若人本來不喜不怒忽然謇而
好瞋怒反於常性此腎巳傷雖未發覺是其候也見人
未言而前開口笑還閉口不聲舉手𤓰柵腹此腎病聲
之候也虚實表裏浮沈清濁宜以察之逐以療之
夫瘧脈者自弦弦數者多熱弦遲者多寒弦小𦂳者可下
之弦遲者温藥巳若脈數而𦂳者可發汗針灸之脈浮大
者不可針灸之凡瘧先發食頃乃可以療之過之則失時
足太陽之瘧令人腰痛頭重寒從背起先寒後熱熇熇(虚/嬌)
(切/)􁀙􁀙然熱止汗出難巳刺郄中出血
足少陽之瘧令人身體解㑊寒不甚熱不甚惡見人見
人心惕惕然熱多汗出甚刺足少陽
足陽明之瘧令人先寒洒洒浙浙寒甚久乃熱熱去汗
出喜見日月光火氣乃快然刺足陽明胕上
足太陰之瘧令人不樂好太息不嗜食多寒熱汗出病
至則善嘔嘔巳乃衰則取之
足少陰之瘧令人悶吐嘔甚多寒熱熱多寒少欲閉户
而處其病難止
足厥陰之瘧令人腰痛少腹滿小便不利如癃狀非癃
也數小便意恐懼氣不足腹中悒悒刺足厥陰
肺瘧者令人心寒寒甚發熱熱間善驚如有所見者刺
手太陰陽明
心瘧者令人煩心甚欲得清水反寒多不甚熱刺手少陰
肝瘧者令人色蒼蒼然太息其狀若死者刺足厥陰見血
脾瘧者令人病寒則腹中痛熱則腸中鳴鳴巳汗出刺
足太陰
腎瘧者令人洒洒腰脊痛宛轉大便難目眴眴然手足
寒刺足太陽少陰
胃瘧者令人且病也善飢而不能食食即支滿腹大刺
足陽明太陰横脈出血(竝出第十一卷中/)
千金療肝邪熱為瘧顔色蒼蒼戰掉氣喘或熱乆勞動
如瘧積年不差烏梅丸方
　　烏梅肉(四/分)　蜀漆(四分/)　石膏(八分/研)　鼈甲(四分/炙)
　　常山(六分/)　香豉(一合/熬)　知母(四分/)　甘草(三分/炙)
　　細辛(三分/)　苦參(四分/)　萎蕤(五分/)
　右十一味擣篩蜜和丸如梧子大酒服十丸日再飲
　下亦得忌莧菜生菜生葱海藻菘菜
又療心瘧令人煩心甚欲得清水多寒少熱者常山湯
方
　　常山(四兩/)　淡竹葉(切二/升)梔子仁(三七/枚擘)石膏(五兩碎/綿裹)
　　烏梅(三七/枚擘)　鼈甲(四兩/炙)　甘草(一兩/炙)香豉(一升/綿裹)
　　蜀漆(三兩/)
　右九味以水九升煮取三升分温三服忌生葱生菜
　菘菜人莧海藻(刪繁同/)
又療脾熱或渴或不渴熱氣内傷不洩轉為脾瘧令人
病寒則腹中痛熱則腸中鳴轉汗出常山丸方
　　常山(三兩/)　甘草(半兩/炙)　知母(一兩/)　鼈甲(一兩/炙)
　右四味擣篩蜜和丸如梧子大未發前酒服十丸臨
　發又一服正發又一服忌生葱生菜海藻菘菜人莧
　等
又療肺熱痰聚胷中來去不定轉為瘧其狀令人心寒
甚即發熱熱間善驚如有所見常山湯方
　　常山(三兩/)　秫米(三百/粒)　甘草(二分/炙)
　右三味切以水七升煮取三升分三服至發時令三
　服盡忌生葱生菜海藻菘菜等(刪繁同/)
又療腎熱發為瘧令人悽悽然腰脊痛宛轉大便難目
眴眴然手足寒常山湯方
　　常山(三兩/)　烏梅(三七/枚碎)　香豉(八合/熬裹)　淡竹葉(切一/升)
　　葱白(一握除/青令盡)
　右五味切以水九升煮取三升去滓分温三服至發
　令盡忌生葱生菜等(竝出第十卷中/)
刪繁療胃腑瘧者令人善飢而不能食四肢脹滿氣喘
藜蘆丸方
　　藜蘆(一兩/)　皂莢(一兩去/皮子)常山(一兩/)　巴豆(三十枚/去皮熬)
　　牛膝(一兩/)
　右五味熬藜蘆皂莢色令黄合擣為末蜜丸如小豆
　旦服一丸未發前一丸正發一丸一日勿食飲忌野
　豬肉蘆笋生葱生菜貍肉等(六腑唯胃有瘧不可别/)
　(列故附於後千金同出第六卷中/)
　　温瘧方五首
病源夫温瘧與寒瘧安舍温瘧得之冬中於風寒寒氣
藏於骨髓之中至春則陽氣大發邪氣不能出因遇大
暑腦髓鑠肌肉消釋腠理發泄因有所用力邪氣與汗
偕出此邪氣先藏於腎其氣先從内出之於外如是則
陰虚而陽盛盛則病矣陽衰則氣復反入入則陽虚陽
虚則寒矣故先熱而後寒名曰温瘧瘧先寒而後熱者
此由夏傷於大暑汗大出腠理開發因遇夏氣淒滄之
小寒寒迫之藏於腠理皮膚之中秋傷於風則病成矣
夫寒者陰氣也風者陽氣也先傷於寒而後傷於風故
先寒而後熱病以時作名曰寒瘧先傷於風而後傷於
寒故先熱而後寒亦以時作名曰温瘧夫病瘧六七日
但見熱者温瘧也(出第十一卷中/)
甲乙經黄帝曰夫瘧皆生於風夏傷於暑秋為㾬瘧
黄帝問瘧先寒而後熱何也岐伯對曰夫寒者陰氣也
風者陽氣也先傷於寒而後傷於風故先寒而後熱也
名曰寒瘧
又問曰先熱而後寒者何也對曰先傷於風而後傷於
寒故先熱而後寒也名曰温瘧
其但熱而不寒者陰氣先(千金/作孤)絶陽氣獨發即少氣煩
寃手足熱而欲嘔名曰癉瘧
又曰温瘧者得之冬中於風寒寒氣藏於骨髓之中至
春即陽氣大發邪氣不能出因遇大暑腦髓鑠肌肉消
釋腠理發洩因有所用力邪氣與汗偕出此邪氣先藏
於腎其氣先從内出之於外如是者陰虚而陽盛盛則
病矣陽衰則氣復反入入則陽虚陽虚則復寒矣故先
熱而後寒名曰温瘧
又曰癉瘧者肺素有熱氣盛於身厥氣逆上中氣實而
不外泄因有所用力腠理開風寒舍於皮膚之内分肉
之間而發發則陽氣盛陽氣盛而不衰則病矣其氣不及於
隂故但熱不寒熱氣内藏外鑠肌肉故名曰瘅瘧(出庚卷第/七千金同)
廣濟療温瘧漸漸羸瘦欲成骨蒸常山湯方
　　　常山(三兩/)　車前葉(一握/)甘草(二兩/炙)獮猴骨(三兩/炙)
　　　烏梅肉(二兩/)天靈葢(一兩燒/作灰末)　　　驢糞汁(三合/)
　右七味切以水六升煮五味取三升去滓下糞汁天靈葢
　末分三服微吐不利忌生葱生菜海藻菘菜麫食等
又療温瘧常山丸方
　　常山　　烏梅肉(熬/)　　䜴　　　天靈葢(燒各/六分)
　　知母　　朱砂　　　　蜀漆　　大黄
　右八味擣篩蜜和丸如梧子空肚以温酒下二十丸
　至三十丸日三服並未發前服不吐利忌生葱生菜
　生血等物(竝出第十卷中/)
千金論曰癉瘧者陰氣孤絶陽氣獨發其候也少氣煩
滿手足熱欲嘔熱而不寒氣藏在心
又曰有温瘧者其脈如平人無寒時熱其候骨節疼煩
時嘔朝發暮解暮發朝解皆白虎加桂心湯主之方
　　知母(六兩/)　甘草(二兩/炙)　石膏(碎一/斤)　粳米(六合/)
　右四味切以水一斗二升煮取米爛去滓加桂心三
　兩煎取三升分温三服覆令汗先寒發熱汗出者愈
　忌海藻菘菜生葱傷寒論云用粃粳米不熟稻米是
　也(出第十卷中/)
備急竹葉常山湯療温瘧壯熱微寒温瘧之候也壯熱
後如覺微寒或癉瘧依時手足冷少時便壯熱亦有手
足煩熱乾嘔者㾬瘧先大寒後大熱者並主之神効尢
宜乳下小兒亦差方
　　常山(三兩/切)　淡竹葉(一握/)　小麥(一升/)
　右三味以水五升漬一宿明旦煮取二升温分三服
　忌生菜生葱(支小品文仲竝同出第三卷中/)
延年療温瘧壯熱不能食知母鼈甲湯方
　　知母　　鼈甲(炙/)　地骨皮(各三/兩)　常山(二兩/)
　　竹葉(切一/升)石膏(四兩/碎)
　右六味切以水七升煮取二升五合去滓分三服忌
　豬肉莧菜生葱生菜(出第十七卷中/)
　　山瘴瘧方一十九首
病源此病生於嶺南帶山瘴之氣也其狀發寒熱休作
有時皆由挾溪源嶺瘴温毒氣故也其病重於傷暑之
瘧矣(出第十一卷中/)
小品療山瘴瘧陵鯉甲湯南方山嶺溪源瘴氣毒作寒
熱發作無時痿黄腫滿四肢痺弱皆山毒所為也並主
之方
　　陵鯉甲(十片炙千金/用十四片)烏賊魚骨(去甲/)　鼈甲(炙各/一兩)
　　常山(三兩/)　　　　附子(一枚/炮)
　右五味切以酒三升漬之一夕先瘧發前稍稍服之
　勿絶藥味兼以塗身體斷雜人勿食飲過時乃得通
　人進飲食忌莧菜生葱生菜豬肉(千金文仲備急經/)
　(心錄竝同出第六卷中/)
千金療乍寒乍熱乍有乍無山瘴瘧酒方
　　常山(三兩/)　鼈甲(炙/)　　升麻　　附子
　　烏賊魚骨(去甲各/二兩)
　右五味並切絹袋盛以酒六升漬之小令近火轉之
　一宿成一服一合比發可數服或吐忌豬肉生葱生
　菜莧菜(肘後療老瘧久不斷出第十卷中/)
備急夫瘴與瘧分作兩名其實一致或先寒後熱或先
熱後寒嶺南率稱為瘴江北總號為瘧此由方言不同
非是别有異病然南方温毒此病尢甚原其所歸大畧
有四一山溪毒氣二風温痰飲三加之鬼癘四發以熱
毒在此之中熱毒最重故所用藥物須審病源患瘧瘴
之後特須防瘴而發痢死不旋踵所以然者瘴體先虚
虚不宜痢又瘴宜冷差痢宜温斷斷痢則益瘴斷瘴則
益痢大率如此不可不慎非直藥療亦須宜加將息取
適若能用一色藥兼二種病冷而止痢温而斷瘧最其
妙也如不然先須斷痢然後療瘴瘴緩痢急故也仍率
須作挾毒防之不得専醫其痢又服瘴藥皆在發前必
須平旦空腹服服藥之後勿洗手面潄口勿通外人勿
喫食勿勞力既過發時久小進麋粥如此將療無不即
斷又當發熱之時慎勿多飲冷水及多服冷藥若心下
冷結更是難療得瘧之後復成癥癖亦有即發氣者死
不救若熱渴者豉汁煖服取足得吐彌善水煮豉研犀
汁與服兼時進生葛根汁其大熱盛者與紫雪如兩棗
許大水和飲之并燒豬糞人糞作黄龍湯亦善各可服
三二升又擣一大鼠絞汁與服大止熱毒瘴熱病服此
俱効(其鼠并頭皮五藏等全擣若汁少著/少許水和絞亦不難服常用立驗也)
又療瘴瘧服藥後灸法
　　灸大椎三四十壯無不斷若先寒者將欲寒預前
　　以炭火安床下令背煖并灸鼈甲末一方寸匕煖
　　酒和服至發時令得三服被覆過時無不斷此是
　　陶氏法比欲寒時但以火灸其背亦乃即差者縱
　　發亦輕効驗
又療瘴瘧常山丸方
　　常山　　黄連　　䜴(各三/兩)　　附子(二兩/炮)
　右四味擣篩為末蜜和丸如梧子發前空腹服四丸
　欲發更服三丸飲下之自旦至暮乃食三日勿雜食
　豬肉魚肥膩及生冷生葱生菜(桂廣州家傳已用有/効此方兼痢者差)
又麻黄散方
　　麻黄(去節/)　常山　　杏仁(去尖/皮熬)　人參
　　乾漆(熬/)　　甘草(炙/)　鼈甲(各二/兩炙)
　右七味作散平旦空腹温酒三合服方寸匕日再宜
　七日連服服後七日不得食雜物此許仁則五方元
　比部云在嶺南服得力大驗年時常服一劑按此兼
　補虚羸者忌莧菜生葱生菜海藻菘菜
又若患瘴熱實兼吐痢者大黄湯方
　　大黄　　常山　　升麻　　甘草(炙各/三兩)
　右四味切以水七升煮取二升半分三服發前盡服
　别取吐利此蔣家傳忌海藻菘菜生葱生菜
又若瘴熱兼痢苦渴者烏梅飲方
　　烏梅(二十枚取/好者擘破)
　右一味以水一大升煮取一大盞去梅和一匙蜜細
　細啜之近方驗(竝出第二卷中/)
延年蜀漆丸主嶺南瘴氣發乍熱乍寒積勞似瘧皆主
之千金翼方云兼主㾬瘧連年不差方
　　蜀漆　　知母　　升麻　　白薇
　　地骨皮　麥門冬(各五/分)烏梅肉　鼈甲(炙/)
　　萎蕤(各四/分)石膏(八分/)甘草(三分/炙)常山(六分/)
　　豆豉(一合/熬)
　右十三味擣篩為末蜜和丸如梧子大飲下十丸日
　再服加至二十丸此方用無不差加光明砂一兩神
　良忌海藻菘菜人莧生葱生菜(千金亦療勞瘧崔氏/)
　(千金翼集驗竝同出第十七卷中/)
救急療瘧瘴癘經百日或一年以上諸藥不能差進此
方無不損者蜀漆湯方
　　白薇　　蜀漆　　知母　　甘草　　苦參
　　升麻　　龍膽(各二/兩)常山　　大黄(别漬後下各/四兩)
　　鼈甲(炙/)　石膏(碎/)　茯苓　　黄芩(各三/兩)
　　香豉(二合/褁)獨蒜(七顆/切)淡竹葉(切一/升)
　右十六味切以水一斗漬之并春酒二升合煮取三
　升去滓分三服未發前一服欲至發時又一服皆温
　之當發日勿見人在一静房卧藥滓置病兒頭邊仍
　以藥汁塗手面過時任出忌肥膩腥臊滑物生冷海
　藻人莧大酢菘菜生葱生菜
又朱砂丸方
　　朱砂(光明/者)　　牛膝　　　常山(各等/分)
　右三味擣篩為末蜜和丸如梧桐子候瘧發日平明
　服七丸飲下欲覺發時更服七丸當日不斷更作一
　服即差忌生葱生菜生血物油膩牛肉等
又勑賜長孫祥極効常山湯方
　　常山(八分/)　橘皮(六分/)　牡蠣(四分/熬)　桂心(二分/)
　右四味擣篩為散發日平旦酒服一方寸匕臨發又
　一匕發後又一匕二日不得洗手面七日忌食雜物
　唯藥用酒餘皆斷或吐或不吐皆差忌生葱生菜
又方
　　取五六嵗兒小便一升内白蜜二大匙攪使相得
　　去白沫訖即頓服當大吐碧綠痰然後食若不得
　　吐但數小便亦佳以前兩方吐碧痰外更吐白沫
　　出後可喫食不然瘴氣終不除
又常山湯方
　　常山苗一握(無苗取根/五兩代之)獨蒜(七顆/)　淡竹葉(二握/)
　　䜴(一合/褁)　　　　　　鼈甲(三兩/炙)
　右五味切以苦酒三升煎取一升臨發隨性多少服
　之盡服之訖當大吐便愈忌人莧生葱生菜
古今錄驗瘴瘧及嶂氣常山湯方
　　常山(三兩/細切)
　右一味擣碎虚弱者二兩蒜七瓣去皮中切以酒一
　小升半漬一宿旦去滓煖服盡須臾當吐令盡好過
　時食一日不得潄口及洗手面三七日慎生葱生菜
　生冷肉麫油膩若早發者半夜服要令吐(出第四卷/中)
近効療瘧瘴孟補闕嶺南將來極効常山丸方
　　常山　　　豉(熬/)　　桃仁(去尖皮/熬等分)
　右三味各擣末先以豉和桃人擣如泥然後下常山
　末細攪蜜丸如梧桐子候欲發前一食時酒下四十
　丸須臾更服二十丸如不差更服逺不過三服能信
　用者無不差忌生葱生菜
又凡跋涉江山防諸瘴癘及蠱毒等常服木香犀角丸
方
　　青木香　　犀角(屑/)　　羚羊角(屑各/六分)　升麻
　　𤣥參　　　豬苓　　　檳榔(各十/分)　　鼈甲(炙/)
　　甘草(炙各/八分)　豉(二十/分熬)
　右十味擣篩為末蜜和丸如梧子酒飲服三十丸日
　二服若體熱即去甘草檳榔加大黄二十分忌海藻
　菘菜
又主瘧兼痢無問赤白水榖鮮血瘴皆差黄連犀角丸
方
　　黄連　　　犀角(屑/)　　香豉(熬各/二兩)　龍骨(四兩/)
　　牡蠣(二分/熬)
　右五味擣篩為末蜜和丸如梧子米飲下三十丸日
　三服差止忌豬肉冷水油膩等
又瘴瘧不差蜀漆丸方
　　蜀漆　　青木香　　升麻　　鼈甲(炙/)
　　牡蠣(熬/)　朱砂　　　豬苓　　香豉(各四/分)
　　常山　　大黄(各八/分)
　右十味擣篩為末蜜和為丸如梧子米湯下十二丸
　日二服漸漸差至平復止忌人莧油膩陳臭生血等
　物
　　十二時瘧方一十二首
千金翼黄帝問岐伯曰瘧多方少愈者何岐伯荅曰瘧
有十二種帝曰瘧鬼字何可得聞乎岐伯曰但得瘧鬼
字便愈不得其字百方不愈黄帝曰瘧鬼者十二時願
聞之岐伯曰
　　寅時發者獄死鬼所為療之
右以瘧人著窰上灰火一周莫令火息即差
　　夘時發者鞭死鬼所為療之
右用五色衣燒作灰三指撮著酒中無酒用清水服之
　　辰時發者墮水死鬼所為療之
右令瘧人上木高危處以棘子塞木根間立差
　　巳時發者燒死鬼所為療之
右令瘧人坐師以周匝然火差
　　午時發者餓死鬼所為療之
右令瘧人持脂火於田中無人處燒脂香假拾薪去即
差
　　未時發者溺死鬼所為療之
右令瘧人臨發時三渡東流水即差
　　申時發者自刺死鬼所為療之
右令瘧人欲發時以刀刺塚上使得姓名字呪曰若差
我與汝拔却即差
　　酉時發者奴婢死鬼所為療之
右令瘧人碓梢上捧上卧莫令人道姓字即差
　　戌時發者自絞死鬼所為療之
右令索繩繫其手脚腰頭即差
　　亥時發者盜死鬼所為療之
右以刀子一口箭一枝灰一周刀安瘧人腹上其箭横
著底下差
　　子時發者寡婦死鬼所為療之
右令瘧人脱衣東廂床上卧左手持刀右手持杖打令
聲不絶瓦盤盛水著路邊即差
　　丑時發者斬死鬼所為療之
右令瘧人當户前卧頭東向血流頭下即差(竝出第十/八卷中)
　　發作無時瘧方二首
病源夫衛氣者陽氣也一日一夜大㑹於風府則腠理
開腠理開則邪氣入邪氣入則病作當其時陰陽相并
隨其所勝則生寒熱故動作皆有早晏若府藏受邪内
外失守邪氣妄行所以休作無時也(出第十一卷中/)
肘後療瘧發作無常心下煩熱者常山湯方
　　常山(二兩/)　甘草(一兩/半炙)　䜴(五合/綿裹)
　右三味切以水六升煎去滓取二升再服當快吐仍
　節飲食忌海藻菘菜生葱生菜(文仲同/)
又雞子常山丸療諸瘧竝經服諸藥法術不斷發無復
定時不可復斷者宜服此丸忌食物勿勞力即斷方
　　常山(三兩/)
　右一味擣篩為散以雞子白和併手為丸如梧桐子
　大令圓調丸訖分置銅鏂子中以湯煮銅鏂令熱殺
　得雞子腥氣即止以竹葉清飲服三十丸欲吐但吐
　比至發時令得三服時早可食者斷若晩不可斷食
　者當作竹葉汁麋食之忌生葱生菜(經心錄同竝/出第一卷中)
　　㾬瘧方五首
病源夫㾬瘧者夏傷於暑也其病秋則寒甚冬則寒輕
春則惡風夏則多汗然其畜作有時以瘧之始發先起
於毫毛伸欠乃作寒慄叔頷腰脊俱痛寒去則外内皆
熱頭痛而渴唯欲冷飲何氣使然此陰陽上下交争虚
實更作陰陽相移也陽并於陰則陰實而陽明虚陽明
虚則寒慄敊頷太陽虚則腰背頭項痛三陽俱虚則陰
氣勝陰氣勝則骨寒而痛寒生於内故中外皆寒陽盛
則外熱陰虚則内熱外内皆熱則喘而渴故欲冷飲也
此皆得之夏傷於暑熱氣盛藏於皮膚之内腸胃之外
此營氣之所舍也此令人汗出空疏腠理開因得秋氣
汗出遇風乃得之及得以浴水氣舍於皮膚之内與衛
氣并居衛氣者晝日行陽夜行於陰此氣得陽而外出
得陰而内薄内外相薄是以日作其間日作者謂其氣
之舍深内薄於陰陽氣獨發陰邪内著陰與陽争不得
出是以間日而作(出第十一卷中/)
小品常山湯療痎瘧先寒戰動地寒解壯熱日日發及
間日發竝斷方
　　鼈甲(一兩/炙)　淡竹葉(切三/升洗)常山(二兩/)　甘草(炙三/兩)
　　久酒(三升/)
　右五味切以酒漬藥刀置上覆頭安露地明旦以水
　七升煮取三升分五服比未發前令盡當吐吐極傷
　多不必盡劑但斷人禁飲食得吐過時乃佳忌人莧
　海藻菘菜生葱生菜(出第六卷中/)
集驗夫瘧必從四肢始療方
　　先其時一食頃用細左索繩𦂳束其手足十指過
　　發時乃解之(千金同/)
又方
　　先作羊肉臛餅飽食之其進少酒隨所能令其欣
　　欣有酒氣入一宻室裏然炭火厚覆取大汗則差
　　燕國公説此方常見用有驗(竝出第二卷中方士/)
　　(弱曰虚者得効實者彌甚/)
又療温瘧勞瘧烏梅飲子方
　　烏梅(七顆/)　桃栁心(各七/莖)葱白(七莖/)　豆豉(一合/)
　　甘草(四分/)　柴胡(四分/)　知母(四分/)　大黄(三分/)
　右八味各細剉以童子小便兩茶椀宿浸明旦早煎
　三兩沸去滓頓服差未差更作服三服永差忌海藻
　菘菜
又療温瘧痰瘧乆不差黄連散方
　　宣州黄連(二兩/)
　右一味擣篩末以濃酒一盞調三錢空心頓服相次
　更服三錢更飲三兩盞酒任意醉却睡候過時方得
　食如渴枳實煎湯併三日服差忌豬肉冷水
　　間日瘧方二首
病源此由邪氣與衛氣俱行於六腑而有時相失不相
得故邪氣内薄五藏則道逺氣深故其行遲不能與衛
氣偕出是以間日而作也(出第十一卷中/)
備急療間日瘧方
　　燒黒牛尾作灰酒服方寸匕日三服(出第十卷中/)
又桂廣州法醇醨湯方
　　大黄(三分/)　甘草(一分/半炙)　常山(一分/半)
　右三味以水三升煮取一升去滓更以水二升煮滓
　取一升未發服醨醨是後煮者相次服醇醇是前煮
　者差忌菘菜海藻生葱生菜(支云極驗文仲經心錄/方無甘草用石膏三銖)
　(餘同一方有桂心一/分半出第二卷中)
　　乆瘧方八首
病源夫瘧皆由傷暑及傷風所為熱盛之時發汗吐下
過度腑藏空虚榮衛傷損邪氣伏藏所以引日不差仍
故休作也瘧嵗嵗發至三嵗發連日發不解脅下有痞
療之不得攻其痞但得虚其津液先其時發其汗服湯
已先寒引衣自覆汗出小便自利則愈也(出第十一卷/中)
深師療久瘧難斷香䜴丸方
　　香豉(一分/熬)　常山(七分/)　蜀漆(十分/)　附子(一分/炮)
　　大黄(二分/好者)
　右五味擣下篩蜜和發日早服五丸如梧子須臾又
　服五丸發晩者至發可三四服令其得吐為佳欲不
　即斷畏吐者但則長將乆服無不差也忌生葱生菜
　豬肉
又療三十年瘧常山湯方
　　常山(三兩/)　　　黄連(三兩/)
　右二味切以酒一斗宿漬之向晩以瓦釡煮取六升
　一服八合比發時令得三服有熱當吐有冷當下服
　之者千百無一不斷亦可半合無服全劑者忌豬肉
　冷水生葱生菜(竝出第二十二卷中/)
千金梔子湯主瘧經數年不差者兩劑差一月以來一
劑差方
　　梔子(十四/枚)　常山(三兩/)　車前葉(二十枚/炙乾)秫米(十四/粒)
　右四味切以水九升煮取三升分三服未發一服發
　時一服發後一服以吐利四五行為差不止冷飲止
　之忌生葱生菜(出第十卷中/)
崔氏療瘧縱久患者不過五六服以來亦差常山㪚方
　　常山(三兩/)　乾漆(三兩熬/煙盡)牡蠣(一兩/半熬)　桂心(三兩/)
　　橘皮(二兩/)　杏仁(二兩去/皮尖熬)
　右六味擣篩為散一服方寸匕先發熱飲和服若先
　寒清酒和服之時取未發前一食頃服服藥日唯須
　晩食七日内慎如藥法忌生葱生菜(出第四卷中/)
備急龍骨丸療久瘧不斷者方
　　龍骨(一兩/)　常山(三兩/)　大黄(二兩/)　附子(二分/炮)
　右四味擣末以雞子黄丸如梧子大先發臨發各飲
　服五丸無不斷長將服之支云神驗療三十年瘧忌
　生葱生菜豬肉等(張文仲支方同出第二卷中/)
備急療瘧連綿積日不差常山散方
　　常山(三兩/)　羚羊角(三兩炙/令焦)　烏梅肉(三兩/)
　　黄芩(二兩/)　甘草(一兩/半炙)
　右五味擣為散以竹葉煮飲取六七合飲及熱用調
　常山散三方寸匕未發前一服若差停不差臨欲發
　又進二寸匕老小以意量之忌海藻菘菜生葱生菜
又療瘧無問年月逺近竝差烏梅丸方
　　烏梅肉(三兩/熬)　蓯蓉(三兩/)　桃仁(三兩熬/去皮)常山(三兩/熬)
　　升麻(二兩/炙)　　桂心(二兩/)　甘草(二兩/炙)
　右七味擣篩蜜和丸如梧子大未發時酒服二十丸
　欲至發時更服二十丸百無所忌唯觸之則難差飲
　服亦得此藥或吐利或不吐利勿恠五六日頻進佳
　忌海藻菘菜生葱生菜(一方有豉三兩熬文仲/備急同竝出第一卷中)
近効療乆難差瘧常山酒方
　　常山(三兩/)　鼈甲(二兩/炙)　鯪鯉甲(一兩/炙)烏賊魚骨(一兩/炙)
　　烏梅肉(七枚/)桃仁(四十九枚去皮/尖别擣如泥)　　竹葉(切一/升)
　　豉(三合熬/令香)　葱白(切一/升)
　右九味細切合以酒三升漬經再宿空腹早朝温服
　一合良久取吐如不吐至齋午以來服之四服如不
　差隔日更依前服必差差後十日内不得喫冷水粘
　滑人莧生菜餘如常(梁顥/處)
　　勞瘧方三首
病源凡瘧積久不差者則表裏俱虚客邪未散真氣不
復故疾雖暫間小勞便發也(出第十一卷中/)
肘後療勞瘧鼈甲酒方
　　鼈甲(二兩/炙黄)　常山(三兩/)　蜀漆(二兩/)　烏賊魚骨(一兩/炙)
　　附子(一兩/)　知母(二兩/)　椒(一兩/汗)
　右七味切以酒三斗漬一宿平旦服一合稍稍加至
　二合日三四服忌莧菜生葱生菜豬肉(竝出第一卷/中)
千金勞瘧積久不斷衆療無効此方療之
　　長生大牛膝一虎口切以水六升煮取二升分再
　　服第一服取未發前一食頃服第二服臨發服(張/)
　　(文仲肘後同出第十卷中/)
集驗療一切療勞瘧無問年月深逺阿魏散及丸方
　　阿魏　　安息香　　蘿蔔子(各二/兩)　蕪荑(一合/)
　右四味擣篩為散以煖水服半錢如不能散服蜜丸
　熟水下三十丸須臾吐忌冷水如吐不止喫䔉虀餺
　飥仍以貼子盛散一錢男左女右繫臂上立差(出第/)
　(三卷中/)
　　牝瘧方二首
仲景傷寒論牝瘧多寒者名牝瘧牡蠣湯主之方
　　牡蠣(四兩/熬)　麻黄(四兩/去節)　甘草(三兩/炙)
　　蜀漆(三兩若無用/常山代之)
　右四味切以水先洗蜀漆三遍去腥以水八升煮蜀
　漆及麻黄去沫取六升内二味更煎取二升去滓温
　服一升即吐勿更服則愈忌海藻菘菜
又療牝瘧蜀漆散方
　　蜀漆(洗去/腥)　　雲母　　　龍骨
　又三味等分擣篩為散先未發前一炊以清酢漿水
　和半錢服臨發時更服一錢温瘧者加蜀漆半分雲
　母炭火燒之三日三夜用(雲母一作雲實竝/出第十五卷中)
　　一切瘧方四首
崔氏療一切瘧大黄丸方
　　大黄(三兩/)　朴硝(二兩/)　巴豆(一兩去皮熬/令黒研如泥)
　右三味擣篩大黄朴硝然後内巴豆以蜜和擣二千
　杵丸如梧桐子大米飲下兩丸日二服不斷再服即
　差忌蘆笋野豬肉等物
救急療一切瘧常山湯方
　　常山(三兩/)石膏(八兩打/破綿褁)白秫米(一百二/十粒)淡竹葉(一/握)
　右四味以水八升漬一宿煮取二升五合去滓分温
　三服清旦一服欲發一服正發時一服三服訖静室
　中卧莫共人語過時後洗手面與食七日禁勞生葱
　生菜酒及熱麫毒魚久瘧不過再劑一方加烏梅二
　七枚熬之(集驗療瘧間日或夜發出姚大夫出第一/卷中)
古今錄驗療一切瘧大有驗朱砂丸方
　　朱砂(一兩/)　　　蜀常山(三兩/)
　右二味各擣下篩畢别取朱砂瓷器中細研可一日
　研如麫白蜜和童兒擣一萬七千杵訖作丸如梧子
　大一服三丸用清酒下行五十餘步隨意坐卧無酒
　湯下亦得唯須暖將息病人氣力强仍不廢行動者
　則須於當發日服之如似日西發者臨發之日勿食
　平旦服三丸巳時服三丸午後更服三丸則差若不
　差必定輕微更服則差餘時發者凖此日西一時任
　意消息其病人氣力微弱者不得臨發日服應預前
　一日服之如似明日發者今日平旦空腹服三丸至
　齋時食一椀粥至日西更服三丸至日暮復食一椀
　淡粥竝不得飽食至一更盡更服三丸至平明食粥
　一椀至齋前更進三丸不得食至午時更進三丸必
　差差後三日以來唯得食甜粥飲漿忌生冷酢滑膩
　麫及飽食七日以來特忌生血物生葱生菜若後七
　日餘者漸食生冷二種須復日禁若如百日來患差
　後還須百日禁忌生冷乃至七日患者差還復禁七
　日生冷患來雖經多年但得百日以來禁生冷過百
　日後得食無妨若不禁者必還重發患來日久極重
　者不過十服差近者三五服則差病人十五以上者
　一服三丸十五以下七嵗以上者一服兩丸七嵗以
　下者一服一丸如小者分此一丸丸作二小丸服之
　(出第四卷中/)
近効加減療一切瘧無不効比用不過再服入口如神
萬不一失桃人常山丸方
　　桃仁(二兩不熬亦不/去雙仁尖皮)常山(二兩/)　　豆豉(三兩/)
　右三味各别擣五六百杵又和更擣六七百杵然後
　㸃好酒如黒泥自成丸不飲酒事須酒下三十丸如
　梧子未發前服臨發更服三十丸以手捧之於鼻下
　嗅取氣便定如不得平復更服三十丸或吐或微利
　勿怪亦有不吐利差者吐了仍不得潄口亦不得喫
　生葱生菜果子甜物油膩等却發則難差此來者不
　過再三服便差一服差者多其常山須蜀者始堪使
　用桃仁須是毛桃仁餘者即無効豉須新羙不用陳
　者渴者取烏梅三枚作漿稍稍咽三五咽其藥唯一
　人患則少合不堪預合無力不効今方有常山一兩
　桃人五七枚豉一合甜多者佳擣常山作散訖次研
　桃人作泥别擣䜴㸃酒擣三五百杵次一處和擣又
　六百杵以來如法服之(醫人夏侯拯錄之/)
　　灸瘧法一十三首
千金療瘧灸法
　　灸上星及大椎(大椎穴在背從第一/椎上節䧟中是也)至發時令滿
　　一百壯艾炷如黍粒俗人不解取穴務大炷
又法
　　覺小異則灸百㑹七壯若後更發又灸七壯極難
　　愈者不過三灸
又法
　　以足蹋地以綖圍足一匝中折從大椎向百㑹灸
　　綖頭三七壯炷如小豆許大
又法
　　灸風池二穴各三壯
又法
　　從手發者灸三間(穴在虎口第二/指節根下一寸)三年痎瘧欲發
　　慘慘則下火
又法
　　從頭項發者未發前預灸項大椎尖頭漸灸過時
　　止
又法
　　從腰發者灸腎俞百壯(穴在第十四椎下/兩傍各一寸半是)
又療一切瘧無問逺近法
　　正仰卧以綖量兩乳間中屈從乳向下灸度頭隨
　　年壯男左女右灸
又療五藏瘧及一切諸瘧法
　　灸尺澤七壯(穴在肘中約紋/  動脈是也)
又療痎瘧法
　　上星主之(穴在鼻中央直入髮/際一寸䧟容豆是也)灸七壯
又療瘧日西而發者法
　　臨泣主之(穴在目貲上入髮際/五分䧟者中是也)灸七壯
又療瘧多汗腰痛不能俛仰目如脱項如拔者法
　　崐崘主之(穴在足外踝後跟/骨上䧟中是也)灸三壯
又療瘧實則腰背痛虚則鼻衂法
　　飛揚主之(穴在外踝/上七寸)灸七壯(竝出第十卷中/)
　　禳瘧法六首
千金療瘧法
　　未發前抱大雄雞一隻著懷中時時驚動令雞懷
　　中作大聲無不差(肘後同出第十卷中/)
崔氏書瘧法
　　平旦日未出時閉氣書之先書額上則戴九天次
　　書兩手心作把九江又書背上從右脾骨下向左
　　分作兩行書之一如後法南山有一木木下不流
　　水水中有一魚三頭九尾不食五穀唯噉瘧鬼急
　　急如律令
　　又書兩脚心下作履九江
　　右以前法既不損人又無不差者其有一度書不
　　甚差可更書之書符必不得脱錯亦不可重㸃畫
　　不成也又勿食五辛(書瘧法路州滿上人傳云妙/不可道以下二法余用俱効)
又法
　　令所患人未發前正南北眠頭向南五心并額及
　　舌上七處閉氣書鬼字則差隨意任東西(肘後同/)
又法
　　總書八行其下七行一凖前行通而為八山題子
　　山題子山題子山題子凖前計更有七行通前為
　　八行此符厭瘧鬼一去千里外急急如律令某年
　　某月某州某縣某鄉某里姓名牒姓名則所患人
　　也右以手把符勿開男左女右待過時久然後任
　　開其符仍以火燒却
呪瘧法
　　候病者發日日未出時自執一石於水濵一氣呪
　　云眢眢團團行路非難捉取瘧鬼送與河官急急
　　如律令即投石沉於水中勿反顧而去(竝出第四/卷中)
元希聲侍郎集騐書瘧法
　　額上書兩金字重胷前書兩火字竝背上書兩水
　　字竝兩手書木字单兩足下各書土字齊下作四
　　口字重右含水閉氣用朱書未發前書之有驗
　　許仁則療瘧方四首
許仁則此病之候乃有數種亦有宿患痃癖飲食失宜
因節氣初交亦生此病亦有痰澼積聚乆不通散冷熱
相攻亦生此疾亦有地居卑濕時屬暑熱内有宿病外
感惡氣亦生此疾亦有盛夏蒸熱飲冷冷熱間隔秋夏
氣交亦生此疾以要言之終由飲食失常寒暑乖宜上
熱下繫將療之方吐下為本人有强羸病有輕重自須
臨時斟酌不可一槩言之此病别有祈禱厭禳而差者
自是人心妄識畏愛生病亦猶弓影成蠱耳必有不誣
此法専意信之亦任其從禳禱之道雖然必須資藥以
救之比見用藥攻療無不差者以法禳之則有不効者
以此言之明知病在於内徒勞於外耳此病之始與天
行不多别亦頭痛骨肉酸楚手足逆冷口鼻喉舌乾好
飲水毛聳腰脊强欲反拗小便赤但先寒後熱發作有
時可不審察其發作日有凖凡經七日以後先服鼈甲
等五味散取快吐方
　　鼈甲(三兩/生用)　常山(二兩/)　甘草(二兩/炙)　松蘿(二兩/)
　　桂心(一兩/)
　右藥擣篩為散煮烏梅湯下初服一方寸匕日二服
　稍稍加之以得吐為限忌人莧生葱生菜海藻菘菜
又審其候若體力全强日再服每服皆取吐自覺氣力
不甚强則每一服取吐晩不須服如全綿惙事須取吐
則三兩日一服經五六度吐訖但適寒温將息并食飲
使體氣漸强若知病雖輕吐根本未似得除事須利之
以洩病勢宜合當歸等六味散服之取利方
　　當歸(五兩/)　白术(五兩/)　細辛(四兩/)　桂心(三兩/)
　　大黄(五兩/)　朴硝(四兩/)
　右藥擣篩為散平旦空腹以酒飲下初服一方寸匕
　日再服稍稍加之得利為度候氣力强羸取利多少
　一一如前取吐法忌桃李雀肉生葱生菜
又依前鼈甲等五味散取吐當歸等六味散利後雖經
吐下其源尚在如更吐利又慮尩羸宜合鬼箭羽等十
味丸服之方
　　細辛(四兩/)　橘皮(四兩/)　鬼箭羽(折㸔之如金/色者二兩)
　　白术(五兩/)　桂心(四兩/)　地骨皮(四/兩)　蜀漆(二兩/)
　　甘草(三兩/炙)　當歸(五兩/)　丁香(三兩/)
　右藥擣篩蜜和丸如梧子煮烏梅飲下之初服十五
　丸日再稍稍加至三十丸服經三五日後若覺熱甚
　每服藥後良久任喫三兩口粥飲壓之忌海藻菘菜
　桃李雀肉生葱
又療此病曽用釋深師一方大有効其方有巴豆皂莢
藜蘆三味作丸服雖經困苦一服永斷(呉昇同竝出/第一卷中)
　
　
　
　
　
　
　
　
　
　外臺秘要方卷五
欽定四庫全書
　外臺秘要方卷六
　　　　　　　　　　　　　唐　王燾　撰
　　霍亂病源論三首
病源霍亂者由人温涼不調陰陽清濁二氣有相干亂
之時其亂在於腸胃之間者因遇飲食而變發則心腹
絞痛其有先心痛者則先吐先腹痛者則先痢心腹並
痛者則吐痢俱發挾風而實者身發熱頭痛體疼而復
吐痢虚者但吐痢心腹刺痛而已亦有飲酒食肉好飡
腥膾生冷過度或居處不節或露卧濕地或當風取涼
而風冷之氣歸於三焦傳於脾胃脾胃得冷則不磨不
磨則水穀不消化亦令清濁二氣相干脾胃虚弱便生
吐痢水穀不消則令心腹脹滿皆成霍亂霍亂有三名
一名胃反言其胃氣虚逆反吐飲食也二名霍亂言其
病揮霍之間便致撩亂也三名走哺言其哺食變逆者
也診其脈來代者霍亂又脈代而絶者亦霍亂霍亂脈
大可療微細不可療霍亂吐下脈微遲氣息劣口不欲
言者不可療也養生方云七月食蜜令人暴下發霍亂
(出第二十/二卷中)
千金論曰原夫霍亂之為病也皆因食飲非闗鬼神飽
食肫膾復飡乳酪海陸百品無所不啖眠卧冷席多飲
寒漿胃中諸食結而不消陰陽二氣擁而反戾陽氣欲
降陰氣欲升陰陽乖隔變成吐痢頭痛如破百節如解
遍體諸筋皆為迴轉論證雖小卒病之中最為可畏雖
臨深履危不足以喻之也養生者宜達其㫖趣庶可免
於天横者矣
又凡霍亂務在温和將息若冷則遍體轉筋凡此病定
已後一日不食為佳仍須三日少少喫粥三日以後乃
可恣意食息也七日勿雜食為佳所以養脾氣也(出第/二十)
(卷/中)
　　霍亂吐痢方一十二首
廣濟療霍亂吐痢扁豆湯方
　　扁豆葉(一/升)　香薷葉(一/升)　木𤓰(一枚/)　乾薑(一兩/)
　右四味以水六升煮取二升五合絞去滓分温三服
　服别相去如人行六七里並無所忌
又療冷熱不調霍亂吐痢宿食不消理中丸方
　　人參(八分/)　　白术(八分/)　　甘草(八分炙/)
　　乾薑(六分/)　　高良薑(八分/)　桂心(六分/)
　右六味擣篩蜜丸空腹以飲下梧子大三十丸日二
　服漸加至四十丸老小以意減之忌生冷油膩生葱
　海藻菘菜桃李雀肉等物
又療霍亂冷熱不調吐痢高良薑湯方
　　高良薑(五兩/)　木𤓰(一枚/)　杜梨枝葉(三兩/)
　右三味切以水六升煮取二升絞去滓空腹温三服
　服别如人行六七里無所忌(並出第/四卷中)
小品霍亂吐痢心煩亂髪湯主之
　　亂髪(一握/燒焦)　人參(一兩/)　呉茱茰(一/升)　甘草(一兩/炙)
　右四味切以水三升酒二升煮取二升絞去滓温服
　五合忌海藻菘菜
又療霍亂吐痢已服理中及四順湯不解者以竹葉湯方
　　竹葉(一虎/口)　小麥(一升/)　生薑(十兩/)　甘草(一兩/炙)
　　人參(一兩/)　附子(一兩/炮)　肉桂(二兩/)　當歸(二兩/)
　　芍藥(一兩/)　白术(三兩/)　橘皮(二兩/)
　右十一味以水一斗半先煮小麥竹葉取八升汁去
　滓内諸藥煮取二升半分三服吐痢後腹滿加厚朴
　二兩炙上氣加呉茱萸半升差理中四順則大熱熱
　毒霍亂宜竹葉湯忌生葱海藻菘菜猪肉桃李雀肉
　等(千金古今/錄驗並同)
又霍亂吐痢而汗出小便復利或下利清穀裏外無熱
脈微欲絶或惡寒四肢拘急手足厥逆四逆加猪膽湯
主之方
　　甘草(二兩/炙)　乾薑(半兩/炮)　附子(一枚/生)　猪膽汁(半/合)
　右四味切以水二升煮取一升四合温分再服無猪
　膽以羊膽代之强人可與大附子一枚乾薑加至三
　兩若吐之後吸吸少氣者及下而腹滿者加人參一
　兩諸藥皆減為一兩如證者亦宜與理厥人參湯佳
　忌海藻菘菜猪肉(删繁千金/經心錄同)
又四順湯與前療同常用此方
　　人參(三兩/)　乾薑(三兩/)　甘草(三兩/)　附子(二兩/)
　右四味切以水六升煮取二升絞去滓温分三服轉
　筋肉冷汗出嘔噦者良忌海藻菘菜猪肉(千金同刪/繁范汪方)
　(云利甚者加/龍骨二兩炒)
又白丸療霍亂嘔吐及暴痢良方
　　半夏(三兩/洗)　　附子(四兩/炮)　　乾薑(四兩/炮)
　　人參(三兩/)　　桔梗(二兩/)
　右五味作散臨病和之若吐痢不止者以苦酒和之
　飲服二丸如梧子不差復服耐藥者加之以意下者
　用蜜和丸亦得忌猪羊肉餳(范汪同並出/第四卷中)
崔氏理中丸療三焦不通嘔吐不食并霍亂吐逆下痢
及不得痢悉主之方
　　人參(三兩/)　乾薑(二兩/炮)　白术(三兩/)　甘草(三兩/炙)
　右四味擣篩蜜和丸如梧子平旦取粥清服五丸日
　再服一方乾薑三兩忌海藻菘菜桃李雀肉等(出第/二卷)
　(中/)
延年理中丸療霍亂吐痢宿食不消方
　　白术(二兩/)　　乾薑(二兩/炮)　　人參(二兩/)
　　甘草(二兩/炙)　　大麥蘖(二兩炒黄/)
　右五味擣篩蜜和為丸以飲服十五丸如梧子大日
　再服稍加至二十丸忌海藻菘菜桃李雀肉等(出第/六卷)
　(中/)
必効理中散主霍亂及轉筋吐痢不止方
　　青木香(六分/)　　桂心(八分炙/)　　厚朴(八分炙/)
　　甘草(八分炙/)　　白术(八分/)　　　乾薑(十分炮/)
　　附子(六分炮/)
　右七味擣篩為散飲服兩錢匕如人行五六里不定
　更服一錢匕差止忌海藻菘菜生葱猪肉桃李雀肉
　等
又方
　　若熱霍亂則渴心煩欲得冷水喫則宜恣意飲冷
　　水及土漿取足定止
　　霍亂臍上築方三首
病源霍亂而氣築悸者由吐下之後三焦五藏不和而
水氣上乘於心故也腎主水其氣通於陰若吐下則三
焦五藏不和故脾氣亦虚不能制水水不下宣與氣俱
上乗心其狀起臍下上從腹至心氣築築然而悸動不
定也(出第二十/二卷中)
仲景論霍亂臍上築者腎氣動也先療氣理中湯去术
加桂凡方加术者以内虚也加桂者恐作奔豚也理中
湯方
　　人參(二兩/)　甘草(三兩/炙)　白术(三兩/)　乾薑(三兩/炮)
　右四味切以水八升煮取三升去滓温服一升日三
　夜一若臍上築者腎氣動也去术加桂心四兩吐多
　者去术加生薑三兩若下多者復用术悸者加茯苓
　二兩若先時渴喜得水者加术合前成四兩半若腹
　中痛者加人參合前成四兩半若惡寒者加乾薑合
　前成四兩半若腹滿者去术加附子一枚炮去皮破
　六片服湯後一食頃飲熱粥一升許汗微出自温勿
　發揭衣被也忌海藻菘菜桃李雀肉等(千金備急文/仲崔氏集驗)
　(必効小品古/今錄驗並同)
又霍亂臍上築者以吐多故也若吐多者理中湯主之
方如前法加減霍亂四逆吐少嘔多者附子粳米湯主
之方
　　附子(一枚炮/)　半夏(半升洗/)　甘草(一兩炙/)
　　大棗(十枚/)　　粳米(半升/)
　右五味切以水八升煮米熟去滓温服一升日三忌
　羊肉猪肉海藻菘菜餳(一方有乾薑一兩小品/千金同出第十七卷中)
范汪療霍亂臍上築而悸茯苓理中湯方
　　茯苓(二兩/)　　甘草(三兩炙/)　　乾薑(一兩炮/)
　　人參(三兩/)　　木𤓰(三兩/)
　右五味㕮咀以水六升煮取三升去滓適寒温分為
　四服忌海藻菜酢物(出第四卷中/)
　　霍亂腹痛吐痢方七首
廣濟療霍亂腹痛吐痢方
　　取桃葉切三升以水五升煮取一升三合分温二
　　服(出第四卷中/)
范汪理中加二味湯療霍亂胷滿腹痛吐下方
　　人參(三兩/)　　乾薑(三兩炮/)　　甘草(三兩炙/)
　　白术(三兩/)　　當歸(二兩/)　　　芍藥(二兩/)
　右六味㕮咀以水七升煮取三升絞去滓温服一升
　日三甚良忌海藻菘菜桃李雀肉等
又主霍亂腹痛吐下方
　　取桃葉冬取皮煎汁服一酒柸有効(千金云擣絞/取汁一升服)
　　(立止出第四卷中/)
千金理中湯療霍亂吐下脹滿食不消心腹痛方
　　人參(三兩/)　白术(三兩/)　甘草(三兩/炙)　乾薑(三兩/)
　右四味以水六升煮取三升絞去滓温分三服不差
　頻進兩三劑逺行防霍亂作丸如梧子服二十丸散
　服方寸匕酒亦得若轉筋者加石膏三兩忌海藻菘
　菜桃李雀肉等(與前仲景方同加減别備急集驗小/品文仲古今錄驗同出第二十卷中)
備急療霍亂吐痢高良薑酒方
　　高良薑火炙令焦香每用五兩打破以酒一升煮
　　取三四沸頓服亦療霍亂腹痛氣惡(崔氏延年同/出第一卷中)
救急療霍亂初覺不好則用此方主腹痛吐痢香薷湯
方
　　生香薷(切一/升)小䔉(一升/碎)　厚朴(六兩/炙)　生薑(十兩/)
　右四味切以水一斗煮取三升分三服得吐痢止每
　服皆須温如吐痢不止用後方
又蘆根湯方
　　生蘆根(切一升/)　生薑(一斤/)　　橘皮(五兩/)
　右三味切以水八升煮取二升分二服服别相去以
　意消息之(并出第一卷中/)
　　霍亂不止及洞下洩痢方八首
病源霍亂而下痢者是冷氣先入於腸胃腸胃之氣得
冷則交擊而痛故霍亂若先腹痛者則先下痢也(出第/二十)
(二卷/中)
廣濟療霍亂不止方
　　取酢漿水三升煮取一升五合内米粉一抄攪調
　　分二服服别相去如人行三四里(出第四卷中/)
小品霍亂卒吐下不禁脈暴數者人參湯主之方
　　人參(二兩/)　茯苓(二兩/)　葛根(二兩/)　橘皮(二兩/)
　　麥門冬(去心/二兩)甘草(二兩/炙)
　右六味切以水五升煮取二升絞去滓温分三服忌
　海藻菘菜酢物(出第四卷中/)
刪繁療霍亂洞泄不止臍上築築腎氣虚人參理中湯
方
　　人參　　　乾薑　　　甘草(炙各/三兩)　茯苓(四兩/)
　　橘皮(四兩/)　桂心(三兩/)　黄耆(二兩/)
　右七味切以水九升煮取三升去滓分温三服忌海
　藻菘菜生葱醋物(肘後云洞者宣瀉也出第四卷中/)
又療中焦虚寒洞泄人參湯補虚泄方
　　人參(三兩/)　甘草(二兩/炙)　黄芩(二兩/)　當歸(三兩/)
　　茯苓(四兩/)　乾薑(四兩/)　厚朴(四兩/炙)　芎藭(三兩/)
　　粟米(二升/)
　右九味切以水一斗五升煮米取熟去米澄取七升
　下諸藥煎取三升分三服忌海藻菘菜大酢等物
又療中焦洞泄下痢或因霍亂後瀉黄白無度腹中虚
痛黄連湯方
　　黄連(四兩/)　黄蘗(三兩/)　當歸(三兩/)　厚朴(二兩/)
　　石榴皮(四/兩)　乾薑(三兩/)　地榆(四兩/)　阿膠(四兩/)
　右八味切以水九升煮取三升去滓下阿膠更煎取
　烊分三服忌猪肉冷水(並出第四卷中/)
千金療霍亂洞下不止方
　　取艾一把水三升煮取一升頓服之(備急同出第/二十卷中)
延年増損理中丸主霍亂下氣能食止洩痢方
　　人參(六分/)　　白术(六分/)　　厚朴(六分炙/)
　　茯苓(六分/)　　甘草(六分/炙)　　薑屑(二分/)
　右六味擣篩蜜和為丸如梧子大一服十丸飲下酒
　下亦得加至十五二十丸忌生冷海藻菘菜桃李雀
　肉大醋(出第六卷中/)
必効療霍亂水痢腹中雷鳴無不差烏梅黄連散方
　　烏梅肉(三/兩)　黄連(三兩/)　熟艾葉(三/兩)　赤石脂(二/兩)
　　當歸(三兩/)　甘草(三兩/炙)　附子(二兩/炮)　阿膠(三兩/炒)
　右八味擣篩為散有患者每服二方寸匕疑熱則飲
　下疑冷則酒下忌海藻菘菜猪肉冷水(出第二卷中/)
　　霍亂後脈絶手足冷方四首
病源霍亂而大吐下後其腸胃俱虚乃至汗出其脈欲
絶手足皆冷名為四逆四逆者謂陰陽卒厥絶也(出第/二十)
(二卷/中)
仲景傷寒論既吐且痢而大汗出小便復利或下利清
穀裏寒外熱脈微欲絶或發熱惡寒四肢拘急手足厥
逆者四逆湯主之方
　　甘草(二兩炙/)　附子(一枚生/)　乾薑(一兩半/)
　右三味切以水三升煮取一升二合去滓温分二服
　加減依後法忌海藻菘菜猪肉(千金同/)
又吐已下斷汗出厥冷四肢拘急不解脈微欲絶者通
脈四逆湯主之方
　　甘草(二兩/炙)　大附子(一枚/)　乾薑(三兩炮/)
　右三味以水三升煮取一升二合去滓温分二服其
　脈即出愈若而色赤者加葱九莖若腹中痛者去葱
　加芍藥二兩若嘔者加生薑二兩若咽痛者去芍藥
　加桔梗一兩若利止脈不出者去桔梗加人參二兩
　病皆與方相應乃合服之若吐利止身疼痛不休者
　消息和其外傷寒論中又有療諸發熱霍亂者審取
　之忌海藻菘菜猪肉(仲景傷寒論上證合用通脈四/逆加猪膽湯又吐利止身痛不)
　(休者消息和解其外宜桂枝/湯小和之並出第十七卷中)
小品扶老理中散并作丸長服亦得療羸老冷氣惡心
食飲不化腹虚滿拘急短氣及霍亂嘔逆四肢厥冷心
煩氣悶流汗悉主之方
　　人參(五兩/)　乾薑(六兩/)　白术(五兩/)　麥門冬(三兩/去心)
　　附子(三兩/炮)　茯苓(三兩/)　甘草(五兩/炙)
　右七味作散臨病煮取三合白湯飲和方寸匕一服
　不効又服常將蜜丸酒服如梧子二十丸忌海藻菘
　菜猪肉桃李雀肉大醋(千金同出第四卷中/)
千金四逆湯主多寒手足厥冷脈絶方
　　呉茱萸(二升/)　　當歸(三兩/)　　桂心(三兩/)
　　芍藥(三兩/)　　　細辛(二兩/)　　通草(二兩/)
　　生薑(八兩/)　　　甘草(二兩/炙)　　大棗(十二枚/)
　右九味切水六升清酒六升合煮取三升分温四服
　舊方棗二十五枚今以霍亂法多痞故除之若除棗
　入葛根二兩佳忌生葱生菜海藻菘菜(小品同仲景/傷寒論此方)
　(名當歸四逆加/呉茱萸生薑湯)
　　霍亂煩躁方八首
病源霍亂之後煩躁卧不安者由吐下之後腑藏虚極
隂陽未理血虛氣亂故血氣之行未復常度内乘於腑
藏故煩躁而不得安卧也(出第二十二卷中/)
肘後霍亂後煩躁卧不安葱白大棗湯方
　　葱白(二十莖/)　　　大棗(二十枚/)
　右二味以水二升半煮取一升去滓頓服之(文仲/同)
又療霍亂心腹脹痛煩滿短氣未得吐下方
　　生薑或乾薑一小升
　右一味㕮咀以水五升煮三沸頓服若不即愈可更
　作
又方
　　桂心屑半升以煖飲二升和之盡服忌生葱(備急/同出)
　　(第二/卷中)
文仲療霍亂煩躁方
　　濃煮竹葉飲五升令灼灼爾以淋轉筋處(肘後備/急同)
又方
　　服乾薑屑三兩方寸匕(肘後備急同/)
又方
　　小䔉一升㕮咀水三升煮取一升頓服之(肘後同/並出第)
　　(二卷/中)
備急療霍亂煩躁方
　　黄梁米粉半升水一升半和攪如白飲頓服糯米
　　亦得
又方
　　燒亂髪如雞子大以鹽湯三升和服之不吐復服
　　(出第一卷中/)
　　霍亂衆藥療不効方二首
小品療霍亂諸藥不能療亂髪湯方
　　亂髪(一握/燒灰)　小䔉(十四/枚)　附子(一兩/炮)　甘草(二兩/炙)
　右四味切以水六升煮取三升去滓温分三服忌猪
　肉海藻菘菜(出第四卷中/)
千金人參湯療毒冷霍亂吐痢煩嘔轉筋虚冷汗出手
足指浮腫氣息垂死絶語音聲不出百方不効脈不通
者服此湯取差乃止隨吐者續更服勿住方
　　人參　　　附子(炮/)　　厚朴(炙/)　　茯苓
　　甘草(炙/)　　橘皮　　　當歸　　　葛根(各二/兩)
　　桂心　　　乾薑(炮各/三兩)
　右十味以水七升煮取二升半分温三服忌海藻菘
　菜生葱大酢(出第二十卷中/)
　　乾濕霍亂及痰飲方五首
病源霍亂者多吐痢也乾霍亂者冷氣摶於胃飲食不
消但腹滿煩亂絞痛短氣其腸胃先挾實故不吐痢名
為乾霍亂也(出第二十二卷中/)
救急療霍亂無問乾濕冷熱等木香湯方
　　青木香(長三/寸)　　高良薑(二兩/)　　豆蔲子(二枚/)
　右三味㕮咀以水一大升煮取半升頓服之則定
又方
　　取烏牛屎二兩以水二升煮沸絞濾頓服之大良
又生薑湯方
　　以東壁土一把生薑一大兩碎之
　右二味用水一大升煮取半升澄清熱飲之如渴依
　前進(並出第一卷中/)
必効療上吐下痢者名為濕霍亂方
　　黄牛屎半大升許取水一大升煮三兩沸和牛屎
　　濾取汁服半升即止犂牛子屎亦佳無牛處常將
　　乾者相隨亦好用(備急崔氏范汪同出第三卷中/)
又四神丸主霍亂冷實不除及痰飲百病無所不主方
　　乾薑(一兩/)　桂心(一兩/)　附子(一兩/炮)　巴豆(六十/枚製)
　右四味末之蜜和為丸如小豆大飲服二丸取快下
　不下又服一丸忌生葱野猪肉蘆笋(胡洽同出/第四卷中)
　　霍亂心腹痛方三首
病源霍亂而心腹痛者是風邪之氣客於藏腑之間冷
氣與真氣相擊或上攻心或下攻腹故心腹痛也(出第/二十)
(二卷/中)
　　厚朴(四兩/炙)　　　橘皮(二兩/)　　　人參(二兩/)
　　高良薑(一兩/)　　當歸(一兩/)　　　藿香(一兩/)
　右六味以水七升煮取二升五合絞去滓分温三服
　服别相去如人行六七里忌生冷粘膩(出第四卷中/)
肘後療霍亂苦絞痛不止方
　　薑(二累/)豉(二升/)合擣中分為兩分手捻令如粉熬
　　令灼灼爾更番以熨臍中取愈(並第一卷中/)
千金霍亂蠱毒宿食心腹痛冷氣鬼氣方
　　極鹹鹽湯三升一味霍亂心腹暴痛宿食不消積
　　冷煩滿者熱飲一升以指刺口令吐宿食使盡不
　　盡更刺吐訖復飲三吐佳静止此法大勝諸藥俗
　　人以為田舍淺近法鄙而不用守死而已凡有此
　　疾即須先用之(備急崔氏集驗文仲/並同出第二十卷中)
　　霍亂煩渴方四首
病源霍亂而煩渴者由大吐逆上焦虚氣不調氣乗於
心則煩悶也大利則津液竭津液竭則藏燥藏燥則渴
也煩渴不止則引飲引飲則利亦不止(出第二十/二卷中)
肘後療霍亂吐下後大渴多飲則殺人方
　　黄梁米五升水一斗煮之令得三升汁澄清稍稍
　　飲之勿飲餘飲(備急同糯米亦/得出第二卷中)
備急近効療霍亂不吐不下食氣急而渴方
　　木𤓰一枚切以水四升煮取二升細細飲盡更作
　　吐不止者亦差若止唯飲此湯佳根莖亦可用此
　　湯令人吐(崔氏張文仲同/出第一卷中)
必効霍亂渴方
　　糯米二升濤取泔飲訖則定若不渴不須一方渴
　　者服之并當飽又云研糯米取白汁恣意飲之以
　　差為度(涇陽崔尉云竒効偏主/乾霍亂出第三卷中)
又療霍亂後渴口乾腹痛不止者厚朴桂心湯方
　　厚朴(四兩/炙)　　桂心(二兩/)
　右二味切以水四升煮取一升二合絞去滓内分六
　合細細飲之服了如其渴欲得冷水盡意飲之(長安/傳少)
　(府常服忌生葱/出第二卷中)
　　霍亂乾嘔方五首
病源霍亂而乾嘔者由吐下之後脾胃虚極上焦不理氣
痞結於心下氣時逆上故乾嘔乾嘔者謂欲嘔而無所出
也若更遇冷冷折胃氣胃氣不通則變噦也(出第二十/二卷中)
肘後療苦嘔不息方
　　取薤白一虎口切以水三升煮令得一升半服之不
　　過三度(備急同/)
又乾薑茱萸湯方
　　乾薑(切/)　　茱萸(各二兩熬/)
　右二味以水二升煮取一升頓服之下不止手足逆
　冷者加椒百粒附子一枚炮水三升煮取一升頓服
　(出第二卷中/)
刪繁療霍亂後不欲食胃弱嘔吐不止厚朴湯方
　　厚朴(四兩炙/)　乾扁豆葉(二兩/)　茯苓(三兩/)
　　白术(五兩/)　　人參(三兩/)
　右五味切以水七升煮取二升分三服忌桃李大醋
　雀肉等(出第二卷中/)
千金療霍亂引飲後輒乾嘔方
　　生薑五兩水五升煮取二升半分二服又煮高良
　　薑飲之大佳(延年祕錄備急小品崔氏/張文仲同出第二十卷中)
經心錄療霍亂後煩嘔厚朴湯方
　　厚朴(二兩炙/)　生薑(三兩/)　枳實(三兩炙/)
　右三味切以水六升煮取二升分三服(出第二卷中/)
　　霍亂轉筋方一十四首
病源霍亂而轉筋者由冷氣入於筋故也足之三隂三
陽之筋起於足指手之三陰三陽之筋起於手指並循
絡於身夫霍亂大吐下之後陰陽俱虚血氣虚極則手
足逆冷而榮衛不理冷摶於筋則筋為之轉冷入於足
之三陰三陽則脚筋轉入於手之三陰三陽則手筋轉
隨冷所入之筋筋則轉轉者由邪冷之氣擊動其筋而
移轉也又轉筋者由榮衛氣虚風冷摶於筋故也手足
之三陰三陽之筋皆起於手足指而並絡於身若血氣
不足陰陽虚者風冷邪氣中其筋隨邪所中之筋筋則
轉轉者謂其轉動也經云足太陽下血氣皆少則喜轉
筋若腫下痛者是血氣少則陽虚虚而風冷乘之故也
診其左手闗上肝脈也沈為隂隂實者肝實也苦肉動
轉筋左手尺中名神門以後脈足少陰經也浮為陽陽
虚者病苦轉筋其湯熨針石别有正方補養宣導今附於
後養生方導引法云偃卧展兩脛兩手外踵者相向令鼻
内氣自極七息除兩膝寒脛骨疼轉筋又云覆卧傍視立
兩踵伸腰鼻内氣去轉筋又云張脛兩足指號五息止令
人不轉筋極自用力張脚痛挽兩足指號言寛大去筋節
急攣躄痛久行身開張又云覆卧傍視立兩踵伸腰以鼻
内氣自極七息除脚中弦痛轉筋酸疼一本云療脚弱(出/第)
(二十二/卷中)
廣濟療霍亂吐痢轉筋欲入腹高良薑湯方
　　高良薑(四兩/)　桂心(四兩/)
　右二味切以水七升煮取二升去滓分三服如人行
　四五里一服忌生冷生葱
又療霍亂轉筋不止茱萸湯方
　　呉茱茰(一升/)　甘草(二兩炙/)　乾薑(二兩炮/)
　　蓼子(一把/)　　亂髪(一兩燒/)　桂心(二兩/)
　右六味切以水七升煮取二升三合絞去滓分温三
　服服别相去如人行六七里忌生葱海藻菘菜生冷
　粘膩等
又療轉筋方
　　取故綿多取釅醋甑中蒸及熱用褁病人脚冷更
　　易勿停差止(千金同並出第四卷中/)
肘後療兩臂脚及胷脅轉筋者方
　　取鹽一升半水一斗煮令熱灼灼爾漬手足在胸脅
　　者湯洗之轉筋入腹中到擔病人令頭在下腹中平
　　乃止若劇者引隂陰縮必死猶在到擔之可兾活耳
又方
　　煮苦酒三沸浸氈褁轉筋上合少粉尤佳又以綿
　　纒膝下至足(崔氏集驗備急同/)
又若轉筋入腹中轉者方
　　取雞屎白一方寸匕水六合煮三沸温頓服勿令
　　病者知(仲景經心錄備急集驗必効同/)
又若霍亂注痢不止而轉筋入腹欲死者方
　　生薑三兩擣破以酒一升煮三四沸頓服之(肘後/小品)
　　(備急同出/第二卷中)
刪繁療舌强筋縮牽陰股引胷腹脹痛霍亂黄龍藤湯方
　　黄龍藤切一升(此樟木上藤也斷以吹/氣從中貫度者好也)
　右一物以水四升煮取八合為一服一劑不止更至
　一劑良驗或宿食不消霍亂或乾霍亂或吐痢不止
　或不吐痢並悉療之(出第三卷中/)
千金霍亂轉筋入腹不可奈何方
　　極鹹作鹽湯於糟中煖漬之則差(小品集驗同/)
又方
　　以醋煮青布㩉脚膝冷復易之(備急文仲崔氏小/品集驗救急同)
又方
　　蓼一把去兩頭以水二升煮取一升頓服(一方云/梨葉文)
　　(仲小品備急同出/第二十卷中)
救急霍亂脚轉筋絶四肢已冷强氣絶心上微暖者猶
可救之方
　　取朱砂二兩熟研䗶三兩和之為丸待冷著火籠
　　中如熏衣被厚覆勿令煙洩兼牀下著火令腹微
　　暖徹良久當汗則漸氣通便活忌生血物(出第一/卷中)
必効主霍亂脚轉筋及入腹方
　　以手抝所患脚大母指灸當脚心下急筋上七壯
又方
　　木𤓰子根皮合煮湯服之(並出第三卷中/)
　　霍亂雜灸法二十六首
肘後療霍亂先腹痛者法
　　灸臍上十四壯名太倉在心厭下四寸更度之(千/金)
　　(備急崔氏古今錄驗並同通按銅人經/中管一名太倉在臍上四寸胃募也)
又療先洞下者法
　　灸臍邊二寸男左女右十四壯甚者至三十四十
　　壯名大腸募也(千金備急崔氏古今錄驗同/)
又療轉筋者法
　　灸脚心下名湧泉
　　又灸當足大母指聚筋上六七壯神騐
　　又灸足大指下約中一壯(千金及翼同/)
又療轉筋入腹痛者法
　　令四人捉手足灸臍左二寸十四壯
　　又灸股中大筋上去陰一寸
又療苦啘方法
　　灸手腕第一約理中七壯名心主當中指
又療下痢不止者法
　　灸足大指本節内側一寸白肉際左右七壯名大
　　都(千金同通按銅人經大都二/穴在足大指本節後陷中)
又療吐且下痢者法
　　灸兩乳邊連黒外近腋白肉際各七壯可至二七壯
又療苦煩悶急滿法
　　灸心厭下三寸七壯名胃管(文仲同/)
又法
　　以鹽内臍中灸上二七壯(文仲千金翼同/)
又療苦繞臍痛急者法
　　灸臍下三寸三七壯名闗元良(文仲同/)
又療先吐者方
　　灸心下一寸十四壯又并療下痢不止上氣灸五
　　十壯名巨闕正心厭尖頭下一寸是也(千金翼文/仲崔氏備)
　　(急同通按銅人經巨闕在/鳩尾下一寸心之募也)
又療霍亂神秘起死灸法
　　以物横度病人口中屈之從心鳩尾度以下灸度下
　　頭五壯横度左右復灸五壯此三處併當先灸中央
　　畢更横度左右也又灸脊上以物圍令正當心厭又
　　夾脊左右一寸各七壯是腹背各灸三處(崔氏文/仲同)
又華佗療霍亂已死上屋喚魂者又以諸療皆至而猶
不差者法
　　捧病人覆卧之伸臂對以繩度兩肘尖頭依繩下
　　夾背脊大骨空中去脊各一寸灸之百壯無不活
　　者所謂灸肘椎空囊歸已試數百人皆灸畢即起
　　坐佗以此術傳其子孫世世皆秘之不傳(千金崔/氏備急)
　　(同並出第/一卷中)
千金凡得霍亂灸之或時雖未立差終無死憂不可逆
灸或但先腹痛或先下後吐當隨病灸之
又療霍亂灸法
　　灸穀門穴在臍傍二寸男左女右一名大腸募灸
　　二七壯不止又灸如前數(通按甲乙鍼經天樞一/名長谿一名榖門夾臍)
　　(兩傍各二/寸陷者中)
又療吐下不禁兩手三陰三陽脈俱疾數者法
　　灸心厭骨下三寸又灸臍下三寸各六七十壯
又療乾嘔者法
　　灸間使穴在手掌後三寸兩筋間左右各灸七壯
　　不差更灸如前數(翼文仲肘後同/)
又療手足逆冷者法
　　灸三陰交穴在足内踝直上三寸廉骨際陷中左
　　右七壯不差更灸如前數(肘後古今録騐同/)
又療轉筋不止者法
　　灸足踵聚筋上白肉際七壯立愈
又療走哺轉筋者法
　　灸踝白肉際左右各二十一壯
　　又灸小腹下横骨中央隨年壯
又療轉筋四厥者法
　　灸兩乳根黒際各一壯
又療轉筋在兩脅及胷中法
　　灸手掌白肉際七壯又灸膻中中府巨闗胃管尺
　　澤以上并療筋拘頭足攣急皆愈
又療轉筋不止者法
　　若是男子手挽其陰牽之女子挽其乳逐左右邊
又療轉筋欲死者方
　　令四人手持足灸臍上一寸十四壯自不動勿復
　　持之
又療霍亂泄痢所傷煩欲死者方
　　灸慈宫各二十壯慈宫在横骨兩邊各二寸半横
　　骨在臍下横門骨是也(並出第二十卷中通按甲/乙鍼經衡門一名慈宫上)
　　(去大横五寸在横骨/兩端約中動脈是)
救急療霍亂心腹痛脹吐痢煩悶不止則宜灸之方
　　令病人覆卧伸兩臂膊著身則以小繩正當兩肘
　　骨尖頭從背上量度當脊骨中央繩下㸃之去度
　　又取繩量病人口至兩吻截斷便中折之則以度
　　向所㸃背下兩邊各依度長短㸃之三處一時下
　　火灸絶便定神驗艾炷大稍加也
又療霍亂轉筋不止漸欲入腹凡轉筋能殺人起死之
法無過於灸灸法唯三處要穴第一承筋穴在腨股下
際取穴法
　　以繩從脚心下度至脚踵便截斷度則迴此度從
　　脚踵縱量向上盡度頭當腨下際宛宛中是穴灸
　　三七壯則定
　　又不止則灸涌泉在足心下當足大指中節後一
　　寸半正當大筋上是穴又灸足跟後黒白肉交際
　　當中央此三處要穴灸之不過二三七壯必定(並/出)
　　(第一/卷中)
　　三焦脈病論二首
刪繁論曰夫三焦者一名三闗也上焦名三管反射中
焦名霍亂下焦名走哺合而為一有名無形主五藏六
腑往還神道周身貫體可聞不可見和利精氣決通水
道息氣脾胃之問不可不知也凡上焦三管反射者通
三焦名中清之腑也别號玉海水道出屬膀胱合者雖
合而不同上中下三焦同號為孤之腑也而榮出中焦
衛出上焦(榮者是絡脈之氣道衛/者是經脈之氣道也)上焦如霧(霧者霏霏/起上也)
起於胃上管並咽以上貫膈布胷中走腋循足太陰之
分而行還注手陽明上至舌下注足陽明常以榮衛俱
行於陽二十五度行陰亦二十五度為一周日夜五十
周身周而復始大㑹於手太陰手少陽也主心肺之病
内而不出人有熱則飲食下胃其氣未定汗則出或出
於面或出於背或出於身手皆不循衛氣之道而出葢
外傷於風内開腠理毛蒸理泄衛氣走之故不得循其
道此氣慓悍滑疾見開而出故不得其道名曰漏泄其
病則肘掌痛食先吐而後下氣不續胸膈間厭悶所以
飲食先吐而後下也寒則精神不守泄下便利語聲不
出若實則上絶於心若虚則引氣於肺(出第四卷/中千金同)
千金論曰三焦病者腹脹氣滿少腹尤堅不得小便窘
急溢則為水留則為脹候在足太陽之外大絡在太陽
少陽之間亦見于脈取委陽少腹病腫痛不得小便邪
在三焦約取太陽大絡視其結脈與厥陰小絡結而血
者三焦脹者氣滿在皮膚殻殻然而不堅手少陽之脈
是動則病耳聾煇煇焞焞嗌腫喉痺是主氣所生病者
汗出目鋭眥痛頰痛耳後肩臑肘臂外皆痛小指次指
不用為此諸病寒則留之熱則疾之陷下則灸之不盛
不虚以經取之盛者人迎一倍於寸口虚者人迎反小
於寸口(出第二十卷中/)
　　上焦熱及寒吐痢腸鳴短氣方九首
刪繁療上焦實熱飲食下胃其氣未定汗出面背身中
皆熱名曰漏氣通脈瀉熱澤瀉湯方
　　澤瀉(二兩/)　生地骨皮(五/兩)甘草(一兩/炙)　半夏(二兩/洗)
　　石膏(八兩/)　柴胡(三兩/)　茯苓(三兩/)　生薑(三兩/)
　　竹葉(切五/合)　人參(二兩/)　桂心(一兩/)　蓴心(一升/)
　右十二味切以水一斗煮取三升分三服忌海藻菘
　菜羊肉餳醋生葱(千金同/)
又療上焦熱腹滿而不欲食或食先吐而後下肘脅攣
痛麥門冬理中湯方
　　生麥門冬(一/升)生薑(四兩/)　白术(五兩/)　甘草(二兩/炙)
　　人參(三兩/)　茯苓(二兩/)　橘皮(三兩/)　竹茹(一升/)
　　生薑根(一/升)　蓴心(五合/)　萎蕤(三兩/)　廩粟(一升/)
　右十二味切以水一斗五升煮取三升分三服忌海
　藻菘菜大醋桃李雀肉等(千金同/)
又療上焦氣不續胸膈間厭悶所以飲食先吐而後下
半夏理中續膈破寒湯方
　　半夏(半升製/)　生薑(四兩/)　　麻黄(三兩去節/)
　　前胡(三兩/)　　澤瀉(三兩/)　　竹葉(一升/)
　　細辛(三兩/)　　枳實(三兩炙/)　杏仁(三兩去皮/尖)
　右九味切以水九升煮取三升去滓分三服忌羊肉
　餳生菜等物
又療上焦熱牽肘攣心痛喘欬短氣動而好唾潤肺止
心痛大枣湯方
　　大棗(三十/枚)　杏仁(三兩去/皮尖)人參(三兩/)　紫菀(二兩/)
　　萎蕤(三兩/)　麥門冬(三兩/去心)百部(三兩/)　通草(三兩/)
　　石膏(八兩/)　五味子(一/兩)　羊腎(三枚/去膏)　麻黄(三兩/去節)
　右十二味切以水一斗煮取二升五合去滓下蜜三
　合生薑汁三合淡竹瀝三合更上火煎取三升分三
　服
又療上焦虛寒精神不守泄下便利語聲不出茯苓安
心湯方
　　茯苓(三兩/)　　人參(三兩/)　　乾薑(三兩/)
　　桂心(一兩/)　　逺志皮(三兩/)　甘草(二兩炙/)
　右六味切以水九升煮取三升去滓分三服忌生葱
　醋物海藻菘菜等物
又療上焦虛寒腸鳴下利心下痞堅半夏瀉心湯方
　　半夏(五兩/洗)　黄芩(三兩/)　甘草(三兩/炙)　人參(三兩/)
　　乾薑(三兩/)　黄連(一兩/)　桂心(三兩/)
　右七味以水九升煮取三升去滓分三服忌海藻菘
　菜餳羊肉生葱猪肉冷水(此仲景半夏瀉心湯方本/無桂心有大棗十二枚出)
　(第四/卷中)
千金療上焦虚寒短氣語聲不出黄耆理中湯方
　　黄耆(二兩/)　桂心(二兩/)　丹參(四兩一/作人參)　桔梗(三/兩)
　　乾薑(三兩/)　五味子(三/兩)　茯苓(三兩/)　甘草(三兩/炙)
　　杏仁(四兩去/皮尖)芎藭(二兩/)
　右十味切以水九升煮取三升絞去滓温分三服忌
　海藻菘菜猪肉生葱大醋(刪繁同/)
又療上焦冷下痢腹内不安食好注下黄連丸方
　　黄連(八兩/)　乾薑(四兩/)　橘皮(三兩/)　烏梅肉(八/兩)
　　附子(四兩/炮)　桂心(一兩/)　芎藭(三兩/)　黄蘗(三兩/)
　　阿膠(四兩/炙)
　右九味末之白蜜和為丸如梧子大飲下二十丸加
　至三十丸忌猪肉冷水生葱等(刪繁同/)
又療上焦閉塞乾嘔嘔而不出熱少冷多好吐白沫清
涎吞酸厚朴湯方
　　厚朴(四兩/炙)　呉茱萸(五/合)　人參(三兩/)　茯苓(四兩/)
　　桔梗(三兩/)　生薑(八兩/)　𤣥參(三兩/)　芎藭(四兩/)
　　白术(四兩/)　附子(三兩/)　橘皮(三兩去/赤脈)
　右十一味切以水九升煮取三升絞去滓分三服忌
　猪肉桃李雀肉大醋(刪繁同出第二十卷中/)
　　中焦熱及寒洩痢方三首
刪繁論曰中焦如漚(漚者在胃/中如漚也)起於胃中管在上焦之
後此受氣泌糟粕蒸津液化其精微上注於肺脈乃化
而為血奉以生身莫貴於此故獨得行於經隧名曰榮
氣主足陽明陽明别號曰豐隆在外踝上去踝八寸别
走太陰絡諸經之脈上下絡太倉主熟五穀不吐不下
實則生熱熱則閉塞不通上下隔絶虚則生寒寒則洞
泄便痢霍亂主脾胃之病夫血與氣異形而同類衛是
精氣榮是神氣故血與氣異形而同類焉奪血無汗(此/是)
(神/氣)奪汗無血(此是/精氣)故人有一死而無再生也猶精神之
氣隔絶也若虛則補於胃實則瀉於脾調其中和其源
萬不遺一也(千金同/)
又療中焦實熱閉塞上下不通隔絶闗格不吐不下腹
滿彭彭喘急大黄瀉熱開闗格通隔絶湯方
　　大黄(三兩切/别漬)　　黄芩(三兩/)　　　澤瀉(三兩/)
　　升麻(三兩/)　　　羚羊角(四兩/)　　梔子仁(四兩/)
　　生地黄汁(一升/)　𤣥參(八兩/)　　　芒硝(三兩/)
　右九味切以水七升先煮七味取二升三合下大黄
　更煎沸絞去滓下硝分三服忌蕪荑(千金同/)
千金療中焦熱水穀下痢藍青丸方
　　藍青汁(三/升)　黄連(八兩/)　黄蘗(四兩/)　白术(三兩/)
　　地榆(二兩/)　地膚子(二/兩)　阿膠(五分/炙)　烏梅肉(三/兩)
　右八味下篩用藍汁和微火上煎為丸如杏仁大飲
　服三丸日再七月七日合之良當併手丸之忌猪肉
　冷水桃李雀肉等
又療中焦虚寒四肢不可舉動多汗洞痢方
　　灸大横隨年壯大横俠臍傍行相去兩邊各兩寸
　　五分(刪繁同出第二十七卷中/)
　　下焦熱方六首
刪繁論曰下焦如瀆(瀆者如溝/水決洩也)起胃下管别迴腸注於
膀胱而滲入焉故水穀常并居於胃中成糟粕而俱下
於大腸主足陽明灌滲津液合膀胱主出不主入别於
清濁主肝腎之病也若實則大小便不通利氣逆不續
吐嘔不禁故曰走哺若虚則大小便不止津液氣絶人
飲酒亦入胃穀未熟而小便獨先下者何也葢酒者熟
穀之液也其氣悍以滑故後穀入而先穀出也所以熱
則瀉於肝寒則補於腎(千金同/)
又療下焦熱大小便俱不通柴胡通塞湯方
　　柴胡(三兩/)　黄芩(三兩/)　橘皮(三兩/)　澤瀉(三兩/)
　　梔子仁(四兩/)石膏(六兩/)　羚羊角(三兩/炙)生地黄(一/升)
　　芒硝(三兩/)　香豉(一升/)
　右十味切以水一斗煮九味取三升去滓下芒硝分
　三服忌蕪荑(千金同/)
又療下焦熱氣逆不續吐嘔不禁名曰走哺止嘔人參
湯方
　　人參　　生蘆根　梔子仁　　萎蕤
　　黄芩　　知母　　茯苓(各三/兩)　白术(四兩/)
　　石膏(八兩/)橘皮(四兩/)
　右十味切以水九升煮取三升去滓分三服忌桃李
　雀肉醋等(千金同/)
又療走哺不止或嘔噎熱氣衝心滿悶香䜴湯方
　　香豉(一升/)　生地黄(一/升)　白术(三兩/)　甘草(二兩/炙)
　　竹葉(一升/)　石膏(八兩/)　茯苓(三兩/)　葱白(一升/)
　右八味切以水七升煮取二升五合去滓分三服須
　利下加芒硝三兩忌蕪荑海藻菘菜桃李雀肉酢物
　等
又療下焦熱毒痢血如鵝鴨肝不止升麻湯方
　　升麻(三兩/)　犀角(三兩屑/)　地榆(四兩炙/)
　　絳草(三兩/)　蓑荷根(四兩/)　黄芩(三兩/)
　　巴焦根(切一/升)　桔梗(三兩/)　梔子仁(三七/枚)
　右九物切以水九升煮取三升去滓分三服忌猪肉
　(出第四卷中/)
千金療下焦熱或痢下膿血煩悶恍惚赤石脂湯方
　　赤石脂(八/兩)　烏梅肉(二十/枚)梔子仁(十四/枚)白术(三兩/)
　　乾薑(二兩/)　廩米(一升/)　升麻(三兩/)
　右七味切以水一斗煮米取熟去米取七升下諸藥
　煮取二升五合去滓分三服忌桃李雀肉等(刪繁同/)
又療下焦熱毒痢魚腦雜痢鮮血臍下少腹絞痛不可
忍欲痢不出香豉湯方
　　香豉(一升/)　　梔子(四兩/)　　薤白(一升/)
　　黄連(三兩/)　　黄蘗(三兩/)　　黄芩(四兩/)
　　地榆(四兩/炙)　　白术(三兩/)　　茜根(三兩/)
　右九味切以水一斗煮取三升分三服忌猪肉冷水
　桃李雀肉等(刪繁同出第二十卷中/)
　　下焦虚寒方六首
刪繁療下焦虛寒大便洞泄不止蘗皮湯止痢方
　　黄蘗(三兩/)　黄連(五兩/)　人參(三兩/)　茯苓(四兩/)
　　厚朴(四兩/炙)　艾葉(一升/)　地榆(三兩/炙)　橘皮(四兩/炙)
　　阿膠(三兩/)
　右九味切以水一斗煮取三升去滓下膠煎取二升
　分三服忌猪肉冷水醋等(千金同/)
又療下焦虛寒津液不止氣欲絶人參續氣湯方
　　人參　　橘皮(去赤/脈)　茯苓　　烏梅皮
　　麥門冬(去/心)黄芪　　　芎藭　　　乾薑(各三/兩)
　　白术(四兩/)厚朴(四兩/炙)　桂心(二兩/)呉茱茰(三合/)
　右十二味切以水一斗二升煮取三升去滓分三服
　忌桃李雀肉生葱醋物(千金同/)
又療下焦虛寒損腹中瘀血令人喜忘不欲聞人聲胷
中氣塞而短氣茯苓丸方
　　茯苓(八分/)　甘草(七分/炙)　杏仁(五十/枚)　人參(七分/)
　　厚朴(五分/炙)　乾薑(七分/)　黄芪(六分/)　桂心(四分/)
　　當歸(八分/)　芎藭(五分/)　乾地黄(八分/)
　右十一味𢷬篩下蜜和為丸如梧子初服二十丸加
　至三十丸日再服清白飲進之忌海藻菘菜生葱酢
　物蕪荑等
又療下焦虛寒損或先見血後便轉此為近血或利不
利伏龍肝湯方
　　伏龍肝(五/合)　甘草(二兩/炙)　乾薑(二兩/)　黄蘗(五兩/)
　　黄芩(二兩/)　牛膝根(二/兩)　檞(二兩灸/)燒頭髪屑(二/合)
　　阿膠(二兩/)
　右九味切以水七升煮取三升去滓下阿膠更煎取
　膠烊下髪屑分三服忌海藻菘菜(千金并翼有乾地/黄五兩無黄蘗千)
　(金并翼同出/第四卷中)
千金療下焦虚寒損或先便轉後見血此為逺血或利
下或不利好因勞冷而發續斷止利湯方
　　續斷(三兩/)　當歸(三兩/)　乾薑(四兩/)　蒲黄(三分/)
　　桂心(二兩/)　甘草(二兩/炙)　乾地黄(四/兩)　阿膠(二兩/)
　右八味以水九升煮六味取三升五合去滓下阿膠
　更煎取膠烊盡下蒲黄分三服忌海藻菘菜生葱蕪
　荑
又療三焦虚損或上下發泄吐唾血皆從三焦因起或
熱損發或虚寒損發或因勞發或因酒發當歸湯方
　　當歸(三兩/)　白芍藥(四/兩)　羚羊角(三兩/炙)伏龍肝(一/丸)
　　黄芩(二兩/)　乾地黄(二/兩)　白术(四兩/)　青竹皮(一/升)
　　栢枝(三兩/炙)　小薊(三兩/)　阿膠(三兩/炙)　乾薑(二兩/)
　　甘草(二兩/)　蒲黄(五合/)　亂髪(一丸/燒灰)
　右十五味切以水一斗二升煮十二味取三升五合
　去滓下阿膠煎取膠烊下髪灰蒲黄分三服忌海藻
　菘菜蕪荑桃李雀肉等(刪繁同並出第二十卷中/)
　　許仁則療霍亂方三首
許仁則云此病有兩種一名乾霍一名濕霍乾霍死者
多濕霍死者少俱繇飲食不節將息失宜乾霍之狀心
腹脹滿攪刺疼痛煩悶不可忍手足逆冷甚者流汗如
水大小便不通求吐不出求痢不下須臾不救便有性
命之慮濕霍之狀心腹亦攪痛諸候有與乾同但吐痢
無限此病始得有與天行相似者亦令頭痛骨肉酸楚
手足逆冷四體發熱乾霍大小便不通煩寃欲死宜急
與巴豆等三味丸服之服取快利方
　　巴豆(一百枚熬/去心皮)乾薑(三兩崔氏以芒硝/五兩代與千金同)大黄
　　(五/兩)
　右藥先擣乾薑大黄為散後别擣巴豆如膏和前二
　味同擣令調細細下蜜丸以飲下初服三丸如梧子
　大服訖數挼肚令轉動速下利良久不覺則以熱飲
　投之又良乆不利更服一丸須臾當利利後好將息
　食飲寒温以意取適如渇者煮漿水粥少少啜之忌
　野猪肉蘆笋等物(張文仲處/)
又療濕霍亂吐痢無限宜合高良薑等三味飲子服之
方
　　高良薑(二兩/)豆蔲子(十二/枚)　桂心(二兩/)
　右藥切以水四升煮取一升去滓細細啜之亦有於
　此方加乾薑人參二物忌生葱
又木𤓰桂心二物飲之方
　　木𤓰(一枚濕/乾並得)　桂心(二兩/)
　右藥以水二升煮取七合去滓細細飲之亦有豆蔲
　子代桂心者亦有單煮木𤓰汁飲之忌生葱(呉昇同/出第一)
　(卷/中)
　　雜療霍亂方四首
小品療霍亂嘔啘氣厥不得喘息豉湯方
　　豉(一升/)　半夏(一兩/洗)　生薑(二兩/)　人參(一兩/)
　　柴胡(一/兩)　甘草(一兩/炙)
　右六味切以水五升煮取二升半温服七合忌羊肉
　餳海藻菘菜等(千金有桂心一兩/)
又療卒道中得霍亂無有方藥氣息危急醫視捨去皆
云必死療之方
　　蘆蓬蕽一大把煮令味濃頓服二升則差已用有
　効食中魚蟹毒者服之尤良(蘆蓬蕽蘆花是也備急/集驗文仲范汪同並出)
　(第四/卷中)
刪繁療霍亂食不消腸鳴腹痛熱不止桔梗湯方
　　桔梗(四兩/)　　白术(五兩/)　　乾薑(三兩/)
　　茯苓(三兩/)　　倉米(一升/)
　右五物切以水八升煮倉米熟去米將汁煮藥取二
　升絞去滓分服忌桃李雀肉大酢
近効訶梨勒散療一切風氣痰冷霍亂食不消大便澁
方
　　取訶梨勒三顆擣取皮和酒頓服三五度則差
　　乾嘔方六首
病源乾嘔者胃氣逆故也但嘔而欲吐吐而無所出故
謂之乾嘔也(出第二十一卷中/)
廣濟療卒乾嘔不息方
　　破雞子去白吞中黄數枚則愈(肘後備急/張文仲同)
又方
　　生葛根絞取汁服一升
又方
　　甘蔗汁温令熱服一升日三服(一云甘草汁張文/仲同並出第三卷)
　　(中/)
集驗療病人乾嘔方
　　取羊乳汁飲一杯(千金同/)
又療吐逆乾嘔生薑湯方
　　生薑(四兩/)　澤瀉(三兩/)　桂心(二兩/)　橘皮(三兩/)
　　甘草(二兩/)　茯苓(四兩/)　人參(一兩/)　大黄(四兩/)
　右八味切以水七升煮取三升服五合日三忌海藻
　菘菜醋物生葱(並出第/四卷中)
崔氏療患嘔人參湯方
　　人參(一兩/)胡麻仁(八合灼/令香)橘皮(二兩/)枇杷葉(半斤拭/毛蜜炙)
　右四味切以水一斗煮枇杷葉取五升汁内人參等
　三種煎取三升稍稍飲之(徐王張文仲千金/同出第三卷中)
　　嘔噦方四首
病源嘔噦之病者由脾胃有邪穀氣不消所為也胃受
邪氣逆則嘔脾受邪脾脹氣逆遇冷折之氣逆不通則
噦也(出第二十/一卷中)
廣濟療嘔噦不止橘皮湯方
　　橘皮(一升/)　生薑(八兩/)　甘草(二兩/炙)　枇杷葉(四/兩)
　　(拭毛/蜜炙)
　右四味切以水五升煮取二升五合絞去滓分温三
　服每服相去如人行六七里忌海藻菘菜(出第一/卷中)
肘後療嘔噦方
　　生蘡薁籐斷之當汁出器承取飲一升生葛籐尤
　　佳
又方
　　枇杷葉一觔拭毛蜜炙水一斗煮取三升分再服
　　(備急同出/第一卷中)
必効療嘔噦方
　　取蘆根五兩切以水五升煮取三升頓服兼以童
　　子小便一兩合不過三服則差(出第二卷中/)
　　噦方七首
病源脾胃俱虚受於風邪故令新穀入胃不能傳化故
穀之氣與新穀相干胃氣則逆胃逆則脾脹脾脹則氣
逆因遇冷折之則噦也右手闗上脈沉而虚者病善噦
也(出第二十一卷中/)
肘後療卒啘不止方
　　痛抓睂中央閉氣也
又方
　　以物刺鼻中若以少許皂莢屑内鼻中令嚏則差
又方
　　但閉氣抑引之
又方
　　好豉二升煮取汁服之(千金同/)
又方
　　粢米粉二升井華水服之(並出第三卷中/)
集驗療卒噦方
　　枳實三枚炙去核㕮咀之以三家乳一升以羊脂
　　五兩煎枳實令沸復内乳令沸去滓含咽之(范汪/同出)
　　(第六/卷中)
張文仲陶氏啘方
　　飲新汲井水數升佳(肘後備急千金/同出第六卷中)
　　嘔逆吐方八首
病源嘔吐者皆由脾胃虚弱受於風邪所為也若風邪
在胃則嘔膈間有停飲胃内有久寒則嘔而吐其狀長
大息心裏澹澹然或煩滿而大便難或溏泄並其候養
生方云八月勿食薑一云被霜𤓰向冬發寒熱及温病
食欲吐或心中停飲不消或為反胃其湯熨針石别有
正方補養宣導今附於後養生方導引法云正坐兩手
向後捉腕反向拓席盡勢使腹弦弦上下七左右換手
亦然除腹肚冷風宿氣或胃口冷食飲進退吐逆不下
又云偃卧展兩脛兩手左右蹻兩足腫以鼻内氣自極
七息除腹中病食苦嘔又云坐直舒兩足以兩手挽兩
足自極十二通愈腸胃不能受食吐逆以兩手直义兩
脚底兩脚痛舒以頭抵膝上自極十二通愈腸胃不能
受食吐逆(出第二十一卷中/)
仲景傷寒論嘔吐病在隔上後必思水者急與之思水
與猪苓散方
　　猪苓(去皮/)　　茯苓　　　　白术
　右三味各等分擣篩飲汁和服方寸匕日三服欲飲
　水者極與之本虚與水則噦攻其噦亦噦忌桃李雀
　肉醋物(千金同出第/)
必効小麥湯主嘔吐不止方
　　小麥(一升/洗)　人參(四兩/)　青竹茹(二兩/半)　茯苓(三/兩)
　　厚朴(四兩/炙)　甘草(一兩/炙)　生薑(汁三/合)
　右七味以水八升煮取三升分三服忌海藻菘菜酢
　(千金同/)
又凡服湯嘔逆不入腹者方
　　先單煮炙甘草三小兩以水三升煮取二升服之
　　得吐但更服不吐益好消息定然後服餘湯則流
　　利更不吐也忌海藻菘菜(千金同並出第二卷中/)
延年人參飲主吐方
　　人參(一兩/)　　橘皮(三兩/)　　生薑(一兩/)
　右三味切以水四升煮取一升五合分温三服(出第/六卷)
　(中/)
又麥門冬飲主風邪熱氣衝心心悶短氣吐不下食方
　　麥門冬(二兩/去心)　人參(一兩/)　橘皮(一兩/)
　　生薑(三兩/)　　羚羊角(一兩/屑)
　右五味切以水五升煮取一升五合去滓分温三服
又甘草飲主脾腎冷氣乗心痛悶吐利四肢逆冷或煩
疼方
　　甘草(二兩/炙)　　人參(二兩/)　　乾薑(四兩/)
　　厚朴(二兩/炙)　　白术(二兩/)
　右五味切以水五升煮取一升五合去滓分温三四
　服如人行八九里忌海藻菘菜桃李雀肉等(出第六/卷中)
新附近効療嘔逆方
　　白油麻一大合以清酒半升煎取三合看冷熱得
　　所去油麻以酒頓服之立驗無忌
又方
　　麻仁三合熬擣以水研取汁著少鹽喫立効(李諌/議用)
　　(有/効)
　　嘔逆不下食方八首
廣濟療嘔逆不能多食方
　　訶梨勒(三兩去核/煨)
　右一味擣為散蜜和丸空腹服二十丸日二服以知
　為度利多減服無所忌
又療嘔逆不下食腹中氣逆豆蔲子湯方
　　豆蔲子(七枚/碎)　生薑(五兩/)　人參(一兩/)　甘草(一兩/炙)
　右四味切以水四升煮取一升五合去滓分温二服
　相去如人行五六里忌海藻菘菜
又療兩脅下妨嘔逆不下食柴胡湯方
　　柴胡(八分/)　茯苓(八分/)　橘皮(六分/)　人參(六分/)
　　厚朴(八分/炙)　桔梗(六分/)　紫蘇(五分/)　生薑(十六/分)
　　訶梨勒(七枚去核/煨)　　　甘草(五分/炙)
　右十味切以水八升煮取二升五合絞去滓分温三
　服服别相去如人行六七里進一服不吐利忌海藻
　菘菜醋物猪肉等
又療患身體煩疼頭痛喫食嘔逆不得食柴胡湯方
　　柴胡(十分/)　茯苓(八分/)　枳實(八分/炙)　白术(八分/)
　　生薑(八分合/皮切)麥門冬(八分/去心)甘草(六分/炙)
　右七味切以水六升煮取二升三合絞去滓分温三
　服每服相去如人行六七里忌海藻菘菜酢物桃李
　雀肉熱麪炙肉油膩
又療虚熱嘔逆不下食食則煩悶地黄飲子方
　　生地黄汁(六/合)蘆根(一握/)生麥門冬(一升/去心)人參(八分/)
　　白蜜(三合/)　橘皮(六分/)生薑(八分一方云/生薑汁一合)
　右七味切以水六升煮取二升去滓下地黄汁分温
　三服如人行四五里進一服不利忌蕪荑生冷麫炙
　肉蕎麪猪肉蒜粘食
又療煩熱嘔逆不下食食則吐出麥門冬湯方
　　生麥門冬(三兩/去心)　青竹茹(三兩/)　茅根(五兩/)
　　甘草(一兩/炙)　　　生薑(五兩/)　　人參(一兩/)
　右六味切以水七升煮取二升五合去滓分温三服
　如人行六七里進一服不吐利忌海藻菘菜(並出第/一卷中)
備急療吐逆水米不下乾薑甘草湯方
　　乾薑(二分炮/)　　　甘草(一分炙/)
　右二味切以水二合煎取一合去滓頓服則定少間
　與粥則不嘔神驗忌海藻菘菜(張文仲同出第三卷/中)
延年人參飲主嘔不能食方
　　人參(八分/)　　厚朴(六分/炙)　　橘皮(六分/)
　　白术(八分/)　　生薑(八分/)
　右五味切以水四大升煮取一升五合分温三服忌
　桃李雀肉等(蔣孝璋處出第六卷中/)
　　許仁則療嘔吐方四首
許仁則療嘔吐病有兩種一者積熱在胃嘔逆不下食
一者積冷在胃亦嘔逆不下食二事正反須細察之必
其食飲寢處將息傷熱又素無冷病年壯力强膚肉充
滿此則是積熱在胃致此嘔逆如將息食飲寢處不熱
又素有冷病年衰力弱膚肉瘦悴此則積冷在胃生此
嘔逆若是積冷嘔逆經乆急須救之不爾甚成反胃病
積熱在胃嘔逆不下食宜合生蘆根五味飲服方
　　生蘆根(切一升/)生麥門冬(一升/去心)青竹茹(一升/)
　　生薑汁(五合/)　茯苓(五兩/)
　右藥切以水八升煮取二升半去滓加竹瀝六大合
　攪調分三服相去如人行十里乆始服一劑忌醋物
又依前生蘆根等五味飲服之雖可然未能全除者宜
合茯苓等五味丸服之方
　　茯苓(五兩/)　　人參(三兩/)　　麥門冬(一升/去心)
　　生薑(屑六兩/)　青竹茹(一升/)
　右藥擣篩蜜和為丸煎蘆根飲下之初服十五丸日
　二服稍加至三十丸丸如梧子大忌醋物
又積冷在胃嘔逆不下食宜合半夏等二味丸服之方
　　半夏(一升製/)　　　　小麥麪(一升/)
　右擣半夏為散以水溲麪丸如彈子大以水煮令麪
　熟則是藥成初吞四五丸日二服稍稍加至十四五
　丸旋煮旋服服此覺病減欲更重合服亦佳忌羊肉
　餳(救急同/)
又依前半夏等二味丸雖覺漸損然病根不除欲多合
前丸又慮毒藥不可久服欲不服藥又恐病滋蔓宜合
人參等七味丸服之方
　　人參(五兩/)　白术(五兩/)　生薑屑(八/兩)　厚朴(四兩/炙)
　　細辛(四兩/)　橘皮(三兩/)　桂心(二兩/)
　右藥擣篩為末蜜和為丸如梧子飲下之初服十丸
　日二服稍稍加至二十丸欲與前半夏丸間服亦得
　忌桃李雀肉生葱生菜(呉昇同並出第一卷中/)
　　雜療嘔吐噦方三首
仲景傷寒論夫嘔家有癰膿者不可療也其嘔膿盡自
愈若先嘔後渴者為欲解也先渴後嘔者為水停在心
下此屬飲家
嘔家本渴今反不渴者以心下有支飲故也此屬支飲
(張仲景雜方此證當用小半夏加茯苓湯方在支飲門/中)
嘔脈弱小便復利身有微熱見厥者難療四逆湯主之
方
　　甘草(二兩/炙)　　附子(一枚/)　　乾薑(一兩/半)
　右三物㕮咀以水三升煮取一升二合去滓温分再
　服强人用大附子一枚乾薑三兩忌海藻菘菜猪肉
又嘔心下痞堅者大半夏湯主之方
　　半夏(三升/洗)　　人參(三兩/切)　　白蜜(一升/)
　右三味以泉水一斗二升并蜜和揚之二百四十遍
　煮藥取二升半温服一升日再服忌羊肉餳(本論治/反胃支)
　(飲/)
又乾嘔下利黄芩湯主之方
　　黄芩(三兩/)　　人參(三兩/)　　桂心(二兩/)
　　大棗(十二/枚)　　半夏(半升/洗)　　乾薑(三兩/)
　右六味切以水七升煮取三升温分三服忌羊肉餳
　生葱(出第十六卷中/)
　　噫醋方七首
病源噫醋者由上焦有停痰脾胃有宿冷故不能消穀
穀不消脹滿而氣逆所以好噫而吞酸氣息酸臭也(出/第)
(三十一/卷中)
廣濟療吐酸水每食則變作醋水吐出㯽榔散方
　　㯽榔(十六/分)　　人參(六分/)　　茯苓(八分/)
　　橘皮(六分/)　　蓽撥(六分/)
　右五味擣篩為散平晨空腹取生薑五大兩合皮擣
　絞取汁温内散方寸匕攪調頓服之日一服漸加至
　一匕半若利多減以微通洩為度忌酢物生冷油膩
　猪魚等
又療常吐酸水脾胃中冷茯苓湯方
　　茯苓(十二/分)　　橘皮(十二/分)　　白术(八分/)
　　人參(六分/)　　桂心(六分/)　　甘草(八分/炙)
　　紫蘇(十分/)　　生薑(十二/分)　　㯽榔(七枚/)
　右九味切以水九升煮取二升半絞去滓分温三服
　每服如人行七八里未好差三兩日更服一劑老小
　取微利忌生葱酢物桃李雀肉海藻菘菜
又療嘔吐酸水結氣築心白术散方
　　白术(八分/)　茯苓(八分/)　呉茱萸(四分/)
　　橘皮(六分/)　蓽撥(四分/)　厚朴(八分炙/)
　　㯽榔(十分/)　人參(六分/)　大黄(十分/)
　右九味擣篩為散空腹煮薑棗湯服方寸匕日二服
　漸加至二匕半覺熱服少飲食三兩口壓之忌酢物
　桃李雀肉等
又療心頭結氣連胷背痛及吐酸水日夜不止茯苓湯
方
　　茯苓(四兩/)　　厚朴(四兩/炙)　　橘皮(二兩/)
　　白术(二兩/)　　生薑(十兩/)
　右五味切以水九升煮取二升七合絞去滓分温三
　服每服相去如人行七八里須利加㯽榔末一兩半
　湯欲熟時内之甚安穩三日服一劑頻服五六劑可
　則停忌酢物桃李雀肉等(一方有呉茱萸人參各/二兩並出第十卷中)
延年療食訖醋咽多噫呉茱萸湯方
　　呉茱茰(五/合)　生薑(三兩/)　人參(二兩/)　大棗(十二/枚)
　右四味切以水六升煮取二升絞去滓分為三服每
　服相去十里乆(肘後集驗文仲備急千/金並同肘後分兩小别)
又増損承氣丸療胷脅支滿背上時有一荅熱則痛腹
脹多噫醋咽氣逆兩脅滿並主之方
　　前胡(七分/)　枳實(七分/炙)　桂心(五分/)　乾薑(五分/)
　　呉茱萸(五/分)　茯苓(四分/)　芍藥(六分/)　厚朴(十分/炙)
　　橘皮(十分/)　大黄(七分/)　杏仁(七十枚/去皮尖)
　右十一味擣篩為末内杏仁脂中研調篩度蜜和丸
　每服食後少時酒飲任性初服七丸如梧子以氣宣
　下洩為度忌生葱大醋(並出第十七卷中/)
必効理中散主食後吐酸水食羮粥酪劇方
　　乾薑(二兩/)　　　　食茱萸(二兩/)
　右二味作散酒服方寸匕日三温服勿冷服之常醋
　水差(千金同出第二卷中/)
　
　
　
　
　
　
　
　
　外臺秘要方卷六
欽定四庫全書
　外臺秘要方卷七
　　　　　　　　　　　　　唐　王燾　撰
　　心痛方八首
病源心痛者由風冷邪氣乘於心也其痛發有死者有
不死者有乆成疹者心為諸藏主而藏神其正經不可
傷傷之而痛為真心痛朝發夕死夕發朝死心有支别
之絡脉其為風冷所乘不傷於正經者亦令心痛則乍
間乍甚故成疹不死
又心為火與諸陽會合而手少陰心之經也若諸陽氣
虛少陰之經氣逆謂之陽虛陰厥亦令心痛其痛引喉
是也又諸藏虛受病氣乘於心者亦令心痛則心下急
痛謂之脾心痛也足太陰為脾之經與胃合足陽明為
胃之經氣虛逆乗心而痛其状腹脹歸於心而痛甚謂
之胃心痛也腎之經足少陰是也與膀胱合膀胱之經
足太陽是也此二經俱虛而逆逆氣乗心而痛者其状
下重不自收持苦泄寒中為腎心痛也
診其心脉急者為心痛引背食不下
寸口脉沉𦂳苦心下有寒時痛
關上脉𦂳心下苦痛
左手寸口脉沉則為陰隂絶者無心脉也苦心下毒痛
(出第十/六卷中)
備急療心痛方
　　桂心末温酒服方寸匕須㬰六七服乾薑依上法
　　服之亦佳忌生葱(文仲集驗肘後/同出第一卷中)
延年療心痛茱茰丸方
　　呉茱茰(一兩/半)乾薑(一兩/半)　桂心(一兩/)　白术(二兩/)
　　人參(一兩/)　橘皮(一兩/)　附子(一兩/半炮)　蜀椒(一兩/出汗)
　　甘草(一兩/炙)　黄苓(一兩/)　當歸(一兩/)
　右十一味擣篩為散蜜丸一服五丸如梧子大日三
　服稍加至十五丸忌猪肉生葱海藻菘菜桃李雀肉
　等藥盡更合酒飲無拘食前後任意(肘後有桔梗一/兩出第十五卷)
　(中/)
救急療心痛方
　　取驢糞絞取汁五六合及熱頓服立差(肘後/同)
又方
　　東引桃枝一握切以酒一升煎取半升頓服大効
　　(肘後同出/第八卷中)
必効療心痛方
　　當歸末酒服方寸匕頻服(備急文/仲同)
又方
　　生油半合温服差(肘後備急張文仲/同並出第五卷中)
古今録驗療心痛黄連湯方
　　黄連(八兩/)
　右一物㕮咀以水七升煮取一升五合絞去滓適寒
　温飲五合日三忌猪肉冷水(肘後范汪同/出第八卷中)
　　九種心痛方三首
廣濟療九種心痛蛔蟲冷氣先從兩肋胷背撮痛欲變
吐當歸鶴蝨散方
　　當歸(八分/)　鶴蝨(八分/)　橘皮(六分/)　人參(六分/)
　　㯽榔(十二/分)　枳實(六分/炙)　芍藥(六分/)　桂心(五分/)
　右八味擣篩為散空腹煮薑棗飲服方寸匕日二服
　漸漸加至一匕半不利忌生葱生冷物油膩粘食(出/第)
　(四卷/中)
千金療九種心痛一蟲心痛二注心痛三氣心痛四悸
心痛五食心痛六飲心痛七冷心痛八熱心痛九去來
心痛悉主之并療冷衝上氣落馬墮車附子丸方
　　附子(一兩/炮)　　　　巴豆仁(一兩去/心皮熬)　人參(一兩/)
　　生狼毒(一兩炙/令極香)　　食茱茰(一两/)　　乾薑(一兩/)
　右六味擣末蜜和空腹服如梧子三丸一日一服弱
　者二丸卒中惡心痛口不能言連年積冷流注心胷
　痛者亦服之好好將息神効忌野猪肉蘆笋(必効經/心録同)
又療九種心痛方
　　取當太嵗上新生槐枝一握去兩頭水三升煮一
　　升頓服之(並出第十/三卷中)
　　諸蟲心痛方一十八首
廣濟療諸蟲心痛無問冷熱蛔蟲心痛㯽榔鶴蝨散方
　　當歸　　　桔梗　　　芍藥　　橘皮
　　鶴蝨(各八/分)　人參(六分/)　桂心(六分/)　㯽榔(十分/)
　右八味擣篩為散空腹煮薑棗湯服方寸匕漸漸加
　至二匕不利忌猪肉生葱油膩小豆粘食等
又療蛔蟲心痛積年乆不差方
　　取苦酒五合燒青錢二文令赤安酒中則取雞子
　　白一顆去却錢瀉著酒中頓服之差無所忌
又主心腹攪結痛不止仍似有蛔蟲者當歸湯方
　　當歸　　　橘皮　　　細辛　　　甘草(炙/)
　　生薑(各四/分)　大黄(八分/别漬)　鶴蝨(二分/)
　右七味切以水六升煮取二升分温三服如人行四
　五里進一服不利未差三日更作服之忌海藻菘菜
　生菜(救急同出/第四卷中)
小品温中當歸湯療暴冷心腹刺痛面目青肉冷汗出
欲霍亂吐下脉沉細者及傷寒毒冷下清水變作青白
滯下及白滯後還復下清水者悉主之此方可以調諸
冷痛也
　　當歸　　　人參　　　乾薑　　　茯苓
　　厚朴(炙/)　　青木香　　桂心　　　桔梗
　　芍藥　　　甘草(炙各/二兩)
　右十味切以水八升煮取三升分温三服日三服不
　耐青木香者以犀角一兩代之忌海藻菘菜猪肉醋
　物生葱等
又凡厥心痛與背相引喜瘈瘲如物從後觸其心身傴
僂者腎心痛也
厥心痛腹脹滿不欲食食則不消心痛尤甚者胃心痛
也
厥心痛痛如錐鍼刺其心心痛甚者脾心痛也
厥心痛色蒼如死灰状不得太息者肝心痛也(千金/同)
厥心痛卧若徒居痛間動作痛益甚色不變肺心痛也
真心痛手足清至節心痛甚旦發夕死夕發旦死
心腹中痛發作腫聚往來上下痛有休止腹中熱喜涎
出是蚘蟲咬也(出甲乙經/第一卷中)
千金療心腹中痛發作腫聚往來上下痛有休止多熱
喜涎出是蚘蟲咬也並宜温中當歸湯服兩三劑後若
不効有異宜改方增損湯其温中當歸湯在前小品方
中此是増損湯方
　　芍藥(六兩/)　黄芩(四兩/)　厚朴(四兩/)　桔梗(四兩/)
　　柴胡(四兩/)　當歸(三兩/)　升麻(三兩/)
　右七味切以水八升煮取二升半分三服忌猪肉(出/第)
　(十三/卷中)
張文仲療蛔蟲心痛鶴蝨散方
　　鶴蝨二分末温酢一盞和服之蟲當出(備急千/金同)
又乾漆丸方
　　乾漆熬擣蜜和丸服十五丸日再(備急/同)
又方
　　取槐上木耳燒灰末如棗大正發和水服若不止
　　飲熱水一升蛔蟲立出必効方云酒下(備急/同)
又方
　　發時取鹽一匙内口中水下立定蟲即出(備急同/出第一)
　　(卷/中)
延年療蛔蟲惡吐水心痛鶴蝨丸方
　　鶴蝨三兩擣篩蜜和為丸用蜜漿水平旦服二十
　　丸日只一服(古今録驗用十兩云韋雲患/心痛十年不差令服此便愈)
又鶴蝨丸療蛔蟲心痛方
　　鶴蝨(六兩/)　呉茱茰(五兩/)　橘皮(四兩/)桂心(三兩/)
　　㯽榔(四兩/)
　右五味擣篩蜜和為丸如梧子大一服二十丸蜜湯
　下日二服加至三十丸以蟲出為度忌生葱(出第十/五卷中)
救急療心痛不可忍似蛔者胡粉丸方
　　生真胡麻(一合/)　胡粉(半合/熬擣)
　右二味先以猪肉脯一片空腹啖嚥汁勿嚥肉後取
　胡粉和胡麻搜作丸以少清酒使成頓服盡十嵗以
　上斟酌増減忌生冷猪肉魚雞蒜酢滑等七日若是
　蛔吐水者是也(出第八/卷中)
必効療蜎心痛方(士弱氏曰蜎井中小虫/葢痛一處若小虫咬也)
　　取鰻鱺魚淡炙令熟與患人喫一二枚永差飽食
　　彌佳
又方
　　熊膽如大豆和水服大効
又茱茰丸方
　　呉茱茰(一升/)桂心(二兩/)　當歸(二兩/)
　右三味擣篩蜜和丸如梧子酒服三十丸日再服漸
　加至四十丸以知為度忌生葱
又丁香散方
　　丁香(七枚/)　頭髮灰(一棗/許)
　右二味並末和酒服之
又鶴蝨㯽榔湯方
　　鶴蝨(二兩小兒/用一兩)　㯽榔(二七/枚)
　右二味以猪肉汁六升煮㯽榔取三升去滓内鶴蝨
　末先夜不食明旦空腹頓服之須㬰病下及吐水永
　差神効七日禁生冷酢(並出第/五卷中)
　　冷氣心痛方五首
廣濟主冷氣心痛肋下鳴轉喉中妨食不消常生食氣
每食心頭住不下桔梗散方
　　桔梗　　　當歸　　　芍藥　　　茯苓
　　橘皮　　　厚朴(炙/)　　白术(各八/分)　蓽撥(四分/)
　　荳䓻子(四分/)㯽榔(六分/)　訶梨勒皮(六分/炙)桂心(六分/)
　右十二味擣篩為散空腹煮薑棗飲服方寸匕日二
　服加至一匕半不利忌生葱猪肉酢物桃李雀肉等
　(一方有枳實不用/桔梗出第四卷中)
深師療胷滿短氣心痛吐涎虚冷防風茯苓湯方
　　防風(二兩/)　茯苓(二兩/)　桂心(六兩/)　甘草(二兩/炙)
　　半夏(四兩/洗)　乾薑(四兩/炮)　人參(三兩/)
　右七味切以水一斗煮取三升絞去滓分三服良忌
　酢物生葱海藻菘菜羊肉餳(出第十/六卷中)
崔氏療心痛與冷氣痛者特相宜烏頭丸方
　　烏頭(三兩/炮)　附子(三兩/炮)　赤石脂(三兩/)蜀椒(二兩/出汗)
　　桂心(二兩/)　乾薑(二兩/)
　右六物擣篩蜜和為丸痛發時温清酒服三丸如梧
　子覺至痛處痛則止若不止加至五六丸以知為度
　若早朝服無所覺至午時又服三丸此方丹陽有隱
　士出山云得華佗法其療略同若乆心痛每旦服三
　丸稍加至十丸盡一劑遂終身不發忌生葱豬肉(張/文)
　(仲備急同出/第四卷中)
延年療冷氣乆刺心痛不能食方
　　當歸　　桂心　　　桔梗　　　呉茱茰
　　人參　　白术　　　髙良薑(已上各/六分)橘皮(三分/)
　右八味擣篩為散蜜和為丸如梧子大一服十丸酒
　下日二服加至十五二十丸為度忌生葱桃李猪肉
　雀肉等
又療心痛冷痛腹滿如錐針刺及蟲囓心痛當歸湯方
　　當歸(三兩/)　桔梗(二兩/)　呉茱茰(三兩/)桂心(三兩/)
　　芍藥(二兩/)　大黄(二兩/)
　右六味切以水六升煮取三升三合去滓内鶴蝨一
　兩攪温一沸分三服空腹服之微利為度忌猪肉生
　葱(出第十/五卷中)
　　惡疰心痛方三首
廣濟療惡疰撮肋連心痛當歸湯方
　　當歸(八分/)　青木香(六分/)　㯽榔(十顆/碎)麝香(一銖/研)
　右四味切以小便一大升半煮取六大合絞去滓下
　麝香末分温三服服别如人行四五里進一服微微
　利忌生菜熱麫猪犬肉粘食蒜陳臭物(出第四/卷中)
崔氏療疰在心腹痛不可忍方
　　取東引桃枝削去蒼皮取白皮一握以水二大升
　　煮取半升一服令盡則差如不定更依前服之無
　　忌
又療心腹痛不可忍似疰病者或暴得惡疰攪刺欲死
桃仁大黄湯方
　　鬼箭羽(二兩/)桃仁(六十枚/去皮尖)芍藥(四兩/)　鬼臼(二兩削/去皮)
　　橘皮(一兩/)　當歸(二兩/)　生薑(五兩/)　桂心(二兩/)
　　柴胡(一兩/)　朱砂(二兩研/湯成下)麝香(一分研/湯成下)朴硝(二兩/研湯)
　　(成/下)　　　　大黄(三兩/别浸)
　右十三味切以水九升急火煮取三升温分三服如
　人行相去六七里服但得快利三四行必差忌生葱
　生血物(並出第/四卷中)
　　心痛癥塊方二首
廣濟療心痛癥塊硬築心氣欲絶當歸湯方
　　當歸　　　桔梗　　　芍藥(各八/分)　厚朴(十分/炙)
　　橘皮(八分/)　人參(六分/)　髙良薑(十分/)桃仁(五十/枚去)
　　(皮/尖)　　　　生薑(八分/)
　右九味切以水八升煮取二升五合去滓分温三服
　服别相去如人行六七里進一服不利忌猪肉生冷
　油膩雞魚粘食小豆大蒜(出第四/卷中)
張文仲療心下堅痛大如椀邊如旋柈(音/盤)名為氣分水
飲所結方
　　枳實(七枚/炙)　白术(三兩/)
　右二味切以水一斗煮取三升分三服腹中軟即當
　散也忌桃李雀肉等(此張仲景傷寒論方備/急肘後同出第一卷中)
　　心背徹痛方四首
仲景傷寒論心痛徹背背痛徹心烏頭赤石脂丸主之
方
　　烏頭(二分炮/去皮)附子(一分炮/去皮)赤石脂(二分/)乾薑(二分/)
　　蜀椒(一分/出汗)
　右五味擣篩蜜和丸先食服如麻子大一服三丸少
　少加之忌猪肉冷水(千金必効文仲范汪經心録等/同出第十五卷中千金分兩小)
　(别/)
張文仲蜀椒丸療胷中氣滿心痛引背方
　　蜀椒(一升/出汗)　半夏(一升/洗)　附子(一兩/炮)
　右三味擣篩蜜和為丸如梧子大一服五丸日三忌
　猪羊肉餳等(出第三/卷中)
范汪療心下切痛引背胷下蓄氣胃中有宿食茱茰煎
方
　　呉茱茰(一升/)蜀椒(五升/)　甘草(二兩/炙)　乾地黄(一/斤)
　右四味以清酒三升漬三宿絞去汁銅器中煎令沸
　麥門冬五升去心乾漆一斤内煎中色黄絞去之内
　石斛五兩阿膠一斤白蜜六升凡九味以湯煎令可
　丸取如棗大含稍稍咽之日三甚者日五六服膝脛
　重痛者加石斛少氣加麥門冬服藥五日愈當下癥
　忌海藻菘菜蕪荑等(奉車都尉陳/葢試有驗)
又芫花湯主卒心痛連背背痛徹心心腹並懊痛如鬼
所刺絞急欲死者方
　　芫花(十分/)　大黄(十分/)
　右二味擣下篩取四方寸匕著二升半苦酒中合煎
　得一升二合頓服盡須㬰當吐吐便愈老小從少起
　此療强實人良若虚冷心痛恐未必可服(並出第十/八卷中)
　　卒心痛方一十四首
肘後療卒心痛方
　　先煮三沸湯一升以鹽一升合攪飲之若無火以
　　作湯仍可用水鹽或半升服之(古今録/驗同)
又方
　　呉茱茰(二升/)生薑(四兩/切)　豉(一升/)　　酒(六升/)
　右四味煮取二升半分三服
又方
　　白艾成熟者三升以水三升煮取一升去滓頓服
　　之若為客氣所中者當吐蟲物出(范汪/同)
又方
　　取竈下熱灰篩去炭分以布囊盛令灼灼爾更畨
　　以熨痛上冷者更熬令熱
又桂心散方
　　桂心　　　當歸(各一/兩)　梔子　(十四/枚)
　右三味擣為散酒服方寸匕日三五服亦主乆心痛
　發作有時節者忌生葱
又桂心丸方
　　桂心(一兩/)　烏頭(一兩/炮)
　右二味擣篩蜜和為丸如梧子服三丸稍増之忌生
　葱猪肉
又療暴得心痛如刺苦參湯方
　　苦參(二兩/)　龍膽(二兩/)　升麻(二兩/)　梔子仁(三/兩)
　右四味切苦酒五升煮取一升分二服當大吐乃差
　(並出第/一卷中)
集驗卒心痛桂心湯方
　　桂心(八兩/)
　右一味以水四升煮取一升半分二服忌生葱(肘後/范汪)
　(千金同出/第一卷中)
張文仲療卒心痛方
　　取敗布褁鹽如彈子燒令赤末以酒一杯和服之
　　(肘後備急同/出第五卷中)
又方
　　閉氣忍之數十過并以手大指按心下宛宛中取
　　差(肘後備/急同)
又方
　　苦酒一升破雞子一枚著中合攪飲之好酒亦佳
　　(肘後備急/范汪同)
又方
　　蒸大豆若煮之以囊盛更番熨心上冷復易之(肘/後)
　　(同並出第/十卷中)
救急療卒心痛不能起止方
　　井華水一大升　　　蜜半合
　右二味相和婦人患令男子度與飲男子患令婦人
　度與飲必愈(出第八/卷中)
必効療卒心痛人參湯方
　　人參　　　桂心　　　梔子　　黄芩
　　甘草(各一/兩炙)
　右五味切以水六升煮取二升分三服則愈竒効忌
　海藻菘菜生葱(肘後同出/第五卷中)
　　中惡心痛方五首
廣濟療卒中惡心腹絞刺痛氣急脹奄奄欲絶𤓰蔕散
方
　　雄黄(四兩/研)　赤小豆(四分/熬)𤓰蔕(三分/)
　右三味擣篩為散空肚温漿水服一錢匕半當吐止
　不吐加至兩錢匕忌生冷油膩粘食陳臭等
又療卒中惡心腹刺痛去惡氣麝香散方
　　麝香(一分/研)　生犀角(二分/屑)青木香(二分/)
　右三味擣篩為散空肚以熟水服方寸匕立愈未止
　更服之不利忌五辛(並出第/四卷中)
集驗療卒暴心痛或中惡氣毒痛不可忍方
　　大黄(四兩/)　芍藥(四兩/)　升麻(三兩/)　黄芩(三兩/)
　　鬼箭(三兩/)　鬼臼(二兩/)　桂心(二兩/)　桔梗(三兩/)
　　柴胡(四兩/)　朱砂(二兩/别研)　朴硝(二兩/)
　右十一味切以水九升煮取二升七合分三服先分
　朱砂作三分一服内一分攪朱砂調服之此湯快利
　若痛不止宜服後方忌猪肉生葱生血物(千金云寒/氣卒客於)
　(五藏六腑中則發/心痛方千金同)
又方
　　赤芍藥(六兩/)桔梗(五兩/)　杏仁(五兩去/尖皮)
　右三味切以水六升煮取二升半分三服日三忌猪
　肉(千金同出/第一卷中)
千金療卒中惡心痛方
　　苦參(三兩/切)　好醋(一升/半)
　右二味以醋煮苦參取八合强人頓服老小二服(出/第)
　(十三/卷中)
　　多唾停飲心痛方二首
病源心痛而多唾者停飲乗心之絡故也停飲者水液
之所為也心氣通於口心與小腸合俱象火小腸心之
腑也其水氣下行於小腸為溲便則心絡無有停飲也
膀胱與腎俱象水膀胱為腎之腑主藏津液腎之液上
為唾腎氣下通於隂若腑藏和平則水液下流宣利若
冷熱相乗致腑藏不調津液水飲停積上廹於心令心
氣不宣暢故痛而多唾也(出第十/六卷中)
范汪療胷中寒熱心痛清唾滿口數數欲吐食不化乾
薑丸方
　　乾薑(一分/)　桂心(一分/)　礬石(一分熬/令汁盡)半夏(一分/)
　　蜀椒(一分/)
　右五味擣篩蜜和丸如大豆許服二丸日三不知稍
　加以知為度忌生葱羊肉餳(出第十/八卷中)
集驗療心痛唾多似蟲者方
　　取六畜心隨得生切作四臠刀縱横各一割破之
　　内少真朱砂著中平旦吞之蟲死愈矣無真朱砂
　　可用雄黄麝香也(肘後云切作十四臠刀縱横各/割之以真丹一兩粉内割中旦)
　　(悉吞之入雄黄麝香佳肘後經心録/同出第一卷中通按生食果安否)
　　心下懸急懊痛方四首
病源心與小腸合為表裏俱象於火而火為陽氣也心
為諸藏主故正經不受邪若為邪所傷而痛則死若支
别絡為風邪所乗而痛則經乆成疹其痛懸急懊者是
邪廹於陽氣不得宣暢擁瘀生熱故心如懸而急煩懊
痛也(出第十/六卷中)
仲景傷寒論心下懸痛諸逆大虚者桂心生薑枳實湯
主之方
　　桂心(三兩/)　生薑(三兩/)　枳實(五枚/炙)
　右三味切以水六升煮取三升去滓温分三服忌生
　葱(范汪同出/十五卷中)
肘後薑附丸方
　　附子(二兩/炮)　乾薑(一兩/)
　右二味擣篩蜜和丸如梧子服四丸酒飲並得日三
　忌猪肉冷水(本方云治心肺傷動/冷痛出第一卷中)
古今録驗療人心痛懊憹悁悶築築引兩乳又或如刺
困極桂心湯方　(按悁音絹躁急也/)
　　桂心(半兩/)　茱茰(二兩/)芍藥(三兩/)　當歸(二兩/)
　　生薑(半斤無生薑以/乾薑五兩代之)
　右五味切以水一斗二升煮取四升服一升晝三夜
　一良有驗忌生葱(出第八/卷中)
千金心下痞諸逆懸痛桂心三物湯主之方
　　桂心(二兩/)　膠飴(半斤/)　生薑(二兩/)
　右藥切以水四升煮二味取三升去滓内飴分三服
　忌生葱(出第十/三卷中)
　　心痛不能飲食方二首
病源心痛而不能飲食者積冷在内客於脾而乗心絡
故也心陽氣也冷隂氣也冷乗於心隂陽相乗冷熱相
擊故令痛也脾主消水榖冷氣客之則脾氣冷弱不勝
於水榖也心為火脾為土是母子也俱為邪所乗故痛
復不能飲食也(出第十/九卷中)
廣濟療乆心刺肋冷氣結痛不能食髙良薑湯方
　　髙良薑(十分/)當歸(十分/)　橘皮(八分/)　厚朴(十分/炙)
　　桔梗(八分/)　桃仁(五十枚/去尖皮)呉茱茰(八分/)生薑(八分/)
　　訶梨勒(五分/)
　右九味切以水八升煮取二升八合絞去滓分温三
　服服别相去如人行六七里再服忌猪肉生冷油膩
　粘食小豆等(出第四/卷中)
肘後療常患心痛不能飲食頭中疼重烏頭丸方
　　烏頭(六分/炮)　椒(六分/汗)　　乾薑(四分/)　桂心(四分/)
　右四味擣末蜜丸酒服如大豆四丸稍稍増之忌生
　葱(出第一/卷中)
　　乆心痛方六首
病源心為諸藏主其正經不可傷傷之而痛者則朝發
夕死夕發朝死不暇展療其人心痛者是心之支别絡
為風邪冷氣所乘痛也故成疹不死發作有時經乆不
差也(出第十/六卷中)
廣濟療心痛三十年不差月上旬殺蟲雷丸鶴蝨散方
　　雷丸(八分/)　鶴蝨(八分/)　貫衆(八分/)　狼牙(八分/)
　　桂心(八分/)　當歸(八分/)　㯽榔(八分/)
　右七味擣篩為散空腹煮蜜水半雞子許服方寸匕
　日二服若重不過三服則差不利忌生葱生冷油膩
　猪魚小豆大蒜等(出第四/卷中)
范汪療乆心痛烏頭赤石脂丸方
　　赤石脂　　乾薑　　桂心　　　椒(汗/)
　　烏頭(炮/)
　右五味等分末之蜜和丸如梧子服三丸日三以知
　為度赤石脂當取斑斑赤中者忌猪肉冷水生葱(出/第)
　(十八/卷中)
必効療三十年心痛方
　　桃人(七枚去/皮尖)
　右一味研湯水合頓服酒服亦良(肘後經心録同/出第五卷中)
古今録驗療乆心痛腹痛積年定不過一時間還發發
甚則數日不能食又便出乾血窮天下方不差甄立言
為處犀角丸服之數日則差方
　　犀角(二分/屑)　麝香(二分/碎)　朱砂(四分光/明者研)桔梗(二分/)
　　莽草(二分/炙)　鬼臼(二分/)　附子(二分/炮)　桂心(二分/)
　　貝齒(五枚/)　甘草(六分/)　芫花(二分/熬)　巴豆(二十/枚去)
　　(心/皮)　　　　赤足蜈蚣(二枚去/足炙)
　右十三味擣篩蜜和丸如梧子飲服一丸日一漸加
　至三丸以利為度忌生葱猪肉野猪肉蘆笋生血物
　(一方無附子千金有雄/黄二分出第八卷中)
療心痛如蟲嚙痛宛轉欲死不救方
　　又濃擣地黄汁和麫作冷淘不用鹽服一頓蟲即
　　出不出再服必出便差正元十年通事舎人崔抗
　　女患心痛垂氣欲絶忽記此方服便吐出一物可
　　方一寸以來狀如蝦蟇無目足微似有口葢被此
　　物所蝕抗云往年見親表患心痛因偶食地黄䬪
　　飥遂吐一蟲猶動其時亦不謂地黄冷淘能害此
　　蟲因盛於小竹筒以數莖地黄冷淘投於竹筒中
　　須㬰視之已化為水然覺此冷淘殺蟲心痛無不
　　永絶抗自得此方救三四人皆如神效出手抄方
經心録療四十年心痛不差方
　　黍米瀋汁温服隨多少(出第一/卷中)
　　雜療心痛方三首
廣濟療心痛又心撮肋心悶則吐血手足煩疼飲食不
入桃仁丸方
　　桃仁(八分去/皮尖)當歸(六分/)　芍藥(八分/)　訶梨勒(六/分)
　　甘草(六分/炙)　延胡索(四分/)人參(六分/)　㯽榔(十四/枚)
　右八味擣篩蜜丸如梧子以酒空腹下二十丸漸加
　至三十丸日再服取快利忌海藻菘菜生菜熱麫蕎
　麥猪犬肉粘食(出第四/卷中)
古今録驗真心痛証手足青至節心痛甚者旦發夕死
夕發旦死療心痛痛及已死方
　　髙其枕柱其膝欲令腹皮蹙柔𤓰其臍上三寸胃
　　管有頃其人患痛短氣欲令人舉手者小舉手問
　　痛差緩者止(出第八/巻中)
救急療心痛冷熱方
　　取伏龍肝末煮水服方寸匕若冷以酒和服差(范/汪)
　　(經心録同出/第八巻中)
　　腹痛方四首
病源腹痛者由腑藏虚寒冷之氣客於腸胃募原之間
結聚不散正氣與邪氣交争相擊故痛其有冷氣摶於
隂經者則腹痛而腸鳴謂之寒中是陽氣不足隂氣有
餘者也診其寸口脉沉而𦂳則腹痛尺脉𦂳臍下痛脉
沉遲腹痛脉來觸觸者少腹痛脉隂弦則腹痛凡腹急
痛此裏之有病其脉當沉若細而反浮大故當愈矣其
人不即愈者必當死以其病與脉相反故也其湯熨針
石别有正方補養宣導今附於後養生方導引法云股
脛手臂痛法屈一脛臂中所痛者正偃卧口鼻閉氣腹
痛以意推之想氣往至痛上俱熱即愈又云偃卧展兩
脛兩手仰足指以鼻内氣自極七息除腹中弦急切痛
又云偃卧口内氣鼻出之除裏急飽咽氣數十令温中
寒乾吐嘔腹痛口内氣七卜所大振腹咽氣數十兩手
相摩令熱以摩腹令氣下(出第十/六巻中)
張文仲當歸大黄療冷氣牽引腰背肋下腹内痛方
　　當歸(三兩/)　芍藥(八分/)　桂心(三分/)　乾薑(六分/)
　　茱茰(五分/)　人參(一兩/)　大黄(一兩/)　甘草(二兩/灸)
　右八味切以水六升煮取三升去滓温服一升日三
　忌海藻菘菜生葱(出第三/巻中)
范汪四味當歸湯主寒腹痛方
　　當歸　　　桂心　　　乾薑(各三/兩)　甘草(二兩/炙)
　右切以水八升煮取三升一服一升日三服虚冷激
　痛甚者加黄耆芍藥各二兩忌海藻菘菜生葱(千金/無甘)
　(草有附子一兩/出第十五巻中)
小品療寒冷腹痛茱茰湯方
　　呉茱茰(二兩/)甘草(炙/)　　人參　　　桂心(各一/兩)
　　生薑(五兩/)　半夏(一升/)　小麥(一升/)　當歸(二兩/)
　右八味切以水一斗五升煮取三升分温服一升日
　三服忌海藻菘菜羊肉餳生葱(千金桂二兩生薑切/一升出第一卷中)
古今録驗芎藭湯療卒寒腹中拘急痛方
　　芎藭　　　當歸　　　桂心　　　芍藥
　　甘草(炙各/一兩)　黄芩(半兩/)　乾薑(半兩/)　杏仁(三十/枚去)
　　(皮/尖)
　右八味切以水五升煮取二升分再服忌海藻菘菜
　生葱(出第八/巻中)
　　卒腹痛方七首
肘後療卒腹痛方
　　粳米(二升/)
　右一味以水六升煮取六七沸飲之
又方
　　掘土作小坎以水滿坎中熟攪取汁飲之差(並出第/一巻中)
張文仲療卒腹痛方
　　令病人卧髙枕一尺許柱膝使腹皮踧氣入胷令
　　人𤓰其臍上三寸便愈能乾咽吞氣數十過者彌
　　佳亦療心痛(肘後備/急同)
又方
　　灸兩足指頭各十四壯使火俱下良(備急肘後同/並出第一巻)
　　(中/)
千金療胷腹中卒痛生薑湯方
　　生薑(一斤擣/取汁)食蜜(八兩/)　醍醐(四兩/)
　右三味微火上熬令相得適寒温服三合日三(出第/十六)
　(卷/中)
集驗療卒腹痛葛氏方
　　桂末三匕酒服人參上好乾薑亦佳忌生葱(肘後/文仲)
　　(同/)
又方
　　食鹽一大把多飲水送取吐(肘後張文仲同/並出第一巻中)
　　心腹痛及脹滿痛一十首
病源心腹痛者由腑藏虚弱風寒客於其間故也邪氣
發作與正氣相擊上衝於心則心痛下攻於腹則腹痛
上下相攻故心腹絞痛氣不得息診其脉左手寸口人
迎以前脉手少隂經也沉者為隂隂虚者病苦心腹痛
難以言心如寒狀心腹痛痛不得息脉細小者生大堅
疾者死心腹痛脉沉細小者生浮大而疾者死其湯熨
針石别有正方補養宣導今附於後養生方導引法云行
大道常度日月星辰清靜以雞鳴安身卧𠻳口三咽之
調五藏殺蠱蟲令人長生療心腹痛(出第十/六巻中)
廣濟療心腹中氣時時痛食冷物則不安穩及惡水桔
梗散方
　　桔梗　　　茯苓(各八/分)　枳實(炙/)　　人參
　　厚朴(炙/)　　芍藥　　橘皮(各六/分)　桂心(五分/)
　　㯽榔(八分/)　麥門冬(去心/八分)
　右十味擣篩為散空肚煮薑棗飲服方寸匕日三服
　漸加至一匕半熱以茶飲下不利忌猪肉酢物生葱
　生冷油膩小豆粘食熱麫炙肉等物
又療卒心腹痛氣脹滿不下食欲得㵼三兩行佳當歸
湯方
　　當歸　　　茯苓　　　桔梗　　　橘皮
　　髙良薑　　㯽榔(各八/分)　生薑(八分/)
　右七味細切以水七升煮取二升三合絞去滓分温
　三服服别相去如人行六七里服訖利三兩行宜停
　後服忌猪肉酢物生冷油膩魚蒜粘食小豆(並出第/十五巻)
　(中/)
肘後療心腹俱脹痛煩滿短氣欲死或已絶方
　　梔子(十四/枚)　䜴(七合/)
　右二味以水二升先煮䜴取一升二合去滓内梔子
　更煎取八合絞去滓服半升不愈者盡服之(備急文/仲同)
又方
　　烏梅二七枚水五升煮一沸内青大錢二七文煮
　　取一升半强人可頓服羸人分再服當下愈(文仲/同)
又方
　　茱茰(二兩/)　生薑(四兩/切)　豉(三合/)
　右三味酒四升煮取二升分三服即差
又療心腹相連常脹痛狼毒丸方
　　狼毒(二兩/炙)　附子(半兩/炮)
　右二味擣篩蜜和丸服如梧子一日服一丸二日二
　丸三日三丸自一至三以為常服即差忌猪肉冷水
又方
　　呉茱茰(一分/)乾薑(四分/)　附子(二分/炮)　細辛(二分/)
　　人參(二分/)
　右五味擣末蜜和丸如梧子服五丸酒飲並得日三
　忌猪肉生菜等(並出第/一巻中)
深師療乆寒冷胷膈滿心腹絞痛不能食忽氣吸吸不
足前胡湯方
　　前胡(一兩/)　羊脂(二兩/)　大棗(二十/枚)　當歸(一兩/)
　　茯苓(一兩/)　白术(一兩/)　芍藥(六分/)　桂心(一兩/)
　　半夏(二兩/)　乾薑(一兩/)　麥門冬(六分/去心)呉茱茰(三/百)
　　(粒/)
　右十二味切以水八升煮取三升分三服相去如人行
　十里進一服忌酢物生葱羊肉餳桃李雀肉等(出第十/六巻中)
小品當歸湯療心腹絞痛諸虚冷氣滿方
　　當歸(三兩/)　乾薑(四兩/)　甘草(三兩/炙)　芍藥(二兩/)
　　厚朴(三兩/炙)　黄茋(二兩/)　蜀椒(一兩/汗)　半夏(三兩/洗)
　　肉桂(三兩/)　人參(三兩/)
　右十味切以水一斗煮取三升二合强人可一升羸
　人服八合大冷者加附子一枚炮忌海藻菘菜羊肉
　餳生葱(古今録驗/千金同)
古今録驗通命丸療心腹積聚寒中絞痛乂心迫滿脅
下脹痛方
　　大黄　　　逺志(去心/)　黄芩　　　麻黄(去節/)
　　甘草(炙以上/各四兩)芒硝(三兩/)　杏仁(六十枚/去皮尖)䜴(二合/)
　　巴豆(五十枚去心/皮熬别為脂)
　右九味擣合下篩蜜和丸如梧子大先食飲服三丸
　日三忌野猪肉蘆笋海藻菘菜(出第八/巻中)
　　心腹脹滿及鼔脹方一十四首
病源心腹脹者藏虚而邪氣客之乗於心脾故也足太
隂脾之經也脾虚則脹足少隂腎之經也其脉起於足
小指之下循行上絡膀胱其直者從腎上入肺其支者
從肺出絡於心藏虚邪氣客於二經與正氣相摶積聚
在内氣并於脾脾虛則脹故令心腹煩滿氣急而脹
也診其脉遲而滑者脹滿也其湯熨針石别有正方
補養宣導今附於後養生方導引法云伸右脛屈左
膝内壓之五息引脾去心腹寒熱胷臆邪脹依經為
之引脾中熱氣出去心腹中寒熱胷臆中邪氣脹滿
乆行之無有寒熱時節之所中傷名為真人之方(出/第)
(十六/卷中)
廣濟療心腹脹滿臍下塊硬如石疼痛不止芍藥丸方
　　芍藥　　　當歸　　　　白术　　鼈甲(炙各/八分)
　　訶梨勒(十顆/去核)乾薑　　　人參(各六/分)　豆蔲
　　雄雀屎(各四/分)郁李仁(十分/去皮)
　右十味擣篩蜜和為丸如梧子大空肚以酒下二十
　丸漸加至三十丸日再服不吐不利忌生菜熱麫葱
　莧桃李雀肉蒜粘食等物
又療鼓脹氣急衝心硬痛鼈甲丸方
　　鼈甲(炙/)　　芍藥　　　枳實(炙/)　　人參
　　㯽榔(各八/分)　訶梨勒　　大黄(各六/分)　桂心(四分/)
　　橘皮(四分/)
　右九味擣篩為末蜜和為丸空肚以酒服如梧子大
　二十丸漸加至三十丸日二服微利為度忌生葱莧
　菜炙肉蒜麫等
又療鼓脹氣急通草湯方
　　通草　　　茯苓　　　𤣥參　　　桑白皮
　　白薇　　　澤瀉(各三/兩)　人參(二兩/)　郁李仁(五/兩)
　　澤漆葉(切一/升)
　右九味切以水一斗煮取三升去滓分温四服服别
　相去如人行六七里進一服不利忌熱麫油膩酢粘
　食等
又療鼓脹上下腫心腹堅强喘息氣急連隂腫坐不得
仍下赤黒血汁日夜不停者茯苓湯方
　　茯苓(二兩/)　防已(一兩/半)　橘皮(一兩/)　𤣥參(一兩/)
　　黄芩(一兩/半)　澤瀉(一兩/半)　杏仁(二兩半/去尖皮)白术(一兩/半)
　　大豆(一升/半)　郁李仁(二兩/半)桑白皮(二兩/半)澤漆葉(切/一)
　　(升/)　　　　猪苓(一兩/半)
　右十三味切以水一斗先煮桑白皮大豆澤漆葉取
　五升去滓澄去下淀内諸藥煎取二升絞去滓分三
　服欬者加五味子二兩停二日服一劑忌酢物桃李
　雀肉熱麫蒜炙肉粘食油膩等(茯苓一云茯神/防己一云防風)
又療患乆心痛腹滿并痰飲不下食人參丸方
　　人參　　　白术　　　枳實(各六/分)　茯苓(八分/)
　　厚朴(六分/炙)　青木香(六分/)橘皮(五分/)　大黄(六分/)
　　㯽榔(六分/)
　右九味擣篩蜜和丸空腹煮生薑棗湯下如梧子二
　十丸日二服漸加至三十丸不利忌酢物桃李雀肉等
又療心腹脹滿柴胡厚朴湯方
　　柴胡　　　厚朴(炙各/十分)　茯苓　　　橘皮
　　紫蘇(各八/分)　生薑(十二/分)　㯽榔(五分/末)
　右七味切以水七升煮取二升五合絞去滓分温三
　服服别相去如人行六七里進一服微利忌酢物生
　冷油膩粘食
又療心腹脹滿腹中有宿水連兩肋滿悶氣急衝心坐
不得郁李仁丸方
　　郁李仁(八分/)牽牛子(六分/熬)甘遂(熬四/分)　防葵(三分/)
　　菴䕡子　　桑白皮　　㯽榔(各四/分)　橘皮
　　澤瀉(各二/分)　茯苓　　澤漆葉(炙/)　杏仁(去皮/尖各)
　　(三/分)
　右十二味擣篩蜜和丸空肚飲服如梧子五丸日二
　服服到十丸微利為度忌酢物生冷油膩熱麫炙肉
　蒜等
又療患氣發心腹脹滿兩肋氣急紫蘇湯方
　　紫蘇(一握/)　訶梨勒皮　當歸　　生薑(各八/分)
　　人參(六分/)　㯽榔(十顆/)　生地黄汁(半斤/)
　右七味切以水六升煮六味取二升絞去滓下地黄
　汁分温三服服别如人行四五里温進一服利三兩
　行忌蕪荑生菜熱麫炙肉魚蒜粘食陳臭等(並出第/二巻中)
深師療腹脹滿彭彭逆害飲食熱不得卧流汗厚朴湯
方
　　厚朴(炙/)　　桂心　　　芍藥　　半夏(洗各/三兩)
　　枳實(三枚/炙)　甘草(二兩/炙)　麥門冬(四兩/去心)黄芩(一兩/)
　　乾薑(二兩/)
　右九味切以水一斗煮取二升半絞去滓服八合日
　三小便難加术三兩人參四兩忌生葱海藻菘菜羊
　肉餳(出第十/六卷中)
千金厚朴七味湯主腹滿氣脹方
　　厚朴(半斤/炙)　甘草(炙/)　　大黄(各三/兩)　大棗(十枚/)
　　枳實(五枚/)　桂心(二兩/)　乾薑(五兩/)
　右切以水一斗煮取五升去滓内大黄取四升服八
　合日三嘔者加半夏五合利者去大黄寒加生薑至
　半斤忌海藻菘菜生葱羊肉餳(此本仲景傷寒論/方並第十六巻中)
集驗療胷滿有氣心腹脹中冷半夏湯方
　　半夏(一升/)　桂心(四兩/)　生薑(八兩/切)
　右三味切以水七升煮取二升絞去滓適寒温飲七
　合忌羊肉餳生葱等(出第六/卷中)
古今録驗消化丸療人腹脹心滿腸胃結食不消化嘔
逆頭痛手足煩疼此方出太醫院藥常用芫花丸方
　　芫花(一兩/熬)　大黄　　　葶藶子(熬/)　甘遂
　　黄芩(各二/兩)　巴豆(四十枚去心/皮熬别研)　　　硝石(一兩/)
　右七味擣合蜜和丸如梧子先食服三丸日再服一
　方無硝石忌野猪肉蘆笋等(出第十/巻中)
必効青木香丸主氣滿腹脹不調不消食兼冷方
　　青木香(六分/)㯽榔(六分/)　大黄(十二/分)　芍藥(五分/)
　　訶梨勒(五分/)枳實(五分/炙)　桂心(四分/)
　右七味擣篩蜜和丸如梧子飲服十五丸漸漸常加
　以利為度不限丸多少不利者乃至五十六十丸亦
　得忌生葱(韓同識頻服大/効古今常用)
又療腹脹滿堅如石積年不損者方
　　取白楊東南枝去蒼皮護風細剉五升熬令黄酒
　　五升淋訖則以絹袋盛滓還内酒中蜜封再宿毎
　　服一合日三(並出第/二巻中)
　　卒心腹脹滿方六首
肘後療卒心腹煩滿方
　　剉薏苡根濃煮取汁服三升
又方
　　黄芩(一兩/)　杏仁(二十枚/去皮尖)牡蠣(一兩/熬)
　右三味切以水三升煮取一升頓服之
又方
　　灸兩手大拇指内邊爪後第一文頭各一壯又灸
　　兩手中央長指爪下一壯愈(肘後此方本/治卒吐逆)
此本在雜療中其病亦是痰飲霍亂之例兼宜依霍亂
條中法療之人平居有患者亦少皆因他病兼為之耳
或從傷寒後未復或從霍亂吐下後虚躁或是勞損服
諸補藥痞滿或觸寒熱邪氣或食飲協毒或服藥失度
並宜各循其本源為療不得專用此法也(並出第/一巻中)
備急療卒心腹脹滿又胷脅痛欲死方
　　熱煮湯令灼灼爾以漬手足冷則易秘之(肘後張/文仲同)
又桂心散方
　　枳實(炙/)　　桂心
　右二味等分下篩以米汁服一匕忌生葱(肘後張文/仲同並出)
　(第一/巻中)
救急療卒患心腹脹滿刺痛方
　　生薑大有功能逺行宜將自隨煮汁服良患乆痢
　　虚損嘔逆不下食見食則吐取三兩細切擣絞取
　　汁㣲煖㸃少多蜜頓一服則下食大効(出第七/巻中)
　　腹脹雷鳴方三首
范汪療腹中寒氣脹雷鳴切痛胷脅逆滿附子粳米湯
方
　　附子(一枚/炮)　半夏(半升/洗)　甘草(一兩/灸)　大棗(十枚/)
　　粳米(半升/)
　右五味切以水八升煮米取熟去米内藥煮取三升
　絞去滓適寒温飲一升日三忌海藻菘菜猪羊肉餳
　(仲景傷寒論同集驗加乾/薑二兩出第十五巻中)
延年療患腹内氣脹雷鳴胷背痛方
　　丹參(三兩/)　枳實(炙各/三兩)　桔梗　　　白术
　　芍藥(各二/兩)　生薑(四兩/)　㯽榔(七枚/)
　右七味細切以水九升煮取二升七合去滓分温三
　服忌猪肉桃李雀肉生冷油膩魚蒜等(出第十/五巻中)
又丹參湯療腸鳴發則覺作聲方
　　丹參　　　茯苓(各三/兩)　桔梗(二兩/)　生薑(四兩/)
　　細辛　　　厚朴(炙/)　　食茱茰(各二/兩)
　右七味切以水八升煮取二升五合去滓分温三服
　毎服如人行七八里忌生菜猪肉酢物(出第四/卷中)
　　腹内諸氣及脹不下食方一十一首
廣濟療腹内諸氣脹滿昆布散方
　　昆布　　　海藻　　　人參　　　𤣥參
　　橘皮　　　升麻(各三/兩)　芎藭　　桂心
　　乾薑(各二/兩)　小麥(一升半醋一升半漬/之一宿出暴醋盡止)
　右十味擣篩為散别擣小麥作散合藥散一處更擣
　千杵酒服方寸匕日三服漸加至二匕不利忌熱麫
　炙肉生葱蒜粘食等物
又療冷氣薏苡仁飯粥方
　　細伐薏苡仁炊為飯氣味欲匀如麥飯煮粥亦好
　　豉漿粥並任意無所忌
又療氣蘇子粥方
　　蘇子不限多少研如麻子作粥依食法著葱豉薑
　　並得無所忌
又療氣膀胱急妨宜下氣方
　　蕪荑擣和食鹽末令調以綿褁如棗大内下部乆
　　時或下惡汁并下氣佳無所忌(通按膀胱急妨謂/小便急不得出而)
　　(妨悶/也)
又療氣昆布臛法
　　髙麗昆布一斤白米泔汁浸一宿洗去鹹味以水
　　一斗煮令向熟擘長三寸闊四五分仍取葱白一
　　握二寸切斷擘之更合熟煮令昆布極爛仍下鹽
　　酢豉糝調和一依臛法不得令鹹酸以生薑橘皮
　　椒末等調和宜食粳米飯粳米粥海藻亦依此法
　　極下氣大效無所忌
又療心頭冷硬結痛下氣㯽榔湯方
　　㯽榔(十顆/)　生薑　　青木香(各三/兩)橘皮
　　枳實(炙/)　　甘草(炙/)　　大黄(各二/兩)
　右七味切以水六升煮取二升半絞去滓分温三服
　服别如人行四五里進一服取微利忌生菜熱麫炙
　肉海藻菘菜等
又療一切氣妨悶不能食㯽榔丸方
　　㯽榔(七箇/)　芍藥(五分/)　枳實(七枚/炙)　人參(五分/)
　　大黄(十六/分)　青木香(六分/)桂心(四分/)
　右七味擣篩蜜和丸空腹服如梧子二十丸日再服
　漸加至二十五丸微洩為度忌生菜熱麫炙肉蒜粘
　食生葱等物
又療氣小芥子酒方
　　小芥子一升擣碎以絹袋盛好酒二升浸之七日
　　空腹温服三合日二服漸漸加之以知為度酒盡
　　旋旋添之無所忌
又療乆患氣脹烏牛尿方
　　取烏牛尿空心温服一小升日一服氣散則止無
　　所忌(並出第/二卷中)
近効燒鹽通一切氣尤療風方
　　取鹽花以生麻油和之以濕布一片急褁以繩子
　　繫如打牆鎚許大置瓦子上以炭火四面燒望之
　　如火氣訖更勿加炭待火盡冷訖吹扇去灰收取
　　鹽擣破如患心腹脹滿氣隔不通取碁子大含嚥
　　之立差如煮訶梨勒㯽榔及茶湯用此鹽療一切
　　病(韋特進用/之極効驗)
又訶梨勒丸療氣脹不下食尤除惡氣方
　　訶梨勒　　青木香
　右二味等分擣篩融沙糖和衆手一時捻為丸隨意
　服之氣甚者毎服八十丸日再稍輕者毎服四五十
　丸則得性熱者以生牛乳下性冷者以酒下不問食
　之前後(禮部蕭郎中處/得云自服大効)
　　灸諸脹滿及結氣法二十二首
千金療臚脹脅腹滿法
　　灸膈俞百壯三報穴在第七椎下兩傍各一寸半
　　(翼/同)
又療脹滿水腫法
　　灸脾俞隨年壯穴在第十一椎下兩傍各一寸半
　　(翼/同)
又療脹滿雷鳴酒沸法
　　灸大腸俞百壯三報穴在第十六椎下兩傍各一
　　寸半(翼/同)
又療脹滿氣聚寒冷法
　　灸胃管穴在心鳩尾下三寸灸百壯三報之(翼/同)
又療脹滿繞臍結痛堅不能食法
　　灸中管百壯穴在臍上一寸一名水分(翼/同)
又療脹滿瘕聚帶下疼痛法
　　灸氣海百壯穴在臍下一寸半忌不可針(翼/同)
又療脹滿結氣如水腫狀小腹堅如石法
　　灸膀胱募百壯穴在中極臍下四寸(翼/同)
又療脹滿腎冷瘕聚泄痢法
　　灸天樞百壯(通按銅人經天樞二/穴俠臍二寸翼同)
又療冷脹胷滿心腹積聚痞疼痛法
　　灸肝俞百壯穴在第九椎下兩傍各一寸半(翼/同)
又療五藏六腑積聚脹滿羸瘦不能飲食法
　　灸三焦俞隨年壯穴在第十三椎下兩傍各一寸
　　半(翼同並出第/十六巻中)
又療結氣法
　　扁鵲曰第四椎下兩傍各一寸半名闕俞主胷中
　　膈氣灸隨年壯(通按闕當作厥四椎兩/旁一寸半乃厥隂俞也)
又主心腹諸病堅滿煩痛憂思結氣寒冷霍亂心痛吐
下食不消腸鳴泄痢法
　　灸太倉穴一名胃募在心下四寸胃管下一寸灸
　　百壯
又主結氣囊褁針藥所不及法
　　灸盲募二穴在從乳頭邪度至臍中屈去半從乳
　　下行度頭是灸隨年壯(通按銅人腧穴依法量度/乃得日月膽募之穴然主)
　　(療别肝募期門穴在此穴/上五分然主療與此頗同)
又凡臍下絞痛流入隂中發作無時此冷氣療之法
　　灸臍下三寸名關元百壯
又療短氣不語法
　　灸肘後兩筋間名天井百壯
又方
　　灸大椎隨年壯
又方
　　灸肺俞穴在第三椎兩傍各一寸半百壯
又方
　　灸肝俞第九椎百壯
又方
　　灸尺澤百壯
又方
　　灸手十指頭各十壯
又方
　　灸小指第四指間交脉上七壯
又少年房室多短氣者法
　　灸鳩尾頭五十壯(並出第十/七巻中)
　　胷脅痛及妨悶方四首
病源胷脅痛者由膽與肝及腎之支脉虚為寒氣所乗
故也足少陽膽之經也其支脉從目銳眥貫目下行至
胷循脅裏足厥隂肝之經也其支脉起足大指聚毛上
循入腹貫膈布脅肋足少隂腎之經也其支脉起肺出
絡心注胷中此三經之支脉並循行胷脅邪氣乗於胷
脅故傷其經脉邪氣之與正氣交擊故令胷脅相引而
急痛也診其寸口脉弦而滑弦則為痛滑則為實痛則
為急實則為躍弦滑相摶則胷脅搶息痛也
又卒苦煩滿又胷脅痛欲死候此由手少陽之絡脉虚
為風邪所乗故也手少陽之脉起小指次指之端上循
入缺盆布膻中散絡心包風邪在其經邪氣廹於心絡
心氣不得宣暢故煩滿乍上攻於胷或下引於脅故煩
滿而又胷脅痛也若經乆邪氣留連摶於藏則成積摶
於腑則成聚也(並出第十/六巻中)
廣濟療氣結築心胷脅悶痛不能喫食訶梨勒散方
　　訶梨勒(四顆炮/去核)　　人參(二分/)
　右二味擣篩為散以牛乳二升煮三四沸頓服之分
　為二服亦得如人行三二里進一服無所忌
又療胷脅不利腹中脹氣急妨悶半夏湯方
　　半夏(一升/洗)　生薑(一斤/)　桂心(六兩/)　㯽榔(二兩/末)
　右四味細切以水八升煮取二升四合絞去滓分温
　五服服别相去如人行六七里進一服快利為度忌
　羊肉餳生葱油膩小品有呉茱茰三十顆無㯽榔餘
　並同
又療胷脅妨悶胃中客氣大便苦難大黄丸方
　　大黄(十二/分)　厚朴(四分/炙)　枳實(四分/炙)　芒硝(八分/)
　　杏仁(六分去/皮尖)葶藶子(四分/熬)
　右六味擣篩蜜和丸空腹以飲服如梧子十丸日二
　服稍稍加以大便微調為度忌生冷油膩粘食(出第/二巻)
　(中/)
千金療冷氣脅下往來胷膈痛引脅背悶當歸湯方
　　當歸　　　芍藥　　　呉茱茰　　桂心
　　人參　　　大黄　　　甘草(各二/兩)　茯苓
　　枳實(各一/兩)　乾薑(三兩/)
　右十味細切以水八升煮取二升半一服八合日三
　服治尸注亦佳忌海藻菘菜生葱酢物等(出第十/六巻中)
　　脅肋痛方二首
小品療脅下偏痛發熱其脉𦂳弦此寒也當以温藥下
之大黄附子湯方
　　大黄(三兩/)　附子(三枚/炮)　細辛(二兩/)
　右三味切以水五升煮取二升分三服若强盛人煮
　取三升半分為三服服别如人行四五里進一服忌
　猪肉冷水生菜等(仲景/同)
又半夏茯苓湯療胷膈心腹中痰水冷氣心下汪洋嘈
煩或水鳴多唾口清水自出脅肋急脹痛不欲食此皆
胃氣弱受冷故也其脉喜沉弦細遲悉主之方
　　半夏(五兩/洗)　生薑(五兩/)　茯苓(三兩/)　旋復花(一/兩)
　　陳橘皮　　人參　　　桔梗　　　芍藥
　　甘草(炙各/二兩)　桂心(一兩/)
　右十味切以水九升煮取三升分三服欲得利者加
　大黄須微調者用乾地黄病有先時喜水下者加白
　术三兩除旋復花若大便不調宜加大黄及乾地黄
　並用三兩忌羊肉餳酢物生葱猪肉海藻菘菜(集驗/同出)
　(第一/卷中)
　　胷膈氣方三首
廣濟療胷膈氣脹滿喫食心下妨虛熱脚手煩疼漸羸
瘦不能食四肢無力枳實丸方
　　枳實(六分/)　犀角(四分/)　前胡(四分/)　青木香(八/分)
　　麥門冬(去心/八分)赤茯苓(八分/)苦參(六分/)　芍藥(六分/)
　右八味擣篩為末蜜和丸如梧子以飲空腹下二十
　丸漸加至三十丸日二服不利忌生菜熱麫油膩炙
　肉酢蒜
又療胷膈滿塞心背撮痛走注氣悶宜服此柴胡湯方
　　柴胡(六分/)　當歸(六分/)　青木香(六分/)犀角(屑六/分)
　　㯽榔(十箇/)　甘草(二分/炙)
　右六味切以水七升煮取二升半絞去滓内麝香末
　分温三服如人行四五里微利為度忌海藻菘菜生
　菜熱麫蕎麥猪魚蒜
又療胷膈間伏氣不下食臍下滿柴胡湯方
　　柴胡(三兩/)　枳實(三兩/)　生薑(三兩/)　白术(三兩/)
　　甘草(炙一/兩)　㯽榔(七箇/)
　右六味切以水六升煮取二升絞去滓分温二服服
　别如人行六七里進一服小弱人微利禁生冷蒜腥
　海藻菘菜桃李雀肉等(並出第/一卷中)
　　寒疝腹痛方一十三首
病源疝者痛也此由隂氣積於内寒氣結摶而不散腑
藏虚弱風冷邪氣相擊則腹痛裏急故云寒疝腹痛也
(出第二/十卷中)
廣濟療丈夫虚勞寒疝腹痛并主産後方
　　生乾地黄(三/兩)甘草(炙二/兩)　茯苓(二兩/)　人參(二兩/)
　　當歸(二兩/)　大棗(十四/枚)　白羊肉(去脂/三斤)
　右七味切以水三斗先煮羊肉取一斗去羊肉内諸
　藥煮取五升内葱白一把煮取四升絞去滓分温五
　服服别相去如人行十二三里後藥消進少食食消
　服藥忌蕪荑海藻菘菜酢物餘無忌(出第四/巻中)
仲景傷寒論寒疝遶臍苦痛若發則白汗出手足厥寒
若脉沉弦者二物大烏頭煎主之方
　　大烏頭(十五/枚)白蜜(二斤/)
　右藥以水三升煮烏頭取二升去烏頭内蜜煎令水
　氣盡得二升强人服七合弱人五合一服不差明日
　更服日止一服不可再也忌猪肉冷水(千金/同)
又寒疝腹滿逆冷手足不仁若一身盡痛灸刺諸藥所
不能治者抵當烏頭桂枝湯主之方
　　秋烏頭(實中大/者十枚)　白蜜(二斤一/方一斤)　桂心(四兩/)
　右三味先以蜜微火煎烏頭減半去烏頭别一處以
　水二升半煮桂取一升去滓以桂汁和前蜜合煎之
　得一升許初服二合不知更服至三合又不復知更
　加至五合其知如醉狀得吐者為中病也忌猪肉冷
　水生葱等(范汪/方同)
　　桂心(三兩/)　芍藥(三兩/)　甘草(二炙/)　生薑(三兩/切)
　　大棗(十二/枚)
　右五味切以水七升煮取三升去滓取五合和前烏
　頭蜜令得一升餘並同前法服(仲景傷寒/論千金同)
又療寒疝腹中痛引脅痛及腹裏急者當歸生薑羊肉
湯主之方
　　當歸(三兩/)　生薑(五兩/)　肥羊肉(一斤/去脂)
　右三味切以水一斗合煮取三升去滓温服七合日
　三痛即當止若寒多者加生薑足前成一斤若痛多
　而嘔者加橘皮二兩术一兩合前物煮取三升加生
　薑者亦加水五升煮取三升二合服之依前(經心録/范汪同)
　(無/忌)
又療寒疝腹中痛者柴胡桂枝湯方
　　柴胡(四兩/)　大棗(六枚/)　黄芩(一兩/半)　人參(一兩/半)
　　甘草(一兩/炙)　半夏(二合/半)　桂心　　　生薑(各一/兩半)
　　芍藥(一兩/半)
　右九味以水八升煮取三升去滓温服一升日三服
　又云人參湯作如桂枝法加半夏茈胡黄芩復如茈
　胡湯法今著人參作半劑忌海藻菘菜羊肉餳生葱
　(並出第十/五卷中)
小品寒疝氣腹中虚痛及諸脅痛裏急當歸生薑等四
味主之方
　　當歸　　　生薑　　　芍藥(各三/兩)　羊肉(三斤/)
　右藥切以水一斗二升煮肉爛熟出肉内諸藥煎取
　三升分温服七合日三數有効(古今録驗經心録范/汪同出第一巻中)
集驗療寒疝氣往來衝心腹痛桂心湯方
　　桂心(四兩/)　生薑(三兩/)　呉茱茰(二兩/)
　右三味切以酒一大升煎至三合去滓分温三服如
　人行六七里一服忌生葱
又療寒疝下牽少腹痛附子丸方
　　附子(二兩/炮)　桃仁(三兩去/皮尖)蒺䔧子(一升去/角尖熬)
　右三味擣篩末蜜和丸梧子大空腹酒下十丸漸加
　至十五丸及二十丸日再服忌生菜熱麫炙肉笋蒜
　猪魚(出第六/卷中)
又療積年腹内宿結疝冷氣及諸癖癥等香䜴丸方
　　香美爛䜴暴乾微熬令香即止
　　小芥子去土石微熬令赤即止(各一/升)
　右二味擣篩蜜和丸梧子大空腹酒服二十丸漸加
　至三十丸日二服初服半劑以來腹中微絞痛勿怪
　之是此藥攻病之候
又療疝瘕冷氣方
　　採鼠李子日乾九蒸九暴酒浸服三合日兩服漸
　　加至三服能下血及碎肉積滯物
古今録驗楚王𤓰子丸療心腹寒疝胷脅支滿食飲不
化寒中腹痛及嘔痢風痙頸項强急不得俛仰方
　　桂心(五分/)　茱茰(三兩/)　白薇(一分/)　乾薑(四分/)
　　烏頭(二分/炮)　蜀椒(五分/汗)　芎藭(四分/)　防葵(二分/)
　　白芷(三分/)
　右九味末之合蜜和為丸如梧子先食服一丸日三
　不知稍稍増之以腹中温身中憹憹為度忌生葱猪
　肉冷水(方中無𤓰子未詳方名/范汪等同出第八巻中)
　　寒疝心痛方三首
病源夫疝者痛也隂氣積結所生也隂氣不散則寒氣
盛寒氣盛則痛上下無常處冷氣上衝於心故令心痛
也(出第二/十卷中)
范汪大茱茰丸療心腹寒疝胷中有逆氣時上搶心痛
煩滿不得卧面目惡風悸掉惕惕時驚不欲飲食而嘔
變發寒熱方
　　呉茱茰(半斤/)細辛　　　芍藥　　柴胡(一方用/前胡)
　　旋復花　　黄芩　　　紫菀　　人參
　　白术　　　茯苓　　　乾薑　　桂心
　　附子(炮/)　　甘草(炙/)　　半夏(洗/)　當歸(各半/兩)
　右十六味擣篩以蜜和為丸如梧子先食服三丸日
　三不知稍加忌生葱羊肉餳酢物桃李雀肉猪肉生
　菜海藻菘菜除此更無所忌(一方有蜀椒無桂心又/一方有乾地黄無黄芩)
　(深師同出第/十四巻中)
小品解急蜀椒湯主寒疝氣心痛如刺繞臍腹中盡痛
白汗出欲絶方
　　蜀椒(二百/枚汗)　附子(一枚/炮)　粳米(半升/)　乾薑(半兩/)
　　半夏(十二/枚洗)　大棗(二十/枚)　甘草(一兩/炙)
　右七味切以水七升煮取三升澄清熱服一升不差
　更服一升數用療心腹痛困急欲死解結逐寒上下
　痛良忌猪羊肉餳海藻菘菜(肘後古今録驗范汪方/無甘草餘同經心録同)
　(出第一/巻中)
古今録驗療心痛寒疝牡丹丸方
　　牡丹(去心/)　桂心(各二/兩)　烏頭(炮二/枚)
　右三味末之合蜜和為丸如大豆旦起未食服三丸
　日二不知稍増之藥少急寧少服并治遁尸發動無
　烏頭附子亦可用炮之忌胡荽猪肉冷水生葱等(出/第)
　(八巻/中)
　　卒疝方三首
集驗療卒疝暴痛方
　　灸大敦男左女右三壯立巳穴在灸經圖上(出第/六巻)
　　(中/)
文仲療卒得諸疝少腹及隂中相引絞痛白汗出欲死
方
　　擣沙參下篩酒服方寸匕立愈(肘後備/急同)
又若不差服諸利丸下之走馬湯亦佳此名寒疝亦名
隂疝張仲景飛尸走馬湯方
　　巴豆(二枚去/心皮熬)　杏仁(一枚去/尖皮)
　右二味取綿纒搥令極碎投熱湯二合捻取白汁服
　之須㬰差未差更一服老小量之通療鬼擊有尸疹
　者常蓄此藥用驗忌野猪肉蘆笋(備急同出/第十巻中)
　　七疝方三首
病源七疝候七疝者厥疝癥疝寒疝氣疝盤疝胕疝狼
疝也厥逆心痛足寒諸飲食吐不下名曰厥疝也腹中
氣乍滿心下盡痛氣積如臂名曰癥疝也寒飲食則脅
下腹中盡痛名曰寒疝也腹中乍滿乍減而痛名曰氣
疝也腹中痛在臍傍名曰盤疝也腹中臍下有積聚名
曰胕疝也少腹與隂相引而痛大便難名曰狼疝也凡
七疝皆由血氣虚弱飲食寒温不調之所生也(出第二/十巻中)
文仲小器七疝丸主暴心腹厥逆不得氣息痛逹背膂
名曰尸疝心下堅痛不可手迫名曰石疝臍下堅痛得
寒冷食輒劇名曰寒疝脅下堅痛大如手痛時出見若
不痛不見名曰盤疝臍下結痛女人月事不時名曰血疝
少腹脹滿引膀胱急痛名曰脉疝悉主之方(臣等看詳七/疝已載前序)
　　椒(四分/汗)　　桔梗　　　芍藥　　　乾薑
　　厚朴(炙/)　　細辛　　　附子(炮各/二分)　烏頭(一分/炮)
　右八味末之蜜和丸服如大豆三丸加至七八丸日
　三服忌猪肉冷水生菜(出第一/卷中)
古今録驗七疝丸療疝諸寒臍傍痛上支胷中滿少氣
太醫丞樊之方
　　蜀椒(五分/汗)　乾薑　　　厚朴(炙/)　　黄芩
　　細辛　　　芍藥　　　桂心(各四/分)　桔梗(二分/)
　　烏喙(一分/炮)　柴胡(一分/)　茯苓(一分/)　牡丹皮(一/分)
　右十二味擣篩蜜和丸梧子大先餔以酒服七丸日
　三不知漸加以知為度忌猪肉冷水生葱生菜酢物
　胡荽(范汪同出/第十卷中)
集驗疝氣桃仁湯方
　　桃仁(去皮/尖)　呉茱茰　　橘皮　　　海藻(各三/兩)
　　生薑　　　茯苓　　　羌活　　　蒺䔧子(去/角)
　　(各三/兩)
　右八味切以水三大升煮取九合分為三服空心服
　忌酢物
　　寒疝不能食方四首
深師療虚冷心腹寒疝胷脅支滿飲食不消腹中痛乆
痢頸强芎藭丸方
　　芎藭(七分/)　烏頭(四分/炮)　防葵(三分/)　蜀椒(九分/汗)
　　白薇(二分/)　桂心(十分/)　白芷(五分/)　茱茰(六分/)
　　乾薑(八分/)
　右九味擣篩蜜和丸如梧子飲服二丸日三稍加至
　五六丸以知為度忌猪肉冷水生葱(范汪/同)
又主虚冷痰癖疝食不消心腹痛氣弱不欲食虚惙羸
瘦呉茱茰丸方
　　呉茱茰(十分/)紫菀(三分/)　白薇(三分/)　烏頭(十分/炮)
　　桂心(六分/)　前胡　　　芍藥　　　細辛
　　芎藭　　　黄芩(各五/分)
　右十味下篩蜜和酒服如梧子五丸日三稍加之忌
　猪肉冷水桃李生葱生菜等(謹按别本有此方元欠/五味按忌法有桃李即)
　(當用白术恐後古今録驗治寒/疝積聚是全方出第十六卷中)
范汪療手足熱腹中寒疝不能食飲數心腹痛十一物
七熬飯後丸方
　　茯苓(五兩/)　乾薑(六兩今倍/併十二兩)　　　　大黄(二斤/)
　　柴胡(十兩/)　芎藭(七兩/)　蜀椒(一兩/汗)　芒硝(一升/重十)
　　(兩今减/五合)　　杏仁(一升去/皮尖)葶藶子(一升/)加桂心(五/兩)
　　附子(三兩/炮)
　右藥乾薑茯苓不熬餘皆熬擣篩以蜜和丸如梧子
　飲服七丸日三龍朔元年三月十七日詔書十一物
　七熬方忌猪肉冷水醋物生葱等(出第十四巻中通/按除乾薑茯苓當)
　(九熬今云七者以/桂心附子葢加之)
集驗療寒疝不能食方
　　取馬藺子一升毎日取胡桃許以麫拌熟煮吞之
　　然後依常飯日再服服盡必愈亦除腹内一切諸
　　疾消食肥肌仍時燒塼熱以羖羊毛作氊褁却氊
　　上熨之日一度尤佳
　　寒疝積聚方四首
病源夫積聚者由寒氣在内所生也血氣虚弱風邪摶於
腑藏寒多則氣澁氣澁則生積聚也積者隂氣五藏所生
始發不離其部故上下有所窮已聚者陽氣六腑所成也
故無根本上下無所留止但諸藏腑受邪初未能為積聚
邪氣留滯不去乃成積聚其為病也或左右脅下如覆杯
或臍上下如臂或胃管間覆大如盤羸瘦少氣或洒浙
寒熱四肢不收飲食不為肌膚或累累如桃李或腹滿嘔
泄寒則痛故云寒疝積聚也其脉駃(所吏/反)而𦂳積聚浮而
牢積聚牢强急者生虚弱急者死(出第二十巻中通按/脉數為駃脉遲為駛)
深師破積丸療寒疝乆積聚周走動摇大者如鼈小者
如柸乍來乍去在於胃管大腸脹滿不通風寒則腸鳴
心下寒氣上搶胷脅支滿芫花丸方
　　芫花(一分/)　蜀椒(一分/汗)　大黄(六分/)　細辛(六分/)
　　桔梗(五分/)　烏頭(四分/炮)　茱茰　　　芍藥
　　茯苓(各三/分)　龍膽(二分/)　半夏(一分/洗)
　右十一味擣篩蜜和丸如梧子大飲服五丸日三當
　下如泥病愈忌猪羊肉餳酢物生菜等
又當歸丸療心腹勞强寒疝邪氣往來堅固結聚苦寒
煩悁(於縁切/下同)不得卧夜苦汗出大便堅小便不利流飲
在腹中食不生肌方
　　桔梗(二分/)　葶藶子(熬五/分)藜蘆(炙二/分)　厚朴(炙五/分)
　　杏仁(五十枚/去皮尖)附子(炮五/分)　桂心　　　人參(各三/分)
　　沙參(三分/)　特生礜石(一兩燒/半日)
　右十味擣篩蜜和丸如梧子飲服三丸日三稍加之
　忌猪肉生葱冷水(出第二十/二巻中)
古今録驗療乆寒三十嵗心腹疝癥瘕積聚邪氣往來
厥逆搶心痛乆痺羸瘦少氣婦人産乳餘疾胷脅支滿
不嗜食手足悁煩月水不通時時便血名曰破積聚烏
頭續命丸方
　　食茱茰(十分/)芍藥(五分/)　細辛(五分/)　前胡(五分/一云)
　　(柴/胡)　　　　乾薑(十分/)　烏頭(十分/炮)　紫菀
　　黄芩　　　白术　　　白薇(各三/分)　芎藭
　　人參　　　乾地黄(各五/分)蜀椒(十分/汗)　桂心(十分/)
　右十五味擣篩蜜和為丸如梧子大先食服三丸日
　三不知稍加至七丸忌生菜生葱猪肉冷水桃李雀
　肉蕪荑等(范汪同出/第十巻中)
集驗療腎冷及疼疝氣滯後灌方
　　鹽花(一大/合)　漿水(半大/升)
　右二味和煖灌下部少間即下膿日一度再灌之即
　止
　　心疝方四首
病源心疝者由隂氣積於内寒氣不散上衝於心故使
心痛謂之心疝也其痛也或如錐刀所刺或四肢逆冷
或脣口變青皆其候也(出第二/十巻中)
范汪療心疝復繞臍痛上支脅心下痛方
　　芍藥　　　桔梗　　　細辛　　蜀椒(汗/)
　　桂心　　　乾薑(各三/分)　附子(一分/炮)
　右七味末之合蜜和為丸如梧子服七丸以酒下日
　二服忌猪肉冷水生葱生菜等
又療三十年心疝神方
　　真射□(釅好/者)新好茱茰(一名/殺子)
　右二味等分擣篩蜜和丸服如麻子二丸日三藥勢
　盡乃熱食良已用得差(劉國英/所秘)
又一心疝方
　　炙兩足大指甲寅之際甲寅各半炷隨年壯良(通/按)
　　(寅當/作肉)
又心疝發時心腹痛欲死方
　　炙足心及足大指甲後横理節上及大指岐間白
　　黒肉際百壯則止足心者在足下偏近大指本節
　　際不當足心中央也(並出第十八巻中通按足心/在足下近大指本節即湧泉)
　　(穴/也)
　
　
　
　
　
　
　
　
　
　
　
　
　
　
　外臺秘要方巻七
欽定四庫全書
　外臺秘要方卷八
　　　　　　　　　　　　　唐　王燾　撰
　　痰飲論二首
病源痰飲者由氣脉閉塞津液不通水飲氣停在胸腑
結而成痰又其人素盛今瘦水走腸間漉漉有聲謂之
痰飲其為病也胷脅脹滿水榖不消結在腹内兩肋水
入腸胃動作有聲身體重多唾短氣好眠胷背痛甚則
上氣欬逆倚息短氣不得卧其形如腫是也脉偏弦為
飲浮而滑為飲其湯熨針石别有正方補養宣導今附
於後養生方導引法云左右側卧不息十二通療痰飲
不消右有飲病右側卧左有飲病左側卧又有不消氣
排之左右各十二息療痰飲(出第二/十巻中)
千金痰飲論問曰夫飲有四何謂師曰有痰飲(一云/留飲)有
懸飲有溢飲有支飲問曰四飲之證何以為異師曰其
人素盛今瘦水走腸間瀝瀝有聲謂之痰飲飲後水留
在脅下欬唾引痛謂之懸飲飲水過多歸於四肢當汗
出而不汗出身體疼重謂之溢飲其人欬逆倚息短氣
不得卧其形如腫謂之支飲凡心下有水者築築而悸
短氣而恐其人眩而癲先寒即為虚先熱即為實故水
在於心其人心下堅築築短氣惡水而不欲飲水在於
肺其人吐涎沫欲飲水水在於脾其人少氣身體盡重
水在於肝脅下支滿嚏而痛水在於腎心下悸夫病人
卒飲水多必暴喘滿凡食少飲多水停心下甚者則悸
㣲者短氣脉雙弦者寒也皆大下後喜虚耳脉偏弦者
飲也肺飲不弦但喜喘短氣支飲亦喘而不能眠加短
氣其脉平也留飲形不發作無熱脉㣲煩滿不能飲食
脉沉滑者留飲病病有留飲者脅下痛引缺盤欬𠻳轉
甚(一云/輒已)其人欬而不得卧引項上痛欬者如小兒掣瘲
狀夫胷中有留飲其人短氣而渴四肢歴節痛心下有
留飲其人背寒冷大如手病人胷息上引此皆有溢飲
在胷中乆者缺盤滿馬刀腫有劇時此為氣飲所致也
膈上之病滿喘欬吐發則寒熱背痛惡寒目泣出其人
振振身瞤劇必有伏飲病人一臂不隨時復轉移在一
臂其脉沉細此非風也必有飲在上焦其脉虚者為㣲
勞榮衛氣不周故也(出第十八巻中通按形/不發作謂表無病狀也)
　　痰飲食不消及嘔逆不下食方九首
病源夫痰水結聚在於胷腑膀胱之間乆而不散流行
於脾胃脾胃惡濕得水則脹脹則不能消食也或令腹
裏虚滿或水榖不消化或時嘔逆皆其候也(出第二/十巻中)
廣濟療心頭痰積宿水嘔逆不下食前胡丸方
　　前胡　　　白术　　　甘草(炙各/五分)　旋復花
　　豆蔲仁(各三/分)人參　　　麥門冬(去心各/六分)枳實(炙/)
　　大黄(各四/分)
　右九味擣篩蜜和為丸如梧子大空肚以酒下二十
　丸漸加至三十丸日再服不利忌桃李雀肉海藻菘
　菜熱麫炙肉魚蒜粘食生冷等物
又療心胷中痰積氣噎嘔逆食不下方
　　柴胡　　　橘皮(各六/分)　茯苓(十分/)　人參
　　麥門冬(去心/)雞蘇(各八/分)　㯽榔人(四分末/湯成下)生薑(二十/分)
　右八味切以水八升煮取二升五合絞去滓分温三
　服服别相去如人行七八里進一服未差三日更服
　一劑以利為度忌酢物生冷油膩粘食(並出一/巻中)
千金療痰飲飲食不消乾嘔湯方
　　澤瀉　　　杏仁(去皮/尖)　枳實(炙/)　　白术(各三/兩)
　　茯苓　　　柴胡　　生薑　　　　芍藥(各四/兩)
　　旋復花　　人參　　　橘皮　　　細辛(各二/兩)
　　半夏(四兩/洗)
　右十三味切以水九升煮取二升七合分為三服忌
　桃李雀肉大酢生菜羊肉餳等物
又療胷中痰飲腹中水鳴食不消嘔吐水湯方
　　大腹㯽榔(四十/枚)　　　　生薑(八兩/)　半夏(半升/洗)
　　杏仁(四兩去/皮尖)橘皮(三兩/)　茯苓(五兩/)　白术(四兩/切)
　右七味切以水一斗煮取三升去滓分三服忌羊肉
　餳大酢桃李雀肉等(古今録驗同並/出第十八巻中)
范汪薑椒湯主胷中積聚痰飲飲食減少胃氣不足欬
逆吐哯方
　　半夏(三兩/洗)　生薑(汁七/合)　桂心　　　附子(炮/)
　　甘草(炙/)　　茯苓　　　桔梗(各一/兩)　蜀椒(二合/汗)
　　橘皮(二兩/切)
　右九味切以水七升煮取二升半去滓内薑汁煎取
　四升半分三服服三劑佳若欲服大散并諸五石丸
　必先服此方及進黄芪丸輩必佳忌海藻菘菜羊肉
　餳生葱猪肉冷水酢物(千金翼/深師同)
又白术茯苓湯主胷中結痰飲澼結臍下弦滿嘔逆不
得食亦主風水方
　　白术(五兩/)　茯苓(三兩/)　橘皮　　　當歸
　　附子(炮各/二兩)　生薑　　　半夏(各四/兩切)　桂(四兩/)
　　細辛(四兩一/作人參)
　右九味切以水一斗煮取三升分三服服三劑良忌
　羊肉餳桃李雀肉猪肉冷水生葱生菜醋物等(千金/翼同)
又旋復花湯主胷膈痰結唾如膠不下食者方
　　烏頭(五枚去/皮熬)旋復花　　細辛　　　前胡
　　甘草(炙/)　　茯苓(各二/兩)　半夏(一兩/洗)　生薑(八兩/)
　　桂心(四兩/)
　右九味切以水九升煮取三升分為三服忌羊肉餳
　海藻菘菜生葱酢物豬肉冷水等(並出第十/六巻中)
延年茯苓飲主心胷中有停痰宿水自吐水出後心胷
間虚氣滿不能食消痰氣令能食方
　　茯苓(三兩/)　人參(二兩/)　白术(三兩/)　　生薑(四兩/)
　　枳實(二兩/炙)　橘皮(一兩/半切)
　右六味切以水六升煮取一升八合去滓分温三服如
　人行八九里進之忌酢物桃李雀肉等(仲景傷寒論同/出第十七巻中)
古今録驗療胷膈痰飲食噉經日則併吐出食皆不消
出如初空腹一兩日聚食還復吐之極不便此由痰飲
聚下絶不通服此丸宣通下氣方
　　呉茱茰　　澤瀉　　芍藥　　　白术
　　漢防己　　赤茯苓(各二/兩)蜀大黄(二兩/)
　右七味擣篩蜜和為丸如梧子大飲服二十五丸忌
　桃李雀肉酢物(出第十/九卷中)
　　懸飲方二首
病源懸飲謂飲水過多留在脅下令脅間懸痛欬唾引
脅痛故云懸飲(出第二十/二巻中)
范汪大甘遂丸療乆澼留水澼飲方
　　芫花(熬/)　　甘遂　　　葶藶子(熬/)　大黄
　　苦參　　　大㦸　　　芒硝　　　貝母
　　桂心(各一/兩)　杏仁(三十/枚)　巴豆(三十枚去/心皮熬)
　　烏喙(三分炮/令折)
　右十二味擣篩其巴豆杏仁擣如膏合以蜜和丸如
　大豆許服二丸日三服不知稍加以意將息之大佳
　療大水飲病忌食蘆笋豬肉生葱等(出第十/六卷中)
千金療懸飲十棗湯方
　　芫花　　　甘遂　　　大㦸
　右三味等分擣篩以水一升五合煮大棗十枚取八
　合絞去滓内藥末强人取一錢匕羸人半錢匕頓服
　之平旦不下者益藥半錢下後以糜粥自養(此本仲/景傷寒)
　(論方出第/十八巻中)
　　溢飲方三首
病源溢飲謂因大渴而暴飲水水氣溢於腸胃之外在
於皮膚之間故言溢飲令人身體疼重而不汗是其候
也(出第二/十巻中)
范汪溢飲者當發其汗大青龍湯主之方
　　麻黄(六兩/去節)　桂心(二兩/)　甘草(炙二/兩)　生薑(三兩/)
　　石膏(如雞子/一枚)杏仁(四十枚/去尖皮)大棗(十枚/)
　右七味㕮咀以水九升先煮麻黄減二升乃内諸藥
　煮取三升絞去滓適寒温服一升温覆令汗汗出多
　者温粉粉之一服汗出者勿復服汗出多亡陽逆虛
　惡風煩躁不得眠脉㣲弱汗出惡風不可服服之則
　厥逆筋愓肉瞤此為逆也忌海藻菘菜生葱(此本仲/景傷寒)
　(論方出第/十六卷中)
千金溢飲者當發其汗宜青龍湯方
　　麻黄(去節/)　芍藥　　　細辛　　　桂心
　　乾薑　　　甘草(炙各/三兩)　五味子(半升/)半夏(半升/)
　右八味切以水一斗先煮麻黄減二升乃内餘藥煮
　三升去滓温服一升忌海藻菘菜羊肉餳生菜生葱
　(此仲景傷寒論小青龍/湯也出第十八巻中)
千金翼大五飲丸主五種飲一曰留飲停水在心下二
曰澼飲水澼在兩脅下三曰痰飲水在胃中四曰溢飲
水溢在膈上五藏間五曰流飲水在腸間動摇有聲夫
五飲者由飲後傷寒飲冷水過多所致方
　　逺志(去心/)　苦參　　　烏賊魚骨　藜蘆
　　白术　　　甘遂　　　五味子　　大黄
　　石膏　　　桔梗　　　半夏(洗/)　　紫菀
　　前胡　　　芒硝　　　括蔞　　　桂心
　　蓯蓉　　　貝母　　　芫花　　　當歸
　　人參　　　茯苓　　　芍藥　　　大㦸
　　葶藶　　　黄芩(各一/兩)　常山　　　甘草(炙/)
　　山藥　　　厚朴　　　細辛(各三/分)　附子(三分/炮)
　　巴豆(三十枚/去皮心)
　右三十三味擣篩蜜和為丸如梧子大酒服三丸日
　三稍加之忌狸肉桃李雀肉猪肉羊肉餳生葱酢物
　生菜野猪肉蘆笋等(胡洽同出第/十九巻中)
　　支飲方九首
病源支飲謂水飲停於胷膈之間支乗於心故云支飲
其病令人欬逆喘息身體如腫之狀謂之支飲(出第二/十巻中)
深師療心下有支飲其人喜眩(一作/苦冐)澤瀉湯方
　　白术(二兩/)　澤瀉(五兩/)
　右二味切以水二升煮取一升又以水一升煮取五
　合合此二汁分為再服忌桃李雀肉等(此本仲景/傷寒論方)
千金療支飲不得息葶藶大棗瀉肺湯方
　　葶藶子(熬令紫色擣為/丸如彈丸大)大棗(十二/枚)
　右二味先以水三升煮大棗得汁二升内葶藶煎取
　一升頓服三日一劑可服三四劑(此本仲景/傷寒論方)
又嘔家不渴者為欲解本渴今反不渴心下有支飲故
也小半夏湯主之加茯苓者是也先渴却嘔此為水停
心下小半夏加茯苓湯主之卒嘔吐心下痞膈間有水
目眩悸小半夏加茯苓湯方
　　半夏(二斗/)　生薑(半斤/)　茯苓(四兩/)
　右三味切以水七升煮取一升五合分再服忌羊肉
　餳大醋(仲景傷寒論茯/苓三兩餘並同)
又假令瘦人臍下有悸者吐涎沫而癲眩水也五苓散
主之方
　　豬苓(去皮/)　白术　　　茯苓(各三/分)　桂心(去皮/二分)
　　澤瀉(五分/)
　右五味下篩水服方寸匕日三多飲水汗出愈忌桃
　李雀肉生葱醋物等(此本仲景/傷寒論方)
又心下有痰飲胷脅支滿目眩甘草湯主之方
　　甘草(二兩/炙)　桂心　　　白术(各三/兩)　茯苓(四兩/)
　右四味細切以水六升煮取三升去滓服一升日三
　小便當利忌海藻菘菜生葱桃李醋物等(此本仲景/傷寒論方)
又夫酒客欬者必致吐血此坐以極飲過多所致也其
脉虚者必冐其人本有支飲在胷中也支飲胷滿厚朴
大黄湯主之方
　　厚朴(一兩/炙)　大黄(六兩/)　枳實(四兩/炙)
　右三味細切以水五升煮取二升去滓分温再服之
　(此本仲景/傷寒論方)
又夫上氣汗出而欬者此為飲也乾棗湯主之若下後
不可與也乾棗湯主腫及支滿澼飲方
　　大黄　　　大㦸(各一/兩)　芫花(炒/)　　蕘花(各半/兩)
　　甘草(炙/)　　甘遂　　　黄芩(各一/兩)　乾棗(十枚/)
　右八味切以水五升煮取一升六合分四服空心服
　以快下為佳忌海藻菘菜
又膈閒支飲其人喘滿心下痞堅面黧黒其脉沉𦂳得
之數十日醫吐下之不愈木防己湯主之方
　　木防己(三兩/)石膏(雞子大/三枚)桂心(二兩/)　人參(四兩/切)
　右四味以水四升煮取二升去滓分再服虚者即愈
　實者三日復發則復與不愈者宜去石膏加茯苓芒
　硝湯方
　　木防己(三兩/)桂心(二兩/)　人參　　　茯苓(各四/兩)
　　芒硝(三合/)
　右五味以水六升煮四味取二升去滓内芒硝分温
　再服取㣲下利則愈忌生葱(此本仲景傷寒論方深/師同並出第十八巻中)
　　留飲方二首
病源留飲者由飲酒後飲水多水氣停留於胷膈之間
而不宣散乃令人脅下痛短氣而渴皆其候也(出第二/十巻中)
范汪海藻丸療腹中留飲方
　　海藻　　　木防己　　甘遂　　　蓯蓉
　　蜀椒(去汗/)　芫花(熬/)　　葶藶子(熬各/一兩)
　右七味擣節蜜和為丸如梧子服十丸不差當増之
　(出第十/六巻中)
千金療病者脉伏其人欲自痢痢者反快雖利心下續
堅滿此為留飲欲去故也甘遂半夏湯主之方
　　甘遂(大者/三枚)　半夏(十二/枚)　芍藥(一兩/)　甘草(如指/大一)
　　(枚/炙)
　右四味以蜜半升内藥汁及蜜合一升煎取八大合
　頓服之忌海藻菘菜羊肉餳(此本仲景傷寒論/方出第十八巻中)
　　酒澼飲方三首
病源夫酒澼者因大飲酒後渴而引飲無度酒與飲俱
不散停滯在於脅肋下結聚成澼時時而痛因却呼為
酒癖其狀脅下弦急而痛(出第二十/七巻中)
深師消飲丸療酒澼飲酒停痰水不消滿逆嘔吐目視
昏>昏>耳聾腹中水聲方
　　乾薑　　　茯苓(各三/兩)　白术(八兩/)　枳實(四枚/炙)
　右四味擣篩蜜和丸服如梧子五丸日三稍加之若
　下去枳實加乾薑二兩名為五飲丸忌桃李雀肉大
　醋生冷之類大神驗
又倍术丸療五飲酒澼方
　　白术(一斤/)　桂心　　　乾薑(各半/斤)
　右三味擣篩蜜和丸如梧子飲服十丸稍加之取下
　先食服之日再忌桃李雀肉生葱
又温脾丸療乆寒宿食酒澼方
　　乾薑(三兩/炒)　芍藥(三兩/)　蜀椒(二兩/汗)　小草(一兩/熬干)
　　芎藭　　　茯苓　　　桃仁(去皮/尖)　柴胡(熬干/各三)
　　(兩/)　　　　大黄(八兩切熬/令黄黒)
　右九味擣篩蜜和更擣萬杵服如大豆許十丸日三
　忌大醋(並出第二/十三巻中)
　　留飲宿食方七首
病源留飲宿食者由飲酒宿食後飲水多水氣停留於
脾胃之間脾得濕氣則不能消食令人噫氣酸臭腹脹
滿亦壯熱或吞酸所以謂之留飲宿食也(出第二/十卷中)
深師通草丸療積聚留飲宿食寒熱煩結長肌膚補不
足方
　　椒目　　　附子(炮/)　　半夏(洗/)　　厚朴(炙各/一兩)
　　芒硝(五兩/)　大黄(九兩/)　葶藶(三兩/熬)　杏仁(三兩/去皮)
　　(尖/)
　右八味擣篩為末别擣葶藶杏仁令如膏合諸末以
　蜜和丸擣五千杵服如梧子二丸忌豬肉羊肉餳等
　大効(方中無通草未詳其/名出第二十三巻中)
范汪千金丸療心腹留飲宿食方
　　沙參　　　丹參　　　苦參　　　桂心(各二/分)
　　石膏(五分/研)　人參(一分/)　大黄(一分/)　半夏(五分/洗)
　　乾薑(五分/)　戎鹽(一分/)　巴豆(六十枚/去皮心)附子(一分/炮)
　右十二味皆擣合以白蜜和如小豆吞一丸日再令
　人先食服一丸不知稍益以知為度忌豬肉冷水羊
　肉餳蘆笋生葱
又療留飲宿食桑耳丸方
　　桑耳(二兩/)　巴豆(一兩/去皮)
　右二味擣和以棗膏丸如麻子先食服一丸不下服
　二丸病下即止忌野豬肉蘆笋
又主留飲宿食芫花丸方
　　芫花(一兩/熬)　大黄　　　甘遂　　　黄連
　　麻黄(去節/)　杏仁(去皮/尖)　甘草(炙/)　　附子(炮令/各一)
　　(兩/)　　　　巴豆(五十枚/去皮心)
　右九味擣篩杏仁巴豆别擣如膏合和以蜜丸如小
　豆先食服一丸日再不知稍増以知為度忌海藻菘
　菜豬肉冷水蘆笋等
又順流紫丸療百病留飲宿食心下伏痛四肢煩疼男
子五勞七傷婦人産有餘疾等方
　　當歸　　　代赭(各一/分)　茯苓　　　烏賊魚骨
　　桂心(各三/分)　肉蓯蓉(二分/)藜蘆(五分/小熬)　巴豆(六十/枚去)
　　(心/皮)
　右八味擣篩白蜜和丸先食服如小豆一丸日再不
　知増之欲下倍服之别擣巴豆令如膏忌生葱􁀙肉
　酢物野豬肉蘆笋(並出第十/六巻巾)
千金療留飲宿食不消腹中積聚轉下當歸湯方
　　當歸　　　人參　　　桂心　　　甘草(炙/)
　　芒硝　　　芍藥(各二/兩)　大黄(四兩/)　生薑
　　黄芩　　　澤瀉(各三/兩)
　右十味切以水一斗煮取三升分三服空心食後服
　忌生䓤海藻菘菜(出第十/八巻中)
集驗痰飲積聚嘔逆兼風虚勞隂疝方
　　霜後蒺䔧苖子擣汁一石先以武火煎减半即以
　　文火煎攪勿停手候可丸止空腹酒下梧子大三
　　十丸煎服亦得(出第五/巻中)
　　痰澼方二首
病源痰澼者由飲水未散在於胷府之間因遇寒熱之
氣相摶沉滯而成痰也痰之停聚流移於脅肋之間有
時而痛則謂之痰澼(出第二/十巻中)
延年療左肋下停痰澼飲結在兩脅脹滿羸瘦不能食
食不消化喜唾乾嘔大便或澀或利或赤或黄腹中有
時水聲腹内熱口乾好飲水漿卒起頭眩欲倒脅下痛
旋復花丸方
　　旋復花(五分/)大黄(七分/蒸)　茯苓(三分/)　澤瀉(四分/)
　　人參　　　桂心　　　皂莢(去皮/子炙)　附子(炮去/皮各)
　　(二/分)　　　　芍藥(四兩/)　蜀椒(三分去/目汗)乾地黄(四/兩)
　　防葵(取水中/浮者)乾薑　　　枳實(炙/)　　杏仁(去皮/尖)
　　葶藶子(四分/熬)
　右十六味擣篩為末内杏仁葶藶脂中碎研調篩度
　蜜和為丸毎食後少時白飲服三丸如梧子日二服
　稍増以㣲利為度禁食豬肉魚麫蒜生葱酢今既在
　肋下有澼氣水飲結聚不散數發則悶刺心痛又未
　曽服如此破澼飲藥雖服補藥澼氣不除終是不損
　恐乆積聚更急飲食减少此方正與澼氣相當更有
　三兩種毒藥今商量除訖其方内有附子及别本續
　命丸有烏頭此並破澼疾不得不用復聴臨時不如
　服烏頭丸澼氣得减亦未必須服旋復花丸忌酢物
　生葱豬肉蕪荑(出第十/六巻中)
集驗療痰澼心腹痛兼冷方
　　鼈甲(炙/)　　柴胡　　　赤芍藥(各八/分)甘草(炙/)
　　枳實(炙/)　　生薑　　　白术(各六/分)　㯽榔(七箇/)
　右八味切以水六升煮七味取二升半去滓内㯽榔
　末分服八合當利忌海藻菘菜莧菜桃李雀肉等(出/第)
　(五巻/中)
　　飲澼方二首
病源飲澼者由飲水過多在於脅下不散又遇冷氣相
觸而痛呼為飲澼也其狀脅下弦急時有水聲(出第二/十巻中)
深師附子湯療氣分心下堅如盤邊如旋柸水飲所作
此湯主之方
　　桂心(三兩/)　生薑(三兩/)　麻黄(去節/三兩)　甘草(炙二/兩)
　　細辛(三兩/)　大附子(一枚/炮)大棗(十二/枚)
　右七味切以水七升先煮麻黄再沸掠去沫乃下諸
　藥煮取二升去滓分服七合當汗出如蟲行皮中即
　愈神驗忌海藻菘菜生葱豬肉冷水生菜等(仲景傷/寒論名)
　(桂枝去芍藥加麻黄細辛附/子湯並出第二十二卷中)
備急療心下堅大如盤邊如旋盤水飲所作枳實白术
湯方
　　枳實(七枚/灸)　白术(三兩/)
　右二味切以水一斗煮取三升分三服腹中輭即散
　此出姚大夫方忌桃李雀肉等物(此本仲景傷寒論/方出第三卷中)
　　癖飲方七首
病源此由飲水多水氣停聚兩脅之間遇寒氣相摶則
結聚而成塊謂之癖飲在於兩脅下弦旦起按之作水
聲也(出第二/十巻中)
深師朱雀湯療久病癖飲停痰不消在胷膈上液液時
頭眩痛苦攣眼睛身體手足十指甲盡黄亦療脅下支
滿飲輒引脅下痛方
　　甘遂　　　芫花(各一/分)　大㦸(三分/)
　右三味為散以大棗十二枚擘破以水六升先煎棗
　取二升内藥三方寸匕更煎取一升一合分再服以
　吐下為知未知重服甚良無比(出第二十三巻中通/按此即前十棗湯)
千金中候黒丸療癖飲停結悶滿目闇方
　　巴豆(八分去/心皮熬)芫花(三兩/熬)　桂心(四分/)　桔梗(四分/)
　　杏仁(五分去/皮尖)
　右五味擣篩蜜和丸飲服如胡豆三丸日一稍増得
　快下為度忌豬肉蘆笋生葱等(肘後/同)
千金半夏湯療痰冷癖飲胷膈中不理方
　　白术(三兩/)　半夏(一升/洗)　生薑(八兩/)　茯苓(二兩/)
　　人參　　　桂心　　　甘草　　　附子(炮各/二兩)
　右八味切以水八升煮取三升絞去滓分温三服忌
　羊肉餳桃李雀肉大酢生葱海藻菘菜豬肉冷水
又旋復花丸療停痰癖飲結在兩脅腹脹滿羸瘦不能
食食不消化喜唾乾嘔大小便或澀或痢水在腸胃動
摇作水聲方
　　旋復花　　桂心　　　枳實(炙/)　　人參(各五/分)
　　乾薑　　　芍藥　　　白术(各六/分)　茯苓
　　狼毒(炙/)　　烏頭(炮/)　　礜石(燒各/八分)　細辛
　　大黄　　　黄芩　　　葶藶子(熬/)　厚朴(炙/)
　　芫花(熬/)　　呉茱茰　　橘皮(各四/分)　甘遂(三分/)
　右二十味擣篩蜜和丸酒服如梧子五丸日再服加
　之以知為度忌桃李雀肉大酢豬肉生菜生薑等大
　驗(並出第十/八巻中)
千金翼前胡湯主胷中久寒癖實宿痰膈塞胷痛不通
利三焦冷熱不調飲食損少無味或寒熱體重卧不欲
起方
　　前胡(三兩/)　生薑(四兩/)　黄芩(一兩/)　人參(二兩/)
　　呉茱茰(一兩/)大黄(二兩/)　防風(一兩/)　杏仁(三十/枚去)
　　(皮/尖)　　　　當歸　　　甘草(各二/兩炙)　半夏(三兩/洗)
　　麥門冬(一兩/去心)
　右十二味切以水一斗煮取三升去滓分温三服日
　三服三劑良深師云若脅下滿加大棗二枚利水亦
　佳忌海藻菘菜羊肉餳等
又半夏湯主痰飲癖氣吞酸方
　　半夏(三兩/洗)　生薑(六兩/切)　附子(一枚/燒)　呉茱茰(三/百)
　　(粒/炒)
　右四味切以水五升煮取二升半去滓分温三服老
　小服半合日三忌豬羊肉餳
又薑附湯主痰癖氣方
　　生薑(八兩/切)　附子(四枚/)
　右二味水五升煮取二升分再服亦主卒風大良忌
　豬肉冷水(深師同出第/十九卷中)
　　冷痰方四首
病源冷痰者言胃氣虚弱不能宣行水榖故使痰水結
聚停於胷膈之間遂令人吞酸氣逆四肢變青不能食
飲(出第二/十巻中)
范汪病痰飲者當以温藥和之療心腹虚冷遊痰氣上
胷脅滿不下食嘔逆胷中冷半夏湯方
　　半夏(一升/洗)　生薑(一斤/)　橘皮(四兩/)
　右三味切以水一斗煮取三升分三服若心中急及
　心痛内桂枝四兩若腹痛内當歸四兩羸瘦老小者
　服之佳忌羊肉餳
又方
　　半夏(一升/湯洗)　生薑(一斤/)　桂心(三兩/)　甘草(三兩/炙)
　右四味切以水七升煮取二升半分三服忌海藻菘
　菜羊肉餳生葱(並出第十/六巻中)
千金茯苓湯主胷膈痰滿方
　　茯苓(四兩/)　半夏(一升/洗)　生薑(一斤/)　桂心(八兩/)
　右四味切以水八升煮取二升半分四服冷極者加
　大附子四兩氣滿者加㯽榔三七枚忌酢物羊肉生
　葱餳(出第十/八巻中)
千金翼論曰凡痰飲盛吐水無時節其源為冷飲過度
遂令痼冷脾胃氣羸不能消於食飲食飲入胃皆變成
冷水反吐不停者赤石脂散主之方
　　赤石脂(三斤/)
　右一味擣下篩服方寸匕日三酒飲並可稍稍加至
　三匕服盡三斤則終身不吐水又不下利補五藏令
　肥健有人久患痰飲諸藥不差惟服此一斤則愈(出/第)
　(十九/巻中)
　　痰結實及宿食方三首
病源此由痰水積聚在於胷腑遇冷熱之氣相摶結實
不消故令人心腹痞滿氣息不安頭眩目暗常欲嘔逆
故言痰結實(出第二/十巻中)
集驗療宿食結實及痰澼癖實𤓰蒂散方
　　𤓰蒂(一兩/)　赤小豆(四兩/)
　右二味擣篩温湯三合以散一錢匕投湯中和服之
　須㬰當吐不吐更服半錢湯三合令吐如吐不止飲
　冷水(備急救急同/出第四巻中)
千金松蘿湯主胷中痰積熱皆除之方
　　松蘿(二兩/)　烏梅　　　梔子(各二/七枚)　常山(三兩/)
　　甘草(一兩/炙)
　右五味切以酒三升漬一宿平旦合水三升煮取二
　升半去滓頓服之亦可再服得快吐止忌海藻菘菜
　生葱菜
又撩膈散療心上結痰實寒冷心悶方
　　𤓰丁(二十/八枚)　赤小豆(二十/枚)人參　　　甘草(炙各/一分)
　右四味擣為散酒服方寸匕日二亦療諸黄忌海藻
　菘菜(並出第十/八巻中)
　　胷中痰澼方三首
肘後療胷中多痰頭痛不欲食及飲酒則瘀阻痰方
　　􁧢石(一兩/)
　右一味以水二升煮取一升内蜜半合頓服之須㬰
　未吐飲少熱湯
又方
　　杜蘅(三兩/)　𤓰蔕(三七/枚)　松蘿(三兩/)
　右三味切以水酒一升二合漬之再宿去滓温分再
　服一服不吐晩更一服(千金同並出/第三巻中)
千金治膈湯主胷中痰澼方
　　常山(三兩/)　甘草(一兩/)　松蘿(一兩/)　𤓰蔕(二七/枚)
　右四味酒水各二升半煮取一升半初服七合取吐
　吐不盡餘更分二服得快吐差後須服半夏湯在前
　冷痰部中忌海藻菘菜生葱生菜(備急肘後同出/第十八巻中)
　　痰厥頭痛方八首
病源謂痰水在於胷膈之上又犯大寒使陽氣不行令
痰水結聚不散而隂氣逆上上與風痰相結上衝於頭
即令頭痛或數嵗不已久連腦痛故云膈痰風厥頭痛
若手足寒冷至節則死(出第二/十巻中)
千金療卒頭痛如破非中冷又非中風其病是胷膈中
痰厥氣上衝所致名為厥頭痛吐之則差方
　　但單煮茗作飲二三升許適冷煖飲三升須㬰適
　　吐適吐畢又飲能如此數過劇者須吐膽汁乃止
　　不損人渴而即差(集驗同出第/十八巻中)
千金翼葱白湯主冷熱膈痰發時頭痛悶亂欲吐不得
方
　　葱白(二七/莖)　烏頭(二分/炮)　甘草(二分/炙)　真珠(二分/研)
　　常山(二分/)　桃葉(一把/)
　右六味切以酒四升水四升合煮取三升去滓内真
　珠服一升得吐止忌海藻菘菜豬肉冷水生葱生菜
　生血等物(千金深/師同)
又療痰飲頭痛往來寒熱方
　　常山(一兩/)　雲母粉(二兩/)
　右二味為散熟湯服方寸匕吐之止若吐不盡更服
　忌生葱生菜(深師云用雲母半兩鍊之/餘同並出第十九卷中)
備急葛氏主卒頭痛如破非中冷又非中風是胷膈中
痰厥氣上衝所致名厥頭痛吐即差療方
　　釜下墨(四分/)附子(三分/炮)
　右二味擣散以冷水服方寸匕當吐愈一方有桂心
　一分忌豬肉冷水(文仲肘/後同)
又方
　　以鹽湯吐不吐撩出(張文/仲同)
又方
　　苦參　　　桂心　　　半夏(洗/)
　右三味等分為末苦酒和以塗痛上則差忌生葱羊
　肉餳(肘後/同)
又方
　　常山(四分/)　甘草(半兩/)
　右二味切以水七升煮取三升服一升不吐更服亦
　可内蜜半升忌生葱生菜海藻菘菜(千金肘後/延年同)
又方
　　烏梅(三十/枚)　鹽(三指/撮)
　右二味以酒三升煮取一升一服當吐愈(肘後/同)
　　風痰方五首
延年白术丸主除風痰積聚胃中冷氣每發動令人嘔
吐食或吐清水食飲减少不作肌膚方
　　白术(五分/)　白芷(三分/)　乾薑　　　石斛(各六/分)
　　五味子　　細辛　　　橘皮　　　厚朴(灸/)
　　桂心　　　防風　　　茯苓　　　甘草(各四/分)
　右十二味擣篩蜜和丸如梧桐子服十丸飲下日二
　加至二十丸忌桃李雀肉生葱海藻菘菜生菜酢物
　(一方有人參五分/十三味蔣孝璋處)
又茯苓湯主風痰氣發即嘔吐欠呿煩悶不安或吐痰
水者方
　　茯苓(三兩/)　人參　　　生薑　　　橘皮
　　白术(各二/兩)
　右五味切以水五升煮取一升五合去滓温分三服
　中間任食忌大醋桃李雀肉等(出第十/七巻中)
又木蘭湯主熱痰飲氣兩肋滿痛不能食者方
　　木蘭　　　枳實(灸/)　　黄芩　　　白术(各三/兩)
　　漏蘆根　　白歛　　　升麻　　　芍藥
　　桔梗(各二/兩)　生薑　　　大黄(各四/兩)
　右十一味以水八升煮取二升六合分為三服如人
　行三四里進一服忌桃李猪肉雀肉(一方有𤣥/參三兩)
又茯苓飲主風痰氣吐嘔水者方
　　枳實(炙一/兩)　茯苓　　　白术　　　人參(各二/兩)
　　生薑(四兩/)　橘皮(一兩/半)
　右六味切以水五升煮取一升半分三服中間任食
　忌桃李雀肉大醋(張文仲處並/出第六巻中)
又療風痰飲氣逆滿惡心不能食方
　　人參(二兩/)　枳實(炙/)　　白术(各三/兩)　生薑(四兩/)
　　桂心(一兩/半)
　右五味切以水五升煮取一升五合分温三服忌桃
　李雀肉生葱(張文仲處出/第十七巻中)
　　療諸痰飲方四首
廣濟療飲氣痰膈食則嘔吐方
　　茯苓(八分/)　橘皮(六分/)　甘草(四分/炙)　生薑(八分/)
　　雞蘇(六分/)　人參(四分/)
　右六味切以水五升煮取一升五合去滓分温二服
　服别相去如人行六七里進一服不利忌海藻菘菜
　酢物(出第一/巻中)
千金順流紫丸療心腹積聚兩脅脹滿留飲痰澼大小
便不利小腹切痛膈上寒方
　　代赭(三分/)　烏賊魚骨(炙三/分)　　　　半夏(三分/)
　　巴豆(七分去/心皮熬)桂心(四分/)　石膏(五分/研)
　右六味擣篩蜜和丸平旦服一丸如胡豆至二丸忌
　羊肉餳猪肉蘆笋生葱(出第十八巻中通按此方比/前紫丸少當歸茯苓蓯蓉黎)
　(蘆多半/夏石膏)
延年前胡湯主胷背氣滿膈上熱口乾痰飲氣頭風旋
方
　　前胡(三兩/)　枳實(炙/)　　細辛　　　杏仁(去尖/皮碎)
　　芎藭　　　防風　　　澤瀉　　　麻黄(去節/)
　　乾薑　　　芍藥(已上各/三兩)茯苓(一作/茯神)　生薑(各四/兩)
　　桂心　　　甘草(炙各/二兩)
　右十四味切以水九升煮取二升六合分三服微汗
　忌生冷油滑猪牛肉麫海藻菘菜生葱生菜酢物(出/第)
　(十七/巻中)
古今録驗薑附湯療冷胷滿短氣嘔沫頭痛飲食不消
化方
　　附子(六分/)　生薑(十二/分)
　右二味切以水八升煎取三升二合分為三服忌猪
　肉冷水等(出第九/卷中)
　　胃反方一十首
病源夫榮衛俱虚血氣不足停水積飲在於胃管則藏
冷藏冷而脾不磨脾不磨則宿榖不化其氣逆而成胃
反也則朝食暮吐暮食朝吐心下牢大如杯往來寒熱
甚者食已則吐其脉𦂳而弦𦂳則為寒弦則為虚虚寒
相摶故食已則吐名為反胃也(出第二十/一巻中)
集驗療胃反不受食食已嘔吐大半夏湯方
　　人參(一兩/)　茯苓(四兩/)　青竹茹(五兩/)大黄(六兩/)
　　橘皮　　　乾薑(各三/兩)　澤瀉　　　甘草(炙/)
　　桂心(各二/兩)
　右九味切以水八升煮取三升服七合日三夜一已
　利去大黄用泉水東流水尤佳忌海藻菘菜生葱大
　酢(千金備急張文仲同方/中無半夏未詳其名)
又療胃反吐而渴者茯苓小澤瀉湯方
　　茯苓　　　澤瀉　　　半夏(各四/兩)　桂心
　　甘草(炙各/二兩)
　右五味以水一斗煮取二升半去滓服八合日三忌
　海藻菘菜羊肉餳生葱酢物等(千金加生/薑四兩)
又療胃反朝食暮吐食訖腹中刺痛此由久冷者方
　　橘皮(一兩/)　白术　　　人參(各二/兩)　蜀椒(一百/二十)
　　(粒/汗)　　　　桂心(一兩/)　薤白(一握/去青)
　右六味切以水二升漬一宿内猪肚中縫合三升水
　煮水盡出之決破去滓分三服忌桃李雀肉生葱(千/金)
　(用羊/肚)
又療胃反大驗方
　　前胡　　　生薑(各四/兩)　阿膠(一兩/)　大麻子仁
　　(熬/)　　　　呉茱茰(各五/合)桂心(三寸/)　甘草(五寸/炙)
　　大棗(十枚/)
　右八物切以酒二升水三升煮取一升七合分再服
　忌生葱海藻菘菜等物(一方有橘/皮三兩)
又療胃反吐食者方
　　擣粟米作粉水和作丸如楮子大七枚爛煮内酢
　　中細細吞之得下便已麫亦得用之
又方
　　好麫十斤麤地黄二斤二味擣日乾酒服若飲三
　　方寸匕日三服(千金云治酢咽通按生地黄同/麫食之殺虫虫去則胃安也)
又主胃反食則吐出上氣者方
　　灸兩乳下各一寸以差為度
又方
　　灸臍上一寸二十壯
又方
　　灸内踝下三指稍邪向前有穴三壯即差
又方
　　蘆根茅根各二兩
　右二味切以水四升煮取二升頓服得下食(以上並/與千金)
　(同並第十/六巻中)
崔氏療食則吐或朝食夜吐名曰胃反或氣噎不飲食
數年羸削唯飲水亦同此方(朱靈感/録送)
　　製半夏(六兩/)人參(三兩/)　生薑(一兩/)　橘皮(二兩/)
　　舂杵頭糠(一升/綿褁)　　　　牛涎(一升/)　厚朴(二兩/炙)
　　羚羊角(三兩/削)
　右八味切以水八升煮取三升分温三服相去十里
　久欲頻服者可至三劑氣噎病者胃閉不受食唯飲
　水水入吐出積年不差乃至於死人間多有此病此
　方救療有効忌羊肉餳粘食
又華佗療胃反胃反為病朝食夜吐心下堅如杯往來
寒熱吐逆不下食此為寒癖所作療之神効方
　　真珠　　　雄黄　　　丹砂(以上研/各一兩)朴硝(二兩/)
　　乾薑(十累/)
　右五味擣篩蜜丸先食服如梧子二丸小煩者飲水
　則解之忌生血物(一方有桂心一兩必効云治心下/堅痛胃反寒病所作久變成肺痿)
　(方備急集驗千金張文/仲同並出第四巻中)
救急療胃反方
　　昔在㓜年經患此疾毎服食餅及羹粥等物須㬰
　　吐出正觀中許奉御兄弟及柴蔣等家時稱名醫
　　奉勑令療罄竭心力所患終不能瘳漸羸憊候絶
　　朝夕忽有一衛士而云服驢小便極驗此日服食
　　二合然後食唯吐一半晡時又服二合人定時食
　　粥吐便即定迄至今日午時奏知之大内中有五
　　六人患胃反同服用一時俱差此藥稍有毒服時
　　不可過多承取尿及熱服二合病若深七日以來
　　服之良後來療人並差(必効同出第六巻中/通按驢尿治虫隔)
必効人參湯主胃逆不消食吐不止方
　　人參　　　澤瀉　　　桂心(各二/兩)　橘皮
　　甘草(炙/)　　黄芪(各三/兩)　茯苓(四兩/)　生薑(八兩/)
　　麥門冬(二升/去心)半夏(一升/製)　大黄(一兩/半)
　右十一味切以水一斗二升煮取三升二合服八合
　日三夜一服若羸人服六合已下去大黄忌海藻菘
　菜酢物生葱羊肉餳(千金/同)
又療胃反朝食夜吐夜食朝吐諸藥療不差方
　　羊肉去脂膜作脯以好蒜虀空腹任意多少食之
　　立見効驗
又療胃反吐水及吐食方
　　大黄(四兩/)　甘草(二兩/炙)
　右二味切以水三升煮取一升去滓分温再服如得
　可則隔兩日更服一劑神驗千金不傳忌海藻菘菜
　(此本仲景傷寒論/方並出第二卷中)
萬全方療脾飲食吐逆水榖不化此為胃反半夏飲子
方
　　製半夏(八分/)厚朴(炙/)　　人參　　　白术
　　生薑(切/)　　棗(各六/分)　　粳米(兩合/)　橘皮(四分/)
　右八味細切以水二大升煎取一升去滓分温四服
　空肚服二服忌羊肉餳(並出第/一巻中)
　　脾胃弱不能食方三首
病源脾者藏也胃者腑也脾胃二氣相為表裏胃為水
榖之海主受盛飲食者也脾氣磨而消之則能食今脾
胃二氣俱虚弱故不能食也尺脉浮滑速疾者食不消
脾不磨也(出第二十/一巻中)
廣濟療脾胃氣微不能下食五内中冷時微下痢方
　　白术(八兩/)　神麴(末五/兩)　甘草(二兩/炙)　乾薑(二兩/)
　　枳實(二兩/炙)
　右五味擣篩蜜和丸空腹温酒服如梧子二十丸日
　二服漸加至三十丸腹中有痛加當歸二兩忌熱麫
　海藻菘菜桃李雀肉等(出第一/卷中)
延年人參飲主虚客熱不能食惡心方
　　人參　　　麥門冬(去心/)橘皮　　　白术
　　厚朴(各二/兩炙)　茯苓(四兩/)　生薑(三兩/切)　甘草(一兩/炙)
　右八味切以水八升煮取三升分為三服日三忌海
　藻菘菜桃李雀肉等(蔣孝瑜/處大効)
又厚朴湯療不能食腹内冷氣方
　　厚朴(三兩/炙)　白术　　　人參(各一/兩)　茯苓(三兩/)
　　生薑(五兩/)　橘皮(二兩/)
　右六味切以水四升煮取一升二合分為三服忌桃
　李雀肉酢物(蔣孝瑜處出/第六巻中)
　　脾胃病日漸瘦困不食方三首
廣濟主脾胃中熱消渴小便數骨肉日漸消瘦方
　　黄連　　　麥門冬(各十二/分去心)　　　　苦參
　　括蔞　　　知母　　　茯神　　　土𤓰根(各/八)
　　(分/)　　　　人參　　　甘草(炙各/六分)
　右九味擣篩蜜和丸毎食後少時煮蘆根大麥飲服
　如梧子二十丸日二服漸加至四十丸不利忌海藻
　菘菜猪肉冷水酢等物
又主胃氣冷弱食則吐逆從朝至夜不得食食入腹則
脹氣滿急大便出飯粒如故帶酸氣而羸計日漸困者
方
　　呉茱茰(二兩/)白术(三兩/)　人參　　　乾薑
　　甘草(炙/)　　五味子(各二/兩)麴末　　　麥蘖(末各/五合)
　　厚朴(一兩/半)　桂心(一兩/)
　右十味擣篩為散空腹煮生薑湯服方寸匕一日三
　服漸加至二匕忌生葱桃李雀肉海藻菘菜(出第一/巻中)
延年白术丸療惡心數吐水不多能食少心力者方
　　白术　　　乾薑　　　人參　　　厚朴(炙/)
　　桂心(各六/分)　細辛　　　茯苓　　　當歸
　　茯神　　　枳實(炙/)　　五味子　　附子(各六/分炮)
　　呉茱茰(六分/)逺志(五分/去心)　旋復花(四分/)澤瀉(五分/)
　右十六味擣篩蜜和為丸如梧子酒服二十丸日再
　服加至三十五丸忌桃李雀肉大酢生菜生葱猪肉
　冷水(出第十/七巻中)
　　胃實熱方二首
千金凡右手關上脉陽實者足陽明經也病苦頭痛(脉/經)
(云陽中堅/痛而熱)汗不出如温瘧脣口乾善噦乳癰缺盆腋下
腫名曰胃實熱也
療胃實瀉胃熱湯方
　　梔子仁(二兩/)芍藥(四兩/)　白术(五兩/)　茯苓(三兩/)
　　生地黄(汁一/升)射干(三兩/)　赤蜜(一兩/)　升麻(三兩/)
　右八味切以水七升煮六味取一升五合去滓下地
　黄汁兩沸次下蜜煎取二升分三服老小以意服之
　忌桃李雀肉酢物蕪荑等
又方
　　灸膝下三寸兩脚三里穴各三十壯主胃中熱病
　　胃虚寒方七首
千金右手關上脉陽虚者足陽明經也病苦脛寒不得
卧惡風寒洒洒目急腹中痛耳虚鳴時寒時熱脣口乾
面浮腫名曰胃虚冷也又療胃虚冷少氣口苦身體無
澤補胃湯方
　　防風　　　栢子仁　　細辛　　桂心
　　橘皮(各二/兩)　芎藭　　　呉茱茰　人參(各三/兩)
　　甘草(一兩/炙)
　右九味切以水一斗煮取三升分温三服忌海藻菘
　菜生葱生菜等物
又補胃虚寒身枯絶骨諸節皆痛人參散方
　　人參　　細辛　　　　甘草(炙各/六分)　桂心
　　當歸(各七/分)　麥門冬(七分/去心)乾薑(八分/)　逺志肉(四/分)
　　蜀椒(三分/汗)　呉茱茰(二分/)
　右十味為散食後服方寸匕温清酒進之忌海藻菘
　菜生葱生菜(並出第十/六巻中)
范汪療胃氣虚不欲食四肢重短氣調和五藏并療諸
病調中湯方
　　薤白(切一/升)　枳實(六枚/炙)　橘皮(三枚/)　大棗(十二/枚)
　　粳米(三合/)　香豉(六合/)
　右六味切枳實橘皮棗以水六升先煮薤得四升内
　諸藥煮取一升半適寒温服中分服之良(一方生薑/四分出第)
　(二十一/巻中)
刪繁療胃虚苦饑寒痛人參補虚湯方
　　人參　　　當歸　　　茯苓　　　桔梗
　　芎藭　　　橘皮　　　厚朴(炙各/三兩)　桂心
　　甘草(炙各/二兩)　白术(五兩/)　呉茱茰(二兩/)大麥蘖(二/升)
　　(炒/)
　右十二味切以水一斗二升煮取三升去滓分三服
　忌海藻菘菜桃李雀肉生葱猪肉酢等物(出第十/一巻中)
又白术八味等散方(與前/療同)
　　白术　　　厚朴(炙/)　　人參　　　呉茱茰
　　麥蘖(炒/)　　茯苓　　　芎藭　　　橘皮(各三/兩)
　右藥擣篩為散食前服方寸匕煖酒進之隨性服忌
　桃李雀肉大酢(出第四/巻中)
延年補胃飲主胃氣虚熱不能食兼渴引飲方
　　茯苓(四兩/)　人參(三兩/)　橘皮(二兩/)　生薑(三兩/)
　　薤白(切一/升)　豉(五合/綿褁)　　糯米(二合/)
　右七味切以水七升煮取三升去滓分温六服中間
　任食一日令盡忌酢物(張文仲處出/第一巻中)
　　五膈方八首
病源五膈氣者謂憂膈恚膈氣膈寒膈熱膈也憂膈之
為病胷中氣結煩悶津液不通飲食不下羸瘦不為氣
力恚膈之為病心下苦實滿噫輒酢心食不消心下積
結牢在胃中大小便不利氣膈之為病胷脅逆滿噎塞
胷膈不通噫聞食臭寒膈之為病心腹脹滿欬逆腹上
苦冷雷鳴繞臍痛食不消不能食肥熱膈之為病藏有
熱氣五心中熱口中爛生瘡骨煩四肢重脣口乾燥身
體頭面手足或熱腰背疼痛胷痺引背食不消不能多
食羸瘦少氣及癖也此是方家所說五膈形證也經云
陽脉結謂之膈言憂恚寒熱動氣傷神而氣之與神並
為陽也傷動陽氣致隂陽不和而腑藏生病結於胷膈
之間故稱為膈氣衆方說五膈互有不同但傷動之由
有五故云五膈氣(出第十/三巻中)
備急膈中之患名曰膏肓湯丸徑過針灸不及所以作
丸含之令氣勢得相熏染有五膈要丸方
　　麥門冬(十分/去心)椒(六分/汗)　　逺志　　　附子(炮/)
　　乾薑　　　人參　　　桂心　　　細辛(各六/分)
　　甘草(十分/炙)
　右九味擣篩以蜜和丸如彈子以一枚著牙齒間含
　稍稍嚥汁日三主短氣胷滿心下堅冷氣此病有十
　許方率皆相類此丸最効五膈者謂憂膈氣膈恚膈
　熱膈寒膈也忌猪肉生菜海藻菘菜生葱(千金肘後/文仲同出)
　(第三/巻中)
張文仲五膈丸方
　　呉茱茰　　麴　　　　杏仁(去皮/尖)　乾薑
　　蜀椒(汗/)　　好豉(熬/)
　右六味等分擣篩蜜和丸如梧子飲服七丸日三忌
　生冷(此方出隱居効驗備急/肘後同出第三巻中)
延年秘録凡憂膈氣膈食膈寒膈飲膈五病同藥常以
憂愁思慮食飲而得之若寒食食生菜便發其病苦心
滿不得氣息引脊痛如刺之狀食則心下堅大如粉絮
大痛欲吐吐則差飲食不得下甚者乃手足冷上氣欬
逆喘息氣短療以九物五膈丸方
　　麥門冬(去心/)蜀椒(汗各/三兩)　逺志(三兩/去心)　甘草(五兩/炙)
　　附子(一兩/炮)　乾薑(三兩/)　人參(四兩/)　桂心(三兩/)
　　細辛(三兩/)　(通按此即前五膈/要丸一味不差)
　右藥擣篩蜜和微使淖置有蓋器中先食服大如彈
　子丸一丸置喉中稍嚥之喉中胷中當熱藥力稍盡
　復含一丸日三四夜一二服服藥七日愈二十日平
　復若不能含者可一大丸作二小丸盡服之唯夏月
　合乃益麥門冬甘草人參耳其餘不異神良椒當以
　銅器熬於火上使極熱下置地内椒器中熟攪之須
　臾汗出便擣合同處椒力有熱亦去其毒非令有熱
　也忌海藻菘菜猪肉冷水生葱生菜(千金集驗同不/能具於此方録)
　(用之/耳)
古今録驗大五膈丸療膈中遊氣上下無常處藏有虚
冷氣迫咽喉胷滿氣逆脅有邪氣食已氣滿羸瘦著牀
骨立往來寒熱腹中不調或下痢嘔逆欬𠻳骨肉銷盡
服之令人能食長肌肉强筋骨利五藏好顔色補不足
益氣力方
　　細辛　　　桂心　　　黄芩　　　食茱茰
　　厚朴(炙各/三分)　杏仁(三十枚/去尖)乾薑　　　川椒(汗/)
　　逺志(各三分/去心)小草　　　芍藥　　　附子(炮/)
　　當歸(各二/分)　黄連(二分/)
　右十四味擣篩蜜和服如梧子二丸日三不知加之
　以知為度忌猪肉冷水生葱菜等
又五膈丸療憂膈氣膈食膈寒膈飲膈異病同藥神方
　　人參　　　附子(炮/)　　逺志(去心/)　桂心
　　細辛(各四/分)　乾薑　　　蜀椒(各五/分汗)
　右七味擣篩以蜜和服如彈丸著牙下㕮咀嚥之若
　病劇者日三夜再并療諸毒風注氣腹中百病皆應
　當得真新好藥即可中病耳神祕妙方不傳忌生葱
　生菜猪肉冷水等物(通按此方比前五膈丸/同但少麥冬甘草二味)
又療邪氣嘔逆吸氣五膈為病五藏俱虚則受風冷五
藏有邪呼吸不足隂注於内陽結於外隂陽錯亂語言
無常膈中左右狀如結氣喉咽不利氣出不入此血氣
衰微藏凝冷氣成之服此丸安榖通氣温藏五膈丸出
僧深方
　　蜀椒(一升/汗)　乾薑(二兩/)　桂心(二兩/)　芍藥(一兩/半)
　　半夏(洗/)　　細辛　　　茯苓(各一/兩)　前胡(一兩/半)
　右八物擣篩蜜和服如彈丸一枚喉中稍稍吞之可
　増至三丸或冷則加逺志一兩佳日再忌羊肉餳生
　葱生菜醋物
又療胷痛逹背膈中煩滿結氣憂愁飲食不下藥悉主
之宜丸方
　　製半夏(一分/)甘草(炙/)　　逺志(去心各/四分)乾薑
　　桂心　　　細辛　　　椒(去目/汗)　　附子(炮各/二分)
　右八味擣篩以蜜和為丸先飯酒若粳米飲服如梧
　子五丸日三稍増至十丸忌海藻菘菜羊肉餳猪肉
　冷水生葱生菜(並出第十/八巻中)
經心録五膈丸療寒冷則心痛咽中如有物吐之不出
咽之不入食飲少方
　　乾薑(三兩/)　麥門冬(二兩/去心)附子(一兩/炮)　細辛(二兩/)
　　蜀椒(一兩/汗)　逺志(一兩/去心)　甘草(一兩/炙)　人參(二兩/)
　　食茱茰(二兩/)桂心(三兩/)　(通按此方即前五膈/丸多食茱茰一味)
　右十味蜜和為丸如梧子服五丸日二忌猪肉冷水
　海藻菘菜生葱生菜(千金同出/第二巻中)
　　七氣方三首
病源七氣者寒氣熱氣怒氣恚氣喜氣憂氣愁氣凡七
種氣積聚堅大如柸若拌(一作盤/蒲官切)在心下腹中疾痛欲
死飲食不能時來時去毎發欲死如有禍祟此皆七氣
所生寒氣則嘔吐惡心熱氣則說物不竟言而迫(一云/恍惚)
(不/章)怒氣則上氣不可忍熱痛上搶心短氣欲死不得氣
息恚氣則積聚在心下心滿不得飲食喜氣則不可疾
行不能久立憂氣則不可劇作暮卧不安席愁氣則喜
忘不識人語置物四方還取不得去處若聞急則四肢
手足筋攣不能舉狀如得病此是七氣所生男子卒得
飲食不時所致婦人則産中風餘疾(千金同出第/十三巻中)
千金七氣丸方
　　烏頭(七分/炮)　紫菀　　　前胡　　　半夏(洗/)
　　細辛　　　丹參　　　茯苓　　　芎藭
　　桃仁(去尖/皮)　呉茱茰　　桂心　　　桔梗
　　石膏(各三/分研)　人參　　　甘草　　　防葵(各四/分千)
　　(金作/防風)　　　大黄(七分/)　乾薑(二分/)　蜀椒(二分/汗)
　　菖蒲(三分/)
　右二十味擣篩為末蜜和丸酒服如梧子三丸日三
　加至十丸一方去半夏加甘遂三分忌海藻菘菜羊
　肉餳猪肉冷水生葱大酢生菜(一方有芍/藥無菖蒲)
又七氣丸主七氣七氣者寒氣熱氣怒氣恚氣喜氣憂
氣愁氣此七氣為病皆生積聚堅牢如柸心腹絞痛不
能飲食時去時來發則欲死凡寒氣狀吐逆心滿熱氣
狀恍惚眩冐失精怒氣狀上氣不可當熱痛上盪心短
氣欲絶不得喘息恚氣狀積聚心滿不得食飲喜氣狀
不可疾行久立憂氣狀不可苦作卧不安席愁氣狀平
故怒氣善忘四肢跗腫不得舉止亦療産後中風餘疾
方
　　大黄(十分/)　椒(二分/)　　人參　　　半夏(洗/)
　　芎藭　　　柴胡　　　甘草(炙/)　　桔梗
　　石膏　　　菖蒲　　　桃仁(去皮/尖)　呉茱茰
　　茯苓(各三/分)　乾薑(四分/)　細辛(三分/)
　右十五味擣篩蜜和丸如梧子酒服三丸日三加至
　十丸忌羊肉餳生葱海藻菘菜猪肉生菜酢物
又七氣湯療虚冷上氣勞氣方
　　半夏(一升/洗)　生薑(十兩/)　人參　　　桂心
　　甘草(炙各/一兩)
　右五味切以水一斗煮取三升分為三服日三忌羊
　肉餳生葱海藻菘菜(並出第十/七卷中)
　　氣噎方六首
病源此由隂陽不和藏氣不理寒氣填於胷膈故氣噎
塞不通而謂之氣噎令人喘悸胷背痛也(出第二/十卷中)
廣濟療噎胷脅氣滿毎食氣噎通氣湯方
　　半夏(洗/)　　生薑(各六/兩)　橘皮　　　桂心(各三/兩切)
　右四味切以水八升煮取二升五合絞去滓分温三
　服服别相去如人行六七里服忌羊肉生葱餳等(出/第)
　(一巻/中)
深師療胷滿氣噎通氣湯方
　　半夏(八兩/洗)　生薑(六兩/)　桂心(二兩/)　大棗(三十/枚)
　右四味切以水八升煮取三升分服五合日三夜一
　忌羊肉餳生葱(千金同出第/二十二巻中)
集驗療氣噎煎方
　　蜜酥薑汁各一升
　右三味合和微火煎五六大沸取如大棗二枚内酒
　中飲之直抄服之亦好(千金古今/録驗同)
又通氣噎湯方
　　半夏(三兩/洗)　桂心(三兩/)　生薑(八兩/)　羚羊角(三/兩)
　右四味切以水八升煮取三升分服半升日再服忌
　羊肉生葱餳(古今録驗同並/出第四巻中)
救急療喉中氣噎方
　　半夏(洗/)　　柴胡　　　生薑(各三/兩)　羚羊角(屑/一)
　　(法三/兩)　　　犀角(屑/)　　桔梗　　　昆布
　　通草　　　甘草(炙各/二兩)
　右九味切以水八升煮取三升分三服忌羊肉餳猪
　肉海藻菘菜等
古今録驗羚羊角湯療噎氣不通不得下食方
　　羚羊角(屑二/兩)厚朴(炙/)　　呉茱茰　　乾薑(各三/兩)
　　通草　　　橘皮(各二/兩)　烏頭(十五/枚炮)
　右七味切以水九升煮取三升分三服日三忌猪肉
　冷水(深師千金同出/第二十七卷中)
　　諸噎方一十二首
病源夫隂陽不和則三焦膈絶三焦膈絶則津液不利
故令氣塞不調理也是以成噎此由憂恚所致憂恚則
氣結氣結則不宣流使噎噎者噎塞不通也(出第二/十卷中)
深師療噎方
　　羚羊角(屑/)　前胡　　　甘草(各一/兩)　人參
　　橘皮(各二/兩)
　右五味切以水六升煮取二升分四服忌海藻菘菜
又方
　　鸕鷀喙
　右一物當噎時以銜之則下(肘後/同)
又方
　　羚羊角
　右一物多少自在末之飲服亦可以角摩噎上良(並/出)
　(第二十/二卷中)
廣利方療因食即噎塞如炙肉􁀙在咽中不下方
　　呉射干(六分/)升麻(四分/)　桔梗(四分/)　木通(十二/分)
　　赤茯苓(八分/)百合(八分/)　紫菀頭(二十/一枚)
　右七物切以水二大升煎取九合去滓分温三服食
　後良久服忌猪肉酢物(出第四/巻中)
千金理諸噎方
　　常食乾粳米飯即不噎
又方
　　炭末細羅蜜丸如彈子大含少細細嚥津即下(集/驗)
　　(同並出第/十六卷中)
集驗療噎方
　　取頭垢如棗大以粥若漿水和服之(肘後深師同/出第十卷中)
必効主噎方
　　𨫼捺大椎盡力則下仍令坐之(通按𨫼捺未詳仍/令坐之亦未詳)
又方
　　以酢煮麫糊噉之則差此只可一兩日差欲長久
　　絶者取溲為丸如彈子酢中煮熟於水中澤却及
　　熱則食二十丸神驗不過兩三度則差大効
又半夏湯主噎方
　　生薑(四兩/)　半夏(一升/洗)　石膏(四兩/碎)　小麥(一升/完用)
　　呉茱茰(一升/)赤小豆(二十/顆)大棗(二十/一顆)　人參
　　甘草(炙/)　　桔梗　　　桂心(各二/兩)
　右十一味切以酒二升水八升煮取三升分三服忌
　猪羊肉海藻菘菜餳生葱等(古今録驗有括蔞無桔/梗名乾薑湯不用生薑)
又方
　　杏仁(二兩去/尖皮)桂心(二兩/)
　右二味末之蜜和丸含之如棗核許稍稍嚥之臨食
　先含極効忌生葱(千金同並出/第二卷中)
古今録驗療噎方
　　蘆根(三斤/)
　右一味切以水一斗煮取四升分四服(出第二十/七卷中)
　　卒食噎方九首
病源此由藏氣冷而不理津液澀少而不能傳行飲食
故食入則噎塞不通故謂之食噎胷内痛不得喘息食
不下是故噎也(出第二/十卷中)
肘後療卒食噎方
　　橘皮(三兩/)
　右一味切以水三升煮取一升頓服之
又方
　　舂杵頭糠置手巾角以拭齒立下(集驗深師千金/同並出第五卷)
　　(中/)
深師療卒噎法
　　傍人可緩解衣帶勿令噎者知則愈
又療卒噎方
　　與共食人當以手捉噎人筯問曰此等何物噎人
　　當荅言筯共食人云噎下去則立愈
又療卒噎不下方
　　水一杯　　刀一口
　右二物先以刀横畫水已後盡飲之則下(出第二十/二卷中)
集驗療醋噎方
　　羌活(五兩/)
　擣用水一升浸三宿毎日温服五合差
又療氣噎不下食兼嘔吐方
　　半夏(四兩/洗)　生薑(三兩/各切)
　右二味以東流水二大升煎取一升去滓温服三合
　日三服忌羊肉餳(並出第/五卷中)
備急療卒食噎不下方
　　取蜜含之則下(千金集驗/肘後同)
又方
　　取老牛涎沫如棗核大置水中飲之終身不有噎
　　(必効肘後深師千金/同並出第三卷中)
　　五噎方三首
病源夫五噎謂一曰氣噎二曰憂噎三曰食噎四曰勞
噎五曰思噎雖有五名皆由隂陽不和三焦隔絶津液
不行憂恚嗔怒所生謂之五噎噎者噎塞不通也(出第/二十)
(巻/中)
古今録驗五噎丸療胷中久寒嘔逆逆氣隔飲食不下
結氣不消氣噎憂噎勞噎食噎思噎氣噎者心悸上下
不通噫噦不徹胷脅苦痛憂噎者天隂苦厥逆心下悸
動手足逆冷勞噎者苦氣隔脅下支滿胷中填塞令手
足逆冷不能自温食噎者食無多少唯胷中苦塞常痛
不得喘息思噎者心悸動喜忘目視􁲑􁲑此皆憂恚嗔
怒寒氣上逆胷脅所致療之方
　　乾薑　　　蜀椒(汗/)　　食茱茰　　人參
　　桂心(各五/分)　細辛　　　白术　　　茯苓
　　附子(炮各/四分)　橘皮(六分/)
　右十味擣篩以蜜和為丸如梧子酒服三丸日再不
　知漸増忌桃李雀肉大酢猪肉冷水生葱生菜酢物
　(出第二十/七卷中)
經心録五噎丸主五種之氣皆令人噎方
　　人參　　　半夏　　　桂心　　　防葵(一方/用防)
　　(風小草/各二兩)　　附子(炮/)　　細辛　　　甘草(炙各/二兩)
　　食茱茰(三合/)紫菀　　　乾薑　　　芍藥
　　枳實(炙/)　　烏頭(各六/分炮)
　右十三味擣篩以蜜和為丸如梧子大服五丸日三
　不知加至十五丸忌羊肉餳海藻菘菜猪肉生葱生
　菜(千金同出/第二卷中)
集驗噎塞不通方
　　營實根(十二/分)
　右一味擣為散酒下方寸匕日三服(出第五/卷中)
　　諸骨哽方三十五首
肘後療食諸魚骨哽百日哽者方
　　用綿二兩以火煎蜜内一叚綿使熱灼灼爾從外
　　縛哽所在處灼瓠以熨綿上若故未出復煮一叚
　　綿以代前并以皂莢屑少少吹鼻中使得嚏出矣
　　秘方不傳禮云魚去乙謂其頭間有骨如乙字形
　　者哽入不肯出故也
又方
　　取捕魚竹笱鬚燒末飲之魚網亦佳
又療食諸肉骨哽方
　　白雄雞左右翮大毛各一枚燒末水服一刀圭也
　　仍取所食餘者骨左右手反覆擲背後則下也(文/仲)
　　(備急/同)
又方
　　燒雞足末服方寸匕酒下立出(深師/同)
又方
　　生艾蒿數升水酒共一斗煮取三四升稍稍飲之
　　(深師/同)
凡療病皆各以其類豈宜以鸕鷀療肉骨狸虎療魚哽
耶至於竹篾薤白嚼筋綿蜜事乃可通為諸哽用耳又
有呪術小小皆須師解故不備載(出第五/卷中)
深師療食魚骨哽方
　　捕魚網燒飲服刀圭匕良是魚哽燒魚網服之良
又療哽及刺不出方
　　服薔薇灰末方寸匕日三亦療折箭刺入膿囊不
　　出堅燥及䑕撲服之十日哽刺皆穿皮出効
又療鐡棘竹木諸刺在肉中折不出及哽不下方
　　半夏(二兩/洗)　白斂(二兩/)
　右二味擣篩酒服半錢匕日三寧從少少起者半夏
　㦸人喉中故也忌羊肉餳等加乾薑一兩尤佳
又方
　　䑕腦厚塗瘡上則出亦可用墳䑕大効
又療哽方
　　螻蛄腦
　右一物吞即下亦療刺不出塗刺瘡上
又療咽哽方
　　取魚尾著衣領令下推立下
又方
　　白斂白芷等分擣散飲服刀圭
又療食哽方
　　鷹糞燒灰存性
　右一物下篩服方寸匕虎狼鵰屎皆可服之佳
又療骨哽咽不得下飲食方
　　白雞翼翮大毛各一枚著銅器中燒之焦作灰飲
　　服一刀圭立下
又療哽方
　　半夏(五兩/洗)　白芷(五兩/)
　右二物擣篩服方寸匕則嘔出忌羊肉餳
又方
　　以東流水一柸東向坐以手指畫氷中作龍字訖
　　飲水不自曉書令他人持手書良
又方
　　凡書文曰天有門地有根諸家入口者皆當得吞
　　(集驗同並出第/二十二卷中)
千金療哽方
　　取鹿筋漬之濡索之大如彈丸持筋端吞之候至
　　哽處徐徐引之哽著筋出(集驗/同)
又方
　　極吹之食骨鯁燒虎狼屎服
又方
　　末虎骨若狸骨服方寸匕(集驗/同)
又方
　　服瞿麥末方寸匕(集驗同古今録驗/兼主折刺不出)
又方
　　吞猪膏如雞子大不差更吞差止(古今録/驗同)
又療諸哽方
　　作竹篾刮令滑綿纒内咽中令至哽處可進退引
　　之哽即出(小品古今録/驗深師同)
又療諸哽方
　　鸕鷀屎末服方寸匕(集驗古今/録驗同)
又療魚骨哽方
　　口稱鸕鷀鸕鷀則下(並出第二/十六卷中)
張文仲療食諸魚骨哽方
　　以魚骨挿頭上則立下陶云因􁀙刻則出(肘後備/急同)
又方
　　小嚼薤白令柔以繩繫中央持繩一端吞薤到哽
　　處引哽當隨出(集驗古今録驗深/師備急千金同)
又療魚骨哽在喉中衆法不能去者方
　　取飴糖丸如雞子黄大吞之不去又吞此用得効
　　也(肘後備急千金/集驗小品同)
又療食中吞髮哽不去繞喉者方
　　取梳頭髮燒灰飲服一錢匕(肘後備急集驗千金/同並出第三卷中)
救急療哽方
　　好蜜以一匙抄稍稍嚥之令下良(文仲/同)
又療魚骨哽在喉中方
　　以少許碙砂口中咀嚼嚥之立下(出第七/卷中)
必効療魚骨哽方
　　含水獺骨立出(小品/同)
又方
　　魚網覆頭立下千金云燒灰服半七(小品同出/第二卷中)
古今録驗療魚哽骨横喉中六七日不出方
　　取鯉魚鱗皮合燒作屑以水服之則出也未出更
　　服之取出為度(出第二十/九卷中)
　　雜誤吞物方一十七首
肘後燎誤吞鈎方
　　若繩猶在手中者莫引之但益以珠璫若薏子輩
　　就貫之著繩稍稍令推至鈎處小小引之則出
又方
　　以小羊喉以沓繩推至鈎處當退脫小引則出
又方
　　但大戾頭四向顧小引之則出
又方
　　常思草頭一把二升水淘灌之十餘過而飲之
又療譔吞諸木竹釵輩方
　　取布刀故鋸燒漬酒中以女人大指甲二枚燒末
　　内酒中飲之
又方
　　若是桃枝竹釵但數數多食白糖自消去
又療以銀釵簪筋擿吐因氣吸誤吞不出方
　　多食白糖漸漸至十斤當褁物自出此說與葛氏
　　小異(並出第/五卷中)
深師療誤吞鈎方
　　虎珀珠
　右一物貫著鈎繩推令前入至鈎所又復推以牽引
　出矣若水精珠卒無珠堅物摩令滑用之也(出第二/十二巻)
　(中/)
千金療誤吞環若指彄方
　　燒鴈毛二七枚末服之鵝羽亦佳(備急文/仲同)
又誤吞珠銅鐡而哽者方
　　燒弩銅牙令赤内酒中飲之立愈(出第二十/六卷中)
張文仲療吞諸珠璫鐡而哽方
　　燒弩銅牙令赤内水中飲其汁立愈(肘後備/急同)
又療誤吞錢方
　　擣火炭末服方寸匕則出(肘後小品集驗千/金備急深師同)
備急葛氏誤吞釵方
　　取薤暴令萎煮令熟勿切食一大束釵則便隨出
　　生麥葉若蘩縷皆可用良効(千金肘/後同)
又誤吞釘及箭金鍼鐡等物方
　　多食肥羊肉脂及諸肥肉自褁出(肘後千金文仲/同並出第五卷)
　　(中/)
古今録驗療誤吞銀鐶及釵者方
　　取飴糖一斤一頓漸漸食盡多食之鐶及釵便出
　　(小品集驗千金/同千金作白糖)
又方
　　取水銀一兩分服之釵便下去也亦可以胡粉一
　　兩擣調之分再服食銀令如泥也若吞金銀物在
　　腹中皆服之令消烊出也
又療誤嚥鍼方
　　取真吸鍼礠石末酒白飲服一方寸匕解曰礠石
　　特能吸取鍼難云今吞鍼哽在喉中而服礠石未
　　入腹耶若含礠石口中者或吸鍼出耳二理詳取
　　其義焉(小品集驗千金同/出第二十九卷中)
　
　外臺秘要方卷八
欽定四庫全書
　外臺秘要方巻九
　　　　　　　　　　　　　唐　王燾　撰
　　欬𠻳方三首
病源欬𠻳者由肺感於寒㣲者成欬𠻳也肺主氣合於
皮毛邪之初傷先客皮毛故肺先受之五藏與六腑為
表裏皆稟氣於肺以四時更王五藏六腑皆有欬𠻳各
以其時感於寒而受病故以欬𠻳形證不同五藏之欬
者乗秋則肺先受之肺欬之狀欬而喘息有音聲甚則
唾血乗夏則心先受之心欬之狀欬則心痛喉中介介
如哽甚則咽腫喉痺乗春則肝先受之肝欬之狀欬則
兩(一作/左)脅下痛甚則不可轉側兩胠下滿乗季夏則脾
先受之脾欬之狀欬則右脅下痛隂引於肩背甚則不
可以動動則欬劇乗冬則腎先受之腎欬之狀欬則腰
背相引而痛甚則欬逆此五藏之欬也五藏欬久不已
傳與六腑脾欬不已則胃受之胃欬之狀欬而嘔嘔甚
則長蟲出肝欬不已則膽受之膽欬之狀欬而嘔膽汁
肺欬不已則大腸受之大腸欬之狀欬而遺糞心欬不
已則小腸受之小腸欬之狀欬而失氣氣與欬俱出腎
欬不已則膀胱受之膀胱欬之狀欬而遺溺久欬不已
則三焦受之三焦欬之狀欬而腹滿不欲食飲此皆聚
於胃關於肺使人多涕唾而面浮腫氣逆也又有十種
欬一曰風欬欲語因欬言不得終是也二曰寒欬飲冷
食寒注入於胃從肺脉上氣内外合因之而欬是也三
曰支欬心下硬滿欬則引四肢痛其脉反遲是也四曰
肝欬欬而引脅下痛是也五曰心欬欬而唾血引手少
隂是也六曰脾欬欬而涎出續續不止下引少腹是也
七曰肺欬欬引頸項而唾涎沫是也八曰腎欬欬則耳
聾無所聞引腰并臍中是也九曰膽欬欬而引頭痛口
苦是也十曰厥隂欬欬而引舌本是也診其右手寸口
氣口以前脉手陽明經也其脉浮則為陽實陽實者病
苦腹滿善喘欬脉㣲大為肝痺欬引少腹欬𠻳脉浮大
者生沈小伏匿者死又云脉浮直者生沈硬者死欬且
嘔腹脹且泄其脉弦弦欲絶者死欬脫形發熱脉小硬
急者死欬且羸瘦絡脉大硬者死欬而尿血羸瘦脉大
者死(出第十/四卷中)
小品療欬𠻳紫菀七味湯方
　　紫菀(半兩/)　五味子(一兩/)桂心(二兩/)　麻黄(四兩/去節)
　　杏仁(七十枚去皮/尖兩仁碎)　　　乾薑(四兩/)　甘草(二兩/炙)
　右藥切以水九升煎取二升半去滓温服七合日三
　服忌海藻菘菜生葱䔉麫腥膩(經心録古今錄驗/同出第二卷中)
延年紫菀飲主欬𠻳方
　　紫菀　　　貝母　　　茯苓　　杏仁(去皮/尖兩)
　　(仁/者)　　　　生薑(各三/兩)　人參(二兩/)　橘皮(一兩/去脉)
　右七味切以水五升煮取一升五合去滓分温三服
　如人行七里更進一服忌葱蒜麫酢(張文仲處古今/錄驗同出第五)
　(卷/中)
古今錄驗天門冬煎療欬𠻳方
　　天門冬(六兩/去心)杏仁(三升去雙/仁皮尖碎)　　　　椒(三升熬/令汗出)
　　桂心　　　厚朴(炙/)　　杜仲　　　苦參(各三/兩)
　　附子(六兩/炮)　乾薑(六兩/)　烏頭(二枚/炮)　人參(六兩/)
　　蜈蚣(一枚去/頭足炙)
　右十二味别擣杏仁其餘者合擣下篩以五斤膠飴
　和擣千杵服如大棗一枚日三忌冷水豬肉生葱鯉
　魚(出第九/卷中)
　　五𠻳方四首
深師療五𠻳一曰上氣𠻳二曰飲𠻳三曰燥𠻳四曰冷
𠻳五曰邪𠻳四滿丸方
　　乾薑　　　桂心　　　躑躅花　　芎藭
　　紫菀　　　芫花根皮(各二/分)　　　人參
　　細辛　　　甘草(炙/)　　半夏(洗/)　鬼督郵(各一/分)
　　蜈蚣(一枚去/頭足炙)
　右十二味擣篩蜜和服如大豆五丸米飲下日三不
　知加之至七八丸服此丸無不差方秘不傳忌羊肉
　餳生葱生菜海藻菘菜
又方
　　特生礜石(一兩泥包/燒半日)　　欵冬花(一兩/)䜴(三百枚/擣千杵)
　　巴豆(十六枚去皮心/熬别擣如脂)
　右四味擣篩蜜和服如大豆米飲下二丸不知稍増
　至四五丸忌野豬肉蘆笋(古今錄驗療三十年/欬並出第十八卷中)
備急華佗五𠻳丸方
　　皂莢(炙/)　　乾薑　　　桂心
　右三味等分擣篩蜜和丸如梧子服三丸酒飲俱得
　日三忌葱(出第三/卷中)
古今錄驗四滿丸療五𠻳一為氣𠻳二為痺𠻳三為燥
𠻳四為邪𠻳五為冷𠻳悉療之方
　　蜈蚣(二枚/炙)　芫花根(五分/熬)躑躅花(四分/)乾薑
　　芎藭　　　桂心(各四/分)　人參　　　細辛(各二/分)
　右八味擣篩蜜和為丸一服米飲下五丸如大豆許
　日三稍加至十丸忌生葱生菜(出第十/九卷中)
　　新久欬方三首
深師療新久欬𠻳唾膿血連年不差晝夜肩息麻黄湯
方
　　麻黄(去節四兩/一方二兩)　　　　桂心(二兩/)　甘草(二兩/)
　　大棗(十四/枚擘)
　右四味切以水九升煮取三升去滓分温三服日三
　數用有効忌海藻菘菜生葱等物
又療新久欬𠻳前胡丸方
　　前胡(六分/)　烏頭(炮二/枚)　桔梗　　　乾薑(各二/分)
　　桂心(八分/)　蜀椒(八分/汗)
　右六味擣篩蜜和如櫻桃大一丸含化稍稍嚥之日
　三又療久欬晝夜不得卧咽中水雞聲欲死者療之
　良忌豬肉冷水生葱(並出第十/八卷中)
千金療新久欬𠻳欵冬花煎方
　　欵冬花　　乾薑(為末/)　芫花根(熟熬為末/各二兩)
　　五味子　　紫菀(各三/兩)
　右五味先以水一斗煮三味取三升半去滓内芫花
　乾薑末加白蜜三升合投湯中令調於銅器中㣲火
　煎令如飴可一升半服棗核大含之日三服曽數用
　甚良忌蒜麫腥膩(深師同出第/十八卷中)
　　卒欬𠻳方八首
肘後療卒欬𠻳方
　　釡月下土(一/分)豉(七分/熬)
　右二味熬擣蜜丸如梧子大米飲服十四丸曽用有
　驗
又方
　　飴糖(六分/)　乾薑(六分/末)　䜴(一兩/)
　右三味先以水二升煮䜴三兩沸去滓内飴糖消後
　内乾薑末分為三服
又方
　　生薑汁　　百部根汁
　右二味合煎服二合(並出第/一巻中)
張文仲卒欬方
　　百部根(四兩/)
　右一味酒一斗煮之再宿火温服一升日再服之効
　(肘後/同)
又方
　　温清酒(一升/)驢膏(一升/)
　右服之亦療上氣(並出第/三卷中)
備急卒欬𠻳方
　　芫花(二兩/熬)
　右一味水二升煮四沸去滓内白糖一斤服如棗大
　勿食鹹酸物亦療久欬(肘後/同)
又方
　　爐中取鈆屑(一分/)　　　桂心(二兩/)　皂莢(二兩/去皮)
　　(子/炙)
　右三味擣篩蜜和丸如梧子大人米飲下服十五丸
　小兒五丸日二服忌生葱(肘後同出/第三卷中)
深師療卒欬逆上氣肩息晝夜不止欲絶麻黄湯方
　　麻黄(去節/)　細辛(各二/兩)　甘草(半兩/炙)　桃仁(二十/枚去)
　　(皮尖及兩仁者/研一本作杏)
　右四味切以水七升煮取三升去滓分三服秘方忌
　海藻菘菜生菜(出第十/八卷中)
　　暴熱嗽方二首
千金療暴熱嗽杏仁飲方
　　杏仁(四十枚去皮/尖兩仁炒研)　　　柴胡(四兩/)　紫蘇子(一/升)
　　橘皮(一兩/)
　右四味切水一斗煮取三升分三服常服飲之不妨
　(本方無紫蘇子有乾/棗出第十八卷中)
延年貝母煎主暴熱欬方
　　貝母(三兩/)　紫菀　　　五味子　百部根
　　杏仁(去皮尖兩/仁者研)　　　　甘草(炙各/二兩)
　右六味切以水五升煮取二升去滓和地黄汁三升
　生麥門冬汁一升白蜜五合好酥二合生薑汁一合
　又先取地黄麥門冬及湯汁和煎減半内酥薑汁攪
　不得停手又減半内蜜煎如稠糖煎成取如棗大含
　嚥之日三夜再服忌海藻菘菜鹹物(蔣孝璋處出/第五卷中)
　　冷欬方三首
深師療冷欬逆氣乾薑湯方
　　乾薑(四兩/)　紫菀(一兩/)　杏仁(七十枚去皮/尖雙仁切)
　　麻黄(去節/四兩)　桂心　　　甘草(炙各/二兩)　五味子(一/兩)
　右七味切水八升煮取二升七合分三服平體人加
　射干一兩代乾薑忌海藻菘菜生葱等
又療冷飲欬芫花煎方
　　芫花(二兩/)　乾薑(二兩/)　白蜜(二升/)
　右三味擣篩二味内蜜中攪令相和㣲火煎令如糜
　服如棗核一枚日三夜一欲痢者多服(千金主新久/欬並出第十)
　(八卷/中)
千金療冷𠻳方
　　乾薑(三兩/末)　膠飴(一斤/)
　右二味攪令和調蒸五升米下令熟以棗大含化稍
　稍嚥之日五夜三(出第十/八卷中)
　　欬失聲方四首
廣濟療咽喉乾燥欬𠻳語無聲音桂心散方
　　桂心(三兩/)　杏仁(三兩去皮尖/雙仁熬擣)
　右二味擣篩為散以蜜和綿褁如棗大含之嚥汁日
　三夜二忌生葱油膩(出第二/卷中)
古今錄驗療暴中冷傷寒鼻塞喘欬喉中瘂塞失音聲
者方
　　取芫花根(一虎口/切㳟)
　右一味令病人以薦自縈就裏舂芫花根令飛揚入
　其七孔中當眼淚出口鼻皆羅剌(郎逹/切)畢畢耳勿住
　令芫花根盡則止病必於此差
又療忽暴欬失聲語不出杏人煎方
　　杏仁(一升去皮尖/兩仁者熬)　　　通草(四兩/)　紫菀
　　五味子(各三/兩)貝母(四兩/)　桑白皮(五兩/)蜜(一升/)
　　沙糖(一升/)　生薑(汁一/升)
　右九味切以水九升煮五味取三升去滓内杏仁脂
　薑汁蜜糖和攪㣲火上煎取四升初服三合日再夜
　一稍稍加之忌䔉麫炙肉等(千金/同)
又通聲膏方
　　五味子　　欵冬花　　通草(各三/兩)　人參(二兩/)
　　杏仁(一升去尖皮/兩仁者熬)　　　桂心　　　細辛
　　青竹皮　　菖蒲　　　酪酥(各二/兩)　棗膏(三升/)
　　白蜜(一升/)　薑汁(一升/)
　右十三味細切以水五升㣲火煎三上三下去滓内
　薑汁棗膏煎令調和酒服如棗二枚忌生菜生葱羊
　肉餳(千金用蘇五升棗膏蜜各二/升餘同並出第十九卷中)
　　氣𠻳方八首
病源夫肺主氣候皮毛人有運動勞役其氣外洩腠理
則開因乗風取凉冷氣卒傷於肺即發成𠻳故為暴氣
𠻳其狀𠻳甚而少涎沫(出第十/四卷中)
古今錄驗療患氣𠻳并下焦冷結方(後四方同療姚/大夫别錄要方)
　　紫菀　　　貝母　　　百部根　　欵冬花
　　五味子　　半夏(洗各/五分)　射干(十分/)　芫花根皮
　　(四分切/熬令焦)　　乾薑　　　橘皮(各四/分)　杏仁(八分/去皮)
　　(尖雙仁/者熬)　　蘇子(四分/)　白石英(八分/研)鍾乳(十分/研)
　右十四味擣篩以蜜和為丸如梧桐子酒服十丸日
　再稍加至三十丸忌羊肉餳諸生冷等物
又方
　　乾地黄　　桂心　　　山茱茰　　五味子(各/三)
　　(兩/)　　　　茯苓(四兩/)　蓯蓉　　　丹參
　　澤瀉　　　甘草(炙/)　　鍾乳(研各/二兩)
　右十味擣篩蜜和酒服十五丸如梧子大日増至三
　十丸忌海藻生葱醋物菘菜蕪荑
又酒方
　　丹參　　　乾地黄(各五/兩)芎藭　　石斛
　　牛膝　　　黄茋　　　白术　　蓯蓉(各四/兩)
　　防風　　　獨活　　　附子(炮/)　　秦芁
　　桂心　　　乾薑(各三/兩)　鍾乳(六分/研)
　右十五味切以酒三斗浸七日初服二合日再稍稍
　加之忌食桃李雀肉生葱豬肉冷水蕪荑
又丸方
　　乾地黄(四兩/)防風　　　蓯蓉　　　澤瀉(各三/兩)
　　山茱茰　　丹參　　　五味子　　茯神(各二/兩一)
　　(方作/茯苓)　　　桂心(一兩/半)
　右九味擣篩蜜和丸如梧子酒服二十丸日再稍加
　至三十丸忌醋物生葱蕪荑(並出第十/九卷中)
延年杏仁煎主氣𠻳方
　　好杏仁(一升去皮尖/兩仁者酥熬)　　糖(一合/)　　蜜(五合/)
　　酥(一合/)　　生薑汁(一合/)貝母(八合别/篩末)蘇子汁(二/升)
　　(以七小合蘇子/研水和濾取汁)
　右七味先擣杏仁如泥内後六味藥合煎如稠糖取
　如棗大含嚥之日三但𠻳發細細含之忌豬肉(蔣孝/璋處)
又療氣𠻳煎方
　　貝母　　　紫菀　　　百部根(炙/)　欵冬花
　　甘草(炙各/三兩)　桂心(二兩/)
　右六味切以水六升煮取一升五合去滓内後藥冄
　煎
　　生地黄汁(三/升)生麥門冬汁(五合/)　　　生薑汁(五/合)
　　白蜜(五合/)　酥(五合/)　　白糖(五合/)　杏仁(三合/去皮)
　　(尖雙仁熬/擣作膏)
　煎如糖一服一匙日三稍加至三匙𠻳定則停忌海
　藻生葱菘菜蕪荑䔉醋鹹食豬肉等
又療氣𠻳杏仁煎方
　　杏仁(五合去皮/尖擣研)　　　　生薑汁(二合/)酥(一合/)
　　蜜(三合/)
　右四味以水三升研杏仁取汁内銅鐺中煎攪可減
　半内薑汁煎如稀糖内酥蜜煎令如稠糖一服一匙
　日三服夜一服稍加至兩匙忌豬肉
又杏仁煎主氣𠻳方
　　杏仁(一升去尖皮兩/仁者研濾取汁)　　酥(三合/)　　白蜜(三合/)
　右三味以水三升研濾杏仁令味盡内銅鐺中煎可
　減半内酥蜜煎二十沸内貝母末四分紫菀末三分
　甘草炙末一分更煎攪如稀糖一服一匙日三夜一
　服以欬𠻳止為度大驗忌䔉豬内(並出第/五卷中)
　　呷欬方二首
病源呷欬者猶是欬𠻳也其胷膈痰飲多者欬則氣動
於痰上摶咽喉之間痰氣相擊隨欬動息呀呷有聲謂
之呷欬其與欬𠻳大體雖同至於投藥則應加消痰破
飲之物以此為異耳(出第十/四卷中)
崔氏三十年以來呷欬并療之方
　　莨菪子(新/者)　南青木香(真/者)熏黄(無石/臭者)
　右三味等分擣篩為散以羊脂塗青紙一張以散藥
　著紙上卷褁之平旦空腹燒褁頭令烟出吸取十嚥
　日中時復吸十嚥日晩後吸十嚥七日内禁生冷醋
　滑三日則差(出第六/卷中)
古今錄驗療呷欬書墨丸方大神驗萬年縣令席君懿
送
　　書墨(二分/)　甘遂(二分/)　葶藶子(二分/熬)前胡(五分/)
　　大黄(五分/)　巴豆(二分去/心皮熬)
　右六味擣篩為散巴豆葶藶别細研蜜和丸如梧子
　以白蜜粥清飲旦空腹服三丸人弱服二丸則利水
　或吐三日以後更一服還如上法不過三服愈療三
　十年欬如利不止者以冷白飲止之吐利止後食禁
　生冷醋滑豬魚雞麫油酒冷水䔉蘆笋此藥宜春夏
　服之有毒之藥寧從少起(廣濟療瘕𠻳上氣喉中作/水雞鳴出第十九卷中)
　　熏欬法六首
千金療欬熏法
　　細熟艾薄薄布紙上廣四寸復以石硫黄末薄布
　　艾上務令調匀以荻一枝如紙長卷之作十枚先
　　以火燒纒下去荻其烟從荻孔中出口吸取煙嚥
　　之取吐止明旦復熏之昨日餘者後日復熏之三
　　日止自然差惟得食白糜餘皆禁之(古今錄/驗同)
又法
　　熏黄(研令細/一兩)
　以蠟蠟紙并上熏黄令與蠟相入調匀卷之如前法
　燒之亦如上法日一二止以吐為度七日將息後羊
　肉羮補之
又法
　　爛青布廣四寸上布艾艾上又布青礬石末礬上
　　布少熏黄末又布少鹽又布少豉末急巻之燒令
　　著内燥罐中以紙䝉頭作小孔以口含取煙嚥之
　　以吐為度悶時復息煙盡止日一二用三巻用不
　　盡差三七日慎油膩(並出第十/八卷中)
崔氏療久欬不差熏法
　　欵冬花
　右一味毎旦取如雞子許用少許蜜拌花使潤内一
　升鐡鐺中又用一瓷椀合鐺椀底鑚一孔孔内揷一
　小竹筒無竹葦亦得其筒稍長作椀鐺相合及揷筒
　處皆麫埿之勿令漏煙氣鐺下著炭火少時欵冬煙
　自從筒中出則口含筒吸取煙嚥之如覺心中少悶
　須暫舉頭即將指頭捻筒頭勿使漏煙氣吸煙使盡
　止凡如是三日一度為之待至六日則飽食羊肉餺
　飥一頓則永差(出第六/卷中)
古今錄驗療欬欱(呼合切/下同)煙法
　　鍾乳(研/)　　白石英(研/)　人參　　丹參(研/)
　　雄黄(各七/分研)　水銀(二分/研)　烏羊腎脂(一/具)浄紙(十張/)
　右八味各擣篩為末以水銀投藥褁細研使入諸藥
　羊脂熬取置紙中令均平使厚一分散藥令周遍翦
　紙一張作三分瘦弱婦人五日用半寸熏未服藥前
　齋五日服藥後一百日忌五辛酒肉此一劑得療五
　十人上氣悉皆愈忌生血物
又療欬腹脹氣上不得卧身體水腫長孫振熏法
　　蠟紙一張熟艾薄布遍紙上
　　熏黄(末三/分)　欵冬花(末二/分)
　右三味并遍布艾上著一葦筒卷之寸别以繩繫之
　燒下頭欱煙嚥之亦可三十嚥欱訖則差欱盡三劑
　一百日斷鹽醋日一毎欱三寸三日盡一劑(出第十/九卷中)
　　療欬方一十四首
深師療欬方
　　巴豆(炮去殻/勿傷肉)
　白飲吞下初日飲服二枚二日三枚良忌野豬肉蘆
　笋(千金/同)
又方
　　蜀椒(一合汗/去目)杏仁(去皮尖/半合熬)䜴(半合/)　　欵冬花(半/)
　　(合/)
　右四味擣蜜和為丸晩間不食含一丸如彈丸大含
　一丸則知効驗十年者五六日知良(並出第十/八卷中)
小品療欬生薑五味子湯方
　　五味子(五合/)生薑(八兩/)　紫菀(一兩/)　半夏(二兩/洗)
　　呉茱茰(一兩/)欵冬花(半兩/)細辛(一兩/)　附子(一枚/炮)
　　茯苓(四兩/)　甘草(二兩/炙)　桂心(一兩/)
　右十一味切以水一斗煮取五升分温三服老人可
　服五合忌海藻菘菜豬肉冷水羊肉餳生菜醋物生
　葱(古今錄驗同/出第一卷中)
備急療欬方
　　杏仁(半斤去尖皮/兩仁者熬)　　　紫菀(二兩/)
　右二味先研杏仁取汁使盡細切紫菀更煎少濃去
　滓内蜜使稠細細飲之立定(出第三/卷中)
崔氏療欬方
　　杏仁(一升去尖/皮兩仁熬)　　　　蘇子(汁五/合)　生薑汁(五/合)
　　(煎/)　　　　蜜(五合煎/令沫盡)
　右四味先擣杏仁作脂訖内諸藥和煎攪調三四沸
　藥成含嚥如棗大日三四忌䔉麫(出第六/卷中)
延年紫菀飲主欬方
　　紫菀(一兩/半)　貝母(二兩/)　人參(一兩/)　橘皮(半兩/)
　　生薑(一兩/)　杏仁(一兩半去皮/尖兩仁者研)
　右六味切以水二升五合煮取八合分三服欲再服
　亦得慎鹹醋䔉麫(蔣孝璋處出/第五卷中)
必効療欬方
　　棗(一百二十/顆去核)豉(一百/粒)　　桃仁(一百二十顆去皮/尖兩仁者熬令色)
　　(黄/)
　右三味合擣為丸如棗大含之無不差
又方
　　雞子白皮(十四枚/熬令黄)　　　麻黄(三兩/去節)
　右二味擣成散毎服方寸匕日二食後飲下之無所
　忌
又方
　　麻黄(二兩/去節)　紫菀(二兩/)　貝母(三兩/去心)
　右三味擣篩蜜和丸如杏核綿褁含稍稍嚥汁盡更
　作日四五度
又方
　　杏仁(一百二十枚/去皮尖熬)　　　䜴(一百枚/熬令乾)　乾棗(四十/枚去)
　　(核/)
　右三味合擣如泥丸如杏核含嚥令盡日七八度盡
　更作(出第一/卷中)
古今錄驗百部湯療欬晝夜不得眠兩眼突出方
　　百部(半兩/)　生薑(半斤/)　細辛(三兩/)　貝母(三兩/)
　　甘草(二兩/炙)　杏仁(四兩去皮/尖兩仁者)　　　　紫菀(三兩/)
　　桂心(二兩/)　白术(二兩/)　麻黄(六兩/去節)　五味子(二/兩)
　右十一味切以水一斗二升煮取三升分三服忌桃
　李雀肉海藻菘菜生菜(千金無杏仁/紫菀餘同)
又療欬噏散方
　　細辛　　　紫菀　　　天雄(炮/)　　石膏
　　欵冬花　　鍾乳(各二/分)
　右六味擣篩作散如大豆七聚以小竹筒噏服日二
　不得食生魚醬醋生菜但食糜七日欬愈乃止若大
　豆聚不知亦小益勿大多甚良忌生菜冷水豬肉(千/金)
　(同/)
又療欬麻黄五味子湯方
　　麻黄(四兩/去節)　五味子(五合/)甘草(二兩/炙)　半夏(二兩/洗)
　　乾薑(五合/)　細辛(二兩/)　桂心(六兩/)　杏仁(三兩/去皮)
　　(尖兩/仁者)
　右八味切以水一斗煮取四升去滓分温五服日三
　夜二忌海藻菘菜羊肉餳生菜生葱
又療欬羊肺湯太醫史脫方
　　欵冬花(一兩/)紫菀　　　乾薑　　　細辛(各一/兩)
　　桂心　　　甘草(炙各/半兩)　五味子(半斤/)白前
　　食茱茰(各半/兩)羊肺(一枚/細切)
　右十味切以水八升合煮取三升去滓一服三合日
　三禁食鹽䔉生菜海藻菘菜生葱(並出第十/九卷中)
　　積年久欬方二十一首
病源肺感於寒微者則成欬𠻳久欬𠻳是連滯嵗月經
久不差者也凡五藏皆有欬𠻳不已則各傳其腑諸久
欬不已三焦受之其狀欬而腹滿不欲食飲此皆寒氣
聚於胃而關於肺使人多涕唾而變面浮腫氣逆故也
(出第十/四卷中)
深師療五藏欬積年劇則上氣不得卧喉中如有物醫
所不療五愈丸方
　　桂心　　　細辛　　　乾薑　　　白前
　　甘草(炙各/三分)　蜀椒(汗/)　　代赭　　　通草
　　欵冬花　　芫花(熬各/一分)　伏龍肝　　紫菀
　　牡蠣(各二/分熬)
　右十三味擣篩以飴糖和之擣令調和如棗核一丸
　含之稍稍嚥其汁盡復含令胷中熱為候不知以意
　加之其久病重者晝夜二十餘丸若一嵗欬者一月
　愈十嵗欬者百日愈忌海藻菘菜生葱生菜等
又療三十年欬芫花煎方
　　芫花(二兩/)　乾薑(三兩/末之)
　右二味以水五升煮芫花取三升去滓内薑末加蜜
　一升合煎之如糜一服如半棗日三不知加之一方
　不用乾薑取芫花汁蜜和煎令可丸服如梧子三丸
　日三
又療三十年欬氣奔上欲死醫所不療海藻丸褚仲堪
方
　　海藻(三分/)　麥門冬(五分/去心)昆布　　　乾薑
　　細辛　　　文蛤　　　桂心　　　蜀椒(汗各/二分)
　右八味擣篩蜜和服如杏仁許夜卧一丸著舌上稍
　稍嚥汁盡更著一丸忌生葱生菜等
又療三十年欬𠻳上氣短氣久冷五藏客熱四肢煩疼
食飽則劇時有發甚不能行步夜不得卧多夢香豉丸
　　香豉(四分/熬)　杏仁(二分去尖/皮兩仁熬)　　　紫菀(三分/)
　　桂心(三分/)　甘草(八分/炙)　乾薑(二分/)　細辛(三分/)
　　呉茱茰(二分/)
　右八味擣篩蜜和服如梧子四丸日三不知増之能
　含嚼嚥汁亦佳忌海藻菘菜生葱生菜
又療三十年上氣欬𠻳欵冬花丸方
　　欵冬花(六分/)桂心(四分/)　紫菀(六分/)　杏仁(四分/去尖)
　　(皮兩/仁熬)　　　附子(二兩/炮)　藜蘆(四分/)　乾薑(六分/)
　　甘草(七分/炙)　細辛(六分/)　防風(八分/)　芫花(六分/熬)
　　蜀椒(八分/汗)　野葛(四分/去心)
　右十三味擣篩蜜和丸如梧子服三丸稍加日三服
　忌生葱辛鹹醋豬肉冷水海藻菘菜生菜狸肉等(一/方)
　(十四味此方忌/酢恐有茯苓)
又療三十年欬逆上氣咽喉如水雞鳴或唾膿血師藥
不能療者方
　　香䜴(三升/熬)　蜀椒(一升/汗)　乾薑(一斤/)　豬肪(三斤/)
　右四味擣篩内肪中以水五升合䜴等物熟煎毎以
　二合服之大効
又療三十年欬𠻳七星散方
　　蜀椒(汗/)　　桑根白皮　芫花根皮　欵冬花
　　紫菀　　　代赭　　　細辛　　　伏龍肝(各/一)
　　(兩/)
　右八味擣為散取作七星聚聚如藊豆大以竹筒口
　當藥上一一噏嚥之令藥入腹中先食訖即服藥日
　三服後三日不差復作七聚以一臠肉炙令熟以轉
　展藥聚上令藥悉在炙肉中仰卧㕮咀炙肉汁令藥
　力歆歆皆毒螫咽中藥力盡吞肉前後所療皆不至
　食肉便愈若不愈復作如初法必愈乃止羊牛鹿肉
　皆可用勿用豬肉忌生菜(千金延年不用椒與芫花/根餘同並出第十八卷中)
千金療三十年欬𠻳方
　　蜜(一斤/)　　生薑(二斤/取汁)
　右二味先秤銅銚知斤兩訖内蜜復秤知斤兩次内
　薑汁以㣲火煎令薑汁盡惟有蜜斤兩在止旦服如
　棗大含一丸日三禁一切雜食
又療三十年欬方
　　紫菀(二兩/)　欵冬花(三兩/)
　右二味為散先食飲服一錢匕日三七日愈(張文仲/古今錄)
　(驗深/師同)
又療三十年欬方
　　百部根(三斤/)
　右一味擣取汁煎之如飴以温粥飲服方寸匕日三
　服深師方白蜜二升更煎五六沸服三合有驗
又療久欬不差方
　　兔矢(四十/九枚)　胡桐律　　􁬄砂(三分/)
　右三味擣篩蜜和為丸服如梧子三丸令吐冷物盡
　則差(並出第十/八卷中)
延年療久欬不差方
　　豬腎(一具去/脂膜)椒(二十八顆/開口者)
　右二味取腎一顆上作十四孔取椒内孔中兩腎揔
　著二十八顆了以水緩煮令熟割破細切噉之令盡
　有驗(張文仲處出/第五卷中)
崔氏療積年欬喉中啞聲方
　　芫花根白皮(六分切熬/令焦黒)　貝母(十二/分)　欵冬花(六/分)
　　百部根(八分/切熬)杏仁(十分去/尖皮熬)皂莢(四分去/皮子炙)五味子(六/分)
　　蜈蚣(半枚/炙)　桑白皮(六分/)麻黄(八分/去節)　紫菀(八分/)
　右十一味擣篩蜜和為丸如梧子大一服五丸日再
　服加至十五丸煮棗汁送之(出第六/卷中)
必効療欬𠻳積年不差者胷膈乾痛不利方
　　紫菀(一大/兩)　杏仁(四十九枚去/兩仁尖皮熬)　　　酥(一大/合)
　　蜜(一大/合)
　右四味紫菀及杏仁各别擣先煮酥蜜攪令和内紫
　菀杏仁研破塊煎十餘沸藥成出瓷器中毎日空腹
　服一彈丸細細含嚥之忌酒麫及猪肉等凌空道士
　得此方傳効不復可言
又方
　　莨菪(二分以水淘去浮者水煮/令牙出焙乾炒令黄黑色)　　　酥(一雞/子許)
　　大棗(七枚/)
　右三味鐺中煎令酥盡取棗去皮食之日二
又方
　　生薑(五兩/)　餳(半大/升)
　右二味取薑刮去皮如筭子切之置餳中㣲火煎薑
　使熟食使盡則差叚侍御用之極効
又方
　　欵冬花
　右一味和蜜火燒含取煙嚥之三數度則差
又方
　　取莨菪子三指撮吞唾嚥之日五六度光禄李丞
　　自服之極神効(並出第/一卷中)
古今錄驗療人三十年寒冷欬逆上氣麻黄湯方
　　麻黄(八分/去節)　蜀椒(四分/汗)　細辛(三分/)　藁本(二分/)
　　杏仁(五十枚去皮/尖兩仁者碎)
　右五味切以水七升煮取三升分為三服日三忌生
　菜
又許明療人久欬欲死方
　　取厚榆皮削如指大去黑尅令如鋸長尺餘内喉
　　中頻出入當吐膿血則愈
又香豉丸療上氣三十年欬氣久寒冷痺脾中客熱變
為冷方
　　食茱茰(一兩/)甘草(一兩/)　香䜴(二十/枚)　細辛
　　杏仁(去尖皮兩仁/者熬各一兩)　　　紫菀(二兩/)
　右六味擣篩為末别擣杏仁如膏乃内末攪令匀蜜
　和丸如梧子服三丸日三不知増之至五丸暮卧時
　含十丸著咽喉中嚥之忌海藻菘菜生菜(出第十/九卷中)
　　久欬坐卧不得方二首
集驗療久患氣𠻳發時奔喘坐卧不得并喉裏呀聲氣
欲絶方
　　麻黄(去節/)　杏仁(去尖皮兩/仁者碎)　　　　紫菀(各三/兩)
　　柴胡　　　橘皮(各四/兩)
　右五味切以水六升煮取二升半去滓分三服一劑
　不差頻兩三劑從來用甚驗(張文仲同出/第四卷中)
備急療久欬奔喘坐卧不得并喉裏呀聲氣絶方
　　麻黄(去節/)　乾蘇葉　　橘皮(各三/兩)　柴胡(四兩/)
　　杏仁(四兩去尖皮/兩仁者碎)
　右五味切以水六升煮取二升半分三服服兩劑必
　差甚効(張文仲同出/第三巻中)
　　欬𠻳短氣方七首
病源肺主於氣候於皮毛氣虚為㣲寒客於皮毛傷於
肺氣不足則成欬𠻳夫氣得温則宣和得寒則痞澀虚
則氣不足而為寒所迫併聚於肺間不得宣發故令欬
而短氣也(出第十/四卷中)
深師療傷中欬𠻳短氣腸中痛流飲厥逆宿食不消化
寒熱邪癖五内不調肉蓯蓉湯方
　　肉蓯蓉(五兩/)乾地黄(四兩/)大棗(二十/枚擘)　烏頭(一兩/炮)
　　甘草(炙/)　　桂心　　　紫菀　　　五味子(各/二)
　　(兩/)　　　　生薑　　　石膏(碎綿/褁)　麥門冬(去/心)
　　(各三/兩)
　右十一味切以水一斗五升煮取七升去滓分為七
　服日四夜三一方用大棗五十枚水一斗二升煮取
　九升忌海藻生葱菘菜蕪荑豬肉冷水
又療上氣咽喉窒塞短氣不得卧倚壁而息腰背苦痛
支脅滿不能食面色痿黄貝毋飲方
　　貝母　　　石膏(綿褁/碎)　桂心　　　麻黄(去節/)
　　甘草(炙各/二兩)　杏仁(三十枚去尖/皮兩仁者)　　　生薑(五兩/)
　　半夏(五兩/洗)
　右八味切以水一斗煮取三升去滓分三服忌海藻
　菘菜羊肉生葱餳等
又療欬而不利胷中痞而短氣心中時悸四肢不欲動
手足煩不欲食肩背痛時惡寒海藻湯方
　　海藻(四兩/)　茯苓(六兩/)　半夏(五合/洗)　五味子(五/合)
　　細辛(二兩/)　杏仁(五十枚去尖/皮兩仁者)
　右六味切以水一斗煮取三升分三服忌羊肉餳生
　葱醋物(一方有生薑一兩千/金同出第十八卷中)
古今録驗五味子湯療逆氣欬𠻳胷膈中寒熱短氣不
足方
　　五味子(一兩/)前胡(三兩/)　紫菀　　　甘草(炙/)
　　桂心　　　生薑(各二/兩)　棗(三十/枚擘)　　山茱茰(三/兩)
　右八味切以水一斗煮取七升絞去滓服一升日三
　夜三忌生葱海藻菘菜(廣濟方用橘/皮不用茱茰)
又胡椒理中丸療欬𠻳逆氣不能飲食短氣方
　　胡椒　　　蓽撥　　　乾薑　　　欵冬花
　　甘草(炙/)　　橘皮　　　髙良薑　　細辛(各四/兩)
　　白术(五兩/)
　右九味擣篩蜜和丸如梧子一服五丸日再忌桃李
　雀肉生菜海藻菘菜
又瀉肺湯療欬逆短氣方
　　人參(三分/)　生薑(四分/)　半夏(五分/洗)　甘草(四分/炙)
　　橘皮(十二/分)　竹葉(二兩/)
　右六味切以水六升煮取二升分三服此方亦療霍
　亂忌羊肉餳海藻菘菜
又療欬𠻳及短氣脅痛薑椒湯方
　　生薑　　　椒(去目汗/各一兩)
　右二味切以水五升煮取三升每服一合(並出第十/九卷中)
　　九種欬𠻳方一首
千金九種氣欬𠻳欲死百病方
　　乾薑(二分/)　半夏(洗/)　　細辛　　　紫菀
　　呉茱茰　　芫花　　　茯苓　　　甘遂
　　防葵　　　甘草(炙/)　　人參　　　烏頭(炮/)
　　大黄　　　葶藶子(熬/)　巴豆(去皮/心熬)　厚朴(炙/)
　　杏仁(去皮尖兩仁/者熬各一分)　　　五味子　　逺志(去心/)
　　枳實(炙/)　　皂角(去皮/子炙)　當歸　　　桂心
　　前胡　　　菖蒲　　　大㦸　　　蜀椒(各半/分)
　　白薇(三分/)
　右二十八味擣合蜜丸先食服如梧子二丸日三以
　知為度不知増之忌海藻菘菜羊肉餳生葱酢物野
　豬肉蘆笋(一方無巴豆有䗪蟲半/分恐非出第十八卷中)
　　欬逆及厥逆飲欬方七首
病源欬逆者是欬𠻳而氣逆上也氣為陽流行腑藏宣
發腠理而氣肺之所主也欬病由肺虚感㣲寒所成寒
搏於氣氣不得宣胃逆聚還肺肺則脹滿氣逆不下故
為欬逆其狀欬而胷滿氣逆髆背痛汗出尻隂股膝踹
䯒足皆痛也其湯熨鍼石别有正方補養宣導今附於
後養生方導引法云先以鼻内氣乃閉口欬還復以鼻
内氣欬則愈向晨去枕正偃卧伸臂脛瞑目閉口無息
極脹腹兩足再息頃間吸腹仰兩足倍拳欲自㣲息定
復為之春三夏五秋七冬九蕩滌五藏津潤六腑又云
還向反望側望不息七通療欬逆胷中病寒熱(出第十/四卷中)
深師療欬𠻳短氣不得息發熱胷苦滿不得飲食五味
子湯方
　　五味子(二兩/)桂心　　　甘草(炙/)　　細辛(各一/兩)
　　乾薑(三兩/)　紫菀(二兩一/方一兩)大棗(二十/枚擘)　麻黄(二兩/去節)
　右八味切以水八升煮取三升分三服無乾薑生薑
　亦得忌海藻菘菜生菜生葱(出第十/八卷中)
千金竹皮湯主欬逆下血不息方
　　生竹皮(三兩/)紫菀(二兩/)　飴糖(一斤/)　生地黄(汁/一)
　　(升/)
　右四味切以水六升煮取三升分三服忌蕪荑(深師/同)
又療大逆上氣喉咽不利止逆下氣麥門冬湯主之方
　　麥門冬(二升/去心)半夏(一升/洗)　人參　　　甘草(各二/兩炙)
　　粳米(二合/)　大棗(十四/枚)
　右六味切以水一斗二升煮取六升服半升日三夜
　一忌羊肉餳海藻菘菜(此本仲景傷寒論方/並出第十八卷中)
古今録驗療厥逆藏氣有餘寒氣虚勞憂氣驚氣其人
善悸胷中或寒上下無常多悲傷流四肢臍四邊常有
核遊腫大便不利遊氣湯方
　　厚朴(四兩/炙)　人參　　　甘草(炙/)　　牡蠣(各二/兩熬)
　　茯苓(四兩/)　桂心　　　半夏(各一/兩洗)　梔子(四枚/)
　　生薑(八兩/)　黄芩(三兩/)
　右十味切以水九升煮取三升半去滓分服七合日
　三夜再服若腹痛去黄芩加芍藥(三/兩)良驗忌海藻菘
　菜生葱羊肉餳醋物等
又療欬逆上氣丸方
　　乾薑(四兩/)　桂心　　　欵冬花(各一/兩)附子(四枚/炮)
　　五味子(二兩/)巴豆(六十枚老者三/十枚去心皮熬)
　右六味先擣上五味下篩别擣巴豆如膏内藥末以
　蜜和丸如麻子以一丸著牙上㕮咀常暮卧時服亦
　可日三服忌生葱豬肉蘆笋
又小胡椒丸療寒冷欬逆胷中有冷咽中如有物狀吐
之不出方
　　胡椒(五分/)　乾薑(六分/)　欵冬花(三分/)
　右三味擣篩蜜和丸如梧子大米飲服三丸日再服
　以知為度禁如前法(並出第十/九卷中)
　　十欬方六首
千金問曰欬病有十何謂也師曰有風欬有寒欬有支
欬有肝欬有心欬有脾欬有肺欬有腎欬有膽欬有厥
隂欬問曰十欬之證何以為異師曰欲語因欬言不得
終謂之風欬飲冷食寒因之而欬謂之寒欬心下堅滿
欬則支痛其脉反遲謂之支欬欬引脅下痛謂之肝欬
欬而唾血引手少隂謂之心欬欬而涎出續續不止下
引少腹謂之脾欬欬引頸項而唾涎沫謂之肺欬欬則
耳無所聞引腰并臍中謂之腎欬欬而引頭痛口苦謂
之膽欬欬而引舌本謂之厥隂欬夫風欬者下之寒欬
支欬肝欬灸足太衝心欬灸刺手神門脾欬灸足太白
肺欬灸手太泉腎欬灸足太谿膽欬灸足陽陵泉厥隂
欬灸手太陵留飲欬者其人欬不得卧引項上痛欬者
時如小兒瘈瘲狀夫久欬為水欬而時發熱脉在九菽
(一云/卒弦)者非虚也此為胷中寒實所致也當吐之欬家其
脉弦欲行吐藥當相人疆弱無熱乃可吐耳(通按太泉/疑太淵)
又欬家其人脉弦為有水可與十棗湯下之不能卧坐
者隂不受邪故也
又夫有支飲家欬煩胷中痛者不卒死至一百日一嵗
與十棗湯方
　　芫花　　　甘遂　　　大㦸(並熬/等分)
　右三味擣下篩以水一升五合煮大棗十枚取八合
　絞去滓内藥末彊人取重一錢羸人半錢匕頓服之
　平旦服而不下者明旦更益藥半錢下後自補養(古/今)
　(録驗同此方仲/景傷寒論方)
又欬而引脅下痛者亦十棗湯主之(用前/方)
又夫酒客欬者必致吐血此坐久極飲過度所致也其
脉沈者不可發汗久欬數嵗其脉弱者可療實大數者
死其脉虚者必苦冐也其人本有支飲在胷中故也治
屬飲家上氣汗出而欬屬飲家欬而小便利若失溺不
可發汗發汗出則厥逆冷
又欬逆倚息不得卧小青龍湯主之
　　麻黄(去節/)　芍藥　　　細辛　　　桂心
　　乾薑　　　甘草(炙各/三兩)　五味子(半升/)半夏(半升/洗)
　右八味切以水一斗先煮麻黄減二升去沫乃内諸
　藥煮得三升去滓服一升若渴者去半夏加栝樓根
　三兩微利者去麻黄加蕘花如雞子大熬黄若食飲
　噎者去麻黄加附子一枚炮去皮六片破小便不利
　少腹滿者去麻黄加茯苓四兩若喘去麻黄加杏仁
　半升去尖皮兩仁者熬芫花不主利麻黄止喘今語
　反之疑非仲景意加減忌海藻菘菜生葱生菜羊肉
　餳(此本仲景/傷寒論方)
青龍下已多唾口燥寸脉沈而尺脉微手足厥逆氣從
少腹上衝胷咽手足痺其面翕熱如醉狀因復下流隂
股小便難時復冐者可與茯苓桂心甘草五味子等湯
主之治其氣衝方
　　茯苓(四兩/)　桂心(一兩/)　甘草(三兩/炙)　五味子(半/升)
　右四味切以水八升煮取三升去滓温分三服忌海
　藻菘菜生葱(以千金校之亦脫此方/今於仲景方録附之)
衝氣則抵而反更欬胷滿者與茯苓甘草五味子去桂
心加乾薑細辛以治其欬滿方
　　茯苓(四兩/)　甘草(炙/)　　乾薑　　　細辛(各三/兩)
　　五味子(半升/)
　右五味切以水八升煮取三升去滓温服一升日三
　忌海藻菘菜生菜醋等物
欬滿即止而復更渴衝氣復發者以細辛乾薑為熱藥
也服之當遂渴而渴反止者為支飲也支飲法當冐冐
者必嘔嘔者復内半夏以去其水方
　　茯苓(四兩/)　甘草(炙/)　　乾薑　　　細辛(各三/兩)
　　五味子(半升/)半夏(半升/洗)
　右六味切以水八升煮取三升去滓温服一升日三
　忌海藻菘菜生菜羊肉餳酢等
水去嘔則止其人形腫可内麻黄以其人遂痺故不内
麻黄乃内杏仁也若逆而内麻黄者其人必厥所以然
者以其人血虚麻黄發其陽故也方
　　茯苓(四兩/)　乾薑(三兩/)　細辛(三兩/)　五味子(半/升)
　　半夏(半升/洗)　杏仁(半升去尖/皮兩仁者)　　　　甘草(三兩/炙)
　右七味切以水一斗煮取三升去滓温服一升日三
　忌海藻菘菜生菜羊肉餳酢等
若面熱如醉狀者此為胃中熱上衝熏其面令熱加大
黄利之方
　　細辛　　　甘草(炙/)　　乾薑(各三/兩)　茯苓(四兩/)
　　五味子　　半夏(洗/)　　杏仁(去尖皮/各半升)大黄(三兩/蒸)
　右八味切以水一斗煮取三升去滓温服一升日三
　服忌海藻菘菜生菜餳醋羊肉(並出第十/八卷中)
　　久欬𠻳上氣唾膿血及濁涎方五首
病源久欬𠻳上氣者是肺氣虚極風邪停滯故其病積
月累年久不差則胷背疙面腫甚則唾膿血也(出第十/四卷中)
深師療肺氣不足欬逆唾膿血咽喉悶塞胷滿上氣不
能飲食卧則短氣補肺湯方
　　欵冬花(三兩/)桂心(二兩/)　鍾乳(二兩/)　乾薑(二兩/)
　　白石英(二兩/)麥門冬(去心/四兩)五味子(三兩/)粳米(五合/)
　　桑白皮根(一/斤)大棗(一百/枚擘)
　右十味切以水一斗二升先煮桑白皮棗令熟去滓
　内藥煮取二升二合分三服忌生葱等(千金/同)
又療欬逆上氣時時唾濁但坐不得卧皂莢丸方
　　長大皂莢(一挺去/皮子炙)
　右一味擣篩蜜和服如梧子一丸日三夜一以大棗
　膏和湯下之(千金經心録延年同此本仲/景傷寒論方一名棗膏丸)
又療欬逆上氣吐膿或吐血胷滿痛不能食補肺湯方
　　黄茋(一法/五兩)　桂心　　　乾地黄　　茯苓
　　厚朴　　　乾薑　　　紫菀　　　橘皮
　　當歸　　　五味子　　逺志(去心/)　麥門冬(去/心)
　　(各三/兩)　　　甘草(炙/)　　鍾乳　　　白石英(各/二)
　　(兩/)　　　　桑白皮根　人參(各二/兩)　大棗(二十/枚擘)
　右十八味切以水一斗四升煮取四升分温四服日
　三夜一忌海藻菘菜生葱醋物(千金同並出/第十八卷中)
古今録驗療寒冷欬𠻳上氣胷滿唾腥膿血四味石鍾
乳散方
　　鍾乳(碎研/)　白礜石(鍊/)　欵冬花　　桂心(各一/分)
　右四味擣合下篩以筒吸之如大豆許一匕聚先食
　日二不知稍増之數試有驗當作七聚遂吸之忌生
　葱(千金集驗同出/第十九卷中)
必効療上氣唾膿血方
　　灸兩乳下黑白際各一百壯良(千金/同)
　　欬𠻳膿血方一十一首
病源欬𠻳膿血者損肺傷心故也肺主氣心主血肺感
於寒微者則成欬𠻳傷於隂脉則有血血與氣相隨而
行欬𠻳極甚傷血動氣俱乗於肺以津液相摶藴結成
膿故欬𠻳而有膿血也(出第十/四卷中)
廣濟療瘕瘷吐膿損肺方
　　人參(二分/)　𤓰蔕(三分/)　杜蘅(五分/)
　右三味擣篩為散平旦空腹以熱湯服方寸匕當吐
　痰水惡汁一二升吐己復煮白粥食淡水未盡停三
　日更進一服忌生冷油膩猪魚(肘後古今録驗用杜/蘅三分人參一分服)
　(一錢匕出/第二卷中)
深師療欬逆唾膿血雞子湯方
　　雞子(一枚/)　甘草(二分/灸)　甘遂(一分/)　大黄(二分/)
　　黄芩(二分/)
　右五味切以水六升煮取二升去滓内雞子攪令調
　盡飲之良忌海藻菘菜
又療傷肺唾血方
　　茅根
　右一味擣篩為散服方寸匕日三亦可絞去汁飲之
　主熱渴(出第四/卷中)
刪繁療肺偏損胷中應肺偏痛唾血氣欬欵冬花散方
　　欵冬花　　當歸(各六/分)　桂心　　　芎藭
　　五味子　　附子(炮各/七分)　細辛　　　貝母(各四/分)
　　乾薑　　　乾地黄(各八/分)白术　　　甘草(炙/)
　　杏仁(去尖皮/各五分)紫菀(三分/)
　右十四味擣篩為散清酒服方寸匕日二服忌生葱
　生菜桃李雀肉海藻菘菜猪肉蕪荑(出第五/卷中)
千金百部丸主諸欬不得氣息唾膿血方
　　百部根(二兩/)升麻(半兩/)　桂心　　　五味子
　　甘草(炙/)　　紫菀　　　乾薑(各一/兩)
　右七味擣篩蜜和丸如梧子服三丸日三以知為度
　忌生葱海藻菘菜等物
又療肺傷欬唾膿血腸澀背氣不欲食惡風目闇昏>昏>
足膝脛寒湯方
　　乾地黄(切半/升)桑白皮(切二/升)芎藭(切一/升)　白膠(五兩/)
　　桂心(二尺/)　人參　　　紫菀(各二/兩)　大棗(二十/枚擘)
　　生薑(五兩/)　飴糖(一升/)　大麻仁(一升/)大麥(三升/)
　右十二味切以水一斗五升煮麥濾取一斗去滓内
　藥煎取三升分三服忌生葱
又療肺病欬𠻳膿血及唾涕血出不止方
　　好酥(五十/斤)
　右三遍鍊停凝當出醍醐服一合日三以差止
又方
　　三遍鍊酥如雞子黄適寒温灌鼻中日二夜一
又療欬𠻳喘息喉中如有物唾血方
　　杏仁(二升去尖/皮兩仁者)　　　　猪脂(二合/)　糖(一升/)
　　生薑汁(二升/)蜜(一升/)
　右五味先以猪膏煎杏仁黄黑出以紙拭令淨擣如
　膏合煎五物令可丸服如杏核日夜六七漸加之(並/出)
　(第十八/卷中)
古今録驗瀉肺湯療肺中膿欬唾血氣急不安卧方
　　芎藭　　　麻黄(去節/)　細辛　　　椒(去目閉/口汗)
　　當歸(各一/兩)
　右五味切以水七升煮取三升分為三服日三微汗
　或吐膿血忌生菜(一方有生/薑一兩)
又羊肺湯療欬晝夜無閑息氣欲絶肺傷唾血方
　　鍾乳(五兩/)　牡蠣(熬/)　　桂心(六兩/)　射干
　　桃仁(去尖/皮)　貝母　　　橘皮　　　百部根
　　五味子(各三/兩)生薑(六兩/)　白石英　　半夏(洗各/五兩)
　　欵冬花　　甘草(炙/)　　厚朴(炙各/二兩)　羊肺(一具/)
　右十六味切先以水二斗三升煮羊肺取一斗去肺
　内諸藥煮取三升分四服日三夜一忌海藻菘菜羊
　肉餳生葱(出第十/九卷中)
　　久欬𠻳膿血方四首
病源久欬𠻳膿血者肺感於寒微則成欬𠻳欬𠻳極甚
傷於經絡血液藴結故有膿血氣血俱傷故連滯積久
其血黯瘀與膿相雜而出也(出第十/四卷中)
廣濟療積年欬𠻳膿血方
　　莨菪(二升/)　大棗(一百顆/青州者)
　右二味以水三大升取馬糞燒火煎熟之候令汁盡
　取棗早晨服一枚日中一枚日暮一枚不覺漸加口
　乾胷熱則以為度不吐不利忌並如前法
又療欬經年不差氣喘欲絶傷肺見血方
　　桑白皮(切五/合)白羊肺(一具/切)芍藥(十分/)　欵冬花(六/分)
　　茯苓(十一/分)　貝母(十二/分)　麥門冬(六分/)杏仁(六分/去尖)
　　(皮熬/為脂)　　　升麻(十二/分)　生地黄汁(一/斤)黄芩(十二/分)
　　蜜(一升/)
　右十二味切以水一斗煮取三升去滓内杏仁脂地
　黄汁蜜等㣲火上煎如魚眼沸攪勿停手取二升二
　合煎成浄綿夾布濾毎食後含一合日夜三四度老
　小以意減之微煖含之佳忌生冷油醋麫魚䔉蕪荑
　(並出第/二卷中)
深師療欬逆氣喘不息不得眠唾血嘔血短氣連年欵
冬花丸方
　　欵冬花(十八/分)紫菀(十二/分)　杏仁(八分去尖皮/兩仁者熬)
　　香䜴(十分/熬)　人參(二分/)　甘草(三分/炙)　蜀椒(三分/汗)
　　天門冬(六分/去心)乾薑　　　桂心　　　乾地黄(各/三)
　　(分/)
　右十一味擣篩蜜和如彈丸含稍稍嚥汁日四夜再
　神良忌海藻菘菜生葱蕪荑鯉魚(出第十/八卷中)
近効療久欬兼唾血方
　　白前(三兩/)　桑白皮　　桔梗(各二/兩)　甘草(一兩/炙)
　右四味切以水二大升煮取半大升空腹頓服若重
　者十數劑忌猪肉海藻菘菜(李子/釗方)
　　欬𠻳唾粘方二首
廣濟療肺熱欬𠻳涕唾多粘甘草飲子方
　　甘草(六分/炙)　欵冬花(七分/)䜴心(一合/)　生麥門冬
　　(八分/去心)　　　葱白(一握/)　㯽榔(十顆合/子碎)桔梗(六分/)
　　地黄汁(半升/)
　右八味切以水六升煮取二升絞去滓下地黄汁分
　温三服如人行四五里進一服不利忌生菜熱麫炙
　肉海藻菘菜魚䔉粘食猪肉蕪荑(出第二/卷中)
延年紫蘇飲療欬𠻳短氣唾涕稠喘乏風虚損煩發無
時者宜服此方
　　紫蘇　　　貝母(各二/兩)　紫菀(一兩/)　麥門冬(一/兩)
　　(去/心)　　　　棗(五枚/擘)　　葶藶子(一兩熬令/黄别擣)
　　甘草(一兩/炙)
　右七味切以水六升煮取二升分為四服毎服如人
　行七里禁猪魚肉䔉海藻菘菜(出第五/卷中)
　　許仁則療欬𠻳方一十二首
許仁則論欬𠻳病有數種有熱𠻳有冷𠻳有肺氣𠻳有
飲氣𠻳熱𠻳者年少力壯體氣充滿將息傷熱積熱所
成故致熱𠻳此但食飲取冷兼以藥壓之自歇冷𠻳者
年衰力弱體氣虚微如復寢食傷冷故成冷𠻳此亦但
將息以温兼進温藥則當平復肺氣𠻳者不限老少宿
多上熱後因飲食將息傷熱則常𠻳不斷積年累嵗肺
氣衰便成氣𠻳此𠻳不早療遂成肺痿若此將成多不
救矣飲氣𠻳者由所飲之物停澄在胷水氣上衝衝入
於肺肺得此氣便成𠻳久而不除漸成水氣若作此病
亦難療之熱𠻳之狀更無其餘但遇於熱便發此者宜
合生地黄等七味湯服之方
　　生地黄(一升/切)生薑(二合/切)　桑白皮根(切一/升)
　　射干(切二/升)　乾葛(切六/合)　紫蘇(三合/)　竹瀝(一升/)
　右藥細切七味以水一斗煮取三升去滓内竹瀝攪
　調每食後良久則服之分一劑作四服若覺可則重
　合服之病輕者三數劑則差忌蕪荑
又依前生地黄等七味飲雖得暫差於後還發宜合紫
菀等十味丸方
　　紫菀(五分/)　桑白皮(六合/)射干(四兩/)　百部根(五/兩)
　　麻黄(二兩/去節)　乾葛(五兩/)　地骨皮　　升麻(各四/兩)
　　乾地黄(六兩/)芒硝(六兩/)
　右藥擣篩蜜和丸如梧子以竹瀝下之初服十五丸
　日再服稍稍加至三十丸忌蕪荑
又冷𠻳之狀但遇諸冷此疾便發有如此者宜合大棗
等七味湯主之方
　　大乾棗(三十/枚擘)桂心(四兩/)　杏仁(一百枚去尖/皮兩仁研)
　　細辛(五兩/)　呉茱茰　　當歸(各三/兩)
　右藥切以水八升煮取二升六合去滓温分三服毎
　服如人行十里久服一劑覺得力至三四劑亦佳隔
　三四日服一劑此湯元欠一味忌生葱生菜
又依前大乾棗湯服之雖可未能斷其根遇冷便發宜
合當歸等十味丸服之方
　　當歸(切/)　　細辛　　　甘草(炙各/五兩)　桂心
　　呉茱茰　　人參(各三/兩)　蜀椒(三合/汗)　橘皮
　　乾薑(各四/兩)　桑白皮(八兩/)
　右藥擣篩蜜和丸煮乾棗飲下之初服十丸日再服
　稍加至三十丸如梧子服此丸經三五日覺熱每服
　藥後良久喫三數口粥食壓之忌海藻菘菜生葱生
　菜
又肺氣𠻳經久將成肺痿其狀不限四時冷熱晝夜𠻳
常不斷唾白如雪細沫稠粘喘息氣上乍寒乍熱發作
有時脣口喉舌乾焦亦有時唾血者漸覺瘦悴小便赤
顔色青白毛聳此亦成蒸有此狀者宜合白前等七味
湯服之兼有麻黄等十味丸桑白皮等十味煎
又肺氣𠻳經久有成肺癰者其狀與前肺痿不多異但
唾悉成膿出無多少有此病者於白前湯中加半夏五
兩黄茋三兩以水一斗煮取二升八合於麻黄丸中加
黄茋五兩苦參六兩芍藥三兩於桑白皮煎中加黄茋
切三升共桑白皮地骨皮同煎又加水三升同煎忌羊
肉餳
白前湯方
　　白前(三兩/)　桑白皮(三兩/)生地黄(一升/)茯苓(五兩/)
　　地骨皮(四兩/)麻黄(二兩/去節)　生薑(六兩/)
　右藥切以水八升煮取二升六合去滓加竹瀝五合
　分温四服食後服之晝三夜一覺得力重合服五六
　劑佳隔三日服一劑忌醋蕪荑
又依前白前等七味湯雖服覺可根本未除宜合麻黄
等十味丸服之方
　　麻黄(二兩/去節)　白前(二兩/)　桑白皮(六兩/)射干(四兩/)
　　白薇(三兩/)　百部根(五兩/)乾地黄(六兩/)地骨皮(五/兩)
　　橘皮(三兩/)
　右藥擣篩蜜和丸煮桑白皮飲下之初服十丸日再
　服稍稍加至十五丸丸如梧子大本欠一味忌蕪荑
又凡病在胷膈上者宜飽滿而在夜肺既居上此是病
在上已晝服丸夜無慿準宜合桑白皮汁等十味煎毎
夜含咽之方
　　桑白皮(切一/升)地骨皮(切三/升)
　　二味用水七升熟煎取三升汁去滓澄清
　　生地黄汁(五/升)生麥門冬(汁二/升)　　　　生薑(汁一/升)
　　竹瀝(三升/)　生葛根汁(三/升)白蜜(一升/)　牛酥(三合/)
　　大棗膏(一升/)
　右八味先於微火上取生地黄汁以下生葛汁以上
　和煎減半則内桑白皮等二物汁和煎之三分減一
　則内酥蜜棗膏攪之勿停手得如稠飴狀煎成訖置
　别器中服之毎夜欲卧時取一胡桃大含之細細嚥
　汁稍加至雞子大欲晝日間丸服亦得忌蕪荑
又飲氣𠻳經久不已漸成水病其狀亦不限四時晝夜
𠻳不斷遇諸動𠻳物便致因劇甚者乃至雙眼突出氣
即欲斷汗出大小便不利吐痰飲涎洟沫無復窮限氣
上喘急肩息毎旦眼腫不得平眠有如此者宜合細辛
等八味湯葶藶子十五味丸服之方
　　細辛　　　半夏(洗/)　　桂心　　　桑白皮(各/五)
　　(兩/)　　　　乾薑　　　當歸(各四/兩)　芒硝(六兩/)
　　杏仁(六合去尖/兩仁者研)
　右藥切以水九升煮取三升去滓内芒硝分温三服
　毎服如人行十里久當得快利後好將息經三四日
　合丸服之忌生葱生菜羊肉餳
丸方
　　葶藶子(六合/熬)細辛　　　五味子(各五/兩)乾薑
　　當歸(各四/兩)　桂心　　　人參　　　丁香
　　大黄　　　商陸根(各三/兩)橘皮(四兩/)　桑白皮(六/兩)
　　皂莢肉(二兩/炙)大腹㯽榔(二十/枚)　　　　麻黄(二兩/去節)
　右藥擣篩蜜和丸煮桑白皮飲下初服十丸日再服
　稍加至十五丸如梧子大若利則減秘則加以大便
　通滑為度時時得鴨溏亦佳忌生葱生菜
又依前細辛等八味湯葶藶子等十五味丸不覺可漸
成水病餘一如前况更加大小便秘澀頭面身體浮腫
宜合大乾棗三味丸服之方
　　大棗(六十枚/擘去核)葶藶子(一升/熬)杏仁(一升去尖皮/兩仁者熬)
　右藥合擣令如膏可作丸如硬燥不相著細細下蜜
　作丸依前以桑白皮飲下之初服七八丸日再服稍
　稍加之以大便通為度病重者時令鴨溏佳亦有以
　前三味煮湯服之
又依前大棗等三味丸服雖覺氣蹔歇然病根深固藥
力微弱且停服大棗丸合巴豆丸五味細細服之蕩滌
宿病方
　　巴豆仁(二十枚熬/去心皮)　　　杏仁(一百顆去尖/皮兩仁者熬)
　　牽牛子(五合/熬)葶藶子(六合/熬)大棗(六十枚/擘去核)
　右藥合擣一如前大棗丸法還以桑白皮飲下之服
　三四丸日再服如利即減秘即加常以大便調為候
　病甚時時取鴨溏亦佳忌蘆笋野豬肉(呉昇同出/下卷中)
　　雜療欬𠻳方三首
古今録驗五藏六腑皆令人欬肺居外而近上合於皮
毛皮毛喜受邪故肺獨易為𠻳也邪客於肺則寒熱上
氣喘汗出欬動肩背喉鳴甚者唾血肺欬經久不已傳
入大腸其狀欬則遺糞腎欬者其狀引腰背痛甚則欬
涎腎欬經久不已傳入膀胱其狀欬則遺尿肝欬者其
狀左脅痛甚者不得轉側肝欬經久不已傳入膽其狀
欬則清苦汁出心欬者其狀引心痛喉中介介如鯁狀
甚者喉痺咽腫心欬經久不已傳入小腸其狀欬則失
氣脾欬者其狀右脅痛隂隂則引肩背甚者不得動動
便欬劇脾欬經久不已則傳入胃其狀欬即嘔甚則長
蟲出久欬不已則三焦受之三焦欬之狀欬而腹滿不
能食飲此皆聚於胃關於肺使人多涕唾而面浮腫氣
逆也又非時有風寒冷人觸冐解脫傷皮毛間入腑藏
為欬上氣如此也又非時忽然暴寒傷皮膚中與肺合
則欬𠻳上氣或胷脅义痛欬唾有血者是其熱得非時
之寒暴薄之不得漸散伏結深喜肺癕也因欬服温藥
欬尤劇及壯熱吐膿血汗出惡寒是也天有非時寒者
急看四時方也
又療欬𠻳上氣時時嘔白唾沫數十嵗者方
　　呉茱萸　　五味子　　大黄　　　桂心
　　甘草(炙/)　　細辛　　　人參　　紫菀
　　欵冬花(各一/兩)大㦸　　　竹筎(各三/分)
　右十一味切以水一斗煮取三升分為三服亦療隂
　冷欬至良忌海藻菘菜生菜生葱(深師同並出/第十九卷中)
深師療諸欬心中逆氣氣欲絶杏仁煎方
　　杏仁(四兩去/尖皮末)豬膏(二斤/)　白蜜(二升/)　生薑汁(三/升)
　右四味著銅器中於微火上先煎薑汁次内蜜膏令
　如餳置器著地乃内杏仁末復令得一沸煎成服如
　棗大一丸含之日三不知稍稍増之
又療氣上迫滿或氣不通煩悶喘嘔蘇子湯方
　　蘇子(一升/)　乾薑(三兩/)　半夏(四兩/洗)　桂心
　　人參(各一/兩)　橘皮　　　茯苓(各三/兩)　甘草(一兩/炙)
　右八味切以水八升煮取二升半分為三服若虚熱
　去乾薑用生薑六兩加黄芩二兩忌海藻菘菜羊肉
　餳生葱酢等物(並出第十/八卷中)
　
　
　
　
　
　
　外臺秘要方卷九
欽定四庫全書
　外臺秘要方卷十
　　　　　　　　　　　　　唐　王燾　撰
　　肺痿方一十首
千金論曰寸口脉數其人病欬口中反有濁唾涎沫出
何也師曰此為肺痿之病肺痿之病何從得之師曰病
熱在上焦因欬為肺痿或從汗出或從嘔吐或從消渴
小便利數或從便難被駃藥下利重亡津液故得肺痿
又寸口脉不出而反發汗陽脉早索隂脉不澀三焦踟
蹰入而不出身體反冷其内反煩多唾唇燥小便反難
此為肺痿傷於津液便如爛瓜亦如豚腦但坐發汗故
也其病欲欬不得欬欬則出亁沫乆乆小便不利甚則
脉浮弱肺痿吐涎沫而不欬者其人不渴必遺溺小便
數所以然者上虗不能制下故也此為肺中冷必眩師
曰肺痿欬唾咽燥欲飲水者自愈自張口者短氣也(出/第)
(十七/卷中)
仲景傷寒論療肺痿吐涎唾不欬者其人不渇必遺溺
小便數所以然者以上虗不能制下故也此為肺冷必眩
甘草乾薑湯主之以温其臟方
　　甘草(四兩/炙)　乾薑(二/兩)
　右二味切以水三升煮取一升半分温二服服湯已
　小温覆之若渇者屬消渇忌海藻菘菜
又療肺痿涎唾多心中温温液液者炙甘草湯方
　　甘草(四兩/炙)　生薑(三兩/去皮)　人參(二/兩)　　地黄(一/斤)
　　阿膠(三兩/炙)　大麻子仁(半/升)大棗(四十/枚)　桂心(二/兩)
　　麥門冬(半斤/去心)
　右九味切以美酒七升水八升相和先煮八味取四
　升絞去滓内膠上微火烊銷温服七合日三夜一(竝/出)
　(第八/卷中)
肘後療肺痿欬嗽吐涎沫心中温温咽燥而渇者方(一/云)
(不/渇)
　　生天門冬(𢷬取汁/一升)　　　酒(一/升)　　　飴糖(一/斤)
　　紫菀(末四/合)
　右四味合銅器中於湯上煎可丸服如杏仁一丸日
　三忌鯉魚(范汪經心録同/出第一卷中)
集驗療肺痿欬唾涎沫不止咽燥而渇方(一云/不渇)
　　生薑(五/兩)　　人參(三/兩)　　甘草(二兩/炙)　大棗(十二/枚擘)
　右四味切以水五升煮取一升半分再服忌海藻菘
　菜(仲景傷寒論備急范/汪千金經心録同)
又療肺痿欬嗽涎沫心中温温咽燥而渇方(一云/不渇)
　　生薑(五/兩)　　甘草(二兩/炙)　大棗(十二/枚擘)
　右三味切以水五升煮取一升半分再服一方亁薑
　三兩代生薑忌海藻菘菜(文仲千金古今録驗同深/師云温脾湯范汪亦同)
又療肺痿時時寒熱兩頰赤氣急方
　　童子小便每日晩取之去初末少許小便可有五
　　合取上好甘草量病人中指節男左女右長短截
　　之炙令熟破作四片内小便中置於閑浄處露一
　　宿器上横一小刀明日平旦去甘草頓服之每日
　　一劑其童子勿令喫五辛忌海藻菘菜熱麫(竝出/第四)
　　(卷/中)
刪繁療虗寒喘鳴多飲逆氣嘔吐半夏肺痿湯方
　　半夏(一升/湯洗)　母薑(一/斤)　　橘皮(一/斤)　　白术(八/兩)
　　桂心(四/兩)
　右五味切以水九升煮取三升去滓分温三服忌羊
　肉餳桃李雀肉生葱(一方有桑白/皮切一升)
又療凡虗寒肺痿喘氣亁地黄煎方
　　亁地黄(五/兩)　桑根白皮(切二/升)　　　　芎藭(五/兩)
　　桂心　　　人參(各三/兩)　大麻仁(一升/炒)
　右六味切以水九升先煮五味取三升去滓内大麻
　仁煎數沸分三服忌生葱蕪荑(竝出第/二卷中)
千金療肺痿涎唾多出心中温温液液甘草湯方
　　甘草(二兩/炙)
　右一味切以水三升煮取一升半分温三服忌海藻
　菘菜(范汪/同)
又療肺痿吐涎沫桂枝去芍藥加皂莢湯方
　　桂心(三/兩)　　甘草(二兩/炙)　大皂莢(一挺去/皮子炙)
　　生薑(三/兩)　　大棗(十二/枚擘)
　右五味切以水七升微火煮取三升分三服忌生葱
　海藻菘菜(范汪經心録同並/出第十七卷中)
　　肺氣客熱方二首
延年百部根飲主肺氣客熱暴傷風寒因嗽不安方
　　百部根(一兩/半)天門冬(二兩/去心)紫菀(一兩/半)　貝母
　　亁葛　　　白前　　　橘皮(各一/兩)　生薑(二/兩)
　　葱白(切三/合)　豉(三/合)
　右十味切以水六升煮取一升七合去滓分温三服
　疎數任情亦可分為四服欲間食亦得禁生冷鯉魚
　蒜(出第五/卷中)
古今録驗療肺客熱并肝心家氣人參湯方
　　桂心　　　甘草(炙各/三両)　人參　　　亁薑
　　防風(各二/兩)　白术(一兩/半)
　右六味切以水八升煮取三升分三服日三宜温忌
　桃李雀肉生葱海藻菘菜(出第二十/一卷中)
　　肺熱兼欬方七首
刪繁療肺熱氣上欬息奔喘橘皮湯方
　　橘皮　　　杏仁(四兩去/去皮)柴胡　　麻黄(去節各/三兩)
　　乾蘇葉(二/兩)　母薑(四兩/去尖)　石膏(八/兩)
　右七味切以水九升先煮麻黄兩沸除沫下諸藥煮
　取三升去滓分三服不差再服(母薑千金云宿薑千/金同出第五卷中)
千金療肺熱悶不止胷中喘急驚悸客熱來去欲死不
堪服藥泄胷中喘氣方
　　桃皮(一/斗)　　芫花(一/斗)
　右二味以水四斗煮取一斗去滓以故布手巾内汁
　中薄胷温四肢不盈數日即歇
又凡右手寸口氣口以前脉隂實者手太隂經也病苦
肺脹汗出若露上氣喘逆咽中塞如欲嘔狀名肺熱實
也
又療肺熱實胷慿仰息泄氣除熱湯方
　　枸杞根皮(二/升)白前(三/兩)　　石膏(八兩碎/綿褁)杏仁(三兩/去尖)
　　(皮/研)　　　　橘皮　　　白术(各五/分)　赤蜜(七/合)
　右七味切以水七升煮取二升去滓下蜜更煮兩三
　沸分三服忌桃李雀肉等
又療肺熱言音喘息短氣好唾膿血方
　　生地黄(切二/升)石膏(八/兩)　　淡竹茹(如雞子/大一枚)
　　杏仁(四兩去/去皮研)羚羊角(屑三/兩)芒硝(三/兩)　　赤蜜(一/升)
　　麻黄(五兩/去節)　升麻(三/兩)
　右九味以水七升煮取二升去滓下蜜煮兩沸分三
　服忌蕪荑(出第十/七卷中)
延年天門冬煎主肺熱兼欬聲不出方
　　生天門冬(汁一/升)　　　　橘皮(二/兩)　　生地黄(汁/五)
　　(升/)　　　　白蜜(五/合)　　牛酥(三/合)　　白糖(五/兩)
　　杏仁(一升去/去皮)貝母　　　紫菀　　　通草(各三/兩)
　　百部根　　白前　　　甘草(炙各/二兩)　人參(二/兩)
　右十四味切以水六升煮貝母等藥取二升五合去
　滓内天門冬地黄汁煎可减半内酥蜜生薑等煎令
　可丸稍强取如雞子黄大含嚥之日四五度忌鯉魚
　蕪荑海藻菘菜等(張文/仲處)
又地黄麥門冬煎主肺熱兼欬方
　　生地黄汁(三/升)生麥門冬(三/升)生薑汁(一/合)　酥(二/合)
　　白蜜(二/合)
　右五味先煎地黄麥門冬薑汁等三分可減一分内
　酥蜜煎如稀餳内貝母末八分紫菀末四分攪令調
　一服一匙日二服夜一服忌蕪荑
又天門冬煎主肺間熱欬咽喉塞方
　　天門冬(三兩/去心)麥門冬(二兩/去心)款冬花(一/兩)　貝母(一/兩)
　　紫菀(二/兩)　　茯苓(二/兩)　　升麻(二/兩)　　生薑(汁三/升)
　　蜜(一/升)　　　酥(一/合)　　　地黄(汁三/升)
　右十一味切以水八升煮七物取一升去滓内生薑
　地黄汁煮取一升内蜜酥於銀器中加湯上煎令成
　丸一服如彈丸一枚含嚥日夜三五丸忌醋物蕪荑
　鯉魚等(顔仁/楚處)
又羚羊角飲主肺熱胷背痛時時乾欬不能食方
　　羚羊角(屑二/兩)貝母　　　生薑　　　茯苓(各三/兩)
　　橘皮　　　人參　　　芍藥(各二/兩)
　右七味切以水五升煮取一升八合去滓分温三服
　每服如人行八九里乆更服禁生冷蒜麪醋(並出第/五卷中)
　　肺虗寒方三首
刪繁療肺虗寒癘風所傷聲音嘶塞氣息喘憊欬唾酥
蜜膏酒止氣欬通聲方
　　酥　　　　崖蜜　　　飴糖　　　生薑(汁/)
　　生百部(汁/)　大棗肉(研為/脂)杏仁(去皮/尖)　甘皮(五其/末)
　右八味合和微火煎常攪三上三下約一炊乆薑汁
　并百部汁各減半停下温清酒一升服方寸匕細細
　嚥之日夜三(千金同出/第六卷中)
千金療肺虗寒癘風傷語音嘶塞氣息喘憊嗽唾方
　　猪􁟷(三/具)　　大棗(一百枚/去核)好酒(五/升)
　右三味以酒漬二味秋冬七日春夏三日生布絞去
　滓二七日服盡忌鹽無猪􁟷以羊􁟷代(肘後張文仲/備急同出第)
　(十八/卷中)
又凡右手寸口氣口以前脉隂虗者手太隂經也病苦
少氣不足以息嗌乾不津液病名曰肺虗寒也
又療肺虗寒則聲嘶傷語言用力戰掉緩弱虗瘠風入
肺防風散方
　　防風　　　獨活　　　芎藭　　　川椒(汗/)
　　黄茋(各七/分)　附子(炮七/分)　乾薑(七/分)　　石膏(研/)
　　天雄(炮/)　　甘草(炙/)　　山茱茰　　麻黄(去/節)
　　五味子(各六/分)秦艽　　　桂心　　　山藥
　　杜仲　　　人參　　　防已(各五/分)　貫衆(二/枚)
　　紫菀　　　菊花(各四/分)　細辛(五/分)　　當歸(五/分)
　右二十四味𢷬篩為散酒服方寸匕日再忌海藻菘
　菜猪肉冷水生葱生菜(一方無石膏當歸/出第十七卷中)
　　肺氣不足口如含霜雪方四首
廣濟療肺氣不足寒從背起口如含霜雪語無聲音劇
者吐血苦寒五味子湯方
　　五味子(三/兩)　大棗(五十/枚擘)　桑根白皮(一/升)藁本(二/兩)
　　鍾乳(三/兩)　　款冬花(二/兩)　雞蘇(二/兩)
　右七味切以水九升煮取三升分温三服每服如人
　行七八里進一服忌猪魚炙肉熱麪陳臭等物(此方/甚良)
又療肺氣不足逆氣胷滿上迫喉咽閉塞短氣連唾相
屬寒從背起口如含霜雪語無音聲劇者唾血腥臭或
歌或哭乾嘔心煩耳聞風雨聲皮毛悴面白紫菀湯方
　　紫菀　　　五味子　　生薑(合皮/切)　白石英(研綿/褁)
　　欵冬花　　桂心　　　人參(各二/兩)　鍾乳(研綿/褁)
　　麥門冬(去/心)　桑根白皮(各三/兩)　　　　大棗(二十/枚擘)
　　粳米(一/合)
　右十二味切水一斗五升先煮桑根白皮粳米取九
　升去滓内諸藥煎取三升去滓分温三服毎服相去
　如人行七八里乆忌生葱熱麪炙肉(深師千金無紫/菀人參並出第)
　(二卷/中)
深師療肺氣不足逆滿上氣咽喉中閉塞短氣寒從背
起口中如含霜雪語言失聲甚者吐血補肺湯方
　　五味子(三/兩)　亁薑(二/兩)　　欵冬花(二/兩)　桂心(一/尺)
　　麥門冬(一升/去心)大棗(一百/枚擘)　粳米(二/合)　　桑根白皮(一/斤)
　右八味切以水一斗二升先煮棗并桑白皮粳米五
　沸後内諸藥煮取三升分三服忌生葱(千金同出第/十八卷中)
集驗補肺湯療肺氣不足欬逆短氣寒從背起口中如
含霜雪語無音聲而渇舌本乾燥方
　　五味子　　白石英(研綿/褁)鍾乳(同/上)　　　桂心
　　橘皮　　　桑根白皮(各三/兩)　　　　　粳米(二/合)
　　茯苓　　　竹葉　　　欵冬花　　　紫菀(各二/兩)
　　大棗(五十/枚)　杏仁(五十枚去/兩仁去皮)　　　　　蘇子(一/升)
　　生薑(五/兩)　　麥門冬(四兩/去心)
　右十六味切以水一斗三升先煮桑白皮棗粳米熟
　去滓内諸藥煮取四升分三服日再夜一忌大酢生
　葱(千金同出/第四卷中)
　　肺脹上氣方四首(五/法)
廣濟療患肺脹氣急欬嗽喘麤眠卧不得極重恐氣欲
絶紫菀湯方
　　紫菀(六/分)　　甘草(八分/炙)　㯽榔(七/枚)　　茯苓(八/分)
　　葶藶子(三合炒末/湯成下)
　右五味切以水六升煮取二升半絞去滓分温三服
　每服如人行四五里乆進之以快利為度忌生葱菜
　熱麪海藻菘菜大醋蒜粘食(出第二/卷中)
仲景傷寒論肺脹者欬而上氣煩躁而喘脉浮者以心
下有水宜服小青龍湯加石膏主之方
　　麻黄(三兩/去節)　五味子(半/升)　石膏(綿/褁)　　乾薑
　　芍藥　　　細辛(各三/兩)　桂心　　　甘草(各三/兩炙)
　　半夏(半升/洗)
　右九味切以水一斗先煮麻黄減二升去上沫内諸
　藥煮取二升半去滓温服强人一升瘦人及老小以
　意減之日三夜一忌生葱生菜海藻菘菜羊肉餳等
又肺脹者病人喘目如脱狀脉浮大也肺脹而欬者越
婢加半夏湯主之方
　　大棗(十五/枚擘)　半夏(半升/洗)　生薑(三/兩)　　麻黄(六兩/去節)
　　甘草(二兩/炙)　石膏(半/斤)
　右六味切以水六升先煮麻黄三二沸去沫内諸藥
　煮取二升去滓温服八合日三不知更作之忌海藻
　菘菜羊肉餳(並出第十/八卷中)
深師療欬而上氣肺脹其脉浮心下有水氣小青龍湯
加石膏二兩設若有實者必躁其人常倚伏小青龍湯
方(用前仲/景方)
千金療肺脹欬嗽上氣咽燥脉浮心下有水麻黄湯方
　　麻黄(去/節)　　芍藥　　　生薑(五/兩)　　細辛
　　桂心(各三/兩)　半夏(半升/洗)　石膏(四/兩)　　五味子(半/升)
　右八味切以水一斗煮取三升分三服忌生葱羊肉
　餳生菜(集驗同出第/十七卷中)
　　肺氣積聚方二首
救急療肺氣積聚心肋下滿急發即欬逆上氣方
　　麻黄(三兩/去節)　杏仁(去雙仁/去皮)紫胡　　　生薑
　　半夏(洗十/遍)　葶藶子(熬研如脂/各四兩)　　　亁棗(十二/枚擘)
　　㯽榔(十/枚)
　右八味切以水一斗煮取二升八合去滓分温三服
　每服相去如人行八九里乆七日忌食生冷猪魚羊
　肉此方服一劑訖將息滿七日則服後方忌羊肉餳
又方
　　茯苓　　　亁蘇莖菜　橘皮　　　麻黄(各三/兩)
　　杏仁(去尖皮/兩仁者)柴胡　　　生薑(各四/兩)
　右七味切以水一斗煮取二升七合去滓分温三服
　每服如人行八九里乆禁酢物蒜熱麪猪肉五日服
　一劑(並出第/六卷中)
　　肺癰方九首
千金論曰病欬唾其脉數實者屬肺癰虗者屬肺痿欬
而口中自有津液舌上胎滑此為浮寒非肺痿也若口
中辟辟燥欬即胷中隱隱痛脉反滑數此為肺癰也問
曰病者欬逆師脉之何以知此為肺癰當有膿血吐之
則死後終吐膿死其脉何類何以别之師曰寸口脉微
而數微則為風數則為熱微則汗出數則惡寒風中於衛
呼氣不入熱過於榮吸而不出風傷皮毛熱傷血脉風
舎於肺其人則欬口亁喘滿咽燥不渴唾而濁沫時時
振寒熱之所過血為凝滯蓄結癰膿吐如米粥始萌可
救膿已成則難治寸口脉數趺陽脉緊寒熱相摶故振
寒而欬趺陽脉浮緩胃氣如經此為肺癰趺陽脉浮緩
少隂微緊微為血虗緊為微寒此為䑕乳其病屬肺也
問曰振寒發熱寸口脉滑而數其人飲食𧺫居如故此
為癰腫病醫反不知而以傷寒治之應不愈也何以知
有膿膿之所在何以别知其處師曰假令在胷中者為
肺癰其脉數欬唾設膿未成其脉自緊數緊去但數膿
為已成也(出第十/七卷中)
仲景傷寒論欬胷中滿而振寒脉數咽亁不渇時出濁
唾腥臭乆乆吐膿如粳米粥者肺癰也桔梗白散主之
方
　　桔梗(三/分)　　貝母(三/分)　　巴豆(一分去皮心/熬研作脂)
　右三味𢷬篩强人飲服半錢匕羸人減之若病在膈
　上者必吐膈下者必利若利不止者飲冷水一杯則
　定忌猪肉蘆笋等(出第十/八卷中)
集驗療胷中滿而振寒脉數咽燥而不渇時時出濁唾
腥臭乆乆吐膿如粳米粥是為肺癰桔梗湯方
　　桔梗(二兩千金古今/方云用一兩)　　甘草(二兩/炙)
　右二味切以水三升煮取一升分再服朝暮吐膿血
　則差(張文仲千金備急古今録驗范汪同/此本仲景傷寒論方出第四卷中)
千金療欬有微熱煩滿胷心甲錯是為肺癰黄昏湯方
　　黄昏(手掌大一枚/即合歡木皮)
　右一味切以水三升煮得一升分再服(范汪/同)
又肺癰喘不得卧葶藶大棗瀉肺湯主之兼療胷脇脹
滿一身面目浮腫鼻塞清涕出不聞香臭酸辛欬逆上
氣喘鳴迫塞方
　　葶藶(三熬令/色紫)
　右一味𢷬令可丸以水三升煮擘大棗二十枚得汁
　二升内藥如彈丸一枚煎取一升頓服(古今録驗刪/繁仲景傷寒)
　(論范汪同並出/第十七卷中)
備急療腸癰肺癰方
　　升麻　　　白歛　　　漏蘆　　　芒硝(各一/兩)
　　黄芩　　　枳實(炙/)　　連翹　　　蛇銜(各三/兩)
　　梔子(二十/枚擘)　蒴藋根(四/兩)
　右十味𢷬令細以水三升漬經半日以猪脂五升煎
　令水竭去滓傳之日三若交急合水煎(出第四/卷中)
古今録驗療肺癕方
　　薏苡仁(一/升)　醇苦酒(三/升)
　右二味煮取一升温令頓服有膿血當吐(范汪經/心録同)
又療肺癰葦莖湯方
　　剉葦(一/升)　　薏苡仁(半/升)　桃仁(五十枚去尖/皮兩仁者)
　　𤓰瓣(半/升)
　右四味㕮咀以水一斗先煮葦令得五升去滓悉内
　諸藥煮取二升分再服當吐如膿(仲景傷寒論云葦/葉切二升千金范)
　(汪同千金云葦莖二升/先以水二斗煮五升)
又療肺癰經時不差桔梗湯方
　　桔梗(三/升)　　白术(二/兩)　　當歸(一/兩)　　地黄(二/兩)
　　甘草(炙/)　　敗醤　　薏苡仁(各二/兩)桑白皮(一升/切)
　右八味切以水一斗五升煮大豆四升取七升汁去
　豆内清酒三升合諸藥煮之取三升去滓服六合日
　三夜再忌猪肉蕪荑桃李雀肉海藻菘菜等
又療肺癰生地黄汁湯方
　　生地黄汁(一/升)當歸　　　甘草(炙/)　　白石英(綿/褁)
　　人參(各一/兩)　附子(二分/炮)　白小豆(三十/顆)白雞一頭
　　(男用雌女用雄療/如食法一作雉)
　右八味切以水一斗五升煮雞取七升汁去滓内地
　黄汁諸藥等煮取三升去滓分服六合日三夜二忌
　蕪荑海藻菘菜冷水猪肉等(並出第二/十一卷中)
　　大腸論二首
千金論曰大腸腑者主肺也鼻柱中央以為候也肺所
以合氣於大腸者大腸為行道傳瀉之腑也號監倉掾
重二斤十二兩長一丈二尺廣六寸臍右廻疊積還反
十二曲貯水穀一斗二升主十二時定血脉和利精神
又曰肺前受病移於大腸肺欬不已則大腸受之大腸
欬則遺失便利肺應皮皮厚即大腸厚皮薄即大腸薄
皮緩腹褁大者大腸緩而長皮急者大腸急而短皮滑
者大腸直皮肉不相離者大腸結(刪繁/同)
又扁鵲云大腸絶不療何以知之洩痢無度痢絶則死
實即腸熱熱則脹滿不通口為生瘡食下入腸則腸實
而胃虚下胃則胃實而腸虚所以實而不滿乍實乍虚
乍來乍去虚則傷寒寒則腸中雷鳴洩青白之痢而發
於氣水根在大腸大腸有寒鶩溏有熱便腸垢大腸有
宿食寒慄發熱有時如瘧狀大腸病者腸中切痛而鳴
濯濯冬日重感於寒則洩當臍而痛不能乆立與胃同
候腸中雷鳴氣上衝胷喘不能乆立邪在大腸也大腸
脹鳴而痛腸寒即洩食不化(出第十/八卷中)
　　大腸熱實方三首
千金凡右手寸口氣口以前脉陽實者手陽明經也病
苦腸滿善喘欬面赤身熱喉咽中如核狀名曰大腸實
熱也又療大腸實熱腹脹不通口為生瘡生薑洩腸湯
方
　　生薑　　　橘皮　　　青竹茹　　白术
　　黄芩　　　梔子(各三/兩)　桂心(一/兩)　　生地黄(十/兩)
　　茯苓　　　芒硝(各二/兩)　大棗(十四/枚擘)
　右十一味切以水七升煮取三升去滓下芒硝分三
　服忌生葱蕪荑海藻菘菜醋物桃李雀肉等(出第十/八卷中)
刪繁療肺脉厥逆大於寸口主大腸熱欬上氣喘鳴心
煩麻黄湯方
　　麻黄(六兩/去節)　芍藥　　　生薑　　半夏(洗十/遍)
　　細辛　　　五味子(各三/兩)桂心(二/兩)　　石膏(八/兩)
　右八味切以水九升先煮麻黄七八沸去沫次下諸
　藥煎取三升去滓分三服忌羊肉餳生葱生菜等
又療大腸熱甚脅滿掌中熱淡竹葉飲泄熱氣方
　　淡竹葉(切三/升)橘皮(三/兩)　　亁蘇葉(三/兩)　白术(四/兩)
　　甘草(一兩/炙)　葱白(切一/升)　桂心(一/兩)　　石膏(六兩/碎)
　　杏仁(六十枚去/皮尖熬)
　右九味切以水一斗二升先煮竹葉取一斗去滓澄
　清取九升下諸藥煮取三升絞去滓分三服若須利
　下内芒硝三兩忌海藻菘菜桃李雀肉生葱(並出第/二卷中)
　　大腸虚寒方三首
千金凡右手寸口氣口以前脉陽虚者手陽明經也病
苦胷中喘腸鳴虚渴脣亁目急善驚泄白名曰大腸虚
寒也
又療大腸虚寒痢下青白腸中雷鳴相逐黄連補湯方
　　黄連(四/兩)　　茯苓(四/兩)　　醋石榴皮(四/枚)芎藭(三/兩)
　　地榆(五/兩)　　伏龍肝(如雞子/大一枚)
　右六味切以水七升煮五味取二升五合去滓下伏
　龍肝屑攪調分三服忌猪肉冷水火醋(出第十/八卷中)
刪繁療大腸虚寒欠呿欬氣短少腹中痛款冬花丸方
　　款冬花(七/分)　桂心　　　五味子(各六/分)亁薑
　　芎藭　　　甘草(炙各/五分)　附子(四分/炮)　桔梗(四/分)
　　蘇子(五合/熬)　蜀椒(一/升)　　百部汁(七/合)　白蜜(一/升)
　　乾棗(五十枚/去皮)薑汁(一/升)
　右十四味細𢷬為末將薑蜜汁和微火上煎取為丸
　如梧子每服温酒下三十丸加至四十丸日再忌海
　藻菘菜猪肉冷水生葱(出第二/卷中)
　　皮虚實方二首
刪繁論曰夫五藏六腑者内應骨髓外合皮毛膚肉若
病從外生則皮毛膚肉闗格强急若病從内發則骨髓
疼痛然隂陽表裏外皮内髓其病源不可不詳之也皮
虚者寒皮實者熱凡皮虚實之應主于肺大腸其病發
於皮毛熱即應藏寒即應腑(十金同出/第三卷中)
千金療皮虚主大腸病寒氣闗格蒴藋蒸湯方
　　蒴藋根葉(切三/升)　　　　桃皮葉(剉三/升)
　　菖蒲葉(剉三/升)細糠(一/斗)　　秫米(五/升)
　右五味以水一石五斗煮取米熟為度大盆器貯於
　上作小竹牀子罩盆人身坐牀中四面周廻將席薦
　障風身上以衣被蓋覆若氣急時開孔對口洩氣取
　通身接汗可作兩食乆許如此三日若盆裏不過熱
　盆下安炭火也非惟療寒但是皮膚下一切勞冷並
　皆療之忌羊肉餳(刪繁/同)
又療皮實主肺病熱氣梔子煎方
　　梔子　　　枳實(炙/)　　大青　　杏仁(去兩仁/尖皮)
　　柴胡　　　芒硝(各三/兩)　生地黄(切一/升)石膏(八/兩)
　　淡竹葉(切一/升)生𤣥參(五/兩)
　右十味切以水九升煮取三升下芒硝分三服忌蕪
　荑(刪繁同並出/第十八卷中)
　　上氣方九首
廣濟療上氣方
　　葶藶子(五合熬紫色/别擣如泥)　　桑根白皮(切/)大棗(二十/枚擘)
　右三味以水四升煮取一升絞去滓内葶藶子泥如
　棗大煮之三分減一頓服以快利為度忌如藥法(出/第)
　(二卷/中)
肘後主上氣方
　　灸從大椎數下行第五節下第六節上空間即灸
　　一處隨年壯秘方(深師千金翼文仲/同出第三卷中)
千金療上氣方
　　上酥(一/升)　　獨頭蒜(五顆去皮先以酥/煎蒜蒜黄出之)生薑汁(二/合)
　右三味同煎使熟空腹服一寸匕温服之忌熱麪
又方
　　芥子(三/升)
　右一味末之蜜和為丸寅時井華水服如梧子七丸
　日二服散亦佳禁如藥法尢忌油麪等(並出第十/七卷中)
必効療上氣方
　　半夏(洗/)　　茯苓(各四/兩)　橘皮　　　白术(各三/兩)
　　生薑(五/兩)　　㯽榔(十/顆)
　右六味切以水一斗漬一宿煮取二升七合分三服
　更加甘草(三/兩)人參(二/兩)前胡(二/兩)紫蘇(一/兩)忌羊肉餳桃李
　雀肉醋物(出第一/卷中)
古今錄驗温中湯療上氣方
　　甘草(三兩/炙)　桂心(四/兩)　　生薑(一/斤)
　右三味切以水七升半煎取三升分五服忌生葱海
　藻菘菜
又昆布丸療胷滿上氣方
　　大黄　　　硝石　　　海藻(洗/)　　水銀(各一/兩)
　　昆布(三兩/洗)　苦瓠瓣(四十/枚)葶藶(半升/熬)　通草(二/分)
　　桃仁(五十/枚熬)
　右九味𢷬篩以蜜和為丸如梧子許先食服三丸日
　再服
又已試鯉魚湯療上氣方
　　杏仁(熬/)　　貝母　　　桂心(各三/兩)　橘皮
　　人參　　　甘草(炙/)　　厚朴(炙/)　　麻黄(去/節)
　　茯苓　　　胡麻　　　白前(各二/兩)　鯉魚(五/斤)
　　生薑(六/兩)　　半夏(五兩/洗)
　右十四味切先以水二斗煮魚得一斗二升去魚内
　藥煎取三升二合分四服日三夜一忌海藻菘菜醋
　物羊肉餳生葱等物
又上氣二物散(本司馬大/將軍方)
　　麻黄(一斤/去節)　杏仁(一百/枚)
　右藥各别𢷬合和下篩為散上氣發時服方寸匕可
　至三方寸匕以氣下為候不必常服(深師療上氣兼/欬范汪同並出)
　(第十九/卷中)
　　卒上氣方六首
深師療卒上氣胷心滿塞半夏蘇子湯方
　　半夏(五兩/洗)　蘇子(一/升)　　生薑(五/兩)　　大棗(四十/枚擘)
　　橘皮　　　桂心(各三/兩)　甘草(二/兩)
　右七味切水七升煮取二升七合分三服氣即下忌
　海藻菘菜羊肉餳生葱
又療卒急上氣胷心滿竹篠下氣湯方
　　生甘竹篠(一虎/口)　　　　石膏(一/兩)　　生薑
　　橘皮(各三/兩)　甘草(三兩/炙)
　右五味切以水七升煮竹篠取四升半去滓内諸藥
　煮取二升分二服此方療忽上氣不止者服兩三劑
　差忌海藻菘菜(並出第十/八卷中)
備急葛氏療卒上氣鳴息便欲絶方
　　桑根白皮(切三/升)　　　　生薑(切半/升)　吳茱茰(半/升)
　右三味切以酒五升煮三沸去滓盡令服之入口則
　愈(千金/秘方)
又方
　　麻黄(去/節)　　甘草(炙各/二兩)
　右二味切以水三升煮取一升半分三服古今録驗
　用水八升煮取三升八合忌海藻菘菜差後欲令不
　發者更取二味并熬杏仁五十枚𢷬篩蜜和丸服四
　五丸日三(文仲肘後/范汪同)
又療卒上氣氣不復報肩息方
　　乾薑(三兩/㕮咀)
　右一味以酒一斗漬服一升日三服
又方
　　麻黄(三兩/去節)　桂心　　　甘草(炙各/一兩)　杏仁(如法/製)
　右四味切以水六升煮取二升分三服此二方名小
　投杯湯有氣疾者亦可為散將服之冷多加乾薑三
　兩淡唾者加半夏三兩忌海藻菘菜生葱(出第三/卷中)
　　乆上氣方四首
千金療積年上氣不差垂死者方
　　莨菪子(熬令/色變)熟羊肺(薄切暴/乾為末)
　右二味各别𢷬等分以七月七日神酢拌令相著夜
　不食空肚服二方寸匕須臾拾針兩食間以冷漿白
　粥二口止之隔日一服永差三十日内得煮飯汁作
　蕪菁羮食之以外一切禁斷(文仲肘/後同)
又療上氣三十年不差方
　　大棗(一百枚/去核皮)豉(一百二/十顆)　杏仁(一百/粒)　椒(二百/粒汗)
　右四味先𢷬杏仁令極熟後内棗椒豉更𢷬作丸如
　棗核大含稍稍嚥之日三夜(並出第十/七卷中)
近効療乆上氣氣急卧不得方
　　紫蘇葉(二/兩)　生薑　　　麻黄(去/節)　　杏仁(各三/兩)
　　赤茯苓　　桑根白皮　葶藶子(各二/兩熬)橘皮(一兩/半)
　右八味切以水八升先煮麻黄去沫下諸藥和煮取
　二升七合絞去滓分三服每服如人行七八里乆温
　服之畢服後丸
又丸方
　　葶藶子(六兩熬/令紫色)
　右一味𢷬如泥丸如梧子大每食後以棗飲下十丸
　日二服亁棗十顆擘辟以水一升煮取五合去滓用
　下丸甚効
　　上氣胷滿方二首
古今録驗胡椒丸療欬上氣胷滿時復嘔沫方
　　胡椒　　　蓽撥　　　乾薑(各三/兩)　白术(二/兩)
　　桂心　　　髙良薑　　人參　　　欵冬花
　　紫菀　　　甘草(炙各/二兩)
　右十味𢷬篩蜜和丸如梧子一服五丸日二服不知
　増之以知為度忌生冷醋滑猪魚肉蒜桃李雀肉生
　葱海藻菘菜(出第十/九卷中)
救急茯苓人參散療上氣胷脅滿悶益心力除謬忘永
不霍亂能飲食此方功力諸藥不逮有人年四十時因
患積痢羸憊不能起止形狀如七十老人服此藥兩劑
平復如舊乆服延年益夀方
　　茯苓(二斤去黑皮擘破如棗大清水漬經一/日一夜再易水出於日中曝乾為末)
　　人參(七兩/𢷬)　甘草(一兩/炙切)　白沙蜜(一升/五合)牛乳(七/升)
　右五味以水五升内甘草煮取二升除甘草澄濾内
　茯苓緩火煎令汁欲盡次内白蜜牛乳次内人參緩
　火煎令汁盡仍攪藥令調勿許焦成日中曝乾𢷬篩
　為散以紙盛之温乳及蜜湯和喫並得亦不限多少
　夏月水和當麨忌海藻菘菜大醋並是大斗大升大
　秤兩也此方極驗合數劑立効(出第六/卷中)
　　上氣欬身面腫滿方四首
崔氏療肺熱而欬上氣喘急不得坐卧身面腫不下食
消腫下氣止欬立驗方
　　葶藶子(二十/分熬)貝母(六/分)　　杏仁(十二/分炮)　紫菀(六/分)
　　茯苓　　　五味子(各六/分)人參(八/兩)　　桑白皮(八/兩)
　右八味𢷬篩蜜和丸如梧子一服十丸日二服甚者
　夜一服漸漸加至二三十丸煮棗汁送之若腥氣盛
　者宜服此藥若小便不利者宜服後方忌酢物
又方
　　葶藶子(二十/分熬)杏仁(十二/分)　牽牛子(八分/熬)茯苓(六/分)
　右四味𢷬篩蜜和為丸如梧子許每服八丸日再夜
　一漸漸加至二十丸煮棗汁送之大忌醋物
又療上氣欬嗽長引氣不得卧或水腫或遍體氣腫或
單面腫或足腫並主之方
　　葶藶子(三升/㣲熬)
　右一味𢷬篩為散以清酒五升漬之春夏三日秋冬
　七日初服如胡桃許大日三夜一冬日二夜二量其
　氣力取微利為度如患急困者不得待日滿亦可以
　綿細絞即服其葶藶單莖向上葉端兩角角麤且短
　又有一種苟芥草葉近根下作歧生角細長採時必
　須分别前件六種病狀發動各不同始終至困並歸
　於水但人腹内有塊及兩邊皆有者或當心有塊稍
　肚大者並是水病即此藥必須得好新熟無灰酒清
　者始可用經日多者惡不堪用前件病皆是熱服藥
　唯須慎酒麪生冷雞猪魚肉大困及不得卧入口則
　定老少任意量力必須好差平復始可停藥此方神
　驗服藥如傷多悶亂者作土漿飲即定(並出第/六卷中)
必効療上氣欬嗽腹滿體腫方
　　取楸葉(三/升)
　右一味煮三十沸去滓煎堪作丸如小棗子以竹筒
　内下部立愈(出第一/卷中)
　　上氣喉中水雞鳴方一十二首
深師療乆逆上氣胷滿喉中如水雞鳴投杯湯方
　　小麥(一/升)　　麻黄(四兩/去節)　厚朴(五/兩)　　石膏(如雞/子)
　　杏仁(五/合)
　右五味以水一斗煮取小麥熟去麥内藥煮取三升
　分三服欬嗽甚者加五味子半夏洗各半升亁薑三
　累經用甚良
又療上氣脉浮欬逆咽喉中水雞鳴喘息不通呼吸欲
死麻黄湯方
　　麻黄(八兩/去節)　射干(二/兩)　　甘草(四兩/炙)　大棗(三十/顆)
　右四味切以水一斗先煮麻黄三沸去上沫内諸藥
　煮取三升分三服已用甚良忌海藻菘菜等
又療欬逆上氣胷中塞不得息卧不安席牽繩而起咽
中如水雞聲投杯湯方
　　款冬花(二十/分)杏仁(四十/顆)　甘草(一兩/炙)　大棗(二十/顆)
　　桂心(二/兩)　　麻黄(四兩/去節)　生薑　　　半夏(洗各/三兩)
　　紫菀　　　細辛(各一/兩)
　右十味切以水八升煮取二升頓服之一方分再服
　卧令汗出食粥數口勿飽食神良忌海藻菘菜羊肉
　餳生葱生菜
又療欬逆上氣燥嗽冷嗽晝夜甚喉中水雞鳴鍾乳丸
方
　　鍾乳　　　人參　　　桂心　　　乾薑(各八/分)
　　附子(炮/)　　款冬花　　細辛(各六/兩)　紫菀(十/分)
　　杏仁(四/分)
　右九味𢷬篩蜜和酒服如小豆二丸日三不知稍稍
　加之忌猪肉冷水生葱生菜等物
又療上氣欬嗽喉中水雞鳴唾膿血腥臭麻黄湯方
　　麻黄(六兩/去節)　桂心(一/兩)　　甘草(炙/)　杏仁(去尖皮/各二兩)
　　生薑(八兩一方用/乾薑三兩)
　右五味切以水七升煮取三升半分五服巳用療欬
　唾膿血喉中腥臭得力後長將丸服忌海藻菘菜生
　葱
又療乆欬上氣喉中鳴晝夜不得卧貝母散方
　　貝母(三/兩)　　麻黄(去/節)　　乾薑(各二/兩)　桂心
　　甘草(炙各/一兩)
　右五味𢷬篩平旦酒服方寸匕日二不知増之至二
　匕大劇可至再服酒隨飲多少忌海藻菘菜生葱等
又療乆欬逆上氣體腫短氣脹滿晝夜倚壁不得卧喉
常作水雞鳴白前湯方
　　白前(二/兩)　　紫菀　　　半夏(洗各/三兩)　大㦸(切七/合)
　右四味切先以水一斗漬之一宿明旦煮取三升分
　三服忌羊肉餳(此方四味千金方見水腫欬上氣中/千金古今録驗同並出第十八卷中)
小品療欬逆喉中如水雞聲貝母湯方
　　貝母　　　甘草(炙各/二兩)　麻黄(去/節)　桂心(各四/兩)
　　半夏(洗/)　　乾薑(各三/兩)　杏仁(七十/枚)
　右七味切以水二斗三升先煮麻黄得十沸内藥煮
　取三升温服七合日三忌海藻菘菜生葱羊肉餳(古/今)
　(録驗/同)
又療欬而上氣咽中如水雞聲射干麻黄湯方
　　射干(十二/枚)　麻黄(去/節)　　生薑(各四/兩)　紫菀(三/兩)
　　欵冬花(三/兩)　細辛(三/兩)　　五味子(半/升)　半夏(八枚/洗)
　　大棗(七/枚)
　右九味切以東流水一斗二升煮取三升分三服忌
　羊肉餳生菜(此本仲景傷寒論方千金古/今録驗同並出第一卷中)
必効療病喘息氣急喉中如水雞聲者無問年月逺近
方
　　肥皂莢(兩/挺)　好酥(一/兩)
　右二味於火上炙去火髙一尺許以酥細細塗之數
　翻覆令得所酥盡止以刀輕刮去黒皮然後破之去
　子皮筋脉𢷬篩蜜和為丸每日食後服一丸如熟豆
　日一服訖取一行微利如不利時細細量加以微利
　為度日止一服忌如藥法(出第一/卷中)
古今録驗沃雪湯療上氣不得息卧喉中如水雞聲氣
欲絶方
　　麻黄(四兩/去節)　細辛(二/兩)　　五味子(半/升)　桂心
　　乾薑(各一/兩)　半夏(八枚洗去滑/一方四兩)
　右六味切以水一斗煮取三升絞去滓適寒温服一
　升投杯則卧一名投杯麻黄湯令人汗出不得卧勿
　怪亦可從五合不知稍増日再凡煮麻黄先煎二沸
　去上沫又内餘藥忌生葱生菜羊肉餳(集驗經心/録范汪同)
又投杯湯療乆欬嗽上氣胷中寒冷不得息食卧不安
席每牽繩而起咽中如水雞聲方
　　欵冬花(四十/顆)細辛(一/兩)　　紫菀(三/兩)　　甘草(炙/)
　　桂心　　　麻黄(去/節)　　乾薑(各二/兩)　五味子(半/升)
　　杏仁(四十/枚)　半夏(半升/洗)
　右十味切以水八升煮取二升分再服卧汗出即愈
　忌海藻菘菜生葱生菜羊肉餳(並出第/九卷中)
　　因食飲水上氣方四首
古今録驗宫泰説李將軍兒得病喘息甚難并數上氣
呼吸療之不差遂亡本由食餅後乃飲水得之服五味
湯不差此軰皆死是後乃有婢得之行極而渴飲水多
此為所發起同與五味湯亦不差然後小差泰因此與
三物備急藥半錢吐下得差由此思惟病之所由以冷
水入肺及入腸寒熱不消化結聚逼迫於胃口故令其
呼吸乏氣息不得下過謂喘而上氣息數也宜吐下之
亦可與三物瓜蔕散吐之
三味備急散本療卒死感忤宫泰以療人卒上氣呼吸
氣不得下喘逆差後已為常用方
　　巴豆　　　乾薑　　　大黄
　右藥等分巴豆小熬去心皮合𢷬下篩服半錢匕得
　吐下則愈忌野猪肉蘆笋(范汪/同)
又三味吐散宫泰以療上氣呼吸喘逆方
　　瓜蔕(三/分)　　杜蘅(三/分)　　人參(一/分)
　右藥𢷬篩為散以温湯服一錢匕老小半之(范汪同/並出第)
　(十九/卷中)
肘後療大走馬奔走喘乏便飲冷水冷飲因得上氣發
熱方
　　竹葉(三/斤)　　橘皮(三兩/切)
　右二味以水一斗半煮取三升去滓分為三服三日
　服一劑良集驗用竹葉三兩(文仲備急/范汪等同)
又方
　　葶藶子(一兩/熬𢷬)乾棗(四十/顆)
　右二味以水三升先煮棗取一升内葶藶子煎取五
　合大人分一二服小兒分三四服(並出第/一卷中)
　　卒短氣方四首
肘後卒短氣方
　　𢷬韭取汁服一升立愈(文仲備急千金/同出第一卷中)
千金療卒短氣方
　　枸杞葉(二/兩)　生薑(二兩/切)
　右二味以水三升煮取一升頓服之
又方
　　生薑(五兩/切)　小麥(一/升)
　右二味以水七升煮取一升頓服之
又方
　　紫蘇莖葉(切一/升)　　　　大棗(二七/枚)
　右二味以酒三升煮取一升半分再服水亦得又方
　加橘皮半兩(並出第十/七卷中)
　　上氣及氣逆急牽繩不得卧方八首
廣濟療肺氣痰上氣急及欬方
　　柴胡(五/兩)　　五味子　　橘皮　　　紫菀
　　貝母　　　杏仁(各三/兩)　麻黄(四兩/去節)　甘草(炙/)
　　黄芩(各二/兩)
　右九味細切𢷬令極碎每服取麥門冬一兩去心生
　薑半兩切竹葉一兩半以水二升五合先煮麥門冬
　生薑竹葉有一升五合内散二兩煎取一升二合絞
　去滓分二服平旦空肚服之一服日晩食消後服之
　每日作一劑忌油麪猪犬肉小豆粘滑酸鹹海藻菘
　菜(出第三/卷中)
肘後療欬上氣喘息便欲絶方
　　末人參服之方寸匕日五六(出第一/卷中)
深師療上氣及諸逆氣神驗白前湯方
　　白前(五/兩)　　紫菀　　　杏仁　　　厚朴(炙各/三兩)
　　半夏(洗/)　　麻黄(去節各/四兩)生薑(一斤一方/用八兩)
　　人參　　　桂心(各二/兩)　甘草(一兩/炙)　大棗(十四/枚)
　右十一味切以水八升煮取二升半分三服良忌海
　藻菘菜羊肉生葱餳
又療肺氣不足欬嗽上氣牽繩而坐吐沫唾血不能食
飲補肺溢湯方
　　蘇子(一/升)　　桑白皮(五/兩)　半夏(六兩/洗)　紫菀
　　人參　　　甘草(炙/)　　麻黄(去/節)　　五味子
　　乾薑　　　杏仁(去皮尖/各一兩)細辛(一兩/半)　桂心(三/兩)
　　欵冬花(一/兩)　射干(一/兩)
　右十四味切以水一斗二升煮取三升分五服日三
　夜再忌海藻菘菜羊肉餳生葱生菜(千金/同)
又療諸欬病上氣胷滿晝夜不得卧困篤鍾乳丸方
　　鍾乳(八/分)　　乾薑(六/分)　　欵冬花　　細辛
　　桑白皮　　半夏(洗各/四分)　貝母　　　附子(炮各/五分)
　　蜀椒(三分/汗)　芎藭(四/分)　　紫菀(八/分)　　杏仁(三/分)
　右十二味𢷬篩蜜和服如大豆二丸日三忌冷食猪
　羊肉餳生菜(並出第十/八卷中)
千金療上氣不得卧神秘方
　　橘皮　　　生薑　　　紫蘇　　人參
　　五味子(各三/兩)
　右五味切以水七升煮取三升分三服(一方有桔梗/無五味子出)
　(第十七/卷中)
古今録驗療積病後暴上氣困篤投杯湯方
　　石膏(四兩/碎)　甘草(二兩/炙)　五味子(三/兩)　大棗(二十/枚)
　　人參　　　桂心　　　半夏(冼/)　　杏仁(各二/兩)
　　麻黄(三兩/去節)　生薑(四/兩)
　右十味切以水一斗煮取三升一服六合日三夜一
　忌羊肉餳海藻菘菜生葱等
又療上氣呼吸牽繩肩息欲死覆杯湯方
　　麻黄(四兩/去節)　甘草(炙/)　　乾薑　　　桂心
　　貝母(各二/兩)
　右五味切以水八升煮取二升分再服則愈有人先
　有風患兼有石熱取冷當風飲酒房室體虚末春因
　天行病至夏中差尚虚有風熱未除兼藥石勢過傷
　於胃氣因腹脹堅如石氣息不利因自下後變四肢
　腫遊走無定小便不通積服利藥忽吐逆不下食變
　噦至掣動百脉狀如嘘唏積日乃變上氣服此方加
　杏仁二兩與兩劑上氣得止忌海藻生菜菘菜(范汪/經心)
　(録同出第/十九卷中)
　　欬嗽上氣方七首
病源欬嗽上氣者肺氣有餘也肺感於寒微則成欬嗽
肺主氣氣有餘則喘欬上氣此為邪摶於氣氣擁滯不
得宣發是為有餘故欬嗽而上氣也其狀喘欬上氣多
涕唾面目浮腫則氣逆也(出第十/四卷中)
深師療上氣欬嗽蘇子煎方
　　蘇子(二/升)　　生薑(汁二/升)　白蜜(二/升)　　杏仁(二/升)
　　生地黄(汁二/升)
　右五味𢷬蘇子以地黄薑汁澆之絹絞取汁更𢷬以
　汁澆復絞如此六七過令味盡去滓熬杏仁令黄黒
　𢷬令如脂又以向汁澆之絹絞取汁徃來六七過令
　味盡去滓内蜜和置銅器中於重湯中煎之令如飴
　煎成一服方寸匕日三夜一忌蕪荑(千金/同)
又療欬嗽上氣射干煎方
　　射干(八/兩)　　紫菀(半/兩)　　膠飴(五/兩)　　細辛(半/兩)
　　乾薑(五兩/末)　生竹瀝(一/升)　芫花根(半/兩)　桑根白皮
　　欵冬花(各八/兩)附子(半/兩)　　甘草(半兩/炙)　白蜜(一升/半)
　右十二味先切射干合蜜竹瀝汁煎五六沸絞去滓
　㕮咀諸藥以水一升四合漬一宿煎之七上七下去
　滓乃合飴薑末煎令如餔服酸棗一丸許日三夜一
　不知稍増之忌海藻菘菜猪肉冷水生菜(千金/同)
又療欬上氣中寒冷鼻中不利杏仁煎方
　　杏仁(五/兩)　　五味子(三/合)　甘草(四兩/炙)　麻黄(一斤/去節)
　　欵冬花(三/合)　紫菀　　　乾薑(各三/兩)　桂心(四/兩)
　右八味切以水一斗煮麻黄減二升掠去沫乃内諸
　藥煮取四升絞去滓又内膠飴半斤白蜜一斤合内
　汁中攪令相得湯中煎如飴成先食服如半棗日三
　不知稍加之忌海藻菘菜生葱(千金同出第/十八卷中)
崔氏療上氣暴欬方
　　紫蘇(莖葉/二升)　大豆(一/升)
　右二味以水四升煮大豆次下紫蘇煮取一升五合
　分為三服晝二夜一忌醋鮓鹹酸油膩等(出第六/卷中)
必効主上氣腹脹心胷滿并欬不能食方(段明府/云極効)
　　枇杷葉(一握去/毛炙)　　　　㯽榔(三七/顆)　生薑(二/分)
　　髙良薑(二/兩)　蜜(二/合)　　　酥(二/合)
　右六味切以水二大升煮取一大升湯成後内酥蜜
　更煮三五沸分温三服每服如人行八九里乆甚重
　者三兩劑任意食之(出第一/卷中)
救急療上氣欬肺氣胷痛方
　　杏仁(三大/升)　白蜜(一大/升)　牛酥(二大/升)
　右三味杏仁𢷬碎於瓷盆中研取汁五升浄磨銅鐺
　勿令脂膩先傾三升汁於鐺中刻木記其深淺又傾
　二升汁以緩火煎減至於所記處即内白蜜及酥還
　至木記處藥乃成貯不津瓷器中每日三度以煖酒
　服一大匙不能飲酒和粥服亦得服一七日唾色變
　白二七日唾稀三七日欬斷此方非但療欬兼補虚
　損去風冷兼悦肌膚白如瓠婦人服之更佳(延年秘/録同出)
　(第六/卷中)
古今録驗療上氣兼欬蘇子湯方
　　蘇子(一/升)　　五味子(五/合)　麻黄(去/節)　　細辛
　　紫菀　　　黄芩　　　甘草(炙各/二兩)　人參
　　桂心　　　當歸(各一/兩)　半夏(三兩/洗)　生薑(五/兩)
　右十二味切以水九升煮取三升分二服上氣病亦
　特單煮蘇子及生蘇葉冬天煮乾枝莖葉亦佳忌海
　藻菘菜羊肉餳生葱生菜(出第十/九卷中)
　　欬逆上氣嘔吐方四首
病源五藏皆禀氣於肺肺感微寒則成欬嗽也寒摶於
氣氣聚還肺而邪有動息邪動則氣奔逆上氣上則五
藏傷動動於胃氣者則胃氣逆而嘔吐也此是肺欬連
滯氣動於胃而嘔吐者也又有季夏脾王之時而脾氣
虚不能王有寒氣傷之而欬嗽者謂之脾欬其狀欬則
右脅下痛隂隂引膊背甚則不可動動則欬發脾與胃
合脾欬不已則胃受之其狀欬嗽而嘔嘔甚則長蟲出
是也凡諸欬嗽甚則嘔吐各隨證候知其腑藏也(出第/十四)
(卷/中)
深師療欬嗽上氣喉咽中腥臭虚氣攪心頭痛眼疼耳
中嘈嘈風邪毒注天行食不生肌胷中隔塞嘔逆多唾
惡心心下堅滿飲多食少療疰并淋通氣丸方
　　膠飴(五/斤)　　蜀椒(二升/汗)　烏頭(七分/炮)　桂心(六/分)
　　大附子(五枚/炮)乾薑　　　人參(各四/分)　杏仁(一/升)
　　天門冬(十/分)　蜈蚣(五節去/頭炙)
　右十味末之𢷬杏仁作膏稍稍内藥末𢷬千過烊膠
　飴乃内藥中攪令調和合如半棗一枚日六七夜二
　三服令胷中温為度若夢與鬼神交通及飲食者全
　用蜈蚣食不消者加杏仁五合有虚氣少腹急腰痛
　加天門冬杜仲有風加烏頭二枚附子一枚立夏後
　勿加也有留飲加葶藶子一兩熬末之忌猪肉冷水
　生葱鯉魚等物(千金/同)
又療上氣欬逆口乾手足寒心煩滿積聚下利嘔逆若
墜瘀血上氣胷脅脹滿少氣腸鳴飽食傷中裏急婦人
乳飲滯下有邪濕隂不足大小便不利肢節皆痛硝石
丸方
　　硝石(一/升)　　乾薑　　　前胡　　　大黄(各一/斤)
　　杏仁(一/升)
　右五味𢷬篩蜜和飲服如梧子三丸日再五日後
　心腹諸疾隨大小便去月經絶則通下長蟲數十
　亦利血及冷熱赤白汁癥瘕毒悉主之藥利以意
　消息
又療上氣煩悶嘔逆不得飲食厚朴湯方
　　厚朴(一兩/炙)　人參(一/兩)　　半夏(四兩/洗)　生薑(八/兩)
　　茯苓　　　甘草(炙/)　　橘皮　　　桂心(各二/兩)
　　枳實(二兩/炙)
　右九味切以水八升煮取三升分三服忌海藻菘菜
　羊肉餳生葱醋物(並出第十/八卷中)
必効療上氣欬嗽嘔逆不下食氣上方
　　橘皮　　　紫菀(各三/兩)　人參　　茯苓
　　柴胡　　　杏仁(去去/皮)
　右六味切以水六升煮取二升分為三服患冷加生
　薑二兩患熱加麥門冬三兩去心不能食加白术二
　兩厚朴二兩炙忌醋物桃李雀肉等(出第一/卷中)
　　上氣欬嗽多唾方三首
廣濟療上氣肺熱欬嗽多涕唾方
　　白前(四/分)　　生麥門冬(十分/去心)　　　　貝母
　　石膏　　　甘草(炙/)　　五味子　　生薑(各四/分)
　　黄芩(五/分)　　杏仁(四十/顆)　淡竹葉(切一/升)白蜜(一/匙)
　右十一味切以水七升煮取二升七合絞去滓内白
　蜜更上火煎三沸分温三服每服如人行五六里須
　利三兩行湯成後宜加芒硝八分忌熱麪炙肉油膩
　醋食海藻菘菜(出第二/卷中)
古今錄驗小紫菀丸療上氣夜欬逆多唾濁方
　　乾薑　　　甘皮(一作/甘草)　細辛　　　欵冬花(各/三)
　　(分/)　　　　紫菀(三/分)　　附子(二枚/炮)
　右六味擣篩以蜜和為丸如梧子先食服三丸日再
　以知為度忌冷水猪肉生菜等物
又療欬氣上多涕唾杏仁煎方(出徐/王)
　　杏仁(一/升)
　右一味擣碎研取大升三升汁以水和研之煎取一
　大升酒服一匙日三忌猪雞魚肉胡荽等物(並出第/十九卷)
　(中/)
　　上氣欬方一首
古今録驗療欬逆上氣胷滿多唾(太醫令王叔和所撰/已更御服甚良効方)
　　乾薑(三/分)　　礜石(一分泥裹/燒丰日)　　　　蜀椒(五分/汁)
　　細辛(二/分)　　烏頭(一分炮/去皮)杏仁(一/分)　　吳茱茰(四/分)
　　(洗/)　　　　菖蒲(一/分)　　紫菀(二/分)　　皂莢(一分/去皮)
　　(子/炙)　　　　欵冬花(三/分)　麻黄(四分/去節)
　右十二味𢷬篩蜜和丸如梧子夜卧吞一丸日二不
　知加之療二十年欬不過二十丸便愈御藥也秘在
　石室不傳忌猪羊肉餳生菜冷水(一方有桂心三分/無麻黄千金同出)
　(第十九/卷中)
　　乆欬嗽上氣方三首
肘後療乆欬上氣十年二十年諸藥療不差者方
　　猪胰(三/具)　　乾棗(一百/顆)
　右二味以酒三升漬數日服二三合至四五服愈服
　盡此則差(千金同出/第三卷中)
深師療乆上氣欬麻黄散方(司馬太𫝊欬/常將此服愈)
　　麻黄(一斤/去節)　杏仁(一百/枚)　甘草(二兩/炙)　桂心(一/兩)
　右四味𢷬篩别𢷬杏仁如脂内諸末合令調臨氣上
　發時服方寸匕氣下止食頃氣不下更服一匕可至
　三匕氣發便服即止忌海藻菘菜生葱(千金古今/録驗同)
又療乆上氣欬亦療傷寒後欬嗽方
　　甘草(二兩/炙)　大棗(二十/枚)
　右二味以水七升煮取二升分再服數用驗忌海藻
　菘菜等(古今録驗名温脾/湯並出第八卷中)
　　欬逆上氣方五首
病源肺虚感微寒而成欬欬而氣還聚於肺肺則脹是
為欬逆也邪氣與正氣相摶正氣不得宣通但逆上喉
咽之間邪伏則氣靜邪動則氣奔上煩悶欲絶故謂之
欬逆上氣(出第十/四卷中)
深師療欬逆上氣支滿息欲絶氣結於胷中心煩躁不
安一合湯方
　　芫花(二分/熬)　桂心　　　乾薑(各五/分)　甘草(炙/)
　　細辛(各四/分)　蕘花(二/分)
　右六味切以水三升煮取一升先食服一合日三夜
　一又云合湯亦得分六七服一日盡便愈一方有菖
　蒲四分無蕘花忌海藻菘菜生葱生菜等
又療欬逆上氣腹中有堅痞徃來寒熱令人羸瘦不能
飲食或時下痢此服中如絞在臍上下闗疝氣上腸使
然為病有氣涌逆蜀椒散方
　　蜀椒(五合去目并/閉口者汗)　　　桂心　　　甘草(各一/兩炙)
　　通草　　　半夏(洗各/三兩)
　右五味𢷬篩飲服方寸匕日三夜一忌海藻菘菜羊
　肉餳生葱(並出第十/八卷中)
古今録驗麥門冬丸主氣逆上氣方
　　乾薑(六/分)　　麥門冬(十分/去心)昆布(洗/)　　海藻(洗各/六分)
　　細辛　　　海蛤　　　蜀椒(熬/)　　桂心(各四/分)
　右八味𢷬篩蜜和丸如梧子以飲服十丸漸加至二
　十丸日三有人患風虚得冷輙胷中上氣喉中常如
　吹管聲欬嗽唾清沫將此丸服得差若散服方寸匕日
　三忌生葱生菜(經心/錄同)
又鯉魚湯療欬逆上氣喉中不利方
　　生鯉魚(一/尾)　熟艾(二/升)　　白蜜(一/升)　　紫菀
　　牡蠣(各四/兩熬)　欵冬花(一/升)　杏仁(二十/枚)　豉(半/升)
　　射干(二/兩)　　細辛(三/兩)　　飴(八/兩)　　　菖蒲(二/兩)
　右十二味㕮咀藥和内魚腹中置銅器中蒸之五斗
　米飯下藥成服一升日三夜一忌生菜羊肉餳等
又杏仁煎療欬逆上氣方
　　杏仁(一/升)　　石斛　　　乾薑(各四/兩)　桂心
　　甘草(炙/)　　麻黄(去節各/五兩)五味子　　欵冬花
　　紫菀(各三/兩)
　右九味𢷬八味下篩以水一斗先煮麻黄取八升去
　滓内藥末膠飴半斤蜜一升攪令相得未食服如棗
　大一枚日三忌生葱海藻菘菜等(並出第二/十九卷中)
　　雜療上氣欬嗽方四首
廣濟療上氣欬嗽兼水氣癖氣方
　　葶藶子(熬/)　貝母　　　桔梗　　　鼈甲(炙/)
　　防葵(各六/分)　白术　　　茯苓　　　大㦸
　　枳實(炙/)　　紫菀　　　旋復花　　杏仁
　　橘皮(各四/分)　芫花(二/分)　　大黄(十/分)　　皂莢(一分/炙去)
　　(皮/子)
　右十六味𢷬篩蜜和為丸空腹以飲服如梧子五丸
　日二服漸漸加至十丸以微利為度忌桃李雀肉莧
　菜醋物猪肉陳臭等(出第二/卷中)
深師療上氣搶心胷奄奄不得息腹中脹滿食輙吐蘇
子湯方
　　蘇子(一/升)　　大棗(三十/顆)　半夏(三兩/洗)　橘皮
　　生薑　　　桂心(各一/兩)　蜀椒(二分/汗)
　右七味切以水七升煮取二升分三服忌羊肉餳生
　葱(出第十/八卷中)
古今録驗半夏湯療上氣五藏閉塞不得飲食胷中脅
下支脹乍去乍來虚氣結於心中伏氣住胃管脣乾口
燥肢體動摇手足疼冷夢寐若見人怖懼此五藏虚乏
諸勞氣不足所致并療婦人方
　　當歸　　　防風　　　黄茋(各二/兩)　柴胡(半/斤)
　　細辛　　　麻黄(去/節)　　人參(各一/兩)　杏仁(五十/粒)
　　桂心(三/兩)　　半夏(一升/洗)　大棗(二十/枚)　生薑(五/兩)
　　黄芩(一/兩)
　右十三味切以水一斗先煮麻黄一沸去上沫更入
　水一升及諸藥煮取五升分為五服日三夜二忌羊
　肉生葱生菜餳等(出第十/九卷中)
近効療上氣腹内脹滿飲食不消欲作霍亂及欬嗽紫
蘇子丸方
　　紫蘇子　　橘皮(各二/兩)　髙良薑　　桂心
　　人參(各一/兩)
　右五味𢷬篩蜜和為丸每服十五丸酒飲任下若食
　𤓰膾等物有生熟氣擬似霍亂者即半棗栗許大細
　細嚥取汁令消盡應時立愈常有此藥永不患霍亂
　甚神効也忌生葱猪肉陳臭等物
　
　
　
　外臺秘要方卷十
欽定四庫全書
　外臺秘要方巻十一
　　　　　　　　　　　　　唐　王燾　撰
　　消渇方一十七首
病源夫消渇者渇而不小便是也由少服五石諸丸散
積乆經年石勢結於腎中使人下焦虚熱及至年衰血
氣減少不能制于石石勢獨盛則腎為之燥故引水而
不小便也其病變者多發癰疽此坐熱氣留於經絡經
絡不利血氣壅澀故成癰膿也診其脉數大者生細小
浮者死又沉小者生實牢大者死有病口甘者名為何
何以得之此五氣之溢也名曰脾癉夫五味入於口藏
於胃脾為之行其精氣溢在於脾令人口甘此肥美之
所發也此人必數食甘美而多肥肥令人内熱甘者令
人中滿故其氣上溢為消渇也厥隂之為病消渇氣上
衝心中疼熱飢不欲食甚者則欲吐下之不肯止養生
法云人睡卧勿張口乆成消渇及失血也赤松子云卧
閉目不息十二通治飲食不消其湯熨鍼石别有正方
補養宣導今附於後法云解衣倓卧伸腰腹少腹五息
止引腎去消渇利隂陽解衣者使無罜礙倓卧者無外
想使氣易行伸腰者使腎無逼蹙䐜者大努使氣滿少
腹者攝腹牽氣使五息即止之引腎者引水來咽喉潤
上部去消渇枯槁病利隂陽者饒氣力也(出第五卷通/按後條古人)
(喜石冝消渇今服石者少何有此症縁酒多令中頗三/焦熱藏腑燥亦致消渇不必皆由服石也但治法  同)
千金論曰夫消渇者凡積乆飲酒無有不成消渇病者
然則大寒凝海而酒不凍明其酒性酷熱物無以加脯
炙鹽鹹此味酒客多嗜不離其口三觴之後制不由已
飲噉無度咀嚼鮓醬不擇酸鹹積年長夜酣興不懈遂
使三焦猛熱五藏乾燥木石猶且焦枯在人何能不渇
療之愈否屬在病者若能如方節愼旬月而瘳不自愛
惜死不旋踵方書醫藥寔多有効其如不愼者何其所
愼者有三一飲酒二房室三鹹食及麪能愼此者雖不
服藥而自可無他不知此者縱有金丹亦不可救深思
慎之深思慎之凡消渇之人愈與未愈常須慮患大癰
何者消渇之人必於大骨節間忽發癰疽而卒所以戒
在大癰也當預備癰藥以防之宜服麥門冬丸除腸胃
熱實兼消渇方
　　麥門冬(八分/去心)茯苓(八分堅/白者)黄連(八分/)　石膏(八分/碎)
　　萎蕤(八分/)　人參(六分/)　龍膽(六分/)　黄芩(六分/)
　　升麻(四分/)　栝樓(十分/)　枳實(五分/炙)　生薑屑(十/分)
　　地骨皮(六/分)　茅根(切一/升)　粟米(三合/)
　右十五味以水六升煮茅根及粟米令爛餘十三味
　搗末蜜和丸如梧子以前茅根粟米汁作飲服十丸
　日二若渇則與此飲至足大麻亦得忌豬肉酢物
又栝樓湯方
　　栝樓(五両/切)　麥門冬(汁三/升)生薑(五両/切)　茅根(切三/升)
　　蘆根(切二/升)
　右五味以水一斗煮取三升分為三服忌如藥法
又胃腑實熱引飲常渇茯苓湯洩熱止渇方
　　茯苓(五兩一/作茯神)栝樓(五兩/)　知母(四兩/)　小麥(二升/)
　　麥門冬(五兩/去心)大棗(二十枚/去核)生地黄(六/兩)　萎蕤(四兩/)
　　淡竹葉(三/升)
　右九味切以水三斗先煮小麥竹葉取九升去滓内
　諸藥煮取四升分四服不問早晩隨渇即進非但正
　治胃渇通治渇病熱即服之忌蕪荑酢物
又豬肚丸療消渇方
　　豬肚(一枚治/如食法)黄連(五兩/去毛)　栝樓(四兩/)　麥門冬(四/兩)
　　(去/心)　　　　知母(四兩/)　茯神(四兩/)　梁米(五兩/)
　右七味𢷬為散内肚中線縫安置甑中蒸之極爛熟
　接熱及藥木臼中𢷬可堪丸若硬乾少蜜和丸如梧
　子飲汁下三十丸日再服漸加至四五十丸渇即服
　之(翼同/)
又栝樓散方
　　栝樓(八分/)　麥門冬(六分/去心)甘草(六分/炙)　鈆丹(八分/)
　右四味𢷬為散以漿水服方寸匕日三服忌海藻菘
　　菜(一方有茯/苓六分)
又黄茋湯方
　　黄茋(三兩/)　茯神(三兩/)　栝樓(三兩/)　甘草(三兩/炙)
　　麥門冬(三兩/去心)乾地黄(五/兩)
　右六味切以水八升煮取二升半分三服忌蕪荑酢
　物海藻菘菜日進一劑服十劑訖服丸藥後腎消門
　中宣補丸是
又方
　　取七家井索近桶口結處燒作灰
　右一味以井華水服之不過三服
又方
　　飲䜴汁任性多少差止
又方
　　濃煮竹根汁飲之取差止(肘後同/)
又方
　　煮青梁米汁飲之差止(肘後同/)
又消渇隂脉絶胃反吐食方
　　茯苓(八兩/)　澤瀉(四兩/)　白术(三兩/)　生薑(三兩/)
　　桂心(三兩/)　甘草(一兩/炙)
　右六味切以水一斗煮小麥三升取五升去滓内茯
　苓等煮取二升半一服八合日再(翼同/)
又方
　　取屋上瓦三十年者破如雀頭三大升以東流水
　　兩石煮取二斗
　　乾地黄(八/兩)　生薑(八兩/)　橘皮(三兩/)　甘草(三兩/炙)
　　人參(三兩/)　黄芪(三兩/)　桂心(二兩/)　逺志(三兩/去心)
　　當歸(二兩/)　芍藥(二兩/)　大棗(二十/枚擘)　白术(八兩/)
　右十二味切内瓦汁中煮取三升分温四服單瓦汁
　亦佳(一方無/甘草)
又療熱病後虚熱渇四肢煩疼方
　　葛根(一斤/)　人參(一兩/)　甘草(一兩/炙)　竹葉(一把/)
　右四味切以水一斗五升煮取五升渇則飲一升日
　三夜二忌海藻菘菜
又虚熱渇無不効填骨煎方
　　茯苓(三兩/)　兎絲子(三/兩)　山茱茰(三/兩)　當歸(三兩/)
　　大豆黄巻(一/升)石葦(二兩/去毛)　牛膝(三兩/)　巴㦸天(三/兩)
　　麥門冬(三兩/去心)天門冬(五兩/去心)五味子(三/兩)　人參(二兩/)
　　逺志(三兩/去心)　桂心(二兩/)　附子(二兩/炮)　石斛(三兩/)
　右十六味先𢷬篩别取生地黄十斤生栝樓十斤舂
　絞取汁於火上煎之減半便作數分内藥并下白蜜
　二升牛髓一升㣲火煎之令如糜食如雞子黄大日
　三亦可飲服之佳忌酢物鯉魚生葱豬肉冷水(一方/有肉)
　(蓯蓉/四両)
又方
　　桃膠如彈丸含之咽津甚佳(本方療渇小/便利復非淋)
又方
　　蠟如雞子大酢一升煮兩沸適寒温頓服之(本方/療渇)
　　(小便利復非淋通按小便利而且長/不比淋症之滴瀝也故曰復非淋)
又方
　　水和栝樓散服方寸匕亦可蜜丸如梧子服三十
　　丸日再服無所忌(並出第二十一卷中/)
　　近効極要消渇方二首
近効極要論消渇舊來以為難療古方有黄連湯牛膽
丸為勝亦不能好差自作此方以來服者皆差服多者
即吐水豈有更渇之理
又療消渇麥門冬丸方
　　麥門冬(五兩/去心)乾地黄(三/兩)　蜀升麻(五/兩)　黄芩(五兩/)
　　栝樓(七両/)　苦參(八兩/)　人參(三兩/)　黄連(五兩/)
　　黄蘗(五兩/)
　右九味末之以牛乳和衆手捻作丸子曝乾以飲服
　二十丸日二加至五六十丸忌蕪荑豬肉冷水
又方
　　黄連(五兩/)　苦參(一斤/)　知母(五兩/)　栝樓(二兩/)
　　麥門冬(五兩/去心)牡蠣粉(五兩/熬)人參(五兩/)　黄茋(五両/)
　　乾地黄(五/兩)
　右九味末之以牛乳丸清漿服二十丸日二服加至
　五十丸忌豬肉冷水蕪荑
　　近効極要熱中小便多漸瘦方四首
近効極要論熱中雖能食多小便多漸消瘦方
　　地骨皮(切一/升)麥門冬(三兩/去心)黄連(二/兩)　　小麥(八/合)
　　人參(一/兩)
　右五味切以水九升煮取三升八合去滓分為三服
　間食服之如不能多服分作四五服亦得忌豬肉
又方
　　人參(五/兩)　　麥門冬(八分/去心)牡蠣粉(八/分)　乾地黄(十/分)
　　知母(八/分)　　苦參(二十/分)　黄連(八/分)　　栝樓(八/分)
　右八味末之以生牛乳為丸如梧子清漿服十五丸
　日再加至四十丸食後服忌蕪荑豬肉冷水
又療小便多或不禁方
　　兎絲子(二/兩)　蒲黄(三/兩)　　黄連(三/兩)　　硝石(三/兩)
　　肉蓯蓉(二/兩)
　右五味兼雞䏶胵中黄皮三兩為散服服方寸匕日
　三服如行五里久又一服未有不差者忌豬肉(千金/名九)
　(房/散)
又療小便數多不足日便一二斗或如血色方
　　麥門冬(八兩/去心)蒺藜子(三/両)　甘草(一両/炙)　乾薑(四両/炮)
　　桂心(二/両)　　乾地黄(八/両)　續㫁(二/両)
　右七味切以水一斗煮取二升五合分為三服忌海
　藻菘菜生葱蕪荑(古今録驗療腎消脚瘦細/小便數赤色似血虚冷者)
　　渇利虚經脉澀成癰膿方一十一首
病源夫渇利者隨飲小便是也由少服乳石石熱盛時
房室過度致令腎氣虚耗下焦生熱熱則腎燥腎燥則
渇然腎虚又不能傳制水液故隨飲小便也其病變多
發癰疽以其内熱而小便利故也小便利則津液竭津
液竭則經絡澀經絡澀則榮衛不行榮衛不行則熱氣
留滯故成癰膿也(出第五/卷中)
千金療下焦虚熱注脾胃從脾注肺好渇利方
　　小麥(一/升)　　竹葉(三/升)　　麥門冬(四兩/去心)茯苓(四/兩)
　　甘草(三兩/炙)　大棗(三十枚/去核)生薑(五/兩)　　栝樓(五/兩)
　　地骨皮(一/升)
　右九味切先以水三斗煮小麥取一斗去滓澄清取
　八升去上沫取七升煮藥取三升分三服忌海藻菘
　菜酢物
又療渇利虚熱引飲不止消熱止渇茯神湯方
　　茯神(四/兩)　　石膏(八兩/碎)　地骨皮(一/升)　竹葉(三/升)
　　栝樓(五/両)　　萎蕤(四/両)　　麥門冬(二升/去心)知母(四/兩)
　　生地黄(一/升)　宿薑(四/兩)
　右十味切以水一斗二升下大棗三十枚擘并藥煮
　取四升分為四服忌蕪荑
又消渇利方
　　生栝樓根(三十/斤)
　右一味切以水一石煮取一斗半去滓以牛脂五合
　煎取水盡以煖酒先食後服如雞子大日三服
又方
　　葵根五升盤大兩束切
　右一味以水五升煮取三升宿不食平旦一服三升
又療渇小便利復非淋方
　　榆白皮二斤(去黒/皮切)
　右一味以水一斗煮取五升一服三合日三服
又方
　　小豆藿一把𢷬取汁頓服日三(肘後文/仲同)
又渇利方
　　栝樓粉和雞子日曝乾更𢷬水服方寸匕日三丸
　　服亦得
又療虚熱四體羸瘦渇熱不止茯神消渇補虚煮散方
　　茯神(四/兩)　　石斛(八/兩)　　栝樓(五/兩)　　甘草(三両/炙)
　　五味子(三/兩)　蓯蓉(四/兩)　　知母(三/両)　　黄連(八/両)
　　丹參(五/両)　　人參(三/両)　　當歸(三/両)　　小麥(三/升)
　　萎蕤(四/両)
　右十三味擣篩為散取三寸匕以水三升煮取一升
　絹袋貯煮之日再一煮為一服忌豬肉醋物海藻菘
　菜(出第二十/一卷中)
崔氏療消渇瘦中焦熱渇方
　　苦參(一大/斤)　黄連(六/分)　　栝樓(五/両)　　知母(五/両)
　　牡蠣粉(五/両)　麥門冬(五両/去心)
　右六味各𢷬篩為散以牛乳和併手捻為丸如梧子
　大曝乾日再服飽食訖以漿水下之服二十丸如微
　利減十丸如食熱麫酒等即加服五丸忌豬肉(出第/三巻)
　(中/)
廣濟療脾胃中虚熱消渇小便數骨肉日漸消瘦方
　　麥門冬(十二分/去心)　　　　苦參(八/分)　　栝樓(八/分)
　　知母(八/分)　　茯神(八/分)　　土𤓰根(八/分)　甘草(六分/炙)
　　人參(六/分)
　右八味𢷬篩蜜和丸每食少時煮蘆根大麥飲服如
　梧子二十丸日再漸加至三十丸忌海藻菘菜豬肉
　大酢(一方有黄連十二/分出第一卷中)
肘後療消渇肌膚羸瘦或虚熱轉筋不能自止小便數
方
　　栝樓(六/分)　　黄連(六/分)　　漢防已(六/分)　鈆丹(六分/研)
　右四味𢷬篩為散每食後取酢一合水二合和服方
　寸匕日三服當強飲水須臾惡水不復飲矣(陶氏廣/濟文仲)
　(同千金翼同分兩/小别出第十卷中)
　　消渇口乾燥方三首
廣濟療口乾數飲水腰脚弱膝冷小便數用心力即煩
悶徤忘方
　　麥門冬(十二分/去心)　　　　牛膝(六/分)　　龍骨(八/分)
　　土𤓰根(八/分)　狗脊(六/分)　　茯神(六/分)　　人參(六/分)
　　黄連(十/分)　　牡蠣(六分/熬碎)　山茱茰(八/分)　兎絲子(十/二)
　　(分酒漬/一宿)　　鹿茸(八分/炙)
　右十二味𢷬篩為末蜜和丸每服食後煮麥飲服如
　梧子二十丸日二服漸加至三十丸忌生菜熱麫豬
　牛肉蒜粘食陳臭酢物等
又療消渇口苦舌乾方
　　麥門冬(五兩/去心)茅根(一/升)　　栝樓(三両/切)　烏梅(十顆/去核)
　　小麥(三/合)　　竹茹(一/升)
　右六味以水九升煮取三升去滓細細含咽分為四
　五服忌熱麫炙肉(並出第/一卷中)
千金口含酸棗丸療口乾方
　　酸棗(一升五/合去核)石榴子(五合/乾之)葛根(三/兩)　　烏梅(五十/顆去)
　　(核/)　　　　麥門冬(四両/去心)茯苓(三両/半)　覆盤子(三/両)
　　桂心(三両/六銖)　石蜜(四両/半)　栝樓(三両/半)
　右十味𢷬篩蜜和為丸含如酸棗許大不限晝夜常
　令口中有津液出為佳忌大酢生葱(翼同出第二/十一卷中)
　　消中消渇腎消方八首
病源内消病者不渇而小便多是也由少服五石熱結
於腎内熱之所作也所以服石之人小便利者石性歸
腎腎得石則實實則消水漿故利利多則不得潤養五
藏藏衰則生諸病焉由腎盛之時不惜真氣恣意快情
數使虚耗石熱孤盛則作消中故不渇而小便多也(出/第)
(五卷/中)
千金論曰夫内消之為病當由熱中所作也小便多於
所飲令人虚極短氣又内消者食物皆消作小便而又
不渇正觀十年梓州刺史李文博先服白石英乆忽然
房道強盛經月餘漸患渇經數日小便大利日夜百行
以來百方療之漸以増劇四體羸惙不能起止精神惚
恍口舌乾焦而卒此病雖稀甚可畏也利時脉沉細微
弱服枸把湯即効若恐不能長愈服鈆丹散立効其間
将服除熱宣補丸枸杞湯方
　　枸把枝葉(一/斤)栝樓根(三/兩)　石膏(三/兩)　　黄連(三/兩)
　　甘草(二両/炙)
　右五味切以水一斗煮取三升去滓分温五服日三
　夜二服困重者多合渇即飲之忌海藻菘菜猪肉
又鈆丹散主消渇止小便數兼消中悉主之方
　　鈆丹(二分熬/别研入)栝樓根(十/分)　甘草(十分/炙)　澤瀉(五/分)
　　胡粉(二分熬/研入)石膏(五分/研)　白石脂(五分/研入)赤石脂(五/分)
　右八味𢷬研為散水服方寸匕日三服少壮人一匕
　半患一年者服之一日差二年者二日差渇甚者夜
　二服若腹中痛者減之丸服亦佳一服十丸以差為
　度不要傷多令人腹痛此方用之如神已用經今三
　十餘載矣忌海藻菘菜文仲云腹中痛者宜漿水飲
　汁下之亦得又備急云不宜酒下用麥汁下之亦得
　丸服者服十丸日再服合一劑救數人得愈古今録
　驗云服此藥了經三兩日宜爛煮羊肝肚空腹喫之
　或作羮亦得宜湯飲食之候小便得鹹苦即宜服後
　花蓯蓉丸兼煮散将息
又療腎消渇小便數宣補丸方
　　黄茋(三/両)　　栝樓(三/両)　　麥門冬(三兩/去心)茯神(三/両)
　　人參(三/両)　　甘草(三兩/炙)　黄連(三/兩)　　知母(三/兩)
　　乾地黄(六/兩)　石膏(六兩/研)　兎絲(三/兩)　　肉蓯蓉(四/兩)
　右十二味末之以牛膽汁三合共蜜和丸梧子大以
　茅根汁服三十丸日漸加至五十丸一名茯神丸(集/驗)
　(同/)
又療腎氣不足虚損消渇小便數腰痛宜服腎瀝湯方
　　羊腎一具(去脂/膜切)　　　　逺志(二兩/去心)　人參(二/兩)
　　澤㵼(二/兩)　　乾地黄(二/兩)　桂心(二/両)　　當歸(二/兩)
　　龍骨(二/兩)　　甘草(二兩/炙)　麥門冬(一升/去心)五味子(五/合)
　　茯苓(一/兩)　　芎藭(二/兩)　　黄芩(一/兩)　　生薑(六/兩)
　　大棗(二十/枚)
　右十六味切以水一斗五升煮羊腎取一斗二升内
　藥取三升分三服忌海藻菘菜生葱酢物蕪荑(集驗/同)
又阿膠湯療久虚熱小便利而多或服石散人虚熱多
由汗出當風取冷患脚氣喜發動兼消渇腎消脉細弱
服此即立減方
　　阿膠(三/両)　　乾薑(二/兩)　　麻子(一/升)　　逺志(四両/去心)
　　附子(一兩/炮)　人參(一/兩)　　甘草(三兩/炙)
　右七味切以水七升煮取二升半去滓内膠令烊分
　三服説云小便利多白日夜數十行至一石令五日
　服之甚良忌海藻菘菜豬肉冷水
又腎消夜尿七八升方
　　鹿角(一具炙/令焦)
　右一味𢷬篩酒服方寸匕漸漸加至一匕半
又黄茋湯主消中虚勞少氣小便數方
　　黄茋(二/兩)　　芍藥(二/兩)　　生薑(二/兩)　　當歸(二/両)
　　桂心(二/兩)　　甘草(二/兩)　　大棗(三十/枚)　麥門冬(一/兩)
　　(去/心)　　　　乾地黄(一/兩)　黄芩(一/両)
　右十味切以水一斗煮取三升去滓空腹溫分三服
　忌海藻菘菜生葱蕪荑
古今録驗論消渇病有三一渇而飲水多小便數有脂
似麩片甜者皆是消渇病也二喫食多不甚渇小便少
似有油而數者此是消中病也三渇飲水不能多但腿
腫脚先瘦小隂痿弱數小便者此是腎消病也特忌房
勞若消渇者倍黄連消中者倍栝樓腎消者加芒硝六
分服前件鈆丹丸得小便鹹苦如常後恐虚憊者並宜
服此花蓯蓉丸方
　　花蓯蓉(八/分)　澤㵼(四/分)　　五味子(四/分)　紫巴㦸天
　　(四分/去心)　　　地骨皮(四/分)　磁石(六分研水淘去/赤汁乾之研入)
　　人參(六/分)　　赤石脂(六分/研入)韭子(五分/熬)　龍骨(五分/研入)
　　甘草(五分/炙)　牡丹皮(五/分)　乾地黄(十/分)　禹餘粮(三/分)
　　(研/入)　　　　桑螵蛸(三十/枚炙)栝樓(四/分)
　右十六味𢷬篩蜜和丸如梧子以牛乳空腹下二十
　丸日再服忌海藻菘菜胡荽蕪荑等物
又服前丸渇多者不問食前後服煮散方
　　桑根白皮(六/分)薏苡仁(六/分)　通草(四/分)　　紫蘇莖葉
　　(四/分)　　　　五味子(六/分)　覆盤子(八/分)　枸把子(八/分)
　　乾地黄(九/分)　茯苓(十二/分)　菝葜(十二/分)　黄茋(二/分)
　右十一味𢷬以馬尾羅篩之分為五貼每貼用水一
　升八合煎取七合去滓温服忌酢物蕪荑(出第二十/六卷中)
　　睡中尿牀不自覺方六首
病源夫人有於眠睡中不覺尿出者是其禀質隂氣偏
盛陽氣偏虚則膀胱腎氣俱冷不能温制於水則小便
多或不禁而遺尿膀胱足太陽也為腎之腑腎者足少
隂也為藏與膀胱合俱主水凡人之隂陽日入陽氣盡
則隂受氣至夜半隂陽大㑹氣交則卧睡小便者水液
之餘也從膀胱入於胞為小便夜卧則陽氣衰伏不能
制於隂所以隂氣獨發水下不禁故於睡眠而不覺尿
牀也(出第十/四卷中)
肘後療少小睡中遺尿不自覺方
　　取鵲巢中蓐燒水服一錢匕即差(文仲方/千金同)
又方
　　雄雞肝　　桂心
　右二味等分𢷬丸服如小豆一枚日三服
又方
　　雄雞屎白(熬/)桂心
　右二味等分末酒服方寸匕日二亦可除桂心
又方
　　礬石(燒令/汁盡)　牡蠣(熬/)
　右二味等分末之以粟米粥飲服方寸匕日三
又方
　　雄雞喉嚨及矢白䏶胵裹黄皮燒末麥粥清盡服
　　之亦可以赤雞翅燒末酒服三指撮日三
又方
　　薔薇根隨多少剉𢷬以酒飲之(並出第/二卷中)
　　渴後小便多恐生諸瘡方二首
病源渇利之病隨飲小便也此謂服石之人房室過度
腎氣虚耗故也下焦生熱熱則腎燥腎燥則渇然腎虚
又不能制水故小便利也其渇利雖差熱猶未盡發於
皮膚皮膚先有風濕濕熱相摶所以生瘡也(出第五/卷中)
近効恐腎虚熱渇小便多除風濕理石毒止小便去皮
膚瘡調中方
　　升麻(四/分)　　𤣥參(五/分)　　甘草(四分/炙)　知母(五/分)
　　茯苓(三/分)　　牡蠣(六/分)　　漏蘆(五/分)　　枳實(六分/炙)
　　菝葜(四/分)　　黄連(六/分)
　右十味𢷬篩飲汁服方寸匕日再服以差為度忌豬
　肉海藻菘菜酢物
又方
　　栝樓(八/分)　　茯苓(八/分)　　𤣥參(四/分)　　枳實(六分/炙)
　　苦參(三/分)　　甘草(三分/炙)　橘皮(三/分)
　右七味𢷬篩每空腹以漿水服方寸匕日再服忌海
　藻大酢菘菜
　　渇後恐成水病方三首
病源五藏六腑皆有津液若腑藏因虚實而生熱者熱
氣在内則津液竭少故渇也夫渇數飲其人必眩背寒
而嘔者因利虚故也診其脉心脉滑甚為善渇其久病
變或發癰疽或為水病(出第五/巻中)
近効渇後數飲嘔逆虚羸恐成癰疽水病方
　　茯苓(五/分)　　栝樓(六/分)　　升麻(四/分)　　麥門冬(六/分)
　　(去/心)　　　　桑根白皮(八/分)橘皮(三/分)
　右六味𢷬為散清水服一方寸匕日再服忌酢物
又方
　　人參(三/分)　　豬苓(三/分)　　通草(五/分)　　黄連(六/分)
　　麥門冬(八分/去心)栝樓(八/分)
　右六味𢷬為散漿水送方寸匕日再服以差為度忌
　豬肉冷水生冷等物
又若已覺津液竭身浮氣如水病者方
　　漢防已(六/分)　豬苓(六/分)　　栝樓(八/分)　　茯苓(四/分)
　　桑根白皮(十二/分)　　　　白术(三/分)　　杏仁(六分/去皮)
　　(尖/熬)　　　　郁李仁(六/分)　葶藶子(十二分/熬紫色)
　右九味𢷬篩蜜和丸如梧子空腹漿水服三十丸日
　一服腫消小便快下為度忌酢物桃李雀肉等
又葶藶丸療消渇成水病浮腫方
　　甜葶藶(隔紙/炒)栝樓仁　　杏仁(去皮尖雙/仁麩炒黄)
　　漢防已(各一/両)
　右四味為末蜜丸𢷬二三百杵如梧子大服三十丸
　食前茯苓煎湯送下日三四服
又瞿麥湯療消渇欲成水氣面目并足脛浮腫小便不
利方
　　瞿麥穗　　澤瀉　　　滑石(各両/半)　防已(三/分)
　　黄芩　　　大黄(各一/分)　桑螵蛸(炒十/四枚)
　右七味切毎服三錢匕水三升煮一升去滓空心温
　服良久再服
　　虚勞小便白濁如脂方四首
病源此由勞傷於腎腎氣虚冷故也腎主水而關竅在
隂隂為尿便之道胞冷腎損故小便白而如脂或如麩
片也(出第四/卷中)
崔氏飲水不知休小便中如脂舌乾渇方
　　黄連(五/兩)　　栝樓(五/両)
　右二味𢷬末以生地黄汁和丸併手丸每食後牛乳
　下五十丸日再服之忌猪肉
近効消渇肝肺熱焦枯消瘦或寒熱口乾日夜飲水小
便如脂不止欲死方
　　水飛鐵粉(三両絶燥/者别研入)　　雞膍胵(五枚隂/乾末入)
　　牡蠣(二両熬别/研如粉入)　　　　黄連(三/両)
　右四味𢷬篩三五度鍊蜜和丸飲汁下如梧子大五
　十丸重者不過食時輕者手下差勿傳忌猪肉
又主消渇口乾方
　　黄連　　　䜴(曝令/乾)
　右二味一處𢷬令成丸食後飲服四十丸日再丸稍
　大如常藥丸常服有効忌猪肉
又消渇能飲水小便甜有如脂麩片日夜六七十起方
　　冬𤓰(一/枚)　　黄連(十/両)
　右截𤓰頭去穰入黄連末火中煨之候黄連熟布絞
　取汁一服一大盞日再服但服兩三枚𤓰以差為度
　一方云以𤓰汁和黄連末和如梧子大以𤓰汁空肚
　下三十丸日再服不差増丸數忌猪肉冷水
經驗用大牡蠣不計多少以臘日端午日将黄泥褁煆
通赤放冷取出為末用活鯽魚煎湯調下一錢
　　強中生諸病方六首
病源夫强中病者莖長興盛不痿精液自出是也由少
服五石石熱住於腎中下焦虚熱少壮之時血氣尚豐
能制於石及至年衰血氣減少腎虚不能制精液也若
精液竭則諸病生矣(出第五/卷中)
千金論曰夫人生放恣者衆盛壮之時不自慎惜快情
縱慾極意房中稍至年長腎氣虚竭百病滋生又年少
慮不能房多服石散真氣既盡石氣孤立唯有虚耗脣
口乾焦精液自洩或小便赤黄大便乾實或渇而且利
日夜一石以來或渇而不利或不渇而利所食之物皆
作小便此皆由房室不節之所致也又强中之病者莖
長興盛不痿精液自出也消渇之後即作癰疽皆由石
熱凡如此等宜服猪腎薺苨湯制腎中石熱又将服白
鴨通丸便差
猪腎薺苨湯方
　　猪腎一具(去脂/膜)　　　　大豆(一/升)　　薺苨(三/両)
　　人參(二/兩)　　茯神(二/兩)　　磁石(二両/碎)　知母(二/兩)
　　葛根(二/両)　　黄芩(二/兩)　　栝樓(二/兩)　　甘草(二両/炙)
　　石膏(三/兩)
　右十二味切以水一斗五升先煮猪腎大豆取一斗
　以下去滓内諸藥煎取三升去滓分温三服渇乃飲
　之下焦熱者輙合一劑病勢漸歇即停忌海藻菘菜
　酢物
又平人夏月喜渇者由心王也心王便汗出汗出則腎
中虚燥故令渇而小便少也冬月不汗出故小便多而
數也此皆是平人之候名曰腎渇但小便利而不飲水
者名腎實也經曰腎實則消消者不渇而利是也所以
服石之人其於小便利者石性歸腎腎得石則實實則
能消水漿故利利多則不能潤養五藏藏衰則生諸病
也張仲景曰若熱結中焦則為堅熱也熱結下焦則為
溺血亦令人淋閑不通明知不必悉患小便利信矣内
有熱氣者則喜渇也除其熱則止渇兼虚者須除熱而
兼宜補虚則病愈
又療嶺南山瘴氣兼風熱毒氣入腎中變成寒熱脚弱
虚滿而渇方
　　黄連(不限/多少)　生栝樓(汁/)　生地黄(汁/)　羊乳(無即/用牛)
　　(乳及人/乳亦得)
　右四味取三般汁乳和黄連末任多少衆手捻為丸
　如梧子大麥飲服三十丸漸加至四十丸五十丸日
　三服輕者三日愈重者五日愈若藥苦難服即煮麥
　飲汁下亦得文仲云黄連丸一名羊乳丸肘後同忌
　猪肉蕪荑
又療消渇浮萍丸方
　　浮萍　　　栝樓根(等/分)
　右二味𢷬篩以人乳汁和為丸如梧子麥飲服二十
　丸日三服三年病三日差(肘後文仲同/主虚熱甚佳)
又療面黄咽中乾燥手足俱黄短氣脉如連珠除熱止
渇利補養地黄丸方
　　生地黄汁(二/升)生栝樓汁(二/升)生羊脂(三升牛/脂亦得)
　　好蜜(四/升)　　黄連末(一/斤)
　右五味𢷬合銀鍋中熬成煎可丸如梧子飲汁送五
　丸日三服加至十丸若苦冷而渇差即令别服温藥
　忌猪肉蕪荑(肘後/同)
又療渇小便數散方
　　知母(六/分)　　栝樓(一/斤)　　茯苓(四/分)　　鈆丹(一/分)
　　雞䏶胵中黄皮(十四/枚)
　右五味為散飲服方寸匕日三禁酒生菜肉差後去
　鈆丹以蜜和之以麥飲長服勿絶良忌酢物(肘後/同)
　　消渇不宜鍼灸方一十首
千金論曰凡消渇病經百日以上者不得灸刺灸刺則
於瘡上漏膿水不歇遂成癰疽羸瘦而死亦忌有所誤
傷皮肉若作鍼孔許大瘡者所飲之水皆於瘡中變成
膿水而出若水出不止者必死慎之慎之初得消渇者
可依後方灸刺之為佳孫氏云消渇病百日外既不許
鍼刺所飲之水皆化為膿水不止者皆死特須慎之又
云仍不得誤傷皮肉若有小瘡亦云致死既今亦得消
渇且未免飲水水入瘡即損人今初得日豈得令其灸
刺致此誤傷之禍輙将未順其理且取百日以上為能
未悟初灸之説故不録灸刺凡灸刺則外脱其氣消渇
皆是宣疾灸刺特不相宜唯脚氣宜即灸之是以不取
炙宂者耳又有人患消渇小便多而數發在於春經一
夏專服栝樓及䜴汁得其力渇漸差然小便猶數甚晝
夜二十餘行常至三四升極差不減二升也轉乆便止
漸食肥膩日就羸瘦脣口乾燥吸吸少氣不得多語心
煩熱兩脚酸食乃兼倍於常而不為氣力者然此病皆
由虚熱所為耳療法栝樓汁可長服以除熱牛乳杏酪
善於補此法最有益(出第二十/一卷中)
文仲療消渇熱中加減六物丸方
　　栝樓根(八/分)　麥門冬(六分/去心)知母(五/分)　　人參(四/分)
　　苦參(四/分)　　土𤓰根(四/分)
　右藥𢷬篩以牛膽和為丸如小豆服二十丸日三服
　麥粥汁下未知稍加至三十丸咽乾者加麥門冬舌
　乾加知母脅下滿加人參小便難加苦參小便數加
　土𤓰根隨患加之一分(肘後/同)
又黄連丸主消渇方
　　黄連(一斤/去毛)　生地黄(十/斤)
　右二味𢷬絞地黄取汁漬黄連出曝之燥復内之令
　汁盡乾𢷬之下篩蜜和丸如梧子服二十丸日三服
　亦可散以酒服方寸匕日三服盡更令作即差止忌
　猪肉蕪荑(肘後集驗千金廣濟/同並出第八卷中)
千金栝樓粉散療消渇秘方
　　深掘大栝樓根厚削皮至白處
　右一味寸切以水浸一日一易經五日出取爛𢷬破
　之以絹袋盛擺之一如出粉法水服方寸匕日三四
　亦可作粉粥乳酪中食之不限多少取差止(出第二/十一卷)
　(中/)
肘後主消渇方
　　秋麻子一升以水三升煮三四沸取汁飲之無限
　　不過五升差(文仲同出/第二卷中)
廣濟療消渇兼氣散方
　　栝樓(三/兩)　　石膏(三両/研)　甘草(三/両)　　甘皮(二/兩)
　右四味𢷬篩為散食後煮大麥飲服方寸匕日二夜
　一服漸加至二匕忌熱麪海藻菘菜
又療消渇麥門冬湯方
　　蘆根(切二/升)　苧根(切二/升)　石膏(六分/碎)　生薑(五/両)
　　栝樓(五/兩)　　小麥(二/升)　　生麥門冬(二升/去心)
　右七味切以水二斗煮取六升去滓一服一升渇即
　任意飲未差更作(並出第/一卷中)
崔氏療患熱消渇常服有驗方
　　䜴心(三兩以酸醋拌蒸乾/如此者三熬令微黄)黄連(三/両)
　右二味𢷬篩訖以蜜和為丸日再空腹服二十五丸
　食後又服二十丸又取烏梅十顆以水二小升煎之
　數沸取湯下前件丸藥如無烏梅以小麥子二升煮
　取汁亦得
又方
　　黄連(一升/去毛)　麥門冬(五両/去心)
　右二味𢷬篩以生地黄汁栝樓根汁牛乳各三合和
　頓為丸如梧子一服二十五丸飲下日再服漸漸加
　至三十丸若不頓為丸經宿即不相著也消渇及小
　便多並是虚熱但冷将息即差前件三方(崔氏本方/中此處更)
　(有一方用栝樓黄連/者故云前件三方)並是冷補空腹服恐少腹下冷
　常喫少許食服之大好忌猪肉蕪荑
又療消渇無比方
　　土𤓰根(八/両)　苦參粉(三/両)　黄連(五両/去毛)　鹿茸(三両/炙)
　　栝樓(三/兩)　　雄雞腸(三/具)　牡蠣(五両/熬)　白石脂(三/兩)
　　(研/)　　　　甘草(三兩/炙)　黄茋(三/両)　　桑螵蛸(三/十)
　　(枚/炙)　　　　白龍骨(五両/研)雞䏶胵黄皮(三十/具熬)
　右一十三味𢷬篩為散一服六方寸匕日再服夜一
　服以後藥下之
　　竹根(十/両)　　麥門冬(四両/去心)石膏(四/両)　　甘李根白
　　皮(三/両)
　右四味以水一斗二升煮取三升五合以下前件散
　藥如難服可取此藥汁和丸一服六十丸仍還用此
　藥汁下之忌猪肉海藻菘菜(並出第/四卷中)
千金加減巴郡太守奏三黄丸療男子五勞七傷酒渇
不生肌肉婦人帶下手足寒熱者方
　　春三月黄芩(四/両)　　　　大黄(三兩/炒)　黄連(四/両)
　　夏三月黄芩(六/両)　　　　大黄(一両/炒)　黄連(七両/炒)
　　秋三月黄芩(六/両)　　　　大黄(二/両)　　黄連(三/両)
　　冬三月黄芩(三/両)　　　　大黄(五/両)　　黄連(二両/炒)
　右三味隨時合𢷬下篩以蜜和為丸如大豆服五丸
　日三不知稍増七丸服一月病愈乆服走及奔馬近
　常試驗忌猪肉(出第二十/一卷中)
　　卒消渇小便多太數方八首
肘後卒消渇小便多方
　　多作竹瀝飲之恣口數日差忌麪炙肉(通按恣口/者謂多飲)
　　(竹瀝非/恣食也)
又方
　　酒煎黄蘗汁取性飲之(通按性飲者若人/性畏冷即少飲也)
又方
　　熬胡麻令變色研淘取汁飲半合日可三四服不
　　過五升即差
又療日飲水一斛者方
　　桑根白皮新掘入地三尺者佳炙令黄黒色切以
　　水煮之無多少但令濃隨意飲之無多少亦可内
　　少粟米勿與鹽(集驗云宜/熱飲之)
又小便卒太數復非淋一日數十過令人瘦方
　　未中水猪脂如雞子一枚炙承取肥汁盡服之不
　　過三劑差
又方
　　羊肺一具作羮内少肉和鹽䜴如食法任意進之
　　不過三具差(千金/同)
又方
　　䜴一升内於鹽中綿褁之以白礬好者半斤置綿
　　上令蒸之三斗米許時即下白礬得消入䜴中出
　　暴乾𢷬末服方寸匕
又小便數猪肚黄連丸方
　　猪肚(一枚洗/去脂膜)黄連末(三/斤)内猪肚中蒸之一石米熟
　　即出之曝乾𢷬丸如梧子服三十丸日再服漸漸
　　加之以差為度忌猪肉(出第二/卷中)
　　近効祠部李郎中消渇方一首
論曰消渇者原其發動此則腎虚所致每發即小便至
甜醫者多不知其疾所以古方論亦闕而不言今略陳
其要按洪範稼穡作甘以物理推之淋餳醋酒作脯法
須臾即皆能甜也足明人食之後滋味皆甜流在膀胱
若腰腎氣盛則上蒸精氣氣則下入骨髓其次以為脂
膏其次為血肉也其餘别為小便故小便色黄血之餘
也騷氣者五藏之氣鹹潤者則下味也腰腎既虚冷則
不能蒸於上榖氣則盡下為小便者也故甘味不變其
色清冷則肌膚枯槁也猶如乳母榖氣上洩皆為乳汁
消渇疾者下洩為小便此皆精氣不實於内則便羸瘦
也又肺為五藏之華蓋若下有暖氣蒸即肺潤若下冷
極即陽氣不能昇故肺乾則熱故周易有否卦乾上坤
下陽阻隂而不降隂無陽而不昇上下不交故成否也
譬如釡中有水以火煖之其釡若以板蓋之則煖氣上
騰故板能潤也若無火力水氣則不上此板終不可得
潤也火力者則為腰腎强盛也常須暖将息其水氣即
為食氣食氣若得煖氣即潤上而易消下亦免乾渇也
是故張仲景云宜服此八味腎氣丸並不食冷物及飲冷
水今亦不復論此頻得効故録正方於後耳凡此疾與脚
氣雖同為腎虚所致其脚氣始發於二三月盛於五六月
衰於七八月凡消渇始發於七八月盛於十一月十二月
衰於二月三月其故何也夫脚氣者擁疾也消渇者宣疾
也春夏陽氣上故擁疾發即宣疾愈也秋冬陽氣下故宣
疾發即擁疾愈也審此二者疾可理也又宜食者毎間五
六日空腹一食餅以精羊肉及黄雌雞為臛此可温也若
取下氣不食肉菜食者宜煮牛膝韭蔓菁又宜食雞子馬
肉此物微擁亦可療宣疾也擁之過度便發脚氣猶如善
為政者寛以濟猛猛以濟寛隨事制度使寛猛得所定之
於心口不能言也又庸醫或令喫栝樓粉徃徃經服之都
無一効又每至椹熟之時取爛羙者水淘去浮者飡之下
候心胷間氣為度此亦甚佳生牛乳煖如人體渇即細細
呷之亦佳張仲景云足太陽者是膀胱之經也膀胱者是
腎之腑也而小便數此為氣盛氣盛則消榖大便硬衰則
為消渇也男子消渇飲一斗水小便亦得一斗宜八味
腎氣丸主之
神方消渇人宜常服之
　　乾地黄(八/両)　薯蕷(四/両)　　茯苓(三/両)　　山茱茰(五/両)
　　澤瀉(四/両)　　牡丹皮(三/両)　附子(三両/炮)　桂心(三/両)
　右藥𢷬篩蜜和丸如梧子大酒下十丸少少加以知
　為度忌猪肉冷水蕪荑胡荽酢物生葱(范汪小品深/師古今録驗)
　(必効文仲/方等並同)
先服八味腎氣丸訖後服此藥壓之方
　　黄連(二十/分)　苦參粉(十/分)　乾地黄(十/分)　知母(七/分)
　　牡蠣(八/分)　麥門冬(十二分/去心)栝樓(七分一方/無餘並同)
　右七味𢷬篩牛乳和為丸如梧子大併手作丸曝乾
　油袋盛用漿水或牛乳下日再服二十丸一方服十
　五丸患重者渇差後更服一年以來此病特慎麞鹿
　肉須慎酒炙肉鹹物喫索餅五日一頓細切精羊肉
　勿著脂飽食喫羊肉須著桑根白皮食一方云差後
　須服此丸一載以上即永絶根源此病特忌房室熱
　麪并乾脯一切熱肉粳米飯李子等若覺熱渇加至
　二十五丸亦得定後還依前減其方神効無比餘並
　準前方忌猪肉蕪荑
　　将息禁忌論一首
夫人雖嘗服餌而不知養性之術亦難以長生養性之
道不欲飽食便卧亦不宜終日乆坐皆損壽也人欲小
勞但莫乆勞疲極也亦不可强所不能堪耳人不得每
夜食食畢即須行步令稍暢而坐卧若食氣未消而傷
風或醉卧當成積聚百疾或多霍亂令人暴吐又食欲
得少而數不欲頓而多多即難消也能善養性者皆先
候腹空積饑乃食先渇後飲不欲觸熱而飲飲酒傷多
即速吐之為佳亦不可當風卧及得扇之皆令人病也
才不逮而思之傷也悲哀憔悴傷也力所不勝而舉之
傷也凡人冬不欲極温夏不欲窮凉亦不欲霧露星月
下卧大寒大熱大風皆不用觸冐之五味入口不欲偏多
偏多則損人腑藏故曰酸多即傷脾苦多即傷肺辛多
即傷肝鹹多即傷心甘多即傷腎此是五行自然之理
又傷初即不覺乆乃損夀耳夫喫生肉鱠必須日午前
即良二味之中其鱠尤腥而冷也午後隂陽交錯人腹
中亦順天時不成癥積亦能霍亂矣夫人至酉戍時後
不要喫飯若冬月夜長性熱者須少食仍須温軟喫訖
須摇動令食消散即不能成脚氣凡衝熱有汗不用洗
手面及漱口令人五藏乾枯少津液又冬夏月不用枕
冷物石鐵尤損人木枕亦損人縱不損人及少年之時
即眼暗也(通按此條雖附消渇後不单言消渇也凡病/與不病人俱冝遵之後魚肉菜米豆等倣此)
　　叙魚肉等一十五件
羊肉甚補虚患風及脚氣不用喫偶食即生薑和煮又
猪肉兎肉鶉肉牛肉驢馬肉大鯉鮎魚河肫等並禁不
可食之鹿肉微冷少喫麞肉温不可炙喫令人消渇乆
喫炙肉令人血不行野雞春月以後不堪喫鯽魚長六
七寸以上並益人仍不要生喫生乾脯不可喫不消化
為蟲
　　叙菜等二十二件
凡冬𤓰食之下氣惟脚氣相宜令人寒中不可多喫能
下積年藥力甚損人乆服令人虚壊筋骨萵苣令人寒
中乆食節骨頭生冷水令人髮鬢白蘭香胡荽芸臺三
物不益人也甘菊枸把菜發丹石少喫即温多即冷紫
蘇薄荷荏葉水蘇温中益人苜蓿白蒿牛蒡地黄苖甚
益人長喫苜蓿雖微冷益人堪久服凡菜皆取熟喫不
可生喫損人薤雖葷不同五辛温中補筋骨可食葱調
諸候但少喫無妨多食令人虚冷韭從二月以後青稍
長煮喫甚補至四月上旬止不可食從七月二十日後
即漸堪喫至九月後冷兼有土氣蘿葡消食下痰澼甚
宜人生熟喫俱善斜蒿不甚益人亦無損蔓菁作虀令
黄堪喫芥發熱動風傷筋骨蒜傷血損藥不可食葵性
滑夏不堪食冬曝乾熟時煮用蘿葡作虀下之利大小
腸醋鹹並傷筋骨尤須節之不可縱性
　　叙米豆等九件(茶酒/附之)　(通按少喫任意猶/云小任意喫也)
白米甚益人小豆菉豆白豆並動氣仍下津液少喫任
意大豆甚下氣益人久服令人身重蕎麥不可食小麥
麪喫之令人動熱不可頻飡之大麥麫甚益人性小冷
發癖氣粳米性寒南中温温茶不可多喫熱温煮桑代之
酒有熱毒漬地黄丹參大豆即得飲之(以上遂是祠部/方法亦一家秘)
(寳/也)
　
　
　
　
　
　
　
　
　外臺秘要巻十一
欽定四庫全書
　外臺秘要方巻十二
　　　　　　　　　　　　　唐　王燾　撰
　　療癖方五首
病源夫五蔵調和則榮衛氣理榮衛氣理則津液通流
雖復多飲水漿亦不能為病若攝養乖方則三焦痞隔
三焦痞隔則腸胃不能宣行因飲水漿便令停滯不散
更遇寒氣積聚而成癖癖者謂僻側在於兩脅之間有
時而痛是也其湯熨鍼石别有正方補養宣導今附於
後養生云卧覺勿飲水更眠令人作水澼又云飲水勿
急咽久成水澼又云舉兩膝夾兩頰邊兩手據地蹲坐
故久行之愈伏梁伏梁者宿食不消成癖腹中如杯如
盤宿癰者宿水宿氣癖數生癰久則腸化為筋骨變為
實(出第二/十巻中)
廣濟療腹中癖氣方
　　牛膝(八/分)　　桔梗(六/分)　　芍藥(六/分)　　枳實(八分/炙)
　　白术(六/分)　　鼈甲(八分/炙)　茯苓(八/分)　　人參(六/分)
　　厚朴(六分/炙)　大黄(六/分)　　桂心(六/分)　　檳榔(六/分)
　右十二味擣篩蜜和丸空肚温酒服如梧子二十丸
　日二服漸加至三十丸老小㣲利忌生冷油膩小豆
　粘食莧菜醋生葱猪肉(出第二/巻中)
千金翼江寧衍法師破癖方
　　白术(三/兩)　　枳實(三兩/炙)　柴胡(三/兩)
　右三味切以水五升煮取二升分温三服服三十劑
　永差忌桃李雀肉(出第十/九巻中)
必効療癖方
　　取車下李仁㣲湯退去皮及並仁與乾麫相半擣
　　之為餅如猶乾和淡水如常溲麫大小一如病人
　　手掌為二餅㣲炙使黄勿令至熟空肚食一枚當
　　快利如不利更食一枚或飲熱粥汁即利以快利
　　為度至午後利不止即以醋飯止之利後當虛病
　　未盡者量力一二日更進一服以病盡為限小兒
　　亦以意量之不得食酪及牛馬肉無不効但病重
　　者李仁與麫相半輕者以意減病減之後服者亦
　　任量力頻試差神効
又方
　　大黄(十/兩)
　右一味擣篩醋三升和煎調内白蜜兩匙煎堪丸如
　梧子一服三十丸以利為度小者減之
又方
　　牛黄(三大/豆許)　麝香(一當門/子大)朱砂(準麝/香)　生犀角(小/棗)
　　(許别/擣末)
　以上四味並研令極細湯成後内之
　　大黄(一/兩)　　弔藤(一/兩)　　升麻(一/兩)　　甘草(半兩/炙)
　　鼈甲(半兩/炙)　丁香(五十/枚)
　右十味切以水三升先煑大黄等六味取强半升絞
　去滓内牛黄等四味和絞分為三服每服如人行十
　里久忌如藥法若利出如桃膠肉醬等物是病出之
　候特忌牛馬肉其藥及水並是大兩大升此藥分兩
　是十五以上人服若十嵗以下斟量病減之忌莧菜
　海藻菘菜生血物等(並出第/三巻中)
　　癖結方三首
病源此由飲水聚停不散復因飲食相摶致使結積在
於脅下有時弦旦起或脹痛或喘息短氣故云癖結脈
緊實者癖結也(出第二/十卷中)
廣濟療癖結心下硬痛巴豆丸方
　　巴豆(三枚去/心皮熬)杏仁(七枚/去尖)　大黄(如雞/子大)
　右三味擣篩大黄取巴豆杏仁别擣如膏和大黄入
　蜜和丸空肚以飲服如梧子七丸日一服漸加以㣲
　利下病為度忌生冷油膩(出第二/巻中)
千金狼毒丸主堅癖方
　　狼毒(五兩塗/薑汁炙)半夏(三兩/洗)　杏仁(三/兩)　　桂心(四/兩)
　　附子(二兩/炮)　細辛(二/兩)　　椒(三兩/汗)
　右七味擣篩别擣杏仁蜜和飲服如大豆二丸(出第/十一)
　(巻/中)
救急中候黑丸療諸癖結痰飲等大良方
　　桔梗(四/分)　　桂心(四/分)　　巴豆(八/分)　　芫花(十二/分熬)
　　杏仁(五/分)
　右五味先擣三藥成末别擣巴豆杏仁如膏合和又
　擣一千杵下蜜又擣二千杵丸如胡豆漿服一丸取
　利可至二三丸兒生十日欲癎發可與一二丸如黍
　米諸腹不快體中覺患便服之得一兩行利即好(肘/後)
　(千金同服四神丸下/之亦得出第三巻中)
　　寒癖方五首
病源寒癖之為病是飲水停積脅下痃强是也因遇寒
即痛所以謂之寒癖脈弦而大者寒癖也(出第二/十巻中)
肘後療腹中冷癖水穀癊結心下停痰兩脅痞滿按之
鳴轉逆害飲食方
　　大蟾蜍(一頭去皮及腹/中物支解之)　芒硝(大人用一升中人/七合羸小五合)
　右二味以水七升煮取四升温服一升一時頓服一
　升若未下更服一升中人七合羸小五合得下者止
　後九日十日一遍作之
又方
　　大黄(三/兩)　　甘草(二兩/炙)　蜜(一升/二合)　　棗(二十/七枚)
　右四味切以水四升先煮三物取二升一合去滓内
　蜜再上火煎令烊分再服忌海藻松菜
又方
　　巴豆(三十/枚煎)　杏仁(二十/枚)　桔梗(六/分)　　藜蘆(四分/炙)
　　皂莢(三分/去皮)
　右五味擣蜜和丸如胡豆未食服一丸日三欲下病
　者服二丸長將服百日都好差忌猪肉蘆笋狸肉(古/今)
　(錄驗同並出/第三卷中)
深師主乆寒癖胷滿短氣心腹堅嘔吐手足逆冷時來
時去痛不欲食食即為患心冷引腰背强急呉茱茰丸
方
　　呉茱茰(八/分)　附子(三分/炮)　厚朴(五分/炙)　半夏(五分/洗)
　　桂心(五/分)　　人參(五/分)　　礬石(五分/熬)　枳實(五分/炙)
　　乾薑(五/分)
　右五味下篩蜜和酒服如梧子二十丸日三不知増
　之(出第十/六巻中)
延年白术丸主宿冷癖氣因服熱藥發熱心驚虚悸下
冷上熱不能食飲頻頭風旋喜嘔吐方
　　白术(六/分)　　厚朴(二分/炙)　人參(五/分)　　白芷(三/分)
　　橘皮(四/分)　　防風(五/分)　　呉茱茰(四/分)　芎藭(四/分)
　　薯蕷(四/分)　　茯神(五/分)　　桂心(四/分)　　乾薑(四/分)
　　大麥蘖(四分/熬)防葵(四分/炙)　甘草(五分/炙)
　右十五味擣篩蜜和丸如梧桐子酒服十五丸日再
　加至二十丸(出第十/六卷中)
　　久癖方二首
病源久癖謂因飲水過多水氣擁滯遇寒熱氣相摶便
成癖在於兩脅下經久不差乃結聚成形段而起按之
乃水鳴積有嵗年故云久癖(出第二/十巻中)
集驗療冷熱久癖食不能下虚滿如水狀方
　　前胡(四/兩)　　生薑(四/兩)　　枳實(三兩/炙)　半夏(四兩/洗)
　　白术(三/兩)　　茯苓(四/兩)　　甘草(二兩/炙)　桂心(二/兩)
　右八味切以水八升煮取三升分三服(千金同出/第六卷中)
古今錄驗曽青丸療久寒積聚留飲宿食天行傷寒
者服之二十日愈久服令人延年益壽殷仲堪曰扁
鵲曽青丸療久癖積聚留飲宿食天行傷寒欬逆消
渇隨病所在久病羸瘦老小宜服藥或吐或下或汗
出方
　　曽青(二/分)　　寒水石(三/分)　朴硝(二/分)　　茯苓(三/分)
　　大黄(三/分)　　附子(三分/炮)　巴豆(二/分)
　右七味各異擣下篩巴豆硝相合擣六千杵次内附
　子擣相得次内茯苓擣相得次内大黄擣相得次内
　曽青擣相得次内寒水石擣相得次内蜜和擣千杵
　大人服大豆二丸小兒五嵗以下如麻子一丸二三
　嵗兒如黍米一丸如服藥以薄粉粥清下當覆臥令
　汗出吐下氣發作服二丸霍亂服三丸泄痢不止服
　一丸可至二丸一方用曽青三分忌猪肉冷水蘆笋
　大酢(崔氏同出/第十巻中)
　　癖羸瘠方二首
刪繁療癖羸瘠膏髓酒方
　　猪肪膏(三/升)　牛髓(二/升)　　油(五/升)　　薑汁(三/升)
　　生地黄汁(三/升)當歸(四/升)　　蜀椒(四分/汗)　呉茱茰(五/合)
　　桂心(五/分)　　人參(五/分)　　五味子(七/分)　芎藭(五/分)
　　乾地黄(七/分)　逺志皮(五/分)
　右十四味切擣九味下篩為散取膏髓等五種汁加
　水一斗同汁煎取水并藥汁俱盡但餘膏在停小冷
　下散攪令調火上煎三上三下燥器貯凝冷為餅方
　寸以清酒一升煖下膏取服之晝兩服夜一服非但
　療癖亦主百病忌生葱蕪荑
又枸杞子散方
　　枸杞子(五/升)　乾薑(五/兩)　　白术(五/兩)　　呉茱茰(一/升)
　　蜀椒(三合/汗)　橘皮(五/兩)
　右六味切擣五味三篩下為散取枸杞子燥瓷器貯
　研暴如作米粉法七日暴之一暴一研取前藥散和
　之又研隨飲酒食等即便服一方寸匕和酒食進之
　如此能三年服非但療百病亦長陽氣(並出第/五卷中)
　　痃癖方四首
廣濟療痃癖氣兩脅妨滿方
　　牛膝(十/分)　　桔梗(八/分)　　芍藥(八/分)　　枳實(八/分)
　　人參(六/分)　　白术(八/分)　　鼈甲(八/分)　　茯苓(八/分)
　　訶梨勒皮(八/分)柴胡(六/分)　　大黄(十/分)　　桂心(六/分)
　右十二味擣篩蜜和丸如梧子空肚酒飲及薑湯任
　服二十丸日二服漸加至三十丸利多即以意減之
　常取㣲通洩為度忌生硬難消油腻等物及莧菜(一/方)
　(用五加皮無人/參出第二巻中)
千金翼療十年痃癖方
　　桃仁(六/升)　　豆豉(六/升)　　蜀椒(三/兩)　　乾薑(三/兩)
　右四味先擣桃仁如脂令擣千杵如乾可下少許蜜
　和擣令可丸空肚酒服三丸如酸棗大日三(本方下/有熨法)
　(此不載出第/十九巻中)
崔氏療痃癖積冷發如錐刀所刺鬼疰往來者方
　　烏頭(八分/炮)　人參(八/分)　　桂心(八/分)　　附子(八分/炮)
　　乾薑(八/分)　　赤石脂(八/分)　朱砂(三分/研)
　右七味擣篩蜜和丸如梧子大以煖酒服七丸稍稍
　加之至十丸
又療痃癖方
　　鼠屎(一合炒/令黄)
　右一味以水二升煑五六沸及熱濾取汁置椀中急
　内硇砂一小兩乃蓋頭經宿明日平旦温為兩服稍
　晩食無所忌(一方硇砂作朱砂/並出第七卷中)
　　痃氣方三首
廣濟療痃氣方
　　牛膝(六/分)　　芍藥(六/分)　　桔梗(八/分)　　枳實(三分/炙)
　　厚朴(六分/炙)　橘皮(四/分)　　茯苓(六/分)　　人參(五/分)
　　蒺䔧子(五分/熬)訶梨勒(六分/熬)柴胡(八/分)　　檳榔(四/分)
　　大黄(六/分)
　右十三味擣篩蜜和丸空肚煮大棗飲服如梧子二
　十丸日再漸漸加至三十丸如利多以意減之忌生
　硬難消物及油膩猪肉醋物(出第二/卷中)
延年療兩肋脹急痃滿不能食兼頭痛壯熱身體痛方
　　枳實(三兩/炙)　桔梗(二/兩)　　鼈甲(二兩/炙)　人參(二/兩)
　　前胡(二/兩)　　生薑(四/兩)　　檳榔(七/枚)　　桂心(二/兩)
　右八味切以水九升煮取二升五合去滓分温三服
　如人行七八里久禁生葱莧菜(出第十/六巻中)
救急療腹中痃氣連心以來相引痛𦂳急方
　　白术(三/兩)　　枳實(三兩/炙)　柴胡(四/兩)　　鼈甲(二兩/炙)
　右四味切以水七升煮取二升五合去滓空肚分三
　服相去七八里久能連服三四劑始知驗禁生冷猪
　肉并毒魚大須慎之頻服有効忌莧菜生葱(出第七/卷中)
　　癖及痃癖不能食方一十四首
廣濟療癥癖痃氣不能食兼虗羸瘦四時常服方
　　牛膝(六/兩)　　生地黄(九/兩)　當歸(三/兩)　　桂心(四/兩)
　　肉蓯蓉(六/兩)　逺志(三兩/去心)　五味子(五/兩)　白术(三/兩)
　　麴末(五合熬/炒令黄)人參(三/兩)　　大麥蘖末(一升五/合熬黄)
　　茯苓(六兩一/方三兩)
　右十二味擣篩為散空腹温酒服方寸匕日二服漸
　加至一匕半夏中煮生薑及檳榔飲下加麥門冬六
　兩此方甚宜久服令人輕健忌牛肉生葱蘿葡等(出/第)
　(二卷/中)
崔氏療宿癖時腹㣲滿不能食調中五參丸方
　　人參　　　沙參　　　𤣥參　　　丹參
　　苦參(各一/兩)　大黄(四/兩)　　附子(一兩/炮)　巴豆(四十/枚)
　　蜀椒(一合/汗)　乾薑(半/兩)　　防風(一/兩)　　䗪蟲(十五/枚熬)
　　葶藶(一合/熬)
　右十三味擣下篩蜜和為丸如梧子先食服一丸日
　三忌猪肉蘆笋生血等物
又療癖飲并醋咽吐水及沬食飲不消氣逆脹滿方
　　檳榔(十/兩)　　高良薑(三/兩)　桃仁(一/升)
　右三味和擣絹篩以白蜜和丸酒服如彈丸二枚日
　再服漸加至四五丸加減任意自量(並出第/七巻中)
延年人參丸主痃癖氣不能食方
　　人參(八/分)　　白术(六/分)　　枳實(六分/炙)　橘皮(四/分)
　　桂心(七/分)　　甘草(五分/炙)　桔梗(五/分)
　右七味擣篩蜜和為丸如梧子大一服十五丸酒下
　日二服加至二三十丸
又療冷氣兩肋脹滿痃氣不能食方
　　白术(三/兩)　　人參(二/兩)　　茯苓(三/兩)　　枳實(三兩/炙)
　　生薑(三/兩)　　桔梗(二/兩)　　桂心(一兩/半)
　右七味切以水八升煮取二升五合去滓分温三服
　如人行七八里久
又桃仁丸主痃癖氣漫心脹滿不下食發即更脹連乳
滿頭面閉悶欬氣急者方
　　桃仁(八/分)　　鼈甲(六分/炙)　枳實(六分/炙)　白术(六/分)
　　桔梗(五/分)　　呉茱茰(五/分)　烏頭(七分/炮)　檳榔(五/分)
　　防葵(五/分)　　芍藥(四/分)　　乾薑(五/分)　　紫菀(四/分)
　　細辛(四/分)　　皂莢(二分去/皮子)人參(四/分)　　橘皮(四/分)
　　甘草(四分/炙)
　右十七味擣篩蜜和丸如梧子服十丸日再服加至
　二十丸忌猪肉莧菜等
又浸藥酒用下前藥方
　　紫蘇(三/兩)　　牛膝(三/兩)　　丹參(三/兩)　　生薑(六/兩)
　　生地黄(三/升)　香䜴(三/升)　　紫菀(三/兩)　　防風(四/兩)
　　橘皮(三/兩)　　大麻仁(一升/五合)
　右十味細切絹袋盛以清酒二斗五升浸三宿後温
　一盞用下桃仁丸酒盡更添忌蕪荑
又檳榔子丸主腹内痃癖氣滿胷背痛不能食日漸羸
瘦四肢無力時時心驚方
　　檳榔子(六/分)　桔梗(四/分)　　當歸(四/分)　　人參(五/分)
　　桂心(四/分)　　前胡(四/分)　　橘皮(三/分)　　厚朴(三分/炙)
　　白术(四/分)　　甘草(五分/炙)　烏頭(四分/炮)　乾薑(四/分)
　　茯神(四/分)　　鼈甲(五分/炙)　大黄(四/分)　　龍齒(六分/炙)
　右十六味擣篩蜜和為丸如梧子大服十丸飲汁下
　日二服加至二十丸酒下亦得忌醋莧菜生葱等
又療痃癖胷背痛時時欬嗽不能食方
　　桂心(四/分)　　細辛(四/分)　　白术(六/分)　　厚朴(三分/炙)
　　附子(五分/炮)　乾薑(五/分)　　橘皮(三/分)　　鼈甲(四分/炙)
　　防葵(三分/炙)　呉茱茰(三/分)
　右十味𢷬篩蜜和為丸如梧子大服十五丸酒下日
　二服加至二三十丸忌莧菜醋物生葱等
又療痃癖發即兩肋弦急滿不能食方
　　檳榔子(六/分)　枳實(六分/炙)　桔梗(四/分)　　鼈甲(五分/炙)
　　人參(六/分)　　白术(六/分)　　桂心(三/分)　　前胡(四/分)
　　龍胆草(五/分)　萎蕤(五/分)　　大黄(五/分)　　甘草(六分/炙)
　右十二味擣篩蜜和為丸如梧子大服十丸酒下日
　二服加至二十丸忌莧菜生葱猪肉等
又半夏湯主腹内左肋痃癖硬急氣滿不能食胷背痛
者方
　　半夏(三兩/洗)　生薑(四/兩)　　桔梗(二/兩)　　人參(一/兩)
　　呉茱茰(二/兩)　前胡(三/兩)　　鼈甲(三兩/炙)　枳實(二兩/炙)
　　檳榔子(十四/枚)
　右九味切以水九升煮取二升七合去滓分温三服
　如人行八九里久忌猪羊肉餳莧菜等
又療冷痃癖氣發即痃氣急引膀胱痛氣滿不消食桔
梗丸方
　　桔梗(四/分)　　枳實(四分/炙)　鼈甲(四分/炙)　人參(四/分)
　　當歸(四/分)　　桂心(三/分)　　白术(四/分)　　呉茱茰(三/分)
　　大麥蘖(六/分)　乾薑(四/分)　　甘草(五分/炙)
　右十一味擣篩蜜和為丸如梧子大一服十丸酒下
　日再服稍加至二十丸禁生葱猪肉莧菜等
又黄芪丸療風虚盜汗不能食腹内有痃癖氣滿者方
　　黄芪(五/分)　　白术(六/分)　　鼈甲(五分/炙)　白薇(三/分)
　　牡蠣(四分/熬)　茯苓(六/分)　　桂心(三/分)　　乾薑(四/分)
　　枳實(四分/炙)　橘皮(三/分)　　當歸(四/分)　　人參(六/分)
　　檳榔子(六/分)　前胡(四/分)　　附子(四分/炮)
　右十五味擣篩蜜和為丸如梧子大一服十五丸酒
　下日再服加至二十丸忌醋物猪肉冷水莧菜生葱
　(並出第十/六巻中)
必効練中丸主癖虚熱兩脅下癖痛惡不能食四肢酸
弱口乾唾涕稠粘眼澀頭時時痛并氣衝背膊虚腫大
小便澀小腹痛熱衝頭髮落耳鳴彌至徤忘服十日許
記事如少時無禁忌方
　　大黄(一/觔)　　朴硝(十兩/練)　芍藥(八/兩)　　桂心(四/兩)
　右四味擣篩蜜和為丸如梧子平旦酒服二十丸日
　再稍加至三十丸以利為度能積服彌佳縱利不虛
　人神良忌生葱
又鼈甲丸主癖氣發動不能食心腹脹滿或時發熱方
　　鼈甲(八分/炙)　白术(十/分)　　枳實(八分/炙)　芍藥(六/分)
　　麥門冬(八分/去心)人參(八/分)　　前胡(六/分)　　厚朴(六/分)
　右八味擣篩蜜和為丸如梧子飲服二十丸漸漸加
　至三十丸冷即酒服極効禁莧菜(並出第/二卷中)
　　癥癖等一切病方四首
千金翼療癥癖乃至皷脹滿方
　　烏牛尿(一/升)
　右一味㣲火煎如稠糖空肚服大棗許一枚當鳴轉
　病出隔日更服慎口味等
又三稜草煎主癥癖方
　　三稜草(切一/石)
　右一味水五石煮取一石去滓更煎取三斗汁銅器
　中重釜煎如稠糖出内宻器中旦以酒一盞服一匕
　日二服每服常令酒氣相續(並出第十/九巻中)
崔氏療腹中癥癖兼虚熱者不可用純冷専瀉藥宜覊
縻攻之方
　　鼈甲(八分/炙)　龜甲(八分/炙)　桑耳(八分金/色者炙)大黄(八/分)
　　呉茱茰(八/分)　防葵(八/分)　　附子(四分/炮)
　右七味下篩蜜和為丸如梧子飲苦酒服十丸日再
　服漸漸加一丸以㣲洩為度無所忌日晩服馬莧汁
　三四合以差為期亦是單煮煖此汁服前藥更佳馬
　齒菜即馬莧也忌猪肉冷水(今詳前方用鼈甲不宜/服莧菜云日晩服馬莧)
　(汁并服藥此必悮/也出第七卷中)
又温白丸療癥癖塊等一切病方
　　紫菀(三/分)　　呉茱茰(三/分)　菖蒲(二/分)　　柴胡(二/分)
　　厚朴(二分/炙)　桔梗(二/分)　　皂莢(三分去/皮子炙)烏頭(十分/熬)
　　茯苓(二/分)　　桂心(二/分)　　甘薑(二/分)　　黄連(二/分)
　　蜀椒(二分/汗)　巴豆(一分/熬)　人參(二/分)
　右十五味合擣下篩和以白蜜更擣二千杵丸如梧
　子一服二丸不知稍増至五丸以知為度心腹積聚
　久癥癖塊大如盃椀黄疸宿食朝起嘔變支滿上氣
　時時腹脹心下堅結上來搶心傍攻兩脅徹背連胷
　痛無常處繞臍絞痛狀如蟲咬又療十種水病八種
　痞塞反胃吐逆飯食噎塞或五淋五痔或九種心痛
　積年食不消化或婦人不產或斷緒多年帶下淋瀝
　或痎瘧連年不差又療一切諸風身體頑痺不知痛
　痒或半身疼痛或眉髪墮落又療七十二種風亦療
　三十六種遁注或癲或癎或婦人五邪夢與鬼交通
　四肢沉重不能飲食昏昏黙黙只欲取死終日憂愁
　情中不樂或恐或懼或悲或啼飲食無味月水不調
　真似懷孕連年累月羸瘦困􁁉遂至於死或歌或哭
　為鬼所亂莫之知也但服此藥者莫不除愈臣知方
　驗便合藥與婦人服之十日下出癥癖蟲長二尺五
　寸三十餘枚下膿三升黑血一斗青黄汁五升所苦
　悉除當月有子臣兄墮馬被傷腹中有積血天陰即
　發羸瘦異常久著在牀命在旦夕臣與藥服之下如
　雞肝黒血手大一百片白膿二升赤黄水一升許其
　病即差臣知方驗謹上禁生冷餳醋猪羊魚鷄犬牛
　馬鵝肉五辛葱麫油膩豆及糯米粘滑鬱臭之屬(出/第)
　(二卷/中)
　　癖硬如石腹滿方二首
廣濟療腹中痃氣癖硬兩脅臍下硬如石按之痛腹滿
不下食心悶欬逆積年不差鼈甲丸方
　　鼈甲(八分/炙)　牛膝(五/分)　　芎藭(四/分)　　防葵(四/分)
　　大黄(六/分)　　當歸(四/分)　　乾薑(四/分)　　桂心(四/分)
　　細辛(四/分)　　附子(四分/炮)　甘草(四分/炙)　巴豆(二七/枚)
　右十二味擣篩蜜和丸平旦空腹温酒下如梧子四
　丸日三服漸加以㣲利一兩行為度忌生葱莧菜(出/第)
　(二巻/中)
必効療腹滿癖堅如石積年不損方
　　取白楊木東南枝去蒼皮細剉五升熬令黄酒五
　　升淋訖即以絹袋盛滓還内酒中宻封再宿每服
　　一合日二(出第三/巻中)
　　食不消成癥積方四首
集驗療凡所食不消方
　　取其餘頻燒作末酒服方寸匕便吐去宿食即差
　　(張文仲備急同陸光祿說有人食桃不消化作病/時無桃就林間得槁桃子燒服之登時吐病即差)
　　(千金同出/第六巻中)
備急食魚鱠及生肉住胷隔中不消化吐之不出多成
癥病方
　　大黄(二/兩)　　朴硝(如半雞/子一枚)
　右二味以酒二升煮取一升去滓盡服之立消無朴
　硝用芒硝硝石亦佳(肘後/同)
又宿食不消大便難練中丸方
　　大黄(八/兩)　　葶藶　　　杏仁(去皮/尖)　芒硝(各四/兩)
　右四味擣篩蜜和丸如梧子服七丸日三不知稍加
　至十丸(姚方並出/第三卷中)
古今錄驗療卒食不消欲成癥積艾煎丸方
　　白艾(一/束)　　薏苡根(一/把)
　右二味合煮汁成如飴取半升一服之使刺吐去宿
　食神驗(出第十/巻中)
　　心下大如柸結癥方二首
病源積聚痼結者是五臓六腑之氣已積聚於内重因
飲食不節寒温不調邪氣重沓牢痼盤結者也久即成
癥(出第十/九巻中)
肘後療心下有物大如杯不得食者方
　　葶藶(二/兩)　　大黄(二/兩)　　澤漆(四兩/洗)
　右三味擣篩蜜和擣千杵服如梧子二丸日三不知
　稍加(千金文仲集驗古今錄驗同云療癥/堅心下大如柸食則腹滿心腹絞痛)
又熨癥方
　　生葫(一/升)　　竈中黄土(一/升)
　右二味先擣葫熟内土復擣以好苦酒澆令浥浥先
　以塗布一面仍㩉病上又塗布上乾復易之取令消
　止(並出第/一卷中)
　　癥癖痃氣灸法四首
崔氏療癥癖閃癖方
　　令患人平坐取麻線一條繞項向前垂線頭至鳩
　　尾横截斷即迴線向後當脊取線窮頭即㸃記乃
　　别横度口吻吻外截却即取度吻線中摺於脊骨
　　㸃處中心上下分之各㸃小兩頭通前合灸三處
　　其所灸處日别灸七壯以上十壯以下滿十日即
　　停看患人食稍得味即取線還度口吻於脊中㸃
　　處横分灸之其數一準前法仍看脊節穴去線一
　　二分亦可就節穴下火如相去逺者不須就節穴
　　若患人未捐可停二十日外還依前灸之仍灸季
　　肋頭二百壯其灸季肋早晩與灸脊上同時下火
　　也
又灸閃癖法
　　其癖有根其根有著背者有著膊上者遣所患人
　　平坐熟看癖頭仍將手從癖頭向上尋之當有脈
　　築築然向上細細尋至膊上至築築頭當膞即下
　　火還與前壯數無别王丞云背上恐不得過多下
　　火只可細細日别七炷以來
又療癖左右相隨病灸法
　　第一屈肋頭近第二肋下即是灸處第二肋頭近
　　第三肋下亦是灸處左右各灸五十壯一時使了
　　(千金云灸癥癖方患左灸左患右灸右脊屈肋數/第二肋上第三肋下向肉翅前初日灸三次日五)
　　(周而復始至五十/止忌大蒜餘不忌)
又灸痃氣法
　　從乳下即數至第三肋下共乳上下相當稍似近
　　肉接腰骨外取穴孔即是灸處兩相俱灸初下火
　　各灸三壯明日四壯每日加一壯至七壯還從三
　　壯起至三十日即罷
　右前兩種灸法若㸃時拳脚㸃即拳脚灸若舒脚㸃
　時還舒脚灸(並出第/七巻中)
　　積聚方五首
病源積聚者由陰陽不和腑蔵虚弱受於風邪搏於腑
藏之氣所為也腑者陽也臟者陰也陽浮而動陰沈而
伏積者陰氣五臓所生始發不離其部故上下有所窮
已聚者陽氣六腑所成故無根本上下無所留止其痛
無有常處諸蔵受邪初未能為積聚留滯不去乃成積
聚
肝之積名曰肥氣在左脅下如覆杯有頭足久不愈令
人發㾬瘧連嵗月不已以季夏戊巳日得之何以言之
肺病當傳肝肝傳脾脾季夏適王王者不受邪肝欲復
還肺肺不肯受故留結為積故知肝之積以季夏戊巳
日得之也
心之積名曰伏梁起臍上大如臂上至心下以秋庚辛
日得之何以言之腎病當傳心心當傳肺肺以秋適王
王者不受邪心欲復還腎腎不肯受故留結為積故知
伏梁以秋庚辛日得之也
脾之積名曰痞氣在胃管覆大如盤久不愈令人四肢
不收發黄疸飲食不為肌膚以冬壬癸日得之何以言
之肝病當傳脾脾當傳腎腎以冬適王王者不受邪脾
欲復還肝肝不肯受故留結為積故知痞氣以冬壬癸
日得之也
肺之積名曰息賁在右脅下覆大如杯久不愈令人灑
浙寒熱喘欬發肺癰以春甲乙日得之何以言之心病
當傳肺肺當傳肝肝以春適王王者不受邪肺欲復還
心心不肯受故留結為積故知息賁以春甲乙日得之
也
腎之積名曰賁㹠發於少腹上至心下若賁㹠走之狀
上下無時久不愈令人喘逆骨痿少氣以夏丙丁日得
之何以言之脾病當傳腎腎當傳心心以夏適王王者
不受邪腎欲復還脾脾不肯受故留結為積故知賁㹠
以夏丙丁日得之也此為五積診其脈駃而𦂳積聚脈
浮而牢積聚脈横者脅下有積聚脈來小沈實者胃中
有積聚不下食食即吐出脈來細䎡附骨者積也脈出
在左積在左脈出在右積在右脈兩出積在中央以部
處之診得肺積脈浮而毛按之辟易脇下氣逆背相引
痛少氣善忘目瞑皮膚寒秋愈夏劇主皮中時痛如蝨
緣狀其甚如鍼刺之狀時痒白色也診得心積脈沉而
芤時上下無常處病悸腹中熱面赤咽乾煩掌中熱甚
即唾血主身瘈瘲主血厥夏差冬劇色赤也診得脾積
脈浮大而長饑則減飽則見瞋起與穀爭累累如桃李
起見於外腹滿嘔瀉腸鳴四肢重手足脛腫厥不能卧
是主肌肉損色黄也診得肝積脈弦而細兩脅下痛邪
走心下足脛寒脅痛引少腹男子積疝也女子病淋也
身無膏澤喜轉筋𤓰甲枯黑春差秋劇色青也診得腎
積脈沈而急苦脊與腰相引饑則見飽則減病腰痛少
腹裏急口乾咽腫傷爛目昏>昏>骨中寒主髓厥喜忘色
黑也診得心腹積聚其脈牢强急者生脈虚弱急者死
又積聚之脈實强者生沈者死其湯熨鍼石别有正方
補養宣導今附於後養生方導引法云以左足踐右足
上除心下積又云病心下積聚端坐柱腰向日仰頭徐
以口内氣因而咽之三十過而止開目又云左脅側卧
伸臂直脚以口内氣鼻吐之通而復始除積聚心下不
便又云以左手按右脅舉右手極形除積及老血又云
閉口微息正坐向王氣張鼻取氣逼置臍下小口㣲出
十二通氣以除結聚低頭不息十二通以消飲食令人
輕强行之冬月令人不寒又云端坐拄腰直上展兩臂
仰兩手掌以鼻内氣閉之自極七息名曰蜀王橋除脅
下積聚又云向晨去枕正偃卧伸臂脛瞑目閉口不息
極張腹兩足再息頃間吸腹仰兩足倍拳欲息㣲定復
為春三夏五秋七冬九蕩滌五臓津潤六腑所病皆愈
復有病積聚者張吸其腹熱乃止癥瘕散破即愈矣(出/第)
(十九/巻中)
范汪破積丸療積聚堅癥方
　　大黄(一/觔)　　牡蠣(三/兩)　　凝水石(一/兩)　石膏(一/兩)
　　石鍾乳(一/兩)　理石(一/兩)
　右六味擣合下篩和以蜜丸如梧子先食服酒飲任
　下三丸日三不知稍増以知為度
又順逆丸主久寒積聚氣逆不能食方
　　大黄(十/分)　　黄芩(四/分)　　厚朴(四分/炙)　乾地黄(四/分)
　　桂心(四/分)　　滑石(四/分)　　杏子(二/分)　　黄連(四/分)
　　麥門冬(四分/去心)
　右九味擣合下篩和以蜜丸如梧子服十九日再服
　後食不知稍増以知為度忌蕪荑生葱猪肉
又捶鑿丸療腹中積聚邪氣寒熱消穀方
　　甘遂(一/分)　　蕘花(一/分)　　桔梗(一/分)　　桂心(一/分)
　　巴豆(一/分)　　杏仁(一/分)　　芫花(一/分)
　右七味蕘花芫花熬冷香巴豆杏仁去皮熬令變色
　已各異擣下細篩擣合丸以白蜜擣萬杵服如小豆
　一丸日三行長將服之傷寒増服膈上吐膈下利小
　兒亦服婦人兼身亦服名曰捶鑿以消息之忌猪肉
　蘆笋生葱(並出第十/三巻中)
延年療腹内積聚癖氣衝心肋急滿時吐水不能食兼
惡寒方
　　鼈甲(六分/炙)　防葵(四/分)　　人參(四/分)　　前胡(四/分)
　　桔梗(四/分)　　檳榔(八/分)　　白术(八/分)　　大黄(八/分)
　　枳實(四分/炙)　厚朴(三分/炙)　當歸(四/分)　　附子(四分/炮)
　　乾薑(四/分)　　甘草(五分/炙)　呉茱茰(三/分)
　右十五味擣篩蜜和為丸梧子大一服十五丸酒下
　日再服加至三十丸忌莧菜猪肉生冷魚蒜
又白术丸主積聚癖氣不能食心肋下滿四肢骨節酸
疼盜汗不絶方
　　白术(六/分)　　黄芪(六/分)　　牡蠣(四分/熬)　人參(六/分)
　　茯芩(六/分)　　烏頭(六分/炮)　乾薑(六/分)　　芍藥(四/分)
　　當歸(六/分)　　細辛(四/分)　　麥門冬(四分/去心)桂心(五/分)
　　前胡(四/分)　　甘草(六分/炙)　防葵(三/分)　　鼈甲(四分/炙)
　　紫菀(三分/炙)　檳榔(六/分)　　桔梗(三/分)
　右十九味擣篩蜜和為丸空肚酒下二十丸日再加
　至三十丸忌莧菜桃李大醋猪肉生葱(並出第十/六巻中)
　　積聚心腹痛方三首
病源積者陰氣五蔵所生其痛不離其部故上下有所
窮已聚者陽氣六腑所成故無根本上下無所留止其
痛無有常處此皆由寒氣搏於蔵腑與陰陽氣相擊下
上故心腹痛也診其寸口之脈沉而横脅下有積腹中
有横積聚痛又寸口脈細沉滑者有積聚在脅下左右
皆滿與背相引痛又云寸口脈𦂳而牢者脅下腹中有
横積結痛而泄痢脈㣲細者生浮者死(出第十/九巻中)
范汪通命丸療心腹積聚寒中㽲痛又心胷滿脅下急
繞臍痛方
　　大黄(四/分)　　逺志(四分/去心)　黄芪(四/分)　　麻黄(四分/去節)
　　甘遂(四/分)　　鹿茸(四分/灸)　杏仁(六十/枚)　䜴(一/合)
　　巴豆(五十/枚)　芒硝(三/分)
　右十味擣合下篩和以蜜丸如小豆先食服三丸日
　再忌蘆笋野猪肉(一方無鹿茸黄芪用/黄芩出第十四巻中)
又療心腹積聚食苦不消胷脋滿除去五臓邪氣四物
丸方
　　大㦸(五分㕮咀/熬令色變)芫花(四分/熬)杏仁(一/分)巴豆(一百枚去/皮心熬)
　右藥擣合下細篩以雞子中黄亦可以蜜和丸如小
　豆日三日増一丸覺勿復益欲下頓服七丸下如清
　漆陳宿水婦人乳有餘疾留飲者下水之後養之勿
　飲冷水長壯者服五丸先食忌野猪肉蘆笋(出第十/三卷中)
古今錄驗匈奴露宿丸療心腹積聚膈上下有宿食留
飲神方(出僧/深)
　　甘草(三分/炙)　大黄(二/分)　　甘遂(二/分)　　芫花(二分/熬)
　　大㦸(二分/炙)　葶藶子(二分/熬)苦參(一/分)　　硝石(一/分)
　　巴豆(半分去/心皮熬)
　右九味細擣合蜜和丸如小豆服三丸當吐下不吐
　下稍益至五六丸以知為度先少起忌海藻蘆笋菘
　菜野猪肉(范汪同出/第十巻中)
　　積聚心腹脹滿方一首
病源積聚成病藴結在内則氣行不宣通還搏於腑蔵
故心腹脹滿則煩悶而短氣也(出第十/九巻中)
深師烏頭丸療心腹積聚脹滿少食多厭繞臍痛按之
排手寒中有水上氣女人產後餘疾大人風癲少小風
驚癎百病者元嘉中用療數人皆良有一人服五服藥
即出蟲長一尺餘三枚復出如牛膽黑堅四枚中皆有
飯食病即愈方
　　烏頭(七枚/炮)　乾薑(五/分)　　菖蒲(三/分)　　人參(三/分)
　　桂心(四/分)　　柴胡(三/分)　　附子(三分/炮)　厚朴(三分/炙)
　　黄連(三/分)　　茯苓(三/分)　　蜀椒(五分/汗)　桔梗(三/分)
　　呉茱茰(四/分)　皂莢(五分炙/兼皮子)
　右十四味擣節蜜和為丸服如梧子二丸日三稍加
　至十五丸忌猪肉冷水醋物生葱羊肉餳(出第二十/三巻中)
　　積聚宿食寒熱方四首
病源積聚而宿食不消者由腑蔵為寒氣所乘脾胃虚
冷故不能消化留為宿食也診其脈來實心腹積聚飲
食不消胃中冷故也(出第十/九巻中)
千金翼三台丸療五蔵寒熱積聚臚脹腸鳴而噎食不
作肌膚甚者嘔逆若傷寒寒瘧已愈令不復發食後服
五丸飲多者吞十丸長服令人大小便調和長肌肉方
　　大黄(二兩/熬)　熟硝石(一/升)　葶藶(一升/熬)　前胡(二/兩)
　　厚朴(一兩/炙)　附子(一兩/炮)　茯苓(半/兩)　　半夏(一兩/洗)
　　細辛(一/兩)　　杏仁(一升去/尖皮熬)
　右十味擣篩蜜和擣五千杵酒服如梧子五丸稍加
　以知為度忌猪羊肉餳生菜酢物(深師同出第/二十巻中)
古今錄驗氣痞丸療寒氣痞積聚結不通繞臍切痛腹
中脹滿胷逼滿風入蔵憂恚所積用力不節筋脈傷羸
瘦不能食飲此藥令人强嗜食益氣力方
　　烏頭(二分/炮)　甘草(二分/炙)　葶藶子(二分/熬)大黄(二/分)
　　芎藭(二/分)　　芍藥(二/分)　　甘皮(二分/炙)
　右七味下篩蜜和丸如梧子一服三丸日再不知漸
　至五丸七丸一方桂心二分去甘皮忌海藻菘菜猪
　肉冷水等(一方有通/草無甘皮)
又小烏頭丸療久寒積聚心腹繞臍切痛食飲不下方
　　烏頭(三兩/炮)　甘草(三兩/炙)　茱茰(半/兩)　　細辛(二/兩)
　　半夏(二/兩)　　附子(二兩/炮)　藁本(二/兩)
　右七味下篩蜜和丸如梧子大先食服五丸日再不
　知稍増之忌羊猪肉冷水
又五通丸主積聚留飲宿食寒熱煩結長肌膚補不足
方
　　椒目(一/兩)　　附子(一兩/炮)　厚朴(一兩/炙)　杏仁(三/兩)
　　半夏(一/兩)　　葶藶(三兩/熬)　芒硝(五/兩)　　大黄(九/兩)
　右八味擣葶藶子杏仁使熟和諸藥末和以蜜擣五
　千杵吞如梧子二丸忌諸羊肉餳冷水(出第十/巻中)
　　療癥方三首
病源癥者由寒温失節致腑蔵之氣虛弱而食飲不消
聚結在内漸染生長塊段盤牢不移動者是癥也言其
形狀可徵驗也若積引嵗月人則柴瘦腹轉大遂至於
死診其脈弦而伏其癥不轉動者必死(出第十/九巻中)
范汪療癥病丸方
　　射罔(二兩/熬)　蜀椒(三百/粒汗)
　右二味擣末下細篩以雞子白和丸半如麻子半如
　赤小豆先服如麻子漸服如赤小豆二丸不知稍増
　之以知為度(出第十/三巻中)
集驗療心腹宿癥及卒得癥方
　　取雄雞一頭飼之令肥肥後餓二日以好赤朱溲
　　飯極令朱多以飼雞安雞著板上取糞暴燥末温
　　清酒服五分匕可至方寸匕日三若病困急者晝
　　夜可五六服一雞少更飼餘雞取足(出第六/巻中)
備急熨癥方
　　呉茱茰(三/升)
　右一味以酒和煮熱布褁以熨癥上冷更炒更畨用
　之癥移走逐熨都消乃止也肘後方云亦可用射罔
　五兩茱茰末以雞子白和塗癥上(出第三/巻中)
　　暴癥方六首
病源暴癥者由蔵氣虚弱食生冷之物蔵旣本弱不能
消之結聚成塊卒然而起其生無漸名之暴癥也本由
蔵弱其癥暴至至於成病斃人則速(出第十/九巻中)
肘後療卒暴癥腹中有物堅如石痛如刺晝夜啼呼不
療之百日死方
　　取牛膝根(二斤㕮咀/暴令極乾)
　右一味酒一斗浸之宻器中封口舉著熱灰中温之
　令味出先食服五六合至一升以意量多少又用蒴
　藋根亦準此大良(千金集驗經心/錄張文仲同)
又凡癥堅之起多以漸生而有覺便牢大者自難療也
腹中㣲有結積便害飲食轉羸瘦療多用陷氷玉壺八
毒諸大藥今上取小小易得者方
　　取虎杖根勿令影臨水上者可得石餘淨洗乾之
　　擣作末以秫米五斗炊飯内攪之好酒五斗漬封
　　藥消飯浮可飲一升半勿食鮭鹽癥當出亦可但
　　取其根一升乾擣千杵酒漬飲之從少起日三亦
　　佳此酒療癥乃勝諸大藥(張文/仲同)
又方
　　大黄(半/斤)　　朴硝(三/兩)　　蜜(一/觔)
　右三味合於湯上煎可丸如梧子服十丸日三(備急/文仲)
　(崔氏同惟崔氏用朴硝半斤蜜一升半服/二十丸日再服餘依肘後並出第一巻中)
千金翼療卒暴癥方
　　蒜(十片去皮五月/五日户上者)　伏龍肝(鴨卵大/一枚)　桂心(一尺/二寸)
　右三味合擣以淳苦酒和之如泥塗著布上掩病處
　三日消(肘後千金同凡蒜或/無桂心亦得用也)
又方
　　商陸根擣蒸之以新布籍腹上以藥鋪布上以衣
　　覆冷即易取差止數日之中晨夕勿息(千金集驗/肘後同並)
　　(出第十/九卷中)
古今錄驗療暴得癥方
　　取蒴藋根一小束淨洗瀝去水細切以醇酒浸之
　　取淹根三宿服五合至一升日三若欲速得可於
　　熱灰中温令藥味出服之此方無毒已愈十六人
　　神驗藥盡復作將服之(出第十/巻中)
　　鼈癥方四首
病源鼈癥者謂腹内癥結如鼈之形狀也有食鼈觸冷
不消而生癥者有食雜冷物不消變化而作者此皆脾
胃氣弱而遇冷不能剋消故也癥者其病結成推之不
動移是也(出第十/九巻中)
廣濟療鼈癥服白馬尿方
　　白馬尿一升五合温服之令盡差
又方
　　白馬尿(一/升)　雞子(三枚破/取白)
　右二味於鐺中煎取三合空腹服之不移時當吐出
　病無所忌(千金/同)
又療鼈癥蟹爪丸方
　　蟹爪(三/分)　　附子(六分/炮)　麝香(三分/研)　半夏(六/分)
　　生薑(四分/屑)　鼈甲(六分/炙)　防葵(六/分)　　郁李仁(八/合)
　右八味擣篩蜜和為丸如梧子空肚以酒下二十丸
　日再服以知為度忌生冷猪肉莧菜(並出第/二巻中)
集驗療鼈癥伏在心下手揣見頭足時時轉者并心腹
宿癥及卒得癥方
　　白雌雞一雙絶食一宿明旦以膏熬飯飼之取其
　　屎無問多少以小便和之於銅器中火上熬令燥
　　擣篩服方寸匕日四五服消盡乃止常飼雞取屎
　　差畢殺雞單食之(肘後同出/第六卷中)
　　米癥方二首
病源人有好啞米(啞謹按說文於革切笑也集韻無此/字但有飢乙革切飢也今詳啞者飢)
(而喜食之/義也下同)轉久彌嗜啞之若不得米則胷中清水出得
米便止米不消化遂生癥結其人常思米而不能飲食
久則斃人(出第十/九卷中)
廣濟療米癥其疾常欲食米若不得米則胷中清水出
方
　　雞屎(一/升)　　白米(五/合)
　右二味合炒取米焦擣篩為散用水一升頓服取盡
　少時即吐吐出癥如研米汁碎若無癥即吐白沫痰
　水乃憎米不復食之無所忌(千金/同)
又療米癥久不療羸瘦以至死方
　　葱白(兩虎/口切)　烏梅(三十/枚碎)
　右二味以水三升宿漬烏梅使得極濃清晨噉葱白
　隨飲烏梅汁令盡頃之心腹煩欲吐即令出之三晨
　療之當吐去米癥差無所忌(並出第/三卷中)
　　食癥及食魚肉成癥方二首
病源有人卒大能食乖其常分因饑値生葱便大食之
乃吐一肉塊繞畔有口其病則愈故謂食癥特由不幸
致此妖異成癥非飲食生冷過度之病也(出第十/九卷中)
廣濟療食癥病食葱差方
　　有一人食飯七升并羊脂餅畨不論數因於道中
　　過饑則食生葱須臾吐出一實簿而圓繞畔有口
　　無數即以食投之立消盡飯七升乃止吐此物後
　　其人食病便愈此名食癥無忌(出第二/卷中)
千金療食魚肉等成癥結在腹内并諸毒氣方
　　狗糞(五/升)
　右一味燒灰末之綿褁以酒一斗漬再宿濾取清分
　十服日三服三日令盡隨所食癥結即便出矣(出第/十一)
　(卷/中)
　　髪癥方二首
病源有人因食飲内誤有頭髪隨食而入胃成癥胷喉
間如有蟲下上來去者是也(出第十/九卷中)
廣濟療髪癥乃由人因食而入久即胷間如有蟲上下
去來唯欲得飲油方
　　油(一/升)
　右一味以香澤煮之大􁀙鐒貯之安病人頭邊以口
　鼻臨油上勿令得飲及傳之鼻面並令有香氣當呌
　喚取飲不得與之必疲極眠睡其髪癥當從口出飲
　油人専守視之并石灰一褁見癥出以灰粉手捉癥
　抽出須臾抽盡即是髪也初從腹出形如不流水中
　濃菜隨髪長短形亦如之無忌(千金/同)
又療胷喉間覺有癥蟲上下偏聞葱䜴食香此是髪蟲
故也方
　　油煎葱䜴令香二日不食張口而卧將油葱䜴置
　　口邊蟲當漸出徐徐以物引去之無所忌(出第二/卷中)
　　蝨癥方一首
病源人有多蝨性好齧之所齧既多而腑臓虛弱不能
消之不幸變化生癥而患之者亦少俗云患蝨癥人見
蝨必齧之不能禁止蝨生長在腹内時有從下部出亦
斃人(出第十/九卷中)
千金療蝨癥由齧蝨在腹生長為蝨癥方
　　故箆子(一/枚)　故梳子(一/枚)
　右二味各破為兩分各取一分燒作灰末之又取一
　分以水五升煮取一升用頓服前末盡少時當病出
　無所忌(廣濟同出/第二卷中)
　　鼈瘕方一首
病源鼈瘕者謂腹内瘕結如鼈狀是也有食鼈觸冷不
消而生者亦有食諸雜冷物變化而作者皆由脾胃氣
弱而遇冷即不能剋消所致瘕言假也謂其形假而推
移也昔曽有人共奴俱患鼈瘕奴在前死遂破其腹得
一白鼈仍故活有人乘白馬來看此鼈白馬忽尿墮落
鼈上即縮頭及脚尋以馬尿灌之即化為水其主曰吾
將愈矣即服之果如其言得差故養生云六月勿食澤
中水令人成鼈瘕(出第十/九卷中)
崔氏療鼈瘕方
　　大黄(六/銖)　　乾薑(半/兩)　　附子(九銖/炮)　人參(九/銖)
　　側子(半兩/炮)　桂心(六/銖)　　貝母(半/兩)　　白术(一/兩)
　　細辛(十八/銖)　䗪蟲(大一尺者/七枚熬)
　右十味擣下篩以酒服半方寸匕日三忌猪肉冷水
　(出第九/卷中)
　　蛇瘕方一首
病源人有食蛇不消因腹内生蛇瘕也亦有蛇之津液
誤入飲食内亦令人病瘕其状常苦饑而食則不下喉
噎塞食至胷内即吐出其病在腹摸揣亦有蛇狀謂蛇
瘕也(出第十/九卷中)
崔氏療蛇瘕大黄湯方
　　大黄(半/兩)　　芒硝(如雞子/一枚)烏鰂魚骨(三/枚)黄芩(半/兩)
　　甘草(如人指/一尺炙)皂莢(六枚如猪牙/者炙去皮子)
　右六味㕮咀以水六升煮之三沸下絞去滓内芒硝
　適寒温盡服之十日一劑煮作如上法欲服之宿無
　食平旦服當下病也(千金同出/第九卷中)
　　蛟龍病方一首
病源蛟龍病者云三月八月蛟龍子生芹菜上人食芹
菜不幸隨入人腹變成蛟龍其病之狀發則如癲(出第/十九)
(卷/中)
廣濟療蛟龍病三月八月近海及水邊因食生芹菜為
蛟龍子生在芹菜上食入人腹變成龍子須慎之其病
發似癲面色青黄少腹脹狀如懷姙宜食寒食餳方
　　寒食粥餳三升日三服之吐出蛟龍有兩頭及尾
　　開皇六年又賈橋有人喫餳吐出蛟龍大驗無所
　　忌(千金方同出/第二卷中)
　　胷痺方二首
病源寒氣客於五蔵六腑因虚而發上衝胷間則胷痺
胷痺之候胷中愊愊如滿噎塞不利習習如痒喉裏澁
唾燥甚者心裏强痞急痛肌肉苦痺絞急如刺不得俛
仰胷前皮皆痛手不能犯胷滿短氣欬唾引痛煩悶汗
出或徹背膂其脈浮而㣲者是也不治數日殺人其湯
熨鍼石别有正方補養宣導今附於後養生方云以右
足踐地左足上除胷痺食熱嘔(出第三/十卷中)
仲景傷寒論療胷痺理中湯方
　　人參(三/兩)　　甘草(三兩/炙)　白术(三/兩)　　乾薑(三/兩)
　右四味切以水八升煮取三升去滓温服一升日三
　夜一頻服三劑愈(張仲景云胷痺心中痞堅留氣結/於胷胷滿脅下逆氣搶心理中湯)
　(亦主之千金同/出第十六卷中)
深師療胷痺麝香散方
　　麝香(四/分)　　牛黄(二/分)　　生犀角(一分/屑末)
　右三味研服五分匕日三忌生冷物葱蒜(出第十/六卷中)
　　胷痺短氣方三首
千金論曰夫脈當取太過與不及陽㣲陰弦即胷痺而
痛所以然者責其極虚故也今陽虚知在上焦所以胷
痺心痛者以其脈陰弦故也平人無寒熱短氣不足以
息者實也仲景傷寒論同胷痺之病喘息欬唾胷背痛
短氣其脈沉而遲關上小𦂳數者栝樓湯主之方
　　栝蔞(一/枚)　　薤白(一/斤)　　半夏(半升/洗)　生薑(四兩/洗)
　　枳實(二兩/炙)
　右五味切以白酨漿一斗煮取四升服一升日三肘
　後仲景傷寒論無生薑枳實半夏等三味同小品云
　用水一斗忌羊肉餳
又胷中氣塞短氣茯苓湯主之方
　　茯苓(三/兩)　　甘草(一兩/炙)　杏仁(五十/枚)
　右三味㕮咀以水一斗煮取五升温服一升日三服
　不差更合仲景傷寒論同(並出第十/三卷中)
深師療胷痺連背痛短氣細辛散方
　　細辛　　　乾地黄　　甘草(各二/兩炙)　桂心
　　茯苓(各五/兩)　枳實(炙/)　　白术　　　生薑
　　栝蔞實(各三/兩)
　右九味擣篩酒服方寸匕日三(古今錄驗千金同/出第十三卷中)
　　胷痺心下堅痞緩急方四首
千金論胷痺之病令人心中堅痞急痛肌中苦痺絞急
如刺不得俛仰其胷前皮皆痛手不得犯胷中愊愊如
滿咽塞習習痒喉中乾燥時欲嘔吐胷滿短氣欬唾引
痛煩悶自汗出或徹引背腹痛不即療之數日殺人(出/第)
(十三/卷中)
范汪療胷痺心中痞堅留氣結於胷中胷滿脅下逆氣
搶心枳實湯方
　　陳枳實(四枚/炙)厚朴(四兩/炙)　薤白(八/兩)　　桂心(一/兩)
　　栝蔞實(一/枚)
　右五味先以水五升煮枳實厚朴取二升半去滓内
　餘藥又煎三兩沸去滓分温三服除心氣良(古今錄/驗千金)
　(同此本仲景/傷寒論方)
古今錄驗療胷中隠然而痛脊膂肩痛方
　　桂心(一/分)　　乾薑(一/分)　　貝母(三/分)　　細辛(三/分)
　　烏頭(一分/炮)　山茱茰(三/分)　人參(三/分)
　右七味擣下篩和以蜜丸如小豆大酒若粥汁呑二
　丸稍稍益以胷中痛止温温為度忌生葱生菜猪肉
　冷水
又療胷痺偏緩急薏苡仁散方
　　薏苡仁(五百/枚)附子(十枚大/者炮)甘草(三兩/炙)
　右三味擣下篩服方寸匕日三忌海藻菘菜猪肉冷
　水
又療胷痺偏緩急薏苡仁散方
　　附子(大者十/枚炮)薏苡仁(一千五/百枚)
　右二味擣下篩服方寸匕日三不知稍増之忌猪肉
　冷水(此方出僧深范汪同仲景方用/薏苡仁十五兩並出第八卷中)
　　胷痺噎塞方二首
仲景傷寒論胷痺之病胷中愊愊如滿噎塞習習如癢
喉中澀唾燥沫是也橘皮枳實湯主之方
　　橘皮(半/斤)　　枳實(四枚/炙)　生薑(半/斤)
　右三味切以水五升煮取二升分再服(肘後小品文/仲深師范汪)
　(古今錄驗經心錄千/金同出第十五卷中)
千金通氣湯療胷滿短氣噎塞方
　　半夏(八兩/洗)　生薑(六/兩)　　呉茱茰(四十/枚)桂心(三/兩)
　右四味切以水八升煮取三升去滓分温三服忌羊
　肉餳生葱(一方無桂心用橘/皮出第十三卷中)
　　胷痺欬唾短氣方四首
仲景傷寒論胷痺之病喘息欬唾胷背痛短氣寸脈沉
而遲關脈小𦂳數者栝蔞薤白白酒湯主之方
　　栝蔞實(一/枚)　薤白(切半/升)
　右二味以白酨酒七升煮取二升去滓温分再服(深/師)
　(范汪同出第/十五卷中)
肘後論胷痺之病令人心中堅痞急痛肌中苦痺絞急
如刺不得俛仰其胷前及背皆痛手不得犯胷滿短氣
欬唾引痛煩悶白汗出或徹引背膂不即療數日殺人
療卒患胷痺方
　　雄黄　　　巴豆(去皮/心熬)
　右二味先擣雄黄細篩内巴豆務熟擣之相和丸如
　小豆服一丸不覺稍益忌野猪肉蘆笋
又方
　　枳實(炙/)
　右一味擣篩以米汁先食服方寸匕日三夜一
又或已差復更發方
　　取薤根(五/斤)
　右一味擣絞取汁飲之立愈(並出第/一卷中)
　　胷痺心痛方四首
仲景傷寒論胷痺不得臥心痛徹背者栝蔞薤白半夏
白酨漿湯主之方
　　大栝蔞(一/枚)　薤白(切三/兩)　半夏(半升/洗)
　右三味以白酨漿一斗煮取四升去滓温服一升日
　三忌羊肉餳(古今錄驗同范汪/同出第十五卷中)
千金療胷痺心痛方
　　灸膻中百壯穴在鳩尾上一寸(一云膺腧中行直/兩乳内間是忌鍼)
又療胷脅滿心痛方
　　灸期門隨年壯穴在第二肋端乳直下不容旁一
　　寸半是(並出第十/三卷中)
古今錄驗小草丸療胷痺心痛逆氣膈中飲不下方
　　小草(三/分)　　桂心(三/分)　　蜀椒(三分/汗)　乾薑(二/分)
　　細辛(三/分)　　附子(二分/炮)
　右六味擣合下篩和以蜜丸如梧子大先食米汁服
　三丸日三不知稍増以知為度忌猪肉冷水生葱生
　菜(范汪同出/第八卷中)
　　胷痛方二首
范汪療胷痛枳實散方
　　枳實(八分/炙)　桂心(五/分)
　右二味擣下篩酒服方寸匕日三忌生葱(深師/同)
深師療胷痛枳實散方
　　枳實(四枚/炙)　神麴(一兩/熬)　白术(一/兩)
　右三味擣節酒服方寸匕日三忌桃李雀肉等(出第/十六)
　(卷/中)
　　賁㹠氣方四首
病源夫賁㹠者腎之積氣也起於驚恐憂思所生也若
驚恐則傷神心蔵神也憂思則傷志腎蔵志也神志傷
動氣積於腎而氣下上遊走如㹠之賁故曰賁㹠其氣
乗心若心中踊踊如車所驚如人所恐五蔵不定食飲
輒嘔氣滿胷中狂癡不定妄言妄見此驚恐賁㹠之狀
也若氣滿支心心下煩亂不欲聞人聲休作有時乍差
乍劇吸吸短氣手足厥逆内煩結痛温温欲嘔此憂思
賁㹠之狀也診其脈來祝祝(一云/觸祝)者病賁㹠也腎脈㣲
急沉厥賁㹠也其足不收不得前後(出第十/三卷中)
小品黄帝問金冶子曰驚為病如奔㹠其病奈何金冶
子對曰驚為奔㹠心中踊踊如事所驚如人所恐五蔵
不定食飲輙嘔氣滿胷中狂癡欲走閉眼謬言開眼妄
語或張面目不相取與衆師不知呼有所負賁㹠湯主
之黄帝曰善黄帝問金冶子曰憂思賁㹠何以别之金
冶子對曰憂思賁㹠者氣滿支心心下煩亂不欲聞人
之聲發作有時乍差乍劇吸吸短氣手足厥逆内煩結
痛温温欲嘔衆師不知呼有觸忤奔㹠湯主之黄帝曰
善
師曰病如奔㹠者氣從少腹起上衝喉咽發作欲死復
還生皆從驚恐得之腎間有膿故也(范汪/同)
師曰病有奔㹠有吐膿有驚怖有火邪此四部病者皆
從驚發得之火邪者桂枝加龍骨牡蠣湯主之若新亡
財為縣官所捕迫從驚恐者療用䲭頭鈆□(千金翼有/飛鴻鈆丹)
(丸主癲癎□瘲此意相近鈆􁀙/一云角為馬桃末即羚羊角)復餘物未定(未定者上/作方未成)
所言奔㹠者病人氣息逆喘迫上如㹠奔走之狀奔㹠
湯主之
又療卒傷損食下則覺胷中偏痛慄慄然水漿下亦爾
問病與相應急作此方
　　麥門冬(一升/去心)人參(二/兩)　　桂心(二/兩)　　甘草(一兩/炙)
　　生李根(一斤細/剉之)
　右五味㕮咀以水一斗煮取三升分三服(范汪/同)
又奔㹠湯療虛勞五蔵氣乏損逰氣歸上上走時若羣
㹠相逐憧憧時氣來便自如坐驚夢精光竭不澤陰痿
上引少腹急痛面乍熱赤色喜怒無常耳聾目視無精
光方
　　葛根(八兩/乾者)　生李根(切一/升)人參(三/兩)　　半夏(一升/洗)
　　芍藥(三/兩)　　當歸(二/兩)　　桂心(五/兩)　　生薑(二/斤)
　　甘草(二兩/炙)
　右九味切以水二斗煮得五升温服八合日三不知
　稍増至一升日三忌羊肉餳生葱海藻菘菜等(出第/十一)
　(卷/中)
肘後療卒厥逆上氣氣支兩脅心下痛滿淹淹欲絶此
謂奔豚病從卒驚怖憂迫得之氣從下上上衝心胷臍
間築築發動有時不療殺人方
　　甘草(二兩/炙)　人參(二/兩)　　呉茱茰(一/升)　生薑(一/斤)
　　半夏(一/升)　　桂心(三/兩)
　右六味切以水一斗煮取三升分三服此藥須預畜
　得病便急合服之(千金方桂五兩甘/草三兩張文仲同)
　　賁㹠氣衝心胷方四首
廣濟賁㹠氣在心吸吸短氣不欲聞人語聲心下煩亂
不安發作有時四肢煩疼手足逆冷方
　　李根白皮(八/兩)半夏(七兩/洗)　乾薑(四/兩)　　茯苓(三/兩)
　　人參(二/兩)　　甘草(二兩/炙)　附子(一兩/炮)　桂心(四/兩)
　右八味切以水一斗煮取三升絞去滓分三服别相
　去如人行六七里忌生冷羊肉餳海藻菘菜油膩醋
　物生葱粘食(范汪/同)
又療賁豚氣在胷心迫滿支脇方
　　生薑(一/斤)　　半夏(四兩/)　桂心(三/兩)　　人參(二/兩)
　　甘草(二兩/炙)　呉茱茰(一/兩)
　右六味切以水一斗煮取三升絞去滓分温三服服
　别相去如人行六七里忌生葱熱麫羊肉餳粘食海
　藻菘菜(范汪同並出/第四卷中)
集驗賁㹠茯苓湯療短氣五蔵不足寒氣厥逆腹脹滿
氣賁走衝胷膈發作氣欲絶不識人氣力羸瘦少腹起
騰踊如㹠子走上走下馳往馳來寒熱拘引陰器手足
逆冷或煩熱者方
　　茯苓(四/兩)　　生葛(八/兩)　　甘草(二兩/炙)　生薑(五/兩)
　　半夏(一升/湯洗)　人參(三/兩)　　當歸(二/兩)　　芎藭(二/兩)
　　李根白皮(切/片)
　右九味切以水一斗二升煮取五升服一升日三夜
　二服忌羊肉餳海藻菘菜酢物等
又療賁㹠氣上衝胷腹痛往來寒食賁㹠湯方
　　甘草(二兩/炙)　芎藭(二/兩)　　當歸(二/兩)　　半夏(四兩/湯洗)
　　黄芩(三/兩)　　生葛(五/兩)　　芍藥(三/兩)　　生薑(四/兩)
　　甘李根(白皮切/一升)
　右九味切以水二斗煮取五升去滓温服一升日三
　夜二服忌海藻菘菜羊肉餳等(並出第/四卷中)
　　雜療奔㹠氣及結氣方六首
深師療憂勞寒熱愁思及飲食隔塞虛勞内傷五蔵絶
傷奔氣不能還下心中悸動不安七氣湯方
　　桔梗(二/兩)　　人參(三兩一/方二兩)芍藥(三/兩)　　茱茰(七/合)
　　黄芩(二兩一/方三兩)桂心(二兩一/方三兩)枳實(五枚/炙)　橘皮(三/兩)
　　乾薑(三兩一/方一兩)乾地黄(三兩一/方二兩)　　　　半夏(三兩/洗一)
　　(方一/升)　　　甘草(三兩一方/二兩炙)
　右十二味切以水一斗煮取三升去滓分三服忌海
　藻菘菜羊肉餳生葱猪肉蕪荑等(千金無桂心橘皮/桔梗有厚朴栝蔞)
　(蜀/椒)
集驗療賁㹠氣從下上者湯方
　　生葛(五/兩)　　半夏(五兩/洗)　黄芩(二/兩)　　桂心(二/兩)
　　芍藥(三/兩)　　人參(二/兩)　　生薑(五/兩)
　　甘李根白皮(五兩/切)
　右八味切以水一斗五升煮取五升去滓温分為五
　服日三夜二服忌羊肉餳生葱(出第四/卷中)
小品牡蠣賁㹠湯療賁豚氣従少腹起憧胷手足逆冷
方
　　牡蠣(三兩/熬)　桂心(八/兩)　　甘草(三兩/炙)　李根白皮
　　(一斤/切)
　右四味切以水一斗七升煮取李根皮得七升去滓
　内餘藥再煮取三升分服五合日三夜再忌生葱海
　藻菘菜(范汪/同)
又療手足逆冷胷滿氣促從臍左右起鬱冐者奔㹠湯
方
　　甘草(四兩/炙)　葛根(一/斤)　　黄芩(三/兩)　　栝蔞(二/兩)
　　桂心(二/兩)　　人參(二/兩)　　芎藭(一/兩)　　李根白皮
　　(一斤/切)
　右八味切以水一斗五升煮取五升去滓温服一升
　日三夜再忌海藻菘菜生葱(范汪/同)
又方桐君說
　　伏出雞卵殻中白皮　　梨木灰　　麻黄(去/節)
　　紫菀(各等/分)
　右四味擣下篩作丸散隨宜酒服十丸如梧子散者
　方寸匕療三十年喉中結氣欬逆立差也亦可水煮
　為湯以意分之(經心錄同並/出第一卷中)
千金奔氣湯主火氣上奔胷膈中諸病每發時迫滿短
氣不得卧劇者便悁欲死腹中冷濕氣腸鳴相逐成結
氣方
　　桂心(五/兩)　　生薑(一/斤)　　人參(三/兩)　　半夏(一升/洗)
　　呉茱茰(一/升)　甘草(三兩/炙)
　右六味切以水一升煮取三升去滓分為四服忌羊
　肉餳生葱海藻菘菜(出第十/七卷中)
　　灸奔㹠法
千金療奔㹠腹腫法
　　灸章門一名長平二穴在大横外直臍季肋端百
　　壯
又主奔㹠衝心不得息
　　灸中極一名王泉在臍下四寸五十壯
又主奔㹠上下腹中與腰相引痛者法
　　灸中府二穴在雲門下一寸乳上三肋間動脈是
　　百壯一云百五十壯
又主奔㹠上下者法
　　灸四滿夾丹田旁相去三寸七壯
又主奔㹠法
　　灸氣海在臍下一寸半百壯
又法
　　灸關元在臍下三寸五十壯亦可百壯(並出第十/七卷中)
　
　
　
　
　
　
　
　
　
　
　
　
　
　
　外臺秘要方卷十二
欽定四庫全書
　外臺秘要方卷十三
　　　　　　　　　　　　　唐　王燾　撰
　　虚勞骨蒸方七首
病源夫蒸病有五一曰骨蒸其根在腎旦起體涼日晩
即熱煩躁寢不能安食都無味小便赤黄忽忽煩亂細
喘無力腰痛兩足逆冷手心常熱蒸盛傷内即變為疳
食人五蔵二曰脈蒸其根在心日増煩悶擲手出足翕
翕思水口唾白沫卧即浪言或驚恐不定脈數蒸盛之
時或變為疳臍下悶或暴痢不止三曰皮蒸其根在肺
必大喘鼻乾口中無水舌上白小便赤如血蒸盛之時
胷滿或自稱得疰熱兩脅下脹大欬徹背連胛疼眠寐
不安或蒸毒傷藏口内唾血四曰肉蒸其根在脾體熱
如火煩躁無汗心腹皷脹食即欲嘔小便如血大便秘
澁蒸盛之時或體腫目赤寢臥不安五曰内蒸亦名血
蒸所以名内蒸者必外寒而内熱把手附骨而熱是其
根在五藏六腑其人必因患後得之骨肉自消飲食無
味或皮燥而無光蒸盛之時四肢漸細足趺腫起又有
二十三蒸一胞蒸小便黄赤二玊房蒸男子則遺瀝漏
精女則月候不調三腦蒸頭眩悶熱四髓蒸髓沸熱五
骨蒸齒黒六筋蒸甲焦七血蒸髪焦八脈蒸脈不調
或急或緩九肝蒸眼黒十心蒸舌乾十一脾蒸唇焦十
二肺蒸鼻乾十三腎蒸兩耳焦十四膀胱蒸右耳偏焦
十五膽蒸眼白失色十六胃蒸舌下痛十七小膓蒸下
唇焦十八大膓蒸鼻右孔乾痛十九三焦蒸亦雜病乍
熱乍寒二十肉蒸二十一膚蒸二十二皮蒸二十三氣
蒸遍身氣熱凡諸蒸患多因熱病患愈後食牛羊肉及
肥膩或酒或房觸犯而成此疾久蒸不除多變成疳必
須先防下部不得輕妄療之(出第四/卷中)
崔氏療五蒸夫蒸者是附骨熱毒之氣皆是死之端漸
庸醫及田野之夫不識熱蒸體形狀妄注神祟以相疑
惑蒸盛揔變為疳而致死者不可勝記其蒸有五請畧
陳之一曰骨蒸早起體涼日晩便熱煩躁不安食都無
味小便赤黄忽忽煩亂細喘無力或時腰痛兩足逆冷
手心常熱蒸盛傷内乃變成疳食人五藏若大便澁方
　　可服芒硝一服一方寸匕日再服亦可擣苦參蜜
　　和為丸如梧子大一服七丸日再以飲送之無忌
　　以體輕涼為度
二曰脈蒸其根在心日増煩悶擲手出足翕翕思水口
唾白沫臥便浪語或驚恐不安其脈又數此蒸若盛亦
變為疳傍臍時悶或痢不止方
　　艾葉　　　甘草(各一/兩炙)　苦參　　　青葙(各二/兩)
　右四味切以水四升煮取一升半分為三分用羊胞
　盛之以葦灌下部中若不利取芒硝一方寸匕和冷
　水合和服之日再服忌海藻菘菜
三曰皮蒸其根在肺必大喘鼻乾口中無水舌上白小
便赤如血蒸盛之時胷中滿悶或自稱得疰手掩兩脅
不得大欬徹背連胛疼眠寐不安此蒸毒傷五藏口便
唾血方
　　急與芒硝一兩以水一升半和分為三服三日服
　　止訖以冷水浸手以熨脅間及腋下并胷上及痛
　　處亦可舉臂指灸側腋下第三肋間腋下空中七
　　壯立止
四曰肉蒸其根在脾體熱如火煩躁無汗心腹皷脹食
飲無味食訖便嘔小便如血大便秘澁蒸盛之時或體
腫目赤不得安寐方
　　大黄一兩半切如小豆大以水一升浸一宿明旦
　　絞取汁一服五合許㣲利即止若熱不定亦可服
　　芒硝一方寸匕日三以體涼為度
五曰内蒸所以言内蒸者必外寒内熱把手附骨而熱
也其根在五臓六腑之中其人必因患後得之骨肉自
消食飲無味或皮燥而無光蒸盛之時四枝漸細足趺
腫起方
　　石膏十兩研如乳粉法水和服方寸匕日再以體
　　涼為度(出第七/卷中)
古今錄驗解五蒸湯方
　　甘草(一兩/炙)　茯苓(三/兩)　　人參(二/兩)　　竹葉(二/把)
　　葛根　　　乾地黄(各三/兩)知母　　　黄芩(各二/兩)
　　石膏(五兩/辟)　粳米(一/合)
　右十味切以水九升煮取二升半分為三服亦可以
　水三升煮小麥一升乃煮藥忌海藻菘菜蕪荑火醋
　(范汪同一方無甘草茯/苓人參竹葉止六味)
又五蒸丸方
　　烏梅　　　鷄骨(一本是/鸛骨)紫菀　　　芍藥
　　大黄　　　黄芩　　　細辛(各五/分)　知母(四/分)
　　礬石(鍊/)　　栝蔞(各一/分)　桂心(二/分)
　右十一味末之蜜和丸如梧子飲服十丸日二忌生
　葱生菜(並出第五卷中/一方無桂心)
　　骨蒸方一十七首
廣濟療骨蒸肺氣每至日晩即惡寒壯熱頰色㣲赤不
能下食日漸羸瘦方
　　生地黄(三兩/細切)葱白(細/切)　　童子小便(二/升)香䜴
　　甘草(炙各/三兩)
　右五味切以地黄等於小便中浸一宿平晨煎兩沸
　絞去滓澄取一升二合分温二服服别相去如人行
　七八里服一劑差止不服忌海藻菘菜蕪荑熱麫猪
　肉油膩黏食等(出第四/卷中)
崔氏療骨蒸以骨汁淋方
　　取枯朽骨碎(五大升一切骨皆堪用唯洗刷刮不/得遣㣲有土氣但似有土氣即不差)
　　(病/)　　　　栁枝(三大/斗剉)　桃枝(三大/斗剉)　棘針(三大/斗)
　右四味以清水五大石煮之減半乃濾出汁别取清
　漿兩大石投釜中和骨重煮三兩沸然後揔濾出淨
　拭釜取此前後湯相和更報煖隨次取用使患者解
　髪令散以此湯潑頂淋之其湯令熱但不破肉為準
　一舉淋湯遣盡若覺心悶即喫三兩口冷飯如不能
　坐即臥淋淋湯之時自當大汗汗出少處仍偏淋之
　務取汗勻以袪惡氣淋訖可食一大椀熱䓗䜴粥仍
　暖覆取汗汗解以粉摩身連手足使周遍患重者不
　過再淋欲重淋時量氣力淋此湯若飲之尤佳(出第七/卷中)
文仲療骨蒸方
　　生地黄一大升擣絞取汁三度擣絞始汁盡分再
　　服若利即減之以身輕涼為度忌蕪荑
又療骨蒸苦熱瘦羸面目痿黄嘔逆上氣煩悶短氣喘
急日晩便劇不能飲食若服生地黄汁即便服此方
　　龍膽　　　黄連　　　栝蔞　　　苦參
　　青葙　　　芍藥(各一/兩)　梔子仁(十/枚)　芒硝
　　大黄(各二/分)　黄芩(三/分)
　右十味擣篩為散飲服一錢匕加至方寸匕日再大
　須慎生食若不禁生食不須服之忌猪肉冷水(千金/經心)
　(錄並作丸服/之藥味同)
又療骨蒸唇乾口燥欲得飲水止渇竹葉飲方
　　竹葉(一/握)　　麥門冬(一升/去心)大棗(二十/顆擘)　甘草(三兩/炙)
　　粳米(五/合)　　生薑(三/兩)　　半夏(一升湯洗/令滑盡)
　右七味切以水五升煮取二升半分温三服忌羊肉
　餳海藻菘菜
又方
　　麥門冬(一升/去心)枸把根(切三/升)小麥(二/升)
　右三味以水一斗煮取三升煮小麥熟去滓分温日
　三服
又方
　　大烏梅(二十/枚)　石膏(六兩辟/綿裹)
　右二味以水七升煮取四升去滓以蜜三合稍稍飲
　之佳
又方
　　患殗殜(上於刼切下/余攝切下同)等病必瘦脊骨自出以壯丈
　　夫屈手頭指及中指夾患人脊骨從大椎向下盡
　　骨極指復向上來去十二三迴然以中指於兩畔
　　處極彈之若是此病應彈處起作頭多可三十餘
　　頭即以墨㸃上記之取三指大青竹筒長寸半一
　　頭留節無節頭削令薄似劔煮此筒子數沸及熱
　　出筒籠墨㸃處按之良久以刀彈破所角處又煮
　　筒子重角之當出黄白赤水次有膿出亦有蟲出
　　者數數如此角之令惡物出盡乃即除當目明身
　　輕也
又療骨蒸消渇消中熱中渇痢心熱心忪風虚熱傳屍
等方
　　苦參(一大/斤)　黄連(去/毛)　　知母　　　栝樓
　　麥門冬(去/心)　牡蠣(各五大/兩熬)
　右六味擣篩以生牛乳和併手捻為丸如梧子大暴
　乾一服二十丸稍稍加至三十丸日再服飽食訖以
　漿水下如食熱麫酒加至五十丸忌猪肉冷水(救急/同)
又療骨蒸蒼梧道士方
　　紫菀　　　桔梗　　　續斷　　　青竹茹
　　五味子(各三/兩碎)桑根白皮(五/兩)甘草(二兩/炙)　赤小豆(一/升)
　　乾地黄(五兩熱/多者用)
　右九味切以水九升煮取三升五合分温三服服五
　六劑十年者亦差每隔五日一劑初發即服大驗勿
　輕之可頻服立驗蘇遊𤣥感論云主肺氣欬者相當
　餘同忌海藻菘菜猪肉蕪荑
又療骨蒸欬出膿病重者方
　　皂莢(一兩炙去/皮綿裹)白餳(一/兩)　　乾棗(七枚/擘)　生薑(二分/切)
　右四味以酒一大升煮取半升去滓先食飯然後服
　二合如人行三四里不吐更服二合又如人行二三
　里不吐揔服盡方便令吐即膿出(並出第/一卷中)
救急骨蒸之候男子因五勞七傷或因肺壅之後或為
瘴瘧之後宿患痃癖婦人因産後虛勞漏汗寒熱或為
月閉不通無問男子婦人因天行已後餘熱不除或為
頻頻勞復小兒閃癖其病並緣此十候所致因兹漸漸
瘦損初著盜汗盜汗以後即寒熱往來寒熱往來以後
即漸加欬欬後面色白兩頰見赤如胭脂色團團如錢
許大左臥即右出唇口非常鮮赤若至鮮赤即極重十
則七死三活若此以後加吐吐後痢百無一生不過一
月死服此丸仍得不著後人此病人急多是寃鬼病治
之方
　　青葙苗(六月六/日採)　　　　知母　　　黄連(去/毛)
　　大黄　　　梔子仁　　栝蔞　　　常山
　　萎蕤(各八/分)　苦參皮(十二/分)甘草(炙/)　　蜀漆(各五/分洗)
　右十一味擣篩蜜和為丸如梧子大飲服五丸漸加
　至十五丸日再以知為度因至利忌猪肉熱麫葱䔉
　生菜海藻菘菜
又療骨蒸方
　　毛桃仁(一百二十枚去/皮及雙仁留尖)
　右一味擣令可丸平旦以井華水頓服使盡服訖量
　性飲酒使醉仍須喫水能多最精隔日又服一劑百
　日不得食肉
又療骨蒸極熱方(非其人/莫浪傳)
　　取乾人糞燒令外黑内水中澄清每旦服一小升
　　薄晩後服小便一小升以差為限既常服不可朝
　　朝取作大坑燒二升夜以水三升漬之稍稍減服
　　小便勿用自身者小兒者佳
又方
　　用雄黄一大兩和小便一大升研令為粉乃取黄
　　理石一枚方圓可一尺左側以炭火燒之三食頃
　　極熱灌雄黄汁於石上恐太熱不可近冝著一片
　　薄氊置石上令患人脫衣坐上石冷停以衣被圍
　　遶身勿令藥氣洩出莫辭衣物臭也凡經三五度
　　如此必差
又療骨蒸傳屍方
　　皂莢(長一尺者無相續取炙令/㣲焦去黑皮碎之綿裹)　黒餳(大如/雞子)
　　羊肉(大如拳煮/如常法)
　右三味取一升無灰清酒貯銅鐺内即著綿裹煎三
　五沸即漉去綿裹即内黒餳使融液盡煎取三合令
　病者先啜肉汁即服一合如變吐困不須起次以銅
　盆貯水令病人坐上有蟲麤如馬尾赤色頭黒即效
　如無以服三合盡為度一服相去如人行十里必是
　得驗其禁食一如藥法(並出第/二卷中)
必效骨蒸病小便方
　　取三嵗童子小便五升煎取一大升以三匙蜜和
　　為兩服中間如人行二十里服此以後毎自小便
　　即取服仍去前後取中央者病輕者二十日病重
　　者五十日二十日以後當有蟲蚰蜒兒其蟲在身
　　當處出俱令去人五步十步聞病人小便臭者無
　　不差台州丹仙觀張道士自服非常神驗(出第二/卷中)
　　灸骨蒸法圖四首(崔氏别錄灸骨蒸方圖并/序中書侍郎崔知拂撰)
夫含靈受氣稟之於五常攝生乖理降之以六疾至若
岐黄廣記抑有舊經攻灸單行罕取今術骨蒸病者亦
名傳屍亦謂殗殜亦稱伏連亦曰無辜丈夫以癖氣為
根婦人以血氣為本無問少長多染此疾嬰孺之流傳
注更苦其為狀也髪乾而聳或聚或分或腹中有塊或
腦後近下兩邊有小結多者乃至五六或夜臥盜汗夢
與鬼交通雖目視分明而四肢無力或上氣食少漸就
沈羸縱延時日終於溘盡余昔忝洛州司馬常三十日
灸活一十三人前後差者數過二百至如狸頭獺肝徒
聞曩說金牙銅鼻罕見其能未若此方扶危拯急非止
單攻骨蒸又别療氣療風或瘴或勞或邪或癖患狀既
廣救愈亦多不可具錄畧陳梗槩又恐傳授謬訛以誤
將來今故具圖形狀庶令覽者易悉使所在流布頗用
家蔵未暇外請名醫傍求上藥還魂反魄何難之有遇
斯疾者可不務乎
灸骨蒸及邪但夢與鬼神交通無不差之法
使患人平身正立取一細繩令於脚下𦂳踏(男左/女右)其繩
前頭使與大拇指端齊後頭令當脚根後即引向上至
曲膕中大横文便截繩使斷又使患人解髪分兩邊使
見分頭路仍平身正坐乃取向所截繩一頭與鼻端齊
引向上路頭通過逐脊骨引繩向下盡繩頭即㸃著又
别取小繩一頭與唇端齊合口處一頭向上至鼻底便
截斷將此短小繩於前所㸃處中摺横分兩邊兩頭各
㸃記使與中央初㸃處正横相當此小繩兩頭是灸處
當脊初㸃者非灸處只借為度其㸃拭却
又法
使患人平身正坐稍縮髆取一繩繞其項向前雙垂共
鳩尾齊即截斷鳩尾是心歧骨人有無心歧骨者可從
胷前兩歧骨下量取一寸即當鳩尾仍一倍翻繩向後
取中屈處恰當喉骨其繩兩頭還雙垂當脊骨向下盡
繩頭㸃著又别取一小繩令患人合口横度兩吻便割
斷還於脊上所㸃處横分㸃如前其小繩兩頭是灸處
長繩頭非灸處拭却以前揔通灸四處日别各灸七壯
以上二七以下其四處並須滿二十壯未覺効可至百
壯乃停候瘡欲差又取度兩吻小繩子當前雙垂繩頭
所㸃處逐脊骨上下中分㸃兩頭如横㸃法謂之四花
此後㸃兩頭亦各灸百壯此灸法欲得取离日量度度
訖即下火唯須三月三日艾為佳療差百日以來不用
雜食灸後一月許日患者若未好差便須報灸一如前
法當即永差(出第七/卷中)
張文仲說荆州人王元禮嘗家患骨蒸傳尸死盡有一
道士忽教灸即斷兼更教人無有不差者欲識此病其
病先乍寒乍熱有時唇赤或頰赤并有時痢血多吐有
時欲得食有時不欲食兩脊脈常急患兒多欬盜汗以
指按捻脊膂四邊肉有時心胷氣滿急黄瘦膂中肉盡
遂即著床如著床胷前自動脊膂兩邊肉盡灸療即難
如灸候胷前肉動非事灸法如看病兒是病更不須選
离日即預將艾去即將病兒於王道頭日午時灸灸七
壯若先知其病又緩即取离日午時大吉欲灸覆病兒
面向下著地取撅肋頭以病兒大拇指自捻著展中指
直向脊骨指頭脊膂中肉少肋上㸃記從㸃記處向上
至耳下尖頭即中央屈繩從初㸃處向上還當脊膂㸃
繩所到記之又更再屈繩從元㸃記處向上還進前㸃
記又以杖量取患兒中指頭兩節折斷還從元㸃記向
下當脊膂㸃記一邊㸃四處兩邊俱㸃總八處各須去
脊骨逺近一種並須上下相當下從撅肋上至耳根取
直其八處一時下火艾炷如棗核堅實作之灸了即以
灰三匝圍坐處便歸家不須迴顧禁肉麫生冷特忌色
及雜食平復後任依常未平復有犯重發即不可復療
神素師灸骨蒸欬法
當頭耳孔横量相離三寸許相當灸有穴日灸三壯至
第八日灸二七了第三椎上第二椎下男取左手女取
右手頭指依兩指頭東西灸日上七壯至第八日各灸
五十壯復五日日灸各十五壯脛取繫鞋横大文量至
膝䯊(口亞/切)下中分當脛骨外日灸一七壯滿第八日日
灸滿三十五日了當臂上皆男左女右取頭指從腕文
當指當頭灸日七壯至第八日滿百壯婦人肚脹月節
不通取右手頭指當臍量至下復當指頭灸日七滿三
百壯鬲上午後灸鬲下午前灸(出第一/卷中)
　　痃氣骨蒸三方
廣濟療痃氣心忪骨蒸熱闇風鼈甲丸方
　　鼈甲(炙/)　　芍藥　　　蝮蛇脯(炙/)　大黄(各八/分)
　　人參　　　訶梨勒皮(熬/)枳實(炙/)　　防風(各六/分)
　右八味擣節為末蜜和丸如梧子以酒飲下二十丸
　漸漸加至三十丸日再服不利忌莧菜生菜熱麫蕎
　麥蒜粘食(出第二/卷中)
備急療痃癖鬼氣疰忤骨蒸秘驗方
　　大黄(别漬湯欲成/下一方四兩)　　　鼈甲(炙/)　　釣藤
　　升麻　　　甘草(炙各/二兩)　丁香(二七枚湯/欲成下)
　右六味切以水七升煮取二升八合去滓分作三服
　又用牛黄犀角(剉/末)朱砂麝香(各一/分)細研分為三分每
　服以一分内湯中服經用多効特忌猪肉粘食生冷
　莧菜海藻菘菜(蘇遊同出/第三卷中)○(一方有黄/芩二兩)
必効療痃癖氣壯熱兼欬久為骨蒸驗方
　　柴胡(四/兩)　　茯苓　　　白术　　　枳實(炙各/三兩)
　右四味切以水七升煮取二升半分為三服積熱不
　歇即加芒硝六分取利熱除之後每三日服一劑差
　後每月一劑肥白終身永除忌桃李雀肉大醋(出第/二卷)
　(中/)
　　虚損慘顇作骨蒸方四首
張文仲療虚損慘顇不食四體勞强時翕翕熱無氣力
作骨蒸候方
　　童子小便(一大升淡/者去前後)　　葱白(一合/切)　䜴(一/合)
　　杏仁(四十枚去/尖皮碎)
　右四味合煎取三分中分之二服使盡日别一劑服
　之至十劑愈若服經三四劑覺四體益熱即服後方
又方
　　小便(一大升淡/者去前後)　　　　葱白(一合/切)　䜴(一/抄)
　　生薑(一大/兩切)　生地黄(一握/碎)
　右五味合煎六七沸絞取汁半升許分為兩服或三
　服每服空腹服至二七日必差差後停三四日將息
　更服二七日神驗每服五六劑覺内少冷即服前方
　二方以意斟酌間服常夜合浸頃久便即煎服至五
　更半令服了至欲明更服後丸服訖至日出時不妨
　食至晚間未食更一服忌蕪荑
又方
　　人頭骨(三大/兩炙)麝香(一十/兩)
　右二味擣篩和蜜擣一千杵丸如梧子一服七丸日
　再服以粥飲送藥若胷前有青脈出者以針刺看血
　色未變黒者服藥七日必差每日午時能更服後丸
　一服亦好藥既無毒於事不妨
蘇遊療骨蒸肺痿煩躁不能食蘆根飲子方
　　蘆根(切訖/秤)　麥門冬(去/心)　地骨白皮(各十/兩)
　　生薑(十兩合/皮切)橘皮　　　茯苓(各五/兩)
　右六味切以水二斗煮取八升絞去滓分温五服服
　别相去八九里晝三服夜二服覆取汗忌酢物未好
　差更作若兼服其人或胷中寒或直惡寒及虚脹并
　痛者加呉茱茰八兩
　　　瘦病方五首
病源夫血氣者所以榮養其身也虚勞之人精髓萎竭
血氣虚弱不能充盛肌膚故羸瘦也其湯熨針石别有
正方補養宣導今附於後養生方云朝朝服玉泉使人
丁壯有顔色去蟲而牢齒也玉泉口中唾也朝未起早
潄口呑之輙琢齒二七過如此者三乃止名曰練精又
云咽之三過乃止補養虚勞令人强壯(出第三/卷中)
廣濟療瘦病每日西即赤色脚手酸疼口乾壯熱獺肝
丸方
　　獺肝(六分/炙)　天靈葢(燒四/分)生犀角(四分/屑)前胡(四/分)
　　升麻(四/分)　　松脂(五/分)　　枳實(炙四/分)　甘草(五分/炙)
　右八味擣篩蜜和丸如梧子空腹以小便浸䜴汁下
　二十丸日再不利忌海藻菘菜生葱熱麫炙肉魚䔉
　粘食陳臭等物
又療瘦病方
　　天靈葢(一大/兩炙)麝香(半/臍)　　桃仁(一大抄/去皮)朱砂(一兩/半光)
　　(明/者)　　　　好䜴(一大升/乾之)
　右五味各别擣篩訖然後摠和令調毎晨空腹以小
　便半升和散方寸匕一服差止不利忌生血物
又療腹脹瘦病不下食方
　　柴胡　　　茯苓(各十/二分)　枳實(炙/)　　白术
　　人參　　　麥門冬(去/心)　生薑(合皮切/各六分)
　右七味切以水六升煮取一升八合絞去滓分温三
　服服别相去七八里喫一服不利忌生冷油膩小豆
　粘食桃李醋物雀肉等
又知母丸主瘦病及久癊黄等方
　　知母　　　常山(各三/兩)　甘草(炙/)　　大黄
　　麻黄(去/節)　　黄芩　　　杏仁(各二兩去/皮尖熬)蜀漆(洗/)
　　牡蠣(各一/兩熬)
　右九味擣篩蜜和丸如梧子空心服飲下七丸忌猪
　肉及葱酒麫服後心悶即吐是此病出候不唾更漸
　加兩丸日與諸人服神驗非一忌海藻菘菜生葱生
　菜等(此方云是張文/仲去英公處傳)
救急療瘦疾方
　　甘草(三兩/炙)
　右每旦以小便煮甘草三數沸頓服甚良忌海藻菘
　菜(並第二/卷中)
　　傳屍方四首
蘇遊論曰大都男女傳屍之候心胷滿悶背髆煩疼兩
目精明四肢無力雖知欲臥睡常不著脊膂急痛膝脛
酸疼多臥少起狀如佯病每至旦起即精神尚好欲似
無病從日午以後即四體㣲熱面好顔色喜見人過常
懷忿怒纔不稱意即欲嗔恚行立脚弱夜臥盜汗夢與
鬼交通或見先亡或多驚悸有時氣急有時欬𠻳雖思
想飲食而不能多飡死在須臾而精神尚好或兩肋虚
脹或時㣲利鼻乾口燥常多粘唾有時唇赤有時欲睡
漸就沈羸猶如水涸不覺其死矣
又論曰傳屍之疾本起於無端莫問老少男女皆有斯
疾大都此病相剋而生先内傳毒氣周遍五蔵漸就羸
瘦以至於死死訖復易家親一人故曰傳屍亦名轉注
以其初得半臥半起號為殗殜氣急欬者名曰肺痿骨
髓中熱稱為骨蒸内傳五蔵名之伏連不解療者乃至
滅門假如男子因虚損得之名為勞極呉楚云淋瀝巴
蜀云極勞其源先從腎起初受之氣兩脛酸疼腰脊拘
急行立脚弱食飲減少兩耳颼颼欲似風聲夜臥夢洩
陰汗痿弱腎既受已次傳於心心初受氣夜臥心驚或
多忪悸心懸乏氣吸吸欲盡夢見先亡有時盜汗食無
滋味口内生瘡心常煩熱唯欲眠臥朝輕夕重兩頰口
唇悉紅赤如傳烟脂又時手足五心皆熱心既受已次
傳於肺肺初受氣時時欬嗽氣力㣲弱有時喘氣臥即
更甚鼻口乾燥不聞香臭假令得聞唯覺朽腐物氣有
時惡心憒憒欲吐肌膚枯燥或時刺痛或似蟲行乾皮
細起狀若麩片肺既受已次傳於肝肝初受氣兩目膜
膜面無血色常欲顰眉視不及逺目常乾澁又時赤痛
或復晴黄朝暮瞢(莫紅切/音蒙)□(音/凳)常欲合眼及至於臥睡
還不著肝既受已次傳於脾脾初受氣兩肋虚脹食不
消化又時渇利熟食生出有時肚痛腹脹雷鳴唇口焦
乾或生瘡腫毛髪乾聳無有光潤或復上氣擡肩喘息
利赤黒汁至此候者將死之證也
又論曰毒氣傳五蔵候終不越此例但好候之百不失
一
又論曰凡患癥癖之人多成骨蒸不者即作水病仍須
依癖法灸之兼服下水藥差
又論曰此病若脊膂肉消及兩臂飽肉消盡胷前骨出
入即難療也若痢赤黑汁兼上氣擡肩喘息皆為欲死
之證也此是藏壞故爾
又論曰童女年未至十三以上月經未通與之交接其
女日就消瘦面色痿黄不悟之者將為骨蒸因錯療之
屢有死者有此輩者慎勿療之待月事通自當差矣
又論曰或有人偶得一方云療骨蒸不解尋究根本遂
即輕用之主療既不相當病愈未知何日了不求諸鑒
者唯知獨任己功若此之人寓目皆是至如以主肺痿
骨蒸方將療痃癖傳屍者斯乃更増其病豈有得痊之
理何者主肺痿方中多是冷藥冷藥非痃癖之所宜若
用以療痃癖此乃欲益反損非直病仍未差兼復更損
其脾脾唯宜温不合取冷如其傷冷脾氣即衰脾衰之
證兩肋虚滿食既不消兼之下利如斯穿鑿欲益反損
終莫能悟良可悲哉夫畧舉一隅他皆倣此
又論曰凡患骨蒸之人坐臥居處不宜傷冷亦不得過
熱冷甚則藥氣難通兼之脹滿食不消化或復氣上熱
甚則血脈擁塞頭眩目疼唇乾口燥心胷煩悶渇欲飲
水此等並是將息過度之狀深可誡也將養之法須寒
温得所先熱而脫先寒而著若背傷冷即令欬嗽若手
足傷熱即令心煩若覆衣傷厚即眠臥盜汗若覆衣過
薄即心腹脹滿所是飲食不限時節寧可少食(保無/宿疰)數
數進之(助藥/勢也)必須傷軟(易消/故也)不宜傷硬(恐損胃氣/致不消也)此皆
以意消息之為佳
又論曰主療之法先須究其根本考其患狀診其三部
決其輕重量其可不與其湯藥指期取差若能如此方
可措手先療其根次其末針灸湯散必須相應無容病
根深逺少服即望痊除未及得瘳便復罷藥乃言藥病
乖越似不相當如此懐疑余所不取亦有因瘧後作亦
有因痢後為此病根其源非一畧舉綱紀比類而取療
之方法如後所言
又論曰骨蒸之病無問男女特忌房室舉動勞作尤所
不宜陳臭酸鹹粘食不消牛馬驢羊大小二豆猪魚油
膩酒麫𤓰果野猪之屬葵笋蒜蕨及生冷等並不得飡
自非平復一月以後乃漸開也大畧如此觸類而長之
此病宜食煮飯鹽豉豆醬燒薑葱韭枸杞苜蓿苦菜地
黄牛膝葉並須煮爛食之候病稍退恐肌膚虚弱者可
時食乾鹿脯為味中間所有得食之者按其條下具言
之
廣濟療婦人腹内冷癖血塊虚脹月經不通瘦弱不能
食無顔色狀如傳尸病方(張文/仲方)
　　麴末(二/升)　　大麥蘖末(二/升)生地黄(肥大者/切三升)
　　牛膝(切三/升)　白术(八/兩)　　桑耳(剉三升/金色者)薑黄(八/兩)
　　當歸(十四/分)　生薑(合皮切/二升)桃仁　　　杏仁(各二/升去)
　　(皮尖及雙/仁者熬)　近用加橘皮(八/兩)
　右十二味並細切於臼中以木杵擣之如泥内瓶中
　以物葢口封之勿令洩氣蒸於一大石米中飯熟出
　之停屋下三日開出暴乾擣為散酒飲服方寸匕日
　二服漸加至一匕半不利初服十日内忌生冷難消
　之物以助藥勢過十日外即百無所忌任意恣口食
　之唯忌桃李若須桃李冝去术若不能散蜜丸服之
　亦得一服三十丸日二服去病令人能食肥健好顔
　色忌桃李雀肉蕪荑(出第四/卷中)
文仲論傳屍病亦名痎瘧遁疰骨蒸伏連殗殜此病多
因臨屍哭泣屍氣入腹連綿或五年三年有能食不作
肌膚或二日五日若㣲勞即發大都頭額頸骨間尋常
㣲熱翕翕然死復家中更染一人如此乃至滅門療之
方
　　獺肝(一具破/乾炙)鼈甲(一枚/炙)　野狸頭(一枚/炙)紫菀(四/分)
　　漢防己(一兩/半)蜀漆(洗/)　　麥門冬(去/心)　甘草(炙各/一兩)
　右八味擣篩以成鍊烊羊腎脂二分合蜜一分烊冷
　和丸藥如梧子大服十丸加至十五丸日再以飲下
　之其藥合和訖分一分頭邊著一分懸門額上一分
　繫臂上先服頭邊次服臂上次服門上者大驗忌海
　藻菘菜莧菜
又灸法
　　立脚於繫鞋處横文以手四指於文上量脛骨外
　　逼脛當四指中節按之有小穴取一縷麻刮令薄
　　以此麻緩繫上灸令麻縷斷男左女右患多減
又方
　　青羚羊肺(一具破於/布上乾之)莨菪子(一升絹/袋盛)醋(一/升)同漬經
　　三日出各於布上暴之令至乾㣲火熬莨菪子各
　　擣篩和以蜜丸如梧子服三丸加至四丸
　　地骨皮　　白薇　　　芍藥　　　甘草
　　犀角　　　升麻　　　茯神　　　麥門冬
　　黄芩　　　桔梗　　　枳實　　　大黄
　　前胡　　　茯苓　　　天門冬　　生薑
　　桑根白皮　羚羊角　　當歸　　　柴胡
　　朱砂　　　芎藭　　　鼈甲　　　蜀漆
　　知母　　　石膏　　　常山　　　烏梅
　　香䜴　　　黄芪　　　地黄　　　橘皮
　　以上並可詳度病狀用之(並出第/一卷中)
　　伏連方五首
廣濟療瘦病伏連傳屍鬼氣疰忤惡氣方
　　班猫(去頭/足熬)　射干根(各四/分)石膽(七分/别研)　桂心
　　牛黄(各二分/别研)犀角(三分生/者屑)石蜥蜴(一枚/炙)人參(二/分)
　　紫石(七分/别研)　蜈蚣(四十/炙)　麝香(少許/别研)
　右十一味擣篩為散研相和每日空腹服一寸匕日
　三服用井華水二合温即頓服勿臨嗅與白米粥喫
　好覺小便澁好如合藥勿使婦人小兒雞狗見忌熱
　麫果子五辛酒肉生血生葱
又療瘦病伏連辟諸鬼氣惡疰朱砂丸方
　　光明朱砂(一/兩)桃仁(十枚去皮尖/雙仁者熬)麝香(三分/研)
　右三味研朱砂麝香令細末别擣桃仁如脂合和為
　丸如梧子其和不合以蜜少許合成訖清飲服一七
　丸日二服不利忌生血物(並出第十/四卷中)
崔氏斷伏連解法
　先覔一不開口葫蘆埋入地取上离日開之煮取三
　匙脂粥内其中又剪紙錢財將向新塚上使病兒面
　向還道背塜坐以紙錢及新綜圍塚及病人使匝别
　將少許紙錢圍外與五道將軍使人一手捉葫蘆一
　手於坐傍以一刀穿地即以葫蘆坐所穿地及坐葫
　蘆了使一不病人捉兩箇鏁拍病人背呪曰伏連伏
　連解伏連伏連不解刀鏁解又呪曰生人持地上死
　鬼持地下生人死鬼即各異路呪訖令不病人即擲
　兩鏁於病人後必取二鏁相背不背更取擲取相背
　止乃並還勿反顧又取离日令病人騎城外車轍面
　向城門以水三升灰三重圍病人又作七箇不翻餅
　與五道將軍呪曰天門開地户閉生人死鬼各異路
　今五离之日放捨即歸呪訖乃還莫迴頭此法大良
　(出第七/卷中)
文仲療伏連病本緣極熱氣相易相連不斷遂名伏連
亦名骨蒸傳屍比用此方甚驗
　　人屎(五大升/濕者)人小便(一/升)　新炊粟飲(五大/升)
　　六月六日麴(半餅/熬碎)
　右四味取一瓷瓶盛宻封置一室中二七日並消一
　無惡氣每旦服一大合盡二服無不差者合藥時潔
　淨燒香勿令婦人小兒女子雞犬孝子見之(出第一/卷中)
延年桃奴湯主伏連鬼氣發即四肢無力日漸黄瘦乍
好乍惡不能方
　　桃奴　　　茯苓(各三/兩)　鬼箭羽　　芍藥
　　人參　　　橘皮(各二/兩)　生薑(四/兩)　　㯽榔(七/枚)
　　麝香(一分/别研)
　右九味切以水九升煮取二升七合去滓内麝香温
　分為三服如行八九里久忌大醋生冷五辛(出第十/七卷中)
　　飛尸方三首
病源飛尸者發無由漸忽然而至若飛走之急疾故謂
之飛尸其狀心腹刺痛氣息喘急脹滿上衝心胷(出第/二十)
(三卷/中)
集驗療飛尸𤓰蔕散方
　　𤓰蔕　　　赤小豆(各一/分)　雄黄(二分/研)
　右三味擣下細篩一服五分匕稍増至半錢匕以酪
　服藥(廣濟療卒中惡心腹絞/刺氣急脹奄奄欲絶)○(廣濟同出/第七卷中)
備急張仲景療飛尸走馬湯方
　　巴豆(二枚去/心皮)杏仁(二枚去/尖皮)
　右二物綿纒搥令極碎投熱湯二合指捻取白汁便
　飲之食頃當下老小量服之通療鬼擊病忌野猪肉
　蘆笋(此已見卒疝中正/療飛尸故不刪也)○(文仲同出/第一卷中)
古今錄驗附著散療飛尸在人皮中又名惡脈又名賊
風發時急頭痛不在一處鍼炙則移發時一日半日乃
㣲差須㬰復發皆療之方
　　細辛　　　天雄(炮/)　　莽草(各一/分)　桂心(三/分)
　　附子(四分/炮)　雄黄(二分/研)　烏頭(四分/炮)　乾薑(四/分)
　　真珠(二分/研)
　右九味擣下篩服五分匕不知稍増當以好酒服之
　忌猪肉冷水生葱生菜(出第六/卷中)
　　遁尸方三首
病源遁尸者言其停遁在人肌肉血脈之間若卒有犯
觸則發動亦令人心腹脹滿刺痛氣息喘急傍攻兩脅
上衝心胷差後復發停遁不消故謂之遁尸也(出第二/十三卷)
(中/)
廣濟療初得遁尸及五尸經年不差心腹短氣方
　　鸛骨(三寸/炙)　羚羊鼻(二枚炙/令焦)　　　　乾薑(一/兩)
　　蜥蜴(一枚/炙)　麝香(二分/研)　斑猫(十四枚去/翅足熬)
　　雞屎白(三兩/熬)巴豆(五枚去心/皮熬令黑)　　　　芫青(二十/枚去)
　　(翅足/熬)　　　藜蘆(一兩去蘆/頭熬令黄)
　右十味擣篩蜜和丸空腹以飲服如小豆三丸日二
　服稍加至六七丸以知為度至吐利忌生冷油膩猪
　肉蒜粘食陳臭蘆笋(一方無斑猫雞屎/白巴豆芫青藜蘆)
又初得遁尸鬼疰心腹中刺痛不可忍方
　　青木香(六/分)　丁香(六/分)　　鬼箭羽　　桔梗
　　紫蘇　　　橘皮　　　當歸(各八/分)　生薑(十二/分)
　　㯽榔(十四分/合子碎)桃梟(十四枚/去核)
　右十味切以水九升煮取三升絞去滓分為三服日
　晚再以快利為度忌如藥法(一方無橘/皮桃梟)○(並出第/四卷中)
集驗療遁尸心腹刺痛不可忍方
　　桂心(一尺準/一兩)乾薑(三/分)　　巴豆(二枚去/皮心熬)
　右三味合擣下篩以好苦酒和之如泥以塗痛處燥
　即易之忌野猪肉蘆笋(千金同用乾薑一/兩出第一卷中)
　　五尸方一十一首
肘後療卒中五尸五尸者飛尸遁尸風尸沈尸尸疰也
其狀皆腹痛脹急不得氣息上衝心胷傍攻兩脅或磥
塊踊起或攣引腰脊今取一方而兼療之
　　擣蒺䔧子蜜丸如胡豆服二丸日三
又方
　　擣商陸根熬以嚢盛之更畨熨之冷復易
又方
　　粳米二升水六升煎二沸服之
又方
　　掘土作小坎以水滿坎中熟攪取汁飲之(並出第/一卷中)
刪繁療五尸蠱疰中惡客忤心腹刺痛丹砂丸方
　　丹砂(研/)　　乾薑　　　芎藭　　　芫花(熬/)
　　烏頭(炮各/四分)　芍藥(八/分)　　野葛皮(三分/炙)桂心(八/分)
　　呉茱茰(一/合)
　右九味擣篩蜜和為丸如大豆服三丸日三清飲進
　之忌生血物猪肉生葱(一方無巴豆梔/子出第十卷中)
備急療卒中五尸遁尸風尸飛尸尸疰沈尸其狀皆腹
痛脹急衝心攻脅或磥塊踊起或牽腰脊方
　　破雞子一枚取白生呑之困者搖頭令下(文仲肘/後同)
又方(葛氏/法)
　　雄黄　　　大蒜(各一/兩)
　右二味擣和取如彈丸内二合熱酒中服之須㬰未
　差更服有尸疹者常畜此藥用之驗(文仲肘/後同)
又方
　　乾薑　　　附子(各一/兩)　桂心(二/分)　　巴豆(三十/枚去)
　　(皮心/生用)
　右四味擣篩蜜和又内臼中擣萬杵服如小豆二丸
　此藥無所不療忌野猪肉蘆笋生葱(肘後同並出/第一卷中)
文仲療卒中五尸方
　　取屋四角茅内銅器中以三尺布覆腹著器布上
　　燒茅令熱隨痛追逐蹠下痒便差若瓦屋削四角
　　柱燒用之神驗(肘後同出/第一卷中)
古今錄驗八毒赤丸療五尸癥積及惡心痛蠱疰鬼氣
無所不療即是李子豫赤丸方(出胡/錄)
　　雄黄(研/)　　真珠(研/)　　礜石(泥裹燒/半日)牡丹皮
　　巴豆(去皮/心熬)　藜蘆(炙各/一兩)　蜈蚣(一枚炙/去足)附子(一兩/炮)
　右八味擣篩蜜和丸服如小豆二丸日一極得吐下
　欲長將服者可減一丸忌猪肉狸肉蘆笋生血等物
又五尸丸療諸尸疰方
　　芍藥　　　桂心(各八/分)　呉茱茰(一/合)　丹砂(四/分)
　　芎藭(四/分)　　烏頭(四分/炮)　梔子仁(五/分)　乾薑(四/分)
　　蜀椒(一兩去/目汗)巴豆(四十枚去/心皮熬)
　右十味擣下篩蜜和丸如大豆每服三丸日三忌猪
　肉生葱蘆笋生血等物(並出第七卷中胡洽有芫花/四分野葛皮二分為十二味)
　　尸疰方四首
病源尸疰者即是五尸内之尸疰而挾外鬼邪之氣流
注身體令人寒熱淋瀝沈沈黙黙不的知所苦而無處
不惡或腹痛脹滿喘急不得氣息上衝心胷傍攻兩脅
或磥磈踊起或攣引腰脊或舉身沈重精神雜錯常覺
昬謬每節氣改變輙致大患積月累年漸就頓滯以至
於死死後復易傍人乃至滅門以其尸病疰易傍人故
曰尸疰(出第二十/三卷中)
刪繁療尸疰損鼻或聞哭聲或見尸常發死人席湯方
　　取死人眠席斬棺内餘棄路者一虎口長三寸止
　　一物以水三升煮取一升為一服立効(出第十/卷中)
文仲療尸疰方
　　取新布裹椒薄疰上以熨斗火熨椒令汗出立驗
又姚氏方
　　燒髪灰　　杏仁(熬令紫/色等分)
　右二味擣如脂以猪膏和酒服如梧子三丸日三神
　良(千金/同)
又鸛骨丸療尸疰惡氣兼療百病方
　　鸛骨(三寸/炙)　桂心(三/寸)　　蝱虫(十四枚去/翅足熬)
　　巴豆(三十枚去/心皮熬)　　　　斑猫(十四枚去/翅足熬)
　右五味擣篩蜜和為丸如小豆一服二丸日三服清
　飲進之忌野猪肉蘆笋生葱(並出第/一卷中)
　　五疰方四首
病源注者住也言其連滯停住死又注易傍人也注病
之狀或乍寒乍熱或皮膚淫躍或心腹脹刺痛或支節
沈重變狀多端而方云三十六種九十九種及此等五
注病皆不顯出其名大體與諸注皆同(出第二十/四卷中)
刪繁華佗錄帙五疰丸療中惡五疰五尸入腹胷脅急
痛鬼擊客忤停尸垂死者入喉即愈若已噤將物强發
開若不可發扣齒折以灌下藥湯酒隨進之即効方
　　丹砂(研/)　　雄黄(研/)　　附子(炮各/一兩)　甘遂(半兩/熬)
　　䜴(六十/粒熬)　巴豆(六十枚去心/皮熬令變色)
　右六味擣下篩巴豆别研令如脂乃更合擣取調白
　蜜和之蔵以宻器若有急疾服胡豆二丸不覺更益
　以飲投之此藥多有所療殺鬼觧毒破積去水良驗
　忌生血物猪肉蘆笋(古今錄驗同/出第九卷中)
小品五疰湯主卒中賊風遁尸鬼邪心腹刺痛大脹急
方
　　大黄(三兩/别漬)　甘草(二兩/炙)　烏頭(十枚炮/削皮)生薑(半/斤)
　　桂心(四/兩)　　芍藥　　　當歸(各二/兩)　蜜(一/斤)
　右八味切以水九升煮取三升烏頭别内蜜中煎令
　得一升投著湯中去滓分服三合如人行三十里又
　一服日三不知可至四合王尹威數用之忌海藻菘
　菜猪肉生葱(千金同出/第四卷中)
古今錄驗五疰丸一名神仙丸一名千金丸一名轉疰
丸一名司命丸一名殺鬼丸療萬病邪鬼疰忤心痛上
氣厭夢蠱毒傷寒時疾疫癘方
　　丹砂(研/)　　礜石(泥裹燒/半日)雄黄(研/)　　巴豆(去心/皮熬)
　　藜蘆(熬/)　　附子(炮各/二分)　蜈蚣(一枚炙/去足)
　石七味擣篩蜜和丸如小豆服一丸日一即差不解
　夜半更服一丸定止帶一丸辟惡忌猪肉冷水生血
　物貍肉(出第七/卷中)
又五野丸療五疰尸疰哭疰冷疰寒疰熱疰在身體寒
熱短氣兩脅下痛引背腰脊吸吸少氣不能行飲食少
面目痿黄小便難項强不得俛仰腹堅癖臍左右下雷
鳴脹手足煩痛目不明喜忘乆風濕痺腰脊不隨喜夢
寤百病皆療之方
　　牛黄(研/)　　麝香(研/)　　蜀椒(去日/汗)　雄黄(研/)
　　大黄　　　當歸　　　蜀烏頭(炮/)　蜀天雄(炮/)
　　硝石(熬一方用芒/消各一分)　　　人參　　　桂心
　　朱砂　　　細辛(各二/分)　石蚚蜴(一枚/炙)乾薑(二/分)
　　巴豆(五十枚去/心皮熬)　　　　鬼臼(二/分)
　右十七味擣篩蜜和丸如梧子服三丸日再不知稍
　増以知為度忌猪肉蘆笋生葱生菜生血物(出第六/卷中)
　　江南九十九疰方二首
集驗療江南疰病凡有九十九種寒熱尸疰此病隨月
盛衰人有三百六十脈走入皮中或左或右或裏或表
如刀錐所刺乍寒乍熱咽喉如鯁食如噎胷中痛繞臍
苦痛食不知味腰中難以俛仰兩膝屈伸面或黄或青
或白或黑至死更相注易方
　　取桑根白皮切三升暴燥作湯淋取汁浸小豆二
　　升如此取汁盡蒸豆熟作羊鹿肉羮噉此豆(出第/一卷)
　　(中/)
崔氏金牙散主邪魅心腹刺痛病狀與前方同
　　金牙(别/研)　　雄黄(研/)　　礜石(泥裹燒/半日)丹砂(研/)
　　寒水石　　芫青(熬/)　　巴豆(去心/皮熬)　朴硝
　　桔梗　　　茯苓　　　人參　　　貫衆
　　附子(炮/)　　蜀椒(去汗/目)　露蜂房(炙/)　龍骨
　　乾薑　　　牡桂　　　烏頭(炮/)　　石膏(研/)
　　莽草(炙/)　　蓯蓉　　　大㦸　　　芫花(熬/)
　　防風　　　貍骨(炙/)　　商陸根　　大黄
　　細辛　　　蛇蛻(炙/)　　玊支(一作/玊泉)　貝母(一作/牙子)
　　(即狼/牙也)
　右三十二味等分下篩酒服五分匕日三忌猪肉冷
　水生菜生血肉大醋蘆笋(集驗同出/第七卷中)
　　江南三十六疰方三首
崔氏金牙散療江南三十六疰人病經年羸瘦垂死服
之皆差并帶之能殺鬼氣逐尸疰諸惡癘不祥悉主之
方(出胡/洽)
　　金牙(研/)　　曽青(研/)　　礜石(泥裹燒/半日)硝石(研/)
　　石膏(研/)　　莽草　　　玉支(一作/玊衆)　雄黄(研/)
　　朱砂(研/)　　寒水石　　龍骨　　　蛇蛻皮(炙/)
　　芫青(熬/)　　當歸　　　龍膽　　　大黄
　　細辛　　　防風　　　大㦸　　　芫花(熬/)
　　野葛(炙/)　　蓯蓉　　　天雄(炮/)　　茯苓
　　附子(炮/)　　烏啄(炮/)　　乾薑　　　人參
　　桔梗　　　桂心　　　椒(去目/汗)　　貫衆
　　巴豆(去心/皮熬)　貍骨　　　蜂房(炙/)　　鸛骨(炙各/一兩)
　右三十六味擣篩為散以酒服一錢匕漸増五分匕
　日三并以三角絳嚢貯散方寸匕以繫頭及心上大
　良一方加蜈蚣蜥蜴雌黄鑑鼻麝香毒公合四十二
　味忌猪肉生血物生菜冷水大醋蘆笋(出第七/卷中)
備急療尸疰鬼疰者葛氏云即是五尸之中尸疰又挾
諸鬼邪為害也其病變動乃有三十六種至九十九種
大畧令人寒熱沈沈嘿嘿不的知其所苦而無處不惡
累年積月漸沈頓滯以至於死後復注易傍人乃至滅
門覺如此候者宜急療之方
　　獺肝(一/具)
　右一味陰乾擣末水服一方寸匕日三如一具不差
　更作姚氏云神良(肘後崔氏/千金同)
又方
　　桑根白皮灰二升蒸令氣出下以釜湯三四升三
　　遍重淋取二升漬赤小豆二升一宿出風乾復漬
　　汁盡止乃濕蒸令熟以羊肉或鹿肉作羮進此豆
　　飯食一升漸至二三升重者七八升乃愈病去時
　　體中覺疼痒淫淫或若根本不除重為之(肘後同/並出第)
　　(一卷/中)
　　疰病相染易方三首
深師療鬼物前亡轉相染夢寤紛紜羸瘦往來寒熱嘿
嘿煩悶欲寢復不能手足熱不能食或欲向壁悲涕或
喜笑無常牛黄散方
　　牛黄(研/)　　鬼箭羽　　王不留行　徐長卿(一/名)
　　(鬼督/郵)　　　逺志(去/心)　　乾薑　　　附子(炮/)
　　五味子　　石葦(刮去/黄皮)　黄芩　　　茯苓(各二/分)
　　桂心(一/分)　　代赭(三/分)　　菖蒲(四/分)　　麥門冬(六/分)
　　(去/心)
　右十五味擣下篩以蜜生地黄汁相拌合復令相得
　以酒服方寸七日三忌猪肉冷水生葱羊肉餳醋物
　(出第九/卷中)
崔氏療江南三十六疰丸療轉疰滅門絶族族盡轉逐
中外滅盡復易親友方
　　雄黄(研二/分)　麥門冬(去心三分一/方用天門冬)　　皂莢(去皮/子炙)
　　莽草(炙各/二分)　鬼臼(三/分)　　巴豆(去心皮/熬二分)
　右六味擣篩蜜和為丸如小豆服二丸日一服忌鯉
　魚野猪肉蘆笋
又赤丸療人久疰室家相傳乃至滅族方
　　雄黄(二兩/研)　馬目毒公(鬼臼/也)　　　　丹砂(研各/二兩)
　　真珠(一兩/研)　藜蘆(熬二/兩)　巴豆(八十枚去/心皮熬)
　　皂莢(一兩去/皮子炙)莽草(炙二/兩)
　右八味擣篩蜜和丸如小豆一服二丸吐下惡蟲數
　十枚忌野猪肉蘆笋生血物(並出第/七卷中)
　　鬼疰方二首
病源注之言住也言其連滯停住也人有先無他病忽
被鬼排擊時或心腹刺痛或悶絶倒地如中惡之類其
得差之後餘氣不歇停住積久有時發動連滯停住乃
至於死死後注易傍人故謂之鬼疰也(出第二十/四卷中)
古今錄驗神秘丸療鬼疰邪忤飛尸疰擊犬馬嚙蜂蛇
毒螫盡皆消除方
　　大黄(四/兩)　　硝石(三兩/熬)　巴豆(去心/皮熬)　雄黄(研各/二兩)
　右四味擣篩蜜和丸如小豆先食服二丸日一服忌
　野猪肉蘆笋(出第七/卷中)
崔氏蜀金牙散療鬼疰風邪鬼語尸疰或在脊脅流無
常處不喜見人意志不定面目脫色目赤鼻張唇焦爪
甲黄方
　　金牙(一分/研)　蜈蚣(炙/)　　蜥蜴(石上/者炙)　附子(炮各/一枚)
　　人參(四/分)　　蜣蜋(七枚/炙)　徐長卿　　芫青(炙/)
　　斑猫(去翅足熬/各十四枚)　　　　雄黄(一分/研)　桂心(四/分)
　　鬼臼(二/分)　　葛根(一分/炙)　毒公(三/分)　　芎藭(二/分)
　　石長生　　椒(去汗/目)　　大黄　　　甘草(炙/)
　　蛇蛻皮(炙/)　露蜂房(炙/)　曽青(無藍青/代别研)真珠(别/研)
　　丹砂(各二/分)　鬼督郵　　烏頭　　　狼毒(各二/分)
　　石膏(五分/研)　䕡茹(一/分)　　蕪荑　　　鬼箭
　　藜蘆(炙/)　　鸛骨(炙/)　　雷丸　　　乾漆(熬/)
　　龜甲(炙各/二分)　狼牙(四/分)　　亭長(七枚/炙)　貝母(二/枚)
　　凝水石(五/分)　牛黄(别/研)　　胡燕屎(各四/分)桔梗(三/分)
　　鐵精(一分/研)　硝石(二分/研)
　右四十五味擣篩為散先食酒服一刀圭日再不知
　稍増之有蠱隨大小便出也忌猪肉冷水生葱海藻
　菘菜生血物貍肉(深師千金同/出第七卷中)
　　鬼疰心腹痛方一首
古今錄驗還命千金丸療萬病心腹積聚堅結胷脅逆
滿欬吐宿食不消中風鬼疰入腹面目青黑不知人方
　　雄黄(研/)　　鬼臼　　　徐長卿　　野葛(七分/炙)
　　𤓰丁　　　雌黄(研/)　　乾薑(各四/分)　射肉(二/分)
　　斑猫(二十枚去/足翅熬)　　　　蜀椒(四分去/目汗)丹參(四/分)
　　礜石(泥裹燒/半日)地膽(十五枚/去翅熬)
　右十三味擣篩蜜和擣三千杵丸如小豆先食服一
　丸日三不知漸増以知為度若百毒所螫牛觸踐馬
　所蹋嚙癕腫瘰癧以一丸於掌中唾和塗痛上立愈
　正月旦以椒酒率家中大小各服一丸終嵗無病神
　良有驗祕不傳(出第六/卷中)
　　鬼疰羸瘦方二首
古今錄驗黄帝䕶命千金丸療羸瘦厯年胷滿結疹飲
食變吐宿食不下中風鬼疰疾瘦方
　　野葛(七寸/炙)　斑猫(二十枚去/足翅熬)　　　　雄黄(研/)
　　雌黄　　　鬼臼　　　𤓰丁　　　丹砂(研/)
　　礜石(泥裹燒/半日)沙參　　　莽草(炙/)　　椒(去目汗/各一兩)
　　地膽(十五枚去/足翅熬)
　右十二味擣下篩蜜和擣三千杵丸如梧子服五丸
　日二卒中惡氣絶不知人服如小豆二丸老小半之
　牛馬所觸踐癕腫若蟲毒所嚙取一丸著掌中唾和
　塗瘡中毒上立愈正月旦以酒率家中大小各一丸
　一嵗不病若傷寒身熱服一丸若欲視病服一丸病
　者共卧不恐忌生血物
又犀角丸療百病鬼疰惡風入人皮膚淫淫液液流無
常處四肢不仁牽引腰背腹脹滿心痛逆氣填胷不得
飲食噏噏短氣寒熱羸瘦喜惡夢與鬼神交通熱欬唾
膿血皆療之方
　　犀角(屑/)　　桂心(各三/分)　羚羊角(屑/)　牛黄
　　鬼臼　　　附子(炮/)　　獺肝(炙各/二分)　巴豆(三十/枚去)
　　(心皮/熬)　　　蜈蚣(四枚去/足炙)麝香(研/)　　真珠
　　雄黄(研/)　　丹砂(研各/四分)　射肉(一/分)　　貝齒(十箇/燒)
　右十五味擣篩蜜和擣五千杵平旦服如胡豆二丸
　日三慎生葱猪肉冷水蘆笋生血等物(並出第/六卷中)
　　鬼氣方三首
崔氏療鬼氣辟邪惡阿魏藥安息香方
　　阿魏藥即湼盤經云央匱是也服法旦取棗許大
　　研之為末又取牛乳一大升煎之五六沸停令熱
　　定取鴨子許大和攪服之更以餘乳盪盞飲之取
　　盡至暮又取安息香亦如棗許大分如梧子還以
　　熟牛乳服之令盡每日旦暮常然若無乳者即以
　　煮肉汁服之患久者不過十日近者不過五日如
　　過三十日不愈便停只得食脯肉之屬但是一切
　　菜不得近口特忌特忌禮部孫侍郎家中有此病
　　所在訪問有人從梁漢來云官人百姓服此得効
　　者十餘家孫侍郎即令依方進服七八日即効便
　　以此法傳授親知得驗者非一余時任度支郎中
　　欲廣其効故錄之(出第七/卷中)
延年療鬼氣骨蒸氣日漸羸方
　　獺肝(十六/分炙)　人參　　　沙參　　　丹參(各三/分)
　　鬼臼　　　苦參(各二/分)
　右六味擣篩蜜和丸如梧子大一服十丸飲汁下日
　三服加至十丸禁生冷猪魚肉生血等物
又五香丸主天行瘟疫惡氣熱毒心肋氣滿脹急及疰
鬼氣等方
　　青木香　　犀角(屑/)　　升麻　　　羚羊角(屑/)
　　黄芩　　　梔子仁(各六/分)沈香　　　丁香
　　薫陸香(各四/分)麝香　　　鬼臼(各二/分)　大黄
　　芒硝(各八/分)
　右十三味擣篩蜜和丸如梧子一服三丸飲下日三
　服加至七丸以差止禁蒜麫猪魚(並出第十/一卷中)
　　鬼魅精魅方八首
病源凡人有為鬼物所魅則好悲而心自動或心亂如
醉狂言驚怖向壁悲啼夢寐喜魘或與鬼神交通病苦
乍寒乍熱心腹滿短氣不能食此魅之所持也(出第二/卷中)
廣濟療傳屍骨蒸殗殜肺痿疰忤鬼氣卒心痛霍亂吐
痢時氣鬼魅瘴瘧赤白暴痢瘀血月閉痃癖丁腫驚癎
鬼忤中人吐乳狐魅吃力迦丸方
　　吃力迦(即白/术)光明砂(研/)　麝香(當門/子)　訶黎勒皮
　　香附子(中/白)　沈香(重/者)　　青木香　　丁子香
　　安息香　　白檀香　　畢撥(上/者)　　犀角(各一/兩)
　　薰陸香　　蘓合香　　龍腦香(各半/兩)
　右十五味擣篩極細白蜜煎去沫和為丸每朝取井
　華水服如梧子四丸於淨器中研破服老小每碎一
　丸服之仍取一丸如彈丸蠟紙裹緋袋盛當心帶之
　一切邪鬼不敢近千金不傳冷水煖水臨時斟量忌
　生血肉臘月合之有神蔵於宻器中勿令洩氣出秘
　之忌生血物桃李雀肉青魚酢等
又療精魅病方
　　水銀(一/兩)
　右取水銀内漿水一升炭火上煎三分減二即去火
　取水銀如熟豆大取當日神符裹水銀空服呑之晚
　又呑一服三日止無所忌(並出第/四卷中)
肘後療卒中邪魅恍惚振噤之方
　　灸鼻下人中及兩手足大指爪甲本令艾丸半在
　　爪上半在肉上各七壯不止至十四壯便愈(集驗/同出)
　　(第三/卷中)
深師五邪丸療邪狂鬼魅妄言狂走恍惚不識人此為
鬼魅當得殺鬼丸方
　　丹砂(研/)　　雄黄(研/)　　馬目毒公　龍骨
　　鬼箭(各五/兩)　鬼臼(二/兩)　　赤小豆(三/兩)　芫青(一/枚)
　　桃仁(百枚去皮/尖熬别研)
　右九味擣下篩别研雄黄丹砂細絹篩合諸藥拌令
　和調後内蠟和之大如彈丸絳嚢盛之繫臂男左女
　右小兒繫頭合藥勿令婦人雞犬見之所服蜜和丸
　如梧子一服三丸日三忌五辛生血物(出第九/卷中)
小品療鬼魅四物鳶頭散方
　　東海鳶頭(是由/䟦根)　　　　黄牙石(又名/金牙)莨菪
　　防葵(各一/分)
　右藥擣下篩以酒服方寸匕欲令病人見鬼増防葵
　一分欲令知鬼疰者復増一分立有驗防葵莨菪並
　令人迷惑恍惚如狂不可多服(備急千金同/出第五卷中)
集驗療男子得鬼魅欲死所見驚怖欲走時有休止皆
邪氣所為不能自絶九物牛黄丸方
　　荆實(人精/也)　曽青(蒼龍精/也研)玉屑(白虎精/也研)牛黄(土精/也研)
　　雄黄(地精/也研)　空青(天精/也研)　赤石脂(朱雀/精也)𤣥參(真武/精也)
　　龍骨(水精也/各一兩)
　　凡丸物名曰九精上通九天下通九地
　右擣下篩蜜和丸如小豆先食呑一丸日三稍加以
　知為度忌羊血(文仲千金并翼/同出第三卷中)
必効辟鬼魅方
　　虎爪　　　赤朱　　　雄黄　　　蟹爪
　右四味擣令碎以松脂融及煖和為丸不然硬正朝
　旦及有狐鬼處焚之甚効以薫巫人即神去王三師
　云奇効忌生血物(出第四/卷中)
近効大麝香丸療積年心痛尸疰蠱毒癥癖氣乘心兩
肋下有塊温瘴精魅邪氣或悲或哭蛇蠍蜂等所螫並
療之方
　　麝香　　　牛黄　　　藜蘆(炙/)　　朱砂
　　蜀當歸　　茯苓　　　桔梗　　　鬼箭羽
　　金牙　　　烏頭(炮/)　　桂心　　　呉茱茰
　　貫衆　　　丹參(各一/分)　蜈蚣(去足/炙)　乾薑
　　人參　　　虎骨(各二/分)　鬼臼(半/分)　　芍藥
　　雄黄(各一/分半)　巴豆(二十枚去/心皮熬)　　　　蜥蜴(半枚/炙)
　右二十三味擣篩蜜和丸如梧子以飲下三丸至辰
　時下利若不利熱飲投之即利三兩行後冷醋飲止
　之即定然後煮葱食之勿食冷水明日依前服之永
　差忌熱麫生菜柿子梨等蛇蠍蜂螫取一丸研破和
　醋塗之便差精鬼狐狸之屬抛塼瓦或如兵馬行夜
　發者是鬼魅無早晚每日服前藥兩丸只三兩日服
　即差仍每日燒一丸熏身體及衣裳宅中燒之亦好
　無患人以三五丸緋絹袋盛繫左臂上辟虎毒蛇諸
　精鬼魅等忌狸肉生血物猪肉生葱蘆笋
　　鬼神交通方四首
崔氏療夢與鬼神交通及狐狸精魅等方
　　野狐鼻(炙/)　豹鼻(炙各/七枚)　狐頭骨(一具/炙)雄黄
　　腽肭臍　　鬼箭羽　　露蜂房(炙/)　白术
　　虎頭骨(炙各/一兩)阿魏藥(二兩/炙)驢馬狗駞牛等毛(各四/分燒)
　　(作灰若骨蒸加死/人腦骨一兩炙)
　右十五味並大秤兩擣篩為散攪使調勻又先以水
　煮松脂候烊接取以和散和散之時勿以手攪將虎
　爪攪和為丸如彈丸以熏患者欲熏之時葢覆衣被
　勿令藥煙洩外别擣雄黄為末以藉藥燒藥節度一
　如熏香法其藥欲分於牀下燒熏彌善忌桃李雀肉
　等(出第七/卷中)
備急陶氏療女人與鬼物交通獨言笑或悲思恍惚方
　　松脂(三兩/烊)　内雄黄末(一/兩)
　右二味用虎爪攪令調丸如彈丸夜内籠中燒之令
　女祼坐籠上被急自蒙唯出頭耳過三熏即斷(深師/同)
又方
　　雄黄　　　人參　　　防風(各二/兩)　五味子(一/升)
　右四味為散早以井華水服方寸匕日三服
又若男女喜夢鬼通致恍惚者方
　　鹿角屑酒服三撮日三(並出第/二卷中)
　　白虎方五首
近効論白虎病者大都是風寒暑濕之毒因虚所致將
攝失理受此風邪經脈結滯血氣不行畜於骨節之間
或在四肢肉色不變其疾晝靜而夜發發即徹髓酸疼
乍歇其病如虎之嚙故名曰白虎之病也廣濟療白虎
方
　　犀角(屑/)　　當歸　　　芍藥(各六/分)　牛膝
　　沈香　　　青木香　　虎頭骨(炙各/八分)麝香(一分/研)
　　槲葉脈(一握/炙)
　右九味切以水六升煮取二升六合去滓分温三服
　如人行四五里進一服别加麝香末服之不利忌生
　菜熱麫蕎麥蒜(出第四/卷中)
蘇孝澄療白虎病云婦人丈夫皆有此病婦人因産犯
之丈夫眠臥犯之為犯白虎爾其病口噤手拳氣不出
方
　　灸臍中七壯(一云灸膻/中七壯)
近効療白虎方
　　炭灰(五升無炭灰桑灰亦/得紗羅羅之一遍)蚯蚓糞(一升/擣之)紅藍花(七/捻)
　右三味一處攪和熬令熱取好釅醋煖之拌令浥浥
　以故布三四重裹分作四分更畨當所患痛處熨之
　數數轉勿住手挼之冷熱得所寧令小熱不得作冷
　冷即復熬令熱又熨之並用後呪法云青􁉍皮青毛
　出黄􁉍皮黄毛出赤􁉍皮赤毛出白􁉍皮白毛出黑
　􁉍皮黑毛出急出吾口神吾口聖唾山山崩唾石石
　裂得汝字汝不去斫頭斫頭急急如律令其呪法先
　令人唾痛處以手挼之不住手便即誦此呪不限遍
　數以差即停當誦呪不得令病人及傍人聞呪須先
　淨潄口潔淨良効無比千金勿傳
又療風毒腫一切惡腫白虎病並差方
　　取三年釅醋五升熱煎三五沸切葱白三二升煮
　　一沸許即爪籬漉出布帛熱裹當病上熨之以差
　　為度
又療白虎方
　　猪肉(三/串)　　大麻子(一/合)　酒(半/盞)
　右三味和麻子口含噀上將猪肉三串手擘向痛處
　來去呪曰相州張如意張得興是汝白虎本師急出
　呪訖將肉安床下差送頭路神驗
　　無辜方二首
崔氏無辜閃癖或頭乾瘰􁭙頭髪黄聳分去或乍痢乍
差諸狀既多不可備說大黄煎丸方
　　大黄(九兩錦文新實者若㣲朽/即不堪用削去蒼皮乃秤)
　右一味擣篩為散以上好米醋三升和之置銅椀内
　於大鐺中浮湯上炭火煮之火不用猛又以竹木箆
　攪藥候堪丸乃停於小瓷器中密貯兒年三嵗一服
　七丸如梧子日再服常以下青赤膿為度若不下膿
　或下膿少者稍稍加丸下膿若多丸又須減病重者
　或至七八劑方盡根本大人小兒不等以意量之此
　藥唯下膿及宿結不令兒痢禁牛馬驢雞猪魚兔肉
　生冷粘滑油膩小豆蕎麥乳母亦同此忌
又療無辜腦後兩畔有小結者方
　　無辜之病此結為根欲療者先看結之大小然後
　　取細竹斟酌籠得此結便截竹使斷狀如指環形
　　仍將此竹籠結自然不得轉動以火針針結子中
　　央作兩下去針訖乃塗少許膏藥無者雜油亦得
　　須待三兩日又如前報針更經一兩日當膿水自
　　出若不出復如前針候膿潰盡結便自散俗法多
　　用刀子頭割者謂之割無辜比來參詳殊不如針
　　之以絶根本恐患者不悉故復重說之(並出第/七卷中)
　　除骨熱方四首
范汪療骨熱狸骨丸方
　　狸骨　　　連翹(各五/分)　土𤓰　　　山茱茰
　　𤣥參　　　胡鷰屎　　黄芩　　　丹砂
　　馬目毒公　鳶尾(各二/分)　黄連　　　芍藥
　　雄黄　　　青葙子　　龍膽　　　栝蔞(各三/分)
　右十六味擣篩蜜和丸如梧子先食服三丸日三不
　知稍稍増之以知為度禁食生魚菜猪肉黄黍米生
　血物(古今録/驗同)
古今録驗除熱三黄丸療骨熱身多瘡瘰癧癕腫者方
　　大黄　　　黄芩　　　黄連　　　當歸
　　茯苓　　　桂心　　　乾薑　　　芍藥(各二/分)
　　梔子(一十四/枚擘)柴胡(三/分)
　右十味擣篩蜜和丸先食服如小豆三丸不知増至
　十丸欲取㣲利以意増之久服益良忌生葱醋物猪
　肉冷水
又方
　　大黄　　　黄連　　　黄芩(各一/兩)　芒硝(二/兩)
　右四味擣篩蜜和為丸一服五丸漸加以知為度忌
　猪肉冷水(並出第/四卷中)
　　盜汗方七首
病源盜汗者因眠睡而身體流汗也此由陽虚所致久
不已令人羸瘠枯瘦心氣不足亡津液故也診其脈男
子平人脈虚弱細㣲皆為盜汗脈也(出第三/卷中)
崔氏療盜汗夜睡中即汗汗不休必得風方
　　麻黄根(細/切)　小麥(各二/升)
　右二味以水一斗二升煮小麥得九升内麻黄根煮
　之得三升去滓分為三服常夜服之不過兩劑即止
又方
　　甘皮　　　薑(各一/兩)　　杏仁(三兩去/尖皮熬)當歸(四/兩)
　右四味擣合蜜和丸服如梧子五丸漸漸増之
又方
　　取死人席緣燒作灰淋汁熱洗從頭至足愈
又止汗粉方(朱規/送)
　　麻黄根　　牡蠣粉　　敗扇灰　　栝樓(各三/兩)
　　白术(二/兩)　　米粉(三/升)
　右六味擣諸藥下篩為散和粉攪令調以生絹袋盛
　用粉身體日三兩度忌桃李雀肉仍灸大椎五六百
　炷日灸二七五七任意不能日别灸亦得汗即漸止
　(並出第/三卷中)
延年主盜汗夜卧床席衣被並濕方
　　牡蠣(碎之/綿褁)　麻黄根(各三/兩)黄芪　　　人參(各二/兩)
　　龍骨(打/碎)　　枸把根白皮(各四/兩)　　　大棗(七枚/擘)
　右七味切以水六升煮取二升五合去滓分温六服
　如人行八九里久中間任食一日令盡禁蒜熱麫等
　物
又療夜臥盜汗方
　　左顧牡蠣　黄芪(各三/兩)　麻黄根(五/兩)　杜仲(二/兩)
　右四味擣篩為散一服方寸匕日三夜一服用敗蒲
　扇煮取汁下藥禁蒜麫(並出第/一卷中)
古今錄驗療盜汗麻黄散方
　　麻黄根(三/分)　故扇(燒屑/一分)
　右二味擣下篩以乳服三分仍日三大人方寸匕日
　三不知益之又以乾薑三分粉三分擣合以粉粉之
　大善(出第十/卷中)
　
　
　
　
　
　
　
　
　
　外臺秘要方卷十三
欽定四庫全書
　外臺祕要方卷十四
　　　　　　　　　　　　　唐　王燾　撰
　　中風及諸風方一十四首(灸法/附)
病源中風者風氣中於人也風是四時之氣分布八方
主長養萬物從其鄉來者而人中少死病不從鄉來者
人中多死病其為病也藏於皮膚之間内不得通外不
得泄其入經脉行於五藏者各隨藏腑而生病焉心中
風但得偃卧不得傾側若脣赤流汗者可療急灸心俞
百壯若脣或青或黒或白或黄此是心壊為水面目亭
亭時悚動者不可復療五六日而死肝中風但踞坐不
得低頭若遶兩目連額色微有青唇青面黄者可療急
灸肝俞百壯若大青黒面一黄一白是肝已傷不可復
療數日而死脾中風踞而腹滿通身黄吐鹹汁出者可
療急灸脾俞百壯若手足青者不可復療腎中風踞而
腰痛視脅左右未有黄色如餅粢大者可療急灸腎俞
百壯若齒黄赤鬚髮直面土色者不可復療肺中風偃
卧而胷滿短氣冒悶汗出視目下鼻上下兩邊下行至
口色白者可療急灸肺俞百壯若色黄為肺已傷化為
血不可復療其人當妄掇空指地或自拈衣尋衣縫如
此數日而死診其脉虚弱者亦風也緩大者亦風也浮
虚者亦風也滑散者亦風也(出第一/卷中)
深師療中風汗出乾嘔桂枝湯方
　　桂心　　　甘草(炙各/三兩)　大棗(十二/枚擘)
　右三味切以水五升煮取二升半分三服一方用生
　薑五兩忌生葱海藻菘菜
又桂枝湯療中風身體煩疼惡寒而自汗出頭彊痛急
方
　　桂心(五/兩)　　生薑(八/兩)　　甘草(二兩/炙)　葛根(八/兩)
　　芍藥(三/兩)　　大棗(十二/枚擘)
　右六味切以水七升煮取二升半服八合日三温覆
　取汁陸伯庸用良忌生葱海藻菘菜(人玉曰此仲景/桂枝加葛根湯)
　(方也今云頭强痛急/當作項强痛急纔是)
又麻黄湯療中風氣逆滿悶短氣方
　　麻黄(三兩/去節)　甘草(二兩/炙)　石膏(四兩碎/綿裹)杏仁(五十/枚去)
　　(兩仁及/尖皮碎)　　人參(三/兩)　　乾薑(五/兩)　　茯苓
　　防風(各四/兩)　桂心(三/兩)　　半夏(一升/洗)
　右十味以水九升煮取三升先食服一升日三服甚
　良忌海藻生葱羊肉餳菘菜
又茯苓湯療中風入腹心下如刺不得卧或在脅下轉
動無常腹滿短氣惙惙欲死此病或中虚冷或素有宿
食食飲不消或素風氣在内今得他邪復于五藏故成
此病方
　　茯苓(二/兩)　　芎藭　　　乾薑　　　芍藥
　　白术　　　當歸　　　人參(各一/兩)　枳實(三分/炙)
　　甘草(炙一/兩)
　右九味細切以水九升煮取三升日三若病劇者可
　相去如人行五里頃一服胷中有氣可加人參二兩
　服一劑不差不過兩劑神良忌海藻菘菜桃李雀肉
　大酢(並出第/九卷中)
千金翼中風論聖人以為風是百病之長深為可憂故
避風如避矢是以禦風邪以湯藥鍼灸蒸熨隨用一法
皆能愈疾至於火艾特有竒能雖曰鍼湯散皆所不及
灸為其最要昔者華佗為魏武帝鍼頭風但鍼即差華
佗死後數年魏武帝頭風再發佗當時鍼訖即灸頭風
豈可再發只由不灸其本不除所以學者不得專恃於
鍼及湯藥等望病畢差既不若灸安能拔本塞源是以
雖豐藥餌諸療之要在火艾為良初得風之時當急下
火火下即定此煮湯熟已覺眼明豈非大要其灸法先
灸百㑹次灸風池次灸大椎次灸肩井次灸曲池次灸
間使各三壯次灸三里五壯其炷如蒼耳子大必須大
實作之其艾又須大熟從此以後日别灸之至隨年壯
止凡人稍覺心神不快即須灸此諸穴各三壯不得輕
之茍度朝夕以致殞斃誡之哉誡之哉
又論曰學者凡將欲療病先須灸前諸穴莫問風與不
風皆先灸之此之一法醫之大術宜深體之要中之要
無過此術是以常預收三月三日艾擬救急危其五月
五日亦好仍不及三月三日者又有卒死之人及中風
不得語者皆急灸之夫卒死者氣入五藏為生平風發
彊忍怕痛不灸忽然卒死謂是何病所以皆必灸之是
大要也
又論曰夫得風之時則依此次第療之不可違越若不
依此當失機要性命必危
又凡初得風四肢不收心神惛憒眼不識人言不出口
凡中風多由熱起服藥當須慎酒麺羊肉生菜冷食豬
魚雞牛馬蒜乃可差得患即服此竹瀝湯方
　　竹瀝(二/升)　　生葛汁(一/升)　生薑汁(三/合)
　右三味相和温煖分三服平旦日晡夜各一服訖覺
　四體有異似好以進後方(士弱曰一云/有荆瀝一升)
又方
　　麻黄(去/節)　　防風(各一/兩半)　芎藭　　　防己
　　附子(炮/)　　人參　　　芍藥　　　黄芩
　　桂心　　　甘草(炙各/一兩)　生薑(四/兩)　　杏仁(四十/枚去)
　　(尖皮兩/仁者)　　羚羊角(二兩/屑)竹瀝(一/升)　　生葛汁(五/合)
　　(一云地/黄汁)　　石膏(六兩碎/綿裹)
　右十六味切以水七升煮取一半乃下瀝汁煮取二
　升七合分温三服五日更服一劑頻與三劑慎如上
　法漸覺稍稍損次進後方忌豬肉冷水海藻菘菜生
　葱
又方
　　竹瀝(二/升)　　防己(一/兩)　　麻黄(三兩/去節)　防風
　　升麻　　　桂心　　　芎藭　　　獨活
　　羚羊角(各二/兩屑)
　右九味切以水四升并瀝煮取三升分為三服兩日
　進一劑進三劑若手足冷加生薑五兩白术二兩若
　未除次進後方忌生葱等如前
又方
　　防風　　　麻黄(去/節)　　芍藥(各一/兩半)　防己
　　桂心　　　黄芩(各一/兩)　附子(三分/炮)　甘草(炙/)
　　白术　　　人參　　　芎藭　　　獨活(各一/兩)
　　竹瀝(一/升)　　羚羊角(二兩/屑)升麻(一/兩)　　石膏(二兩/碎綿)
　　(裹/)　　　　生薑(二/兩)
　右十七味以水八升煮減半下瀝煮取二升半分三
　服相去如人行十里再服有氣加橘皮牛膝五加皮
　各一兩若除退訖可常將服後煮散忌豬肉冷水海
　藻菘菜桃李生葱雀肉等
又煮散方
　　防風　　　獨活　　　芍藥　　　黄芪
　　人參　　　芎藭　　　白术　　　丹參
　　薯蕷　　　茯神　　　桂心　　　麥門冬(去/心)
　　山茱茰　　厚朴　　　牛膝　　　五加皮
　　天門冬(去/心)　升麻　　　羚羊角(屑/)　地骨皮
　　秦艽　　　石斛　　　防己　　　甘草(各四/分)
　　麻黄(三兩/去節)　甘菊花　　薏苡仁(各一/升)石膏(六/兩)
　　橘皮(三/兩)　　生薑(二兩/切)　乾地黄(六/兩)　附子(三兩/炮)
　　逺志(三兩/去心)
　右三十三味𢷬篩為散每煮以水三升内藥三兩煮
　取一升綿濾去滓頓服之日别一服覺心中煩熱以
　竹瀝代水煮之(千金有黄芩㯽榔藁本杜仲犀角/無山茱茰薯蕷甘草麥門冬附子)
又凡患風人多熱宜服荆瀝方
　　荆瀝　　　竹瀝　　　生薑汁(各五/合)
　右三味相和温為一服每日旦服煮散午後當服此
　荆瀝常作此將息
防風湯主偏風甄權處治安平公方
　　防風　　　白术　　　芎藭　　　白芷
　　牛膝　　　狗脊　　　萆􁘿(各一/兩)　薏苡仁
　　杏仁(去尖皮/兩仁者)人參　　　葛根　　　羌活(各二/兩)
　　麻黄(四兩/去節)　石膏(碎綿/裹)　桂心(各二/兩)　生薑(五兩/切)
　右十六味切以水一斗二升煮取三升分為三服服
　一劑覺好更服一劑一劑一度灸之服九劑湯九度
　灸之灸風池一穴肩髃一穴曲池一穴支溝一穴五
　樞一穴陽陵泉一穴巨墟下亷一穴合七穴即差仁
　夀宫備身患脚奉勑灸環跳陽陵泉巨墟下亷陽輔
　即起行大理趙卿患風腰脚不隨不得跪起灸上􁎜
　二穴環跳二穴陽陵泉二穴巨墟下亷二穴即得跪
　起庫狄欽偏風不得挽弓灸肩髃一穴即差前方忌
　桃李生葱(千金翼本方並云鍼此云/灸者盖王道不取鍼也)
又一切風虚方常患頭痛欲破者
　　杏仁(九升去尖皮/兩仁者暴乾)
　右一味𢷬作末以水九升研濾如作粥法緩火煎令
　如麻浮上匙取和羹粥酒内一匙服之每食即服不
　限多少服十日後大汗出二十日後汗止慎風冷豬
　魚雞蒜大酢一劑後諸風減差春夏恐酢少作服之
　秋九月後煎之此法神妙可深祕之(並出第十六/卷中千金同)
備急療若卒覺體中恍恍皮肉習習此即欲中風方
　　急取獨活桂心各五兩二味切以酒三升漬於火
　　邊灸之使煖一服五合日三加至一升良忌生葱
　　(千金同出/第二卷中)
近効薏苡仁湯療諸風方
　　薏苡仁(五/合)　萎蕤　　　生薑　　　茯神(各三/兩)
　　生犀角末(二/兩)烏梅(七/枚)　　麥門冬(去/心)　竹瀝(各三/合)
　　白蜜(一/合)
　右九味切以水八升緩煮取二升七合汁絞去滓内
　竹瀝白密攪調細細飲之不須限以迴數多少亦不
　限食前食後亦不限晝夜冷暖盡又合服亦不限劑
　數多少此飲但合服勿輕尤佳以防風候忌食米醋
　油脂陳敗難消等物以前方療暴風手足癱癈言語
　蹇濇神情恍惚遊風散走或出諸四肢􁟇痺有所不
　穏似縁風候即合服之十日服一劑甚佳(吳昇/處)
　　卒中風方七首
千金芎藭湯主卒中風四肢不仁善笑不息方
　　芎藭(六/分)　　杏仁(二十枚去兩/仁尖皮碎)　　　黄芩
　　當歸(炙/)　　石膏(碎綿/裹)　麻黄(去/節)　　桂心
　　秦芁(炙/)　　甘草(炙/)　　乾薑(各四/分)
　右十味切以水九升煮取三升分為三服忌海藻菘
　菜生葱
又主卒中風四肢不仁善笑不息方
　　芎藭(六/分)　　黄芩　　　當歸　　　桂心
　　秦芁　　　乾薑　　　甘草(炙/)　　麻黄(去/節)
　　黄連(各四/分)　杏仁(二十枚去皮/尖兩仁碎)
　右十味切以水九升煮取三升温服一升日三大汗
　忌生葱海藻菘菜豬肉(並出第/八卷中)
崔氏小續命湯療卒中風欲死身體緩急口目不正舌
彊不能語奄奄惚惚神情悶亂諸風服之皆驗不令人
虚方出小品余昔任戸部員外忽嬰風疹便服此湯三
年之中凡得四十六劑風疾迄今不發余曽任殿中少
監以此状説向名醫咸云此方為諸湯之最要
　　麻黄(去/節)　　人參　　　黄芩　　　芍藥
　　芎藭　　　甘草(炙/)　　杏仁(去兩仁/尖皮碎)桂心(各一/兩)
　　防風(一兩/半)　附子(一枚大/者炮)生薑(五/兩)
　右十一味切以水九升煮取三升分為三服甚良不
　差合三四劑必佳取汗隨人風輕重虚實也有人脚
　弱服此方至六七劑得差有風疹家天隂節變輒合
　之可以防瘖也忌豬肉冷水海藻菘菜生葱(千金有/防己一)
　(兩如惚恍者加茯神逺志若骨節煩/疼本有熱者去附子倍芍藥服之)
又續命湯方(太府梁/卿得効)
　　麻黄(去/節)　　茯神　　　生薑(各三/兩)　附子(炮/)
　　防己　　　甘草(炙各一/兩半)芎藭　　　細辛
　　白鮮皮　　杏仁(去皮尖/兩仁碎)人參　　　羌活
　　桂心(各三/兩)
　右十三味切以水八升煮取二升八合去滓分三服
　服别相去八九里許覆取汗可服三劑間五日一進
　慎如藥法本方云間五日一進若老弱虚羸非間十
　日以上不可頻服忌猪肉冷水海藻菘菜生葱生菜
　大酢(並出第/六卷中)
備急療卒得中風急悶亂欲死方
　　灸足大指下横文隨年壯
又不能語者方
　　灸第三或第五椎上百五十壯(並出第/六卷中)
古今録驗小續命湯療卒中風欲死身體緩急目不停
舌强不能語諸中風服之皆驗不令人虚方
　　大附子(一枚/炮)芍藥(一/兩)　　生薑(五/兩)　　芎藭(一/兩)
　　甘草(一兩/炙)　麻黄(三兩/去節)　白术(一/兩)　　木防己(一/兩)
　　防風(六/分)　　黄芩(一/兩)　　桂心(一/兩)　　人參(一/兩)
　右十二味㕮咀以水一斗三升煮取三升分三服甚
　良大善可作三四劑必佳忌豬肉海藻桃李生葱菘
　菜(出第十/四卷中)
　　四時中風方四首
古今録驗療中風發三春脈浮短者多凶大而長可療
青龍湯方
　　甘草(一兩/炙)　麻黄(二兩/去節)　桂心(七/寸)　　大棗(二十/枚擘)
　　生薑　　　芍藥(各二/兩)
　右六味切以水六升煮取二升半分為再服初服覆
　取汗後即止忌海藻菘菜生葱等物
又療中風發三夏脈沈緊惡寒不汗煩三陽湯方
　　當歸(一/兩)　　生薑(二/兩)　　甘草(五分/炙)　麻黄(五兩/去節)
　　杏仁(四十枚去尖/皮兩仁碎)　　　石膏(二兩碎/綿裹)
　右六味切以水六升煮取半分再服忌海藻菘菜等
　物
又療中風發三秋脈浮大而洪長扶金湯方
　　葛根(三/兩)　　獨活(二/兩)　　附子(一兩炮/四破)石膏(二兩/碎綿)
　　(裹/)
　右四味切以水八升煮取三升服九合晝二夜一忌
　豬肉冷水等物
又療中風發三冬脈浮大者温脾湯方
　　芎藭(二/兩)　　石膏(四分碎/綿裹)甘草(四分/炙)　黄芩(三/兩)
　　杏仁(十四枚去尖/皮兩仁碎)　　　麻黄(六分/去節)　蜀椒(二分/去目)
　　(閉口/汗)　　　防風(四/分)　　桂心(五/分)
　右九味切以水八升煮取三升分三服忌海藻菘菜
　生葱等物
　　中風發熱方三首
深師十一味防風湯療中風發熱無汗肢節煩腹急痛
大小便不利方
　　防風　　　當歸　　　麻黄(去/節)　　甘草(炙各/三分)
　　茯苓　　　天門冬(去/心)　附子(炮/)　　乾地黄
　　白术　　　山茱茰(二/兩)　黄芩(五/分)
　右十一味㕮咀以水九升煮取二升半去滓分服七
　合日三大小便不利内大黄人參各二分大棗三十
　枚擘生薑三兩忌海藻菘菜豬肉蕪荑大酢桃李雀
　肉等
又防風湯療中風發熱頭痛面赤吸吸苦熱惡風煩悶
身中悁悁而疼其脉浮而數者方
　　防風　　　白术　　　桂心　　　蜀椒(汗/)
　　黄芩　　　細辛　　　芍藥　　　人參
　　甘草(炙各/一兩)　麻黄(三兩/去節)　石膏(二兩碎/綿裹)大棗(三十/枚擘)
　右十二味切以水九升煮取三升分三服忌海藻菘
　菜桃李生葱生菜(出第三/卷中)
范汪療中風發熱大㦸洗湯方
　　大㦸　　　苦參
　右二味等分𢷬篩藥半升用醋漿一斗煮之三沸適
　寒温洗之從上下寒乃止小兒三指撮之醋漿四升
　煮如上法(肘後同出/第一卷中)
　　賊風方一十二首
病源賊風者謂冬至之日有疾風從南方來名曰虚風
此風至能傷害於人故言賊風也其傷人也但痛不可
抑按不得動轉痛處體平無熱傷風冷則骨解深痛按
之乃應骨痛但覺身體内凛凛冷欲得熱物熨痛處即
小寛時有汗乆而不去重遇冷風相搏乃結成瘰􁡩及
偏枯遇風熱氣相搏乃變作附骨疽也(出第一/卷中)
深師療賊風入腹五藏四肢心胷急痛背反寒咽乾口
噤戴眼方(此故是大續命/湯藥分兩不同)
　　麻黄(三兩/去節)　石膏(碎綿/裹)　當歸　　　芎藭
　　甘草(炙/)　　乾薑　　　桂心(各二/兩)　黄芩(一/兩)
　　杏仁(三十枚去/兩仁尖皮)
　右九味㕮咀以水酒各五升合煮取四升分為四服
　忌海藻菘菜生葱
又秦芁湯療賊風入腹搶心拘急四肢不隨腹滿欲死
者方
　　桂心　　　防風　　　黄芩　　　乾薑
　　茱茰　　　秦芁　　　甘草(各一/兩炙)
　右七味切以水五升煮取一升半分再服湯令熱不
　差更作忌海藻菘菜生葱
又竹瀝湯療大虛挾風及賊風入腹腹中拘痛煩亂恍
惚妄語迷惑不知人口噤不開手足緩縱飲食不作肉
卧驚見屋中光口乾惡風時時失精夢寤沈重及婦人
産後餘病體虚受風躁憒欲死方
　　秦芁　　　甘草(炙/)　　防風　　　當歸(各二/兩)
　　茵芋　　　烏頭(炮/)　　乾薑　　　細辛
　　人參　　　黄芩　　　桂心　　　天雄(炮/)
　　木防己　　茯苓　　　白术(各一/兩)
　右十五味切以竹瀝一斗半煮取五升隨病加後藥
　胷逆滿加前胡二兩半半夏二兩洗术附子炮各一
　兩腹中痛加芍藥二兩椒一兩汗煩加知母一兩口
　乾加麥門冬一兩去心體痺加麻黄二兩去節有方
　不用术附子用半夏二兩忌海藻菘菜豬肉冷水生
　葱生菜桃李雀肉酢物等
又大續命湯療毒風賊風身體不能自收不知痛處咽
中卒不得語若拘急腰痛引頸目眩不得見風坐欲却
倒覺即反張脊不著席脈動不安恍惚恐懼欲啼上氣
嘔逆面腫方
　　杏仁(三十枚去雙/仁皮尖碎)　　　芎藭　　　石膏(碎綿/裹)
　　甘草(炙/)　　桂心　　　當歸　　　麻黄(去/節)
　　黄芩(各一/兩)　乾薑(一/兩)
　右九味切以水六升酒三升合煮取三升分為四服
　取微汗汗出粉之勿見風忌海藻菘菜生葱
又茵芋酒療賊風濕痺身體不能自動四肢偏枯火灸
不熱骨節皆疼手足不仁皮中淫淫如有蟲行搔之生
瘡癮疹起手不得上頭頭眩瞑甚者狂走歴節腫及諸
惡風悉主之方
　　茵芋　　　烏頭(炮/)　　天雄(炮/)　　石南
　　女葳　　　附子(炮/)　　躑躅花(熬/)　秦芁
　　木防己　　防風(各二/兩)
　右十味㕮咀以絹囊盛之清酒三斗漬之夏三日春
　秋五日冬七日平旦服一合不知稍増之可至二合
　以意消息忌如常法
又甘草湯療心腹絞痛賊風入腹脹滿拘急不得氣息
並轉筋寒中下重温中止痛利大小便方
　　甘草(炙/)　　防風(各一/兩半)　吳茱茰　　乾地黄
　　芍藥　　　當歸　　　細辛　　　乾薑(各一/兩)
　右八味㕮咀以水五升煮取三升分再服良忌海藻
　菘菜生葱菜蕪荑
又烏頭膏療賊風身體不隨偏枯口喎僻及傷風寒身
彊直方
　　烏頭(炮/)　　野葛(各五兩/去心)莽草(一/斤)
　右三味㕮咀以好酒漬令淹漸再宿三日漬之以不
　中水豬肪五斤煎成膏合藥作東向露竈以葦薪煎
　之三上三下藥成去滓有病者向火摩三千過汗出
　即愈若觸露鼻中塞對火摩頭頂鼻中即通藥不可
　令入口眼也(並出第/九巻中)
千金療賊風所中腹内攣急方
　　麻黄(四兩/去節)　甘草(一兩/炙切)　石膏(如雞子大/碎之綿裹)
　　鬼箭羽(削團如/雞子大)
　右四味以東流水二杯煮取一杯頓服之忌海藻菘
　菜
又大巖蜜湯主賊風腹中絞痛并飛尸遁疰發作無時
發則搶心脹滿脅下如刀錐刺并主少隂傷寒方
　　甘草　　　乾地黄　　細辛　　　乾薑
　　當歸　　　羊脂(青羊脂/更勝)桂心　　　茯苓
　　吳茱茰　　芍藥(各一/兩)　梔子(十五/枚擘)
　右十一味切以水八升煮取三升去滓内脂温分三
　服忌海藻菘菜生葱生菜蕪荑酢物(深師同小品治/中惡一方無桂)
　(心有/防風)
又烏頭湯主寒疝腹中絞痛賊風入腹攻五藏拘急不
得轉側呌呼發作有時使人隂縮手足厥逆方
　　烏頭(十五/枚炮)　芍藥(四/兩)　　甘草(二兩/炙)　大棗(十枚/擘)
　　生薑(一/斤)　　桂心(六/兩)
　右六味切以水七升煮五味取三升去滓别取烏頭
　去皮四破蜜二升微火煎令減五六合内湯中兩三
　沸去滓服一合日三間食彊人三合以如醉狀為知
　不知漸増忌海藻菘菜豬肉冷水生葱(深師/同)
又倉公當歸湯主賊風口噤角弓反張身體彊直方
　　當歸　　　細辛　　　防風(各六/分)　獨活(三/分)
　　麻黄(十分/去節)　附子(四分炮/去皮)
　右六味切以清酒八升水四升合煮取四升分為四
　服口不開者挍口下湯一服當蘇再服小汗三服大
　汗忌豬肉生葱(廣濟同並出/第八卷中)
古今録驗續命湯療中風賊風入腹角弓反張口噤舌
不停目視不見不能語舉身不仁或心腹絞痛方
　　甘草(炙/)　　黄芩(各二/兩)　防風(一兩/半)　生薑(五/兩)
　　人參　　　芎藭　　　芍藥　　　麻黄(去/節)
　　木防己(各一/兩)大附子(一枚/炮)
　右十味切以水一斗二升煮取三升分為三服一日
　令汗可服三劑不令人虚本方有十三味見藥止有
　十味忌海藻豬肉菘菜冷水魚等物(出第十/巻中)
　　歴節風方一十首
病源歴節風之狀短氣白汗出歴節疼痛不可忍屈伸
不得是也由飲酒腠理開汗出當風所致亦有血氣虚
受風邪而得之者風歴關節與血氣相搏交擊故疼痛
血氣虚則汗出風冷搏於筋則不可屈伸為歴節風也
(出第二/卷中)
深師大風引湯療男女歴節風大虚手脚曲戾或變狂
走或悲笑言語錯亂無所不療方
　　茯苓　　　防風　　　當歸　　　白前
　　乾薑　　　甘草(炙各/二兩)　大豆(一/升)　　生薑
　　獨活(各三/兩)　逺志(去/心)　　附子(炮/)　　人參(各一/兩)
　　大棗(三十/枚)
　右十三味切先以水一斗五升煮豆棗取一斗去滓
　内諸藥煮取三升分為五服忌海藻菘菜豬肉醋物
　蒜麫生菜等物(出第九/卷中)
千金論曰夫歴節風著人乆不療者令人骨節蹉跌變
成癲病不可不知古今以來無問貴賤往往苦之此是
風之毒害者也療之雖有湯藥而並不及松膏松節酒
若羇旅家貧不可急辦者宜服諸湯猶勝不療但於痛
處灸三七壯佳又防己湯療風發歴節四肢疼痛如搥
鍜不可忍者方
　　防己　　　茯苓　　　白术　　　桂心
　　生薑(各四/分)　人參(二/兩)　　烏頭(七枚/炮)　甘草(三兩/炙)
　右八味切以苦酒一升水一斗合煮取三升半一服
　八合日三夜一當覺熱痺忽忽然慎勿怪也若不覺
　復合服以覺乃止凡用烏頭皆去皮熬令黒乃堪用
　不然至毒人宜慎之忌醋物桃李雀肉生葱豬肉冷
　水海藻菘菜(古今録/驗同)
又大棗湯療歴節疼痛方
　　大棗(十五/枚擘)　黄芪(四兩/)　附子(一枚/炮)　生薑(一兩/)
　　麻黄(五兩/去節)　甘草(一尺/炙)
　右六味切以水七升煮取三升服一升日三忌豬肉
　冷水海藻菘菜(古今録/驗同)
又療歴節諸風百節酸疼不可忍方
　　松脂(三十斤鍊五十遍不能/五十遍二十遍亦可用)
　右一味以鍊蘇三升温和松脂三升熟攪令極調旦
　空腹以酒服方寸匕日三數數食麫粥為佳慎血腥
　生冷酢物果子百日差
又松節酒主歴節風四肢疼痛猶如解落方(通按酘音/投酒再釀)
(也/)
　　松節(四十斤細剉以水/四石煮取一石)　猪椒葉(四十斤細剉以/水四石煮取一)
　　(石/)
　右二味澄清合漬乾麴五斗候發以糯米四石五斗
　釀之依家醖法四酘勿令寒冷熱第一酘時下後諸
　藥
　　栢子仁(五/兩)　礠石(十二/兩末)　獨活(十五/兩)　天雄(五兩/炮)
　　茵芋(四兩/炙)　防風(十/兩)　　秦芁(六/兩)　　芎藭(五/兩)
　　人參(四/兩)　　萆􁘿(五/兩)
　右十味細切内飯中炊之下酘為池酘足訖封頭四
　七日押取清適性服之勿令至醉吐忌豬肉冷水
又方
　　松膏一升𢷬酒三升浸七日服一合日再數劑即
　　愈
又方
　　松葉三十斤酒二石五斗漬三七日服一合日五
　　六(並出第/八卷中)
延年療歴節風四肢頭面腫方
　　黄芪(十二/分)　獨活(八/分)　　生地黄(切三升/暴乾)
　　豆豉(一升/熬)　鼠粘子(三升/暴乾)
　右五味𢷬篩為散一服方寸匕飲汁下日二服加至
　二三匕忌蕪荑蒜麫豬肉(一方無/鼠粘子)
又療歴節風流入腰脚方
　　獨活(六/兩)　　𤣥參(四/兩)　　犀角(屑/)　　升麻(各三/兩)
　　生地黄(切三升/暴乾)　　　　豉(三合/熬)　　鼠粘根(切/三)
　　(升暴/乾)
　右七味𢷬篩為散服方寸匕飲汁下日二服加至二
　三匕忌蕪荑蒜麵(並出第/十卷中)
古今録驗防風湯主身體四肢節解疼痛如堕脱腫按
之皮急(一作/陷)頭眩短氣温温悶亂如欲吐方
　　防風　　　桂心　　　知母(各四/兩)　白术
　　生薑(各五/兩)　芍藥　　　甘草(各三/兩炙)　附子(二枚/炮)
　右八味切以水一斗煮取三升分為三服忌生葱豬
　肉海藻菘菜桃李雀肉等(出第四卷中千金有半夏/杏仁芎藭為十味無附子)
　　中風角弓反張方七首
病源風邪傷人令腰背反折不能俛仰似角弓者由邪
入諸陽經故也(出第一/卷中)
肘後療中風無問男子婦人中風脊急身痓如弓紫湯
方
　　雞屎(二/升)　　大豆(一/升)　　防風(三兩/切)
　右三味以水三升先煮防風取三合汁豆雞屎二味
　鎗中熬之令黄赤色用酒二升淋之去滓然後用防
　風汁和分為再服相去如人行六七里衣覆取汗忌
　風(出第二/卷中)
小品大巖蜜湯療中風身如角弓反張并主卒心腹絞
痛方
　　茯苓　　　芎藭　　　當歸　　　甘草(各一/兩炙)
　　桂心(二兩/半)　梔子(十四/枚擘)　吳茱茰(三/兩)　細辛
　　乾薑　　　乾地黄(各二/兩)
　右十味切以水八升煮取三升分為三服相去如行
　十里頃若痛甚者加羊脂三兩當歸芍藥人參各一
　兩心腹脹滿堅急者加大黄三兩忌酢生葱生菜海
　藻菘菜蕪荑等(出第四/卷中)
千金小巖蜜湯主惡風角弓反張飛尸入腹絞痛悶絶
往來有時筋急少隂傷寒口噤不利方
　　大黄(二/兩)　　雄黄(一/兩)　　青羊脂　　乾薑
　　桂心　　　芍藥　　　甘草(炙/)　　細辛
　　乾地黄(各四/分)吳茱茰(三/兩)　當歸(四/兩)
　右十一味切以水二斗煮取六升分六服重者加藥
　用水三斗煮取九升分十服忌海藻菘菜生葱生菜
　(深師/同)
又療半身不隨手足拘急不得屈伸體冷或智或癡身
彊直不語或生或死狂言不可名狀角弓反張或欲得
食或不用食大小便不利方
　　人參　　　桂心　　　當歸　　　獨活
　　黄芩　　　乾薑(各三/分)　甘草(二分/炙)　石膏(六分/碎綿)
　　(裹/)　　　　杏仁(四十枚去皮/兩仁尖碎)
　右九味切以井華水九升煮取三升分二服日二覆
　取汗不汗更合服之忌海藻菘菜生葱等物
又療賊風口噤角弓反張痓者方
　　當歸　　　防風(各三/分)　獨活(六/分)　　麻黄(去節/五分)
　　附子(一枚/炮)　細辛(二/分)
　右六味切以酒五升水二升煮取三升服一升口不
　開尺挍口下湯一服當開二服小汗三服大汗又單
　服荆瀝忌豬肉冷水生菜(並出第/八卷中)
備急療若身體角弓反張四肢不隨煩亂欲死者方
　　清酒(五/升)　　雞屎白(一升/熬)
　右二味𢷬篩合和揚之千遍乃飲之大人服一升小
　兒服五合更小者服三合良(肘後同出/第二卷中)
必効療風入耳角弓反張及婦人風方
　　烏豆二升熬令聲絶酒三升内鐺中急攪以絹濾
　　頓服取汗不過三劑極重者和雞糞合熬若口不
　　開者灌之良(備急文仲同/出第三卷中)
古今録驗療卒中風身體直角弓反張口噤西州續命
湯方
　　麻黄(去/節)　　乾薑(各三/兩)　附子(一兩/炮)　防風
　　桂心　　　白术　　　人參　　　芎藭
　　當歸　　　甘草(炙各/一兩)　杏仁(四十枚去皮/尖及兩仁碎)
　右十一味切以水九升煮取三升未食分再服覆令
　汗出(文仲同出/第一卷中)
　　風口噤方一十首
病源諸陽經筋皆在於頭三陽之筋並絡入於頷頰夾
於口諸陽為風寒所客則筋急故口噤不開診其脈遲
者生(出第一/卷中)
深師竹瀝湯療卒中惡風噎倒悶口噤不能語肝厥方
　　淡竹瀝(一/斗)　防風　　　葛根(各一/兩)　菊花
　　細辛　　　芍藥　　　白术　　　當歸
　　桂心　　　通草　　　防己　　　人參(各一/兩)
　　甘草(炙/)　　附子(炮/)　　茯苓　　　𤣥參(各一/兩)
　　秦芁　　　生薑(各二/兩)　楓寄生(三/兩)
　右十九味切以淡竹瀝一斗煮藥取四升分為四服
　忌海藻菘菜豬肉生菜生葱醋桃李雀肉等物
又甘竹瀝湯療卒中惡風噎倒悶口噤不能語肝厥尸
蹷死不識人閉目灸鍼不知痛風狂宜服此湯方
　　甘竹瀝(一/斗)　生薑(三/兩)　　防風　　　甘草(炙各/三兩)
　　防己　　　麻黄(去/節)　　人參　　　黄芩
　　白术　　　細辛　　　茵芋　　　秦芁
　　桂心(各一/兩)　附子(一枚人/者炮)
　右十四味㕮咀以湯漬藥令赤合竹瀝煮取四升分
　為四服忌海藻菘菜桃李雀肉生葱生菜豬肉冰水
　(並出第十/九卷中)
千金排風湯主諸毒風氣邪風所中口噤悶絶不識人
身體疼煩面目暴腫手足腫方
　　犀角末　　羚羊角　　貝齒末　　升麻末
　右四味各一兩和勻以方寸匕為一分水二升半内
　四匕煮取一升去滓服五合殺藥者以意増之若腫
　和雞子傅上日三老小以意亦可多合用之(深師/同)
又療中風口噤不能言者方
　　防己(二/兩)　　葛根(三/兩)　　桂心　　　麻黄(去節/各二)
　　(兩/)　　　　甘草(炙/)　　防風　　　芍藥(各一/兩)
　　生薑(四/兩)
　右八味切以水六升煮取二升分為三服瘖不能言
　皆療忌海藻菘菜生葱
又方
　　服淡竹瀝一斗
又方
　　白术(四兩/切)　酒(二/升)
　右二味合煮取一升頓服之忌桃李雀肉
又方
　　服荆瀝一升
又方
　　豉(五升/綿裹)　　吳茱茰(一/升)
　右二味以水七升同煮取三升漸漸飲之(並出第/八卷中)
備急陶隠居效驗方療人卒中風口不開身不著席大
豆散方
　　大豆(二升熬/令焦)乾薑　　　椒(汗各/三兩)
　右三味為散酒服一錢匕日一汗出即差大良(文仲/同)
又方
　　若口噤不開大豆五升熬令黄黒以五升酒漬開
　　口灌之取汗肘後同(並出第/二卷中)
　　風口喎方九首
病源風邪入於足陽明手太陽之經遇寒則筋急引頰
故使口喎僻言語不正而目不能平視診其脈浮而遲
者可療養生方云夜卧當耳勿得有孔風入耳中喜口
喎(出第一/卷中)
廣濟療風著口面喎語不多轉方
　　生地黄汁(一/升)竹瀝(一/升)　　獨活(三兩/切)
　右三味相和煎取一升頓服之未正更進藥一劑無
　所忌(出第一/卷中)
深師續命湯療中風口僻噤諸疾卒死不知人補虚起
死神方
　　人參　　　木防己　　麻黄(去/節)　　芍藥
　　芎藭　　　甘草(炙/)　　黄芩　　　白术(各一/兩)
　　桂心　　　防風(各二/兩)　大附子(一枚/炮)生薑(五/兩)
　右十二味切以水一斗二升煮取三升分為三服不
　差復作忌海藻菘菜猪肉生葱桃李雀肉
又療中風面目相引偏僻牙車疼急舌不得轉方
　　牡蠣(熬/)　　礬石(燒令/汁盡)　附子(炮/)　　竈中黄土
　右四味分等𢷬篩以三嵗雄雞冠血和藥傅其急上
　預持鑒及水著邊照纔欲復故便洗去血不速去便
　過不復還也(肘後范汪同/出第九卷中)
千金附子散主中風手臂不仁口面僻方
　　附子(炮/)　　桂心(各五/兩)　細辛　　　防風
　　人參　　　乾薑(各六/兩)
　右六味𢷬下篩酒服方寸匕日三稍稍増之忌猪肉
　冷水生葱生菜
又口喎不正方
　　取空青如豆一枚含之即愈(范汪/同)
又療卒中風口喎方
　　以葦筩長五寸以一頭刺耳孔中四畔以麵密塞
　　之勿令泄氣一頭内大豆一顆并艾燒之令然灸
　　七壯即差患右灸左患左灸右(千金/不傳)
又方
　　灸手交脉三壯左灸右右灸左其煙如鼠矢形横
　　安之兩頭放火也
又方
　　炒大豆三升令焦以酒三升淋取汁頓服之
又方
　　大皂莢五兩去皮子下篩以三年大醋和右喎塗
　　左左喎塗右乾更塗(並出第/八卷中)
　　風失音不語方八首
病源喉嚨者氣之所以上下也㑹厭者聲之戸舌者聲
之機脣者聲之扇也風寒客於㑹厭之間故卒然無音
皆由風邪所傷故謂風失音不語養生方云醉卧當風
使人發瘖(出第一/卷中)
廣濟療風失音不得語方
　　羌活(十/分)　　甘草(炙/)　　人參(二/分)　　荆瀝
　　竹瀝　　　生地黄(汁各/二升)大附子(一枚炮/八分)
　右七味切諸藥内三汁中煎取一升六合去滓分温
　二服未差四五日更進一劑取微利忌熱麵海藻菘
　菜猪肉冷水蕪荑魚蒜粘食(出第一/卷中)
深師防風湯療中風兩目不開不能言短氣欲死方
　　防風　　　甘草(炙/)　　黄芩　　　茯苓
　　當歸(各一/兩)　杏仁(五十枚去/兩仁尖皮)　　　　秦芁(半/兩)
　　生薑(五/兩)　　乾棗(三十/枚擘)　麻黄(二兩/去節)
　右十味㕮咀以清酒水共四升煮取三升分三服發
　汗忌海藻菘菜大酢
又四逆湯療卒中風不能言厥逆無脉手足拘急者方
　　山茱茰　　細辛　　　乾薑(炙各/一兩)　甘草(三兩/炙)
　　麥門冬(一升/去心)
　右五味切以水七升煮取二升分為四服忌海藻菘
　菜生葱菜(出第九/卷中)
肘後療卒不得語方
　　以苦酒煮芥子薄頸一周以衣包之一日一夕乃
　　解即差(范汪千/金同)
又方
　　煮大豆煎其汁令如粘含之亦但濃煮飲之(並出/第一)
　　(卷中范/汪同)
千金厥失音論曰風寒之氣客於中滯不能發故瘖不
言及喉疼失聲皆風邪所為也入藏皆能殺人凡尸蹷
如死脈動如故陽脈下墜隂脈上爭氣閉故也療之方
　　取竈突墨彈丸大漿和飲之
又方
　　濃煮桂汁服之一升覆取汗亦可末桂著舌下漸
　　嚥汁忌生葱(范汪/同)
又方
　　濃煮豉汁含之亦佳(並出第/八卷中)
　　風不得語方二首
病源脾脈絡胃夾咽連舌本散舌下心之别脈係舌本
今心脾二藏受風邪故舌彊不得語也(出第一/卷中)
救急療中風身體緩急口目不正舌彊不能語奄奄忽
忽神情悶亂諸風服之皆驗不令人虚湯方
　　麻黄(去/節)　　防己　　　黄芩　　　桂心
　　芍藥　　　甘草(炙各/一兩)　防風　　　人參(各六/分)
　　附子(一枚/炮)　生薑(二/兩)
　右十味切以水九升先煮麻黄三沸去沫内諸藥煮
　取二升五合去滓空腹分為三服服别相去十里能
　言别服十劑諸風悉愈禁生冷及風勞酒(出第六卷/中  千金)
　(有芎藭杏仁/為十二味)
古今録驗療卒不得語方
　　取人乳汁半合以著美酒半升中合攪分為再服
　　(肘後范汪同/出第十卷中)
　　風身體手足不隨方二首
病源風身體手足不隨者由體虚腠理開風氣傷於脾
胃之經絡也足太隂為脾之經脾與胃合足陽明為胃
之經為水榖之海也脾候身之肌肉主為胃消行水榖
之氣以養身體四肢脾氣弱則肌肉虚受風邪所侵故
不能為胃通行水榖之氣致四肢肌肉無所稟受而風
邪在經絡搏於陽經氣行則遲關機緩縱故令身體手
足不隨也診其脈脾脈緩者為風痿四肢不用又心脈
腎脈俱至即難以言九竅不通四肢不舉腎脉來多即
死也其湯熨鍼石别有正方補養宣導今附於後養生
方導引法云極力左右振兩臀不息九通愈臀痛勞倦
風氣不隨振兩臀者更互踶􁀙猶言蹷九通中間偃伏
皆為之名蝦蟇行氣不已愈臀痛勞倦風氣不隨患乆
行不覺痛癢作種種形狀又云偃卧合兩膝布兩足生
腰口内氣振腹七息除壯熱疼痛兩脛不隨又云療四
肢疼悶及四肢不隨腹内積氣牀席必須平而且穏正
身仰卧緩解衣帶枕髙三寸握固握固者必兩手各自
以四指把手拇指舒臂令去身各五寸兩脚竪指相去
五寸安心定意調和氣息莫思餘事意專念氣徐徐漱
醴泉漱醴泉者以舌䑛略脣口牙齒然後咽唾徐徐以
口吐氣鼻引氣入喉須微微緩作不可卒急彊作待好
調和引氣吐氣勿令自聞出入之聲毎引氣心心念送
之從脚指頭使氣出引氣五息六息一出之為一息數
至十息漸漸増益能至百息二百息病即除愈不用食
生菜及魚肥肉大飽食後喜怒憂恚不得輒行氣唯須
向曉清静時行氣佳能愈萬病(出第一/卷中)
千金療心虚寒性氣反常心手不隨語聲冒昧其所疾
源厲風損心白术釀酒補心志定氣方
　　白术(切/)　　地骨根皮　荆實(各三/升)　菊花
　右四味切以水三石煮取一石五斗去滓澄清取汁
　釀米兩石用麴如常法以酒熟隨多少能飲常取小
　小半醉忌桃李(出第八/卷中)
古今録驗小續命湯療中風入藏身緩急不隨不能語
方
　　麻黄(去/節)　　桂心(各三/兩)　甘草(炙/)　　人參
　　芍藥　　　芎藭　　　黄芩　　　防風
　　當歸　　　石膏(各二兩/碎綿裹)白术(一/兩)　　生薑(五/兩)
　　附子(二枚/炮)　杏仁(三十枚去/皮尖兩仁)
　右十四味切以水一斗煮取三升分三服若不差可
　服三四劑一方石膏三兩忌海藻菘菜生葱桃李猪
　肉(出第四/卷中)
　　風半身不隨方八首
病源風半身不隨者脾胃氣弱血氣偏虚為風邪所乘
故也脾胃為水榖之海水榖之精化為血氣潤養身體
脾既弱水榖之精潤養不周致血氣偏虚而為風邪所
侵故半身不隨也診其脉寸口沈細名陽中之隂苦悲
傷不樂惡聞人聲少氣時汗出臂偏不舉又寸口偏絶
者則不隨其兩手盡絶者不可療(出第一/卷中)
深師療風半身不隨口不能言十物獨活湯方
　　獨活(四/兩)　　桂心(五/兩)　　生葛根(八/兩)　甘草(炙/)
　　防風　　　當歸(各二/兩)　生薑(十/兩)　　芍藥
　　附子(一兩/炮)　半夏(一升/洗)
　右藥切以水一斗煮取三升分為三服日三大驗忌
　海藻菘菜生葱猪肉羊肉餳(出第九/卷中)
千金療卒暴風口面僻半身不隨不轉竹瀝湯方
　　竹瀝(三/升)　　防風　　　防己　　　升麻
　　桂心　　　芎藭　　　羚羊角(屑各/二兩)麻黄(四兩/去節)
　右八味切以水四升合竹瀝煮取二升半分為三服
　三日服一劑常用忌生葱(廣濟同集驗無/羚羊角餘同)
又療心虚寒風半身不隨骨節離解緩弱不用便利無
度口面喎斜薑附湯方
　　乾薑　　　附子(炮各/八兩)　麻黄(去/節)　　芎藭
　　桂心(各四/兩)
　右五味切以水九升煮取三升三日一劑忌猪肉生
　葱冷水(崔氏/同)
又療大風半身不隨方
　　蠶沙(兩/石)
　右一味熟蒸作直袋三枚各受七斗即熱盛一袋著
　患處如冷即取餘袋一依前法數數換百不禁差止
　須羊肚釀粳米葱白薑豉椒等爛煮熟喫日食一枚
　十日止千金不傳(並出第/八卷中)
古今録驗療大痺一身不隨或半身一手一臂口不能
言習習不知人不覺痛癢續命湯方
　　麻黄(三兩/去節)　防風(二/兩)　　石膏(碎綿/裹)　黄芩
　　乾地黄　　芎藭　　　當歸　　　甘草(炙各/一兩)
　　杏仁(四十枚去/皮尖雙仁)　　　　桂心(二/兩)
　右十味㕮咀以水一斗煮取四升服一升日再服之
　當汗出氣下自覆當慎護風寒不可見風并療上氣
　欬逆面目大腫但得伏不得卧更善忌海藻菘菜生
　葱蕪荑
又獨活湯療風半身不隨口不能語方
　　獨活(四/兩)　　生葛根(半/斤)　芍藥(三/兩)　　防風(二/兩)
　　半夏(一斤/洗)　桂心(五/兩)　　當歸　　　附子(炮/)
　　甘草(炙各/二兩)　生薑(十/兩)
　右十味切以水一斗五升煮取三升服一升日三一
　方去半夏用麻黄三兩去節忌羊肉餳生葱海藻菘
　菜猪肉冷水等
又八風續命湯療半身不隨手脚拘急不得屈伸體冷
或癡或智身彊直不語或生或死狂言不可名狀或角
弓反張或欲得食或不用食或大小便不利皆療之方
　　麻黄(八分/去節)　人參　　　桂心　　　當歸
　　獨活　　　甘草(炙各/三兩)　石膏(六分碎/綿裹)黄芩
　　乾薑(各三/分)　杏仁(四十枚去/皮尖兩仁)
　右十味切以井花水九升煮取三升分為二服日二
　覆令汗汗解食白糜慎風不汗復更服唯汗得差忌
　生葱海藻菘菜
又八風九州湯療男子婦人寒冷不自愛䕶當風解衣
汗出卧冷濕地半身不隨手足苦冷或不隨或俛仰屈
伸難周身淫淫痺四肢不收狀如風狂飲食損少方
　　麻黄(四兩/去節)　甘草(炙/)　　乾薑　　　附子(炮/)
　　防風　　　獨活(各三/兩)　石膏(綿/裹)　　茯苓
　　白术　　　芎藭　　　柴胡　　　當歸
　　人參(各二/兩)　杏仁(四十枚去/皮尖兩仁)　　　　細辛(二/兩)
　右十五味切以水一斗清酒五升漬三夜煮取四升
　分為三服一日令盡若病人羸瘦者用水煎服藥訖
　厚覆當汗出微微去上衣汗解以粉粉之忌生菜海
　藻菘菜酢桃李猪肉雀肉(並出第/四卷中)
　　癱瘓風方四首
廣濟療癱瘓風及諸風手足不隨腰脚無力方
　　驢皮膠(五兩炙/令微起)
　右一味先煮葱豉粥一升别貯又香淡豉二合以水
　一升煮豉去滓内膠更煮六七沸膠烊如餳頓服之
　及煖喫前葱豉粥任意多少如喫令人嘔逆頓服三
　四劑即止風並差忌熱麵炙猪肉魚蒜
又療熱風癱瘓常發者方
　　羌活(二/斤)　　榖子(一升五合水/中取沈者)
　右二味𢷬篩為散酒服方寸匕日三服稍加之無忌
　(並出第/一卷中)
文仲療癱瘓風方
　　生地黄汁　淡竹瀝　　荆瀝(各一/升)　防風(四/分)
　　獨活(八/分)　　附子(一枚中形/正者炮)
　右六味切三味以和地黄等汁煮取半升去滓空腹
　分再服取煖隔日一劑若虚三日一劑服可絶根大
　神驗忌猪肉蕪荑(備急同出/第八卷中)
元侍郎希聲集療癱瘓風神驗方
　　側子(一兩/去皮)　五加白皮(四/兩)磁石(一斤/綿裹)　甘菊花(一/斤)
　　漢防己　　羚羊角(屑/)　杏仁(去皮尖/各三兩)乾薑(一方/作乾)
　　(葛/)　　　　芍藥　　　麻黄(去節各/四兩)薏苡仁(一/升)
　　防風　　　芎藭　　　秦芁　　　甘草(炙各/一兩)
　右十五味切以水一斗二升煮麻黄去上沫内諸藥
　煎取三升分温三服相去十里乆將息取汗訖傅粉
　勿當風慎熱物及猪魚蒜酒(出第一/卷中)
　　風痱方三首
病源風痱之狀身體無痛四肢不收神智不亂一臂不
隨者風痱也時能言者可治不能言者不可治也(出第/一巻)
(中/)
千金療風痱方風痱者卒不能語口噤手足不隨而不
彊直是也方
　　伏龍肝(五升/末)冷水八升和攪取其汁飲之能盡佳
　　(范汪同兼主中/惡出第八卷中)
古今録驗西州續命湯療中風痱身體不自收口不能
語冒昧不識人不知痛處但拘急中外皆痛不得轉側
悉主之方
　　麻黄(六兩/去節)　石膏(四兩碎/綿裹)桂心　　　當歸
　　甘草(炙各/二兩)　芎藭　　　乾薑　　　黄芩(各一/兩)
　　杏仁(四十枚去/皮尖兩仁)
　右九味切以水一斗九升先煮麻黄再沸吹去沫後
　下諸藥煮取四升初服一升稍能自覺者勿熟眠也
　可卧厚覆小小汗出已漸漸減衣勿復大覆不可復
　服差前服不汗者更服一升汗出即愈汗後稍稍五
　合一服飲食如常唯忌生葱海藻菘菜(深師胡洽集/驗文仲肘後)
　(千金/同)
又續命湯治中風痱身體不能自收口不能言冒昧不
知人不知痛處或拘急不得轉側姚云與大續命同兼
療産婦大去血者及老人小兒方
　　甘草(炙/)　　桂心　　　當歸　　　人參
　　石膏(碎綿/裹)　乾薑(各二/兩)　麻黄(三兩/去節)　芎藭(一/兩)
　　杏仁(四十枚去/皮尖兩仁)
　右九味㕮咀以水一斗煮取四升服一升當小汗薄
　覆脊憑几坐汗出則愈不更服無所禁勿當風并療
　但伏不得卧欬逆上氣面目洪腫忌海藻菘菜生葱
　范汪方主病及用水升數煮取多少並同汪云是仲
　景方本欠兩味(出第八/卷中)
　　偏風方九首
病源偏風者風邪偏客於身一邊也人體有偏虚者風
邪乘虚而傷之故為偏風也其狀或不知痛癢或緩縱
或痺痛是也其湯熨鍼石别有正方補養宣導今附於
後養生方導引法云一手長舒合掌一手捉頦挽之向
外一時極勢二七左右亦然手不動兩向側勢急挽之
二七去頭骨急彊頭風腦旋喉痺膊内冷注偏風又云
一足蹹地一手向後長舒弩之一手捉涌泉急挽足弩
手挽一時極勢左右換易二七去上下偏風隂氣不和
(出第一/卷中)
廣濟療偏風麻子湯方
　　大麻子(一升淨擇/水漬一宿)　　　麻黄(去/節)　　防風
　　生薑　　　橘皮　　　荆芥　　　芎藭(各三/兩)
　　桂心(二/兩)　　石膏(五兩碎/綿裹)竹葉(洗/)　　葱白(各一/握)
　　豉心(一/合)　　蜀椒(三十枚/汗去目)杜仲(五/兩)　　獨活(四/兩)
　右十五味切以水二斗煮麻子令牙出去滓取一斗
　先煮麻黄三沸去沬内諸藥煎取三升去滓空腹頓
　服之令盡覆取汗以粉粉身勿衝風此藥補必不虚
　人亦不利有患風㽷及大風者不過三四劑忌生葱
　生菜熱麵蕎麥猪魚笋一切陳臭物
又療偏風不隨服補麻子湯後次服枳實丸方
　　枳實(炙/)　　防風　　　羌活　　　人參
　　羚羊角(各六/分屑)甘菊花　　乾葛　　　薏苡仁
　　桂心(各四/分)　茯苓　　　升麻　　　黄連
　　乾地黄(各八/分)
　右十三味𢷬下篩蜜和為丸以酒空腹服如梧子二
　十丸加至三十丸日再忌生葱酢物猪肉冷水蕪荑
　生菜熱麵蕎麥雞魚蒜笋陳臭物(並出第/一卷中)
千金甘草湯療偏風積年不差手脚枯細口面喎僻精
神不足言語倒錯方
　　甘草(炙/)　　桂心　　　芎藭　　　麻黄(去/節)
　　人參　　　當歸　　　芍藥(各一/兩)　獨活(三/兩)
　　秦芁(一兩/半)　茯神　　　生薑(各四/兩)　防風(一兩/半)
　　附子(炮/)　　側子(炮各/二枚)　白术　　　黄芩
　　細辛(各一/兩)　甘菊花(一/升)　淡竹瀝(四/升)
　右十九味切以水一斗煮麻黄去沫取汁七升内諸
　藥并瀝和煮取三升分為四服前三服訖間一盃粥
　更後服待藥勢自汗忌海藻菘菜桃李雀肉猪肉冷
　水生葱大酢物等
又方
　　青松葉一斤𢷬令汁出清酒一斗漬二宿近火一
　　宿初服半升漸至一升頭面汗即止(並出第/八卷中)
備急徐玉療偏風半身不遂兼失音不語方
　　取杏仁生吞不去皮尖日别從一七漸加至七七
　　周而復始食後即以竹瀝下之任意多少日料一
　　升取盡(文仲同出/第二卷中)
延年療偏風半身不遂冷痺疰等方
　　桃仁一千七百枚去兩仁尖皮以好酒一斗三升
　　並大升斗浸經二十一日出桃仁暴乾𢷬令極細
　　堪作丸即止日别再服服别三十丸還將浸桃仁
　　酒服之禁食猪肉蒼耳餘並不禁
又小續命湯主偏風半身不遂口眼喎不能言語拘急
不得轉側方
　　麻黄(去/節)　　防己　　　附子(炮去/皮)　芎藭
　　桂心　　　黄芩　　　芍藥　　　人參
　　甘草(炙各/一兩)　杏仁(四十枚去/皮尖兩仁)　　　　生薑(四兩/切)
　　防風(一兩/半)
　右十二味切以水八升煮取二升六合分為三服隔
　五日更服頻進十劑病不愈乃至二十劑忌海藻菘
　菜生葱猪肉冷水(並出第十/二卷中)
又急療偏風膈上風熱經心藏恍惚神情天隂心中惽
惽如醉不醉方
　　淡竹瀝(三升若熱多用竹/瀝冷多用荆瀝)羚羊角(二分/屑)
　　石膏(十分碎/綿裹)　　　　　茯神(六分/切)
　右四味以水一斗合竹瀝煮取一升五合去滓食後
　欲消分為三服常能服之永不畏風發忌酢物(經心/録文)
　(仲/同)
又方
　　生附子(一/兩)　無灰酒(一/升)
　右二味㕮咀附子内酒中經一七日隔日飲之一小
　合有病出無所怪特忌猪肉生冷醋滑(並出第/一卷中)
　　風猥退方三首
病源風猥退者四肢不收身體疼痛肌肉虚滿骨節懈
怠腰脚緩弱不自覺知是也皮肉薄弱不勝四時之虚
風故令風邪侵於分肉之間流於血脉之内使之然也
經乆不差則變成風水之病(出第一/卷中)
千金療猥退半身不隨失音不語方
　　杏仁三升去兩人者及尖皮洗入臼𢷬二升令碎
　　研如寒食粥法取汁八升煎取四升口嘗看香滑
　　即熟反此為不熟唯熟為佳停極冷然後内好麴
　　一升炊時以前所留一升杏仁肉取四升𢷬下水
　　一斗六升煎取八升第一遍酘也次一炊復取杏
　　仁三升研取一斗二升汁煎取六升第二酘也次
　　一炊準第二酘取杏仁汁多少為第三酘也疑米
　　不足别更取二升杏仁研取八升煎取四升重斟
　　酌炊米酘若猶不足研杏仁二升取八升汁煎取
　　四升更酘之以熟為限一石米杏仁三斗所以節
　　次研杏仁者恐併煎汁酢故也若冬日任意併煎
　　準計三斗杏仁取一石六斗煎取八斗四升漬麴
　　以外分之酘饙酒熟封四七日開澄取清然後押
　　糟糟可乾末和酒服之大驗(士弱氏曰酘音豆酘/酒也饙音分一蒸飯)
　　(也/)
又方
　　萆麻子脂(一/升)酒(一/升)
　右二味銅鉢盛著酒中一日煮之令熟服之(並出第/八卷中)
千金翼療猥退風方
　　蒼耳子(五升苗/亦得)　　　　羊桃(二升/切)　蒴藋(切/)
　　赤小豆(各二/升半)鹽(二/升)
　右五味以水兩石五斗煮取五斗適寒温内所患之
　脚漬深至絶骨勿過之一度炊二斗米頃出之慎風
　冷汗從頭出(出第八/卷中)
　　風嚲曳及攣躄方二首
病源風嚲曳者肢體弛緩不收攝也人以胃氣養於肌
肉經脉也胃若衰損其氣不實氣不實則經脉虚經脉
虚則筋肉懈惰故風邪搏於筋而使嚲曳也(出第一/卷中)
范汪療中風躄不能起逐水消食平胃下氣方
　　百部(四/分)　　烏頭(炮/)　　牛膝　　　白术(各一/分)
　右四味𢷬下篩以酒服方寸匕日三稍増可至三匕
　良忌猪肉冷水桃李(出第二/十卷中)
古今録驗療風懿不能言四肢不收手足嚲攣獨活湯
方
　　獨活(四/兩)　　生薑(六/兩)　　甘草(炙/)　　桂心
　　生葛根　　芍藥　　　栝樓(各二/兩)
　右七味㕮咀以水五升煮取三升服一升日三忌海
　藻菘菜生葱(出第四/卷中)
　　柔風方二首
病源血氣俱虚風邪並入在於陽則皮膚緩在於隂則
腹裏急柔風之狀皮外緩腹裏急四肢不能自收裏急
不得伸息者柔風侯也(出第一/卷中)
深師療柔風體疼白汗出石膏散方
　　石膏(二兩/研)　甘草(一兩/炙)
　右二味𢷬篩為散以酒服方寸匕可以七服武家黄
　素方(出第九/卷中)
古今録驗療中柔風身體疼痛四肢緩弱欲不隨獨活
葛根湯産後中柔風亦用此方
　　羌活　　　桂心　　　乾地黄　　葛根
　　芍藥(各三/兩)　生薑(六/兩)　　麻黄(去/節)　　甘草(炙各/二兩)
　右八味切以清酒三升水五升煮取三升温服五合
　日三忌生葱蕪荑海藻菘菜(范汪同出/第八卷中)
　　許仁則療諸風方七首
許仁則療諸風病方此病多途有失音不得語精神如
醉人手足俱不得運用者有能言語手足不廢精神昏
恍不能對人者有不能言語手足廢精神昏亂者有言
語手足精神俱不異平常而發作有時每發即狂言浪
語髙聲大呌得定之後都不自醒者有諸事不異尋常
發作有時毎發即狂走呌喚者有時每發即作牛羊禽
獸聲醒後不自覺者有諸事不異尋常發作有時發即
頭旋目眩頭痛眼花心悶輒吐經乆方定者有諸事不
異平常發作有時每發即熱頭痛流汗不能自勝舉者
此等諸風形候雖别尋其源也俱失於養生本氣既羸
偏有所損或以男女或以飲食或以思慮或以勞役既
極於事能無敗乎當量己所歸而捨割之静思息事兼
助以藥物亦有可復之理風有因飲酒過節不能言語
手足不隨精神昏恍得病經一兩日宜合生葛根等三
味湯服之方
　　生葛根(一挺長一/尺徑三寸)生薑(汁一/合)竹瀝(二大升如不可/得宜用䈽竹根)
　　(一大升切以水一大斗緩少煎取二大升以代竹/瀝如竹根不可得以䈽竹葉細切一大升以水一)
　　(大斗如上法煎取二大升以代竹瀝如無竹葉宜/細切弩條一大升以水一大斗煎取二大升代之)
　右藥先取生葛根淨洗刷使𢷬極碎且空搾取汁令
　盡訖又𢷬即以竹瀝沷灑極搾取汁汁盡又𢷬沷灑
　不限遍數以葛根粉汁盡為度用生薑汁綿濾之細
　細緩服之不限遍數及食前食後如覺腹内轉作聲
　又似痛即以食後温服之如此經七日以後服附子
　等十味湯
又附子湯方
　　附子(二枚共秤重/一兩半者炮)　　　生薑　　　乾薑(各三/兩)
　　桂心(一/兩)　　石膏(六兩碎/綿裹)生犀角(屑/)　地骨白皮
　　白术　　　獨活　　　芎藭(各二/兩)
　右藥切以水八升煮取二升半去滓分温三服服相
　去如人行十里乆服服湯後如覺欲汗少覆之令汗
　出須臾歇汗後以藥末粉身其湯須服五六劑間三
　四日服一劑其方一劑後量患進退臨時加減藥物
　熱多加生麥門冬一兩去心冷多加桂心一兩有痛
　加當歸二兩不能食加人參二兩大便濇加㯽榔七
　枚合皮子用之忌猪肉生葱桃李雀肉等
又療風熱未退服湯日數未滿病後未堪服丸宜合薏
苡仁等十二味飲服之方
　　薏苡仁(一/升)　葳蕤(五/兩)　　生麥門冬(二兩/去心)
　　石膏(八兩碎/綿裹)杏仁(六兩去尖/皮兩仁碎)　　　　烏梅(四十/枚擘)
　　生薑(八/兩)　　生犀角(屑/)　地骨皮(各三/兩)人參(二/兩)
　　竹瀝(一/升)　　白蜜(二/合)
　右藥切以水一斗煮十味取三升去滓内竹瀝白蜜
　攪調細細飲之不限冷煖及食前後若熱多即食前
　冷飲冷多即食後煖飲如服丸藥以飲送彌佳
又療風熱未退頻服湯飲力不能攻宜合苦參十二味
丸服之方
　　苦參　　　乾薑　　　芎藭(各六/兩)　𤣥參
　　丹參　　　人參　　　沙參　　　白术(各五/兩)
　　地骨白皮　獨活(各四/兩)　薏苡仁(二/升)　蜀升麻(二/升)
　右藥𢷬篩蜜和為丸用薏苡仁飲下之初服十五丸
　日再服稍稍加至三十丸如梧子大若覺冷即去𤣥
　參沙參加桂心四兩細辛三兩若覺熱别加十兩生
　地黄若覺有痛處去沙參加當歸六兩若覺有氣去
　𤣥參加橘皮四兩若大便濇加大㯽榔人二十枚忌
　桃李生葱生菜蕪荑
又至九月以後二月以前宜合五加皮等八味藥酒細
細用下前丸飲之方
　　五加皮　　薏苡仁　　大麻仁(熬各/五升)丹參(五/兩)
　　生薑　　　生地黄(各四/斤)桂心(五/兩)　　大豆(一斗/熬)
　右藥切以絹袋盛用無灰清酒六斗浸六七日細細
　取下前丸初服一二合再服稍稍加至五六合能至
　一升亦佳忌生葱蕪荑
又預防熱病急黄賊風乾葛散方
　　乾葛　　　乾地黄(各三/斤)新香豉心(一/升)
　右三味暴令乾𢷬篩為散每食後服一方寸匕日再
　服稍稍加至三匕牛乳蜜湯竹瀝粥飲梅漿任意下
　之
又依前乾葛等三味散服之雖覺熱氣少退熱未能頓
除宜合黄連等八味散服之方
　　黄連　　　黄芩　　　乾薑　　　蜀升麻
　　知母　　　乾地黄(各一/斤)梔子　　　大青(各半/斤)
　右藥𢷬篩為散每食後飲服一方寸匕日再服稍加
　至二匕若能食飲適寒温男女節勞逸候體氣服前
　方乃至終身無熱病急黄暴風之慮忌猪肉冷水蕪
　荑(吳昇同並/出上卷中)
　　張文仲療諸風方九首
元侍郎希聲集張文仲方九首奉勑語張文仲等諸患
風氣醫人處方多不同可共諸名醫修一本進來仍令
殿中監王方慶專勾當臣文仲言臣准勑諸名醫集諸
方為一卷風有一百二十種氣有八十種風則大體共
同其中有人性各異或冷熱庸醫不識藥之行使或冬
藥夏用或秋藥冬用多殺人唯脚氣頭風大風上氣此
四色常須服藥不絶自餘諸患看發即依方喫藥夫患
者但春夏三四月秋八九月取利一行甚妙臣所進此
方不問四時皆得服輕者服小方重者服大方藥味雖
同行使殊别謹上如後
桑枝煎療偏風及一切風方
　　桑枝(剉一大升不/用全新嫩枝)
　右一味以水一大斗煎取二大升夏月井中沈恐酢
　壊每日服一盞空腹服盡又煎服若豫防風能服一
　大升終身不患偏風無忌
又療風飲子方
　　羌活(三/兩)　　桂心(半/兩)　　　人參(一/兩)　　蜀升麻
　　茯神　　　防風　　　　生薑(合皮/切)　生犀角(屑/各)
　　(二/兩)
　右八味切以水一大升煮取二大合分温三服如熱
　下竹瀝一盞一無禁忌唯忌生葱酢
又方仲云四時俱服神方十九味丸
　　防風　　　羌活　　　五加皮　　芍藥
　　人參　　　丹參　　　薏苡仁　　𤣥參
　　麥門冬(去/心)　乾地黄　　大黄　　　青木香(各/六)
　　(分/)　　　　松子仁　　礠石(各八/分研)　㯽榔子(十/分)
　　枳實(炙八/分)　牛膝(八/分)　　茯神(八/分)　　桂心(八/分)
　右十九味𢷬篩蜜和為丸如梧子以酒服十五丸日再
　服稍稍加至三十丸為度忌猪肉魚蒜生葱酢蕪荑
又療一切風及偏風發四肢口目喎戾言語蹇澀其湯
不虚人勝於續命湯故録傳之特宜老人用之方
　　生地黄(汁/)　竹瀝　　　荆瀝(以上三味汁各/取一升五合)
　　羌活　　　防風(各二/兩)　蜀附子(大者一枚生用/去皮八九破重)
　　(一兩者/有神)
　右六味切内前三瀝汁中寛火煎取一升五合去滓
　温分二服服别相去八九里風甚頻服五六劑驗不
　可論特宜老小等無問冬夏並同服之無忌隔三日
　服一劑益佳忌猪肉蕪荑
又煮散方
　　茯神(六/兩)　　防風　　　牛膝　　　枳實(炙/)
　　防己　　　秦芁　　　𤣥參　　　芍藥
　　黄芪　　　白鮮皮　　澤㵼　　　獨活(各四/兩)
　　桂心(三/兩)　　五味子(一升/碎)人參(四/兩)　　薏苡仁(一/升)
　　(碎/)　　　　麥門冬(一兩/去心)羚羊角(二枚/屑)石膏(一斤/碎綿)
　　(裹/)　　　　甘草(三兩/炙)　磁石(二十四/兩綿裹)
　右二十一味切如麻豆分作二十四貼每日取一貼
　着杏仁十四枚去尖皮兩仁者碎以水三升煮取一
　升去滓空腹頓服每春中夏初服禁生冷忌醋生葱
　海藻生菜
又療一切風乃至十年二十年不差者方
　　牛蒡根(細切/一升)生地黄(細/切)　牛膝(細/切)　　枸把子(微/碎)
　　(各三/升)
　右四味取無灰酒三升漬藥以疎絹袋盛之春夏一
　七日秋冬二七日每服皆須空腹仍須稍稍令有酒
　色
又寒水石煮散方
　　寒水石　　石膏　　　滑石　　　白石脂
　　龍骨(各八/兩)　桂心　　　甘草(炙/)　　牡蠣(各三/兩熬)
　　赤石脂　　乾薑　　　大黄(各四/兩)　犀角(一兩/屑)
　右十二味𢷬以馬尾羅篩之將皮囊盛之急繫頭掛
　著髙涼處欲服以水一升煮五六沸内方寸一匕藥
　煮七八沸下火澄清㵼出頓服服之每日服亦得百
　無所忌小兒服之即以意斟酌多少忌生葱海藻菘
　菜
又五粒松酒方(冬十月/以去服)
　　五粒松葉(七斤並/大片)　　　麻黄(七兩/去節)　防風
　　黄芪　　　獨活　　　秦芁(各二/兩)　牛膝(四/兩)
　　生地黄(一/斤)　芎藭(二/兩)
　右九味切以無灰清酒四大斗漬春七日冬二十日
　夏五日日别二三度服服别大合四合以來忌如藥
　法
又釀酒法
　　糯米(一/升)　　麴(一升/半)　　防風(半斤/切)　蒼耳子(三/升)
　右四味以水八升煎取六升米麴一時拌於瓷器中
　盛煖著一周時即熟若須重釀任情覺冷加五味子
　一升(並出上/卷中)
　
　外臺祕要方卷十四
欽定四庫全書
　外臺袐要方卷十五
　　　　　　　　　　　　　唐　王燾　撰
　　風狂方九首
病源風狂者由風邪入并於陽所為也風邪入血使人
隂陽二氣虚實不調若一實一虚則令血氣相并氣并
於陽則為狂發或欲走欲自高賢稱神聖是也又肝藏
魂悲哀動中則傷魂魂傷則狂妄不精明不敢正當人
而攣筋兩脇骨不舉毛瘁色天死於秋皆由血氣虚受
風邪致令隂陽氣相并所致故名風狂
千金方療狂邪發惡或披頭大呌欲殺人不避水火方
　　苦參為末以蜜丸如梧子大每服十丸薄荷湯下
又方療癲狂不識人
　　人屎燒灰酒調服之
又方療風狂百病
　　麻仁四升水八升猛火煮令牙生去滓煎取七升
　　旦空心服或發或不發或多言語勿怪之但令人
　　摩手足須定凡進三服
千金翼療癲狂不識人
　　伏龍肝為末水調方寸匕日進三服
肘後方療風狂䘮心
　　取葶藶一升搗三千杵取白犬倒懸之以杖杖血
　　出盛取以和葶藶末丸如麻子大一丸三服取差
又方
　　莨菪子二升酒五升浸之出曝乾再漬盡酒止𢷬
　　服一錢匕日三勿多服益狂
又方
　　防葵為末酒服一刀圭至二三身潤又小不仁為
　　候
又方
　　自縊死者繩燒三指撮服之
又主狂言恍惚方
　　灸天樞百壯(並出第十四卷中銅/人經天樞俠臍二寸)
　　風驚恐失志善忘及妄言方六首
深師人參湯療忽忽善忘小便赤黄喜夢見死人或夢
居水中驚恐惕惕如怖目視􁲑􁲑不欲聞人聲飲食不
得味神情恍惚不安定志養魂方
　　人參　　　甘草(炙各/二兩)　半夏(一兩/洗)　龍骨(六/兩)
　　逺志(八/兩)　　麥門冬(一升洗/去心)　　　　乾地黄(四/兩)
　　大棗(五十/枚擘)　小麥(一/升)　　阿膠(三兩/炙)　膠飴(八/兩)
　　石膏(四兩碎/綿裹)
　右十二味切以水三斗煮小麥令熟去麥内藥煮取
　七升去滓内膠飴令烊一服一升日三夜一安卧當
　小汗彌佳忌海藻菘菜羊肉蕪荑
又龍骨湯療宿驚失志忽忽善忘悲傷不樂陽氣不起
方
　　龍骨　　　茯苓　　　桂心　　　逺志(去心/各一)
　　(兩/)　　　　麥門冬(去心/二兩)牡蠣(熬/)　　甘草(炙各/三兩)
　　生薑(四/兩)
　右八味㕮咀以水七升煮取二升分為二服忌海藻
　菘菜酢生葱
又鐵精散療驚恐妄言或見邪魅恍惚不自覺發作有
時或如中風方
　　鐡精　　　茯苓　　　芎藭　　　桂心
　　蝟皮(炙各/三兩)
　右五味𢷬下篩以酒服錢五匕日三不知稍増至一
　錢以上知之為度忌酢物生葱等(並出第/九卷中)
古今録驗道士陳明進茯神丸一名定志小丸主心氣
不定五藏不足甚者憂愁悲傷不樂忽忽善忘朝差暮
劇暮差朝發發則狂眩加茯神為茯神丸不加茯神為
定志丸二分合少可兩度合方
　　菖蒲　　　逺志(去/心)　　茯苓(各二/分)　人參(三/兩)
　右四味𢷬下篩服方寸匕後食日三蜜和丸如梧桐
　子服六七丸日五亦得一方加茯神一兩半牛黄五
　銖為六味茯苓逺志菖蒲各一兩忌酢物羊肉餳(千/金)
　(同/)
又定志紫葳丸療五驚喜怒不安方
　　紫葳(六/分)　　逺志(十五分/去心)白龍骨(七/分)　牛黄(一/兩)
　　甘草(十分/炙)　虎頭皮(十二分/炙令焦)　　　　人參
　　桂心　　　白术(各八/分)　防風(七/分)　　麥門冬(去/心)
　　(熬/)　　　　雷丸(各五/分)　柴胡(六/分)
　右十三味各别𢷬下篩蜜和丸如梧桐子大先食服
　十丸日三甚良忌海藻菘菜桃李生葱(並出第/五卷中)
千金療驚勞失志方
　　茯神(五/兩)　　甘草(炙/)　　桂心(各一/兩)　龍骨
　　麥門冬(去/心)　防風　　　牡蠣(熬/)　　逺志(去心/各二)
　　(兩/)　　　　棗(二十/枚擘)
　右九味切以水八升煮取二升分為二服日再服忌
　海藻菘菜生葱酢物(出第十四卷中一云主驚悸心/神錯亂或是或非言語無度茯)
　(神/湯)
　　風邪方八首
病源風邪者謂風氣傷於人也人以身内血氣為正外
風氣為邪若其居處失宜飲食不節致腑藏内損血氣
外虚則為風邪所傷故病有五邪一曰中風二曰傷暑
三曰飲食勞倦四曰中寒五曰中濕其為病不同風邪
者發則不自覺知狂惑妄言悲喜無度是也(出第二/卷中)
廣濟療風邪狂亂失心安神定志方
　　金銀薄(各一百/和合)　　　　石膏(研/)　　龍齒(研/)
　　鐵精(研/)　　地骨白皮　茯神　　　黄芩
　　生乾地黄　升麻　　　茯苓　　　𤣥參
　　人參(各八/分)　虎睛(一具/微炙)　牛黄　　　生薑屑(各/四)
　　(分/)　　　　麥門冬(十分/去心)枳實(炙/)　　甘草(炙/)
　　葳蕤　　　芍藥(各六/分)　逺志(去/心)　　栢子仁
　　白鮮皮(各五/分)
　右二十四味𢷬篩以蜜和為丸食訖少時煮生枸杞
　根汁服如梧桐子二十丸日二服漸加至三十丸不
　利忌熱麫海藻菘菜蕪荑炙肉醋蒜粘食陳臭油膩
　(出第一/卷中)
深師鎮心丸療老小心氣不足虚弱時苦小語勞則劇
風邪百病並主之方
　　銀屑(一分/半研)　牛黄(九/銖)　　丹砂(研/)　　甘草(炙/)
　　麥門冬(去/心)　逺志(去心各/五分)防葵　　　人參
　　防風　　　細辛　　　茯神　　　椒(汗/)
　　附子(炮/)　　紫石英(研各/四分)桂心　　　乾薑(各六/分)
　　菖蒲　　　紫菀(各三/分)
　右十八味𢷬下篩以白蜜和丸如梧子大先食服三
　丸日三不知稍稍増之忌海藻菘菜生菜豬肉生葱
　生血酢物餳等(丹砂一/作丹參)
又五石鎮心丸療男女風虚心氣不足風邪入藏夢寤
驚恐心悸諸病悉主之方
　　紫石英(研/)　白术(各一/兩)　茯苓　　　海蛤
　　菖蒲　　　白石英　　杏仁(去皮尖/兩仁熬)硫黄(研/)
　　逺志(去/心)　　細辛　　　牛黄　　　鐵精(研/)
　　卷栢　　　阿膠(炙各/四分)　麥門冬(去/心)　蓯蓉
　　鍾乳(研/)　　銀屑(研/)　　大豆卷　　當歸
　　乾薑(各五/分)　大棗(五十/枚)　人參　　　防風
　　薯蕷　　　甘草(炙各/七分)　澤㵼(六/分)　　白斂
　　前胡(各二/分)　石膏(研/)　　乾地黄　　芍藥
　　桔梗　　　栢子仁　　桂心　　　烏頭(炮各/三分)
　　秦芁(六/分)　　半夏(八分/洗)　大黄(五分三斗/米下蒸)
　　黄芪(六/分)
　右四十味𢷬下篩棗膏蜜和為丸如梧子大一服十
　丸不知増之忌海藻菘菜豬羊肉餳生葱桃李羊血
　蕪荑酢物(並出第/十卷中)
肘後麻子湯療風邪感結衆殃恍惚不安氣欲絶水漿
不入口方
　　麻子(五合/熬)　橘皮　　　芍藥　　　生薑
　　桂心　　　甘草(炙各/三兩)　半夏(五兩/洗)　人參(一/兩)
　　當歸(二/兩)
　右九味切以水九升煮取三升分為三服忌海藻菘
　菜羊肉餳生葱等物(古今録驗同/出第三卷中)
千金翼續命湯療大風風邪入心心痛達背背痛達心
前後心痛去來上下或少腹脹滿微痛一寒一熱心中
煩悶進退無常面或青或黄皆是房内太過虚損勞傷
交通㑹後汗出汗出未除或因把扇或出當風因而成
勞五俞大傷風因外入下有水因變成邪雖病如此然
於飲食無退坐起無異至卒不知是五内受風故也名
曰行尸宜預備此方
　　麻黄(六分/去節)　大棗(十枚/擘)　桂心　　　防風
　　細辛　　　芎藭　　　甘草(炙/)　　芍藥
　　人參　　　秦芁　　　獨活　　　黄芩
　　防己(各一/兩)　附子(炮/)　　白术(各三/分)　乾薑(五/分)
　右十六味切以水一斗三升先煮麻黄令一沸下之
　去沫内諸藥煮取五升去滓内棗煎取三升分為三
　服老小人病服五合强人可取微汗忌生葱海藻菘
　菜生菜豬肉冷水桃李雀肉等物
又鎮心丸療胃氣厥實風邪入藏喜怒愁憂心意不定
恍惚善忘夜不得寐諸邪氣病悉主之方
　　秦芁(一/兩)　　栢實　　　當歸　　　乾漆(熬/)
　　白斂　　　杏仁(去皮/尖熬)　芎藭(各三/分)　澤㵼(一/兩)
　　乾地黄(六/兩)　防風　　　人參(各四/兩)　甘草(一/兩)
　　白术　　　薯蕷　　　茯苓　　　乾薑(各二/分)
　　麥門冬(去心/二兩)前胡(四/分)
　右十八味𢷬下篩以蜜和為丸如梧子大先食飲服
　十丸日三不知稍增之忌桃李雀肉海藻菘菜蕪荑
　酢物(並出第十/六卷中)
崔氏療風邪虚悸恍惚悲傷或夢寐不安鎮心湯方
　　茯神　　　半夏(洗/)　　生薑(各四/兩)　羚羊角(屑/)
　　當歸　　　人參　　　防風　　　芎藭
　　杏仁(去皮/尖)　桔梗(各二/兩)　龍齒(碎綿/裹)　石膏(碎各/三兩)
　　(綿/裹)　　　　防己　　　桂心(各一/兩半)　竹瀝(一/升)
　右十五味切以水一斗煮減半内竹瀝煎取二升八
　合去滓分温三服相去如人行十里乆忌酢物羊肉
　豬肉餳生葱等物
又别離散療男子女人風邪男夢見女女夢見男交歡
日乆成勞愁悲憂恚怒喜無常日漸羸瘦連年嵗月深
乆難療或半月或數月日復發者方
　　楊上寄生(三兩/炙)　　　　菖蒲　　　細辛
　　附子(炮/)　　乾薑　　　薊根(一云/苧根)　天雄(炮/)
　　桂心(各一/兩)　白术(二/兩)　　茵芋(二兩/炙)
　右十味合𢷬下篩以酒服半方寸匕日三不飲酒用
　童子小便調服合藥勿令婦人雞犬見之勿令病人
　見合藥見者令邪氣不去禁之為驗忌生葱生菜豬
　羊肉桃李雀肉餳等物(小品同並出/第七卷中)
　　五邪方五首
深師五邪丸療心驚恐夢寤愁憂煩躁不樂心神錯亂
邪氣經入五藏徃來煩悶悲哀啼泣常如苦怖吸吸短
氣當發之時恍惚喜卧心中踊踊忽然欲怒癲倒手足
冷清氣乏鬼邪氣所中涉於藏腑食即嘔逆除氣定心
神方
　　芎藭　　　龍角(無角/用齒)　茯苓　　　紫石英(研/)
　　防風　　　厚朴(炙/)　　鐵精(研/)　　甘草(炙各/四分)
　　逺志(六分/去心)　丹參　　　大黄　　　梔子仁
　　桂心　　　細辛　　　菖蒲　　　椒(汗去/目)
　　人參　　　乾薑　　　附子(炮/)　　吳茱茰(各/五)
　　(分/)　　　　芥子(三/分)　　禹餘粮(七分/研)
　右二十二味𢷬下篩和以蜜丸如梧子大未食服二
　十丸夜服十丸棗湯下不知増之忌海藻菘菜生葱
　生菜豬羊肉餳等物
又五邪湯療風邪恍惚悲涕泣狂走如有神之狀身體
强直或疼痛口噤候痺水漿不通面目變色甚者不識
人方
　　菖蒲　　　秦芁　　　桂心　　　當歸
　　禹餘粮　　人參　　　附子(炮/)　　黄芩
　　甘草(炙/)　　逺志(去/心)　　防風(各一/兩)　龍骨
　　赤石脂　　茯苓　　　芍藥　　　芎藭
　　防己(各二/兩)
　右十七味𢷬下篩作麤散調和取水二升一方取東
　流水煮小沸内散二兩煮取一升五合未食服五合
　日再夜一分作十二裹重裹令密勿令泄氣忌羊肉
　餳海藻菘菜酢物(並出第/八卷中)
范汪五邪湯療五邪氣入人體中鬼語諸妄有所語悶
亂恍惚不足意志不定發作來往有時方
　　人參　　　白术　　　茯苓　　　菖蒲
　　茯神(各三/兩)
　右五味切以水一斗煮取三升先食服八合日三忌
　桃李雀肉羊肉餳酢物(並出第四/十二卷中)
古今録驗五邪湯主邪氣啼泣或歌或哭方
　　禹餘粮(研/)　防風　　　桂心　　　芍藥
　　逺志(去/心)　　獨活　　　甘草(炙/)　　人參
　　石膏(碎綿/裹)　牡蠣(熬/)　　秦芁(各一/兩)　白术
　　防己　　　菖蒲　　　雄黄(研/)　　茯神
　　蛇蜕皮(炙各/一兩)
　右十七味𢷬麤篩以水一升半内三方寸匕煮二沸
　去滓服之日四服忌生葱海藻菘菜桃李雀肉餳醋
　等(深師用黄丹不/用雄黄餘同)
又茯神湯主五邪氣入人體中見鬼妄語有所見聞心
悸動摇恍惚不定方
　　茯神(二/兩)　　人參　　　茯苓(各三/兩)　赤小豆(四/十)
　　(枚/)　　　　菖蒲(三/兩)
　右五味以水一斗煮取二升半分為三服忌酢羊肉
　餳(深師千金翼同/並出第四卷中)
　　風驚悸方九首
病源風驚悸者由體虚心氣不足心之經為風邪所乘
也或恐懼憂迫令心氣虚亦受風邪風邪搏於心則驚
不自安驚不已則悸動不定其狀目睛不轉而不能呼
診其脈動而弱者驚悸也動則為驚弱則為悸(出第一/卷中)
廣濟療熱風驚悸安心乆服長年鎮心丸方
　　茯神　　　人參　　　龍齒(研/)　　升麻
　　石膏(研/)　　黄芩　　　茯苓　　　麥門冬(八/分)
　　(去/心)　　　　銀薄(二百/番研)　虎睛(一具/炙)　枳實(炙/)
　　白斂　　　𤣥參　　　芍藥　　　葳蕤
　　甘草(炙各/六分)　生薑(二/分)
　右十七味𢷬篩蜜和丸每食訖少時以飲服如梧子
　大十五丸日二服漸漸加至三十丸不利忌海藻菘
　菜醋蒜麵粘食陳臭等物(出第/卷中)
深師大定心丸療恍惚驚悸心神不安或風邪因虚入
藏語言喜忘胷脅滿不得飲食方
　　人參　　　桂心(各三/兩)　白术　　　防己
　　茯苓　　　乾薑　　　防風　　　大黄
　　茯神　　　桔梗　　　白斂(各一/兩)　牛膝(十/銖)
　　逺志(二兩/去心)　銀屑(六/銖)
　右十四味𢷬合下篩以蜜丸如梧子大先食服五丸
　日三不知稍稍増之一方無牛膝而有茱茰一兩銀
　屑十銖餘悉同忌生葱酢物豬肉桃李雀肉等
又補心湯療心氣不足其病苦滿汗出心風煩悶善恐
獨苦多夢不自覺者咽喉痛時時吐血舌本强水漿不
通手掌熱心驚悸吐下血方
　　麥門冬(三兩/去心)紫石英(五/分)　紫菀(二/兩)　　桂心(一尺/一方)
　　(二/兩)　　　　茯苓(四兩一/方一兩)小豆(二十四枚/一方六合)
　　人參(半/兩)　　大棗(二十五/枚擘)甘草(五寸炙一/方一兩)
　右九味切以水八升煮取二升四合羸人分作三服
　强人再服心王之時有血證可服耳一方説用藥兩
　數不盡同注之在下煮取多少服亦同忌海藻菘菜
　生葱酢物(並出第/十卷中)
千金療心虚寒隂陽寒損心驚掣悸語聲寛急混濯口
喎冒昧好自笑厲風傷心荆瀝湯方
　　荆瀝(三/升)　　麻黄(去/節)　　白术　　　芎藭(各四/兩)
　　防風　　　桂心　　　升麻　　　茯苓
　　逺志(去/心)　　人參　　　羌活　　　當歸(各三/兩)
　　防己　　　甘草(炙各/二兩)　母薑(切一升/取汁)
　右十五味切以水一斗先煮麻黄兩沸去沫次下諸
　藥煮取三升絞去滓下荆瀝薑汁煎取四升分為四
　服日三夜一忌海藻菘菜酢生葱桃李雀肉等物
又大鎮心丸療心虚驚悸夢寤恐畏方
　　紫石英　　茯苓　　　防風　　　人參
　　甘草(炙/)　　澤㵼(各八/分)　秦芁　　　黄芪
　　白术　　　薯蕷　　　白斂(各六/分)　麥門冬
　　當歸(各五/分)　桂心　　　逺志(去/心)　　栢子仁
　　石膏　　　桔梗　　　大黄　　　大豆卷(各/四)
　　(分/熬)　　　　椒(汗去/目)　　芍藥　　　乾薑
　　細辛(各三/分)
　右二十四味酒服如梧子大十五丸日再一方用棗
　膏丸忌海藻菘菜生葱豬肉生菜桃李雀肉等
又小鎮心散療心氣不足虚悸恐畏悲思恍惚心神不
定惕惕而驚方
　　人參　　　逺志(去/心)　　赤小豆　　附子(炮/)
　　桂心　　　細辛　　　乾薑　　　防風
　　龍齒(炙/)　　菖蒲　　　乾地黄(各二/兩)茯苓
　　白术　　　黄芪(各四/兩)
　右十四味𢷬篩為散以酒服兩方寸匕日三忌羊肉
　餳桃李雀肉生葱生菜豬肉(並出第十/四卷中)
崔氏療熱風驚掣心忪恐悸風邪狂呌妄走者服此湯
亦差朱四頻用之極效方
　　茯神(三/兩)　　杏仁(三兩去皮/尖兩仁切)　　　　升麻
　　白鮮皮　　沙參(各二/兩)　龍齒(六兩/炙)　寒水石(一/斤)
　　(碎綿/裹)　　　石膏(二十兩/碎綿裹)生麥門冬(去心/四兩)
　右九味切以水一斗二升煎取三升去滓分温為三
　服相去十里若甚者減水三升内竹瀝三升先用水
　煮九沸然後内竹瀝煮取三升服如上法忌酢物(出/第)
　(六卷/中)
古今録驗茯神湯療風經五藏虚驚悸安神定志方
　　龍骨(二/兩)　　乾薑(一兩/半)　細辛(一兩/半)　白术(一/兩)
　　茯神(三/兩)　　人參　　　逺志(去/心)　　甘草(炙/)
　　桂心　　　獨活(各二/兩)　酸棗　(一/兩)　防風(二/兩)
　右十二味切以水九升煮取三升分為三服忌海藻
　菘菜桃李雀肉生葱生菜醋物
又大竹瀝湯療大虚風氣入腹拘急心痛煩寃恍惚迷
惑不知人或驚悸時怖吸吸口乾濇濇惡寒時失精明
歴節疼痛或緩或不攝産婦體虚受風惡寒慘慘憒憒
悶心欲絶者并療風痙口噤不開目視如故耳亦聞人
語心亦解人語但口不得開劇者背强反折百脈掣動
悉主之方
　　秦芁　　　防風　　　茯苓　　　人參(各二/兩)
　　茵芋　　　烏頭(炮/)　　黄芩　　　乾薑
　　當歸　　　細辛　　　白术(各一/兩)　天雄(一枚/炮)
　　甘草(三兩/炙)　防己(二/兩)
　右十四味切以竹瀝一斗水五升煮取四升分服一
　升羸人服五合佳此湯令人痺寧少服也茵芋有毒
　令人悶亂目花虚人可半兩良風輕者用竹瀝三升
　水七升小重者竹瀝五升水五升風大劇停水用竹
　瀝一斗忌酢生菜海藻菘菜桃李雀肉等(並出第/一卷中)
　　風驚恐方三首
病源風驚恐者由體虚受風入乘腑藏其狀如人將捕
之心虚則驚肝虚則恐足厥隂為肝之經與膽合足少
陽為膽之經主決斷衆事心肝既虚而受風邪膽氣又
弱而為風所乘故驚恐如人將捕之(出第一/卷中)
廣濟療心虚熱風上衝頭面心係急時時驚四肢煩腰
膝冷邪氣發神不定犀角丸方
　　犀角(屑/)　　防風　　　人參　　　升麻
　　防葵　　　㯽榔仁(各五/分)青木香　　光明砂(研/)
　　牛膝(各八/分)　龍齒(炙/)　　鐡精(各六/兩)　露蜂房(炙/)
　　銀箔(研各/三分)
　右十三味𢷬篩蜜和為丸如梧子酒下二十丸至二
　十五丸日再服不利忌生血物熱麵蕎麥炙肉葵蒜
　粘食等(出第一/卷中)
深師續命湯療大風風邪入心或心痛徹背背痛徹心
去來上下驚恐小腹脹滿微痛乍寒乍熱心中悶狀如
微温進退無常面青或白或黄虚勞邪氣入百脈百病
皆療之方
　　人參　　　甘草(炙/)　　乾薑　　　麻黄(去/節)
　　獨活　　　當歸　　　芎藭　　　石膏(碎綿/裹各)
　　(二/兩)　　　　附子(一枚/炮)　桂心　　　白术
　　細辛(各三/分)　防風(五/分)　　芍藥(二/分)　　秦芁(一/兩)
　　杏仁(四十枚去/兩仁尖皮)　　　　黄芩(一/兩)
　右十七味以水一斗煮麻黄十餘沸内諸藥煮取四
　升半去滓内棗十枚煎取三升分五服老小者五合
　此以下以意消息調和六腑安五藏無不損除無芎
　藭防己代之無獨活天雄代之無附子烏頭代之湯
　成之後服湯以椒十枚置湯中温令煖服之此與十
　二味西州續命湯療同俱療癲邪大風西中有十二
　味者中有大棗三十枚忌海藻生葱豬肉桃李生菜
　雀肉等
又療五藏六腑血氣少亡魂失魄五藏晝夜不安惚惚
善悲心中善恐怖如有鬼物此皆發於大驚及當風從
髙堕落所致療之十黄散方
　　雄黄(五分/熬)　人參(五/分)　　蜀椒(五分/汗)　大黄(四/分)
　　朱砂(三分/研)　乾薑(四/分)　　黄蘗(二/分)　　山茱茰(二/分)
　　細辛(二/分)　　黄芪(三/分)　　澤㵼(三/分)　　黄連(一/分)
　　蒲黄(一/分)　　桂心(三/分)　　麻黄(去節/一分)　黄孫(一分/牡蒙)
　　(也一方/云黄昬)　　黄環(三/分)　　黄芩(三/分)
　右十八味𢷬篩為散未食温酒服一方寸匕日三稍
　増至二匕服此散體中筋力强者不須増人參氣力
　羸虚可増人參五分合十分忌豬肉冷水生菜生葱
　生血物等(並出第八卷中崔氏同/千金無椒朱砂乾薑)
　　風癲方七首
病源風癲者由血氣虚風邪入於隂經故也人有血氣
少則心虚而精神離散魂魄妄行因為風邪所傷故邪
入於隂則為癲疾又人在胎時其母卒大驚精氣并居
令子發癲其發則仆地吐涎沫無所覺是也原其癲病
皆由風邪故也養生方云夫人見十步直牆勿順牆而
卧風利吹人必發癲癎及體重人卧春夏向東秋冬向
西此是常法其湯熨鍼石别有正方補養宣導今附於
後養生方導引法云還向反望不見七通治欬逆胷中
病寒熱癲疾喉不利咽乾咽塞又云以兩手承轆轤倒
懸令脚反在其上元愈頭眩風癲坐地舒兩脚以繩絆
之以大繩絆訖拖轆轤上來下去以兩手挽繩使脚上
頭下不使離地自極十一通愈頭眩風癲乆行身卧空
中而不墜落(出第二/卷中)
集驗風癲論曰凡癲病發則仆地吐涎沫無知若强掠
如狂及遺糞者難療無方(出第三卷/中千金同)
千金療風癲方
　　葶藶子(熬/研)　鉛丹　　　栝樓　　　虎掌(各三/分)
　　烏頭(三分/炮)　白术(一/分)　　鴟頭(一枚/炙)　鐵精
　　䕡茹(各一/兩)　椒(汗/)　　　大㦸(炙/)　　甘遂
　　天雄(各二/分炮)
　右十三味末之以蜜和如梧子大服二丸日二忌桃
　李雀肉豬肉冷水(經心録同/名鴟頭丸)
又芎藭湯主風癲引脅牽痛發作則吐耳如蟬鳴方
　　芎藭　　　藁本　　　䕡茹(各五/兩)
　右三味切内酒一斗煮取三升頓服酒一升羸者二
　服取大汗(深師/同)
又方
　　生天門冬(十/斤)生地黄(三十/斤)
　右二味取汁作煎服之忌鯉魚蕪荑
又天門冬酒通治五藏六腑大風洞虚五勞七傷癥結
滯氣冷熱諸風癲癎惡疾耳聾頭風四肢拘攣猥退歴
節風萬病皆主之乆服延年輕身齒落更生髮白再黒
方
　　天門冬與百部相似天門冬味甘兩頭方百部細
　　長而味苦令人利門冬汁一斗漬麴二升令發以
　　米二斗準家法醖之春夏極冷下飯秋冬温如人
　　肌酒熟取清服一盞常令酒相接勿至醉吐慎生
　　冷酢滑雞豬魚蒜特忌鯉魚亦忌油脂此是一斗
　　汁法餘一石二石亦準此以為大率服藥十日覺
　　身體大痒二十日更大痒三十日乃漸止此是風
　　氣出去故也四十日即覺心豁然大快似有所得
　　五十日更覺大快當風坐卧覺風不著人身中諸
　　風悉盡用米法先浄淘米暴炕令乾臨欲用時更
　　别取天門冬汁漬米灑炊之餘汁拌飯取天門冬
　　汁法浄洗天門冬乾漉去水切之𢷬押取汁三四
　　遍令滓乾如草乃止此酒初熟味酸仍作臭泔腥
　　氣但依式服之乆停即香美餘酒不及也封四七
　　日佳凡八月九月即少少合至十月合擬到來年
　　五月三十日以來相續服之春三月亦得合入四
　　月不得合服酒時若得散服更得力倍速散方如
　　左
　　天門冬去心皮暴乾𢷬篩以上件酒服方寸匕日
　　三加至三匕乆服長生凡酒亦得服之
又療風癲方
　　茯神　　　白龍骨(研/)　龍齒(研/)　　龍角(研/)
　　龍膽　　　蔓菁子　　鐵精(研/)　　乾薑(各十/分)
　　人參　　　逺志(去/心)　　黄連　　　大黄(各八/分)
　　芎藭　　　白芷　　　黄芩　　　當歸(各六/分)
　　桂心(五分/去皮)
　右十七味末之蜜和丸湯服十五丸如梧子大日二
　稍稍加之以知為度忌酢物豬肉冷水生葱(並出第/十四卷)
　(中/)
古今録驗療風癲六生散方
　　菖蒲　　　蒴藋(一作/雚蘆)　防風　　　茵芋
　　商陸根　　蜀附子(炮各/二兩)
　右六味𢷬下篩酒服錢五匕日再服不知稍増以知
　為度忌豬肉冷水羊肉餳牛犬肉蒜等
又侯氏黒散療風癲方
　　菊花(四十/分)　防風　　　白术(各十/分)　茯苓
　　細辛　　　牡蠣(熬/)　　鍾乳(研/)　　礜石(泥裹/燒半)
　　(日/研)　　　　人參　　　乾薑　　　桂心
　　芎藭　　　當歸　　　礬石(如馬齒者燒令/汁盡研各三分)
　　黄芩(五/分)
　右十五味𢷬合下篩以酒服方寸匕日三忌桃李雀
　肉胡荽青魚鮓酢物生葱生菜(並出第十卷中張仲/景此方更有桔梗八)
　(分無鍾乳礜石以温酒下之禁一切魚肉大蒜常宜/冷食六十日上即藥積在腹中不下也熱食即下矣)
　(冷食自能/助藥力)
　　五癲方三方
病源五癲者一曰陽癲發時如死人遺尿有頃乃解二
曰隂癲坐小時臍瘡未愈數洗浴因此得之三曰風癲
發則眼目相引牽縱反强羊鳴食頃方解由熱作汗出
當風因以房室過度醉飲飽滿行事令心意逼迫短氣
脈悸得之四曰濕癲眉頭痛身重坐熱沐頭濕䯻腦沸
未止得之五曰馬癲發作時反目口噤手足相引身熱
坐小時膏氣腦熱不和得之皆然診其脈心脈微澀為
癲疾并脾脈𦂳而疾者癲脈也腎脈急甚為骨癲疾脈
洪大而長者癲疾脈浮大附隂者癲疾脈來牢疾者癲
疾三部脈𦂳急者癲可療發則仆地吐涎沫無所知若
强掠起如狂及遺糞者難療脈虚則可療實則死脈𦂳
弦實牢者生脈沈細小者死脈搏大滑乆乆自巳其脈
沈小急疾不可療小牢急亦不可療(出第二/卷中)
古今録驗莨菪子散療五癲反側羊鳴目飜吐沫不知
痛處方
　　豬卵(一具隂/乾百日)莨菪子(三/升)　牛黄(八分/研)　鯉魚膽(五/分)
　　桂心(十分/研)
　右五味切以清酒一升漬莨菪子暴令乾盡酒止乃
　𢷬合下篩酒服五分匕日再當如醉不知稍増以知
　為度忌生葱等
又鐵精散療五癲方
　　鐵精(一合/研)　芎藭　　　防風(各一/兩)　蛇牀子(五/合)
　右四味合𢷬篩酒服一錢匕日三有效(文仲范/汪同)
又療五癲牛癲則牛鳴馬癲則馬鳴狗癲則狗吠羊癲
則羊鳴雞癲則雞鳴五癲病者腑藏相引盈氣起寒厥
不識人氣争□瘲吐沫乆而得蘇雄黄丸方
　　鉛丹(二兩熬/成屑)真珠　　　雄黄(研/)　　水銀(熬/)
　　雌黄(一方無/各一兩)丹砂(半兩/研)
　右六味𢷬和以蜜又𢷬三萬杵乃丸先食服胡豆大
　三丸日再驚癎亦愈良忌生血物(千金范汪同云各/五兩小兒三丸如)
　(小豆卷並出/第六  中)
　　癎方三首
廣濟療癎疾積年不差得熱即發水銀丸方
　　水銀(紙裹/鍊)　麥門冬(去/心)　烏蛇脯(炙/)　鐵精(研/)
　　乾地黄(各八/分)龍角(研/)　　人參　　　防風
　　子芩　　　升麻(各六/分)　熊膽(四分/研)
　右十一味𢷬篩蜜和丸如梧子食後以生驢乳汁下
　二十丸漸漸加至三十丸日再不利忌蕪荑生菜熱
　麵蕎麥炙肉蒜粘食(出第/卷中)
千金大鎮心丸主諸癎醫所不救方
　　虎睛(一具酒漬/一宿炙)　　　　防風　　　秦芁
　　防葵　　　龍齒(研/)　　黄芩　　　雄黄
　　防己　　　山茱茰　　茯苓　　　鐵精(研/)
　　鬼臼　　　人參　　　大黄　　　銀屑(研/)
　　乾薑　　　牛黄(研各/四分)　寒水石(六分/研)羌活
　　升麻　　　逺志　　　白鮮皮　　細辛
　　白薇　　　貫衆　　　麝香　　　鬼箭(各三/分)
　　茯神　　　石膏(研/)　　天雄(炮各/二分)　蛇蜕皮(一/尺)
　　(炙/)　　　　蜂房(二分/炙)
　右三十二味𢷬篩蜜和酒服十五丸日二服加至三
　十丸忌醋物生菜豬肉冷水(出第十四卷中崔氏云/療風癎及風邪有鴟頭)
　(三枚炙無茯/苓餘並同)
救急療癎少老増減之方
　　竹筎(一/握)　　衣中白魚(七/頭)
　右二味以酒一升煎取二合頓服之(出第八/卷中)
　　風癎及驚癎方五首
廣濟療風癎卒倒嘔沫無省覺方
　　麻黄(去/節)　　大黄　　　牡蠣(熬/)　　黄芩(各四/兩)
　　寒水石　　白石脂　　石膏(研/)　　赤石脂
　　紫石英　　滑石(研各/八兩)　人參　　　桂心(各二/兩)
　　蛇蜕皮(一兩/炙)龍齒(六兩/研)　甘草(三兩/炙)
　右十五味𢷬篩為散八兩一薄以絹袋盛散藥用水
　一升五合煮取一薄取七合絞去滓頓服之日一服
　一方水二升煮散方寸匕取一升去滓服之少小百
　日服一合熱多者日二服三五日一服亦得本方無
　麻黄龍齒蛇蜕皮忌海藻菘菜生葱熱麵蕎麥豬肉
　蒜膩粘食
又方
　　弔藤皮　　麻黄(去節各/二分)龍齒(六分研/綿裹)銀(一/斤)
　　寒水石　　梔子(擘/)　　知母　　　石膏(碎綿/裹)
　　杏仁(去兩仁皮尖/研各十二分)　　　升麻(十/分)　　子芩(十/分)
　　蛇蜕皮(七寸/炙)蚱蟬(四枚去/足趐炙)柴胡(十/分)　　芍藥
　　沙參(各八/分)　生葛汁(五/分)　蜜(七/合)　　　牡牛黄(如/大)
　　(豆粒十枚煎/成研下之)
　右十九味切以水六升淡竹瀝二升合煮取二升四
　合絞去滓内杏仁脂葛汁蜜於微火煎攪不停手令
　餘二升三合成三四嵗一服二合五六嵗一服二合
　半日再服稍増兒若大便濇者加大黄十分慎熱麵
　炙肉魚蒜粘食油膩冷水(並出第/一卷中)
深師療大人風及少小驚癎痸瘲日數十發醫所不能
療除熱方
　　龍骨　　　大黄　　　乾薑(各四/兩)　牡蠣(三兩/熬)
　　滑石　　　赤石脂　　白石脂　　桂心
　　甘草(炙各/三兩)
　右九味𢷬下篩韋囊盛大人三指撮以井華水二升
　煮三沸藥成適寒温大人服一升未滿百日服一合
　未能飲者綿裹筯頭内湯中著小兒口中以當乳汁
　熱多者日四服無毒以意消息之忌海藻菘菜生葱
　(一方無大黄赤石脂桂/心甘草出第九卷中)
崔氏療暴得驚癎立驗方(朱四云/極效)
　　弔藤皮　　茯神　　　黄芩　　　升麻
　　白鮮皮　　沙參(各二/兩)　龍齒(三/兩)　　石膏(八/兩)
　　蚱蟬(七枚去翅炙/研湯成内)　　　寒水石(六兩碎/研裹)
　　甘竹瀝(二升湯/熟内之)
　右十一味切以水九升煮取三升温分三服相去六
　七里乆若小孩子患藥各減量取多少細細飲之立
　差忌醋物
又療大人風引少小驚癎痸瘲日數十發醫所不能療
除熱鎮心紫石湯方
　　紫石英　　滑石　　　白石脂　　石膏
　　寒水石　　赤石脂(各八/兩)大黄　　　龍骨
　　乾薑(各四/兩)　甘草(炙/)　　桂心　　　牡蠣(熬各/三兩)
　右十二味𢷬篩盛以韋囊置於高涼處大人欲服乃
　取水二升先煮兩沸便内藥方寸匕又煮取一升二
　合濾去滓頓服之少小未滿百日服一合熱多者日
　二三服每以意消息之紫石湯一本無紫石英紫石
　英貴者可除之永嘉二年大人小兒頻行風癎之病
　得發例不能言或發熱半身掣縮或五六日或七八
　日死張思惟合此散所療皆愈忌海藻菘菜生葱(此/本)
　(仲景傷寒論方古今録驗/范汪同  並出第六卷中)
　　風毒方五首
廣濟療風毒發即眼睛疼脚縱中指疼連肘邊牽心裹
悶兩肋脹少氣力喘氣急欲絶不能食黄芪丸方
　　黄芪　　　黄連(各七/分)　防風　　　甘草(炙五/分)
　　五加皮　　白鮮皮　　枳實(炙各/四分)　升麻
　　車前子　　苦參(炙/)　　麥門冬(去/心)　葶藶子(熬/)
　　巨勝(各六/分)
　右十三味𢷬篩蜜和丸如梧子空腹以酒浸大豆下
　二十丸漸加至三十丸日二服不知増之忌海藻菘
　菜豬肉冷水熱麵炙肉蕎麥(並出第/一卷中)
深師芍藥湯療中毒風腫心腹痛達背迫氣前後如疰
痛方
　　芍藥　　　細辛　　　桂心　　　甘草(炙/)
　　當歸　　　吳茱茰　　獨活(各二/兩)　乾地黄(二/兩)
　　生薑(五/兩)　　桃仁(四十枚去皮/兩仁尖碎)
　右十味切以水九升煮取三升分為四服宜利者加
　大黄二兩忌海藻菘菜生葱蕪荑生菜(並出第/九卷中)
備急虎骨酒療男子女人骨體疼痛風毒流灌藏腑及
至骨肉方
　　虎骨一具炭火炙令黄色刮削去脂血搥碎取盡
　　𢷬篩得數升絹袋盛清酒六升浸五宿隨多少稍
　　稍飲之日二三盃酒盡更添(文仲/同)
又續命湯療毒風其病喉咽塞氣噎或口不能言或身
體緩縱不能自勝不知痛處拘急腰背强引頭恍恍惚
惚不得卧轉側綿絶欲死此毒風所作方
　　麻黄(三兩/去節)　石膏(碎綿/裹)　乾薑(各二/兩)　防風(一/兩)
　　當歸　　　芎藭　　　甘草(炙/)　　黄芩
　　桂心(各二/分)　杏仁(二十枚去兩/仁尖皮碎)
　右十味切以水九升煮取三升分服小取汗若口噤
　不能飲絞口與湯不過二三劑忌海藻菘菜生葱(並/出)
　(第九/卷中)
千金逐風毒石膏湯方
　　石膏(如雞子大三/枚碎綿裹)　　　麻黄(三兩/去節)　杏仁(三十/枚去)
　　(皮尖兩/仁碎)　　雞子(二/枚)　　甘草(一尺指/許大炙)
　右五味切以水三升破雞子内水中洋令相得内藥
　煮取一升服之覆取汗汗不出燒石熨令汗出良忌
　海藻菘菜等物(並出第/八卷中)
　　風多汗及虚汗方五首
深師療風多汗惡風四味防風散方
　　防風(五/分)　　澤㵼　　　牡蠣(熬/)　　桂心(各三/分)
　右藥𢷬下篩為散先食酒服方寸匕日再忌生葱
又療風汗出少氣方(趙子/髙法)
　　防風(十/分)　　白术(九/分)　　牡蠣(三分/熬)
　右三味𢷬篩為散以酒服方寸匕日三増至二三匕
　惡風倍防風少氣倍术汗出面腫倍牡蠣忌桃李雀
　肉胡荽火蒜青魚鮓等物(並出第/九卷中)
延年療風虚止汗石膏散方
　　石膏(研/)　　甘草(炙各/四分)
　右二味合𢷬下篩為散先食以漿水服方寸匕日三
　夜再服忌海藻菘菜等
又療風虚汗出不止方
　　秦芁　　　附子(炮/)　　石斛　　　菖蒲
　　白术　　　桂心(各三/分)　麻黄根　　防風(各五/分)
　右八味𢷬為散以酒服方寸匕日三忌羊肉餳豬肉
　冷水桃李雀肉生葱(並出第/五卷中)
刪繁療大虚汗出欲死若白汗出不止方
　　麻黄(去/節)　　附子(炮各/一兩)　牡蠣(二兩/熬)
　右三味𢷬下篩以一合藥白粉一升合和令調以粉
　汗上一方粉二升忌豬肉冷水(出第九/卷中)
　　風熱方六首
病源風熱者風熱之氣先從皮毛入於肺也肺為五藏
上蓋候身之皮毛若膚腠虚則風熱之氣先傷皮毛乃
入肺也其狀令人惡風寒戰目欲脱涕唾出候之三日
内及五日内目不精明者是也七八日微有青黄膿涕
如彈丸大從口鼻内出為善也若不出則傷肺變欬唾
膿血也(出第二/卷中)
延年黄連丸主風熱氣發即頭面煩悶不能食兼欠呿
眠睡不安方
　　黄連(十二/分)　人參　　　茯神(各六/分)　葳蕤(四/分)
　　豉(一合/熬)　　生薑(屑三/分)
　右六味𢷬篩蜜和為丸如梧子一服十丸食上飲汁
　下日二服加至十五丸二十丸忌豬肉冷水酢物
又葳蕤飲主風熱項强急痛四肢骨肉煩熱方
　　葳蕤(三/兩)　　羚羊角(屑/)　人參(各二/兩)　葱白(切一/升)
　　豉(一升/綿裹)
　右五味切以水五升煮取二升去滓内豉煎取一升
　五合去豉分温三服如人行八九里取微汗即差忌
　蒜麵脂魚(文仲/處)
又葳蕤丸主虚風熱發即頭熱悶不能食方
　　葳蕤(六/分)　　人參　　　白术(各五/分)　甘草(四分/炙)
　右四味𢷬篩蜜和為丸如梧子一服十丸食上飲汁
　下日三服加至十五二十丸忌桃李海藻菘菜雀肉
　等物(文仲處並出/第十卷中)
千金翼防風丸主肺間風熱旦朝好噴嚏方
　　防風　　　茯神(各三/分)　天門冬(四分/去心)芎藭
　　白芷　　　人參(各二/分)
　右六味𢷬篩蜜和丸如梧子酒服十丸日二服加至
　十五丸忌鯉魚鮓物(蔣孝/璋處)
又葳蕤丸主熱風衝頭面妨悶方
　　葳蕤　　　黄連(各八/分)　防風　　　人參(各六/分)
　　茯神(五/分)　　豆豉(三合/熬)
　右六味𢷬篩蜜和為丸如梧子一服十五丸飲汁下
　日二服加至二十丸若冷用酒下之忌豬肉冷水酢
　物蒜熱麵(出第十/八卷中)
近效療熱風衝頂熱悶方
　　訶梨勒(一枚取/大者)　　　　芒硝(三/合)　　醋(一/升)
　右三味𢷬訶梨勒為細末并芒硝於醋中攪令消摩
　塗熱處日一二度(張文仲處必/效范汪同)
　　頭風及頭痛方一十首
病源頭面風者是體虚陽經脈為風所乘也諸陽經脈
上走於頭面運動勞役陽氣發泄腠理開而受風謂之
首風病狀頭面多汗惡風病甚則頭痛又新沐中風則
為首風又新沐未乾不可以卧使頭重身熱反得風則
煩悶診其脈寸口隂陽表裏互相乘如風在首乆不差
則風入腦則變為頭眩養生云飽食仰卧乆成氣病頭
風又云飽食沐髮作頭風又云夏不用露面卧露墮面
上令面皮厚喜成癬一云作面風其湯熨鍼石别有正
方補養宣導今附於後養生方導引法云一手拓頥向
上極勢一手向後長舒急弩四方顯手掌一時俱極勢
四七左右換手皆然拓頥手兩向共頭欹側轉身二七
去臂膊頭風眠睡又云解髮東向坐握固不息一通舉
手左右導引手掩兩耳治頭風令髮不白以手復捋五
通脈也又云熱食枕手卧乆成頭風目澀又云端坐伸
腰左右傾頭閉目以鼻内氣除頭風自極七息止又云
頭痛以鼻内徐吐出氣三十過休又云欲治頭痛閉氣
令鼻極偃卧乃息汗出乃止又云义兩手頭後極勢振
摇一七手掌飜覆安之二七頭欲得向後仰之一時一
勢欲得欹斜四角急挽之三七去頭掖膊肘風(出第二/卷中)
千金療頭風方
　　附子(一枚中形/者炮裂)　　　　鹽(附子/大)
　右二味作散沐頭畢以方寸匕摩頂上日三忌猪肉
　冷水等
又方
　　服荆瀝不限多少取差
又方
　　又𢷬蒴藋根二升酒二升漬服汁
又方
　　蔓荆子二升酒一斗絹袋盛浸七宿温服三合日
　　三
又方
　　臘月烏雞屎一升炒令黄末之絹袋盛酒三升浸
　　温服之多少任性常令醺酣
又方
　　七月七日麻勃三升麥子一碩末相和蒸之沸湯
　　一碩五斗三遍淋之煮取一石神麴二十斤漬之
　　令發以黍米兩石五斗釀之熟封三七日服清一
　　升百日中身澀皮八風五藏骨髓伏風百病悉去
又方
　　生油二升鹽一升末油煎一宿令消盡塗頭石鹽
　　尤良
又方
　　大豆三升炒令無聲先以一斗二升瓶盛九升清
　　酒乘豆熱即傾著酒中密泥頭七日温服之(並出/第十)
　　(三卷/中)
延年療風熱頭痛掣動方
　　防風　　　黄芩　　　升麻　　　芍藥(各二/兩)
　　龍骨　　　石膏(碎各/四兩)　乾葛(三/兩)　　竹瀝(二/升)
　右八味切以水六升和瀝煮取二升六合去滓分温
　三服日晚再忌蒜麵猪肉油膩
又療風勞氣吐逆不能食四肢骨節酸疼頭痛頂重方
　　茯苓(三/兩)　　枳實(炙/)　　橘皮　　　人參
　　芍藥(各二/兩)　生薑(四/兩)
　右六味切以水五升煮取三升去滓分温三服日晚
　再忌麵蒜醋物(並出第/十卷中)
　　風頭眩方九首
病源風頭眩者由血氣虚風邪入於腦而引目系故也
五藏六腑之精氣皆上注於目血氣與脈并上為系上
屬於腦後出於項中逢身之虚則為風邪所傷入腦則
腦轉而目系急目系急故成眩也診其脈洪大而長者
風眩又得陽維浮者蹔起目眩也風眩乆不差則變為
癲其湯熨鍼石别有正方補養宣導今附於後養生方
導引法云以兩手拘右膝著膺除風眩又云凡人常覺
脊背倔强不問時節縮咽髆内仰面努髆并向上頭左
右兩向挼之左右三七一住待血行氣動住然始更用
初緩後急不得先急後緩若無病人常欲得旦起午時
日没三辰别二七徐寒熱病脊腰頸項痛風痺口内生
瘡牙齒風頸頭眩衆病盡除又云大寒不覺暖熱乆頑
冷患耳聾目眩病乆行即成法法身五六不能變也又
云低頭不息六通治耳聾目癲眩咽喉不利又云大前
側牢不息六通愈耳聾目眩隨左右聾伏並兩膝耳著
地牢强意多用力至大極愈耳聾目眩病乆行不已耳
聞十方亦能倒頭則不眩也(出第二/卷中)
千金療風頭眩口喎目痛耳聾大三五七散方
　　天雄　　　細辛(各三/兩)　山茱茰　　乾薑(各五/兩)
　　薯蕷　　　防風(各七/兩)
　右六味𢷬篩為散清酒服五分匕日再不知稍稍加
　之忌猪肉生菜
又療頭風目眩耳聾小三五七散方
　　天雄(三兩/炮)　山茱茰(五/兩)　薯蕷(七/兩)
　右三味𢷬篩為散以清酒服五分匕日再不知稍増
　以知為度忌猪肉冷水(並出第十/三卷中)
崔氏療忽頭眩運經乆不差四體漸羸食無味好食黄
土方
　　白术(三/斤)　　麴(三/斤)
　右二味𢷬篩酒和併手捻丸如梧子暴乾飲服二十
　枚日三忌桃李雀肉等
又療風眩飜倒無定方
　　獨活(六/兩)　　枳實(炙三/兩)　石膏(碎綿/裹)　蒴藋(各四/兩)
　右四味切清酒八升煮取四升頓服之以藥滓熨覆
　取汗覺冷又内鐺中温令熱熱又熨之即差(文仲肘/後千金)
　(同/)
又療頭痛眼眩心悶隂雨彌甚方
　　當歸　　　山茱茰(各一/兩)防風　　　柴胡
　　薯蕷(各二/兩)　雞子(二枚熟去/皮打黄碎)
　右六味𢷬下篩用前雞黄和散令調酒服方寸匕日
　三(並出第/六卷中)
延年薯蕷酒主頭風眩不能食補益氣力方
　　薯蕷　　　白术　　　五味子(碎/)　丹參(各八/兩)
　　防風(十/兩)　　山茱茰(二升/碎)人參(二/兩)　　生薑(屑六/兩)
　右八味切以絹袋盛酒二斗五升浸五日温服七合
　日二稍加忌桃李雀肉等(出第十/卷中)
古今録驗九江太守獨活散療風眩厥逆身體疼痛百
節不隨目眩心亂反側若癲發作無常方
　　獨活(四/分)　　白术(十二/分)　防風(八/分)　　細辛
　　人參　　　乾薑(各四/分)　蜀天雄(炮/)　桂心(各一/分)
　　栝樓(六/分)
　右九味𢷬合細篩旦以清酒服半方寸匕日再忌桃
　李雀肉猪肉冷水生菜生葱等物
又防風湯療風眩嘔逆水漿不下食輒嘔起即眩倒發
作有時手足厥方
　　防風　　　白术　　　防己　　　乾薑
　　甘草(炙各/一兩)　附子(炮/)　　桂心(各十/兩)　蜀椒(一百/枚汗)
　右八味切以水四升煮取一升半分為三服忌猪肉
　冷水生葱海藻菘菜桃李雀肉等(出第四/卷中)
近效白术附子湯療風虚頭重眩苦極不知食味暖肌
補中益精氣又治風濕相搏骨節疼痛不得屈伸近之
則痛劇汗出短氣小便不利惡風不欲去衣身體微腫
者方
　　白术(三/兩)　　附子(二枚/炮)　甘草(二兩/炙)　桂心(四/兩)
　右四味切以水六升煮取三升分為三服日三初服
　得微汗即解能食復煩者將服五合以上愈忌海藻
　菘菜猪肉生葱桃李雀肉等(此本仲景/傷寒論方)
　　頭風旋方七首
廣濟療熱風頭旋心悶衝風起即欲倒方
　　麥門冬(去/心)　山茱茰　　茯神　　　苦參(各八/分)
　　地骨皮　　薯蕷　　　人參　　　蔓荆子
　　沙參　　　防風　　　芍藥　　　枳實
　　大黄(各六/分)　甘菊花　　龍膽(各四/分)
　右十五味𢷬篩蜜丸每食訖少時以蜜水服如梧子
　大二十丸日二漸加至三十丸不利忌酢物熱麵炙
　肉蒜猪肉魚粘食
又療頭面熱風頭旋眼濇項筋急强心悶腰脚疼痛上
熱下冷健忘方
　　肉豆蔲(十顆/去皮)人參　　　犀角(屑/)　　枳實(炙各/六分)
　　黄連　　　白术　　　大黄(各八/分)　甘草(炙/)
　　苦參　　　旋復花(各四/分)㯽榔仁(十/顆)
　右十一味𢷬篩蜜和丸如梧子以酒飲服二十丸漸
　加至三十丸日三服無問食前後服之不利忌生菜
　熱麵蕎麥酒蒜猪肉海藻菘菜桃李雀肉等
又療心虚感風頭旋心忪痰飲築心悶惽惽惚惚不能
言語宜微吐痰此候極重秦芁飲子吐方
　　秦芁　　　常山　　　人參　　　羚羊角(屑/各)
　　(二/兩)　　　　甘草(三兩/生用)
　右五味切以水六升煮取二升絞去滓分温二服日
　再如人行四五里乆進一服取快吐不利忌生菜生
　葱熱麵蕎麥猪肉魚海藻菘菜(並出第/一卷中)
貼頂膏療頭風悶亂鼻塞及頭旋眼闇皆主之方
　　萆麻(去/皮)　　杏仁(去兩仁/皮尖)石鹽　　　芎藭
　　松脂　　　防風
　右六味等分先𢷬石鹽以下四種為末别𢷬萆麻杏
　仁相次入訖即臘紙裹之有病者先灸百㑹三壯訖
　刮去黒毛使浄作一帛貼子裁大於灸處塗膏以貼
　上兩日三日一易之其瘡於後即爛破膿血出及帛
　貼之似爛柿蒂出者良一方用膿兼前七物相和(出/第)
　(三卷/中)
延年療頭風旋不食食即吐方
　　前胡(三/兩)　　白术　　　防風　　　枳實(炙/)
　　茯神(各三/兩)　生薑(四/兩)
　右六味切以水六升煮取二升去滓分温三服忌桃
　李雀肉酢
又療風邪氣未除發即心腹滿急頭旋眼運欲倒方
　　芎藭　　　獨活　　　防風　　　白术
　　杏仁(去尖/皮)　枳實(炙各/二兩)　茯神(三/兩)　　生薑(四/兩)
　　羚羊角(屑/)　黄芩(各一/兩)
　右十味切以水九升煮取三升分為三服日三忌桃
　李雀肉大酢蒜麵等
又療風痰氣發即頭旋嘔吐不食防風飲方
　　防風　　　人參　　　橘皮(各二/兩)　白术
　　茯神(各三/兩)　生薑(四/兩)
　右六味切以水六升煮取三升去滓分温四服中間
　任食一日令盡忌大醋桃李雀肉蒜麵等物(並出第/十卷中)
　　癮疹風疹一十三首(俗呼為風/矢者是也)
黄帝素問曰風邪客於肌中肌虚真氣致散又被寒搏
皮膚外發腠理淫氣行之則痒也所以癮疹瘙疾皆由
於此有赤疹忽起如蚊蚋啄煩痒重沓壟起搔之逐手
起也(刪繁/同)
深師療十種疹散方
　　鬼箭　　　甘草(炙/)　　白斂　　　白术
　　礬石(熬各/一兩)　防風(二/兩)
　右六味𢷬篩以菜米粉五合極拭身以粉内藥中𢷬
　合一服五分匕日三中間進食不知増之忌海藻菘
　菜桃李雀肉等(出第十/卷中)
千金癮疹百療不差方
　　景天(一斤一名/護火草)
　右一味𢷬絞取汁塗上熱炙摸之再三即差
又方
　　黄連　　　芒硝(各五/兩)
　右二味以水六升煮取四升去滓洗之日四五度良
　忌猪肉冷水(范汪/同)
又療風痺癮疹方
　　以酒六升煮大豆三升四五沸服一杯日三
又方
　　蛇牀子(二/升)　防風(三/兩)　　生蒺藜(二/斤)
　右三味切以水一斗煮取五升漬綿拭之日四五(范/汪)
　(同/)
又方
　　白术(三/兩)　　戎鹽(半/兩)　　黄連　　　黄芩
　　芎藭　　　細辛　　　莽草　　　茵芋(各一/兩)
　　礬石(半/兩)
　右九味切以水一斗煮取三升洗之日三
又方
　　馬藺子　　蒴藋　　　茺蔚子　　礬石
　　蒺藜　　　茵芋　　　羊桃　　　篇蓄(各二/兩)
　右八味切以酢漿水二斗煮取一斗二升内礬石洗
　之日三(范汪無馬藺並出/第二十三卷中)
崔氏療風疹遍身方
　　麻黄(去/節)　　生薑(各三/兩)　防風(二/兩)　　芎藭
　　芍藥　　　當歸　　　蒺藜子　　甘草(炙/)
　　獨活　　　烏喙　　　人參(各一/兩)
　右十一味切以水九升煮取二升八合絞去滓分温
　三服訖進粥食三日慎生冷酢滑猪肉冷水海藻菘
　菜(出第四/卷中)
延年塗風疹蒴藋湯方
　　蒴藋根(切/)　蒺藜子　　羊桃(切/)　　楮枝(切/)
　　茺蔚子　　石鹽(各半/升)　辛夷仁　　礬石(各三/兩)
　右八味切以水一斗煮取三升去滓内鹽攪令消用
　塗風疹上下塗之(一方有/菟藿)
又方
　　取枳實以醋漬令濕火炙令熱適寒温用熨上即
　　消(文仲處並出/第十卷中)
古今録驗療三十嵗癮疹耳目皆合春秋輒發方
　　於南屋東頭第一梁壁外以細灰厚布地大小足
　　容兩脚躡灰上訖使病人徑去勿反顧灸脚十指
　　間灸灰上隨病人年為壯數車緩道方已試神良
　　(范汪同出/第十卷中)
元侍郎希聲集療卒風疹祕驗方
　　石灰隨多少和醋漿水塗疹上隨手即滅(出第一/卷中)
近效療風疹方
　　生葱一大束三尺以上圍者并根鬚鹽三大升以
　　香漿水三石煮取兩石並大斗於浴斛中適冷熱
　　浸雖積年患者不過三兩度浸必差
　　風搔身體癮疹方五首
病源邪氣客於皮膚復逢風寒相折則起風搔癮疹若
赤胗者由涼濕搏於肌中之熱熱結成赤疹也得天熱
則劇取冷則滅也白疹者由風氣搏於肌中之熱熱與
風相搏為白疹也得天隂雨冷則劇出風中亦劇得睛
暖則滅厚衣身暖亦差也脈浮而大浮為風虚大為氣
强風氣相搏即成癮疹身體為癢養生方云汗出不可
露卧及浴使人身振寒熱風疹也(出第二/卷中)
深師療風搔癮疹如漆瘡連心中悶方
　　天雄(炮/)　　蝭母(知母/也)　牛膝(各四/分)　防風(六/分)
　　桂心　　　乾薑　　　細辛　　　人參(各三/分)
　　栝樓(五/分)　　白术(八/分)
　右十味𢷬篩先食服半錢匕日再不知稍増之忌猪
　肉生葱生菜桃李雀肉等
又療風搔身體癮疹粉散方
　　烏頭(炮/)　　桔梗　　　細辛　　　白术(各一/兩)
　右四味𢷬篩以鈆朱為色粉四升和令調以粉身(范/汪)
　(同並出第/十卷中)
千金療風搔癮疹方
　　牛膝末酒服方寸匕日三并主骨肉疽癩病及㾦
　　瘰(出第二十/三卷中)
延年蒴藋膏主身癢風搔癮疹方
　　蒴藋根(切/)　蒺藜子(各一/升)附子　　　獨活
　　犀角(屑/)　　薔薇根　　白芷　　　防風
　　苦參　　　及已　　　升麻　　　白斂
　　防己(各三/兩)　川椒　　　莽草　　　青木香
　　蛇牀子　　蛇銜草(各二/兩)茺蔚子(切一/升)枳實(五枚/炙)
　　茵芋(二兩/半切)
　右二十一味切以苦酒漬令淹匝一宿明旦銅器中
　炭火上用猪膏五升煎令三上三下以候白芷色黄
　膏成絞去滓内不津器中用摩風疹(張文/仲同)
又茺蔚浴湯主身痒風搔或生癮疹方
　　茺蔚　　　蒺藜　　　羊桃　　　蒴藋根(苗/亦)
　　(得/)　　　　漏蘆蒿(各一/斤)鹽(三/斤)
　右六味切以水三石煮取二石五斗去滓内鹽令消
　適寒温先飽食即入浴能良乆浸最好每至夜即浴
　浴訖即卧慎風如法(並出第十/三卷中)
　　風熱頭面疹痒方四首
千金療風搔腫痒在頭面大黄㧺洗方
　　大黄　　　芒硝(各匹/分)　莾草(二/分)　　黄連(六/分)
　　黄芩(八/分)　　蒺藜(五/合)
　右六味切以水七升煮取三升半去滓内芒硝訖帛
　㧺上日一過勿令近眼(出第二十/三卷中)
延年牡丹膏主項强痛頭風搔疹癢風腫方
　　牡丹皮　　當歸　　　芎藭　　　防風
　　升麻　　　防己　　　芒硝(各六/分)　芍藥
　　細辛　　　乾藍　　　犀角(屑/)　　漏蘆
　　蒴藋　　　零陵香(各四/分)杏仁(去兩仁/皮尖碎)梔子仁
　　黄芩　　　大黄　　　青木香(各三/分)竹瀝(二/升)
　右二十味切以竹瀝漬一宿醍醐三升半煎於火上
　三下三上候芍藥黄膏成絞去滓以摩病上
又犀角竹瀝膏主風熱發即頭項脈掣動急强及熱毒
疹癢方
　　犀角(十二/分屑)　升麻(八/分)　　蒴藋根　　秦芁
　　獨活　　　白芨　　　菊花　　　白术
　　防己　　　白芷　　　當歸　　　防風
　　芎藭　　　青木香　　寒水石(碎/)　苦參
　　漏蘆根(各四/分)蒺藜子(二/合)　莽草(二/分)　　枳實(二枚/四破)
　　梔子仁(七/枚)　竹瀝(三/升)　　吳藍(一/兩)
　右二十三味切以竹瀝漬一宿明旦於炭火上和猪
　脂五升煎令九上九下以候白芷色黄膏成絞去滓
　内於不津器中用摩風處日三(張文仲同並/出第七卷中)
肘後枳實丸療熱風頭面痒風疹如癩方
　　枳實(六分/炙)　天門冬(去/心)　獨活　　　蒺藜
　　防風　　　桔梗(各五/分)　黄連　　　薏苡仁(各/四)
　　(分/)　　　　菌桂(一分/半)
　右九味𢷬篩蜜和丸如梧子飲服十五丸日再如能
　以酒和飲之益佳不限食之前後以意加減忌鯉魚
　生葱猪肉冷水(出第四卷中一/方有人參五分)
　　風搔癮疹生瘡方六首
病源人皮膚虚為風邪所折則起癮疹寒多則色赤風
多則色白甚者癢痛搔之成瘡(出第二/卷中)
深師療風癮疹或發瘡甚則胷急滿短氣欲吐方
　　茵芋(七分泰/山者炙)芎藭　　　烏頭(炮/)　　防風
　　白斂　　　乾薑(各三/分)　桂心(二/分)
　右七味𢷬下篩為散服半錢匕日再忌猪肉生葱
又療癮疹煩滿及血不止方
　　取新濕馬矢絞取汁服二升微者一升立愈若乾
　　者水濕取汁(並出第/十卷中)
延年療風疹癢悶搔之汁出生瘡洗湯方
　　苦參(一小/斤)　漏蘆根(一小/斤)枳實(五小/兩)　蒺藜(一小/斤)
　　楮莖葉(一小斤/嫩者)
　右五味切以清漿水二升煮取一大升以綿沾拭癢
　處日八九度訖以粉粉拭處差
又枳實丸主風熱氣發衝頭面熱皮膚生風疹瘙痒盛
生瘡不能多食方
　　枳實(炙/)　　蒺藜子　　苦參(各六/分)　人參(四/分)
　　獨活　　　天門冬(去/心)　菌桂(各三/分)　白术(四/分)
　右八味𢷬篩蜜和丸如梧子一服十丸用薄酒下日
　二加至十五丸忌蒜熱麵鯉魚桃李雀肉生葱(並出/第十)
　(卷/中)
又升麻犀角膏療諸熱風毒氣癢衝出皮膚搔即癮疹
赤起兼有黄水出後結為膿窠瘡悉主之方
　　升麻　　　犀角(屑/)　　白斂　　　漏蘆
　　枳實(炙/)　　連翹　　　生蛇銜草　乾薑
　　芒硝(研湯成下/各二兩)　　　　黄芩(三/兩)　　梔子(二十/枚擘)
　　蒴藋根(四/兩)　𤣥參(三/兩)
　右十三味切以竹瀝二升漬一宿以成鍊猪脂五升
　煎令竹瀝水氣盡絞去滓内芒硝攪令凝膏成用摩
　患處日五六度益佳(文仲/同)
近效療風熱結疹搔之汁出痒不可忍方
　　麻黄根(五/兩)　蛇牀子(四/兩)　蒺藜子　　礬石(各二/兩熬)
　　白粉(二小/升)
　右五味𢷬篩生絹袋盛痒即粉之此方甚良
　　風身體如蟲行方四首
病源夫人虚風邪中於榮衛溢於皮膚之間與虚熱并
故遊奕遍體狀如蟲行(出第二/卷中)
千金石南湯療六十四種風淫淫液液走人皮膚中如
蟲行腰脊强直五緩六急手足拘攣癮疹搔之作瘡風
尸身痒卒面目腫起手不上頭口
　　石南(炙/)　　乾薑　　　黄芩　　　細辛
　　人參(各一/兩)　桂心　　　麻黄(去/節)　　當歸
　　芎藭(各六/分)　甘草(八分/炙)　乾地黄(三/分)　食茱茰(五/分)
　右十二味切以水六升酒三升煮取三升去滓分為
　三服取大汗勿觸風但是癮疹服之皆差忌蕪荑生
　葱生菜海藻菘菜等
又療舉體痛痒如蟲齧皮上痒時瘙則皮脱作瘡方
　　蒺藜子(三升/碎)蛇牀子(二/升)　茺蔚子(一/升)　防風(五/兩)
　　大㦸(一/斤)　　大黄(二/兩)　　礬石(三兩/熬)
　右七味切以酒四升水七升煮取四升去滓内礬石
　三上火燒用帛拭身上差止
又方
　　灸曲池隨年壯發即灸之神良(並出第二/十三卷中)
延年蒺藜子丸療熱風衝頭面痒如蟲行身上時有風
疹出除風熱消疹兼補益堅筋骨倍氣力充實方
　　蒺藜子(六/分)　黄芪　　　獨活　　　白芷
　　防風　　　薯蕷(各三/分)　枳實(炙/)　　人參
　　黄連(各四/分)　葳蕤　　　地骨白皮(各二/分)
　　桂心(一/分)
　右十二味𢷬篩蜜和為丸如梧子一服十丸酒下日
　二服加至十五丸中間欲服术煎及黄連丸並無妨
　忌猪肉生葱(張文仲處出/第三卷中)
　　癧瘍風方一十五首
廣濟療癧瘍風方
　　石硫黄(三兩/研)雄黄(一兩/研)　硇砂　　　附子(生用/各二)
　　(兩/)
　右四味𢷬篩為散以苦酒和如泥塗瘍處乾即更塗
　以差為度(出第五/卷中)
集驗療癧瘍方
　　苦酒於瓦甌底磨硫黄令如泥又取附子截一頭
　　又磨硫黄上使熟將卧先以布拭瘍上數過乃以
　　藥傅之即愈(深師處文仲/范汪延年同)
又方
　　硫黄(研/)　　礬石(研/)　　水銀(别研/入)　竈墨
　右四味等分𢷬下篩内椀子中以葱葉中涕和研之
　臨卧以傅病上(肘後同並出/第九卷中)
刪繁療癧瘍方
　　取五月五日車轍中水并牛蹄中水浴甚良(出第/九卷)
　　(中/)
千金療癧瘍方
　　取三年酢磨烏賊魚骨先布磨肉赤即傅之良
又方
　　取塗中先死蜣蜋𢷬爛之當揩令熱封之一宿差
　　止
又方
　　酢磨硫黄塗之最上
又方
　　雌黄(研/)　　蛇蜕(一具燒/灰研)槲皮(燒灰/研)　硫黄(研/)
　右四味分等下篩以清漆和之塗白處欲塗時先以
　巴豆半截拭白處皮微破然後傅之不過兩三度即
　差(並出第二/十四卷中)
崔氏療癧瘍方
　　取茵蔯蒿兩握以水一斗五升煮取七升以皂莢
　　湯先洗癧瘍令傷然後以湯洗之湯冷更温洗可
　　作三四度洗隔日作佳不然恐痛難忍(出第四/卷中)
救急療癧瘍方
　　取青胡桃皮𢷬之并少許醤清和硇砂令相入如
　　煎餅麵先以泔清洗之然後傅藥
又方
　　以醤汁研石硫黄作泥以生布揩破以傅瘍上
又方
　　以石硫黄薫之令汗出佳(並出第/五卷中)
古今録驗療身體癧瘍班駮女葳膏方
　　女葳(一/分)　　附子(一枚/炮)　雞舌香　　青木香(各/二)
　　(分/)　　　　麝香(方寸/匕)　白芷(一/分)
　右六味㕮咀以臘月猪膏七合煎内五物微火煎令
　小沸急下去滓内麝香攪調復三上三下膏成以浮
　石摩令小傷以傅之
又方
　　三淋蒴藋淋灰取汁熏之洗癧瘍訖醋研木防己
　　塗之即愈神驗達奚送
又蜀水花膏療癧瘍方
　　蜀水花　　白附子　　麝香　　　白斂
　　商陸　　　鷹屎白(各二/兩)
　右六味切以猪膏二升合煎之沸三上二下膏成以
　傅上(並出第/十卷中)
　　白癜風方九首
廣濟療白癜風方
　　苦參(三/斤)　　露蜂房(炙/)　松脂　　　附子(炮/)
　　防風(各三/兩)　梔子仁(五/兩)　烏蛇脯(六兩/炙)木蘭皮
　右八味𢷬篩為散一服一匕以酒下宜常喫蘿蔔菜
　勿食雞肉猪肉冷水熱麵生菜(文仲/同)
又方
　　黒油麻(一大/升)生地黄(五大/兩)桃仁(去兩仁皮尖/三十枚熬)
　右三味先退去油麻皮蒸之日暴乾又蒸之如此九
　度訖又暴取乾𢷬令極碎然後𢷬地黄桃仁羅之即
　搃相和加少蜜令相著一服一匙日再服和酒喫空
　喫亦得兼食諸肺尤妙忌蕪荑熱麵猪蒜油膩等
又方
　　礬石(研/)　　硫黄(研/)
　右二味等分酢和傅之(並出第/五卷中)
千金療白癜風方
　　酒服生胡麻油一合日三稍加至五合慎生冷猪
　　魚蒜百日服五升差
又方
　　揩上令破摘蘿摩白汁塗之日日為之取差為度
崔氏療白癜風神效方(劉袐監/録送)
　　雌黄(七分/細研)　木蘭皮　　白术(各八/分)　苦參
　　芎藭　　　麻黄(去/節)　　山茱茰　　甘草(炙/)
　　狗脊　　　枳實(炙各/四分)　秦芁　　　沙參
　　細辛　　　牛膝　　　白斂　　　人參
　　當歸　　　薯蕷　　　白芷(各五/分)　防風
　　附子(炮/)　　枲耳子(各六/分)
　右二十二味𢷬篩為散酒服方寸匕日再漸漸加至
　二匕忌生葱菜海藻菘菜猪肉桃李雀肉等(出第四/卷中)
古今録驗療疱白癜風商陸散方
　　生商陸根(切一/升)　　　　白斂　　　天雄(炮/)
　　黄芩(各三/兩)　乾薑(四/兩)　　附子(炮/)　　躑躅花(一/升)
　右七味𢷬篩酒服五分匕日三忌猪肉冷水(千金同/亦主癧)
　(瘍/)
又療白癜風附子膏方
　　附子(炮/)　　天雄(炮/)　　烏頭(炮各/三兩)　防風(二/兩)
　右四味切以猪膏三升合煎之先服散白癜上以膏
　傅之(一方無/防風)
又方
　　蘿摩草煮以拭之取差(並出第/八卷中)
　　白駮方七首
集驗療頸項及頭面上白駮侵淫漸長有似癬但無瘡
可療之方
　　乾鰻鱺魚脂以塗之先洗拭駮上外把刮之使磣
　　痛拭燥然後以魚脂塗之一塗便愈難者不過三
　　塗之(深師千/金同)
又方
　　取蛇蜕皮熟摩之數百過棄皮置草中(深師千/金同)
又療身體白駮方
　　取木空中水洗之𢷬桂屑唾和傅駮上日三(千金/文仲)
　　(同並出第/七卷中)
古今録驗療面白駮方(出徐/王)
　　弊帛　　　蟬頸　　　箒　　　　甑帶
　　脯腊　　　履底　　　蛇皮
　右七味等分以月蝕之夕盛蝕時合燒之𢷬篩以酒
　服方寸匕日二二服止以淳苦酒和塗白上一抍除
　之
又方
　　荷葉裹鮓合葉相和更裹令大臭爛先拭令熱傅
　　之即差二公主方
又療舉體苦白駮經年不差此風虚生菖蒲酒方
　　陸地菖蒲(細切一/石别煮)　　　天門冬(一斤/去心)天雄(三兩/去皮)
　　(生/用)　　　　麻子仁(一/升)　茵芋　　　乾漆
　　乾地黄　　逺志(去心各/三兩)露蜂房(五/兩)　苦參(一/斤)
　　黄芪(半/斤)　　獨活　　　石斛(各五/兩)　柏子仁(二/升)
　　蛇皮(長三/尺)　大蓼子(一/升)
　右十六味㕮咀之以絹囊盛著先以水二斛五斗煮
　菖蒲根取八斗以釀一斛五斗米許用七月七日造
　冬月酒成漉糟停藥著器中下消減令人延年益夀
　耳目聰明氣力兼倍一劑不覺更作尤妙當以差為
　期更重煮菖蒲去滓取汁以漬洗悉益佳禁食羊肉
　餳鯉魚猪肉蕪荑雞犬生冷十日酒定熟須去滓佳
　(並出第/八卷中)
　
　外臺祕要方卷十五
欽定四庫全書
　外臺秘要方卷十六
　　　　　　　　　　　　　唐　王燾　撰
　　五藏勞論一首
刪繁論曰夫五藏勞者其源從藏腑起也鼓生死之浮
沉動百病之虚實厥陰陽逆腠理皆因勞瘠而生故曰
五藏勞也(出第七/卷中)
　　肝勞論一首
刪繁論曰凡肝勞病者補心氣以益之心王則感於肝
矣人逆春氣則足少陽不生而肝氣内變順之則生逆
之則死順之則治逆之則亂反順為逆是謂闗格病則
生矣所以肝恐不止則傷精精傷則面離色目青盲而
無所見毛悴色夭死於秋(出第七/卷中)
　　肝實熱方二首
刪繁療肝勞實熱悶怒精神不守恐畏不能獨卧目視
無明氣逆上不下胷中滿塞半夏下氣消悶明目吐熱
湯方
　　半夏(洗破/)　生薑(各八/両)麻黄(去節/)　芍藥
　　杜蘅　　　枳實(炙/)　細辛　　　杏仁(去皮/尖碎)
　　烏梅(擘各/三兩)　松蘿(二兩/)　淡竹葉(切一/升)
　右十一味切以水一斗先煮麻黄去沫下諸藥煮取
　三升分為三服忌羊肉餳生菜(出第七/卷中)
深師療肝氣實目赤若黄脅下急小便難瀉肝湯方
　　人參　　　甘草(各三/兩炙)　生薑(五兩/)　黄芩(二兩/)
　　半夏(一升/洗)　大棗(十四/枚擘)
　右六味切以水五升煮半夏三四沸内藥最後内薑
　煎取二升去滓分為二服羸人三服忌海藻菘菜羊
　肉餳(出第十/三卷中)
　　肝勞虛熱方四首
刪繁療肝勞虛熱兩目為赤閉塞不開煩悶宛轉熱氣
胷裏炎炎前胡瀉肝除熱湯方
　　前胡　　　乾薑　　　大青　　細辛
　　秦皮　　　决明子　　梔子仁　子芩(各一/兩)
　　淡竹葉(切一/升)車前子(切一/升)　石膏(八兩碎/綿褁)
　右十一味切以水一斗煮取三升去滓平旦分為三
　服須利加芒硝三兩忌生菜
又療肝勞熱悶闗格不通精神不守氣逆上胷熱炎炎
不止柴胡下熱湯方
　　柴胡　　　黄芩　　澤㵼　　升麻
　　芒硝(各三/兩)　𤣥參(六兩/)　淡竹葉(切/)生地黄(切各/一升)
　　乾薑(二兩/)
　右九味切以水九升煮取三升去滓下芒硝平旦分
　三服忌蕪荑
又療肝勞熱恐畏不安精神不守悶怒不能獨卧感激
惆悵志氣錯越不得安守茯苓安肝定精神丸方
　　茯苓　　　逺志(去心/)　防風　　人參
　　柏子仁(熬各/五分)龍骨(七分/)　牡蠣(熬/)　大棗肉(各八/分)
　　甘草(四分/炙)
　右九味𢷬篩白蜜和為丸如梧子初服二十丸加至
　三十丸為度煖清白飲進之日再服忌海藻菘菜大
　酢
又扁鵲療勞邪氣熱眼赤方
　　灸當容百壯兩邊各爾當容在眼小眥近後在耳
　　之前客主人三陽三陰之㑹處以手按之有上下
　　行脉則是與耳相對(並出第/七卷中)
　　肝勞虛寒方五首
刪繁療肝勞寒眩忘欬唾憂恚内傷面離色目青盲硫
黄丸方
　　硫黄　　　乾薑　　　吳茱茰　　人參
　　當歸　　　防風(各七/分)　礜石(泥褁燒/半日)烏頭(各八/分炮)
　　桂心　　　天雄(炮/)　　甘草(炙各/六分)　蜀椒(汗/)
　　皂莢(炙去/皮子)　枳實(炙各/五分)　細辛(四分/)　甘菊花(四/分)
　右十六味𢷬篩白蜜和為丸如梧子初服二十丸加
　至三十丸日再温清酒進之忌猪肉冷水生葱生菜
　海藻菘菜
又肝勞虛寒闗格勞濇閉塞不通毛悴色夭猪膏酒方
　　猪膏(七升/)　生薑汁(二升/)
　右二味微火煎取三升下酒五升和分為三服(千金/同)
又療肝氣虛寒眼青盲􁲑􁲑不見物真珠煎方
　　真珠(四分/研)　白蜜(二合/)　鯉魚膽(一枚/)
　右三味和合微火上煎兩沸綿褁内眼中眼汁當自
　出藥歇更為之(本方又有鯉/魚腦一枚)
又療肝虛寒勞損口苦骨節疼痛筋攣縮煩悶虎骨酒
補勞損骨節疼痛方
　　虎骨(一升炙取令焦/黄碎如雀頭)　　乾薑　　芎藭
　　地骨皮(各四/兩)白术　　　猪椒根　　五加皮
　　枳實(熬各/五兩)　丹參(八兩/)　乾地黄(七兩/)
　右十味㕮咀以絹囊貯清酒四升漬四宿初服六七
　合加至一升日再服忌蕪荑桃李雀肉等(竝出第/七卷中)
千金療肝勞虛寒脅下痛脹滿氣急眼昬濁視不明㯽
榔湯方
　　生薑　　　附子(炮各/七兩)　㯽榔(七枚合/皮碎)茯苓(三兩/)
　　桔梗(四兩/)　橘皮　　　桂心(各三/兩)　白术(四兩/)
　　吳茱茰(五兩/)
　右九味切以水九升煮取三升去滓分為三服若氣
　喘加芎藭三兩半夏四兩洗甘草二兩炙忌酢物生
　葱猪肉冷水海藻菘菜桃李雀肉等(出第十/一卷中)
　　膽實熱方二首
刪繁療膽腑實熱精神不守瀉熱梔子煎方
　　梔子(二十/一枚)　甘竹筎(一兩/熬)香䜴(六合熬/綿褁)大青
　　橘皮(去脉各/二兩)赤蜜(三合/)
　右六味細切以水六升煮取一升七合去滓下蜜更
　微火上煎兩三沸分再服(出第四/卷中)
千金療膽腑實熱精神不守瀉熱半夏千里水湯方
　　半夏(洗/)　　宿薑(各三/兩)　酸棗(五合/)　黄芩(一兩/)
　　逺志(去心/)　茯苓(各二/兩)　生地黄(五兩/)秫米(一斗/)
　右八味細切取流水五斗煮秫米令蟹目沸揚之
　三千下澄清取五升煮藥取二升半分為三服忌
　羊肉餳酢物蕪荑(出第十/二卷中)
　　髓虛實方二首
删繁論曰髓虚者腦痛不安髓實者勇悍凡髓虚實之
應主於肝膽若其腑藏有病從髓生熱則應藏寒則應
腑(千金同出/第三卷中)
千金療髓虚腦痛不安膽腑中寒羌活補髓丸方
　　羌活　　　芎藭　　　當歸(各三/兩)　桂心(二兩/)
　　人參(四兩/)　酥(一升/)　　棗肉(一斤研/為脂)牛髓(一升/)
　　羊髓(一升/)　大麻仁(二升熬/研為脂)
　右十味先𢷬五種乾藥為散下棗膏麻仁又𢷬相濡
　為一家下二髓并酥内銅鉢中重湯煎之取好為丸
　如梧子酒服三十丸日再加至四十丸忌生葱
又療髓實勇悍驚熱主肝熱柴胡發泄湯方
　　柴胡　　　升麻　　　黄芩　　細辛
　　枳實(炙/)　　梔子仁　　芒硝(各二/兩)　澤瀉(四兩/)
　　淡竹葉(切一/升)生地黄(切一/升)
　右十味切以水九升煮取三升去滓下芒硝分為三
　服忌生菜蕪荑(並出第十/二卷中)
　　咽門論并傷破聲嘶方二首
千金論曰夫咽門者應五藏六腑往還神氣陰陽通塞
之道也喉嚨胞囊舌者竝津液調五味之氣本也不可
不研乎咽門者肝膽之候也其重十兩廣二寸五分至
胃管長一尺六寸主通五臟六腑津液神氣應十二時
若藏熱咽門則閉而氣塞若腑寒咽門則破而聲嘶母
薑酒主之熱則通之寒則補之若寒熱調和病不生矣
(刪繁同出第/十二卷中)
又療咽閉主膽腑咽門傷破聲嘶母薑酒方
　　母薑汁(二/升)　牛髓　　　酥　　　油(各一升别/煎取熱)
　　桂心　　　秦椒(各四/分)　芎藭　　獨活(各五/分)
　　防風(六分/)
　右九味將五物合𢷬下篩為散内薑汁中煎取相淹
　濡下髓酥油等攪令調微火上三上三下平旦温清
　酒一升下二合膏細細吞之日三服忌生葱(刪繁同/此方今)
　(録附此論後/出第六卷中)
　　六極論一首
刪繁論曰夫六極者天氣通於肺地氣通於嗌風氣應
於肝雷氣動於心穀(素問/作谷)氣感於脾雨氣潤於腎六經
為川腸胃為海九竅為水注之於氣所以竅應於五臟
五藏邪傷則六腑生極故曰五藏六極也(出第八/卷中)
　　筋極論一首
刪繁論曰凡筋極者主肝也肝應筋筋與肝合肝有病
從筋生又曰以春遇病為筋痺筋痺不已復感於邪内
舍於肝陽氣入於内陰氣出於外凡陰氣外出出則虛
虛則筋虚筋虚則善悲色青蒼白見於眼下而傷寒則
筋不能動十指爪皆痛數好轉筋其源以春甲乙日得
之於傷風風在筋為肝虚風也若陽氣内發發則實實
則筋實筋實則善怒嗌乾傷熱則欬欬則脅下痛不能
轉側又脚下滿痛故曰肝實風也然則因其輕而揚之
因其重而減之因其衰而彰之審其陰陽以别柔剛陽
病療隂隂病療陽善療病者病在皮毛肌膚筋脉而療
之次療六腑若至五藏則半死半生矣鶣鵲曰筋絶不
治九日死何以知之手足爪甲青黑呼罵口不息筋應
足厥陰足厥陰氣絶於筋則筋縮引卵與舌足厥陰者
肝脉也肝者筋之合也筋者聚於陰器而脉絡於舌本
故脉不營則筋急筋急則引卵與舌故脣青舌卷卵縮
則筋先死庚篤辛死金勝木醫之拱手也(千金同出/第八卷中)
　　筋實極方四首
刪繁療筋實極則好怒口乾燥好嗔身躁不定調筋止
怒定氣黄芪湯方
　　黄芪　　　芎藭　　　白柘皮(無刺者/各三兩)白术
　　通草　　　芍藥(各四/兩)　甘草(炙二/兩)　　桂心(二/兩)
　　大棗(四十枚/擘去核)石膏(八兩碎/綿褁)竹葉(切一/升)
　右十一味切以水九升煮取三升去滓分為三服忌海
　藻菘菜生葱桃李雀肉等
又療筋實極則欬欬則兩脅下縮痛痛甚則不可動轉
橘皮通氣湯方
　　橘皮(四兩/)　白术　　　石膏(碎綿褁/各五兩)桂心
　　細辛　　　當歸　　　茯苓(各三/兩)　香豉(一升熬/别褁)
　右八味切以水九升煮取三升去滓分為三服忌桃
　李雀肉生葱生菜酢物(千金同並出/第八卷中)
千金療筋實極則兩脚下滿而痛不得逺行脚心如割
筋斷折痛不可忍丹參煮散方
　　丹參(十二/分)　芎藭　　　杜仲　　　續斷
　　地骨皮(各八/分)通草　　　當歸　　　乾地黄
　　麥門冬(去心/)禹餘糧(錬/)　麻黄(去節/七分)　甘草(炙/)
　　桂心(各五/分)　牛膝(九分/)　生薑(薄切炒/取焦燥)牡蠣(各十/分熬)
　　升麻(六分/)
　右十七味𢷬下篩為散以絹袋子盛散二方寸匕以
　井華水二升煮數動絹囊子煮取一升為一服日再
　煮忌海藻菘菜生葱蕪荑(刪繁同/)
又療筋實極則手足爪甲或青或黄或黑烏黯四肢筋
急煩滿地黄煎方
　　生地黄汁(三/升)生葛汁(一升/澄清)生𤣥參汁(一/升)大黄(二兩/)
　　梔子仁　　升麻　　　麻黄(去節/)　犀角(屑各/三兩)
　　石膏(五兩/碎)　芍藥(四兩/)
　右十一味切以水七升煮取二升去滓下地黄汁一
　兩沸次下葛汁等煎取三升分為三服日再忌蕪荑
　(刪繁肘後同並/出第十一卷中)
　　筋虛極方二首
刪繁療筋虛極則筋痺好悲思顔色蒼白四肢噓噏脚
手拘攣伸動縮急腹中轉痛五加皮酒方
　　五加皮(一斤/)枳刺(二升㕮/咀炙)猪椒根皮　丹參(各八/兩)
　　桂心　　　當歸　　　甘草(炙各/三兩)　天雄(炮/)
　　秦椒(汗/)　　白鮮皮　　通草(各四/兩)　芎藭
　　乾薑(各五/兩)　薏苡仁(半/升)　大麻仁(三升研/為末)
　右十五味㕮咀以絹袋貯酒四斗漬春夏四宿秋冬
　六七宿初服六七合稍稍加之以知為度忌生葱猪
　肉冷水海藻菘菜
又療筋虛極傷風為風所傷入筋縮攣腰背不伸強直
苦痛或為脚氣牛膝湯方
　　牛膝　　　防風　　　甘李根皮　丹參
　　前胡(各四/兩)　石斛(五兩/)　杜仲　　　秦芁
　　續斷　　　鼈甲(炙各/三兩)　大麻仁(二升/熬研)陳橘皮(二/兩)
　右十二味切以水一斗四升煮取五升去滓下麻仁
　更煎取二升分三服忌莧菜(並出第/八卷中)
　　筋虛胞轉方二首
刪繁療筋虛實暴損絶極或因霍亂轉筋腹滿痛或因
服藥吐利過度脚手虛轉腸胞轉痛人參湯方
　　人參　　　厚朴(炙各/二兩)　葱白(一虎/口)　白术(四兩/)
　　蓼(一把長/三升)
　右五味切以水五升煮取二升去滓分再服忌桃李
　雀肉等
又療胞轉筋急方
　　白术　　　通草(各四/兩)　梔子仁　　子芩
　　茯苓(各三/兩)　榆白皮(三/兩)　香䜴(一升熬/綿褁)
　右七味切以水七升煮取三升去滓分三服忌酢物
　桃李雀肉等(竝出第八卷中/一方無香豉)
　　轉筋方七首
范江療轉筋方
　　以鹽一升水一升半作湯洗漬良
又療轉筋在兩臂若胷脅者方
　　灸手掌白肉際七壯(並出第/八卷中)
刪繁療轉筋十指筋攣急不得屈伸灸法
　　灸手踝骨上七壯良
又鶣鵲療轉筋脛骨痛不可忍方
　　灸屈膝下亷筋上三壯
又治轉筋方
　　灸涌泉涌泉在脚心下當大拇指大筋灸七壯亦
　　可灸大都在足大拇指本節内側白肉際灸七壯
又腹腸轉筋方
　　灸臍上一寸十四壯(並出第/八卷中)
近効療脚轉筋及渾身轉筋方
　　煖水稍熱於浴斛中坐浸須臾便差如湯沃雪
　　心勞論一首
刪繁論曰凡心勞病者補脾氣以益之脾王則感於心
矣人逆夏氣則手太陽不長心氣内消順之則生逆之
則死順之則治逆之則亂反順為逆是謂闗格病則生
矣心主竅竅主耳耳枯燥而鳴不能聴逺毛悴色天死
於冬(出第七/卷中)
　　心勞實熱方五首
刪繁療心勞實熱好笑無度自喜四肢煩熱麻黄止煩
下氣湯方
　　麻黄(去節/)　梔子仁　　茯苓　　　子芩
　　白术(各三/兩)　石膏(八兩碎/綿褁)桂心(二兩/)　芒硝(三兩/)
　　地黄(生切/一升)　大棗(三十/枚)　雞子(二枚/)　甘草(一兩/炙)
　　赤小豆(二合/)
　右十三味切以水一斗煎和下雞子白攪調去沫下
　諸藥煮取二升五合去滓下竹瀝芒硝煎一沸分為
　三服忌生葱酢物桃李雀肉海藻菘菜等(前無竹瀝/復下竹瀝)
　(恐有/失)
又療心勞熱口為生瘡大便難閉塞不通心滿痛小腹
熱大黄泄熱湯方
　　大黄　　　澤㵼　　　黄芩　　　梔子仁
　　芒硝(各二/兩)　桂心(二兩/)　大棗(三十/枚)　甘草(一兩/炙)
　　石膏(八兩碎/綿褁)
　右九味切以水九升先取一升水别漬大黄一宿以
　餘八升煮諸藥取二升五合去滓下大黄更煮兩沸
　去大黄滓下芒硝分為三服忌海藻生葱菘菜
又療心勞熱傷心有長蟲名蠱蟲長一尺周心為病雷
丸丸方
　　雷丸(熬/)　　橘皮　　　石蠶(炙/)　　桃皮(炙各/五分)
　　狼牙(六分/)　貫衆(二枚/)　蕪荑(熬/)　　青葙子
　　蜀漆(各四/分)　殭蠶(三七/枚熬)　茱茰根皮(七/分)亂髮(如雞子/火燒末)
　右十二味蒸切𢷬篩白蜜和為丸如梧子清白飲一
　服七丸不覺更加至二七丸為度日再
又療心勞熱心主竅竅主耳耳枯焦而鳴不能聴逺磁
石湯方
　　磁石(五兩碎/綿褁)茯苓　　　大青　　　人參
　　白术　　　菖蒲　　　芍藥(各三/兩)　竹葉(切一/升)
　　赤石脂(二兩/綿褁)
　右九味切以水九升煮取二升五合去滓分為三服
　忌羊肉餳酢物桃李雀肉等(本方無/芍藥)
又療心勞熱不止肉毛焦色無潤口赤乾燥心悶麥門
冬飲方
　　生麥門冬(一升/去心)陳粟米(一/升)雞子(二七枚/取白)淡竹葉(切三/升)
　右四味先以水一斗八升煮粟米竹葉取九升去滓
　澄清接取七升冷下雞子白攪五百轉去上白沫下
　麥門冬煮取三升去滓分三服(並出第/七卷中)
　　心實熱方三首
千金瀉心湯療心實熱或欲吐吐而不出悶喘急頭痛
方
　　小麥(三升/)　香豉(一升/綿褁)　石膏(一斤碎/綿褁)地骨皮(五/兩)
　　梔子仁(二十/一枚)茯苓(二兩/)　淡竹葉(切一/升)
　右七味切以水一斗五升煮小麥竹葉取八升澄清
　下諸藥煮取三升去滓分温三服忌酢物(本名石/膏湯)
又療心實熱驚夢喜恐畏悸懼不安竹瀝湯方
　　淡竹瀝(一/升)　石膏(八兩碎/綿褁)人參　　　知母(去毛/)
　　赤石脂　　梔子仁　　芍藥　　　白术(各三/兩)
　　茯神　　　紫菀(各二/兩)　生地黄汁(二/升)
　右十一味切以水九升煮十味取二升七合去滓下
　竹瀝更煎取三升若須利下芒硝二兩去芍藥分為
　三服忌桃李雀肉酢物蕪荑
又茯神煮散主心實熱口乾煩渴眠卧不安方
　　茯神(六分/)　麥門冬(去心/六分)通草(六分/)　升麻(五分/)
　　淡竹筎(一丸如雞/子大熬)　　　知母(四分/去毛)　赤石脂(七/分)
　　紫苑　　　桂心(各三/分)　大棗(二十/枚擘)
　右十味𢷬麤篩為散取方寸匕帛褁之以井華水二
　升半煮取九合時動藥褁子平旦為一服日再服忌
　生葱酢物(並出第十/三卷中)
　　脉極論一首
刪繁論曰凡脉極者主心也心應脉脉與心合心有病
從脉起又曰以夏遇病為脉痺脉痺不已復感於邪内
舍於心則食飲不為肌膚顔脱面色白不澤其脉空虛
口唇見赤色凡脉氣衰血焦髮墮以夏丙丁日得之於
傷風風損脉為心風心風狀汗多若脉氣實則熱熱則
傷心使人好怒口為色赤甚則言語不快血脱色乾燥
不澤食飲不為肌膚若脉氣虛則寒寒則欬欬則心痛
喉中介介如哽甚則咽腫喉痺故曰心風虚實候也若
陽經脉病療陰絡陰絡脉病療陽經定其血氣各守其
鄉脉實宜瀉氣虚宜補善療病者病在皮毛肌膚筋脉
則全療之至六腑五藏則半死半生鶣鵲曰脉絶不療
三日死何以知之脉氣空虛則衰顔焦髮落脉應手少
陰手少陰氣絶則脉不通手少陰者心脉也心者脉之
合也脉不通則血不流血不流則髮色不澤故面黒如
漆柴則血脉先死壬篤癸死水勝火故非治藥所効也
(出第八卷/中千金同)
　　脉熱極方三首
刪繁療脉實熱極血氣傷心使心好生赫怒口為色變
赤言語不快消熱止血氣調脉理中茯苓湯方
　　茯苓　　　黄芩　　　梔子仁　　芒硝(各五/兩)
　　生麥門冬(五兩/去心)赤石脂　升麻　　　紫菀(各二/兩)
　　竹葉(切一/升)　香豉(一升/熬)　石膏(八兩碎/綿褁)生地黄(切一/升)
　右十二味切以水九升煮取二升去滓下芒硝分為
　三服忌酢物蕪荑
又療脉極熱傷風損脉為心風心風狀多汗無滋潤消
虛熱極止汗麻黄湯方
　　麻黄(去節/)　杏仁(各四兩去皮/尖兩仁碎)　　　梔子仁
　　黄芩　　　防風　　　紫菀(各三/兩)　升麻
　　桂心　　　茯神　　　人參(各三/兩)　大棗(二十/枚擘)
　　石膏(六兩碎/綿褁)桑根白皮(一/升)
　右十三味切以水一斗先煮麻黄三沸去沫下諸藥
　煮取三升去滓分為三服忌生葱酢物
又療脉熱極遇風為痺痺感心顔脱面色白不澤脉空
虚口唇色赤乾燥升麻潤色消痺止熱極湯方
　　升麻　　　射千　　　芎藭　　　人參(各三/兩)
　　赤小豆(五/合)　生薑(四合/)　麥門冬(去心/四兩)葳蕤(四兩/)
　　生地黄(切一/升)甘草(二兩/炙)　竹葉(切一/升)
　右十一味切以水一斗煮取二升去滓分為三服忌
　海藻菘菜蕪荑(並出第/八卷中)
　　脉寒極方四首
刪繁療脉極虛寒則欬欬則心痛喉中介介如哽甚則
咽腫喉痺半夏消痛止極益氣湯方
　　半夏(一升洗/四破)宿薑(八兩/)　芎藭　　　細辛
　　附子(炮/)　　𤣥參　　　當歸(各三/兩)　桂心
　　甘草(炙/)　　茯苓(各二/兩)　杏仁(六十枚去兩/仁皮尖碎)
　右十一味切以水一斗煮取三升去滓分温三服忌
　羊肉餳生葱菜猪肉冷水菘菜海藻酢物等
又療脉極虛寒鬢髮墮落安髮潤生桑白皮沐頭方
　　桑白皮(二升/細切)
　右一味以水淹漬煮五六沸去滓洗沐鬢髮數數為
　之自不復落
又方
　　麻子(三升/研)　白桐葉(切一/把)
　右二味以淘米甘汁二斗煮取五六沸去滓以洗沐
　頭則鬢髮不落而長
又療髮墮落方
　　生柏葉(一/升)　附子(四枚/炮)　猪膏(三斤/)
　右三味末以膏三斤和為三十丸用布褁一丸内煎
　沐頭汁中令髮長不復落也(並出第/八卷中)
　　脾勞論一首
删繁論曰凡脾勞病者補肺氣以益之肺王則感脾是
以聖人春夏養陽秋冬養陰以順其根矣肝心為陽脾
肺腎為陰(一云太陰/陽明為根)逆其根則伐其本陰陽四時者萬
物之始終也(千金同出/第七卷中)
　　脾勞實熱方四首
刪繁療脾勞熱身體眼目口唇悉痿黄舌本強直不能
得咽唾生地黄煎方
　　生地黄汁(三/升)赤蜜　　　石膏(各一升/碎綿褁)升麻
　　射干　　　子芩(各三/兩)　生𤣥參(八/兩)　梔子仁
　　葳蕤(各四/兩)　甘草(二兩/炙)
　右十味切以水七升先煮石膏等取二升去滓下生
　地黄汁更煎取四升綿捩分為四服若須利泄加芒
　硝三兩分為三服餘一服停下芒硝留晩若熱不止
　更進服之得利泄止後一服也忌海藻菘菜蕪荑
又療脾勞熱有白蟲長一寸在脾為病令人好嘔胷中
塞嘔而不出前胡吐熱湯方
　　前胡　　　白术　　　赤茯苓　　枳實(炙/)
　　細辛　　　旋復花　　杏仁(去尖皮/雙仁)龍膽
　　常山　　　松蘿(各三/兩)　竹葉(切一/升)
　右十一味切以水一斗煮取三升去滓分為三服若
　腹中熱滿加芒硝山梔子仁黄芩各三兩苦參二兩
　加水二升忌酢物桃李雀肉生葱生菜
又療脾勞熱有白蟲在脾中為病令人好嘔茱茰根下
蟲酒方
　　東行茱茰根(大者/一尺)大麻子(八升/)橘皮(二兩切/)
　右三味剉茱茰根𢷬麻子並和以酒一斗漬一宿微
　火上薄煖之三上三下絞去滓平旦空腹為一服取
　盡蟲便下出或死或半爛或下黄汁凡作藥法禁聲
　勿語道作藥蟲便下驗(並出第/七卷中)
千金療脾勞實熱四肢不用五藏乖皮脹滿肩息氣急
不安承氣泄實熱半夏湯方
　　半夏(洗/)　　宿薑(各八/兩)　橘皮　　　芍藥(各八/兩)
　　茯苓　　　白术　　　杏仁(各三兩去皮/尖兩仁研)
　　大棗(二十/枚擘)　竹葉(切一/升)
　右九味切以水一斗煮取三升去滓分為三服忌羊
　肉餳大酢桃李雀肉等(刪繁同出第/十五卷中)
　　脾勞虛寒方三首
刪繁療脾勞虛損消瘦四肢不舉毛悴色天牛髓補虛
寒丸方
　　牛髓　　　鹿髓　　　羊髓　　　白蜜
　　酥　　　　棗肉(研為脂/各一升)人參(四分/)　桂心
　　茯苓(各四/分)　生地黄(十斤切酒二升漬三宿出/暴還内酒中取盡暴乾)
　　乾薑　　　白术　　　芎藭(各五/分)　甘草(六分/)
　右十四味𢷬篩内五髓中微火煎攪可為丸如梧子
　初服三十丸加至四十丸為劑日再服温清酒進之
　忌海藻菘菜生葱蕪荑桃李雀肉酢(髓字恐誤并酥/蜜為五物爾)
又療脾虛勞寒飲食不消勞倦氣脹噫滿憂恚不解人
參消食八味等散方
　　人參　　　茯苓　　　陳麥麴(熬/)　麥蘖(熬/)
　　白术　　　吳茱茰　　厚朴(炙/)　　㯽榔仁(炙/各)
　　(八分合/子用)
　右藥𢷬篩為散食後服方寸匕日再服清酒進之忌
　酢物桃李雀肉等(千金同並出/第七卷中)
千金療脾虛寒勞損氣脹噫滿食不下通噫消食膏酒
方
　　猪膏(二升/)　宿薑汁(五升/)吳茱茰(一升/)白术(一斤/)
　右四味𢷬篩茱茰术等二物為細散内薑汁膏中煎
　取六升温清酒一升進方寸匕日再忌桃李雀肉等
　(刪繁同出第/十五卷中)
　　脾實熱方六首
千金療脾實熱舌本強直或夢歌樂而體重不能行瀉
熱湯方
　　前胡　　　茯苓(各三/兩)　龍膽　　　細辛(各三/兩)
　　芒硝(三兩/)　𤣥參　　　大青(各二/兩)　苦竹葉(切一/升)
　　杏仁(四兩去尖/皮兩仁者)
　右九味切以水九升煮取三升分三服忌酢物生菜
又射干湯主療與前方同
　　射干(八兩/)　大青(三兩/)　石膏(十兩碎/綿褁)赤蜜(一升/)
　右四味切以水五升煮取一升五合去滓下蜜煎取
　二升分三服
又療脾熱脅痛熱滿歇目赤不止口脣乾裂方
　　石膏(一斤碎/綿褁)生地黄汁(一/升)赤蜜(一升/)淡竹葉(切五/升)
　右四味以水一斗二升煮竹葉取七升去滓澄清煮
　石膏取一升五合去滓下地黄汁兩沸下蜜煎取三
　升細細服之忌蕪荑
又療脾熱偏一邊痛胷滿脅偏脹方
　茯苓　　　橘皮　　　澤㵼(各三/兩)　石膏(八兩碎/綿褁)
　桑白皮根(一/升)芍藥　　　白术(各四/兩)　桂心
　人參(各二/兩)　生薑(切一/升)　半夏(六兩/洗)
　右十一味切以水一斗二升煮取三升分為三服若
　須利加芒硝二兩忌羊肉餳桃李雀肉生葱酢物(並/出)
　(第十五/卷中)
千金翼瀉脾湯主脾藏病氣實胷中滿不能食方
　　茯苓　　　厚朴(炙各/四兩)　甘草(炙/)　　人參
　　黄芩(各二/兩)　桂心(五兩/)　生薑(八兩/)　半夏(一升/洗)
　右八味切以水七升煮取三升分為三服此方又主
　冷氣在脾藏走出四肢手足流腫亦逐水氣忌海藻
　菘菜羊肉餳生葱酢物等
又主脾氣實其人口中淡甘卧憒憒痛無常處嘔吐反
胃方
　　大黄(六兩/)
　右一味以水六升煮取一升分再服又主食即吐并
　大便不通者加甘草二兩煮取二升半分為三服忌
　海藻菘菜(並出第十/七卷中)
　　瀉脾丸主脾氣不調及腹滿方三首
深師調中利飲食除胃中積聚寒熱老人將服長肌肉
令人光澤瀉脾丸方
　　黄芩　　　杏仁(去尖皮/兩仁熬)澤瀉　　　通草
　　芎藭　　　桂心　　　白术　　　乾薑(各五/分)
　　茯苓　　　黄芪　　　乾地黄(各六/分)附子(二分/炮)
　　麥門冬(四分/去心)
　右十三味𢷬篩蜜和服如梧子二丸日三服忌猪肉
　冷水桃李雀肉生葱酢蕪荑等物(出第十/三卷中)
千金翼瀉脾丸主脾氣不調有寒熱或下閉塞調五藏
不利嘔逆飲食者方
　　大黄(六分/)杏仁(去尖皮/兩仁熬)附子(炮/)　　當歸
　　乾薑　　桂心(各四/分)　人參　　　細辛
　　芍藥　　茯苓　　　半夏(洗/)　　黄芩
　　蜀椒(各三/分汗)𤣥參(三分/)
　右十四味𢷬篩蜜和丸如梧子飲服六丸日三増至
　十丸忌猪羊肉冷水餳生葱生菜酢等物(深師無半/夏附子)
又㵼脾丸主毒風在脾中流腫腹滿短氣食輒嚮嚮不
消時時微下方
　　當歸(三分/)　吳茱茰(二/分)　乾薑(二分/)　大黄(二分/)
　　狼毒(炙一/分)　桂心(三分/)　芎藭(二分/)　蜀椒(汗二/分)
　　白薇(一分/)　甘遂(熬一/分)　附子(炮二/分)　葶藶(熬令紫/色三分)
　右十二味𢷬篩蜜和丸如梧子飲服三丸日三忌猪
　肉冷水生葱(並出第十/七卷中)
　　温脾湯主脾氣不足及不調下痢方六首
深師厚朴湯療冷實服温脾湯不差乃服此湯方
　　厚朴(四兩/炙)　桂心(二兩/)　枳實(三兩/炙)　生薑(五兩/)
　右四味切以水五升煮取二升分為三服相去五里
　久不過五劑忌生葱
又温脾湯療脾胃中冷結實頭痛壯熱但苦下痢或冷
滯赤白如魚腦方
　　人參(一兩/半)　乾薑　　　附子(炮各/二兩)　大黄(三兩/)
　右四味切以水六升煮取一升半分為三服忌猪肉
　冷水
又大温脾湯療脾胃中冷不得食又榖不消嚮嚮脹滿
時苦下痢方
　　黄芩　　　人參　　　芍藥　　　附子(炮各/一兩)
　　甘草(炙/)　　乾薑　　　大黄　　　厚朴(炙各/二兩)
　右八味切以水八升煮取二升八合分為三服亦可
　四服得下佳不下須㬰復服甚良忌猪肉海藻菘菜
　(並出第二/十一卷中)
千金翼温脾湯主脾氣不足虛弱下痢上入下出方
　　乾薑　　　大黄(各三/兩)　人參　　　附子(炮/)
　　甘草(炙各/二兩)
　右五味切以水八升煮取二升半去滓分為三服忌
　海藻菘菜猪肉冷水(深師文/仲同)
又温脾湯主脾氣不足水穀下痢腹痛食不消方
　　半夏(四兩/洗)　乾薑　　　赤石脂　　白石脂
　　厚朴(炙/)　　桂心(各三/兩)　當歸　　　芎藭
　　附子(炮/)　　甘草(炙/)　　人參(各二/兩)
　右十一味切以水九升煮取三升分為三服忌海藻
　菘菜猪肉冷水羊肉餳生葱
又健脾湯主脾氣不調使人身重如石飲食即嘔四肢
酸削不收方
　　芍藥　　　甘草(炙/)　　黄芪(各一/兩)　生薑(二兩/)
　　生地黄(一/兩)　白蜜(一升/)
　右六味切以水九升煮取三升去滓内蜜攪令調煎
　令微沸服八合日三夜一忌海藻菘菜蕪荑(深師同/出第十)
　(七卷/中)
　　温脾丸主脾胃中冷及不足方四首
深師療宿寒脾胃中冷心腹脹滿食不消化温脾丸方
　　大黄(二兩/)　麥麯(熬/)　　乾薑(各三/兩)　厚朴(炙/)
　　附子(炮/)　　當歸　　　甘草(炙/)　　桂心
　　人參　　　枳實(炙各/一兩)
　右十味𢷬篩下蜜和服如梧子十五丸日三増至二
　十丸亦得食已服之無當歸者用芎藭一兩代之忌
　猪肉冷水海藻菘菜生葱等
又療藏氣不足温養五藏消水榖下氣令人能食温脾
丸方
　　法麴(五兩/熬)　乾薑(炮/)　　枳實(炙各/五兩)　附子(三兩/炮)
　　人參　　　甘草(炙各/二兩)　蜀椒(一兩/汗)
　右七味𢷬篩蜜和服如梧子十五丸酒飲皆得不知
　増之忌猪肉冷水海藻菘菜(並出第十/三卷中)
千金翼大温脾丸主脾胃中冷水榖不化脹滿或時寒
極方
　　法麴(五合/熬)　甘草(炙/)　　桔梗　　　人參
　　乾薑(各三/兩)　桂心(五兩/)　附子(炮/)　　細辛(各二/兩)
　　枳實(三枚/炙)　吳茱茰　　大麥蘖(熬各/五兩)
　右十一味𢷬篩蜜和丸如梧子酒服七丸日三加至
　十五丸忌海藻菜猪肉生菜
又温脾丸主脾胃氣弱大腹冷則下利少腹熱則小便
難氣嚮腹滿喘氣虚乏乾嘔不得食温中消榖療脾益
氣方
　　法麴(熬/)　　吳茱茰　　小麥蘖(各五/合熬)枳實(三枚/炙)
　　甘草(炙/)　　桂心　　　厚朴(炙/)　當歸
　　茯苓(各三/兩)　細辛　　　乾薑　　麥門冬(去/心)
　　人參　　　桔梗　　　附子(各一/兩炮)
　右十五味𢷬篩蜜和丸如桐子空腹飲服七丸日三
　亦可加大黄二兩忌海藻菘菜猪肉冷水生葱生菜
　酢物(文仲肘後同並/出第十七卷中)
　　肉極論一首
刪繁論曰凡肉極者主脾也脾應肉肉與脾合若脾病
則肉變色又曰太陰遇病為肌痺肌痺不已復感於邪
内舍於脾體淫淫如鼠走其身上津液脫腠理開汗大
泄鼻上色黄是其相也凡風氣藏於皮膚肉色則敗以
季夏戊巳日得之於傷風為脾風脾風之狀多汗隂動
傷寒寒則虚虚則體重怠墮四肢不欲舉不嗜飲食食
則欬欬則右脅下痛陰陰引肩背不可以動轉名曰厲
風裏虛外實若陽動傷熱熱則實實則身上如鼠走唇
口壊皮膚色變身體津液脫腠理開汗大泄名曰惡風
而須決其剛紀知其終始陰陽動静肉之虚實實則瀉
之虛則補之善療病者風始入肉皮毛肌膚筋脉之間
即須決之若入六腑五藏則半生半死鶣鵲曰肉絶不
療五日死何以知之皮膚不通外不得泄肉應足太陰
足太陰氣絶則脉不營其口唇口唇者肌肉之本也脉
不營則肌肉濡肌肉濡則人中滿人中滿則脣反脣反
則肉先死甲篤乙死木勝土若使良醫妙藥終不可療
(千金同出/第八卷中)
　　肉極熱方四首
刪繁療肉極熱肌痺淫淫如鼠走身上津液脫腠理開
汗大泄為脾風風氣藏於皮膚肉色則敗鼻見黄色麻
黄止汗通肉解風痺湯方
　　麻黄(去節/)　枳實(炙/)　　防風　　白术
　　細辛(各三/兩)　石膏(八兩碎/綿褁)生薑　　附子(炮各/四兩)
　　甘草(炙/)　　桂心(各二/兩)
　右十味切以水九升先煮麻黄去沫下諸藥煮取三
　升分三服忌猪肉海藻菘菜生葱生菜桃李雀肉等
　(千金/同)
又療肉極熱則體上如鼠走或風痺脣口壊皮膚色變
石南散方
　　石南(炙五/分)　薯蕷　　　天雄(炮/)　　桃花
　　菊花　　　甘草(炙各/四分)　黄芪(三分/)　山茱茰(七/分)
　　真珠(二分/)　石膏(八分/碎)　升麻　　　葳㽔(各六/分)
　右十二味𢷬篩為散服方寸匕食後服日再温清酒
　進之忌猪肉海藻菘菜(千金同並出/第八卷中)
千金療肉極熱則身體津液脫腠理開汗大泄厲風氣
下焦脚弱越婢湯方
　　麻黄(六兩/去節)　石膏(八兩碎/綿褁)生薑(二兩/)　甘草(炙二/兩)
　　附子(炮一/枚)　大棗(十五/枚擘)
　右六味切以水七升煮取二升五合去滓分為三服
　一名起脾湯忌猪肉海藻菘菜(本方無附子刪繁/同出第七卷中)
又療肉極虛熱肌膚淫淫如鼠走津液脱腠理開汗大
泄或痺不仁四肢急痛西州續命湯方
　　麻黄(去節/)　生薑(各三/兩)　當歸　　石膏(碎綿褁/各二兩)
　　芎藭　　　桂心　　　甘草(炙/)　　黄芩
　　防風　　　芍藥(各一/兩)　杏仁(四十枚熬去/尖皮兩仁)
　右十一味切以水九升先煮麻黄去上沫下諸藥煮
　取二升去滓分為四服日再忌海藻菘菜生葱(刪繁/同出)
　(第八/卷中)
　　肉極寒方五首
千金療肉極虛為脾風陰動傷寒體重怠墮四肢不欲
舉闗節疼痛不嗜飲食虛極所致大黄芪酒方
　　黄芪　　　巴㦸天(去/心)　桂心　　　石斛
　　蜀椒(汗/)　　澤瀉　　　茯苓　　　柏子仁
　　乾薑(各三/兩)　防風　　　人參　　　獨活(各一/兩)
　　芍藥　　　山茱茰　　天雄(炮/)　　附子(炮/)
　　烏頭(炮/)　　茵芋　　　栝樓　　　半夏(洗/)
　　細辛　　　白术　　　黄芩(各一/兩)
　右二十三味㕮咀絹澄貯以清酒三斗漬之秋冬七
　日春夏三日初服三合漸漸加微痺為度日再忌猪
　羊肉桃李雀肉生菜生葱酢物(刪繁同出第/十五卷中)
删繁療肉極虚寒則脾欬其狀右脅下痛陰陰引肩背
痛不可以動動則欬腹脹滿留飲痰癖大小便不利少
腹切痛膈上寒大半夏湯方
　　半夏(一升/洗)　白术　　　茯苓　　　人參
　　甘草(炙/)　　附子(炮/)　　橘皮(各二/兩)　生薑(八兩/)
　　桂心(三兩/)
　右九味切以水一斗煮取三升去滓分為四服忌羊
　肉餳桃李雀肉生葱海藻菘菜猪肉冷水
又療肉極虛寒則皮膚不通外不得泄名曰厲風内虚
外實腰脚疼弱大風引湯方
　　獨活(四兩/)　當歸　　　茯苓(各二/兩)　乾薑
　　甘草(炙/)　　人參　　　黄芪　　　防風(各二/兩)
　　桂心　　　附子(炮各/一兩)　大豆(二升熬/去皮)
　右十一味切以水一斗酒三升煮取四升去滓分為
　四服晝三夜一忌海藻菘菜猪肉生葱酢等物
又療肉極寒肌肉變舌痿名曰惡風腰脚疼弱小風引
湯方
　　獨活　　　防風　　　茯苓　　　甘草(炙/)
　　人參(各三/兩)　當歸　　　乾薑(各二/兩)　附子(一枚/炮)
　　大豆(二升熬/去皮)
　右九味切以水一斗酒三升煮取二升去滓分為四
　服日三夜一忌猪肉冷水海藻菘菜酢等物
又療肉極虛寒四肢怠墮或欬脅下堅滿痛飲食不嗜
欲舉不能手足厥冷憂恚思慮五膈丸方
　　人參(十分/)　附子(炮/)　　乾薑(各三/分)　逺志(二分/去心)
　　桂心　　　椒(汗/)　　　麥門冬(去/心)　甘草(炙各/五分)
　　細辛(四分/)
　右九味𢷬篩蜜和丸如彈子大取一丸著喉中稍稍
　咽之覺胷中熱藥勢盡又服日三夜一亦可丸如梧
　子十丸酒服忌猪肉冷水海藻菘菜生葱生菜(並出/第八)
　(卷/中)
　　肺勞論一首
删繁論曰凡肺勞病者補腎氣以益之腎王則感於肺
矣人逆秋氣則手太陰不收肺氣焦滿順之則生逆之
則死順之則治逆之則亂反順為逆是謂闗格病則生
矣(千金同出/第七卷中)
　　肺勞實熱方五首
删繁療肺勞實熱氣喘息鼻張面目苦腫麻黄引氣湯
方
　　麻黄(去節/)　杏仁(去皮尖/兩仁)生薑　　半夏(洗各/五兩)
　　石膏(八兩碎/綿褁)白前　　　細辛　　桂心(各一/兩)
　　竹葉(切一/升)　橘皮(一升/)　乾紫蘇
　右十一味切以水一斗煮取三升去滓分為三服忌
　羊肉餳生葱生菜
又療肺勞熱損肺生蟲形如蠶在肺為病令人欬逆氣
喘或為憂膈氣膈恚膈寒膈熱膈皆從勞氣所生名曰
膏肓鍼灸不著麥門冬五膈下氣丸
　　麥門冬(十分/去心)甘草(十分/炙)　逺志皮　附子(炮/)
　　細辛(各六/分)　椒(四分/汗)　　乾薑　　桂心
　　人參　　　百部　　　白术　　黄芪(各五/分)
　　杏仁(四十枚熬去/尖皮兩仁者)
　右十三味𢷬篩以白蜜和為丸如彈子大將一丸内
　牙齒間含稍稍咽其汁忌猪肉海藻菘菜生葱桃李
　雀肉等
又療肺勞熱生肺蟲在肺為病桑白皮根煎方
　　桑根東引白皮(切一/升)狼牙(三兩/)東行茱茰根皮(五/兩)
　右三味切以酒三升煮取一升平旦服之良
又療肺熱不問冬夏老少頭生白屑搔之痒起者然肺
為五藏之蓋其勞損傷肺氣衝頭頂致使頭皮白屑搔
之而起人多患此皆從肺來世呼為頭風也沐頭湯方
　　大麻仁(三/升)　秦椒(二兩/)　皂莢(屑五/兩)
　右三味熟研内米泔汁中一宿漬去滓米泔攪之三
　五百遍取勞乃用沐髮燥訖别用皂莢湯洗之通理
　然後傅膏
又療頭風頭中痒搔之白屑起五香膏方
　　藿香　　　甘松香　　甲香(炙/)　　雞舌香
　　附子(炮/)　　續斷　　　烏喙(炮各/五分)　澤蘭
　　防風　　　細辛　　　白术(各四/分)　白芷
　　松葉　　　莽草(各七/分)　柏葉(八分/炙)　大皂莢(二寸/炙)
　　甘草(三分/炙)　猪膏(四升/)
　右十八味㕮咀綿褁以苦酒二升漬一宿用膏煎之
　取附子黄為度去滓準前沐頭了將膏傅用手揩頭
　皮令膏翕翕著皮非唯白屑差亦能長髮光黒滋潤
　(並出第/七卷中)
　　肺勞虚寒方二首
删繁療肺虛勞寒腹脹彭彭氣急小便數少厚朴湯方
　　厚朴(四兩/炙)　枳實(炙/)　　桂心　　　橘皮
　　大黄(各三/兩)　甘草(二兩/炙)　五加皮　　生薑(各五/兩)
　　大棗(二十/枚擘)
　右九味切以水一斗二升煮取三升去滓分温三服
　忌海藻菘菜生菜
又療肺虚勞寒損則腰背苦痛難以俛仰短氣唾如膿
生薑温中下氣湯方
　　生薑(一斤/)　大棗(三十/枚)　杜仲皮(五/兩)　萆薢
　　桂心(各四/兩)　白术(五兩/)　甘草(炙/)　　附子(炮三/兩)
　右八味切以水九升煮取三升去滓分温三服忌猪
　肉海藻菘菜生葱桃李雀肉等(並出第/七卷中)
　　肺虛勞損方三首
刪繁療肺虛勞損腹中寒鳴切痛胷脅逆滿氣喘附子
湯方
　　附子(炮/)　　甘草(炙各/二兩)　宿薑　　半夏(洗破各/四兩)
　　大棗(二十枚擘/去皮核)　　　　白术(三兩/)　倉米(半升/)
　右七味切以水一斗煮取三升去滓分為三服忌猪
　羊肉餳海藻菘菜桃李雀肉等
又建中湯療肺虛損不足補氣方
　　黄芪　　　芍藥(各三/兩)　甘草(炙二/兩)　桂心(三兩/)
　　生薑(六兩/)　半夏(五兩/洗)　大棗(十二/枚擘)　飴糖(十兩/)
　右八味切以水八升煮取三升分為三服忌羊肉餳
　海藻菘菜生葱
又療肺虛勞損致腸中生痔名曰腸痔肛門邊有核痛
寒熱得之好挺出良久乃縮而生瘡猪懸蹄青龍五生
膏方
　　猪後懸蹄(三枚/炙黄)　　　　生梧桐白皮(四兩/)
　　生桑根白皮　龍膽　　雄黄(研各/五分)蛇蛻皮(五十/炙)
　　生青竹皮(六/分)露蜂房(炙/)　蜀椒(各三/分汗)猬皮(燒/)
　　附子(炮各/四分)　生柏皮(七分/炙)杏仁(三十枚/去皮尖)
　右十三味細切綿褁以苦酒二升半淹漬一宿於火
　上炙燥𢷬篩以猪膏三升和微火上煎如薄糖傅瘡
　并酒服如棗大(並出第/七卷中)
　　氣極論一首
千金論曰凡氣極者主肺也肺應氣氣與肺合又曰以
秋遇病為皮痺皮痺不已復感於邪内舍於肺則寒濕
之氣客於六腑也凡肺有病先發氣氣上衝胷常欲自
恚以秋庚辛日傷風邪之氣為肺風肺風之狀多汗若
陰傷則寒寒則虛虛則氣逆欬欬則短氣暮則甚陰氣
至濕氣生故甚陰畏陽氣晝日則差者陽傷則熱熱則
實實則氣喘息上胷臆甚則唾血也然陽病療陰陰是
其裏陰病療陽陽是其表是以陰陽表裏衰王之源故
知以陽調陰以陰調陽陽氣實則决陰氣虚則引善療
病者病初入皮毛肌膚筋脉則治之若至六腑五藏則
半死半生矣鶣鵲曰氣絶不療喘而冷汗出二日死氣
應手太陰手太陰氣絶則皮毛焦太陰者行氣温皮毛
者也氣不營則皮毛焦皮毛焦則津液去津液去則皮
節傷皮節傷則爪枯毛折毛折則氣先死丙篤丁死火
勝金非療所及也(刪繁同出第/寸七卷中)
　　氣極熱方三首
删繁療氣極傷熱氣喘息衝胷常欲自恚心腹滿痛内
外有熱煩嘔不安大前胡湯方
　　前胡(八兩/)　半夏(洗/)　　麻黄(去節/)　芍藥(各四/兩)
　　枳實(四枚/炙)　生薑(五兩/)　黄芩(三兩/)　乾棗(十二/枚擘)
　右八味切以水九升煮取三升去滓温分三服如人
　行四五里進一服忌羊肉餳
又療氣極傷熱氣喘甚則唾血氣短乏不欲食口燥咽
乾竹葉湯方
　　竹葉(切一/升)　麥門冬(去心/)小麥　　生地黄(切各/一升)
　　生薑(六兩/)　乾棗(十枚擘/去核)麻黄(三兩/去節)　甘草(一兩/炙)
　　石膏(六兩碎/綿褁)
　右九味切以水一斗煮取三升去滓分為三服忌海
　藻菘菜蕪荑
又療氣極傷熱肺虛多汗欬唾上氣喘急麻黄湯方
　　麻黄(四兩/去節)　甘草(二兩/炙)　杏仁(四十枚去/皮尖兩仁)
　　桂心(二兩/)　生薑(二兩/)　半夏(五十枚/洗四破)石膏(六兩/碎)
　　紫菀(一兩/)
　右八味切以水九升煮麻黄兩沸去上沫下藥煮取
　三升去滓分為三服忌海藻生葱菘菜羊肉餳(並出/第八)
　(卷/中)
　　氣極寒方二首
删繁療氣極寒傷風肺虛欬氣短不得息胷中迫急五
味子湯方
　　五味子　　甘草(炙/)　　紫菀　　　桂心
　　附子(炮/)　　麻黄(去節/)　乾薑　　　芎藭(各二/兩)
　　細辛(一兩/)　乾棗(二十/枚擘)
　右十味切以水九升煮取三升去滓分為三服忌海
　藻菘菜猪肉生葱生菜(出第八/卷中)
千金療氣極虛寒皮毛焦津液不通虛勞百病氣力損
乏黄芪湯方
　　黄芪(四兩/)　人參　　　白术　　　桂心(各二/兩)
　　生薑(八兩/)　乾棗(十枚擘/去核)附子(五分/炮)
　右七味切以水八升煮取二升去滓分為四服忌桃
　李雀肉生葱(本方無附子刪繁/同出第十七卷中)
　　腎勞論一首
删繁論曰凡腎勞病者補肝氣以益之肝王則感於腎
矣人逆冬氣則足少陰不藏腎氣沈濁順之則生逆之
則死順之則治逆之則亂反順為逆是謂闗格病則生
矣(千金同出/第七卷中)
　　腎勞實熱方二首
刪繁療腎勞實熱少腹脹滿小便黄赤末有餘瀝數而
少莖中痛陰囊生瘡梔子湯方
　　梔子(三兩/)　子芩(四兩/)　石膏(五兩碎/綿褁)淡竹葉(切/)
　　生地黄(切/)　榆白皮(各一/升)芍藥　　　通草
　　石韋(去毛各/三兩)滑石(八兩碎/綿褁)
　右十味切以水一斗煮取三升絞去滓分為三服忌
　蕪荑(千金同出/第七卷中)
千金療腎實熱少腹脹滿四肢正黑耳聾夢腰脊離解
及伏水等氣急㵼腎湯方
　　黄芩(三兩/)　磁石(八兩碎如/雀頭綿褁)大黄(三兩切以水一升/密器中漬一宿)
　　甘草(炙二/兩)　茯苓(三兩/)　　芒硝(三兩/)　生地黄(取/汁)
　　菖蒲(各五/兩)　𤣥參(四兩/)　　細辛(二兩/)
　右十味切以水九升煮七物取二升五合去滓内大
　黄更煮取二升三合去大黄滓下地黄汁微火上煎
　一兩沸下芒硝分為三服忌海藻菘菜羊肉餳生菜
　酢物蕪荑(出第十/九卷中)
　　腎勞虛寒方二首
删繁療腎勞虛寒闗格塞腰背強直飲食減少日日氣
力羸人參補腎湯方
　　人參　　　甘草(炙/)　　桂心　　　橘皮
　　茯苓(各三/兩)　杜仲　　　白术(各四/兩)　生薑(五兩/)
　　羊腎(一具去/膏四破)猪腎(一具去/膏四破)薤白(切一/升)
　右十一味切以水三斗煮取六升去滓分為六服晝
　四夜二服覆頭眠忌海藻菘菜生葱酢物桃李雀肉
　等
又療腎虛寒損耳鳴好唾欠呿委頓羊腎補腎湯方
　　羊腎(一具/細切)　磁石(碎綿/褁)　白术(各八/兩)　黄芪
　　茯苓　　　乾薑(各四/兩)　桂心(三兩/)
　右七味切以水三斗煮取七升絞去滓分服一升晝
　四服夜三服燥器貯之六月減水忌生葱桃李雀肉
　酢等物(並出第/八卷中)
　　腎勞熱方二首
千金療腎勞熱陰囊生瘡麻黄根粉方
　　麻黄根(三/兩)　石硫黄(三兩/研)米粉(五合/)
　右三味𢷬下篩合研安絮如常用粉法搨瘡上粉濕
　更搨之(刪繁肘後同出/第十九卷中)
删繁療勞熱四肢腫急少腹滿痛顔色黑黄闗格不通
鼈甲湯
　　鼈甲(炙/)　　麻黄(去節/)　升麻　　　前胡
　　羚羊角(屑各/三兩)桑根白皮(五/兩)薤白(切一/升)　黄芩(三兩/)
　　香䜴(一升熬/綿别褁)
　右九味切以水一斗煮取三升去滓分為三服忌莧
　菜(出第八/卷中)
　　腎熱方三首
删繁療腎熱四肢腫急有蟯蟲如果中蟲生在腎為
病貫衆散方
　　貫衆(大者三/枚切熬)乾漆(三兩/熬)　吳茱茰(五十/粒)蕪荑(熬/)
　　胡粉(熬/)　　槐皮(燒各/四兩)　杏仁(四十枚去/尖皮熬研)
　右七味𢷬篩和胡粉研平旦以井花水調服方寸匕
　(並出第/八卷中)
千金療腎熱好忘耳聴無聞四肢滿急腰背動轉強直
方
　　柴胡　　　茯苓(本方云/茯神)澤㵼　　　黄芩
　　磁石(碎綿/褁)　升麻　　　杏仁(去尖皮/兩仁者)大青
　　芒硝(各三/兩)　生地黄(切一/升)羚羊角(四兩/屑)淡竹葉(切一/升)
　右十二味切以水一斗煮取三升去滓下芒硝分為
　三服日再忌酢物
又療腎熱小便黄赤不出出如梔子汁輒如黄蘗汁毎
欲小便即莖頭痛方
　　榆白皮(切三/升)滑石(八兩/碎)　子芩　　　瞿麥
　　通草(各三/兩)　石韋(四兩拭/去毛)冬葵子(一/升)　車前草(切二/升)
　右八味切以水二斗煮車前草取一斗去滓澄清取
　九升下諸藥煮取三升五合去滓温分四服(並出第十/九卷中)
　　骨極論一首
删繁論曰凡骨極者主腎也腎應骨骨與腎合又曰以
冬遇病為骨痺骨痺不已復感於邪内舍於腎耳鳴見
黑色是其候也凡腎病則骨極牙齒苦痛手足㾓疼不
能久立屈伸不利身痺腦髓痠以冬壬癸日中邪傷風
為腎風風厯骨故曰骨極若氣陰陰則虛虛則寒寒則
面腫垢黑腰脊痛不能久立屈伸不利其氣衰則髮墮
齒槁腰背相引而痛痛甚則欬唾若氣陽陽則實實則
熱熱則面色炲隠曲膀胱不通牙齒腦髓苦痛手足痠
㾓耳鳴色黑是骨極之至也須精别陰陽審其清濁知
其分部視其喘息善療病者病始於皮毛肌膚筋脉即
須療之若入六腑五藏則半生半死矣鶣鵲曰骨絶不
治㾓而切痛伸縮不得十日死骨應足少陰足少陰氣
絶則骨枯足少陰者冬脉也伏行而濡滑骨髓者也故
骨不濡則肉不能著骨也骨肉不相親則肉濡而却肉
濡而却故齒長而垢髮無澤髪無澤則骨先死戊篤己
死土勝水醫所不能療(千金同並出/第八卷中)
　　骨極實方四首
删繁療骨極主腎實熱病則色炲隠曲膀胱不通大便
壅塞四肢滿急乾棗湯方
　　乾棗(十枚擘/去核)大黄　　　大㦸(切炒/令黄)　甘草(炙/)
　　甘遂　　　黄芩(各一/兩)　芫花(半兩/炒)　芒硝(二兩/)
　　蕘花(半兩/炒)
　右九味切以水五升煮取一升六合後下芒硝分為
　四服忌海藻菘菜(出第八/卷中)
千金療骨極主腎熱病則膀胱不通大小便閉塞面顔
枯黑耳鳴虚熱三黄湯方
　　大黄(切别漬/水一斗)黄芩　　　芒硝(各三/兩)　梔子(十四/枚)
　　甘草(一兩/炙)
　右五味切以水四升先煮三物取一升五合去滓下
　大黄更煎兩沸下芒硝分為三服忌海藻菘菜(刪繁/同出)
　(第十九/卷中)
又療骨實酸疼苦煩熱煎方
　　葛根汁(一/升)　生地黄汁(一/升)生麥門冬汁(一/升)赤蜜
　右四味汁相攪調微火上煎之三沸分三服忌蕪荑
又療骨髓中疼方
　　芍藥(一斤/)　生地黄(五/斤)　虎骨(四兩/炙)
　右三味切以酒一斗漬三宿暴乾復入酒如此取酒
　盡為度𢷬篩酒服方寸匕日三忌蕪荑(出第十/九巻中)
　　骨極虛方七首
删繁骨極虚寒主腎病則面腫垢黑腰脊痛不能久立
屈伸不利夢寤驚悸上氣少腹裏急痛引腰腰脊四肢
常苦寒冷大小便或白腎瀝湯方
　　羊腎(一具猪/腎亦得)芍藥　　　麥門冬(去/心)　乾地黄
　　當歸(各三/兩)　乾薑(四兩/)　五味子(二/合)　人參
　　茯苓　　　甘草(炙/)　　芎藭　　逺志(去心各/二兩)
　　黄芩(一兩/)　桂心(六兩/)　大棗(二十/枚擘)
　右十五味切以水一斗五升煮腎取一斗除腎内藥
　煮取四升去滓分為四服晝三夜一若遺小便加桑
　螵蛸二十枚炙忌海藻菘菜生葱酢物蕪荑
又灸法
　　鶣鵲曰第十八椎名曰小腸俞主小便不利少腹
　　脹滿虛乏兩邊各一寸五分隨年壯灸之主骨極
　　(並出第/八卷中)
千金療骨虛酸疼不安好倦主膀胱寒虎骨酒方
　　虎骨一具並通炙取黄焦汁盡碎之如雀頭大醸
　　米三石麴四斗水三石如常醸酒法所以加水麴
　　者其骨消麴而飲水也酒熟封頭五十日開飲
又療虛勞冷骨節痛無力方
　　豉(二斗/)　　地黄(八斤/切)
　右二味再通蒸暴乾𢷬篩食後以酒一升服二方寸
　匕再服亦療虚熱等疾忌蕪荑
又虛勞體疼方
　　天門冬為散酒服方寸匕日三二百日差忌鯉魚
又方
　　地黄一石取汁酒二斗相攪重煎温服日三補髓
　　忌蕪荑
又療骨髓冷疼痛灸法
　　灸上亷七十壯三里下三寸是(並出第十/九卷中)
　　精極論并方三首
删繁論曰凡精極者通主五藏六腑之病候也若五藏
六腑衰則形體皆極目視無明齒焦而髮落身重則腎
水生耳聾行步不正邪風逆於六腑淫虛厥於五藏故
曰精極也凡陽邪害五藏陰邪損六腑陽實則從陰引
陽陰虛則從陽引陰若陽病者主高高則實實則熱眼
視無明齒焦髮脫腹中滿滿則厯節痛痛則宜瀉於内
若陰病者主下下則虛虛則寒體重則腎水生耳聾行
步不正邪氣入内行於五藏則欬欬則多涕唾面腫氣
逆所以形不足者温之以氣精不足者補之以味善療
精者先療肌膚筋脉次療六腑五藏若邪至五藏則半
死半生矣鶣鵲曰五陰氣俱絶不可療絶則目系轉轉
則目精奪為志先死逺至一日半日矣非醫所及也宜
須精研以表療裏以左療右以右療左以我知彼疾皆
差也(千金同並出/第八卷中)
千金療精極實熱眼視無明齒焦髮落形衰體痛通身
虛熱竹葉黄芩湯方
　　竹葉(切三/升)　黄芩　　　茯苓(各三/兩)　生薑(六兩/)
　　麥門冬(去/心)　甘草(炙/)　　大黄(各二/兩)　芍藥(四兩/)
　　生地黄(切一/升)
　右九味切以水九升煮取三升去滓分為三服忌酢
　物海藻菘菜蕪荑(删繁同/)
又療精極五藏六腑俱損傷虛熱遍身煩疼骨中㾓痛
煩悶方
　　生地黄(汁二/升)生麥門冬(汁/)赤蜜　　　竹瀝(各一/升)
　　石膏(八兩/碎)　人參(三兩/)　芎藭(三兩/)　甘草(一兩/炙)
　　黄芩(三兩/)　當歸(四兩/)　桂心(四兩/)　麻黄(二兩/去節)
　右十二味切以水七升先煮八物取二升去滓下地
　黄汁等煮取四升分四服日三夜一忌海藻菘菜生
　葱蕪荑(删繁桂三兩删繁同/並出第十九卷中)
　　虛勞失精方五首
病源腎氣虛損不能藏精故精漏失其病少腹弦急陰
頭寒目眶痛髮落診其脉數而散者失精脉也凡脉芤
動微緊男子失精(出第四/卷中)
深師人參丸療虛勞失精方
　　人參(二兩/)　桂心　　　牡蠣(熬/)　　薯蕷
　　黄蘗　　　細辛　　　附子(炮/)　　苦參(各三/分)
　　澤㵼(五分/)　麥門冬(去/心)　乾薑　　　乾地黄(各四/分)
　　莵絲子(二/分)
　右十三味𢷬合下篩和以白蜜為丸酒服如梧子大
　三丸痺加附子一分炮婦人血崩加乾地黄好者二
　分一本云黄蘗四分忌猪肉冷水生葱生菜蕪荑(出/第)
　(三卷/中)
范汪療男子虛失精三物天雄散方
　　天雄(三兩/炮)　白术(八分/)　桂心(六分/)
　右藥𢷬下篩服半錢匕日三稍稍増之忌猪肉冷水
　桃李雀肉生葱(張仲景方有龍骨文仲/同出第六十八卷中)
千金療男子虛勞失精陰縮灸法
　　灸中封五十壯
又男子虛勞失精陰上縮莖中痛方
　　灸大赫三十壯穴在夾屈骨端三寸(並出第十/九卷中)
　　(以上灸穴尺寸逺近/具在第三十九卷中)
古今録驗療虛損失精黄芪湯方
　　黄芪　　　當歸　　　甘草(炙各/二兩)　桂心(六兩/)
　　蓯蓉　　　石斛(各三/兩)　乾棗(百三/十枚)　白蜜(二升/)
　右八味切以水一斗煮取四升内蜜煎取三升分為
　四服日三夜一以食相間忌海藻菘菜生葱(范汪同/出第三)
　(卷/中)
　　虚勞尿精方八首
病源虛勞尿精者腎氣衰弱故也腎藏精其氣通於陰
勞傷腎虛不能藏其精故因小便而精液出也(出第四/卷中)
深師療男子尿精方
　　栝樓根　　澤瀉　　　土𤓰根(各二/兩)
　右三味𢷬合下篩以牛膝和為丸如梧子先食服三
　丸良(范汪云用四/分餘並同)
又尿精小便白濁夢泄韭子散方
　　韭子　　　莵絲子　　車前子(各一/升)附子(三枚/炮)
　　當歸　　　芎藭　　礬石(燒各/三兩)　桂心(一兩/)
　右八味𢷬合下篩温酒服方寸匕日三亦可蜜和為
　丸酒服如梧子大五丸忌猪肉冷水生葱(千金同出/第三卷中)
千金療虛勞尿精方
　　韭子(二升/)　糯米(一斗/)
　右二味以水一斗七升煮如粥取汁六升分為三服
　精溢同此
又方
　　柘白皮(五/合)　桑白皮(五合/切)
　右二味切以酒五升煮取三升分為三服(一方柘白皮/作石榴皮)
又方
　　乾膠(二兩/炙)
　右一味𢷬末酒二升和温分三服差(一方用/鹿角膠)
又方
　　新韭子(二升十月/霜後採)
　右一味好酒八合漬一宿明旦日色好童子向南𢷬
　一萬杵平旦温酒五合服方寸匕日再服
又小便失精及夢泄精方
　　韭子(一升/熬)　麥門冬(一升/去心)莵絲子(二/合)　車前子(二/合)
　　芎藭(二両/)　白龍骨(三兩/)
　右六味𢷬篩以酒服方寸匕日三不知稍稍増之甚
　者夜一服(肘後用澤㵼一兩半/並出第十九卷中)
古今録驗棘刺丸療男子百病小便過多失精方
　　棘刺(二兩/)　麥門冬(去/心)　萆薢　　　厚朴(炙/)
　　莵絲子　　柏子仁　　蓯蓉　　　桂心
　　石斛　　　小草　　　細辛　　　杜仲
　　牛膝　　　防葵　　　乾地黄(各一/兩)石龍芮(三/兩)
　　巴㦸天(二/兩)　烏頭(半兩炮/削去皮)
　右十八味𢷬下篩以蜜雜雞子黄各半和之𢷬五六
　千杵以飲服如梧子十丸日三稍稍増至三十丸以
　知為度忌猪肉冷水生葱生菜(千金有萎㽔深師/同並出第十卷中)
　　虛勞夢泄精方一十首
病源腎虚為邪所乘邪客於陰則夢交接腎藏精今腎
虛弱不能制於精故因夢感動而泄也(出第四/卷中)
深師韭子丸療虛勞夢泄精方
　　韭子(五合/熬)　大棗(五枚/)　黄芪　　　人參
　　甘草(炙/)　　乾薑　　　當歸　　　龍骨
　　半夏(洗/)　　芍藥(各三/両)
　右十味𢷬合下篩和以白蜜棗膏丸如梧子服十丸
　日三四忌海藻菘菜羊肉餳(千金/同)
又棘刺丸療虛勞諸氣不足數夢或精自泄方
　　棘刺　　　天門冬(去心各/二兩)　　　　乾薑
　　莵絲子　　烏頭(炮/)　　小草　　　防葵
　　薯蕷　　　石龍芮　　枸杞子　　巴㦸天
　　萆薢　　　細辛　　　萎㽔　　　石斛
　　厚朴(炙/)　　牛膝　　　桂心(各二/兩)
　右十八味𢷬合下篩和以蜜雞子白各半相和丸如
　梧子先食服五丸日三若患風痿痺氣體不便熱煩
　滿少氣消渴枯悴加萎蕤天門冬莵絲子身黄汗小
　便赤黄不利加石龍芮枸把子闗節腰背痛加萆薢
　牛膝寒中氣脹時泄數唾嘔吐加厚朴乾薑桂心陰
　囊下濕精少小便餘瀝加石斛以意増之莵絲子酒
　漬之經一宿後有一方十四物長陰加肉蓯蓉磁石
　其説小異故兩存焉忌猪肉冷水生葱菘菜鯉魚等
又鹿角湯療勞夢泄精方
　　鹿角(一具/屑)　韭白(半斤/)　生薑(一斤/)　芎藭
　　茯苓(各二/兩)　當歸　　　鹿茸(炙各/二兩)　白米(五合/)
　右八味切先以水五斗煮鹿角取一斗二升去滓内
　諸藥煮取四升分服一升日三夜一鹿角唯取肥而
　解者打令碎也忌酢物
又桂心湯療虛喜夢與女邪交接精為自出方(一名/喜湯)
　　桂心　　　牡蠣(熬/)　　芍藥　　　龍骨
　　甘草(各二/兩炙)　大棗(三七枚一/方十枚)　　　　生薑(五兩/)
　右七味㕮咀以水八升煮取三升去滓温分三服忌
　海藻菘菜生葱(范汪同並出/第三卷中)
千金療夢泄失精尿後餘瀝尿精方
　　人參　　　麥門冬(去/心)　赤石脂　　逺志(去心/)
　　續斷　　　鹿茸(炙各/六分)　茯神(一云/茯苓)　龍齒(炙/)
　　磁石(研/)　　蓯蓉(各八/分)　乾地黄(十二/分)丹參
　　韭子(熬/)　　柏子仁(各五/分)
　右十四味𢷬篩蜜和丸如梧子以酒服二十丸日再
　服漸加至三十丸忌酢物蕪荑
又療夢失精方
　　韭子(一升/熬)
　右一味𢷬篩以酒服方寸匕日再神効(並出第十/九卷中)
古今録驗石斛散療男子夢泄精方
　　石斛(七分/)　桑螵蛸　　紫菀(各二/分)　乾漆(熬/)
　　五味子　　乾地黄　　鍾乳(研/)　　逺志皮
　　附子(各二/分炮)
　右九味𢷬合下篩以酒服方寸匕漸漸増至二匕日
　三服忌猪肉冷水蕪荑(出第十/卷中)
小品龍骨湯療夢失精諸脉浮動心悸少急隠處寒目
眶疼頭髮脱者常七日許一劑至良方
　　龍骨　　　甘草(炙各/二分)　牡蠣(三分/熬)　桂心
　　芍藥(各四/分)　大棗(四枚/擘)　生薑(五分/)
　右七味切以水四升煮取一升半分再服虛羸浮熱
　汗出者除桂加白薇三分附子三分炮故曰二加龍
　骨湯忌海藻菘菜生葱猪肉冷水
又薰草湯療夢失精方
　　薰草　　　人參　　　乾地黄　　白术
　　芍藥(各三/兩)　茯神　　　桂心　　　甘草(炙各/二兩)
　　大棗(十二/枚擘)
　右九味切以水八升煮取三升分為二服毎服如人
　行四五里一方又有茯苓三兩忌桃李雀肉大酢海
　藻菘菜生葱(一本無薰草人參又有薰草人參龍/骨别是一方范汪同並出第三卷中)
集驗灸丈夫夢泄法
　　灸足内踝上一寸一名三陰交二七壯兩脚皆灸
　　内踝踝大脉並四指是(范汪文仲同/出第五卷中)
　
　
　
　
　
　外臺秘要方卷十六
欽定四庫全書
　外臺秘要方卷十七
　　　　　　　　　　　　　唐　王燾　撰
　　素女經四季補益方七首
素女經黄帝問素女曰男子受氣陰陽俱等男子行陽
常先病耳目本其所好陰痿不起氣力衰弱不能強健
敢問療之道素女曰帝之所問衆人同有陰陽為身各
皆由婦人夭年損夀男性節操故不能專心貪女色犯
之竭力七傷之情不可不思常能審慎長生之道也其
為疾病宜以藥療之今所説犯者七第一之忌日月晦
朔上下弦望六丁之日以合陰陽傷子之精令人臨敵
不戰時時獨起小便赤黄精空自出夭夀喪身第二之
忌雷電風雨陰陽晦瞑振動天地日月無精光以合陰
陽生子令狂癲或有聾盲瘖瘂失神或多忘誤心意不
安忽常喜驚恐悲憂不樂第三之忌新飽食飲榖力未
行太倉内實五藏防響以合陰陽六腑損傷小便當赤
或白或黄腰脊疼痛頭項寄彊或身體浮腫心腹脹滿
毁形夭夀天道之常第四之忌新小便精氣微弱榮氣
不固衛氣未散以合陰陽令人虛乏陰陽氣閉絶食無
味腹脹滿結怫鬱不安忘誤或喜怒無常狀如癲發第
五之忌作事步行身體勞榮氣不定衛氣未散以合陰
陽藏氣相干令人氣乏喘息為難脣口乾燥身體流汗
榖不消化心腹脹滿百處酸疼起卧不安第六之忌新
息沐浴頭身髮濕舉重作事流汗如雨以合陰陽風冷
必傷少腹急痛腰脊疼彊四肢酸疼五藏防響上攻頭
面或生漏瀝第七之忌共女語話玉莖盛彊以合陰陽
不將禮防氣腠理開莖中痛傷外動肌體内損腑藏結
髮塞耳目視􁲑􁲑心中怵惕恍惚喜忘如杵舂膈欬逆
上氣内絶傷中女絶痿弱身可不防犯此七篇形證已
彰天生神藥療之有方
黄帝問高陽負曰吾知素女明知經脉藏腑虛盈男子
五勞七傷婦人陰陽隔閉漏下赤白或絶産無子男子
受氣陰陽同等其病縁由因何而起故欲問之請為具
説對曰深哉問也男子五勞六極七傷病皆有元本由
狀帝曰善哉七傷之病幸願悉説對曰一曰陰汗二曰
陰衰三曰精清四曰精少五曰陰下濕癢六曰小便數
少七曰陰痿行事不遂病形如是此謂七傷黄帝曰七
傷如是療之柰何對曰有四時神藥名曰茯苓春秋冬
夏療隨病形冷加熱藥温以冷漿風加風藥色脉診評
隨病加藥悉如本經春三月宜以更生丸(更生者/茯苓也)療男
子五勞七傷陰衰消小嚢下生瘡腰背疼痛不得俛仰
兩膝臏冷時時熱癢或時浮腫難以行歩目風淚出逺
視􁲑􁲑欬逆上氣身體痿黄遶臍弦急痛及膀胱小便
尿血莖痛損傷時有遺瀝汗衣赤黄或夢驚恐口乾舌
彊渴欲飲水得食不常或氣力不足時時氣逆坐犯七
忌以成勞傷此藥主之甚驗方
　　茯苓四分(若不消食/三分加一)　　菖蒲四分(若耳聾三/分加一)
　　山茱茰四分(若身癢三/分加一)　括樓根四分(若熱渴三/分加一)
　　莵絲子四分(若痿洩二/分加一)　牛膝四分(若機闗不/利加一倍)
　　赤石脂四分(若内傷三/分加一)　乾地黄七分(若煩熱三/分加一)
　　細辛四分(若目􁲑􁲑/三分加一)　　防風四分(若風邪三/分加一)
　　薯蕷四分(若陰濕癢/三分加一)　　續斷四分(若有痔/加一倍)
　　蛇牀子四分(若少氣三/分加一)　柏實四分(若少力/加一倍)
　　巴㦸天四分(若痿弱三/分加一)　天雄四分(炮若有風/三分加一)
　　逺志皮四分(驚恐不安/三分加一)　石斛四分(若體疼/加一倍)
　　杜仲四分(若絶陽腰痛/三分加一)　蓯蓉四分(若冷痿/加一倍)
　右二十味𢷬篩蜜和丸如梧桐子先食服三丸日三
　不知漸増以知為度亦可散服以清粥飲服方寸匕
　七日知十日愈三十日餘氣平長服老而更少忌豬
　羊肉餳冷水生菜蕪荑等物
又黄帝問曰夏三月以何方藥幸得具聞對曰宜以補
腎茯苓丸療男子内虛不能食飲忽忽喜忘悲憂不樂
恚怒無常或身體浮腫小便赤黄精泄淋瀝痛絞膀胱
脛疼冷痺伸不得行渴欲飲水心腹脹滿皆犯七忌上
已具記當療之法隨病度量方用如左
　　茯苓(二兩食不/消加一倍)　　　　附子(二兩炮有風/三分加一)
　　山茱茰(三兩身癢/三分加一)　　　杜仲(二兩腰痛/三分加一)
　　牡丹(二兩腹中遊/氣三分加一)　　　澤㵼(三兩有水氣/三分加一)
　　薯蕷(三兩頭風/加一倍)　　　　桂心(六兩顔色不/足三分加一)
　　細辛(三兩目視􁲑/􁲑三分加一)　　　石斛(二兩陰濕癢/三分加一)
　　蓯蓉(三兩身痿/三分加一)　　　　黄芪(四兩體疼/三分加一)
　右十二味𢷬篩蜜和丸如梧桐子先食服七丸日二
　服忌生葱生菜豬肉冷水大酢胡荽等物
又黄帝問曰春夏之療已聞良驗秋三月以何方藥對
曰宜以補腎茯苓丸療男子腎虛冷五藏内傷風冷所
苦令人身體濕痒足行失顧不自覺省或食飲失味目
視􁲑􁲑身偏拘急腰脊痛彊不能食飲日漸羸瘦胸心
懊悶欬逆上氣轉側須人起則扶舁鍼灸服藥療之小
折或乗馬觸風或因房室不自將䕶飲食不量用力過
度或口乾舌燥或流涎出口或夢窹精便自出或尿血
尿有瀝淋陰下痒濕心驚動悸少腹偏急四肢酸疼氣
息噓吸身體浮腫氣逆胷脅醫不能識妄加餘療方用
如左
　　茯苓(三兩/)　防風(二兩/)　桂心(二兩/)　白术(二兩/)
　　細辛(二兩/)　山茱茰(二/兩)　薯蕷(二兩/)　澤㵼(二兩/)
　　附子(二兩/炮)　乾地黄(二/兩)　紫菀(二兩/)　牛膝(三兩/)
　　芍藥(二兩/)　丹參(二兩/)　黄芪(二兩/)　沙參(二兩/)
　　蓯蓉(二兩/)　乾薑(二兩/)　𤣥參(二兩/)　人參(二兩/)
　　苦參(二兩/)　獨活(二兩/)
　右二十二味𢷬篩蜜和丸如梧桐子食前服五丸臨
　時以酒飲下之忌酢物生葱桃李雀肉生菜豬肉蕪
　荑等
又黄帝問曰春夏秋皆有良方冬三月復以何方治之
對曰宜以垂命茯苓丸療男子五勞七傷兩目􁲑􁲑得
風淚出頭項寄彊不得迴展心腹脹滿上支胷脅下引
腰脊表裏疼痛不得喘息飲食欬逆面目痿黄小便淋
瀝清精自出陰痿不起臨事不對足脛酸疼或五心煩
熱身體浮腫盜汗流離四肢拘攣或緩或急夢窹驚恐
呼吸短氣口乾舌燥狀如消渴忽忽喜忘或悲憂嗚咽
此藥主之補諸絶令人肥壯彊健氣力倍常飲食百病
除愈方
　　茯苓(二兩/)　白术(二兩/)　澤㵼(二兩/)　牡蒙(二兩/)
　　桂心(二兩/)　牡蠣(二兩/熬)　牡荆子(二兩/)著蕷(二兩/)
　　杜仲(二兩/)　天雄(二兩/炮)　人參(二兩/)　石長生(二兩/)
　　附子(二兩/)　乾薑(二兩/)　莵絲子(二兩/)巴㦸天(二兩/)
　　蓯蓉(二兩/)　山茱茰(二兩/)甘草(二兩/炙)　天門冬(二兩/去心)
　右二十味𢷬篩以蜜和丸如梧桐子先食服五丸酒
　飲皆得忌海藻菘菜鯉魚生葱豬肉酢等物
又黄帝問曰四時之藥具已聞之此藥四時通服得不
對曰有四時之散名茯苓散不避寒暑但能乆服長生
延年老而更壯方用如左
　　茯苓　　　鍾乳(研/)　　雲母粉　　石斛
　　菖蒲　　　柏子仁　　莵絲子　　續斷
　　杜仲　　　天門冬(去心/)牛膝　　　五味子
　　澤㵼　　　逺志(去心/)　甘菊花　　蛇床子
　　薯蕷　　　山茱茰　　天雄(炮/)　　石韋(去毛/)
　　乾地黄　　蓯蓉(並等分/)
　右二十二味𢷬篩為散以酒服方寸匕日再二十日
　知三十日病悉愈百日以上體氣康彊長服八十九
　十老公還如童子忌酢物羊肉餳鯉魚豬肉蕪荑等
高陽負曰凡經方神仙所造服之療病具已論訖如是
所擬説從開闢以來無病不治無生不救也(並出古今/録驗二十)
(五卷/中)
　　五勞六極七傷方一十首
病源夫虛勞者五勞六極七傷是也五勞者一曰志勞
二曰思勞三曰心勞四曰憂勞五曰瘦勞又有五勞肺
勞者短氣而面腫鼻不聞香臭肝勞者面目乾黑口苦
精神不守恐畏不能獨卧目視不明心勞者忽忽喜忘
大便苦難或時鴨溏口内生瘡脾勞者舌本苦直不得
咽唾腎勞者背難以俛仰小便不利色赤黄而有餘瀝
莖内痛陰濕嚢生瘡少腹急滿也六極者一曰氣極令
人内虛五藏不足邪氣多正氣少不欲言二曰血極令
人無顔色睂髮墮落忽忽喜忘三曰筋極令人數轉筋
十指爪甲皆痛苦倦不能乆立四曰骨極令人痠削齒
苦痛手足煩疼不可以立不欲行動五曰肌極令人羸
瘦無潤澤飲食不生肌膚六曰精極令人少氣噏噏然
内虛五藏氣不足髮毛落悲傷喜忘七傷者一曰陰寒
二曰陰痿三曰裏急四曰精連連五曰精少陰下濕六
曰精液清七曰小便苦數臨事不舉又一曰大飽傷脾
脾傷善噫欲卧面黄二曰大怒氣逆傷肝肝傷少血目
暗三曰彊力舉重久坐濕地傷腎腎傷少精腰背痛厥
逆下冷四曰形寒寒飲傷肺肺傷少氣欬嗽鼻鳴五曰
憂愁思慮傷心心傷苦驚喜忘善怒六曰風雨寒暑傷
形形傷髮落肌膚枯天七曰大恐懼不節傷志志傷恍
惚不樂男子平人脉大為勞極虛亦為勞男子勞之為
病其脉浮大手足煩春夏劇秋冬差陰寒精自出痠削
診寸口脉浮而遲浮即為虛遲即為勞遲即衛氣不足
浮即榮氣竭脉直上者逆虛也脉澀無陽是腎氣少寸
闗澀無血氣逆冷是大虛脉浮微緩皆為虛緩而大者
勞也脉微濡相薄為五勞微弱相薄虛損為七傷其湯
熨鍼石别有正方補養宣導今附於後養生方導引法
云唯欲嘿氣養神閉氣使極吐氣使微又不得多言語
大喚呼令神勞損亦云不可泣淚及多唾洟此皆為損
液漏津使喉澀大渴又云雞鳴時扣齒三十六下訖䑛
口脣漱舌聊上齒表咽之三過殺蟲補虛勞令人彊壯
又云兩手拓兩頰手不動摟肚肘使急腰内亦然住定
放兩肘頭向外肘髆腰氣散盡勢大悶始起來去七通
去肘臂之勞又云兩足跟相對坐上兩足指相向外扒
兩膝頭柱席兩向外扒使急始長舒兩手兩向取勢一
一皆急三七去五勞腰脊膝疼傷冷脾痺又云跪一足
坐上兩手䏶内捲足努踹向下身外扒一時取勢向心
來去二七左右亦然去五勞足臂疼悶膝冷陰冷又云
坐抱兩膝下去三里二寸急抱向身極勢足兩向身起
欲似胡牀住勢還坐上下來去二七去腰足臂内虛勞
膀胱冷又云外轉兩脚平蹹向陰端急蹙將兩手捧膝
頭兩向極勢捺之二七畢身側兩向取勢二七前後努
腰去心勞痔病膝頭冷調和未損盡時須言語不瞋喜
偏跏兩手抱膝頭努膝向外身手膝各兩極勢挽之三
七左右亦然頭須左右仰扒去背急臂勞又云兩足相
蹹令足掌合也蹙足極勢兩手長舒掌相向腦項之後
兼至髆相挽向頭髆手向席來去七仰手七合手七始
兩手角上極勢腰正足不動去五勞七傷臍下冷煖不
和數用之常和調適又云一足蹹地一足屈膝兩手抱
犢鼻下急挽向身極勢左右換易四七去五勞三里氣
不下又蛇行氣曲卧以正身復起踞閉目隨氣所在不
息少食裁通腸服氣為食以䑛為漿春出冬藏不財不
養以治五勞七傷又云蝦蟆行氣正動摇兩臂不息十
二通以治五勞七傷水腫之病又云外轉兩足十徧引
去心腹諸勞内轉兩足十徧引去心五息止去身一切
諸勞疾疹(出第三/卷中)
廣濟療五勞七傷六極八風十二痺消渴心下積聚使
人身體潤服之多情性補益養精方
　　生乾地黄(十二/分)天門冬(十分/去心)乾薑(六分/)　莵絲(十分/酒漬)
　　(二宿焙/乾别𢷬)　　石斛(八分/)　當歸(六分/)　白术(六分/)
　　甘草(八分/炙)　肉蓯蓉(七分/)芍藥(六分/)　人參(八分/)
　　𤣥參(六分/)　麥門冬(十分/去心)大黄(八分/)　防風(六分/)
　　杏仁(八分去/皮尖熬)麻子仁(八分/)地骨皮(六分/)椒(三分去/目汗)
　　牛膝(六分/)　紫菀(六分/)　茯苓(八分/)
　右二十二味𢷬篩蜜和丸如梧子空腹酒下二十丸
　日再服漸加至三十丸忌鯉魚海藻菘菜桃李雀肉
　大酢蕪荑等
崔氏腎瀝湯療五勞六極八風十二痺補諸不足方
　　豬腎(一具去/脂膜)附子(四分/炮)　芎藭(四分/)　牡丹(四分/)
　　桂心(四分/)　茯苓(八分/)　乾地黄(六分/)人參(四分/)
　　桑螵蛸(八分/炙)磁石(八分研/如粉)牡荆子(八分/)當歸(四分/)
　　黄芪(八分/)　菖蒲(八分/)
　右十四味切以水一斗七升煮腎取一斗一升去腎
　内藥煎取四升分四服忌羊肉餳冷水酢生葱蕪荑
　胡荽(古今録/驗同)
又治丈夫五勞七傷百病無不補之乾漆散方
　　乾漆(八兩熬/令斷烟)蓯蓉(八兩/)　石斛(八分/)　枸把子(一升/)
　　乾地黄(十兩/)逺志皮(五兩/)續斷(五兩/)　莵絲子(五兩/)
　　天雄(三兩/炮)　桂心(三兩/)
　右十味𢷬篩為散每旦服一匕暮一匕酒飲皆得忌
　豬肉生葱蕪荑冷水
又七味乾漆散方(韋都水服不踰月光/恱倍常療虛羸無比)
　　乾漆(三兩熬/煙斷)乾地黄(八兩/)芍藥(一兩/)　蓯蓉(二兩/)
　　五味子(二兩/)食茱茰(四兩/)枸杞子(四兩/)
　右藥𢷬篩為散酒服方寸匕漸加至二匕日二服以
　知為度忌蕪荑
又五落散主五勞六極七傷八不足裏急胷脅脹滿背
痛頭眩四肢重腰膂彊環臍腹痛小便或難或數劇者
大便去血歙歙少氣手足煩熱卧不能舉起起行不能
久立有病若此名曰内極或生愁憂恐怖生熱或飽食
飲酒房室自極陽氣虛竭耳鳴消渴甚則手足浮腫逆
害飲食名曰内消五勞七傷視病所苦加其藥方
　　大黄(六分/)　麥門冬(七分/去心)栝樓(五分/)　白薇(七分/)
　　甘草(五分/炙)　當歸(十分/)　乾地黄(七分/)山茱茰(七/分)
　　桑螵蛸(七分/炙)石斛(九分六/安者)茯苓(五分/)　桂心(三分/)
　　鐡屑(三分/研)　厚朴(三分/炙)　吳茱茰(二分/)
　右十五味合𢷬篩以白蜜一斤棗膏一斤當蒸之以
　温湯浸之和􁉆(疎有/切)前藥令如乾飲狀藥悉成又别
　取牛膝五兩肉蓯蓉六兩附子三兩炮三物合𢷬下
　篩内諸藥和令相得以酒服之方寸匕日三不知稍
　増之長肌肉補不足久服益氣力若少氣力加石斛
　消渴加括樓止痛結煩裏急加芍藥腹中痛下濃血
　加厚朴四兩炙四肢酸疼加當歸歙歙少氣加天門
　冬白薇一名五若散忌海藻菘菜生葱蕪荑酢物鯉
　魚等(通按音搜沃/也又淘米聲)
又落腎散一名腎著散療腰背痛少腹攣急尿難自汗
出耳聾陰痿脚冷皆其病候方
　　羊腎(一雙作/脯炙燥)磁石(六分/研)　天門冬(五分/去心)人參(二分/)
　　防風(三分/)　天雄(三分/炮)　龍骨(五分/)　茯苓(一分/)
　　續斷(七分/)　肉蓯蓉(五分/)𤣥參(三分/)　乾地黄(四/分)
　　桑白皮(三分/)白膠(五分/炙)　乾漆(五分/熬)
　右十五味下篩空腹以大麥飲下二方寸匕日五六
　服忌鯉魚豬肉冷水蕪荑酢等物
又枸把酒療五内邪氣消渴風濕下胷脅間氣頭痛堅
筋骨彊陰利大小腸填骨髓長肌肉破除結氣五勞七
傷去胃中宿食利耳目鼻衂吐血内濕風疰補中逐水
破積瘀膿惡血石淋長髪傷寒瘴氣煩躁滿悶虛勞喘
吸逐熱破血及脚氣腫痺方
　　用米(一石為一劑黍糯竝得計常醸酒米一石用麯/一斗此加五升彌佳其麯唯須上好者末之)
　　枸把(三十斤去赤皮半寸剉之以水/一石浸之三日煮取五升汁)
　　生地黄(二十斤洗去土細/切共米同炊之)
　　秋麻子(三斗微熬細粉蒸氣/出以枸把湯淋取汁)豆豉(二斗以枸杞/湯煮取汁)
　右四味地黄一味共米同蒸之三物藥汁總合得五
　斗分半漬米饙半及麴和醸飯如人肌温總和一酘
　盖甕口經二七日壓取封泥復經七日初一度醸用
　麻子二斗多即恐令人頭痛服酒慎蕪荑生冷陳宿
　猪犬鷄魚麫䔉油膩白酒房室等服經一二七日將
　息病退(並出第/八卷中)
千金五勞六極七傷虛損何謂五勞五藏病六極六腑
病七傷表裏受病凡逺思彊慮傷人憂恚悲哀傷人喜
樂過差傷人忿怒不解傷人汲汲所願傷人慼慼所患
傷人寒温失節傷人故曰五勞六極七傷也論傷甚衆
且言其七悉主一方
　　蓯蓉(七分/)　五味子(八分/)地膚子(五合/)續斷(五分/)
　　蛇床子(五分/)車前子(五合/)莵絲子(七合/)乾地黄(八/分)
　　牡蠣(六分左/顧者熬)天雄(七分/炮)　桑寄生(七分/)韭子(五合/)
　　天門冬(八分/去心)地骨皮(八分/)白石英(八分/)陽起石(七/分)
　　白龍骨(七分/)
　右十七味合𢷬篩以酒服方寸匕日三忌猪肉冷水
　鯉魚蕪荑等(出第十/九卷中)
古今録驗淮南八公石斛萬病散療五勞七傷大風緩
急濕痺不仁甚則偏枯筋縮拘攣胷脅支滿引身彊直
或頸項腰背疼痛四肢酸煩陰痿臨事不起痒濕卧便
盜汗心腹滿急小便莖中疼痛或時便血咽乾口燥飲
食不消往來寒熱羸瘦短氣肌肉損減或無子若生男
女纔欲及人便死此皆極勞傷血氣心神不足所致藥
悉主之令人康健多子方
　　牛膝(二分/)　逺志(二分/去心)　續斷(二分/)　蛇牀子(三/分)
　　莵絲子(三兩/酒漬)蓯蓉(二分/)　茯苓(二分/)　杜仲(二分/)
　　桂心(二分/)　乾薑(一分/)　蜀椒(一分/汗)　細辛(二分/)
　　附子(二分/炮)　天雄(二分/炮)　防風(二分/)　乾地黄(二/分)
　　白术(二分/)　萆薢(二分/)　石斛(二分/)　雲母粉(二/分)
　　菊花(二分/)　菖蒲(二分/)
　右二十二味隨病倍其分𢷬篩為散先食以酒服方
　寸匕日三以知為度神良忌猪羊肉冷水桃李雀肉
　生葱生菜大酢錫等(千金有人參山芋巴㦸天五/味子山茱茰為二十七味)
又淮南王枕中丸療五勞六極七傷胃氣不和發於五
藏虛勞小便或難或數令人多思脾氣不和宿食熱所
為流入百脉食飲不進沉滯著中隔并來著一邊或食
不消夜服三丸方
　　芎藭(二兩/)　附子(二兩/炮)　桂心(二兩/)　甘草(二兩/炙)
　　黄芩(二兩/)　芍藥(二兩/)　乾薑(二兩/)　蜀椒(二兩/汗)
　　杏仁(四兩去/皮尖熬)白术(五兩/)　當歸(二兩/)　大黄(一兩/)
　右十二味𢷬篩蜜和丸如梧子以酒服五丸日三忌
　海藻菘菜生葱猪肉冷水桃李雀肉等(並出第二/十五卷中)
　　雜療五勞七傷方三首
古今録驗薯蕷丸療丈夫五勞七傷頭痛目眩手足逆
冷或煩熱有時或冷痺骨疼要髖不随食雖多不生肌
肉或少食而脹滿體澀無光澤陽氣衰絶陰氣不行此
藥能補十二經脉起發陰陽通内制外安魄定魂開三
焦破積聚厚腸胃消五藏邪氣除心内伏熱彊筋練骨
輕身明目除風去冷無所不療補益處廣常須服餌為
佳七十老人服之尚有非常力況少者乎謹具方如左
　　乾薯蕷(二/兩)　蓯蓉(四兩/)　牛膝(二兩/)　莵絲子(二兩/酒漬)
　　杜仲(二兩/)　赤石脂(二/兩)　澤㵼(二兩/)　巴㦸天(二兩/去心)
　　山茱茰(二/兩)　茯苓(二兩/)　乾地黄(二/兩)　五味子(一兩/半)
　　石膏(二兩/研)　逺志(一兩/去心)　柏子仁(一/兩)　白馬莖筋(乾之二/兩炙)
　右十六味𢷬篩蜜和丸如梧子以酒空腹服二十丸
　至三十丸日再忌大酢蕪荑䔉陳臭物
又療五勞七傷諸虛補益及下元後用甚驗五石黄芪
丸方
　　黄芪(二兩/)　紫石英(二兩/研)赤石脂(二兩/)石硫黄(二兩/研)
　　石斛(二兩/)　白石脂(二兩/)白礬石(二兩/鍊研)桂心(四兩/)
　　烏頭(二兩炮/去皮)鍊鍾乳(二兩/研)芎藭(二兩/)　防風(二兩/)
　　茯苓(三兩/)　乾薑(四兩/)　棗(一百枚/)　當歸(二兩/)
　　細辛(三兩/)　人參(二兩/)　肉蓯蓉(二兩/)附子(二兩/炮)
　　乾地黄(二兩/)芍藥(三兩/)　甘草(三兩/炙)　白术(二兩/)
　右二十四味草石各别𢷬篩棗蜜和丸如梧子空腹
　酒下十丸日三漸加至三十丸忌海藻菘菜猪肉冷
　水桃李雀肉生葱酢物蕪荑生菜(千金有羊腎羌活/無白术鍾乳紫石)
　(英石硫黄赤石脂白/石脂礬石止十九味)
又大薯蕷丸療男子五勞七傷晨夜氣喘急内冷身重
骨節煩疼腰背彊痛引腹内羸瘦不得飲食婦人絶孕
疝瘕諸病服此藥令人肥白補虛益氣方
　　薯蕷(五分/)　大黄(六分/)　前胡(三分/)　茯苓(二分/)
　　人參(二分/)　杏仁(三分熬/去皮尖)當歸(十分/)　桔梗(二分/)
　　防風(二分/)　黄芩(八分/)　麥門冬(八/分)甘草(五分炙/加二分)
　　五味子(四/分)　乾地黄(十/分)　棗(一百顆/)芍藥(四分/)
　　石膏(四分/研)　澤㵼(八分/)　阿膠(四分/炙)白术(二分/)
　　乾薑(四分/)　桂心(四分/)　乾漆(三分/)黄芪(五分/)
　右二十四味𢷬篩蜜和丸如梧桐子空腹以酒下三
　十丸日再忌猪肉冷水桃李雀肉海藻菘菜生葱蕪
　荑(千金無防風麥門冬茯苓黄耆有天門冬大豆黄/卷白歛附子張仲景方有大豆黃卷麴柴胡白歛)
　(芎藭無附子黄芩石膏/黄耆前胡為二十一味)
　　腰痛方六首
病源腎主腰脚腎經虛損風冷乗之故腰痛也又邪客
於足少陰之絡令人腰痛引少腹不可以仰息診其尺
脉沈主腰背痛寸口脉弱腰背痛尺寸俱浮直下此為
督脉腰彊痛凡腰痛有五一曰少陰少陰腎也十月萬
物陽氣皆衰是以腰痛二曰風痺風寒著腰是以腰痛
三曰腎虛役用傷腎是以腰痛四曰䐴腰墜墮傷損腰
是以腰痛五曰寢卧濕地是以腰痛其湯熨鍼石别有
正方補養宣導今附於後養生方云飲食了勿即卧乆
作氣病令人腰疼痛又曰大便勿彊努令人腰疼目澀
又笑過多即腎轉動令人腰痛又云人汗出次勿企牀
懸脚乆成血痺兩足重腰痛導引法云凡學將息人先
須正坐並膝頭足初坐先足指相對足跟外扒坐上少
欲安穏須兩足跟向内相對坐上足指外扒覺悶痛漸
漸舉身似欵便坐足上待共内坐相似不痛始雙𥪡足
跟向上坐上足指並反向外毎坐常學去膀胱内冷風
膝冷足疼上氣腰疼盡自消適(出第五卷中/集驗千金同)
范汪腰疼方
　　用鼈甲(一枚炙令黄/刮削令淨潔)
　右一味𢷬篩空腹以湯飲酒服方寸匕日三忌莧菜
　(小品亦主/䐴腰痛)
備急療腰痛方
　　用蒴藋葉火燎厚鋪牀上及熱卧眠上冷復易之
　　冬月採取根舂碎熬及熱凖上用兼療風濕冷痺
　　及産婦人患傷冷腰痛不得動亦用彌良
又療腰膝髀連腿脚疼酸者方
　　杜仲(八兩/)　獨活(四兩/)　乾地黄(四/兩)　當歸(四兩/)
　　芎藭(四兩/)　丹參(四兩/)
　右六味切以絹袋盛以清酒二斗漬五宿初服二合
　日再服以知為度忌蕪荑
古今録驗寄生湯療腰痛方
　　桑寄生(四兩/)附子(三兩/炮)　獨活(四兩/)　狗脊(五兩/黑者)
　　桂心(四兩/)　杜仲(五兩/)　芎藭(一兩/)　甘草(二兩/炙)
　　芍藥(三兩/)　石斛(三兩/)　牛膝(三兩/)　白术(三兩/)
　　人參(二兩/)
　右十三味切以水一斗煮取三升分三服忌海藻菘
　菜生葱豬肉冷水桃李雀肉等
又𤣥參湯療腰痛方
　　𤣥參(三兩/)　人參(三兩/)　杜仲(四兩/)　芍藥(四兩/)
　　桂心(一兩/)　生薑(二兩/)　乾地黄(三/兩)　白术(三兩/)
　　通草(三兩/)　當歸(三兩/)　寄生(四兩/)　芎藭(四兩/)
　　防風(二兩/)　丹皮(二兩/)　獨活(二兩/)
　右十五味㕮咀以水一斗二升煮取三升日三夜一
　服忌生葱桃李雀肉胡荽蕪荑等
又杜仲獨活湯療腰痛方
　　獨活(四兩/)　生薑(六分/)　麻黄(二兩/)桂心(三兩/)
　　芍藥(三兩/)　甘草(三兩/炙)　葛根(三兩/)括樓子(二兩/)
　　防風(二兩/)　杜仲(四兩/)　附子(一兩/炮)杏仁(二兩去/尖皮碎)
　　乾地黄(二兩/)
　右十三味切以水八升清酒二升煮取三升分三服
　忌生葱菘菜海藻豬肉冷水(並出第十/七卷中)
　　風濕腰痛方四首
病源勞傷腎氣經絡既虚或因卧濕當風而風濕乗虛
摶於腎腎經與血氣相擊而腰痛故云風濕腰痛(出第/五卷)
(中/)
集驗療風濕客於腰令人腰痛獨活湯方
　　獨活(三兩/)　生薑(六兩/)　乾地黄(五/兩)　芍藥(四兩/)
　　防風(三兩/)　桂心(三兩/)　括樓(三兩/)　甘草(二兩/炙)
　　麻黄(二兩/去節)　乾葛(三兩/)
　右十味切以水八升酒二升煎取三升分三服不差
　重作忌海藻生葱菘菜蕪荑(此第五卷中此方比前方/但無杜仲附子杏仁耳)
延年療腰痛熨法
　　菊花(二升/)　芫花(二升/)　羊躑躅(二升/)
　右三味以醋拌令濕潤分為兩劑内二布嚢中蒸之
　如炊一斗米許頃適寒温隔衣熨之冷即易熨痛處
　定即差(集驗范汪同/一云酒拌)
又療腰痛大豆熨法
　　大豆六升水拌令濕炒令熱以布裹隔一重衣熨
　　痛處令煖氣徹冷即易之(張文仲處/)
又方
　　取黄狗皮褁腰痛處取煖徹即定(並出第十/五卷中)
　　腎著腰痛方二首
病源腎主腰脚腎經虛則受風冷内有積水風水相摶
浸漬於腎腎氣内著不能宣通故令腰痛其病之狀身
重腰冷腹重如帶五千錢狀如坐水中形狀如水不渴
小便自利飲食如故乆乆變為水病腎濕故也(出第五/卷中)
古今録驗腎著之為病其人身體重從腰以下冷如坐
水中形狀如水不渴小便自利食飲如故是其證也從
作勞汗出衣裏冷濕久之故得也腰以下冷痛腹重如
帶五千錢甘草湯方
　　甘草(二兩/炙)　乾薑(三兩/炮)　白术(四兩/)　茯苓(四兩/)
　右四味切以水五升煮取三升分服一升日三腰中
　即温忌海藻菘菜桃李雀肉酢物(經心/録方)甘草一兩乾
　薑二兩餘同(出第二十七卷中/千金名腎著湯)
經心録腎著散方
　　桂心(三兩/)　白术(四兩/)　茯苓(四兩/)　甘草(二兩/炙)
　　澤瀉(二兩/)　牛膝(二兩/)　乾薑(二兩/)　杜仲(三兩/)
　右八味𢷬篩為散毎服三方寸匕酒一升煮五六沸
　去滓頓服之日三忌生葱桃李雀肉海藻菘菜酢物
　(千金同出/第四卷中)
　　腎虛腰痛方七首
小品腎虚腰痛治之方
　　丹皮(二分/去心)　萆薢(三分/)　白术(三分/)　桂心(三分/)
　右四味𢷬篩以酒服方寸匕日三亦可作湯服之忌
　生葱胡荽桃李雀肉等(必効備急/范汪同)
又療腰痛少氣陰弱寒冷小便清冷瀝滴陰下濕癢少
腹急無子息方
　　甘草(十四/分炙)　續斷(三分/)　麥門冬(三/分)　薯蕷(三分/)
　　附子(三分/炮)　乾薑(二分/)　棘刺(四分/)
　右七味𢷬篩酒服方寸匕日三忌猪肉冷水海藻菘
　菜(必効同竝出第五卷/中  一方無乾薑)
備急陶氏腎氣丸主短氣腰痛身重調中補筋脉不足
方
　　乾地黄(五分/)續斷(五分/)　人參(五分/)　萆薢(三分/)
　　阿膠(三分/炙)
　右五味𢷬篩蜜和丸如梧子大以酒下十丸加至二
　十丸日再服忌蕪荑生冷(出第四/卷中)
必効寄生散療腎虛腰痛方
　　桑寄生　　鹿茸(炙/)　　杜仲
　右三味各一分作散酒服方寸匕日三服
又方
　　鹿茸(炙/)作散酒服方寸匕一味任多少為之(並出/第三)
　　(卷中范汪亦/主䐴腰痛)
古今録驗療腰痛皆由腎氣虛弱卧冷濕地當風所得
不時差久久流入脚膝冷痺疼弱重滯或偏枯腰脚疼
攣脚重急痛獨活續斷湯方
　　獨活(二兩/)　續斷(二兩/)　杜仲(二兩/)　桂心(二兩/)
　　防風(二兩/)　芎藭(三兩/)　牛膝(二兩/)　細辛(二兩/)
　　秦芁(三兩/)　茯苓(三兩/)　人參(二兩/)　當歸(二兩/)
　　芍藥(二兩/白者)　乾地黄(三/兩)　甘草(三兩/炙)
　右十五味切以水一斗煮取三升分三服温將息勿
　取冷宜用蒴藋葉火燎厚安牀上及熱卧上冷即易
　之冬月取根𢷬用事須熬之忌蕪荑生葱生菜海藻
　菘菜酢物(肘後有附子無續斷甘草/牛膝人參當歸止十二味)
又療男子患腰腎疼痛髀膝有風冷耳鳴食飲無味並
有冷氣方
　　乾地黄(四兩/)茯苓(三兩/)　白术(二兩/)　澤㵼(三兩/)
　　山茱茰(三兩/)蓯蓉(二兩/)　五味子(三/兩)　桂心(二兩/)
　　石斛(二兩/)　巴㦸天(二/兩)　防風(二兩/)　人參(二兩/)
　　磁石(二兩/研)
　右十三味𢷬篩蜜丸如梧子酒下二十丸至三十丸
　日再忌桃李雀肉生葱酢物蕪荑
　　䐴腰痛方三首
病源䐴腰者謂卒然損傷於腰而致痛也此由損血搏
於背脊所為久不已令人氣息乏少面無顔色損腎故
也(出第五/卷中)
范汪療䐴腰有血痛不可忍者方
　　桂心
　右一味𢷬末以苦酒和塗痛處此令人喜卧可勤用
　之再為必差
又療䐴腰方
　　生地黄
　右一味𢷬絞取汁三升煎得二升内蜜一升和煎之
　三五沸日服一升亦可一日盡三升以差止甚効
經心録療䐴腰痛方
　　桑寄生(二/兩)　丹皮(二兩/去心)　鹿茸(二兩/炙)　桂心(二兩/)
　右四味𢷬散以酒服方寸匕日三忌生葱胡荽(范汪/千金)
　(同出第/五卷中)
　　卒腰痛方七首
病源夫勞傷之人腎氣虛損而腎主腰脚其經貫腎絡
脊風邪乘虛卒入腎經故卒然而腰痛也(出第五/卷中)
集驗療腰卒然痛杜仲酒方
　　杜仲(半斤/)丹參(半斤/)　芎窮(五兩/)　桂心(四兩/)
　　細辛(二兩/)
　右五味切以酒一斗浸五宿隨多少飲之延年忌生
　葱生菜(經心録同無桂心/  出第五卷中)
延年療腰卒痛拘急不得喘息若醉飽得之欲死者大
豆紫湯方
　　大豆(一升熬/令焦)
　右一味以好酒二升煮豆令熟隨多少飲勿至醉亦
　云用酒一升(出第十/五卷中)
文仲葛氏療卒腰痛不得俛仰方
　　正立以小竹柱地度至臍斷竹乃以度度後當背
　　脊灸竹上頭處随年壯灸畢藏竹勿令人知之(千金/同)
又方
　　鹿角(長六/寸燒)
　右一味𢷬篩為末以酒服方寸匕陶云鹿茸尤良(小/品)
　(范汪/同)
又方
　　桂心(八分/)　丹皮(四分/去心)　附子(二分/炮)
　右三味𢷬篩為末以酒服一刀圭日再服此主脅肋
　氣痛如打者忌生葱胡荽猪肉冷水(千金/同)
又方
　　灸脊窮骨上一寸七壯左右各一寸灸七壯差(備急/同)
經心録杜仲酒療卒腰痛方
　　杜仲(半斤/)　丹參(半斤/)　芎藭(五兩/)
　右三味切以酒一斗漬五宿隨性少少飲之即差(出/第)
　(四卷/中)
　　乆腰痛方二首
病源夫腰痛皆由傷腎氣所為腎虛而受於風邪風邪
停滯於腎經與血氣相擊乆而不散故為久腰痛也(出/第)
(五卷/中)
小品療腰痛及積年痛者方
　　乾地黄(十/分)　白术(五分/)　乾漆(五分/)　桂心(八分/)
　　甘草(五分/炙)
　右五味𢷬末以酒服方寸匕日三忌桃李雀肉生葱
　海藻菘菜蕪荑等(范汪/同)
必効療積年腰痛方
　　取一杖令病人端腰立杖以杖頭當臍中分以墨
　　㸃訖迴杖於背取墨㸃處當脊量兩口吻折中分
　　灸兩頭隨年壯妙
　　腰胯痛方二首
廣濟療臍下冷連腰胯痛食冷物即劇方
　　牛膝(八分/)　當歸(八分/)　黄芪(八分/)　芍藥(八分/)
　　厚朴(六分/炙)　白术(八分/)　茯苓(六分/)　人參(六分/)
　　橘皮(八分/)　訶梨勒皮(八分/熬)　　　　桂心(六分/)
　右十一味𢷬篩蜜和丸如梧子空腹酒服二十丸加
　至四十丸日再忌桃李雀肉生葱酢物
又療腹中冷氣食不消腰胯冷痛者方
　　㯽榔人(八/分)　當歸(六分/)　牛膝(八分/)　芍藥(六分/)
　　枳實(八分/炙)　人參(六分/)　白术(八分/)　桂心(六分/)
　　芎藭(六分/)　吳茱茰(六/分)　橘皮(六分/)
　右十一味𢷬篩蜜和丸如梧子酒下二十丸至三十
　丸若飲酒衝上頭面宜煮薑棗湯下飲服亦得忌桃
　李雀肉生葱(並出第/四卷中)
　　腰脚疼痛方三首
病源腎氣不足受風邪之所為也勞傷則腎虛虛則受
於風冷風冷與真氣交爭故腰脚疼痛也(出第五/卷中)
廣濟療患腰腎虛冷脚膝疼痛胸膈中風氣重聴丸方
　　石斛(五分/)　五味子(六/分)　牡丹皮(八分/)桂心(四分/)
　　白术(六分/)　丹參(六分/)　磁毛石(十分/研)芍藥(四分/)
　　㯽榔仁(十/分)　枳實(六分/炙)　通草(六分/)　細辛(四分/)
　右十二味𢷬篩蜜和丸如梧子空腹以酒服二十丸
　漸加至三十丸日再忌生葱雀肉桃李生菜胡荽(出/第)
　(四卷/中)
集驗秦芁散療風冷虛勞腰脚疼痛諸病悉主之方
　　秦芁(四分/)　白术(十四/分)　桔梗(四分/)　乾薑(五分/)
　　附子(三分/炮)　牡蠣(熬/)　　防風(六分/)　人參(四分/)
　　茯苓(四分/)　椒子(二分/汗)　黄芩(三分/)　桂心(五分/)
　　細辛(三分/)　甘草(三分/炙)　杜仲(三分/)
　右十五味𢷬篩為散以酒服方寸匕日再服一方加
　鍾乳粉一兩亦好忌桃李雀肉生葱生菜豬肉冷水
文仲療腰髀連脚疼方
　　杜仲(八兩/)　獨活　　　當歸　　　芎藭
　　乾地黄(各四/兩)丹參(五兩/)
　右六味切以絹袋盛上清酒二斗漬之五宿服二合
　日再忌蕪荑(備急/同)
　　腰胯疼冷方二首
廣濟療下冷腰胯肋下結氣刺痛方
　　當歸(六分/)　鼈甲(八分/炙)　桑耳(八分/炙)　禹餘糧(八分/研)
　　白石脂(八/分)　芍藥(八分/炙)　厚朴(六分/炙)　吳茱茰(六分/)
　　茯苓(六分/)　橘皮(六分/)　㯽榔仁(六/分)　人參(六分/)
　右十二味𢷬篩蜜和丸如梧子空腹以飲服二十丸
　日再加至三十丸忌莧菜酢物
延年生石斛酒主風痺脚弱腰胯疼冷利闗節堅筋骨
令彊健恱澤方
　　生石斛(三斤/搥碎)牛膝(一斤/)　杜仲(八兩/)
　　丹參(八兩/)　生地黄(切一升/暴令乾)
　右五味切以絹袋盛以上清酒二斗入器中漬七日
　每食前温服三合日三夜一服加至六七合至一升
　忌蕪荑(出第一/卷中)
　　腰腎膿水方二首
必効療腰腎病膿水方
　　牛膝(六分/)　㯽榔仁(七/枚)　防己(六分/)牽牛子(八分/熬)
　右四味𢷬篩為散空腹以酒下三錢匕以宣㵼即差
　如利三五行即以醋飲止之慎生冷油膩䔉等物後
　以補腎氣湯丸也
深師療腰疼下膿水方
　　石鹽　　　乾薑　　　杏仁(去尖/)　醬瓣(各等/分)
　右四味𢷬以絹褁導之六七過下膿水兼下氣妙差
　止
　　虛勞補益方九首
深師黄芪湯療丈夫虛勞風冷少損或大病後未平復
而早縈勞腰背彊直脚中疼弱利諸不足方
　　黄芪(二兩/)　逺志(二兩/去心)　麥門冬(二兩/去心)茯苓(二兩/)
　　生薑(三兩/)　人參(三兩/)　甘草(三兩/炙)　半夏(二兩/洗)
　　當歸(二兩/)　前胡(二兩/)　橘皮(二兩/)　蜀椒(一兩/汗)
　　芍藥(二兩/)　烏頭(三枚/炮)　大棗(二十/枚)　桂心(二兩/)
　右十六味切以水一斗二升煮取三升分三服増減
　量性服之忌羊肉餳海藻菘菜生葱生菜猪肉冷水
　酢物等(出第三卷中千金無逺志橘皮蜀/椒烏頭有細辛五味子止十四味)
千金療虚勞補養方
　　猪肚(一具淨/洗切)白术(切一/升)
　右二味以水一斗煮取六升分服一升日三忌桃李
　雀肉等
又方
　　䜴(二升蒸三/斗米下)薤白(一斤/切)
　右二味以水七升煮取三升分三服取汗(出第十/九卷中)
崔氏腎瀝湯療腎藏虚勞所傷補益方(李子豫/増損)
　　羊腎(一具/切)　黄芪(二兩/)　乾薑(四分/)　當歸(二兩/)
　　甘草(二兩/炙)　黄芩(二兩/)　逺志(二兩/去心)　五味子(三/合)
　　芍藥(三兩/)　澤㵼(二兩/)　人參(二兩/)　茯苓(二兩/)
　　大棗(二十/枚擘)　桂心(二兩/)　防風(二兩/)　麥門冬(四兩/去心)
　　乾地黄(三/兩)
　右十七味切以水一斗九升先煮腎減四升即去腎
　入諸藥煮取三升二合絞去滓空腹分服八合日三
　忌生葱醋物海藻菘菜蕪荑等(出第八/卷中)
文仲益州長史蔡淳妻禇氏所上補益方
　　蓯蓉　　　桂心　　　莵絲子(酒/漬)　乾漆(熬/)
　　蛇牀子(各三兩並/𢷬為末)　　　生地黄(一斤切以上好/酒一斗漬之晝)
　　(暴夜漬酒盡則止暴/乾𢷬篩以和前藥)
　右六味蜜和丸如彈丸酒飲任下二丸嚼破日三褚
　云奴年七十六患腰脚服之即差顔色如三十時常
　服者髓滿骨中忌生葱蕪荑(出第二十/九卷中)
延年鍾乳散主補虛勞益氣力消食彊腰脚無比方
　　鍾乳粉(二/分)　防風(一分/)　人參(一分/)　細辛(半分/)
　　桂心(二銖/)　乾薑(一銖/)
　右六味為散分作三貼每日温酒服一貼食時服進
　食不用過飽亦不得饑日一服常飲酒令體中醺醺
　若熱煩以冷水洗手面即定不用熱食亦不得大冷忌
　生葱生菜(出第一/卷中)
又單服鹿角膠主補虛勞益髓長肌恱顔色令人肥健
方
　　鹿角膠
　右一味𢷬末以酒服方寸匕日三増至二三匕効
又枸把根醸酒療風冷虛勞方
　　枸杞根(切一石/五斗)　　　鹿骨(一具/炙碎)
　右二味以水四石煎取六斗去滓澄清麴一斗須乾
　好糯米一石炊如常法造酒酒熟蜜封頭然後壓取
　清酒服之除風補益恱澤人無比
古今録驗調中湯療虛勞補益氣力方
　　麥門冬(半/兩)　乾棗(一兩/)　茯苓(半兩/)　甘草(半兩/炙)
　　桂心(半兩/)　當歸(半兩/)　芍藥(半兩/)
　右七味切以水八升煮取三升去滓分服一升日三
　忌生葱海藻菘菜醋物
　　補益虛損方七首
延年常服枸把補益延年方
　　春夏採苗葉如常食法秋冬採子根以九月日採
　　子暴乾十月採根取皮作散任服至於造酒服餌
　　各有常宜及羮粥為妙
又生枸杞子酒主補虚長肌肉益顔色肥健人方
　　枸把子(二升/)
　右一味以上清酒二升搦碎更添酒浸七日漉去滓
　任情飲之
又生地黄煎主補虛損填骨髓長肌肉去客熱方
　　生地黄汁(五/升)棗膏(六合/)　白蜜(七合/)　酒(一升/)
　　犛牛酥(四合/)生薑汁(三/合)　紫蘇子(一升研以酒/一升絞取汁)
　　鹿角膠(四兩/炙末)
　右八味先煎地黄等三分減一内蜜酥以蜜調入膠
　末候煎成以器盛之酒和服
又方
　　黄芪(三分/)　人參(三分/)　防風(二分/)　茯神(二分/)
　　甘草(八分/)
　右五味𢷬篩為散内前煎中更錬為丸服之大効忌
　海藻菘菜酢物(張文仲同/)
又生地黄煎主補虛損填骨髓長肌肉去客熱方
　　生地黄汁(五/升)棗膏(六合/)　白蜜(一升/)　好酒(七合/)
　　犛牛酥(三合/)
　右五味先煎生地黄汁如稠糖攪不停手次内棗膏
　蜜鍊如糖煎成可丸如彈丸日以酒服一枚日服漸
　至二枚食訖以酒送含咽並得無所忌唯禁蕪荑(蔣/孝)
　(璋/處)
又地黄煎中加補益鎮心強志力方
　　鹿茸(八分/炙)　人參(六分/)　枸杞子(十二/分)茯神(六分/)
　　乾薑(三分/)　桂心(三分/)　逺志(二分/去心)
　右七味𢷬篩細末取前地黄煎一升内藥臼中和𢷬
　令勻丸如梧子大每食前酒下三十丸日再服忌生
　葱大酢(張文仲處/)
又枸杞子煎方是西河女子神秘有驗千金不傳又名
神丹煎服者去萬病通知神理安五藏延年長生並主
婦人久無子冷病有能常服大益人好顔色年如十五
時方
　　枸杞子(三/升)　杏仁(一升去/皮尖研)生地黄(研取汁/三升)
　　人參(十分/)　茯苓(十分/)　天門冬(半斤𢷬汁乾/者末亦得)
　　白蜜(五升/)　牛髓(一具無/亦得)酥(五升/)
　右九味各别依法料理先煎汁等如稀餳内諸藥煎
　候如神膏入水不散即成一服兩匙酒和服之忌鯉
　魚酢物當合之時淨潔向善即得延年彊記益心力
　用王相日合雖此日復須天晴明無風雨成滿日大
　良文仲云此藥性非冷非熱除風理氣鎮心填骨髓
　更於方内加白术令人能食時節既熱又非好日且
　可五分中合二分多合恐酢壊服覺安穏續合不遲
　忌桃李雀肉等(張文仲處出/第二卷中)
　　虛勞羸瘦方五首
病源夫血氣者所以榮養其身也虛勞之人精髓萎竭
血氣虛弱不能充盛肌膚故羸瘦也其湯熨鍼石别有
正方補養宣導令附於後養生方云朝朝服玉泉使人
丁壯有顔色去蟲而牢齒也(玉泉者口/中唾也)朝未起早漱令
滿口乃吞之輒琢齒二七遍如此者三乃止名曰練精
又云咽之三過乃止補養虛勞令人強壯(出第三/卷中)
崔氏地黄酒療虛羸令人充恱益氣力輕身明目方(雍/州)
(高長史/得効)
　　生地黄(肥大者一石二斗𢷬以/生布絞取汁四斗四升)杏仁(一斗去尖皮/雙仁熬𢷬末)
　　大麻子(一斗熬/𢷬末)　糯米(一石/暴乾)　上麴(一斗五升/暴乾細剉)
　右五味先以地黄汁四斗四升浸麴候發炊米二斗
　作飯冷暖如人肌酘麴汁中和之候飯消更炊米一
　斗作飯酘如前法又取杏仁麻子末各一升二合半
　和飯攪之酘麴汁中待飯消依前炊米飯一斗以杏
　仁麻子末各一升二合半一如前法酘之凡如此可
　八酘訖待酒發定封泥之二七日壓取清每温飲一
　升漸加至二升日再服令人能食久飲之去萬病婦
　人服之更佳無子者令人有子忌蕪荑
又療虛羸無比薯蕷丸方
　　薯蕷(二兩/)　蓯蓉(四兩/)　牛膝(二兩/)　莵絲子(二兩/酒漬)
　　杜仲(二兩/)　五味子(十/分)　澤㵼(二兩/)　乾地黄(三兩/)
　　巴㦸天(二/兩)　茯神(三兩本方/作茯苓)山茱茰(二/兩)赤石脂(二兩/)
　右十二味𢷬篩以蜜和丸如梧子食前以酒下二十
　丸至三十丸日再夜一服無所忌唯禁大醋蕪荑䔉
　陳臭物服至七日令人健四體潤澤唇口赤手足暖
　面有光澤消食身體安和音聲清明是其驗十日後
　日長肌肉其藥通中入腦鼻必酸疼不可怪若欲求
　大肥加燉煌石膏二兩若失性健忘加逺志一兩少
　津液加柏子仁一兩一月許即充足
古今録驗通命丸療虛勞百病七傷六極少氣羸弱不
能飲食方
　　茯苓(六分/)　甘草(六分/炙)　杏仁(六分去/皮尖熬)牛膝(七分/)
　　黄芩(五分/)　阿膠(三分/炙)　乾天門冬(六分/去心)防風(四分/)
　　芍藥(六分/)　大黄(六分/)　當歸(六分/)　乾薑(六分/)
　　乾地黄(七/分)　人參(六分/)　桂心(三分/)　乾漆(四分/熬)
　　紫菀(五分/)　白术(四分/)　蓯蓉(五分/)　吳茱茰(三/分)
　　蜀椒(三分/汗)　石斛(三分/)
　右二十二味𢷬篩以棗膏蜜相拌和作丸食前服七
　丸日三不知漸増以知為度病劇者夜更一服忌蕪
　荑鯉魚生葱海藻菘菜桃李雀肉酢等(出第二十/五卷中)
又療體虛少氣羸瘦不堪榮衛不足善驚胸膈痰冷而
客熱欲冷水飲食則心腹弦滿脾胃氣少不能消食或
時衂血方
　　黄芪(二兩/)　附子(一兩/炮)　大棗(十四/枚)　甘草(二兩/炙)
　　蜀椒(一兩/汗)　生薑(六兩/)　芍藥(二兩/)　茯苓(二兩/)
　　當歸(二兩/)　人參(三兩/)　黄芩(二兩/)　桂心(二兩/)
　右十二味切以水一斗煮取三升半去滓分五服日
　三夜一適寒温忌海藻生葱菘菜猪肉冷水大酢
又療男子虛羸七傷八公散方
　　麥門冬(去/心)　石韋(去毛/)　五味子　　茯苓
　　莵絲子(酒/漬)　乾地黄　　桂心
　右七味等分𢷬篩為㪚以飲服方寸匕日三後食二
　十日知三十日自任意欲行百里並得益顔色久服
　令人耐老輕身七十有子忌大酢生葱蕪荑(出第二/十卷中)
　　虛勞食不生肌膚方三首
范汪療男子七傷面目黄黑飲食不生肌肉手足悁疼
少腹重急小便利方
　　石斛(六分/)　山茱茰(六/分)　肉蓯蓉(六/分)　牛膝(六分/)
　　五味子(六/分)　附子(四分/炮)　逺志(六分/去心)　桂心(四分/)
　　人參(六分/)　茯苓(六分/)　莵絲子(八分/酒漬)秦芁(四分/)
　右十二味𢷬篩為散以酒服方寸匕日三食前服之
　忌猪肉冷水生葱酢物(出第七卷中薢一方/無牛膝用萆)
小品黄芪湯療虛勞胸中客熱冷癖痞滿宿食不消吐
噫脅間水氣或流飲腸鳴不生肌肉頭痛上重下輕目
視􁲑􁲑惚惚志損常躁熱卧不得安少腹急小便赤餘
瀝臨事不起陰下濕或小便白濁傷多方
　　黄芪(三兩/)　人參(一兩/)　芍藥(二兩/)　生薑(半斤/)
　　桂肉(三兩/)　大棗(十四/枚)　當歸(一兩/)　甘草(一兩/炙)
　右八味切以水一斗煮取四升分四服有寒加厚朴
　二兩忌生葱海藻菘菜(經心録同出/第三卷中)
集驗淮南五柔丸療虛勞不足飲食不生肌膚三焦不
調大便秘澀此藥和腸藏並療癖飲百病方
　　大黄(一斤/)　前胡(二兩/)　茯苓(一兩/)　細辛(一兩/)
　　蓯蓉(一兩/)　半夏(一兩/湯洗)　當歸(一兩/)　葶藶子(一兩/熬)
　　芍藥(一兩/)
　右九味𢷬篩蜜和𢷬萬杵丸如梧子食前以湯飲下
　五丸日再服加至十丸忌生菜酢物羊肉餳等(延年/崔氏)
　(同出第/五卷中)
　　長肌膚方三首
范汪大行諧散主強中益氣補力不足長養肌肉通和
百脉調利機闗輕身潤澤安定五藏強識不忘方
　　白防己(二兩/)菴䕡子(五/兩)　猪苓(七兩/)　六安石斛(二/兩)
　　占斯(四兩一名/良無極)鍾乳(五兩/研)　蓯蓉(七兩/)　麥門冬(二兩/去心)
　　茯苓(五兩/)　牡丹皮(七/兩)　地膚子(五/兩)　澤㵼(二兩/)
　　桂心(五兩/)　甘草(五兩/炙)　白术(七兩/)　胡麻(三升熬/令香)
　　當歸(五兩/)　覆盆子(五/兩)　薔薇(五兩/)　牛膝(三兩/)
　　八角附子(三兩/炮)
　右二十一味𢷬篩蜜一升生地黄汁三斤取汁合令
　相和微煎以和前藥丸如梧子大暴乾以酒湯飲下
　三十丸又和暴乾以作散服方匕方云作散即恐不
　得丸忌猪肉冷水海藻菘菜生葱酢物胡荽桃李雀
　肉等(出第七卷中鬼一/方無薔薇用  盖)
延年服大豆法令人長肌膚益顔色填骨髓加氣力補
虛又能嗜食瘦人服兩劑即令肥充不可識肥人不得
服之方
　　大豆(五升取肥好者一依/作醤法料理取黄)
　右一味𢷬末以絹篩之以猪肪脂好銷鍊如法去滓
　以膏和豆末作團訖以油帛褁之著於磁器中收之
　一服如梧子五十丸細細加至一百丸日再以酒飲
　任用下之一無所禁瘦人不過兩劑即大肥服十日
　已去食不知飽也秘驗神方
又甘草丸主安養五藏長肌肉調經脉下氣補脾胃益
精神令人能食彊健倍力方
　　甘草(四兩/炙)　人參(二兩/)　白术(二兩/)　芍藥(二兩/)
　　黄芪(二兩/)　逺志(二兩/去心)　大麥蘖(二兩熬/令黄)
　右七味𢷬篩為散以棗膏和蜜攪調和藥令成丸食
　後少時以酒或飲任下五丸如梧子漸加至七丸日
　再服長服勿絶盡即更合非止一劑即停多分兩恐
　難盡又壊分兩少服盡更常得新藥服忌海藻菘菜
　桃李雀肉(並出第/一卷中)
　　腎氣不足方六首
深師療腎氣不足心中悒悒而亂目視􁲑􁲑心懸少氣
陽氣不足耳聾目前如星火消疸痔一身悉痒骨中痛
少腹拘急乏氣咽乾唾如膠顔色黒補腎方
　　磁石(二兩研/綿褁)生薑(二兩/)　防風(二兩/)　桂心(二兩/)
　　甘草(一兩/炙)　五味子(二/兩)　附子(一兩/炮)　𤣥參(二兩/)
　　牡丹皮(三/兩)　大豆(二十/四枚)
　右十味切以水一斗二升先於銅器中揚三百遍煮
　藥取六升去滓更煎取二升八合分為三服忌海藻
　菘菜猪肉冷水生葱胡荽等(出第十三卷中石一方/無生薑磁石有  膏揚)
　(水二/千遍)
小品増損腎瀝湯療腎氣不足消渴引飲小便過多腰
背疼痛方
　　腎(一具猪/羊並得)　逺志(二兩/)　麥門冬(一升/去心)人參(二兩/)
　　五味子(二/合)　澤㵼(二兩/)　乾地黄(二兩/)茯苓(一兩/)
　　桂心(二兩/)　當歸(二兩/)　芎藭(二兩/)　黄芩(一兩/)
　　芍藥(一兩/)　生薑(五兩/)　棗(二十/枚)　　螵蛸(二十/枚炙)
　　雞䏶胵裏黄皮(一兩/)
　右十七味以水一斗五升煮腎取一斗三升去腎煎
　藥取三升去滓分三服忌生葱蕪荑酢物
又加減腎瀝湯療大虛内不足小便數噓噏焦熇引水
漿膀胱引急方
　　腎(一具猪羊/並可用)逺志(二兩/去心)　麥門冬(一升/去心)人參(一兩/)
　　大棗(四十/枚)　芎藭(二兩/)　五味子(二兩/)當歸(二兩/)
　　澤㵼(二兩/)　桂心(四兩/)　乾薑(二兩/)　乾地黄(三/兩)
　　黄連(二兩/)　桑螵蛸(三十/枚)龍骨(二兩/)　甘草(三兩/炙)
　右十六味切以水一斗五升如常法煎取三升去滓
　分三服忌海藻菘菜生葱猪肉蕪荑等
古今録驗瀉腎湯療腎氣不足方
　　芒硝(二兩/)礬石(二兩熬/汁盡)大豆(一升/)
　右三味以水三升煮取一升二合去滓分再服當快
　下(出第二十/七卷中)
又療丈夫腰脚疼腎氣不足陽氣衰風痺虛損惙惙諸
不足腰背痛耳鳴小便餘瀝風虛勞冷腎氣丸方
　　羊腎(二具/炙)　細辛(二兩/)　石斛(四兩/)　蓯蓉(四兩/)
　　乾地黄(四/兩)　狗脊(一兩/黑者)　桂心(二兩/)　茯苓(五兩/)
　　牡丹皮(二/兩)　麥門冬(三兩/去心)黄茋(四兩/)　人參(二兩/)
　　澤㵼(二兩/)　乾薑(二兩/)　山茱茰(二/兩)　附子(二兩/炮)
　　薯蕷(二兩/)　大棗(一百枚取/膏和丸)
　右十八味𢷬篩以棗膏少著蜜合丸如梧子大以酒
　服二十丸漸加至三十丸日再服忌猪肉冷水生葱
　生菜胡荽蕪荑酢物(出第二十/五卷中)
經心録羊腎湯療腎氣不足耳無所聞方
　　羊腎(一具/)　芎藭(一兩/)　茯苓(二兩/)　人參(三兩/)
　　附子(一兩/炮)　桂心(二兩/)　牡丹皮(一/兩)　磁石(二兩/)
　　當歸(二兩/)　乾地黄(三/兩)　大棗(五枚/擘)　牡荆子(一兩/碎)
　右十二味切以水一斗七升煮藥腎取一斗去腎煮
　取四升分四服晝三夜一忌猪肉冷水生葱胡荽蕪
　荑酢物(出第四/卷中)
　　虛勞裏急方六首
病源虛勞則腎氣不足傷於衝脉衝脉為陰脉之海起
於闗元(穴在/臍下)隨腹直上至咽喉勞傷内損故腹裏拘急
也上部之脉微細而卧引裏急心膈上有熱者口乾渴
寸口脉陽弦下急陰弦裏急故為胃氣虛食難用飽飽
則急痛不得息寸微闗實尺弦緊者少腹腰背下苦拘
急痛外如不喜寒身憒憒也其湯熨鍼石别有正方補
養宣導今附於後養生方云正偃卧以口徐徐内氣以
鼻出之除裏急飽食後小嚥氣數十令温寒者乾嘔腹
痛從口内氣七十所大䐜腹小嚥氣數十兩手相摩令
極熱以摩腹令氣下也(出第三/卷中)
深師黄芪湯療大虛不足少腹裏急勞寒拘引臍氣上
衝胸短氣言語謬誤不能食吸吸氣乏悶亂者方
　　黄芪(三兩/)　半夏(一升/洗)　大棗(二十/枚擘)　生薑(四兩/)
　　桂心(四兩/)　芍藥(四兩/)　人參(二兩/)　甘草(二兩/炙)
　右八味切以水一斗二升煮取四升分四服日夜再
　若手足冷加附子一兩忌生葱海藻菘菜羊肉餳
又大建中湯療内虛絶裏急少氣手足厥逆少腹攣急
或腹滿絃急不能食起即微汗出陰縮或腹中寒痛不
堪勞苦脣口舌乾精自出或手足乍寒乍熱而煩苦酸
疼不能久立多夢寤補中益氣方
　　黄芪(四兩/)　人參(二兩/)　大棗(二十/枚擘)　當歸(二兩/)
　　桂心(六兩/)　生薑(一斤/)　半夏(一升/洗)　芍藥(四兩/)
　　附子(一兩/炮)　甘草(二兩/炙)
　右十味切以水一斗二升煮取四升分四服先服後
　食忌海藻菘菜生葱猪羊肉餳冷水等
又樂令黄芪湯療虛勞少氣胷心痰冷時驚惕心中悸
動手足逆冷體常自汗補諸不足五藏六腑虛損腸鳴
風濕榮衛不調百病又治風裏急方
　　黄芪(二兩/)　當歸(三兩/)　烏頭(三兩炮去皮尖四片/入蜜炙之令黄色)
　　桂心(三兩/)　生薑(四兩/)　蜀椒(二兩/汗)　人參(二兩/)
　　芍藥(二兩/)　大棗(二十/枚擘)　茯苓(二兩/)　逺志(二兩/去心)
　　半夏(四兩/洗)
　右十二味切以水一斗五升煮取四升分服八合日
　三夜再忌生葱羊肉餳猪肉冷水大酢(千金有橘皮/細辛前胡甘)
　(草麥門冬無烏頭蜀/椒逺志為十四味)
集驗療虚勞裏急諸不足黄芪建中湯方
　　黄芪(三兩/)　桂心(三兩/)　甘草(三兩/炙)　芍藥(二兩/)
　　生薑(四兩/)　大棗(十二/枚擘)　飴糖(一斤/)
　右七味切以水一斗二升煮取六升去滓内飴糖令
　消適寒温服一升間日可作嘔者倍生薑腹滿者去
　棗加茯苓四兩忌生葱海藻菘菜(古今録驗同是此/本仲景方恐  甘)
　(草二兩芍藥六兩生薑三兩也/通按當以此為準與金匱方同)
古今録驗黄芪湯主虛勞裏急引少腹絞痛極攣卵
腫縮疼痛方
　　黄芪(三兩/)　甘草(三兩/炙)　桂心(二兩/)　芍藥(六兩/)
　　生薑(一斤/)　大棗(十二/枚擘)　飴糖(半斤/)
　右七味切以水一斗二升煮取三升去滓内糖令消
　分服一升嘔即除飴糖忌海藻菘菜生葱
又黄芪湯療虛勞裏急少腹痛氣引胷脅痛或心痛短
氣方
　　芍藥(六兩/)　黄芪(四兩/)　甘草(二兩/炙)　桂心(二兩/)
　　乾薑(四兩/)　當歸(四兩/)　大棗(十二/枚)　飴糖(六兩/)
　右八味切以水一斗煮取三升去滓下飴糖令消分
　三服忌海藻生葱菘菜(並出第二/十三卷中)
　　虛勞心腹痛方二首
病源虛勞者臓氣不足復為風邪所乘邪正相干冷熱
擊摶故令心腹俱痛(出第三/卷中)
古今録驗療虚勞腹中痛夢失精四肢痠疼手足煩熱
咽乾口燥并婦人少腹痛芍藥湯方
　　芍藥(六兩/)　桂心(三兩/)　甘草(三兩/炙)　生薑(四兩/)
　　大棗(十二/枚擘)　飴糖(一斤/)
　右六味切以水九升煮取三升去滓下糖分服七合
　日三夜一忌海藻菘菜生葱(此仲景小建中湯方本/云甘草二兩生薑三兩)
又建中黄芪湯療虛勞短氣少腹急痛五藏不足方
　　黄芪(三兩/)　甘草(三兩/炙)　桂心(三兩/)　生薑(一斤/薄切)
　　飴糖(半斤/)　大棗(十二/枚擘)
　右六味切以水一斗煮取三升去滓下糖温服一升
　日三忌海藻菘菜生葱(並出第/三卷中)
　　虛勞偏枯方一首
病源夫勞損之人體虛易傷風邪風邪乘虛客於半身
留在肌膚未即發作因飲水水未消散即勞於腎風水
相摶乘虛偏發風邪留止血氣不行故半身手足枯細
為偏枯也(出第四/卷中)
古今録驗主新飲水未散而交接令人偏枯身偏不足
乾地黄丸方
　　乾地黄(五/分)　乾漆(四分/熬)　萆薢(三分/)　防風(二分/)
　　椒(一分/汗)　　附子(二分/炮)　烏頭(一分/炮)
　右七味𢷬篩以蜜和丸如梧子每服三丸漸加至五
　丸酒下日三以知為度忌蕪荑猪肉冷水(出第二十/四卷中)
　　虛勞骨熱方二首
集驗枸杞湯療虛勞口中苦渴骨節煩熱或寒方
　　枸杞根白皮(切五/升)　麥門冬(一升/去心)　小麥(二升/洗)
　右三味以水二斗煮麥熟藥成去滓分服一升差止
　(出第五/卷中)
古今録驗療虛勞少氣骨節中微熱諸疼痛枸把湯方
　　枸把葉(十斤/)乾薑(二兩/)　桂心(一兩/)　甘草(五兩/炙)
　　大麻子仁(二/升)
　右五味切碎以河水三斗煮取九升去滓每服一升
　日三忌海藻菘菜生葱(出第二十/三卷中)
　　虛勞虛煩不得眠方八首
病源夫邪氣之客於人也或令人目不得眠者何也曰
五穀入於胃也其糟粕津液宗氣分為三隧故宗氣積
於胷中出於喉嚨以貫心肺而行呼吸焉榮氣者泌其
津液注之於脉化而為血以營四末内注五臟六腑以
應刻數焉衞氣者其出悍慓疾利而先行於四末分肉
皮膚之間而不休息也晝行於陽夜行於陰其入於陰
也常從足少陰之分行於五藏六腑今邪氣客於五藏
六腑則衞氣獨營於外行於陽不得入於陰行於陽則
陽氣盛陽氣盛則陽蹻滿不得入於陰陰氣虛故目不
得眠也(出第三/卷中)
深師小酸棗湯療虛勞不得眠煩不可寧者方
　　酸棗仁(二/升)　知母(二兩/)　生薑(二兩/)　甘草(一兩/炙)
　　茯苓(二兩/)　芎藭(二兩/)
　右六味切以水一斗煮酸棗仁減三升内藥煮取三
　升分三服一方加桂二兩忌海藻菘菜酢物(出第三/卷中)
小品流水湯主虛煩不得眠方
　　半夏(二兩洗/十遍)粳米一(升/)　茯苓(四兩/)
　右三味切以東流水二斗揚之三千遍令勞煮藥取
　五升分服一升日三夜再忌羊肉餳醋物有半夏必
　須著生薑四兩不爾㦸人咽不審古方何以如此今
　改正之
集驗療虛煩悶不得眠千里流水湯方
　　半夏(三兩/洗)　生薑(四兩/)　麥門冬(三兩/去心)酸棗仁(二/兩)
　　甘草(二兩/炙)　桂心(三兩/)　黄芩(二兩/)　萆薢(二兩/)
　　人參(二兩/)　茯苓(四兩/)　秫米(一升/)
　右十一味切以千里流水一斛煮米令蟹目沸揚之
　萬遍澄清一斗煮諸藥取三升分三服忌海藻菘菜
　羊肉餳酢物生葱
又煩悶不得眠方
　　生地黄(五/兩)　香豉(五合/綿褁)　人參(二兩/)　粟米(三合/)
　　茯苓(四兩/)　知母(四兩/)　麥門冬(三兩/去心)前胡(三兩/)
　　甘草(二兩/炙)　枸把根皮(五/兩)
　右十味切以水八升煮取二升七合去滓分四服忌
　海藻菘菜蕪荑酢物
延年酸棗飲主虛煩不得眠并下氣方
　　酸棗(二升/)　茯苓(三兩/)　人參(三兩/)　生薑(一兩/半)
　　麥門冬(一兩/去心)橘皮(二兩/陳者)　杏仁(二兩去/皮尖碎)紫蘇(二兩/)
　右八味切以水七升煮取一升半分再服忌大酢
又酸棗飲療虛煩不得眠肋下氣衝心方
　　酸棗仁(一/升)　人參(二兩/)　白术(二兩/)　橘皮(二兩/)
　　五味子(二兩/半)桂心(一兩/)　茯苓(二兩/)　生薑(四兩/)
　右八味切以水六升煮取二升半去滓分三服忌桃
　李雀肉生葱酢物(蔣孝璋方/)
又酸棗飲主虛煩不得眠方
　　酸棗仁(一/升)　茯神(二兩/)　人參(二兩/)　生薑(三兩/)
　右四味切以水五升煮取一升二合去滓分再服忌
　酢物(蔣孝璋處/)
又茯神飲療心虛不得睡多不食用此方
　　茯神(四兩/)　人參(三兩/)　橘皮(二兩/)　甘草(一兩/半炙)
　　生薑(二兩/)　酸棗仁(一/升)
　右六味切以水一斗煮取二升去滓分三服忌海藻
　菘菜酢物(蔣孝璋處並出/第十一卷中)
　　病後不得眠方二首
病源大病之後腑藏尚虛榮衞未和故生冷熱陰氣虛
衞氣獨行於陽不入於陰故不得眠若心煩而不得睡
者心熱也若但虛煩而不得卧者膽冷也(出第三/卷中)
集驗温膽湯療大病後虛煩不得眠此膽寒故也宜服
此湯方
　　生薑(四兩/)　半夏(二兩/洗)　橘皮(三兩/)　竹筎(二兩/)
　　枳實(二枚/炙)　甘草(一兩/炙)
　右六味切以水八升煮取二升去滓分三服忌羊肉
　海藻菘菜餳(出第五/卷中)
古今録驗療虛勞客熱百病之後虛勞煩擾不得眠卧
骨間勞熱面目青黄口乾煩躁偃慬(渠斤切/煩也)不自安短
氣乏少食不得味縱食不生肌膚胷中痰熱煩滿憒悶
大竹葉湯方
　　甘草(二兩/炙)　小麥(五合/完用)　黄芪(二兩/)　人參(二兩/)
　　知母(二兩/)　大棗(二十/枚擘)　半夏(三兩/洗)　括樓(一兩/)
　　粳米(一升/)　黄芩(一兩/)　當歸(二兩/)　生薑(四兩/)
　　前胡(二兩/)　芍藥(二兩/)　麥門冬(六合/去心)龍骨(三兩/)
　　桂心(三兩/)　竹葉(切一/兩)
　右十八味切用東流水二升煮取五升去滓分服一
　升日三夜二不過兩劑如湯沃雪效忌海藻菘菜羊
　肉餳生葱
　　虛勞百病方五首
廣濟療虛勞百病腎瀝湯方
　　羊腎(一具去脂/切八片)茯苓(三兩/)　五味子(二/兩)　桂心(二兩/)
　　肉蓯蓉(三兩/)牛膝(二兩/)　防風(二兩/)　黄芪(二兩/)
　　澤㵼(二兩/)　五加皮(二/兩)　地骨皮(二/兩)　磁石(六兩/)
　右十二味切以水一斗五升先煮腎取一斗去腎入
　諸藥煎取三升去滓分温服服别相去如七八里久
　不利春夏秋三時並可服之忌生葱酢物油膩陳臭
　(出第四/卷中)
古今録驗彭祖丸無所不療延年益夀通腑藏安神魂
寧心意固榮衛開益智慧寒暑風濕氣不能傷又療勞
虛風冷百病方
　　柏子仁(五/合)　石斛(三兩/)　天雄(一兩/炮)　巴㦸天(三兩/去心)
　　續斷(三兩/)　天門冬(三兩/去心)澤㵼(二兩/)　莵絲子(五兩/)
　　人參(二兩/)　乾地黄(四兩/)薯蕷(二兩/)　逺志(二兩/去心)
　　蛇牀子(五合/取人)鍾乳(三兩鍊/研成粉)覆盆子(五/合)　蓯蓉(六兩/)
　　山茱茰(二/兩)　杜仲(三兩/)　菖蒲(二兩/)　五味子(五兩/)
　　桂心(四兩/)　茯苓(二兩/)
　右二十二味𢷬篩蜜和丸如梧子服八丸日再漸加
　至十丸本方與天門冬散方同但以覆盆子代菊花
　先服藥齋五日不食脂肉菜五辛藥宜以酒服勿令
　醉服二十日斷白瀝三十日漸脫六十日眼童子白
　黒分明不復淚出溺血餘瀝斷八十日白髮變黑腰
　背不復痛行步脚輕百五十日都差意氣如年少時
　諸病皆除長服如神忌鯉魚生葱猪羊肉冷水酢物
　蕪荑餳
經心録鍾乳散療傷損虛乏少氣虛勞百病令人丁壯
能食去風冷方
　　鍾乳粉(用五/分)附子(五分/炮)　白术(十四/分)　防風(十分/)
　　牡礪(十分/熬)　括樓(十分/)　乾薑(五分/)　桔梗(五分/)
　　茯苓(五分/)　細辛(五分/)　桂心(五分/)　人參(五分/)
　右十二味𢷬篩為散以酒服方寸匕日二漸加至二
　匕忌食生菜生葱猪肉冷水桃李雀肉大酢
又更生散療虛勞百病方
　　防風(十分/)　　括樓(十分/)　鍾乳(十分/粉)　赤石脂(十/分)
　　海蛤(十分/)　　乾薑(六分/)　白术(六分/)　桔梗(五分/)
　　白石脂(十/分)　　細辛(六分/)　人參(五分/)　附子(三分/炮)
　　桂心(三分/)
　右十三味𢷬篩為散以酒服方寸匕日再服忌猪肉
　冷水生菜生葱桃李雀肉等(出第四卷中一方以簿一分/半為一簿以温酒一  日再)
又陸抗膏療百病勞損傷風濕補益神効男女通服之
方
　　豬脂(三升/)　羊脂(二升/)　牛髓(二升並/錬成)　白蜜(二升/)
　生薑汁(三/升)
　右五味先煎豬脂等次下薑汁又煎次下蜜復煎候
　膏成收之取兩匙温酒服又一方加生地黄三升忌
　蕪荑(出第六/卷中)
　　虛勞陰痿方七首
病源腎開竅於陰若勞傷於腎腎虛不能榮於陰氣故
痿弱也診其脉瞥瞥如羮上肥者陽氣微連連如蜘蛛
絲者陰氣衰陰陽衰微而風邪入於腎經故陰不起或
引少腹痛也養生云水銀不得令近陰令消縮(出第四/卷中)
廣濟療陰痿不起滴瀝精清鍾乳酒方
　　鍾乳(三兩研/絹袋盛)附子(二兩/研)　甘草(二兩/炙)　當歸(二兩/)
　　石斛(二兩/)　前胡(二兩/)　薯蕷(二兩/)　五味子(三/兩)
　　人參(二兩/)　生薑屑(二/兩)　牡礪(二兩/熬)　桂心(一兩/)
　　莵絲子(五/合)　枳實(二兩/)　乾地黄(五/兩)
　右十五味切以絹袋盛清酒二斗漬之春夏三日秋
　冬七日量性飲之効忌海藻菘菜猪肉冷水生葱蕪
　荑生冷粘食等(出第四/卷中)
范汪療男子虛勞陰痿不起無子方
　　杜仲(十分/)　蛇牀子(八/分)　莵絲子(五分/酒漬)逺志(五分/去心)
　　茯苓(四分/)　天雄(五分/炮)　澤㵼(五分/)　石斛(五分/)
　　蓯蓉(四分/)　五味子(四/分)
　右十味𢷬篩為散酒服方寸匕日再効忌猪肉冷水
　酢物(出第七/卷中)
備急蓯蓉丸療痿弱益精氣男子服之外充婦人服之
内補百病差方
　　鍾乳粉(三/分)　萆薢(三分/)　蓯蓉(三分/)　乾地黄(六/分)
　　薏苡仁(三/分)　莵絲子(四/分)
　右六味𢷬篩以雞子黄棗膏和丸如梧子酒服十丸
　漸至二十丸日再服忌蕪荑
又逺志丸療男子痿弱方
　　續斷(二兩/)　薯蕷(二兩/)　逺志(二兩/去心)　蛇牀子(二/兩)
　　肉蓯蓉(二/兩)
　右五味𢷬篩以雀卵和丸如小豆以酒下七丸至十
　丸百日知之神良
文仲療陰下濕痒又痿弱粉散方
　　白粉　　　乾薑　　牡礪(各三/分熬)
　右三味𢷬篩為散欲卧時粉陰下至起亦粉粉盛疏
　布袋中撲之佳此大驗又方加麻黄根三兩
又方
　　礬石(熬令/汁盡)　蛇牀子　　黄連(各三/分)
　右三味為散粉之同前
經心録雄鵝散療五勞七傷陰痿十年陽不起皆由少
小房多損陽神女養母得道方
　　雄鵝(十分/熬)　石斛(三分/)　巴㦸天(二/分)　天雄(二分/炮)
　　五味子(二/分)　蛇牀子(二/分)　薯蕷(二分/)　莵絲子(二/分)
　　牛膝(二分/)　逺志(二分/去心)　蓯蓉(五分/)
　右十一味𢷬篩為散以酒服方寸匕亦可丸服日三
　忌猪肉冷水(出第四/卷中)
　　虛勞小便利方五首
病源此繇下焦虛冷故也腎主水與膀胱為表裏膀胱
主藏津液腎氣衰弱不能制於津液胞内虛冷水下不
禁故小便利也(出第四/卷中)
深師黄茋湯療虛乏四肢沈重或口乾吸吸少氣小便
利諸不足方
　　黄芪(三兩/)　茯苓(二兩/)　桂心(二兩/)　芍藥(二兩/)
　　甘草(一兩/)　半夏(三兩/洗)　生薑(五兩/)　當歸(一兩/)
　　大棗(三十/枚)　人參(二兩/)　桑螵蛸(二十枚熬/兩片破)
　右十一味切以水一斗煮取四升分服一升忌海藻
　菘菜羊肉餳生葱大酢(出第四/卷中)
又療虛勞腹滿食少小便多黄芪建中湯方
　　黄芪(三兩/)　甘草(三兩/炙)　大棗(三十/枚)　桂心(二兩/)
　　芍藥(四兩/)　生薑(四兩/)　人參(二兩/)　半夏(一升/洗)
　右八味切以水一斗煮取三升去滓分三服忌海藻
　菘菜羊肉餳生葱(古今録驗同出/第十九卷中)
又阿膠湯療虛勞小便利而多有人虛勞服散又虛熱
盛當風取冷患脚氣喜發動兼小便利脉細弱服此方
利即減
　　阿膠(二兩/)　乾薑(二兩/)　麻子(一升/𢷬碎)　逺志(四兩/去心)
　　附子(一枚/炮)　人參(一兩/)　甘草(一兩/炙)
　右七味切以水七升煮六味取三升去滓内膠烊銷
　分三服一方云小便利多日夜數十行一石五斗者
　良忌猪肉冷水海藻菘菜
小品黄芪湯療虛少氣小便過多方
　　黄芪(二兩/)　麥門冬(二兩/去心)大棗(三十/枚擘)　芍藥(二兩/)
　　乾地黄(二/兩)　黄芩(一兩/)　桂心(二兩/)　生薑(二兩/)
　　當歸(二兩/)　甘草(二兩/炙)
　右十味切以水九升煮取三升去滓分三服忌海藻
　菘菜生葱蕪荑猪肉冷水(出第十三卷中一/方有黄連一兩)
必効療虛勞下焦虛冷不甚渴小便數黄芪建中湯方
　　黄芪(三兩/)　桂心(二兩/)　人參(二兩/)　當歸(二兩/)
　　芍藥(三兩/)　生薑(八兩/)　膠飴(八兩/)　大棗(三十/枚)
　右八味切以水一斗煮七味取三升去滓下飴烊銷
　分三服若失精加龍骨一兩白斂一兩忌生葱
　
　
　
　外臺秘要方卷十七
欽定四庫全書
　外臺秘要方卷十八
　　　　　　　　　　　　　唐　王燾　撰
　　脚氣論二十三首
千金論曰考諸經方往往有脚弱之論而古人少有此
疾自永嘉南度衣纓土人多有遭者嶺表江東有支法
存仰道人等並留意經方偏善斯術晉朝仕望多獲全
濟莫不由此二公又宋齊之間有釋門僧深師仰道人
述支法存等諸家舊方為三十卷其脚弱一方僅百餘
首魏周之世盖無此病所以姚公集驗殊不慇懃徐王
撰録未以為意特以三方鼎峙風教未一霜露不均寒
暑不等是以闗西河北之人不識此病自聖唐開闢六
合無外南極之地襟帶是重爪牙之寄作鎮於彼不襲
水土往者皆遭近來中國士大夫雖不涉江表亦有居
然而患之者良由今代天下風氣混同物類齊等所致
之耳然此病初得即先從脚起因即脛腫時人號為脚
氣深師云脚弱者即其義也深師述支法存所用水平
山敷施連范祖耀黄素等諸家療脚弱方凡八千餘條
皆是精要學者尋覽頗覺繁重正是方集耳卒欲救急
莫測指南今取其所經用灼然有効者以備倉卒餘者
不復具述
　　論何以得之於脚
問曰風毒中人隨處皆得作病何偏著於脚也荅曰夫
人有五藏心肺二藏經絡所起在手十指腎肝與脾三
藏經絡所起在足十指夫風毒之氣皆起於地地之寒
暑風濕皆作蒸氣足常履之所以風毒之中人也必先
中脚久而不差遍及四肢腹背頭項也微時不覺痼滯
乃知經云次傳間傳是也
　　論得已便令人覺否
凡脚氣病皆由感風毒所致得此病多不令人即覺㑹
因他病一度乃始發動或奄然大悶經三兩日不起方
乃覺之諸小庸醫皆不識此疾謾作餘病療之莫不盡
斃故此病多不令人識也始起甚微食飲嬉戲氣力如
故唯卒起脚屈弱不能動有此為異耳黄帝云緩風濕
痺是也
　　論風毒相貌
夫有脚氣未覺異而頭項臂膊已有所苦有諸處皆悉
未知而心腹五内已有所困又風毒之中人也或見食
嘔吐憎聞食臭或腹痛下痢或大小便澀秘不通或胷
中衝悸不欲見光明或精神惽憒或喜迷忘語言錯亂
或壯熱頭痛或身體酷冷疼煩或覺轉筋或脚脛腫或
不腫或䏶腿頑痺或時緩縱不隨或復百節攣急或少
腹不仁此皆脚氣狀貌也亦云風毒脚氣之候也其候
難知當須細意察之不爾必失其機要一朝病成難可
以理婦人亦爾又有婦人産後春夏取涼多中此毒宜
深慎之其熱悶掣瘲驚悸心煩嘔吐氣上皆其候也又
但覺臍下冷痞愊愊然不快兼小便淋瀝不同生平即
是脚氣之候頑弱名緩風疼痛為濕痺
　　論得之所由
凡四時之中皆不得久立久坐濕冷之地亦不得因酒
醉汗出脫衣靴韈當風取涼皆成脚氣若暑月久坐久
立濕地者則熱濕之氣蒸入經絡病發必熱四肢酸疼
煩悶若寒月久坐久立濕冷地者則冷濕之氣上入經
絡病發則四體酷冷轉筋若當風取凉得之者病發則
皮肉頑痺諸處瞤動漸漸向頭凡常之日忽然暴熱人
皆不能忍得者當於此時必不得頓取於寒以快意也
卒有暴寒復不得受之皆生病也世有勤功力學之士
一心注意於事久坐行立於濕地不時動轉冷風來擊
入於經絡不覺成病也故風毒中人或先中手足十指
因汗毛孔開腠理疎通風如擊箭或先中足心或先中
足趺或先中膝以下踹脛表裏者若欲使人不成病者
初覺即灸所覺處三二十壯因此即愈不復發也黄帝
云當風取涼醉已入房能成此疾
　　論冷熱不同
問曰何故得者有冷有熱荅曰足有三陰三陽寒中三
陽所患必冷暑中三陰所患必熱故有表裏冷熱冷熱
不同熱者療以冷藥冷者療以熱藥以意消息之脾受
陽毒即熱頑腎受陰濕即寒痺
　　論須療緩急
凡小覺病候有異即須大怖畏決意療之傷緩氣上入
腹或腫或不腫胷脅逆滿氣上肩息急者死不旋踵寛
者數日必死不可不急療也但看心下急則氣喘不停
或白汗數出或乍寒乍熱其脉促短而數嘔吐不止者
皆死也
　　論脉候法
凡脚氣雖復診候多塗而三部之脉要須不違四時者
為吉其逆四時者勿治餘如脉經所説此中不復具載
其人本黒瘦者易治本肥大肉厚赤白者難愈黒人耐
風濕赤白不耐風瘦人肉硬肥人肉軟肉軟則受疾至
深難已也
　　論腫不腫
凡有人久患脚氣不自知别於後因他病發動療之得
差後直患嘔吐而復脚弱余為診之乃告為脚氣病者
曰我平生不患脚腫何因名為脚氣不肯服湯餘醫以
為石發狐疑之間不過一旬而死故脚氣不得一向以
腫為候有腫者亦有不腫者其以小腹頑痺不仁者脚
多不腫小腹頑後不過三五日即令人嘔吐者名脚氣
入心如此者死在旦夕凡患脚氣到心難治以其腎水
剋心火故也
　　論須慎不須慎
凡脚氣之病極須慎房室羊肉牛肉魚蒜蕺菜菘菜蔓
菁瓠子酒麫酥油乳糜猪雞鵝鴨有方用鯉魚頭此等
並切禁不得犯之並忌大怒唯得食粳米梁米粟米醬
豉葱韭薤椒薑橘皮又不得食諸生果子酸醋之食犯
之者皆不可差又大宜生牛乳生栗子
　　論善能療者幾日可差
凡脚氣病枉死者衆略而言之有三種一覺之傷晩二
驕狠恣傲三狐疑不决此之三種正當枉死之色世間
雖有良醫而病人有性靈堪受入者更復尠少故雖有
騏驥而不遇伯樂雖有尼父而人莫之師其為枉横亦
猶此也今有病者有受入性依法使余療之不過十日
可得永差矣若無受入性者亦不須為療縱令療之恐
無差日也非但脚氣諸病皆然良藥善言觸目可致不
可使人必服法為信者施不為疑者説(出第七/卷中)
病源凢脚氣病皆由感風毒所致也得此病者多不即
覺或先無他病而忽得之或因衆病後得之初甚微飲
食嬉戲氣力如故當熟察之其狀自膝至脚有不仁或
若痺或淫淫如蟲所縁或脚指及膝脛洒洒爾或脚屈
弱不能行或微腫或酷冷或㾓疼或緩縱不随或攣急
或有至困能飲食者或有不能者或見飲食而嘔吐惡
聞食臭或有物如指發於踹腸逕上衝心氣上者或舉
體轉筋或壯熱頭痛或胷心忪悸寢處不欲見明或腹
内苦痛而兼下者或語言錯亂有善忘誤者或眼濁精
神惽憒者此皆病之證也若療之緩便上入腹入腹或
腫或不腫胷脅滿氣上便殺人急者不全日緩者或一
二三月初得此病便宜速療之不同常病也病既入藏
其脉有三品内外證候相似但脉異耳若病人脉得浮
大而緩宜服續命湯兩劑若風盛宜作越婢湯加术四
兩若脉轉駃而緊宜服竹瀝湯若脉微而弱宜服風引
湯二三劑此皆多是因虛而得之若大虛乏短氣可間
服補湯随病體之冷熱而用之若未愈更服竹瀝湯若
病人脉浮大而緊駃此是三品之中最惡脉也脉或沈
細而駃者此脉正與浮大而緊者同是惡脉浮大者病
在外沈細者病在内療亦不異當消息以意耳其形或
尚可而手脚未及至弱數日之内上氣便死如此之脉
急服竹瀝湯日服一劑湯勢常令相及勿令半日之内
空無湯也若服竹瀝湯得下者必佳也此湯竹瀝多服
之皆須熱服之不熱輒停在胷膈更為人患若已服數
劑病及脉勢未折而若脹滿者可作大鼈甲湯下之湯
勢盡而不得下者可以丸藥助令得下下後更服竹瀝
湯輒令脉勢折氣息料理乃佳江東嶺南土地卑下風
濕之氣易傷於人初得此病多從下上所以脚先屈弱
然後毒氣循經絡漸入腑臟腑臟受邪氣便喘滿以其
病從脚起故名脚氣其湯熨鍼石别有正方補養宣導
今附於後養生方導引法云坐兩足長舒自縱身内氣
向下使心内氣(一作/柔)和適散然後屈一足安膝下努長
舒一足仰取指向上便急仰眠頭不至席兩手急努向
前頭向上努挽一時各各取勢來去二七逓互亦然去
脚疼腰膊冷血冷風痺日日漸損又云覆卧傍視内踵
生腰以鼻内氣自極七息除脚中弦痛轉筋脚酸疼脚
痺弱又云舒兩足坐散氣向涌泉可三通氣徹到始收
右足屈捲將兩手急捉脚涌泉挽足踏手手挽足踏一
時取勢手足用力逆氣向下三七不失氣數尋去腎中
冷氣膝冷脚疼又云一足屈之足指仰俟急一足安膝
頭散心兩足跟出氣向下一手拓膝頭向下急捺一手
向後拓席一時極勢左右亦然二七去膝痺疼急又云
一足踏地一足向後將足解谿安踹上急努國手偏相
向後側身如轉極勢二七左右亦然去足疼痛痺急腰
痛(出第十/三卷中)
吳氏竊尋蘇長史唐待中徐王等脚氣方身經自患三
二十年各序氣論皆有道理具述灸穴備説醫方咸言
摠試但有効驗比來傳用實愈非虛今撰此三本勒為
二卷色類同者編次寫之仍以朱題蘇唐徐姓號各於
方論下傳之門内以救疾耳
蘇長史論曰脚氣之為病本因腎虛多中肥溢肌膚者
無問男女若瘦而勞苦肌膚薄實皮膚厚緊者縱患亦
無死憂一差已後又不可乆立蒸濕等地多飲酒食麪
心情憂憒亦使發動晉來以前名為緩風古來無脚氣
名後以病從脚起初發因腫滿故名脚氣也又有不腫
而緩弱行卒屈倒漸至不仁毒氣上陰攻心便死急不
旋踵寛延嵗月耳然則緩風毒氣得其摠稱矣近來諸
醫多宗小品所説粗為詳悉而因循舊貫頗為膠柱肘
後單略時有可依集驗亦遵小品胡洽陶公微在梗槩
並非身以經患不能原始要終也今略述病有數種形
證不同一人經病三十年中便數發每發差異為療亦
殊前用經効後用便増一旬之内變候不等未能深達
往往致斃固不可先方救後發也鄙年二十許時因丁
憂得此病三十年中已經六七度發每發幾死後發時
大況雖同三分論之二分有異依舊用差方療不復有
効更張乃瘳耳一分同者毒氣除後手足緩弱頑痺不
仁服側子金牙酒往往得差此酒脚氣之要也餘無以
加痿蹶不能動者服之指期取起二分異者毒氣入腹
冷熱不同已經投藥虛實亦異或補或瀉須臨時變革
也按小品集驗脚氣脉三種以緩脉為輕沈緊為次洪
數者為下自三十年凡見得此病者數百脉沈緊者多
死洪數者並生緩者不療自差大况如此療之違法雖
輕亦殆療之得理雖重可生也凡脚氣為疾不同餘病
風毒不退未宜停藥比見病者皆以輕疾致斃或以病
小則言疾自愈廢藥不服或已服藥而患未退諸藥病
相違乃改為他療皆自取危殆如之何略述所知以示
同病者
蘇凡脚氣病多以春末夏初發動得之皆因熱蒸情地
憂憒春發如輕夏發更動入秋少輕至冬自歇大約如
此亦時有異於此候者近入京以來見在室女及婦人
或少年學士得此病者皆以不在江嶺庸醫不識以為
他病皆錯療之多有死者風氣毒行天下遍有非獨江
嶺間也既婦人亦病又非由腎虛而得卑濕之土斯病
尤衆不為此療寃死極多深用哀悼無如之何夫療脚
氣者須順四時春秋二時宜兼補瀉夏時疾盛専須汗
利十月以後乃用補藥雖小小變通終不越此法或有
凢人曽以夏時見患汗利得差冬時遇病還令汗利冬
時見患用補藥得除夏時遇病還用補藥此並下愚専
固同之醫者雖懐濟物之心翻有致死之効既未深達
以何差療又如野葛救饑人乎今録此方並經試驗患
者披覽當狀自療必有驗効殊勝庸醫也幸當傳之以
濟危殆矣
蘇凡脚氣病雖苦虛羸要不可補之補藥惟宜冬月酒
中用之丸散亦不可補服之臚脹非瀉不差唯昆布丸
用葶藶子大黄乃佳耳庸醫多不曉此謂為腎虛多將
補藥有不經劑而斃也古方多用風引續命湯療之猶
十愈一二若氣毒少而風多者若以療脚氣法用療風
則十愈八九矣如當病用藥終無不差脚氣非死病若
不肯療盖自取死非病能殺人也若在逺無藥物處病
毒深非灸不能差病者不論耳中華足藥病不肯療而
致死者深可痛哉
蘇夫脚氣病不可常服補藥補藥多令鼓脹𦂳實難救
也每月之中須五六度行利為佳縱常服藥時時取利
亦宜時取汗當候冷熱隨時消息不可専一法覺熱煩
口乾頭面熱悶即須取冷覺頑痺不仁身體強屈冷疼
者便暖將息此並可解尋常飲酒作豉酒服之大辟風
濕兼利腰脚晝日莫多卧須力遨遊舒暢情性以勿睡
也
蘇諸毒氣所攻攻内則心急悶不療至死若攻外毒出
皮膚則不仁不仁者膏摩之差若未出皮膚在滎衛刺
痛者隨痛處急宜灸三五炷即差不必要在孔穴也逺
方無藥物處急宜灸之腹背手足諸要穴皆能療此病
縱明堂無正文但隨所苦火艾徹處痛便消散此不可
不知也又候灸瘡差後瘢色赤白平復如本則風毒盡
矣若色青黑者風毒未盡仍灸勿止待肢體輕乃休矣
蘇療脚氣不可全補當依前論隨四時候病虛實療之
常宜食犢肉犢蹄鯽魚鱧魚猪兎肉葱芥薤蓴等菜猪
肝食法先湯中浸之使纔熟作臠切以醤汁和水並著
一抄米薑椒煮令極熟每食下飯大補益消得脚氣生
薑蒜䜴當食大佳不宜食麪及羊肉蘿蔔蔓菁韭酒醉
房室久立冷濕舩行水氣夏月屋中濕氣熱氣勞劇哭
泣憂憒如此等類好使氣發也初以微發即服煮散以
壓之服煮散不必日别二三服量病輕重日一服或二
日一服以攘毒耳若毒氣盛非煮散所能救者急服麻
黄等湯也毒氣既退唯苦頑痺兩脚緩弱十月服側子
酒不至三劑皆即能行
蘇凡脚氣復發或似石發惡寒壯熱頭痛手足冷或似
瘧發發作有時又似傷寒脉甚洪急七日以後壯熱既
定則脚氣狀見也冷毒盛脹即服金牙酒熱盛脹即
服紫雪平平脹者單用㯽榔飲子亦差患脚氣人逺行
在家常有金牙紫雪不虞病發便能起死諸大湯藥卒
求難濟
蘇凡脚氣虛病猛在皮膚毒未入者可服三五劑大小
竹瀝湯唯宜多熱者大小續命湯時宜可用不宜多至
十劑也石斛酒及鍾乳酒惡於側子而傷緩鈍小石斛
散及鍾乳散宜多冷者猶不如側子酒中加鍾乳一二
十兩白石英一二斤合潰服之其力數倍兩脚緩弱者
服之百日皆起行消息脚氣法依此消息必得氣愈第
一忌嗔嗔即心腹煩煩即脚氣發第二忌大語大語即
損肺肺損亦發動又不得露脚當風入水以冷水洗脚
脚脛尤不宜冷雖暑月常須著綿袴至冬寒倍令兩脛
温暖微有汗是大佳依此將息氣漸薄損每至丑寅日
割手足爪甲丑日指寅日足亦宜十二日一度割少侵
肉去氣又數須用梳攏頭每梳欲得一百餘梳亦大去
氣每旦長展脚坐手攀脚七度虛攀一度令手著脚指
漸至脚心脚極踏手極攀每日如此脚氣亦不傷人
唐若頭面及項少似熱氣上即露背膊取冷勿使腰腎
冷其背膊冷極厚著衣須如此姑息必漸差若不解將
息立見危殆困篤轉加易發致損性命洗面及脚皆須
熱湯小添冷水洗之又不得食酸飯不用乗馬若能步
行勞筋力其脚氣自然漸差
唐凢脚氣病人不能永差至春夏還復發動夏時腠理
開不宜卧睡睡覺令人按挼勿使邪氣稽留數勞動闗
節常令通暢此並養生之要拒風邪法也尋常有力每
食後行五百歩罷倦便止此脚中惡氣隨即下散雖浮
腫氣不能上也(出上/卷中)
　　服湯藥色目方一十九首
千金風毒之氣入人體中脉有三品内外證候相似但
脉有異耳若脉浮大而緩宜服續命湯兩劑應差若風
盛宜作越婢湯加术四兩若脉浮大而緊轉駃者宜服
竹瀝湯若病人脉微而弱宜服風引湯兩劑應差此人
脉多是因虛而得之若大虛短氣力乏可其間作補湯
隨病冷熱而用之若未愈更服竹瀝湯若病人脉浮大
而𦂳駃此是三品之中最惡脉也脉或沈細而駃者此
脉正與浮大而𦂳者同是惡脉浮大者病在外沈細者
病在内治亦不異但當消息以意耳其形尚可而手脚
未及至弱數日之中氣上便終如此之脉往往有人得
之無一存者急服竹瀝湯日服一劑切要湯勢嘗令相
及勿令半日之中空無湯也此湯竹汁多服之若不極
熱輒停在胷心更為人患每服當使極熱若服竹瀝湯
得下者必佳也若已服三劑竹瀝湯病及脉勢未折而
若腹脹滿可以大鼈甲湯下之湯勢盡而不得下可以
丸藥助湯令得下下後更服竹瀝湯趣令脉勢折氣息
料理便停得服三十二物八風散佳又初得病便摩野
葛膏日再頑痺脚弱都愈乃止若服竹瀝湯脉勢折如
未病時氣力轉勝脚故未能行體力充足然後漸微行
歩病重者差後半年始能扶人行耳既覺脉及體内差
但當勤服八風散勿以脚未能行輕加餘療餘療未必
得益更生諸惡失此諸療也猥人邊亦勿行野葛膏有
人聞竹瀝湯即云恐傷腰脚者即勿與療宜知此法人
無受八性者不可醫故也不為疑者説此之謂也竹瀝
湯有三首輕者服前方重者次第服後方此風毒乃相
注易病人宜將空缺服小金牙散以少許塗鼻孔耳門
病困人及新亡人喜易人強健人宜將服之亦以塗耳
鼻乃可臨近亡人及視疾者絳嚢帶一方寸七男左女
右臂上此散毒服宜從少始(金牙散方在/第十二卷中)
病人唯宜服赤小豆飲冬服側子金牙酒續命湯療風
毒病初得似天行毒病而脉浮緩終不變駃此不療或
數日而死或十日而死或得便不識人或發黄或發斑
或目赤或下部穿爛或腿膝穿漏者此最急得之即先
服續命湯一劑須服葛根湯麻黄湯下之若故不折更
與續命湯兩三劑必差此病大急令湯勢相接不可使
半日闕湯即便殺人
又第一竹瀝湯療兩脚痺弱或轉筋皮肉不仁脹起如
腫按之不陷心中惡不欲食或患冷方
　　甘草(三兩/炙)　秦芁(一兩/)　葛根(一兩/)　附子(二枚/炮)
　　黄芩(一兩/)　麻黄(一兩/去節)　防己(一兩/)　杏仁(五十/枚)
　　防風(一兩/半)　升麻(一兩/)　茯苓(三兩/)　細辛(一兩/)
　　竹瀝(五升/)　桂心(一兩/)　乾薑(一兩/)
　右十五味切以水七升合竹瀝煮取三升分三服取
　汗忌海藻菘菜猪肉醋物生菜生葱(翼方無茯苓/杏仁有白术)
又第二大竹瀝湯療卒中風口喫不能語言四肢緩縱
偏痺攣急痛風經五藏恍惚恚怒無常手足不隨方
　　竹瀝(一斗/四升)　獨活(二兩/)　芍藥(二兩/)　桂心(二兩/)
　　防風(二兩/)　麻黄(一兩/去節)　白术(二兩/)　葛根(二兩/)
　　生薑(三兩/)　茵芋(二兩/)　細辛(二兩/)　茯苓(三兩/)
　　防己(一兩/)　烏頭(一牧/炮)　人參(一兩/)　石膏(一兩/)
　　黄芩(二兩/)　芎藭(二兩/)　甘草(二兩/炙)
　右十九味切以竹瀝煮取四升分六服先未汗者取
　汗一狀相當即服忌同(翼方無/白术)
又第三竹瀝湯療風毒入人五内短氣心下煩熱手足
煩疼四肢不舉皮肉不仁口噤不能語方
　　當歸(二兩/)　防風(三兩/)　生薑(八兩/)　白术(二兩/)
　　人參(二兩/)　黄芩(二兩/)　芎藭(二兩/)　細辛(二兩/)
　　桂心(二兩/)　茯苓(三兩/)　甘草(二兩/炙)　附子(二枚/炮)
　　秦芁(三兩/)　葛根(五兩/)　升麻(二兩/)　麻黄(二兩/去節)
　　蜀椒(一兩/汗)
　右十七味切以甘竹汁一斗九升煮取四升分五服
　忌同(翼方有芍藥茯神防己通草無茯苓黄芩/芎藭升麻蜀椒麻黄生薑並出第七卷中)
千金翼療脚氣常作穀白皮粥防之法即不發方
　　穀白皮(切五升炙勿/取班者有毒)
　右一味以水一斗半煮取七升去滓煮米粥常食之
　(出第十/六卷中)
崔氏療脚氣夏月須食𤓰及𤓰飲子方
　　生𤓰(一枚去蒂四破以水/五升煮令爛去滓)白术(二兩/)　生薑(一兩/)
　右三味切二物以前汁煮取二升去滓分三服禁食
　桃李雀肉等(生𤓰恐是木𤓰/出第六卷中)
又療脚氣毒遍内外煩熱口中生瘡者方
　　服紫雪強人服如兩棗大弱者減之和水服當利
　　熱毒若經服石發熱毒悶者服之如神勝三黄湯
　　十劑(備急/同)
又若冷脹毒悶方
　　服金牙散以湯如桃李許和散如棗核大服卒患
　　取利及吐者一服四分匕用之若神良(備急同並出/第九卷中)
必効療脚氣方
　　蒼耳子(五/升)　赤小豆(二/升)　鹽(一斤/)
　右三味以水一石五斗緩火煎取五六斗去滓别貯
　取受斗半鐺於前泥四面開一畔入火處鐺内著所
　煎汁用浸脚纔令沒踝鐺下微著炭火常令温温如
　汁漸盡不沒踝續續添使沒浸時仍於蜜房中牀前
　遮閉為垂脚恐風不能乆坐之仰卧亦得連夜浸之
　彌佳浸經三日外其欲食飲常苦饑便食任食此一
　劑藥汁盡必差不過用半汁即可覺漸可一日兩日
　食一頓生猪肉鱠大精此方甚効
又方
　　取上好椒未經蒸者取三大斗分為兩袋袋以布
　　作長八寸椒須滿實勿使虛即以醋漿水三大升
　　鹽一大升内在漿中即煮椒袋可經十餘沸即止
　　其鐺釡底仍微著火勿使冷又取冷醋漿一大升
　　安貯盆中即取前件袋一枚内於冷漿盆裏患人
　　於牀上坐垂脚牀下盆安地上將兩脚踏盆中熱
　　袋上其椒袋冷熱令可忍覺椒袋如冷即換取釡
　　中熱袋還准前盆中以脚踏之如冷還於舊釡中
　　以火温使熱更互用之其牀前可垂氊席到地勿
　　使風吹脚如兩脚至膝以來牽風如蟲行頭項及
　　四肢身體摠於腹中如雷鳴氣下即休踏椒袋得
　　汗間覺心氣悶可取冷飯喫二三口以鹿脯下勿
　　食猪羊肉魚及臭穢又不得食粳米如須和羮可
　　以蘇和兼生薑合皮喫麪餅蒜葱醤豉醋等並得
　　食踏袋得汗已後覺微利勿怪之此是病狀通洩
　　之候若不差隔日三日二迴取舊湯袋依前法踏
　　之得汗還止覺腹中緩空能食起即停如未覺損
　　終而復始以差為度白桑葉膏服之亦可不相妨
又方
　　白椹桑葉切細取大斗一石如無葉即取軟條還
　　細剉取一石以清水一石五斗於一釡中和上件
　　一石白桑椹葉即火煮使常沸其湯可有五斗許
　　即濾却葉更煎可有二斗以來移於鐺中又煎取
　　三升以下二升以上似稠餳即止每旦空腹服一
　　匙至日晩又服一匙如嘔不能下可和羮和粥和
　　食能喫不嘔能服一七日以上即覺四肢通暢下
　　洩氣洩氣以後兩脚腫勿怪此得藥力是病差候
　　此法已經療五六十人以上異種神効
又方
　　大半夏(三兩浄/削去皮)　　　生薑汁(三升/)
　右二味水五升煮取二升去滓空腹一服盡每日一
　劑三劑必好禁羊肉餳此方梁公家出方始有本竒
　異神効(並出第/三卷中)
蘇恭云凡患脚氣每旦早食任意飽午後少食日晚不
食彌佳如饑可食豉粥若瞑不消及喫難消之物致霍
亂轉筋十不一活若晩食不消欲致霍亂者方
　　高良薑(一兩/打碎)
　右一味以水三升煮取一升頓服盡即消待極饑乃
　食一碗薄粥其藥唯極飲之良若卒無高良薑取母
　薑一兩切之以清酒一升煮令極沸並滓飲之雖不
　及高良薑亦大驗
又若已覺著脚氣宜服此方
　　蒜(三升去心切/熬令黄色)桃仁(一升去皮尖雙/仁熬令紫色)豉(一大升/熬令香)
　右三味合和生絹袋盛以美酒一斗漬之夏月三日
　冬月七日初服半升漸加至二升量増減若盡更著
　五升美酒漬飲之加椒一二合尤妙
又方
　　香豉一升小便一升和漬少時令有稠色去滓平
　　旦空腹服三日一停三日復作服以差為度
又紫雪療脚氣毒遍内外煩熱口中生瘡狂易呌走及
解諸石草熱藥毒發邪熱卒黄等瘴疫毒癘卒死温瘧
五尸五注心腹諸疾絞刺切痛蠱毒鬼魅野道熱毒小
兒驚癎百病最良方
　　黄金(百兩/)　寒水石(三/斤)　石膏(三斤/)　磁石(三斤/)
　　滑石(三斤/)　𤣥參(一斤/)　羚羊角(五兩/屑)犀角(五兩/屑)
　　升麻(一升/)　沉香(五兩/)　丁子香(一/兩)　青木香(五/兩)
　　甘草(八兩/炙)
　右十三味以水一斛先煮五種金石藥得四斗去滓
　後内八味煮取一斗五升去滓取硝石四升芒硝亦
　可用朴硝精者十斤投汁中微炭上煎栁木箄攪勿
　住手有七升投在木盆中半日欲凝内成研朱砂(三/兩)
　細研麝香當門子(五/分)内中攪調寒之二日成霜雪紫
　色病人強壯者一服二分當利熱毒老弱人或熱毒
　微者一服一分以意節之合得一劑支十年許用大
　神妙不用餘論脚氣病經服石藥發熱毒悶者服之
　如神水和四分服勝三黄湯十劑以後依舊方用麝
　香丸下脚氣或熱脹曽用不如金牙散良忌海藻菘
　菜生血物等
又金牙散方此方並要
　　金牙(研/)　　曽青(研/)　　礬石(研泥褁/燒半日)丹砂(研/)
　　雄牙(研/)　　朴硝(研/)　　寒水石(研/)　代赭(研/)
　　龍骨(研/)　　犀角(屑/)　　獺肝(炙/)　　鸛骨(炙/)
　　狸骨(炙/)　　巴豆(去心/皮熬)　大黄　　　野葛皮(炙各/三分)
　　牛黄(别入/)　麝香(别研/)　升麻　　　桂心
　　附子(生用/去皮)　鬼臼　　　鬼督郵　　黄環
　　鳶根(本草有鳶尾此云鳶根/即是用鳶尾之根也)　　　　青木香
　　牡蠣(熬/)　　蘇合香(研别/入)常山　　　茯苓
　　黄芪　　　知母　　　龍膽(各二/分)　露蜂房
　　玉支　　　􁁉草(一本作/茵荢)鬼箭羽　　徐長卿
　　石長生　　蜀漆　　　當歸　　　桔梗
　　白薇(各一/分)　蜈蚣(一枚/炙)　蜴蜥(一枚/炙)　芫青(炙/)
　　地膽(炙/)　　亭長(炙各三/十九枚)椒(四十九/枚汗)
　右四十九味合𢷬為散以湯如桃李許和散三分匕
　或如棗核服之常患者日再服平患取利吐者服四
　分匕若以絳袋褁方寸匕三匕帶之辟諸惡厲忌食
　生冷蘆笋生葱菜猪肉冷水醋物陳臭生血等物合
　藥用臘月王相日勿令穢汚風見之以臘紙褁得二
　年用此藥能冷熱能虛實説其功効卒不盡矣
凡服藥散酒丸等但所服者衆蒙効者寡或五藏證候
不同七情有所乖舛分兩參差冷熱有異故陶隠居云
醫者意也古之所謂良醫盖以其意量而得其節是知
療病者皆意出當時不可以舊方醫療今之人或異於
此病勢少與方題似便即以和合病機未察診候宜然
大同小異致令乖舛寔取危殆如之何又云代無良醫
枉死者半此之一言深可悲也凡患脚氣者雖苦虛羸
不得多服補藥服之臚脹非瀉不差但益虛羸也唯冬
月得用補藥如冬月仍患氣不除者亦不得服可斟酌
此大都患氣尋常須微利但不得大利益虛耳凡脚頑
至冬則定者多所以然冬腎王王則不受邪所以腰脚
得利也凡此有五種冷脚氣熱脚氣平平脚氣大虛脚
氣大實脚氣或患變作五者冷者専瀉亦兼療風毒尋
趂脚氣乃似傷寒參差危殆深須曉識若不通博不如
不為金牙散功少大猛就中姑息兼療諸病蠱毒注忤
鬼魅野道肺痿骨蒸傳屍相易為第一藥用物既多斟
酌用悉要者乃為施功少合之須得真好法得差不要
盡劑用之(並出第/一卷中)
近効療脚氣方
　　附子(五兩/炮)　甘草(五兩/大炙)
　右二味並細剉以水五斗煮取二斗半置盆中以版
　子闊三寸許横湯上共水面平脚踏版上以湯捋脚
　水冷即休此湯得四五度用脚氣永除此方極驗
又桑煎療水氣肺氣癰腫兼風氣方
　　桑條(二兩/)
　右一味細剉如豆以水一大升煎取三大合如欲得
　多造准此增加先熬令香然後煎每服肚空喫或如
　茶湯或羮粥每服半大升亦無禁忌
又本方云桑枝平不冷不熱可以常服療遍體風痒乾
燥脚氣風氣四枝拘攣七氣眼暈肺氣欬嗽銷食利小
便久服輕悦耳目令人光澤兼療口乾仙經云一切仙
藥不得桑煎不服(出枹/朴子)
　　桑枝(細切一/小升)
　右一味熬令香以水三大升煎取二大升一日服盡
　無問食前後比服只依前方
　　脚氣不隨方五首
崔氏側子酒療脚氣不随方
　　側子(四兩/炮)　生石斛(八兩/碎)磁石(八兩/)　獨活(三兩/)
　　秦芁(三兩/)　甘草(三兩/炙)　紫蘇莖(一/握)　前胡(四兩/)
　　防風(三兩/)　茯苓(八兩/)　黄芩(三兩/)　五味子(四/兩)
　　防己(三兩/)　桂心(二兩/)　丹參(三兩/)　蜀椒(二兩/出汗)
　　山茱茰(四/兩)　芎藭(二兩/)　細辛(二兩/)　當歸(三兩/)
　　白术(四兩/)　乾薑(三兩/)　薏苡仁(一升/三合)
　右二十三味薄切絹袋貯以清酒四升浸五日一服
　四合日再細細加至八九合温飲慎生冷猪肉蒜麫
　其中間覺熱渴得飲豉酒豉仍須蒸暴之忌海藻菘
　菜桃李雀肉生葱生菜及醋物等
又煮散方
　　地骨皮(十二/分)麻黄(六分/去節)　杏仁(八分去皮/尖兩仁)
　　防己(二十/分)　黄芩(十分/)　羚羊角(屑八/兩)茯苓(十二/分)
　　澤㵼(六分/)　細辛(五分/)　薏苡仁(二十/分)石斛(二十/分)
　　人參(六分/)　白术(十分/)　大黄(六分/)　磁石(二十/分)
　　丹參(十分/)　犀角(八分/屑)　蒺藜子(十二/分)甘草(十分/炙)
　　桂心(六分/)　生薑(十二/分)　前胡(八分/)
　右二十二味𢷬以麤葛篩度攪使極調三兩為一劑
　以後藥汁二升煮取一升頓服之日服一劑以小便
　利為度忌海藻菘菜生葱菜桃李雀肉醋等物
又小飲子法(用煮/前散)
　　大棗(五枚/擘)　桑根白皮(五/兩)白前(二兩/)　橘皮(二分/)
　右四味切以水五升煮取二升將煮前散慎如藥法
又若脚氣上入少腹少腹不仁即服張仲景八味丸方
　　乾地黄(八/兩)　澤㵼(四兩/)　附子(二兩/炮)　薯蕷(四兩/)
　　茯苓(三兩/)　桂心(三兩/)　牡丹(三兩/去心)　山茱茰(五/兩)
　右八味𢷬篩蜜和為丸如梧子酒服二十丸漸加至
　三十丸仍灸三里絶骨若脚數轉筋灸承山若脚脛
　内稍不仁灸三陰交忌猪肉冷水生葱醋物蕪荑
又脚氣雖差至冬季間常須服側子酒方
　　側子(二兩/炮)　乾薑(二兩/)　石斛(八兩/)　丹參(三兩/)
　　牛膝(二兩/)　甘草(二兩/炙)　防風(三兩/)　乾地黄(四/兩)
　　芎藭(二兩/)　當歸(三兩/)　桂心(三兩/)　五味子(三/兩)
　　白术(二兩/)　秦芁(三兩/)　防己(二兩/)　椒(二兩/汗)
　　獨活(三兩/)　山茱茰(四/兩)　細辛(二兩/)　黄芩(二兩/)
　　茯苓(四兩/)　附子(一兩/炮)
　右二十二味切絹袋貯以酒三斗五升浸秋冬七日
　春夏五日一服四合日二細細加之以知為度得食
　羊鹿麞肉雞亦得食忌海藻菘菜猪肉冷水桃李雀
　肉生葱生菜蕪荑酢物(並出第/六卷中)
　　風毒脚弱痺方六首
千金療惡風毒氣脚弱無力頑痺四肢不仁失音不能
言毒氣衝心有人病者但一病相當即服第一服此麻
黄湯次服第二第三第四方
　　麻黄(一兩/去節)　防風(二兩/)　大棗(二十/枚擘)　當歸(二兩/)
　　茯苓(三兩/)　升麻(二兩/)　芎藭(二兩/)　白术(二兩/)
　　芍藥(二兩/)　麥門冬(二兩/去心)黄芩(二兩/)　桂心(二兩/)
　　杏仁(三十枚/去皮心)甘草(二兩/炙)
　右十四味切以水九升清酒二升合煮取二升半分
　四服日三夜一覆令小汗粉之莫令見風忌海藻菘
　菜生葱桃李雀肉酢物
第二服獨活湯方
　　獨活(四兩/)　乾地黄(三/兩)　芍藥(二兩/)　葛根(一兩/)
　　桂心(二兩/)　生薑(五兩/)　麻黄(二兩/去節)　甘草(二兩/炙)
　右八味切以水八升清酒二升合煮取二升五合去
　滓分四服日三夜一犯之一世不愈忌同脚弱特忌
　食瓠子蕺菜
第三服兼補厚朴湯並治諸氣欬嗽逆氣嘔吐方
　　吳茱茰(一升一方/用三兩)　　　半夏(七兩/洗)　乾地黄(二/兩)
　　生薑(一斤/)　芎藭(二兩/)　桂心(二兩/)　厚朴(一兩/炙)
　　芍藥(二兩/)　當歸(二兩/)　人參(二兩/)　黄芪(三兩/)
　　甘草(三兩/炙)
　右十二味切以水二斗煮猪蹄一具取一斗二升去
　上肥内清酒三升合煮取三升分四服相去如人行
　二十里久忌同
第四服風引獨活湯兼補方
　　獨活(四兩/)　人參(二兩/)　附子(一兩/炮)　大豆(二升/)
　　桂心(二兩/)　防風(二兩/)　芍藥(二兩/)　當歸(二兩/)
　　茯苓(三兩/)　黄芪(二兩/)　乾薑(二兩/)　甘草(三兩/炙)
　　升麻(一兩/半)
　右十三味切以水九升清酒三升合煮取三升半去
　滓分四服相去二十里久忌同
又療脚弱神驗防風湯方
　　防風(三兩/)　獨活(二兩/)　黄芩(二兩/)　茵芋(二兩/)
　　葛根(二兩/)　芎藭(二兩/)　細辛(一兩/)　蜀椒(一兩/出汗)
　　防己(一兩/)　桂心(一兩/)　芍藥(二兩/)　麻黄(一兩/去節)
　　石膏(一兩/碎)　生薑(三兩/)　烏頭(三枚/炮)　茯苓(三兩/)
　　甘草(二兩/)
　右十七味切以竹瀝一斗煮取四升去滓分六服一
　日一夜服盡其間可常作赤小豆飲有人脚弱先常
　服竹瀝湯四劑未覺増損作此方後覺得力云脉沈
　細駛風在内者作此湯也忌海藻菘菜猪肉冷水生
　葱生菜醋物
又越婢湯療風痺脚弱方
　　麻黄(六兩/去節)　石膏(半斤/碎)　白术(四兩/)　大附子(一枚/炮)
　　生薑(三兩/)　大棗(十五/枚擘)　甘草(二兩/炙)
　右七味切以水七升先煮麻黄再沸去上沫内諸藥
　煮取二升分三服覆取汗一方用附子二枚忌海藻
　菘菜猪肉冷水桃李雀肉等(此仲景方本云越婢加/术湯又無附子胡洽云)
　(若惡風者加附子一枚多冷/痰者加白术並出第七卷中)
　　大小續命湯中風方二首
唐侍郎大續命湯主手足攣急及不隨此方療苦脚氣
上又中風四肢壯熱如火攣急或縱不隨氣衝胷中方
　　當歸(二兩/)　芎藭(一兩/)桂心(一兩/)　麻黄(二兩/去節)
　　芍藥(一兩/)　石膏(一兩/)生薑(三兩/)　人參(一兩/)
　　防風(二兩/)　黄芩(一兩/)杏仁(四十/枚)　甘草(一兩/炙)
　右十二味切以水九升煮取三升去滓分四服忌海
　藻菘菜生葱等(深師/同)
又小續命湯療中毒風口不能言咽中如塞或急或緩
身體不自收冐昧不知痛處拘急不得轉側方
　　麻黄(三兩/去節)　甘草(一兩/炙)　桂心(一兩/)　石膏(二兩/)
　　芎藭(二兩/)　乾薑(二分/)　黄芩(一兩/)　當歸(二分/)
　　杏仁(二十/枚)
　右九味切以水九升煮取一升去滓分二服薄取汗
　莫見風不差復作禁如藥法並療久失聲上氣嘔逆
　面目腫皆愈服湯已多體虛宜兼補忌海藻菘菜生
　葱等
　　不仁不能行方三首
千金風引湯療兩脚疼痺腫或不仁拘急屈不得行方
　　麻黄(二兩/去節)　吳茱茰(一/兩)　獨活(二/兩)　　秦芁(一兩/)
　　石膏(二兩/)　杏仁(六十/枚)　白术(三兩/)　茯苓(二兩/)
　　桂心(一兩/)　人參(一兩/)　細辛(一兩/)　乾薑(一兩/碎)
　　防風(一兩/)　防己(一兩/)　芎藭(一兩/)　甘草(一兩/炙)
　　附子(一兩/炮)
　右十七味切以水一斗六升煮取三升分三服取汗
　佳忌海藻菘菜生葱生菜桃李雀肉醋等物
又小風引湯主中風腰脚疼痛弱者方
　　獨活(二兩/)　防風(二兩/)　當歸(二兩/)　茯苓(三兩/)
　　大豆(二升/)　人參(三兩/)　乾薑(二兩/)　附子(一枚/炮)
　　石斛(二兩/)　甘草(二兩/炙)
　右十味切以水九升酒三升煮取三升去滓分四服
　服别如人行十里久忌海藻菘菜猪肉冷水醋等
　(一方無乾薑石/斛有桂心黄芪)
又金牙側子酒療風濕痺不仁脚弱不能行常用古方
今新出
　　側子(炮/)　　牛膝　　　丹參　　　山茱茰
　　蒴藋根　杜仲(去皮/炙)　石斛(各四/分)　防風
　　乾薑　　椒(汗/)　　　細辛　　　獨活
　　秦芁　　桂心　　　芎藭　　　當歸
　　白术　　茵芋(炙各/三分)　五加皮(五/分)　薏苡仁(一升/碎)
　右二十味並細切絹袋盛清酒四五升漬五六宿初
　服三合日再服稍加以知為度患目昬頭旋者彌精
　忌猪肉冷水生葱生菜桃李雀肉等(方中無金牙未/許其名並出第)
　(七卷/中)
　　因脚氣續生諸病方四首
千金云雖患脚氣不妨乳動石發皆須服壓石藥療之
夫因脚氣續生諸病者則以餘藥對之或大小便不利
則以猪苓茯苓及諸利小便藥療之大便極堅者則用
五柔麻人等丸療之遍體腫滿成水病者則取療水方
中諸療水之藥療之餘皆倣此更無拘忌(出第七/卷中)
又猪苓散主虛滿通身腫利三焦通水道方
　　茯苓　　葶藶(熬/)　　人參　　　防風
　　澤㵼　　　甘草(炙/)　　桂心　　　白术
　　狼毒　　　椒目　　　乾薑(各三/分)　赤小豆(二/合)
　　大㦸(二分/)　蓯蓉(二分/半)　猪苓(三分/)　女萎(三合/熬)
　　五味子(三/分)
　右十七味𢷬篩酒服方寸匕日三夜一老小一錢匕
　以小便利為度忌海藻菘菜生葱桃李雀肉醋等物
又茯苓丸主水脹(甄權為安康/公處得差方)
　　茯苓　　　白术　　　椒目(各四/分)　葶藶(六分/熬)
　　澤㵼　　　防己(各五/分)　赤小豆　　前胡
　　芫花(熬/)　　桂心(各三/分)　甘遂(十二/分)　芒硝(五分/)
　右十二味𢷬末蜜和丸如梧子湯服五丸日一稍加
　以知為度忌桃李雀肉生葱醋物(並出第二/十一卷中)
又淮南五柔丸療秘澀及澼飲食不生肌膚虛損不足
三焦不調和榮衞利腑藏補三焦方
　　葶藶(熬各/一兩)　前胡(二兩/)　半夏(洗/)　　蓯蓉
　　芍藥　　　茯苓　　　細辛　　　當歸
　　大黄(一斤熬三/斗半下)
　右九味𢷬篩蜜和𢷬萬杵食後服十五丸如梧子日
　三服忌羊肉餳生菜醋物(一方有/黄芩)
又麻仁丸療大便堅小便利而不渴方
　　麻子仁(一/升)　枳實(八兩/炙)　杏仁(一升/)　芍藥(八兩/)
　　大黄(一斤/)　厚朴(一尺/炙)
　右六味𢷬篩蜜和丸如梧子飲服五丸日三加至十
　丸一本芍藥六兩(此本仲景傷寒論脾約九方肘/後無杏仁並出第十五卷中)
　　大法春秋宜服散湯方六首(千金但云宜服/散此又兼湯煎)
千金八風散療風虛面青黒土色不見日月光脚氣痺
弱准經面青黑主腎不見日月光主肝補腎治肝方
　　蓯蓉(八分/)　烏頭(二分/炮)　鍾乳(四分/研)　薯蕷(四分/)
　　續斷(四分/)　黄芪(四分/)　麥門冬(四分/去心)五味子(二/分)
　　澤㵼(四分/)　逺志皮(四分/去心)莵絲子(十四分/酒漬)
　　細辛(四分/)　龍膽草(四分/)秦芁(四分/)　石韋(四分/去毛)
　　栢子仁(四/分)　牛膝(四分/)　杜仲(四分/)　菖蒲(四分/)
　　蛇牀子(四/分)　山茱茰(四/分)　防風(四分/)　白术(四分/)
　　乾薑(四分/)　乾地黄(四/分)　茯苓(四分/)　附子(五分/炮)
　　甘草(五分/炙)　石斛(六分/)　天雄(六分/炮)　萆薢(四分/)
　　人參(五分/)　菊花(干二/分)
　右三十三味𢷬篩酒服方寸匕日三不知加至二匕
又大八風散療諸緩風濕痺脚弱方
　　巴㦸天(二分/去心)芎藭(一分/)　附子(三分/炮)　黄芪(二分/)
　　白歛(二分/)　桂心(二分/)　細辛(二分/)　桔梗(二分/)
　　人參(二分/)　芍藥(二分/)　牛膝(四分/)　薯蕷(二分/)
　　菊花(二分/)　萎𬎼(二分/)　秦芁(二分/)　烏喙(四分/)
　　牡荆子(二/分)　天雄(二分/炮)　蓯蓉(一分/)　萆薢(二分/)
　　茯苓(四分/)　逺志(四分/去心)　山茱茰(二/分)　黄芩(二分/)
　　石斛(二分/)　白术(二分/)　礬石(二分褁/燒半日)菖蒲(四分/)
　　厚朴(二分/炙)　龍膽草(一/分)　蜀椒(二分/汗)　五味子(二/分)
　右三十二味𢷬篩温酒服半方寸匕日三不知稍増
　取令微覺為度(一本有甘草乾/薑無芍藥牛膝)
又凡脚氣之疾皆由氣實而死終無一人以服藥致虛
而殂故脚氣之人皆不得大補亦不可大㵼終不得畏
虛故預止湯不服也如此者皆死不療世間大有病人
親朋故友逺求問疾其人曽不經一事未讀一方自騁
了了詐作明能談説異端或言是虛或言是實或云是
風或云是蠱或道是水或云是痰紛紜謬說種種不同
破壊病人心意莫知孰是遷延未定時不待人欻然致
禍各自散走是故大須好人及好名醫識疾深淺探賾
方書博覽古今是事明解者看病不爾大悞人事竊悲
其如此者衆故一一顯析具述病之由狀令來世病者
讀之以自防備也但有一狀憂恚積思喜怒悲歡復隨
風濕結氣欬時嘔吐食以變大小便不利時洩利重下
溺血上氣吐下乍寒乍熱卧不安席小便赤黄時時惡
夢夢與死人共食飲入塜神室魂飛魄散筋極則傷肝
傷肝則腰背相引難可俛仰氣極則傷肺傷肺則小便
有血目不明髓極則隂痿不起住而不卒骨極則傷腎
傷腎則短氣不可久立隂疼惡寒甚者卵縮隂下生瘡
濕痒搔之不欲止汁出此皆為腎病甚者多遭風毒四
肢頑痺手足浮腫名曰脚弱一名脚氣醫所不療此皆
主之方
　　天門冬(三斗半去心𢷬/壓取令汁盡)麞骨一具(碎以水一石煮/取五斗澄清)
　　枸把根(切三斗半浄洗水二石五/斗煮取一斗三升澄清)　酥(三升/鍊)
　　生地黄(切三斗半𢷬壓/如天門冬法)白蜜(三升/鍊)
　右六味並大斗銅器中微火先煎門冬地黄汁減半
　乃合煎取大斗二斗下後散藥煎取一斗内銅器中
　重釡煎令隠掌可丸平旦空腹酒服如梧子二十丸
　日二稍加至五十丸擇四持王相日合之
散藥如左
　　茯苓　　　柏子仁　　桂心　　　白术
　　萎㽔　　　菖蒲　　　逺志肉(去/心)　澤㵼
　　薯蕷　　　人參　　　石斛　　　牛膝
　　杜仲　　　細辛　　　蔓荆子　　獨活
　　枳實(炙/)　　芎藭　　　黄芪　　　蓯蓉
　　續斷　　　狗脊(黒者/)　萆薢　　　白芷
　　巴㦸　　　五加皮　　覆盆子　　橘皮
　　胡麻仁　　大豆黄卷(各二/兩)　　　　甘草(六兩/炙)
　　薏苡仁(一升/)蜀椒(一兩/汗)　阿膠(十兩/炙)　鹿角膠(五兩/炙)
　　大棗(一百枚/煮作膏)石南(二兩/)　茯神(二兩/)
　右三十八味𢷬絹下篩内煎中有牛髓鹿髓各加三
　升大佳小便澀去柏子仁加秦芁二兩乾地黄六兩
　陰痿失精去萎蕤加五味子二兩頭風去柏子仁加
　菊花二兩防風二兩小便利隂氣弱去細辛防風加
　山茱茰二兩腹中冷去防風加乾薑二兩無他疾依
　方合之凡此煎至九月下旬採藥立冬日合而服之
　至五月上旬止若十二月臘日合者經夏至七月下
　旬即服之若停經夏不壊當於舍北隂處入地深六
　尺填沙置藥沙中上加少土覆之即經夏不壊也女
　人先患熱者得服冷者勿服
又大鼈甲湯療脚弱風毒攣痺氣上及傷寒惡風温毒
及山水瘴氣熱毒四肢痺弱方
　　鼈甲(二兩/炙)　防風(一兩/)　麻黄(一兩/去節)　白术(一兩/)
　　吳茱茰(五/合)　知母(一兩/)　升麻(一兩/)　大棗(二十/枚擘)
　　貝齒(七枚/燒)　茯苓(一兩/)　橘皮(一兩/)　芎藭(一兩/)
　　杏仁(一兩/)　犀角(兩半/屑)　生薑(三兩/)　人參(一兩/)
　　赤小豆(三/合)　青木香(半/兩)　麝香(三銖/研)　羚羊角(一分/屑)
　　麥門冬(一兩/去心)大黄(一兩/半)　薤白(十四/枚)　烏頭(七枚/炮)
　　石膏(一兩/碎)　雄黄(二分/研)　半夏(一兩/洗)　當歸(一兩/)
　　萎蕤(一兩/)　芍藥(一兩/)　甘草(一兩/炙)
　右三十一味切以水二斗煮取四升去滓分六服相
　去十里久得下止一方用大黄二分畏下可用一分
　也一方用羚羊角二分毒盛可用三分也忌海藻菘
　菜莧菜桃李雀肉醋物羊肉餳等(一方冇山茱茰翼/方無知母升麻橘)
　(皮芎藭當/歸萎蕤)
又小鼈甲湯療身體虛脹如微腫胷心痞滿有氣壯熱
少腹厚重兩脚弱方
　　鼈甲(三兩/炙)　升麻(三兩/)　黄芩(三兩/)　麻黄(三兩/去節)
　　羚羊角(三兩/屑)前胡(四兩/)　桂心(三兩/)　烏梅(二七/枚擘)
　　杏仁(三兩/)　薤白(二十/一莖)
　右十味切以水一斗煮取二升七合去滓分三服此
　常用若體強壯須利者加大黄二兩忌莧菜生葱
又療風虛脚弱手足拘急攣疼痺不能行動脚趺腫上
膝少腹堅如繩約氣息常如憂患不能食飲者皆由五
勞七傷腎氣不足受風濕故也宜服内補石斛秦芁散
方
　　石斛(四分/)　秦芁(五分/)　山茱茰(三/分)　蜀椒(二分/汗)
　　五味子(二/分)　麻黄(三分/去節)　桔梗(三分/)　前胡(三分/)
　　白芷(二分/)　白术(二分/)　附子(炮/)　　獨活
　　天門冬(去/心)　桂心(各四/分)　烏頭(五分/炮)　人參(五分/)
　　天雄(四分/炮)　乾薑(五分/)　防風(五分/)　細辛(三分/)
　　杜仲(五分/)　莽草(三分/炙)　當歸(五分/)
　右二十三物𢷬篩為散酒服方寸匕日再服不知加
　至二匕虛人三建皆炮實人亦可生用風氣者本因
　腎虛既得病後毒氣外滿則灸洩其氣内滿則藥馳
　之當其救急理必如此至於風消退四體虛弱餘毒
　未除不可便止宜服此散推陳致新極為良妙此既
　人情可解者無可疑焉忌桃李雀肉猪肉冷水生葱
　生菜鯉魚(並出第/七卷中)
　　脚氣嘔逆不下食方二首
文仲𤓰飲療脚氣嘔逆不得食方
　　生𤓰(一枚四破水九升/煮取五升去滓)白术(四兩/)　甘草(一兩/炙)
　　生薑(二兩/)
　右四味切三物内𤓰汁中煮取二升去滓温分三服
　忌桃李雀肉海藻菘菜(生𤓰恐是木𤓰/出第九卷中)
延年茯苓飲主脚氣腫氣急上氣心悶熱煩嘔逆不下
食方
　　茯苓(三兩/)　紫蘇葉(三/兩)　杏仁(三兩/)　橘皮(三兩/)
　　升麻(三兩/)　柴胡(三兩/)　生薑(四兩/)　犀角(二兩/屑)
　　㯽榔(十二枚并/皮子碎)
　右九味切以水八升煮取二升五合去滓分温三服
　如人行八里久忌醋物(出第十/九卷中)
　　脚氣疼不仁方二首
病源此由風濕毒氣與血氣相摶正氣與邪氣交擊而正
氣不宣散故疼痛邪在膚腠血氣則澀隔則皮膚厚搔
之如隔衣物不覺知名為不仁也(出第十/三卷中)
蘇恭療初患脚足皮膚舒緩足上不仁膝下疼痛眉眼
動左脅下氣每飽食即發隔上熱臍下冷心虛隂汗且
疼兼補煮散方
　　黄芪　　　人參　　　獨活　　　芎藭
　　防風　　　當歸　　　桂心　　　萆薢
　　防己(各六/兩)　茯苓　　　白术　　　丹參(各八/兩)
　　附子(生用/)　甘草(炙各/四兩)　杏仁(去皮/尖)　生地黄
　　生薑　　　磁石(二十分碎/如小豆)
　右十八味並切分之為三十服服别以生薑(二/兩)生地
　黄(一/兩)杏仁(十四/枚碎)以水二升煮取七合布絞去滓一服
　之常以日晩或夜中服之不妨公事如逆嘔者加半
　夏一兩如前加減法忌猪肉冷水生葱桃李雀肉海
　藻菘菜醋物羊肉蕪荑及餳三日以後並無禁忌
又側子酒主脚氣春夏發入秋腫消氣定但苦脚弱不
能屈伸足上不仁手指脹悶不得屈伸四肢腰頸背皆
廢者服此酒方
　　側子(生用/)　乾薑(各五兩/生者良)丹參　　牛膝(各六/兩)
　　金牙(碎綿/褁)　磁石(如上/)　生石斛(各一斤乾/用八兩)
　　石南(炙/)　　獨活(六兩/灸)　萆薢　　生茱茰
　　生地黄(各十兩乾/者用八兩)　　　防風　　茯苓(各四/兩)
　　五加皮　　薏苡仁(各一/兩)茵芋(炙/)　椒(各汗/兩)
　　桂心　　　天雄(生用/)　人參　　芎藭
　　當歸　　　白术　　　細辛(各二/兩)
　右二十五味切絹袋貯清酒六七斗漬之七日成一
　服一小盞日二三服量性多少稍加以痺為度若婦
　人服去石南丈夫苦冷著孔公孽鍾乳等多至一二
　斤少至七八兩服此酒時須隨病内外灸三兩處以
　洩氣忌猪肉冷水醋物生葱桃李雀肉生菜蕪荑等
　(並出第/一卷中)
　　脚氣衝心煩悶方二十二首
廣濟療脚氣衝心悶洗脚漬湯方
　　糜穰(一石内/釡中)
　右一味多煮取濃汁去滓内椒目一斗更煎十餘沸
　漬脚三兩度如冷温漬洗差止無所忌
又療脚氣急上衝心悶欲死者方
　　㯽榔(三顆/細末)　生薑汁(三/合)　童子小便(二升新者/不須煖)
　右三味攪頓服須㬰即氣退若未全差更服最佳利
　三兩行無所忌
又療脚氣心煩悶氣急卧不安方
　　半夏(一升湯/洗去滑)生薑(八兩/)桂心(三兩/)　㯽榔(一兩/半末)
　右四味切以水八升煮減半内㯽榔仁末煎取二升
　八合絞去滓分温三服服别相去如人行五六里進
　一服微利為度
又療脚氣攻心悶腹脹氣急欲死者方
　　吳茱茰(三/升)　木𤓰(切二/合)　㯽榔(二十/顆碎)　竹葉(切二/升)
　右四味以水一斗煮取三升分三服得快利即差忌
　生菜熱麫蕎麥蒜等物
又療腎虛風脚氣衝心疝氣下墜小便數膝冷腰疼時
時心悶氣急欲絶四肢無力射干丸方
　　射干(六分/)　昆布(八分/洗)　通草(四分/)　犀角(六分/屑)
　　杏仁(一分去/皮尖熬)漢防己(八/分)　茯苓(六分/)　青木香(八/分)
　　旋復花(四/分)　白頭翁(四/分)　獨活(六分/)　葶􁬦子(八分/熬)
　右十二味𢷬篩蜜和丸如梧子酒下二十丸漸加至
　三十丸日再服不利空腹服煮㯽榔桑根皮下更佳
　忌生菜熟麪蕎麥蒜炙肉粘膩醋物(並出第/一卷中)
崔氏旋復花湯療脚氣衝心欲死者服之救病困急此
方最先
　　旋復花(二/兩)　犀角(二兩/屑)　紫蘇莖(一/握)　桂心(一兩/)
　　赤茯苓(三/兩)　橘皮(二兩/)　生薑(三兩/)　前胡(四兩/)
　　乾棗(七枚/擘)　白前(一兩/)　香豉(七合綿褁文/仲用一升)
　右十一味切以水八升煮取二升四合分三服相去
　十里久以下氣小便利為度忌生葱酢物
又治脚氣􁟇痺不仁兩脚緩弱脚腫無力重者少腹氣
滿胷中痞塞見食即嘔或兩手大拇指不遂或兩脚大
拇指不遂或小便澀第一療氣滿嘔逆不下食旋復飲
子方
　　旋復花(二/兩)　橘皮(二兩/)　生薑(三兩/)　紫蘇莖(一/握)
　　茯苓(三兩/)　香豉(一升/綿褁)　大棗(十枚/擘)
　右七味切以水八升煮取二升四合分三服服别相
　去十里久日一劑凡服五劑上氣即下小便澀者加
　桑根白皮四兩慎生冷猪肉蒜麪魚粘食如其服此
　飲二三劑氣下訖即須服大犀角湯第一方十四味
　者是也服當小便利為度如其胷膈中氣滿者加半
　夏四兩湯洗待腹内氣和脚腫欲消皮膚猶如隔帛
　者宜服犀角麻黄湯一二劑五日後然服之忌生葱
　醋物
又大犀角湯療脚氣毒衝心變成水身體遍腫悶絶死
者方
　　犀角(二兩/屑)　桑根白皮(四/兩)白术(二兩/)　桂心(二兩/)
　　香豉(一升/)　防己(二兩/)　紫蘇(一握/)　前胡(四兩/)
　　橘皮(三兩/)　黄芩(三兩/)　茯苓(三兩/)　大棗(十枚/擘)
　　生薑(一兩/)
　右十三味切以水九升浸一宿煮取二升七合或水
　一斗煮取三升分為三服服相去如人行十里久以
　下氣利小便為度忌酢物桃李雀肉生葱等
又犀角麻黄湯方
　　犀角(二兩/屑)　麻黄(二兩/去節)　甘草(一兩/炙)　茯苓(二兩/)
　　防己(二兩/)　黄芩(一兩/)　石膏(三兩/)　附子(一兩/炮)
　　白术(一兩/)　芎藭(一兩/)　防風(一兩/)　當歸(一兩/)
　　生薑(三分/)　細辛(一兩/)　桂心(一兩/)
　右十五味切以水一斗先煮麻黄去沫訖取汁八升
　下諸藥煎取二升七合分三服相去十里久服訖覆
　取汗待三四日後若其皮膚不仁差即停不差宜更
　服之不得過三劑即差差訖脚中無力者宜服獨活
　犀角湯二三劑即愈
又獨活犀角湯
　　獨活(三兩/)　犀角(二兩/屑)　石斛(二兩/先煮)　丹參(二兩/)
　　側子(一兩/炮)　防風(二兩/)　防己(二兩/)　芎藭(二兩/)
　　生薑(三兩/)　當歸(二兩/)　芍藥(三兩/)　茯苓(四兩/)
　　桂心(一兩/半)　甘草(二兩/炙)
　右十四味切以水一斗煮取二升七合去滓分三服
　相去十里乆服訖任卧不須取汗凡服三二劑隔五
　日一服初服此藥覺腹内氣散兩脚有力行動無妨
　或可即停又可常服香豉酒灸三里穴絶骨各三百
　壯
又香豉酒方
　　用香豉一斗以酒三斗浸三日取飲任性多少利
　　即减之不利任性其中用橘皮生薑調適香味任
　　意服盡復作以差為度(並出第/六卷中)
文仲療脚氣心煩不下食方
　　牛乳(一小/升)　杏仁(四十/九枚)　橘皮(一分/切)　生薑(一兩/切)
　右四味合煎取八合空心頓服令盡虛人或微利亦
　無苦有人服驗(備急/同)
又毒氣攻心欲死者方與蘇徐木𤓰二物相加减用
　　吳茱茰(四/升)　淡竹葉(切一/升)
　右二味以水一斗煮取二升去滓分五服兼主上氣
　腫滿蘇恭云大快比加㯽榔仁(四十枚/末之)更快於本方
　備急同徐王用尋常氣滿日服一劑㯽榔(七枚合/皮碎)橘
　皮(一/兩)厚朴(炙/)吳茱茰(各三/兩)生薑(四/兩)水三升煮取一升
　二合分二服此湯性温去冷脹亦蘇家之法(備急/同)
又若毒氣攻心手足脉絶此亦難濟不得已作此湯十
愈七八方(千金云治脚氣入腹因/悶欲死腹脹茱茰湯方)
　　吳茱茰(六/升)　木𤓰(二枚/切)
　右二味以水一斗三升煮取三升分三服或以吐汗
　便活蘇恭云服得活甚易但鑽擊(一作/急)少時熱悶耳
　此方是為起死是高麗老師方與徐王方相似故應
　神妙備急千金蘇徐同方云無木𤓰可取吳茱茰一
　色煮服又方加青木香(三/兩)犀角(二兩/屑)亦云此湯起死人
又脚氣冷毒悶心下腎背膊痛上氣欲死者方
　　吳茱茰(三/升)　㯽榔(四十/枚)　青木香(二/兩)　犀角(三兩/屑)
　　半夏(八兩/湯洗)　生薑(六兩/)
　右六味切以水一斗煮取三升分三服大効破毒氣
　尤良(備急/同)
又脚氣入腹心悶者方
　　濃煮大豆汁飲一大升不止更飲大驗(備急/同)
又療脚氣入心悶絶欲死者
　　半夏(三兩/洗切)　生薑汁(二升/半)
　右二味内半夏煮取一升八合分四服極効忌羊肉
　餳(備急同並出/第九卷中)
蘇恭云若風熱輕但毒氣入胃唯心悶煩索水灑胷面
乾嘔好呌喚欲斷絶者服此犀角湯効方
　　犀角(屑/)　　青木香　羚羊角(屑/)　人參
　　竹茹　　　沉香　　射干(各二/兩)　麥門冬(去/心)
　　茯苓(各三/兩)　麝香　　雞舌香(各二/兩)石膏(八兩碎/綿褁)
　右十二味切以水六升煮取二升二合分四服相去
　六七里晩再服如覺眼明心悟若強人作三服此謂
　救死已試大驗若嘔逆不下食水漿即吐出者加半
　夏(四兩/洗)生薑(二/兩)橘皮(一/兩)加水一升半煮取二升三合
　忌五辛羊肉餳醋物(唐侍中同出/第一卷中)
近効救脚氣衝心此方甚効
　　㯽榔(六顆/)
　右一味𢷬篩取童子小便半升微温和末強半頓服
　如一炊久不轉動更取半准前服令盡得通即好
　甚良
又療脚氣擡肩喘並脚氣衝心方
　　烏豆(二斗/)
　右一味以水五大斗煮斟酌有一斗半即休分向兩
　故瓷瓮中以兩脚各於一瓮中浸遣人從膝向下捋
　之捋百遍以來必差如無瓷瓮取故瓦瓮不滲者亦
　得極重不過更浸一度必差(房給事/用極効)
又加減青木香丸方
　　崑崙青木香(六/分)　大腹㯽榔(七分/)　桂心(四分/)
　　芍藥(六分/)　　　枳實(七分/炙)　　　大黄(十分/)
　右六味𢷬篩蜜和為丸如梧子大以酒若飲任性服
　十五丸日二服稍稍加至大便微微通軟為度忌生
　葱已前方療一切脚氣發上衝秘悶有所不快即服
　三兩日取宣通亦療卒心痛腰腎間冷膿水服亦佳
　(吳昇/方)
又療脚氣上衝心狂亂悶者方
　　赤茯苓(十二/分)漢防己(八/兩)芍藥(十分/)㯽榔仁(十二/分)
　　甘草(八分/炙)　郁李仁(十/分)枳實(八分/炙)春著大黄(十四/分)
　　冬著牛膝(十二/分)
　右九味𢷬篩蜜和丸如梧子空腹清酒服十五丸日
　再服漸加至二十丸以微通洩為度利多減丸冬則
　去大黄加牛膝若體中虛弱去大黄加牛膝服亦得
　其藥皆須州土上好者惡藥服無益忌海藻菘菜酢
　物生冷油膩雜肉熱麪新炊飯及陳臭難消之物一
　切勿食
又療脚氣衝心肺氣氣急及水氣卧不得立驗方
　　葶􁬦子(四分好者/熬令紫色)杏仁(四分/)　　甘草(四分/炙)
　　海蛤(四分别/研如麪)　　郁李仁(四分/)　漢防己(五/分)
　　吳茱茰(二分/)　　㯽榔仁(六分/)　大黄(七分/)
　右九味𢷬篩為散合研令調和取蒸餅中棗膏二分
　去皮攪和白蜜少許更於日中𢷬一千二百杵方止
　空腹一服十五丸如梧子漸漸加至下洩為度服良
　久待丸散後可食忌海藻菘菜
又准前狀常服方
　　白蒺䔧子(一升炒/去刺)　　　五味子(八/分)　牛膝(八分/)
　　杏仁(一升/)　枳實(八分/炙)　甘草(五分擘/破炙)通草(一兩/)
　　車前子(二/兩)　桑根白皮(一/兩)人參(八分不/用亦得)
　右十味𢷬篩蜜和丸如梧子空腹一服十五丸漸漸
　加至二十五丸日再服亦得酒飲任情服良久待散
　可食忌海藻菘菜牛肉熱麪(潘玢侍御/襄城録留)
　　嶺南瘴氣脚氣酒湯散方一十三首
千金夫脚氣之疾先起嶺南稍來江東得之無漸或微
覺疼痺或兩脛腫滿行起屈弱或上入少腹不仁或時
冷時熱小便秘澀喘息氣衝喉氣急欲死食嘔不下氣
上逆者皆其候也是先覺此證先與犀角旋復花湯方
　　犀角(三兩/屑)　旋復花(二/兩)　橘皮(三兩/)　茯苓(二兩/)
　　大棗(二十/枚擘)　香豉(一升/)　紫蘇莖(一/握)　生薑(三兩/)
　右八味切以水八升煮取二升七合分三服相去十
　里久服之以氣下小便利為度如其不下服後大犀
　角湯忌醋物(崔氏名小犀/角湯備急同)
又大犀角湯方
　　犀角(二兩/屑)　旋復花(二/兩)　白术(二兩/)　桂心(二兩/)
　　防己(二兩/)　黄芩(二兩/)　生薑(三兩/)　香豉(一升/綿褁)
　　橘皮(三兩/)　茯苓(三兩/)　前胡(四兩/)　桑根白皮(四/兩)
　　紫蘇莖(一/握)　大棗(十枚/擘)
　右十四味切以水九升煮取二升七合分三服相去
　十里久取下氣為度若得氣下小便利脚腫即消能
　食若服湯訖不下氣急不定仍服後湯忌桃李雀肉
　生葱醋物(以上二方並出/崔氏文仲同)
又方
　　甘草(二兩/炙)　犀角(二兩/屑)　防風(二兩/)　桂心(三兩/)
　　杏仁(二兩/)　獨活(二兩/)　防己(二兩/)　石膏(四兩/)
　　芎藭(二兩/)　麻黄(三兩/去節)　生薑(三兩/)　白术(二兩/)
　　當歸(二兩/)　羚羊角(二兩/屑)黄芩(一兩/)
　右十五味切以水二斗先煮麻黄取八升汁下藥煎
　取三升分三服相去十里久三服訖覆取汗五日後
　更服一劑取汗同前忌海藻菘菜桃李雀肉生葱
又療脚氣初發從足起至膝脛腫骨疼者方
　　取萆麻葉切𢷬蒸薄褁之日二三易即消草麻子
　　似牛萆蟲故名萆麻也若冬月無萆麻取蒴藋根
　　𢷬碎和酒糟三分根一分合蒸熟及熱封褁腫上
　　如前法日二即消亦治不仁頑痺
又若腫已入䏶至少腹脹小便澀少者方
　　取烏特牛尿一升一服日再服取消乃止(翼方云/羸瘦者)
　　(二分尿一分牛乳/合煮浮結乃服之)
又若腫已消仍有此候者急服此湯方
　　麻黄(二兩/去節)　半夏(一兩/洗)　生薑(五兩/)　射干(二兩/)
　　獨活(三兩/)　犀角(一兩/屑)　羚羊角(一兩/屑)青木香(一/兩)
　　橘皮(一兩/)　杏仁(一兩/)　人參(二兩/)　升麻(一兩/)
　　吳茱茰(一/升)　茯苓(二兩/)　防己(二兩/)　前胡(二兩/)
　　枳實(二兩/炙)
　右十七味切以水九升煮取四升分五服相去二十
　里久中間進少粥以助胃氣此湯兩日服一劑取病
　氣退乃止以意消息之若熱盛喘煩者加石膏六兩
　生麥門冬一升去心去吳茱茰若心下堅加鼈甲一
　兩炙忌羊肉醋物餳莧菜(以上三方出蘇長/史並出第七卷中)
又大金牙酒療瘴癘毒氣中人風冷濕痺口喎面戾半
身不遂手足拘攣厯節腫痛甚者少腹不仁名曰脚氣
無所不療方
　　金牙(一斤/)　側子(三兩/炮)　附子(三兩/炮)　天雄(三兩/炮)
　　人參(二兩/)　蓯蓉(三兩/)　茯苓(二兩/)　獨活(半斤/)
　　當歸(三兩/)　白术(三兩/)　防風(三兩/)　黄芪(三兩/)
　　薯蕷(三兩/)　細辛(三兩/)　桂心(三兩/)　茵芋(二兩/)
　　石南(三兩/)　芎藭(三兩/)　地骨皮(三/兩)　五加皮(三/兩)
　　磁石(三兩/)　丹參(五兩/)　杜仲(三兩/)　萆薢(三兩/)
　　牛膝(五兩/)　狗脊(三兩/)　萎蕤(三兩/)　薏苡仁(一/升)
　　白芷(三兩/)　麥門冬(一/升)　生石斛(八/兩)　厚朴(三兩/炙)
　　枳實(三兩/)　桔梗(三兩/)　生地黄(切二/升)蒴藋(四兩/)
　　黄芩(三兩/)　逺志(三兩/去心)　荆子(三兩/)
　右三十九味切以酒八斗漬七日温服一合日四五
　衣一石藥細研如粉别絹袋盛共藥同漬藥力和善
　主療極多凡是風虛四體小覺有風疴者皆須将服
　之無不療者服者一依方合之不得輒信人大言浪
　有加減也忌猪肉冷水生葱生菜桃李雀肉蕪荑等
　(並出第/七卷中)
又小金牙散療南方瘴癘疫氣脚弱風邪鬼注方
　　金牙(五分/)　牛黄(一分/)　天雄(二分/)　萆薢(二分/)
　　黄芩(二分/)　麝香(二分/)　蜀椒(二分/汗)　由䟦(二分/)
　　雄黄(二分/)　朱砂(二分/)　烏頭(二分/)　細辛(三分/)
　　萎蕤(三分/)　桂心(二分/)　莽草(二分/)　犀角(二分/)
　　乾薑(三分/)　黄連(四分/)　蜈蚣(一枚長六/寸者炙)
　右十九味𢷬篩合牛黄麝香𢷬三千杵温酒服錢五
　匕日三夜二以知為度絳嚢盛帶男左女右一方寸
　匕省病問孝不避夜行塗鼻人中晨昬霧露亦塗之
　忌猪肉冷水生血物生菜等(出第十/二卷中)
延年療得嶺南瘴氣熱煩短氣心悶氣欲絶方
　　香豉(一升/)　梔子(十四/枚擘)　升麻(二兩/)
　右三味切以水四升煮取一升半分為三服即定也
又嶺南瘴氣面脚腫乍寒乍熱似瘧狀脚腫氣上心悶
欬嗽攤緩頑痺方
　　大麻仁(一兩/綿褁)升麻(一兩/)　射干(一兩/)　菖蒲(一兩/)
　　甘草(一兩/炙)　麻黄(一兩/去節)　大黄(一兩/别浸)　豉(三合/綿褁)
　　芒硝(半兩/)
　右九味切以水六升煮取二升去滓乃内芒硝分三
　服微利一二行解毒熱忌羊肉餳海藻菘菜(並出第十/九卷中)
蘇唐䜴酒若能常飲此酒極利腰脚嶺南常服此酒必
佳及卑濕處亦准此又恐有脚氣似著即宜服之方
　　香豉(三升/)　美酒香者(一斗/)
　右二味先取香豉三升三蒸三暴乾内一斗酒中漬
　三宿便可飲隨人多少用滓薄脚良
又方
　　大豆新者(一斗九/蒸九暴)
　右一味以美酒三斗漬三宿便可隨性多少飲盡復
　作常服甚佳
又方
　　香豉(三升/)　犀角(八兩/末之)
　右二味其豉如前用一生絹袋貯用好美酒九升漬
　之五日許其犀角末散著袋外毎服常攪令犀角味
　入酒中服三合量性増減日三服其酒夏月勿作多
　恐壊可用此方豉三合橘皮生薑葱細切任意調和
　先熬油令香次下諸物熬熟以綿褁内鐺中著酒任
　意性飲之(並出上/卷中)
　
　
　
　
　
　
　
　
　外臺秘要方卷十八
欽定四庫全書
　外臺秘要方卷十九
　　　　　　　　　　　　　唐　王燾　撰
　　脚氣腫滿方二十九首
病源此繇風濕毒氣摶於腎經腎主水今為邪所摶則
腎氣不能宣通水液水液不傳於小腸致水氣擁溢腑
藏浸漬皮膚故腫滿也(出第十/三卷中)
　　茯苓　　　乾薑　　　澤㵼(各二/兩)　桂心(二兩/)
　右四味切以水六升煮取二升分為三服忌酢物生
　葱
又療脚氣初發從足起至膝脛腫骨疼者方
　　烏牛尿一服一升日二服腫消止羸瘦者二分尿
　　一分牛乳合煮乳結乃服之
又方
　　生猪肝一具細切以淡䔉虀食之令盡若不盡者
　　分再食之(並出第十/六卷中)
崔氏療脚氣遍身腫方
　　大豆(二大升以水一斗/煮取五升去豆)桑根白皮(一握/切)
　　㯽榔(二七/枚碎)　　　　　茯苓(二兩/切)
　右四味將三物以前豆汁浸經宿煮取二升絞去滓
　添酒二合内藥中隨多少服之忌酢物(救急/同)
又療遍身腫小便澀者用麻豆方主之療脚腫氣
　　烏豆(一斗水四斗煮/取一斗半去豆)桑根白皮(切五/升)大麻子(二升/熬研)
　　(碎/)
　右三味以豆汁内藥煎取六升一服一升日二服三
　日令盡
又方
　　烏豆(五升/)　桑根白皮(切四升二物以水二/斗煮取一斗半去滓)
　　大麻子仁(一升/熬)　　　　橘皮(二兩/)　升麻(二兩/)
　　杏仁(二兩/)　猪苓(二兩/)　丹參(三兩/)　生薑(二兩/切)
　右九味切將七物内前桑皮豆汁中煮取四升朝二
　服相去如三食久藥消進食食消又更進二服(此二/方並)
　(唐尚/書送)
又療脚氣及腰腎膀胱宿水及痰飲桃花散方
　　收桃花隂乾量取一大升但隨虛滿不須按捺𢷬
　　為散紗羅下之温清酒和一服令盡通利為度空
　　腹服之須臾當轉可六七行但宿食不消化等物
　　摠㵼盡若中間覺饑虚進少許軟飯及麋粥極安
　　穏不似轉藥虚人廢朝謁但覺腰脚輕快使人踴
　　躍食味倍佳脚先腫者一宿頓消如囊中貯物傾
　　却相似又無毒易將息唯忌胡蒜猪肉三月内腹
　　虚大都消息慎生冷酸滑五辛酒麫及粘食肥膩
　　四五日外諸食復常
又余見古方論云脚氣但腫不悶經服利藥法令人渴
但腫縱不服利藥亦遣人渴宜利方
　　取大麻子熬令香和水研取一大升别以三大升
　　水煮一大升赤小豆取一升汁即内麻汁更煎三
　　五沸渴即飲之冷熱任取安穏饑時噉豆亦佳而
　　利小便止渴消腫大良榖葉及桑白皮熬炙為飲
　　飲之亦良腫盛力弱不堪大藥者取牛乳一小升
　　烏牛尿一小升無烏牛尿用黄者亦得和調分三
　　服相去十里久小便大利脚腫即頓消若一劑不
　　除隔一二日更服氣力好者依前服羸弱者每日
　　平旦唯一服六七合以差乃止忌雜肉(並出第/六卷中)
文仲大麻子酒方療脚氣上脚腫小腹痺
　　大麻子一升碎研清酒三升漬三宿温服隨性兼
　　療頭風補益此一方傳用大良(備急/同)
又療脚氣滿小便少者方
　　㯽榔(四十/枚切)　大豆(三升/)　桑根白皮(切二/升)
　右三味以水二斗煮取六升分六服間粥亦得若冷
　脹加吴茱茰二升生薑一兩用亦良(備急/同)
又療脚氣非冷非熱老人弱人脹滿者方
　　㯽榔殻汁中或茶飲中豉汁中服㯽榔仁散方寸
　　匕利甚快穏良(備急/同)
又脚氣滿方
　　大豆一升以水四升煮之令熱去滓取桑根白皮
　　切一大升和豆汁重煎之厚薄如酪布絞去滓空
　　腹日再(備急/同)
又徐王枳實散宜春秋服消腫利小便兼補療風虚冷
脹不能食方
　　枳實(半斤/炙)　桂心(一斤/)　茯苓　　白术(各五/兩)
　右四味為散酒服方寸匕日三服加至二七忌生葱
　酢物桃李雀肉等(備急/同)
又手脚酸痛兼㣲腫方
　　烏麻(五升㣲/熬碎之)
　右一味以酒一升漬一宿隨多少飲之盡更作大佳
　(備急/同)
又若身腫氣攻心者方
　　生猪肉去脂以漿水洗於兩板中壓去汁細切作
　　膾蒜虀啖之日二頓下氣除風此方外國法(備急/同)
又捋脚方
　　𢷬烏麻碎水煮漬捋大驗
又方
　　水煮杉木浸捋脚去腫滿大驗(備急/同)
又脚洪腫方
　　取小豆一升和榖楮心一握熟煮喫三二升即差
　　如湯沃雪良此二方經用効(備急同並出/第九卷中)
救急療風水毒氣遍身腫方
　　榖楮白皮(三/兩)橘皮(一兩/)桑根白皮(五兩東/引者)紫蘇
　　生薑(各四/兩)　大豆(二小/升)
　右六味切以水九升煮取一大升絞去滓分為四服
　其藥並須煖不過三劑必當差百日来唯禁大酢(出/第)
　(七卷/中)
必効主脚氣數發通身滿妨氣急者方
　　取大麻子一升碎以小便二升煮取一升去滓頓
　　服之(蘇唐徐同出/第三卷中)
蘇恭療下焦冷腫滿胷塞吐不下食者兼去温毒方
　　防己　　　芍藥(各二/兩)　枳實(炙/)　　獨活
　　防風　　　桂心(各三/兩)　生薑(八兩/)　葛根(三兩/)
　　半夏(一升/洗)
　右九味切以水九升煮取三升分作四服相去八九
　里久中閒食少粥一方無防己枳實加附子二兩炮
　餘依本方忌羊肉餳生葱(出上/卷中)
唐侍中療苦脚氣攻心此方甚散腫氣極驗
　　大㯽榔(七枚合/子碎)生薑(各二/兩)　橘皮　　吴茱茰
　　紫蘇　　　　木𤓰(各一/兩)
　右六味切以水三升煮取一升三合分再服忌如藥
　法
又葶藶丸療水氣及脚并虚腫方
　　葶藶子(七分/生用)牽牛子　　澤漆葉　　海藻(洗去/鹹炙)
　　昆布(如上/炙)　桑根白皮(炙/)甘遂(熬/)　　椒目
　　郁李仁(各三分/去皮)　　　　桂心(一分/)
　右十味𢷬篩蜜和為丸如梧子一服十五丸日再
　服加至二十丸其藥用桑白皮切五合赤小豆一合
　通草一兩切水二升煮取一升下藥忌生葱(出下/卷中)
蕭亮療脚氣腫盛因生瘡積年不差膿血長流依狀是
風毒氣為冬間服藥酒擁滯散在腠理宜服此方療風
痒及舊癬疥百病輕腰脚兼通大腸療肺中熱毒氣方
　　漏蘆　　　萎蕤　　　烏蛇脯(炙各二/十四分)
　　枳實(十二/分炙)　秦芁(九分/)　苦參(一斤𢷬去/筋脉取粉)
　　漢防己(八/分)　𤣥參(二十/二分)　乾麥門冬(十二分/去心)
　　白术　　　黄蓍(各十/二分)　大黄(二十/四分)　黄芩(八分/)
　右十三味𢷬篩蜜和丸如梧子一服四十丸日再漸
　加至五十丸無問食前食後服酒浸藥下之
又方
　　牛蒡根(切二/大升)枳實(八兩/炙)　磁石(一斤/)　薏苡仁(一/升)
　　𤣥參(六兩/)　烏蛇脯(六兩/炙)生地黄(切二/大升)烏豆(小粒/者一)
　　(大/升)
　右八味細切絹袋盛以好無灰酒一大斗浸經三日
　任性多少將以下前藥
又洗方
　　漏蘆(一大/升)　白歛(五兩/)　甘草(三兩/炙)　蒺䔧子
　　槐白皮　　五加根皮(各一/大升)
　右六味切以水二大斗煮取六升内芒硝半大升痒
　即洗其湯㣲温如人體如瘡熱濕布􁀙上忌海藻菘
　菜
又解風毒入腰脚暴悶痛飲子方
　　生犀角(屑/)　蜀升麻　　黄芩　　　乾藍
　　漢防己　　枳實(炙各/二兩)　漏蘆(三兩/炙)　白歛(一/兩)
　　梔子仁(十/箇)　甘草(元闕/分兩)
　右十味切以水八升煮取二升三合絞去滓分温三
　服不問食前後忌海藻菘菜酢(此方忌酢恐/更有茯苓)
又􁀙方
　　取前方加大黄三兩梔子四十顆取軟白布剪作
　　三二十筒孔内藥汁中浸濕傅瘡上乾即換
近効療脚氣兩脚腫滿暴破衝心衆醫不差方
　　小便(三升/)　　黍(三斤/)
　右二味相和煮三五沸將浸脚日三四度極神効其
　藥於水盆中盛下著火煖之如池瓮法周迴泥塞然
　後浸脚捋使汗出立効
　　脚氣腫滿小便澀方三首
蘇恭防己湯主通身體滿小便澀上氣上下痰水不能
食食則脹者方
　　桑白皮(五/兩)　大豆(五升以水二斗并桑/白皮煮取一斗去滓)防己
　　橘皮　　　赤茯苓　　麻黄(去節各/三兩)生薑(五/兩)
　　旋復花(一/兩)　杏仁(八十/枚)　紫蘇莖葉(二兩/切)
　右十味切以前件藥汁煮取三升去滓分為三服力
　弱者分為五服相去六七里久㣲覆當大汗小便利
　腫氣消下冷多加茱茰四兩熱多加𤣥參四兩忌酢
　物
又腫滿小便少者湯方
　　㯽榔(三十枚/合子碎)大豆(三升/)桑根白皮(二/升)生薑(一斤/合皮)
　右四味切以水二斗煮取五升半去滓分為六七服
　各相去十里久再服小便當利腫即消瘦弱不能忍
　者時復以少粥止之
又紫蘇湯方
　　紫蘇莖(一/兩)　甘草(炙/)　　橘皮(各一/兩半)　生薑(三兩/)
　　㯽榔(五枚/)
　右五味切以水五升煮取二升分三服相去十里久
　若能長服之永令氣消下忌海藻菘菜(並出上/卷中)
　　脚氣上氣方五首
病源此繇風濕毒氣初從脚上後轉入腹而乗於氣故
上氣也(出第十/三卷中)
張文仲硇砂牛膝三物散療脚氣上氣方
　　硇砂　　　牛膝　　　細辛(各三/兩)
　右藥為散酒和服方寸匕日再經四五服即効此方
　𠡠賜慕容寳節將軍服者云神効蘇恭脚氣方云是
　婆羅門法(備急必/効同)
又脚氣上氣入腹腫方
　　野椒根(除上皮細/剉一升)
　右一味以酒二升投安瓶中泥頭煻火燒得一沸然
　後温服一盞甚効唯忌冷肥物其餘不禁(並出第/九卷中)
蘇恭脚氣散主脚弱上氣痺滿不能食常服方
　　牛膝　　　硇砂　　　細辛　　　丹參
　　白术　　　郁李仁(各三兩/去皮)
　右六味𢷬篩為散酒服方寸匕日二服主脹腫下氣
　春秋冬三月時得服夏熱不可服春秋冬消腫利小
　便兼補療風虚冷脹不能食忌桃李雀肉生菜(出上/卷中)
唐療上氣㯽榔湯方
　　㯽榔(二七/枚)　杏仁(四七枚去/皮尖𢷬)
　右二味以小便一大升煮取半升分為二服相去五
　六里許此方甚下氣一日一服之佳如腹中欲利須
　㯽榔并子搥碎如前煮取汁服之即快利也
又風引湯療痺滿上氣遍身脹膝疼并去風濕痛方
　　大豆(三升/)　附子(三兩/炮)　枳實(炙/)　　澤㵼
　　橘皮(各四/兩)　甘草(炙/)　　茯苓　　　防風(各二/兩)
　右八味切以水二斗酒二升煮大豆取一斗去滓内
　藥煮取三升分三服三劑腫消去大豆澤㵼更服三
　劑差忌猪肉冷水海藻菘菜酢物(並出上/卷中)
　　脚氣心腹脹急方四首
病源此繇風濕毒氣從脚上入於内與藏氣相搏結聚
不散故心腹脹急也(出第十/三卷中)
蘇恭諸脚氣定時候間滿腹脹不能食者四時俱得服
下氣消脹方
　　昆布(八兩/)　射干(四兩/)　茯苓　　　乾薑(各一/兩)
　　羚羊角(屑/)　橘皮(各三/分)　杏仁(五分去/皮尖)蓽撥
　　吴茱茰　　大黄(各六分大小便澀者/著大黄無不須用)
　右十味𢷬篩蜜和為丸如梧子大飲服十五丸利多
　服七丸以意消息不能食者加白术六分麴末十分
　氣發服巳前丸得定如不定作㯽榔皮湯壓之忌酢
　物桃李雀肉等
又方
　　㯽榔(七枚/碎)　生薑(三兩/切)　橘皮(二兩/)　杏仁(三十/枚)
　右四味切以水四升煮取一升五合分二服相去七
　八里久或作半劑一服亦得氣脹發則服之差止
又若覺冷氣攻喉方
　　當含吴茱茰三五粒即氣散
又脚氣夏盛秋歇毒氣既謝風緩猶在若諸病皆退但
苦食腹脹不安為氣在咽喉吐不出嚥不入心悶痰滿
食已吐酢水者宜此昆布丸若先服諸藥及湯酒等兼
服之不相違忤昆布丸方(一云吴/茱茰丸)
　　吴茱茰　　蓽撥　　　茯苓　　　白术
　　麴　　　　葶藶(熬/)　　昆布(各四/兩洗)　杏仁(去皮/尖熬)
　　枳實(炙/)　　大黄　　　乾薑(各三/兩)　旋覆花(二/兩)
　　(半/)　　　　橘皮(三兩/半)
　右十三味𢷬篩蜜和為丸如梧子飲服十丸一本云
　二十丸日二服利多減之不利加之常令㣲利覺病
　退則止發便服之不可常服令人瘦六七日半合之
　或三分減一分不爾酸敗一本有半夏六兩以湯洗
　熬之射干三兩又一本無旋覆花乾薑大黄杏仁橘
　皮忌羊肉餳桃李雀肉酢物(並出上/卷中)
　　脚氣寒熱湯酒方一十首
千金甘草湯療脚弱舉身洪腫胃反食榖吐逆胷中氣
結不安而寒熱下痢不止小便難服此湯即益亦服女
麴散利小便腫消服大散摩膏有驗方
　　甘草(一兩/炙)　人參(一兩/)　半夏(一升/洗)　桂心(三兩/)
　　小麥(八合/完用)　大棗(二十/枚擘)　生薑(八兩/)　吴茱茰(二/升)
　　蜀椒(三兩/出汗)
　右九味切以水一斗三升煮麥取一斗去麥内諸藥
　煮取四升一服六合作六服忌海藻菘菜羊肉餳生
　葱
又若寒熱日再三發可服此常山甘草湯方
　　常山(三兩/)　　甘草(一兩/半)
　右二味切以水四升煮取一升半分三服相去五里
　久進一服忌海藻菘菜生葱生菜
又白术膏酒療脚弱風虚五勞七傷萬病皆主之方
　　生白术(浄洗一石五斗仍須㨂/擇𢷬取汁三斗煎取半)
　　濕荆(二十五束束别三尺圍各長二尺五/寸徑頭二寸火燒取瀝三斗煎取半)
　　青竹(三十束束别三尺圍各長二尺五/寸徑頭一寸燒取瀝三斗煎取半)
　　生地黄(五大斤粗大者𢷬/取汁三斗煎取半)
　　生五加根(三十斤浄洗訖剉於大釡内以水四石/煎之去滓清澄取汁七斗以銅器中盛)
　　(大釡内水上煎之取汁三斗五/升其煎諸藥法一凖五加法)
　右件白术等五種藥摠計並訖得汁九斗五升上糯
　米一石五斗上小麥麴八斤暴乾末之以藥汁六斗
　浸麴五日待麴起第一浄淘米七斗令得三十遍以
　上下米置浄席上以生布拭之然後炊之下饋以餘
　藥汁澆饙調强弱更蒸之待饙上痂生然後下於席上
　調強弱冷熱如常釀法醖之蜜蓋頭三日後第二酘
　更淘米四升一如前法酘之三日後即加藥如左
　　桂心(六兩/)　甘草(六兩/炙)　白芷(六兩/)　當歸(六兩/)
　　芎藭(六兩/)　麻黄(六兩/去節)　乾薑(一斤/)　五加皮(一/斤)
　　細辛(六兩/)　防風(六兩/)　附子(五兩/炮)　牛膝(九兩/)
　右十二味㕮咀訖第三酘以米四斗浄淘如前法還
　以餘汁澆饙重蒸待上痂生下置席上調冷熱如常
　釀法和上件藥酘之三日外後嘗甘苦得中訖蜜封
　頭二七日後押取清酒一服四合日再細細加以知
　為度温酒不得過熱慎生冷酢滑猪鯉牛肉葱菜等
　物
又松葉酒療脚弱十二風痺不能行服更生散數劑及
衆療不得力服此一劑便能逺行不過一兩劑方
　　松葉(六十/斤)
　右一味㕮咀以水四石煮取四斗九升以釀五斗米
　如常法别煮松葉汁以漬米并饙飯釀泥封頭七日
　發澄飲之取醉得此酒力者甚衆神妙(並出第/七卷中)
崔氏療脚弱獨活湯方
　　獨活(三兩/)　生石斛(三/兩)　白术(一兩/)　防風(一兩/半)
　　茯苓(四兩/)　白前(一兩/)　羚羊角(二兩/屑)芎藭(二兩/)
　　桑根白皮(二/兩)黄芩(三兩/)　附子(一兩/炮)　生薑(三兩/)
　　桂心(一兩/)　防己(一兩/)
　右十四味切以水九升煮取二升五合去滓分三服
　相去十里久服隔四日一劑宜服兩劑佳慎生冷酢
　滑猪魚䔉桃李雀肉生葱(蘇恭同出/第六卷中)
備急療脚氣屈弱若田舍貧家無藥者可釀菝葜及松
節酒皆善方
　　菝葜一斛浄洗剉之以水三斛煮取九斗以漬麴
　　又以水二斛煮滓取一斛以漬飯釀之如酒法熟
　　押取飲隨多少若用松節及葉亦準此法其汁不
　　壓也患脚氣屈弱積年不能行腰脊攣痺及腹内
　堅結者服之不過三五劑皆平復如常神驗(肘後文/仲同)
又金牙酒最為療脚氣屈弱之要今載之方如左
　　金牙　　　細辛　　　茵芋(肘後作/莽草)乾薑
　　乾地黄　　防風　　　附子(去皮/)　地膚子
　　蒴藋　　　升麻(各四/兩)　人參(二兩/)　獨活(一斤/)
　　牛膝(五兩/)　石斛(五兩/)
　右十四味切之以酒四斗漬之六七日服二三合稍
　加之亦療口不能語脚屈至良又側子酒亦驗(肘後/同千)
　(金無升麻人參石斛牛膝茵芋乾薑/有蜀椒莽草止十味云冷加乾薑)
又陶効驗方云金牙酒療脚弱風冷痺曳又令人肥健
勝舊百倍起三十年嚲曳不能行口不能語者昔趙寅
陽嚲曳二十六年肉冷如鐡唯餘骨爾服此三十日便
起郄太山家代傳秘之云一方用茵芋四兩初服無數
任性令足使有酒色便止不得食肥肉生菜其方無牛
膝石斛二物餘同(文仲同並出/第二卷中)
蘇恭獨活酒十月以後腰脚屈弱兼頭眩氣滿服此方
　　獨活　　　生薑　　　石斛(各六/兩)　牛膝
　　丹參　　　萆薢　　　側子(炮/)　茯苓(各四/兩)
　　防風　　　薏苡仁　　山茱茰　桂心
　　白术　　　天雄(炮/)　　芎藭　　秦芁
　　當歸　　　人參(各三/兩)　甘菊花(二/兩)　生地黄(八/兩)
　右二十味切絹袋貯以酒二斗五升漬四日温服三
　四合日二服頭風患冷者加椒二兩汗(出第一/卷中)
　　脚氣痺弱方七首
病源此繇血氣虚弱受風寒濕毒氣與血并行於膚腠
邪氣盛正氣少故血氣澀澀則痺虚則弱故令痺弱也
(出第十/三卷中)
肘後療脚氣之病先起嶺南稍来江東得之無漸或㣲
覺疼痺或兩脛小滿或行起忽屈弱或少腹不仁或時
冷時熱皆其候也不即療轉上入腹便發氣上則殺人
療之多用湯酒摩膏藥種數既多不但五三劑今止取
單行効用方
　　急先取好豆豉一斗三蒸三暴乾以好酒三斗漬
　　三宿便可飲隨人多少欲盡預作若不及待漬便
　　以酒煮䜴飲之以滓薄脚其勢得小退乃更營諸
　　酒及膏湯炙之(文仲備/急同)
又獨活酒方
　　獨活(五兩/切)　附子(五兩生用/去皮破)
　右二味以酒一斗漬三宿服從一合始以㣲痺為度
　忌猪肉冷水(文仲備/急同)
又方
　　好硫黄(二兩/末之)　　　牛乳(五升/)
　右二味以水五升先煮乳水至五升乃内硫黄煎取
　三升一服三合亦可直以乳煎硫黄不用水也卒無
　牛乳羊乳亦善(千金翼云一服一/合不知至三合)
又方
　　先煎牛乳三升令減半以五合服硫黄末一兩服
　　畢厚覆取汗勿令得風中間更一服至暮又一服
　　若已得汗不更服但好消息將䕶之若未差愈後
　　數日中亦可更作若長將亦可煎為丸北人服此
　　療脚多效但須極好硫黄取預備之(並出第/一卷中)
千金松脂散主一切風及大風脚弱風痺方薰陸法亦同
　　取松脂三十斤以椶皮袋盛繫頭鐡鐺底布竹木
　　置袋於上石押之下水於鐺中令滿煮之膏浮出
　　得盡以後量更二十沸接取置於冷水中易袋洗
　　鐺更煮如此九遍藥成𢷬篩為散以粗羅下之用
　　酒服一方寸匕日二初和藥以冷酒藥入腹後飲
　　熱酒行藥以知為度如覺熱即減不減令人大小
　　便秘澀宜食葱羹仍自不通宜服生地黄汁㣲取
　　泄利也除忌大麻子以外無所禁若欲斷米加茯
　　苓與松脂等分蜜和為丸但食淡麪餺飥日兩度
　　一食一小椀勿多食也作餺飥法稉米和麫熟挼煮
　　五十沸漉出冷水淘更置湯中煮十餘沸然後漉
　　出食之服松脂三十日後自覺有驗兩脚如似水
　　流下是効如恐秘澀和一斤松脂茯苓與棗粟許
　　大蘇即不澀服經一百日後脚氣當愈仙經曰服
　　松脂一年增夀一年服之二年增夀二年服之乃
　　至十年增夀十年(出第七/卷中)
蘇恭煮散療脚氣經春夏及秋脚弱或腫氣時上衝心
身體痺悶者方
　　獨活　　　茯苓　　　牛膝　　　漢防己
　　白术　　　黄芪　　　麻黄(去節/)　柴胡(各六/兩)
　　當歸　　　防風　　　橘皮　　　桂心
　　人參(各四/兩)　附子(三兩/生用)　磁石(十六兩/碎如豆)羚羊角(三/兩)
　　(屑/)　　　　生薑　　　杏仁　　　半夏(洗/)
　　吴茱茰　　㯽榔(碎/)　　丹參(八兩/)
　右二十二味不著分兩自隨時加減餘二十物切如
　豆分作三十貼貼著生薑一兩合皮碎切杏仁十四
　枚去皮尖碎以水二升煮取七合去滓頓服之日一
　服或二日一服冷多加吴茱茰半兩熱多加麥門冬
　半兩大熱以竹瀝一升代水嘔逆食不下加半夏一
　兩毒悶加青木香二分以意消息之患人大便難加
　大黄半兩腹滿食不消加㯽榔三二枚所加藥病差
　即止不常服忌猪肉冷水羊肉餳生葱桃李雀肉酢
　物(出第一/卷中)
又療諸脚氣弱未至大發尋常煮散方
　　獨活　　　漢防己　　麻黄(去節/)　茯苓
　　丹參　　　牛膝(各六/兩)　磁石(十六/兩碎)　黄芪
　　防風　　　人參　　　犀角(各六/兩)　升麻
　　青木香　　桂心(各四/兩)　石膏(十四/兩碎)　吴茱茰(八/兩)
　　生薑　　　半夏(洗/)　　㯽榔(大者/)　杏仁
　　大黄(切/)
　右二十一味將十六物𢷬切如豆分作三十分分和
　為一服服以㯽榔三枚生薑一兩各合皮切杏仁十
　四枚去皮尖以水二升三合煮取七合去滓日晩或
　夜中服之日一服若氣盛時日二服可一服或二日
　一服或三日一服若心下滿嘔逆者加半夏一兩嘔
　定止若大便澀者可去磁石加大黄一兩大便利即
　停忌生葱醋物羊肉餳
　　脚氣痺攣方二首
病源脚氣之病有挟風毒者則風毒搏於筋筋為攣風
濕乗於血則痺故令痺攣也(出第十/三卷中)
千金石斛酒療風虚氣滿脚疼冷痺攣弱不能行方
　　石斛(五兩/)　丹參(五兩/)　防風(二兩/)　側子(四兩/)
　　桂心(三兩/)　乾薑(三兩/)　羌活(三兩/)　秦芁(四兩/)
　　芎藭(三兩/)　杜仲(四兩/)　薏苡仁(一升/碎)五加根皮
　　(五/兩)　　　　山茱茰(四/兩)　橘皮(三兩/)　椒(三兩/)
　　黄芪(三兩/)　白前(三兩/)　茵芋(三兩/)　當歸(三兩/)
　　牛膝(四兩/)　鍾乳(八兩/)
　右二十一味切將鍾乳𢷬碎别絹袋盛繫於大藥袋
　内以清酒四斗漬三日初服三合日再稍稍加之以
　知為度忌猪肉冷水生葱(出第七/卷中)
千金翼防己湯主風濕四肢疼痺攣急浮腫方
　　木防己(三/兩)　茯苓(四兩/)　芎藭(三兩/)　芍藥(二兩/)
　　桂心(三兩/)　甘草(六分/炙)　大棗(十二/枚擘)　麻黄(三兩/去節)
　　桑根白皮(切二/升)
　右九味以水一斗二升煮麻黄減一升内藥煮取三
　升分三服服漸汗出令遍身以粉粉之慎風冷(出第/十六)
　(卷/中)
　　風偏枯方二首(此風偏枯以下五門並兼/療脚氣風毒等病相類)
病源風偏枯者由血氣偏虛則腠理開受於風濕風濕
客於半身在分腠之間使血氣凝濇不能潤養久不差
生氣去邪獨留則成偏枯其狀半身不隨肌肉偏枯小
而痛言不變智不亂是也邪初在分腠之間宜温卧取
汗益其不足損其有餘乃可復也診其胃脈沈大心脈
小牢急皆為偏枯男子則廢左女子則廢右若不瘖舌
轉者可療三十日起其年未滿二十者三歲死又左手
尺中神門以後脈足太陽經也虚者則病惡風偏枯此
繇愁思所致憂思所為其湯熨鍼石别有正方補養宣
導今附於後養生方導引法云正倚壁不息行氣從頭
至足止愈疽疝大風偏枯諸風痺
又云仰兩足指五息止引腰背痺偏枯令人耳聞聲常
行眼耳諸根無有障礙
又云正倚壁不息行氣從口趣令氣至頭始止療疽痺
大風偏枯
又云一足蹹地足不動一足向側相轉身欹勢并手盡
急迴左右迭二七去脊風冷偏枯不通潤(出第一/卷中)
深師大八風湯療毒風濕痺嚲曳或手脚不隨身體偏
枯或毒弱不任或風經五藏恍恍惚惚或多語喜忘有
時恐怖或肢節㾓疼頭眩煩悶或腰脊强直不得俛仰
又加腹滿食少時氣欬或始遇病時卒倒悶絶即不能
語便失音半身或舉體不隨不仁沈重皆由體虚恃少
不避風冷所致二十三種大八風湯方
　　當歸(二兩/半)　升麻(一兩/半)　烏頭(二兩/炮)　黄芩(二兩/)
　　芍藥(二兩/)　逺志(二兩/去心)　獨活(二兩/)　五味子(一兩/半)
　　防風(二兩/)　芎藭(二兩/)　麻黄(二兩/去節)　乾薑(二兩/半)
　　秦芁(二兩/)　桂心(二兩/)　大豆(二升/)　石斛(二兩/)
　　甘草(二兩/半炙)　杏仁(四十/枚)　人參(二兩/)　茯苓(二兩/)
　　黄芪(二兩/)　紫菀(二兩/)　石膏(二兩/碎)
　右藥㕮咀以水一斗三升酒二升合煮取四升强人
　分四服羸人分五六服(千金翼同出/第九卷中)
古今録驗療三十年風躃偏枯不能行香豉散方
　　生地黄(三十/斤)香豉(三升/綿褁)
　右二味洗地黄㕮咀先蒸半日暴燥更合豉蒸半日
　暴令燥𢷬下篩以酒服三方寸匕日三亦可水服益
　精爽氣服數月有神効(出第十/四卷中)
　　風四肢拘攣不得屈伸方五首
病源此由體虚腠理開風邪在於筋故也春遇痺為筋
痺則筋屈邪客關機則使筋攣邪客於足太陽之絡令
人肩背拘急也足厥隂肝之經也肝通主諸筋主在春
其經絡虚春遇風邪則傷於筋使四肢拘攣不得屈伸
診其脈急細如弦者筋急足攣也若筋屈不已又遇於
邪則移變入肝其狀夜卧則驚小便數也其湯熨鍼石
别有正方補養宣導今附於後養生方導引法云手前
後逓互交拓極勢三七手掌向下低頭面心氣向下至
涌泉倉門却努一時取勢散氣放縱身體平頭動膊前
後欹側柔轉二七去膊并冷血筋急漸漸如消又云兩
手抱左膝伸腰鼻内氣七息展右足除難屈伸拜起脛
中痛萎
又云以兩手抱左膝著膺除下重難屈伸
又云踞坐伸右脚兩手抱左膝頭伸腰以鼻内氣自極
七息展右足著外除難屈伸拜起脛中疼痺
又云立身上下正直一手上拓㧕手如似推物勢一手
向下如捺物極勢上下来去換易四七去膊内風兩膊
并内冷血兩腋筋脈攣急
又云踞伸左脚兩手抱右膝伸腰以鼻内氣自極七息
展左足著外除難屈伸拜起脛中疼痺(出第一/卷中)
千金療口風手足拘攣百節疼痛煩熱心亂惡寒經日
不欲飲食張仲景三黄湯方
　　麻黄(五分/去節)　獨活(四分/)　細辛(二分/)　黄芪(二分/)
　　黄芩(三分/)
　右五味切以水五升煮取二升分二服一服小汗兩
　服大汗心中熱加大黄二分腹滿加枳實一分炙氣
　逆加人參三分悸加牡蠣三分熬渴加栝樓根三分
　先有寒加八角附子一枚炮此方神秘不傳(張文仲/備急深)
　(師及翼古/今録驗同)
又麻子湯療大風周身四肢攣急風行在皮膚身勞强
服之不虚人又主精神䝉昩方
　　秋麻子(三升浄擇/水漬一宿)　　　防風(二兩/)　麻黄(二兩/去節)
　　生薑(二兩/)　橘皮　　　桂心(二兩/)　竹葉(一握/洗)
　　石膏(二兩/碎)　細辛(二兩/)　葱白(一握/)　香豉(一合/)
　右十一味切先以水二斗半煮麻子令極熟漉却滓
　取九升别煮麻黄數沸掠去沬内諸藥汁中煮取三
　升去滓空腹分三服服訖當㣲汗汗出以粉塗身然
　極重風者不過三劑乃至五劑以来無不差輕者不
　過兩劑差有人患大風賊風刺風加獨活三兩比小
　續命湯準當六七劑忌生葱生菜(一方無/細辛)
又白歛薏苡湯療風拘攣不可屈伸方
　　白歛(一升/)　薏苡仁(一/升)　芍藥(一升/)　酸棗仁(一/升)
　　乾薑(一升/)　附子(三枚/炮破)　甘草(炙一/升)　桂心(一升/)
　　牛膝(一升/)
　右九味淳酒二斗漬一宿㣲火煎三沸服一升日三
　扶杖起行不耐酒服五合忌生葱猪肉海藻(古今録/驗同翼)
　(方有車前子並/出第八卷中)
崔氏療暴得風四肢攣縮枯細不能行動用大豆蒸貧
人不能辦藥者可依此方
　　取大豆三升浄㨂擇淘之漉出蒸之待氣溜下甑
　　傾二大升醶醋甑中和攪令遍於宻屋内地上設
　　鋪席一帛帕傾豆著帕上仍以五六重綿衣覆豆
　　令病人於豆上卧以被覆之若豆冷漸漸却綿衣
　　令一人於被内引挽攣急處却綿衣盡豆冷收取
　　更著甑中依前法蒸熱下甑復著升半酢和豆一
　　準前法用鋪設毎一收豆作二升荆瀝湯與病人
　　飲饑即任食日再度夜一度如此經三日三夜即
　　休忌風(出第三/卷中)
古今録驗西州續命湯療中風入藏及四肢拘急不隨
緩急風方
　　麻黄(三兩/去節)　石膏(二兩/)　芎藭(一兩/)　生薑(三兩/)
　　黄芩(一兩/)　甘草(一兩/炙)　芍藥(一兩/)　桂心(一兩/)
　　郁李仁(三兩/去皮)防風(一兩/)　杏仁(四十/枚)　當歸(一兩/)
　右十二味切以水九升煮麻黄去上沫内諸藥煮取
　三升分四服初服取汗米粉於衣裏粉之忌海藻菘
　菜生葱(出第四/卷中)
　　風不仁方三首
病源風不仁者繇榮氣虚衛氣實風寒入於肌肉使血
氣行不宣流其狀搔之皮膚如隔衣也是診其寸口脈
緩則皮膚不仁不仁脈虚數者生牢急疾者死其湯熨
鍼石别有正方補養宣導今附於後養生方導引法云
赤松子曰偃卧展兩脛兩手足外踵指相向以鼻内氣
自極七息除死肌不仁足寒
又云展左足右足上除不仁脛寒(出第一/卷中)
深師茵芋酒療新久風體不仁屈曳或拘急腫或枯焦
皆主之施連所增損方甚良
　　茵芋(二兩/)　狗脊(二兩/)　躑躅花(二兩/生用)烏頭(二兩/生用)
　　附子(二兩/生用)　天雄(一兩/生用)
　右六味切以酒一斗絹囊盛藥漬之冬八九日夏五
　六日初服半合不知增之以知為度忌猪肉冷水(千/金)
　(翼/同)
又八風湯療五緩六急不隨身體不仁下重腹中雷鳴
失小便方
　　防風(二兩/)　芍藥(二兩/)　茯苓(二兩/)　黄芪(三兩/)
　　獨活(四兩/)　當歸(三兩/)　人參(三兩/)　乾薑(三兩/)
　　甘草(一兩/炙)　大豆(二升/)　附子(大者一/枚炮)
　右十一味切以水一斗清酒二升合煮取三升分三
　服忌海藻菘菜猪肉冷水酢物
又犀角丸療百病鬼注惡風入皮膚淫淫液液流移無
有常處四肢不仁牽引腰背腹脹滿心痛逆胷滿不得
飲食吸吸短氣寒熱羸瘦夜喜惡夢與鬼神交通欬𠻳
膿血皆療之方
　　犀角(二分/屑)　獺肝(三分/炙)　雄黄(四分/研)　桂心(二分/)
　　丹砂(四分/研)　貝齒(十分/炙研)　巴豆(三十枚/熬去心)蜈蚣(一枚/去頭)
　　(足/炙)　　　　真珠(四分/研)　射罔(一分/)　麝香(一分/研)
　　羚羊角(二分/屑)牛黄(二分/研)　附子(一分/炮)　鬼臼(二分/)
　右十五味𢷬下篩蜜和更𢷬五千杵平旦服如胡豆
　二丸酒飲並得日三忌猪肉冷水生葱生血物蘆笋
　(並出第/九卷中)
　　風濕痺方四首
病源風濕痺病之狀或皮膚頑厚或肌肉酸疼風寒濕
三氣雜至合而成痺其風濕氣多而寒氣少者為風濕
痺也由血氣虚則受風濕而成此病久不差入於經絡
摶於陽經亦變令身體手足不隨其湯熨鍼石别有正
方補養宣導今附於後養生方導引法云任縱臂不息
十二通愈足濕痺不任行腰脊痛又正卧疊兩手著背
下伸兩脚不息十二通愈足濕痺不任行腰脊痛痺有
偏患者患左壓右足患右壓左足久行手亦如足周行
滿十方止
又云以手摩腹從足至頭正卧伸臂導引以手持引足
住任臂閉氣不息十二通以療痺濕不可任腰脊痛(出/第)
(一卷/中)
千金諸風痺方
　　桂心(一兩/)　當歸(一兩/)　茯苓(一兩/)　防風(一兩/)
　　甘草(一兩/炙)　黄芩(一兩/)　生薑(五兩/)　秦芁(二分/)
　　葛根(二分/)　乾棗(三十/枚擘)　杏仁(五十枚/去皮尖)
　右十一味切水酒各四升煮取三升分三服取汗
又療風痺逰走無定處名曰血痺大(闕/)主之方
　　萆薢(四分/)　薯蕷(四分/)　牛膝(四分/)　澤㵼(四分/)
　　蠐螬(三分/熬)　天雄(三分/炮)　車前子(三/分)　乾漆(熬三/分)
　　白术(三分/)　地膚子(三/分)　山茱茰(五/分)　狗脊(三分/)
　　茵芋(一分/)　乾地黄(十/分)
　右十四味𢷬篩蜜和丸酒服如梧子十丸日三服稍
　稍加之忌桃李雀肉猪肉冷水蕪荑等物
又白歛散療風痺腫筋急展轉易無常處方
　　白歛(二分/)　附子(一分/炮)
　右二味𢷬下篩酒服半刀圭日三不知増至一刀圭
　身中熱行為候十日便覺忌猪肉冷水(並出第/八卷中)
古今録驗六生散療急風痺身軀拘痛方
　　生菖蒲(一斤/切)生地黄(一/斤)　拘把根(一/斤)　生商陸根
　　(一/斤)　　　　生烏頭(半/斤)　生薑(二斤/)
　右六味以淳酒漬之一宿出暴乾復内酒中令酒盡
　暴令燥𢷬下篩以清酒一升服一錢七日再服之忌
　猪羊肉冷水蕪荑餳(出第十/四卷中)
　　風濕方九首
病源風濕者是風氣與濕氣共傷於人也風者八方之
虚風濕者水濕之蒸氣若地下濕復少霜雪其山水氣
蒸兼值暖猥退人腠理開便受風濕其狀令人懈惰精
神昬憒若經久亦令四肢緩縱不隨入藏則瘖瘂口舌
不收或脚痺弱變為脚氣其湯熨鍼石别有正方補養
宣導今附於後養生方真誥云櫛頭理髮欲得多過通
流血脈散風濕數易更櫛畨用之(出第十/一卷中)
深師療風濕脈浮身重汗出惡風方
　　漢防己(四/兩)　白术(三兩/)　蜀黄芪(五/分)　甘草(二兩/炙)
　　大棗(十二/枚擘)　生薑(三兩/)
　右六味㕮咀以水六升煮取二升分為三服服湯當
　坐被中欲解汗出如蟲行皮中忌桃李雀肉海藻菘
　菜(千金同此本仲/景傷寒論方)
又四物附子湯療風濕相摶骨節疼煩掣痛不得屈伸
近之則痛白汗出短氣小便不利惡風不欲去衣或一
身悉腫方
　　附子(二枚炮/八破)桂心(四兩/)　白术(三兩/)　甘草(二兩/炙)
　右藥㕮咀以水六升煮取三升去滓服一升日三當
　㣲汗若汗出煩者一服五合蔡公數用驗忌猪肉冷
　水生葱餘忌同前方(此本仲景/傷寒論方)
又療風濕百節疼痛不可屈伸痛時汗出方
　　芍藥(四兩/)　甘草(三兩/炙)　芎藭(四兩/)　附子(三兩/炮四)
　　(破/)
　右四味㕮咀以水五升煮取二升分再服相去十里
　頃忌同
又療風濕身體疼痛惡風㣲腫湯方
　　桂心(四兩/)　麻黄(二兩/去節)　芍藥(二兩/)　天門冬(二/兩)
　　(去/心)　　　　生薑(三兩/)　杏仁(五十/枚)
　右六味㕮咀以水一斗煮取三升一服一升日三忌
　鯉魚忌同(並出第/九卷中)
古今録驗附子湯療風濕相摶骨節煩疼不得屈伸近
之則痛白汗出短氣小便不得利惡風不欲去衣或一
身流腫方
　　桂心(三兩/)　白术(三兩/)　附子(二枚炮/八破)甘草(三兩/)
　右四味㕮咀以水六升煮取三升分三服㣲汗即止
　若汗出煩者稍服五合驃騎使吴諧以建元元年八
　月二十六日始覺如風至七日卒起便頓倒髀及手
　皆不隨通引腰背疼痛通身腫心多滿至九月四日
　服此湯一劑通身流汗即從来所患悉愈本方不用
　生薑既有附子今加生薑三兩忌同
又療風濕體疼惡風㣲腫天門冬湯方
　　天門冬(三兩/去心)葛根(四兩/)　生薑(三兩/)　桂心(四兩/)
　　麻黄(三兩/去節)　芍藥(二兩/)　杏仁(五十/枚)　甘草(二兩/炙)
　右八味切以水一斗煮取三升分三服取汗忌鯉魚
　餘同前(深師無芍藥名天門冬/湯並出第十四卷中)
又療頭風濕面如鍼刺之状身體有腫惡風汗出短氣
不能飲食麻黄湯方
　　麻黄(四兩/)　芎藭(一兩/)　莽草(一兩/)　當歸(一兩/)
　　杏仁(三十/枚)
　右五味切以水五升煮取二升去滓分三服日三糜
　粥将息佳
又辨中風偏枯風痱風懿風痺偏枯者半身偏不隨肌
肉偏不用而痛言不變智不亂病在分腠之間温卧取
汗益其不足損其有餘乃可復也風痱者身無痛四肢
不收智亂不甚言㣲知可療甚則不能言不可治也風
懿者奄忽不知人咽中塞窒窒然舌强不能言病在藏
腑先入隂後入陽治之先補於隂後冩於陽發其汗身
轉軟者生汗不出身直者七日死風痺病不可己者足
如履冰時如入湯腹中股脛淫濼煩心頭痛嘔眩時時
汗出目眩悲恐短氣不樂不出三年死騎士息王恕母
年五十紗扇自扇汗出中風口不得語身緩不收積一
月困篤張苗為作七物獨活湯服五劑得愈又士度良
母年七十餘中風但苦口不得語積百餘日往来飲食
如故苗又與合獨活湯四劑得愈七物獨活湯療脚弱
及中風濕緩縱不随方(出胡/洽)
　　獨活(五兩/)　葛根(四兩/)　乾薑(二兩/)　桂心(四兩/)
　　半夏(四兩/洗)　甘草(二兩/炙)　防風(三兩/)
　右七味㕮咀以水一斗煮取三升每服一升日三得
　少㣲汗出好忌羊肉餳海藻菘菜生葱
又療濕家始得病時可與薏苡麻黄湯方
　　薏苡(半升/)　麻黄(四兩/去節)　甘草(二兩/炙)　杏仁(二兩/)
　右四味㕮咀以水五升煮取二升分再服汗出即愈
　濕家煩疼可以甘草麻黄湯發汗不差更合飲家加
　白术四兩名白术麻黄湯忌海藻菘菜桃李雀肉等
　(此本仲景方分兩小/異並出第十五卷中)
　　許仁則療脚氣方三首
許仁則曰此病有數種有飲氣下流以成脚氣飲氣
即水氣之漸亦有腎氣先虚暑月承熱以冷水洗脚濕
氣不散亦成脚氣亦有腎氣既虚諸事不節因居卑濕
濕氣上衝亦成脚氣此諸脚氣皆令人脚脛大脚趺腫
重悶甚上衝心腹滿悶短氣中間有乾濕二脚氣濕者
脚腫乾者脚不腫漸覺枯燥皮膚甲錯須細察之若先
覺心腹脅肋刺痛胷背滿悶喫食之後此狀彌加時時
氣短手脚沈重骨髓疼多喝氣每食諸黏膩陳敗臭物
即諸狀轉劇此即飲氣下流而成脚氣有此候者自宜
依前療飲氣将成水氣細辛等八味湯葶藶子等十五
味丸療之若先無前狀但覺脚腫疼悶沈重有時緩弱
乍衝心腹滿悶小腹下不仁有時急痛宜依後吴茱茰
等五味湯桑根白皮等十味丸側子等十味酒細細服
之吴茱茰湯方
　　吴茱茰(二/兩)　生薑(五兩/)　橘皮(三兩/)　桂心(二兩/)
　　大㯽榔(十枚/)
　右藥切以水七升煮取二升半去滓分温三服服相
　去如人行七八里久一服覺諸狀可欲重合服亦佳
　服湯後將息經三四日即服後桑根白皮等十味丸
　忌生葱
又方
　　桑根白皮(五/兩)生薑(屑六/兩)　蜀椒(汗/)　　桂心
　　升麻(四兩/)　五味子(四兩/)
　右藥𢷬篩蜜和為丸以飲下之初服十五丸日再服
　稍稍加至三十丸如梧子大覺熱食前服覺冷食後
　服之忌同(蜀椒桂心元/未見分兩)
又至九月以後宜合側子等十味酒服之兼將下丸方
　　側子(五兩/)　生薑(八兩/)　桑根白皮(八/兩)桂心(四兩/)
　　白术(八兩/)　五加白皮(六/兩)丹參(六兩/)　續斷(五兩/)
　　牛膝(五兩/)　細辛(四兩/)
　右藥切絹袋盛用無灰酒五升浸五六日初服一雞
　子黄許日再服稍稍加之以知為度必用前數法不
　覺可宜依舊脚氣方用之忌猪肉冷水桃李雀肉生
　葱生菜(吴并同並/出一卷中)
　　論隂陽表裏灸法三十七首
蘇恭云凡脚氣發有隂陽表裏當隨狀療之不可妄依
古方也患隂療陽病表救裏皆為重虚實危殆之甚也
若病從隂發起兩足大指内側上循脛内及膝裏頑痺
不仁或腫先發於此者皆須隨病灸復留中都隂陵泉
等諸穴灸者先從上始向下引其氣便各灸二十壯向
後隔七日灸七壯取差止餘穴皆依此若病從陽發起
兩小指外側向上循脛外從絶骨至風市頑痺不仁或
腫起於此者須灸陽輔絶骨陽陵泉風市等諸穴灸數
及上向下皆依前法若氣毒兼行表裏者乃可量其輕
重隨灸膏摩之若上下遍發表裏各灸一二處以此通
洩之其用藥内攻各量病投藥也逐偏若處常使灸瘡
不差為佳風氣都除乃隨瘡差差後瘢色赤者風毒盡
青黑者猶有毒氣仍灸勿止待身體輕利然後可休矣
又一本云常須灸三里絶骨勿令瘡差佳
　　灸脚氣穴名
陽陵泉(二穴在膝外側骨/下宛宛陷中是也)絶骨(二穴在足外踝上骨絶/頭陷中又云一尺是也)
風市(二穴平立垂手當中指頭髀兩筋間是也黄帝三/部鍼灸經無風市二穴此處恐是環銚風市疑其)
(别名未/詳所出)崑崙(二穴在足外踝後/跟骨上陷中是也)陽輔(二穴在絶骨前半/寸少下是也徐云)
(明堂無絶骨名有陽輔二穴在膝蓋下外側三寸傍亷/骨當小指兩筋間是也黄帝三部鍼灸經丙卷陽輔二)
(穴在足外踝上四寸輔骨前/絶骨端前三分與此不同)上亷(二穴在三里/下三寸是也)條口(二/穴)
(在上亷下/二寸是也)下亷(二穴在條口/下一寸是也)太衝(二穴在足大指本節/後二寸是或云一寸)
(半/)犢鼻(二穴在膝盖上外角宛宛中是也一云膝下黄/帝三部鍼灸經丙卷犢鼻二穴在膝臏下骭上)
(俠解大/筋中)膝目(二穴在膝蓋下兩邉宛宛中是也/黄帝三部鍼灸經無膝目二穴)曲泉(二/穴)
(在膝内屈文頭是又云從三里上度一寸五分又横向/脛二寸當脈中是也黄帝三部鍼灸經丙卷曲泉二穴)
(在膝内輔骨下大筋上小/筋下陷者中屈膝而得之)隂陵泉(二穴在膝下内側輔/骨下宛宛中是蘇徐)
(同/)中都(二穴在隂陵泉三隂交中間是蘇一名太隂穴/黄帝三部鍼灸經中郄一名中都在内踝上七)
(寸䯒骨/中央)三隂交(二穴在内踝上三寸/是蘇徐云名太隂也)復溜(二穴在内踝/上二寸是蘇)
(徐云名曰外命黄帝三部鍼/灸經復溜無外命之别名)少陽維(二穴在内踝後一/寸動筋中是徐同)
太隂(二穴在内踝上八寸/骨下陷中是徐同)太隂蹻(二穴在内踝下向宛/宛中是黄帝三部鍼)
(灸經并同人腧穴經並無少/陽維太隂太隂蹻三穴名)委中(二穴在膝後屈/中央是徐蘇同)承筋
(二穴在腨當中/陷中是徐蘇同)承山(二穴在足腨腸下分/肉間陷中是徐蘇同)涌泉(二穴在/脚心中)
(是蘇/徐同)
　右件穴並要不可揔能灸其穴最要者有三里絶骨
　承筋大衝崑崙涌泉有患者可灸又謹按明堂制當
　以立為正取穴必須直立膝臏骨坐立便即移動不
　定故宜立取之其寸取病人中指上節為一寸若取
　尺寸有長短取穴必不著又按秦承祖華佗等取穴
　並云三指四指為準取三里穴四指指濶六分四六
　二十四只濶二寸四分取穴如何得著黄帝為本諸
　説並不可信(徐同/)
徐論患脚氣體皆春發夏甚秋輕冬歇大法春秋宜灸
冬差可行夏都不可灸既瘡敗又不得覆風冷因入反
更增痾冬時血凝又逆天理急不得已無藥物處可灸
一二要穴不可遍身多灸脚氣病大論毒從下上亦有
從上向下者或云灸上毒氣便上謬矣比見毒氣攻處
疼痛如刺隨病即灸火徹便瘳不拘上下凡毒氣所衝
如賊欲出得穴即出豈在大門也風毒所攻亦復如是
此皆經試萬不失一必不為悮耳(蘇同/)
蘇恭云脚氣初發轉筋者灸承山承筋二穴噦逆者灸
涌泉若從頭至連背痛寒熱如瘧及腰痛者灸委中頭
項背痛隨身痛即灸不在正穴也
又云若脚氣盛發時自腰以上並不得鍼灸當引風氣
上則殺人氣歇以後有餘病者灸無妨唯冬月得灸春
夏不可灸自風市以下固宜佳耳
又云若氣上擊心不退急灸手心三七炷氣即便退若
未退即悶兼煮䜴酒熱飲逐之即差不去即取烏特牛
尿一大升煖服以利為止縱至三服五服彌佳
又若已灸脚而胷中氣猶不下滿悶者宜灸間使五十
炷兩手掌横文後一云三寸兩筋間是也
又若胷中氣散而心下有脈洪大跳其數向下分入兩
髀股内令人心急忪悸者宜以手按捻少腹下兩傍接
髀大斜文中有脈跳動便當文上灸跳三七炷即定灸
畢皆須灸三里二十炷以引其氣下也
又若心腹氣定而兩髀外連膝悶者宜灸膝眼七炷在
膝頭骨下相接處在筋之外陷中是若後更發復灸三
炷
又凡人雖不患脚氣但苦髀膝疼悶灸此無不應手即
愈極為要穴然不可鍼亦不可多灸唯只灸七炷以下
又若脚十指酸疼悶漸入趺上者宜灸指頭正中甲肉
際三疰即愈
又若大指或小指傍側疼悶覺内有脈如流水上入髀
腹者宜隨指傍處灸三炷即愈(並出上/卷中)
唐論若手指本節間疼稍入臂者宜灸指間疼處七炷
即定
又若心胷氣滿已灸身脛諸穴及服湯藥而氣猶不下
煩急欲死者宜灸兩足心下當中陷處各七炷氣即下
此穴尤為極要而不可數灸但極急乃灸七炷耳以前
諸灸法並經用所試皆驗灸畢應時即愈故具録記之
凡灸不廢湯藥藥攻其内灸洩其外譬如開門驅賊賊
則易出若閉户逐之賊無出路當反害人耳
　　灸用火善惡補冩法一首
張仲景云四肢者身之支幹也其氣係於五藏六腑其
分度淺薄灸之不欲過多須依經數也過謂餘病則宜
依之若脚氣不得拘此例風毒灸之務欲多也依此經
數則卒難愈疾小品論灸有八木火明堂論灸有補寫
之法若能依之應有道理八木之火凡灸用松木火則
難愈柏木火則瘡多汁橘木火則傷皮桑木火則肉枯
棗木火則髓消竹木火則傷筋多壯則筋縱枳木火則
陷脉漬榆木火則傷骨多壯則骨枯凡八木之火皆不
可用也火用陽燧之火其次用䃈石之火天隂則用槐
木之火陽燧是以火珠向日下以艾於下承之便得火
也䃈石似玊堅以此石擊賔鐵即火出仍以極爛榆木
承之即得亦用艾取之此是匃奴取火法今胡人猶爾
灸有補寫者甲乙經云用灸補者無吹其火須自滅也
以灸寫者疾吹其火拊其艾須其火滅也此言以口炊
艾炷令疾滅即是寫也不吹聴自滅者即補也小品又
云黄帝曰灸不過三分是謂從穴此言作艾炷欲令根
下濶三分也若減此則不覆孔穴不中經脉火氣不行
不能除病也若江南嶺南寒氣既少當二分為準燧小
不得減一分半也嬰兒以意減之凡灸瘡得膿增壊其
病乃出瘡不壊則病不除矣甲乙經云灸不發者灸故
履底熨之三日即發也甚宜解此又近有蘇㳟善醫此
疾馳名於上京顯譽於下邑撰脚氣方卷論方則信為
指南叙灸亦未成膠柱乃云毒氣如賊出何必要在大
門腹背手足皆須灸也愚謂灸痛風毒所攻腹則引賊
入室如何令賊出門特宜知之不可輕脫若手指疾悶
灸無妨也(出第一/卷中)
　　雜療脚氣方一十五首
千金防風湯療肢體虚風㣲經内發熱肢節不隨恍惚
狂言来去無時不自覺悟南方支法存所用多得力温
和不損人為勝於續命越婢風引等湯羅廣州一門南
州人士常用亦療脚弱甚良方
　　防風(三兩/)　麻黄(三兩/去節)　秦芁(三兩/)　獨活(三兩/)
　　當歸(三兩/)　逺志(三兩/去心)　木防己(二/兩)　甘草(二兩/炙)
　　人參(二兩/)　黄芩(二兩/)　升麻(二兩/)　芍藥(二兩/)
　　石膏(一兩/碎)　麝香(二分/)　生薑(二兩/)　半夏(二兩/洗)
　右十六味切以水一斗三升煮取四升一服一升初
　服厚覆取㣲汗亦當三兩行下其間相去如人行十
　里久更服有熱加大黄二兩先有冷心痛疾者倍當
　歸加桂心三兩去大黄忌海藻菘菜羊肉餳(一方冇/白术出)
　(第七/卷中)
千金翼青丸主脚氣皮肉身體諸風方
　　烏頭(一兩/)　附子(三兩/炮)　麻黄(四兩/去節)　加枳實(四/兩)
　　(炙/)
　右四味𢷬篩蜜和丸梧子酒服五丸日三忌猪肉冷
　水如生用烏頭附子服如麻子五丸(出第十/六卷中)
必効白楊皮酒主脚氣偏廢及主一切風緩風手足拘
攣並効方
　　取白楊東南面皮去地三尺以上去蒼皮勿令見
　　風細切熬令黄赤色即止内不津器中以酒浸隨
　　皮多少每令酒浸皮二三寸乃以泥封冬月二七
　　日春夏一七日開飲晝二夜一隨性多少有酒氣
　　為度得脊口為佳病可者飲至一石若重者乃至
　　兩石以差為度酒唯須不灰其白楊不得取丘塜
　　者服毎日一兩行鴨溏利(蘇恭文仲備急/同出第三卷中)
蘇恭療諸氣方
　　杏仁(一百二/十枚)大棗(六十枚/去皮核)香豉(三百粒/熬令乾)
　右三味先𢷬豉次𢷬杏仁次𢷬棗令極熟取如彈丸
　大含之細細咽之忌如藥法此方雖少深有効驗
又凡脚氣内須服藥攻擊外須膏摩火灸發洩等並是
脚氣之要若有攣急及有不仁之處不問冬夏常用膏
摩之冶葛膏療江南風毒先從手脚上腫痺及上頸痺
及面却入腹即殺人宜用此膏摩之方
　　冶葛(二兩/)　蛇銜(二兩/)　犀角(二兩/屑)　烏頭(二兩/)
　　桔梗(二兩/)　茵芋(二兩/)　防風(三兩/)　蜀椒(二兩/)
　　乾薑(二兩/)　巴豆(三十枚又方云/二兩去心皮)　　升麻(二兩/)
　　細辛(二兩/)　雄黄(半兩/)鼈甲(一兩/炙)
　右十四味細切以酒四升漬藥一宿以不中水猪膏
　五斤以煎藥於㣲火上三上三下令藥色變黄勿令
　焦黑膏成絞去滓乃下之攪令調和以摩病上忌猪
　肉冷水生菜莧菜蘆笋等(一方有石南白芷為十六/味千金無茵芋細辛有莽)
　(草丹參/躑躅花)
又療風痺手足疼弱䑕漏惡瘡毒所有腹内絞痛百病
摩之皆愈方
　　莽草(三分/)　牡丹皮(二/兩)　蜀椒(四分/)　藜蘆(三分/)
　　芫花(二兩/)　大黄(四分/)　皂莢(二分/)　附子(三兩/)
　右八味𢷬篩以苦酒三升漬一宿以不中水猪脂三
　斤㣲火上煎之三上三下令藥色黄膏成去滓以摩
　腫傅瘡有毒不可服及近孔要處合藥勿令婦人孝
　子雞犬見之其二膏療風毒最善然冶葛膏救急勝
　於曲魚膏久摩不已令人肉漸枯細曲魚膏雖稍緩
　常用為佳常以臘月合一劑用之極効忌猪肉冷水
　胡荽
又冶葛膏有巴豆摩多損皮肉用莽草膏方
　　莽草(五兩/)　附子(八兩生/用去皮)丹參(四兩/)　漢防己(三/兩)
　　芎藭(四兩/)　椒(三兩/)　　吴茱茰(四/兩)　白芷(三兩/)
　　沈香(半兩/)　零陵香(半/兩)　雞舌香(半/兩)　犀角(二兩/屑)
　　當歸(三兩/)　商陸根(四/兩)　青木香(半/兩)
　右十五味切以酢漬一宿以好酥三大斤煎九上九
　下布絞去滓用摩頑痺并腫處好膏入肉亦無損傷
　服諸藥不相妨神効忌猪肉冷水
又冶葛膏方
　　冶葛(二兩/)　犀角(二兩/屑)　漢防己(二/兩)　莽草(二兩/)
　　烏頭(五兩/生用)　吴茱茰(五/兩)　椒(三兩/生用)　　丹參(三兩/)
　　躑躅花(一/升)　升麻(三兩/)　乾薑(二兩/)　附子(五兩/)
　　白芷(一升/)　當歸(三兩/)　桔梗(三兩/)
　右十五味切酢漬以成煎猪肪七升煎五上五下去
　滓用之以酥代肪善忌猪肉冷水舊方無白芷防己
　茱茰附子當歸有巴豆雄黄蛇銜防風鼈甲
又神明膏方
　　附子(十四枚小者/三十枚炮)　　　吴茱茰(一升/生用)蜀椒(一升/半)
　　白芷(一升/)　前胡(切一/升)　芎藭(切一/升)　白术(切一/升)
　　桂心(三兩/)　當歸(三兩/)　漢防己(切一升風多去/之腫者去細辛)
　　細辛(二兩/)
　右十一味切酢淹漬一宿以成煎猪肪五升煎五上
　五下去滓摩腫及不仁大試有驗有牛酥代猪脂大
　佳忌猪肉冷水生葱生菜桃李等
又脚氣風毒發不與人期攻心即死若居僻逺無藥物
處致斃為横死其要藥常宜備隨身
　　半夏(洗/)　　青木香　　吴茱茰　　木𤓰
　　犀角(屑/)　　大黄　　　生薑　　　橘皮(常須/備之)
　　㯽榔　　　茯苓　　　昆布　　　蓽撥
　　紫蘇　　　杏仁　　　前胡　　　細辛
　　桂心　　　旋復花(亦其/次也)
　並須備急救命若卒患無藥處隨病所在三五味濃
　煮服之後依方合藥服之
又凡人入八月氣自漸定非意氣大發者作半夏獨活
湯多唾或睡覺心忪心悶風熱故也竹葉湯食後服之
為佳如不已作後湯服
　　麥門冬(三兩/去心)茯苓(二兩/)　石膏(四兩/碎)　小麥(五合/)
　　竹葉(切一/升)　生薑(二兩/)
　右六味切以水五升煮取一升二合食後分再服相
　去七八里久忌酢物
又尋常氣滿三日兩日服一劑湯方
　　㯽榔(七枚/碎)　橘皮(一兩/)　厚朴(二兩/炙)　生薑(四兩/)
　　吴茱茰(二/兩)
　右五味切以水二升煮取一升二合分三服相去五
　六里乆復服之此藥性温去冷氣
又蒼耳酒去皮節頭足諸熱風藥性冷不便熱方
　　六月以後收取日乾至九月剉一大斛水三斛煮
　　取四斗漬二大斗麴三度摠以米一大斛漬三日
　　如凡釀法将息酘之酒熟日二三服五合身諸風
　　骨髓中風若差或發瘡瘡差後皮痛膚堅實光恱
　　腰脚甚便若虚熱羸瘦弱人無問男女加生地黄
　　五升牛膝根剉三升丹參二升天門冬二升松葉
　　五升枸把根五升杏仁一升去皮尖荆根若子二
　　升水三石别煮牛膝丹參松葉等取六斗并蒼耳
　　汁摠一石漬五斗麴用米二石五斗分四度酘杏
　　仁末著第一酘飯中下生地黄𢷬如泥著第二酘
　　飯中下天門冬蒸熟剥去皮𢷬如泥著第三酘飯
　　中下又大麻子一大斗𢷬碎著第四酘中下大去
　　皮膚風補虚大良効多頭風者得甘菊花一升漬
　　第五酘糟中下攪之調酒熟大小同服並得餘無
　　禁忌毒魚肉並勿食有藥處可辨無藥處可以蒼
　　耳為本如或少三兩物亦得不必俱備年常釀至
　　三月服極攘衆疾復延齡輕身將漬石斛等藥酒
　　彌佳忌鯉魚蕪荑
又單釀䑕黏根酒和蒼耳單酒法大去風疼癢止欬嗽
消淡癖差疽瘻亦是良藥脚氣人作漬側子等酒彌佳
一名牛蒡根草名䙴責根又患昬昬頭旋彌甚氣滿背
痛取前蒼耳酒漬此後藥方
　　獨活　　　山茱茰　　天門冬(去/心)　黄芪
　　甘菊花　　防風　　　天雄(炮/)　　側子(炮/)
　　防己　　　白术　　　茯苓　　　牛膝(各四/兩)
　　枸把(三兩/)　丹參(四兩/)　生薑(六兩/)　磁石(十兩/)
　　貫衆(三兩/)　生地黄(八兩/切)
　右十八味切以絹袋盛酒二大斗漬七日温服一盞
　日二三服忌豬魚陳臭物餘無禁主腰脚兼去酒風
　忌豬肉冷水桃李雀肉鯉魚蕪荑酢物(並出第/一卷中)
　
　
　
　
　
　
　
　
　
　
　
　
　
　外臺秘要方卷十九
欽定四庫全書
　外臺秘要方卷二十
　　　　　　　　　　　　　唐　王燾　撰
　　水腫方一十三首
病源腎者主水脾胃俱主土土性尅水脾與胃合相為
表裏胃為水榖之海今胃虚不能傳化水氣使水氣滲
溢經絡浸漬腑藏脾得水濕之氣加之則病脾病則不
能制水故水氣獨歸於腎三焦不瀉經脉閉塞故水氣
溢於皮膚而令腫也其狀目窠上㣲腫如卧起之状頸
脉動時欬股間冷以手按腫處隨手而起如物裏水之
狀口苦舌乾不得正偃偃則欬清水不得卧卧則驚驚
則欬甚小便黄澀是也水病有五不可療第一脣黑傷
肝第二缺盆平傷心第三臍凸傷脾第四足下平滿傷
腎第五背平傷肺凡此五傷必不可療脉沈者水也脉
洪大者可療㣲細者不療也養生方云十一月勿食經
夏自死肉脯内動於腎喜成水病其湯熨鍼石别有正
方補養宣導今附於後養生方導引法云蝦蟇行氣正
坐動摇兩臂不息十二通以治五勞水腫之病也又云
人卧勿以脚懸蹋髙處不乆必成腎水(出第二十/一卷中)
黄帝問曰水與膚脹鼓脹腸覃石瘕何以别之岐伯對
曰水始起也目窠上㣲腫如新卧起之状頸脉動時欬
隂股間寒足脛腫腹乃大其水已成也以手按其腹隨
手而起如褁水之狀此其候也膚脹者寒氣客於皮膚
之間殻殻然不堅腹大身盡腫皮厚按其腹陷而不起
腹色不變此其候也鼓脹者腹脹身腫大與膚脹等色
倉黄腹脉起此其候也腸覃者寒氣客於腸外與衛氣
相薄正氣不得營因有所繫癖而内著惡氣乃起瘜肉
乃生其始生也大如雞卵稍以益大至其成也若懐子
之狀乆者離歲月按之則堅推之則移月事不以時下
此其候也石瘕者生於胞中寒氣客於子門子門閉塞
氣不得通惡血當寫不寫衃以留止日以益大狀如懐
子月事不以時下皆生於女子可導而下曰膚脹鼓脹
可刺耶對曰先寫其腹之血絡後調其經亦刺去其血
脉師曰病有風水有皮水有正水有石水有黄汗風水
其脉自浮外證骨節疼痛其人惡風皮水其脉亦浮外
證胕腫按之没指不惡風其腹如鼓不滿不渴當發其
汗正水其脉沈遲外證自喘石水其脉自沈外證腹滿
不喘黄汗其脉沈遲身體發熱胷滿四肢頭面腫乆未
愈必致癰膿(千金范汪同並出/甲乙經第八辛卷)
范汪療水腫方
　　葶藶子(一兩/熬黒)　甘遂(一兩/熬)　　吴茱茰(四兩/)
　右三味别𢷬異下篩和以蜜丸如梧子服可至五丸
　經心録云服三丸日三服餘同
又葶藶丸療水腫方
　　葶藶(一升/熬)　　吴茱茰(一升/)
　右二味各别𢷬篩合以蜜和更𢷬二萬杵藥成飲服
　二丸如梧實不知增之當以小便利及下為候若下
　者但可清旦一服若不下但小便利者日可再三服
　常將服腫消耳一名二利丸
又利小便消水腫郁李核丸方
　　郁李核仁(三/分)松蘿(三分/)　海藻(二分/)　桂心(二分/)
　　大黄(五分/)　葶藶(五分/熬)　黄連(二分/)　通草(一分/)
　　石韋(一分/去毛)
　右九味𢷬合下篩和以蜜丸如梧子先食飲服七丸
　日二稍增以知為度(並出第二/十八卷中)
又療水腫大㯽榔丸方
　　㯽榔(三兩/)　桂心(三兩/)　附子(二兩/炮)　栝樓(三兩/)
　　杏仁(三兩熬/一方無)乾薑(二兩/)　甘草(二兩/炙)　麻黄(三兩/去節)
　　黄芪(三兩/)　茯苓(三兩/)　厚朴(二兩/炙)　葶藶(三兩/熬)
　　椒目(三兩/)　吴茱茰(五/合)　白术(三兩/)　防己(二兩/)
　右十六味下篩蜜和服如梧子大二丸日三不知稍
　增至四丸不知又加二丸不下還服四丸得小下為
　驗此療老小水腫虚腫大病後客腫作喘病療之佳
　忌海藻菘菜猪肉冷水生葱桃李雀肉大酢(千金翼/冇海藻)
　(二兩出第四/十五卷中)
小品療水腫方
　　大豆(三升/)
　右一味以水六升煮令熟出豆澄汁更内美酒五升
　㣲火煎如餳服一升漸增之令小下
又桃皮酒療水腫方
　　桃皮(三斤削去/黒取黄皮)女麴(一升/)　　秫米(一升/)
　右三味以水三斗煮桃皮令得一斗以五升汁漬女
　麴五升汁饙飯釀如酒法熟漉去滓可服一合日三
　耐酒者增之以體中有熱為候小便多者即是病去
　便愈忌生冷酒麪一切毒物
又麝香散療水腫方(千金云治婦人短氣虚/羸遍身浮腫皮虚急)
　　麝香(三銖/)　芫花(三分/熬)　甘遂(三分/)
　右三味合下篩酒服錢半邉匕老小錢邉三分匕亦
　可丸服之强人如小豆十丸老人五丸(千金有雄黄/一味并麝香)
　(各用六銖肘後/又有人參二分)
又療水腫商陸膏方
　　商陸根(一斤/生者)　　猪膏(一斤先煎/可有二升)
　右二味合煎令黄去滓以摩腫亦可服少許忌大肉
　經心録同(千金云塗以紙覆之燥即塗/不過三日愈並出第一卷中)
集驗療水腫方
　　黄犍牛尿一飲三升若不覺更加服之以得下為
　　度療老小者寜從少起飲半亦可用後方
又療水腫方
　　猪腎一枚分為七臠甘遂一分末篩為散以粉腎
　　㣲火炙令熟食之至三四臠乃可止當覺腹中鳴
　　轉攻兩脅下小便利去水即愈若三四臠不覺可
　　食七臠令盡(肘後經心録文仲/同並第六卷中)
千金翼療水腫方
　　葶藶子(六兩/生用)　　桂心(二兩/)
　右二味𢷬蜜和丸飲服十丸如梧子日二慎蒜麫猪
　雞油膩(出第二/十卷中)
必効療水腫方
　　皂莢(一挺去/皮子炙)　　烏餳(五兩/)
　右二味以酒二升煮取六沸絞去滓頓服之須㬰即
　小便二三升腫消忌一切肉及麫生冷鹹酢食一周年
又方
　　取苦瓠(一枚/)
　右一味以水一石煮一炊乆去滓煎汁令堪丸如胡
　豆一服二丸當小便下後作小豆羹飯慎勿飲水効
　(並出第/二卷中)
　　水病方七首
千金論曰大凡水病難療差後特須慎於口味又病水
人多嗜食不㢘所以此病難愈世有醫者隨逐時情意
在財物不本性命病人欲食肉於貴勝之處勸令食羊
頭蹄肉如此者未見一愈者耳又此病百脉之中氣水
俱實療之皆令㵼之使虚羊頭蹄極補那得瘳愈所以
治水藥多用葶藶等諸藥本草云葶藶乆服令人虚故
水病非乆虚不得絶其根本又有蠱脹但腹滿不腫水
脹脹而四肢面目俱腫醫者不善診候療蠱以水藥療
水以蠱藥或但見脹滿皆以水藥如此者仲景所云醫
殺之今録慎忌如左其療蠱方具在備急中
　　喪孝産乳音樂房室諠戯一切魚一切肉生冷酢
　　滑蒜粘米豆油膩並不得食之亦不得用心
　右以前禁者並具本方之下其房室等猶三年慎之
　不復重發不爾差而更發重發不可更療古方有十
　水丸歴驗多利大便不利小便所以不能述録也
諸從腰以下腫當利小便腰以上腫當發汗即愈(出第/二十)
(一卷/中)
范汪療水病方
　　黄連末
　右一味以蜜和𢷬萬杵丸如梧子飲服二丸可至三
　四丸禁飲水并冷物
又方
　　以苦酒一升飲之一方取鹽豉各一撮以飲飲之
　　一方取角木葉滿虎口𢷬取汁飲之(並出第二/十八卷中)
崔氏療水病方
　　烏豆(一大升/粒小者)　桑根白皮(五升/細切)
　右二味以水五斗和煮可一斗汁濾去滓於銅器中
　重湯煎如餳可作丸即成所患人毎服取利小便為
　度其小便復舊色身上腫除候體中熱煩即服之禁
　房及死牛馬肉油􁦼麫酒等經數日得食羊頭肉兔
　肉(水病忌食羊頭蹄/此云得食恐悮也)
又療水病洪腫氣脹不消食方
　　乾香薷(五十/斤)
　右一味細剉内釡中以水淹之出香薷上數寸煮使
　氣兩盡去滓清澄之漸火煎令可丸服五丸如梧子
　日三稍加之以小便利為度也無所忌(經心/録同)
又療水病身腫方
　　鯉魚一頭(極大者去頭尾/及骨唯取肉)
　右一味以水二斗赤小豆一升和魚肉煮可取二升
　以上汁生布絞去滓頓服盡如不能盡分為二服後
　服温令煖服訖下利利盡即差慎牛肉白酒生冷麫
　猪魚油酪藥滓埋之勿令人食(並出第/六卷中)
古今録驗療水病方
　　木防己(八分/)　蜀大黄(八分錦文/者别𢷬)人參(八分/)
　　杏仁(八分熬紫/色别𢷬)葶藶子(十分/熬)
　右五味摠和𢷬篩蜜和為丸先食後初服七丸如梧
　子日再日加一丸至十二丸還日減一丸至七丸復
　漸加至十二丸循環服之以白飲服若病人熱多加
　黄芩茯苓各八分如病人冷多加厚朴八分如病乆
　心驚加弔藤八分忌酒麫羊肉其牛肉一色永斷不
　得食外禁酢物得食鵞鴨麞兔鯉魚鱧魚等肉
又療水病牛黄桂枝丸方
　　牛黄(六銖/研)　桂枝(十二銖又一/方云桂六銖)牡蠣(十二銖/熬研)
　　椒目(十二銖一方云海藻/二十四銖不須椒目)　葶藶子(半升熬一方/云用一升)
　右五味𢷬篩蜜和丸如梧子飲服七丸日再小便利為
　度忌生葱(並出第十/一卷中)
　　十水方三首
病源十水者青水赤水黄水白水黑水懸水風水石水
裏水氣水也青水者先從面目腫遍一身其根在肝赤
水者先從心腫其根在心黄水者先從腹腫其根在脾
白水者先從脚腫上氣而欬其根在肺黑水者先從脚
足趺踵其根在腎懸水者先從面腫至足其根在膽風
水者先從四肢起腹滿大目盡腫其根在胃石水者先
從四肢小腹腫獨大其根在膀胱裏水者先從腹滿其
根在小腸氣水者乍盛乍虚乍来乍去其根在大腸皆
由榮衛痞澀三焦不調腑藏虚弱所生雖名證不同並
令身體虚腫喘息上氣小便黄澀也(出第二十/一卷中)
古今録驗十水丸療十種水腫方
　　腫從頭(諸書/云脚)起名為白水其根在肺(椒目/主之)腫從面
　　起名為青水其根在肝(大戟/主之)腫從胷起名為黄水
　　其根在脾(甘遂/主之)腫從腹起名為氣水乍實乍虚其
　　根在大腸(芫花/主之)腫從股起名為黑水其根在腎(𤣥/參)
　　(主/之)腫從頭面起至足名為懸水其根在膽(赤小豆/主之)
　　腫從内起堅塊四肢腫名為石水其根在膀胱(桑/根)
　　(白皮/主之)腫從四肢起腹大名為風水其根在胃(澤漆/主之)
　　腫從腹起名為裏水其根在小腸(巴豆/主之)腫從胷中
　　氣起名為赤水其根在心(葶藶子/主之)
　右十味分等隨其病始所在增其所主藥皆一分巴
　豆四分去心皮𢷬末合下篩蜜和丸服如梧子三丸
　得下為度不下日三亦可散未食服半錢匕便利明
　朝復服如法再服病愈禁飲但得食乾物耳
又方
　　第一之水先從面目腫遍一身名曰青水其根在
　　肝(大㦸/主之)
　　第二之水先從心腫名曰赤水其根在心(葶藶/主之)
　　第三之水先從腹腫名曰黄水其根在脾(甘遂/主之)
　　第四之水先從脚腫上氣而欬名曰白水其根在
　　肺氣(藁本/主之)
　　第五之水先從足趺腫名曰黑水其根在腎(連翹/主之)
　　第六之水先從面腫至足名曰𤣥水其根在膽(芫/花)
　　(主/之)
　　第七之水先從四肢起腹滿大身盡腫名曰風水
　　其根在胃(澤漆/主之)
　　第八之水四肢小其腹腫獨大名曰石水其根在
　　膀胱(桑根白/皮主之)
　　第九之水先從小腹滿名曰裏水其根在小腸(巴/豆)
　　(主/之)
　　第十之水乍盛乍虚乍来乍去名曰氣水其根在
　　大腸(赤小豆/主之)
　右十病藥皆分等所病形同則倍之𢷬合白蜜丸如
　小豆先食飲服一丸日三欲下病服三丸人弱者以
　意節之療宿食飲寒熱温病禁辛菜猪肉生魚不禁
　熟也(范汪千/金翼同)
又療十水大黄丸方
　　大黄(一分/)　硝石(一分/)　大㦸(一分/熬)　甘遂(一分/熬)
　　芫花(一分/熬)　椒目(一分/)　葶藶(一分/)
　右七味𢷬合下篩以蜜和丸如小豆先食飲服一丸
　日再漸增以知為度(范汪同並出/第十一卷中)
　　大腹水腫方五首
病源夫水病皆繇榮衛痞澀腎脾虚弱所為而大腹水
腫者或因大病之後或積虚勞損或新熱食訖入水自
漬及浴令水氣不㪚流溢腹外三焦閉塞小便不通水
氣結聚於内乃腹大而腫故四肢小隂下濕手足逆
冷腰痛上氣欬𠻳煩疼故云大腹水腫也(出第二十/一卷中)
肘後療卒大腹㽷病諸方此病本繇水来應水字而經
方皆水為病故施疾牀水病之初先兩目上腫起如老
蠶色侠頸脉動股裏泠脛中滿按之没指腹内轉側有
聲此其候也不即療須㬰身體稍腫腹盡脹按之隨手
起則病已成猶可療此皆從虚損大病或下痢後婦人
産後飲水不即消三焦決漏小便不利乃相結漸漸生
聚遂流諸經絡故也療之方
　　防己　　　甘草(炙/)　　葶藶子(熬各/二兩)
　右三味𢷬篩苦酒和丸飲服如梧子三丸日三常將
　之取消平乃止忌海藻菘菜
又方
　　將服牛溺商陸羊肉􁁺及香薷煎等在腫滿條中
　　其十水丸諸大方在别卷若止皮膚水腹内未有
　　者服諸發汗藥得汗藥得汗便差然慎䕶風寒為
　　急
又方
　　牽牛子(三分/熬)　厚朴(一分/炙)
　右二味𢷬篩强人服三䔖角殻弱人二殻酒飲隨意
　樞筋有水氣病水腫諸藥不能瘳者此方効驗(出第/一卷)
　(中/)
千金療大腹水腫氣息不通命在旦夕者方
　　牛黄(二分/研)　昆布(十分/洗)　海藻(十分/洗)　牽牛子(八/分)
　　(熬/)　　　　桂心(八分/)　椒目(三分/)　葶藶(六分/熬)
　右七味别𢷬葶藶如膏合丸如梧子飲服十丸日
　再稍加小便利為度正觀九年漢陽王患水醫所不療
　余處此古方日夜尿一二斗五六日差差後有他犯
　因爾殂矣計此即是神方忌生葱(出第二十/一卷中)
崔氏療大腹水病身體腫上氣小便澀赤臍深頸上有
兩大脉動唾稠不得眠睡毎腫先隨脚腫亦有在前頭
面腫或大便澀者服此藥大佳若先患大便利臍凸腹
大脹手掌平滿即不可服此藥方
　　大棗(四十枚飯蒸/剥去皮核)葶藶子(五兩取苦者/熬令紫色)杏仁(三兩/熬令)
　　(黄/色)
　右三味先𢷬葶藶子一萬杵寫出之乃𢷬杏仁三百
　杵訖摠和合棗膏𢷬一萬杵藥成平旦空腹服八丸
　日晚食消更服五丸以飯汁下之三日後毎旦服五
　丸日晚服三丸丸如棗核如大便利未得服此藥若
　正服藥次忽患痢即先食二三口飯然後喫藥若利
　過多停藥即可爛煮小豆勿以鹽食之忌鹹粘脂膩
　及大冷熱物等唯得食秔粟米飯及淡醋不得喫稀
　粥唯只得喫飯佳如欲食粥即稠煮不得遣大便利
　(一方加螢火蟲糞/並出第六卷中)
　　風水方八首
病源風水者由腎脾氣虚弱所為也腎勞則虚虚則汗
出汗出逢風風氣内入還客於腎脾虚又不能制於水
故水散溢皮膚又與風濕相摶故云風水也令人身浮
腫如裏水之狀頸脉動時欬按腫上凹而不起也骨節
疼痛而惡風是也脉浮大者名風水也(出第二十/一卷中)
深師療大風水脉浮浮為在表其人或頭汗出表無他
病但下重故知從腰以上為和腰以下當腫及隂難以
屈伸木防己湯方
　　生薑(三兩/)　大棗(十二/枚擘)　白术(四兩/)　木防己(四/兩)
　　甘草(二兩/炙)　黄芪(五兩/)
　右六味切以水六升煮取二升分三服喘者加麻黄
　身重胃中不和者加芍藥氣上衝者加桂心下乆寒
　者加細辛防己黄芪為本服藥欲解當如蟲行皮中
　狀從腰以下冷如冰服湯後坐被上又以一被繞腰
　温下令得汗汗出則愈也忌海藻菘菜桃李雀肉等
　(此本仲景/傷寒論方)
又療風水氣舉身腫滿短氣欲絶大豆湯方
　　大豆(一升/)　杏仁(一升去/尖皮熬)黄芪(二兩/)　防風(三兩/)
　　白术(五兩/)　木防己(四/兩)　茯苓(四兩/)　麻黄(四兩/去節)
　　甘草(四兩/炙)　生薑(六兩/)　清酒(一升/)
　右十一味切以水三斗先煮豆取一斗去滓内酒及
　藥煮取七升分七服一日一夜令盡當下小便極利
　神驗忌大醋餘忌同前
又療暴水風水氣水腫或瘡中水通身皆腫香薷术丸
方
　　乾香薷(一斤/)　　白术(七兩/)
　右二味𢷬术下篩濃煮香薷取汁和术為丸飲服如
　梧子十丸日夜四五服利小便極良夏取花葉合用
　亦佳忌青魚餘忌同前
崔氏療風水腫毒氣遍身方
　　楮白皮(三/兩)　桑根白皮(五/兩)橘皮(一兩/)　紫蘇(四兩/)
　　生薑(四兩/)　大豆(三升/)
　右六味切以水九升煮取一升絞去滓分温為四服
　與三劑佳百日内忌鹹酢(出第六/卷中)
古今録驗療風水惡風舉身悉腫脉浮不渴欲自有汗
而無大熱越婢湯方
　　麻黄(六兩/去節)　生薑(三兩/)　甘草(二兩/炙)　石膏(半斤/碎)
　　大棗(十五/枚擘)
　右五味切以水六升先煮麻黄再沸去上沫内諸藥
　煮取三升分三服惡風加附子一枚炮風水加术四
　兩服如上法欬肺脹加半夏五合洗一服五合稍稍
　增之忌猪羊肉餘忌同前(此本仲景傷寒論方云/裏水越婢加术湯主之)
又療風水腫癥癖酒癖方
　　商陸根(一斤/薄切)
　右一味以淳酒二斗漬三宿服一升當下下者減從
　半升起日三服盡更合不堪酒者以意減之忌犬肉
又甘遂丸療人風水黄疸體大如囊面目皆合隂腫如
斗正如霜𤓰方
　　甘遂(二兩/熬)　葶藶子(二兩/熬)杏仁(五十/枚熬)　巴豆(四十/枚去)
　　(心皮/熬)
　右四味下篩蜜和丸如大豆一服三丸飲下當吐不
　知可至五丸禁野猪肉蘆笋
又麻黄湯療風水身體面目盡浮腫腰背牽引髀股不
能食方
　　麻黄(五兩/去節)　桂心(四兩/)　生薑(三兩/)　甘草(二兩/炙)
　　附子(二枚/炮)
　右五味切以水一斗先煮麻黄減二升内藥煎取三
　升一服一升日三忌同前
　　水蠱方四首
病源此由水毒氣結聚於内令腹漸大動摇有聲常欲
飲水皮膚粗黑如似腫狀名為水蠱也(出第二十/一卷中)
肘後療唯腹大動摇水聲皮膚黑名曰水蠱方
　　白茅根(一大/把切)　　小豆(三升/)
　右二味以水二升煮取乾去茅根食豆水隨小便下
又方
　　鼠尾草　　馬鞭草(各十/斤)
　右二味切以水一石煮取五斗去滓更煎餘五升以
　粉和丸飲服如大豆二丸至四五丸禁肥肉生冷勿
　食(並出第/一卷中)
文仲療苦唯腹大動摇水聲皮膚黑名曰水蠱方
　　鬼扇𢷬絞取汁服如雞子即下水更服取水盡若
　　渴研麻子汁飲之良(肘後/同)
又方
　　巴豆(九十枚去心/皮熬令黄)　杏仁(六十枚去皮/尖熬令黄)
　右二味𢷬相和服如小豆一枚以水下為度勿飲酒
　佳忌猪肉蘆笋(肘後同並出/於第五卷中)
　　卒腫滿方六首
肘後療卒腫滿身面皆洪大方
　　灸足内踝下白肉際三壯差(備急/同)
又方
　　香薷剉煮令濃及熱以漬亦可服之
又方
　　商陸根一斤刮去皮薄切之煮令爛去滓内羊肉
　　一斤下葱鹽豉亦如常作臛法隨意食之腫差後
　　亦可宜作此可常𢷬商陸與米中拌蒸作餅子食
　　之忌犬肉(范汪方云數用愈經心録/千金同並出第一卷中)
范汪療卒腫滿身面皆洪大方
　　用大鯉魚一頭以淳苦酒三升煮之令苦酒盡訖
　　乃食魚勿用酢及鹽豉他物雜也不過再作愈(備/急)
　　(同肘後/用淳酒)
又方
　　車下李核中仁十枚研令熟粳米三合研令破以
　　四升水中煮作粥令得一二升服之日三作未消
　　更增核(肘後古今録驗同並/出第二十八卷中)
備急療卒患腫滿効方曾有人忽脚趺腫漸上至膝足
不得踐地諸療不差方
　　以蒴藋莖菜埋熱灰中令極熱以薄腫上冷又易
　　一日夜消盡(出第三/卷中)
　　腫入腹苦滿方三首
肘後論凡此滿或是虚氣或是風冷氣或是飲氣此方
皆療之腫入腹苦滿急害飲食方
　　大㦸　　　烏翅　　　白术(各二/兩)
　右三味𢷬篩蜜和丸如梧子旦服二丸當下漸退更
　服取令消乃止
又方
　　葶藶(七兩/)　椒目(三兩/)　茯苓(三兩/)　吴茱茰(二/兩)
　右四味𢷬篩蜜和丸如梧子飲服十丸日三忌酢物
又方
　　鯉魚(一頭重五斤者以水/二斗煮取汁去魚)澤漆(五兩/)　茯苓(三兩/)
　　桑白皮(切三/升)澤㵼(五兩/)
　右五味取四物内魚汁中煮取四升去滓分四服小
　便當利漸消也忌酢物(並出第/一卷中)
　　水通身腫方一十一首
病源水病者繇腎脾俱虚故也腎虚不能宣通水氣脾
虚又不能制水故水氣盈溢滲入皮膚流遍四肢所以
通身腫也令人上氣體重小便黄澀腫處按之隨手而
起是也(出第二十/一卷中)
千金麻子湯主遍身流腫方
　　麻子(五升/)　商陸(一斤/切)　防風(三兩/切)　附子(一兩/炮破)
　　赤小豆(三/升)
　右五味先𢷬麻子令熟以水三斗煮麻子取一斗三
　升去滓内藥及豆合煮取四升去滓食豆飲汁日再
　忌猪肉及冷水犬肉
又療水氣遍身洪腫百藥不愈待死者方
　　大麻子(一石未入窖不/鬰悒者為佳)　赤小豆(一石不得/一粒雜)
　右二味取新精者仍浄揀擇以水淘汰暴令乾蒸麻
　子使熟更暴令乾貯於浄器中欲服取五升麻子熬
　令黄香唯須緩火勿令焦𢷬極細作末以水五升搦
　取汁令盡浄器蜜貯之明旦欲服今夜以小豆一升
　浄淘漬之至旦乾漉去水以新水煮未及好熟即漉
　出令乾内麻子汁中煮令爛熟為佳空腹恣意飽食
　日三服當小心悶少時止五日後小便數或赤唾粘
　口乾不足怪之服訖常須㣲行不得即卧十日後灸
　三里絶骨下氣不爾氣不洩盡服藥後五日逆不可
　下者取大鯉魚一頭先死者去鱗尾翅以湯脱去滑
　浄洗開肚去藏以上件麻汁中和小豆煮令極熟作
　羹下葱豉橘皮生薑紫蘇調和下藥食之始終一切
　斷鹽渇飲麻汁秋冬煖飲春夏冷飲常食不得至飽
　止得免饑而已慎房室瞋恚大語髙聲酒麫油酢生
　冷菜茹一切魚肉鹽醬五辛療十十差神驗并療一
　切氣病服者皆差凡作一月日服之大良麻子熟時
　多收新瓮貯之施人也
又方
　　吴茱茰　　蓽撥　　昆布　　杏仁(去尖皮/兩仁熬)
　　葶藶子(熬/)
　右五味等分𢷬丸如梧子氣急飲服五丸勿令至利
　食訖飽悶氣急服之即散
又苦瓠丸主大水頭面遍身大腫脹滿方
　　苦瓠白穰(實捻如/大豆粒)
　右一味以麫褁煮一沸空腹吞七枚至午當出水一
　升三四日水自出不止大瘦乃差三年内慎口味也
　苦瓠須好無靨翳細理妍浄者不爾有毒不堪用
又方
　　苦瓠膜(二分/)　葶藶子(五分/熬)
　右二味𢷬丸服之日五丸如梧子
又方
　　葶藶子(熬/)　　桃仁(去皮/尖熬)
　右二味等分𢷬丸服之利小便一方用杏仁
又方
　　大棗(去皮核/七枚)　苦瓠膜(如棗/核大)
　右二味𢷬丸一服三丸日三
又方
　　燒薑石令赤内黑牛尿中令熱服一升日一(並出/第二)
　　(十一/卷中)
千金翼澤漆根湯主水通身洪腫四肢無堪或從消渇
或從黄疸支飲内虚不足榮衛不通血氣不化氣實皮
膚中喘息不安腹中嚮嚮脹滿眼不得視方
　　澤漆根(十/兩)　赤小豆(二/升)　甘草(二兩/炙)　鯉魚(一枚/重五)
　　(斤浄/去腸)　　　麥門冬(二兩/去心)茯苓(三兩/)　人參(二兩/)
　　生薑(八兩/)
　右八味切以水一斗七升先煮鯉魚豆减七升去之
　内藥煮取四升半去滓一服三合日三弱人二合日
　再服氣下喘止可至四合晬時小便利腫氣减或小
　溏下若小便大利還從一合始大利止若無鯉魚鮦
　(音/同)魚亦可用若水甚不得卧卧不得轉側加澤漆一
　片渇加括樓二兩欬加紫菀二兩細辛一兩欵冬花
　一兩桂心三兩增魚汁二升忌海藻菘菜酢物(深師/同出)
　(第二十/卷中)
古今録驗療祖承郎水腫通身衆醫不能療得此湯一
劑一夜小便五六升即差療水欬逆氣通身流腫短氣
腹滿晝夜倚壁不得卧喉中水雞鳴白前湯方
　　白前(六分/)　紫菀(二兩/)　半夏(五合又方四兩/洗之三十遍)
　　生澤漆根(七合切量/一方三兩)
　右四味切以水一斗内藥刻誌水度復加水七升㣲火
　煎令至刻去滓次内藥七種白术二兩吴茱茰五合
　桂心三兩人參一兩乾薑一兩或生薑五兩栝樓五
　合或六合六物㣲火煮取三升半分三服小便當利
　或當溏下勿怪氣即低腫減吕計方經傳楊氏有驗
　忌羊肉餳桃李雀肉生葱(范汪同一方有/棗二十枚擘)
又小消化水丸療水病令通身㣲腫腹大食飲不消方
　　芫花(一兩/熬)　甘遂(一兩/熬)　大黄(一兩/)　葶藶(一兩/熬)
　　巴豆(四十枚去/心皮熬研)
　右五味合𢷬下篩蜜為丸如梧子一服一丸不知稍
　增以知為度忌蘆笋野猪肉(並出第十/一卷中)
　　水氣腫皷脹方四首(數是/四首)
千金翼療水氣腫皷脹小便不利山璉治韋司業得差
司業姪雲表所送云數用神驗莨菪丸方
　　莨菪子(一升/)　羚羊肺(一具青羊亦佳湯㣲煠/即薄切之暴乾𢷬作末)
　右二味以三年大酢漬莨菪一伏時出之熬令變色
　熟𢷬如泥和肺末蜜和𢷬作丸食後一食乆服如梧
　子大四丸麥門冬飲服之喉中乾口粘妄語為候數
　日小便大利即差
麥門冬飲法
　　麥門冬(二十五/枚去心)　米(二十/五粒)
　右二味以三合半水煮之米大熟去滓以下丸每服常
　作(千金同出第/二十卷中)
救急療水氣腹皷脹硬頻試要効方
　　葶藶子(七兩/熬)茯苓(三兩/)　吴茱茰(二/兩)　椒目(三兩/沈水)
　　(者/)　　　　甘遂(五兩/)
　右五味𢷬篩蜜和為丸如梧子大以飲服五丸日三
　服不知稍加丸以利為度禁食如藥法并酢物(出第/九卷)
　(中/)
古今録驗療大水腫腹如皷堅如石方(出胡/洽)
　　葶藶(一升/熬)　椒目(一升/)　芒硝(六兩/)　水銀(十二/兩)
　右四味以水煮錬水銀三日三夜數益水要當令黄
　白以合𢷬藥六萬杵自令相和如梧子先食服一丸
　日三日增一丸至十丸不知更從一丸始病當從小
　便利當飲好牛羊肉羹晝夜五飲當令補養禁猪肉
　生魚菜勿忘飲漿水渇飲羹汁(釋僧深所撰方云鍊/水銀一日一夜亦是)
　(也水銀用十兩芒硝用七兩如小豆先食服/二丸文仲陶氏集騐范汪同出第十一卷中)
　　小腫欬逆上氣方三首
病源腎主水肺主氣腎虚不能制水故水妄行浸溢皮
膚而身體腫滿流散不已上乗於肺肺得水而浮浮則
上氣欬嗽也(出第二十/一卷中)
深師療水欬逆上氣通身洪腫短氣脹滿晝夜倚壁不
得卧喉中水雞鳴大小便不通不下食而不甚渇白前
湯方
　　白前(三兩/)　紫菀(四兩/)　半夏(一升/洗)　生澤漆根
　　(一升/切)
　凡四味水一斗七升煮取一斗汁又内後藥
　　桂心(三兩/)　人參(六分/)　大棗(二十/枚擘)　白术(五兩/)
　　生薑(八兩一方/乾者二兩)　　　　茯苓(四兩/)　吴茱茰(五/兩)
　　杏仁(三兩去兩/仁皮尖碎)　　　　葶藶(二兩/)　栝樓(五合/一方)
　　(十/合)
　右十味内前汁中煮取三升分四服當得㣲下利小
　便氣即下腫减深云增損用之若神忌羊肉餳生葱
　桃李雀肉酢物(出第十/九卷中)
古今録驗夫水在五藏令人欬逆喘上氣腹大嚮嚮兩
脚腫目下有卧蠶㣲渇不得安卧氣奔短氣有頃乃復
小便難少而數肺病胷滿隠痛宜利小便水氣迫肺吸
吸寒熱澤漆根湯方
　　生鯉魚(一頭重五/斤粗剉)　　　麥門冬(二兩/去心)甘草(二兩/炙)
　　人參(二兩/)　茯苓(二兩/)　澤漆根(八兩/生者)
　右六味切以水一斗七升煮魚取一斗去魚以煮藥
　取四升分服日三小便利為度不利增服之大便如
　利而小便未利者增至四合服一日氣即下得安卧
　有寒可内生薑八兩(深師同/)
又防己煮散療水腫上氣方(出許/諌議)
　　漢防己(三/兩)　澤漆葉(三/兩)　石韋(三兩/去毛)　澤㵼(三兩/)
　　郁李仁(五/兩)　白术(三兩/)　丹參(三兩/)　赤茯苓(三/兩)
　　桑白皮(三/兩)　橘皮(二兩/)　生薑(十兩/)　通草(二兩/)
　右十二味粗篩為散以水一斗七合内四方寸匕散煮
　取八合去滓一服令盡日三大便利者一服取小便
　利為度許澄秘方忌同前(千金同出第/十一卷中)
　　氣兼水身面腫方四首
張文仲周大候正大將軍平公于禮患氣兼水身面腫
垂死長夀公姚僧垣處二方應手即差先服湯方
　　桑根白皮(四/兩)橘皮(二兩/)　海藻(三兩洗/去鹹)茯苓
　　郁李仁(碎各/四兩)赤小豆(一/升)
　右六味切以水八升煮取二升半分三服甚効古今
　録驗療氣水身腫脹滿姚大夫治燕公雍州録事于
　志光送云從来知不能服湯事較急勿不努力服之
　服此湯若㣲覺為益頻服三兩劑勿不服此藥甚易
　必無逆忤如不能服可服後丸丸遲不應急耳
又方
　　橘皮(五分/)　郁李仁(十/分)　茯苓(八分/)　葶藶(六分/熬)
　　防己　　　桑根白皮(各五/分)　　　　甘遂(四分/熬)
　　蘇子(四合/)
　右八味𢷬下篩蜜和丸取榖白皮火炙焦黄煮飲服
　十丸如梧子日再服若不得宣通稍稍加常以宣為
　度渇者飲此方老蔣公處與張大夫家効忌酢物
又方
　　灸丹田宂在臍下二寸灸三壮療水腫女子禁灸
　　(并出第/五卷中)
古今録驗療氣水身腫脹滿方
　　杏仁(十分去/皮尖熬)蘇子(五分/)　白前(六分/)　昆布(八分/洗去)
　　(鹹/)　　　　李根白皮(五/分)橘皮(六分/)　五味子(六/分)
　　大麻仁(五分/熬)茯苓(八分/)　生薑(八分切/暴燥)
　右十味𢷬篩蜜和丸粥清服二十丸如梧子日再稍
　稍加至三十丸忌酢物(出第十/一卷中)
　　水氣方六首
范汪療風虚水氣腫豆酒方
　　大豆(一升/)
　右一味以水四升煮取二升汁去豆内美酒一升合
　煎取一升能隨意飲之日三常令有酒氣當清酒作
　之
又療通身腫皆是風虚水氣亦療暴腫蒲黄酒方
　　蒲黄(一升/)　小豆(一升/)　大豆(一升/)
　右三味以清酒一斗煮取三升去豆分三服
又療腫患下水氣四肢腫聶聶動木防己湯方
　　木防己(三/兩)　甘草(二兩/炙)　桂心(二兩/)　茯苓(六兩/)
　　黄芪(三兩/)　生薑(二兩/)　白术(三兩/)　芍藥(二兩/)
　右八味切以水八升煮取三升二合分為四服有人
　患下是胃寒加當歸三兩人參二兩半龍骨二兩水
　一斗煮取三升二合分四服相去二十里頓服不下
　即不須内此三物也忌海藻菘菜桃李雀肉生葱大
　酢(並出第四/十五卷中)
崔氏療水氣方
　　葶藶子(三兩/)
　右一味以物盛於甑上蒸令濕徹上即𢷬萬杵自堪
　為丸不須蜜和如不得以少蜜和之一服五丸漸加
　之七丸以㣲利為度得利即停不可多服令人不甚
　能食若氣發又服之得利氣下定即停此方療水氣
　無以加蕭駙馬時任太常卿患水腫見在名醫悉療
　不差唯服此丸得平復故記
又葶藶子療水氣極効方
　　取葶藶子一合熬令色黄𢷬碎别研如麪取大棗
　　二十顆去核以水一大升煮棗取半升汁去棗滓
　　内前件葶藶子并棗汁於銅器中緩火煎令堪成
　　丸平旦空腹頓服盡必不能頓者分為兩服得利
　　兩行差至日午宜食乾飯慎如藥法(並出第/六卷中)
近効療水氣方
　　商陸根(去皮取白者不用赤/色切如小豆一大盞)
　右一味以水三升煮取一升以上爛即取粟米一大
　盞煮成粥仍空腹服若一日兩度服即恐利多毎日
　服一頓即㣲利不得喫生冷等
　　皮水方三首
病源肺主於皮毛腎主於水腎虚則水妄行流溢於皮
膚故令身體面目悉腫按之没指而無汗也腹如故不
滿亦不渇四肢重而不惡風是也脉浮者名皮水也(出/第)
(二十一/卷中)
深師療皮水如腫水氣在皮膚中四肢集集動木防己
湯方
　　木防己(三/兩)　黄芪(三兩/)　桂心(三兩/)　茯苓(六兩/)
　　甘草(二兩/炙)
　右五味切以水六升煮取二升分再服忌海藻菘菜
　生葱酢物(出第十/九卷中)
范汪皮水一身面目悉腫甘草麻黄湯主之方
　　甘草(二兩/炙)　　麻黄(四兩/去節)
　右二味以五升水先煮麻黄再沸去上沫乃内甘草
　煮得一升絞去滓適寒温先服一升重覆之日移二
　丈所當汗出汗出勿復服不汗乃復服當慎護風寒
　數日乃出入忌海藻菘菜(出第二十/八卷中)
古今録驗皮水越婢湯加术主之方
　　麻黄(六兩/去節)　大棗(十二/枚擘)　白术(四兩/)　生薑(三兩/切)
　　甘草(二兩/炙)　石膏(半斤/)
　右六味㕮咀以水七升煮麻黄一二沸去上沫乃内
　餘藥煮取二升絞去滓適寒温服七合日三忌同前
　(范汪同已上三方並/本出仲景傷寒論)
　　水腫從脚起方四首
病源腎者隂氣也主於水而又主腰脚腎虚則腰脚血
氣不足水之流溢先從虚而入故脚先腫也(出第二十/一卷中)
肘後若腫從脚稍上進者入腹則殺人療之方
　　小豆一斛煮令極爛得四五斗汁温以漬膝以下
　　日日為之數日消盡若已入腹者不復漬但煮小
　　豆食之莫雜喫飯及鮭(音/圭)魚鹽又專飲小豆汁無
　　小豆大豆亦可用如此之病十死一生急救之
又方
　　削楠及桐木煮取汁以漬之并飲少許如小豆法
　　(並出第/一卷中)
范汪療水腫從足始轉上入腹則殺人豚肝方
　　生猪肝一具煮如食法細切頓食令盡不得用鹽
　　可用苦酒猪重五六十斤以上肝者一頓啖盡百
　　斤以上猪者分兩服(肘後/同)
又若但兩足腫者方
　　剉葱葉煮令爛以漬之日三四度良也(集騐同並/出第二十)
　　(八卷/中)
　　水癥方二首
病源水癥者繇經絡痞澀水氣停聚在於腹内大小腸
不利所為也其病腹内有結塊堅强在兩脅間膨膨脹
滿遍身腫所以謂之水癥(出第二十/一卷中)
深師療水癥腹内胷脅牢强通身腫不能食海藻丸方
　　海藻(一兩/洗)　水銀(一兩/)　椒目(一兩/)　芒硝(一兩/)
　　葶藶(一兩/熬)　大黄(一兩/)　甘遂(一兩/熬)　杏仁(三十/枚去)
　　(尖皮/熬)　　　桂心(一兩/)　附子(一兩/炮)　茯苓(一兩/)
　　大㦸(一兩/)　松羅(一兩/)　乾薑(一兩/)　巴豆(三十/枚去)
　　(心皮/熬)
　右十五味下篩蜜和服如小豆二丸日三不知稍稍
　加之忌猪肉大酢生葱蘆笋(范汪同出第/十九卷中)
范汪療水腫大腹水癥丸方
　　礬石(十分/熬)　躑躅花(十/分)　細辛(十分/)　半夏(十分/洗)
　　藜蘆(十分/)　丹參(十分/)　承露(十分承露/是落葵)
　　巴豆(十枚去/心皮熬)苦參(十分/)　雄黄(十分/)　大黄(十分/)
　　芒硝(十分/)　大㦸(十分/)　烏頭(二十/分炮)　狼毒(十分/)
　　野葛(二分/)
　右十六味𢷬下篩蜜和藥成以置腫上并服如黍米
　三丸日三欲取下者服五丸禁食生魚生菜肥肉千
　金不傳謂之千金丸(並出第三/十五卷中)
　　水瘕方一首
病源水瘕者繇經絡痞澀水氣停聚在於心下腎經又
虚不能宣利溲便致令水氣結聚而成形瘕在於心腹
之間抑按作水聲但欲飲而不用食遍身虚腫是也(出/第)
(二十一/卷中)
古今録驗水瘕病心下如數升油囊澩澩作聲日飲三
斗不用食但欲飲久病則為瘕堅有蝦䗫鼈療之方
　　取萆蔴成熟好者二十枚去皮杯中研令熟不用
　　𢷬水解得三合宿不食清旦一頓服盡日中許當
　　吐下青黄如葵汁當囊結裏其病不盡即三日更
　　增服三十枚萆蔴如上法若病如故復不盡復增
　　十枚服如上法其以盡病根為限藥但去病不令
　　人悶亂下病之後慎不可飲當五日斷飲止進白
　　糜關髙方已試神良(范汪同出第/十一卷中)
　　石水方四首
病源腎主水腎虚即水氣妄行不依經絡停聚結在臍
間少腹腫大鞕如石故云石水其候引脅下脹痛而不
喘是也脉沈者名曰石水脉㣲大亦曰石水腫起臍下
至少腹垂垂然上至胃管則死不療(出第二十/一卷中)
集驗膀胱石水四肢瘦腹腫方
　　大豆(五升/)　防己(四兩/)　桑根白皮(切三/升)
　　白术(四兩/)　澤漆葉(切三/升)射干(四兩/)　榖白皮(四/兩)
　　(一云切/三升)
　右七味切以水一斗半煮取六升去滓内好酒三
　升更煎取五升分五服日再夜一餘煎明日服之(千/金)
　(同出第/六卷中)
千金療膀胱石水四肢瘦腹腫方
　　桑根白皮(六/兩)射干(四兩/)　澤㵼(五兩/)　澤漆(切一/升)
　　茯苓(四兩/)　防己(一兩/)　黄芩(四兩/)　白术(四兩/)
　　大豆(三升/)
　右九味切以水五斗煮大豆取三斗去滓澄清取汁
　一斗下藥煮取三升空腹温分三服(出第二十/一卷中)
集驗療石水痛引脅下脹頭眩痛身盡熱灸法
　　灸闗元
又灸石水法
　　灸章門然谷
　　暴腫滿方四首
集驗療暴患遍身腫滿方
　　大豆
　右一味𢷬篩為散粥清服三方寸匕日再甚良驗
又療身體暴腫如吹方
　　巴豆(三十枚合/皮㕮咀)
　右一味以水五升煮取三升綿内汁中以拭腫上隨
　手減矣日五六拭勿近日及隂(范汪同並出/第六卷中)
備急療身體暴腫滿方
　　榆白皮𢷬屑隨多少雜米作粥食小便利即消陶
　　効方(出第三/卷中)
古今録驗澤漆湯療寒熱當風飲多暴腫身如吹脉浮
數者方
　　澤漆(二兩/炙)　知母(二兩/)　海藻(二兩/)　茯苓(二兩/)
　　丹參(三兩/)　秦芁(二兩/)　木防己(二/兩)　猪苓(二兩/去皮)
　　大黄(三兩/)　通草(二兩/)　青木香(二/兩)
　右十一味切以水九升煮取三升分三服忌酢物(出/第)
　(十一/卷中)
　　氣滿胷急方八首
古今録驗療氣忽發滿胷急者方
　　茯苓(四兩/)　杏仁(四兩/)　橘皮(二兩/)
　右三味切以水六升煮取二升分作三服日三隨小
　便下愈飲盡更作忌酢物
又茯苓杏仁煎方
　　茯苓(四兩/)　杏仁(四兩/)　橘皮(三兩/)　蘇子(一升/碎)
　　甘草(三兩/炙)　芍藥(四兩/)　白前(三兩/)　五味子(三/兩)
　　生薑汁(五/合)　蜜(六兩/)　　竹瀝(二升/)
　右十一味切以水九升先煮諸藥取三升去滓内竹
　瀝生薑汁蜜等和攪㣲火煎取四升一服四合日再
　夜一忌海藻菘菜酢物
又方
　　甘遂(三兩/熬)　茯苓(四兩/)　杏仁(四兩/)　澤漆葉(三/兩)
　　(炙/)　　　　黄芩(四兩/)　澤㵼(三兩/)　郁李仁(五/兩)
　　(碎/)　　　　橘皮(三兩/)　朴硝(四兩/)
　右九味切以水九升煮取二升七合分三服忌酢物
又方
　　桑根白皮(切二/升)　郁李仁(一升/碎)　赤小豆(二/升)
　　橘皮(三兩/)　　　蘇葉(三兩/)　　茅根(切二/升)
　右六味切以水一斗煮取三升適冷煖稍稍飲之
又方
　　桑白皮(四/兩)　橘皮(三兩/)　茯苓(四兩/)　甘遂(三兩/熬)
　　杏仁(三兩/)　澤㵼(三兩/)　黄芩(四兩/)　赤小豆(一/升)
　右八味切以水九升煮取二升半分三服忌酢物(一/方)
　(甘草/三兩)
又方
　　羊腎(一具去/脂破)桑根白皮(四/兩)茯苓(四兩/)　橘皮(三兩/)
　　李根白皮(四/兩)黄耆(三兩/)　𤣥參(三兩/)　生薑(四兩/)
　右八味切以水九升煮取二升七合分三服忌酢物
又方
　　猪腎(一具去/脂破)桑根白皮(五/兩)茯苓(四兩/)　澤漆葉(三/兩)
　　(炙/)　　　　防己(三兩/)　澤㵼(三兩/)　橘皮(三兩/)
　　大豆(三升/)　甘遂(三兩/熬)　郁李仁(一升/碎)
　右十味切以水一斗三升先煮腎桑根皮澤漆葉大
　豆取八升去滓内餘藥煎取一升七合分為三服忌
　酢物
又方
　　大棗(三十枚/擘破)　烏梅(三十枚/打破)
　右二味以水四升煮取二升内蜜和調不得過甜不
　得過酢稍稍含咽之(並出第十/一卷中)
　　虚熱及先服石風水腫方三首
集騐葱豆洗湯療虚熱及服石熱當風露卧冷濕傷肌
熱阻在裏變成熱風水病心腹腫滿氣急不得下行小
便不利大便難四肢腫如皮囊盛水晃晃如老蠶色隂
卵堅腫如升莖腫生瘡臭如死鼠此皆虚損腎中有熱
強取風冷濕痺故也内宜依方服諸利水藥外宜以此
湯洗四肢訖以葱豆膏傳之别以猪蹄湯洗瘡爛處及
卵腫也方
　　赤小豆(一/升)　葱(合青切/一升)　蒺䔧子(一升/碎)菘菜子(一/升)
　　(舂/碎)　　　　蒴藋(切五/升)　巴豆(一百枚合/心皮打破)
　右六味以水一石二斗煮取四斗以淋洗身腫處(古/今)
　(録騐/同)
又猪蹄洗湯療丈夫服石有虚因勞損熱盛常風卧傷
於風濕身變成熱風水腫病腹滿氣急四肢欲腫小便
不利隂卵堅腫莖腫生瘡赤爛臭如死鼠名水疸以湯
洗之方
　　猪蹄(一雙/)　黄蘗(五兩/剉)　蒴藋根(切三/升)葶藶子(五/合)
　　蒺䔧子(一/升)
　右五味以水三斗煮取二斗冷以洗之日三(古今録/驗同並)
　(出第六/卷中)
古今録騐葱白膏方療與前葱豆湯同
　　葱青白(切半/升)菘菜子(半/升)　葶藶子(半升/破)蒴藋(切半/升)
　　青木香(二兩/切)莽草(一兩/切)　丹參(切半/升)　生蛇銜(半/升)
　　蒺䔧子(一升/破)
　右九味以猪肪五升煎之三沸令水氣竭去滓傅痛
　處(集驗同出第/十一卷中)
　　三焦決漏水病方二首
深師療三焦決漏水在脅外名曰水病腹獨腫大在腹
表用大麝香丸華佗方
　　麝香(三銖/研)　雄黄(六銖/研)　甘遂(十二/銖熬)　芫花(十二/銖熬)
　右四味𢷬合下篩和以白蜜丸如大豆二丸酒下日
　三服可至四丸節飲食禁肥肉生菜之輩有効(千金/同)
古今録驗療通身手足面目腫食飲減少此是三焦決
漏精液不通水氣不行者鯉魚湯方
　　鯉魚(重五/斤者)　茯苓(六兩/)　澤漆(五兩/炙)　人參(二兩/)
　　杏仁(一兩/)　澤㵼(五兩/)　甘草(二兩/炙)
　右七味切以水二斗五升煮魚取一斗半汁内藥煮
　取四升未食服一升日三以小便利為度年八十病
　大困服此差忌海藻菘菜酢物(並出第十/一卷中)
　　男女新乆腫方三首
范汪療久腫新腫方
　　黑大豆一斗清水一斗煮之令得八升去豆以八
　　升薄酒投中更㣲火上煎令得八升一服之為佳
　　不能者亦可分再三服腫當隨小便去腫除後渴
　　難忍要不可飲慎之(出第二十/八卷中)
千金療男女新乆腫得惡暴風入腹婦女新産上圊風
入藏中如馬鞭者嘘吸短氣欬嗽大豆煎方
　　大豆一斗擇令浄以水五斗煮取一斗三升澄清
　　内釡中以一斗半美酒内汁中更煎取九升宿勿
　　食且服三升温覆取汗兩食頃當下去風氣腫減
　　慎風冷十日平復也除日合服之若急不可待逐
　　急合服無令六畜婦人見之腫差勿服之神驗也
　　亦可任性飲之常使酒氣相接(范汪并/翼同)
又方
　　楮枝皮一大束切煮取汁隨多少釀酒旦服醉為
　　佳不過三日腫減差後可常服之(並出第二/十一卷中)
　　水腫小便澀方三首
廣濟主下水氣若小便澀水腫氣妨悶不能食海蛤丸
方
　　昆布(洗/)　　橘皮　　　赤茯苓　　漢防己
　　海蛤(研/)　　郁李仁　　桑根白皮　澤漆(炙/)
　　檳榔　　　杏仁(去皮尖/各四分)大黄(六分/)　葶藶子(二/十)
　　(分㣲火/熬令黄)
　右十二味𢷬篩蜜和丸飲服如梧子十五丸日二服
　加至二十五丸以小便利為度忌熱麪冷滑大酢(出/第)
　(五卷/中)
崔氏療水腫盛滿氣急喘欬小便澀如血者方
　　桑根白皮(六/兩)澤漆葉(切二/升炙)白术(二兩/)　生薑(四兩/)
　　郁李仁(六/兩)　杏仁(二兩/)　橘皮(二兩/)　𤣥參(三兩/)
　右八味切以水九升急著火煮取四升温分四服相
　去六七里久或利黄水三五升及小便利為候即差
　者可頻服三四劑佳忌桃李雀肉青魚酢等(出第六/卷中)
古今録驗療男女心上脹滿胷背痛食進少面㣲似腫
小便如澀方(出姚/大夫)
　　杏仁(八分/熬)　橘皮(五分/)　蘇子(三合/)　防己(五分/)
　　葶藶(六分/熬)　茯苓(八分/)
　右六味𢷬篩蜜和為丸如小豆細切桑根白皮煮為
　飲用服此丸初服十丸日再漸加至三十丸(千金同/出第十)
　(一卷/中)
　　上氣大便澀方二首
崔氏療上氣大便澀方
　　葶藶子(四兩/熬)牽牛子(一兩/熬)杏仁(二百/顆)　大棗(四十/枚去)
　　(皮/)　　　　芒硝(一兩/)　牛酥(一合/)
　右六味𢷬一萬杵更别著牛酥乃更𢷬一萬杵空腹
　服八丸用粥飲下藥先禁鹹醬等物
又療上氣大便秘澀方
　　杏仁(五兩/熬)　印城鹽(三/兩)　乾薑(三兩/)
　右三味𢷬篩以醬汁和之令得相著作瓮可長一寸
　餘如指大兩頭尖仍以薄綿褁之於風日中暴令少
　乾内下部中時易之不過一兩易即有惡物下氣上
　(闕/)即定亦下食内藥痛時少須忍如深内少頃亦不
　大痛急出時物即出痛忍之不得後可便轉時出膿
　及惡物多大便不澀停之(並出第/六卷中)
　　水病雜療方一十二首
集驗療水腹大臍平者法
　　灸臍中腹無文理者不可療
又水腹脹皮腫法
　　灸三里風水灸解谿(並出第/六卷中)
千金翼鯉魚炙主腫滿方
　　鯉魚長一尺五寸以尿漬令没一宿平旦以水從
　　口中灌至尾㣲火炙令㣲熟去皮宿勿食鹽頓服
　　之不能者再服令盡神方(肘後備急張/文仲千金同)
又有人虚肥積年氣上似水病眼似腫而脚不腫方
　　榖楮葉(八兩/)
　右一味以水一斗煮取六升去滓内米煮粥亦當以
　水煮羮菜等皆用之秋中多收以擬經冬用其水多
　少濃淡任人勿拘此方慎蒜麪猪雞魚油􁦼重者三
　年服之永差輕者一年(並出第二/十卷中)
崔氏療一切腫方
　　取紅藍花熟揉𢷬取汁服之不過再三服便愈服
　　之多少量腫大小而進花汁也
又療水腫已上少腹連臍硬氣上悶方
　　苦瓠子(一兩/)
　右一味以麪如作餛飩法其麪勿著鹽作二七枚湯
　中煮待浮漉出及煖吞之如不下以湯汁下之能禁
　生冷酢滑及肉油膩佳若恐虚煮牛乳服之如此隔
　日作漸加至三七枚以小便利為候小便若太多即
　歇一二日以腹腫消即止
又療水病差後口中習習熱瘡出方
　　先以鐵鐺中著水一小斗煮金器不問多少煎取
　　二小升出金取金水著病人口中含良久應欲言
　　語有要事方可吐出勿嚥之殺藥氣(並出第/六卷中)
張文仲羊胃湯乆病羸瘦不生肌肉水氣在脅下不能
食四肢煩熱方
　　羊胃(一枚/切)　　白术(一升/切)
　右二味以水一斗煮取九升服一升日三三日盡更
　作兩劑乃差忌桃李雀肉等
備急小品小女麴散療利後虚腫水腫者服此藥小便
利得止腫亦消方
　　女麴(一升/生用)　乾薑　　細辛　　　椒目
　　附子(炮/)　　桂心(各一/兩)
　右六味為散酒服方寸匕不知服二三七日三産後
　虚滿者大良忌猪肉生葱生菜(出第三/卷中)
古今録驗療水或下不下則滿溢下之則虚竭還復十
無一活桑酒方
　　桑枝并心皮細挫以水八升煮取四升汁以四升
　　米釀酒一服一升
又療脾胃水面目手足胕腫胃管堅大滿短氣不能動
摇方
　　桑根白皮(切三/升)桂心(一/尺)　生薑(三/兩)　人參(一兩/)
　右四味切以水三升煮桑白皮得一升絞去滓内桂
　心等并飴十一兩煮之竭得七合消息更服須史當
　下不盡復一升忌生葱
傳効鯉魚湯療水腫腹大面目身體手足盡腫喘欬短
氣又脅滿不得卧方
　　鯉魚(一枚重/三斤)桂心(三兩/)　紫菀(一兩/)　木防己(二/兩)
　　黄芩(一兩/)　硝石(二兩/)　乾薑(二兩/)　人參(二兩/)
　右八味切以水一斗五升煮魚如食法取汁一斗二
　升出魚内藥煮取三升去滓先食温服一升日三忌
　生葱(並出第十/一卷中)
　
　
　
　
　
　
　
　
　
　外臺秘要方卷二十
欽定四庫全書
　外臺秘要方卷二十一
　　　　　　　　　　　　　唐　王燾　撰
　　天竺經論眼序一首(隴上道人撰俗姓謝住/齊州於西國胡僧處授)
蓋聞乾坤之道唯人為貴在身所重唯眼為寳以其所
繫妙絶通神語其六根眼最稱上是以療眼之方無輕
易爾
　　叙眼生起一首
謝道人曰夫眼者六神之主也身者四大所成也地水
火風隂陽氣候以成人身八尺之體骨肉肌膚塊然而
處是地大也血淚膏涕津潤之處是水大也生氣温暖
是火大也舉動行來屈伸俛仰喘息視瞑是風大也四
種假合以成人身父母精血實斯増長而精成者也其
眼根尋無他物直是水耳輕膜裹水圓滿精微皎潔明
浄状如寳珠稱曰眼珠實無别珠也黒白分明肝管無
滯外託三光内因神識故有所見凡人不解謂眼有珠
喻若魚之被煮此事不然夫魚畜水陸之有目者悉皆
是水無有别珠直以湯火煎煮水凝結變自成珠但㸔
生魚未被煮炙豈有珠義直置死魚水已凝厚論其活
者水亦輕薄
　　出眼疾候一首
謝道人曰夫人眼白睛重數有三設小小犯觸無過傷
損但黒睛水膜止有一重不可輕觸致敗俄頃深可慎
之凡人不究謬據多重或七或五此皆是其妄説一家
成言耳然眼之精微水映輕薄無所堪耐易致諸疾故
學療之者事須安審不可麤疎恐致毁傷患眼之家自
須謹慎諸所禁忌悉不應犯若覺有疾即宜早療當及
其初根脚未立則易驅遣若其乆後根盤四布既成痼
疾雖復行療極難成效且身稟四大性各不同是以治
者證候非一冷熱風損疾生不同傷勞虚實其方各異
宜應察其元起尋究本根按法依源以行療救不得謬
濫措方以乾薑療熱毒之眼以冷水療風寒之目非直
冷熱無効蓋亦致患俄頃常見愚人不識病源直尋古
方輕欲立療或經有疾遇藥得愈便以此法遞相傳授
都不知病有冷熱之殊虚實之異或有道姑𡡉嫗為人
求食輕得有損寧慮幽㝠良為病家不别真偽聞語便
從遂使應愈之病増為痼疾驪珠之眸永成盲瞽一何
可哀故目有條貫以示後人皆苦眼無所因起忽然膜
膜不痛不痒漸漸不明乆厯年嵗遂致失明令觀容狀
眼形不異唯正當眼中央小珠子裏乃有其障作青白
色雖不辨物猶知明暗三光知晝知夜如此之者名作
腦流青盲眼未患時忽覺眼前時見飛蠅黒子逐眼上
下來去此宜用金箆決一針之後豁若開雲而見白日
針訖宜服大黄丸不宜大泄此疾皆由虚熱兼風所作
也
　　眼疾品類不同候一首
謝道人曰若有人苦患眼漸膜膜狀與前青盲相似而
眼中一無所有此名黒盲宜針刺服藥如瞳子大者名
曰烏風如瞳子瞖緑色者名為緑瞖青盲皆是虚風所
作當覺急須即療湯丸散煎針灸禁慎以驅疾勢若眼
自闇多時不復可療此疾之源皆從内肝管鈌眼孔不
通所致也亦宜須初欲覺時即須速療之若已成病更
不復可療亦無勞措意也若因時病後得眼生白障者
此名為瞖也為熱毒所作宜應速服湯丸依法鐮之傳
食瞖散若因病後生肉者此為膚障也(後卷并無食瞖/散通按後方傳)
(瞖皆令瞖除/食即除字意)
此是風熱所作宜服湯丸鈎割除之若眼赤痒淚出者
為熱虚風服散煎除之若見黒煙赤光瞳子黒大者為
烏風勞水動故宜服車前空青丸以消息之若眼忽爾
赤痛者此是天行眼痛風熱所作應宜早急療之不者
當生於瞖後難療若人眼痛當黒珠生白瞖并黒子等
大如米如此之者名為痛損眼此不易可療勿輕犯觸
但眼因破損有物撞作瞖障瘢痕者悉不可療亦無勞
措意(通按勞水動三/字疑有闕文)
　　眼将節謹慎法一首
謝道人曰五行云肝者眼家之根本此乃一家之同類
而言其實五藏六腑悉皆相連故欲療眼而審其虚實
察其由起既識病源宜先作内療湯丸散煎事事分明
既服諸藥便須依方謹慎凡欲療眼不問輕重悉不得
以風霜雨水寒熱虚損大勞并及房室飲食禁忌悉不
得犯若虚勞冷者宜服補肝丸出千金翼第十卷十五
味在此卷下也若人患眼不值明師遇道姑𡡉嫗欺詐
妄語云犯神鬼或以環鈎或復蒜熏或火燒針熨此皆
不識病源而逆療包隂陽為益實微動致傷余見此途
内懐矜愍學療之者勿習是方非直疾勢不除亦自竒
成蠱道(此法中文句疑/昧金别季校)
　　眼暴腫痛方一十首
謝道人療眼暴腫毒痛不可忍欲生瞖方
　　決明子(一/升)石膏(四兩/研)　升麻(四兩/切)　梔子仁(一/升)
　　地膚子　茺蔚子(各一/分)苦竹葉(切二/升)乾藍葉(切一/升)
　　芒硝(二/兩)　車前草汁(一升/二合)　　　　冬𤓰子(三升/為末)
　右十一味以水二斗煮竹葉取七升二合去滓内諸
　藥煮取四升分為四服每服相去可兩食間再服為
　度小兒減藥以意裁之
又療眼暴腫痛方
　　苦竹葉(一/升)　柴胡(二/兩)　　蛇銜(二/兩)　　黄連
　　白芒硝　　細辛(各一/兩)
　右六味切以水三升煮取一升去滓温服之忌豬肉
又方
　　秦皮　　　黄連(各一/兩)　苦竹葉(一/升)
　右三味切以水五升煮取八合洗眼與前方相類眼
　忽腫痛盲須煮秦皮作湯洗是主療也忌豬肉
又方
　　細辛　　　蕤核仁　　盧鹽(各一/兩)　決明子(二/兩)
　右四味切以地骨汁煮取一升半去滓更以蜜一升
　半合煎取一升半與前方同
又療眼天行暴腫痒痛方
　　地骨皮(三斤/切)
　右一味以水三斗煮取三升絞去滓更内鹽二兩煎
　取一升傅目或加乾薑一兩
又方
　　前胡(三/兩)　　芍藥　　青葙子　　決明子
　　細辛(各二/兩)　車前子(五/合)梔子　　　淡竹葉(切一/升)
　右九味切以水九升煮取三升温分為三服忌生菜
又方
　　半夏(一升/洗)　生薑(八/兩)　　前胡(四/兩)　　枳實(二兩/炙)
　　細辛(一/兩)　　烏梅(十二/枚擘)
　右六味切以水七升煮取二升半温分為三服忌羊
　肉餳生菜
又方
　　甘草(一兩/炙)　粟米(三/合)　　甘竹茹(雞子/大)蘆根(五/兩)
　右四味切以水八升煮取二升七合分為三服忌海
　藻菘菜
又療兩眼痛大黄湯方
　　大黄(四/兩)　　芍藥(五/兩)　　細辛　　　甘草(炙各/四兩)
　　黄芩(二/兩)
　右五味切以水七升煮取二升半温分為三服甚妙
又方
　　大黄(八兩/切)
　右一味以水五升漬之一宿明旦絞取汁分三服之
　病甚多由脾實以上忌油膩生冷房室蒜菜酒麫等
　物
　　目赤痛方二十一首
病源凡人肝氣通於目若肝氣有熱熱衝於目故令赤
痛(出第二十/八卷中)
廣濟療目赤病及胎赤方
　　以蜯蛤裹置蜜二分鹽碌一分夜卧火炙煖著目
　　眥三四日差止
又方
　　豬膽和鹽碌五分㸃眥効
深師療眼赤痛除熱黄連煎方
　　黄連(半/兩)　　大棗(一枚/切)
　右二味以水五合煎取一合去滓展綿取如麻子注
　目日十夜再忌豬肉
集驗療目赤痛方
　　甘竹葉(二七/片)　烏梅(四兩/碎)　　大錢(三/文)
　右三味以水二升洗漬藥半日早向東竈煮之三沸
　三上三下取二合臥以注目眥
又療目赤痛洗眼方
　　蕤核仁(二十/枚碎)　苦竹葉(一/把)　　細辛(半/兩)
　右三味以水三升煮取半升以洗眼日三五度甚妙
刪繁療眼赤洗眼竹葉湯方
　　淡竹葉(五/合)　黄連(四/枚)　　青錢(二十/文)大棗(二十枚/去皮核)
　　梔子仁(七/枚)　車前草(五/合)
　右六味以水四升煮取二升以洗眼日六七遍此方
　甚良忌豬肉
千金療眼赤闇方
　　杏未熟時杏仁汁(一/合)　　鹽(五/兩)　　　青錢(三/文)
　右三味合内瓷器中封頭勿令泄百日後出著四眥
　頭日二三
千金翼療赤眼方
　　杏仁四十九枚去皮尖絹袋裹飯底蒸之承熱絞
　　取脂以銅青胡粉各如大豆乾薑石鹽各如半大
　　豆許熟研之以雞毛沾取掠眼中眥頭日三夜再
又方
　　杏仁脂(一/合)　鹽碌(如棗/核大)　印成鹽(三/顆)
　右三味取杏仁脂法先𢷬杏仁如脂布袋盛蒸絞取
　脂置蜜器中内諸藥直坐著其中密蓋二七日夜臥
　注目四眥不過七度差止
又療赤眼不問乆近方
　　硼砂三兩以酢漿垍器中浸日中暴之三日藥著
　　器四畔乾者取如粟大夜著兩眥不過三四度永
　　差并石鹽石膽等分尤佳(並出第十一卷中通按/垍乃堅土或係粗瓦罐)
　　(如甖/類也)
張文仲療兩眼熱赤方
　　東壁上土帛細羅内如豆大兩眥中令淚出三五
　　度即差常用大効(肘後/同)
又傳効療眼赤無新乆皆差神驗方
　　石鹽棗核大人乳一棗許置故銅椀中以古錢十
　　文研之使青稠著椀底取熟艾急摶一雞子許掘
　　地作小坑子坐艾於坑中燒使煙出以銅椀覆上
　　以土擁四邊勿令煙出量艾燃盡即止刮取著椀
　　青藥每以半豆許於蛤蜯中和棗核大人乳汁研
　　細以綿纒杖頭注入兩眥夜即仰臥著之至五六
　　度必差無石鹽以白鹽無古錢以青錢替之亦得
　　(肘後/同)
延年療眼赤熱不能得好差此由肝中客熱不絶方
　　黄連(三/兩)　　　秦皮(三/兩)
　右二味切以水三升煮取一升五合去滓食後温服
　分二服如人行七八里服必効同
又療眼赤飲方
　　前胡　　　黄連　　　秦皮　　　黄芩
　　梔子仁(各三/兩)決明子(二兩/半)蕤仁(一兩/碎)　竹葉(一/升)
　右八味切以水六升煮取二升五合去滓分三服食
　後服之忌豬肉
又療眼赤方
　　蕤仁　　　黄芩　　　梔子仁　　黄連
　　秦皮(各二/兩)　竹葉(一/升)
　右六味切以水五升煮取一升六合分三服
又療目赤熱方
　　前胡(二/兩)　　防風　　　決明子　　黄連
　　蕤仁(各二/兩)　竹葉(一/升)
　右六味切以水六升煮取二升分為五服
又竹葉飲主痰熱眼赤頭痛方
　　竹葉(一/握)　　犀角屑　　升麻　　　乾葛(各二/兩)
　　黄芩　　　麥門冬(各三兩/去心)
　右六味切以水六升煮取二升分為三服
又方
　　竹葉(一/握)　　麥(一升/淘)　地骨白皮(三/分)
　右三味以水五升煮取二升以麥熟為度食後分二
　服(蒋孝璋/處此方)
近効療眼赤痛眼漠漠方
　　硝石研末於眼四角各㸃一粟許須臾熱淚出便
　　睡睡覺以漿水洗又明目
又療赤眼及眼睛上瘡方
　　秦皮一大兩以清水一大升於白瓷椀中浸春夏
　　一食乆以上㸔碧色出即以筯頭纒綿㸃下碧汁
　　仰卧㸃所患眼中仍先從大眥中滿眼著微痛不
　　畏量乆三五度飯間即側卧瀝却熱汁每日十度
　　以上著不過兩日差忌酢蘿蔔(李諌議/近効方)
又勅賜源乾曜療赤眼方
　　生石蜜　　朱砂(光明/者)　石鹽　　　芒硝
　　鹽碌　　　石決明(去麤皮細/研各六分)　　　蕤仁(三百/顆)
　　黄連(宣州/者)　細辛(各一/兩)　烏賊魚骨(長二寸/去甲)
　右十味𢷬篩細研欲著時少少取白蜜和置眼兩大
　角中如菉豆許大仍不避風日唯破及枯除此並差
　萬金不傳忌猪肉生菜
　　胎赤乆赤方七首
病源胎赤者是人初生洗目不淨令穢汁浸漬於眼使
臉赤爛至大不差故云胎赤(出第二十/八卷中)
千金療胎赤眼方
　　取槐木枝如馬鞭大長二尺齊頭麻油一匙置銅
　　鉢中旦使童子以水研之至瞑止取夜卧時以塗
　　目眥日三度差止
崔氏療三五十年眼赤并胎赤方(西域法太常/丞吕才道効)
　　生烏麻油(半雞子許著銅器中以細蠣/石磨之使述述不能研乃止)熟艾(三/升)
　　杏仁(一升去/尖皮)黄連(一/兩)　　雞糞(一/升)　　鹽(一/合)
　　亂頭髪(如半椀/許大)
　右七味穿一坑其形如瓶口小裏大燒使乾别開一
　小風孔以前藥并艾等一重重布著坑内狀如灸炷
　以火燒之將前所磨銅器以蓋坑口煙盡收取銅器
　上脂煙傅眼眥瘡上欲卧時著胎赤三十五十年者
　不過三兩日差忌猪肉
又方
　　胡粉(六/分)　　　蕤仁(四/分)
　右二味先研蕤仁使碎内胡粉中更熟研又𢷬生麻
　子為燭燃使著别取猪肪脂於燭燄上燒使脂流下
　滴入蕤人胡粉中更研攪使均如餳以綿纒細杖子
　内藥内承軟㸃眼兩眥藥須臾冷還於麻燭上燒而
　用之
又療積年赤眼方
　　取古字錢四十九文重著又取石鹽末填心孔中
　　令滿以五月五日中於石上用烈炭火燒令極赤
　　然後内一升醶酢中以傾甖内用四十九重紙封
　　一日去一重去盡然後用一黍米大㸃眼眥中極
　　効(並出第/四卷中)
必効主眼風赤乆胎赤方
　　銅鏭鑼一尺以下面者一枚著石鹽末如杏仁許
　　油脂半雞子許相和合鹽取栁枝如箸一握急束
　　齊一頭用研油脂三日狀如墨取熟艾如雞卵大
　　剜地作小坑置几於下安艾著火合銅鏭鑼於上
　　其下仍令通氣火盡即成常蓋頭欲用時以綿纒
　　杖子頭㸃取藥著兩眥頭每夜著即卧蘇六方云
　　頓用甚効
又療積年風赤眼方
　　取生油生猪脂胡粉各等分和研傅眼中二日内
　　赤揔除
救急療乆患風赤眼方
　　黄連(一/兩)　　大棗(兩顆去皮/核細切)　印成鹽(兩大/豆許)
　右三味以井花水半升内前件藥攪緩火煮三分去
　一以綿濾使盡其餘汁更緩火煎之候藥上有紫液
　起即是更煎以物盡刮取於合内貯之勿使塵汚取
　用一度取二大豆許以人乳和之置兩眼眥頭從淚
　出每著苦入咽喉即停積年患赤眼者不過五度即
　差及風胎赤皆差亦不勞避風每欲出時口含鹽水
　以洗之甚良忌猪肉
　　目暴卒赤方六首
肘後葛氏療目卒赤痛方
　　以鹽湯洗之
又方
　　燒荆木出黄汁傅之
又方
　　竹葉　　　黄連(各一/兩)　錢(二七/枚)
　右三味以水三升煎取二合綿染傅眥日五六度忌
　豬肉(並出第/二卷中)
深師療眼忽赤痛方
　　鯉魚膽(一/枚)　　　黄連(二十/一枚)
　右二味和淹於飯下蒸之熟去滓塗目眥五六度愈
　忌豬肉
必効療眼暴赤方
　　雞舌香(二十/枚)　乾棗(二十/擘)　黄連(二十/枚碎)
　右三味以水半升煎五六沸澄取清㸃目中差多著
　令人目明忌豬肉(韋永/傳)
又日暴赤熟毒方
　　蕤仁(一分𢷬/成膏)　吳黄連(一/分)　　雞子白(一/枚)
　右三味以綿裹二味内雞子白中漬一宿塗眼四五
　度厚則洗之
　　目痒方四首
肘後療目卒痒且痛方
　　削乾薑令圓滑内眥中有汁拭薑復内之未盡易
　　之(姚/同)
又風目常痒淚出方
　　以鹽注眥中差止
文仲療眼暗及風赤痒方
　　煎成白鹽(三/匙)　　烏賊魚骨(四枚/去甲)
　右二味以清酢漿水四升煎取二升澄清每旦及晚
　洗眼赤去膚肉單鹽漿水煎之洗亦佳
又療風痒赤方
　　黄連(半/兩)　　丁香(二七/枚碎)　蘗皮(半/兩)　　蕤仁(二七/枚)
　　錢(七文/古者)
　右五味以水二升煎取一升去滓綿纒杖㸃取著眼
　角差止(肘後/同)
　　目中風腫方五首
病源目為肝之外候肝虚不足為冷熱所干故氣上衝
於目外復遇風冷所擊冷熱相摶而令臉内結腫或如
杏核大或如酸棗之狀腫而因風所發故謂之風腫(出/第)
(二十八/卷中)
肘後療目中風腫弄眼方
　　礬石(二錢/熬末)
　右一味以棗膏和如彈丸以磨目上下食頃止日三
　(磨一作/揉姚同)
又方
　　取頭垢著眥中亦得
又方
　　枸把根白皮　　伏雞子殻
　右二味等分𢷬為末著目上
范汪療目中風腫痛方
　　取薤白刀截仍以膚上令遍漠皆差薤頭辛痛者
　　止之
集驗療目中腫痛方
　　𢷬枸把汁洗之日六七度(深師療眼有熱/生瞖肘後同)
　　眼熱磣痛赤腫方三首
刪繁療眼熱眥赤生赤脈息肉急痛開不得開如芒在
眼磣痛大棗煎方
　　大棗(十顆去/皮核)黄連(二/兩)　　淡竹葉(五/合)
　右三味以水二升煎取一升澄取八合下棗黄連煎
　取四合去滓綿濾細細㸃傅眼中忌猪肉
又車前草湯洗方
　　車前草(切半/升)乾藍(五/合)　　淡竹葉(三/兩)
　右三味切以水三升煮取二升綿濾去滓用上好鹽
　半刀圭内湯中攪令調取冷細細用洗眼一刀圭者
　凖丸如兩大豆大(必効/同)
張文仲療眼暴赤腫磣痛不得開淚出方
　　黄連　　　黄蘗　　　蕤仁　　　鹽碌
　　芒硝(各等/分)
　右五味𢷬篩和如黍米大内眥中忌豬肉
　　眼闇令明方一十四首
千金論曰凡人年四十五十以後漸覺眼闇至六十以
後還漸目明療之法五十以前可服㵼肝湯五十以後
不可㵼肝目中病可傅石膽散等藥無病不可輒傅散
但補肝而已目病肝中有風熱令人眼闇者當灸肝俞
五百壯穴在明堂部中及服除風湯丸散數十劑當愈
也
凡生食五辛接熱食飲刺頭出血過多極目逺視夜讀
細書不避煙火博奕不休日没後讀書飲酒不已熱食
麫食抄寫多年雕鏤細作泣淚過度房室無節數向日
月輪㸔夜逺視星火月中讀書雪山巨睛視日極目瞻
視山川草木
右十九件並是喪明之由養性之士宜熟慎之又有馳
騁田獵冒渉霜雪迎風追獸日夜不息者亦是傷目之
媒也恣一時之浮意為百年之痼疾可不慎歟可不慎
歟凡人從少時不自将慎年至四十即漸漸眼闇若能
依此将慎可得白首無他所以人年四十已去當須瞑
目非有要事不可輙開此之一術䕶慎之極也其讀書
博奕等過度患目者名曰肝勞若欲療之非三年閉目
不視不可得差徒自㵼肝及作諸療終是無効也人有
風邪多必眼闇先攻其風而闇自差(出第六/卷中)
廣濟主令明目方
　　三月中取新杏仁研脂絞取汁一升石鹽兩大豆
　　大銅器盛之取銅古錢二七文浸之二七日綿注
　　目中夜洗眼用(出第五/卷中)
小品療眼漠漠黄連洗湯方
　　黄連(三/兩)　　秦皮(二/兩)　　蕤仁(半/兩)
　右三味㕮咀水三升煮取一升半絞去滓適寒温以
　洗目日四五度又加升麻二兩加水煎之忌豬肉
集驗明目令髮不落方
　　十月上已日取槐子内新甖中封口三十日洗去
　　皮初服一枚再服二枚至十日服十枚滿十日却
　　從一起(千金云從月一日一枚二日二枚每日加/一枚計十日服五十五枚一月日服一百)
　　(六十五枚一年服一千九百八十枚小月減六十/枚此療主明目令髮不白好顔色長生舊病冷人)
　　(勿服肘後/云扁鵲方)
刪繁療肝虚寒目􁲑􁲑視物不明稀視生花防風補煎
方
　　防風　　　細辛(各二/兩)　芎藭　　　白鮮皮
　　獨活(各三/兩)　甘草(炙/)　　橘皮(去脈各/二兩)大棗(二七/枚去)
　　(核/)　　　　甘竹葉(一升/切)蜜(五/合)
　右十味切以水一斗二升煮取四升去滓下蜜更煎
　兩沸分為四服日三夜一服若是五六月燥器貯冷
　水藏之忌海藻菘菜生菜(千金崔氏同出/第十一卷中)
千金補肝散療男子五勞七傷明目方
　　地膚子(一斤/隂乾)生地黄(七斤/取汁)
　右二味𢷬地膚末和汁暴之令乾更𢷬為散酒服方
　寸匕日三
又方
　　白𤓰子七升絹袋盛絞沸湯中三遍訖以酢五升
　　漬一宿暴乾𢷬下篩酒服方寸匕日三乆服佳
又神麴丸主明目百嵗可讀細書方
　　神麴(四/兩)　　磁石(二兩/燒研)　光明朱砂(一兩/研)
　右三味末之蜜和丸如梧子飲服三丸日三常服益
　眼力衆方不及學者須知此方神驗當寳秘之忌生
　血物(並出第/六卷中)
千金翼㵼肝湯主藏中痰實熱衝眼漠漠闇方
　　苦竹根(八/兩)　半夏(四兩/洗)　乾藍　　　茯苓
　　枳實(炙/)　　白术(各三/兩)　杏仁(二兩/熬)　乾地黄(二/兩)
　　細辛(二/兩)　　甘草(二兩/炙)
　右十味切以水一斗二升煮取二升七合分三服
又補肝丸主明目方
　　地膚子　　藍子　　　蒺藜子　　車前子
　　𤓰子　　　莬絲子　　茺蔚子　　青葙子(各/二)
　　(分/)　　　　決明子(三/合)　細辛　　　桂心
　　螢火蟲(各三/兩)大黄(八/分)　　黄連(六/分)
　右十四味𢷬篩蜜和為丸如梧子飲服子五丸日三
　加至三丸(前方有白术名㵼肝此方有大黄名補肝/通按前将節謹慎中云虚勞冷者宜服補)
　(肝丸豈有虚冷/而可服大黄乎)
又主眼闇方
　　蔓菁子(一斗/浄洗)
　右一味以水四升煮自旦至午去汁易水又煮至晚
　去汁易水又煮至旦暴乾以布袋貯之一度𢷬三升
　以粥飲服三方寸匕日三服美酒等任性所便(並出/第十)
　(一卷/中)
延年令目明方
　　濾療香取黍米一粒内目眥中當有水出并目中
　　習習然引風出狀即明之候也常以日申時傅之
　　若似痛以冷水洗之即定以申時傅藥者為其目
　　至日下便漠漠暗如有物即以藥内中淚出以熟
　　帛拭之以水洗訖便豁然明也此香以單主百病
　　服之益人勝石乳也本云是外國用之明目甚驗
　　天竺沉香中出此
必効洗眼湯去熱氣漠漠視物不見并瞖方
　　秦皮　　　黄蘗皮　　蕤仁(各三/分)　細辛(二/分)
　　茺蔚子(三/分)　黄連(四/分)　　古銅錢(七/文)
　右七味切以水二升煮取八合平旦洗目忌生菜
又青葙子丸主眼風闇有花方
　　青葙子　　槐子　　　覆盤子　　地膚子
　　菥蓂子　　車前子(各五/分)
　右六味𢷬篩蜜和丸如梧子日服十五丸忌五辛豬
　雞牛羊肉魚蒜麫酢
近効療眼中一切諸疾盲瞖天行風冷熱胎赤淚出當
漠漠不多見物唯不療睛破餘悉主之方
　　石膽(一兩光/明者)波斯鹽緑(一兩色青隂兩/中乾不濕者是)真石鹽(二/兩)
　　硇砂(二分以上四/味各别研)　　　秦皮(三/兩)　　蕤仁(三兩/研三)
　　(日/)　　　　烏賊魚骨(一兩去上/甲别研)　　細辛(一/兩)
　　防風(三/兩)　　馬蹄決明(二兩七孔者仍以煖水/洗去上細皮數過用)
　　鈆丹(一/兩)　　黄連(三/兩)
　右十二味草石藥合𢷬篩唯似粉仍以重絹羅重篩
　訖以白蜜於火上微煖去上沫取下清者和之作塊
　更𢷬千杵以油臈紙裹之亦取瓷瓶子盛貯勿使見
　風可得多年不敗每欲著以兩米許硬和少許蜜稀
　搗如熟麫(闕/)箆子頭分置兩眼眥至夜仰卧枕之合
　眼至明不漱口含清漿和一豆許鹽鹽消吐洗眼不
　避風日未差之前忌食麫羊肉醬果子生菜虀汁苜
　蓿萵苣惟羊頭蹄肝冷鹽下餘竝不得食至著後復
　更七日慎之過此一任與食每日一度著藥甚妙
　　失明方六首
肘後療積年失明不識人方
　　七月七日取蒺藜子隂乾𢷬篩食後服方寸匕
深師療失明主一嵗二嵗三嵗四嵗拭目中無他病無
所見如絹中視決明散方
　　馬蹄決明(二/升)
　右一味𢷬篩以粥飲服方寸匕忌魚蒜豬肉辛菜
千金補肝散療目失明漠漠無所見方
　　青羊肝一具去上膜薄切之以新瓦盆子未用者
　　浄拭之内肝於中炭火上炙令極燥脂汁盡取之
　　别𢷬決明子半升蓼子一合熬令香下篩三味合
　　和更篩以飲汁食後服方寸匕漸加至三匕不過
　　兩劑能一嵗復可夜讀書
又補肝散療三十年失明方
　　細辛　　　鍾乳(研/)　　茯苓　　　雲母粉
　　逺志(去/心)　　五味子
　右六味各等分𢷬作散飲服五分匕日三加至一錢
　匕忌生菜大酢
又方
　　胡麻一石蒸三十遍末之日服一升良
又方
　　三月採蔓菁花隂乾末之空腹以井花水服方寸
　　匕乆服長生目明可夜讀細書(並出第/六卷中)
　　青盲及盲方六首
病源青盲者謂眼本無異瞳子黒白分明直不見物耳
但五藏六腑之精氣皆上注於目若藏虚有風邪痰飲
乘之有熱則赤痛無熱但内生障是腑藏血氣不榮於
睛故外狀不異只不見物而已是謂之青盲養生方云
勿塞故井水瀆令人耳聾目盲又云正月八日沐浴除
目盲(出第二十/八卷中)
深師療青盲方
　　豬膽一枚一味微火煎之可丸如黍米内眼中食
　　頃良
又黄牛肝散療青盲積年方
　　黄牛肝(一/具)　土𤓰根(三/兩)　羚羊角(屑三/升)蕤仁(三/兩)
　　細辛(六/兩)　　車前子(一/升)
　右六味藥合肝於瓶中春夏之月封之十五日冬月
　封之二十日出暴乾𢷬下篩酒服方寸匕忌肉魚五
　辛生菜等
又療肝藏病眼青盲内或生障惡風赤痛補肝散方
　　乾薑(六/分)　　甘遂(三/分)　　桂心　　　茯苓
　　附子(炮/)　　黄連　　　甘草(炙/)　　當歸
　　乾漆(熬/)　　貝齒(燒/)　　豬苓　　　白术(各五/分)
　　乾地黄(八/分)　丹參(六/分)　　防風(七/分)　　黄芪(六/分)
　右十六味為散酒服方寸匕日三服忌海藻菘菜生
　菜豬肉冷水桃李雀肉等
又療肝氣之少眼視􁀙􁀙面目青眼中眵淚不見光明
調肝散方
　　細辛　　　栢實(各二/兩)　蕤仁　　　甘草(炙各/一兩)
　　羊肝(一具去脂/膜炙乾)
　右五味𢷬為散以酒服方寸匕甚良忌同前
又療眼盲腦痛方
　　鯉魚腦并膽等分調以注目眥日三良(肘後療/雀目)
必効蔓菁子散主青盲瞳子不壊者治十得九方
　　蔓菁子(六/升)蒸之㸔氣遍合甑下以釡中熱湯淋之
　　即暴乾如是三度訖𢷬篩清酒服二方寸匕漸至
　　加三匕隂雨日勿合散壊百曰剋愈神効甚良
　　雀目方四首
病源人有晝而睛明至瞑則不見物世謂之雀目言其
如鳥雀瞑便無所見也(出第二十/八卷中)
廣濟療雀目地膚子丸方
　　地膚子(五/兩)　決明子(一/升)
　右二味𢷬篩米飲和丸每食後以飲服二十丸至三
　十丸
又雀目至暮無所見者栢皮散方
　　老栢白皮(四/兩)烏梅肉(二兩/熬)細辛　　　地膚子(各/四)
　　(兩/)
　右四味𢷬篩為散每食後清酒服二方寸匕日三四
　服差
崔氏療雀目方
　　七月七日九月九日取地衣草淨洗隂乾末之酒
　　和服方寸匕日三服一月即愈(出第四/卷中)
千金翼療眼暮無所見方
　　豬肝(一/具)細切以水一斗煮熟置小口器中及熱以
　　目臨上大開勿閉也冷復温之取差為度(出第十/一卷中)
　　目膚瞖方一十四首
病源隂陽之氣皆上注於目若風邪痰氣乘於腑藏腑
藏之氣虚實不調故氣衝於目乆不散變生膚瞖膚瞖
者明眼睛上有物如蠅翅者即是又此言肝藏不足為
風熱之氣干之故令目睛上生瞖瞖乆不散漸漸長侵
覆瞳子(出第二十/八卷中)
深師療眼瞖方
　　胡粉注瞖上以療三年瞖
又療眼黒瞖覆瞳子膚起方
　　貝子(四枚/燒)　空青(一/兩)　　礬石(一兩熬/汁盡)
　右三味末取如黍米注瞖上日二
又主眼瞖方
　　書中白魚末注少許於瞖上
千金療目赤及瞖方
　　烏賊魚骨(去/甲)鈆丹等分合研細和白蜜如泥蒸之
　　半食乆著少許四眥中差
又去瞖方
　　貝齒(十枚/燒)細篩末取胡豆著瞖上日再正仰卧令
　　人傅之炊一石米乆乃拭之息肉者加真珠如貝
　　子分等研如粉
又療目瞖障白膜落方
　　雄雀屎人乳和研以傅上當漸漸消爛良妙(肘後/并翼)
　　(同/)
又洗眼湯療熱出攻眼生障瞖方
　　秦皮　　　黄蘗　　　決明子　　黄芩
　　黄連(各三/分)　蕤仁(五/分)　　梔子仁(七/枚)　大棗(五/枚)
　右八味切以水一升煮取六合洗目日二差忌豬肉
千金翼真珠散主白瞖覆瞳睛不見物方
　　光明硃砂(二分/研)貝子(五枚炭/燒末之)白魚(七枚/炙)乾薑(末半/分)
　右四味𢷬為末相和研之如粉以熟帛三篩之仰卧
　遣人以小指爪挑取少許将傅眼中亦主白膚瞖風
　淚忌生血物
又七寳散主目瞖經年不愈方
　　白真珠(一/分)　珊瑚(一/分)　　紫貝(一/分)　　馬珂(一/分)
　　硃砂(二/分)　　琥珀(一/分)　　蕤仁(二/分)　　決明子(一/分)
　　石膽(一/分)
　右九味𢷬下篩極細傅目中如小豆日三大良忌生
　血物(並出第十/一卷中)
崔氏療瞖五十年不差方
　　貝齒(一枚/燒)　豆䜴(三十/枚)　三年苦酒(三/升)
　右三味先漬貝齒三宿消盡乃内豉微火煎如膠取
　三合藥置筒中夜卧時著如小麥大於眥頭明日以
　湯洗之十日愈
又療眼中瞖少輕者方
　　取枸把及車前子葉分等手中熟挼使汁欲出又
　　别取桑葉兩三重裹之懸於隂地經宿乃摘破桑
　　葉取汁細細㸃目中不過三五度瞖自當爛
又瞖如重者方
　　取楮白皮暴乾合作小繩子如麤釵脚許火燒作
　　灰待冷隨便以灰㸃瞖上不過三五度瞖自當爛
　　張右司送(並出第/四卷中)
延年療眼熱暈白瞖覆瞳子方
　　車前子(九/分)　決明子　　黄連(各九/分)　黄芩
　　秦皮　　　𤣥參　　　沙參　　　瞿麥
　　地骨皮　　蕤核仁(各七/分)藍實(九/分)
　右十一味𢷬篩蜜和丸如梧子食後飲服二十九漸
　加至三十丸差止為度忌豬肉
謝道人療眼瞖欲盡微微猶有者傅此散方
　　珊瑚　　　虎珀　　　玉屑　　　曽青
　　紫貝　　　硃砂　　　伏雞子殻(去白/皮)
　右七味各等分研重篩為散仰卧以米許置瞖上四
　五度忌血物
　　暈瞖方四首
病源五藏六腑之精華皆上注於目目為肝之外候肝
藏血血氣不足則肝虚致受風邪風邪摶於精氣故精
氣聚生於白睛之上繞於黒睛之際精彩昏濁黒白不
明審謂之目暈
延年主眼熱暈瞖覆瞳子方
　　柴胡(三/兩)　　茯苓　　　枳實(炙/)　　決明子
　　瞿麥(各三/兩)　黄連(别/漬)　　甘草(炙/)　　蕤仁(各二/兩)
　右八味切以水一斗煮取二升七合去滓分再服忌
　海藻菘菜豬肉酢物
又方
　　黄連　　　決明子　　車前子(各九/分)黄芩
　　沙參　　　人參　　　地骨皮　　蕤仁
　　瞿麥　　　茯神(各七/分)　秦皮　　　甘草
　　澤㵼(各五/分)
　右十三味𢷬篩蜜和為丸如桐子飲服二十丸日再
　服為度
又療眼因赤差後瞖暈方
　　決明子(六兩/碎)黄連　　　蕤仁(各六/兩)　黄蘗(四/分)
　　鹽碌(二/分)
　右五味𢷬末更研極細取少許内目中日三四度忌
　豬肉
又方
　　秦皮(一/兩)
　右一味以水一升五合煮取七合澄清決明用漬散
　内目中一如前法(並出第/四卷中)
　　生膚息肉方八首
病源息肉淫膚此由邪熱在藏氣衝於目熱氣攻於血
脈藴積不散結而生息肉在於白睛膚瞼之間即謂之
息肉淫膚也
肘後療目中生肉稍長欲滿目及生珠管方
　　貝齒　　　真珠(分/等)
　右二味並研如粉拌令和以注肉上日三四度良
小品療眼膚肉生覆瞳子者方
　　取針燒令赤爍著膚上不過三爍縮也有令人割
　　之三復生不如爍之良
刪繁療肝熱不止衝眼為眥赤脈息肉閉痛不開但熱
勢彭彭不歇及目睛黄洗肝乾藍飲方
　　乾藍(切/)　　車前子　　苦竹葉(切各/三升)秦皮(三/兩)
　　細辛　　　決明子　　蕤仁　　　山梔子
　　升麻　　　芍藥(各三/兩)
　右十味切以水二斗煮乾藍取一斗去滓取清八升
　煮藥取一升下芒硝三兩沸去滓分再服忌生菜
千金療眼中息肉方
　　驢脂石鹽末和以注眥即差
千金翼礬石散主目瞖及努肉方
　　礬石上上白者内如黍米大於瞖上及努肉上即
　　令淚出以綿拭之令得惡汁盡日一其疾逐惡汁
　　盡日日漸自薄便差好上上礬石無過絳礬色明
　　淨者慎如療眼常法
崔氏療人眼熱冷膚肉闇方
　　光明硃砂(一兩/研)　　　　硇砂(一兩/研)　漿水(一大/升)
　右三味以五月五日合置銅器中日暴使乾用刀子
　刮取以新帛裹之每夜眠時著一米許安眼四眥各
　一米盡一月間内外暗者皆愈忌生血物(出第四/卷中)
必効療眼熱努肉及赤痒方
　　黄連(一兩/碎)　竹葉(一兩/切)
　右二味以水一升半煎取半升置銅器中湯上煎似
　稀餳止卧時㸃眼中熱淚出即差止
謝道人療眼風熱生赤肉方
　　大黄(二/兩)　　黄芩(一/兩)　　甘草(炙/)　　人參
　　地骨白皮　決明子(各三/兩)防風　　　石膽
　　地膚子　　黄連　　　兔肝(各一/兩)　車前子(一/升)
　　螢火蟲(一兩/枚)
　右十三味𢷬篩為散以鯉魚膽一合和丸飲下十五
　至三十丸忌豬肉海藻菘菜
　　目風淚出方六首
病源目為肝之外候若被風邪傷肝肝氣不足故令目
淚出其湯熨針石别有正方補養宣導今附於後養生
方導引法云以鼻内氣左手持鼻除目暗泣出又云端
坐伸腰徐以鼻内氣以手持鼻除目暗淚出又夫五藏
六腑皆有津液通於目者為淚若藏氣不足則不能収
制其液故目自然淚出亦不因風而出不止本無赤痛
(並出第二/十八卷中)
深師療眼淚出雞舌香丸方
　　雞舌香(二/銖)　黄連(六/銖)　　乾薑(一/銖)　　蕤仁(一百/枚)
　　礬石(二銖/熬)
　右五味𢷬為末以棗膏和丸如雞距以注眼眥忌豬
　肉
又療眼白瞖淚出雞距丸方
　　乾薑(三/分)　　蕤仁(三十/枚)　雞舌香(十/枚)　黄連(二/銖)
　　胡粉(四/銖)　　礬石(五銖/熬)
　右六味𢷬末以棗膏丸如雞距注眼大眥日再忌豬
　肉
又療風淚出眼痒痛散方
　　貝齒(十枚/燒)　決明子　　黄連　　　細辛
　　乾薑(各一/分)
　右五味𢷬下篩以指𤓰取如麻子注眥中日再三夏
　月加乾薑一分眼痛以三指撮二合水煮三沸去滓
　以汁洗之良(何漢夀用/甚有効驗)
集驗療目中風寒淚出眥赤痒乳汁煎方
　　黄連(三/分)　　蕤仁(二/分)　　乾薑(四/分)
　右三味𢷬散以乳汁一升漬藥一宿明旦於微火上
　煎得三合綿絞去滓取如米内眥中
崔氏療目淚出方
　　苦酒(一/斗)　　古錢(一百五/十文)
　右二味以苦酒漬錢微火煎取三升去錢濾取汁更
　煎取七合漸漸㸃著眥中甚良
又療目中煙淚出不得開即刺痛方
　　取石鹽如大豆許用内目中習習去鹽以冷水洗
　　數日差(並出第/四卷中)
　　眯目方八首
廣濟療眯目甑帶灰方
　　取少許甑帶燒作灰水服方寸匕立出(肘後/同)
又療眯目不出淫膚瞿麥散方
　　瞿麥　　　乾薑(各二/分)
　右二味為散以井花水服方寸匕日三不過三眯出
又療眯目豬膏塞鼻方
　　以豬膏如半雞子裹鼻孔中隨眯左右著鼻中以
　　噏之即便仰卧須臾不知眯處
又麥芒入目不出方
　　煮大麥汁注眼中即出良
肘後療目萃芒草沙石輩眯不出方
　　磨好書墨以新筆㸃注目中瞳子上
又方
　　鹽豉各少許著水中臨目視之即出(並出第/一卷中)
深師療目痛及眯忽中傷因有熱瞑者方
　　取地膚白注目中
千金翼主眯目不明方
　　椎羊鹿筋擘之内口中熟嚼著臉上以手輕挼之
　　若有眯者二七過挼便出之視眯當著筋出即止
　　未出者復為之如此法常以平旦日未出時為之
　　以差為度出乾以好蜜注四眥頭鯉魚膽亦佳若
　　數挼目痛可間日挼之(出第十/一卷中)
　　肝氣不足方二首
千金翼補肝湯主肝氣不足兩脅拘急痛寒熱目不明
并婦人心痛乳癰膝脛熱消渴𤓰甲枯口面青方
　　甘草(炙/)　　防風(各三/兩)　烏頭(二兩/炮)　大棗(二十/枚)
　　細辛　　　栢子仁　　茯苓(各二/兩)　蕤仁
　　桂心(各一/兩)
　右九味切以水八升煮取三升分為三服忌海藻菘
　菜豬肉生葱菜酢物
又補肝湯主肝氣不足方
　　甘草(炙/)　　黄芩　　　人參　　　桂心(各二/兩)
　右四味切以水六升煮取二升分三服忌生葱餘同
　　肝實目痛方二首
刪繁療肝實熱目痛胷滿急塞㵼肝前胡湯丸方
　　前胡　　　秦皮　　　細辛　　　梔子仁
　　黄芩　　　升麻　　　蕤仁　　　決明子(各/三)
　　(兩/)　　　　芒硝(三/兩)　　苦竹葉(切一/升)車前草(切/一)
　　(升/)
　右十一味切以水九升煮取三升去滓内芒硝分為
　三服(千金/同)
又療肝實熱或眼痛熱不止生地黄煎方
　　生地黄汁(一/升)𤣥參汁(五/合)　蜜(五/合)　　　車前汁(五/合)
　　升麻　　　細辛(各二/兩)　芍藥　　　梔子(各三/兩切)
　右八味切以水五升煮升麻等四物取一升五合去
　滓下生地黄等汁蜜沸成煎分五六服
　　眼雜療方二十首(内缺/二方)
廣濟療客熱衝眼赤痛淚出決明湯方
　　決明子　　升麻　　　枳實(炙/)　　柴胡
　　黄芩　　　芍藥(各一/兩)　梔子(十四/枚)　竹葉(一/升)
　　車前草(四/升)　甘草(一兩/炙)
　右十味切以水九升煮取二升五合去滓内芒硝温
　服分為三服忌海藻菘菜
又療先服石熱衝上眼赤方
　　黄連　　　苦參　　　槐子(各八/兩)　蕤仁
　　決明子　　黄芩(各二/分)　麥門冬(六分/去心)萎蕤
　　大黄(各六/分)
　右九味𢷬篩蜜和丸如梧子食後以蜜水下二十至
　三十丸忌豬肉
肘後療目卒痛珠子脱出及有青瞖方
　　越鷰矢　　真丹　　　乾薑(各等/分)
　右三味末如粉以少許著目中瞖上良妙
小品療眼風結腫合或眼生瞖人口吹之睛中牽引疼
痛白睛赤起或黒變黄從下上覆半睛者秦皮湯方
　　秦皮(洗/)　　黄連(各二/分)　黄蘗(三/分)　　大棗(五/枚)
　　蕤仁(二/分)
　右五味切以水二升煮取一升以洗眼忌豬肉
集驗療眼闇熱病後失明方
　　以羊膽傅旦暮各一
又療風眼爛眥者方
　　竹葉(四/分)　　栢白皮(六/分)　黄連(四/分)
　右三味切以水二升煎取五合稍稍滴兩眥日三度
　忌豬肉
刪繁療肝陽氣伏邪熱喘逆悶恐眼視無明狂悸非意
而言竹瀝泄熱湯方
　　竹瀝(一/升)　　麻黄　　　大青　　　梔子
　　人參　　　𤣥參　　　升麻　　　茯苓
　　知母(各三/兩)　石膏(八兩/碎)　生薑(四/兩)　　芍藥(四/兩)
　　生葛(八/兩)
　右十三味切以水九升煮取二升去滓下竹瀝更煎
　三五沸分三服忌酢物
千金翼蕪菁子主明目益肌膚方
　　蕪菁子(三/升)淨淘髙著水煮二十沸出著水盆中淘
　　之令水清接取以别釡煮之水盡即添益時嘗㸔
　　味美瀝出暴乾
　右一味𢷬末酒飲等任意和服三方寸匕日惟服七
　合飽食任性酒服即服無限時慎生冷百日身熱瘡
　出不乆自差
又療目赤口乾脣裂方
　　石膏(一/斤)　　生地黄汁(一/升)赤蜜(一/升)　　淡竹葉(五/升)
　右四味以水一斗二升煮竹葉取七升去滓入石膏
　取一升半下地黄汁蜜取三升細細服之忌蕪荑(並/出)
　(第十一/卷中)
文仲陶氏療數十嵗􁀙眼爛眥方
　　摘葫葉中心一把著鐺中水五升煮用小板覆上
　　穿作孔以目臨上瘡當痛食頃出淚一升便即差
必効硃砂散主人眼中有黒白花逐眼上下方
　　光明砂(六分/研)地骨白皮(五/分)車前子(三/分)　龍腦香(六/分)
　　決明子(五/分)
　右五味𢷬篩細研如粉少少傅之
近効療熱風暴赤臉爛生瘡或磣或疼或痒或痛乆患
虚熱逺視不明喻若隔絹㸔花或服石乳發動冷熱淚
出白睛赤紅腫脹淚裹眼珠皆是肝膈實熱腎藏已虚
宜先服竹葉飲子治之然後可㸃藥凡患眼有連睛疼
痛者皆不得以辛辣藥㸃之幸請細意詳思不得措手
比見投方㸃藥未曽試驗各説異能競施衆療微有疼
障似瞖者或有庸人不審眼珠厚薄乃将針穿至爪甲
摩之傷敗非一今輙附數方百無一失且服之不令吐
利㸃藥不痛不疼将攝既有所憑疾苦豈能不愈如前
病狀宜服此竹葉飲子除風客熱暴磣澁疼痛睛赤目
黄冷淚熱淚兼理石乳天行眼疾方
　　竹葉(一/握)　　乾葛(三/兩)　　地骨白皮　薺苨(各五/兩)
　　甘草(三兩/炙)
　右五味切以水二大升煎取半升去滓内車前子三
　兩分三服一日令盡皆食後服之良不過三劑眼中
　疼痛歇次得㸃藥一無疼痛神効前方亦須傅藥抽
　熱毒風不然恐尋經脈入眼熱深入亦難差也又取
　羊肝一具或豬肝亦得豬肉精處亦堪取三斤皆須
　破作手許大片厚薄亦如手掌候其疼處或從眼後
　連耳上頭或有從眉向上入頭掣痛者火急新汲水
　中漬令極冷貼其疼痛脈上及所患部分候肝或肉
　稍暖徹則易之須臾間其肝肉等並熟如煮來者豈
　不是熱毒之候出也此即損眼之禍又恐三辰齋忌
　之月無肉以大豆還作四五替如漬肝肉法更互熨
　之其疼痛忽連鼻中酸辛者並是難差之候亦宜急
　覔吳藍莖葉𢷬如泥傅痛處亦有差者十得三四凡
　是此患不宜乆忍痛若深入於眼中漸成痼疾
又療眼睛不疼亦不痛上下臉赤風痒生瘡淚多者宜
㸃此藥方
　　蕤仁(四十九枚/去赤皮研)　胡粉(如碁子許大上火/燒㸔赤變如金色)
　右二味各别研取好真酥如杏核許大都一處和研
　令匀入龍腦香如大豆許大三粒研令消宜油帛裹
　或銅合子盛之勿泄氣傷風則不堪用或有小兒胎
　赤並宜用此方且不疼痛亦不損眼大人乆患赤痛
　爛瘡者宜先取鹽花或好白鹽一方寸匕醋漿水不
　用純酢中中者一大升煎鹽三五沸綿濾取汁欲夜
　卧先以清水洗眼次以鹽湯洗之拭令眼乾次以爪
　甲挑取麻子許多藥塗眼大小眥任眼開合須臾少
　淚出眼中涼冷狀若人吹不經三日内其赤便差視
　物漸明恐眼中忽有到眯毛刺眼者速令一人以鑷
　子摘去之否則令眼淚多磣痛若不除之塗藥終無
　益耳
又凡目疾不問少長男女等所忌有五一房室二麪酒
三目衝風冷霜雪向日逺視四哭泣嗔怒五終身不用
喫生五辛蕎麥葵菜若因疾犯者則疾深難療幸細意
将慎百無一失故具五忌也
又療眼赤腫熱疼淚出燒人皮肉不可堪忍或石乳發
動連睛疼悶乍歇乍發頭痛増寒臉赤瘡爛無所見物
白膜覆黒珠或因天行斑毒入眼無所見者一切藥並
不可著唯宜用此法甚驗萬無失一方
　　千嵗虆汁一名蘡薁藤汁也不問春秋冬夏比採
　　其莖削去上蒼皮麤細如大母指大者即得截㫁
　　可長六七寸取一銅器或瓷器中盛水三五升漬
　　之一食頃其頭白乳汁出可長半寸許取此汁將
　　(闕/)
　
　
　
　
　
又療眼中一切諸疾青盲瞖者天行風赤無端忽不見
物悉主之此方兵部侍郎盧英所傳價重千金
　　石膽(研/)　　波斯鹽碌(研/)石決明　　烏賊魚骨
　　(去/甲)　　　　鈆丹　　　細辛　　　濃沙(各三/分)
　　蕤仁(三兩/碎)　防風(三兩/末)　秦皮(三兩/支)　馬蹄決明
　　(二兩/淨)
　右十一味𢷬散及研避風煮以白蜜鍊濾使淨和訖
　入臼中更𢷬五七千杵以油臘紙重裹之重合盛勿
　令見風可致百年不敗合之不欲見蟲大與鳥雀婦
　女及孝子穢惡之類仍取臘月合之有患取米粒更
　和上蜜如稀餳夜卧㸃之衝風行亦不畏每日㸃以
　差即止(夏侯拯/處傳)
又凡自天行病後皆不得食葵熱麵生五辛蕎麥魚膾
毒物傷目就中更犯房室加之疼痛連眉乍疼乍痒鬢
邉脈掣微似憎寒愚醫不曉遂妄針灸兼服補藥因茲
失明或有先服英乳之人亦同斯疾宜即将理不得妄
服湯丸甘苦酸辛須知冷熱只如腎風虚損瞳人脹大
無瞖而便失明假如肝藏熱風筋膜連睛生薄浮瞖宜
服甘平苦味之藥辛酸温熱入口發其風毒唯宜傅薄
膏散熱氣自除少飲湯方攝理不盈三劑日漸痊愈吐
利湯鍼灸不得妄施宜服後方療天行從因犯食毒失
明兩鬢脈掣熱疼兼頭痛憎寒天隂即發及先食英乳
者方
　　前胡(三/兩)　　生麥門冬(五兩/去心)竹葉(一/握)　甘草(二兩/炙)
　　梔子(二七/枚)　乾葛　　　　萎蕤(三/兩)　漏蘆(各三/兩)
　右八味切以水三大升煮取一大升分作三服神驗
　良忌海藻生菜
又鼢鼠土膏療眼疼脈掣連耳熱疼不可堪者方
　　取田中鼢䑕土(二/升)青木香(一/兩)　大黄(五/兩)　白歛(三/兩)
　　寒水石(六/兩)
　右五味𢷬篩為散用熟新白酒和如稠餳當痛掣處
　摩之如手掌許𫝊之乾即易至平旦午即止神効無
　比
又眼有倒睫毛或折在臉中聚生刺人白睛唯覺痒悶
漸赤膜起連上下臉多赤生瘡若掣刺黒睛則淚出似
白瞖出若刺著瞳人令眼疼痛磣澁不欲見明連鼻駿
痛兼腦掣疼此多損傷宜速救療其法如左
　　若欲療之者皆取平晨日未出之際令一眼明人
　　把鑷子拔之去倒睫毛勿使毛㫁連根去之下手
　　十減八九疼痛立止至夜㸃前千嵗虆汁三五日
　　将息方得平復㸃首生男乳汁良若㸃辛辣之藥
　　從此傷敗實可痛哉慎風寒日月光及煙火房室
　　五辛一月内即差
又凡是黒睛及瞳人瑩薄有瘡瞖皆不可用辛辣及温
藥洗之並是害眼之兆宜用秦皮湯洗之方
　　秦皮(一/兩)　　梔子仁(二七/枚)淡竹葉(一/握)
　右三味切綿裹以水一升半著銅器中煎三五沸以
　綿濾取洗眼切須淨器物盛之(夏侯拯/録用)
　
　
　
　
　
　外臺秘要方卷二十一
欽定四庫全書
　外臺秘要方卷二十二
　　　　　　　　　　　　　唐　王燾　撰
　　耳聾方二十二首
病源腎為足少隂之經而藏精氣通於耳耳宗脈之所
聚也若精氣調和則腎氣强盛耳聞五音若勞傷血氣
兼受風邪損於腎藏而精脱精脱者則耳聾然五藏六
腑十二經脈有絡於耳者其隂陽經氣有相并時并則
有藏氣逆名之為厥厥氣相搏入於耳之脈則令聾其
腎病精脱耳聾者其候頰顴色黒手少陽之脈動而氣
厥逆而耳聾者其候耳内煇煇焞焞也手太陽厥而耳
聾者其候聾而耳内氣滿養生方云勿塞故井及水瀆
令人耳聾目盲其湯熨針石别有正方補養宣導今附
扵後
養生方導引法云坐地交义兩脚以兩手從曲脚中入
低頭义項上治乆寒不自温耳不聞聲又云脚著項上
不息十二通必愈大寒不覺暖熱乆頑冷患耳聾目眩
乆行即成法法身五六不能變(出第二十/九卷中)
廣濟療耳聾方
　　生地黄(長一寸/半肥者)　杏仁(七枚去皮/熬令黄色)巴豆(七枚去皮/熬令黄)
　　印成鹽(二/顆)　　　髮灰(半錢/匕)
　右五味𢷬碎研堪丸如蕤核仁大用髮薄裹内耳中
　日一易耳内當痛有水出即去當直以髮塞耳耳内
　黄水出痛甚不得更著若未差還依前著藥取差(千/金)
　(翼/同)
又療耳聾不聞人語聲方
　　松脂(四/分)　　巴豆(二分去/皮心熬)麻子仁(二/分)　蠟(二/分)
　　薫陸香(一/分)　石鹽(二/分)
　右六味𢷬如膏丸棗核大内耳中三日一易取差
集驗療耳聾方
　　杏仁(去皮/尖熬)　葶􁬦子(熬/)　鹽末(各等/分)
　右三味𢷬研以少許豬脂和合煎以綿裹塞耳
又方
　　附子(炮/)　　𤓰子　　　杏仁(去皮熬/各等分)
　右三味𢷬以綿裹塞耳中
千金療耳聾方
　　淳醋微火煎附子五六宿削令可入耳以綿裹塞
　　耳中取差
又方
　　巴豆(十四枚去/皮心熬)　　　鍊成松脂(二/分)
　右二味合𢷬丸如黍米簮頭著耳中以差為度
又方
　　以竹筒盛鯉魚腦蒸之令烊以灌耳中
又方
　　雄黄硫黄各等分綿裹塞耳中數月聞
又方
　　取鐡燒令赤投酒中飲之仍以磁石塞耳中差
又方
　　萆麻子(一百粒/去皮)　　　　大棗(十九枚/去皮核)
　右二味𢷬丸如杏仁内於耳中二十日差
又方
　　芥子𢷬碎以男乳和綿裹塞耳取差
又方
　　作泥餅子厚薄如􁀙飽覆耳上四邉勿令洩氣當
　　耳孔上以刺泥餅穿作一小孔於上以艾灸之百
　　壯候耳中痛不可忍則止頃側耳㵼却黄水出盡
　　即差灸時泥乾即數易之
又方
　　截箭竿竹二寸内耳中以麪擁四畔勿令洩氣灸
　　箭上七壯取差(竝出第/六卷中)
崔氏療耳聾方(鄭少卿/云頻用)
　　波律膏(一蜆殻無以大麻脂一合/小器中煎取一蜆殻替之)
　　楓木脂(半兩無以薫陸香/替以乳頭香更佳)　松脂(半兩/研)
　　巴豆(三七枚去/皮熬研)　　　　　蠟(如彈通按波律膏/丸大疑即胡桐淚)
　右五味先𢷬松脂巴豆一千杵次下大麻油令熟丸
　如棗核大一頭尖通中作孔以綿裹塞耳數日一易
　更互塞之取差不得併塞(出第四/卷中)
備急療耳聾菖蒲根丸方
　　菖蒲(一/寸)　　巴豆(一枚去/皮心)
　右二味合𢷬可丸分作七丸以綿裹塞耳中日别一
　丸取差(肘後/同)
又菖蒲散方
　　菖蒲(二/兩)　　附子(二兩/炮)
　右二味𢷬篩以苦酒和丸如棗核許綿裹卧即塞耳
　中夜一易之十日有黄水出便差(肘後千/金崔氏)
又方
　　磁石　　　菖蒲　　　通草　　　薰陸香
　　杏仁(去皮/熬)　萆麻子(去/皮)　松脂(等/分)
　右七味𢷬篩以蠟及鵞脂和丸稍長作以釵脚子穿
　中心為孔先去耳中垢然後内藥日再初著痒及作
　聲月餘即差(殿中候監云非/常良驗肘後同)
救急療耳聾方
　　真崑崙青木香一兩碎以苦酒浸一宿胡麻油一
　　合微火上緩煎之三上三下以綿濾去滓以㸃耳
　　孔中以差為度
必効療耳聾方
　　以好神明膏好棗核許内耳中日一度頻著以差
　　三五日以箆子挑耳中塞或痒取差亦治蟲入耳
　　中
又方
　　取杏仁(七枚去/皮搥碎)為三分以綿裹各於中著一裹鹽
　　如小豆許以器承於飯甑中蒸之候飯熟出一裹
　　令患耳者側卧和綿捻以油汁入耳中乆又以一
　　裹進前捻之差為度
又方
　　雞矢白(半升熬/令黄色)　　　　烏豆(一升熬令/爆聲絶)
　右二味先取無灰酒二升及熱以沃之良乆濾去滓
　分温服厚取汗其耳如鼓鞞勿訝
又療耳聾神驗方
　　取純烏羊新濕糞和杏子脂石鹽末
　右三味研滿耳孔中塞勿令風入乾即易之乃至七
　日二七日耳内有聲漸大即以􁉟筒長二寸内耳孔
　裏四畔以麪塞勿令氣出以麪薄餅子裹筒頭以艾
　灸上從第一度灸三壯為始耳内即有烏塞乾膿出
　未間内裹滿疼痛即出之即差但有塞即須挑却還
　依前法乃至一日兩日差即停以後常用亂髮塞之
　甚驗
　　風聾方三首
病源足少隂之經宗脈之所聚其氣通於耳其經脈虚
風邪乘之風入於耳之脈使經氣否塞不宣故為風聾
風隨氣脈行於頭腦則聾而時頭痛故謂之風聾(出第/二十)
(九卷/中)
崔氏療耳風聾牙闗急不得開方
　　取八角附子(二/枚)釅酢漬之二宿令潤徹削一頭内
　　耳中灸上十四壯令氣通耳中即差(出第四/卷中)
古今録驗療風聾年乆耳中鳴魚腦膏方
　　生雄鯉魚腦(八/分)　當歸(六/銖)　　　菖蒲(六/銖)
　　細辛(六/銖)　　　　白芷(六/銖)　　　附子(六/銖)
　右六味㕮咀以魚腦合煎三沸三下之膏香為成濾
　去滓冷以一棗核大内耳中以綿塞之取差
又方
　　附子　　　菖蒲(各等/分)
　右二味𢷬以綿裹塞兩耳中取差
　　耳聾有膿方三首
千金療耳聾有膿方
　　烏賊魚骨(去甲/炙)　釡底墨(各二/分)　附子(四分/炮)
　　禹餘糧(一/分)　　　龍骨(二/分)　　　伏龍肝(二/分)
　右六味𢷬末取皂莢子許大綿裹内耳中日一易取
　差有蟲者加麝香一豆大
又方
　　𢷬桂末以魚膏和塞耳中不過三四度(並出第/六卷中)
必効耳聾有膿方
　　鯉魚腸(一具/切)酢三合
　右二味合𢷬以布裹塞耳兩食頃當悶痛白蟲出更
　著新者蟲盡乃止取差無新者擇去蟲還可用良(千/金)
　(同/)
　　乆聾方五首
病源足少隂腎之經宗脈之所聚其氣通於耳勞傷於
腎宗脈虚損血氣不足為風邪所乘故成耳聾勞傷甚
者血氣虚極風邪停滯故為乆聾(出第二十/九卷中)
廣濟療風聾三十年無所聞方
　　萆麻子(五/分)　杏仁(四分/熬)　桃仁(四分去/皮熬)巴豆(一枚/去皮)
　　(熬/)　　　　石鹽(三/分)　　附子(一分/炮)　薫陸香(一/分)
　　磁石(四分/研)　菖蒲(四/分)　　蠟(八/分)　　　通草(二/分)
　　松脂(二兩/半)
　右十二味先𢷬菖蒲石鹽磁石通草附子薫陸香成
　末别𢷬萆麻子等四味乃内松脂蠟𢷬一千杵可捻
　作丸如棗核大綿裹塞耳中日四五度抽出别捻之
　三日一易以差為度(千金翼云/日一易之)
肘後療二三十年聾方
　　取故鐡三十斤以水七斗漬之三宿取其水以釀
　　七斗米用麴如常法酒熟出酒一斗取引針磁石
　　一斤研末置酒中三宿乃可飲之取醉以綿裹磁
　　石塞兩耳中好覆衣衾卧酒醒良乆去磁石即聞
　　人語聲也飲盡更為以差為度甚良(千金/同)
又方
　　茱萸　　　巴豆(去皮/熬)　乾薑(各等/分)
　右三味𢷬末以葱涕和以綿裹塞耳食頃乾去之更
　和塞之如此五日當覺病去無苦八九日便聞人語
　取差止常以髮塞耳慎避風
又方
　　柘根三十斤剉之以水煮用釀酒如常法乆而服
　　之甚良
古今録驗療三十年聾方
　　天雄(一/分)　　雞子(一/枚)　　附子(一/枚)
　右三味𢷬末取雞子開一孔取黄和藥却内雞子中
　封合其頭還令雞覆之藥成以綿裹塞所聾耳中取
　差為度
　　耳鳴方六首
病源腎氣通於耳足少隂腎之經宗脈之所聚勞動經
血而血氣不足宗脈則虚風邪乘虚隨脈入耳與氣相
擊故為耳鳴診其右手脈寸口名曰氣口以前脈浮則
為陽手陽明大腸脈也沉則為隂手太隂肺脈也隂陽
俱虚者此為血氣虚損宗脈不足病苦耳鳴嘈嘈眼時
妄見花此是肺與大腸俱虚也左手尺中名曰神門其
脈浮為陽足太陽膀胱脈也虚者膀胱虚也腎與膀胱
合病苦耳鳴忽然不聞時惡風膀胱虚則三焦實也膀
胱為津液之府若三焦實則剋消津液剋消津液故膀
胱虚也耳鳴不止則變成聾(出第二十/九卷中)
廣濟療耳鳴塞耳丸方
　　巴豆(二枚去/皮熬)桃仁(去皮熬/二枚)松脂(大豆/許)
　右三味𢷬作二丸綿裹塞耳中
又療耳鳴沸閙方
　　吳茱萸　　巴豆(去皮/熬)　乾薑　　　石菖蒲
　　磁石　　　細辛(各一/分)
　右六味𢷬末以鵝膏和少許以綿裹塞耳中以鹽五
　升布裹蒸之以熨耳門令其煖氣通入耳内冷復易
　之如此數用差後常以亂髮卷以塞耳中慎風
肘後療耳中常鳴方
　　生地黄截斷塞耳日十易之以差一云紙裹微火
　　中煨之用良(出第四/卷中)
千金療耳鳴聾方
　　當歸　　　細辛　　　防風　　　附子
　　芎藭　　　白芷(各六/銖)
　右六味末之以雄鯉魚腦和煎三上三下膏香去滓
　以棗核許塞耳中以綿裹之魚腦用六合微火鍊之
又方
　　通草　　　細辛　　　桂心(各三/分)　菖蒲(四/分)
　　附子(一/分)　　礬石(一/分)　　當歸　　　甘草(各二/分)
　　獨活(六/分)　　葱涕(半/合)
　右十味𢷬末以白鵝膏半合旋旋和以綿裹棗核大
　塞耳中日三取差忌如常
又療耳聾鳴如流水聲乆不治成聾方
　　生烏頭淨洗削如棗核大以塞耳中日一易之三
　　日愈亦療痒及卒風聾(並出第/六卷中)
　　聤耳方一十首
病源耳者宗脈之所聚腎氣之所通足少隂腎之經也
勞傷血氣熱乘虚而入於其經邪隨血氣至耳熱氣聚
則生膿汁故謂之聤耳(出第二十/九卷中)
廣濟療聤耳痒有膿不止菖蒲膏方
　　菖蒲(一/兩)　　狼毒　　　附子(炮/)　　磁石(燒/)
　　礬石(熬汁盡/各一兩)
　右五味𢷬篩以羊髓和如膏取棗核大塞耳中以差
　為度
又療聤耳膿血出方
　　取車轄脂綿裹塞耳中差(肘後同千金/治蟲入耳)
又療聤耳方
　　黄連　　　龍骨　　　白歛　　　赤石脂
　　烏賊魚骨(各等/分)
　右五味𢷬末以綿裹塞耳中每著以綿纒拭之著藥
肘後療聤耳耳中痛膿血出方
　　取釡月下灰吹滿耳令深日三易之每換即以箆
　　子去之然後著藥取差為度(千金云竈下/灰薄耳中)
又方
　　附子末以葱涕和灌耳中取差單葱涕亦佳側卧
　　令入耳中(出中/卷)
又方
　　桃仁熟𢷬以故緋絹裹塞耳中日三易以差為度
　　(千金/同)
又方
　　黄連　　　附子(炮各/等分)
　右二味𢷬末以少許微微吹入耳中每著藥先拭惡
　物然後吹之
又方
　　釡月下墨末以豬膏和綿裹内耳中日再
集驗療聤耳出膿水散方
　　礬石　　　烏賊魚骨　黄連　　　龍骨
　右四味𢷬末以棗核許綿裹塞耳中日再
千金療聤耳出膿方
　　黄礬石　　烏賊魚骨　黄連　　　赤石脂(各/一)
　　(兩/)
　右四味𢷬末以綿裹棗核大内耳中取差止日二(翼/方)
　(用龍骨無赤石/脂出第六卷)
　　耳卒疼痛方三首
病源凡患耳中䇿䇿痛者皆是風入於腎之經也不治
流入腎則卒然變脊强背直成痙也若因痛而腫生癰
癤膿潰邪氣歇則不成痙所以然者足少隂為腎之經
宗脈之所聚其氣通於耳上焦有風邪入於頭腦流至
耳内與氣相擊故耳中痛耳為腎候其氣相通腎候腰
脊主骨髓故邪流入腎脊强背直(出第二十/九卷中)
肘後療耳卒疼痛方
　　蒸鹽以軟布裹熨之取差良
備急療耳疼痛有汁出方
　　熬杏仁令焦黒𢷬如泥作丸以綿裹内耳中頻易
　　之差
廣濟療耳卒疼痛求死者方
　　菖蒲　　　附子(各一/分)
　右二味末以麻油和以㸃耳中立止(肘後崔/氏同)
　　耳卒腫方二首
肘後療耳卒腫出腫方
　　礬石燒末以葦管吹耳中日三四過或以綿裹塞
　　耳孔内取差
備急療耳卒腫方
　　栝樓根削可入耳以臘月豬脂煎之三沸冷以塞
　　耳中取差日三作七日愈(肘後治卒得風/覺耳中怳怳者)
　　通耳中膿方二首
廣濟療耳膿水通耳礬石散方
　　吳白礬(八分燒/汁盡)麻勃(一/分)　青木香(二/分)　松脂(四/分)
　右四味𢷬末先消松脂後入藥末可丸如棗核淨拭
　以塞耳中取差
又療通耳膿水出方
　　吳白礬(八分燒令/汁盡末)　　　紅藍花臙脂(四十/枚)
　右二味和粉淨拭耳中以粉粉之每拭然後著藥
　　蟲入耳方九首
廣濟療蟲入耳腫不聞人語聲有膿血出方
　　黄茋(四/分)　　乾薑(一/分)　　蜀椒(一/分)
　右三味𢷬末以生地黄𢷬取汁和用綿裹棗核大塞
　耳中日三夜一以差止
肘後療百蟲入耳方
　　苦酒漬椒灌之即出
又方
　　温湯灌耳中
又方
　　𢷬藍青汁以灌之
千金療蟲入耳方
　　取桃葉火熨以塞耳卷之入中(肘後/同)
又方
　　以葱涕灌耳中即出(並出第/六卷中)
崔氏療蟲入耳方
　　若甲蟲入耳者以火照之手打木入勿令損之即
　　向明出之或蚰蜒諸蟲入耳以酢灌之或麻油或
　　人尿亦佳或酢酪更妙
備急療蟲入耳方
　　以銅錢二七枚以豬膏煎之用将灌耳
又方
　　以兩刀於耳前相敵作聲蟲即出走
　　蜈蚣入耳方三首
肘後療蜈蚣入耳方
　　以木葉裹鹽炙令熱以掩耳上即出冷復易之騐
又方
　　閉氣滿即吐之復閉準前以出為度或死耳中徐
　　徐以鈎針出之若積乆不出者取新㹠肉炙向耳
　　中搨之以出為度
千金療蜈蚣入耳方
　　炙豬肉掩耳即出(集驗小品同/出六卷中)
　　蚰蜒入耳方三首
肘後療蚰蜒入耳方
　　熬胡麻𢷬以葛囊盛枕之蟲聞香則自出
又方
　　以水銀大豆許瀉耳中欹卧空耳向下擊銅器叩
　　齒十下即出蚰蜒呼為土蛄似蜈蚣黄色細長是
　　也
備急療蚰蜒入耳神効方
　　以牛酪滿耳灌之即出當半消若入腹空腹食好
　　酪一二升即化為黄水不盡更服神効(肘後/同)
　　飛蛾入耳方二首
肘後療飛蛾入耳方
　　先大噏氣仍閉口掩鼻呼氣其蟲隨氣一口出
又方
　　閉氣以􁉟管極吹之即出
　　蟻入耳方二首
肘後療蟻入耳方
　　燒陵鯉甲末以水和灌之即出
備急療蟻入耳方
　　炙豬脂安耳孔上即出或兩邉
　　耳雜療方八首
廣濟療耳鳴或聾漬酒方
　　菖蒲(一/斤)　　通草(一/斤)　　磁石(一升碎/綿裹)
　右三物切以絹袋盛清酒二斗浸之春夏三日秋冬
　五日温服三合漸加之至五合以下丸藥亦甚良
又療兩耳腫膿水出不聞人語聲方
　　黄茋　　　升麻　　　犀角(屑/)　　梔子(各六/分)
　　𤣥參(八/分)　　乾藍　　　芍藥　　　人參(各四/分)
　　大黄(八/分)　　青木香　　黄芩　　　芒硝(各六/分)
　右十二味𢷬篩蜜和丸食後少時以枸杞根湯下二
　十丸漸増之忌如常
又療兩耳腫方
　　青木香　　防己　　　芍藥　　　𤣥參
　　白歛　　　大黄　　　芒硝　　　黄芩(各八/分)
　　赤小豆(十/分)　紫葛(八/分)
　右十味𢷬散以榆木白皮𢷬汁和之塗布帛上貼腫
　取消
千金療卒聾方
　　細辛(一/分)　　菖蒲(一/分)　　杏仁(三/分)　　麴末(三/分)
　右四味𢷬篩研杏仁合之如脂棗核大以綿裹塞耳
　中日一易小差二日一易夜去之旦即著
又底耳方
　　燒黄礬𢷬末綿裹塞耳中二三日即差
又療耳乾耵聹不可出方
　　爛𢷬自死蚯蚓取汁灌耳不過數灌即挑出之(並/出)
　　(第六/卷中)
千金翼赤膏主耳聾齒痛方
　　丹參(五/兩)　　蜀椒(一/升)　　大黄　　　白术
　　細辛　　　芎藭(各一/兩)　大附子(十/枚)　乾薑(二/兩)
　　巴豆(十枚/去心)　桂心(四/寸)
　右十味剉以苦酒漬一宿以豬膏三斤煎三上三下
　藥成去滓可服可摩耳聾者綿裹膏内耳中齒冷痛
　著齒間諸痛皆摩腹内有痛以酒服一棗許大咽喉
　痛吞一棗核大一枚(出第十/一卷中)
崔氏療風氣及腰脚并耳聾方
　　磁石(十二/兩碎)　石菖蒲(四/兩)　通草(三/兩)　　瞿麥(二/兩)
　　山茱茰(三/兩)　白术(三/兩)　　獨活(四/兩)　　芎藭(二/兩)
　　薯蕷(三/兩)　　甘草(二兩/炙)　附子(二兩/炮)　桂心(三/兩)
　　生薑(五/兩)　　杏仁(二兩去皮/尖熬碎)　　　　茯神(二/兩)
　　人參　　　前胡(各三/兩)　葱白(切一/升)　竹葉(一/握)
　　石膏(二兩/碎)
　右二十味切以水一斗四升煮取二升半去滓分三
　服宜向暮服之令盡慎如常法五日禁食羊肉
　　鼻中息肉方一十一首
病源肺氣通於鼻肺藏為風冷所乘則鼻氣不和津液
壅塞而為鼻齆冷摶於血氣停結鼻内故變生息肉其
湯熨針石别有正方補養宣導今附於後養生方導引
法云端坐伸腰徐徐以鼻内氣以右手捻鼻除目暗淚
苦出徐徐閉目吐氣鼻中息肉耳聾亦能除又云東向
坐不息三通以手捻鼻兩孔治鼻中息肉(出第二十/九卷中)
肘後療鼻中塞肉不通利方
　　礬石(一兩/燒)　通草(半/兩)　　真珠(一/兩)
　右三味末以綿裹如棗核内鼻中日三易之有加桂
　心細辛各一兩同前𢷬末和使用之
又方
　　陳𤓰蔕𢷬末以傅塞肉上取差
又方
　　礬石(燒/)　　胡粉(熬各/等分)
　右二味末之以青羊脂和塗塞肉上以差
又方
　　細辛　　𤓰蔕各等分末以吹鼻中須臾涕出
　　頻吹之即差(千金方以絮裹如棗大塞鼻中須/臾通張文仲亦治鼻齆不聞香臭)
小品療鼻中塞肉通草散方
　　通草(半/兩)　　真珠(六銖/碎)　礬石(一兩/燒)　細辛(一/兩)
　右四物𢷬末以綿裹如棗核沾散如小豆并綿頭内
　鼻中日三取差(千金/同)
千金療鼻中息肉方
　　灸上星二百壯入髮際一寸又夾上星兩傍相去
　　三寸各百壯灸之取差(出第六/卷中)
千金翼􁉿鼻鼻中息肉不得息方
　　礬石(三分/燒)　藜蘆(二/分)　　𤓰蔕(二七/枚)　附子(二分/炮)
　右四物𢷬末蘆管吹小豆許於鼻孔中或以綿裹塞
　鼻中日再以差為度一方加葶􁬦半兩(出第十/一卷中)
崔氏療鼻中息肉不聞香臭方
　　燒礬石末以面脂和著鼻中數日息肉隨藥出(千/金)
　　(同/)
必効療鼻中清涕生塞肉方
　　細辛(六/分)　　附子(五分/炮)　甘遂(六/分)　　通草(五/分)
　　乾薑(四/分)　　吳茱萸(三/合)　桂心(四/分)
　右七味𢷬篩末蜜丸如杏仁綿裹塞鼻卧時著即涕
　出日三避風以差為度或以帛裹頭甚良妙
古今録驗療鼻中息肉通草散方
　　通草　　　細辛　　　蕤仁　　　雄黄(研/)
　　皂莢(去皮子/各一分)白礬(二分/燒)　礜石(三分泥裹/燒半日研)
　　藜蘆(三分/炙)　地膽(三分/熬)　𤓰蔕(三/分)　　巴豆(十枚/去皮)
　　䕡茹(三/分)　　地榆(三/分)
　右十三味𢷬篩末以細辛白芷煎湯和散傅息肉上
　又以膠清和塗之取差
又療鼻中息肉方
　　生地膽(一/枚)　細辛　　　白芷末
　右三味以地膽押取汁和藥以塗貼息肉上取消亦
　只以地膽汁於竹筒中盛當上灌之即消無生者乾
　即酒煮汁用之
　　鼻齆方五首
病源肺主氣其經手太隂之脈也其氣通於鼻若脈藏
調和則鼻氣通利而知香臭若風冷傷扵藏腑而邪氣
乘於太隂之經其氣藴積於鼻者則津液壅塞鼻氣不
宣調故不知香臭而為鼻齆也(出第二十/九卷中)
千金療鼻齆方
　　甘遂　　　通草　　　細辛　　　附子(炮各/一分)
　右四味𢷬末以白雄犬膽丸少許内鼻中差(崔氏同/云卒熱)
　(涕出四/五升愈)
又方
　　皂莢炙末如小豆以葦管吹鼻中
又方
　　以乾薑末吹之又蜜和塞之
又方
　　以鐡􁀙(一云/鏁)磨石取末以豬脂和綿裹塞鼻中取
　　差止
又方
　　伏面臨牀前以新汲水淋玉枕上取差(並出第六/卷中通按)
　　(玉枕腦/後也)
　　肺寒鼻齆方二首
刪繁療肺寒損傷氣欬及多唾呼聲鼻塞乾棗補肺煎
方
　　棗肉(二升/取膏)　杏仁(一升去/尖皮研)　酥(一/升)　　薑汁(一/升)
　　蜜(一/升)　　　餳糖(一/升)
　右六味依常微火煎每服一匙差止
又療鼻塞有清涕出方
　　細辛　　　蜀椒(汗/)　　桂心　　　芎藭
　　吳茱萸(各三/分)皂莢炙(屑二/分)附子(八分/炮)
　右七味切以苦酒漬一宿以豬脂一斤煎以附子色
　黄膏成以綿裹内鼻中兼以摩頂
　　鼻窒塞不通利方七首
小品療鼻中窒塞香膏方
　　白芷　　　當歸　　　芎藭　　　細辛
　　辛夷　　　通草　　　桂心　　　薰草(各三/分)
　右八味㕮咀以苦酒漬一宿以猪膏一升煎以白芷
　色黄成膏濾去滓取少許㸃鼻中或綿裹内鼻中以
　差止(千金無桂心不/用薰草用莽草)
千金鼻塞多年不聞香臭清水出不止方
　　取當道車輾過蒺藜一把𢷬以水三升煎令熟先
　　仰卧使人口含一合灌鼻中不過再大嚔出一兩
　　箇息肉似爛蟲即差(一方用黄/連各二兩)
又療鼻窒氣息不通方
　　小薊(一/把)
　右一味以水三升煮取一升去滓分服
又方
　　綿裹𤓰帶末少許塞鼻中(並出第/六卷中)
古今録驗療鼻中不通利窒塞者香膏方
　　當歸　　　芎藭　　　青木香　　細辛
　　通草　　　蕤核　　　白芷(各二/分)
　右七味切以羊髓微火煎白芷色黄膏成去滓以小
　豆許内鼻中日再以差為度(千金有莽草無青木香/云大熱鼻中赤爛者以)
　(黄芩梔子代/當歸細辛)
又療人鼻塞不通皂莢散方
　　皂莢(一分炙/去皮子)細辛　　　辛夷　　　蜀椒
　　附子(炮各/等分)
　右五味𢷬末以少許吹鼻中或以綿裹塞之即通
又療鼻窒塞不得喘息皂莢散方
　　皂莢(去皮/子炙)　菖蒲(各等/分)
　右二味以末綿裹塞鼻中暮卧之時乃著甚良
　　鼻塞常清涕方二首
病源夫津液涕唾得熱即乾燥得冷流溢不能自收肺
氣通於鼻其藏有冷冷隨氣入乗於鼻故使津涕不能
自收(出第二十/九卷中)
肘後療老少鼻塞常有清涕出方
　　杏仁(二/分)　　附子(二/分)　　細辛(一/分)
　右三味切以苦酒拌用猪脂五兩煎成膏去滓以㸃
　鼻中即通又以摩𩕄上佳
必効療鼻塞多清涕方
　　細辛　　　蜀椒　　　乾薑　　　芎藭
　　呉茱萸　　皂莢(去皮/尖)　附子(各三/兩)　猪膏(一升/三合)
　右八味切㕮咀以苦酒浸一宿以猪脂煎候附子色
　黄去滓膏成凝以綿裹少許導鼻中并摩頂
　　鼻生瘡及疳蟲蝕方九首
病源鼻是肺之侯肺氣通於鼻其藏有熱氣衝於鼻故
生瘡也養生方導引法云踞坐合兩膝張兩足不息五
通治鼻瘡(出第二十/九卷中)
千金療疳蟲蝕鼻生瘡方
　　燒銅筯投酢中以塗之
又方
　　綿裹人屎灰夜卧著之
又方
　　燒祀竈飯末以𫝊之
又方
　　燒牛狗骨灰末以臘月猪脂和傅之差
又方
　　燒杏仁壓取油傅之又乳和傅
又方
　　取烏牛耳垢傅之良
又方
　　燒故馬絆末傅之
又方
　　取牛鼻頭津傅之良(並出第/六卷中)
必効療鼻内熱氣生瘡有膿臭并有蟲方
　　礬石(一兩/燒)　生地黄(三/兩)　苦參(一/兩)
　右三味切以水八合煮取三合以綿濾之微微㸃鼻
　中日三五度差止
　　牙疼方八首
廣濟療牙疼巴豆丸方
　　巴豆(十枚去皮心/熬研如膏)　　　大棗(三十枚/取肉)細辛(一兩/末)
　右三味相和研為丸以綿裹著所疼處咬之如有涕
　唾吐却勿咽入喉中日三差
崔氏療牙疼方
　　烏頭　　　獨活　　　郁李根白皮(各一/兩)
　右三味切綿裹以好酒一大升半漬一宿緩火煎取
　一升去滓㸔冷熱漸含良久即吐却含取差齒痛不
　問風蟲無不差必須含吐之不可咽却也有毒恐傷
　人單用烏頭獨活亦差
又方
　　令患人所患牙齒齧宅東南桑枝一條教三姓人
　　於桑枝灸三炷一炷咒之曰東方有蟲子不食五
　　榖專食牙齒三姓灸齒痛蠍蟲自然死一咒一再
　　拜即合灸人患人等還不得迴頭更㸔之
張文仲療牙疼驗方
　　獨活(五/分)　　莽草(二/分)　　細辛(二/分)　　附子(一/枚)
　右四味切以苦酒五合浸以銅器中温之稍熱含良
　久吐却汁未差更含之勿咽汁欲食以煖水潄口甚
　良
救急療牙疼方
　　莽草　　　細辛　　　枳根皮(各三/兩)椒(一合/汗)
　右四味切以水一升煮取半升細細含之十度永不
　發藥有毒不得嚥之含了以煖水三五度潄口訖以
　胡桐律一豆著痛齒上風痛蟲食並差
必効療牙疼方
　　取皂莢子擣末以綿裹如彈子大兩顆於釅醋中
　　煮熱徹於牙疼處齧之冷即易日三五度以差為
　　度
又方
　　取桃李槐並白皮各等分以酒煮含之取定
姜君療牙疼方
　　白楊皮(一/握)　地骨皮(一/兩)　椒(二七/枚)　　杏仁(二七/枚去)
　　(皮/)　　　　細辛(一/兩)　　生地黄(二兩/碎)好鹽(一/合)
　　蒼耳子(二兩/碎)
　右八味切以酒二升煎六七沸去滓含之冷即吐却
　别含以差為度
　　齒痛方一十一首
病源手陽明之支脈入於齒齒是骨之所終髓之所養
若風冷客於經絡傷於骨髓冷氣入齒根則齒痛若蟲
食齒而痛者齒根有孔蟲在其間此則針灸不差傅藥
蟲死痛乃止其湯熨針石别有正方補養宣導今附於
後養生方導引法云常向本命日擳髪之始叩齒九通
隂咒曰大帝散靈五老反真泥丸𤣥華保精長存左迴
拘月右引日根六合清鍊百疾愈因咽唾三過常數行
之使齒不痛髪牢不白頭腦不痛又云東向坐不息四
通琢齒二七治齒痛病大張口琢齒二七一通二七又
解四通中間其二七大勢以意消息差病而已不復疼
痛解病鮮白不黧亦不疏離久行不已能破金剛又云
東向坐不息四通上下琢齒三十六下治齒痛(出第二/十九卷)
(中/)
廣濟療齒痛及落盡石膽傅方
　　取石膽研以人乳汁和以傅齒痛上或孔中日三
　　兩度止痛後生齒百日復故齒生止每以新汲水
　　潄令淨
集驗療齒痛方
　　雞屎白燒灰末以綿裹置齒痛上咬咋之差
又方
　　芎藭　　　細辛　　　防風　　　礬石(燒令/汁盡)
　　附子(炮/)　　藜蘆　　　莽草
　右七味各等分𢷬篩為末以綿裹彈丸大酒漬熨所
　患處含之勿嚥汁(千金/同)
又方
　　獨活(三/分)　　黄芩　　　芎藭　　　當歸
　　蓽撥(各二/兩)　丁香(一/兩)
　右六味切以水五升煮取三升去滓微微含潄良久
　吐却更含
又方
　　含白馬尿隨左右含之不三五口差(張文仲備急/同並出第六)
　　(卷/中)
張文仲療齒疼痛方
　　燒牛膝根末以綿裹著齒痛處含之
又方
　　蜀椒　　　礬石(各一/兩)
　右二味以水一升煎取六合去滓含之𠻳口吐却勿
　咽之
備急療齒痛方
　　胡葈子五升應是胡荽子也以水五升煮取一升
　　含吐之(謹按本草葈耳一名胡荽殺疳濕􁝎封/丁腫此治齒痛相近即非是胡葈子也)
又方
　　馬夜眼如米許以綿裹著痛孔中斷根源也(通按/馬夜)
　　(眼未詳/何物)
古今録驗療齒痛方
　　取楊栁細白皮卷如指大含嚼之以汁漬痛齒根
　　數過即差
又方
　　獨活(三/兩)　　芎藭(二/兩)　　當歸(二/兩)　　蓽撥(二/兩)
　　黄芩(二/兩)　　甘草(二/兩)　　細辛(二/兩)　　雞舌香(一/兩)
　右八味切以水五升煮取三升去滓含之取差(千金/無甘)
　(草/)
　　齒疼方六首
千金療齒疼方
　　灸外踝下髙骨前交脈三壯
又方
　　以繩量手中指至掌後一横文又折為四分量文
　　後當臂中灸一壯隨左右取之
又方
　　雞屎白以醋漬煮稍稍含之差
又方
　　生地黄一節　　　　　蒜一瓣
　右二味𢷬以綿裹著痛處咬之勿嚥汁汁盡吐出日
　日為之差止
又方
　　含驢尿須臾止(並出第/六卷中)
姜生療齒疼方
　　附子(一/分)　　胡椒　　　蓽撥(各二/分)
　右三味𢷬末著齒痛上又以散用蠟和為丸置齒痛
　孔上取差止
　　牙齒疼痛方八首
病源牙齒痛者是牙齒相引痛牙齒是骨之所終髓之
所養手陽明之支脈入於齒若髓氣不足陽明脈虚不
能榮於牙齒為風冷所傷故疼痛也又有蟲食於牙齒
則齒根有孔蟲居其間又傳變餘齒亦皆疼痛此則針
灸不差傅藥蟲死痛乃止(出第二十/九卷中)
廣濟療牙齒疼痛牙齗腫痒齒根宣露方
　　肥松節(四/分)　細辛(一/分)　　蜀椒(二/分)　　胡桐律(四/分)
　右四味切以清酒四升煮十沸承熱含之冷即吐却
　更含差止
又療牙疼齒痛方
　　取槐白皮(一握/切)
　右一味以酢一升煮去滓著鹽少許適寒温含日三
　易之
備急姚氏療牙齒疼痛方
　　取枯竹燒竹一頭以注錢上得汁多著齒上即差
必効療牙齒疼痛方
　　防風　　　附子　　　蜀椒(各二/兩)　莽草(一兩/炙)
　右四味𢷬篩為散温清酒一盞和少許含勿嚥汁以
　酒潄口十年患亦差止
又方
　　獨頭蒜煨之乗熱截一頭以熨痛上轉易之亦主
　　蟲痛
又礬石散療牙齒疼痛風齲蟲食挺根出齒已落者方
　　礬石(燒令/汁盡)　藜蘆(炙/)　　防風　　　細辛
　　乾薑　　　白术　　　椒(汗/)　　　甘草(炙/)
　　蛇牀子　　附子(炮各/八分)
　右十味𢷬篩為散温酒半升内散方寸匕攪調含之
　潄吐勿嚥之日三度差百日齒已落者還生每食時
　更以空酒潄去藥氣然後喫食
又療牙齒疼肉宣露風疼効方
　　莨菪子𢷬末綿裹著痛上吐却汁勿嚥之良
又方
　　獨活(十/兩)　　生地骨白皮(切三/升)　　　細辛(一/兩)
　　楓栁皮(一/兩)　甘草(二兩/炙)
　右五味切以水五升煮取一升細細含勿咽冷即吐
　之
　　􁝎齒方五首
病源齒􁝎者是蟲蝕齒至齗膿爛汁臭如蝕之状故謂
之􁝎齒(出第二十/九卷中)
廣濟療􁝎齒石黛散方
　　五月五日乾蝦蟇燒灰石黛甘皮各等分𢷬末以
　　傅齒上取差
又療􁝎齒及口疳蟲食紫藍灰方
　　取紫藍燒作灰以塗傅之日三五度取差為度
又療􁝎齒并蟲積年不差從少至老方
　　雀麥一名牡姓草似牛尾草一味苦瓠葉三十枚
　　淨洗露一宿平旦取草屈長二寸廣一寸厚五分
　　以瓠葉裹縳作五六十裹子以三年酢漬之至日
　　中以兩裹火中炮令極熱内口中齒外邉熨之冷
　　更易取銅器以水内中解裹於水中洗之即有蟲
　　長三分老者黄色少者白色多即三二十枚少即
　　一二十枚此方甚妙(千金/同)
必効近貴勝共傅􁝎齒方
　　細辛　　　當歸　　　甘草(炙/)　　蛇床子(各/一)
　　(兩/)　　　　青葙子(二/兩)
　右五味𢷬以綿裹如大豆著齒上日三勿嚥汁差止
　(肘後/同)
又􁝎齒方(韋給事/處得之)
　　每見月拜咒云月阿姑􁝎齒蟲枯月阿姨􁝎齒蟲
　　死以差即止
　　齒風疼痛方三首
張文仲療頭面風口齒痛不可忍方
　　椒(一/合)　　　莽草(十葉/熬)　白术　　崔李根(郁李/根也)
　　獨活　　　芎藭(各二/兩)　細辛　　防風(各一/兩)
　右八味切以酒三升煮三五沸去滓含之以差為度
　勿嚥汁(千金無/白术)
救急療齒風動痛方
　　蒼耳一握以漿煮著鹽含之
古今録驗療齒中風疼痛齲腫芎藭湯方
　　細辛(一/兩)　　芎藭(二/兩)　　附子(一兩/炮)
　右三味切以水六升煮取二升去滓含之少許冷即
　吐却日三四度勿嚥汁
　　齲齒方七首
病源手陽明之支脈入於齒足太陽脈有入於頰遍於
齒者其經虚風氣客之絡摶齒間與血氣相乗則齗腫
熱氣加之膿汁出而臭侵食齒齗謂之齲齒亦曰風齲
養生方云朝夕琢齒齒不齲又云食畢當漱口數過不
爾使人病齲齒(出第二十/九卷中)
廣濟療齒齲痛方
　　五月五日蝦蟇(燒作/灰)　　石黛　　　甘皮
　　細辛　　　白雞屎　　麝香　　　乾薑
　　熏黄
　右八味各等分以薄綿褁少許内蟲齒孔中日三易
　之差
集驗療齲齒方
　　取松脂銳如錐注齲孔内須臾齲蟲縁松脂出
又方
　　煮雞舌香汁含之差
千金療齲齒及蟲齒方
　　白附子(一/分)　知母(一/分)　　細辛(五/分)　　芎藭(三/分)
　　髙良薑(二/分)
　右五味末以綿裹少許著齲上勿嚥汁日二三亦治
　口氣
又方
　　取白馬懸蹄少許塞孔中日三度即差止(翼同並/出第六)
　　(卷/中)
張文仲療齲齒方
　　以郁李根白皮切水煮濃汁含之冷易之當吐蟲
　　出
備急齲齒方
　　皂莢炙去皮子末少許著齒痛上差
　　齒蟲方五首
病源齒蟲是蟲食於齒齒根有孔蟲在其間亦令齒疼
痛食一齒盡又度食餘齒養生方云雞鳴時常叩齒三
十六下長行之齒不蠧蟲令人齒牢又云朝未起早潄
口中唾滿口乃吞之輒啄齒二七過使人丁壯有顔色
去蟲而牢齒又云人能常服玉泉必可丁壯妍悦去蟲
牢齒謂口中唾也(出第二十/九卷中)
小品療齒蟲腐棘刺潄湯方
　　腐爛棘鍼二百枚即是棗木刺朽落地者用一物
　　以水二升煎取一升含之即差日四五度以差為
　　度
删繁療齲齒蟲方
　　莨菪子三合青錢七文燒令赤取小口瓶子可令
　　口含得者將錢内瓶子中取莨菪子一撮安錢上
　　令爆烢聲仍以水少許淋錢上即氣出用熏齒冷
　　止三合藥盡為劑蟲食齲齒風痛並用(千金/同)
又療蟲齒痛椒湯方
　　蜀椒(一/兩)　　礬石(半/兩)　　桂心(一/兩)
　右三味以水三升煮取一升去滓含之潄齒勿嚥汁
　甚良
又附子塞蟲孔丸方
　　附子一枚炮末以蠟和之為丸準齒蟲孔大小内
　　之取差止
必効殺齒蟲方
　　雄黄末以棗膏和為丸塞牙孔中以膏少許置齒
　　燒鐡箆烙之令徹熱以差止(一方有附/子一枚)
　　風齒方四首
病源手陽明之支脈入於齒頭面有風陽明之脈虚風
乘虚隨風流入於齒者則令齒有風微腫而根浮也(出/第)
(二十九/卷中)
集驗療風齒疼腫悶方
　　莽草(二/兩)
　右一味以水五升煎取三升含潄之勿嚥汁
又方
　　椒(二十/粒)　　枳根皮　　莽草　　　細辛
　　菖蒲　　　牛膝(各二/兩切)
　右六味切以水四升煮取二升去滓細細含之以差
　為度未差更作取差
備急療風齒疼刺腫方
　　煮獨活含之良
又療風齒腫杉葉湯方
　　杉葉(三/兩)　　芎藭　　　細辛(各二/兩)
　右三味切以酒四升煮取二升半稍稍含之取差勿
　嚥之
　　風齒根出方二首
廣濟療熱風齒齗肉欲盡根出恐是疳蟲食齗及耳鼻
疼痛方
　　石黛(五/分)　　細辛　　　棘刺　　　菖蒲
　　香附子　　當歸　　　青木香　　胡桐律
　　乾薑(各四/分)　青葙子(六/分)
　右十味𢷬為散以半錢匕綿裹就齒痛處含之勿停
　差止服後丸方(一方無細辛/有雞舌香)
丸方
　　苦參(八/分)　　大黄　　　黄芩　　　枳實(各六/分)
　　地骨皮(六/分)　𤣥參(八/分)　　黄連(八/分)
　右七味𢷬篩蜜為丸食後少時以漿水服一十五丸
　日再服至二十丸増減自量之忌蒜麪豬肉
　　風齒口臭方二首
廣濟療風齒口氣臭芎藭湯方
　　芎藭(三/兩)　　當歸(三/兩)　　獨活(四/兩)　　細辛
　　白芷(各四/兩)
　右五味切以水五升煮取二升去滓含潄日三五度
　取差
齒敗口臭方
　　取芎藭煮一味含之
　　牙齒風齲方三首
延年療牙齒風齲方
　　䑕粘子
　右一味𢷬以水四升煮取二升半濾去滓適寒温含
　之冷吐别含取差
又方
　　薏苡根(四兩/切)
　右一味以水四升煮取二升含冷易之
又方
　　郁李根白皮(切四/兩)　　　細辛(一/兩)　　鹽(一/合)
　右三味切以水四升煮取二升半去滓内鹽含之取
　差
　　牙齒疼風蟲俱療方五首
廣濟療牙齒疼痛風蟲俱差方
　　獨活　　　防風(各四/兩)　芎藭　　　細辛
　　當歸(各五/兩)　沉香(八/分)　　雞舌香　　零陵香(各/五)
　　(兩/)　　　　黄芩(十/分)　　升麻(八/分)　　甘草(六分/炙)
　右十一味𢷬篩烊蠟少許丸如小豆以薄綿裹當痛
　上含有汁嚥亦無妨口臭氣尤妙
又療齒痛不問蟲風者方
　　熏黄(一/兩)　　莽草(一/兩)　　臘月羊脂　蜀葵莖(兩/枚)
　右四味𢷬熏黄等為末消羊脂以葵莖蘸脂㸃藥末
　注齒痛處孔中日三五度每令葵莖熱用之良
又療牙齒疼蟲痛含湯方
　　肥松脂(三/兩)　皂莢(一枚去皮/子炙令黄)　　　　石鹽(七/枚)
　右三味切以水二升煮取八合去滓温含冷吐之即
　差止
崔氏療牙齒隱隱痛無問風蟲摇動齒齗脚宣露含此
藥効其齗便生方
　　取細柳枝捋去皮剉一升炒之内大豆一升和柳
　　枝更炒以豆炮聲盡於垍器盛之以清酒三升漬
　　之經三日含之頻吐即無妨兩劑無不愈其齗亦
　　生(出第四/卷中)
必効療風蟲疼痛方
　　取屋間蜂窠(一枚/炙)　　　椒(七/粒)
　右二味以水一升煎取半升含之或齗腫勿怪之
　　風衝牙齒摇動方二首
延年療風衝牙齒摇動方
　　車下李根白皮(郁李根也/三兩切)蒼耳子(三合/碎)
　右二味以水三升煮取二升含之良
又方
　　芎藭(三/兩)　　細辛(一/兩)　　防風(二/兩)　　薏苡根(三/兩)
　右四味切以水六升煮取三升去滓含潄齒日三五
　度差止
　　疳蟲食齒方一十首
千金凡齒齗宣露多是疳􁝎及月蝕方
　　以角蒿燒灰夜塗齒齗間使滿不過兩三度即差
　　慎油膩沙糖乾棗及桂切忌之
又方
　　毎旦以鹽一捻内口中以煖水含和鹽揩齒百遍
　　可長為之口齒牢密
又凡人好患齒病多由月蝕夜食飲所致識者特宜慎
之所以日月蝕未平復時特忌飲食小兒亦然方
　　蚯蚓糞水和作稠泥團以火燒之令極赤末之如
　　粉以臘月豬脂和傅齒齗上日三即差止
又疳蟲食齒根方
　　伏龍肝置石上著一撮鹽須臾化為水以麪展取
　　待凝厚取以内病上
又方
　　以皂莢去皮炙末塗上蟲即出
又方
　　純麻子燭燼研以井花水和傅之
又方
　　黒羖羊脂　莨菪子(各等/分)
　右二味和先燒鋤銎使赤内其中煙出以布單覆頭
　令煙入口熏之(並第六/卷中)
張文仲疳蟲方
　　大酢一升煮枸杞白皮一升取半升含之蟲即岀
姜生論云齒齗虚軟而無膿血又口􁝎其齒齗觸著即
膿血出又口疳其齒齗不觸自然膿血出又口瘻其齒
(斤/)上有小孔如蜂窠形又齒疳其骨脆爛其齒齗蜃口
吻變作白色或作青紫黒色者是急疳之狀死不過旬
日宜急療之先看脣頰邉有赤白黒脈處即須以針針
去惡血便燒鐡箆烙之如此變即定或附齒有黄色物
如爛骨狀名為食牀凡療齒看有此物先以鉗刀略去
之然後依方用藥其齒齗内附著齒根者形如雞子膜
有如蟬翼纒著齒者亦須細看之不爾其齒齗永不附
著齒根也病狀如前後方自有委曲也又雄黄膏療齒
中疳瘡􁝎瘻蟲蝕牙齒口裏之疾皆療之其膏以十二
月合即得一年用不爾難乆停方
　　好牛酥(五大/兩)蜜蠟(半/兩)　　雄黄(一小/兩研)　朱砂(二分/研)
　　藁本(半大/兩)　藜蘆(二/分)　　杏仁(四分去/皮尖)芎藭
　　白芷　　　鰻􁀙魚　　升麻(各三/分)
　右十一味以酥中煎諸藥魚令黄色去魚煎三上三
　下入蠟煎沫盡膏成収器中攪勿住手凝定以本方
　即諸藥並為末不去滓甚良
又升麻揩齒方
　　升麻(半/兩)　　白芷　　　藁本　　　細辛
　　沉香(各三/分)　寒水石(六分/研)
　右六味𢷬篩為散毎朝楊柳枝咬頭軟㸃取藥揩齒
　香而光潔一方云用石膏貝齒各三分麝香一分尤
　妙
　　齒痛有孔方四首
備急療牙齒有孔方
　　莨菪子數粒内齒孔中以蠟封之即差
古今録驗療齒痛有孔不可食飲面腫莽草湯方
　　莽草(七/葉)　　蜀椒(九/箇)
　右二味以漿水二升煮取一升適寒温含滿口冷即
　吐之日二三含之(千金/同)
又療齒齲痛有孔方
　　取雄雀屎以綿裹内齒孔中日二易之
姜生療齒有孔方
　　附子(二分炮/去皮)蜜蠟(五/分)
　右二味相和為丸塞齒孔中即差忌冷水油膩
　　齒挺出及脱落方五首
廣濟療齒牙風挺出疼痛郁李根湯方
　　郁李根(五/兩)　芎藭(二/兩)　　細辛(二/兩)　　生地黄(四/兩)
　右四味以水六升煮取二升半去滓先以鹽湯潄口
　然後温含之冷即吐更含取差
崔氏療牙齒挺出疼痛不可忍方
　　羊腎脂(二/合)　泔淀(二/合)　　牛糞(絞取汁/一合)甘草(半兩/生用)
　　(末/之)　　　　青黛　　　熏黄(半兩/末)
　右六味相和銅器中微火煎五六沸取東引桃枝如
　筯大六枝以綿纒頭㸃取藥更互熱烙齒齗際隔日
　又烙之不兩三度看好肉生以差乃止欲烙時淨刮
　齒牙根上然後為之不爾肉不生十餘日忌生冷酢
　酒肉陳臭一年禁油
又療疳濕牙齒脫落刺脣穿破及下部侵蝕并痔􁝎齒
悉療之方(顧恭軍授/甘家祕之)
　　青黛(二/兩)　　雄黄(研/)　　朱砂(研/)　　莨菪子(熬/)
　　青礬石　　黄礬石　　白礬石(並燒令/汁盡)
　　附子(炮/)　　苦參　　　甘草(炙/)　　藜蘆(炙/)
　　細辛　　　麝香(研各/一兩)
　右十三味𢷬篩為散有前齒疾稍稍著病上日二三
　濕􁝎者以井花水平旦杪取半錢匕水中服之兼以
　薄綿裹如棗核許著蝕蟲􁝎處日三差止下部中濕
　􁝎蝕之以苦參甘草作湯和半錢匕灌之良(並出第/四卷中)
張文仲療齒根欲脫落方
　　取生地黄𢷬以綿裹貼齒根常含之甚妙
備急比見患齒風傷齒挺出一分者方
　　長咋地黄尤妙更不復發
　　齒間血出方三首
病源手陽明之支脈入於齒頭面有風而陽明脈虚風
挾熱乘虚入齒齗摶於血故血出也(出第二十/九卷中)
千金齒間血出者方
　　竹葉濃煮著鹽含之冷吐
又方
　　童子小便温含之冷吐血即止(並出第/六卷中)
備急療齒疼痛齗間血出神驗方
　　好鹽熬毎夜封齒根上􁏏水盡乃扣齒一二百遍
　　即差忌棗沙糖等
　　齒血不止方四首
千金療齒血不止方
　　刮生竹皮以苦酒漬之令其人解衣坐使人含噀
　　其背三遍仍取茗草濃煮汁含之潄嚥終日為之
又療齒齗間津液血出不止方
　　生竹茹四兩醋浸一宿含之
又方
　　細辛(二/兩)　　甘草(二兩/炙)
　右二味醋一升煮夜含之及熱尤良
又方
　　礬石一兩燒末以水二升煮先拭血乃含之(並出/第六)
　　(卷/中)
　　齒腫方二首
千金療齒根腫方
　　松葉(一/把)　　鹽(一/合)
　右二味以好酒三升煮取一升含之冷吐差即止
又療齒腫痛及蟲方
　　黄芩　　　甘草　　　桂心　　　當歸
　　細草　　　蛇牀子(各一/兩)
　右六味切以漿水七升煮取三升去滓含之日三夜
　一良(並出第/六卷中)
　　牙疼痛及蟲方三首
必効療牙風疼方
　　取東牆下朽骨削之如疼牙齒許大於煻灰中煨
　　燒令熱於所痛處齧之冷即易之
又牙蟲痛并蟲蝕方
　　以水煮露蜂房細辛各等分含之即差止
又療牙疼及頭牙齗風腫口急不開面目虚腫皆頧起
者方
　　蒴藋(五兩以水五升/煮取四升去滓)　　蜀椒(一/兩)　　吳茱萸
　　獨活　　　烏賊魚骨　桃膠(各一/兩)　桂心(半/兩)
　　酒(一/合)
　右八味切以水二升煮取八合投蒴藋汁及酒更煎
　取一小升去滓含之就病處日三以差止為度
　　牙齒雜療方七首
集驗療齒楚痛方
　　生地黄　　桂心
　右二味合以含嚼咽汁無妨(千金/同)
删繁療心虚寒口氣臭衝人又蟲齒痛芎藭散方
　　芎藭(八/分)　　白芷(七/分)　　甘草(五分/炙)　桂心(四/分)
　　杜蘅(四/分)　　當歸(五/分)
　右六味𢷬篩為末以酒和方寸匕服之日二服
千金療酒醉牙齒涌血出方
　　燒釘赤炷血孔中即止
又療齒痛方
　　當歸　　　桂心　　　甘草(炙各/二兩)　礬石(六分/燒)
　右四味切以漿水二升煮取一升含之日五六差止
張文仲療齒痛風引腫摇動發作不療蟲蝕盡方
　　礬石(燒/)　　乾薑　　　藜蘆　　　蛇牀子
　　甘草(炙/)　　細辛　　　蜀椒　　　防風(各一/兩)
　右八味𢷬散以一錢匕和温酒二合含之勿嚥汁冷
　即吐出日三度差止齒落自復生甚効
又療厯齒稍碎壊欲盡方
　　礬石如棗大以綿裹含之取差
古今録驗療牙齒根摇擬欲墮者齲齒方
　　取生地黄綿裹含之微嚼候汁味盡棄之乃更含
　　之
　　緊脣方一十三首
病源脾與胃合胃為足陽明其經脈起鼻環於脣其支
脈入絡於脾胃脾胃有熱氣發於脣則脣生瘡而重被
風邪寒濕之氣摶於瘡則微腫濕爛或冷或熱乍差乍
發積月累年謂之緊脣亦名瀋脣(出第三/十卷中)
廣濟療緊脣水銀膏方
　　水銀　　　熏黄(研/)　　青礬(研/)　　苦參(各二/兩末)
　　絳緋(一/方)　　亂髮(一雞/子大)　細辛(二兩/末)
　右七物以緋裹髮用麻油一斤蠟二兩先煎苦參細
　辛以緋髮消盡入水銀石藥及蠟候膏成収凝定以
　傅病上取差為度水銀和石藥兩味研令盡入煎之
又療緊脣瘡乆不差石硫黄膏方
　　石硫黄(研/)　白礬(燒/)　　朱砂(研/)　　水銀
　　麝香　　　黄蘖(末各/一分)
　右六味和水銀研於瓷鉢中以水銀盡用臘月豬脂
　和如泥先拭淨塗之日三五以差為度甚良
小品療緊脣方
　　以白布纒作燭著空斧中燒布斧刃有汗出以指
　　厯取塗病上取差(千金/同)
千金療緊脣方
　　灸虎口男左女右七壯
又方
　　灸承漿三壯良
又方
　　青布燒灰酒服之又以脂和塗
又方
　　以蠟片炙貼之一宿差
又方
　　炙松脂貼上
又方
　　先灸瘡燒蛇皮灰以傅之(並出第/六卷中)
崔氏療緊脣方
　　取膝頭垢綿裹燒傅之
又方
　　取屠兒肉几上垢燒塗之
又方
　　燒人屎灰傅之
又方
　　馬芥亦名刺芥𢷬取汁日暴令濃先揩脣使血出
　　以藥匕塗之亦療刺風(並出第/四卷中)
　　瀋脣瘡爛方五首
肘後療瀋脣常瘡爛方
　　以五月五日鯉魚血墨和塗
集驗療瀋脣緊脣方
　　以青布卷燒炷著斧上取汁塗之良(千金/同)
又方
　　取亂髮蜂房六畜毛燒作灰以豬脂和如膏傅(千/金)
　　(同/)
又方
　　鼈甲及頭垢燒灰傅之(千金/同)
又方
　　礬石燒末和胡粉傅之差
　　脣瘡方三首
肘後療脣瘡方
　　以頭垢傅之日三(千金/同)
又方
　　以東壁土傅之
千金療脣瘡方
　　胡粉傅之
　　口瘡方一十一首
廣濟療口瘡煎方
　　龍膽　　　黄連　　　升麻　　　　槐白皮
　　大青(各二/兩)　苦竹葉(一/升)　白蜜(半/升)
　右七味切以水五升煮取一升去滓下蜜煎之塗口
　瘡差
又療口舌生瘡含煎方
　　升麻　　　大青　　　射干(各三/兩)　梔子
　　黄蘗(各一/升)　蜜(八/合)　　　薔薇白皮(五/兩)苦竹葉(一/升)
　　(切/)　　　　生地黄(汁五/合)生𤣥參(汁五合無用/乾者二兩)
　右十味切以水六升煎取二升去滓入生地黄汁蜜
　煎成一升如餳細細含之取差即止
又心脾中熱常患口瘡乍發乍差積年不差方
　　升麻(八/分)　　大青　　　枳實(炙/)　　甘草(炙各/六分)
　　苦參(七/分)　　黄連(八/分)　　生乾地黄(八/分)
　右七味𢷬羅蜜丸以水服二十丸日再忌如常法
集驗療口瘡方
　　升麻　　　黄蘗　　　大青
　右三味切以水煮含之冷吐差止
又方
　　蘆根(四/兩)　　黄蘗　　　升麻(各三/兩)　生地黄(五/兩)
　右四味切以水四升煮取二升去滓含取差含極冷
　吐却更含之
千金療口瘡不歇生牛膝潄口煎方
　　生牛膝　　生蘘荷根(各三/兩)　　　　刺蘗葉(一/兩)
　右三味剉綿裹以酒三升漬一宿微煎一兩沸含之
必効口瘡方
　　黄芩　　　芍藥　　　羚羊角(屑/)　黄蘗
　　大青　　　苦竹葉(各二/兩)升麻(三/兩)
　右七味切以水七升煎取二升去滓内蜜二合攪含
　冷吐以差止(肘後/同)
古今録驗療口瘡湯方
　　細辛　　　甘草　　　桂心(各三/兩)
　右三味切以酒一升煮取六合含之
又黄芩湯療口瘡喉咽中塞痛食不得入方
　　黄芩　　　黄連　　　甘草(炙/)　　黄蘖(各一/兩)
　右四味切以水三升煎取一升含之冷吐取差
又方
　　大青(四/分)　　山梔子　　黄蘗(各一/兩)　白蜜(半/升)
　右四味切以水三升煮取一升去滓下蜜更煎一兩
　沸含之取差止
又升麻散主口瘡方
　　升麻(六/分)　　黄蘗
　右二味𢷬末以綿裹含之
　　口瘡乆不差方二首
千金療口瘡不差入胷中生瘡三年以上不差方
　　薔薇根濃煮汁含之又稍稍嚥之三日三夜差冬
　　取根夏取莖葉
又方
　　以角蒿灰塗之一宿知二宿差勿嚥汁取差為度
又論云凡患口瘡及齒切禁油麪酒醬醋膩乾棗差後
七日㫁之彌佳若不乆慎尋手即發發而更療其差稍
遲慎之慎之薔薇根角蒿為口瘡之神藥人皆不知之
　　口吻瘡方四首
病源足太隂為脾之經其氣通於口足陽明為胃之經
手陽明為大腸之經此二經並夾於口其腑藏虚為風
邪濕熱所乘氣發於脈與津液相摶則生瘡常濕爛有
汁世謂之肥瘡亦名鷰口瘡(出第三/十卷中)
千金療口吻瘡方
　　楸白皮及濕貼之數易取差
又方
　　掘經年葵根欲腐者彌佳燒灰以傅之
又方
　　白楊枯枝鐡上燒一頭取熱塗之(本方云/療鷰吻)
又方
　　以新炊飯了甑脣及熱熨之三十下三兩度差止
　　口乾燥方五首
删繁療口熱乾燥甘草丸方
　　甘草(六分/炙)　人參(六/分)　　半夏(六分/洗)　烏梅肉(六/分)
　　棗膏(十/分)
　右五味𢷬篩四味棗膏相和入蜜丸如彈子含之差
　(千金同分/兩小異)
千金療口乾除熱下氣方
　　石膏(五合/碎)
　右一味以水三升煎取二升入蜜二升煮取二升去
　滓稍稍含咽之差止
又口乾方
　　豬肪脂雞子大擘内醋半升漬一宿絞汁服之取
　　差為度
又方
　　酸棗一升(去/核)酸石榴子(五/合)乾葛(三/兩)　　烏梅(五合/去核)
　　麥門冬(四兩/去心)覆盆子(三/合)　甘草(灸/)　　栝樓(三/兩)
　右八味𢷬以蜜丸含如棗核大潤為度
張文仲主口乾方
　　乾棗肉(三/兩)　甘草(炙/)　　杏仁　　　烏梅(二/兩)
　右四味𢷬以蜜和丸如棗核含以潤差止
　　口臭方九首
千金療口中臭方
　　桂心　　　甘草　　　細辛　　　橘皮(各等/分)
　右四味𢷬篩以酒服一錢匕差止為度
又方
　　甘草(五/兩)　　芎藭(四/兩)　　白芷(三/兩)
　右三味𢷬篩以酒服方寸匕日三三十日口香
又方
　　濃煮細辛含之乆却吐甚良
又方
　　橘皮(五/分)　　桂心(三/分)　　木蘭皮(四/分)　芎藭(六分/一云)
　　(棗四/十箇)
　右四味𢷬篩以酒服方寸匕日再服(一方無芎藭亦/可以棗丸含化)
又方
　　大豆熬令焦以醋沃取汁含之
又方
　　細辛　　　豆蔲
　右二味等分𢷬末煮含之甚良
又方
　　梔子　　　甘草(炙各/三分)　細辛(五/分)　　桂心(二/分)
　　芎藭(四/分)
　右五味𢷬篩蜜丸食後服七丸日再差止
又方
　　芎藭　　　白芷　　　橘皮　　　桂心(各四/分)
　　棗肉(八/分)
　右五味𢷬篩四物以蜜和棗肉為丸食後服十丸又
　含之以差為度此方甚驗
古今録驗療口臭方
　　甘草(二兩/炙)　細辛(二兩/末)
　右二味臨卧三指撮以酒服之甚良(千金/同)
　　舌論一首
删繁舌者主心小腸之候也舌重十兩長七寸廣二寸
半善用機衡能知五味凡有所噉若多食鹹則舌脈凝
而變色多食苦則皮藁而外毛拔多食辛則舌筋急而
枯乾多食酸則舌肉腆而脣掲多食甘則舌根痛而外
髮落又曰心欲苦肺欲辛肝欲酸脾欲甘腎欲鹹此五
味内合五藏之氣也若藏熱則生瘡脣揭赤色若腑寒
則舌本縮而口噤脣青寒宜補之熱宜㵼之不寒不熱
依腑藏調之
　　舌夲縮口噤方二首
刪繁療舌小腸腑寒應舌夲縮口噤脣青獨活解噤膏
方
　　獨活　　　芎藭(各三/兩)　天雄(一兩/炮)　防風(一/兩)
　　蜀椒(二/合)　　莽草(十/葉)　　細辛　　　桂心(各一/兩)
　　苦李根皮(三/兩)豬肪(二/升)
　右十味㕮咀綿裹以苦酒一升淹漬一宿以豬肪微
　火煎之去滓膏成凝以綿裹少許口含於舌下壓之
　取差日三度易之此方甚良
又生艾葉薄法
　　無生艾葉者取乾者𢷬之以水淹一升已來熟𢷬
　　以帛塗之於寒處上封裹之以差為度
　　舌上瘡方二首
千金云舌上瘡不得食舌本強頸兩邉痛此因心虚熱
所致療之方
　　柴胡　　　升麻　　　梔子仁　　芍藥
　　通草(各四/兩)　黄芩　　　大青　　　杏仁(去尖/皮)
　　生薑(各三/兩)　石膏(八/兩)
　右十味切以水一斗煎取三升半分四服日三夜一
又療舌上瘡方
　　豬膏(一/斤)　　蜜(二/升)　　　甘草(如指節/三寸)
　右三味相和煎相得即含棗許嚥之日三差止
　　咽喉舌諸疾方七首
千金喉舌諸疾方
　　松子　　　苦芥子
　𢷬以苦酒和貼上
又方
　　麥麪以苦酒和塗之痛止
小品療喉諸病方
　　雞子一枚破以黄白攪呑之差
文仲療咽喉舌諸方
　　爪耳下張口解間突處痛爪勿止兩三食乆即得
　　咽喉開
又方
　　隨所近左右刺手中指爪甲下令血出當先縳中
　　指令血聚刺之
備急療急喉咽舌病者方
　　隨病所近左右以刀鋒裁刺手大指甲後爪中令
　　出血即愈
又方
　　病人卧急爪其蹠心隨所近左右以差為良
　　　通按一本咽喉舌諸疾方七首與前不同今附
　　　録之
千金烏翣膏喉嚨者脾胃之候若藏熱喉則腫塞神氣
不通方
　　生烏翣(十/兩)　升麻(三/兩)　　通草　　　羚羊角
　　芍藥(各二/兩)　薔薇根(切一/升)生地黄(切五/合)豬脂(二/斤)
　　艾葉(六銖生/者猶佳)
　右九味㕮咀綿裹苦酒一升淹浸一宿内豬脂中微
　火煎取苦酒盡膏不鳴為度去滓薄綿裹膏似杏仁
　大内喉中細細吞之
又方療喉痺
　　以牛角燒研末酒服方寸匕
又方療喉痺痺卒不語
　　煮大豆汁吞之
又方療喉痺燥腫連頰吐氣數者名馬喉痺
　　馬鞭草一握勿見風截去兩頭𢷬汁服之差
又方療舌腫
　　以醋和釜底墨厚傅舌上下脱皮更傳消息取差
又方療舌脹
　　用雄雞冠血盞盛浸舌嚥下即縮
肘後療舌上出血如鑽孔者
　　煎香薷汁服一升日三服盡
　　口脣舌鼻雜療方一十四首
廣濟療疳蟲蝕脣鼻齒口及餘處皆効方
　　石硫黄(研/)　乾漆(熬/)　　文蛤(燒作/灰)
　右三味各等分絹篩之毎用減取胡桃大麝香棗核
　大研和先拭上惡物血等然後傅之日三
肘後療脣裏忽生丸核稍大方
　　以刀鋒決之令血出差
删繁療舌主心藏熱即應舌生瘡裂破脣掲赤升麻泄
熱煎方
　　升麻(三/兩)　　射干(三/兩)　　黄蘖(切一/升)　若竹葉(切/五)
　　(合/)　　　　大青(三/兩)　　生蘆根　　薔薇根白
　　皮(各切/一升)　　生𤣥參(汁五/合)生地黄(汁五/合)赤蜜(八/合)
　右十味切以水四升煮七味取一升絞去滓下諸汁
　蜜等候成煎放冷以綿取之封貼舌上含之細細嚥
　之以差為度良(千金/同)
千金療舌上有瘡四五孔大如簮者出血如涌泉此心
藏病治方
　　戎鹽(五/分)　　黄蘖　　　黄芩(各五/分)　人參(一/分)
　　甘草(二分/炙)　大黄(三/分)　　桂心(二/分)
　右七味𢷬末蜜和丸以飲服十丸漸増之或燒鐡箆
　烙孔上
又療膀胱熱不已口舌瘡咽腫升麻煎方
　　升麻　　　大青　　　黄蘖(各二/兩)　薔薇根
　　射干　　　𤣥參(各四/兩)　蜜(五/合)
　右七味切以水七升煮六味取一升去滓下蜜煎成
　含之以差即止
又療口傍瘡方
　　亂髮灰故絮灰黄連末各等分以傅瘡取差(翼中/有乾)
　　(薑/)
又療脣邉生瘡連年不差方
　　以八月藍葉十斤𢷬汁澄取淀以傅之
又療脣舌忽生瘡方
　　燒雞舌香末綿裹傅之取差
又療脣黒腫痛痒不可忍方
　　取大錢四文於石上磨似泥或乾用臘月豬脂和
　　塗之差
又方
　　以竹彈弓彈之要惡血出差
又療逺行脣口面􁀙破方(通按音無􁀙字一本/作􁀙  均折裂也)
　　煎臘月豬脂傅之差
又療冬月脣乾圻血出方
　　𢷬桃仁以豬脂和塗
張文仲療舌強不能言方
　　礬石　　　桂心(各一/兩)
　右二味𢷬末傅舌上差
必効療舌忽然麤滿口方
　　以釡下煤和鹽等分以塗舌腫令遍􁏏清水塗之
　　取差止
　　通按一本有後六方今附録之
千金療口瘡白漫漫方
　　取桑樹汁先以髮拭口次以汁塗之
又療口中及舌上生瘡
　　爛搗黄栢含之
又療重舌舌上生瘡涎出
　　以蒲黄末傅之不過三度差
又療舌無故出血不止
　　用槐花炒為末摻上立止
又療鼻中外查瘤膿血出者
　　正月取䑕頭燒灰和臘豬膏傅之
又療咽喉閉塞口噤方
　　用雄雀糞研末毎服温水調灌半錢匕立差
　
　
　
　
　
　
　
　
　
　
　
　
　
　
　
　外臺祕要方卷二十二
欽定四庫全書
　外臺秘要方巻二十三
　　　　　　　　　　　　　唐　王燾　撰
　　癭病方一十八首
病源癭者由憂恚氣結所生亦由飲沙水沙隨氣入於
脈搏頸下而成之初作與癭核相似而當頸下也皮寛
不急垂搥搥然是也恚氣結成癭者但垂核搥搥然無
脈也飲沙水成癭者有核㿔㿔然無根浮動在皮中又
云有三種癭有血癭可破之息肉癭可割之有氣癭可
具針之養生方云諸山水黒土中出泉流者不可乆居
常食令人作癭病動氣増患(出第三十/一巻中)
肘後療頸下卒結囊漸大欲成癭海藻酒方
　　海藻(一斤/去鹹)　清酒(二/升)
　右二味以絹袋盛海藻酒漬春夏二日一服二合稍
　稍含咽之日三酒盡更以酒二升漬飲之如前滓暴
　乾末服方寸匕日三盡更作三劑佳(崔氏文/仲同)
又方
　　昆布海藻等分末之蜜丸含如杏核大含稍稍咽
　　汁日四五(並出/中巻)
深師療癭方
　　桂心　　　昆布(洗/)　　海藻(冼/)　　甘草(炙/)
　　白麪(熬錢/三分)　龍膽草　　海蛤(研/)　　土𤓰根
　　半夏(洗/)　　吳茱萸　牡蠣(熬各/一兩)
　右十一味為散酢漿水服五分匕先食日三十日知
　盡藥愈節食鹽羊肉餳生葱菘菜
又方
　　海藻(二分/洗)　龍膽草(二/分)　昆布(二分/洗)　土𤓰根(二/分)
　　半夏(二分/洗)　小麥麪(二分/炒)
　右六味為散先食酒服方寸匕日三二十日知三十
　日愈忌羊肉餳(並出第二/十九巻中)
小品癭病者始作與癭核相似其癭病喜當頸下當中
央不偏兩邉也乃不急膇然則是癭也中國人息氣結
癭者但垂膇膇無核也長安及襄陽蠻人其飲沙水喜
癭有核瘰瘰耳無根浮動在皮中其地婦人患之腎氣
實沙石性合於腎則令腎實故病癭也北方婦人飲沙
水者産乳其於難非針不出是以比家有不救者良由
此也
療癭方
　　小麥(一/升)
　醇苦酒一升漬小麥令釋漉出暴燥復漬使苦酒盡
　暴麥燥𢷬篩以海藻三兩别𢷬以和麥末令調酒服
　方寸匕日三禁鹽生魚生菜豬肉(肘後崔氏備急云/療三十年癭疾集)
　(騐文仲范汪等同出第十/巻中肘後用海藻五兩)
集驗療癭酒方
　　是水雨經露出柳根(三十/斤)
　右以水一斛煮得五斗同米三斗釀之酒成先食服
　一升日三(范汪同出/第四巻中)
崔氏海藻散療癭方
　　海藻(八兩洗/去鹹汁)貝母(二/兩)　　土𤓰根(二/分)　小麥麴(二/分)
　　(炒/)
　右四味作散酒服方寸匕日三
又方
　　秫米(三升依/酒法炊)
　右一味取圓葉白楊皮十兩去上蒼者慎勿令見風
　細切以水五升煮取二升濃汁漬麴末五兩用前件
　秫米依酒法酘之熟訖封塞一七日然後空腹服一
　大盞日再服三日内即効神驗無比(並出第/四巻中)
張文仲隱居効驗療癭方
　　昆布(洗/)　　松蘿(各三/分)　海藻(五/分)
　右三味𢷬蜜丸如杏核大含咽津日三夜二大佳(備/急)
　(肘後/同)
又療癭司農揚丞服効第一方
　　昆布(六分/洗)　海藻(七/分)　　松蘿　　乾薑
　　桂心(各四/分)　通草(五/分)
　右六味𢷬篩蜜丸如梧子一服吞七丸即住在頸下
　癭處欲至食時即先飲少酒下却丸子後進食禁酢
　䔉鹽酪臭肉倉米等若癭大者加藥令多取差
又第二方
　　昆布(洗/)　　海藻(洗各/一斤)
　右二味細切好酒五升浸七日量力取數服酒盡以
　酒更浸兩遍藥力盡當以此酒下前丸藥益善(備急/肘後)
　(同/)
又方
　　小麥(三/升)
　右以三年米酢三升漬麥暴乾乾更浸使酢盡又暴
　乾𢷬篩為散别𢷬昆布為散每服取麥散二匕昆布
　散一匕旦飽食訖清酒和服之若不能飲酒者以水
　和服亦得服盡即差多服彌善無所禁但不用舉重
　及悲啼煩惱等事(肘後備急/集驗同)
又含丸方
　　檳榔(三/兩)　　馬尾海藻(三兩/洗)昆布(三兩/洗)
　右三味末之蜜丸如雞子黄大毎日空腹含一丸徐
　徐令津液取汁咽之忌鹽並楊丞方服驗(肘後備急/同並出第)
　(六卷/中)
救急療癭要切方
　　䑕粘草根(一升/湯洗)
　右細切除皮者一升一物以水三升煮取一升半分
　温三服服相去如人行四五里一服宜頓服六劑病
　即差一方削除皮細切取三大升𢷬篩為散蜜和丸
　如梧子一服二十丸日再服之稍稍加至三十丸以
　無灰酒進之(出第五/巻中)
古今録驗療氣癭方(晉州熙公/奏徐公方)
　　問荆(一兩出/海島)羯羊靨(五具去/脂炙)白歛　　椒目
　　甘草(炙各/一分)　小麥麴末(二兩/熬)
　右六味𢷬篩為散羊靨一種别𢷬為末相和好漿浸
　更𢷬作丸如小棗大一服五丸無禁
又方
　　羊靨一百枚煖湯浸去脂炙大棗二十枚去皮作
　　丸服忌慎如常藥法
又方
　　取羊靨一具去脂含汁汁盡去皮日一具七日含
　　便差
又療癭海藻散方
　　海藻(十分/洗)　昆布(一兩/洗)　海蛤(一兩/研)　通草(一/兩)
　　菘蘿(洗/)　　乾薑　　桂心(各二/兩)
　右七味下篩酒服一錢匕日三(出第四十一巻中肘/後無乾薑有白歛)
　　氣癭方一十首
廣濟療氣癭氣胷膈滿塞咽喉項頸漸麤昆布丸方
　　昆布(二兩洗/去鹹汁)通草(一/兩)　　羊靨(二具/炙)　海蛤(一兩/研)
　　馬尾海藻(一兩洗/去鹹汁)
　右五味蜜丸如彈子細細含咽汁忌生菜熱麪炙肉
　蒜笋
又療冷氣築咽喉噎塞兼癭氣昆布丸方
　　昆布(八分/洗)　乾薑(六/分)　　犀角(六分/屑)　吳茱萸(四/分)
　　人參(八/分)　　馬尾海藻(四分/洗)葶􁬦子(六分/熬)杏仁(八/分)
　　(去皮/尖熬)
　右八味𢷬篩蜜丸如梧子空腹以飲服忌生冷粘食
　陳臭等餘忌同前
又療氣妨塞方
　　昆布(三兩/洗)　菘蘿　　　通草　　　柳根鬚(各/三)
　　(兩近水/生者)
　右四味𢷬篩蜜丸如彈丸大以海藻湯浸細細含之
　咽盡勿停忌舉重生嗔憂悲等
又療癭細氣方
　　昆布(十二/分洗)　馬尾海藻(十分/洗)杏仁(八/分)　　通草
　　麥門冬(去/心)　連翹(各六/分)　乾薑　　橘皮(各六/分)
　　茯苓(八/分)　　松蘿(三/兩)
　右十味𢷬末以袋盛含之乃以齒㣲㣲嚼藥袋子汁
　出入咽中日夜勿停有問荆加四分佳忌嗔及勞油
　膩粘食(並出第/二卷中)
深師蘇子膏療氣癭方
　　臘月豬脂(一/升)蘇子　　桂心　　　大黄
　　當歸　　　乾薑　　橘皮　　　蜀椒(汗各/三分)
　右八味切以水六升煮取二升去滓内豬脂消盡服
　差忌生葱(出第二十/九巻中)
崔氏云凡水癭氣癭可差石癭不可治療氣癭方
　　平旦手挽癭令離項掐其下根脈㫁愈一日一度
　　掐易愈者七日如難差者三七日愈
又方
　　昆布(二兩/洗)　海藻(二兩/洗)　龍膽草(一/兩)　馬刀(半兩/炙)
　　海蛤(半兩/研)　大黄(一/分)　　熏黄(半/兩)
　右七味𢷬蜜丸如梧子大破除日以綿裹一丸含咽
　津朝暮空腹服忌五辛豬肉
又方
　　海藻(二兩/洗)
　右一味以淳酒四升漬二宿漉去滓細細煖含咽之
　盡即更造取差為度(范汪同並出/第四巻中)
必効主氣癭方
　　白頭翁(半/兩)　昆布(十分/洗)　海藻(七分/洗)　通草(七/分)
　　𤣥參　　　連翹(各八/分)　桂心(三/分)　　白歛(六/分)
　右八味𢷬篩蜜丸如梧子五丸若冷用酒服禁䔉麪
　豬魚生葱(出第五/巻中)
古今録驗療癭有在咽喉初起游氣去來隂陽氣相搏
遂停住喉中前不去腫起如斛羅諸療不差小麥湯方
　　小麥(三/升)　　昆布(二兩洗/去鹹)厚朴(炙一/兩)　橘皮
　　附子(炮/)　　海藻(洗各/二兩)　生薑(五/兩)　　半夏(洗五/兩)
　　白前(三/兩)　　杏仁(一百枚/去尖皮)
　右十味切以水一斗煮取三升半分五服相去一炊
　頃忌豬肉餳羊肉冷水(出第四十/一巻中)
　　五癭方八首
深師五癭丸方
　　取塵靨以酒漬炙乾再内酒中更浸炙令香咽汁
　　味盡更易十具愈(千金翼同出第/二十九巻中)
范汪療五癭方
　　昆布(三兩/洗)　海蛤(二兩/研)　松蘿(二/兩)　　海藻(三兩/洗)
　　通草　　　白歛　　　桂心(各二/兩)
　右七味作散酒服方寸匕日三(千金翼同出第/四十二巻中)
千金療石癭勞癭泥癭憂癭氣癭方
　　海藻(洗/)　　龍膽草　　海蛤(研/)　　通草
　　昆布(洗/)　　礜石(燒/)　　松蘿(各三/分)　小麥麴(四/分)
　　(熬/)　　　　半夏(洗二/分)
　右九味作散酒服方寸匕日三禁食魚豬肉五辛生
　菜羊肉餳十日知二十日愈
又方
　　菖蒲(二/兩)　　海蛤(研一/兩)　白歛(一/兩)　　海藻(洗一/兩)
　　松蘿(一/兩)　　桂心(一/兩)　　椒(汗/兩)　　　羊靨(百/枚)
　　半夏(一兩/洗)　續㫁(一/兩)　　神麴(三/兩)　　到桂草(一/兩)
　右十二味𢷬作散以羊牛髓和為丸如梧子日服三
　丸忌羊肉生葱等(翼/同)
又方
　　小麥麪(一/升)　特生礜石(一斤/燒)　　　　海藻(一斤/洗)
　右三味以陳酢一升漬小麥麪暴乾更漬令酢盡乾
　各𢷬下篩毎服兩方寸匕日四五服含乃咽之忌同
　前及大誦大語吹火用氣(翼深師用小麥麪一斗餘/同並出第二十五巻中)
千金翼五癭方
　　海藻(一兩/洗)　昆布(洗/)　　半夏(洗/)　　細辛
　　土𤓰根　　松蘿(各一/兩)　白歛　　　龍膽草(各/二)
　　(兩/)　　　　海蛤(二/兩)　　通草(二/兩)
　右十味作散酒服方寸匕日再忌羊肉餘忌同前
又方
　　昆布(二兩/洗)
　右一味切如大指酢漬含咽汁盡愈
又方
　　海藻(一/斤)　　小麥麪(一/斤)
　右二味以陳酢一升溲麪暴令乾復漬令酢盡作散
　酒服方寸匕日三忌怒(出第十/一巻中)
　　灸癭法一十三首
千金灸諸癭法
　　灸肩髃左右相宛宛中男左十八壯右十七壯女
　　右十八壯左十七壯再三以差止
又法
　　灸風池百壯風池夾項兩邉兩穴兩耳上髮際中
　　(通按此條千金聖濟作灸風池百壯又灸兩/耳後髪際百壯乃是兩條然明堂無髪際穴)
又法
　　灸大椎百壯兩邉相去各一寸半小下垂各三十
　　壯
又法
　　灸頸衝頸衝在伸兩手直向前令臂著頭對鼻所
　　住處灸之各隨年壯凡灸五處九穴(翼深師並同/  通按○頸)
　　(衝即臂臑穴在肘上七寸其灸五處九穴即/風池髪際大椎大杼頸衝五處共九穴也)
又癭上氣并短氣方
　　灸肺俞一百壯
又癭上氣胷滿法
　　灸雲門五十壯
又癭惡氣方
　　灸胷堂百壯
又癭惡氣法
　　灸天府十五壯
又癭勞氣法
　　灸衝陽隨年壯在肘外屈横文頭是(據此是曲池/穴衝陽在足)
　　(跌上/五寸)
又療癭法
　　灸天瞿三百壯横三間寸灸之
又癭氣面腫法
　　灸通天五十壯在耳上二寸
又灸癭法
　　灸中封隨年壯在兩足趺上曲尺宛宛中(並出第/二十五)
　　(卷/中)
又灸癭法
　　灸耳後髮際有一隂骨骨間有一小穴亦有動脈
　　準前灸大効　已上穴所在具三十九巻明堂中
　　(出第六/巻中)
　　瘤方三首
肘後云皮肉中忽腫起初如梅李漸長大不痒不痛又
不堅强按之柔軟此血瘤也不療乃至如􁅦大則不可
復消而非殺人病爾亦慎不可破方乃有大療今如覺
但依癭家療療若不消更引别大方(出中/巻)
深師療瘤脂細瘤方
　　吳茱萸(一/分)　􁧢石(燒/)　　芎藭　　當歸
　　大黄　　　黄連　　　芍藥　　　白歛
　　黄芩(各二/分)
　右九味合𢷬下篩和雞子塗著細故熟布上隨瘤大
　小薄厚貼之燥輒易之著藥當熟作膿脂細細從孔
　中出探知膿血盡著生膏若膿不盡復起故也生肉
　膏方如左
又生肉膏療癰瘤潰漏及金瘡百瘡悉療之方
　　真當歸　　附子(炮/)　　甘草　　　白芷
　　芎藭(各一/兩)　薤白(一/兩)　　生地黄(三/兩)
　右七味㕮咀以豬膏三升半合微火煎白芷地黄去
　滓稍以傅瘡上日三良(千金並同出第/二十九巻中)
千金云凡肉瘤勿療療則殺人慎之慎之(出第二十/五巻中)
千金翼療瘤病方
　　麞鹿二種肉割如厚脯火炙令熱搨掩可四炙四
　　易痛膿便愈不除更炙新肉用之良(出第二十/四巻中)
　　白瘤及二三十年瘤方三首
千金翼白瘤方
　　先極搔刮以繩縳之即愈又取東向木空中水熱
　　刮瘤上洗之日三即愈
又方
　　白礬　　　硫黄(等/分)
　右二味末以酢和封上(並出第二/十四巻中)
千金陷腫散主二三十年瘤癭及骨瘤石瘤肉瘤膿瘤
血瘤或大如柸盂升斗十年不差致有漏潰令人骨消
肉盡或堅或䎡或漬令人驚惕寐寤不安體中掣縮愈
而復發療之方(千金翼云/陷麥散)
　　烏賊魚骨(一/分)白石英(二/分)　石硫黄(一/分)　紫石英(二/分)
　　鍾乳(三分/研)　乾薑(一/兩)　　丹參(三/分)　　琥珀(一兩/研)
　　大黄(一/兩)　　附子(一兩/炮)　胡鷰屎(一/兩)
　右十一味為散貯以韋囊勿令泄氣若瘡濕即傅之
　若瘡乾無汁者以豬膏和傅日三四以乾為度若汁
　不盡者至五劑十劑止勿措意不作也著藥令人不
　疼痛若不消加芒硝二兩益佳忌豬肉(出第二十五/巻中翼無鷰)
　(屎/)
　　喉痺方二十一首
病源喉痺者喉裏腫塞痺痛水漿不得入也人隂陽之
氣出於肺循喉嚨而上下也風毒客於喉間氣結藴積
而生熱故喉腫塞而痺痛脈沉者為隂浮者為陽若右
手闗上脈隂陽俱實者是喉痺之候也亦令人壯熱而
惡寒七八日不治則死其湯熨針石别有正方補養宣
導今附於後養生方導引法云兩手拓兩頰手不動樓
肘使急腰内亦然住定放兩肋頭向外附膊腰氣散盡
勢大悶始起來去七通去喉痺(出第三/十卷中)
廣濟療喉痺急疼悶妨不通方
　　馬蘭根(切一/升)升麻(三/兩)　　瞿麥(二/兩)　　射干(十/兩)
　　犀角(二兩/屑)　通草(二/兩)　　𤣥參(三/兩)
　右七味切以水八升煮取二升去滓細細含咽一日
　令盡得破膿慎熱麪炙肉䔉
又療喉痺方
　　馬藺子(八/分)　牛蒡子(六/分)
　右二味𢷬為散每空腹以煖水服方寸匕漸加至一
　匕半日再(並出第/二巻中)
肘後療喉痺者喉裏腫塞痺痛水漿不下入七八日即
殺人療之方
　　巴豆(一枚開/其口)
　右一味以綿裹極堅令有繩出外以巴豆内鼻中隨
　腫左右時時吸氣半日許即差無巴豆用杏仁以塞
　耳如之(文仲范/汪同)
又方
　　熬杏仁熟𢷬蜜丸如彈子含咽其汁亦可𢷬杏
　　末帛裹含之(小品文仲備/急范汪同)
又方
　　礬石一兩水三升漬洗手足
又方
　　生地黄汁二升蜜二升合微火煎之取二升稍稍
　　含之
又方
　　射干　　　當歸(各三/兩)
　右二味切以水三升煮取一升稍稍含之吐去更含
又方
　　剥葫塞耳鼻孔日再易之有効
又方
　　菖蒲根嚼燒秤鎚令赤内一柸酒中沸止飲之(文/仲)
　　(備急/同)
又療喉痺方
　　射干一片含咽汁
又方
　　升麻㫁含之喉塞亦然
又方
　　桔梗(三/兩)
　右一味切以水三升煮取一升頓服之忌豬肉
又方
　　取芥子𢷬碎以水及蜜和滓傅喉下燥輒易
又𫝊用神効方
　　桔梗　　　甘草(炙各/一兩)
　右二味切以水一升煮取服即消有膿即出忌豬肉
　海藻菘菜(備急/同)
又療垂死者方
　　𢷬馬藺根一握少以水絞取汁稍稍咽之口噤以
　　物拗灌之神良
古今録驗雞子湯療喉痺方
　　半夏末(方寸/匕)
　右一味開雞子頭去中黄白盛淳苦酒令小滿内半
　夏末著中攪令和雞子著刀子鐶令穏炭上令沸藥
　成置杯中及煖稍咽之但腫即減忌羊肉餳(肘後文/仲同此)
　(與仲景苦酒湯同半夏/不可作末剖之可也)
又療喉痺塞射干丸方
　　射干(二/兩)　　豉(三/合)　　　芎藭　　杏仁(去尖/皮各)
　　(一/兩)　　　　犀角(一兩/屑)　升麻(二/兩)　　甘草(一兩/炙)
　右七味𢷬下篩蜜和丸含之稍稍咽津日五六忌海
　藻菘菜
又射干湯療喉痺閉不通利而痛不得飲食者若閉喉
并諸疾方
　　當歸(二/兩)　　升麻(一/兩)　　白芷(三/兩)　　射干
　　甘草(炙/)　　犀角(屑/)　　杏仁(去尖皮/各一兩)
　右七味切以水八升煮取一升半分服神良忌海藻
　菘菜(出第二十/九巻中)
近効療喉痺方
　　大附子(一個刮去/皮作四片)
　右一味以蜜塗火上炙稍熱即含咽汁甜盡又取一
　片準前含如已作頭即膿出如未作頭立消神驗忌
　豬肉冷水
又方
　　朴硝一兩細細含咽汁一食頃差
又若腫全盛語聲不出者方
　　大附子(一枚炮裂削/去皮切如豆)
　右一味含一塊咽汁半食間即差烏頭亦得忌豬肉
　冷水
　　咽喉中閉塞方三首
廣濟療咽喉中塞鼻中瘡出及乾嘔頭痛食不下方
　　升麻　　　通草　　　黄蘗　　𤣥參(各八/分)
　　麥門冬(十分/去心)竹茹　　　前胡(各六/分)　芒硝(十/分)
　右八味切以水八升煮取二升五合去滓内硝温分
　三服服别如人食頃自利去硝
又方
　　生雞子一顆開頭取白去黄著米酢拌煻火燠沸
　　起擎下沸定更三度成就熱飲酢盡不過一二即
　　差(並出第/二巻中)
近効療喉痺喉咽塞喘息不通須臾欲絶神驗方
　　馬藺根葉(二/兩)
　右一味切以水一大升半煮取一大盞去滓細細喫
　須臾即通絡石草亦療煎法分兩亦同
　　喉舌生瘡爛方八首
肘後療喉口中及舌生瘡爛方
　　含好淳苦酒即愈(文仲備/急同)
又方
　　一酒漬蘘荷根半日含潄其汁
又方
　　杏仁(二十/枚)　甘草(一/寸)　　黄連(一/分)
　右三味末綿裹含之(千金/同)
又方
　　礬石(二兩燒/去汗)黄連(一分/末)
　右二味同研内口中令布瘡上
又方
　　黄連(一/兩)
　右一味切以水三升煮取一升稍稍含冷吐忌豬肉
　冷水
張文仲療口中及舌生瘡爛方
　　取牛膝根酒漬含潄之無酒者但亦取含之(肘後/同)
又方
　　剉黄蘗含之(肘後同並出/第七卷中)
備急療喉中及舌生瘡爛方
　　剉薔薇根濃煮汁含潄之冬用根夏用枝葉(文仲/肘後)
　　(同出第/四巻中)
　　咽喉生瘡方四首
廣濟療咽中生瘡吐血不下食方(方怡雲曰此方余用/巳驗但不大便者先)
(看輕重消息下/之後用此方)
　　生地黄(五/兩)　青竹茹　　𤣥參　　　雞蘇(各二/兩)
　　茯苓　　　升麻　　　麥門冬(去心各/三兩)
　右七味切以水八升煮取二升五合去滓分温三服
　服相去如人行七八里不能多服含細細咽亦得忌
　生冷熱麪炙肉油酢(出第五/巻中)
千金療口中塞及咽喉不利生瘡口燥膏方
　　豬膏(一/斤)　　白蜜(一/斤)　　黄連(一/兩)
　右三味合煎去滓攪令相得含如半棗日四五度
又療熱病口爛咽喉生瘡水漿不得入膏方
　　當歸　　　射干　　　升麻(各一/兩)　附子(半兩/炮二)
　　白蜜(四/兩)
　右五味切以豬膏四兩先煎之成膏下著地勿令大
　熱内諸藥微火煎附子色黄藥成絞去滓内蜜復上
　微火煎令相得盛器中令凝取如杏子大含之日四
　五度稍稍咽之(並出第/六巻中)
古今録驗升麻湯療咽喉生瘡方
　　甘草(一兩/炙)　升麻　　　石膏(碎/)　牡丹皮(各一/兩)
　右四味切以水七升煮取三升一服七合日三忌海
　藻菘菜(出第二十/九巻中)
　　咽喉腫方五首
肘後咽喉卒癰腫食飲不過方
　　用薤一把𢷬傅腫上冷復易之用苦酒和亦佳(范/汪)
　　(同/)
又方
　　吞薏苡仁子二枚
延年療喉中熱腫方
　　䑕粘根(切一/升)
　右一味以水五升煮取三升去滓分温三四服忌䔉
　麪(出第十/九巻中)
古今録驗羚羊角豉湯療喉痛腫結毒氣衝心胷方
　　豉(一升/半)　　犀角(一兩/屑)　羚羊角(屑一/兩)芍藥(三/兩)
　　升麻(四/兩)　　杏仁(一兩去/尖皮)梔子(七/枚)　　甘草(炙一/兩)
　右八味切以水七升煮取一升半去滓分三服忌海
　藻菘菜
又五香湯療諸惡氣喉腫結核方
　　沉香(二/兩)　　薫陸香(一/兩)　麝香(二分研/湯成下)青木香(二/兩)
　　雞舌香(二/兩)
　右五味以水五升煮取一升半去滓分三服(並出第/二十九)
　(巻/中)
　　喉卒塞痛及卒毒攻痛方三首
范汪療卒喉中塞痛不得飲食方
　　取敗筆一枝燒屑以漿飲服一方寸匕良驗(出第/十五)
　　(卷/中)
文仲療喉中卒毒攻痛方
　　章陸根切炙令熱隔布熨之冷轉易立愈姚云苦
　　酒熱熬傅喉亦療喉痺(肘後小/品同)
又方
　　𢷬艾傅之(並出第/七巻中)
　　懸癰腫方三首
肘後療懸癰腫卒長數寸如指隨喉出入不得食方
　　開口捧頭以筋抑舌及燒小鐡於管中灼之令破
　　灼火畢以鹽隨烙處塗之
又方
　　𢷬鹽綿纒筋頭㸃鹽傅以揩之日六七度(文仲備/急同)
千金療懸癰垂暴腫長方
　　乾薑　　半夏(等分/洗)
　右二味末之以少少著舌本(翼同出第/六巻中)
　　咽喉雜療方四首
范汪療咽喉不利下氣丸方
　　射干　　　附子(炮/)　　人參　　　杏仁(各一/分)
　右四味合𢷬下篩蜜丸如梧子含一丸咽汁日三夜
　一忌豬肉冷水(千金/同)
又療口中咽喉不利當歸含丸方
　　當歸末(二/兩)　杏仁(一/兩)
　右二味𢷬合下篩以蜜和為丸如梧子二丸含漸漸
　咽汁日三夜再
又療咽喉中痛不利丸方
　　升麻　　　甘草(炙/)　　鬼臼　　　射干
　　丹砂(各一/兩)　雄黄(一/兩)　　杏仁(一十/枚)　麝香(半/兩)
　右八味𢷬下篩和以蜜丸如梧子飲服一丸日三漸
　加之酒下亦得咽痛失聲不利用良忌海藻菘菜(千/金)
　(同出第五/十巻中)
崔氏療口咽咽内瘡痛欲失聲方
　　桂心(二/兩)　　杏仁(熬二/兩)　黄荑(一/兩)
　右三味𢷬末合和綿裹含如杏仁許咽汁消盡更含
　日三夜二忌膩食(出第四/巻中)
　　寒熱瘰􁡩方一十一首
病源此由風邪毒氣客於肌肉隨虗處而停結為瘰􁡩
或如梅李等大小兩三相連在皮間而時發寒熱是也
乆則變膿潰成瘻也其湯熨針石别有正方補養宣導
今附於後養生方導引法云踑踞以兩手從脚入據地
曲脚加其上舉􁐁其可用行氣愈瘰􁡩乳癰(出第三十/四巻中)
甲乙鍼經寒熱瘰􁡩論黄帝問曰寒熱瘰􁡩在於頸腋
者皆何氣所生岐伯對曰此皆䑕瘻寒熱之氣也稽留
於脈而不去者䑕瘻之本皆在於藏其末上出於頸腋
之間其浮於脈中未著於肌肉而外為膿血者去易問
曰去之柰何對曰請從其末引其本可使衰去而絶其
寒熱審安其道以予之徐徃徐來以去之其小如麥者
一刺知三刺而已決其生死法反其人目視之其中有
赤脈從上下貫瞳子見一脈一嵗死見一脈半一嵗半
死見二脈二嵗死見二脈半二嵗半死見三脈三嵗死
此赤脈不下貫瞳子者可療(千金同出/第八卷中)
廣濟療瘰􁡩丸方
　　鸛骨　　　貍骨(並/炙)　　射干　　　𤣥參
　　升麻(炙/)　　青木香　　沉香　　　犀角(屑/)
　　丁香　　　羚羊角(屑/)　丹參　　　甘草(炙各/四分)
　　人參　　　沙參(各三/兩)　獺肝(六/分)　　連翹(六/分)
　　光明沙(二分/研)
　右十七味𢷬篩蜜丸以飲服十五丸日二服漸加至
　三十丸空腹服之忌生冷油膩血食竝酢熱肉海藻
　菘菜粘食陳臭生血物等
又療瘰􁡩方
　　連翹　　　射干　　　𤣥參　　　芍藥
　　青木香　　芒硝　　　升麻　　　梔子仁(劈/)
　　前胡　　　當歸　　　甘草(炙/)　　大黄(各二/兩)
　右十二味切以水一斗煮取三升分三服服别相去
　如人行六七里快利忌同前方(並出第/五巻中)
劉㳙子療寒熱瘰􁡩散方
　　貍骨(五兩/炙)　烏頭(七分/炮)　黄連(六/分)
　右三味𢷬下篩先食以酒服一錢匕日三良忌豬肉
　冷水(范汪同出/第十巻中)
千金療瘰􁡩方
　　白殭蠶為散以水服五分匕日三十日差(深師救/急同)
又方
　　於患人背兩邉腋下後文上隨年壯灸之
又方
　　灸耳後髮際七壯
又方
　　槲白皮(二/斤)
　右一味細切以水七升煮取三升去滓真硃砂方寸
　匕和汁一升旦向日服之強行須臾吐䑕出三朝服
　良
又方
　　貍頭一枚炙𢷬下篩旦白飲服方寸匕日再服之
又方
　　狼糞灰封上良
又療寒熱瘰􁡩散方
　　連翹　　　土𤓰根　　龍膽草　　苦參
　　黄連　　　括樓　　　芍藥　　常山皮(各/兩)
　　貍頭骨(一枚/炙)
　右九味𢷬下篩酒服五分匕日三忌豬肉冷水(翼集/驗古)
　(今録驗同一方云無貍頭骨加之名/貍頭散餘同並出第二十四巻中)
救急療瘰􁡩方
　　馬齒莧隂乾燒灰臘月豬膏和之以煖泔清洗瘡
　　拭乾傅之日三(出第三/巻中)
　　瘰􁡩結核方四首
廣濟療瘰􁡩息肉結硬薄方
　　白歛　　　甘草(炙/)　　青木香　　芍藥
　　大黄(各三/兩)　𤣥參(三/兩)
　右六味𢷬為散少減以少酢和如稀糊塗故布貼上
　乾易之勿停忌豬肉五辛熱肉飲酒熱麫等
又瘰􁡩結核令消散方
　　黄茋(七/分)　　𤣥參(八/分)　　連翹　　　人參
　　升麻　　　青木香　　伏苓　　　蒼耳子
　　甘草(炙/)　　朴硝　　　桂心(各四/分)　枳實(炙去/瓤)
　　大黄　　　羚羊角(屑/)　麥門冬(去心各/五分)
　　䑕粘子　　苦參(各九/分)
　右十七味𢷬蜜丸如梧子以酒下十丸日三夜四漸
　加至二三十丸以知為度忌同前方(竝出第/五卷中)
肘後療頸下生瘡􁡩瘰如梅李宜使消之方
　　海藻(一斤/洗)
　右一味以酒三升漬數日稍稍飲之(文仲備/急等同)
又方
　　人參　　　甘草(炙/)　　乾薑　　　白歛(各四/分)
　右四味𢷬篩酒服方寸匕日三忌同(劉涓子文仲備/急同出第六巻)
　(中/)
　　惡核瘰􁡩方四首
文仲五香連翹湯療惡肉惡脈惡核瘰􁡩風結腫氣痛
方
　　青木香　　沉香　　雞舌香(各二/両)麝香(半/兩)
　　薰陸香(一/兩)　射干　　　紫葛　　　升麻
　　桑寄生　　獨活　　　通草　　　連翹(各二/兩)
　　大黄(三/兩)　　淡竹􁏏(二/升)
　右十四味切以水九升煮取減半内竹􁏏更煮取三
　升分三服忌五辛(千金方無紫葛雞舌香有丁/香古今録驗同出第五巻中)
延年丹參湯療惡肉核瘰􁡩諸風氣結聚腫氣諸病並
主之方
　　蒴藋　　　丹參(各二/兩)　甘草(炙/)　　蓁芁
　　獨活　　　烏頭(炮/)　　牛膝(各一/兩)　躑躅花
　　蜀椒(各半/兩汗)
　右九味切以水八升煮取三升温服一升忌海藻菘
　菜豬肉冷水(古今録驗有/白及餘並同)
又𤣥參湯主惡核瘰􁡩風結方
　　𤣥參　　　升麻　　　獨活　　　連翹(各二/兩)
　　木防己　　菊花(各一/兩)
　右六味切以水八升煮取三升分服一升日三(文仲/同)
又丹參膏主惡肉結核瘰􁡩脈腫氣痛方
　　丹參(八/分)　　白歛　　　獨活　　　連翹
　　白及(各四/分)　升麻　　　蒴藋(各六/分)　防己
　　𤣥參　　杏仁(各五分/去皮尖)
　右十味細切以生地黄汁淹漬一宿以鍊成豬膏四
　升微火煎五上五下藥成絞去滓以摩病處日三四
　　癰腫瘰􁡩核不消方五首
經効犀角丸療瘰􁡩方
　　犀角(四/分)　　升麻(三/分)　　大黄(六/分)　　牛蒡子(八/分)
　　烏蛇(十分炙/去頭尾)𤣥參(八/分)
　右六味末之蜜和丸如梧子大毎日至午後煎牛蒡
　湯下三十五丸
又方
　　龍骨(八/分)　　牡蠣(八分/熬)
　右二味末之酒下三錢匕日三度良
又大黄膏方
　　大黄(六/分)　　附子(四分/炮)　細辛(三/分)　　連翹(四/分)
　　巴豆(一/分)
　右五味以苦酒浸一宿以臘月豬膏煎三上三下去
　滓以綿濾之用傅之日三五度塗之良
集驗療寒熱瘰􁡩散方
　　連翹(六/分)　　土𤓰根(四/分)　龍膽草(五/分)　黄連(四/分)
　　苦參(六/分)　　栝樓(四/分)　　芍藥(五/分)
　右七味為散食後温酒下五分匕日三
又方
　　陵鯉甲二十一枚燒𢷬末傅瘡上効(千金/同)
　　䑕瘻及瘰􁡩方一十一首
文仲療瘰􁡩方
　　苦參四大兩𢷬末生牛膝和丸如梧子食後煖水
　　下十丸日三服
又方
　　昆布(四/分)　　海藻(四/分)
　右二味各洗去鹹𢷬末蜜和丸如杏核許大含之日
　三度良差
救急療䑕瘻久不差方
　　取狼䑕不限多少常作羮粥任喫之必驗(千金經/効同)
范汪療䑕瘻瘰􁡩方
　　取臘月豬膏正月䑕頭燒令作灰以膏和傅之愈
　　若不差者瘰􁡩右灸右肩頭三指度以下指灸炷
　　皆如雞子大良若不能堪者可如中黄亦可已試
　　有良驗
又療頸䑕瘻累累者方
　　貝母　　　乾薑　　藁本　　　桂心
　　蜀椒(各一/分汗)
　右五味𢷬下篩先食吳茱萸一分以酒服一撮忌生
　葱
又療䑕瘻瘰􁡩身熱方
　　豬椒(二十/斤)
　右一味以水淹足煎熟去滓置瓶中覆瓶口以瘡當
　上熏候熱極乃止痛膿血䑕當從瘡出便愈
又寒熱䑕瘻瘰􁡩散方
　　狸骨(炙/)　　龍骨(各五/分)　躑躅(熬半/兩)　䑕粘子
　　當歸　　　王不留行　土𤓰根(各一/兩)
　右七味𢷬合篩先食酒服方寸匕日再夜一(並出第/四十二)
　(巻/中)
集驗療䑕瘻及瘰􁡩膏方
　　白馬牛羊豬雞等矢屑(各一/斤)
　　漏蘆　　藁本(各一/斤)
　右七味並於石上燒作灰研絹篩之以豬脂一升三
　合煎亂髮一兩半令沸髮盡乃内諸藥屑微火上煎
　五六沸藥成先去瘡上痂以鹽湯洗新綿拭瘡令燥
　然後傅膏若無痂猶須湯洗日再若著膏當以帛覆
　無令風冷神驗瘰􁡩以膏傅上亦日再(古今録驗/范汪同)
又療寒熱瘰􁡩散方
　　白曽青(半/兩)　當歸　　防風　　　括蔞根
　　芎藭　　　黄茋　　狸骨(炙/)　　甘草(炙各/二兩)
　　細辛　　　乾薑　　露蜂房(各一/兩炙)礜石(燒半/日)
　　大附子(炮/)　荏子(各半/兩)　斑猫(去首足/羽熬)芫青(去首/足羽)
　　(各五/枚熬)
　右十六味𢷬下篩為散以酒服一錢匕日再忌豬肉
　冷水海藻菘菜(古今録驗范汪同/並出第八巻中)
又療䑕瘻方
　　蛇腹中䑕蝦蟇燒末酒服方寸匕甚効
又方
　　以槲葉𢷬末傅腫上熱炒鹽慰之即消良効(並出/第五)
　　(巻/中)
　　毒腫瘰􁡩方四首
崔氏大五香湯療毒氣苦肌肉中腫痛結脈寒熱如瘰
􁡩痛不可近急者數日殺人苦心煩悶便當急速與湯
并以滓薄腫脈上方
　　青木香　　雞舌香　　沉香　　　升麻(各五/分)
　　霍香　　　犀角(屑/)　　吳茱萸　　桂心
　　麻黄　　　甘草(炙各/三分)　薫陸香(四/分)　細辛(二/分)
　右十二味㕮咀以水七升煮取二升分三服不差復
　合若嗇嗇惡寒加附子中形者一枚炮令坼八破用
　忌生冷菘菜海藻豬肉冷水生菜五辛(古今録/驗同)
又五香湯療毒腫瘰􁡩方
　　麝香(研/)　　青木香　　雞舌香　　藿香
　　薫陸香　　當歸　　黄芩　　　升麻
　　芒硝(各三/分)　大黄(五/分)
　右十味㕮咀以水六升煮取二升去滓内硝分二服
　相去如人行七八里再服諸卒尸注惡氣亦療(出第/五巻)
　(中/)
經心録射干湯療惡毒身強痛瘰􁡩方
　　射干　　　桂心(各二/兩)　麻黄(去/節)　　生薑
　　甘草(炙各/四兩)　杏仁(四十箇/去皮尖)
　右六味切以水四升煮取三升去滓分三服忌同前
　(出第五/巻中)
又升麻湯療風毒咽水不下及療􁡩腫方
　　升麻　　　芍藥(各四/兩)　射干(三/兩)　杏仁(去尖皮/三兩)
　　麻黄(去節/二兩)　甘草(炙二/兩)　楓香　　葛根(各三/兩)
　右八味切以水八升煎取半分三服忌同前(出第三/卷中)
　　灸瘰􁡩法六首
千金灸瘰􁡩法
　　兩腋中患􁡩處宛宛中百壯上
又法
　　𢷬生章陸根捻作餅子置漏上以艾炷灸餅子上
　　乾熟易之灸三四炷
又法
　　灸五里大迎各三十壯
又法
　　葶􁬦(三/合)　　豉(一/升)
　右二味合𢷬令極熟作餅如大錢厚二分許取一枚
　當瘡孔上作艾炷如小指大灸餅上三壯一日易三
　餅九炷隔三日一灸(翼同古今録驗兼主瘻不可灸/頭瘡葶􁬦氣入腦殺人劉涓子)
　(同/)
又法
　　一切瘰􁡩在項上及觸處但有肉結凝以作瘻瘡
　　及癰節者以獨頭蒜截兩頭留心作孔大艾炷稱
　　蒜大小貼􁡩子上灸之勿令上破肉但取熱而已
　　七炷一易蒜日三易日日灸之取消止(翼/同)
又方
　　七月七日日未出時取麻花五月五日取艾等分
　　合𢷬作炷灸􁡩子一百壯(並出第二/十四卷中)
　　九瘻方三十一首
廣濟療瘻有九種不過此方
　　芫青(四/足)　　海藻(八分/洗一)　昆布(八分/洗)　雄黄(研八/分)
　　狸骨(炙三/分)　牡蠣(四分/熬)　地膽(二十/枚熬)　青木香(三/分)
　右八味𢷬篩為散酒服一錢匕日二服病從小便出
　如爛筋忌生冷粘食豬魚肉陳臭物(出第五/巻中)
劉涓子療䑕瘻方
　　死蜣蜋(燒作/灰)
　右一味苦酒和塗之數過即愈先以鹽湯洗(古今録/驗千金)
　(同/)
又方
　　五月五日樓桃𢷬末先鹽湯洗拭之令乾以末傅
　　瘡上(樓桃/未詳)
又方
　　烏頭(炮/)　　附子(炮各/二兩)
　右二味㕮咀著五升淳苦酒中漬之待乾復内苦酒
　中燥復内以苦酒盡暴令乾𢷬末酒服方寸匕日三
　忌豬肉冷水等
又張子仁療䑕瘻要方
　　柞木皮(五/升)
　右一味以水一斗煮熟去皮煎令汁得二升稍稍服
　盡當有宿肉出即愈(備急文仲古今録/同並出第六巻中)
肘後療苦鼻内肉外查瘤膿並出者是蜂瘻方
　　取蜂房火炙焦末酒服方寸匕日一
深師療䑕瘻方
　　鰻鱺魚(四/兩)　野豬皮　　瞿麥(一/兩)　　巴豆(十五/枚)
　　斑猫(二十枚去/頭足羽熬)　　　　五月五日蟾蜍(一枚/炙)
　　臘月豬脂(五/分)
　右七味𢷬野豬皮下篩合諸藥更𢷬下篩内鰻鱺魚
　以膏和𢷬千杵平旦未食服如梧桐子二枚覺者寒
　熱不覺暮復投明日旦起更服三丸稍稍増之慎勿
　食熱食煩悶殺人蟲當從小便出以堪盛之尿便視
　乃有百數耳不可以見亦大便出此方驗忌豬肉蘆
　笋等
又方
　　馬齒礬石(燒/)真珠粉
　右二味𢷬下篩為散厚塗瘡上不過三愈
又方
　　松脂　　　硫黄　　　狼毒(各二/兩)　豬腦(一/具)
　　白歛(二/兩)
　右五味熬豬腦取汁狼毒白歛㕮咀以水三升煮取
　一升内腦汁中煎令得五合細末硫黄松脂下篩内
　中攪令相得綿裹内瘡中七日知二七日病除神良
集驗凡有九種瘻
一曰狼瘻始發於頸頭腫有根起於缺盆上轉連耳根
腫大此得之因憂恚氣上不得下其根在肺空青主之
商陸為佐
二曰䑕瘻始發於頸無頭尾如鼷䑕瘻核時上時下使
人寒熱脱肉此得之由食大䑕餘毒不去其根在胃狸
骨主之知母為佐
三曰螻蛄瘻始發於頸項狀如螻蛄腫潰連生瘡其汁
赤黄得之食𤓰螻蛄餘毒及果實不去核其根在大腸
荏子主之桔梗為佐
四曰蜂瘻始發於頸瘰􁡩三四處俱腫起相連潰潰移
此得之多飲流水水有蜂餘毒不去其根在脾雄黄主
之黄芩為佐
五曰蚍蜉瘻始發於頸初得之如傷寒此得之因飲食
中有蚍蜉毒不去其根在腎礜石主之防風為佐
六日蠐螬瘻始發於頸上下無頭尾如棗核塊塊多在
皮中使人寒熱心痛滿此因喜怒哭泣得之其根在心
礬石主之白术為佐
七曰浮疽瘻始發於頸如兩指使人寒熱欲卧此得之
因思慮憂憶其根在膽地膽主之甘草為佐
八曰瘰􁡩瘻始發於頸有根初苦痛瘰􁡩覺之使人寒
熱得之新沐頭濕結髮汗流入於頸所致其根在腎雌
黄主之芍藥為佐
九曰轉脈瘻始發於頸如大豆浮在脈中濯濯脈轉苦
驚惕身如振寒熱始得之時驚卧失枕其根在小腸斑
猫主之白芷為佐
療瘻九種方
　　空青(研鍊/之)　商陸根　　狸骨(炙/)　　知母
　　荏子　　　桔梗　　　雄黄　　　黄芩
　　礜石(燒/)　　防風　　　礬石(燒汁/盡)　地膽(熬/)
　　白术　　　甘草(炙/)　　雌黄　　芍藥
　　斑猫(去足/羽熬)　白芷(各二/分)
　右十八味𢷬其論病者特加其分餘種令分等細篩
　末空青最在後内之苦酒服一刀圭日三服三十日
　知五一日愈七十日平復病者百日禁食魚肉忌生
　菜桃李雀肉海藻菘菜犬肉生血物餘二大豆為一
　刀圭小兒服之半大人全服八嵗以下寜從少起過
　度令人淋淋即減之(出第九/巻中)
千金問曰何謂九瘻答曰一曰狼瘻二曰䑕瘻三曰螻
蛄瘻四曰蜂瘻五曰蚍蜉瘻六曰蠐螬瘻七曰浮疽瘻
八曰瘰􁡩瘻九曰轉脈瘻謂之九瘻
又療狼瘻發於頸頭腫有根起於缺盆上轉連延耳根
腫大此得之因憂恚氣上不得下其根在肺空青主之
商陸為佐方
　　空青(研二/分)　蝟腦(二分/炕之)　獨活(一/分)　　蝟肝(一具/乾之)
　　芎藭(半/兩)　　女婦草(一/分)　黄芩　　鼈甲(炙/)
　　斑猫(去趐/足)　乾薑　　　當歸　　茴香
　　礬石(燒/)　　地膽(各一/分)　蜀椒(三十/去汗)
　右十五味作散下篩酒服方寸匕日三十五日即止
　忌生血物莧菜(劉涓子古/今録驗同)
又療䑕瘻發於頸無頭尾如鼷䑕使人寒熱此得之因
食大䑕餘毒不去其根在胃狸骨主之知母為佐方
　　陵鯉甲(炙/)　山龜殻(炙/)　甘草(炙/)　　桂心
　　雄黄　　乾薑(等/分)
　右六味作散下篩服方寸匕日三蜜和内瘡中無不
　愈先灸作瘡後與藥良忌海藻生葱(劉涓子備急古/今録驗文仲同)
又療䑕瘻瘡差復發及不愈出膿血不止方
　　以不中水豬脂㕮咀生地黄内脂中令其脂與地
　　黄足相淹和煎六七沸去滓桑灰汁淨洗瘡去惡
　　汁以地黄膏塗上日一易(范汪/同)
又療䑕瘻方
　　得蛇虺所吞口中䑕燒末服方寸匕日再不過三
　　服此大驗但難遇耳并傅瘡中(范汪/同)
又療䑕瘻方
　　死䑕一枚(中形/者)　　　　亂髮(如雞子/一枚)
　右二物以臘月豬膏令淹䑕髮煎之令其䑕髮都盡
　消膏成分作二分一分稍稍塗瘡一分以酒服之即
　愈矣䑕子當從瘡出神良秘不𫝊(翼備急文仲/集驗范汪同)
又療螻蛄瘻發於頸項狀如螻蛄腫潰連生瘡其汁赤
黄此得之食𤓰螻蛄餘毒及果實不去核其根在大腸
荏子主之桔梗為佐方
　　桂心　　　乾薑　　桔梗　　　礬石(燒/)
　　獨活(各一/分)　附子(一分/炮)　椒(一百/粒汗)　　芎藭(半/分)
　　龍骨(半/分)　　荏子(一/分)
　右十味𢷬下篩棗二十枚合𢷬以酢漿丸如大豆温
　漿下五丸(古今録驗/劉涓子同)
又方
　　槲葉灰先以泔清煮槲葉取汁洗拭乾内灰瘡中
又療蜂瘻發於頸瘰􁡩三四處俱腫起相連潰潰移此
得之飲流水有蜂毒不去其根在脾雄黄主之黄芩為
佐方
　　蜂房(一具/炙)　鼈甲(一分/炙)　茴香(一/分)　　吳茱萸(二/分)
　　椒(一百/粒汗)　　乾薑(一/分)
　右六味𢷬下篩作散傅瘡孔中日十度十日止忌莧
　菜
又療蜂瘻初生時狀如桃而痒搔之則引大如雞子如
覆手者方
　　熬鹽熨之三宿四日不差至百日成瘻其狀大如
　　四五寸又廣三寸中生蜂作孔乃有數百治法以
　　石硫黄隨多少然燭燒令汁出著瘡孔中須臾皮
　　中見蜂數十唯蜂盡即差
又療蚍蜉瘻發於頸初得如傷寒此因食中有蚍蜉毒
不去其根在腎礜石主之防風為佐方
　　白术(四/分)　　知母　　　雌黄　　　乾地黄
　　獨活　　　青黛　　　斑猫(去首羽/足熬)白芷
　　栢脂　　　芍藥　　海藻(一云/海苔)　當歸(各一/分)
　　蝟皮(四分/炙)　椒(一百粒/去汗)　桃白皮(一分正/旦取)
　右十五味𢷬下篩作散服一錢匕日三(劉涓子古/今録驗同)
又療蠐螬瘻發於頸無頭尾如棗核塊塊多在皮中使
人寒熱心痛滿此因喜怒哭泣其根在心礬石主之白
术為佐方
　　白术(一/分)　　礬石(一/分)　　空青(兩三/分)　當歸(二/分)
　　細辛(一/分)　　蝟肉(炙/)　　枸把根　　斑猫(去翅/足熬)
　　地膽(各一/分熬)　乾烏腦(三大/豆)
　右十味𢷬下篩散服方寸匕日三酢漿服之病在上
　側卧在下髙枕卧使藥流下(劉涓子古/今録驗同)
七曰浮疽瘻發於頸如兩指使人寒熱欲卧得之因思
慮憂憶其根在膽地膽主之甘草為佐方
　　雄黄(一/分)　　乾薑(一/分)　　龍膽(二分一/作龍骨)石決明
　　續㫁　　　菴䕡根(各/分)　細辛(二/分)　　大黄(半/分)
　　地膽(一分/熬)
　右九味𢷬下篩為散傅瘡日四五忌生菜(劉涓子同/古今録驗)
　(無雄黄有/硫黄餘同)
又療瘰􁡩瘻發於頸有根初苦痛厯厯覺之使人寒熱
此得之新沐頭濕髻髮汗流入於頸其根在腎雌黄主
之芍藥為佐方
　　茯苓　　　續㫁　　礬石(燒令/汁盡)　乾薑
　　雌黄　　　芍藥　　桔梗　　椒(汗/)
　　乾地黄　　常山　　空青　　狸肉
　　烏腦(并腎/肝)　斑猫(去翅足熬/各一分)　　　　附子(一兩/炮)
　　礜石(二分燒/半日)虎指(各一分一/云虎腎)
　右十七味𢷬篩為散蜜丸如大豆夜酒服十丸日三
　(古今録/驗同)
又療轉脈瘻發於頸如大豆浮在脈中濯濯脈轉苦驚
惕身如振寒熱得之於驚卧失枕其根在小腸斑猫主
之白芷為佐方
　　緑青(二/分)　　礬石(半分燒/半日)防風(一/分)　　甘草(半分/炙)
　　大黄(二/分)　　桂心(二/分)　　人參(二/分)　　當歸(二/分)
　　升麻(一/分)　　地膽(一分/熬)　白术(一/分)　　鍾乳(一分/研)
　　斑猫(一分去/翅足熬)白芷(一/分)　　續㫁(一/分)　　麝香(一/分)
　　麥門冬(一分/去心)
　右十七味𢷬下篩蜜丸酒服如大豆十丸日三勿食
　倉米慎房百日(劉涓子古今録驗同/並出第二十四巻中)
崔氏療九種瘻方
　　芫青(二十枚去/足翅熬)　地膽(十枚去/足羽熬)　斑猫(三十枚/準上)
　　生犀(如棗核/大屑)　　豉(四十/九粒)　　　大豆黄(一百枚/生用)
　　牛黄(棗核/大)　　　蜈蚣(一枚肥大者折取/一寸半微火熬)
　右八味𢷬篩蜜丸如梧子初欲服藥少夜食明旦飲
　服二丸須臾可煮酢漿薄粥稍稍冷飲之其瘻蟲有
　形狀皆從小便出至日西甚虚悶可煮湯飡蔓菁菜
　羮醬食之其餘脂膩醋脯一切口味五辛果子之類
　並不得食人強隔日一服人弱兩三日一服服藥以
　瘡差蟲盡為度若差仍作二十日許將息藥欲盡豫
　合勿使㫁絶藥氣不能將息便不須服(救急千金同/出第五巻中)
張文仲療䑕瘻方
　　石南　　　生地黄　　　雌黄　　茯苓
　　黄連(各二/兩)
　右五味作散傅瘡日再(備急/同)
又療䑕瘻諸惡瘡方
　　苦參(三/斤)　　露蜂(五/兩)　　麴(二/升)
　右三味以水三斗漬藥三宿去滓黍米二升釀熟飲
　日三一方得蝟皮一具(劉涓子同並/出第五巻中)
備急劉涓子䑕瘻方
　　山龜殻(炙/)　桂心　　　雄黄　　　乾薑
　　狸骨(炙/)　　甘草(炙/)
　右六味等分𢷬篩為散飲服方寸匕日三蜜和内瘡
　中無不愈先灸作瘡後與藥良
又方
　　礬石(三分/燒)　斑猫(一分去首/足羽熬)
　右二味𢷬下篩用酢漿服半匕須臾瘻蟲從小便出
　(刪繁文仲同/出第五卷中)
古今録驗療䑕瘻麝香塗方
　　麝香(研/)　　雌黄(研/)
　右二味等分並為散取蝦蟇背白汁和塗瘡孔中日
　一度
又療䑕瘻著頭生小者如杏大者如杯方
　　斑猫(一分去首/足羽熬)　牡蠣(二分/熬)　　海藻(四分先/去醎味)
　右三味𢷬下篩酒服五分匕日三病當從小便出如
　魚胞忌蒜(並出第四/十一巻中)
　　諸瘻方一十五首
劉涓子瘻腫病方
　　斑猫(四十枚去/足翅熬)　　　　桂心(四/分)　　芫青(十枚/去足)
　　(翅/熬)　　　　葛上亭長(三十/枚熬)
　右四味𢷬下篩酒服半錢匕日一忌生葱
又療瘻方
　　斑猫(四十枚去/足羽熬)　　　　地膽(三十枚去/首足翅熬)
　　蜥蝪(三枚/炙)
　右三味𢷬之千杵蜜和如大豆服二丸
又療瘻衆方不差効驗方
　　牡蒙(數/兩)
　右一味𢷬之湯和適寒温取一升許薄瘡上冷易經
　宿佳
又療瘻生肉膏方
　　桑薪灰三升水四升淋之復重淋之取三升石灰
　　熬令黄内灰汁中以兩重帛裹絞去滓更魚目煎
　　取二升勿用急火煎隨瘻孔深淺初時作服散而
　　差孔若深四寸新藥與孔裏薤白使濡安藥薤白
　　入藥孔裏若深四寸隨瘻根而灸兩處毎處與四
　　十壯唯勿灸瘻孔隨深淺去膿散與膏安著瘡孔
　　裏十五過少遷延日月取差肉滿膿亦㫁神良無
　　比(出第六/巻中)
肘後論此本在諸方瘡條中病類既多今狀出為别一
篇凡瘻病有䑕蛇蜂蛙蚓類似而小異皆從飲食中得
其精氣入人肌體變化成形瘡既穿潰浸諸經脈則亦
殺人而䑕蟻最多以其間近人故也
通治諸瘻方
　　以八月中多取斑猫蟲即内苦酒中半日許出暴
　　乾使十取六七枚著銅器中微火上遥熬令熟𢷬
　　作屑巴豆一粒去皮熬之又拔取黄犬背上毛二
　　七枚亦熬作屑好朱以錢五分匕都合和以苦酒
　　頓服之蟲當盡出若一服未効先時可預作三兩
　　劑後日服逺不過三兩劑(通按朱/一作末)
又方
　　虎薊根　　杜蘅　　　枳根　　　酸棗根(各/一)
　　(把/)　　　　斑猫(一枚一方云三/分去頭足翅熬)　　猫薊根(各/一)
　　(把/)
　右六味𢷬蜜丸日一服如棗一枚以小丸著瘡中
又方
　　若先著下部邉或上出耳後頸項諸處者苦參切
　　五升以苦酒一斗漬三四日宜服一升亦加之但
　　多作以知為度不過三四度必差
又療瘻方
　　槲木皮長一尺闊六寸去黒皮細切以水一斗煮
　　取五升去滓内白糖十挺煎取一升分三服以銅
　　器接吐出看視之
又方
　　新生兒矢一百日以來皆收置蜜器中五十六十
　　日取塗瘡孔中
又方
　　鯉魚腸切作五叚火上脱之洗瘡拭乾以腸封之
　　冷即易自暮至旦乾止覺痒開看蟲出差
崔氏療瘻方
　　槲白皮(切取/五升)
　右一味以水八升煮令泣泣絞去滓重煎令成膏日
　服半棗漸加至一棗許亦著瘡上無忌患瘡唯宜煮
　飯苜蓿鹽醬又不得多食之(出第五/巻中)
備急療瘻生肉膏方
　　楝白皮(二/兩)　䑕肉(二/兩)　　薤白(三/兩)　　當歸(四/兩)
　　生地黄(五/兩)
　右五味以臘月豬膏三升煎薤白黄色膏成傅瘡孔
　上令生肉(肘後文/仲同)
又葛氏云苦著口裏方
　　楝木東引根切
　右一味水煮取濃汁含之數吐勿咽(肘後同並出/第五巻中)
備急療諸瘻方
　　取葶􁬦子𢷬細羅取好白蜜和丸毎欲著藥先温
　　泔洗著瘡孔中以丸内之若塞以物道開日三度
　　瘡痛是差候勿停藥大効(出第五/巻中)
必効療諸瘻方
　　先以泔清温洗以綿拭之取葵葉微火煖貼之引
　　膿不過三二百葉膿盡出即肉生王丞頻用大奇
　　効
　　腋臭方三十七首
病源人腋下臭如葱豉之氣者亦言如狐狸之氣者故
謂之狐臭此皆血氣不和藴積故氣臭(出第三十/一巻中)
肘後療人體及腋下狀如狐􁀙氣世謂之胡臭方
　　炊甑飯及熱丸以拭腋下臭仍與犬食之七日一
　　如此即差(文仲備/急同)
又方
　　煮雞子兩枚熟去殻及熱各内腋下冷弃之三路
　　口勿反顧三為之(文仲備/急並同)
又方
　　燒好礬石末絹囊盛之常以粉腋下不過十度(小/品)
　　(集驗文仲/備急同)
又方
　　青木香(二/兩)　附子(一/兩)　　礬石(半兩/燒)　白灰(一兩/半)
　右四味細末著粉腋下汗出因以粉之亦差
又方
　　青木香(一/斤)　石灰(半斤/熬)
　右二味常以粉身亦差並𢷬末傅之
又方
　　乾薑　　胡粉　　　白灰(等/分)
　右三味合作末粉之(范汪同並出/第五巻中)
千金療胡臭漏腋有天生胡臭有為人所染臭者天生
者難療為人所染者易差然須三年傅白礬散勿止并
服五香丸乃可得差勿言一度傅藥即差止可傅藥時
暫得一度差耳凡胡臭人通忌食芸薹五辛療之終身
不差胡臭方
　　辛夷　　芎藭　　　細辛　　　杜蘅
　　藁本(各三/分)
　右五味㕮咀以苦酒漬之一宿煎三日取汁傅之以
　差為度(小品集驗必/効范汪同)
五香丸主口臭及身臭止腫痛散血氣方
　　豆蔲子　　丁香　　　藿香　　　白芷
　　青木香　　當歸　　　桂心(各一/兩)　零陵香(一/兩)
　　甘菘香(二/分)　香附子(二/兩)　檳榔(二/枚)
　右十一味𢷬下篩蜜丸如大豆日三夜一時含之咽
　津五日内口香十日身香二七日衣被香三七日下
　風人聞香四七日靜洗手水落地香五七日把他人
　手亦香禁五辛下氣去臭第一(出第六/卷中)
又石灰散主胡臭方
　　青木香　　楓香　　　丁香　　　薫陸香(各/二)
　　(兩/)　　　　陽起石　　橘皮(各三/兩)　礬石(四兩/燒)
　　石灰(一升/熬)
　右八味𢷬下篩以綿作篆子麤如四指長四寸展取
　藥著上即以絹囊盛之繫著臂先以布拭揩令痛然
　後夾之
又方
　　水銀胡粉面脂研和傅之大驗(救急/同)
又方
　　辛夷　　　細辛　　　芎藭　　青木香
　右四味等分𢷬下篩作散熏畢粉之
又方
　　伏龍肝作泥傅之良
又方
　　牛脂和胡粉三合煎令可丸塗腋下一宿即愈(集/驗)
　　(同/)
又方
　　三年苦酒和石灰傅之
又方
　　赤銅屑以酢和銀器中炒極熱以布裹熨腋下冷
　　復易差止
又方
　　附子(炮/)　　石灰(熬/)　　青木香(三/兩)　礬石(三分/燒)
　　米粉(一/升)
　右五味𢷬篩常粉之
又方
　　馬齒草一束
　右一味𢷬碎以蜜和作團以紙裹之以泥糊紙厚半
　寸暴乾以火燒熟破取更以少許蜜和使熱勿令冷
　先以生布揩之夾藥腋下痛乆忍不能得然後以手
　中勒兩臂差(出第二十/五卷中)
崔氏療胡臭有効方
　　先用泔清淨洗又用清酢漿水淨洗訖微揩使破
　　取銅屑和醶酢熱揩之不過三四度差
又方
　　胡粉　　　銅青
　右二味等分研以人乳和塗腋下若成瘡且停瘡差
　又塗以差為度(出第四/巻中)
張文仲療胡臭若股内隂下常汗濕且臭或作瘡者方
　　但以胡粉一物粉之即差常用大驗(備急/同)
又隠居効驗胡臭方
　　雞舌香　　藿香　　　青木香　　胡粉(各二/両)
　右四味𢷬散作粉綿褁内腋下常傅即差(備急同出/第七卷中)
救急療腋臭方
　　銅屑(一/升)　　石灰(三升/熬)
　右二味合和囊盛粉之有汗便粉之
又方
　　甘草(炙/)　　松根白皮　甘𤓰子　　大棗(各四/分)
　右四味為散食後服方寸匕日三(出第三/巻中)
又方
　　雞矢　　　白礬石(熬令/汁盡)黄礬(熬/)　　附子(炮/)
　　木蘭皮　青木香(各一/大兩)
　右六味𢷬為散粉之又石龍衣一大兩蛇蛻皮是也
　以子日夜半燒為灰服之
又方
　　常以鹽緑和醶酢塗之一遍一年再塗永除以胡
　　粉和水銀和令相入塗腋下十日以來無氣(出第/八巻)
　　(中/)
又方
　　黄礬　　　細辛　　　芎藭(各二/兩)　雄黄(一/兩)
　右四味𢷬下篩為散先以泔清洗腋拔去毛令血出
　以粉腋下(出第九/卷中)
必効療腋臭方
　　好􁭉砂(二/兩)　好白礬(熬/)　蜜陀僧(各三/兩)酢酪(二/兩)
　　胡粉(二/分)　　金屑(八/分)　　鈆錫　　　生銅屑(各/二)
　　(分/)
　右八味並研令細酢一升新銅器中盛藥密封其口
　二七日看上青緑色鬱鬱然其藥即成還須研令極
　細至用時若乾更以好酢和藥以塗病處若有毛先
　拔去以石灰水淨洗拭使乾以生布揩令微赤可作
　瘡一日一塗洗逺不過十日即待腋瘡差訖更取銅
　屑細研成粉粉病處日五六即止病差終身不得帶
　麝香食胡荽
又方
　　取五月五日承露百草隂乾火燒為灰用井華水
　　和灰為團重火鍊如燂灰色鍊訖即以醶酢和為
　　餅厚如掌大小徑二寸以來即於兩腋下挾即易
　　夾時一身連頭並悶二日後若病不差復著藥微
　　發亦不甚臭還依法療之永㫁
又金錯屑塗法
　　金錯屑(一/銖)　銀錯屑(一/兩)　赤銅屑　　香附子
　　胡粉　　　錢錯屑(各一/兩)三年醋(三/升)
　右七味以羊酪一升於銅器中煮得二沸以用塗之
又方
　　三年醶酢(二/升)碎銅(一/斤)　　鹽(半/合)　　　灰(二/合)
　右四味浸藥攪藥色青即塗腋下日三四塗三日小
　愈一月全差
又方
　　大銅錢(二七/文)白梅(二七/箇)　鹽(一/升)
　右三味以五月五日水一升共置瓶子裹掛户上百
　日畢可取用塗不得婦人為塗藥食粘食蒜發
又方
　　以酢五合内銅器中以錢十四文胡粉五銖置中
　　泥頭七日後以粉十銖和之訖去腋下毛日再傅
　　之合藥勿令人見秘之
又方
　　以首子男兒乳汁浸鹽研銅青拔去毛使血出塗
　　差
又方
　　醶醋浸青木香置腋下夾之即愈
又方
　　錢(三七/文)　　胡粉(三/兩)　　馬齒草(粗莖/三兩)青木香(二/兩)
　　大酢(半/升)
　右五味切先以醋漬錢五六日然後總漬諸藥一物
　煮五六沸置垍器中先以石灰汁洗病處拭乾訖塗
　之以差為度(並出第/三巻中)
古今録驗療胡臭青羊脂粉方
　　胡粉　　　銅青(等/分)
　右二味先以鹽湯洗兩腋下及著藥且淋洗又以青
　羊脂和傅數日差
又錢汁𫝊方
　　錢(二七/文)
　右以礦石磨令平以夾腋下神良(范汪同並出/第三十巻中)
　　漏腋方三首
病源腋下常濕仍臭生瘡謂之漏腋此亦是氣血不和
為風邪所搏津液藴瘀故令濕臭(出第三十/一巻中)
集驗療漏腋腋下及足心手掌隂下股裏常如汗濕致
臭六物胡粉傅方
　　乾枸杞根(半/兩)胡粉(一/兩)　　乾商陸根(一/兩)滑石(一/兩)
　　乾薔薇根(半/兩)甘草(半兩/炙)
　右藥𢷬下篩以苦酒和塗腋下當微汗出易衣復塗
　著藥不過三傅便愈或更發復塗之不可多傅傷人
　腋餘處亦塗之(小品文仲備急范/汪同出第九卷中)
經心録漏腋方
　　正朝旦以小便洗(文仲備急集驗小/品范汪千金同)
又方
　　𢷬馬齒草腋下夾之令燥後復易之先用雌黄石
　　灰等分合水煎一兩沸如泥泥之毛落然後塗諸
　　藥良(並出第/五卷中)
　　七孔臭氣方三首
千金療面目口齒七孔臭方
　　沉香(五/兩)　　甘草(二兩/炙)　白𤓰瓣(半/升)　芎藭(二/兩)
　　丁香(五/兩)　　藁本(二/兩)　　麝香(二/兩)　　當歸(二/兩)
　右八味𢷬下篩蜜丸食後含如小豆五粒日三秘不
　𫝊乆服令人舉體皆香(救急同出/第六巻中)
救急療人七孔臭氣方
　　甘草(五分/炙)　芎藭(四/分)　　白芷(三/分)
　右三味作散下篩食後飲服方寸匕日三
又方
　　𤓰子仁(一/分)　芎藭　　藁本　　　當歸
　　杜蘅(各一/兩)　細辛(二/分)　　防風(一/分)
　右七味𢷬下篩食後温水服方寸匕日三
　　令人體香方四首
肘後令人體香方
　　白芷　　　薫草　　　杜若　　　杜蘅
　　藁本(等/分)
　右五味末之蜜和旦服如梧子三丸暮服四丸三十
　日足下悉香(文仲備急/范汪同)
又方
　　甘草(炙/)　　𤓰子　　　大棗　　　松根皮(等/分)
　右四味𢷬下篩食後服方寸匕日三二十日覺効五
　十日身體並香百日衣服床幃悉香(文仲備急范/汪千金同)
又方
　　𤓰子仁　　芎藭　　　藁本　　　當歸
　　杜蘅　　　細辛(各二/分)　白芷　　　桂心(各五/分)
　　甘草(二分/炙)
　右九味𢷬下篩食後服方寸匕日三五日口香二十
　日肉香(文仲備急同/出第五卷中)
千金療諸身體臭方
　　竹葉(十/兩)　　桃白皮(四/兩)
　右二味以水一石二斗煮取五斗浴即香(出第六/巻中)
　　雜療汗出不止方一十首
集驗療止汗粉藥方
　　牡蠣(二兩/熬)　附子(半兩/炮)　麻黄根(二/兩)
　右三味𢷬篩以白粉一升和合粉汗汗止忌豬肉
又汗後遂漏不止其人惡風小便難四肢微急難以屈
伸桂枝加附子湯方
　　大棗(十三/枚擘)　附子(一枚/炮)　桂心(三/兩)　　芍藥(三/兩)
　　生薑(三/兩)　　甘草(二兩/炙)
　右六味切以水七升煮取三升温服一升(延年同此/夲張仲景)
　(傷寒/論方)
千金止汗方
　　青松葉(一/斤)
　右一味𢷬令汁出清酒一升漬二宿近火一宿初服
　半升漸至一升頭面汗即止(出第八/卷中)
延年澤瀉湯療大虚煩躁止汗治氣方
　　澤㵼　　　茯苓(各二/兩)　牡蠣(熬/)　　白术(各/兩)
　　生薑(半/升)
　右五味切以水八升煮取二升分服一升日再服
又都梁散療汗出如水及汗出衂血吐血小便血殆死
方
　　都梁香(二/兩)　紫菀　　　人參　　　青竹茹
　　蓯蓉(各一/兩)　乾地黄(二兩熬/令燥)
　右六味𢷬下篩水服方寸匕不効須臾再服忌蕪荑
又療大病之後虚汗不可止方
　　杜仲　　　牡蠣(等分/熬)
　右二味𢷬下篩向暮卧以水服一錢匕午前汗止者
　不再服服之令人乾燥若汗不止者復服一錢不過
　再必愈有驗天行及百病後虚吸漏汗遂服之無不
　止者
又療大病後虚汗出不禁者方
　　粢粉　　　豉(等分/焦炒)　　故竹扇(如手掌大/燒取灰)
　右三味合𢷬以絹囊盛粉體立止最驗當先熬末粉
　之(千金/並同)
又粉散療大病後身體虚腫汗出止汗方
　　麻黄根(三/兩)　防風　　　乾薑　　　細辛(各二/兩)
　　白歛(一/兩)
　右五味合下篩以粢粉五升熬令黄合和以粉身(出/第)
　(十一/巻中)
古今録驗療汗出不止术桂散方
　　麻黄　　　桂心(各五/分)　白术　　　附子(炮/)
　　菖蒲(各三/分)
　右五味𢷬末酒服方寸匕日三未食服
又止汗熱雷丸散方
　　雷丸　　　桂心　　　牡蠣(各五/分熬)
　右三味𢷬下篩粉身日三(出第二十/六巻中)
　
　
　
　
　
　外臺祕要方巻二十三
欽定四庫全書
　外臺秘要方巻二十四
　　　　　　　　　　　　　唐　王燾　撰
　　癰疽方一十四首
集驗癰疽論黄帝曰夫子言癰疽何以别之岐伯答曰
榮衞稽留於經脉之中則血泣而不行不行則衞氣從
之從之而不通壅遏不得行故熱大熱不止熱勝則肉
腐肉腐則為膿然不能陷肌膚於骨髓骨髓不為焦枯
五臟不為傷故命曰癰黄帝曰何謂疽岐伯答曰熱氣
純盛下陷肌膚筋髓骨肉内連五臟血氣竭盡當其癰
下筋骨良肉皆無餘故命曰疽疽者其上皮夭瘀以堅
亦如牛領之皮癰者其上皮薄以澤此其候黄帝曰善
(出太素第/十六巻中)
經言五藏不調致疽六腑不和生癰一曰熛疽急者二
三日殺人緩者十餘日殺人二曰癰疽急者十餘日殺
人緩者一月死三曰緩疽急者一年殺人緩者數年四
曰水疽所發多在手足數年猶可療疽者數十種要如
此于氏法癰之疾所發緩地不殺人所發若在險地宜
令即外消若至小膿猶可療大膿致禍矣
　　一為腦尸　二為舌本　三為𤣥癰　四為喉節
　　五為胡脉　　六為五藏俞　　七為五藏繫
　　八為兩乳　　九為心鳩尾　　十為兩手魚
　　十一為腸屈之間　　　　十二為小道之後
　　十三為九孔　　　　　　十四為兩腨腸
　　十五為神主之舍(一本云主/客之舍)
　凡十五處不可傷而况於癰乎若癰發此地遇良醫
　能不及大膿者可救至大膿害及矣(范汪/同)
候賊風證但夜痛應骨不可按抑不得廽轉痛處不壯
熱體亦不乍寒乍熱但覺體瘆瘆然冷欲得熱熱慰痛
處即小寛時有汗此是賊風證也宜即得針灸服療風
藥温也(方在療風候上大法/宜知二候如此也)
又初得附骨疽即服漏蘆湯下之傅小豆薄得消也
又下利已腫處未消者可除大黄用生地黄及乾地黄
隨時也熱漸退餘風未歇者可服五香連翹湯除大黄
餘熱未消可傅升麻膏佳若失時不消成膿者用火針
膏散如療癰法又有䐔疾喜著四肢其狀赤脉起如編
繩急痛壯熱其發於脚者喜從躡□起至踝赤如編繩
謂之䐔病也又其發於臂者喜腋下起至掌也皆由四
肢勞熱氣盛為凉濕所折風結筋中成此疾也不即療
取消潰去膿則筋攣縮也其若但置不消復不潰其熱
歇氣不散喜變作䐔也
又療之宜服漏蘆湯令下外以鋒針針去血氣針寫上
結脉處傅小豆薄則消也皆可依療丹法消之及潰成
膿出火針傅膏散如療癰法也
又亦用甘蕉根薄之差
又癰發腫髙者病源淺腫下者病源深大熱者易療小
熱者難療初便大痛傷肌晩乃大痛傷骨都堅者未有
膿半堅半軟者有膿發腫都軟血瘤也非癰發腫以漸
知長引日月亦不大熱時時牽痛瘤也非癰吳音曰謂
諸氣結亦有腫久久不消成癰療之宜散氣氣已散若
初腫處有浮氣年衰皆發癰療之宜及年盛竝折散熱
可無此憂
于氏法夫癰疽脉洪麤難療脉㣲濇者易療諸浮數之
脉應當發熱而反惡寒者癰也此或附骨以有膿也
趙乃言無虚勞腹中疾或發血瘤瘡瘡狀墳起頭墨正
爾置不當灸療療之火熨便焦爛剥刮去焦痂則血泄
不可禁必死癰起於節解遇頑醫不能即消令至大膿
者豈膏藥可得復生乎
又發癰堅如石走皮中無根瘰􁡩也久不消因得他熱
之疾時有發為癰也
又發癰至堅而有根者名為石癰療之法當服酒非酒
即藥勢不宣但當稍飲取令相得和散便止凢癰腫有
肥人用貼宜栝蔞根和平體宜赤小豆貼方
　　以赤小豆五合内苦酒中熬之畢擣為散以苦酒
　　和之塗拭紙上貼腫從發腫兩頭以下(范汪/同)
又論少小有渴年四十以外多發癰疽有膈痰而渴者
年盛必作黄疸年衰必發癰疽也(范汪/同)
又黄帝曰願聞癰疽之形與其期日岐伯曰畧説癰疽
之極者十八種
又癰疽發咽名曰猛疽猛疽不療則化血為膿膿不寫
塞咽半日死其化膿者寫已則含豕膏無冷食三日而
已一去無食
又發於股胻名曰股脱疽其狀不甚變而癰腫膿摶骨
不急療三十日死(髀内曰股股外曰髀膝/上股下骨稱曰股胻也)
又發於脇名曰改訾改訾者女子之疾也久之其狀大
癰膿其中乃有生肉大如赤小豆療之方
　　剉連翹草及根各一升以水一斗六升煮令竭取
　　三升即强飲厚衣坐釡上令汗出至足已
又發於􁐁者名曰鋭疽其狀赤堅大急療之不療三十
日死
又發於脛者名曰兔囓其狀赤至骨急療之不療害人
又發於足上下者名曰四淫其狀大如癰不急療百日
死
又發於肩及臑者名曰疵疽其狀赤黑急療之此令人
汗出至足不害五藏癰發四五日逆􁃚之
上灸百壯石子當碎出也不出可益壯(從癰發髙下以/後范汪並同)
又石癰者始發皮核相親著不赤頭不甚堅微痛熱熱
漸自歇便堅如石故謂之石癰難消又不可得自熟縱
愈皆百餘日也又發癰兩頭牽而旁推無根者又不痛
結筋非癰也發癰狀如蚢雖極大此肉瘤非癰也腫一
寸至三寸癤也三寸至五寸癰也五寸至一尺癰疽也
一尺至三尺名曰竟體疽腫成膿九孔皆出諸氣憤鬱
不遂志欲者多發此疾癰及疽血瘤鼠乳石癰結筋瘤
􁡩皆不可就針角針角少不及禍者
凢癰疽之疾未見膿易療之當上灸三百壯四邊間子
灸各二百壯實者可下之虚者可補之有氣者下其氣
服占斯内塞散得愈絶房三年凡癰瘡審知膿者破之
皆當近下邊膿出後當膏藥兌之常使開潤勿令燥合
也若其人羸勿一頓盡膿徐徐令後稍出乃盡癰方潰
其上皮薄人喜當上破之此終不愈當下破之乃得膿
耳勿要其皮厚也凢癰有膿當破無膿但氣腫若有血
慎不可破針灸也按之四邊堅中軟此為有膿瀋也一
邊軟亦有膿都堅者此為菹核或但有氣也都軟者此
為有血血瘤也當審堅軟虚實為要若堅疽積久後若
更變熟偏有軟處不可破者疽當暖裹置耳若灸刺破
療必暴劇不可救及結筋腄(馳偽/切)肉䑕乳皆不當療也
又服内塞散不與他療相害晝夜十餘度服散當以酒
又發於腋下堅赤者名曰米疽療之用砭石欲細而長
疎啟之塗以豕膏六日巳勿裹其癰堅而不潰者為馬
刀挾纓急療之(太素經曰/頸前已纓)
又發於股隂者名曰赤弛不急療六日死在兩股之内
不可療一云六十日死
又發於膝者名曰疵疽其狀大癰色不變寒熱如堅石
勿石石之死須其柔色異乃石之者生(冷石熨之柔乃/破之凖例之也)
又諸癰腫之發於節而相應者不可療(大素經云膈八/節門故不可療)
(也/)
又發於陽者百日死
又發於隂者三十日死(丈夫陽器曰陽/婦人隂器曰隂)
又發於踝者名曰走緩其狀肉色不變數石其輸而止
其寒熱不死
又發於足傍者名曰厲疽其狀不大初從小指發急療
之去其黑者不消輒益不療百日死(云足/側也)
又發於胸者名曰背疽狀如大豆三四日起不早療下
入腹入腹不療十日死(太素經云寒熱/不去十日早死)
又發於足指者名曰脱疽其狀赤黑死不療不赤黑可
療療不衰急斬去之得活不去者死
又發於膚者名曰舌疽其狀如糓實𤓰蔞常苦寒熱急
療之去其寒熱不療十嵗死死後出膿
又發於頸者名曰夭疽其狀大而赤黑不急療則熱氣
下入淵腋前傷任脉内熏肝肺十餘日死(太素經曰項/曰前曰頸)
一云發頭(以前十/八種竝)
千金論曰夫癰疽初發人皆不以為急此實竒患唯宜
速療若療不速病成難救以此致禍者不一發皆外皮
薄為癰皮厚為疽宜急治之夫癰壊後有惡肉者以豬
蹄湯洗去穢次傅食肉膏散惡肉盡傅生肉膏散及摩
四邉令善肉速生當斷絶房室慎風冷勞煩待筋脉平
復乃可任意耳不爾新肉易傷傷則重潰發發則禍至
慎之慎之
凡癰疽始發或似小節或復大痛或復小痛或發如米
粒大白膿子此皆微候宜善察之見有少異即須大驚
忙須急治之及斷口味速服諸湯下去熱毒若無醫藥
即灸當頭百壯其大重者□四面及頭上二三百壯壯
數不慮多也復薄冷藥貼膏種種救療必差也
又其用藥貼法皆須當瘡中處開孔口令洩瘡熱氣出
亦當頭以大針針入四分即差
身中忽有痛處似打狀名曰氣痛痛不可忍逰走不住
發作有時痛則小熱痛定則寒此皆由冬受温風至春
暴寒風來折之不成温病乃作氣痛也又宜先服五香
連翹湯摩丹參膏又以白酒煮楊柳皮及暖熨之有赤
氣㸃㸃刺出血也其連翹湯可服數劑及竹瀝湯勿以
一劑未效便謂即止遂不服耳中間將白薇散佳
素問曰寒氣客於經絡血凝渗澀不行壅結為癰疽也
不言熱之作也其後成癰又陽氣凑集化寒為熱熱盛
則肉腐為膿也又以酢和蜂蛤灰塗之乾即易差即止
凡腫根廣一寸以下名癤一寸以上名小癰如豆粒大
者名皰子皆始作急服五香連翹湯下之數劑即差止
(並出第二/十三巻中)
廣濟療癰疽排膿散方
　　黄茋(十分膿/多倍)青小豆(一分熱/口乾倍)芎藭(三分肉/不生倍)芍藥(三/分)
　　(痛不/止倍)　　　白斂(三分冇膿/不合倍)栝蔞(三分若渇/小便利倍)甘草(三/分)
　　(炙/)
　右七味為散酒服方寸匕日三服不利忌海藻菘菜
　熱麫魚蒜等(千金同一方/無白斂甘草)
又療發癰疽排膿散方
　　人参(二兩/)　當歸(二両/)　桂心(二両/)　芎藭(一両/)
　　厚朴(一両/炙)　甘草(一両/炙)　防風(二両/)　白芷(二両/)
　　桔梗(一兩/)
　右九味擣篩為散以酒服方寸匕日二服不利若瘡
　未合常服之忌生冷菘菜海藻生葱蒜(並出第/五巻中)
劉㳙子療癰疽先宜傅大黄食肉膏方在發背部千金
方食惡肉散後用大黄附子等十物者乃是次兌膏方
　　當歸　　　芎藭　　　白芷(各二/両)　烏頭(一兩/)
　　巴豆(二十枚/去皮)松脂(二両/)　豬肪(二分/)
　右七味㕮咀内膏中㣲火合煎三沸已内松脂攪令
　相得以綿布絞去滓以膏著綿絮兊頭大瘡雖深兊
　之膿自出就兊盡即生善肉瘡淺者不足兊著瘡中
　日三惡肉盡即止
又療癰疽發壊出血生肉黄耆膏方
　　黄茋(一両/)　芍藥(一両/)　當歸(一両/)　大黄
　　芎藭　　　獨活　　　白芷　　　薤白
　　生地黄(各一/両)
　右九味切猪膏二升半煎三上三下膏成絞去滓傅
　兌瘡上摩左右日三文仲同(並出第/四卷中)
又療癰疽瘡生肉黄茋膏方
　　黄茋　　　細辛　　　生地黄　　蜀椒
　　當歸　　　芍藥　　　薤白　　　白芷
　　芎藭　　　丹參(各一/兩)　猪膏(一升半/臘月者)甘草
　　蓯蓉　　　獨活　　　黄芩(各一/兩)
　右十五味以苦酒一升二合夏月漬一宿冬月二宿
　㣲火煎三沸煮酒氣盡成傅之
又療癰疽始作便壊熱毒發瘡膏方
　　羊髓(一兩/)　甘草(二兩/)　胡粉(五分一/法五両)大黄(一兩/)
　　豬膏(二升/)
　右五味切合膏髓煎二味烊内甘草大黄三上三下
　絞去滓内胡粉攪令調和傅瘡上日五度
又療癰疽已潰白芷摩膏方
　　白芷　　　甘草(各二/分)　烏頭(三分/)　薤白(十五/挺)
　　青竹筎(雞子大/一枚)
　右五味切以猪膏一升合煎白芷黄膏成絞去滓塗
　瘡四邊勿著瘡中(並出第/五巻中)
師深内塞散療癰疽潰漏血脉空竭方
　　黄茋　　　細辛　　　芍藥　　　薏苡仁
　　白芷　　　瞿麥(各二/両)　赤小豆(七/両)　乾地黄
　　人参　　　防風(各二/両)
　右十味切先以新成白苦酒置新器中内赤小豆須
　㬰出銅器中熬令燥復須内苦酒中更熬凡五反止
　合𢷬為散酒服方寸匕日夜六七過腹痛甚倍芍藥
　口未閉倍薏苡仁膿多倍黄茋(出第二十/八巻中)
刪繁療癰疽等毒潰爛猪蹄洗湯方
　　猪蹄(一具治/如食法)薔薇桹(一/斤)　甘草(五兩/炙)　芍藥(五兩/)
　　白芷(五兩/)
　右五味切以水二斗煮猪蹄取八升去滓下諸藥煮
　取四升稍稍洗瘡(出第九/巻中)
千金翼黄帝問曰有疽死者奈何岐伯曰身有五部伏
莬一朓二(一云/膊)背三五藏之腧四項五五部有疽死也
(刪繁同本/出靈樞)
又王不留行散主癰疽及諸雜腫潰皆服之亦療癰腫
不潰苦困無賴方
　　野葛皮(半/分)　五色龍骨(五/両)王不留行子(二升千金/方用三合)
　　(翼云/一升)　　　桂心(一両/)　當歸(二両/)　乾薑(一両/)
　　栝樓(末六/合)
　右七味為散食訖温酒服方寸匕日三以四肢習習
　為度不知漸漸加之此浩仲堪方隨日濟闍黎施行
　實為神散癰腫即消此方妙(千金同出第/十四巻中)
　　癰腫方二十五首
集驗療癰腫大按乃痛者病深小按便痛者病淺按之
處陷不復者無膿按之即復者有膿若當上破者膿出
不盡不盡稍深蝕骨骨碎出當以魚𨗳側際從下頭破
令膿出盡出盡則骨生愈矣若惡肉不盡者食惡肉藥
去之膏塗之即愈食肉藥方
　　取白荻灰水淋之煎令如膏此不宜預作作之十
　　日則歇并可以去黑子黑子藥注便即拭去不時
　　拭則傷膚又一方以桑皮灰亦妙
凡破諸病肉厚處當先廣封四面不爾瘡披裂氣泄便
死不可救也(以前范/汪同)有久癰餘瘡為敗癰深疽有脛間
喜生瘡中外惡瘡霜寒凍不差經年或骨疽亦名脛瘡
深爛青黑四邊堅强中央膿血惡汁出百藥療不差汁
漬好肉處皆腫亦有碎骨從中出者可温赤龍皮湯洗
之夏月日日洗之冬日三日四日一洗潰肉多者可時
傅白䕡茹散食去之可一日之中三四傅之止後長傅
家猪尿散得差也
　　取猪矢燒作灰下絹篩以粉疽敗瘡中令滿汁出
　　脱去便傅之長傅須差也若更生青肉復著白䕡
　　茹散如前法也(出第八/巻中)
千金翼凢五子日夜半　五丑日鷄鳴　五寅日平旦
　　　　五卯日日出　五辰日食時　五巳日禺中
　　　　五午日日中　五未日日昳　五申日晡時
　　　　五酉日日入　五戌日黄昏　五亥日人定
　右以此日時遇疾發者皆不起也(出第二十/三巻中)
廣濟療癰腫腫潰内服藥外宜貼膏方
　　松脂(一斤/煉者)　膒脂(三合/生)　椒葉(一両/)　白蠟(三両/)
　　蛇銜(一兩/)　黄茋(一兩/)　芎藭(一兩/)　白芷(一兩/)
　　當歸(一兩/)　細辛(一兩/)　芍藥(一兩/)
　右十一味切以水先煎脂蠟烊盡内諸藥三上三下
　白芷色黄膏成用剪故帛可瘡大小塗膏貼上日夜
　各一
又療癰腫膿潰瘡中有紫肉硬不消以此散兊頭内蝕
之方
　　石硫黄(一分/研)馬齒礬石(二分熬/令汁盡)漆頭䕡茹(二分/)
　　麝香(二分/研)　雄黄(二分/)　　　雌黄(一分研/)
　　白礬(二分熬/令汁盡)丹砂(二分/研)
　右八味𢷬篩為散攪令調熟以傅瘡中瘡惡肉上貼
　膏日二易(千金并翼深師同/並出第三十巻中)
劉㳙子療癰腫方
　　白斂　　　烏頭(炮/)　　黄芩(各等分/)
　右三味𢷬下篩和雞子白傅上即愈(出第十/巻中)
療癰腫有熱黄茋貼方數用神騐
　　甘草(炙/)　　大黄　　　白斂　　　黄
　　芎藭
　右五味各等分𢷬篩以雞子黄和如濁泥塗布上隨
　赤熱有堅處大小貼之燥易甚效
刪繁療癰腫白斂薄貼方
　　白斂　　　當歸　　　芍藥　　　大黄
　　莽草　　　芎藭
　右六味各等分𢷬篩下雞子黄和如泥塗布隨大小
　貼之燥易
又療癰腫堅核不消白斂貼之方
　　白斂　　　大黄　　　赤石脂　　芍藥
　　莽草　　　黄芩　　　黄連　　　茱茰
　右八味各等分𢷬篩以雞子黄和如濁泥塗布上隨
　核大小貼之燥易
又療癰腫黄茋貼之方
　　黄芪(一兩/半)　黄芩(一兩/)　芎藭(一兩/)　黄連
　　白芷　　　芍藥(各二/兩)　當歸(一兩/半)
　右七味𢷬篩以雞子白和如膏諸暴腫起處以塗著
　布上已貼燥易腫處不覺貼冷便愈熱勢毒者加白
　斂一兩尤佳
又療癰腫黄芪貼方
　　黄茋　　　大黄　　　白芷　　　牡蠣(熬/)
　　白斂
　右五味各等分𢷬篩和雞子貼燥易
又療癰腫已潰四物黄連薄貼方
　　黄連　　　黄蘗　　　地榆　　　白芷(各一/兩)
　右藥𢷬篩雞子白和塗布薄癰上對瘡口穿布出癰
　氣令疎氣
又療癰腫一物栝樓薄貼方
　　以栝樓根隨多少止一物切五片内苦酒中熬燥
　　𢷬篩之苦酒和塗紙上以貼癰腫上服散人宜用
　　(並出第/九巻中)
千金療癰腫松脂貼方
　　當歸　　　黄茋　　　黄連　　　芍藥
　　蠟　　　　黄芩　　　芎藭　　　大黄(各一/両細)
　　(切/)　　　　松脂(一斤/半)　膒脂(一合/半)
　右十味切以㣲火煎之三上三下綿布絞去滓向火
　炙塗生牋紙上隨大小貼之一日三度易之即差
又療腫蒺䔧散方
　　蒺藜子(一升熬/令黄)
　右一味𢷬篩以麻油和之如泥炒令焦黑以塗故布
　上剪如腫大勿開頭㧺上無蒺藜子用小豆和雞子
　如前乾則易之甚妙
又㧺湯方
　　大黄　　　黄芩　　　白斂(各三/両)　芒硝(六分/)
　右四味以水六升煮取三升以故帛四重内汁中以
　㧺腫上煖復易晝夜為之(翼同/)
又癰腫痛煩困方
　　以生楸葉十重貼之以布綿裹緩急得所日二易
　　止痛消腫食膿血良無比勝於衆貼冬以前收乾
　　者臨時鹽湯沃潤用之亦可薄削楸皮用之(備急/張文)
　　(仲肘/後同)
又諸癰腫牢堅諸藥不療方
　　削附子如碁子厚一指正著腫上以少唾濕附子
　　火炙附子令熱徹附子欲乾輒令更唾濕之常令
　　附子熱氣入腫中無不愈者此法絶妙(並出第二/十三巻中)
千金翼黄茋湯主癰腫熱盛口乾除熱止渇方
　　黄茋　　　升麻　　　栝樓　　　乾地黄(各/二)
　　(両/)　　　　麥門冬(去心/)芍藥(各二/両)　黄芩(一兩/半)
　　梔子(二十/枚擘)
　右八味切以水一斗煮取三升分三服(劉㳙子用升/麻一兩梔子)
　(十四枚/餘藥同)
又白斂薄貼主癰腫方
　　白斂　　　大黄　　　黄芩(各等分/)
　右三味𢷬篩和雞子白如泥塗布上薄貼腫上乾則
　易之可以三指撮藥末内三升水中煮三沸綿注汁
　拭腫上數十遍以寒水石末和塗腫上以紙覆之乾
　則易之一易輒以煮拭之日夜三十度(劉涓/子同)
又療癰腫方
　　伏龍肝以大酢和作泥塗布上貼之乾則易之消
　　矣
又凡腫已潰未潰者方
　　以膠一片水漬令軟納納然稱腫之大小貼當頭
　　上開孔若已潰還合者膿當被膠急撮之膿皆出
　　盡未有膿者腫當自消矣
又方
　　燒鯉魚作灰酢和塗之一切腫上以差為度至良
又温中湯主癰腫取冷過多寒中下利食完出方
　　甘草(炙/)　　乾薑　　　附子(各六/分炮)　蜀椒(二百/四十)
　　(枚/汗)
　右四味切以水六升煮取二升分三服忌海藻菘菜
　猪肉冷水(劉涓子同出第/二十三巻中)
張文仲劉涓子療癰消膿木占斯散方
　　木占斯　　　桂心　　　人參　　　細辛
　　敗醬　　　　乾薑　　　厚朴(炙/)　　甘草
　　防風　　　　桔梗(各一/兩)　栝樓(一兩/)
　右十一味𢷬為散服方寸匕入咽覺流入瘡中若癰
　及疽灸亦不能發壊者可服之瘡未壊者去敗醬已
　壊發膿者内敗醬此藥時有化癰疽令成水為妙
隱居必效方消癰腫
　　白斂(二分/)　藜蘆(一分/)
　右二味𢷬為末以苦酒和如泥貼腫上日三大良(備/急)
　(同出第/五巻中)
　　石癰方五首
千金堅如石核復大色不變或作石癰療之錬石散方
　　鹿角(八兩一/作白灰)白斂(三兩/)　粗理黄石(一斤酢五升/先燒石令赤)
　　(内酢中復燒内/之酢盡半止)
　右三味𢷬篩作細末以餘酢拌和如泥厚塗之乾即
　塗取消止盡更合諸漏瘰􁡩藥悉皆主之並須火針
　瘡上塗膏
又方
　　單磨鹿角半夏塗不如上方佳也(集騐文仲小品/古今録騐同)
又療石癰堅如石不作膿方
　　以生商陸根爛𢷬傅之燥則易之治腦漏及諸癰
　　癤(古今録/騐同)
又方
　　以蜀桑根白皮隂乾𢷬末消膠以酒和傅上即㧞
　　出(並出第二/十三巻中)
備急療若發腫至堅而有根者名曰石癰也方
　　灸腫三百壯當石子破碎出如不出益壯乃出其
　　癰疽石癰結筋瘰􁡩皆不可針角針角殺人(集騐/文仲)
　　(千金同出/第四巻中)
　　癰癤方一十四首
劉涓子療癰癤諸腫有熱方
　　地黄(三斤洗/細切)
　右一味以水一斗煮取三升去滓煎湯令小厚以塗
　紙當瘡中央貼之日再三易數用大良並療牛領上
　腫(出第十/卷中)
集騐療癰及癤如結實赤熱者方
　　以水磨半夏塗之燥復更塗得流便消也出草中
　　可自掘生半夏乃佳此療神騐勿不信也(出第八/卷中)
千金療凡癤無頭者
　　吞葵子一枚即出勿多服頭多也
又方
　　燒葛蔓灰封上自消
又方
　　牛糞封之佳
又方
　　以鼠粘葉貼之
又方
　　用水和雀糞傅之
又方
　　猪頭骨　　芸薹子
　右二味等分為末和酢封之
又療癰癤潰後膿不斷及諸物刺傷不差方
　　取石硫黄三兩粉之一味筋一片磓頭令碎少濕
　　之内石硫黄中刺瘡孔以瘡差為度(通按筋/字可疑)
又乾地黄丸主虚熱消瘡癤方
　　乾地黄(四/兩)　大黄(六兩/)　桂心(二兩/)　芍藥(三兩/)
　　茯苓(三兩/)　王不留行(二/兩)黄芩(二兩/)　麥門冬(二/兩)
　　(去/心)　　　　逺志(二兩/)　升麻(二兩/)　人参(二兩/)
　　甘草(二兩/炙)　枳實(二兩/炙)
　右十三味𢷬篩蜜和丸如梧子大酒服十丸日三加
　至二十丸長服令人肥健(翼/同)
又地黄煎方補虚除熱可將和服取利也散石癰疽癤
痔熱悉宜服百日癰疽永不發也
　　取生地黄隨多少三擣三押取汁令盡一味以新
　　布重絞其汁澄清置銅器中湯上煮之減半復下
　　更新布絞去麤碎結濁者滓穢盡復煎之濃竭令
　　如飴糖置甆器中酒服如彈丸大日三勿加至百
　　日服之有驗
又梔子湯主表裏俱熱三焦不實身體生瘡或發癰癤
大小便不利方
　　芒硝(二兩/)　大黄(四兩/)　梔子(二七/枚擘)　黄芩(二兩/)
　　知母(二兩/)　甘草(二兩/炙)
　右六味切以水五升煮減半下大黄煮取一升八合
　去滓内芒硝二兩分三服忌海藻菘菜(並出第一/十三巻中)
千金翼論曰一切癰疽皆是瘡㾗根本所患癰之後膿
汁不止得冷即是鼠瘻是以漏方次之大須急救之
　　馬齒草(五斤/切)槲白皮(一斤水五升煮/取一升澄清)麝香(半臍乾/之仍研)
　　(作/末)　　　　杏仁(半斤油煎令/黑𢷬如膏)
　右四味以甆器貯之合和以三四重綿宻繫口病已
　成瘡者以泔清浄洗拭乾剪作貼子塗藥貼著瘡上
　日三易若未作瘡如作瘰􁡩子者以艾一升熏黄如
　棗大乾漆如棗大末之釡月下土三味並末和艾作
　炷灸三七壯(本方療鼠瘻出/第二十三巻中)
又主癤腫方
　　生椒末麴末釡月下土末之以大酢和傅之(並出/第二)
　　(十四/巻中)
　　附骨疽方八首
千金診附骨疽法凡附骨疽者無故附骨成膿故名附
骨疽喜著大節解中丈夫産婦喜著胯髀嬰兒亦著脊
背丈夫急者先覺痛不得動摇按之應骨痛經日便覺
皮肉漸急洪腫如肥狀是也小兒纔近便大啼呼即是
肢節有痛候也大人緩者先覺肥洪洪然經日便覺痺
痛不隨小兒四肢不能動摇亦如不隨狀著肢節解中
有洪洪處不知是附骨疽令遍身成腫不至潰死體皆
青黯大人亦有不别是附骨疽呼為賊風風腫也
又凡人身體患熱當風取凉風入骨解中風熱相摶便
成附骨疽其候嗜眠沈重忽忽耳鳴又秋夏露卧為冷
所折風熱伏結而作此疾急者熱多風少緩者風多熱
少小兒未知取風冷何意而有此疾由其血氣盛肌嫩
漸為風冷折之即凑理凝結故也
又凡骨疽者久瘡不差差而復發骨從孔中出名為骨
疽方
　　以猪膽和楸葉𢷬封之
又方
　　𢷬白楊葉下篩傅之
又方
　　穿地作坑口小裏大深三尺取乾雞屎五升以艾
　　及荆葉和之令可燃火令煙出内疽孔坑中以衣
　　擁坑口勿洩煙半日許當有蟲出
又癰疽敗及骨疽方
　　末龍骨粉瘡四面厚二分
又方
　　用自死蝦蟇一枚頭髮一把以猪膏一片半内二
　　物煎之消盡下之欲冷内鹽一合攪和以膏著瘡
　　中日一易蟲出如髮蟲盡愈
又骨疽百方療不差方
　　可瘡上以艾灸之三日三夜無不愈也(並出第二/十三卷中)
備急若骨疽積年毎一年一發汁出不差方
　　取膠熬𢷬末粉勃療上及破生鱧魚以㩉之如食
　　頃刮視其小蟲出更洗更傅蟲出盡止(備急文/仲同)
又療疽瘡骨出方
　　黄連　　　牡蠣(各二/分熬)
　又二味末先以鹽湯洗以粉之(文仲同出/第四巻中)
　　瘭疽方一十六首
集騐論胷中痛少氣急入闇中以手掩左眼竟視右眼
見光者胷中結癰也若不見光瘭疽内發若吐膿血此
不療之疾宜以灰掩膿血上不爾著傍人也又齒間臭
熱血出是瘭疽也七日死療所不差宜以灰掩地血瘭
疽喜著指與代指相似人不别者亦呼作代指不急療
其毒逐脉上入藏殺人也南方人得此疾皆斬去指恐
其毒上攻藏故瘭疽著指頭者其先作黯疱然後腫赤
黑黯瘆痛入心是也(出第八/巻中)
千金瘭疽論説曰瘭疽者肉中忽生㸃子如豆粒小者
如黍粟劇者如梅李或黑赤青白不定一種其狀有根
不浮腫痛瘆應心根深至肌少久便四面悉腫皰黯黯
紫黑色能爛壊筋骨也毒散逐脉入藏殺人南方人名
為榻著毒著厚肉處即割去之亦燒鐵烙疱上合焦如
炭亦疱上灸百壯為佳單𢷬酸草葉傅腫四面防其長
大飲葵根汁及藍青汁若犀角汁升麻汁竹瀝汁黄龍
湯諸單療折其勢耳其病亦喜著指故與代指相似人
不識之呼作代指不急療之亦逐脉上入五藏殺人南
方人得之皆斬去指疽著指初指頭先作黯疱然後腫
赤黑黯瘆痛入心是也復有惡肉病者身上忽有肉如
赤豆粒突出便長推出如牛馬乳上如雞冠狀不療自
長出不止不痛癢此由春冬時受惡風入肌脉中變成
此疾療之宜服漏蘆湯外燒爍日日為之令焦盡竟以
升麻膏傅之積日乃差(備急同出第/二十三巻中)
劉㳙子療瘭疽侵淫廣大羊髓膏方
　　羊髓(二兩/)　大黄　　　甘草(炙/)　　胡粉(各二/兩)
　右四味㕮咀以猪膏二升半合煎微火三上三下絞
　去滓傅日四五(深師云兼療赤黒爛/壊成瘡出第五卷中)
千金療瘭疽著手足肩背累累如米起色白刮之汁出
愈復發方
　　黄茋(六分/)　欵冬花(二/分)　升麻(四分/)　附子(一分/炮)
　　苦参(一分/)　赤小豆(一分/)
　右六味下篩酒服半錢匕漸増至一錢日三服(范汪/方無)
　(苦参有/赤小豆)
又方
　　虎糞白者以馬尿和之暴令乾燒灰粉之(翼/同)
又方
　　胡粉　　　青木香　　龍骨　　　滑石(各二/兩)
　右四味下篩以米粉一升和之稍以粉之日四五
又方
　　竈室塵　　竈突中墨　　竈釡底土(各一/升)
　右三味合研令匀以清水一斗煮三沸取汁洗療日
　二三度
又凢瘭疽手足肩背忽磥磥如赤小豆刺之汁出者是
療之方
　　剥却瘡皮温泔清洗胡鷰窠和百日男子矢塗之
又方
　　熬蕪菁子熟𢷬綿裹傅之勿止(文仲備急/肘後同)
又方
　　熬麻子末摩上日五六度
又方
　　麫和酒傅之
又方
　　鯽魚三寸長者亂髮如雞子大猪脂一斤煎以成
　　膏塗之
又療瘭疽秘方世所不𫝊神良無比
　　射干　　　甘草(炙/)　　升麻　　　枳實(炙各/二兩)
　　大黄(十分/)　麝香(二分/研)　乾地黄(二/兩)　犀角(六分/屑)
　　前胡(三兩本方/云三分)
　右九味切以水九升煮取三升分三服差止不限劑
　數(翼同深師加黄/芩十分餘同)
又瘭疽漏蘆湯方
　　漏蘆　　　白斂　　　黄芩　　　麻黄(去節/)
　　白薇　　　枳實(炙/)　　升麻　　　芍藥
　　甘草(各二/兩炙)　大黄(三兩/)
　右十味切以水一升煮取三升分三服無藥單用大
　黄下之良(張文仲備急/並翼並同)
又升麻膏方
　　升麻　　　白薇　　　漏蘆　　　連翹
　　芒硝(各二/兩)　黄芩　　　蛇銜　　　枳實(各二/兩炙)
　　梔子仁(二十/枚)蒴藋(四兩/)
　右十味切𢷬破令細後以水三升漬半日以猪膏五
　升煎水氣竭去滓傅諸丹毒皆用及熱瘡腫上並日
　三易之
升麻㧺湯方
　　升麻　　　漏蘆　　　芒硝(各二/兩)　梔子(二十/枚)
　　黄芩(三兩/)
　右五味切以水一斗合蒴藋五兩煎取七升冷㧺諸
　丹腫上常令濕内宜服漏蘆湯甚佳
又療瘭疽浸淫多汁日就侵大胡粉散方
　　胡粉(一分/熬)　黄連(三分/)　甘草(二分/炙)　䕡茹(二分/)
　右四味下篩以粉瘡上日三(翼文仲備急深師同/並出第二十三卷中)
千金翼薄㩉湯主瘭疽浸淫欲作未成或如桃李核或
如雞子赤焮方
　　甘草(炙/)　　黄芩　　　大黄　　　黄連
　　當歸　　　芒硝(各/兩)
　右六味切以水一斗煎取三升絞去滓鐺中下芒硝
　一沸攪之貼布帛中以㩉腫上數百遍(劉涓子深師/同出第二十)
　(三巻/中)
　　緩疽方四首
集驗論有緩疽者初結腫形似癰回回無頭尾其色不
異但痛深有根核又與皮肉相親著外耳一名内癰其
有大者如拳小者如桃李狀積日不消喜變紫色黯黑
久即皮肉俱爛如牛領瘡狀便通體遍青黯色而不作
頭穿潰出膿初作服五香連翹湯鑱去血以小豆薄塗
之其間數針鑱去血又薄之取消也若不消色未變青
黯者以鍊石薄之若失時不得療已爛者猶服五香連
翹湯及漏蘆湯下之隨熱多少投方也外以升麻湯搨
洗之薄升麻膏若生臭惡肉者可以單行一物白䕡茹
散傅之青肉去盡便停也好肉既生但薄升麻膏良不
生單傅一物黄茋散也若傅白䕡茹散積日青惡肉不
盡者可以漆頭赤皮䕡茹取半錢七和大三錢七白䕡
茹散中合和傅之惡肉去盡還以淳用白䕡茹散也視
好肉欲生可傅黄茋散也黄茋散方白䕡茹散方漆頭
䕡茹散方並一味單行隨多少𢷬篩為散(出第八/巻中)
范汪飛黄散療緩疽惡瘡食惡肉方
　　取丹砂著瓦盆南雌黄著中央磁石北曾青東白
　　石英西礜石上石膏次鍾乳下雄黄覆雲母薄布
　　下各二兩先𢷬篩瓦盆中以一盆覆上羊毛泥令
　　厚作三隅竈燒之以陳葦一日成取其飛者使之
　　甚妙
又療緩疽以飛黄散食惡肉令盡作土竈熏之方
　　雄黄(一兩/)　雞白屎(一/兩)　䔧蘆(一兩/)　丹砂(一兩/)
　　乾鰻鱺魚(一/兩)
　右五味𢷬下篩青布褁之熏經三日乃止止畢要以
　蛇銜膏摩之良(簡范汪方無蛇銜膏崔氏方/附於後並出第三十一巻中)
崔氏蛇銜膏療癰腫瘀血産後血積耳目暗等牛領馬
鞍瘡方
　　蛇銜(一兩/)　大黄　　　附子(去黑/皮)　芍藥
　　當歸　　　細辛　　　黄芩　　　大㦸
　　椒(去月/)　　莽草　　　獨活(各一/兩)　薤白(十四/莖)
　右十二味並切之以苦酒淹之一宿以不中水成鍊
　猪膏二升龍銜藤一兩合膏煎名龍銜膏今又有龍
　草似蛇銜而葉大耳亦有取其根合煎者亦名龍銜
　膏(出第二/巻中)
小品療緩疽初作即以小豆薄塗之亦消也(出第十/卷中)
　　發背方四十一首(其乳石發背自有正方/在第三十八卷中具述)
千金論曰凡發背皆由服餌五石寒食更生散所致亦
有單服鍾乳而發者亦有生平不服諸石而自發背者
此是上代有服之者其候率多於背兩胛間起初如粟
米大或痛或癢仍作赤色人皆初不以為事日漸長大
不過十日遂至不救其臨困時方圓徑三四寸髙一寸
瘡有數十孔以手按之諸孔之膿皆反出尋即失音不
言所以飬生者小覺背上痛痒有異即取浄土冷水和
泥捻作餅子徑一寸半厚二分以麤艾大作炷灸泥上
貼著瘡上灸之一炷一易餅子若粟米大時可灸七餅
即差若榆莢大灸二七炷即差至錢許大日夜灸不住
乃差并服五香連翹湯及鐵漿諸藥攻之乃愈又常以
冷水射之漬冷石熨之日夜勿止待差住手此病忌麫
酒肉五辛等亦有當兩腎上發者
又論曰凡服石人皆須大勞役四體無得自安如其不
爾多有發動亦不得遂便恣意取煖稱適已情必須違
欲以取寒凍雖當時不寧於後在身多有所益終無發
動之慮
又發背方
　　凡腫起於背胛中頭白如黍粟四面相連腫赤黑
　　令人悶亂者名發背也即禁房慎蒜麫不速灸治
　　即入内殺人灸當瘡上七八百壯有人不識多作
　　雜腫療之皆死
又方
　　取亂髮灰酒服方寸匕
又方
　　以三年酢滓㣲火煎令調和牛脂封上日一易
又方
　　取狗牙灰酢和𫝊之
又方
　　取猪羊脂封之亦療發乳
又方
　　以蛇頭灰水和傅之
又方
　　飲鐵漿三升下利為佳
又方
　　以鹿角灰酢和塗之(古今録/騐同)
又方
　　燒古蜯末之如粉雞子白和傅上日三即差止
又發背及癰疽潰漏並未潰毒腫方
　　栝樓　　　榆皮　　　胡鷰窠　　鼢鼠土
　　女人月水布洗取汁
　右五味並須等分以月水汁和如泥封腫上乾即易
　之潰者四面封已覺即封從一日至五日令差(翼/同)
又療癰疽潰漏發背及小小瘰􁡩李根散方
　　李根　　　半夏(洗/)　　栝樓(各一/升)　甘草(二兩/炙)
　　葛根(三兩/)　桂心(四兩/)　當歸(二兩/)　通草(二兩/)
　　芎藭(一兩/半)　白斂(一兩/)　桔梗(二兩/)　厚朴(炙/)
　　黄芩(各一/兩)　芍藥(四兩/)　附子(一兩/炮)
　右十五味為散酒服方寸匕日三瘡大困者夜再服
　有患發背骨出身有三十餘癰癤服此差忌羊肉餳
　海藻菘莱猪肉冷水生葱(范汪/同)
又治諸虚不足發背癰疽經年差後復發或由大風聚
結毒氣在内閉塞夏月已來出攻於背久不療積聚作
膿血為瘡内漏大内塞排膿散方
　　山茱茰　　五味子　　茯苓　　　乾薑(各六/分)
　　當歸(四分/)　附子(二分/炮)　肉蓯蓉(八/分)　石斛(五分/)
　　兔絲子(三分/酒漬)巴㦸天(八/分)　瞿麥(三分一云地麥/地膚地膚子也)
　　逺志(八分/去心)　人参(五分/)　甘草(五分/炙)麥門冬(八分/志心)
　　石葦(四分/)　芎藭(四分/)　芍藥(五分/)乾地黄(八分/)
　　桂心(五分/)
　右二十味為散酒服方寸匕日三夜一稍加至兩七
　長服終身不發癰癤忌同前
又内補散療癰疽發背方
　　蜀升麻　　黄芩　　　人参(各二/分)　乾薑
　　白斂　　　桂心　　　甘草(炙/)　　附子(炮/)
　　防風(各一/兩)　芎藭(一兩/)　赤小豆
　右十一味為散酒服方寸匕日三夜再(一云蜀/椒非)
又内補散主癰疽發背已潰排膿生肉方
　　當歸　　　桂心　　　人参(各二/兩)　芎藭
　　厚朴(炙/)　　桔梗　　　甘草(炙/)　　防風
　　白芷(各一/兩)
　右九味為散酒服方寸匕日三夜再瘡未合服勿停
　忌(范汪/同)
又瞿麥散主排膿止痛利小便方
　　瞿麥(二兩/)　芍藥(二兩/)　桂心(半兩/)　赤小豆(半/合)
　　芎藭(半兩/)　白斂(半兩/)　黄芪(一兩/)　當歸(二兩/)
　　麥門冬(二兩/去心)
　右九味為散先食温酒服方寸匕日三忌生葱(翼深/師同)
又薏苡仁散主令癰自潰長肌肉方
　　薏苡仁　　桂心　　　乾薑　　　白斂
　　當歸　　肉蓯蓉(各一/兩)
　右六味為散先食温酒服方寸匕日三夜再(翼/同)
又黄茋竹葉湯主胷背逰熱癰疽方
　　生地黄(八/兩)　黄茋　　　甘草(炙/)　　芍藥
　　黄芩(各三/兩)　人参　　　石膏(碎/)　　芎藭
　　當歸(各二/兩)　生薑(五兩/)　大棗(三十/枚擘)　半夏(四兩/洗)
　　淡竹葉(切一/升)麥門冬(去心/三兩)
　右十四味以水一斗二升煮竹葉取九升去滓内藥
　煮取三升分四服相去如人行五六里再服日三夜
　一忌海藻菘菜羊肉餳(古今録/騐同)
又排膿内塞散主大瘡熱已退膿血不止瘡中肉虚疼
痛方
　　防風　　　茯苓　　　白芷　　　桔梗
　　逺志(去心/)　甘草(炙/)　　人参　　　芎藭
　　當歸　　　黄茋(各一/兩)　桂心(二分/)　附子(炮二/枚)
　　厚朴(二兩/)　赤小豆(五合/熬)
　右十四味𢷬散酒服方寸匕日三夜一忌同前
又麝香膏主諸惡瘡及癰疽發背上惡肉方
　　麝香(研/)　　雄黄(研/)　　真珠(研各/一兩)　礬石(一兩/熬)
　右四味細篩以猪膏攪令如泥塗惡肉盡止更傅生
　肉膏佳
又療癰疽敗壊生肉膏方
　　生地黄(一斤/)辛夷　　　獨活　　　當歸
　　黄茋　　　大黄　　　芎藭(各一/兩)　薤白(五兩/)
　　白芷　　　芍藥　　　黄芩　　　續斷(各一/兩)
　右十味切以臘月猪脂四升煎傅之佳
又方
　　大黄　　　附子(炮/)　　芎藭　　　雄黄
　　真珠(各一/兩)　白斂　　　礬石(燒/)　　黄芩
　　䕡茹(各二/兩)　雌黄(一兩/)　莽草(一兩/)
　右十一味先以猪膏一升半煎六沸去滓内䕡茹礬
　石末攪之塗瘡上惡肉盡止(劉涓/子同)
又方
　　䕡茹(漆頭/者)　礬石(各二/分熬)　雄黄(二分/研)　硫黄(二分/)
　右四味為散内瘡口中惡肉盡止勿使過好肉也
又發背上初欲作腫即服此方
　　梔子仁(一百/枚)大黄　　　升麻　　　黄芩
　　甘草(炙各/三兩)
　右五味切以水九升煮取三升半分三服使利便止
　不下更進一服忌海藻菘菜從瞿麥散以下九方並
　療發背部中已次之(丈仲備急同並出/第二十三巻中)
范汪療癰腫發背虎牙散方
　　虎牙(炙/)　　乾薑　　　附子(炮/)　　當歸
　　甘草(炙/)　　防風　　　桂心　　　王不留行
　　茯苓(各一/兩)
　右九味𢷬下篩服方寸匕日三忌同前(出第三十/一卷中)
又療癰發背排膿内補鐵屑散方
　　當歸　　　人参　　　細辛　　　甘草(炙/)
　　蓯蓉　　　黄茋　　　桂心　　　防風
　　黄芩　　　鐵屑　　　芎藭　　　芍藥
　右十二味各等分合𢷬為散服方寸匕忌同前
又療癰腫牢核發背成膿莽草膏方
　　莽草　　　芎藭　　　當歸　　　細辛
　　附子(炮/)　　黄芩　　　烏頭(炮/)　　牛膝
　　躑躅　　　野葛　　　茯苓　　　防風
　　杜蘅(各一/両)　猪脂(二斤/)
　右十四味切用猪肪合煎去滓傅瘡上日再忌同前
又卓氏白膏療癰疽發背金瘡已壊及未敗火瘡諸瘑
疥患療之方
　　當歸　　　附子(炮/)　　細辛　　　芎藭
　　續斷　　　牛膝　　　通草　　　甘草(炙/)
　　白芷(各二/兩)　蜀椒(三合/)　芍藥　　　黄茋(各一/兩)
　右十二味㕮咀以猪膏二升煎之㣲火上以白芷色
　黄藥成絞去滓以傅瘡上日三忌同前
又療發背發乳房及諸惡瘡膏方
　　黄連　　　當歸　　　馬齒　　　芎藭
　　薯蕷(各一/兩)　珍珠(十四/枚)　礬石(半兩/燒)　黄蘗(半兩/)
　　石葦(三分/去毛)　生竹皮(三/合)　猪肪(一斤/)
　右十一味㕮咀細切肪美酒一升合煎石葦焦膏成
　去滓有病稍稍傅上亦可酒服棗核大一枚忌同前
　(並出第四/十一巻中)
救急療發背百無不差方
　　取猪羊脂切作片冷水浸取貼上暖輒易之五六
　　十片即差若初貼少許即寒寒定好眠甚妙
又療發背若初覺赤腫腫上作小瘡疼不可近方
　　急用針刺上七八針取冷水用筒注射腫上日夜
　　不止疼歇腫消(出第五/卷中)
又療發背方
　　取白麫搜圍腫四畔令童子七人尿漬之
又方
　　以馬糞封之乾易婦人發乳亦差
又方
　　取蔚臭草𢷬取汁服一雞子滓封上熱即易之
又方
　　𢷬地菘汁一升日再服以差止
又方
　　大黄　　　石灰(熬/)　　小豆
　右三味等分末白酒和塗立效忌羊肉熱麫大酢(並/出)
　(第六/卷中)
近效凡發背皆發出自腸胃流入五藏仕流多脚氣為
主或有先服乳石并熱肉麫并失饑房室過度皆作此
疾縱身不曾服乳石先代服亦有此病或有下里人服
麫過度亦有患者請依後方萬不失一發背亦覺有腫
即須審看根硬軟如硬頭一㸃白燒四邊紫黑色時掣
痛憎寒不食狀如天行此石癰知是此狀即須當上灸
一百壯艾炷大如鼠屎許大凡發背初亦一㸃白四邊
赤色漸漸長大或盃盞并碗許大四邊生飯漿小小瘡
如粟米大亦時時抽掣痛此兩狀皆是死病一日内堪
醫十日以外不濟就中冬月得此病即延得三五日其
發背初覺即須當頭灸二十一壯如盃許大即五花炙
之各二十一壯即服牛蒡子栝樓葛粉第二服犀角湯
瀉之不然服犀角丸亦得大效也忌梨鯉魚麫酒肉漿
水粥(真鴻臚/賈顯録)
凡發背候憎寒壯熱身如拘束或口乾不用食瘡初出
如青紫色者毒重赤者輕膿如稀泔者極重膿稠白赤
者輕(張道士昇𤣥/房陵口録留)
又療惡寒嗇嗇似欲發背或巳生瘡腫隱疹起方
　　硝石(三兩/)
　右一味以煖水一斗和令消待冷取故青布疊三重
　可似欲赤處方圓濕布㩉根熱即換之頻易差
又療發背及一切毒腫方
　　生麻油(六/合)　黄丹(二兩/半)　地膽(兩錢搗/碎篩)
　　生栗子(四十九枚取大小中/者熬焦去皮碎絹篩)
　右四味和於銅器中盛用炭火重湯煎候沫溢出與
　器口欲平取小麥一合分二人嚼取筋急内藥中攪
　使與相合膏擎下安銅器冷水中成膏訖以故綿塗
　膏貼所苦處晨夕換膏
又療前瘡定訖令生肌方(黄四員外/云極効)
　　麝香(兩錢/)　棗皮灰(半/兩)　生麻油(六合/)
　右三味依法和用火重湯上煎十餘沸稀稠前藥相
　似取故綿塗膏貼瘡上膏漸取瘳減唯得喫白羊頭
　肉但是豆並不得喫餘如藥法
又療癰腫犀角丸主腸癰乳癰發背一切毒腫服之化
為水神驗方
　　犀角(十二/分)　蜀升麻　　　黄芩(各四/分)大黄(五分/)
　　防風(四分/)　巴豆(二十二枚去/心皮熬令黄)　　　人参(四分/)
　　當歸(四分/)　黄茋(四分/)　乾蓼藍　　黄連
　　甘草(炙/)　　梔子仁(各四/分)
　右十三味𢷬為末别𢷬巴豆成膏内末和以杵研𢷬
　令相得鍊蜜和搜更𢷬二三百杵煖湯服三丸如梧
　子得利兩三行喫冷粥止即差不利加至四五丸初
　服取快利後漸減丸數取鴨溏微洩為度老小以意
　增減腫消及和潤乃止利却黄水即覺輕皮皴色變
　一切腫皆内消神驗不可論忌熱麫蒜猪肉蘆笋魚
　海藻菘菜生冷粘食以上並主發背
　　癰疽發背雜療方二十六首
劉涓子療發背發乳口已合皮上急痛生肉摩踠折丹
参膏方
　　丹参　　　防風　　　白芷　　　細辛
　　芎藭　　　黄芩　　　芍藥　　　牛膝
　　大黄　　　槐子　　　獨活　　　當歸(各一/兩)
　又十二味切以臘月猪脂五升㣲火煎三上三下膏
　摩病日三四不須向火(古今録驗同/出第五巻中)
肘後療諸癰疽發背及乳方
　　熬粢粉令黑雞子白和之以塗練上貼癰小穿練
　　上作小口以泄毒氣令散燥復易之此藥神效(文/仲)
　　(備急/同)
又方
　　以釡底土𢷬取散以雞子中黄和塗之加少䜴彌
　　良以五月葫及少鹽佳(文仲備急同一/本無下一法)
又方
　　取茱茰一升𢷬之以苦酒和貼癰上乾易之佳
刪繁療癰疽發背九物大黄薄貼方
　　大黄　　　黄芩(各三/兩)　白芷(二兩/)　寒水石(五/兩)
　　白斂(五兩/)　黄蘗(二兩/)　石膏　　　赤石脂
　　黄連(各三/兩)
　右藥下篩以三合投粉糜二升中和之薄塗紙貼腫
　上燥易之腫下止不下厚傅之忌生冷熱麫大酢
又蝟皮散療諸瘻及浮核壊敗并主男子發背女子發
乳等癰疽或膿血肉瘤方
　　蝟皮(一具/燒)　杜仲(八分/炙)　續斷(五分/)　附子(炮/)
　　地榆(各五/分)　厚朴(八分/)　藁本(五分/)　當歸
　　桂心(各五/分)　小露蜂房(一具/燒)
　右十味𢷬篩為散服方寸匕日三服酒進取差止忌
　猪肉生葱冷水
又陵鯉甲散療發背乳房癰腫方
　　陵鯉(一頭取/甲爪炙)桂心(三分/)　當歸(二分/)
　右三味擣篩為散服方寸匕日三服酒進(出第九/巻中)
千金療癰疽發背猪蹄湯方
　　猪蹄(一具治/如食法)黄茋　　　黄連　　　芍藥(各三/分)
　　黄芩(二兩/)　薔薇根　　狼牙根(各八/兩)
　右七味以水三斗煮蹄令熟澄取二斗清切藥煮取
　一斗洗瘡一食頃以綿拭燥著生肉膏日二差生痂
　止痛加當歸甘草各二兩
又療癰疽發十指或起膀胱及發背後生惡肉方
　　猪蹄(一具/)　當歸　　　大黄　　　芎藭
　　芍藥　　　黄芩　　　獨活　　　莽草(各一/兩)
　右八味蹄取膝下斷制如食法以水二斗煮取八升
　内藥煮取四升去滓漬瘡兩食頃拭令燥以麝香膏
　傅之其方在前發背部中只有四味者是也
又生肉膏主癰疽發背已潰令生肉方
　　甘草(炙/)　　當歸　　　白芷　　　蓯蓉
　　蜀椒　　　細辛(各二/兩)　烏啄(六枚/)　薤白(二十/茎)
　　乾地黄(三/兩)　續斷(一兩無以/蛇銜替之)
　右十味以好酢半升相和漬二宿猪膏三斤煎令三
　沸三上三下膏成使用(劉涓/子同)
又癰發腹背隂匿處通身有數十者方
　　取牛糞乾者燒𢷬下重絹以雞子白和以塗之乾
　　復易(肘後張文/仲備急同)
又若已結膿使聚長者方
　　以生栝樓根細𢷬苦酒和傅上燥復易之末赤小
　　豆亦佳
又凡發背為癰疽已潰未潰者方
　　以香䜴三升少與水和熟𢷬成强泥可腫作餅厚
　　三分已有孔勿覆孔可腫上布䜴餅艾列其上灸
　　其䜴使温温熱而已勿令破肉也其熱痛急易之
　　癰疽當減便得安或一日二日灸之若先有瘡孔
　　孔中汁出即差(備急文仲/並翼同)
又癰腫發背初作及經十日以上腫勢焮熱毒氣猛盛
日夜疼痛百藥不治者方
　　􁍄叚雞子(一枚/)　新出狗矢(如雞/子大)
　右二味攪令調和微火熬之令稀稠得所捻作餅子
　腫頭堅處貼之以紙貼上以綿抹之時時看之覺餅
　子熱即易勿令動轉及歇氣經一夜定其多日患者
　三日貼一度差止(謹按千金論曰此方穢惡不可施/於貴勝然其愈疾一切諸方皆不)
　(及又自外諸方還復備員作儀注而已學者常/當曉斯以備諸急云耳並出第二十三卷中)
千金翼諸癰腫發背及癰癤已潰爛疼痛方
　　蒸糜糓更遞熨之當即愈(一云薔薇糓/更炙熨之)
又連翹五香湯主一切惡核瘡腫方
　　連翹　　　射干　　　升麻　　　獨活(各二/兩)
　　桑寄生(二/兩)　通草(二兩/)　大黄(三兩/)　丁香(一兩/)
　　青木香(二/兩)　沉香(二兩/)　薰陸香(二/兩)　麝香(三兩/)
　右十二味㕮咀以水九升煮減半内竹瀝二升煮取
　三升分三服未差中間常服佳
又五香湯主惡氣毒腫方
　　沉香　　　青木香　　丁香(各一/兩)　薫陸香(一/兩)
　　麝香(半兩/)
　右五味切以水五升煮取一升半分三服(集驗方用/雞舌香一)
　(兩不用丁香出/第二十四巻中)
崔氏療發背及諸瘡久不差有効方
　　先以甘草湯洗瘡拭極乾乃嚼胡麻傅上乾即易
　　從旦至日西去胡麻乃取黄連末滑石末中半相
　　和以傅瘡上數數易明日又依前傅胡麻及黄連
　　等末更不須洗瘡不過六七日即差(必効備/急同)
又連翹湯療患瘡腫而渇方
　　連翹　　　蜀升麻(各二/兩)黄芩(三兩/)　枳實(二兩/炙)
　　乾藍(三兩/)　芍藥(二兩/)　𤣥参(二兩/)　白斂(二兩/)
　　甘草(二兩/炙)　羚羊角(屑二/兩)通草(二兩/)　黄茋(二兩/)
　　大黄(三兩/)
　右十三味切以水八升煮取二升半分三服利一兩
　行後更服去大黄乾藍即不利忌海藻菘菜
又犀角飲子方
　　犀角(三兩/屑)　羚羊角(三兩/屑)
　右二味以水八升煮取三升渇即飲盡更作之時熱
　恐壊懸著井底甚妙
又五香連翹湯療惡瘡熱毒腫恐惡毒氣入腹兼取利
以洩毒氣方
　　連翹(三兩/)　蜀升麻(二/兩)　薰陸香(二/兩)　淡竹瀝(一/升)
　　麝香(一分/研)　青木香(二/兩)　丁香(一兩/)　獨活(二兩/)
　　寄生(三兩/)　射干(二兩/)　甘草(二兩/)　沉香(一兩/)
　　大黄(四兩水一/升别漬)　　　　朴硝(二兩熬/乾别内)
　右十四味切以水一斗煮取二升半絞去滓然後内
　大黄朴硝竹瀝更煮一兩沸去滓内麝香分温三服
　服别相去如人行十里久以得利一二行為度愼雞
　猪魚蒜生冷酢滑油膩麫食小豆五辛葵菜等(備急/文仲)
　(同並出第/五巻中)
備急葛氏療始發諸癰疽發背及乳房方
　　皆灸上百壯半夏末雞子白和塗良姚云生者神
　　驗以水和塗之(肘後文仲古今/録驗小品並同)
又方
　　以酢和墓上土茱萸搗薑小蒜薄貼並良(肘後文/仲同並)
　　(出第四/卷中)
救急療熱毒風丹並發背犀角膏方
　　犀角(六分/屑)　升麻(十大/分)　羚羊角(六/分)　梔子仁(二/七)
　　(枚/)　　　　薤白(切一/升)　呉藍(八分大/藍亦得)𤣥参(六分/)
　　續斷　　大黄　　　白斂　　　射干
　　白芷(各六/分)　蛇銜(切一/升)　寒水石(十二/分)黄芩(六分/)
　　愼火草(切一/升)麻黄(六分/去節)
　右十七味切以竹瀝三升生地黄汁五合漬藥一宿
　内猪脂二升微火上煎十上十下候白芷黄膏成去
　滓塗病上(出第五/卷中)
文仲療發背及婦人發乳及腸癰木占斯散方
　　木占斯　　厚朴(炙/)　　甘草(炙/)　　細辛
　　栝樓　　　防風　　　乾薑　　　人参
　　桔梗　　　敗醬草(各一/兩)
　右十味為散酒服方寸匕日七夜四以多為度病在
　上當吐病在下當下膿血此謂腸癰之屬凡癰腫即
　可服兼療諸疽痔若瘡已潰便早愈發背無有不療
　常服去敗醬亦療婦人諸産癥瘕亦良(是劉涓子方/千金范汪刪)
　(繁古今録驗同/出第五巻中)
古今録驗療諸癰瘡發背有膿血當歸貼方
　　當歸(一分/)　蠐螬(一分/)　丹参(一分/)　附子(一分/炮)
　　蠟蜜(一分/)　梔子(十枚/)　桂心(一分/)　膠(一分/)
　右八味合煎以貼瘡上(出第二十/一巻中)
　
　
　
　
　
　外臺秘要方巻二十四
欽定四庫全書
　外臺秘要方巻二十五
　　　　　　　　　　　　　唐　王燾　撰
　　水榖痢方一十首
病源水榖痢者由體虚凑理開血氣虚春傷於風邪氣
留連在肌肉之間後遇脾胃大腸虚弱而邪氣乗之故
為水榖痢也脾與胃為表裏胃者脾之府也為水糓之
海脾者胃之藏也其候身之肌肉而脾氣主消水榖水
榖消其精化為榮衛以飬其藏充實肌膚大腸肺之腑
也為傳道之官化物出焉水榖之精化為血氣者行於
經脉其糟粕行於大腸也肺與大腸為表裏而肺主氣
其候身之皮毛春陽氣雖在表而血氣尚弱其飲食居
處運動勞役血氣虚者則為風邪所傷客在肌肉之間
後因脾胃氣虗風邪又乗虚而進入於腸胃其脾氣弱
者不能尅制水榖故糟粕不結聚而變為痢也又新食
竟取風名為胃風其狀惡風頭多汗膈下塞不通食飲
不下腹脹形瘦腹大失衣則䐜滿食寒則洞泄洞泄者
痢無度也若胃氣竭者痢絶即死診其脉小手足寒難
療也脉大手足温易療也下白沫脉沉則生浮則死身
不熱脉不懸絶滑大者生懸濇者死以藏期之也脉絶
而手足寒晬時脉還手足温者生脉不還者死脉緩時
小結者生洪大數者死懸絶而澁者死細微而濇者生
𦂳大而滑者死得代絶脉者不死飬生方云秋三月此
謂容平天氣以急地氣以明早卧早起與雞俱興使志
安寧以緩秋刑收斂神氣使秋氣平無外其志使肺氣
清此秋氣之應飬收之道也逆之則傷肺冬為飱洩义
云五月勿食未成核果及桃李發癰癤不爾發寒熱變
黄疸又為洩痢(出第十/七巻中)
廣濟療赤白水榖冷熱等痢方
　　地榆(六分/)　白术(五分/)　赤石脂(七分/研)厚朴(六分/炙)
　　乾薑(六分/)　熟艾(四分/)　龍骨(七分/)　甘草(四分/炙)
　　黄連(十分/)　烏梅(六分/熬)　人參(六分/)　當歸(五分/)
　右十二味𢷬篩為末蜜丸以米飲汁服二十丸如梧
　桐子大日三服加至三十丸(出第四/巻中)
集騐論黄帝問曰人若溏洩下痢者何也對曰春傷於
風夏生溏洩腸澼久風亦為溏洩也
又療熱水糓下痢黄連阿膠湯方
　　黄連　　　阿膠(炙各/二兩)　梔子(三十/枚)　烏梅(二十/枚)
　　黄蘗(一兩/)
　右五味切以水七升煮取二升半分為再服神良(備/急)
　(同肘後名烏梅/湯療熱下􁝎)
又方
　　黄連(一升金/色者)陳米(五合/)
　右二味以水七升煮取二升分再服(肘後文仲同並/出第四卷中)
刪繁療中焦熱水糓下痢藍青丸方
　　藍青(汁三/升)　黄連(八兩/)　黄蘗(四兩/)　阿膠(五兩/)
　　白术　　　地榆　　　地膚子　　烏梅肉(各/三)
　　(兩/)
　右八味𢷬篩為散用藍汁和微火上煎取可為丸丸
　如杏子大飲進三丸(出第四/卷中)
崔氏療水榖痢方
　　乾薑(三分/)　雞子(二枚/)　小豆(二百粒/炒令香)黄連(三分/)
　右四味𢷬篩三味内雞子黄白中熟攪令相得㣲火
　上炒令可丸一服五十丸如小豆大旦以飲服差即
　停(出第三/巻中)
文仲療因仲夏熱多令人發水糓痢腸中鳴轉一瀉五
六升水方
　　黄連(去毛/)　厚朴(各三/兩)
　右二味切以水三升煮取一升頓服之(出第三/卷中)
必効療水榖痢方
　　小豆(一升/煮)　蠟(二兩/煮)
　右二味和頓服之即愈
又方
　　㯶䕡灰(燒灰/)
　右一味研以水和服三方寸匕(並出第/二卷中)
古今録驗療熱水糓下痢方
　　黄連　　　阿膠(各二/兩)　梔子(二十/枚)
　右三味切以水七升煮取二升分為三服
又方
　　黄連　　　當歸　　　甘草(炙各/二兩)　酸石榴皮
　　(三/兩)
　右四味切以水三升煮取一升半分為三服(並出第/十卷中)
　　水痢方六首
廣濟療水痢及霍亂崔氏方同云冷痢食不消化及有
白膿日夜無節度但疑是冷悉主之方
　　白石脂　　　乾薑(各八/分)
　右二味𢷬篩為末以沸湯和少許麫薄糊和藥併手
　捻作丸如食法下不止加乾薑八兩忌如常法
又療水痢腹中氣方
　　茯苓(八分/)　白龍骨(八分/研)訶梨勒皮(八分/)
　　黄連(八分/)　酸石榴皮(八分/)
　右五味𢷬篩為末蜜丸空心以飲服如梧子大三十
　丸日二服差止(出第四/卷中)
文仲療水痢百起者馬藺散方
　　馬藺子　　　乾薑　　　黄連(原無/分兩)
　右三味為散熟煮湯取一合許和二方寸匕入腹即
　斷冷熱皆治常用神効不得軽之
又方
　　朽骨灰　　　牛骨灰(亦得/)　神麴(炒黄/)
　右三味等分為散空腹飲服一方寸匕無六月六日
　麴時用常麴亦得御傳(並出第/三卷中)
經心録主水痢方
　　雞子(二枚/)　黄蠟(一兩/)
　右二味熬熟食之宜空肚食之日三服佳
又方
　　黄連　　　倉米(各三/兩)
　右二味作散和雞子七枚令熟併捻作丸煮赤豆作
　漿粥服三十丸日三服若渴但飲豆漿粥(並出第/二巻中)
　　久水痢不差腸垢方四首
病源腸垢者腸間精液垢膩也由熱痢藴積腸間虚滑
所以因下痢而便腸垢也(出第十/七巻中)
肘後療水下積久不差腸垢已出者方
　　烏梅(二十/枚)
　右一味以水二升煮取一升頓服之
又方
　　石榴(一枚/)
　右一味合皮擣絞取汁隨多少服之最良
備急療水下積久不差腸垢已出者方
　　赤石脂　　桂心　　　乾薑　　　附子(炮/)
　右四味等分𢷬篩蜜丸如小豆每服三丸日三服飲
　下(肘後同出/第六巻中)
文仲治久水痢難斷方
　　黄連(二兩/)　黄蘗(二兩/)　阿膠(二兩/炙)
　右三味𢷬篩為散以苦酒蜜各半升煮内阿膠令烊
　又内諸藥令可丸飲服三丸日四此是古方極要
　　冷痢方二十二首
病源冷痢者由腸胃虗弱受於寒氣腸虚則泄故為冷
痢也凡痢色青色白色黑皆為冷也色黄色赤並為熱
也故痢色白食不消謂之寒中也診其脉沉則生浮則
死(出第十/七巻中)
廣濟療冷痢青白色腹中常鳴其痢行數甚疎出太多
此是冷痢宜服調中散方
　　龍骨　　　人參　　　黄連　　阿膠(炙/)
　　黄蘗(各一/兩)
　右五味𢷬篩為散煮米飲服兩方寸匕日兩服差停
　(出第四/巻中)
肘後療水下痢色白食不消者為寒下方
　　黄連　　　乾薑(各三/兩)
　右二味𢷬篩白酒一升半合煎令可丸飲服如梧桐
　子二十丸忌猪肉冷水
又方
　　黄連(二兩/)　甘草(炙半/兩)　附子(炮半/兩)　阿膠(半兩/炙)
　右四味切以水三升煮取一升半分再服之
又方
　　半夏(洗/)　　烏頭(炮/)　　甘草(炙各/等分)
　右三味𢷬篩蜜和丸如梧桐子大飲服三丸日再服
又方
　　生薑汁(二升/)　白蜜(一升半/)
　右二味相和分再服之
又方
　　腥(二兩/切)　乾薑(三兩/末)
　右二味以水六升半煮米一合煮作糜糜熟内薑一
　食令盡不差更作(備急同/)
又方
　　酸石榴皮(燒灰/)
　右一味為末服方寸匕(文仲/同)
又方
　　乾薑(二兩/末)　雜麫(一升/)
　右二味為燒餅熟食之盡更作不過三劑差(文仲/同)
又療純下白如鼻涕者方
　　龍骨　　乾薑　　　附子(炮/)
　右三味等分𢷬篩蜜和丸如梧子大飲下五丸漸至
　十丸日一服(文仲/同)
又方
　　黄連(末/)　　臘　　　　阿膠(各一/兩)
　右三味先以酒半升令沸下膠臘合烊乃内黄連末
　頓服之(本云姚氏療卒注下竝/痢血一日夕數十行)
又方
　　灸臍下一寸五十壯良(文仲同竝出/第二卷中)
千金論曰凡五臟絶於内者下不自禁下甚者手足不
仁也細尋取之萬不失一下病體例畧如此耳素問曰
春傷於風夏為膿血夏多滯下也夏傷於風秋必洞泄
秋下水者患必是冷也
又療久冷痢下純白者此由積卧冷處經久病發遂令
脾胃俱冷日夜五六十行大小腹痛不可忍之凡白痢
屬冷赤痢屬熱方
　　上好麴末(五升㣲/熬令香)
　右一味温清淳酒熱和麴末一升空腹一頓服之日
　三若至食時𢷬蒜一升令至熟下薑椒末調如常食
　法惟須稠勿加塩以水和麫二升作索餅極熟爛煮
　之乾漉熱内蒜虀中相和一頓食之少與餘食至饑
　時仍凖前食麴末酒比至差來少食餘食以此法療
　不過二日必差
又烏梅丸療冷痢久下方
　　烏梅(三百/粒)　當歸(四兩/)　乾薑(十兩/)　桂心(六兩/)
　　附子(六兩/炮)　黄連(十六/兩)　蜀椒(汗四/兩)　細辛(六兩/)
　　人参(六兩/)　黄蘗(六兩/)
　右十味異𢷬篩合治之苦酒漬烏梅一宿去核蒸之
　如五斗米下𢷬如泥盤中揉合相得蜜和𢷬二千杵
　食前飲服如梧子大十丸日三稍增至二十丸(此本/仲景)
　(傷寒/論方)
又舊療痢於貴勝用健脾丸多効今療積久冷痢先以
温脾湯下訖後以健脾丸補之未有不效者貧家難以
充辦亦不可將息温脾湯方療積久冷痢赤白者
　　大黄(三兩/)　桂心(三兩/)　附子(炮/)　　乾薑
　　人参(各二/兩)
　右五味切以水七升煮取二升半分為三服日再(並/出)
　(第十五/卷中)
備急葛氏療痢色白食不消者為寒下方
　　䜴(一升/綿裹)　薤白(一把/)
　右二味以水三升煮取二升及熱頓服之陶效方云
　療暴下大去血痢姚療赤白下痢并効(肘後/同)
又方
　　牛角腮(燒灰/)
　右一味𢷬篩白飲服方寸匕日三(肘後/同)
又方
　　好麫(炒/)
　右一味𢷬篩煮米粥内麫方寸匕日四五云此療日
　百行師不救者(肘後同出/第六卷中)
古今録驗白頭翁湯療寒急下及滯下方
　　白頭翁　　乾薑(各二/兩)　甘草(炙一/兩)　當歸(一兩/)
　　黄連　　　秦皮(各一/兩半)　石榴皮(一兩生/者二兩)
　右七味切以水八升煮取三升分為四服(出第十/巻中)
近効療冷痢方
　　肉豆蔲(五顆合/皮碎)甘草(二兩/炙)
　右二味切以水三升煮取一升半頓服之(户部李尚/書處得云)
　(療冷痢極者有/效自用得力)
又療久冷痢方
　　赤石脂𢷬作末和麫作餛飩空腹服一碗以下不
　　過兩頓差老人尤佳體中先熱者不可服之(以上/二方)
　　(新/附)
文仲治青下白下薑附散方
　　乾薑　　　附子(炮/)　　皂莢(炙去/子)
　右三味等分𢷬篩為散飲服方寸匕不過再服即愈
　亦可丸服(小品肘/後同)
又治冷痢薑艾餛飩子方
　　乾薑末　　熟艾
　右二味等分作麫餛飩如酸棗大煮熟服四五十枚
　日二服腹脹者炙厚朴煮汁服藥此熱服訖即須食
　飯大效曾有産婦冷痢如白膏服之立差腹痛亦定
　　冷痢食不消下方六首
廣濟療脾胃氣微不能下食五内中冷及微下痢方
　　白术(八兩/)　神麴末(五兩/炒)　甘草(炙/)　乾薑
　　枳實(炙各/二兩)
　右五味𢷬篩蜜和丸空腹以温酒服如梧桐子大二
　十丸日二服漸加至三十丸腹中痛者加當歸(出第/四巻)
　(中/)
文仲華佗治老小下痢柴立不能食食不化入口即出
命在旦夕久痢神驗方
　　黄連末(半雞/子殻)亂髮灰(準/上)　淳苦酒(準/上)　蜜(準上/)
　　白蠟(方寸/匕)　雞子黄(一枚/)
　右六味於銅器中炭火上先内苦酒蜜蠟雞子黄攪
　調乃内黄連末髪灰又攪煎視可摶出為丸久困者
　一日一夜盡之可者二日盡之(肘後同出/第三巻中)
延年増損黄連丸主腹内冷食不消及冷痢兼補方
　　黄連　　　黄茋(各三/分)　龍骨(三分/)　當歸
　　甘草(炙五/分)　乾薑　　　厚朴(炙各/六分)　地榆
　　白术　　　人参(各一/分)
　右十味𢷬篩蜜丸如梧子大飲酒任下服十五丸日
　再服加至二十九(蔣仲/璋處)
又地榆丸主冷痢不消食腹中脹痛氣滿不能食方
　　地榆(六兩/炙)　赤石脂(七/分)　厚朴(六分/)　白术(五分/)
　　乾薑(六兩/)　龍骨(七分/)　黄連(十分/)　當歸(五分/)
　　熟艾(五分/)　烏梅肉(六/分)　甘草(四分/炙)
　右十一味𢷬篩蜜和丸如梧子大飲服二十丸日二
　服加至二十五丸(並出第/七巻中)
又深師療冷痢膿血絞臍痛食不消腹脹方
　　吳茱茰　　乾薑(各六/分)　赤石脂　　麴末(炒各/八分)
　　厚朴(炙/)　　當歸(各四/分)
　右六味𢷬篩蜜和丸如梧子空腹以飲下四十丸日
　再
又療冷氣久痢臍下痛出白膿食不消方
　　吳茱茰　　人参　　　芎藭　　　桔梗
　　甘草(炙各/四分)　枳實(炙三/分)　乾薑(十二/分)　附子(炮八/分)
　　麴末(二十/分炒)
　右九味𢷬篩蜜和丸如梧子空腹飲下七丸日二服
　漸加之(文仲云温脾丸療久寒氣逆/脹滿面目痿黄食不消化)
　　白痢方八首
病源白滯痢者腸虚而冷氣客之薄於腸間津液凝滯
成白故為白滯痢(出第十/七卷中)
廣濟療白膿痢方
　　甘草(六分/炙)　厚朴(十二/分炙)　乾薑　　　枳實
　　茯苓(各八/分)
　右五味切以水五升煮取一升六合絞去滓分為二
　服日再服
又療心腹脹滿不能下食及痢白膿方
　　厚朴(五兩/炙)　豆蔲(五枚/)　甘草(一兩/炙)　乾薑(一兩/)
　右四味切以水五升煮取一升五合絞去滓分為二
　服日再(並出第/四卷中)
千金大桃花湯主冷白滯痢腸痛方
　　赤石脂(八/兩)　乾薑　　　當歸　　　龍骨(各三/兩)
　　附子(炮/)　　牡蠣(各二/兩熬)　芍藥　　　甘草(炙各/一兩)
　　人参(一兩/半)　白术(一升/)
　右十味切以水一斗二升煮白术取九升内藥煮取
　三升分為三服膿者加厚朴三兩嘔者加橘皮三兩
又方
　　龍骨(六兩/)　厚朴(三兩/炙)　赤石脂(五/兩)　當歸(一兩/)
　右四味切以水七升煮取二升半分為三服日再服
　熱加白頭翁十分牡蠣三兩
延年烏梅肉丸主冷白膿痢食不消方
　　烏梅肉(熬/)　熟艾　　　黄蘗　　　甘草(炙各/八分)
　右四味𢷬篩蜜丸如梧子以飲服十五丸日三服忌
　同前(出第七/巻中)
必効白痢方
　　麻子汁
　右一味以汁煮取菉豆空腹飽服極妙
又方
　　黄連末
　右一味以水和每服三匕即愈(並出第/二卷中)
古今録驗療白滯下晝夜無復數龍骨湯下
　　龍骨　　　牡蠣(各三/兩煉)　烏梅肉　　熟艾
　　白頭翁　　乾薑(各一/兩)　女萎　　　黄連
　　當歸(各二/兩)　甘草(六兩/炙)
　右十味切以水七升煮取三升二合分服日三夜一
　斷便止忌同前(出第十/巻十)
　　重下方六首
病源此謂今赤白滯下也今人下部疼重故曰重下去
膿血如雞子白日夜數十行繞臍痛也(出第十/七巻中)
肘後療重下方
　　黄連(一升/)
　右一味以酒五升煮取一升半分温再服臍當小絞
　痛則差
又方
　　鼠尾草
　右一味以濃煮煎如薄飴糖服五合至一升日三赤
　下用赤花者白下用白花者佳也(文仲備/急同)
文仲隱居效驗方主下部絞痛重下下赤白方
　　當歸　　　黄蘗　　　黄連　　　乾薑(各二/兩)
　右四味𢷬篩煮取烏梅汁服方寸匕日夜若腹中絞
　痛加當歸下赤加黄連下白加乾薑大効神良秘之
　(備急同出/第三巻中)
備急療重下方此即赤白痢下也今人下部疼重故名
重下(葛氏/方)
　　䜴(熬令/少焦)
　右一味𢷬服一合日再三服又熬䜴令焦水一升淋
　取汁服冷則用酒淋日三服之(肘後文仲同/出第六巻中)
古今録驗重下下赤者方
　　取獺赤糞(下白取白/糞燒末)
　右一味以飲清旦空腹服一小杯三旦飲之即愈
又療得毒病後得重下赤白絞痛方
　　石鍾乳(一兩/研)黄連　　　防風　　　附子(炮/)
　　黄蘗　　　蜀椒(汗/)　　當歸　　　乾薑(各二/兩)
　右八味切以水六升煮取二升半分三服適寒温服
　(並出第/十卷中)
　　卒暴冷下部疼悶方二首
千金療卒暴冷下部疼悶方
　　燒磚令熱大酢沃之三重布覆坐上取差
又方
　　黍米(二升/)　臘　　　　羊脂　　　膠(炙各/二兩)
　右四味合煮作粥一頓令盡即差(並出第十/五巻中)
　　冷熱痢方七首
病源夫冷熱痢者由腸胃虚弱宿有寒而為客熱所傷
冷熱相乗其痢乍黄乍白是也若熱摶於血血滲腸間
則變為血痢也而冷伏腸内摶津液則變凝白則成白
滯亦變赤白痢也其湯熨鍼石别有正方補飬宣𨗳今
附於後養生方𨗳引法云泄下有寒者微一作引氣以
息内腹徐吹息以鼻引氣氣足復前即愈其有熱者微
呼以去之也(出第十/七卷中)
刪繁療下焦冷熱不調暴下赤白痢香䜴湯方
　　香䜴(一升/)　白术(六兩/)　薤白(切一/升)　升麻(二兩/)
　右四味切以水七升煮取二升半分為三服(出第四/卷中)
古今録驗生春石榴將療熱不調下或滯或水或白青
黄者方
　　酸石榴(五枚/)
　右一味合殻舂絞取二升汁分服五合稍稍服一升
　盡即斷小兒以意服二三合佳(千金同出/第十巻中)
又深師無問冷熱新舊痢方
　　黄連　　　黄蘗　　　乾薑　　　甘草(炙/)
　　艾　　　　烏梅肉(熬各/八分)附子(三枚/)　蠟(一雞/子大)
　右八味𢷬篩以蜜和蠟於鐺中鎔之其著蜜須候蠟
　鎔盡如乾益蜜丸空腹以飲服四十丸日二漸加至
　五六十丸
近効療痢無問冷熱神驗黄連丸方
　　黄連(一兩/)　茯苓(二兩/)　阿膠(一兩/炙)
　右三味先𢷬黄連茯苓為末以少許水鎔阿膠和為
　丸衆手丸之暴乾量患輕重空腹以飲下三四十丸
　漸漸加至六十丸不過五六服必差常用之極効
又療苦下無問冷熱及膿血痢悉主之方
　　生犀角(屑/)　黄蘗(各二/兩)　黄連　　　苦参(各二/兩)
　右四味𢷬篩為散以糯米煮作飲莫令生每日空腹
　服一方寸匕日再服便差勿輕之(此方於度支王郎/中處得曽用極效)
　(肘後有當歸云庾侍/郎家方産後彌佳)
崔氏治痢無問冷熱赤白久新并疳温(劉秘監積年患/痢毎服此即愈)
(方/)
　　阿膠(二兩一兩炙入/藥一兩消作清)　　黄連(一兩/)　乾薑(二兩/)
　　入黄無食子(二枚久痢腸滑甚/者量加至三四枚)
　右四味𢷬篩為末以醋鎔膠清頓和丸如梧子飲服
　二十五丸日再漸加至三十丸老小者以意斟酌禁
　如常法(一云若冷痢以酒下熱痢/以粥飲下出第三卷中)
文仲治無問冷熱即五色痢入口即定方
　　黄連(四分/)　黄蘗　　　當歸　　　黄芩(各一/兩)
　　阿膠(二兩/炙)　熟艾(一兩/)
　右六味𢷬篩為散以醋二升煮膠烊下藥煮令可丸
　如大豆飲服七八十丸日二夜一服特宜老人若産
　婦痢加蒲黄一兩蜜和為丸神驗(出第三/卷中)
　　熱毒痢方三首
肘後若已下色黄者協毒熱下也療之方
　　梔子(十四枚去皮/)
　右一味𢷬篩蜜和丸如梧子飲服三丸日再服(出第/二卷)
　(中/)
千金療熱毒痢方
　　苦参　　　橘皮　　　獨活　　　阿膠(炙/)
　　藍青　　　黄連　　　鬼箭羽(一云/鬼臼)黄蘗
　　甘草
　右九味等分𢷬篩以蜜烊膠和併手丸如梧子乾以
　飲服十丸日三稍加之卒下疰痢者大良(出第十/五巻中)
文仲治熱痢久不差者黄連丸方
　　黄連末以雞子白和丸如梧子飲服十丸至二十
　　丸日三
　　熱毒血痢方六首
廣濟療熱毒痢血其痢行數甚數痢出不多腹中刺痛
此是熱痢宜生犀角散方
　　生犀角(末/)　酸石榴皮(熬/)枳實(熬令黄/各三兩)
　右三味各異𢷬篩為散以飲服兩三寸匕日再差停
　熱食物
又療熱毒痢血片臍下絞刺痛方
　　升麻　　　地榆　　　茜根　　　黄芩(各六/分)
　　犀角(四分/)　生地黄(八分/)梔子(七枚/擘)　薤白(八分/)
　　香䜴(二合/)
　右九味切以水六升煮取一升五合絞去滓分温三
　服日再(並出第/四巻中)
千金大熱毒純血痢療不可差者方
　　黄連(六兩/)
　右一味切以水七升煮取二升半夜露著星月下旦
　空腹頓服之卧將息不差加黄連二兩更作服之仍
　不差者以疳痢法療之佳忌如常
又療熱毒下黑血五内攪切痛日夜百行氣絶欲死方
　　黄連(一升/)　龍骨　　　白术(各二/兩)　阿膠(炙/)
　　乾薑　　　當歸　　　赤石脂(各三/兩)附子(一兩/炮)
　右八味切以水一斗煮取五升分為五服余以正觀
　三年七月十二日忽得此痢至於五日將絶處此藥
　入口即定(並出第十/五巻中)
古今録驗療熱毒下血及豆汁犀角煎方
　　犀角(屑/)　　人參　　　當歸(各三/兩)　黄連(四兩/)
　　蜜(一合/)
　右五味切以水五升煮取一升去滓内蜜煎三沸分
　為三服日三忌同(出第十/巻中)
文仲治熱毒痢痢血犀角散方
　　犀角(三兩/)　石榴皮(三兩/燒)黄連(三兩/)　乾藍(二兩/)
　　地榆(二兩/)
　右五味𢷬篩為散以米飲服三方寸匕日二服(出第/三巻)
　(中/)
　　赤痢方四首
病源此由腸胃虚弱為風邪所傷則成痢挾熱熱乗於
血則血流渗入腸與痢相雜下故為赤痢也(出第十/七卷中)
集驗療下赤痢方
　　秫米(一把/)　鯽魚鮓(二臠/細切)　薤白(一虎口/細切)
　右三味合煮如作粥法噉之(古今録騐同/出第四巻中)
千金療赤帶下方
　　成煎猪膏(三/合)清酒(五合/)
　右二味以緩火煎十沸適寒温頓服之取差止
又論曰凡痢病通忌生冷酢滑猪雞魚油乳酪酥乾脯
醬粉醎食所食諸食皆須大熟爛為佳亦不得傷飽此
將息之大經也若將息失所聖人不救也(並出第十/五巻中)
必效療赤痢方
　　香豆䜴(半升/)　黄連(一兩/)
　右二味以水一升半浸䜴一日濾取汁碎黄連薄綿
　裹䜴汁中煎取强半升空腹頓服即止桑泉蔣尉云
　効(出第二/巻中)
崔氏治赤痢黄連丸方
　　陳倉米(四分/)黄連(四分/)　乾薑(四分/)
　右三味𢷬篩為末緩火炒令色變以内二顆雞子白
　中熟和丸如梧子大空腹服五十丸以好無灰酒温
　一盞下之至晩間痢赤色當變白明旦即差(出第三/巻中)
　　久赤痢方二首
病源久赤痢者由體虚熱乘於血血渗腸間故痢赤腸
胃虗不平復其熱不退故經久不差胃氣逆則變為嘔
噦也胃虗糓氣衰蠱動侵食則變為􁝎也(出第十/七巻中)
千金療下赤連年方
　　地榆　　　䑕尾草(各一/兩)
　右二味切以水二升煮取一升分為二服如不差取
　屋塵水盡去滓服一升日二服古今録驗服屋塵汁
　一小杯餘同此是徐平方療下血二十年者若不止
　重服即愈(肘後/同)
又方
　　鼠尾草　　　薔薇根　　　秦皮(用槲皮/亦得)
　右三味等分水淹煎去滓以銅器重釡煎成丸如梧
　子服五六丸日三稍增差止亦可濃汁服半升(出第/十五)
　(巻/中)
　　卒下血方七首
深師治卒下血晝夜七八行方
　　黄連　　　黄蘗(各四/兩)
　右二味切以淳苦酒五升煮取一升半分為二服亦
　療下痢
又療卒下血蒲黄散方
　　蒲黄(三合/)　當歸(一兩/)　鹿茸(一枚/燒)
　右三味𢷬篩為散飲服方寸匕先食日三(並出第一/十六巻中)
集驗療卒下血不止方
　　龍膽草(一握/)
　右一味切以水五升煮取二升半分為五服如不差
　更服(出第四/巻中)
葛氏療卒下血方
　　小豆(二升/)
　右一味𢷬碎水三升和絞取汁飲之姚云立止
又方
　　黄連(半兩/)　黄蘗(二兩/)　梔子(二七/枚)
　右三味切以酒二升漬一宿去滓煮三沸頓服之(並/出)
　(第十六/巻中)
崔氏治卒下血不止方
　　竈突中塵(一/升)黄連(五兩/)　地榆(三兩/)
　右三味𢷬篩為散粥飲服方寸匕日再服重者夜一
近効治卒下血不問丈夫婦人立効牛角鰓灰散方
　　黄牛角鰓(一具燒赤色/出火即青碧)
　右一味為細散食前濃煮䜴汁和二錢匕重者日三
　神驗
　　血痢方六首
病源血痢者熱毒乘於血血渗入大腸故也血之隨氣
循環經絡通行臟腑當無停積毒熱氣乘之遇腸虗者
血渗入於腸腸虚則洩故為血痢也身熱者死身寒者
生診其關上脉芤大便去血暴下血數升也(出第十/七巻中)
廣濟療血痢黄連丸方
　　黄連　　　白龍骨(炙/)　禹餘粮　　伏龍肝(各/八)
　　(分/)　　　　代赭(研/)　　乾薑(各六/分)
　右六味𢷬篩蜜和丸飲服三十丸如梧子漸加至四
　十丸差止
又療痢鮮血方
　　茜根　　　黄連　　　地榆(各八/分)　梔子(十四/枚)
　　薤白(切/)　　香䜴(各八/分)　犀角(屑六/分)
　右七味切以水八升煮取二升分為三服日再(出第/四卷)
　(中/)
必効療患熱血痢方
　　粳米(一升/研)
　右一味研碎令米盡取汁可一大升於新磁瓶中盛
　取油絹蜜閉頭繋内著井水中令至明飲之傳與人
　無不差者(出第二/巻中)
古今録驗療血痢及膿血方
　　黄連(三兩/)
　右一味切以清水三升漬一宿旦煎取一升半去滓
　分為二服服令須㬰盡(文仲/同)
又療下痢鮮血方
　　乾地黄　　犀角(屑/)　　地榆(二兩/)
　右三味𢷬篩蜜丸如彈子大每服一丸水一升煎取
　五合去滓温服之
又療下血痢地膚散方
　　地膚(五兩/)　地榆根　　　黄芩(各二/兩)
　右三味𢷬篩為散以水服方寸匕日三(並出第/二巻中)
　　久血痢方三首
病源此由體虚受熱熱折於血血入腸故成血痢熱不
歇胃虚不復故痢血久不差多變嘔噦及為濕􁝎(出第/十七)
(巻/中)
崔氏療痢血數十年方
　　石灰(三大升/炒令黄)
　右一味以水一斗攪令澄清一服一升三服止(出第/三巻)
　(中/)
小品療下血連嵗不愈方
　　黄連(半斤/)
　右一味𢷬末以雞子白和為餅微火炙令黄黑復𢷬
　篩服方寸匕日三有効下清血痿黄失色醫不能療
　者皆差(肘後/同)
文仲治七八十老人患積痢不斷兼不能飲食方
　　人參(四分/)　鹿角(去皮取白作/末炒令黄)
　右二味𢷬篩為散平旦以粥清服方寸匕日再(並出/第三)
　(巻/中)
　　蠱注痢方三首
病源此由嵗時寒暑不調則有濕毒之氣傷人隨經脉
血氣漸至於藏腑大腸虚者毒氣乘之毒氣挾熱與血
相摶則成血痢也毒氣侵食於藏腑如病蠱注之狀痢
血雜膿瘀黑有片如雞肝與血雜下是也(出第十/七巻中)
肘後療苦時嵗蠱注毒下者方
　　礬石(熬二/兩)　乾薑　　　附子(炮/)　　黄連(各二/兩)
　右四味𢷬篩為散以酒服方寸匕日三不止更服
又方
　　黄連　　　黄蘗(等分/)
　右二味𢷬末蜜丸如梧子大飲服十丸日四服(並出/第二)
　(卷/中)
古今録驗療純痢血如鵞鴨肝并協蠱毒方
　　茜根　　　升麻　　　犀角　　　桔梗
　　黄蘗　　　黄芩(各三/兩)　地榆　　　蘘荷根(各/四)
　　(兩/)
　右八味切以酒三升漬一伏時服一升日一服(千金/同未)
　(差更作出/第六巻中)
　　腸蠱痢方一首
病源腸蠱痢者冷熱之氣入在腸間先下赤後下白連
年不愈侵傷於藏腑下血雜白如病蠱之狀名為腸蠱
也(出第十/七巻中)
肘後凡病下應先下白後下赤若先下赤後下白為腸
蠱方
　　牛膝三兩𢷬碎以酒一升漬經宿毎服一兩杯日
　　二三服姚同(出第二/巻中)
　　膿血痢方七首
病源夫春陽氣在表人運動勞役凑理則開血氣虚者
傷於風至夏又熱氣乘之血性得熱則流散也其遇大
腸虚而血渗入焉與腸間津液相摶積熱藴結血化為
膿腸虚則泄故成膿血痢也所以夏月多苦膿血痢者
腸胃虚也秋冬診其脾脉微濇者為内潰多下血膿又
脉懸絶則死滑大則生脉微小者生實急者死脉沉細
虚遲者生數急大而有熱者死(出第十/七巻中)
肘後療熱病久下痢膿血蘗皮湯方
　　黄蘗(二兩/)　梔子(二十/枚)　黄連(四兩/)　阿膠(炙二/兩)
　右四味切以水六升煮取二升分為三服又一方加
　烏梅二十枚(文仲同出/第二巻中)
文仲治熱痢及下黄赤水及黄膿血四肢煩皮上冷者
方
　　黄連(八兩/)　熟艾(一兩/)　黄蘗(四兩/)　黄芩(三兩/)
　右四味搗篩為末以黄蠟二兩安一升蜜中煮令消
　及煖和藥白飲服六七十丸如小豆日二夜一即驗
又久下痢膿血方
　　赤石脂(一/升)　烏梅(二十/個)　乾薑(四片/)　粳米(一升/)
　右四味切以水七升煮取令熟藥成服七合日三(肘/後)
　(同並出第/三巻中)
刪繁療下焦熱或痢下膿血赤石脂湯方
　　赤石脂(八/兩)　烏梅(二十枚/去皮)梔子(十四/枚)　白术
　　蜀椒(汗/)　　麻(各三/兩)　　乾薑(二兩/)　粟米(一升/)
　右八味切以水一斗二升煮米熟去滓取七升下諸
　藥煮取五合服之(出第四/卷中)
備急葛氏云若挾熱者多下赤膿雜血方
　　黄連　　　竈突中塵(各半/兩)
　右二味末之酒服方寸匕日三服(肘後云以棗膏和/分作三丸日服一)
　(丸姚氏同出/第六巻中)
古今録驗療腸澼溏便膿血乾薑散方
　　乾薑　　　黄連　　　桂心(各一/分)
　右三味搗篩服方寸匕著糜中食日三多膿加薑多
　血加桂有驗
又療中寒下痢膿血附子散方
　　蜀附子(一枚/炮)麴　　　乾薑(各三/分)
　右三味下篩為散先食以酒服方寸匕日二并療婦
　人漏下忌如前(並出第/三巻中)
　　赤白痢方六首
病源凡痢皆由榮衛不足腸胃虚弱冷熱之氣乘虚而
入客於腸間腸虚則泄故為痢也然其痢而赤白者是
熱乘於血血渗腸内則赤也冷氣入腸摶於腸間津液
凝滯則白也冷熱相攻故赤白相雜重者狀如膿涕而
血雜之輕者白膿上有赤脉薄血狀如魚腦世謂之魚
腦痢也(出第十/七巻中)
文仲鹿葺散治青黄白黑魚腦痢日五十行方
　　鹿茸(二分/炙)　石榴皮(二/兩)　乾薑(二分/)　棗核中仁
　　(七/枚)　　　　赤地利(一兩燒作灰肘後/云赤罽如三指)
　右五味𢷬篩為散先食飲服方寸匕日三夜一若下
　數者可五六服(肘後/同)
小品卒久赤白下方
　　燒馬屎一丸作灰分服酒水隨意服已試良(肘後/同)
深師療赤白下者黄連湯方
　　黄連　　　黄蘗　　　乾薑　　　石榴皮
　　阿膠(炙各/三兩)　甘草(一兩/炙)
　右六味切以水七升煮取二升為三服日再(出第二十/六巻中)
延年駐車丸主赤白冷熱痢腹痛方
　　黄連(六兩/)　乾薑(二兩/)　當歸(三兩/)　阿膠(炙三/兩)
　右四味𢷬篩三年酢八合消膠令鎔和併手丸如大
　豆以飲服三十丸日再(肘後同出/第七巻中)
救急療赤白痢無問新舊入口即斷方
　　香䜴心(䜴心謂合䜴其中心者熟而且/好不是去皮取心勿浪用之)
　右一味以取䜴煿令乾香𢷬為末壯年者一大升䜴
　心為四服小兒量與之(出第九/巻中)
必効主赤白痢方
　　黄連(二兩/)　阿膠(四片/)
　右二味以好酒二大升合黄連煎十五沸漉出滓然
　後内膠令烊温分三服(出第二/巻中)
　　久赤白痢方四首
病源久赤白痢者是冷熱乘於血血滲腸間與津液相
雜而下甚者腸虚不復故赤白連滯久不差也凢痢久
不差脾胃虚弱則變嘔噦胃弱氣逆故嘔也氣逆而外
有冷折之不通故噦亦變為􁝎蟲食人五藏也三月九
蟲常居人腸胃腸胃虚則動上食於五藏則心懊憹而
悶齒齗唇口並生瘡下食於腸則肛門傷爛而榖道開
也輕者可治重者致死(出第十/七巻中)
崔氏馬藺子散療赤白痢腹内㽲痛并久水榖痢色白
如泔澱悉主之極重者不過三四日必差方
　　馬藺子(一升/熬)地榆根皮(八/分)厚朴(炙八/分)　熟艾(八分/)
　　赤石脂(一升/)龍骨(十分/)　茯苓(十分/)　當歸(十分/)
　右八味搗篩為散一服方寸匕加至四五匕日再夜
　一白飲服(出第三/巻中)
文仲療赤白痢五六年者方
　　燒大荆
　右一味取瀝服五六合即差(肘後/同)
又卒腹痛下赤白數日不絶方
　　雞子(一枚扣頭/取黄去白)　　胡粉末(令滿壳燒/焦成劑)
　右二味以酒服之(肘後同並出/第三巻中)
近効療赤白痢日數十行無問老小方
　　甘草(二兩/炙)
　右一味切以漿水四升煮取一升去滓頓服之
　　疳痢方六首
必効療冷疳痢方
　　取莨菪子(熬令/色黄)
　右一味搗為末和臘月猪脂更搗令熟為丸綿裹如
　棗許大以内下部因痢出即更内新者不過三度即
　差(出第二/卷中)
古今録驗療五疳蒸下痢方
　　苦参(三兩/)　青箱　　　甘草(炙各/三兩)
　右三味切以水四升煮取二升半分三灌即愈凡蒸
　但服生地黄汁即差
又方
　　青黛　　　丁香　　　黄連(各等/分)
　右三味搗篩用泔淀和為丸口中有瘡含之若下部
　有瘡以綿裹内下部日服五六十丸含之令下差
又方
　　丁香　　　麝香(别研/)　石黛　　　石鹽
　　山榆仁　　小蘗皮　　桂心　　　乾薑
　　青礬石(燒/)　頭髮灰
　右十味𢷬為散著瘡上乾者和臘月猪膏煖著療時
　行病後食羊肉及肥膩或酒或房而得久蒸絡變為
　疳必須攻下部不可輕之
又療疳濕痢方
　　青葙　　　雄黄(研/)　　石硫黄(研/)　蕪荑
　　雷丸(各二/兩)　苦參　　　狼牙(各三/兩)　藜蘆(一兩/炮)
　右八味𢷬篩為散取如杏仁大内下部中
又療疳濕痢神効方
　　黄連(三兩/)　零陵香(一兩/半)犀角(屑一/分)　丁香(三十/枚)
　　麝香(一大/豆)　牛黄(一大/豆)
　右六味以水洗黄連零陵香丁香澄取清水去滓更
　以水添滿九升内黄連零陵丁香犀角煮兩沸然後
　著牛黄麝香煎一沸取一升分作三服如一日服不
　盡二日服(又深師以九升先以一升煮添盡九升/取一大升分為三服並出第十巻中)
　　久疳痢及久痢成疳方九首
廣濟療久患疳痢不差兀子礬散方
　　兀子礬(八分/燒)麝香(二分/研)　吳白礬(六分/燒)雲母粉(五/分)
　　桂心(二分/)　龍骨(六分/)　無食子(七顆/燒)黄連(八分/)
　右八味𢷬篩為散空腹以生薑汁和三錢匕服日再
　煮薑湯下
又療積年疳痢羸瘦面色痿黄方
　　石硫黄(研/)　　黄連(各一/兩)　艾(一兩/)　蜜(一升/)
　右四味以水二升先煮黄連艾取半升後内石硫黄
　末更煮三五沸即絞去滓又内蜜更煎三五沸下分
　為三服(並出第/四卷中)
必効療積久痢成疳灌方
　　樗根(一握浄洗剥白皮𢷬絞取/汁三合取時勿令見風)麻子脂(二合燒/如車脂)
　　酢泔淀(二合/)　椒(四分/汗)　　　䜴(二合/)
　右五味以水六升取椒䜴和煎絞取汁二升和樗汁
　麻油泔淀等三味分為兩分用一分灌隔一日更取
　餘者復灌其藥欲用時温温即得
又療痢初較後膿血或變純白或成魚腦五十日以上
或一二年不差變成疳所下如泔淀方
　　生羊肝一具
　右一味取大酢一年以上者米麥並中年深者佳取
　羊肝則去上膜栁葉切朝旦空腹取肝手拈取酢中
　出吞之覺心悶則止不悶還服之一日之間能不食
　粥飯盡一具羊肝者大佳不然除飽吞已外料理如
　生肝以薑虀下飯如常法食之日食一具肝不過二
　三具即永差後一月不得食熱麫油膩醬猪魚雞肉
　等
又療疳痢久不差羸瘦著牀欲死方
　　新出羊糞(一升/)
　右一味以水一升漬經宿明旦絞汁頓服之極重者
　不過三服
又療疳法丈夫婦人小兒久痢百方療不能差此方最
効
　　丁香　　　麝香　　　黄連(各等/分)
　右三味擣篩為散以杏核大取竹筒吹入下部小兒
　取核子量力減之不過三四廻差積年久疳痢不差
　蔡光州云常用竒効(備急同並出/第三卷中)
又療久痢變成疳下部竅生惡瘡惡寒壯熱者方
　　桃白皮(切一/升)槐白皮(一/升)　苦參(切五/合)　艾
　　大棗(十枚/)
　右五味以水五升煮取二升半去滓内熊膽棗許大
　攪令匀取二升灌下部餘三分服
近効新附療久痢及疳痢諸方不差者此方必効
　　揀樗根白皮(不拘多少當取時/不宜見狗及風)
　右一味細切𢷬如泥取細麫捻作餛飩如小棗勿令
　破熟煮吞七枚重者不過七八服皆空腹服之
又疳痢曉夜無度者方
　　取樗根濃汁(一雞子/壳許)
　右一味以和粟米泔一雞子殻許灌下部再度即差
　其驗若神小孩兒減半用之(醫人褚/球録上)
　　數十年痢方一十一首
千金療下痢丸主數十年痢下下氣消糓令人能食夏
月長時服之令人不霍亂方
　　黄連　　　黄蘗　　　桂心　　　大麥蘗(一/升)
　　(半/)　　　　乾薑(各三/兩)　吴茱萸(四/兩)　蜀椒(汗半/兩)
　　麴(一升/熬炒)　　烏梅(二升/半)
　右九味𢷬篩蜜和食已飲服如梧子十丸日三服至
　二十丸亦可至三十丸
又療數十年下痢消糓下氣補羸烏梅肉丸方
　　麴(好者一/升炒)　附子(炮二/兩)　大麥蘗(炒一/升)當歸(三兩/)
　　桂心(三兩/)　黄連　　　呉茱萸　　烏梅肉
　　乾薑(各四/兩)　蜀椒(一兩/汗)
　右十味𢷬篩蜜和丸如梧子食已飲服十丸日三
又四續丸主三十年疰痢骨立萎黄腸滑不療方
　　雲實(五合/)　蠟(五兩/白者)　　附子(炮二/兩)　女萎(三兩/)
　　龍骨(二兩/)
　右五味𢷬篩為末以蠟煎烊以丸藥如梧子飲服五
　丸日三不過五六服必差其雲實熬令香(千金名/蠟煎丸)
又療三十年下痢所食之物皆不消化或青或黄四肢
沉重起即眩倒骨肉消盡兩足逆冷腹中熱苦轉筋起
止須人扶隂冷無子椒艾丸方
　　赤石脂(二兩/研末)熟艾(一升/)　乾薑(三兩/)　蜀椒(三百/枚汗)
　　烏梅(三百枚醋/浸剥取肉)
　右五味先𢷬篩薑椒為末將熟艾梅肉著一斛酒飯
　下蒸令飯熟内乾薑椒末赤石脂末合𢷬三千杵蜜
　和丸如梧子飲服十丸日三不差至二十丸加黄連
　一升艾一斤
又療三十年痢不止方
　　厚朴(炙/)　　乾薑　　　阿膠(炙各/二兩)　黄連(五兩/)
　　石榴皮　　艾葉(各三/兩)
　右六味切以水七升煮取二升分再服
又療積久三十年常下神効方
　　赤松木皮(去上蒼/皮二斗)
　右一味為散麫粥和一升服之日三即止不過服一
　斗永差秘方三十年痢百日服差良(並出第十/五卷中)
古今録驗療三十年寒下及霍亂諸藥所不能療并腸
滑若是蠱注所中方
　　蓼子　　　艾屑(各一/升)　龍膽　　　續斷
　　白术(各三/兩)　蜀椒(汗/)　　附子(炮/)　　桂心
　　苦参　　　乾薑　　　甘草(炙/)　　䑕尾草(各/二)
　　(兩/)
　右十二味𢷬篩蜜和一嵗兒服一丸如梧子三嵗兒
　服二丸五嵗兒服三丸大人服五丸飲下療寒熱氣
　愊愊在胷中卒氣痛繞臍神良
廪丘公療下痢三十年方
　　茯苓　　　乾薑　　　黄連(等分/)
　右三味𢷬篩為散蜜和丸如梧子飲服之一日漸增
　至百丸苦痢劇者加龍骨附子炮等分一服十丸漸
　增之以知為度
又當歸湯療三十年下痢止諸痛方
　　當歸(一兩/)　生薑(八兩/)　大棗(二十/枚)
　右三味以水四升煮取一升半分作三服不差復作
　之
又云吾患痢三十餘年諸療無効唯服此方得愈也
安石榴湯療大疰痢及白滯困篤欲死腸已滑醫所不
能療方
　　乾薑(二兩生/薑倍之)黄蘗(一兩/細切)　石榴(一枚小/者二枚)阿膠(二兩/别研)
　　(漬/之)
　右四味切以水三升煮取一升二合去滓内膠令烊
　頓服不差復作療老小亦良人羸者稍稍復之不必
　頓盡須臾復服石榴須預取之(肘後同一方無黄蘗/用黄連並出第二卷)
　(中/)
又深師療久痢方
　　龍骨　　　赤石脂　　無食子(各六/分)地榆(三分/)
　　熟艾(三月者/良三分)橡子　　　黄蘗(各五/分)
　右七味𢷬篩蜜和丸如梧子空腹飲服四十五十丸
　日二服稍加至六十丸
　　休息痢方五首
病源休息痢者胃管有停飲因痢積久或冷氣或熱氣
乘之氣動於飲則飲動而腸虚受之故為痢也冷熱氣
調其飲則静而痢亦休也腸胃虚弱易為冷熱其邪氣
或動或静故其痢乍發乍止謂之休息痢也(出第十/七巻中)
肘後療休息痢方
　　黄連(切/)　　龍骨(如鴨子/大一枚)膠(如掌/大炙)　　熟艾(一把/)
　右四味水五升煮三物取二升去滓乃内膠膠烊分
　再服濃煮乾艾葉亦佳又當煮忍冬米和作飲飲之
又方
　　乾地榆(一斤/)　附子(一兩/炮)
　右二味以酒一斗漬五宿飲一升日三服盡更作
又方
　　龍骨(四兩/)
　右一味搗如小豆以水五升煮取二升半冷之分為
　五服又以米飲和為丸服十丸(文仲同並出/第二卷中)
文仲葛氏若久下經時不愈者此名為休息下療之方
　　取大骨
　右一味炙令黄焦𢷬篩飲服方寸匕日三愈(肘後備/急同)
胡洽麴蘗丸療數十年休息痢下不能食消糓下氣療
虚羸方
　　麥蘗(炒/)　　麴(炒各/一升)　　附子(炮/)　　桂心
　　烏梅肉(各二/兩)人參　　　茯苓(各四/兩)
　右七味𢷬篩蜜和為丸如梧子食前飲服十丸日三
　稍稍增之(肘後備急同並/出第三巻中)
　　腹肚不調痢一首
廣濟療冷熱不調痢膿水方
　　人参　　　乾薑　　　枳實(炙各/四兩)　厚朴(炙/)
　　龍骨　　　赤石脂　　黄連　　　苦参(各六/分)
　　黄芩(五分/)
　右九味𢷬篩蜜九空腹以飲服如大豆十五丸日二
　漸加(出第三/巻中)
　　洩痢不禁不斷及日數十行方三首
集驗結腸丸療熱毒下不斷不問久新悉療之方
　　苦参　　　橘皮　　　獨活　　　阿膠(炙/)
　　芍藥　　　乾薑　　　黄蘗　　　甘草(炙/)
　　鬼臼(各四/分)
　右九味搗篩蜜與膠共烊以和丸併手捻作丸如梧
　子暴燥以飲服十丸日三不知稍加此方亦療諸疰
　下及卒下悉効
又禆脾丸療脾滑胃虚弱洩下不禁飲食不消雷鳴絞
痛方
　　附子(炮一/兩)　蜀椒(汗一/兩)　桂心(二兩/)　赤石脂
　　黄連　　　人參　　　乾薑　　　茯苓
　　大麥蘗　　陳麫(炒/)　　石槲　　　當歸(各二/兩)
　　鍾乳(三兩/研)
　右十三味𢷬篩蜜和以酒服十丸如梧子日三稍稍
　加之(出第四/巻中)
文仲療五勞及飽食房室傷胃令人大便數至溷而不
能便日數十行劇者下血并婦女産後餘疾腹絞痛方
　　附子(一枚/炮)
　右一味以猪脂如雞子黄大煎附子裂為候削去上
　黑皮𢷬篩蜜和丸先食服如大豆三丸日三稍加可
　至十丸當長服之永不痢(出第三/巻中)
　　下焦虚寒及逺血近血方二首
崔氏療下焦寒損或先見血後便此為逺血或痢不痢
伏龍肝湯方
　　伏龍肝(五合/研)甘草(一兩/炙)　乾地黄(五/兩)　燒髮灰(屑/三)
　　(合/)　　　　黄芩　　　乾薑　　　生槲皮
　　阿膠(各二/兩炙)　牛膝
　右九味切以水七升煮七物取三升去滓下阿膠更
　煎取烊乃下髮分作三服
又療下焦虚寒損或前便轉後見血此為近血或痢下
或不痢好因勞冷而發續斷湯方
　　續斷　　　當歸　　　桔梗　　　阿膠(炙/)
　　桂心(炙三/兩)　乾薑　　　乾地黄　　芎藭(各四/兩)
　　蒲黄(一/升)　　甘草(二兩/炙)
　右十味切以水九升煮八物取三升五合去滓下阿
　膠更烊膠取沸下蒲黄分為三服(並出第/四卷中)
　　下痢食完出及上入下出方一首
范汪温中湯療寒下食完出方
　　甘草(炙/)　　乾薑(各三/兩)　蜀椒(八十/枚汗)　附子(一枚/炮)
　右四味切以水二升煮取一升分為再服若嘔内橘
　皮半兩小與老皆取服之良(出第十/五卷中)
　　下痢腸滑方三首
范汪苦酒白丸療赤白滯下腸已滑日數十行者方
　　女萎　　　半夏(洗各/二兩)　附子(炮/)　　藜蘆(炙去頭/各一兩)
　右四味𢷬合下篩和以十年苦酒頓丸如梧子若有
　下者飲服三丸日三不知稍稍增之(出第十/五卷中)
集騐療下痢腸滑飲食及服藥皆完出猪肝丸方
　　猪肝(一斤煮/焙乾)黄連　　　阿膠(炙/)　　烏梅肉(各/二)
　　(兩/)　　　　胡粉(七棊/子)
　右五味𢷬下篩蜜和酒服十五丸如梧子日三稍加
　亦可散服(葛氏文仲胡洽同肘後云/亦可散服出第四巻中)
千金療下痢絞痛腸滑不可差方
　　黄連(六兩/)　阿膠　　　鼠尾草　　當歸
　　乾薑(各三/兩)
　右五味切以酒七升煮取三升去滓温分三服若熱
　不絞痛去乾薑加當歸以水煮之(出第十/五卷中)
　　大注痢及赤白困篤腸滑方二首
深師卒大注痢及赤白滯下困篤欲死腸已滑方
　　乾薑(二兩生/者焙)黄蘗　　　石榴皮(各一/兩)阿膠(二兩/半)
　　淡䜴(一升/)　前胡(四兩/)
　右六味切以水三升煮取三合去滓内膠頓服不差
　更作無毒宜老小羸人稍稍服之此湯兼療傷寒大
　下及赤白困篤亦皆主之(出第二十/六巻中)
范汪療得病羸劣服藥不愈因作腸滑下痢膿血日數
十行腹中絞痛身熱如火頭痛如破其脉如濇方
　　黄連(四兩/)　苦參(二兩/)　阿膠(一兩/)
　右三味咀㕮以水一斗煮取二升去滓適寒温服二
　合日三少少益至半升服湯盡者復合以愈為度曾
　試驗(古今録/驗同)
　　痢兼渴方二首
病源夫水糓之精化為血氣津液以飬藏腑藏腑虚受
風邪邪入於腸胃故痢痢則津液空竭藏腑虚燥故痢
而兼渴也渇而引飲即痢不止翻溢水氣脾胃已虚不
能剋消水水氣流溢浸漬肌肉則變成膿也(出第十/七卷中)
必効療痢兼渇方
　　麥門冬(三兩/去心)　烏梅(二大/枚)
　右二味以水一大升煮取强半絞去滓待冷細細咽
　之即定仍含之(出第二/巻中)
古今録驗療熱渴痢方
　　冬𤓰(一枚/)
　右一味以黄土厚一尺火炮穩約以水爛去土浄洗
　絞取服之
　　許仁則痢方七首
許仁則云此病有數種有水痢有糓痢有血痢有膿痢
有膿血相和痢者有腸澼痢其水痢者本由脾氣熱消
糓作水糓氣不得消便生此痢糓痢者由脾氣冷糓氣
不消而生此痢血痢者由毒熱在腹血流入腸致有此
痢膿痢者由積冷所致膿血相和痢者由冷熱相擊便
致此痢腸澼痢者由積冷在腸腸間垢涕不能自固便
有此痢色數雖多其源則一皆縁飲食不節將息失宜
也
又水痢之候心腹甚痛食無妨但食後即痢食皆化盡
唯變作水糓無期度多食多下少食少下有此伏者宜
依後黄芩等五味散服之方
　　黄芩　　　黄連　　　黄蘗(各五/兩)　黄茋(四兩/)
　　龍骨(六兩/)
　右藥𢷬篩為散以飲下之初服一方寸匕日二服稍
　稍加至二三匕服差乃止
又糓痢之候痢無期度食不消化腹痛毎過冷便發有
此疾候者宜依後附子等五味散主之方
　　附子(炮/)　　細辛　　　白术(各五/兩)　乾薑(四兩/)
　　神麴(一升/)
　右藥𢷬篩為散以飲下之初服一方寸匕日再服稍
　稍加至二三匕良
又血痢之候小腹絞痛無期度食不住如水但兼血而
下有此患者宜依後方
犀角五味散方
　　生犀角(末五/兩)阿膠(炙四/兩)　黄蘗(四兩/)　艾葉
　　乾薑(各三兩一/作乾藍)
　右藥搗篩為散以飲下之初服一方寸匕日再服稍
　稍加至二三匕良
又膿痢之候腹亦刺痛食亦不大稀但大便兼膿遇冷
而劇有此候者宜依後神麴等五味散服之良
　　麴末(一升/)　乾薑(六兩/)　丁香　　　豆蔲(各四/兩)
　　髙良薑(五兩/)
　右藥𢷬篩為散以飲下之初服一方寸匕日再服稍
　稍加至二三匕良
又膿血相和痢候食不甚稀毎出膿血與食相兼腹亦
小痛有此候者宜依後黄茋等五味散服之方
　　黄芪(六兩/)　赤石脂(八/兩)　厚朴(五兩/炙)　乾薑
　　艾葉(炙各/二兩)
　右藥𢷬篩為散以飲下之初服一方寸匕日再服稍
　稍加至二三匕良
又腸澼痢候食稀或稠便但似膿每便極滑痢有常期
有如此者宜依後豆蔲子等八味散服之方
　　豆蔲子　　丁香(各三/兩)　細辛　　　附子(炮/)
　　乾薑(各四/兩)　人参　　　黄茋(各五/兩)　赤石脂(六/兩)
　右藥搗篩為散以飲下之初服一方寸匕日再稍稍
　加至二三匕良
又前件諸痢患無新舊如藥療之暫差還發此疾縦以
新藥止之終存其根本由腸胃中冷熱不調病根固結
必須湯藥滌之以洩病勢痢後更以藥物補助之有此
候者宜依後附子等六味湯以利之後服髙良薑十味
散以補之方
　　附子(炮/)　　細辛　　　甘草(炙/)　　人參(各二/兩)
　　乾薑(三兩/)　大黄(五兩/)
　右藥切以水七升煮取二升四合去滓分温三服服
　如人行十里久一服此湯當得快利利中有惡物如
　魚腦狀或如桃李但異於常利勿怪之將息經三四
　日宜合後髙良薑等十味散服之方
　　髙良薑　　細辛　　　黄茋　　　白术
　　苦参(各五/兩)　丁香(二兩/)　人参　　　乾薑(各四/兩)
　　豆蔲子(三/兩)　赤石脂(六兩/)
　右藥𢷬篩為散以飲下之初服一方寸匕日再服之
　稍稍加至二三匕(並出上/卷中)
　
　
　
　
　
　
　
　
　
　
　
　
　
　
　外臺秘要方卷二十五
欽定四庫全書
　外臺秘要方卷二十六
　　　　　　　　　　　　　唐　王燾　撰
　　五痔方一十二首
崔氏論曰凡痔病有五若肛邊生肉如鼠乳出孔外時
時膿血出者名牡痔也若肛邊腫痛生瘡者名酒痔也
若肛邊有核痛及寒熱者名腸痔也若大便輒清血出
者名血痔也若大便難肛良乆肯入者名氣痔也此皆
坐中寒濕或房室失節或醉飽過度所得當時不為患
乆乆不差終能困人别有大方今單行亦要便宜依按
用之(肘後集驗同出第四卷中/)
廣濟療五痔方
　　生槐煎(五/分)　皂角(二兩炙/去皮子)麝香(研/)　　鰻鱺魚(炙/)
　　雄黄(研/)　　莨菪(熬/)　　丁香　　　木香(各二/分)
　右八味擣篩以槐煎和丸分為五丸取一净瓶可一
　升以耒掘地埋之著一疊子於瓶上鑚疊子作孔内
　火瓶中灰盖之然後内藥一丸燒以下部著疊孔上
　坐便通汗其盡一丸藥即止内痔以藥一丸内下部
　立效仍不及薫忌魚熱麫等
又療五痔蝟皮散方
　　蝟皮(炙/)　　龜甲(炙/)　　當歸(各六/分)　黄茋
　　槐子　　　大黄(各八/分)　蛇皮(炙五/寸)　露蜂房(炙/五)
　　(分/)　　　　藁本　　　桂心(各五/分)　猪後懸蹄
　　甲(十四/枚炙)
　右十一味擣為散空腹以米飲服方寸匕日二漸加
　一匕半不利忌如前方
又療五痔下血不止方
　　槐子　　　五色龍骨　槲葉(炙令/紫色)　乾薑
　　芎藭　　　當歸　　　茜根　　　呉茱萸(各/六)
　　(分/)　　　　白歛　　　附子(五分/炮)　黄茋(八分/)
　　大黄(十分/)　猪懸蹄甲(十四/枚炙)　　　　髪灰(四分/)
　右十四味擣篩蜜丸空腹以飲服如梧子二十丸日
　二漸加至四十丸若利恐多以意减之忌如前方(出/第)
　(四卷中/)
小品療五痔散主酒客勞及損傷療下部中傍孔起居
血縱横出方
　　赤小豆(四分/熬)黄茋(三分/)　附子(炮/)　　白歛
　　桂心(各一/分)　芍藥　　　黄芩(各二/分)
　右七味擣為散以酒服方寸匕日三止血大驗(文仲/同備)
　(急集驗同/)
又方
　　藜蘆　　　大黄　　　黄連(各半/兩)　練木子(十/四)
　　(枚/)　　　　桃仁(十四枚/去皮)巴豆(四枚去/皮心)萆麻(十四/枚一)
　　(名狗蜱/)
　右七味㕮咀以猪肪一升煎三沸下去滓𫝊贅肉上
　日三外著此膏内服紫參丸常併行(古今録驗同/)
又療五痔大便肛邊清血出紫參丸療不差服之無不
差方
　　紫參　　　秦芁　　　亂髪灰　　紫菀
　　厚樸(炙已上/各一兩)藁本(二兩/)　雷丸(半升/)　白芷(一兩/)
　　䗪蟲(半兩/熬)　貫衆(三兩/去毛)　猪後懸蹄甲(十四/枚炙)
　　䖟蟲(半兩去/翅足熬)石南(半兩/炙)
　右十三味擣篩以羊脊骨中髓合猪脂各半升煎和
　丸如梧子未食酒服十五丸日再亦可飲下劇者夜
　一服四日肛邊痒止八日膿血盡䑕乳悉愈滿六十
　日終身不復發乆服益善有痔病十八年肚出長三
　寸服此方即愈亦療脫肛有人熱可除羊髓以赤蜜
　代(集驗備急千金同/)
集驗療五痔有氣痔温寒濕勞即發蛇蛻皮主之牡痔
生肉如䑕乳在孔中頗見外妨於更衣鼈甲主之牝痔
從孔中起外腫五六日自潰出膿血蝟皮主之腸痔更
衣挺出乆乃縮牡猪左懸蹄甲主之脈痔更衣出清血
蜂房主之方
　右所主藥皆下篩等分隨病倍其所主藥為三分旦
　早以井花水服方寸七病甚者旦暮服之亦可至四
　五服唯得食乾白肉病差之後百日乃近房室又用
　藥内下部有瘡内中無瘡内孔中(千金删繁文仲同/)
又方
　　野葛(末/)
　右一味以刀圭内藥中服五日知二十日差三十日
　愈(徐安用之良千金同/)
又方
　　煮槐根洗之又煮桃根洗之(千金備急同並出第/九卷中)
刪繁療五痔桃葉蒸痔方
　　桃葉(一斛/)　細糠　　　胡麻(各一/斗熬)
　右三味合為一家蒸之取細糠熟為度内小口甕中
　將肛門坐桃葉氣熏入肛門蟲出當死(出第十七卷/中)
千金療五痔方
　　蝟皮(三指/大切)　熏黄(如棗/大)　熟艾(一握/)
　右三味穿地作坑調和取便熏之取口中熏黄煙氣
　出為佳火氣稍盡即停三日將息更熏之三度永差
　勿犯風冷羹(闕/)臛將補慎雞猪魚生冷
又方
　　桑耳
　右一味作羹空腹下飰飽食之三日食之待孔卒痛
　如鳥喙取大豆小豆各一升合擣作兩囊中蒸之及
　熱更互坐之即差(並出第二十四卷中/)
　　五痔數年不差方六首
深師療五痔數年不差槐子丸主燥濕痔痔有雌雄為
病苦暴有乾燥腫痛者有崩血無數者有䑕乳附核者
有腸中煩痒者三五年皆殺人忌飲酒及作勞色犯之
即發方
　　槐子　　　乾漆(熬/)　　榝木根皮(各四兩一名/榝子即茱萸)
　　秦芁　　　黄芩　　　白歛　　　青木香
　　牡蠣(熬/)　　龍骨　　　附子(炮八/角者)　雷丸
　　蒺莉子　　白芷　　　桂心　　　雞舌香(各/二)
　　(兩/)　　　　黄茋(二兩/)
　右十六味𢷬篩蜜和為丸一服二十丸日三服(千金/翼同)
　(千金翼有丁香茱茰根皮無雞舌香榝木根皮/)
千金小槐實丸主五痔十年方
　　槐子(三斤/)　龍骨(十兩/)　礬石(燒/)　　硫黄(各一/斤)
　　白糖(二斤/)　大黄(十兩/)　乾漆(十兩/熬)
　右七味擣篩石二種及糖並細切内銅器中一石米
　下蒸之以綿絞取汁以和藥合作丸併手捻之丸如
　梧子大隂乾一服二十丸日三服(深師同/)
又槐酒主五痔五十年不差方
　　槐東南枝(細剉/一石)　　　　槐東南根(細剉/二石)
　　槐白皮(剉一石/)　　　　槐子(一石/)
　右四味大釡以水十六石煮取五石澄取漬更煎取
　二石六斗炊兩石黍米上麫二斗釀之攪令調封泥
　七日酒熟取清飲日三四適寒温量性常令小小醉
　耳合時更煮滓取汁濤米洗器不得用生水此藥忌
　生水故也(深師并翼同/)
又方
　　塗熊膽取差乃止但發即塗一切方皆不及此(救/急)
　　(并翼同並出第二十四卷中/)
古今録驗療三十年痔肛出下血如雞肝此腸痔肛邊
生痤横肛中此牡痔肛邊生乳此牝痔皆飽勞氣所生
方
　　大黄(如金色/者十兩)滑石(七兩/研碎)　芒硝(三兩/)　桑白皮(二/兩)
　　棗(三十/枚)　　黄芩(五/兩)　　杏仁(二兩/研)
　右七味切以酒一斗二升煮取二升盡服之當下
又療十年痔如䑕乳膿出便作血劇白歛散方
　　赤小豆(四/分)　黄茋(三分/)　芍藥(二分/)　白歛(二分/)
　　黄芩(三分/)　桂心(三分/)　附子(炮/)　　牡蠣(各二/分熬)
　右八味𢷬篩為散酒若泔汁服方寸七日三服(並出/第三)
　(十卷中/)
　　五痔脱肛方二首
千金療五痔脱肛槐皮膏止痛痒血出方
　　槐白皮(二/兩)　薫草　　　辛夷　　甘草
　　白芷(各半/兩)　野葛(六銖/)　巴豆(七枚/去皮)　漆子(六枚/)
　　桃仁(十枚/去皮)　猪脂(半/)
　右十味切以猪脂煎三上三下去滓以綿沾膏塞孔
　中日四五過蟲死差止痒痛大佳(出第二十四卷中/)
必效五痔脱肛方
　　以死蛇一枚指大者濕用掘地作坑燒蛇取有孔
　　板覆坑坐上蟲盡出(張文仲處出第六卷中/)
　　腸痔方一十五首
肘後療患腸痔每大便常有血方
　　以蒲黄水服方寸七日三差(備急文仲崔氏千金/古今録皆同)
又方
　　礬石(熬/)　　附子(炮各/一兩)
　右二味𢷬篩蜜丸如梧子服二丸酒下日三稍増百
　日永差不發(備急文仲崔氏千金同/)
又方
　　以鯉魚作鱠薑虀食之任性多少良(崔氏用鱔魚/)
又方
　　常食鯽魚羹及蒸隨意任之(備急文仲同並出第/三卷中)
文仲療腸痔方
　　以槐木上耳擣末飲服方寸七日三(肘後古今録/千金同)
又方
　　白薔薇根　枸把根(各二分/暴乾)
　右二味擣篩為末服方寸七日三五六日當更小腫
　是中病(崔氏備急肘後同/)
又方
　　生地黄(一斤/切)酒(二斗/)
　右二味以酒漬地黄三日隨意飲多少即差(肘後備/急同)
又方
　　取枳根皮末飲服方寸七日三亦可煮汁常飲(肘/後)
　　(備急崔氏皆同/)
備急療腸痔方
　　以穀子燒末𫝊之深者導之(文仲崔氏同/)
又方
　　以槐白皮一擔剉水煮令濃脫衣入中坐當如欲
　　大便狀冷更易不過三蟲出
又方
　　𢷬槐白皮作屑粉以導之(崔氏文仲千金必効同/)
又方
　　以蘩蔞燒灰礬石熬和為粉粉之(崔氏文仲范汪/同出第六卷中)
刪繁療肺虚勞寒損至腸中生痔名曰腸痔肛門邊有
核痛寒熱得之好挺出良乆乃縮而瘡生猪懸蹄青龍
五生膏方
　　猪懸蹄甲(三枚/炙)　　　　生梧桐白皮(四/兩)
　　生龍膽(五/分)　生桑白皮(五/分)蛇蛻皮(五分/)雄黄(五分/)
　　生青竹皮(六/分)生栢皮(七分/炙)露蜂房(炙/)　蜀椒(汗各/三分)
　　蝟皮　　　附子(㚿各/四分)　杏仁(二十枚/去皮)
　右十三味細切綿褁以苦酒二升浸一宿於火上炙
　燥𢷬篩以猪脂三升和㣲火煎之如薄糖𫝊并酒服
　如棗核(出第七卷中/)
崔氏療大便後出血此腸痔之疾宜服薤白湯方
　　薤白(切七合/)羊腎脂(一升/)
　右二味緩火煎令薤白黄去滓頓盡未差更服即止
　得膿血與糞相和即差
又方
　　白礬(燒汁/盡)　附子(炮去/皮)　乾姜(各一/兩)
　右三味𢷬篩蜜和飲服二丸至三丸日二服(並出第/四卷中)
　　諸痔方二十八首
廣濟療痔下血方
　　以蛇不問多少煎煮肉消盡去滓用汁和婆羅粥
　　著少塩食之大效一無所忌
又黄茋丸方
　　黄茋　　　枳實(炙各/三兩)　烏蛇(炙/)　　當歸
　　赤石脂(各二/兩)蝟皮(二兩炙/)
　右六味𢷬篩蜜丸空腹酒下如梧子二十丸二日服
　更不加減(並出第四卷中/)
范汪療痔下血黄連麯散方
　　黄連(二兩/)　麯(一兩/)
　右二味擣篩薄蜜溲先食以飲服五分七日三不知
　増至方寸七
集驗療痔蝟皮丸方
　　槐子(三兩/)　附子(炮二/兩)　當歸(二兩/)　連翹(二兩/)
　　乾地黄(五/兩)　乾薑(二兩/)　礬石(二兩燒/令汁盡)續斷
　　黄茋(各一/兩)　蝟皮(一具細切/熬令焦)
　右十味𢷬篩蜜丸飲服十五丸如梧子日再加至三
　十丸亦可主瘻常用大驗(肘後備急文仲删繁千金/古今録驗同)
又方
　　以生槐皮十兩削去黒皮熟擣丸如彈子綿褁内
　　下部中大效(備急千金同/)
又方
　　以槐赤雞一斤為散飲服方寸七(千金云槐糯也/)
千金療痔神方
　　以七月七日多採槐子熟擣涎取汁重綿絞内銅
　　器中盛庭中髙門上暴之二十日以上煎成取如
　　䑕糞大納穀道中日三亦主瘻及百種瘡(救急崔/氏古今)
　　(録驗同/)
又方
　　鯉魚腸(三具以火炙令香/)
　右一味以綿褁内下部中一食頃蟲當出魚腸數數
　易之盡數枚當差一方云坐上蟲出(古今録驗同/)
又方
　　虎頭骨(炙/)　犀角
　右二味各為末如雞子大以不中水猪脂和塗瘡上
　即差(救急深師同並出第二十四卷中/)
崔氏療痔方
　　雀林草(一大握粗切/)
　右一味以水二大升煮取一升頓服盡三日重作一
　劑無不差者
又方
　　取駱駝頷下毛燒作灰可取半雞子大酒和頓服
　　之(並出第四卷中/)
必效熨痔法痔頭出或疼痛不可堪忍方
　　取枳實煻灰中煨之及熱熨病上盡七枚立定發
　　即熨之永除也
又方
　　以麝香當門子印成鹽相和以手塗痔頭上若令
　　人著亦佳其痛不可忍者不過兩度永差
又方
　　以野猪肉炙食十頓即差三方云奇效
又方
　　取五月五日蒼耳子隂乾擣末水服三方寸七日
　　三差乃止
又方
　　以二十年乆鍼線袋口燒作灰分和水服
又痔正發疼痛方
　　以葱和鬚濃煮湯置盆中坐浸之須臾即當痛止
又方
　　以狸肉作羹食之或作脯食之不過三頓無不差
又方
　　以肥大棗一顆剥去赤皮取水銀掌中以唾研令
　　極熟塗棗瓤上内下部中差
又方
　　以萹蓄根葉𢷬汁服一升一兩服差
又方
　　薑屑(二兩/)
　右一味以水三大合煮之取一合去滓煖空腹服隔
　日再服忌猪肉蒜等
又方
　　倚死竹色黒者取之折斷燒為灰篩和薄飲服之
　　方寸七忌牛肉餘無所忌(出第三卷中/)
古今録驗療痔黄茋丸方　(是直殿中省散騎常侍郎/甄立言處)
　　黄茋　　　青箱子　　漏蘆　　　鼈甲(炙/)
　　狼牙(各五/分)　黄蘗(四分/)　犀角屑(八/分)　班猫(去足/翅熬)
　　蝟皮(四分/炙)　白礬(十分燒/去汁)芫青(去足/翅熬)　地膽(去足/翅熬)
　　蜈蚣(各十/枚炙)　猪懸蹄甲(七枚/炙)
　右十四味𢷬篩為散蜜和丸如梧子大空腹以飲服
　二丸日二増之以知為度忌一切油膩莧菜
又方
　　掘地深一尺圓徑四寸炭火燒令赤去火以魚簿
　　著口上取莨菪子一合内坑中燒煙出痔人坐上
　　以被擁當汗出密室内作之以煙盡更著一合莨
　　菪子熏避風如發汗法則差
又療諸痔及下血不止轉虚羸者服之無不效方
　　黄茋　　枳實(各二大兩半/細剉熬令黄)
　　黄礬石(一大兩炭火燒經一伏時仍數翻/轉令匀著火冷訖細羅去沙浄)
　右三味先擣黄茋枳實篩訖然後和礬石更擣匀蜜
　和丸空腹以酒下二十丸加至三十丸日再服忌蕎
　麫猪肉蒜魚勞事惟乆服一年半年愈良驗
又療痔方
　　鯉魚腸(可半升/)
　右一味擇之令浄仍新鮮取一方板可濶二尺以來
　厚二寸當中鑿孔深一寸半圓如醬盞口大布魚腸
　於其内以好麝香碎末滲魚腸取厚毡二三重當心
　開孔可板孔大小舖坐以被擁之數進食可至兩炊
　乆覺下部痛者即是䖝出也時且更坐良乆取魚腸
　細擇之恐䖝入於腸中䖝可長一二寸許細如網絲
　班作五色每出不過十餘枚不問度數䖝盡則止
許仁則日此病有内痔有外痔内但便即有血外有異
外痔下部有孔每出血從孔中出内痔每便即有血下
血甚者下血擊地成孔出血過多身體無復血色有痛
者有不痛者有此候者宜依後藥方
　　生槐子(一斗候未堅硬時採/)
　右一味𢷬令碎絞取汁日暴取稠取地膽暴乾𢷬篩
　為散和槐子煎作丸以飲服十丸日再加至三十丸
　如桐子大兼以煎撚作丸如棗核大内下部中日夜
　三四度亦可𢷬苦參末代地膽
依前生槐子煎不覺可宜合後黄茋十味散服之方
　　黄茋(五兩/)　苦參　　　𤣥參(各六/兩)　附子(炮/)
　　大黄(各三/兩)　乾薑(二兩/)　蝟皮(炙二/兩)　黄連(四兩/)
　　槐子(六合/)　猪懸蹄甲(一具/炙)
　右藥擣篩為散空腹以飲服方寸七日再服之漸漸
　加至二七忌猪肉冷水(出下卷中/)
　　痔下部如蟲齧方九首
肘後療痔下部痒痛如蟲齧方
　　胡粉　　　水銀
　右二味以棗膏調匀綿褁夜卧内穀中導之效(崔氏/同)
又方
　　以莵絲子熬令黄黒末以雞子黄和塗之(集驗文/仲備急)
　　(范汪崔氏等同/)
又方
　　以杏仁熬令黒𢷬取膏塗之(集驗備急文仲崔氏/同)
又方
　　以蝟皮燒灰傅之又獺肝燒𢷬散服之(崔氏備急/文仲同)
又方
　　以溺温令熱内少礬石以洗之良(崔氏同並出第/二卷中)
文仲療痔下部如蟲齧方
　　𢷬桃葉一斛蒸之令熱内小口器中以布葢上坐
　　之蟲死即差(肘後崔氏備急同一方有烏梅/)
又方
　　掘地作小坑燒令赤以酒沃中𢷬呉茱萸三升内
　　中及熱以板覆上開一小孔以下部坐上冷乃下
　　不過三度即差(肘後崔氏備急同/)
又方
　　以小豆一升好苦酒五升煮豆令熟出暴乾復内
　　令酒盡止𢷬末以酒服方寸七日三(崔氏備急同/)
又方
　　以猪椒子一升酒一升漬經五日稍稍飲一日令
　　盡佳(崔氏同出第六卷中/)
　　大便下血風冷積年變作痔方三首
崔氏療大便急去血或至一升數合而少血色此是内
傷風冷積年多變作痔方
　　大黄(五分/)　甘遂(三分/)　黄芩(二分/)　乾姜
　　附子(各四/分炮)　桃仁(三七枚/去皮尖)葱白(七莖/)
　右七味以水六升煮取一升半先服半升藥稍安又
　服半升須臾血發又服半升未㫁候發日再作不過
　三劑差忌猪肉等
又方
　　煮桃皮李皮篇蓄苦參取汁漬之大佳(出第四卷/中)
備急療大便血風冷積年多變作痔方
　　燒稻藁灰淋汁煎熱漬之三五度佳(崔氏肘後文/仲同)
　　灸痔法方二首
崔氏灸痔法
　　以繩圍病者項令兩頭相拄展繩從大椎正中量
　　之垂繩一頭當脊正下以墨㸃訖又量病者口兩
　　吻頭接繩頭正下復㸃之又量病者口吻如前便
　　中屈繩接前口吻繩頭正下復㸃之望使相當所
　　三處並下火重者各五百壯輕者三百壯即愈
又法
　　令疾者平坐解衣以繩當脊大椎骨中向下量至
　　尾株骨尖頭訖再折繩更從尾株尖頭向上量當
　　繩頭正下即㸃之高虢州初灸至一百壯得差後
　　三年復發又灸之便㫁兼療腰脚(並出第四卷中/)
　　雜療痔方五首
廣濟療痔瘻疽瘡方
　　光明砂(别研/)麝香當門子(别研/)　　蛇皮(五月五/日者熬)
　右三味等分研先以鹽湯洗拭乾於瘡上傅少蜜以
　散傅上差止
小品療穀道中痒痛痔瘡槐皮膏方
　　槐皮(五兩/)　甘草　　當歸　　白芷(各二/兩)
　　陳豉　　　桃仁(各二十/粒去皮)赤小豆(二/合)
　右七味剉以猪脂二升煎候白芷黄膏成去滓以塗
　之日三度(集驗同/)
刪繁療虚勞寒下痢不止肛邊轉生肉如䑕乳在大孔
傍時時膿出名牡痔鼈甲丸方
　　鼈甲(炙/)　　乾地黄　　黄連　　　連翹(各七/分)
　　括樓　　　黄茋　　　乾姜(各六/分)　蠐螬(五枚/炙)
　　猬皮(炙/)　　續㫁(各五/分)　附子(炮/)　　槐子
　　礬石(燒汁盡各四分/)
　右十三味𢷬篩以蜜丸如梧桐大飲下二十丸漸加
　至三十丸日再忌如常
又療腎勞虚或酒醉當風所損腎藏病所為酒痔肛門
腫生瘡因酒勞傷發㵼清血肛門疼痛蜂房膏方
　　蜂房(三兩/炙)　生槐白皮(十/兩)練實　　　桃仁(各五/十枚)
　　(熬/)　　　　白芷(二兩/)　赤小豆(一合/碎)猪膏(一升/半)
　右七味㕮咀綿褁以苦酒一升漬一宿下膏煎取酒
　盡膏成去滓取杏子大綿褁内肛門中又酒服一方
　寸七(出第三卷中/)
必効療痔及諸蟲方
　　石榴東引根(深者取一握/)
　右一味勿令見風拭去土挫又取鹿脯四指大一片
　炙兩畔令熟搥碎擘以水三升煮取一升適寒温空
　腹頓服之其患痔盛發者服即定諸蟲無問赤白並
　出差(出第三卷中/)
　　脫肛方三方
病源脫肛者肛門脱出也多因乆痢後大腸虚冷所為
肛門為大腸之候大腸虚而傷於寒痢而用氣􁀙而氣
下衝則肛門脱出因謂脫肛也(出第十七卷中/)
小品療脱肛熏方
　　以女萎一升以器中燒坐上熏肛門即愈(范汪集/驗千金)
　　(同出第十卷中/)
刪繁論曰肛者主大便道肺大腸合也號為通事令史
重十二兩長一尺二寸廣二寸二分應十二時若藏傷
熱即肛閉塞大便不通或腫縮入生瘡若腑傷寒則肛
寒大便洞㵼肛門凸出良乆乃入熱則通之寒則補之
不虚不實依經調之
療肛門主肺熱應肛門閉塞大便不通腫縮白蜜兊通
之方
　　以白蜜三升煎令成乾燥投冷水中可得丸長六
　　七寸許兊肛門中到身中向上入頭向下停少時
　　兊烊斯須即通泄(千金同出第三卷中/)
千金療肛出方
　　磁石(四兩/研)桂心(一尺/)　蝟皮(一枚/炙黄)
　右三味篩為散服方寸七一日服十服即縮勿舉重
　須㫁房室周年乃佳(出第二十五卷中/)
　　肛門凸出方三首
刪繁療肛門主大腸寒應肛門寒則洞㵼凸出猪肝散
方
　　猪肝(一片炙/令黄燥)黄連　　阿膠(炙/)　　芎藭(各二/兩)
　　烏梅肉(五兩/熬)艾葉(一兩/熬)
　右六味擣篩平旦空腹温服方寸七日再若不能酒
　白飯服亦得(千金同出第三卷中/)
千金肛門凸出壁土散方
　　故屋東壁土(一升碎研/)　皂莢三挺(長者/)
　右擣土為散褁敷肛門其頭出處取皂莢炙煖更遞
　熨之取入則止
又麻履底按入方
　　麻履底　　鼈頭(一枚/)
　右二味燒鼈頭為散敷肛門凸出頭炙履底以按熨
　令入永不出矣(並出第二十五卷中/)
　　卒大便脫肛方六首
肘後療卒大便脱肛方
　　灸頂上迴髪中百壯
又方
　　以豆醬清合酒塗之(文仲備急同/)
又方
　　燒虎骨末水服方寸七日三即差
范汪療卒大便脫肛方
　　以縁桑枝螺取燒末猪脂和敷之立縮亦可末以
　　粉之(備急張文仲同出第三卷中/)
千金療卒大便脱肛方
　　以猪膏和蒲黄敷之指推内之但以粉粉之亦佳
　　(張文仲備急同/)
又方
　　灸鳩尾骨上七壯(備急文仲集驗同出第二十五/卷中)
　　腸肛俱出方二首
肘後療若腸隨肛出轉廣不可入一尺來者方
　　擣生括樓取汁温服之以猪肉汁洗手隨抑按自
　　得入効(范汪小品張文仲備急千金同/)
備急若腸隨肛出方
　　熬石灰令熱布褁熨之隨按令入冷即易(小品文/仲備急)
　　(同出第八卷中/)
　　脫肛歴年不愈方三􁋳
集驗療脱肛歴年不愈方
　　以上鐡三斤以水一斗煮取五升以洗之日再(范/汪)
　　(千金備急文仲同出第六卷中/)
千金療脫肛歴年不愈方
　　以死鼈頭一枚燒令煙盡作屑以敷肛門上手按
　　之令入兼灸横(闕/)骨百壯
又方
　　以鐡精粉上按令入即愈(並出第二十五卷中/)
　　疝氣及㿗方六首
廣濟療疝氣核腫疼方
　　黄茋　　　桃仁(去尖/皮熬)　山茱萸　　五加皮
　　檳榔仁(各八/分)牛膝(六分/)　茯苓(六分/)　蓯蓉(八分/)
　　五味子(十八/分)人參　　　續㫁(各六/分)　桂心(八分/)
　　逺志(去心/)　石南(各五/分)　海藻(洗八/分)　𤣥參(十分/)
　　枳實(炙/)　　龍骨(八分/)　蒺蔾子(二十/分熬)
　右十九味擣篩蜜丸如桐子大酒服三十丸日二漸
　加至四十丸
又療腎虚疝氣腰膝冷疼隂囊腫痒狐隂丸方
　　狐隂(一枚/炙)　木香　　　蒺蔾子　腽肭臍
　　昆布(各六/分)　牛膝　　　莵絲子(各八分酒漬/)
　　桃仁(去尖/皮熬)　石斛(各十/分)　檳榔仁(十枚/)
　右十味擣篩蜜和丸如梧子大空腹以酒下二十丸
　至三十丸日再服忌熱麫蕎麥猪魚粘食等物(並出/第六)
　(卷中/)
集驗療㿗方
　　取楊柳如脚大指長三尺二十枚以水煮令極熟
　　以故布乾掩腫處取桞枝更互拄之如此取差止
　　(文仲備急千金同/)
千金療㿗方
　　牡丹(二兩/)　海藻(二兩/洗)　狐隂(一具/炙)　地膚子(二/兩)
　　茯苓(二兩/)　五味子(二/兩)　芍藥(二兩/)　橘皮(二兩/)
　　蜘蛛(五十/個熬)　防葵(二兩/)　細辛(二兩/)　蒺䔧子(二/兩)
　　桂心(二兩/)　澤㵼(二兩/)　桃仁(五十枚去/皮尖熬)
　右十五味下篩蜜和服十丸如梧子大稍加至二十
　丸忌胡荽生葱生菜酢物(出第二十五卷中/)
備急療㿗方
　　以桃　擣敷之亦療婦人隂腫乾即易(集驗同出/五卷中)
古今録驗療㿗蒺蔾丸方
　　蒺䔧子　　乾地黄(各一/分)鹿茸(炙十/分)　白歛(八分/)
　　磁石(十分/研)　礜石(煉十/分)　鐡精　　　桂心
　　續㫁(各五/分)　巴㦸天　　芍藥　　　𤣥參
　　通草　　　升麻　　　牛膝　　　寄生(各八/分)
　　澤㵼(七分/)　射干(八分/)　蓯蓉(十分/)　海藻(八分/如髮)
　　(者/)
　右二十味擣篩以蜜和為丸如梧子大飲下十丸日
　二漸増至二三十丸(甄立言處出第四十一卷中/)
　　卒病㿗方五首
肘後療超躍舉重卒得隂㿗方
　　白术(五/分)　　地膚子(十/分)　桂心(一分/)
　右三味擣末以飲服一刀圭日三(古今録驗同/)
又方
　　狐隂(一具/炙)　海藻　　　牡丹皮(各三/分)桂心(二分/)
　右四味擣篩為散蜜和為丸如梧子大小兒服五丸
　大人増之
集驗灸卒㿗法
　　以蒲横度口折之一倍増之以布著小腹大横理
　　令度中央上當臍勿使偏僻灸度頭及中央合二
　　處隨年壯好自養勿舉重大語怒言大笑呼喚(千/金)
　　(范汪同/)
又方
　　牽隂頭正上向灸莖頭所極又牽下向榖道又灸
　　所極又牽向左右髀直下行灸所極皆使正直勿
　　偏四處炷隨年壯佳(千金范汪同/)
又法
　　灸足厥隂左右各三壯穴在足大指間是也(千金/范汪)
　　(同並出第九卷中/)
　　㿗卵偏大方三首
千金療㿗疝卵偏氣上方
　　牡丹　　　防風(各一方/)
　右二味擣為散温酒服方寸七日二忌胡荽(出第二/十五卷)
　(中/)
張文仲小品牡丹散療㿗偏大氣脹方
　　牡丹　　　桂心　　　防風　　鐡精
　　豉(熬等分/)
　右五味擣篩酒和方寸七服之小兒一刀圭二十日
　愈嬰兒以乳汁和大豆與之大効忌如前(肘後同出/第七卷中)
古今録驗牡丹五等散療㿗疝隂卵偏大有氣上下脹
大行走腫大服此良驗方
　　牡丹皮　　防風　　　黄蘗(炙/)　　桂心(各一/分)
　　桃仁(二分去/皮尖研)
　右五味擣為散以酒服一刀圭二十日愈少小㿗疝
　最良小兒以乳汁和如一大豆與之忌如前(出第四/十一卷)
　(中/)
　　灸諸㿗法一十四首
千金論曰男㿗有腸㿗卵㿗氣㿗水㿗四種腸㿗卵㿗
難差氣㿗水㿗鍼灸易差
又卵偏大上入腹方
　　灸三隂交在内踝上八寸隨年壯
又男隂卵偏大㿗法
　　灸肩井解臂接處隨年壯男㿗灸小指端七壯病
　　在左者可灸左在右者灸右良効
又法
　　灸闗元百壯
又法
　　灸玉泉百壯報之穴在臍下四寸
又法
　　灸泉隂百壯三報之在横骨邊三寸
又㿗病隂卒腫者法
　　令並足合兩拇指爪相並以一艾丸灸兩爪端方
　　角處一丸令頓上兩爪角各令半丸上爪上七壯
又兩丸縮入腹法
　　灸三隂交隨年壯神効
又男隂卵大㿗病法
　　灸足太陽五十壯三報之
又法
　　灸足太隂五十壯又在内踝上一穴
又法
　　灸大拇指内側去端一寸白肉際隨年壯甚騐雙
　　灸之
又法
　　灸横骨兩邊二十壯夾莖是也
又法
　　灸足大指理中十壯隨邊腫灸之
灸小兒㿗法
　　先將兒至碓頭祝之曰坐汝令兒某甲隂囊㿗故
　　灸汝三七二十一灸訖便牽小兒令碓頭下向著
　　囊縫當隂頭灸縫上七壯即消巳驗艾炷㡌簮頭
　　大耳
又法
　　凡男㿗當騎碓軸以莖伸置軸上齊隂莖頭前灸
　　軸木上隨年壯即愈(並出第二十五卷中/)
　　隂腫方六首
病源此由風熱客於腎經腎經流於隂腎不能宣散故
致腫也(出第四卷中/)
集驗療男子隂腫大如斗核痛人所不能療者方
　　以雄黄一兩研碎綿褁甘草一尺生用切水一斗
　　煮取二升以洗之忌海藻菘菜
又方
　　取莧菜根𢷬薄之(范汪千金同/)
又方
　　取蔓菁根𢷬薄之(范汪同/)
又方
　　𢷬馬鞭草薄之(范汪同並出第九卷中/)
文仲療隂腫方
　　取桃仁去皮尖熬末酒服彈丸許不過三服即差
　　(千金備急同出第七卷中/)
古今録驗療腫大如斗方
　　取雞翅燒灰飲服其毛一孔生兩毛者佳腫在左
　　取左翅在右取右翅雙腫取兩邊翅(千金治小兒/卵腫出第四)
　　(十一卷中/)
　　隂疝腫縮方一首
病源疝者氣痛也衆筋㑹於隂器邪客於厥隂少陽之
經與冷氣相摶則隂痛而攣縮也(出第四卷中/)
文仲療隂卒縮入腹急痛欲死名隂疝方
　　狼毒(四兩/炙)　防葵(一兩/)　附子(二兩/炮)
　右三味𢷬篩蜜和丸如梧子酒服三丸日三夜二(古/今)
　(録驗范汪同出第七卷中/)
　　隂卒腫痛方三首
文仲葛氏療男子隂卒腫痛方
　　灸足大指第二節下横理文正中央五壯姚云足
　　大指本三炷(亦治小兒隂疝發時腫痛隨痛左右/灸之出第七卷中)
備急療男子隂卒腫痛方
　　雞翮(六枚/燒)　蛇床(等分/)
　右二味為末以飲服少許隨卵左右取雞羽(集騐同/姚方無)
　(蛇床/)
又若有息肉突出方
　　以苦酒三升漬烏喙五枚三日以洗一日夜三四
　　度差(肘後同出第五卷中/)
　　隂囊腫痛方五首
千金有人隂冷漸漸冷氣入隂囊腫滿恐死夜即痛悶
不得眠睡方
　　取生椒擇之令净以布綿褁著丸囊令厚半寸須
　　臾熱氣大通日再易之取消為効乃止
又方
　　煮大薊根汁服一升日三不過三劑愈
又方
　　醋和麵炙令熱熨之
又方
　　以醋和麫塗之
又方
　　釡月下土以雞子白和敷之効(肘後同並出第二/十五卷中)
　　隂下痒濕方七首
病源大虚勞損腎氣不足故隂汗隂冷液自泄風邪乗
之則搔痒也其湯鍼灸石别有正方補養宣導今附於
後養生方導引法云卧令兩手布膝頭取踵置尻下以
口内氣腹脹自極以鼻出氣七息除隂下濕少腹裏痛
膝冷不隨(出第四卷中/)
文仲療隂痒生瘡方
　　嚼胡麻塗之驗(肘後千金同/)
葛氏療隂囊下濕痒皮剥方
　　烏梅(十四/枚)　錢(四十文/)　鹽(三指撮/)
　右三味以苦酒一升於銅器中浸九日洗之効(肘後/同)
又方
　　煮槐皮苦參黄蘗及香薷汁洗之並良(肘後同出/第七卷中)
救急療隂下濕痒成瘡方
　　猪蹄(兩脚/)　槐白皮(切一升/)
　右二味斟酌以水煮洗瘡一日五六遍永差
又方
　　煮桃皮和黍米汁洗之(並出第五卷中/)
古今録騐療隂下痒濕湯洗方
　　甘草一尺以水五升煮取三升漬洗之日三四度
　　便愈
又療隂下濕痒生瘡方
　　呉茱萸一升水三升煮取三五沸去滓以洗瘡諸
　　瘡亦治之(出第四十一卷中/)
　　隂痛方三首
病源腎氣虚損為風邪所侵邪氣流入於腎經與隂氣
相擊真邪交争故令隂痛但冷者惟痛挾熱者則腫其
湯熨鍼石别有正方補養宣導今附於後養生方導引
法云兩足指向下拄席兩涌泉相拓坐兩足跟頭兩膝
頭外扠手互前向下盡勢七通去勞損隂膝冷(出第四/卷中)
集驗療卒隂痛如刺汗如雨出方
　　小蒜(一斤/)　韭根(一斤一/方無)　楊桞根(一斤/)
　右三味合燒以酒灌之及熱氣熏之即愈(千金同出/第九卷中)
千金療隂腫痛方
　　灸大敦三壯
又方
　　車前子末酒服之佳(出第二十五卷中/)
　　隂瘡方七首
病源腎榮於隂腎氣虚不能制津液則汗濕虚則為風
邪所乗邪客凑理而正氣不泄邪正相干在於皮膚故
痒搔之則生瘡(出第四卷中/)
千金療隂下生瘡洗湯方
　　地榆　　　黄蘗(各八兩/)
　右二味切以水一斗煮取六升去滓適寒温洗瘡日
　再只以黄蘗湯洗亦効
又凡妬精瘡者男子在隂頭節下婦人在玉門内並似
疳瘡作臼方
　　用銀釵以綿褁用臘月猪脂熏黄火上煖以釵烙
　　瘡上令熱取乾槐枝爇塗之以麝香黄礬青礬末
　　敷之小便後即敷之不過三兩度差但用疳瘡方
　　中藥敷之即差(出第二十五卷中/)
葛氏療男子隂瘡方
　　爛煮黄蘗洗之又用白蜜塗之
又方
　　黄連黄蘗各等分末之先煮肥猪肉湯洗之然後
　　以藥粉之
又方
　　以蜜煎甘草末塗之大良比見有人患塗頭腫坎
　　下瘡欲㫁者以猪肉湯漬洗之并用前粉粉之及
　　依陶方即差神驗(出第七卷中/)
必効療隂生瘡膿出作臼方
　　髙昌白礬(一兩/)
　右一味𢷬細研之鍊猪脂一合於磁器中和攪作膏
　取槐白皮切作湯洗瘡上拭令乾即取膏敷上及以
　楸葉貼上不過三兩度永差
古今録驗療隂瘡方
　　黄蘗　　黄連(各三/分)　胡粉(一合/)
　右三味𢷬為末粉上日三婦人綿褁棗核大内之(出/第)
　(四十一卷中/)
　　隂邊粟瘡方五首
必効療隂瘡隂邊如粟粒生瘡及濕痒方
　　以槐北面不見日處白皮一大握鹽三指一撮以
　　水二大升煮取一升洗之日三五遍適寒温用若
　　涉逺恐衝風即以米粉和塗之神効
又療隂瘡有二種一者作白膿出名曰隂蝕瘡二者但
赤作瘡名為熱瘡若是熱瘡用此方
　　取黄蘗黄芩各一兩切作湯洗之用黄蘗黄連末
　　粉之云神良
又方
　　以黄連和胡粉末敷之必效
又方
　　紫芽茶末(一分/)　　　　荷葉(一片燒灰/)
　右二味為末以鹽漿水洗訖敷之三五度即愈
又方
　　取停水處乾卷地皮末敷之神效(是長安郭承恩/用之得效出第)
　　(四卷中/)
　　著硇砂方四首
救急邂逅著􁬍砂損隂方
　　猪蹄(一具擘破/)　　　　浮萍草(三兩/)
　右二味以水三大升煮取半升去滓以瓶子盛汁内
　隂瓶中漬之冷即出拭乾便敷後藥粉之
又粉法
　　薔薇根皮　黄蘗(各三/分)　朴硝　　　蛇床子(各/一)
　　(分/)　　　　甘草(二分/炙)
　　右五味擣為散用前法浸洗後以粉瘡上亦不甚
　　痛慎風(出第八卷中/)
必効主著硇砂方
　　取雞子一枚煮熟剥取肉更用生雞子二個傾取
　　白和熟研令細以綿褁之立定(李饒州云竒効/)
又方
　　甘草　　黄蘗　　白礬(燒令汁盡/)
　右二味為末敷之(出第四卷中/)
　　九蟲方一首
病源夫九蟲者一曰伏蟲長四寸二曰蛔蟲長一尺三
曰白蟲長一寸四曰肉蟲狀如爛杏五曰肺蟲狀如蠶
形六曰胃蟲狀如蝦蟇七曰弱蟲狀如𤓰瓣八曰赤蟲
狀如生肉九曰蟯蟲至細微形如菜蟲伏蟲羣虫之主
也蛔虫貫心則殺人白蟲相生子孫轉大長至四五尺
亦能殺人肉蟲令人煩滿肺蟲令人欬嗽胃虫令人嘔
吐胃逆喜噦弱䖝又名隔䖝令人多唾赤蟲令人腸鳴
蟯蟲居胴腸多則為痔劇則為癩因人瘡處以生諸癕
疽癬瘻瘑疥齲蟲無所不為人亦不必盡有有亦不必
盡多或偏有或偏無者此諸蟲依腸胃之間若腑藏氣
實則不為害若虚則能侵蝕隨其蟲之動而變成諸患
也(集騐同出第十八卷中/)
集驗貫衆丸主療九蟲動作諸病方
　　貫衆(熬/)　　石蠶(熬五/分)　狼牙(四分/)　雚蘆(二分/)
　　蜀漆(六分/炙)　殭蠶(三分/熬)　雷丸(六分/)　蕪荑(四分/)
　　厚樸(三分/)　檳榔(六分/)
　右十味擣篩蜜丸空心煖漿水服三十丸日三不知
　稍稍加之白蟲用榧子湯服(備急文仲古今録驗范/汪同出第九卷中)
　　五藏蟲方七首
刪繁療脾勞有白蟲長一寸在脾為病令人好嘔而胷
中駭駭(一作/𤣥𤣥)嘔而不吐出前胡湯方
　　前胡(三兩/)　白术(三兩/)　赤茯苓(三/兩)　枳實(炙三/兩)
　　細辛(三兩/)　旋復花(三/兩)　常山(三兩/)　松蘿(三兩/)
　　龍膽(三兩/)　竹葉(切一/升)　杏仁(三兩去/尖皮)
　右十一味切以水一斗煮取三升去滓分三服若腹
　中熱滿下茫硝三兩黄芩三兩苦參二兩加水二升
　依方煎忌如常
又療脾勞熱有白蟲在脾中為病令人好嘔茱萸根下
蟲湯方
　　茱萸東引根(大者一/尺切)　　大麻子(八升/)橘皮(二兩/切)
　右三味切擣麻子爛並和煎服或下黄汁凡合藥禁
　聲勿語道作藥蟲當聞便不下切須忌之甚驗以水
　煎服臨時量之效
又療肺勞熱損生肺蟲形如蠶在肺為病令人欬逆氣
喘或謂憂恚氣隔寒熱皆從勞之所生名曰膏鍼灸不
著麥門冬五隔下氣丸方
　　麥門冬(十兩/去心)蜀椒(四分/汁)　逺志　　　附子(炮各/六分)
　　乾薑(五分/)　甘草(十分/炙)　人參(七分/)　細心(六分/)
　　桂心(五分/)　百部根　　白术　　　黄茋(各五/分)
　　杏仁(四十/枚)　檳榔(五分/)
　右十四味擣篩蜜丸如彈子許含一丸稍稍嚥汁忌
　如常
千金療腎熱四肢腫急蟯蟲如菜中蟲生腎中為病方
　　貫衆(大者三/枚熬)乾漆(二兩熬/)茱萸(六分一云五十枚/)
　　杏仁(四十/枚)　蕪荑　　胡粉　　　槐白皮(各/四)
　　(分/)
　右七味𢷬散平旦以井花水服方寸七増之以差止
又肺勞熱生蟲在肺為病方
　　東行桑根白皮(切一/升)　　東行茱萸根(切五/兩)
　　狼牙(三兩/)
　右三味切以酒七升煮取一升半平旦服盡
又療肝勞生長蟲在肝為病令人恐畏不安眼中赤方
　　雞子(五枚/去黄)　東行茱萸根(切三/升)　　　蠟(三兩/)
　　乾漆(四兩/熬)　粳米粉(半升/)
　右五味𢷬茱萸根漆為末和藥銅器中打雞子調火
　鍊可丸如小豆宿勿食旦以飲服一百二十丸小兒
　五十丸蟲即爛出差
又療心勞熱傷心有長蟲名蛔蟲長一尺貫心為病方
　　雷丸(熬/)　　橘皮　　　桃仁(各五/分)　狼牙(六分/)
　　貫衆(三枚/)　蕪荑　　　青葙子　　乾漆(熬各/四分)
　　亂髪(如雞/子燒)　殭蠶(二十/枚熬)
　右十味𢷬篩蜜丸以飲及酒空腹服二七丸日再服
　之(並出第十八卷中/)
　　長蟲方二首
集驗療長蟲雞子丸方
　　雞子白(三/枚)　乾漆(四兩熬/一本無)蠟(三兩/)　　粳米粉(半/斤)
　右四味内銅器中於㣲火上煎攪令調内粉令凝可
　丸置土上温乃内雞子攪令相得又煎令可丸宿勿
　食以飲下小豆許大一百二十丸小兒五十丸効驗
又方
　　取棟實以淳苦酒中漬再宿以綿褁内下部中令
　　入三寸許一日易之(千金范汪同並出第九卷中/)
　　蛔蟲方九首
病源蛔蟲者是九蟲之一也長一尺亦有長五六寸或
因腑藏虚弱而動或因食甘肥而動其發動則腹中痛
發作種聚去來上下痛有休息亦攻心痛口中喜涎及
吐清水賁傷心者則死診其脈腹中痛其脈法當沉弱
弦今反洪而大則蛔䖝也(出第十八卷中/)
廣濟療蛔䖝方
　　酸石榴根(東引入土五/寸者切二升)　檳榔(十枚碎/)
　右二味以水七升煮取二升半絞去滓著少米煮稀
　粥平旦空肚食之少間䖝便死快利効無忌(出第四/卷中)
肘後療蛔䖝或攻心痛如刺口中吐清水方
　　取龍膽根多少任用以水煮濃汁去滓宿不食平
　　旦服一二升不過再服下蛔䖝也
又方
　　取有子棟木根剉以水煮取濃赤黒汁用米煮作
　　麋宿勿食旦取肥香脯一片先喫令䖝聞香舉頭
　　稍從一口為度始少進漸加服一匕服至半升便
　　下蛔䖝(千金文仲同/)
又方
　　以雞子一枚開頭去黄以好漆少許内中相和仰
　　頭吞之䖝悉出矣(文仲集驗備急千金同出第二/卷中)
集驗蛔䖝攻心腹痛方
　　取薏苡根二斤剉以水七升煮取三升先食盡服
　　之䖝死盡出(千金范汪同出第九卷中/)
千金療蚘䖝方
　　雚蘆下篩以餅臛和服方寸七䖝不覺出之亦主
　　蟯䖝出(肘後云雚蘆一兩末以羊肉作臛和服出/第十八卷中)
崔氏療蚘䖝方
　　取繰蠶蛹汁空腹飲之良若非繰絲時即須収蛹
　　暴乾患者搗篩取意斟酌多少和粥飲服之
又方
　　鶴蝨(三兩/)
　右一味擣散以肥猪羊肉但得一色以葱豉為臛汁
　每旦空腹服以臛汁和一方寸匕頓服稍多飲臛汁
　佳若不能散服即以蜜和為丸如梧子一服十丸還
　以此臛汁下之假令明旦服今日暮即勿食明旦服
　藥訖還至巳時為佳要服此丸散使盡已後三十日
　勿雜食永差(出第五卷中/)
必効療蛔䖝方
　　菉豆三升煮取濃汁麻子一大升研取汁一升以
　　下然後取麻子汁半升和豆汁一升更煖令温温
　　正發即炙羊肉脯令熟先含嚥汁三五嚥即服之
　　須臾即吐出或利其䖝巳消如綿練帶三二百條
　　如未盡更服即永絶(郭叅軍云頻試無不差者一/方服麻子汁效出第六卷中)
　　寸白蟲方一十九首
病源寸白者九䖝之一也長一寸而色白形小褊因腑
藏虚弱而能發動或云飲白酒以桑枝貫牛肉炙食之
并食生魚所成又食生魚後即飲乳酪亦令生之其發
動則損人精氣腰脚疼弱又云此䖝生長一尺則殺人
(出第十八卷中/)
廣濟療白䖝如馬藺葉大於下部出不盡以刀截㫁者
令人漸漸羸瘦石榴湯方
　　醋石榴根(東引者/一大握)　　　牽牛子(半兩/熬末)蕪荑(三兩/)
　右三味以水六升煮取二升去滓分三服别和牽牛
　子末每服如人行五里更服盡快利䖝亦盡死出忌
　生冷猪魚牛肉白酒葵笋等此方神驗
又方
　　狼牙　　　白歛(各四分/)蕪荑(六分/)
　右三味擣散空肚以大醋和如膏温頓服之無所忌
　(千金同並出第四卷中/)
肘後療白䖝方
　　淳漆(三合/)　猪血(三合/)
　右二味相和㣲火上煎之不著手成宿勿食空腹旦
　先吃肥香脯一片服如大豆許一百丸日中䖝悉出
　亦主蚘䖝(范汪同/)
又方
　　濃煮猪肉汁煎檳榔三十枚取三升服之䖝盡出
　　(文仲備急同/)
又方
　　熟煮猪脂血宿勿食明旦飽食之䖝當下(文仲備/急同出)
　　(第二卷中/)
范汪療白䖝橘皮丸方
　　橘皮(四分/)　牙子　　　蕪荑(各六分/)
　右三味擣篩蜜丸如梧子以漿水下三十丸先食日
　再服
又方
　　狼牙(五兩/)
　右一味擣篩蜜丸如麻子大宿不食明旦空腹以漿
　水下一合服盡差
又方
　　棟實破其上取皮中子𢷬合蜜丸如梧子宿不食
　　旦以醋漿水若米汁下三百丸蟲並死或以麋爛
　　皮亦可丸服八十丸忌如常法(出第十九卷中/)
備急療白䖝蕪荑散方
　　狼牙(三分炙/)蕪荑(二分/)
　右二味擣為末酒和服之先食脯後頓服盡立差(張/文)
　(仲同出第六卷中/)
救急療白䖝方
　　石榴枝(東引者一握去瘡皮/)檳榔(七枚/)
　右二味以水二大升煮取強半頓服欲服時先嚼鹿
　脯嚥汁即進之每月一二三日喫藥必差以䖝頭向
　上月三以後服藥不効為其䖝頭向下也今日欲服
　預前一日莫食其䖝吃藥之後或利出或内消皆差
　忌食生繪白酒諸生肉冷物一月餘
又方
　　取榧子一百枚去皮火然啖之能食盡佳不能者
　　但啖五十枚亦得經宿䖝消自下無忌(崔氏同出/第八卷中)
崔氏療白䖝諸方不差方
　　取石榴東引根令患人以手大指與第三指滿一
　　握兩頭出者摠留之又取乾脯肥者如手大一片
　　細剉以水四升漬之一宿明旦煮取一升去滓分
　　三服如人行十里乆每欲服先嚼脯一片然後飲
　　藥并令人以手按所患人腹令藥易宣都服了有
　　頃當自便䖝出服藥以月一至五日以前是䖝頭
　　向上服之得力無問多少皆得出盡若疑䖝未盡
　　更合一劑永愈
又方
　　東引茱萸根(一大/握切)　　　麻子(半大升/)
　右二味先擣麻子極碎又盆中熟研以水一大升更
　和研絞取濃汁以浸茱萸根一宿明旦煮兩三沸頓
　服如不頓服分再服至明旦欲服藥今日午後便不
　得食仍須先嚼一片肥乾脯嚥汁然後服藥服一劑去
　䖝不盡停一日更作服一劑永差後一月日勿食脂
　膩魚肉必效(出第五卷中/)
千金療白䖝方
　　取榧子四十九枚去皮以月上旬旦空腹服七枚
　　七日服盡䖝消為水永差
又方
　　取茱萸北隂根洗去土切以酒一升漬一宿平旦
　　去滓分再服凡茱萸皆用細根東北隂者良若指
　　以上大者皆不佳用之無力(范汪同/)
又方
　　熬錫令速燥末平旦作羊肉臛以藥方寸匕内汁
　　中服之一方熬胡粉
又方
　　桑白皮切三升以水七升煮取二升宿不食明旦
　　頓服之
又方
　　用石榴根如茱萸根法
又方
　　胡麻(一升/)　胡粉(一兩/)
　右二味搗末明旦空腹以猪肉臛汁服盡即差(並出/第十)
　(八卷中/)
　　蟯蟲方六首
病源蟯蟲是九蟲之一也形甚小如今之蝸蟲狀亦因
腑藏虚弱而致發動甚者則能成痔瘻疥癬癩癕疽瘑
諸瘡蟯蟲此是人體虚弱極重者故蟯蟲因之動作無
所不為也(出十八卷中/)
范汪療蟯蟲芫花散方
　　芫花　　　狼牙　　雷丸　　　桃仁(去皮/尖)
　右四味𢷬散宿勿食平旦以飲服方寸七當下蟲也
又巴豆白膏療蟯蟲方
　　巴豆(一枚燒令烟/㫁去心皮)　　　桃仁(四枚熬令黒去皮/)
　右二味合𢷬作三丸大人清旦未食以漿服盡少小
　服一丸若不下明旦更復作服(並出第十九卷中/)
千金療蟯蟲在胃中漸漸羸人方
　　淳酒　　　白蜜　　　好漆(各一升/)
　右三味合銅器中微火上煎之令可丸丸如桃核大
　一枚宿勿食空腹温酒下蟲不下再服之(肘後備急/集驗范汪)
　(同出第十八卷中/)
備急葛氏療蟯蟲攻心如刺吐清汁方
　　𢷬生艾汁宿不食平旦嚼脯一片令蟲聞香後飲
　　汁一升當下蟯蟲(備急文仲並同肘後云療蚘䖝/)
陶氏療蟲方
　　取七月七日蒺藜子隂乾燒作灰先食服方寸七
　　一服三日止(范汪千金同/)
又方
　　以好鹽末二兩淳酒半升於銅器中煮令數沸宿
　　勿食清旦空肚頓服之(備急文仲千金范汪等同/並出第七卷中)
　　三蟲方匕首
病源三蟲者長蟲赤蟲蟯蟲為三蟲也猶是九蟲之數
也長蟲者蚘蟲也長一尺動則吐清水出則心痛貫心
則死赤蟲狀如生肉動則腸鳴蟯蟲細微形如菜蟲也
居胴腸之間多則為痔劇則為癩因人瘡處即生諸癕
疽癬瘻瘑疥齲蟲無所不為此既是九蟲内之三者而
今别立名者當以其三種偏發動成病故為三蟲也其
湯熨鍼石别有正方補養宣導今附於後養生方導引
法云以兩手著頭相乂長引氣即吐之坐地緩舒兩脚
以兩手從外抱膝中疾低頭入兩膝間兩手交义頭上
十二通愈三蟲又云叩齒二七過輒咽氣二七如是三
百通乃止為之二十日邪氣悉去六十日小病愈百日
大病除三蟲伏尸皆去面體光澤(出第十八卷中/)
肘後療三蟲方
　　茱萸根(取東引指大者長一尺/)　括樓(四兩切/)
　右二味細剉茱萸根以酒一升漬之一宿旦絞去滓
　宿勿食旦空腹先喫脯然後頓服之小兒分三服亦
　療寸白蟲
又方
　　擣桃葉絞取汁飲一升(千金集驗同一方云平旦/飲三合)
又方
　　真珠(一兩研/)亂髪(如雞子大燒末/)
　右二味内苦酒中旦空腹頓服之令盡(集驗范汪同/千金治蟯䖝)
又三蟲者謂長蟲赤蟲蟯蟲也乃有九種而蟯蟲及寸
白人多病之寸白從食牛肉飲白酒所成相連一尺則
殺人服藥下之須結褁潰然出盡乃佳若㫁者相生未
巳更宜速除之蟯蟲多是小兒患之大人亦有其病令
人心痛清朝口吐汁煩燥則是也其餘各種種不利人
人胃中無不有者宜服九蟲丸以除之
范汪療三蟲白歛丸方
　　白歛　　　狼牙　　　雚蘆　　桃花
　　貫衆(各三/分)　橘皮(二分/)　蕪荑　(分/)
　右七味搗篩蜜丸如小豆大宿勿食旦以漿水服一
　劑日中乃食立下男子病大腹面黄欲食肉服此藥
　下赤蟲如笋莖者一尺所有頭目百餘枚病愈又九
　江謝丘病脅下有積大如杯小腹亦堅伏痛上下移
　嘔逆喜唾心下常痛欲食肉服此藥下蟲無頭足赤
　身有口尾二百餘枚得愈又九江陳昉病大腹煩滿
　常欲食生菜服此藥下白蟲大如臂小者百餘枚立
　差姙身婦人不得服之
又療三蟲竹節丸方
　　燒竹節　　雷丸(各三/分)　錫屑(二分/)　橘皮(一分/半)
　右四味𢷬篩蜜丸如梧子大一服八丸日三服
又療三蟲芎藭散方
　　芎藭　　雷丸　　　桔梗　　　白芷(各四/分)
　右四味擣散以蜜飲苦酒或米汁服方寸七日三服
　又可用蜜丸如梧子吞三十丸當稍稍下不盡更服
　一劑(出第十九卷中/)
備急療三蟲方
　　雚蘆(四兩/炙)　乾漆(二兩/熬)　呉茱萸(四兩/)
　右三味為末依前先嚼脯以粥清服方寸七日一服
　(肘後范汪同/)
　　雜療蟲方三首
廣濟療蛔蟲寸白蟲方
　　檳榔(十二/分)　當歸　　鶴蝨　　　蕪荑(熬/)
　　橘皮(各六/分)　貫衆　　雷丸(各四/分)
　右七味擣散空腹煮大棗湯服方寸七日二服漸加
　至三匕微利無忌(出第四卷中/)
千金療蟯蟲蛔蟲及痔䘌蟲食下部生瘡桃湯方
　　桃皮(一兩/)　槐子(三兩/)　艾葉　(兩/)　大棗(三十/枚)
　右四味以水三升煮取半升空腹頓服之(出第十八/卷中)
又療寸白蟲化為水泄出永除方
　　榧子　　　檳榔　　蕪荑(等分/)
　右三味為散温酒服二錢七先燒牛肉脯喫後服藥
　也
　
　
　
　
　
　
　
　
　
　
　
　
　外臺秘要方卷二十六
欽定四庫全書
　外臺秘要方卷二十七
　　　　　　　　　　　　　唐　王燾　撰
　　諸淋方三十五首
病源諸淋者由腎虚而膀胱熱故也膀胱與腎為表裏
俱主水水入小腸下於胞行於隂為溲便也腎氣通於
隂隂津液下流之道也若飲食不節喜怒不時虚實不
調則腑藏不和致腎氣虚而膀胱熱也膀胱津液之腑
熱則津液内溢而流於睾水道不通水不上不下停積
於胞腎虚則小便數膀胱熱則水下澁數而且澁則淋
瀝不宣故謂之淋其狀小便出少起數少腹弦急痛引
於臍又有石淋勞淋血淋氣淋膏淋諸淋形證各隨名
具説於後章而以一方療之者故謂諸淋也其湯熨針
石别有正方補養宣導今附於後養生方導引法云偃
卧令兩足布膝頭斜踵置鳩口内氣振腹鼻出氣去淋
數小便又去石淋莖中痛又云蹲踞髙一尺許以兩手
從外屈膝内入至足趺上急手握足五指極力一通令
内曲以利腰髖療淋也(出第十四卷中/)
廣濟療患淋來積年比醫療不能得愈或十日五日一
發即有可時今年因病更頻數二十日來不定方
　　滑石　　　冬葵子(各八/分)瞿麥　　　石韋(各五/分去)
　　(毛/)　　　　蒲黄(六分/)　陳橘皮(四分/)芍藥
　　茯苓　　　芒硝(各六/分)　子芩(六分/)
　右十味擣篩為散空腹煮後飲子服方寸七日二服
　漸加至一匕半忌熱麫炙肉醋蒜等
又飲子方
　　桑白皮(六分/)通草　　　百合(各八/分)　白茅根(一/分)
　右四味細剉以水四升煮取二升去滓温下前散藥
　口乾渇含之亦得也
又療淋小便不通六七日方
　　滑石(五兩/)　通草(三兩/)　瞿麥(三兩/)　冬葵子(一/兩)
　　茅根(一升/)　石葦(三兩/去毛)　芒硝(二兩/)
　右七味切以水九升煮取二升八合去滓内芒硝分
　温三服每服如人行六七里進一服以微利為度忌
　如前(並出第四卷中/)
范汪療淋方
　　取蘩縷草滿兩手把以水煮服之可常作飲勿不
　　飲也
又方
　　煮莵絲子服之如蘩縷法
又方
　　露蜂房燒飲之取如椀大者妙
又方
　　雞子二枚去白黄以鹽内殻中使滿以三升水漬
　　一升豉絞取汁取殻中鹽投汁中攪令調盡服之
又方
　　滑石　　　海蛤　　　雞子壳(各等分/)
　右三味搗篩為散以飲服半錢匕日三服漸加至一
　錢七甚良
又方
　　取地麥草一名地膚草二七把以水二升煎之亦
　　可長服一法旦漬豉汁飲之良
又療淋利小便葵子散方
　　葵子(半升/)　滑石(二兩/)　石南葉(一/兩)　地榆(三兩/)
　　石韋(一兩/去毛)　通草(一兩/)
　右六味擣篩為散飲服方寸七日三服良
又療淋莖中有石方
　　取雞屎白半升暴乾熬之令香擣篩為散以酪(一/云)
　　(酢/)漿飲方寸七日三服到一二日當下石即愈
又療淋師所不能療者神方
　　取葛上亭長生折㫁腹腹中有白子如小米長二
　　三分取著白板子上隂乾燥二三日藥成若有人
　　患十年淋服三枚八九年以還服二枚服時以水
　　著小杯中水如棗許内藥盞中半食頃以𤓰甲研
　　當令扁扁見於水中仰頭令人冩入咽喉中勿令
　　近牙近則著牙齒間不盡得入咽之也藥雖㣲小
　　下喉自當覺至下焦淋所有頃藥作大煩急不可
　　堪者飲麥乾飯汁藥勢止也若無麥乾飯汁但水
　　亦可耳老小服三分之一藥當下淋如膿血連連
　　爾石去者或如指頭或青或黄男女服之皆愈并
　　療婦人産生後餘疾積聚或成帶下服之亦愈此
　　蟲正月二月為芫青三月為王不留行四月五月
　　六月為葛上亭長七月為班猫九月十月為地膽
　　隨時變耳亭長時頭當赤身黑若淋不止以意節
　　度更増服之(並出第六十五卷中/)
小品地膚湯療下焦諸結熱小便赤黄數起出少大痛
或便血温病後餘熱及霍亂後當風取熱過度飲酒房
勞及步行冒熱冷飲逐熱熱結下焦及乳石熱動闗格
少腹堅胞脹如斗大諸淋服之即通方
　　地膚草(三兩/)知母　　　猪苓(去皮/)　瞿麥
　　黄芩　　　升麻　　　通草(各二兩/)海藻(一兩/)
　　葵子一(升/)　枳實(二兩炙/)
　右十味切以水九升煮取三升分為三服大小便皆
　閉者加大黄三兩婦人房勞腎中有熱小便難不利
　腹滿痛脉沉細者加猪腎一具(千金同崔氏云若加/猪腎先以水一斗半)
　(煮取一斗内藥煎/)
又療淋榆皮湯方
　　榆皮(半斤/)　滑石(二兩一/方一兩)黄芩(一兩一/方二兩)甘草(炙/)
　　瞿麥(各二/兩)　葵子(一升/)
　右六味切以水一斗煮取三升温服一升旦服忌海
　藻菘菜(並出第四卷中/)
集驗療淋方
　　以比輪錢三百文以水一斗煮取三升飲之神効
　　(肘後同千金治氣淋通按比輪錢未詳/)
又方
　　取牛耳中毛燒灰服半錢七立愈(文仲必効同/)
又方
　　燒頭髪灰服之良(文仲同並出第五卷中/)
千金療淋痛方
　　滑石(四兩/)　貝子(三十/枚燒)　茯苓　　白术
　　通草　　　芍藥(各二/兩)
　右六味擣篩為散酒服方寸七日二服大良
又方
　　葵子(五合/)　茯芩　　　白术　　當歸(各二/兩)
　右四味切以水七升煮取三升分三服(范汪同/)
又方
　　栝樓　　　滑石　　　石葦(去毛各二兩/)
　右三味為散以大麥粥飲服方寸七日三服良
又方
　　蜀葵根(八兩/)大麻根(五兩/)甘草(一兩炙/)貝子(五合/燒)
　　通草(二兩/)　茅根(三斤/)　石首魚頭石(四兩/)
　右七味切以水一斗二升煮取五升分為五服日三
　夜二服亦主石淋
又方
　　取細白沙三升一味熬令極熱以酒三升淋取汁
　　一合服之(一云頓服/)
又方
　　榆皮(一斤/)　車前子(一升/)冬𤓰子(一升/)鯉魚齒
　　桃膠　　　地麥草　　通草(各二兩/)瞿麥(四兩/)
　右八味切以水一斗煮取三升分三服日三服
又療卒淋方
　　灸外踝尖七壯
又方
　　取石首魚頭石末水服方寸七日三服
又方
　　鯉魚齒燒灰末酒服方寸七日三服(並出第二十/一卷中)
崔氏療淋散方
　　石韋(洗刮/去毛)　大蟲魄(一兩/研)滑石(一兩/半)　當歸
　　芍藥　　　黄芩　　　冬葵子　　瞿麥(各一/兩)
　　亂髪(三團如雞/子大燒灰)　　　　茯苓(一兩半/)
　右十味擣篩為散服方寸匕日二服(出第四卷中通/按大䖝魄即琥)
　(珀/)
古今録驗療淋瞿麥散方(主簿甄權處/)
　　瞿麥　　　石韋(去毛/)　滑石　　　車前子
　　葵子(各四兩/)
　右五味擣篩冷水服方寸七日三服増至三七
又方
　　取生續斷絞汁一升服之
又療淋滑石湯方
　　滑石(一兩/)　榆白皮(二/兩)　石韋(一兩/去毛)　地麥草(二/兩)
　　葵子(二兩/)
　右五味切以水一斗煮取四升分四服日再服甚良
又療淋榆皮湯方
　　瞿麥(二兩/)　防葵(一兩/)　榆白皮(一/兩)　葵子(一升/)
　　滑石(二兩一/方四兩)黄芩(一兩一/方二兩)甘草(二兩一方/一兩炙)
　右七味切以水一斗煮取三升分二服
又方
　　取附舡底苔大如鴨子以甌半水煎取一甌頓服
　　日三服(千金治氣淋並出第二十六卷中/)
近効療淋方
　　葵子(一升/)
　右一味以水三升煮取二升去滓分温服(煎茅根飲/之亦佳)
又方
　　人參(六分/)　厚樸(三分/炙)　粟米(二合/)
　右三味切以水三升煮取七八合以新布絞去滓分
　温三服服别相去如人行七里
又方
　　茯苓　　　地骨皮(各三/兩)甘草(炙/)　　黄芩
　　前胡　　　生薑(各二/兩)　麥門冬(八兩/去心)竹葉(切一/升)
　　蒲黄(二兩/)
　右九味切以水九升煮二升六合去滓分為三服
　　五淋方三首
集驗論五淋者石淋氣淋膏淋勞淋熱淋也石淋之為
病小便莖中痛尿不得卒出時自出痛引少腹膀胱裏
急氣淋之為病小便難常有餘瀝膏淋之為病尿似膏
白出少腹膀胱裏急勞淋之為病倦即發痛引氣衝小
便不利熱淋之為病熱即發其尿血後如豆汁狀畜作
有時五淋各異療方用雜故不載也(並出第五卷中/)
范汪療五淋方
　　䗪蟲(五分熬一/作蝱虫)　　　　班猫(二分去/趐足熬)
　　地膽(二分去/足熬)　　　　　猪苓(三分/)
　右四味擣篩為散每服四分七日進三服夜二服但
　少腹有熱者去猪苓服藥二日後以器盛小便當有
　所下肉淋者下碎肉血淋者下如短繩若如肉膿氣
　淋者下如羹上肥石淋下石或下砂劇者十日即愈
　禁食羹猪肉生魚葱鹽醋以小麥汁服之良
又療五淋神良延命散方
　　滑石　　　礜石(燒半/白)　石膏　　　車前子
　　露蜂房(炙并白子用之/)　貝子(擣著苦酒中二三/宿取細者用之)
　　栢子仁　　魚齒(擣令熟/)雞矢白　　苦瓠中穰
　　(并子熬/)　　特牛隂頭毛(燒/)　　　　芒硝(熬令/汁盡)
　　(各一分/)　　白雞肶胵裏黄皮(熬/)　　婦人隂上
　　毛(二分燒一本無/)
　右十四味擣篩為散每服半錢七加至一錢七日三
　夜一服以葵子飲下之三日愈甚者不過六七日愈
　小便以器盛之當見石及諸物也(並出第十五卷中/)
必効療五淋方
　　白茅根四斤剉之以水一斗五升煮取五升去滓
　　分三四服(肘後千金同出第三卷中/)
　　石淋方一十六首
病源石淋者淋而出石也腎主水水結則化為石故腎
客砂石腎虚為熱所乗熱則成淋其病之狀小便則莖
裏痛溺不能卒出痛引少腹膀胱裏急砂石從小便道
出甚者塞痛令悶絶(出第十四卷中/)
范汪療石淋方
　　鼈甲燒灰擣篩為散酒服方寸匕頻服數劑當去
　　石也(肘後同/)
又方
　　取人家籬牆上連蔓葎闊掘出見其根挽㫁以杯
　　於坎中承其汁服之一升石自當出若不出更服
　　一升
又方
　　取車前子二升用絹囊盛之以水八升煮取三升
　　去滓頓服之移日又服石當下也宿勿食服之神
　　良(肘後千金同/)
又方
　　栢子仁　　芥子　　　滑石(各等分/)
　右三味擣篩為散以麥汁飲服方寸七日三服已効
又方
　　牛角燒灰服方寸七日五六服任意飲酒
又方
　　瞿麥子擣為末酒服方寸七日三服至一二日當
　　下石又香薷𢷬作屑以酢漿飲服方寸七日三至
　　二三日當下石(並出第十五卷中/)
小品療石淋方
　　浮石取滿一手擣為末以水三升苦酒一升煮取
　　二升澄清温服一升不過再三服石即出(古今録/驗千金)
　　(崔氏同出第四卷中/)
集驗療石淋方
　　鯉魚齒一升貝齒一升擣篩以三嵗苦酒和分為
　　三服宿不食旦服一分日中服一分暮服一分(古/今)
　　(録驗范汪同/)
文仲石淋方
　　桃膠如棗大夏月著三合冷水中冬月以湯三合
　　和之一服日三當下石石盡即止(千金古今録驗/同)
又方
　　濃煮車前草汁飲之良也(古今録驗同出第四卷/中)
古今録驗療石淋及諸淋方
　　石首魚頭石(十四/枚)　　　當歸(等分/)
　右二味擣篩為散以水二升煮取一升頓服立愈單
　用魚頭石亦佳
又石淋石韋散方
　　石韋(去毛/)　滑石(各三分/)
　右二味擣篩為散用米汁若蜜服一刀圭日二服(范/汪)
　(同/)
又方
　　取生葎葉擣絞取汁三升為三服石自出(范汪同/)
又滑石散療石淋莖中疼痛瀝瀝晝夜百餘行内出石
及血方
　　滑石(二十/分)　石韋(去毛/)　當歸　　　通草
　　地膽(去足/熬)　鍾乳(研各/二分)　車前子(三/分)　瞿麥
　　蛇床子(二/分)　細辛　　　蜂房(炙各/一分)
　右十一味為散以葵汁麥粥服方寸七日三
又療石淋瀝瀝莖中痛晝夜百行或血出延命散方
　　滑石　　　牛角䚡(燒/灰)　芒硝(各二/兩)　瞿麥(三兩/)
　　車前子　　露蜂房(炙/)　貝子(燒/)　　栢子仁
　　魚齒(炙/)　　雞矢白　　苦瓠子(燒/)　牛隂頭毛
　　(各一兩/)　　婦人隂上毛(二分一/本無)
　右十三味擣篩為散以葵汁服方寸七日三服
又療石淋方
　　取雞子陳者一枚用苦酒一升以雞子合苦酒置
　　器中以油紙三四重密封頭不令水得入沉井中
　　一宿平旦取剥去皮吞其黄石即消去(並出第二/十六卷中)
　　血淋方五首
病源血淋者是熱淋之甚者則尿血謂之血淋心主血
血之行身通遍經絡循環腑藏勞熱甚者則散失其常
經溢滲入胞而成血淋也(出第十四卷中/)
廣濟療血淋不絶雞蘇飲子方
　　雞蘓(一握/)　竹葉(一握/切)　石膏(八分/碎)　生地黄(一/升)
　　(切/)　　　　蜀葵子(四分末/湯成下)
　右五味以水六升煮取二升去滓和葵子末分温二
　服如人行四五里乆進一服(古今録騐范汪同/)
又療血淋小便磣痛方
　　雞蘇(二兩/)　滑石(五兩/碎)　生地黄(半/斤)　小蘇根(一/兩)
　　竹葉(二兩/)　通草(五兩/)　石膏(五兩/碎)
　右七味細剉以水九升煎取三升去滓分温三服如
　人行四五里進一服(並出第四卷中/)
千金療血淋方
　　石韋(去毛/)　當歸　　　芍藥　　　蒲黄(各等/分)
　右四味為散酒服方寸七日三服(肘後文仲同出第/二十一卷中)
備急陶氏療淋下血二升者方
　　取苧麻根十枝以水五升煮取二升一服血止神
　　騐(肘後古今録騐同/)
又方
　　灸足大指前節上十壯良(並出第六卷中/)
　　小便赤色如紅方三首
延年論曰療小便赤色如淺紅花汁此是憂愁驚恐心
氣虚熱客邪氣與熱摶於心所以小便赤心主南方火
王在四月五月六月其色赤驚恐動於心心不受邪邪
即𫝊於小腸滲入胞中所以小便赤此為微邪其病猶
輕今服丸子即得漸差心即是火火惡於清清即是水
水能滅火既損心氣即不得食熱及冷水并勿憂愁如
不慎恐小便色赤如血漸即難愈今處乾地黄丸補心
神益脾氣散客熱自然調和小便色即自變如常第一
不得憂愁在心并勿食熱食及冷水等方
　　乾地黄　　黄芪(各六/分)　防風　　　逺志
　　茯神　　　括樓　　　子芩(各四/分)　鹿茸(炙三/分)
　　龍骨(四分五/色者)人參(五分/)　滑石(十二/分)　石韋(湯漬/一宿)
　　(刮去皮/)　　當歸(各二/分)　芍藥　　　蒲黄
　　甘草(炙/)　　戎鹽(各三/分)　車前子(八/分)
　右十八味篩為末以蜜及棗膏各半相和煎令消散
　和藥為丸如梧桐子大每食後少時以粥清下十丸
　日二三稍加至十五二十丸以知為度(許孝璋處/)
又茅根飲子療胞絡中虚熱時小便如血色方
　　茅根(一升/)　茯苓(三兩/)　人參　　　乾地黄(二/兩)
　右四味切以水五升煮取一升五合去滓分温五六
　服一日食盡(文仲處/)
文仲通草飲子主熱氣淋澁小便赤如紅花汁色方
　　通草　　　葵子　　茅根　　　王不留行
　　蒲黄(炮/)　　桃膠　　瞿麥　　　滑石(各一/兩)
　　甘草(七錢/)
　右九味切以水一斗煮取六升去滓分温五六服忌
　如藥法
　　熱淋方三首
病源熱淋者三焦有熱氣摶於腎流入於胞而成淋也
其狀小便赤瀝亦有宿病淋今得熱而發者其熱甚則
變尿血亦有小便後如似豆羮汁狀者畜作有時也(出/第)
(十四卷中/)
(闕/)
　
　
廣濟療熱淋方
　　車前草(切一/升)通草(三兩/切)　葵根(切一/升)　芒硝(六分/湯成)
　　(下/)
　右四味以水七升煮取二升絞去滓内硝分温三服
　服别相去如人行六七里微利為度忌熱食(出第四/卷中)
古今録騐療淋小便數病膀胱中熱滑石散方
　　滑石(二兩/)　括樓(三兩/)　石韋(二分/去毛)
　右三味擣篩為散以大麥粥清服方寸匕日三(並出/第二)
　(十六卷中/)
近効療熱淋日夜數十度服藥不差方
　　空腹服井花水一二升必差韋鴻臚進用如神効
　　方喫水了後行六七百步甚良
　　勞淋方三首
病源勞淋者謂勞傷腎氣而生熱成淋也腎氣通於隂
其狀尿留莖内數起不出引少腹痛小便不利勞倦即
發也(出第十四卷中/)
千金夫勞淋之為病勞倦即發痛引氣衝灸之方
　　灸足太隂百壯在内踝上三寸三報之療與氣淋
　　同
又療五勞七傷八風十二痺以為淋勞結為血淋熱結
為肉淋小便不通莖中痛及少腹急痛不可忍者方
　　滑石(三分/)　王不留行　冬葵子　　車前子
　　桂心　　　甘遂　　　通草(各二/分)　石韋(四分/去毛)
　右八味𢷬篩為散以麻子粥五合和服方寸七日三
　服尿清差(並出第二十一卷中/)
古今録騐療石淋勞淋熱淋小便不利胞中滿急痛石
韋散方
　　通草(二兩/)　石韋(二兩/去毛)　王不㽜行(一/兩)滑石(二兩/)
　　甘草(炙/)　　當歸(各二/兩)　白术　　　瞿麥
　　芍藥　　　葵子(各三/兩)
　右十味𢷬篩為散先食以麥粥清服方寸七日三服
　(出第二十六卷中/)
　　氣淋方五首
病源氣淋者腎虚膀胱熱氣脹所為也膀胱與腎為表
裏膀胱熱熱氣流入胞熱則生實令胞内氣脹則少腹
滿腎氣不能制其小便故成淋耳其状膀胱小便皆滿
尿澁常有餘瀝是也亦曰氣癃診其少隂脈數者男子
則氣淋(出第十四卷中/)
千金療氣淋方
　　灸闗元五十壯
又方
　　夾玉泉相去一寸半灸三十壯
又方
　　水三升煮豉一升一沸去滓内鹽一合頓服之
又方
　　擣葵子末湯和服方寸七
又方
　　空腹單茹蜀葵一滿口
　　膏淋方二首
病源膏淋者淋而有肥狀如膏故謂之膏淋亦曰肉淋
此腎虚不能制於肥液故與小便俱出也(出第十四卷/中)
千金療膏淋方
　　𢷬葎草汁三升醋三合和空腹頓服當如大豆汁
　　下一名葛葎也
又膏淋之為病尿似膏自出療之一如氣淋也(並出第/二十一)
(卷中/)
　　許仁則淋方二首
許仁則療小便淋澁方此病有數種有石淋有熱淋有
氣淋氣淋者氣擁塞小便不通遂成氣淋此病自須依
前療水氣法石淋者縁先服石石氣不散擁遏生熱故
成石淋熱淋者體氣生熱更縁食飲將息傷熱熱氣灼
灼遂成熱淋更無餘候但若體氣熱小便澁出處酸酒宜
依後瞿麥等六味湯大䖝魄等五味散三淋俱服之方
　　瞿麥穗(三/兩)　冬葵子(一/升)　榆白皮(切一/升)桑根皮(六/兩)
　　白茅根(切一/升)石韋(四兩/去毛)
　右藥切以水一斗煮取三升去滓分温三服每服如
　人行十里乆服三五劑後宜合大蟲魄五味散服佳
又方
　　大蟲魄(六/兩)　石韋(三兩/去毛)　瞿麥穗(四/兩)　冬葵子(一/升)
　　茯苓(六兩/)
　右藥𢷬篩為散煮桑白皮作飲子初服一方寸七日
　再服稍加至三七忌酢物(吳昇同出下卷中/)
　　大便難方六首
病源大便難者由五藏不調隂陽偏有冷熱虚實三焦
不和則冷熱并結故也胃為五穀之海水榖之精化為
榮衛其糟粕行之於大腸以出也五藏三焦旣不調和
冷熱擁塞結在腸胃之間其腸胃本實而又為冷熱之
氣所并結聚不宣故令大便難也又云邪在腎亦令大
便難所以爾者腎藏受邪虚而不能制小便則小便利
津液枯燥腸胃乾澁故大便難又渴利之家大便亦難
所以爾者為津液枯竭致令腸胃乾燥診其左手寸口
人迎以前脈手少隂經也脈沉為隂隂實者病苦閉悶
大便不利腹滿四肢重身熱若胃脹右手闗上脈隂實
者脾實也病苦腸中怵怵(一作/伏伏)如牢狀大便難脈𦂳而
滑直大便亦難跗陽脈微弦法當腹滿不滿者必大便
難而脚痛此虚寒從下而上也其湯熨鍼石别有正方
補養宣導今附於後養生方導引法云偃卧直兩手捻
左右脅除大便難腹痛脹中寒口内氣鼻出氣温氣咽
之數十病愈(出第十四卷中/)
肘後療脾胃不和常患大便堅強難方
　　大黄　　　芍藥　　　厚樸(炙各/二兩)　枳實(六枚/炙)
　　麻子(别研/五合)
　右五味擣篩入麻子蜜和為丸如梧桐子大每服十
　丸日三服稍稍増之以通利為度可常將之(集騐備/急古今)
　(録騐同出第二卷中/)
千金療大便難方
　　灸承筋二穴三炷在腨中央䧟中
又方
　　單用豉清醬清羊酪土𤓰根汁並單灌之立出(范/汪)
　　(同/)
又練中丸主宿食不消大便難方
　　大黄(八兩/)　葶藶(熬/)　　杏仁(去皮/尖熬)　芒硝(各四/兩)
　右四味擣篩為末鍊蜜為丸如桐子大每服十丸日
　三服稍加之(並出第十五卷中/)
備急不得大便或十日一月方
　　葵子二升水四升煮取一升去滓一服不愈重作
　　服良忌蒜炙肉(古今録騐文仲范汪同姚方出第/六卷中)
古今録騐麻子仁丸療大便難小便利而反不渇者脾
約方
　　麻仁(二升别/為膏)枳實(半斤/炙)　芍藥(半斤/)　大黄(一斤/)
　　厚樸(一尺/炙)　杏仁(一升去皮尖/熬别為脂)
　右六味擣篩為末鍊蜜為丸如梧桐子大每服飲下
　十丸漸増至三十丸日三服(此本仲景傷寒論方出/第二十六卷中)
　　大便不通方一十七首
病源大便不通者由三焦五藏不和冷熱之氣不調熱
氣偏入腸胃津液竭燥故令糟粕痞結擁塞不通也其
湯熨針石别有正方補養宣導今附於後養生方導引
法云龜行氣伏衣被中覆口鼻頭面正卧不息九通微
鼻出氣療閉塞不通(出第十四卷中/)
肘後療大便不通方
　　研麻子以米雜為粥食之
又方
　　用礜石如指大者導下部(並出第六卷中/)
千金療大便不通方
　　灸第七椎兩傍各一寸七壯
又方
　　桃皮三升水五升煮取一升頓服
又方
　　水一升煮羊蹄根一把取半升頓服
又方
　　煮麻子取汁飲之
又方
　　常服蜜煎五合
又方
　　猪脂和陳葵子末為丸如梧桐子大每服飲下十
　　丸通即止
又方
　　常服車前子及苗並通也
又方
　　擣葵根汁服之良
又方
　　葵子一升牛酥一升猪脂亦得以水三升煮葵子
　　取一升内酥煮一沸待冷分二服(並出第十五卷/中)
必効療大便不通方
　　牛膠一條(廣二寸長四寸/)葱白一握
　右二味用水二升和煮消盡去滓頓服之(千金同/)
又方
　　濕𤓰蒂七枚綿褁内下部如非時醬瓜亦得(並出/第三)
　　(卷中/)
崔氏療大便不通方
　　菖蒲末　　石鹽末
　右二味相和取半匕和烏蔴脂少許綿褁内下部中
　即通
又方
　　猪脂一升温酒一服令盡良(並出第四卷中/)
古今録騐療心腹脹滿大便不通方
　　芍藥(六分/)　黄芩(五分/)　大黄(八分/)　芒硝(六分/)
　　杏仁(熬去皮尖八分/)
　右五味擣篩為末鍊蜜為丸如梧桐子大每服十五
　丸粥飲下加至二十丸取通利為度(經心録同出第/二十六卷中)
近効療大便不通方
　　用猪膽和少蜜於鐺中熬令熟稠丸如棗大内下
　　部中即差
　　大便秘澁不通方七首
千金療大便秘澁不通神方
　　猪羊膽
　右一味以筒灌三合許令深入即出矣不盡須臾更
　灌一方加冬葵子汁和之又有椒䜴湯五合猪膏三
　合灌之佳(經心録同/)
又三黄湯療下焦熱結不得大便方
　　大黄(三兩/)　黄苓(二兩/)　甘草(炙一/兩)　梔子(二七/枚)
　右四味切以水五升煮取一升八合分三服若秘加
　芒硝二兩(並出第十五卷中/)
備急療卒大便閉澁不通方
　　葛氏云削𤓰葅如指大導下部中即効
又方
　　燒亂髪灰三指捻投水半升一服
又方
　　綿褁鹽作三丸如指大内下部中
又方
　　煎蜜令強加乾薑末和丸如指導下部中姚云欲
　　死者蜜三升微火煎如飴投冷水中令凝丸如大
　　指長三四寸導之良
又方
　　猪膽一枚内下部中姚云療七八日奔氣傷心欲
　　死者須臾便通良(范汪同/)
　　大便失禁並闗格大小便不通方二十二首
病源大便失禁者大腸與肛門虚冷滑故也肛門大腸
之候也俱主行糟粕旣虚弱冷滑氣不能温制故使大
便失禁
又闗格大便不通謂之内闗小便不通謂之外格二便
俱不通為闗格也由隂陽氣不和榮衛不通故也隂氣
大盛陽氣不得營之曰内闗陽氣大盛隂氣不得營之
曰外格隂陽俱盛不得相營曰闗格闗格則隂陽之氣
痞結腹内脹滿氣不行於大小腸故闗格而大小便不
通也又風邪在三焦三焦約者則小腸痛内閉大小便
不通日不得前後而手足寒者為三隂俱逆三日死也
診其脈來浮牢且滑直者不得大小便也(並出第十四/卷中)
范汪療下部閉不通方
　　取烏梅五顆著湯漬須臾出核取熟𢷬之如彈丸
　　内下部中即通也(肘後同/)
又方
　　取蒴藋根一把𢷬末水和絞去滓強人服一升數
　　用有効兼療脚氣
又療大小便不通三陽實大便不通方
　　榆白皮(三兩/)桂心(二兩/)　滑石(六兩/)　甘草(三兩/炙)
　右四味以水一斗煮取三升分三服(集騐同並出第/十六卷中)
集騐療闗格之病腸中轉痛不得大小便一日一夜不
差欲死方
　　芒硝三兩紙三重褁於炭火内燒令沸安一升水
　　中盡服之當先飲温湯一二升以來吐出乃飲芒
　　硝汁也(肘後同/)
千金療老人小兒大便失禁方
　　灸兩脚大拇指去爪甲一寸三壯
又方
　　灸足大指竒間各三壯
又療大小便不通方
　　灸臍下一寸三壮
又方
　　灸横文一百壮
又方
　　葵子(一升/)　竹葉(一把/)
　右二味以水一升煮一沸頓服之
又方
　　葵子(一升/)　榆白皮(切一升/)
　右二味以水五升煮取二升分二服
又方
　　水三升煮葵子一升去滓取一升内猪膏一升空
　　肚一服
又方
　　鹽半升合蜜三合同煎如飴出之著冷水中丸如
　　指大深内下部中立通(並出第十五卷中/)
千金翼濡藏湯主大小便不通六七日腹中有燥糞寒
熱煩迫短氣汗出腹滿方
　　生葛根(二斤/切)猪膏(二斤/)　大黄(一兩切/)
　右三味以水七升煮取五升去滓内膏煎取三升澄
　清強人頓服之羸人分再服(出第七卷中/)
備急葛氏療卒闗格大小便不通支滿欲死二三日則
殺人方
　　鹽以苦酒和塗臍中乾又易之(必効同/)
陶氏卒大小便不通方
　　紙褁鹽燒投水中服之
姚氏風寒冷氣入腸忽痛堅急如吹狀大小便不通或
小腸有氣結如升大脹起名為闗格病
又療大小便不利方
　　苦參　　　滑石　　　貝齒(各等分/)
　右三味𢷬篩為散每服飲下一匕或煮葵根汁服之
　彌佳(文仲同出第六卷中/)
古今録騐療闗格大小便不通方
　　以水三升煮鹽三合使沸適寒温以竹筒灌下部
　　立通也
又療大小便不通方
　　通草(四兩/)　郁李仁(三兩/去皮)車前子(五合一/方一升)
　　黄芩(三兩/)　朴硝(四兩/)　瞿麥(三兩/)
　右六味切以水八升煮取二升去滓分三服(經心録/同)
又方
　　取生土𤓰根𢷬取汁以水解之於筒中吹内下部
　　即通(並出第二十六卷中/)
經心録療闗格大小便不通方
　　芒硝　　　烏梅　　　榆白皮(各五/兩)芍藥
　　杏仁(去皮尖/各四兩)麻子仁(三/兩)　大黄(八兩/)
　右七味切以水七升煮取三升分為三服一方無烏
　梅加枳實乾地黄各二兩
又療大小便不通方
　　滑石(二兩/)　葵子　　　榆白皮(各一兩/)
　右三味下篩為散煮麻子汁一升半取二七和服兩
　服即通(並出第二卷中/)
近効療大小便不通方
　　含硝石(吐去水/)
　　闗格脹滿不通方四首
千金療闗格脹滿不通方
　　芍藥(六分/)　芒硝(六分/)　黄芩(五分/)　杏仁(八分/去皮)
　　(尖/)　　　　大黄(八分/)
　右五味末之蜜和丸如桐子飲下十丸日二服良
又方
　　獨頭蒜燒熟去皮綿褁内下部氣立通削薑褁鹽
　　導並佳
又方
　　乾薑　　　鹽　　　　杏仁
　右三味等分𢷬導之
又療脹滿闗格不通方
　　呉茱萸(一升/熬)乾薑　　　大黄　　　桂心
　　當歸　　　芍藥　　　甘草(炙/)　　芎藭(各二/兩)
　　雄黄(三分/研)　人參　　　細辛(各四/兩)　真珠(一分/研)
　　桃白皮(一握/)
　右十三味切以水一斗煮取三升去滓内雄黄真珠
　末酒一升微火煎三沸服一升得下即止不必盡也
　每服如人行十里久進之(並出第十五卷中/)
　　許仁則大便暴閉不通方二首
許仁則論曰此病久無餘候但由飲食將息過熱熱氣
藴積秘結若緣氣秘自須仍前療氣法服巴荳等三味
丸及療水氣葶藶等諸方取利若是風秘自依後服大
黄等五味丸㬥秘之狀骨肉强痛體氣煩熱唇口乾焦
大便不通宜依後大黄芒硝二味湯取利方
　　大黄(六兩/)　芒硝(五兩/)
　右藥先切大黄以水四升煮取二升去滓内芒硝頓
　服之須㬰利良乆不覺以熱飲投之若服此依前不
　利宜合後大麻仁等五味丸服之取快利
五味大黄丸方
　　大黄(五兩/)　大麻子(一升微/熬研之)　　　　芒硝(六兩/)
　　乾葛　　　桑根白皮(各五兩/)
　右五味先𢷬四味為散然後𢷬麻仁令如膏即投四
　味散和𢷬和少蜜𢷬之丸如梧子大初服十丸日再
　服稍稍和得大便通為限(主大便風秘不通呉昇同/出下卷中)
　　小便不通方一十三首
病源小便不通由膀胱與腎俱有熱故也腎主水膀胱
為津液之府此二經為表裏而水行於小腸入胞者為
小便腎與膀胱旣熱熱入於胞熱氣大盛故結澁令小
便不通少腹脹氣急甚者水氣上逆令心急腹滿乃至
於死診其脈𦂳而滑直者不得小便也(出第十四卷中/)
廣濟療下冷疼小便不通雞蘇飲子方
　　雞蘓(一握/)　通草(四兩/)　石韋(一兩炙/去毛)冬葵子(一/兩)
　　(半/)　　　　杏仁(二兩去/皮尖)滑石(二兩/)　生地黄(四/兩)
　右七味切以水六升煮取二升半絞去滓分温三服
　如人行四五里進一服
又方
　　冬葵子(五/兩)　通草(三兩/)　芒硝(二兩湯/成下)茅根(四兩/)
　　茯苓(三兩/)　滑石(五兩/)
　右六味切以水九升煮取三升去滓内芒硝分温三
　服服别如人行六七里
又方
　　茯苓(二分/)　大黄(六分/)　芍藥　　當歸
　　枳實(炙/)　　白术　　　人參(各二/分)　大麻仁(四/分)
　右八味切以水六升煮取二升去滓分温三服要著
　芒硝亦得(並出第四卷中/)
崔氏療小便不通方
　　取熏黄如豆許末之内小孔中神良
又方
　　桑根白皮　猪苓(去皮/)　通草(各二/兩)
　右三味切以水六升煮取二升分三服
又方
　　雞屎白如彈丸以苦酒和服即下不過三四服佳
　　(一本云療淋/)
又方
　　足大拇指竒間有青脈針挑血出灸三壯愈(並出/第四)
　　(卷中/)
救急主小便不通方
　　取印成鹽七顆𢷬篩作末用青葱葉尖盛鹽末開
　　便孔内葉小頭於中吹之令鹽末入孔即通非常
　　之効
又方
　　取嫩穀木梢濃汁可飲半升以來即愈
必効療小便不通不得服滑藥急悶欲絶方
　　鹽二升大鐺中熬以布綿褁熨臍下挼之小便當
　　漸通也(肘後同/)
古今録騐療熱結小便不通利方
　　刮滑石屑水和塗少腹及繞隂際乾復塗之(肘後/同)
又方
　　取鹽填滿臍中大作艾炷灸令熱為度良(肘後千/金同並)
　　(出第二七六卷中/)
近効療小便不通數而㣲腫方
　　取陳乆筆頭燒作灰和水服之
　　小便難及不利方九首
病源小便難者此是腎與膀胱熱故也此二經為表裏
俱主水水行於小腸入胞為小便熱氣在於藏腑水氣
則澁其熱勢微故但小便難也診其尺脈浮小便難尺
脈濡小便難尺脈緩故小便難有餘􁏏也(出第十四卷/中)
集騐療小便難淋瀝湯方
　　滑石(八兩/)　石韋(三兩/去毛)　榆皮(一升/)　葵子(一升/)
　　通草(四兩/)
　右五味切以水一斗煮取三升分三服一方加黄芩
　三兩
又療淋小便不利隂痛石韋散方
　　石韋(二兩/去毛)　瞿麥(一兩/)　滑石(五兩/)　車前子(三/兩)
　　葵子(二兩/)
　右五味擣篩為散服方寸七日三(並出第五卷中/)
千金療小便不利莖中痛少腹急方
　　通草(二兩/)　葶藶子(熬三/兩)茯苓(二兩/)
　右三味擣為散以水服方寸七日三服忌醋物(出第/二十)
　(一卷中/)
備急療小便不利莖中痛劇亦療婦人血結腹堅痛牛
膝飲方
　　生牛膝一名牛脣掘取根煮服之立差(肘後同/)
陶効方
　　秦芁(二分/)　冬𤓰子(二兩/)
　右二味擣為末酒服一七日三服神良(肘後同/)
文仲療小便不利方
　　桑螵蛸(三十/枚)黄芩(一兩/)
　右二味切以水一升煮取四合頓服之良(肘後同/)
又方
　　蒲黄　　　滑石(各一分/)
　右二味為散酒服一七日三大騐(肘後同/)
又療諸淋及小便常不利隂中痛日數十度起此皆勞
損虚熱所致常將散服方
　　石韋(去毛/)　滑石　　　瞿麥　　　王不留行
　　葵子(各二兩/)
　右五味擣篩為散每服方寸匕日三服之姚方加滑
　石五兩車前子三兩無王不留行(備急同出第四卷/中)
古今録騐療淋胞痛不得小便滑石散方
　　滑石　　　葵子　　　鍾乳(各一/兩)　桂心
　　通草　　　王不留行(各半兩/)
　右六味擣篩為散先食訖以酒服方寸七日三服忌
　生葱(出第二十六卷中/)
　　遺尿方六首
病源遺尿者此由膀胱虚冷不能約於水故也膀胱為
足太陽腎為足少隂二經為表裏腎主水腎氣下通於
隂小便者水液之餘也膀胱為津液之府府旣虚冷陽
氣衰弱不能約於水故令遺尿也診其脈來過寸口入
魚遺尿肝脈微滑亦遺尿左手闗上脈沉為隂絶者無
肝脈也若遺尿尺脈實少腹牢痛小便不禁尺中虚小
便不禁腎病小便不禁脈當沉滑而反浮大其色當黒
反黄此土之尅水為逆不治其湯熨鍼石别有正方補
養宣導今附於後養生方導引法云蹲踞髙一尺許以
兩手從外屈膝至趺上急手握足五趾極力一通令内
曲以利腰臗療遺尿也(出第十四卷中/)
集騐療遺尿方
　　取雄雞腸燒灰為末用三指一撮服之朝暮服當
　　愈(范汪同出第五卷中/)
千金療遺尿小便澁方
　　牡蠣(熬/)　　鹿茸(炙各/四兩)　桑耳(三兩/)　阿膠(二兩/炙)
　右四味切以水七升煮取二升分為二服作散以飲
　送之(經心録同/)
又方
　　木防己(二/兩)　葵子(二兩/)　防風(三兩/)
　右三味切以水五升煎取二升半分温三服作散亦
　佳(古今録騐同並出第二十一卷中/)
古今録騐牡蠣湯療遺尿小便澁方
　　牡蠣(四兩/熬)　鹿茸(炙四/兩)　阿膠(炙/)　　桑螵蛸(二/兩)
　右四味切以水五升煮取二升分再服
又方
　　桑耳(三分/)　􁧢石(二分熬/汁盡)阿膠(二分/炙)　龍骨(三分/)
　右四味為散空心服方寸七日三服
又方
　　桑耳(二兩/)　牡蠣(三兩/熬)　􁧢石(二兩熬/汁盡)
　右三味𢷬篩為散酒服方寸七日三服(並出第二十/六卷中)
　　尿血方一十一首
千金療房損傷中尿血方
　　牡蠣(熬/)　　車前子　　桂心　　　黄芩
　右四味等分𢷬篩為散飲服方寸匕日三服不知加
　至二匕忌生葱(出第二十一卷中/)
崔氏療卒傷熱行來尿血方
　　大黄(末/)　　芒硝(末各半七/)
　右二味冷水和頓服之立止三日内禁如藥法(出第/四卷)
　(中/)
古今録騐療尿血鹿茸散方
　　鹿茸(炙/)　　當歸　　乾地黄(各二/兩)葵子(五合/)
　　蒲黄(五合/)
　右五味𢷬篩為散酒服方寸匕日三服忌蕪荑(出第/二十)
　(六卷中/)
蘇澄療尿血方
　　車前草𢷬絞取汁五合空腹服之差
又方
　　水服亂髪灰方寸七日三服(肘後千金同/)
又方
　　服益母草汁一升差(一云葎草/)
又方
　　車前三升水五升煮取二升分三服
　　棘刺二升水三升煮取二升分三服差
又方
　　膠三兩炙以水二升煮取一升四合分再服
又方
　　酒服蒲黄二方寸七日二服水服亦得
又方
　　𢷬水筋汁服六七合日一服
　　胞轉方一十五首
病源胞轉者由是胞屈辟小便不通名為胞轉其病狀
臍下急痛小便不通是也此病或由小便應下強忍之
或為寒熱所迫此二者俱令水氣上還氣迫於胞屈辟
不得充張外水應入不得入内溲應出不得出外内相
擁塞故令不通此病至四五日乃有致死者飽食訖應
小便而忍之或飽食訖而走馬或小便因急奔走或忍
尿入房亦皆令胞轉或胞落並致死(出第十四卷中/)
肘後療卒小便不通及胞轉方
　　取雞子中黄一枚服之不過三服佳(備急同/)
又方
　　水上浮萍暴乾末服之小便不通利水脹流腫佳
　　(千金翼同/)
又方
　　炙桑螵蛸𢷬為末水服之方寸七日服良効
又療小便忍乆致胞轉方
　　自取爪甲火燒服之(備急同/)
又方
　　取梁上塵三指撮以水服之神効
又方
　　服蒲黄方寸七日三服良
范汪療胞轉不得小便方
　　用蒲席捲人倒立令頭至地三反則通(肘後同/)
又方
　　雀矢(半合/)　車前子　　滑石(各四/兩)　通草
　　芍藥(各二/兩)
　右五味切以水七升煮取三升服五合日二先食服立
　愈
又療胞轉欲死及失溺方
　　取豆醬清和灶突中黒如豆大内隂孔中立愈(並出/)
　　(第十五卷中/)
備急療卒小便不通及胞轉方
　　車前草一斤水一斗煮取四升分四服(小品同出/第六卷中)
古今録騐療胞轉小便不通亂髪散方
　　亂髪(三斤洗/去垢燒)　滑石(半斤/)　　鯉魚齒(一兩/)
　右三味𢷬篩為散以飲服方寸七日三服良
又療胞轉不得小便方
　　真琥珀(一兩/)葱白(十四莖/)
　右二味以水四升煮取三升去葱白末琥珀細篩下
　湯中温服一升日三服佳(范汪同/)
又張苗説有容忍小便令胞轉大小便不得四五日困
篤欲死無脈服此差方
　　滑石(二兩/)　亂髪(三兩燒灰/)
　右二味𢷬下篩取生桃白皮一斤熟舂以水合絞得
　汁二升以汁服散方寸匕日三服即愈其但淋者取
　亂髪三兩燒灰滑石五兩合擣為散服方寸匕日三
　服
又說不得小便者為胞轉或為寒熱氣所迫胞屈辟不
得充張津液不入其中為尿及在胞中尿不出方
　當以葱葉除尖頭内入莖孔中吹之初漸漸以極大
　吹之令氣入胞中津液入便愈也朱郁用此藥療郭
　虎將十五嵗男用
　　葵子(一升/)　通草　　石韋(一兩半/去毛)甘草(各二/兩炙)
　　滑石(四兩/)　榆皮(二升/)
　右六味以水一斗煮取三升令服(范汪同並出第二/十六卷中)
　　小便血及九竅出血方一十二首
小品療小便血莵絲丸方
　　莵絲子　　蒲黄　　乾地黄　　白芷
　　荆實　　　葵子　　敗醬　　　當歸
　　茯苓　　芎藭(各二兩/)
　右十味合𢷬為末以白蜜和丸如梧子大飲服二丸
　日三服不知加至五六丸劉洪玘方已効常服忌酢
　物蕪荑(古今録騐范汪同/)
又㫁血諸方所云下血者其從腹裏出者悉為下血也
有痔病血從孔邊出者别尋痔方(出第四卷中/)
千金療小便出血方
　　灸脾俞百壯在第十椎
又方
　　灸三焦俞百壯在第十三椎
又方
　　灸腎俞百壯在第十四椎
又方
　　灸章門百壯在季肋端
又方
　　榆皮二斤水二斗煮取五升
又方
　　擣乾羊骨下篩水服方寸七日三服
又治小便血方
　　生地黄(八/兩)　柏葉(一把/)　黄芩(三兩/)　阿膠(二兩/)
　右四味切以水七升煮取三升去滓内膠分三服(並/出)
　(第二十一卷中/)
文仲療小便出血方
　　生地黄汁(一升/)　　　生薑汁(一合/)
　右二味相和頓服不差更作(此法許令公處云極効/肘後同)
又方
　　灸足第二指本第一文七壯立愈(肘後同/)
又方
　　龍骨末二方寸七温酒一升服之日三服(深師肘/後范汪)
　　(陶氏同/)
又方
　　當歸四兩酒三升煮取一升頓服之(肘後深師范/汪同並出第)
　　(六卷中/)
　　小便不禁方二首
病源小便不禁者腎氣虚下焦受冷也腎主水其氣下
通於隂腎虚下焦冷不能温制其水液故小便不禁也
(出第十四卷中/)
千金翼小便不禁日便一二斗或如血色方
　　麥門冬(去/心)　乾地黄(各八/兩)蒺䔧子　　桂心
　　續㫁(各二/兩)　甘草(一枚/炙)　乾薑(四兩/)
　右七味切以水一斗煮取二升五合分三服
又乆房散主小便多或不禁方
　　莵絲子(二兩/酒漬)蒲黄(三兩/)　黄連(三兩/)　硝石(一兩/)
　　肉蓯蓉(二/兩)　五味子(三/兩)　雞肶胵中黄皮(三兩/炙)
　右八味𢷬篩為散每服方寸匕日三服每服如人行
　三四里又服(並出第十五卷中/)
　　小便數及多方五首
病源小便數者膀胱與腎俱虚而有客熱乗之故也腎
與膀胱為表裏俱主水腎氣下通於隂此經旣虚致受
於客熱虚則不能制水故令數小便熱則水行澁澁則
小便不快故令數起也診其脈跗陽脈數胃中有熱即
消穀引食大便必鞭小便則數其湯熨針石别有正方
補養宣導今附於後養生方導引法云以兩踵布膝除
數尿(出第十四卷中/)
范汪療小便數而多方
　　黄連(二分/)　苦參(二分/)　麥門冬(去心/一兩)土瓜根
　　龍膽(各一/分)
　右五味𢷬篩以蜜丸如梧子每服十丸加至二十丸
　良(一方無苦參有黄芩/)
又方
　　括樓(十分/)　黄連(五分/)
　右二味擣篩為散每服方寸七日三良
又方
　　瞿麥(二兩/)　滑石(一兩/)　葵子(一升/)　黄芩
　　甘草(炙各/一兩)
　右五味切以水六升煮取三升去滓一服六合
又方
　　桃仁一味㕮咀酒一升煮三沸去滓分為三服強
　　人一服盡之(並出第十七卷中/)
集騐療小便數而多方
　　羊肺羹内少許羊肉合作之調和鹽如常食之法
　　多少任意不過三具効(范汪同出第五卷中/)
　　許仁則小便數多方四首
許仁則論此病有二種一者小便多而渴飲食漸加肌
肉漸減乏氣力少顔色此是消渴一者小便雖數而不
至多又不渴食飲亦不異常或不至多能食但稍遇天
寒冷即小便多更無别候此是虚冷所致大都兩種俱
縁腎氣膀胱冷不差便能殺人腎虚腰冷無所為害若
候知是消渴小便數宜依後㧞葜等八味湯黄芪等十
四味丸并竹根等十味飲小麥麫等十四味煎以次服
之
菝葜八味湯方
　　菝葜　　　土瓜根(各三/兩)黄芪　　　地骨皮
　　五味子(各四/兩)人參(三兩/)　石膏(八兩/碎)　牡蠣(三兩/)
　右藥切以水一斗煮取三升去滓分温三服每服如
　人行十里服一劑服至五六劑佳隔五日服一劑劑
　數滿宜合後黄芪等十四味丸服之
又黄芪十四味丸方
　　黄芪　　　黄連　　　土𤓰根(各五/兩)苦參(三兩/)
　　𤣥參(六兩/)　栝樓　　　地骨皮　　龍骨
　　菝葜　　　鹿茸(炙各/四兩)　牡礪(熬/)　　人參
　　桑螵蛸(炙各/三兩)五味子(一/升)
　右藥𢷬篩為末蜜和為丸用後竹根飲下之初服十
　五丸日二服稍加至三十丸如梧桐子大忌猪肉冷
　水
又竹根飲子方
　　䈽竹根　　生茅根　　蘆根(各切/五升)　菝葜(切二/升)
　　石膏(一斤/杵碎)　烏梅(三十/枚)　生薑(切一/升)　小麥(三升/)
　　竹瀝(二升/)　白蜜一(升/)
　右藥以水五斗煮取一斗去滓内竹瀝及蜜著不津
　瓶貯之用下前丸縱不下丸但覺口乾及渴即飲之
　如熱月即逐日斟酌煎之多則恐壞也如不能作此
　飲且用烏牛乳下丸及解渴日服丸及飲夜中恐虚
　熱宜合後小麥麫等十四味煎細細含嚥之
又小麥麵十四味煎方
　小麥五升以水硬溲之别於水中揉挻令麫粉盡麵
　筋别成一塊即止以此麫粉汁别器澄停瀝却清汁
　即以稠粉盛於練袋子中漉著令㣲燥生葛根五挺
　徑三寸長二尺碎搥於水中揉挻令葛根中粉汁盡
　别器澄停盛貯一如小麥麫法生栝樓五斤𢷬如上
　法胡麻三升去皮熬令熟為散䈽竹根切一斤生茅
　根切一斤生蘆根切一斤烏梅五十個以上用水五
　斗緩火煎取一升半去滓澄取清冬瓜汁二升生麥
　門冬汁三升生薑汁一升牛乳一升白蜜二升先取
　竹根等汁和冬瓜以下汁㣲火上煎減半次内牛乳
　白蜜又煎六七沸投小麥麫粉生葛粉栝樓粉胡麻
　散於諸汁中煎和熟攪之勿住手候如稠糖即成成
　訖止火待冷貯别噐中每夜含如此初服一棗大稍
　稍加至一匙亦任性日日含之欲作丸飲服亦得(出/第)
　(十卷中/)
　　尿牀方六首
病源人有於眠睡不覺尿出者是其禀質隂氣偏盛陽
氣偏虚則膀胱腎氣俱冷不能温制於水則小便多或
不禁而遺尿膀胱足太陽也為腎之府腎為足少隂為
藏與膀胱合俱主水凡人之隂陽日入而陽氣盡則隂
受氣至夜半隂陽大㑹氣交則卧睡小便者水液之餘
也從膀胱入於胞為小便夜卧則陽氣衰伏不能制於
隂所以隂氣獨發水下不禁故於眠睡而不覺尿出也
(出第十四卷中/)
千金療尿牀方
　　羊肚系盛水令滿急繫兩頭熟煮開取水頓服之
　　立差
又方
　　雞肶胵一具并腸暴乾末酒服之男雌女雄也
又方
　　羊胞盛水滿中炭火燒之盡肉晨朝空腹服之不
　　過四五頓差
又療尿牀方
　　新炊熟漬飯一盞㵼尿牀處拌之収取與食之勿
　　令知
又方
　　垂兩手髀上盡指䧟處灸七壯又灸臍横文七壯
　　(並出第二十一卷中/)
近効療尿牀方
　　取麻鞋乳𢃄及鼻根等唯不用底須七輛以水七
　　升煮取二升分再服
　　灸穴雜法一十二首
千金翼灸五淋法
　　灸大敦三十壯
又石淋臍下三十六種疾不得小便法
　　灸闗元三十壯一方云百壯
又血淋法
　　灸丹田穴隨年壯良
又方
　　灸復溜穴五十壯一云隨年壯
又尿黄法
　　灸石門穴五十壯
又遺尿法
　　灸遺道俠玉泉五寸隨年壯
又法
　　灸陽陵泉穴隨年壯
又失禁尿不自覺知法
　　灸隂陵泉穴隨年壯
又莖中痛法
　　灸行間穴三十壯
又腹滿小便數法
　　灸屈骨端二七壯
又淋痛法
　　灸中封穴三十壯亦隨年壯
又小便不利及轉胞法
　　灸心下八寸七壯(以上穴並出第二十七卷中/)
　
　
　
　
　
　
　
　
　
　
　
　
　外臺秘要方卷二十七
欽定四庫全書
　外臺秘要方卷二十八
　　　　　　　　　　　　　唐　王燾　撰
　　中惡方一十三首
病源中惡者是人精神衰弱為鬼邪之氣卒中之也夫
人隂陽順理榮衛調平神守則强邪不干正若將攝失
宜精神衰弱便中鬼毒之氣其狀卒然心腹刺痛悶亂
欲死凡卒中惡腹大而滿者診其脉𦂳大而浮者死𦂳
細而微者生又中惡吐血數升脉沉數細者死浮焱如
疾者生中惡有差後餘勢停滯發作則變成注
又中惡死候中鬼邪之氣卒然心腹絞痛悶絶此是客
邪暴盛隂陽為之離絶上下不通故氣暴厥絶如死良
久其真氣復則生也而有乘年之衰逢月之空失時之
和謂之三虚三虚而腑臟衰弱精神微羸中之則真氣
竭絶則死也其得差者若餘勢停滯發作則變成注(並/出)
(第二十三卷中/)
廣濟療卒中惡心腹刺痛去惡氣方
　　麝香(一分研/)　青木香(二分/)　生犀角(二分屑/)
　右三味為散空心熟水服方寸七日二立効未止更
　作忌如常法(出第四卷中/)
肘後華佗療中惡短氣欲絶方
　　灸兩足大拇指上甲後聚毛中各灸二七壯即愈
　　又法三七壯(集驗張文仲備急同/)
又方
　　杏仁(七十枚/去尖皮)　桂心(二兩/)　甘草(一兩炙/)
　　麻黄(三兩去節/一方四兩)
　右四味切以水八升煮取三升分三服含嚥之通療
　諸昏客忤良忌如常法
又方
　　韭根(一把/)　烏梅(十四顆/)　茱茰(半升/)
　右三味切以勞水一升煮之以病人櫛内中三沸櫛
　浮者生沉者死煮取三升飲之大効
又方
　　桂心(一兩/)　生薑(三兩/)　梔子(十四/枚)　豉(五合/)
　右四味擣碎以酒二升微煮之去滓頓服之取吐爲
　度(並出第一卷中/)
集驗療中惡遁尸心腹及身體有痛處甚者短氣不語
手摸按之得其痛處則病色動惡人近則是痛處方
　　取艾葉挼碎著痛上厚寸餘鐺中煮湯和灰作泥
　　令熱薄艾上冷輙易之不過再著則愈(出七卷中/)
又療中惡心痛胷脅㽲痛喘急湯方
　　桃東行枝白皮(一握/)　真珠(一兩/)　梔子仁(十四/枚)
　　生薑(二兩/)　當歸　　桂心(各三/兩)　附子(一兩炮/)
　　香豉(五合/)　吳茱茰(五合/)
　右九味切以水八升煮取二升去滓内真珠分二服
　忌如常法(小品同/)
又方
　　仰卧以物塞兩耳以兩個竹筒内死人鼻中使兩
　　人痛吹之塞口傍無令氣得出半日所死人即噫
　　噫勿復吹也(千金同/)
又方
　　擣皂莢細辛屑吹兩鼻孔中單用皂莢末亦佳(千/金)
　　(同並出第四卷中/)
删繁療中惡痛欲絶方
　　釡底墨(五合/)　　塩一撮
　右二味和研以水一升攪調一服(范汪同/)
又方
　　牛屎絞取汁五合爲一服口不開扣齒内藥若無
　　新者亁者即以水和取汁(並出第十卷中/)
崔氏療卒中惡氣絶方
　　取真珠研末書鬼字于舌上額上亦書鬼字驗
又方
　　灸右肩髙骨上隨年壯(並出第四卷中/)
　　卒死方二十四首
病源卒死者由三虚而遇賊風所為也三虚謂乘年之
衰一也乘月之空二也失時之和三也人有此三虚而
爲賊風所傷使隂氣偏竭於内則陽氣阻隔於外二氣
擁閉故暴絶如死也若腑藏氣未絶者良久乃蘇然亦
有挾鬼神之氣而卒死者皆有頃邪退乃活也凡中惡
及卒忤卒然氣絶其後得蘇若其邪氣不盡者停滯心
腹或心腹痛或身體沉重不能飲食而成宿疹者皆變
成疰
又卒忤死候犯卒忤客邪鬼氣卒急傷人入於腑藏使
隂陽離絶氣血暴不通流奄然厥絶如死狀也良久隂
陽之氣和乃蘇若腑藏虚弱者死亦有雖蘇而毒氣不
盡時發即心腹刺痛連滯變成疰也(並出第二十三卷/中)
甲乙經云黄帝問於岐伯有卒死者何邪使然答曰得
三虚者暴疾而死得三實者邪不能傷也黄帝曰願聞
三虚答曰乘年之衰逢月之空失時之和因為賊風所
傷也願聞三實答曰逢年之盛遇月之滿得時之和雖
有賊風邪氣不能傷也有卒死不知人有復生何氣使
然隂氣先竭陽氣未入故卒死而不知人氣復則生(集/騐)
(同出第六卷中/)
肘後云卒死中惡及尸厥者皆天地及人身自然隂陽
之氣有乖離否隔上下不通偏竭所致故雖涉死境猶
可療而生縁氣未都竭也當爾之時兼有鬼神於其間
故亦可以符術䕶濟者
又卒死或先有病痛或居常倒仆奄忽而絶皆是中惡
之類療方
　　取葱刺鼻令入數寸須使目中血出乃佳一云耳
　　中血出佳此扁鵲法同後云吹耳中葛氏吹鼻别
　　爲一法(肘後集騐備急文仲必効等同崔氏亦療/中惡)
又方
　　令二人以衣壅口吹其兩耳亦可以葦筒吹之(肘後/同)
又方
　　以葱刺耳耳中鼻中血出者勿怪無血難療之有
　　血者是活候也其欲蘇時當捧兩手莫放之須㬰
　　死人目當舉手撈人言痛乃止男刺左鼻女刺右
　　鼻孔令入七寸餘無苦立効亦療自縊死此扁鵲
　　法(肘後集驗備急同/)
又方
　　視其上脣裏弦有青息肉如黍米大以針决去之
　　差(肘後同/)
又方
　　以小便灌其面數過即能活扁鵲法也(肘後集驗張/文仲備急同)
又方
　　以綿漬好酒内鼻中手按令汁入鼻中並持其手
　　足莫令驚動也(肘後同/)
又方
　　灸其脣下宛宛中名承漿十壯大良(肘後同並出/第一卷中)
文仲療卒死方
　　濕牛馬糞絞取汁以灌其口中令入喉若口已噤
　　者以物強發若不可強發者扣折齒下之若無新
　　者以水若人尿和亁者絞取汁扁鵲法(集驗備急/肘後同)
又方
　　以細繩圍其人肘腕中男左女右伸繩從背上大
　　椎度以下行脊上灸繩頭(一云五十壯/)又從此灸
　　横行各半繩此凡三灸各灸三壯即起
又方
　　令人痛𤓰其人人中取醒不起者捲其手灸下文
　　頭隨年壯
又方
　　灸鼻下人中三壯
又方
　　灸臍中百壯
又方
　　半夏末如大豆許吹鼻中
又方
　　擣薤若韭取汁以灌口鼻中(張文仲集驗范汪同/)
又方
　　猪膏如雞子大苦酒一升煮沸灌喉中(集驗肘後/備急同)
又卒死而壯熱者方
　　礬石半斤煮以漬脚令没踝(肘後范汪同並出第/一卷中)
備急療卒死而目閉者方
　　騎牛臨其面擣薤汁灌耳中末皂莢吹鼻中(集驗/)
　　(文仲肘後范汪同/)
又療卒死而張目反折者方
　　灸手足兩爪甲後各十四壯飲以五毒諸膏散有
　　巴豆者良(肘後張文仲同/)
又療卒死而四肢不收失便者方
　　馬屎一升水三斗煮取二斗以洗足又取牛糞一
　　升温酒和灌口中(肘後同/)
又方
　　灸心下一寸臍上三寸臍下四寸各百壯良(肘後/同)
又卒死而口噤不開者方
　　縳兩手大拇指灸兩白肉中二十壯(肘後文仲范/)
　　(汪同並出第一卷中/)
集驗療卒死無脉無他形候隂陽俱竭故也方
　　牽牛臨鼻上二百息又灸熨斗以熨兩脅下鍼兩
　　間使各百餘息灸人中
又療卒死而有脉形候隂氣先盡陽氣後竭故也方
　　嚼薤哺灌之(肘後文仲千金范汪同並出第一卷中/)
古今録驗司空三物備急散療卒死及感忤口噤不開
者方
　　巴頭(去心/皮熬)　亁薑　　　大黄(各等分/)
　右藥擣篩為散服如大豆許二枚以水三合和之腹
　脹煩熱復飲水能多益佳
又療心腹痛㡬死服此丸令小利差如腹常滿痛當令
得下差一方服一刀圭以酒下之不能刀圭者便丸如
大豆許四枚不知復加一豆許不差又加一豆許若病
者口噤不能自飲掘口含之藥不預合預合氣力歇卒
病者便合之無臼木柸中擣耳不過三服取利無不差
者蜜丸尤良(出第四卷中/)
　　客忤方一十三首
病源卒忤者亦名客忤謂邪客之氣卒犯忤人精神也
此是鬼厲之毒氣中惡之類也人有魂魄衰弱者則為
鬼氣所犯忤喜於道間門外得之其狀心腹絞痛脹滿
氣衝心胷或即悶絶不復識人肉色變異腑臟虚竭者
不療即至於死然其毒氣有輕重輕者微療而差重者
侵尅腑臟雖當時救療餘氣停滯久後猶發乃變成疰
(出第二十三卷中/)
肘後論曰客者客氣也忤者犯也謂客氣忽犯人也此
惡鬼毒厲之氣療之多愈亦有侵尅藏腑經絡雖差後
猶宜治療以消餘勢不爾終為人患有時輙發
又客忤死者中惡之類也喜於道間門外得之令人心
腹絞痛脹滿氣衝心胷不即療亦殺人方
　　灸鼻下人中三十壯愈(備急文仲同/)
又方
　　以水漬粳米取汁二升以飲之口已噤者以物強
　　發之
又方
　　以銅器瓦器盛熱湯器著腹上冷者徹去衣器襯
　　肉大冷者易以熱湯取愈也
又方
　　先以衣三重藉腹上以銅器著衣上取茅草於器
　　中燒之草盡再益勿頓多也取愈乃止(備急文仲/同)
又方
　　以繩横其人口以度度臍四面各一處灸三壯令
　　火俱起也
又方
　　横度口中折之令上頭著心下灸下頭五壯也(並/出)
　　(第一卷中/)
又療客忤心腹絞痛脹滿氣衝心胷煩躁壯熱或氣悶
絞刺鬼魅之氣未散方
　　麝香(一錢/)　茯神　　　人參　　天門冬(去心/)
　　鬼臼　　　菖蒲(等分/)
　右六味蜜丸如桐子服十丸日三
文仲扁鵲療客忤有救卒死符並服塩湯法恐非庸世
所能用故不載而此病即今人所謂中惡者與卒死鬼
擊亦相類焉療皆叅取而用之已死者方
　　擣生菖蒲根絞取汁含之即愈(備急肘後同/)
又療卒忤停尸不能言者方
　　燒桔梗二枚末飲服之
又方
　　細辛　　　桂心(各等分/)
　右二味内口中(肘後備急同/)
又卒忤口噤不開者方
　　生附子末置管中吹内舌下(備急肘後同並出第/一卷中)
千金療客忤惡氣方
　　吞麝香如大豆立驗(出第五卷中/)
千金翼客忤方
　　灸間使七壯又肩井百壯又十指甲下各三壯(出/第)
　　(二十七卷中/)
　　卒魘方二十一首
病源卒魘者屈也謂夢裏為鬼邪之所魘屈也人卧不
寤皆是魂魄外遊為他邪所執録欲還未得致成魘也
忌火照火照則魂魄遂不復入乃至於死而人有於燈
光前魘者本由明出所以不忌火也其湯熨針石别有
正方補養宣導今附於後養生方導引法云拘魂門制
魄户名曰握固法屈大拇指著四小指内抱之積習不
止眠時亦不復開令人不魘魅又云人魘忽然明喚之
魘死宜闇喚之好唯得逺喚亦不得近而急喚亦喜失
魂魄也又魘不寤候人眠睡則魂魄外遊為鬼邪所魘
屈其精神弱者魘則久不得寤乃至氣暴絶所以須傍
人助喚並以方術療之即蘇也(並出第二十三卷中/)
肘後療卒魘寐不寤方
　　卧忽不寤勿以火照之殺人但痛齧其脚踵及足
　　拇指甲際而多唾其面則覺也
又方
　　皂莢末以竹筒吹兩鼻孔中即起三兩日猶可吹
　　之也
又方
　　以筆毛刺兩鼻孔男左女右展轉進之取起也(集騐/同)
又方
　　擣薤取汁吹兩鼻孔冬日取韭絞汁灌口(集驗仲/)
　　(景文仲備急同/)
又方
　　以蘆管吹兩耳並取其人髮二七莖作繩内鼻孔
　　中割雄雞冠取血以管吹喉咽中大良(並出第一/卷中)
集驗療卒魘方
　　以塩湯飲之多少在意並嚙其足大指爪際痛嚙
　　之即起也(肘後文仲備急同/)
又方
　　以其人置地取利刀畫從肩起男左女右畫地令
　　周遍訖以刀鋒刺病人鼻下人中令入一分急持
　　勿動其人當鬼語求去乃具問阿誰以何故来自
　　當乞去乃以指㓕向所畫地當肩頭數寸令得去
又方
　　雄黄細篩管吹兩鼻孔中佳(並出第一卷中/)
崔氏主卒魘方
　　以甑帶左索縳其肘後男左女右用餘猶急絞之
　　又縳牀脚乃詰問其故(肘後古今録驗同/)
　　崔氏云療卒狂鬼語方以甑帶急令縳兩手大指
　　便灸左右脅下屈肘頭尖各七壯須臾鬼語自道
　　姓名乞去徐詰問乃觧其手
文仲療卒魘方
　　令一人坐頭邊守一人於户外呼病人姓名坐人
　　應曰在便甦活也(肘後同/)
又人喜魘及惡夢者方(以下並辟魘方/)
　　取燒死人灰著履中令枕之
又方
　　帶雄黄男左女右也
又方
　　枕麝香一分於頭邊佳又灌香少許
又方
　　以虎頭為枕佳
又方
　　取雄黄如棗核繋左腋下令人終身不魘也(集驗范/汪同)
又方
　　作犀角枕佳
又方
　　青木香内枕中并帶之亦佳(並出第一卷中/)
千金小定心湯療虚羸心氣驚弱多魘方
　　茯神(四分一本/作茯苓)　甘草　　芍藥　　　亁薑
　　大棗(十五/枚擘)　　逺志(去心/)　人參　　　桂心(各二/兩)
　右八味切以水八升煮取三升分三服日三忌如常法
又大定心湯療心氣虚悸恍惚多忘或夢寤驚魘志少
不足方
　　人參　　　茯苓　　　茯神　　　逺志(去心/)
　　赤石脂　　龍骨　　　亁薑　　　當歸
　　甘草(灸/)　　白术　　芍藥　　　　大棗
　　桂心　　　防風　　紫菀(各二/兩)
　右十五味切以水一斗二升煮取三升半分為五服
　日三夜二忌如常法
千金翼療卒魘不覺方
　　灸兩足大指聚毛中二十一壯(范汪同出第二十/七卷中)
備急療卒魘不寤方
　　末灶下黄土或雄黄桂心末亦得
　右以蘆管吹入兩鼻孔中(文仲同出第一卷中/)
　　鬼擊一十首
病源鬼擊者謂鬼厲之氣擊著於人也得之無漸卒著
如人以刀矛刺狀胷脅腹内絞急切痛不可抑按或即
吐血或鼻中出血或下血一名為鬼排言鬼排觸於人
也氣血虚弱精魂衰微忽與鬼神遇相觸突致之為其
所排撃輕者因而獲免重者多死也(出第二十三卷中/)
肘後鬼撃之病得之無漸卒著如人以刀矛刺狀胷脅
腹内絞急切痛不可抑按或即吐血或鼻中出血或下
血一名鬼排治之方
　　灸臍上一寸七壯及兩踵白肉際差(千金翼同/)
又方
　　熟艾如鴨子大三枚以水五升煮取二升頓服之
　　(並出第一卷中/)
文仲療鬼撃方
　　鹽一升以水二升和攪飲之并以冷水潠之須臾
　　吐即差(備急肘後同/)
又方
　　粉一撮於水中攪飲之(備急肘後同/)
又方
　　以淳苦酒吹令入兩鼻孔中(肘後同並出第一卷/中)
備急療鬼擊方
　　燒䑕至末如黍米許水和服不能飲以水和少許
　　内喉中(肘後文仲同/)
又方
　　升麻　　　獨活　　　桂心(各等分/)
　右三味為末酒服方寸匕立愈(肘後同/)
又有諸丸散並在備急條中今巫覡實見人忽被神鬼
所擊刺擺􁀙者或犯其行伍或遇相觸突或身神散弱
或愆負所招輕者獲免重者多死猶如周宣燕簡輩事
不為虚也必應死者亦不可療要自不得不救之耳(肘/後)
(同並出第一卷中/)
刪繁倉公散方
　　特生礬石(燒半/日研)　皂莢(灸去/皮子)　雄黄(研/)　藜蘆(熬/)
　右四味等分搗為末主療卒鬼繫鬼排鬼刺心腹痛
　下血便死不知人及卧魘嚙脚踵不覺者諸惡毒氣
　病取前散如大豆許以管吹入鼻中得嚏則氣通便
　活若未嚏復更吹之得嚏為度此藥能起死人漢文
　帝太倉令淳于意以此方療如前病勝餘方若别疾
　不若玉壺丸等法(崔氏備急范汪等同出第六卷中/)
千金翼療鬼擊方
　　灸臍下一寸三壯(出第二十七卷中/)
　　尸厥方一十二首
病源尸厥者隂氣逆也此由陽脉卒下墜隂脉卒上升
隂陽離居榮衛不通真氣厥亂客邪乘之其狀如死猶
㣲有息而不常脉尚動而形無知也聴其耳内循循有
如嘯之聲而股間暖者是也耳内雖無嘯聲而脉動者
故當以尸厥療之診其寸口脉沉大而滑沉則為實滑
則為氣實氣相搏身温而汗此為入腑雖卒厥不知人
氣復則自愈若脣正青身冷此為入藏亦卒厥不知人
即死候其左手關上脉隂陽俱虚足厥隂足少陽俱虚
也病若恍惚不知人妄有所見
張仲景云尸厥脉動而無氣氣閉不通故靜而死也治方
　　菖蒲屑納鼻兩孔中吹之令人以桂屑著舌下
又方
　　取左角髮方寸匕燒末酒和灌令入喉立起
肘後方
　　白馬尾二七莖白馬前脚甲二枚燒之以苦酒丸
　　如小豆大開口吞二丸須臾服一丸
又方
　　灸鼻人中七壯又灸隂囊下去下部一寸百壯若
　　婦人灸兩乳中又云爪刺人中良久又針人中至
　　齒立起此扁鵲法
又方
　　以繩圍其臂脘男左女右繩從大椎上度下行脊
　　上灸繩頭盡處五十壯活此是扁鵲法
又方
　　熨其兩脇下取炷中墨如彈丸大漿和飲之更以
　　管吹耳中令三四人更互吹之
又方
　　以小管吹鼻孔梁上塵如豆大著中吹之令入
又方
　　針百㑹當鼻中入髮際五寸許針入三分補之針
　　足大指甲下肉側去甲三分又針足中指甲上各
　　三分大指之肉去端韭葉許又針手少隂銳骨之
　　端各一分
又方
　　灸膻中季肋間二七壯也(肘後惟云灸膻中集騐/同並出第一卷中)
千金論曰風寒之氣客於藏間滯而不能發故瘖不能
言及喉痺失聲皆風邪所為也入藏皆能殺人凡尸厥
如死脉動如故此陽脉下墜隂脉上争氣閉故也療方
　　灸百㑹百壯鍼入三分補之
又方
　　鍼足中指頭去甲如韭葉並刺足大指甲下内側
　　去甲三分
崔氏論曰凡尸厥為病脉動而形無所知陽脉下墜隂
脉上争榮衛不通其狀如死而猶微有息其息不常人
乃不知欲殯殮者療之方
　　急可以蘆管吹其兩耳極盡以氣吹之立起若人
　　氣極可易人吹之(出第四卷中/)
　　中蠱毒方二十一首
病源凡蠱毒有數種皆是變惑之氣人有故造作之多
取蠱蛇之類以器皿盛貯任其自相噉食唯有一物獨
在者即謂之為蠱便能變惑隨逐酒食為人患禍患禍
於他則蠱主吉利所以不覉之徒而畜事之又有飛蠱
去来無由漸狀如鬼氣者得之卒重凡中蠱病多趨於
死以其毒害勢甚故云蠱毒著蠱毒面青黄者是蛇蠱
其脉洪壯病發之時腹内熱悶胷脅支滿舌本脹强不
喜言語身體常痛又心腹如似蟲行顔色赤脣口亁燥
經年不治肝膈爛而死其面色赤黄者是蝪􁇧蠱其脉
浮滑而短病發之時腰背微滿手脚脣口悉皆習習而
喉脉急舌上生瘡二百日不治噉人心肝盡爛下膿血
羸瘦顔色枯黒而死其面色青白又云其脉沉濡病發
之時咽喉塞不欲聞人語腹内鳴喚或上或下天隂雨
轉劇皮内如蟲行手脚煩熱嗜醋食欬唾膿血顔色乍
白乍青腹内脹滿狀若蝦蟇若成蟲吐出成科斗形是
蝦蟇蠱經年不治噉人脾胃盡脣口裂而死其脉緩而
散者病發之時身體乍冷乍熱手脚煩疼無時節吐逆
小便赤黄腹内悶胷痛顔色多青毒或吐出似蜣蜋有
足翅是蜣蜋蠱經年不治噉人血脉枯盡而死欲知是
蠱與非當令病人唾水内沉者是蠱浮者非蠱又云旦
起取井花水未食前當令病人唾水内唾如柱脚直下
沉者是蠱毒沉散不至下者草毒又云含大豆若是蠱
豆脹皮脱若非蠱豆不爛脱又云以鵠皮置病人卧下
勿令病人知若病劇者是蠱也又云取新生雞子煮熟
去皮惡黄白令完全日晚口含以齒微嚙勿令破作兩
炊時夜吐瓦上著霜露内旦看大青是蠱毒也昔有人
食新變鱧魚中毒病心腹痛心下鞕發熱煩寃欲得水
洗沃身體搖動如魚得水狀有人診云是蠱其家云從
無此毒不作蠱治遂死其湯熨鍼石别有正方補養宣
導今附於後養生方導引法云兩手著頭相乂坐地緩
舒兩脚以兩手從外抱膝中痛低頭入膝間兩手交乂
頭十二通愈蠱毒及三尸毒腰中大氣又云常度日月
星辰清净以雞鳴安身卧潄口三咽之調五藏殺蠱蟲
令人長生治心腹病又云治百病邪蠱當正卧閉目閉
氣内視丹田以鼻徐徐内氣令腹極滿徐徐以口吐之
勿令有聲令入多出少以微為故存視五藏各如其形
色又存胃中令鮮明㓗白如素為之倦極汗出乃止以
粉粉身摩捋形體汗不出而倦者亦可止明日復為之
又當存作大雷電光走入腹中為之不止病自除(出第/)
(二十五卷中/)
千金論曰蠱毒千品種種不同或吐下鮮血或好卧闇
室不欲見光明或心性反常乍嗔乍喜或四肢沉重百
節酸疼如此種種狀貌説不可盡亦有得之三年乃死
急者一月或百日即死其死時皆於九孔中或於脅下
肉中出去所以出門常須帶雄黄麝香神丹諸大辟惡
藥則百蟲猫鬼狐狸老物精魅永不敢著人養生之家
大須慮此以下亦有灸法初中蠱於心下作艾炷灸一
百壯並主猫鬼亦灸得差
又論曰世有拙醫見患蠱脹者徧腹腫滿四肢如故小
便不甚澁以水病療之近服水藥經五十餘日望漸痊
愈日復増加奄致殂殞如此者不一學者當細尋方意
消息用之萬不失一醫方千卷不盡其理所以不可一
一備述云爾(出第二十五卷中/)
廣濟療蠱毒方服此升麻散三四日後即服前光砂丸
方
　　升麻　　　桔梗　　　栝樓(各五兩/)
　右三味擣為散以熟湯洗所患人隂中再以濃汁服
　方寸匕日二服漸加至二匕内消忌粘食猪肉(出第/)
　(四卷中/)
肘後療中蠱毒諸方人有養畜蠱毒以病人凡診法中
蠱狀令人心腹切痛如有物齧或吐下血不即療之食
人五臟盡即死矣欲知是蠱與非當令病人唾水沉者
是浮者非也(小品文仲備急集騐千金並翼同/)
又欲知蠱主姓名方
　　取皷皮一片燒灰末以飲服病人須臾自當呼蠱
　　主姓名可語令知便即去病愈矣亦有以蛇涎合
　　作蠱毒著飲食中使人得瘕病此一種積年乃死
　　療之各自有藥江南山間人不可不信之
又方
　　以蘘荷宻著病人卧席下亦能令呼蠱主姓名也
　　(文仲備急千金並翼同出第三卷中/)
小品療蠱方
　　皷皮(廣五寸/長一尺)　薔薇根(五寸如足拇指大細切本/方云莨菪根)
　右二味以水一升清酒三升煮取一升頓服之當下
　蠱即愈(千金古今録驗同千金治蠱吐下血/)
又方
　　土𤓰根大如拇指長三寸切以酒半升漬一宿一
　　服當吐下(古今録驗同/)
又方
　　皂莢三挺長一尺者炙去皮子美酒一升漬一宿
　　去滓頓服(古今録驗范汪同肘後云以酒五升分/三服)
又方
　　取薺苨根擣為末以飲服方寸七(古今録驗同/)
千金犀角丸療蠱毒百病腹暴痛飛尸惡氣腫方
　　犀角(末/)　　羚羊角(末/)　鬼臼　　桂心(各量四/錢七)
　　天雄(炮/)　　莽草(炙/)　　真珠(研/)　雄黄(研各一/兩)
　　麝香(半兩/研)　貝齒(燒灰/五枚)　赤足蜈蚣(五節炙/)
　　射罔(如雞子/黄三枚)　巴豆(五十枚去皮心熬/)
　右十三味各擣合篩之以蜜和為丸如小豆大服一
　丸不知増一丸卒得腹中痛飛尸服如大豆二丸若
　惡氣腫以苦酒和以塗之甚良以絳囊盛藥繫男左
　女右臂辟惡可以備急療萬病也忌如常法(崔氏古/)
　(今録驗范汪同出第二十五卷中/)
千金翼療蠱毒方
　　槲木北隂白皮一大握長五寸以水三升煎取一
　　升空腹服之即吐蠱出也並療蠱下血(出第十五/卷中)
崔氏療蠱方
　　黄𤓰樓根亁者二兩擣以綿褁酒一升漬一日去
　　滓温服之少時即吐利蠱即出後煮粥飲服一兩
　　盞吐利即斷不斷即煮人參甘草灸生薑各一兩
　　服之此根唯山南者好(出第三卷中/)
備急療蠱方
　　取白鴿毛糞燒灰以飲和服之良
又療蠱方人家雖藏此方而不知如此効驗
　　擣生栝樓根取汁一升醬汁少許和温服之須臾
　　吐蠱出試驗(並出第十六卷中/)
必効療蠱毒大神驗方
　　大㦸　　　桃白皮(東引者以/火烘之)　班猫(去足翅熬/等分)
　右三味搗篩為散以冷水服半方寸匕一服其毒即
　出未出更一服蠱並出李饒州法云竒効若以酒中
　得則以酒服若食中得以飲服之(崔氏千金同肘後/云班毛一分桃皮)
　(大㦸各二分和棗核大米清飲服吐出蠱/十日不差更一服千金崔氏云服八捻)
又方
　　胡荽根擣取汁半升和酒服之立下
又方
　　取未鑚相思子二七枚擣碎為末煖水半盞和攪
　　頓服之令盡即當欲吐抑之勿吐若耐不得即大
　　張口吐之其毒即出出訖服稀粥勿食諸肉輕者
　　但服七枚差無問年月深淺非常神効勿輕之
又試蠱法
　　取銀匙若筯或釵含之經宿色黒即是不黒者非
　　(出第三卷中/)
古今録驗療蠱方
　　巴豆(十枚去/心皮熬)　䜴(半升熬/)　釡底墨(方寸匕/)
　右三味搗篩為散清旦以酒服如簮頭大小行蠱主
　當自至門勿應之去到家立自知其姓名
又雄黄丸主蠱毒中藥欲死方
　　雄黄(研/)　　硃砂(研/)　　藜蘆(灸/)　馬目毒公
　　皂莢(灸去皮/子二分)莽草(二分/灸)　巴豆(去心皮熬各二分/)
　右七味擣篩以蜜丸如大豆許服三丸當轉下先利
　清水次出蛇等當煩悶者依常法可用鴨羹補之忌
　如常法
又療中蠱毒方
　　取牡丹根擣末服一錢七日三服至良忌胡荽(范/)
　　(汪同/)
又療中蠱胡洽方
　　以猪膽導下部至良(肘後集驗范汪同並出第四/十五卷中)
　　蠱吐血方一十首
病源蠱是合聚蟲蛇之類以器皿盛之任其相噉食餘
一存者名為蠱能害人食人腑藏其狀心切痛如被物
嚙或鞭面目青黄病變無常是先傷於膈上則吐血也
不即治之食藏腑盡則死(出第二十五卷中/)
肘後療中蠱毒吐血或下血皆如爛肝方
　　茜根　　　蘘荷根(各三兩/)
　右二味㕮咀以水四升煮取二升去滓頓服即愈又
　當自知蠱主姓名(千金小品崔氏文仲備急古今録/驗同)
又方
　　巴豆(一枚去/心皮熬)　豉(三粒/)　釡底墨(方寸匕/)
　右三味擣分作三丸飲下一丸須臾當下蠱毒不下
　更服一丸(小品必効集驗文仲備急范汪同並出第/三卷中)
范汪療中蠱吐血方
　　麥麪二升熬以水服之令盡當下蠱
又方
　　苦瓠一枚以水二升煮取一升分服當吐蠱如蝦
　　蟇科斗之類苦瓠毒可臨時量用之(肘後千金小/品文仲備急)
　　(古今録驗同千金云苦瓠一分治下血/)
又方
　　生桔梗擣取汁服二三升日三服牛膝根亦得(並/)
　　(出第十四卷中/)
文仲療中蠱吐血方
　　羚羊皮(方三寸敗/皷皮亦佳)　苦參　　　蘘荷根(三兩/)
　　黄連(二兩/)　　　　當歸(二兩/)
　右五味切以水七升煎取二升分三服(備急集騐同/一方有苦瓠)
又方
　　取桑木心剉一斛於釡中以水淹之令上有三寸
　　煮取二斗澄取清又微火煎得五升宿勿食旦服
　　五合則吐蠱毒(崔氏集驗古今録驗同/)
又方
　　雄黄(研/)　釡月下黄土　獺犴(炙各/如棗)　班猫(十四枚去/足翅熬)
　右四味擣末以酪漿服之分為三四服則吐蝦蟇(小/品)
　(同古今録驗方有大黄如棗大或吐蝦蟇及蛇等物/餘同范汪同)
崔氏療中蠱吐血方
　　雄黄(研/)　　　丹砂(研/)　　藜蘆(炙各/一兩)
　右三味擣篩為散旦以井花水服一刀圭當吐蠱毒
　忌生血物狸肉(肘後集驗同/)凡蠱有數種而人養作
　者最多也郡縣有名章者尤甚今東有句章章安故
　鄉南有豫章無村不有無縣不有而不能如此之甚
　耳非唯其飲食不可噉乃至目色之已入人類此輩
　小易療復有自然飛蠱狀如鬼氣者難療此諸種得
　真犀角麝香雄黄為良藥人可常帶此亦預防之易
　有蠱卦又子産所說並以器皿中蟲為蠱今省凡皿
　上安一蟲字或作蟲邊大非體也(並出第四卷中/)
小品療中蠱心痛吐血欲死方
　　鹽一升淳苦酒一升煮令消和一服立吐蠱毒出
　　已用良驗(肘後文仲備急古今録驗同出第四卷/中)
　　蠱下血方九首
病源蠱是合聚蟲蛇之類以器皿盛之任其自相食噉
餘畱一存者為蠱能變化為毒害人有事之以毒害多
因飲食内行之人中之者心腹懊痛煩毒不可忍食人
五臟下血瘀黒如爛雞肝(出第二十五卷中/)
小品療蠱毒腹痛注下赤血躑躅散方
　　羊躑躅　　亁薑　　　藜蘆(熬/)　　附子(炮/)
　　巴豆(去皮/心熬)　野葛皮　　肉桂　　　丹砂(研/)
　　雄黄(研/)　　蜈蚣(炙各一分/)
　右十味擣為散以水服一刀圭不知加一粟米忌猪
　肉蘆笋生血物生葱狸肉(古今録驗同/)
又療蠱下血欲死方
　　薔薇根(剉一/升)　牛膝(五分/)　連翹子(一升/)　臘(一彈/子許)
　右四味切以水四升煮取三升分三服即愈(古今録/驗同)
又療諸蠱大便下血日數十行方
　　巴豆(二七/枚)　藜蘆(炙/)　　附子(炮/)　芫青(去足翅/熬)
　　礬石(各二分/熬汁盡)
　右五味搗下篩别研巴豆如膏和相得以綿褁一大
　豆許内下部中日二三愈忌同前方(千金古今録驗中/同並出第四卷)
千金凡忽患下血以上件方療更増劇者此是中蠱其
下血狀如鴨肝腹中絞痛急者此方主之
　　茜根　　　　升麻　　　屑角(各三/兩)　地榆
　　白蘘荷(各四/兩)　桔梗　　　黄蘗　　　黄芩(各一/兩)
　右八味切以水九升煮取二升半分三服
又凡卒患血痢或赤或黒無有多少此皆是蠱毒粗醫
以斷痢處之此大非也
又療中蠱毒吐血下血皆如爛雞肝令人心腹絞切痛
如有物嚙若不即療令人五藏盡乃死驗之法欲知是
蠱令病人唾水中沉者是蠱浮者非蠱也方
　　槲木北隂白皮　　桃根皮　　蝟皮(炙一方寸/七)
　　亂髪灰(一方寸七/)　生麻子(汁五升/)
　右五味先煮槲皮桃根取濃汁一升和麻子汁亂髪
　灰蝟皮末等令病者少食旦服一升須臾著盆水以
　鷄翮攪吐水中如牛涎犢胎及諸蠱毒之物(出第二十/五卷中)
千金翼療蠱毒下血方
　　蝟皮燒灰以水服方寸七當吐蠱毒(出第十五卷/中)
崔氏療中蠱下血及毒下羚羊皮湯方
　　羚羊皮(方三/寸炙)　蘘荷根(四兩/)　苦參　　黄連(各二/兩)
　　當歸　　　　升麻　　　　犀角(各三/兩)
　右七味切以水九升煮取三升分三服無蘘荷根以
　茜根代之
又療中蠱毒㵼血日夜無度腹痛不可忍方
　　取白蘘荷葉四五枚私内著病人眠卧處席下勿
　　令病人知之若為蠱毒所傷則不肯在上眠即知
　　是蠱毒為病用皂莢三挺炙去皮子打碎用極醶
　　醋四升於甆器中候日正午時漬皂莢又以新白
　　布三尺蓋上布上又横一口食刀正對病人眠牀
　　下安之至来日午時取藥用蓋藥布濾去滓分三
　　服毎服相去如人行十里久若不肯服可將鍼刺
　　兩手大拇指端甲亦不勞深其鍼且勿㧞出病人
　　當自服藥蠱毒或吐或大便中出除其血即斷腹
　　痛亦除此方用皆驗(並出第三卷中/)
古今録驗療卒中蠱下血如雞肝者晝夜下石餘血四
藏悉損唯心未毁或乃鼻破待死方
　　桔梗擣末以酒服方寸匕日三不能下藥以物掲
　　口開灌之心中當煩須臾自静有頃下蠱至服七
　　日止當服猪肝臛以補之(出第四卷中/)
　　五蠱方一十二首
千金太上五蠱丸主百蠱吐血傷中心腹結氣或堅氣
塞咽喉語聲不出短氣欲死飲食不下吐逆上氣去来
無常狀如鬼祟身體浮腫心悶煩疼寒戰夢與鬼交狐
狸作魅卒得心痛上乂胷脅痛如刀刺經年累歲著牀
不起悉主之方
　　雄黄(研/)　　椒目(熬/)　　巴豆(去心/皮熬)　　鬼臼
　　莽草(炙/)　　芫花(熬/)　　真珠　　　　藜蘆(炙/)
　　礬石(各四/分燒)　獺肝(炙二/分)　附子(炮去皮/五分)　蜈蚣(三枚/炙)
　　班猫(三十枚去/翅足熬)
　右十三味搗末蜜和更搗一二千杵毎服如小豆一
　丸餘宻封勿泄十丸為一劑如不中病後日增一丸
　以下利為度當下蟲種種狀貌不可具載下七日後
　將息服一劑三十年百病盡除忌五辛猪肉冷水生
　血物狸肉蘆笋等
又方
　　酒服桔梗犀角末方寸匕日三服不能自服掲口
　　與藥下心中當煩須臾自静有頃下至七日止當
　　食猪脾以補之(並出第二十五卷中/)
崔氏療五蠱毒方
　一曰蛇蠱食中得之咽中如有物嚥之不入吐之不
　出悶亂不得眠心熱不能食方
　　服馬篼苓根即吐出又服麝香方寸匕亦自消或
　　吐出也
　二曰蜣蜋蠱得之胷中忽然或哽入咽怵怵如蟲行
　欬而有血方
　　服獾肫脂即下或吐或自消也
　三曰蝦蟇蠱得之心腹脹滿口亁思水不能食悶亂
　大喘而氣發方
　　服車脂半升即出
　四曰科斗蠱同上療法甚驗
　五曰草蠱術在西凉以西及嶺南人多行此毒八人
　咽刺痛求死方
　　服甘草藍汁即自消
又方
　　五蠱共一法療之但取産婦胎衣切之暴亁為散
　　水和服半錢七五毒自消
又方
　　含升麻嚥汁
又方
　　五蠱都服馬篼苓苗似蘿摩草形正直上取雞子
　　大搗為散服半錢七或至一七五蠱毒之病多在
　　喉中常須記之或小醫不識此病言胃冷蚘動或
　　浪稱是注灸刺浪服諸藥枉死也此由醫生未經
　　歴故也宜令審别之(並出第三卷中/)
古今録驗五蠱湯方
　　犀角(三兩/)　蘘荷根　黄連　　　綘草
　　當歸(各二/兩)　羚羊皮(方二寸灸/)
　右六味切以水七升煮取二升分為三服
又五蠱下利去膏血赤罽丸方
　　芫花(一升/)　巴豆(一百/枚)　赤罽(方圎一寸/)
　右三味擣篩以蜜為丸更擣丸如胡豆服一丸如下
　利不止以清粥汁止之不下小增之欲令隂除不令
　大下(范汪同並出第四十五卷中/)
　　蠱注方三首
病源蠱注者住也言其病遲滯停住死又注易傍人也
蠱者是聚蛇蠱之類以器皿盛之令其自相噉食餘有
一箇存者為蠱也而能變化人有造作欽事之者以毒
害於他多於飲食内而行用之中之者心悶腹痛其食
五藏盡則死有緩有急急者倉卒十數日便死緩者延
引歲月遊走腹内常氣力羸憊骨節沉重發則心腹煩
懊而痛令人所食之物亦變化為蠱漸侵食腑藏盡而
死死則病流注染著傍人故為蠱注也(出第二十四卷/中)
范汪療蠱注百病癥瘕積聚酸削骨肉大小便不利卒
忤遇惡風臚脹腹滿淋水轉相注殫門盡户延及男女
外孫醫所不能療更生十七物紫參丸方
　　紫參　　　人參　　　半夏(洗/)　　藜蘆
　　代赭　　　桔梗　　　白薇　　肉蓯蓉(各三/分)
　　石膏(一分/)　大黄(一分/)　牡蠣(一分/熬)　丹參(一分/)
　　蝦蟇(灰/)　　烏頭(炮四/分)　狼毒(一分/)　附子(炮五/分)
　　巴豆(七十枚去心皮熬/)
　右藥擣篩蜜和為丸以飲下如小豆一丸日三服老
　小以意减之蜂蠆所螫以塗其上神良忌羊肉冷水
　(一方無蝦蟇有亁薑四分出第十四卷中/)
小品雄黄丸療蠱注四肢浮腫肌膚消索欬逆腹大如
水狀漏泄死後注易家人方一名蠱脹方
　　雄黄(研/)　　巴豆　　　莽草(灸/)　　鬼臼(各四/分)
　　蜈蚣(三枚灸/)
　右五味擣篩為末蜜和更𢷬三千杵藥成宻器封之
　勿令泄氣宿勿食服如小豆一丸不知加一丸當先
　下清水蟲長數寸及下蛇或如壊雞子或白如膏下
　訖後作葱豉粥鴨羹補之忌生魚生菜猪肉蘆笋冷
　水煖食將養也(千金同出十四卷中/)
集驗療鬼注蠱注毒氣變化無常鮫魚皮散方
　　鮫魚皮(鵲魚班皮是/)　　犀角　　　麝香(研/)
　　龍骨　　　丹砂(研/)　　雄黄(研/)　　蘘荷葉
　　鹿角(炙各/一分)　蜈蚣(一枚/炙)　椒(一分汗/)　亁薑(一分/)
　　貝子(十枚/)　雞舌香(一分/)
　右十三味𢷬篩為散空心酒服一錢七日三服(出第一/卷中)
　　蠱毒雜療方五首
小品療蠱似蚘方
　　雄黄(研/)　　麝香(研/)
　右二味各如大豆許取生羊肺如指大以刀開取雄
　黄等末以肺褁吞之(崔氏集驗古今録驗同/)
又療人食菜及菓子中蛇毒方
　　大豆末以酒漬取汁半升服之又以雞血和真鐵
　　精吞如梧子大一丸(古今録驗同/)
又療有人食新變魚取飽中毒病心腹痛心下堅發熱
煩寃欲得水沃身動搖如魚得水狀有人診病云是蠱
家云野中相承無此毒不作蠱療之遂死(並出第四卷/中)
千金療人得藥雜蠱方
　　班猫(六枚去/足翅熬)　桂心(一片如/指大)　釜月下土(如彈丸大/)
　　藜蘆(如指大炙/)
　右四味搗散水服一錢匕下蟲蛇蝦蟇蜣蜋白蟲
又療有人中蠱毒腹内堅如石面目青黄小便淋􁏏變
狀無常方
　　犀角(一兩/)　芍藥(一兩/)　黄連(二兩本/方一兩)　梔子仁(十枚/)
　　蘘荷葉(四兩/半)　牡丹皮(一/兩)　羚羊皮(方廣五寸灸/)
　右七味切以水五升煮取一升半去滓分温再服(翼/古)
　(今録驗同出第二十五卷中/)
古今録驗療食中有蠱毒令人腹内堅痛面目青黄淋
露骨立病變無常方
　　爐中取鐵精細研别搗烏雞肝和之丸如梧子大
　　以酒服三丸日三服甚者不過十日愈微者便愈
　　(肘後崔氏同出第四十五卷中/)
　　猫鬼野道方三首
病源猫鬼者云是老狸野物之類變為鬼蜮而依附於
人人畜事之猶如事蠱以毒害人其病狀心腹刺痛食
人腑藏吐血痢血而死又野道者是無主之蠱也人有
畜事蠱以毒害人為惡既積乃至死㓕絶其蠱則無所
依止浮遊田野道路之間有犯害人者其病發猶是蠱
之狀但以其於田野道路得之故謂之野道(並出第二/十五卷中)
千金療猫鬼野道病歌哭不自由方
　　五月五日取自死赤蛇燒作灰研井花水服方寸
　　匕日一服
又療猫鬼眼見猫狸並耳有所聞方
　　相思子　　萆麻子　　巴豆(各一/枚)　朱砂(末/)
　　蠟(各四銖/)
　右五味𢷬作丸取麻子許含之即以灰圍患人前頭
　著一斗灰火吐藥火中即畫火上作十字其猫鬼並
　皆死矣忌猪肉蘆笋生血物(翼方有峭粉出第二十/六卷中)
古今録驗療妖魅猫鬼病人不肯言鬼鹿角散方
　　鹿角屑𢷬散以水服方寸匕病者即言實也(出第/)
　　(四十五卷中/)
　　自縊死方一十五首
病源人有不得意志者多生忿恨徃徃自縊以繩物繫
頸自懸挂致死呼為自縊若覺早雖已死徐徐捧下其
隂陽經絡雖暴擁閉而藏腑真氣故有未盡所以猶可
救療故有得活者若見其懸挂便忽遽截斷其繩則不
可救此言氣已擁閉繩忽暴斷其氣雖通而奔並運悶
氣則不能還即不復得生又云自縊死旦至暮雖已冷
必可活暮至旦則難療此謂其晝則陽盛其氣易通也
夜則隂盛其氣難通也又云夏則夜短又熱則易活又
云氣雖已斷而心微温一日以上猶可活也(出第二十/三卷中)
肘後葛氏療自縊死心下尚㣲温久猶可活方
　　徐徐抱觧其繩不得斷之懸其髪令足去地五寸
　　許塞兩鼻孔以蘆管内其口中至咽令人嘘之有
　　頃其腹中礱礱轉或是通氣也其舉手撈人當益
　　堅捉持更逓嘘之若活了能語乃可置若不得懸
　　髪可中分髪兩手牽之
又方
　　皂莢末葱葉吹其兩鼻孔中逆出復内之(千金備急/文仲同)
又方
　　以蘆管吹其兩耳極則易人吹取活乃止若氣通
　　者以少桂湯稍稍嚥之徐徐乃以少粥清與之(並/)
　　(出第三卷中/)
仲景云自縊死旦至暮雖已冷必可療暮至旦小難也
恐此當言隂氣盛故也然夏時夜短於晝又熱猶應可
療又云心下若微温者一日以上猶可活皆徐徐抱解
不得截繩上下安被卧之一人以脚踏其兩肩手小挽
其髪常弦弦勿縱之一人以手按據胷上㣲動之一人
摩捋臂脛屈伸之若已殭但漸漸强屈之並按其腹如
此一炊頃氣從口出呼吸眼開而猶引按莫置亦勿苦
勞之須令可少桂心湯及粥清含與之令濡喉漸漸能
嚥乃稍止兼令兩人各以管吹其兩耳彌好此最善無
不活者並皆療之(肘後備急文仲古今録驗同/)
備急方
　　以罽衣若氍㲣厚氊物覆其口鼻抑之令兩人極
　　力吹其兩耳一炊頃可活也(肘後千金文仲集驗/小品同)
又方
　　懸牽其頭髪塞兩耳勿令通氣以葱葉刺鼻中兩
　　人極力痛吹之嚙其兩脚踵即活亦可塞鼻而吹
　　口活也(小品古今録驗同/)
范汪療自縊死方
　　懸其髪令足裁至地一時許即活
又方
　　急手掩其口鼻勿令内氣稍出二時許氣至即活
　　(備急文仲古今録驗肘後同/)
又方
　　以絹急絞身體令堅以車牛載行三十里許使人
　　於車上行踏肩引髪吹耳
又方
　　以松子油内口中令得入咽中則便活
千金療自縊死方
　　以藍青汁灌之又極須安定身心徐徐緩解慎勿
　　割繩抱取心下猶温者刺雞冠血滴口中即活男
　　用雌雞女用雄雞
又方
　　雞屎白以棗許酒半盞和灌口鼻中即活
又方
　　梁上塵如大豆各内一筒中四人各一筒同時吹
　　兩耳鼻中極力吹之即活
又方
　　尿鼻口眼耳中並捉頭髪一撮如筆管大掣之立
　　活(並出第二十六卷中/)
刪繁療五絶死方
　　一曰自縊二曰牆壁所迮三曰溺水四曰魘魅五
　　曰産乳皆取半夏一兩𢷬篩吹一大豆内鼻孔中
　　即活心下温一日者亦可活(千金同/)
　　熱暍方七首
病源夏月炎熱人多冐渉途路熱毒入内與五藏相並
客邪熾盛欝瘀不宣致隂氣卒絶陽氣暴擁經絡不通
故奄然悶絶謂之暍也然此乃外邪所撃真藏未壊若
遇便療救氣宣則蘇也夫熱暍不可得冷得冷便死此
謂外邪卒以冷觸其熱藴積於内不得宣發故也又冒
熱困乏候人盛暑之時觸冒大熱熱毒之氣入藏則悶
鬱冒至於困乏也(並出第二十三卷中/)
肘後夏月中熱暍死凡中暍死不可使得冷得冷便死
療之方
　　以屈革帶繞暍人臍使三四人尿其中令温亦可
　　用泥土屈草亦可扣瓦椀底若脱車釭以著暍人
　　臍上取令尿不得流去而已此謂道路窮急無湯
　　當令人尿其中仲景云欲使多人尿取令温若有
　　湯便可與之仲景云不用泥及車釭恐此物冷暍
　　既在夏月得熱土泥暖車釭亦可用也(備急文仲/)
　　(集驗小品千金同/)
又方
　　灸兩乳頭各七壯(千金同/)
又方
　　取道中熱塵土以積暍人心下多為佳少冷即易
　　通氣也(千金同/)
又方
　　𢷬菖蒲汁飲之一二升
又凡此療自經溺暍之法並出自張仲景為之其意理
殊絶殆非常情所及亦非本草之所能開悟實拯救人
之大術矣傷寒家别復有暍病在上仲景論中非此遇
熱之暍(文仲同出第七卷中/)
千金療熱暍方
　　可飲熱湯亦可用少亁薑橘皮甘草煮飲之稍稍
　　嚥勿頓使飽但以熱土及熱灰土擁其上佳(古今/)
　　(録驗同/)
文仲療夏月暍死方
　　濃煮蓼汁灌三升不差更灌之(肘後千金同/)
古今録驗療熱暍方
　　令人口嘘心前令暖易人為之(肘後同/)
　　溺死方九首
病源人為水所投溺水從孔竅入灌注腑藏其氣擁閉
故死早拯救得出即泄􁏏其水令氣血得通便得活又
云經半日及一日猶可療氣若已絶心下暖者亦可活
(出第二十三卷中/)
肘後療溺死一宿者尚可活方
　　以皂莢末綿褁内下部中須臾出水則活(古今録/驗同)
又方
　　倒懸解衣挑去臍中垢極吹兩耳即活(集驗千金/)
　　(小品文仲備急同/)
又方
　　倒懸死人以好酒灌鼻中立活(千金備急文仲古/今録驗同)
又方
　　取甕傾之以死者伏甕上令口臨甕口燃以蘆火
　　二七把燒甕中當死人心下令煙出小入死者鼻
　　口中鼻口中水出盡則活蘆盡更益為之取活而
　　止常以手候死人身及甕勿令甚熱冬天常令火
　　氣能使死人心下得煖若卒無甕可就岸穿地令
　　如甕燒之令煖乃以死人著上亦可用車轂為之
　　當勿隱其腹及令得低頭使水出并熬灰數斛以
　　粉身濕即易(千金同/)
小品療溺死若身尚暖者方
　　取灶中灰兩石餘以埋人從頭至足水出七孔即
　　活(備急千金肘後同/)
又方
　　便脫取暖釡覆之取溺人伏上腹中出水便活也
　　(肘後同並出第十卷中/)
千金療落水死方
　　以灶中灰布地令厚五寸以甑側著灰上合死人
　　於甑上使頭小垂下炒鹽二方寸七内管中吹下
　　孔中即當吐水水下因去甑以死人著灰中擁身
　　使出鼻口即活矣
又方
　　掘地作坑中熬灰數斛内坑中下死人覆灰濕徹
　　即易之勿令灰熱烙􁫥人冷即易之半日即活
備急療溺死方
　　屈死人兩脚著人肩上以死人背向生人背負持
　　走吐出水便活(肘後云亦治凍死千金肘後文仲中/集驗小品古今録驗同出第八卷)
　　凍死方一首
病源人有在途路逢凄風苦雨繁霜大雪衣服霑濡冷
氣入藏致令隂氣閉於内陽氣絶於外榮衛結澁不復
流通故致噤絶而死若早得救療血温氣通則生又云
凍死一日猶可活過此即不療(出第二十三卷中/)
肘後療冬天墮水凍四肢直口禁裁有㣲氣出方
　　以大器中多熬灰使煖囊盛以薄其心上冷即易
　　心煖氣通目則得轉口乃開可温尿粥清稍稍含
　　之即活若不先温其心便持火炙其身冷氣與火
　　相搏則死(集驗備急文仲千金古今録驗同/)
　　入井塜悶方二首
肘後云此事他方少有其説且人為之寡不俟别條今
於水凍之後附此乃是地氣薫蒸蓋亦障霧之例服諸
解毒犀角雄黄麝香之屬豉豆竹􁏏升麻諸湯亦應為
佳(出第三卷中/)
小品療入井塜悶冐方
　　凡五月六月井中及深塜中皆有伏氣入中令人
　　鬱悶殺人如其必須入中者先以鷄鴨雜鳥毛投
　　之直下至底則無伏氣毛若徘徊不下則有毒氣
　　也亦可内生六畜等置中若有毒其物即死必須
　　入不得已當先以酒若無以苦酒數升先灑井塜
　　中四邊畔停少時然後可入若覺中有些氣鬱悶
　　奄奄欲死者還取其中水灑人面令飲之又以灌
　　其頭及身體即活若無水取他水用也(肘後千金/)
　　(録驗同出第十卷中/)
千金療入井塜毒氣方
　　取他井中水灑身上至三食頃便活若東井取西
　　井南井取北井中水用之(出第二十六卷中/)
　
　
　
　
　
　外臺秘要方卷二十八
欽定四庫全書
　外臺秘要方卷二十九
　　　　　　　　　　　　　唐　王燾　撰
　　從髙墮下方三首
千金療丈夫從髙墮下傷五藏㣲者唾血甚者吐血及
金瘡傷絶崩中皆主之方
　　阿膠(炙/)　　乾薑(各二/兩)　艾葉　　　芍藥(各三/兩)
　右四味切以水八升煮取三升去滓入膠令消分二
　服羸人三服女人産後崩中傷下血過多虚喘腹中
　絞痛下血不止服之悉愈
又療從髙墮下㵼血及女人崩中方
　　當歸(二分/)　大黄(一分/)
　右二味擣為散酒服方寸匕日三(范汪同並出第二/十六卷中)
千金翼膠艾湯主男子傷絶或從髙墮下傷五藏微者
唾血甚者吐血及金瘡經内絶者方
　　阿膠(炙/)　　艾葉　　　芍藥　　亁地黄(各三/兩)
　　亁薑　　　當歸　　　甘草(炙/)　芎藭(各二兩/)
　右八味切以水八升煮取三升去滓内膠令烊分再
　服羸人三服此湯正主婦人産後崩中傷下血多虚
　喘欲死腹痛血不止者服之良(出第十九卷中/)
　　從髙墮下瘀血及折傷内損方一十八首
廣濟療從髙墮下内損瘀血消血散方
　　蒲黄(十分/)　當歸　　　亁薑　　　桂心(各八/分)
　　大黄(十二/分)　䖟蟲(四分去足翅熬/)
　右六味𢷬為散空腹以酒服方寸七日再漸漸加至
　一七半忌生葱猪犬肉(出第四卷中/)
肘後療卒從髙墮下瘀血脹心面青短氣欲死方
　　取胡粉一錢七以水服之(備急文仲同/)
又方
　　煮大豆或小豆令熟飲汁數升和酒服之彌佳(千/金)
　　(備急文仲同一云大豆二升煮令熟取汁二升去/豆以醇酒六七升和飲之一日飲盡小豆亦佳)
又方
　　生乾地黄二兩熬末以酒服之
又方
　　生地黄𢷬取汁服一升或二升尤佳
又方
　　烏鵶趐羽二七枚燒末酒和服之即當吐血也如
　　得左羽尤佳
又療從髙墮下若為重物所頓笮得瘀血方
　　豆豉三升沸湯二升漬之食頃絞去滓内蒲黄三
　　合攪調頓服之不過三四服神良(刪繁小品文仲同/備急集驗千金)
又方
　　烏梅五升去核以飴糖五升煮稍稍食之自消(文/仲)
　　(備急千金同/)
又方
　　取茅連根葉𢷬絞取汁一二升服之不過三四服
　　愈冬用根
又方
　　刮琥珀屑酒服方寸七取蒲黄二三七日四五服
　　良
又方
　　末鹿角酒服三方寸匕日三(千金同/)
又方
　　取敗蒲薦燒灰以酒服方寸匕(並出第三卷中/)
深師療從髙墮下傷内血在腹聚不出療下血方
　　取好大黄(二兩/)　桃仁(三十枚/)
　右二味𢷬以水五升煮取三升分為三服去血後作
　地黄酒服隨能服多少益血過百日成微堅者不可
　復下之虚極殺人也
又療墮落瘀血桃枝湯方
　　桃枝(一□中/指長剉)　芒硝(五分/)　大黄(四兩/)　　　當歸
　　甘草(炙/)　　　桂心(各二/兩)　䖟蟲(二十枚去/趐足熬)　水蛭(二十/枚熬)
　　桃仁(五十枚去/尖皮熬)
　右九味㕮咀以水八升煮取三升去滓温分三服内消
又療墮落積瘀血消血理中膏方
　　大黄(二兩/)　猪脂(二斤/)　桂心(一兩/)　乾薑(一兩/)
　　當歸(二兩/)　通草　　亂髪(各一兩/)
　右七味切以膏煎髪令消盡𢷬藥下篩須令絶細下
　膏置地内諸藥攪勻微火煎之三上三下即藥成去
　滓以好酒服一兩日二服一方不去滓(並出第二十/六卷中)
千金療從髙墮下及被木石所迮或因落馬凡是傷損
血瘀凝積氣急欲絶無不療方
　　净土五升蒸之令極熱分半以故布數重褁之熨
　　病上勿令大熱恐破肉候冷即易之以痛止即已
　　但有損傷並以此法療之神効已死不能言者亦
　　活三十年亦差
又療從髙墮下損有瘀血方
　　蒲黄(八兩/)　附子(一兩炮去皮末/)
　右二味為散以酒服五六錢匕日三不知増之(並出/)
　(第二十六卷中/)
近効土質汗療折傷内損有瘀血毎天隂則疼痛兼療
産婦産後諸疾神効方(開寳本草云質汗主金瘡傷折/瘀血内損補筋消惡血下血婦)
(人産後諸血並酒消服之亦敷病處出西蕃如凝血蕃/人煎甘草松淚檉乳地黄並熱血成之今以益母成煎)
(故謂之土質汗也/)
三月採益母草一重擔(一名夏枯草/)
　右一味揀擇去諸雜草及乾葉以新水凈洗於箔上
　攤曬令水盡則用手捩斷可長五寸勿用刀切即置
　鑊中量水兩石令水髙草三二寸則縱火煎候益母
　草糜爛水三分减二漉去草取五六斗汁㵼入盆中
　澄之半日以綿濾取清汁盆中滓澱並盡棄之其清
　汁於小釜中慢火煎取一斗如稀餳毎取梨許大煖
　酒和服之日再服和羹粥喫並得如逺行不能將稀
　煎去即更錬令稠硬停作小丸服之七日内則疼痛
　漸瘳二七日平復或有産婦惡露不盡及血運一兩
　服即差其藥兼療風益心力無所忌(鄭長史處吏部/)
　(李郎中服之得力/)
　　墜損方三首
廣濟療墜損骨肉苦疼痛不可忍方
　　故馬氊兩段其氊欲得故膩者於鐺中以酒五六
　　升著一抄鹽煮令熱即内氊於鐺中看氊熱便用
　　褁所損處冷即易之勿令久熱傷肉如是三五遍
　　痛定即止仍服止痛藥散即漸差
又療男子虚勞墜傷内損吐血不止欲死面目黒如漆
者悉主之方
　　黄芪　　　芎藭　　　當歸　　　芍藥(各三/兩)
　　甘草(三兩/灸)　生薑(八兩/)
　右六味切以水九升煮取二升五合去滓分温三服
　服别相去六七里(並出第四卷中/)
近効療墜損方
　　生地黄一斤分為三分
　右毎服取一分熬令焦黄以酒半升煎一兩沸絞去
　滓令温煖得所食前日三無所忌馬墜亦療之
　　墜落車馬方六首
肘後療忽落馬墮車及墜屋坑崖腕傷身體頭面四肢
内外切痛煩躁呌喚不得卧方
　　急覔䑕矢無問多少燒𢷬末以猪膏和塗封痛處
　　急褁之仍取好大黄如雞子大以亂髪褁上如鴨
　　子大以人所裁白越布衫領巾間餘布以褁髪外
　　乃令火燒煙斷𢷬末屑薄以酒服日再三無越布
　　餘布可強用常當預備此物為要(備急集驗古今録/驗同出第三卷中)
千金療凡人墜落車馬心腹積血唾吐血無數方
　　亁藕根末酒服方寸匕日三如無取新者𢷬取汁
　　服之尤妙
又療墮馬及樹崩瘀血腹滿短氣方
　　大豆五升水一斗煮得二升半去豆頓服劇者不
　　過三服(並出第二十六卷中/)
千金翼療落馬墮車及諸傷腕折臂脚疼痛不止方
　　黄茋　　　芍藥(各三/兩)　乾地黄　　當歸
　　附子(炮/)　　通草　　　續斷　　　桂心
　　乾薑(各二/兩)　蜀椒(一合/汗)　烏頭(半兩/炮)
　右十一味𢷬為散先食酒服五分匕日三忌如常法
　(本方有大黄一兩又云服方寸匕出第十九卷中/)
救急療墜馬落車被打傷腕折臂呼喚痛聲不絶服此
散呼噏之間不復大痛三日筋骨相連當歸散方
　　當歸(熬令/香)　桂心　　　甘草(炙/)　　蜀椒(汗各/二分)
　　芎藭(六分/熬)　附子(炮/)　　澤蘭(熬各一分/)
　右七味𢷬為散酒服方寸匕日三小兒被奔車馬所
　損裂其膝皮肉決見骨即絶死小蘇啼不可聽聞服
　之便眠十數日便行走其神驗如此忌同前方(千金/)
　(翼深師同出第六卷中/)
近効療墮馬内損方
　　取㕎藥一小兩𢷬為末牛乳一盞煎五六沸和服
　　李諫議云㕎藥以羊肉汁和服一日内不用喫菜
　　極効(出第一卷中/)
　　折骨方三首
肘後療凡脫折折骨諸瘡腫者慎不可當風卧濕及多
自扇若中風則發痓口噤殺人若已中此覺頸項強身
中急束者急服此方
　　竹瀝飲三二升若口已噤者可以物拗開内之令
　　下禁冷飲食及飲酒竹瀝卒燒難得多可合束十
　　許枚併燒中央兩頭承其汁投之可活(小品備急/)
　　(文仲古今録驗同出第三卷中/)
千金療腕折骨痛不可忍方
　　取大麻根葉無問多少擣取汁飲一小升無生青
　　者以乾者煮取汁服亦主墮墜打搥瘀血心腹脹
　　滿短氣良(出第二十六卷中/)
救急療骨折接令如故不限人畜也方
　　取鈷䥈銅錯取末仍擣以絹篩和少酒服之亦可
　　食物和服之不過兩方寸匕以来任意斟酌之(出/第)
　　(九卷中/)
　　傷筋方三首
千金療被傷筋絶方
　　取蟹頭中腦及足中髓熬之内瘡中筋即續生
又方
　　𢷬葛根汁飲之葛白屑熬令黄敷瘡止血(並出第二/十六卷中)
救急續斷筋方
　　取旋覆草根浄洗去上擣量瘡大小取多少敷之
　　日一易之以差為度(必効同出第九卷中/)
　　筋骨俱傷方七首
肘後療腕折四肢骨破碎及筋傷蹉跌方
　　爛𢷬生地黄熬之以褁折傷處以竹片夾褁之令
　　遍病上急縳勿令轉動一日可十易三日即差(千/金)
　　(刪繁備急文仲古今録驗同/)
又方
　　取生栝樓根𢷬之以塗損上以重布褁之熱除痛
　　止(備急同/)
又方
　　𢷬大豆末合猪膏和塗之乾即易之(並出第三卷/中)
深師療折腕傷筋骨槐子膏方
　　槐子中仁　秦芁　　　白术　　　續斷(各一/兩)
　　桂心(六分/)　巴豆(十枚去/皮心熬)　大附子(一枚/炮)
　右七味㕮咀以醇苦酒漬槐子等一宿以成錬猪脂
　二斤於微火上煎三上三下候膏成絞去滓温酒服
　棗子許一枚日三并塗敷忌生葱猪肉冷水蘆笋桃
　李雀肉等(出第二十卷中/)
千金療四肢骨碎及傷筋蹉跌方
　　生地黄多少熟𢷬熬以裹傷骨處頻易(古今録驗/同)
又方
　　豉三升以水七升漬之絞去滓取汁飲止煩悶(古/今)
　　(録驗同/)
又方
　　乾地黄　　當歸　　　獨活　　　苦參(各二/兩)
　右四味𢷬末以酒服方寸匕日三服(並出第二十六/卷中)
　　折腕方一首
深師卓氏膏
　　大附子(四枚生用去皮/)
　右一味切苦酒漬三宿以脂膏一斤煎之三上三下
　膏成敷之亦療卒中風口噤頸項強(出第二十六卷/中)
　　折腕瘀血方四首
千金療折腕瘀血方
　　䖟蟲(去足/趐熬)　牡丹(等分/)
　右二味為散以酒服方寸匕血化成水
又方
　　大黄(六兩/)　桂心(二兩/)　桃仁(六十枚去皮/)
　右三味切以酒六升煮取三升分三服當下血差(並/出)
　(第二十六卷中/)
千金翼療折腕瘀血方
　　菴䕡草汁飲之亦可作散服(出第十九卷中/)
古今録驗療折腕瘀血方
　　蒲黄(一升/)　當歸(二兩/)
　右二味𢷬散酒服方寸匕日三先食服之(千金同出第/三十四卷中)
　　蹉跌方三首
深師療蹉跌補絶復傷地黄散方
　　亁地黄(十分/)　桂心　　亁薑　　　芎藭
　　甘草(灸/)　　　當歸(各二/分)芍藥(五分/)
　右七味𢷬為散先食以酒服方寸匕日三服
又方
　　大豆(熬令/黒)　大黄(各二/兩)　桂心(一兩/)
　右三味𢷬為散分為三劑酒和服忌生葱又大黄一
　兩生地黄三兩切熬以水酒二升煮取一升頓服之
　差(出第二十六卷中/)
范汪蹉跌膏兼療金瘡方
　　當歸　　　續斷　　　附子(去皮/)　細辛
　　甘草(灸/)　　通草　　　芎藭　　　白芷
　　牛膝(各二/兩)　蜀椒(二合/)
　右十味㕮咀以猪膏二斤煎以白芷色黄膏成絞去
　滓日再以摩損處(出第十卷中/)
　　被打有瘀血方一十三首
肘後療若為人所打舉身盡有瘀血方
　　刮青竹皮(二升/)　亂髪(如鷄子大/四枚燒灰)　延胡索(二兩/)
　右三味𢷬散以一合酒一升煎三沸頓服日三四(備/急)
　(范汪同/)
又療被打撃有瘀血在腹内久不消時時發動方
　　大黄(二兩/)　乾地黄(四兩/)
　右二味𢷬散為丸以酒服三十丸日再為散服亦妙
　(備急文仲小品范汪等同並出第三卷中/)
范汪療被打有瘀血方
　　大黄(二兩/)　桃仁(去尖/皮熬)　䖟蟲(各二十一枚/去足趐熬)
　右三味𢷬蜜丸四丸即内酒一升煎取七合服之(備/急)
　(肘後同/)
又方
　　薑葉(切一/升)　當歸(三兩/)
　右二味為末以酒服方寸匕日三(並出第十卷中/)
備急若久血不除變成膿者宜此方
　　大黄(三兩/)　桃仁(三十枚去皮尖/)
　右二味切以水五升煮取三升分三服當下膿血不
　盡更作(文仲肘後同/)
又若久宿血在諸骨節及脅肋外不去者方
　　牡丹　　　䖟蟲(去足熬/等分)
　右二味𢷬末以酒服方寸匕血化成水(小品文仲千金並/翼古今録驗同)
又方
　　大黄(如雞子/一枚)　蚯蚓矢(一合/)
　右二味酒半升煮取三沸服之
又方
　　鐵一斤酒三升煮取一升服之又燒令赤投酒服
　　之(小品文仲肘後同出第八卷中/)
千金療被打傷破腹中有瘀血方
　　蒲黄(一升/)　當歸　　　桂心(各二兩/)
　右三味𢷬散以酒服方寸匕日三夜一不能酒飲服
　之(劉消子方/)
又方
　　𢷬莨菪子末以敷瘡上
又凡有瘀血者其人喜㤀不欲聞人聲胷中氣塞短氣
方
　　甘草(一兩/灸)　茯苓(二兩/)　杏仁(五合/)
　右三味切以水一斗煮取三升分為三服(范汪同/)
又被歐擊損傷聚血腹滿方
　　豉一升以水二升煮三沸去滓再服不瘥重服之
　　(范汪同並出第二十六卷中/)
張文仲劉涓子療被打腹中瘀血白馬蹄散方
　　白馬蹄燒令烟斷𢷬末以酒服方寸匕日三夜一
　　亦療婦人瘀血消化為水(肘後備急千金同/)
　　被打損青腫方七首
千金療被打頭眼青腫方
　　用新熱羊肉敷之
又方
　　大豆黄末和敷之
又方
　　牆上朽骨唾於石上研摩塗之乾即易
又方
　　釜月下土細末塗之
又方
　　羊皮上卧之
又方
　　炙肥猪肉令熱搨上又炙猪肝貼之亦佳(出第二十/六卷中)
文仲療被打青腫方
　　以水磨桂塗之赤則以牆中朽骨磨塗之則平復
　　也(梁都督侍中傳効也出第八卷中/)
　　許仁則療吐血及墮損方三首
許仁則論曰此病有兩種一者縁墮打損内傷而致此
病一者縁積熱兼勞而有此病若内傷自須依前墮墜
内損大便血等諸方救之若積熱累勞吐血狀更無餘
候但覺心中悁悁似欲取吐背上煩熱便致此病宜依
後雞蘇七味湯桑白皮八味散療之方
　　鷄蘇(五兩/)　　生地黄(切/)　青竹筎(各一/升)　生薑
　　桑白皮(各六/兩)　小薊根(切六/合)　生葛根(切六/合)
　右藥切以水九升煮取三升去滓分温三服服别相
　去如人行十里久若一劑得力欲重合服至四五劑
　尤佳隔三四日服一劑如未定則宜合後桑白皮八
　味散服之
桑白皮散方
　　桑根白皮(六兩/)生薑屑(六兩/)　柏葉　　鷄蘇(各四/兩)
　　小薊根(五兩/)　乾地黄(七兩/)　青竹筎(一升/新者)地菘(三兩/)
　右藥𢷬散煮桑白皮飲和一方寸匕日再服漸漸加
　至二三匕以竹瀝下亦得
又此病有兩種一者外損一者内傷外損因墜打壓損
或手足肢節肱頭項傷折骨節痛不可忍覺内損者須
依前内損法服湯藥如不内損只傷肢節宜依後生地
黄一味薄之法及芥子蘇等摩之方
　　生地黄無問多少凈洗𢷬碎令爛熬之候水氣盡
　　及熱以薄折處冷即易之如骨蹉跌即依療折傷
　　法縹縳兼薄羊腦生龜生䑕等法為有所損此不
　　復載如傷損處輕𢷬芥子和蘇以摩傷處若被打
　　墜壓傷損急卒雖不至昏悶腹内無覺觸然身之
　　中相去非逺外雖無狀内宜通利或慮損傷氣不
　　散外雖備用諸方腹内亦須資藥但不勞大湯如
　　前内損欲死者服湯取利欲用時間小小諸物服
　　之理應無嫌其法略出如後小便酒煮生地黄毎
　　始王木綟木梓葉㕎藥梒藥猪脂及石蜜白石地
　　菘延胡索赤泥藥(以上十一物並出下卷吴昇同/)
　　金瘡禁忌序一首
肘後凡金瘡去血其人若渇當忍之常用乾食並肥脂
之物以止渇慎勿鹹食若多飲粥輩則血溢出殺人不
可救也又忌嗔怒大言笑思想隂陽行動作勞勿多食
酸鹹飲酒熱羹臛輩皆使瘡痛腫發甚者即死瘡瘥後
猶爾出百日半年乃稍復常耳凡金瘡傷天䆫眉角腦
户臂裏跳脉髀内隂股兩乳上下心鳩尾小腸及五臟
六腑輸此皆是死處不可療也又破腦出血而不能言
語戴眼直視咽中沸聲口急唾出兩手妄舉亦皆死候
不可療若腦出而無諸候者可療又療卒無汗者中風
也瘡邊自出黄汁者中水也並欲作痓候可急療之又
痛不在瘡處者傷經也亦死之兆又血出不可止前赤
後黒或白肌肉腐臭寒冷堅急者其瘡難愈亦死也(並/出)
(第三卷中/)
　　金瘡預備膏散方三首
肘後療金瘡膏散三種宜預備合以防急疾之要續斷
膏方
　　蜀續斷　　蛇銜　　　防風(各三/兩)
　右三味切以猪脂三斤於東向露竈煎之三下三上
　膏成去滓若深大瘡者但敷四邊未可使合若淺小
　瘡者但通敷便相連令止血住痛亦可以酒服如杏
　子大
又冶葛蛇銜膏方
　　蛇銜　　　薔薇根　　續斷　　　冶葛(各二/兩)
　　當歸　　　附子(各一兩/半去皮)　防風　　　黄芩
　　澤蘭(各一/兩)　松脂　　　　柏脂(各三/兩)
　右十一味㕮咀以猪脂二斤煎之别以白芷一枚内
　中候色黄即膏成去滓濾以宻器收貯之以塗瘡無
　問大小皆差不生膿汁也(出第七卷中/)
深師預備金瘡散方
　　亁薑　　　甘草(灸/)　　桂心(各一/兩)　當歸(三兩/)
　　芎藭(四兩/)　蜀椒(三兩汗/)
　右六味𢷬散以酒服方寸匕日三(肘後同出第二十/九卷中)
　　金瘡方一十一首
肘後療金瘡方
　　割氊方一寸燒灰研以敷之瘥
又方
　　杏仁去皮尖𢷬如泥石灰分等以猪脂和之淹足
　　合煎令杏仁黄絞去滓以塗瘡上日五六遍愈
又方
　　燒故青布作灰敷瘡上裹縳之數日瘥可解去
又方
　　以蛇銜草𢷬敷之差
又方
　　狼牙草莖葉熟𢷬敷貼之兼止血(一方燼草挼敷/之)
又方
　　五月五日掘葛根暴亁𢷬末敷瘡上止血止痛
又方
　　釣樟根出江南刮取屑敷瘡上有神驗
又方
　　紫檀末以敷金瘡止痛止血生肌
又方
　　燒牡蠣末敷之佳凡裹縳瘡用故布帛不寛不急
　　如繋衣帶即好(並出第七卷中/)
近効金瘡或壓損斷裂方
　　剥取新桑皮作線縫之又以新桑皮裹之以桑白
　　汁塗之極驗小瘡但以桑皮裹即差
又金瘡炙瘡火燒瘡等方
　　蠟(如胡/桃)　　杏子(一抄/爛𢷬)　檳榔仁(一/枚)　薫陸香(半/合)
　右四味和𢷬以猪脂煎即以此藥塗帛上貼瘡此方甚
　効
　　金瘡續筋骨方三首
千金療金瘡粉散辟風水續筋骨止血方
　　石灰　　　地菘苗　　細辛　　　旋復根
　　葛葉　　　　猪膏　　　青蒿　　　麥門冬苗
　　益母苗(不限多少切/)
　右九味𢷬取汁和石灰作餅子暴乾末如粉以敷傷
　瘡上止血止痛生肌五月五日合之神効(出第二十/六卷中)
必効療被斫筋斷者續筋方
　　旋覆根𢷬汁瀝瘡中仍用滓封瘡上即封裹之十
　　五日即斷筋便續矣更不須開易(此方出蘇景仲家獠/奴用効出第四卷中)
古今録驗療金療中筋骨續斷散方
　　續斷(五兩/)　乾地黄　　蛇銜　　　地榆
　　杜蘅(各四/兩)　乾薑　　　蜀椒(汗/)　　細辛
　　桂心(各一/兩)　當歸　　　芎藭　　　蓯蓉
　　芍藥(各三/兩)　人參　　　甘草(炙/)　　附子(炮去皮/各二兩)
　右十六味𢷬為散以酒飲和服方寸匕日三服忌海
　藻菘菜生菜生葱猪肉冷水(一方無杜蘅有杜礪出/第三十四卷中)
　　金瘡止痛方五首
范汪療金瘡内塞止痛地榆散方
　　地榆根　　白歛(各二/分)　附子(一分/炮)　當歸(四分/)
　　芎藭　　　白芷　　　芍藥(各三/分)
　右七味𢷬散以酒飲服方寸匕日三服忌同前方
又金瘡内塞逐痛方
　　黄芩　　　當歸(各三/兩)　甘草(灸二/兩)　細辛
　　烏頭(炮各/二兩)　乾薑(一兩/)　白芷(四兩/)
　右七味𢷬篩以酒飲服一錢匕日三可至二錢匕忌
　同前方
又金瘡止痛方
　　馬蹄燒灰三指撮以酒和服之(並出第十九卷中/)
千金凡金瘡若刺瘡痛不可忍者方
　　葱白一把水三升煮數沸漬洗瘡上痛即止(亦治/)
　　(因水入疼痛翼深師同出第二十六卷中/)
古今録驗療金瘡止痛牡蠣散方
　　牡蠣(二分/熬)　石膏(一分/)
　右二味下篩以粉瘡痛即止(出第三十四卷中/)
　　金瘡生肌方四首
廣濟療金瘡生肌破血補勞消瘡輕身紫葛湯方
　　紫葛三握細剉之以順流河水三大升煎取一升
　　二合去滓空腹分三服若冷以酒一大升水二升
　　和煮取一大升(無忌出第六卷中/)
范汪療金瘡内塞止痛生肌肉散方
　　當歸　　甘草(炙/)　　肉蓯蓉　芎藭
　　芍藥　　蜀椒(汗/)　　吴茱萸　乾薑
　　桂心　　　白及　　　黄芪　　　厚朴
　　人參
　右十三味等分𢷬為散以酒飲服一方寸匕日三服
　忌如前方
又療金瘡生肌白膏方
　　白芷(一兩/六銖)　乾地黄(一兩/半)芎藭(一兩/六銖)　甘草(半兩/炙)
　　當歸　　　白歛　　　附子(各十八/銖去皮)　蜀椒(二合/半汗)
　右八味㕮咀以猪脂五斤合煎三上三下藥成去滓
　塗瘡上日再忌同前方(並出第九十五卷中/)
古今録驗療金瘡生肌散方
　　甘草(一斤/炙)　黄蘗(八兩/)　當歸(四兩/)
　右三味𢷬末以封瘡上日再(出第三十四卷中/)
　　金瘡去血多虚竭内補方二首
千金療金瘡去血多虚竭内補方
　　當歸(三兩/)　芍藥　　細辛(各五/分)　乾薑(三分/)
　　甘草(二分/炙)
　右五味為散以酒服方寸匕日三夜一忌同前方(出/第)
　(二十六卷中/)
古今録驗療金瘡去血多虚竭内補方
　　蜀椒(三分/)　乾薑(二分/)　蓯蓉　　甘草(炙/)
　　芍藥　　　當歸　　芎藭　　　桂心
　　黄芩　　　人參　　黄芪　　　厚朴(炙/)
　　吴茱萸　　桑白皮(各一/兩)
　右十四味𢷬散以酒服方寸匕日三(一方有白及無/桑白皮千金翼)
　(同出第三十四卷中/)
　　金瘡中風方八首
肘後療金瘡中風方
　　蜀椒量瘡大小用麫作餛飩煻灰中炮令熟及熱
　　開一小口當瘡上掩之即引風出可多作取差(備/急)
　　(小品同出第三卷中/)
必効療金瘡中風角弓反張者方
　　取杏仁碎之蒸令餾𢷬絞取脂服一小升許兼以
　　摩瘡上即差
又方
　　取蒜一大升破去心以無灰酒四升煮蒜令極爛
　　並滓服一大升以来須臾汗如雨出則差
又療口噤不能語方
　　蔓菁子凈洗一升𢷬令細粘手撮為炷以灸瘡上
　　一兩度熱徹即差兼服後方
又療因瘡著風方
　　雞糞一合烏豆二升簸令凈二味相和於鐺中熬
　　令焦黒及熱㵼出以酒二大升淋之與服隨多少
　　令盡取汗差如無汗更作服
又療因瘡著風角弓反張方
　　取莨菪根可瘡大小截令平如無大者並縳數根
　　稱瘡以為限猪脂一大合鹽末一雞子黄大和膏
　　於火上温之令膏鹽相得不用過熱熱即傷肉以
　　煖得炷瘡上冷即易之為兩炷於垍器中燒之更
　　相用以差止驗
又方
　　生雞子烏麻沙二味合煎稍稠待冷以封瘡上
古今録驗療金瘡得風身體痓強口噤不能語或因破
打而得及斧刀所傷得風臨死總用此方無有不差瓠
􁜻燒麻燭熏之方
　　取未開瓠􁜻一枚長柄者開其口隨瘡大小開之
　　令瘡相當可繞四邊閉塞勿使通氣上復開一孔
　　如盌口取浮麻子燭兩條並然瓠􁜻向上燭盡更
　　續之不過半日即差若不止亦可經一兩日熏之
　　以差為度若燭長不得内入瓠􁜻可中折用之(出/第)
　　(三十四卷中/)
　　諸瘡中風寒水露方五首
文仲云凡以八九月刺手足金瘡及諸瘡中寒露水冷
毒皆殺人不可輕也療之方
　　生竹若桑枝兩條著煻火中令極熱斫斷炷瘡口
　　中熱氣盡更易一枚盡二枚則瘡當爛乃取薤白
　　𢷬以綿裹著熱灰中使極熱去綿以薤白薄瘡上
　　布帛急裹之(肘後千金同/)
又療若已中水及惡露風寒腫痛方
　　以鹽數合著瘡上以火炙之令熱達瘡中畢以蠟
　　内竹管挿熱灰中令烊以滴入瘡中即便愈若無
　　鹽用薤白但單用蠟亦良(肘後同出第五卷中/)
備急療諸瘡中風寒水露腫痛云因瘡而腫者皆中水
及中風寒所作也其腫氣入腹則殺人也方
　　燒黍穰或牛馬乾糞桑條輩多烟之物掘地作坎
　　於中燒之以版掩坎上穿版作小孔以瘡口當孔
　　上熏之令瘡汁出盡乃止又滴熱蠟瘡中佳(集驗/)
　　(肘後文仲同/)
又方
　　以桑灰汁温之以漬瘡大良姚云神驗(肘後千金同中/出第十八卷)
近効療瘡因水入疼痛方
　　取生葱一束𢷬以脚踏上須臾更著之差(李諌議/)
　　(房給事録試効/)
　　被刀箭傷方一十一首
劉涓子療金瘡箭在肉中不出方
　　半夏(三兩/洗)　白歛(三兩/)
　右二味下篩以酒服方寸匕日三淺者十日出深者
　二十日出終不住肉中(肘後千金文仲小品同出第/三卷中)
肘後療卒被毒箭方
　　𢷬藍青絞取汁飲之並薄瘡上若無藍取青布漬
　　之絞取汁飲之亦以汁淋灌瘡中(肘後范汪文仲/備急千金同)
又方
　　煮藕取汁飲之多多益善(肘後文仲備急同/)
又方
　　但多食生葛根自愈或𢷬生葛絞取汁飲之乾者
　　煮飲之(小品千金集驗備急文仲同/)
又方
　　乾薑鹽等分𢷬末敷瘡上毒皆自出(范汪肘後備急/同一作乾葛)
又凡毒箭有三種交廣夷俚用焦銅作鏃次嶺北用諸
蛇蟲毒螫物汁著管中漬箭鏃此二種纔傷皮便洪腫
沸爛而死唯射猪犬雖困猶得活以其噉人糞故也人
若有中之便即飡糞或絞濾取汁飲之並以塗瘡上須
臾即定不爾不可救也又一種是今之獵師射麞鹿用
射罔以塗箭鏃人中之當時亦困頓著寛處者不死若
近胷腹亦宜急療之今葛氏方是射罔者耳
又療箭鏑及諸刃刀在咽喉胷膈諸隐處不出者方
　　牡丹(一分/)　白歛(二分/)
　右二味𢷬末以温酒服方寸匕日三服刃自出(肘後/)
　(備急千金同出第九卷中/)
小品療被毒箭傷方
　　雄黄末敷之愈(肘後千金集驗同此方亦療蛇毒/)
又方
　　食麻子數升愈𢷬飲其汁亦佳(肘後范汪千金同/出第十卷中)
集驗療毒箭方
　　以鹽滿瘡中灸鹽上三十壯(肘後同/)
又方
　　煮蘆根汁飲一二升(范汪小品同一云煮薑汁飲/二三升)
又療刀箭瘡有血不止方
　　以小兒矢塗封之三日即差並不傷人(出第九卷/中)
　　竹木刺不出方一十六首
劉涓子竹木刺不出方
　　鹿角燒灰末以水和塗之立出久者不過一夕(集/驗)
　　(文仲備急肘後范汪古今録驗深師同出第三卷/中)
肘後療竹木刺不出方
　　取羊糞燥者燒灰和脂塗之刺若未出重敷之(刪/繁)
　　(集驗千金備急深師同一云用亁羊糞末/)
又方
　　嚼白梅塗之(集驗千金同/)
又方
　　王不畱行末服之並敷上即出(集驗文仲深師千/金同)
又方
　　𢷬烏梅水和塗之刺上立出(千金用白梅並出第/三卷中)
深師療刺不出方
　　以鹿腦厚敷上燥復易之半日即出(出第二十九/卷中)
集驗療刺藏在肉中不出方
　　用牛膝根莖合𢷬以敷之即出縱瘡合其刺猶自
　　出(肘後備急文仲范汪深師千金同出第九卷中/)
千金療刺在人肉中不出方
　　煮瞿麥汁飲之日三立出
又方
　　温小便漬之
又方
　　白茅根燒末以膏和塗之亦主諸瘡因風致腫(肘後/同)
又方
　　薔微燒灰以水服方寸匕日二度十日刺出
又方
　　燒鑿柄為灰酒服二方寸匕
又方
　　酸棗核燒末服之差
又方
　　頭垢塗之(並出第二十六卷中/)
文仲療竹木刺不出方
　　刮象牙屑水和塗刺上立出(肘後范汪備急深師/同出第八卷中)
救急療竹木刺傷方
　　嚼豉封之立差(千金肘後同出第九卷中/)
　　狐尿刺方二首
千金翼論凡諸螳蜋之類盛暑之時多有孕育遊諸物
上必有精汁其汁乾久則有毒人手觸之不疑之間則
成其疾故曰狐尿刺日夜慘痛不識眠睡百方療不能
差方
　　但取蒲公英莖葉根斷之取白汁塗令厚一分即
　　差神驗(出第二十四卷中/)
肘後療狐尿棘刺人腫痛欲死方
　　以熱桑柴灰汁漬之冷復易永差(備急崔氏同出/第八卷中)
　　狐刺方五首
崔氏療狐刺方
　　取好豉心以足為限但覺被刺即熟嚼豉以薄之
　　少頃看豉中當見毛不見又速嚼豉數薄之以晝
　　夜勿絶但以毛盡便愈
又方
　　熱𢷬杏仁細研煮一兩沸承熱以浸刺處數數易
　　之大良(古今録驗同/)
集驗療狐刺方
　　熱魚汁灌瘡中
備急療狐刺方
　　以熱蠟灌瘡中又烟熏之令汁出愈此狐所溺之
　　木猶如蛇螫也(肘後小品文仲同出第八卷中/)
必効主狐刺痛如烏啄者方
　　生括樓香豉二味等分𢷬之為餅敷患處乾即易
　　之効(叚家方出第六卷中/)
　　惡刺方三首
千金翼療惡刺方
　　五月蔓菁子𢷬末和烏牛乳封之無烏牛但是牛
　　乳亦得(本方云人乳亦得出第二十四卷中/)
古今録驗療惡刺方
　　取未煮餅油脂以麫和油調須臾著瘡上即愈(一/云)
　　(蔓菁根和粉以麫和油/)
又方
　　取麴末和獨頭蒜𢷬之内瘡孔中蟲出即差(出第/)
　　(三十五卷中/)
　　灸瘡方四首
肘後論曰凡灸不依明堂脉穴或是惡日神惡時殺病
人年神人神所犯天地昏暗日月無光久積隂沉及灸
日食毒物方畢或灸觸犯房室等其灸瘡洪腫發作疼
痛病人加甚灸者疾本不痊増其火毒日夜楚痛遇其
凡愚取次亂灸此皆因火毒傷藏即死矣今用方療之
　　柏白皮(三兩/)　當歸(一兩/)　薤白(一握/)
　右三味切以猪脂一升煎三上三下以薤白黄絞去
　滓以塗瘡上亦療風水中瘡火瘡(出第三卷中/)
集驗療灸瘡痛腫急方
　　𢷬竈中黄土末之以水和煮令熱以漬之(深師千金/肘後同)
又療灸瘡薤白膏生肌肉止痛方
　　薤白　　　當歸(各二/兩)　白芷(一兩/)　羊髓(一斤/)
　右四味㕮咀以羊髓煎白芷色黄藥成去滓以敷瘡
　上日二(肘後千金文仲同出第八卷中/)
千金療灸瘡方
　　甘草(炙/)　當歸(各一/兩)　胡粉(六分一/作胡麻)　羊脂(六分/)
　右四味切以猪脂五合煎之去滓以敷瘡上忌海藻
　菘菜(出第二十六卷中/)
　　灸瘡膿不差方三首
肘後療灸瘡膿不差方
　　白蜜(一兩/)　烏賊骨(一兩末/)
　右二味相和以塗之(千金同/)
千金療灸瘡膿壊不差方
　　臘月猪脂(一斤/)　薤白(切一/升)　胡粉(一兩/)
　右三味先煎薤白令黄去之綿裹石灰一兩更煎去
　之入胡粉令調敷之日三
又方
　　石灰一兩末細絹篩以猪脂和相得微火上煎數
　　沸先以煖湯洗瘡訖以布裹灰熨瘡上三過便以
　　藥貼瘡上灸之又擣薤敷之(肘後同出第二十六/卷中)
　　火燒瘡及火油天火瘡方三首
集驗凡被火燒者初慎勿以冷水冷物並井下泥火瘡
得冷即熱氣更深轉入至骨爛壊人筋攣縮者良由此
也
又療卒被火燒苦劇悶絶不識人方
　　取新熱小便飲一升及冷水和蜜飲之口噤不開
　　者可拗開灌之其悶差然後療外乃善(千金古今/録驗崔氏)
　　(小品同出第八卷中/)
千金療火瘡方
　　未熬麻油和梔子仁末塗之唯厚為佳已成瘡者
　　篩白煻灰粉之即差(出第二十六卷中/)
近効療火油及天火瘡初出似沸子漸漸大如水泡似
火燒瘡赤色熱翕翕須臾浸淫漸多急速者是也方
　　芸薹菜不限多少𢷬絞取汁芒硝大黄生鐵衣各
　　等分𢷬大黄末相和芒硝等以芸薹汁調如稀糊
　　以秃筆㸃藥敷瘡上亁即再㸃頻用極有効閻師
　　云芸薹冬月煮取汁洗亦可
　　火灼爛壊方五首
劉涓子療火燒人肉爛壊麻子膏方
　　麻子(一合/)　柏白皮　　山梔子(碎/)　白芷
　　甘草(各一/兩)　柳白皮(一兩/)
　右六味㕮咀以猪脂一升煎三上三下去滓以塗瘡
　上日三(出第五卷中/)
集驗療火爛瘡膏方
　　柏白皮　　生地黄(研各/四兩)　苦竹葉　　甘草(各四/兩)
　右四味切以猪脂一斤煎三上三下藥成濾去滓以
　摩瘡上日再摩(千金無地黄深師千金劉涓子范汪/同出第八卷中)
千金墮火灼爛瘡方
　　榆白皮熟嚼封之差
又火瘡敗壊方
　　柏白皮切臘月猪膏合淹相和煮四五沸色變去
　　滓塗瘡(范汪同出第二十六卷中/)
又方
　　柏白皮　　生地黄　　黄芩　　蛇銜
　　梔子　　　苦竹葉(各一/兩)
　右六味切以羊髓半升煎之三上三下去滓塗瘡上
　差
　　湯火所灼未成瘡及已成瘡方一十一首
肘後療湯火所灼未成瘡者方
　　取煖灰以水和習習爾以敷之亦以灰汁洗之
又方
　　黍米　　　女麴(分等/)
　右二味各異熬令黒如炭擣下以雞子白和塗之良
又方
　　取菰蔣根洗去土燒灰雞子黄和塗之
又方
　　取柳白皮細切以猪膏煎以塗之以柏白皮彌佳
　　凡此以上三方皆能止痛疾仍不成瘡也
又方
　　以小便漬洗之
又方
　　以苦酒和雄黄塗之
又若已成瘡者方
　　以白蜜塗瘡上取竹幕貼之日三(出第七卷中/)
范汪療湯火灼瘡方
　　破雞子取白塗之(肘後同/)
又方
　　以豆醬汁塗之(肘後文仲同並出第九十一卷中/)
備急療湯火灼瘡方
　　柳皮燒灰如粉敷之(肘後同/)
又方
　　猪膏和米粉塗之日五六過良此二方既令不痛
　　又使速愈又無瘢㾗已試有効(肘後同出第八卷/中)
　　湯火瘡無問大小方四首
崔氏療湯火瘡無問大小秘要方
　　取狗毛碎剪烊膠和之以遍封瘡上一封之後比
　　至痂落亦不痛(救急同出第五卷中/)
文仲療湯火瘡無問大小秘要方
　　新熱牛糞塗之良(崔氏同出第十七卷中/)
救急療湯火瘡無問大小秘要方
　　取粟熬令焦黒投水中攪之良久濾取汁重煎如
　　糖以敷瘡上並㓕瘢(崔氏同/)
又方
　　取黍米煮粥和鷄子白敷瘡良(並出第五卷中/)
　　湯火爛瘡方五首
肘後療湯火爛瘡方
　　取石膏𢷬末以敷之立愈(古今録驗同出第三卷/中)
備急湯火灼爛方
　　白歛末塗之立有効
又方
　　以竹中蠹蟲末塗之良
又方
　　石灰末以水和塗之亁即易之(並出第八卷中/)
古今録驗療湯火爛方
　　取商陸根𢷬末以粉瘡上(出第四十卷中/)
　　湯煎膏火所燒方四首
肘後療為沸湯煎膏所燒火爛瘡方
　　丹參細切以羊脂煎成膏敷瘡上(千金備急文仲/集驗同)
又方
　　熟𢷬生胡麻如泥以厚塗瘡上(並出第七卷中/)
集驗被湯火熱膏所燒不問大小梔子膏方
　　梔子(三十/枚)　白歛　　黄芩(各五/兩)
　右三味切以水五升麻油一升煎令水氣竭去滓冷
　之以淋瘡令溜去火熱毒肌乃得完也作二日任用
　膏塗湯散治之(千金並翼古今録驗小品同出第八/卷中)
文仲滚湯煎膏所灼火焰所燒方
　　牛糞新者和以鷄子白塗之比常用之亦不作瘡
　　不痛神効(出第七卷中/)
　　漆瘡方二十七首
廣濟療漆瘡方
　　煮椒湯洗頻三五度又嚼糯米敷上乾即易之頻
　　四五度即差忌熱麫肉飲酒(出第五卷中/)
肘後療卒得漆瘡方
　　以雞子黄塗之乾即易之不過三五度(文仲同/)
又方
　　煮柳葉湯適寒温洗之柳皮尤妙(集驗必効文仲/千金同)
又方
　　取生蠏黄塗之
又方
　　煮香薷以漬洗之(深師古今録驗同/)
又方
　　濃煮䑕查莖葉洗之亦可𢷬取汁以塗之(集驗千/金同赤)
　　(𤓰木/也)
又方
　　嚼秫米以塗之
又方
　　以造酒小麴擣末以粉之亁即以鷄子白和塗之
　　良
又方
　　挼慎火草若鷄腸草以塗之漆姑草亦佳(深師千/金翼同)
又方
　　以羊乳汁塗之(千金翼深師同/)
又呪漆法畏漆人見漆便漆著之
　　唾之曰漆奕丹陽漆無弟無兄漆自死丹亡二七
　　須䑕傷三唾之又呪三過止則不復生瘡也(出第/四卷)
　　(中/)
刪繁療漆瘡方
　　取蓮葉亁者一斤以水一斗煮取五升洗瘡上日
　　再(肘後崔氏文仲千金同/)
又方
　　芒硝五兩湯浸洗之(肘後千金翼深師/同出第九卷中)
千金療著漆洗湯方
　　取磨石下滓泥塗之取差止大驗(翼同/)
又方
　　礬石著湯中令消以洗之(翼肘後同出第/二十六卷中)
千金翼療漆瘡方
　　貫衆擣末以塗之良亁以油和塗之(集驗文仲/肘後同)
又方
　　取猪膏塗之(文仲刪繁千金同/)
又方
　　宜噉肥肉(集驗深師千金同/)
又方
　　嚼穄榖塗之(出第十九卷中/)
崔氏療漆瘡方
　　頻以鹽湯洗之大良
又方
　　以馬尿洗之差止
備急療漆瘡方
　　擣韭根如泥塗之煮薤葉洗之佳(肘後深師/崔氏同)
又方
　　取蟹擣以塗之最妙或以水浸之取水數數洗之
　　亦効
救急療漆瘡方
　　以鐵漿洗之隨手差頻為之妙(出第八卷中/)
必効療漆瘡方
　　取漆姑草擣汁二分和芒硝一分塗之若無芒硝
　　即朴硝最妙炙韭熨之効
又方
　　濃煮杉木汁洗之數數用即除小兒尤佳(出第四/卷中)
古今録驗療漆瘡方
　　黄櫨木一斤剉鹽一合二味以水一斗煮取五升
　　去滓候冷以洗之即差(王長華家神方出第四十/三卷中)
論曰此疾雖小有著者遍身頭面似疹癩浮腫生瘡痛
痒毛髪脫落心煩恍惚不得眠睡因療之遲遂為他疾
或便成風癩亦可畏也
　　侵淫瘡方七首
肘後療卒得侵淫瘡轉廣有汁多起於心不早療之繞
身周匝則能殺人方
　　以雞冠血塗之良
又方
　　取牛糞新者絞取汁以塗之亦燒煙熏之
又方
　　胡鷰窠末以水和塗之(文仲備急同/)
又方
　　取鯽魚長三寸者以少豉合擣塗之亦療馬鞍瘡
　　若先起四肢漸向頭面者難療也又取鯽魚油煎
　　去魚塗之(文仲備急同出第四卷中/)
集驗療卒毒氣攻身或腫或赤痛或痒并分散上下周
匝煩毒欲死方
　　取生鯽魚切之如鱠以鹽和擣遍塗瘡上亁復易
　　之此為侵淫瘡也(備急同出第八卷中/)
古今録驗療侵淫瘡苦瓠散方
　　苦瓠(一兩/)　蛇皮(半兩/燒)　露蜂房(半兩/熬)　大豆(半升/)
　　梁上塵(一合/)
　右五味為散以粉粥和塗紙貼赤處日三甚良
又療侵淫瘡戎鹽散方
　　戎鹽(二分/)　大黄(四分/)　䕡茹(一分/)
　右三味擣散以酒和敷瘡上日三良
　　月蝕瘡方一十二首
廣濟療月蝕瘡方
　　自死青蛙(一枚/燒灰)　母猪蹄(一枚/燒灰)　甘草(末/)
　　救月杖(燒灰/)
　右四味等分蜜和塗瘡上日二差止
又方
　　五月五日乾蝦蟇(一枚/燒灰)　石硫黄(一兩/研)礬石(一兩熬/令汁盡)
　右三味爲散以敷瘡上日二差止(小兒耳後瘡同用/並出第五卷中)
肘後療大人小兒卒得月蝕瘡方
　　五月五日蝦蟇灰以猪膏和塗之差止(文仲備急/集驗同)
又方
　　於月望夕取兔矢仍内蝦蟇腹中合燒為灰末以
　　敷瘡上差止(集驗崔氏同崔氏云兔矢七枚/)
又方
　　取蘿摩草擣末塗之差
又方
　　燒蚯蚓矢令赤末以猪膏和敷之(文仲備急千金/古今録驗同)
又云此瘡多在兩耳上及七孔邊隨月死生故名月蝕
瘡也世言小兒夜指月所為實多著小兒也(文仲備急/同)
又方
　　水銀　　　黄連(末各/二兩)　胡粉(熬/)　　松脂(各一/兩研)
　右四味相和合研水銀硝以塗瘡瘡如乾以臘月猪
　脂和先以鹽湯洗拭然後敷之(出第十六卷中/)
集驗療月蝕瘡方
　　救月蝕皷皮如手許大一片以苦酒三升漬一宿
　　以塗瘡上或云燒作灰脂和敷之(崔氏同/)
又方
　　虎頭骨(二兩/碎)　浮萍(屑一/兩)
　右二味以猪脂一斤煎取骨黄成膏以塗瘡上(崔氏/同)
又方
　　茱萸根　　地榆根　　薔薇根
　右三味各等分為散作湯洗瘡取藥塗瘡上日三(崔/氏)
　(同/)
又方
　　然燭照瘡使燭熱氣相及瘡即愈(崔氏古今録驗/同並出第九卷)
　　(中/)
千金翼療月蝕瘡惡肉方
　　班猫(去足/趐熬)　石硫黄　　　䕡茹(各一/兩末)
　右三味擣篩以塗瘡上如瘡乾以猪脂和塗之日三
　(出第二十四卷中/)
　　代指方一十一首
小品代指者其狀先腫焮焮熱痛色不黯黒然後縁爪
甲邊結膿劇者爪皆脱落亦謂之代指病也
又代指無毒正繇人筋骨中熱盛撮結故耳呉人名遭
指野夫名為土盧即皆是代指疾也療方
　　單煮甘草汁漬之或用芒硝湯漬之擣青菜汁搨
　　之但得一種浸搨之即差(千金同/)
肘後療代指方
　　以猪膏和白善敷之數易差止(深師千金翼同白/善一作曲蟮土)
又方
　　以指刺炊上熱飯中七遍(文仲集驗深師/千金范汪同)
又方
　　取梅核中仁熟擣以淳苦酒和敷之須臾差止(文/仲)
　　(同/)
又指忽掣痛不可忍方
　　灸指頭痛處七壯愈(千金同/)
又指端忽發瘡方
　　燒鐵令熱勿令赤以灼之上二方俱主代指(並出/第五)
　　(卷中/)
千金翼療代指方
　　先刺去膿炙鮓皮令熱以褁縳指令周匝痛即止
　　便愈(千金同出第/二十三卷中)
崔氏論代指者是五藏之氣使然流注於十二源經脉
熱衝手指不還即代指也
　　當取熱湯急漬之即出使滿七度便以冷水中浸
　　之訖又復浸之如此三度即塗羊膽愈未成膿此
　　方甚効或以猪膽盛代指纒之差(本方云訖乾封/桂末便愈出第)
　　(四卷中/)
備急療手指忽腫痛不已者名為代指方
　　和泥泥指令遍周匝厚一寸許以熱灰中炮之令
　　燥視皮皺即愈不皺者更為之良(文仲深師/范汪同)
又方
　　取梁米粉鐵鐺中熬令赤以衆人唾和之塗上令
　　厚一寸即消
又方
　　小便和鹽作泥厚裹之數易差鑱針刺血出最妙
　　(出第五卷中/)
　　甲疽方五首
崔氏夫甲疽之為病或因割甲傷肌或因甲長侵肉成
瘡腫痛復縁靴窄研損四邊腫焮黄水出侵淫相染五
指俱爛漸漸引上脚跌泡漿四邊起如火燒瘡日夜倍
増萬醫所不能療之方
　　緑礬石五兩形色似朴硝而緑色
　右一味置於鐵版上聚炭封之以囊袋吹令火熾即
　沸流出色赤如融金看沸定汁盡去火待冷收取挼
　爲末色似黄丹先以鹽湯洗瘡拭乾用散敷瘡上唯
　多爲佳著藥訖以軟綿纒裹當日即汁斷瘡乾若患
　急痛即塗少酥令潤每日一遍鹽湯洗濯有膿處則
　洗使淨其痂乾處不須近每洗訖敷藥如初似急痛
　即塗酥五六日即覺瘡上痂漸剥起但依前洗敷藥
　十日即瘡漸漸摠剥痂落軟處或更生白膿泡即捺
　破敷藥自然摠差神驗無比刑部張侍郎親嬰此病
　卧經六十餘日困頓不復可言在京衆醫並經造問
　皆隨意處方了無効驗唯此法得効如神今故録之
　以貽好事者(出第五卷中/)
救急療甲疽方
　　屋上馬齒菜　　崑崙青木香　　印成鹽
　右三味各燒成灰並等分又取光明砂少許於諸藥
　中拌摠和下篩為細散以敷瘡上亁即易之以差止
　當瘡未差以前不宜食鷄猪魚肉腥穢酒蒜等差後
　仍三十日忌酒良(出第九卷中/)
必効療甲疽赤肉生甲邊上裹甲者方
　　取𤓰州礬石燒令沸定末敷之濕即刮却更著日
　　數易即消散竇宣城綽云効亦主雜瘡有蟲有黄
　　水若得呉白礬石亦佳若無雞矢礬亦好
又療甲疽瘡腫爛生脚指甲邊赤肉出時差時發者方
　　黄芪(二兩/)　　䕡茹(三兩/)
　右二味切以苦酒浸一宿以猪脂五合微火上煎取
　三合絞去滓以塗瘡上日三兩度其息肉即消散(出/第)
　(四卷中/)
近効療甲疽瘡神妙方
　　熏黄(慳好者/)　蛇皮
　右二味等分更和研之又先以温泔清浸洗瘡令軟
　以尖刀子割去甲角入内處裛乾取藥棗栗許大以
　敷瘡上用軟綿裹之半日許藥濕即易之一日許即
　永除其先痛者敷藥訖一飯頃即宜痛定差訖一二
　日勿著窄靴鞋若能斷酒及猪雞魚蒜麫等其効愈
　逺其藥不過三四度永差(簫十四郎中有効/)
　　肉刺方二首
古今録驗療肉刺方
　　好薄刮之以新酒醋和羊腦敷之一宿洗去常以
　　綿裹之良(出第四十一卷中/)
近効療肉刺方
　　以黒木耳取貼之自消爛又不痛宜以湯浸木耳
　　軟乃用之
　　手足皸裂方五首
深師療手足皸裂方
　　蜀椒四大合汗以水一升煮之七沸去滓漬之半
　　食頃出令燥須臾復浸塗羊猪髓腦尤妙(范汪同/出第二)
　　(十九卷中/)
集驗療手足皸裂血出痛方
　　若渉氷霜凍面及手足皸裂瘃壊取麥窠濃煮汁
　　及熱以浸洗之即差
又方
　　取葱葉萎黄及籜煮以漬洗之(范汪同/)
又療人脚無冬夏常坼裂名曰尸脚此因履踏洗尸水
及惡物故也方
　　取雞屎一升以水二升煮數沸待小冷以漬脚半
　　日不過三四度差(深師千金范汪/同出第九卷中)
千金療手足皴裂血出疼痛方
　　猪□著熱酒中以洗之即差(深師集驗同云無酒/用湯亦佳出第二十)
　　(四卷中/)
　　手足逆臚及瘃壊方二首
范汪療手足指逆臚方
　　真珠(一分/)　　乾薑(二分/)
　右二味擣末以塗瘡指上日三(千金深師同/)
深師療冬月冒渉凍凌面目手足瘃壊及始熱痛欲瘃
者方
　　蜀椒(二分/)　芎藭(二分/)　白芷　　　防風(各一/分)
　　薑(一分一/作鹽)
　右五味以水四升煎令濃以洗之(出第二十/九卷中)
　　疣目方一十九首
肘後療疣目方
　　月晦日夜於厠前取故草二七莖莖研二七過粉
　　疣目上訖呪曰今日月晦疣驚或明日朝乃棄勿
　　反顧之
又方
　　取亡人枕若席物以二七拭之亡人近彌易去也
　　(並出第五卷中/)
集驗療去疣目方
　　七月七日以大豆一合拭疣目上三過訖使病疣
　　目人種豆著南向屋東頭第二􁆤中豆生四葉以
　　熱湯沃殺疣目便去矣(千金肘後范汪同/)
又方
　　取松柏脂合和塗其上一宿即不知處(千金同/)
又方
　　作艾炷著疣目上灸之三炷即除(范汪千金同/)
又方
　　以石硫黄突疣目上六七過除(千金同/)
千金去疣目方
　　取月十五日月正中時望月以秃苕帚掃疣目上
　　三七遍差止
又方
　　以猪脂痒處揩之令少血出即差神驗不可加也
又方
　　以苦酒漬石灰六七日取汁㸃疣上小作瘡即落
又方
　　杏仁燒令黒研如膏塗之令差止
又方
　　以牛涎數塗之自落(並出第二十四卷中/)
崔氏疣目方
　　取月盡日平旦井花水月生一日煮作湯竈突北
　　面南自洗呪曰日盡水月初湯竈突北千疣死百
　　疣亡凡七度洗及呪甚良
又方
　　先布紙一張於牀上即以筆㸃疣一下還㸃紙一
　　下無問多少皆一一㸃毎㸃即呪曰紙亦爛疣亦
　　散㸃一遍訖乃深埋㸃紙於屋澑下久當疣散
又方
　　以蜘蛛網絲繞纒之自落良
又方
　　盗取一酘酒醋以摩疣上呪曰疣疣不知羞一酘
　　酒醋洗你頭急急如律令呪滿七遍久即自愈(並/出)
　　(第四卷中/)
張文仲療手足忽生疣目方
　　蒴藋赤子挼使壊疣目上塗之即去(范汪同/)
又方
　　以鹽塗疣上令牛舐之不過三度(出第五卷中/)
近効療疣子法
　　以墨塗之不過五度即差
又方
　　以屋澑下水塗疣上(韋給事方/)
　　去黒子方二首
集驗去黒子及贅方
　　生藜蘆灰(五升/)　生薑灰(五升/)　石灰(二升半/)
　右三味合和令調蒸令氣澑取甑下湯一斗從上淋
　之盡湯取汁於鐵器中煎減半更閙火煎以雞羽摇
　中即然斷藥成欲去黒子疣贅先小傷其上皮令裁
　破以藥㸃之此名三灰煎祕方(古今録驗范汪/同出第九卷中)
救急去黑子方
　　夜以煖漿水洗面以布揩黒子令赤痛挑動黒子
　　水研白栴檀取濃汁以塗黑子上旦又復以煖漿
　　水洗面仍以鷹屎粉其上(出第三卷中/)
　　疣贅疵黒子雜療方六首
深師灰煎療癅贅瘢痕疵痣及癰疽惡肉等方
　　石灰(一斗/五升)　濕桑灰(四斗/)　柞櫟灰(四斗/)
　右三味合九斗五升以沸湯令浥浥調濕内甑中蒸
　之從平旦至日中還取釡中沸湯七斗合甑三淋之
　澄清内銅器中煎令至夜斟量餘五斗汁微火徐徐
　煎取一斗洗亂髪乾之如雞子大内藥中即消盡又
　取五色綵剪如韭葉大量五寸著藥中亦消盡又令
　不強藥成以白甖子中貯之作藥時不得令婦人小
　兒雞犬臨見之灰煎亦療瘤驗其肉癅石癅藥敷之
　皆愈其血瘤癅附左右胡脉及上下懸癰舌本諸險
　處皆不可令消消即血出不止殺人不可不詳之
又療疣贅方
　　取速讀子熟時壊破之以塗其上便落(並出第二/十九卷中)
千金療皮中紫赤疵痣靨穢方
　　乾漆(熬/)　　雌黄　　　礬石(各三/兩熬)　巴豆(五十/枚)
　　炭皮(一斤/)　雄黄(五兩/)
　右六味為散以雞子白和塗故綿貼病上日二易之
　即除(深師加莽草三兩餘同出第二十四卷中/)
又療疣贅疵痣方
　　雄黄　　　硫黄　　　真珠　　　礬石(熬/)
　　䕡茹　　　巴豆(去皮/心)　藜蘆(各一/兩)
　右七味為散以漆和令如泥以塗貼病上頃成瘡及
　去面上黒子㸃之即去(深師同出第二十四卷中/)
古今録驗療黒子去疣等五灰煎方
　　石灰　　　蒴藋灰　　桑灰　　炭灰
　　蕈灰(各一/升)
　右五味以水溲蒸令氣匝仍取釜中湯淋取清汁五
　升許於銅器中東向竈煎之不得令雞犬小兒女人
　穢者見之膏成好凝強如細沙糖即堪用量以㸃封
　之(出第五卷中/)
廣濟療疣贅赤黑疵痣靨穢瘡疽息肉強結癅等神効
灰煎方
　　炭灰三升湯拌令濕徹以熱湯漬令半日後還以
　　湯淋之稍稍㸃湯不得太速下即灰汁不驗候汁
　　下得三二升即内一小鐺中煎令一兩沸即别取
　　一兩石灰風化者為佳恐中濕者須熬令極熱内
　　灰汁中和煎以杖箄攪之勿住手候如煎餅麪少
　　許細細取成膏急㵼著一瓷器中攪令冷不然須
　　臾乾燥不堪用常候此煎十分有一分堪久停但
　　有傷損肉色須臾變赤黒色痛如火燒狀若灸瘢
　　發焮經二十餘日病自然脱落無瘢痕欲衝風冷
　　逺行貼烏膏亦神効痂亦易落瘡未差間忌小豆
　　薑外縱有瘢亦不凸出烏膏(在二十四卷中/)
　　滅瘢痕方一十七首
廣濟療人面瘢痕滅之方
　　取白雞以油脂和水煮小麥令熟純以飼雞三兩
　　日大肥安雞著版上作籠籠之七日莫與雞食空
　　飼清水七日取猪脂去脉膜切噉飼如食糞皆凝
　　白開收煖水取塗瘢上十度平復舊欲用塗以麤
　　葛布揩㣲赤離離訖然後塗之男女俱用効也
又療人面及身瘡瘢不滅方
　　鷹白糞　　爛腐骨　　尿白鹹(各四/分)　麝香(二分/)
　右四味研令如粉以葛布揩令赤微離離以脂和敷
　之日二度差止(並出第五卷中/)
劉㳙子六物滅瘢膏方
　　衣中白魚　雞屎白　　鷹糞白　　芍藥
　　白歛　　　白蜂(等分/)
　右藥研如粉以乳汁和塗瘢上日三良(出第五卷中/)
小品滅瘢方
　　雞矢白(一/兩)　辛夷(四分/)　白附子(二/分)　細辛(二分/)
　右四味酒浸一宿以羊脂六合微火煎三上三下去
　滓傷瘢以甘草洗訖塗之(一方有桂/心二分)
又方
　　鷹屎白一兩研白蜜和塗瘢上日三(並出第/十卷中)
千金翼凡面靤瘡瘢三十年以上并冷瘡薑瘢金瘡等
方
　　斑猫(三枚去/足翅熬)巴豆(三枚去/心皮)蜜陀僧　　胡粉(二兩/)
　　鵝脂(三兩/)　煎金􁨙洮沙(三兩/)　　　髙良薑(三兩/去皮)
　　海蛤(三兩取/中者)
　右八味為粉用鵝脂和夜半塗之旦以甘草湯洗之
　差止(出第五卷中/)
救急滅瘢方
　　猪脂三斤飼烏雞令三日使盡收取白矢内白芷
　　當歸各一兩煎白芷令黄去滓内鷹矢白二分攪
　　令調塗之旦洗之(千金同/)
又方
　　蒺蔾子　　山梔子仁(各一合/)
　右二味為散醋漿和如泥臨卧時以塗之旦洗之(千/金)
　(同/)
又方
　　痕凸出秋冬小麥麫春夏大麥麫下篩令細以酥
　　和封之良(千金同/)
又方
　　夏以熱瓦熨冬以凍凌熨之(千金同/)
又方
　　鷹矢白(一兩/)　白魚(二七/枚)
　右二味為散蜜和塗之日三即差(千金同/)
又方
　　鷹矢白(十分/)　白殭蠶(八分/)
　右二味研如粉白蜜和敷之日三差慎五辛肥膩生
　冷物(千金同/)
又方
　　臘月猪脂四升煎大䑕一枚令消盡以生布摩傷
　　以塗之日四五過(千金同並出/第三卷中)
必効滅瘢方
　　禹餘糧　　半夏
　右二味等分末以雞子黄和之先以新布拭瘢上令
　赤以塗之勿令見風二十日滅矣十年瘢無不愈平
　復如故(救急范千金同/)
又療灸瘡及金瘡凡百瘡瘢能令髙者平下者起方
　　雞屎白　　鷹屎白(各二/合)　辛夷仁(四分/)白附子
　　杜若(各三/分)　細辛(二分/)
　右六味下篩以赤蜜少少和先以布揩瘢微破塗之
　日二差後忌五辛小豆油膩及酢飲酒等若慎口味
　如大小淺深無不差(一本無杜若有桂/心並出第四卷中)
古今録驗療面上瘢滅之方
　　白殭蠶(一兩/)　珊瑚(一兩/)　白芷(一兩/)　雞矢白(一兩/)
　　朱砂(一兩/研)
　右五味擣蜜和敷之尤良
又方
　　木蘭香一斤以三歲米醋浸令没百日出暴乾擣
　　末以塗之一方用醋漿水浸百日出暴乾末服方
　　寸匕日再(出第三卷中/)
　
　
　
　
　
　
　
　
　外䑓秘要方巻二十九
欽定四庫全書
　外臺秘要方卷三十
　　　　　　　　　　　　　唐　王燾　撰
　　惡疾大風方一十首
千金論曰惡疾大風有多種不同初得雖遍體無異而
眉鬚已落有遍體已壊而眉鬚儼然有諸處不異好人
而四肢腹背皆有頑處重者手足十指已有墮落有患
四體大寒而重裘不暖者有尋常患熱不能暫凉者有
身體枯槁者有津汗常不止者有身體乾痒徹骨搔之
白皮如麩卒不作瘡者有瘡痍荼毒重疊而生晝夜痛
不已者有直置頑鈍不知痛痒者其色亦有多種有青
黄赤白黒光明枯闇此疾雖種種狀貌不同而難療易
療皆屬在病人不繇醫者何則此病一著無問賢愚皆
難與語口順心違不受醫教直希望藥力不欲求已故
難療易療屬在病人不闗醫藥臣嘗手療六百餘人差
者十分有一莫不一一親自撫養所以深細諳委知其
情性若覺難共語不受人教即不須與療縱與療終有
觸藥力病既不差乃勞而無功也仁者易共語故可療
也
又論曰神仙𫝊有數十人皆因惡疾而致仙道者何皆
繇割棄心累懐頴陽之風所以非止差病乃至因禍而
取福也故臣所覩病者其中頗有士大夫乃至有異種
名人乃遇斯患皆戀愛妻孥繋著心髓不能割捨直望
藥力未肯近求諸身若能絶其嗜慾斷其所好非但愈
疾因茲亦可自致神仙嘗問諸病士人皆云自作不仁
之行久久並為極猥之業於中仍欲更作云為雖有悔
言而無悔意但能自新受師教命飡進藥餌何有不除
臣以正觀中嘗將一病士入山教服松脂欲至百日鬚
眉皆生由此觀之唯須求之於已不可一仰醫藥者也
然有人數年患身體頑痺羞見妻子不告之令知其後
病成狀候分明乃云卒患此皆自誤然斯疾也雖大治
之於微亦可即差此疾一得多者不過十年皆死近者
五六歲而亡然病者皆自謂百年不死深可悲悼
又論曰一遇斯疾即須斷鹽常進服松脂一切公私物
務釋然皆棄猶如脱屣凡百口味特須斷除漸漸斷榖
不交俗事絶乎慶弔幽隱巖谷周年乃差差後終身慎
房室犯之還發茲疾有吉凶二義修善則吉若還同俗
類必是凶矣今略述其繇致以示後之學者可覧而思
焉
又􁤫豆療惡疾方
　　細粒烏豆擇取摩治之去有皮不落者三月四月
　　取天雄烏頭苗及根淨去土勿洗擣絞取汁漬豆
　　一宿豆如熟豆大漉出暴乾如此七度始堪服每
　　服三枚漸加至六七枚日一忌房室猪魚雞雉肉
　　畢三十日毛髪即生犯藥即不差
又岐伯神散療萬病癰疽疥癩風痿骨肉疽敗百節疼
眉毛髪落身體淫淫躍躍痛痒目痛爛眥耳聾齲齒痔
瘻等方
　　天雄(炮去/皮)　附子(炮去/皮)　細辛　　　烏頭(炮去/皮)
　　茵芋(炙各/一兩)　亁薑(二兩/)　石南　　　菖蒲
　　防風(各二/兩)　白术　　　獨活(各三/兩)　躑躅(一兩/)
　　椒(汗二/兩)　　防葵(二兩/)　枳實(二兩/炙)
　右十五味擣散以酒服方寸七日三勿加
又療惡疾狼毒散方
　　狼毒(灸/)　　秦芁
　右二味等分為散酒服方寸七日二服五十日愈切
　須忌慎
又方
　　松脂鍊投冷水中二十遍杵末蜜丸服二兩饑即
　　服之日三鼻柱斷離者二百日差斷鹽及雜食房
　　室
又石灰酒主生髪毛長鬚眉去大風方
　　松脂(成錬者/十斤)　黍米(一石/)　石灰(一石拌和濕/蒸令氣足)
　　上麴(一石二/升)
　右四味先於大鐺中炒石灰以木著灰中火出為度
　枸杞根剉五斗以水一石五斗煮取九斗半去滓以
　淋石灰三遍澄清以石灰汁和釀漬麴用汁多少一
　如釀法訖封四七日開飲一二升常令酒氣相及為
　度百無所忌不得觸風其米泔水及飯糟不得使六
　畜犬䑕食之皆須令深埋却此方九月作至二月止
　恐隔上熱服後進三五口冷飯壓之婦人不能食飲
　黄瘦積年及褥風不過一石即差
又療風身體如蟲行方
　　鹽一斗水一石煎減半澄清温洗浴三四遍亦療
　　一切風
又方
　　以淳灰汁洗面不過一月愈
又方
　　以大豆漬飯漿中旦温洗面頭中痒加少麪沐頭
　　勿以水濯之十洗必差
又方
　　成鍊雄黄松脂等分蜜和丸以飲服十丸丸如桐
　　子大日二百日差慎酒肉鹽豉生冷生血物等神
　　秘不𫝊(出第二十四卷中/)
近効婆羅門僧療大風疾並壓丹石熱毒熱風手脚不
隨方
　　硝石(一大/兩)　生烏麻油(二大/升)
　右二味内鐺中以土墼蓋口以紙泥固勿令氣出細
　細進火煎之其藥未熟氣腥候香氣發即熟更以生
　烏麻油二大升和之更微火煎之以意斟量得所訖
　内不津器中服法患大風者用火為使在室中重作
　小紙屋子屋子外然火令病人在紙屋中發汗日服
　一大合病人力壯日二服服之三七日頭面疱瘡皆
　滅若服諸藥丹石熱發不得食熱物著厚衣卧厚牀
　牀風者即兩人共服一劑服法同前不用火為使忌
　風二七日或但取一匙内口待消咽汁熱除忌如藥
　法吕員外處得
　　諸癩方九首
病源凡癩病皆是惡風及犯觸忌害得之初覺皮膚不
仁或淫淫苦痒如蟲行或目前見物如垂絲或癮疹輙
赤黒此皆為疾之始起便急療之斷米榖肴鮭專食胡
麻松术輩最善也夫病之生多從風起當時微發不將
為害初入皮膚之裏不能自覺或流通四肢潛於經脉
或於五藏乍寒乍熱縱横脾腎蔽諸毛腠理壅塞難通
因茲氣血精髓乖離久而不療令人頑痺或汗不流泄
手足酸疼針灸不痛或在面目習習奕奕或在胷頸狀
如蟲行或身體徧痒搔之生瘡或身面腫痛徹骨髓或
頑如錢大狀如蚝毒或如梳或如手錐刺不痛或青黄
赤黒猶如腐木之形或痛無常處流移非一或如酸棗
或若懸鈴或似繩縳拘急難以俛仰手足不能摇動眼
目流腫内外生瘡小便赤黄尿有餘瀝面無顔色恍惚
多忘其間變狀多端毒蟲若食人肝眉睫墮落若食人
肺鼻柱崩倒或鼻生息肉塞孔氣不得通若食人脾即
語聲變散若食人腎耳鳴啾啾或如雷皷之音若食人
筋脉支節墮落若食人皮肉頑痺不覺痒痛或如針錐
所刺名曰刺風若蟲乘風走於皮肉猶若外有蟲行復
有食人皮肉徹外從於頭面即起為皰肉如桃核小棗
從頭面起者名曰順風從兩脚起者名曰逆風令人多
瘡猶如癬疥或如魚鱗或痒或痛黄水流出初起之時
或如榆莢或如錢孔或青或白或黒或黄變易無定或
起或滅此等皆病之兆又云風起之繇皆是冷熱交通
流於五藏徹入骨中虚風因濕和合蟲生便即作患論
其所犯多因用力過度飲食相違房室太過毛孔既開
冷熱風入五藏積於寒熱寒熱之風交過通徹流行諸
脉急者即患緩者稍逺所食穢雜肉蟲生日久冷熱至
甚暴蟲遂多食人五藏骨髓及於皮肉筋節久久皆令
壊散名曰癩風若其欲療先與雷丸等散服之出蟲見
其蟲形青赤黒黄白等諸色之蟲與藥療者無不差然
癩名不一木癩者初得先當落眉睫面目痒如復生瘡
三年成大患急療之愈不療患成火癩者生瘡如火燒
瘡或斷肢節七年落眉睫急療可愈八年成疾難可療
金癩者是天所為也負功徳崇初得眉落二年食鼻鼻
柱崩倒叵療良醫能愈土癩者作病身體塊磊如雞子
彈丸許此病宜急療之六年成大患十五年不可療水
癩者先得水病因即畱停風觸發動落人眉鬚急療之
經年病成蟋蟀癩者如蟋蟀在人身體内百節頭皆欲
血出三年叵療麫癩者蟲出如麪舉體艾白難療熏藥
可愈多年叵療白癩者班駁或白或赤眉鬚墮落亦可
療之多年難療疥癩者狀似癬瘙身體狂痒十年成大
患可急療之愈風癩者風從體入或手足刺瘡風冷痺
癡不療二十年後便成大患急療之愈蚼癩者得之身
體沉重狀似風癩可療之至久積歲成大患疾速療之
酒癩者酒醉卧黍穰上因汗體虚風從外入落人眉鬚
令人惶懼小療大愈養生禁忌云醉酒露卧不幸生癩
也又云魚無鰓不可食食之令人五月發癩(出第二/卷中)
肘後凡癩病皆起於惡風及觸犯忌害得之初覺皮膚
不仁淫淫若痒如蟲行或眼前見物如垂絲或癮疹赤
黒氣漭沆此皆為疾之始便急療之此疾乃有八九種
大都皆須斷米榖鮭肴専食胡麻松术最善别有蠻夷
酒決疑丸諸大方數首亦有符術今只取小小单方
　　苦參(五斤剉之/)
　右一味以好酒三斗漬四五日稍稍飲之二三合(備/急)
　(同本方療白癩/)
又方
　　苦參根皮(三斤/)
　右一味麤擣以酒三斗漬二十一日去滓服一合日
　三若是癩疾即應覺痺禁雜食
范汪療癩方
　　取馬新蒿一名馬矢蒿一名爛石草擣末服方寸
　　匕日三百日如更赤起一年都差平復(肘後同/)
又方
　　灸兩手約指中理左右及手足指虎口中隨年壯
深師療癩身體面目有瘡必死方
　　取白艾蒿十束如升大煮取汁釀米七斗一如釀
　　法酒熟稍稍飲之
又方
　　水銀(研/)　　䕡茹　　　藜蘆　　　真珠(研/)
　　丹砂(研/)　　雄黄(研/)
　右六味各一斤皆研如粉以三歲苦酒三石五斗於
　瓮中漬諸藥令耗七日於淨温宻室中漬浴始從足
　漸至腰浸之日一以綿拭面目訖以水洗兩目勿令
　入目也可七日為之勿令冷神効忌狸肉生血等(范/汪)
　(同/)
又療通身癩瘡方
　　蓮荷二十枚石灰一斗淋取汁合煮令極濃以漬
　　瘡半日許可數為之
又方
　　取水中浮萍青者一秤濃煮以漬浴半日用此方
　　多愈(並出第九卷中/)
集驗療癩方
　　取葎草一擔以水二石煮取一石以漬洗瘡不過
　　三五度差
　　烏癩方一首
病源夫癩病皆是惡風及犯觸忌害所得初覺皮毛變
異或淫淫若痒如蟲行或眼前見物如垂絲言語無定
心常驚恐皮肉之中或如桃李癮疹赤黒手足頑痺針
刺不覺痛脚下不得踏地凡食之時開口而鳴語亦如
是身體瘡痛兩肘如繩縳此名黒癩(出第二卷中/)
集驗烏癩白癩丸方
　　猬皮(炙/)　　魁蛤　　　　蝮蛇頭(炙/)　　木䖟(四枚去/趐足熬)
　　䖟蟲(去趐/足熬)　蠐螬(各一枚/並炙)　陵鯉甲(去頭/足炙)　葛上亭長(七枚/炙)
　　班猫(去趐足/七枚炙)　蜈蚣(去頭/足炙)　附子(各二枚/炮去皮)　蜘蛛(五枚/炙)
　　水蛭(一枚/)　雷丸(三十/枚)　巴豆(十五枚去/皮心熬)水銀(研/)
　　大黄　　　真丹　　　桂心　　　射罔(各一/兩)
　　黄連(一分/)　石膏(研二/兩)　蜀椒(汗三/分)　芒硝(一分/研)
　　龍骨(三分/)　甘遂(熬/)　　礬石(燒/)　　滑石(各一/分)
　右二十八味擣篩蜜和丸如胡豆服二丸日三加之
　以知為度忌猪肉冷水生葱此方分兩多不同為是
　古方傳冩差錯若臨用時即以意量之(一方有七蟲/無木蝱斑猫)
　(蜈蚣蝮蛇作蚺蛇范/汪同出第八卷中)
　　白癩方五首
病源凡癩病語聲嘶破目視不眀四肢頑痺肢節火然
(一作/大熱)心中燠熱手脚俱緩背膂至急肉如遭劈身體手
足隱疹起徃徃正白在肉裏鼻有息肉目生白珠當瞳
子視無所見此名白癩(出第二卷中/)
集驗療白癩釀酒方
　　苦參(二斤/)　露蜂房(五兩/炙)
　右二味切以水三斗法麴二斤和藥漬經三宿絞去
　滓炊黍米二斗釀凖常法作酒候酒熟壓取先食一
　飲一雞子日三稍稍増之以差為度(一云亦療風痿/惡瘡肘後同出)
　(第八卷中/)
范汪療在身白屑虚搔之或呼作白癩方
　　苦參(五升/)　露蜂房(五兩/炙)　猬皮(一具炙/剉之)麴(三升/)
　右四味切以水三斗五升合藥漬四宿去滓炊米二
　斗釀如常法酒熟食後飲三五合漸増之以知為度
千金療白癩大風眉鬚落赤白癩病八風十二痺筋急
肢節緩弱飛尸遁注水腫癰疽疥癬惡瘡脚攣手折眼
間血淋痰飲宿癖寒冷方
　　商陸根二十五斤(如馬耳/薄切之)　麴二十五斤
　右二味以水一斛漬之炊黍米一石釀之如家造酒
　法使麴末相淹三酘之訖封三七日開看麴浮酒熟
　澄清温服之至三斗稍輕者二斗藥發吐下佳宜食
　粥飯牛羊鹿肉羹忌生冷酢滑猪肉魚雞犬肉等物
　(出第二十/四卷中)
文仲療白癩方
　　乾艾葉濃煮以漬麴作酒如常法飲之令醺醺(姚/氏)
　　(范汪同/)
又方
　　大蝮蛇一枚乾者并頭尾全勿令欠少以酒漬之
　　大者一斗小者五升以糠火温令酒盡稍稍取蛇
　　一寸許以臘月猪膏和𫝊瘡上忌小麥熱麴(肘後/范汪)
　　(同並出第/五卷中)
　　十三種疔腫方一十二首
千金論曰夫稟形之類須存攝養將息失度百病萌生
故四時代謝隂陽遞興比之二氣更相撃怒當其時也
必有暴氣夫暴氣者毎月必有䘚然大風大霧大寒大
熱若不將避人忽遇之此皆入人四體頓折皮膚流注
經脉遂使腠理擁隔榮衛結滯隂陽之氣不得宣瀉變
成癰疽疔毒惡瘡諸腫至于疔腫若不預識令人死不
旋踵若著訖乃欲求方其人已入木矣所以養生之士
須早識此方凡是瘡痍無所逃矣
又一曰麻子疔其狀肉上起頭大如黍米色少烏四邊
微赤多痒忌食麻子及衣麻布并入麻田中行二曰石
疔其狀皮肉相連色烏黒如烏豆甚硬刺之不入肉内
隂隂微疼忌瓦礫磚石之屬三曰雄疔其狀疱頭烏黶
四畔仰瘡疱漿起色黄大如錢孔許忌房室四曰雌疔
其狀瘡頭少黄向裏黶亦似灸瘡四畔疱漿起色赤大
如錢孔忌房室五曰火疔其狀如火瘡頭烏黶四畔有
皰漿漿如赤粟米忌火炙爍食炙􁫥等物六曰爛疔其
狀色少黒有白斑瘡中有膿水形大小如匙面忌熱食
爛臭物七曰三十六疔其狀頭烏浮起形如烏豆四畔
起火赤今日生一明日生二後日生三乃至十若滿三
十六藥所不療如未滿者可療俗名黒皰忌嗔喜愁恨
八曰蛇眼疔其狀瘡頭黒皮皮浮生形如小豆狀似蛇
眼體大硬忌惡眼人見之及嫉妬人看之九曰鹽膚疔
其狀如匙面遍瘡皆赤有黒粟起忌鹹食十曰水洗疔
其狀大如錢形或如錢孔大瘡頭白裏黒靨汁出中硬
忌飲漿水洗渡河十一曰刀䥥疔其狀瘡濶狹如韭葉
長一寸側内黒忌燒爍刺及刀䥥切割十二曰浮漚疔
其狀如浮漚瘡體曲圓少許不合長狹如薤葉大内黄
外黒曲黒曲處刺不痛裏黄處刺痛十三曰牛拘疔其
狀肉皰起搯不破
　右十三種疔瘡初起必先痒後痛先寒後熱熱定多
　四肢沉重頭痛心驚眼花若大重者則嘔逆嘔逆者
　難療其麻子疔一種始末唯痒所録之忌不得犯觸
　犯觸者難療其浮嘔牛拘兩種無禁忌縱不治亦不
　殺人其狀寒熱與諸疔同皆以此方療之萬不失一
　欲知犯觸但脊強瘡痛極甚忍不可得則是犯之狀
　療之方用枸把春名天精夏名枸把秋名却老冬名
　地骨春三月上建日採葉夏三月上建日採枝秋三
　月上建日採子冬三月上建日採根四味並暴乾若
　得五月五日午時合和大良如不得依法採者但得
　一種亦得緋繒一片以褁藥為限亂髪一鷄子大牛
　黄如梧子大反勾棘刺針二七枚末赤小豆七枚末
　先於緋繒上薄布亂髪以牛黄末等布髪上即卷緋
　繒作團亂髪作索十字繋之熨斗中急火熬令沸以
　沸定自然乾即刮取擣作末絹下之以方寸一七取
　枸把根四味合和擣篩二七和合前一七共為三七
　和令相得又分為三分旦空肚酒服一分日三
又凡是疔腫用之齊州榮姥方
　　白薑石(一斤軟/黄者)　枸杞根皮(二兩/)　牡礪(九兩/爛者)
　　鍾乳(下者研/一兩)　　白石英(一兩/研)　桔梗(一兩/)
　右六味各擣篩乃秤之合和攪令相得先取伏龍肝
　九升末之以清酒一斗二升攪令渾渾澄取清二升
　和藥捻作餅子大六分厚二分其濁滓仍置盆中布
　餅子於籠上以一重紙藉盆上以泥酒氣熏之仍數
　攪令氣發經半日藥餅微乾乃内瓦坩瓶中一重紙
　一重藥遍布勿令相著宻以泥封之三七日乾以紙
　袋貯乾處舉之用法以針刺瘡中心深至瘡根并刺
　四畔令血出以刀刮取藥如大豆許内瘡上若病重
　困日夜三四度輕者一二度著重者二日根爛始出
　輕者半日一日爛出當看瘡浮起是根出之候若根
　出已爛者勿停藥仍著之藥甚安穏令生肌易其病
　在口咽及胷腹中者必外有腫異相也寒熱不快疑
　是此病即以飲或清水和藥如二杏仁許服之日夜
　三四服自然消爛或以物剔吐根出即差若根不出
　亦差當看精神自覺醒悟合藥以五月五日為上七
　月七日次之九月九日臘月臘日皆可若急須藥他
　日亦得要之不及良日也脩合須清浄燒香不得觸
　穢毋令孝子不全之人及産婦六畜雞犬等見之凡
　有此病忌房室猪牛雞魚生韭葱蒜芸薹胡荽醋麫
　等若犯諸忌而發動者取枸把根湯和藥服並如後
　方前二家方本是一家智者平論以為後方最是真
　本其病通忌酒肉五辛芸薹胡荽油麪生冷酢滑耳
　後方如左(崔氏同/)
　　白薑石(二十/五兩)　牡蠣(十兩/)枸把根白皮(四/兩)　茯苓(三兩/)
　右四味細篩合和先取新枸把根切六升水一斗半
　煮取五升去滓内狗屎二升攪令調匀澄取清和前
　藥熟搗捻作餅子隂乾取兩刃針當頭直刺瘡痛徹
　拔出刮取藥末塞孔中拔針出即内藥勿令歇氣并
　遍封瘡上頭即脹起針挑根出重者半日以上即出
　或已消爛挑根不出自差勿憂之其病在内者外當
　有腫相應並皆惡寒發熱疑有瘡者以水半盞刮取
　藥如梧子五枚和服之日夜三四服外自消也若須
　根出服藥後一日以上以雞羽剔吐出根縱不出根
　亦自消爛在外者亦日夜三四遍敷藥根出後常敷
　勿休生肉易差若犯者取枸杞根切三升以水五升
　煮取三升去滓研藥一錢七和枸把汁一盞服之日
　二三服并单飲冷枸杞汁三盞彌佳
　又以枸把汁絞狗屎取汁服之最良合訖即用不必
　待乾所言白狗屎是狗食骨其屎色如石灰故直言
　狗白屎也如預造取五月五日七月七日臘日合者
　其用療病尤良但有人䘚患喉中痛乍寒乍熱者即
　是其病當急以此藥療之腹中無故而痛惡寒發熱
　者亦是此病前二方同是一方法用一同亦主癰疽
　(呉昇同/)
又方
　　以針刺四邊及中心塗雄黄立愈(一云塗黄土/)
又方
　　馬齒菜(二分/)　石灰(三分/)
　右二味和擣以雞子白和塗之(文仲備急等同出第/二十三卷中)
又療一切疔腫方
　　取蒼耳根莖子等燒作灰以酢泔淀和如泥塗上
　　乾即易不過十餘度即拔根出
又論曰臣以正觀四年忽口右角患疔腫造甘子振其
子振毎為貼藥十日不差臣以此療之一如方説自是
常作此方以救諸人未説有不愈者故特論之以𫝊後
世疔腫方殆有千首皆不及齊州榮姥方亦不勝此物
造次易得也
又方
　　飲鐵漿一碗即差
又方
　　蒺䔧子一升作灰以醶醋和封塗瘡上一宿差
又方
　　皂莢子中仁末敷之數貼五日愈
又論曰凡療疔腫皆刺中心至痛又刺四邉十餘下令
血出去血後敷藥藥氣入針孔中佳若不達瘡裏則不
得力也
又論曰其腫好著口邉頰中舌上赤黒如珠子疼痛應
心是寒毒久結變作此疾不即療日夜根長流入諸脉
數道如箭入身捉人不得動摇若不慎口味房室死不
旋踵經五六日不差眼中火光生心神惽昩不可具論
此其狀也(並出第二十三卷中/)
備急療疔腫姚方云疔毒為瘡肉中突起如魚眼狀赤
黒磣痛是寒毒之結變作此疾始作服湯及如療丹法
便差又支太醫云有一十三種疔瘡其狀在大方中初
起皆患寒熱又三十六疔亦是十三種數内或今日生
一眀日生二或生三或生十滿三十六疔皆療之方
　　蛇皮炙末和䑕矢以針刺破瘡内中即拔出差止
　　(文仲同/)
又方
　　取人糞乾者末之挑腫破敷瘡大良若犯瘡未死
　　者開口灌厠清一大升須臾立差
又方
　　取白馬牙齒燒作灰先以針刺瘡令破以灰封之
　　用麪周匝圍之候腫軟用好酢洗却灰其根即出
　　當便差
又内令消神驗方
　　反勾棘針(三十二枚一/年以上陳者)　生大豆黄(四十枚/全者)
　　緋頭􁏓(三條條濶一寸/)　亂髪(三雞子許/)
　右四味作三分先將緋一片褁棘針豆黄各三十枚
　用髪一塊纒緋令周匝牢固又取兩叚緋各如法褁
　之訖各於炭火上燒令煙盡且以兩段於瓷器中熟
　研之和酒半盞空腹服之半日瘡四邊軟内舒適即
　差半日不覺可更服一段必差若後犯之有三五豆
　赤黒膿出不經犯者十八日即差此方甚効勿犯之
　　疔腫方二十首
廣濟療疔腫毒氣敷藥差方
　　白馬牙(燒令赤内米/醋中更燒)　附子(生/用)　雄黄(研/)半夏
　右四味各等分為末以臘月猪脂和如泥封腫上一
　兩遍即差先以針刺至痛處後可封藥即効
又方
　　爛棘刺三枚反勾者丁香七枚並燒令煙斷以未
　　滿月孩子糞和塗腫上頻頻三兩度根爛差
又方
　　車輻軸脂　白鹽　　蕪菁根　　釡底墨(等分/)
　右四味等分為末和以臘月猪脂敷上以醋及水亦
　得
又療疔腫封藥後宜常服散方
　　亂髪(雞子/大)　反勾棘針(爛者/二升)　露蜂房(一升/)
　　蛇脱皮(一/升)　絳緋(一尺/)
　右五味分作五分以緋褁之用麻急纒之於炭火上
　燒如煙欲斷即收勿令作白灰末以酒和空肚服方
　寸匕日二夜一差止
又方
　　半夏(生用/)　石灰(等分/)
　右二味𢷬末以敷瘡上(並出第五卷中/)
備急療疔腫方
　　乾薑　　胡椒　　龍骨　　斑猫(去翅/足熬)
　　皂莢(炙去/皮子)
　右五味各等分擣篩以酒和封瘡上日一敷之
又方
　　以針刺破瘡頭取熱人糞塗上乾易之不過十五
　　遍即出又以硇砂封上若毒入腹以枸杞根切煎
　　服之如犯觸亦然
又方
　　露蜂房(二七/枚)　曲頭棘刺(二七/枚)　蒼耳子(七枚/)
　　緋(一寸/)　　　亂髪(雞子大/)　　腐蒿草節(二七/枚)
　右六味熬令黒末研朱砂少許和酒服方寸匕日三
　服後加酒令微有酒色禁食如常療肉腫彌佳(文仲/同)
又方
　　斑猫一枚捻破然後以針畫瘡上作米字以封上
　　根乃出也
又方
　　生大豆黄(三十二/枚生者)　緋頭􁏓(三條如無用/五寸緋代)　亂髪(一雞/子許)
　右三味以緋褁亂髪牢纒於炭火上燒得黒煙欲盡
　即出之冷瓷器中研如粉以酒空腹服之方寸匕平
　明至午時覺四體舒通覺瘡輕即差如未依前服之
　差止若犯之瘡即出膿血未經犯六七日平貼忌如
　常法
必効療疔瘡方
　　取舊厠清絞取汁青竹茹燒作灰
　右二味研和清攪一百遍稀稠成膏刺瘡四邊令遍
　先以唾和麪圍瘡四面寫藥漸漸令滿其中仍三五
　度換之睟時瘡即爛以針挑之拔去根即差止未出
　更著之神効
又方
　　蜂窠(七枚/露者)　真緋(手掌/大)　亂髪(拳大/)
　右三味各燒為灰作末酒一小升和頓服之差止未
　差更作之(並出第六卷中/)
古今録驗療疔腫方(出徐王/)
　　大黄　　　秦芁　　　䔧蘆　　　石硫黄(研/)
　　硇砂(各一/兩研)
　右五味擣篩為散以刀子頭取和冷水量瘡大小封
　之若腫大悶可作五香湯服之并取麪和塗腫上乾
　即易之差止(一方無大黄封之須刺四面/麪糊紙貼勿令乾數著也)
又方
　　白馬齒　　亂髪　　髑髏(各一/分)　枸把白皮(三/分)
　右四味燒作灰以酒和服方寸七不差至二七
又方
　　曲頭棘刺(四百枚/)　　橘皮(三兩/)
　右二味以水三升煮取半升服一合塗腫上亦得
又方
　　取磁石擣為粉醶醋和封之立拔根出
又方
　　五月五日取壯狗矢燒作灰敷瘡數易之(通按壯/一作牝)
又方
　　巴豆二七枚去皮半夏二七枚擣末以寒食餳和
　　之以針刺瘡四邊即以藥塗之立拔出以澤㵼末
　　填瘡孔中便差(侍郎崔世謨送/)
又方
　　蛇脱皮(四分/燒灰)　露蜂房(灰一/分)　髪灰(一分/)
　右三味並用五月五日採燥之相和以新瓦碗内燒
　灰白飲服棗許大令汗出未汗更服以汗為度七日
　不得食鹽酒肉五辛房室生冷醋滑等不得食蝟肉
　雞肉食者難差蛇皮不得帶赤色有毒純白者上(此/髙)
　(獺奴法邢長史𫝊之/)
又方
　　亂髪(一雞/子許)　緋帛(三寸/)　曲頭棘刺(七七枚東/枝白腐者)
　　蒼耳(三七/枝)
　右四味合燒作灰研成散毎以水半盞許服方寸匕
　日二三差止慎風熱餘忌同前慮有犯觸加鹿角一
　方寸鼈甲三方寸蜂房三寸三物等分燒灰為散若
　有犯者依前方服之甚効(並出第三十卷中/)
　　犯疔腫重發方二首
廣濟療丁腫犯之重發方
　　青羊糞(一升/)
　右一味以水二升漬少時煮兩沸絞取汁一升頓服
　無所忌(出第五卷中/)
古今録驗療犯疔腫方
　　枸杞白皮(一方/寸匕)　麥七粒(燒/灰)　麻子(七粒/燒灰)　緋帛(一方寸/燒灰)
　　勾頭棘子(二七枚/燒灰)　亂髪灰(半/七)　半夏(一七枚大小如/羊糞者熬令黄)
　右七味藥不問冬夏悉須温酒和服多少任人性此
　方無所忌不宜犯麻子多致死(晉熙公上出/第三十卷中)
　　惡腫一切毒瘡腫方一十八首
廣濟飛黄散療療惡瘡腫方
　　曽青　　　　雌黄　　　白礬石　　　磁石
　　雄黄　　　　丹砂(各一/兩)
　右六味各細研依四方色以藥置色處曽青東方丹
　砂南方白礬石西方磁石北方雄黄中央瓦甕二枚
　以黄泥下再三過使厚五六分以雌黄屑著下合篩
　諸藥著上後以半雌黄屑覆上以泥宻塗際勿令氣
　泄土須厚一宿如常㸃火㸃火用二年陳蘆作樵中
　調火以新布沈水中覆釡上乾復易九十沸止若日
　暮七十七沸亦足止太熟一斛米飯頃發出藥惡肉
　青黒乾不復出汗愈無甕以土釡二枚如上法也(第/二)
　(十四卷緩疽中有此方更有石英石膏/鍾乳雲母為十味出第三十一卷中)
千金療惡毒腫或著隂卵或偏著一邊疼急攣痛牽少
腹不可忍一宿殺人方
　　茴香苗
　右一味擣取汁飲一升日三四服其滓以貼腫上冬
　中根亦可用此外國神方從永嘉以来用之起死神
　効
又凡風勞毒腫疼攣痛或牽引少腹及腰胯痛方
　　桃仁一升去尖皮兩仁熬令黒煙出熟擣研如脂
　　膏以酒三升攪令相和一服覆取汗不過三差甚
　　妙
又大麻子小豆湯主毒腫無定處或嗇嗇惡寒或心腹
刺痛煩悶者此由毒氣深重也方
　　射干(三兩/)　商陸(二兩/薄切)　赤小豆(一/升)　麻子(五升/)
　　附子(三兩/炮)　升麻(四兩/)
　右六味切以水二斗煮麻子取一斗半去滓研麻子
　令破以麻子汁煮藥令豆極熟去滓可得六七升一
　服一升日夜令盡小便當利大下即毒腫氣當減食
　此豆益佳如湯汱雪也(出第二十三卷中/)
崔氏五香湯療毒腫方
　　麝香(研/)　　青木香　　雞舌香　　藿香
　　薫陸香　　當歸　　　黄芩　　　升麻
　　芒硝(各三/分)　大黄(五分/)
　右十味切以水六升煮取二升去滓入芒硝令烊分
　為二服相去六七里久亦療諸卒尸注惡氣也
又療惡腫犀角湯方
　　薫陸香　　　青木香　　雞舌香　　　藿香
　　犀角(各二/分屑)　　沉香(二分/)　升麻(七分/)
　右七味切以水六升煮取二升半去滓分三服其問
　消息以意量之(出第五卷中/)
又烏膏療一切瘡引膿生肌殺瘡中蟲方
　　烏麻油(一升生/清者)　黄丹(二兩/羅之)　薫陸香(一兩乳/頭者)　松脂(半/兩)
　　蠟(半兩/)
　右五味先空煎油三分減一停待冷次内黄丹更上
　火緩煎又三分減一又停冷次内薫陸香末不冷即
　恐溢沸出煎候香消盡次下松脂及蠟看膏稍稠即
　以㸃鐵物上試之斟酌硬軟適中乃罷先問所患瘡
　是熱即減薫陸香及松脂若瘡如久不差此涉於冷依
　方煎之其貼杖瘡者油若一升地黄汁半合黄丹二
　大兩蠟一小兩餘凖上法此膏不須硬(出第二卷中/)
必効療惡瘡方
　　熱毒腫以瓮近下鑚孔盛水令水射腫又以雞子
　　清封腫上熱即易之
又方
　　取茺蔚臭草擣汁服一雞子許滓封腫熱則易之
　　甚良
又方
　　擣地松汁服之毎日兩三服即差止
又方
　　大黄　　　石灰　　　赤小豆(各等/分)
　右三味擣末以苦醋和塗之効(出第四卷中/)
經心録療諸毒腫升麻膏方
　　升麻(三兩/)　白歛　　　漏蘆　　　連翹
　　芒硝(各二/兩)　黄芩　　　蛇銜(各三/兩)　蒴藋根(四/兩)
　　山梔子(二十/枚)　枳實(二兩/)
　右十味擣碎以酒浸半日以猪膏五升煎之膏成去
　滓以器盛有毒熱腫取塗貼上摩之即消散日三(小/品)
　(同/)
又大潝漬腫毒升麻湯方
　　升麻(一兩/)　黄芩(三兩/)　梔子(二十/枚)　漏蘆(二兩/)
　　蒴藋根(五/兩)　芒硝(二兩/)
　右六味切以水一斗煮取七升候冷分用漬潝腫常
　令濕潤即消(小品集驗同/)
又漏蘆湯方
　　漏蘆(無用/梔子)　白歛　　　黄芩　　　麻黄
　　白薇(無用/知母)　枳實(炙/)　　升麻(無用/犀角)　芍藥
　　甘草(炙各/二兩)　大黄(三兩無/用芒硝)
　右十味切以水一斗煮取三升分三服若無藥處单
　服大黄一兩取利忌海藻菘菜等(千金云療一切癰小/品亦治丹毒並出第)
　(五卷中/)
近効療一切熱毒腫驗方并主乳癰
　　青木香　　紫葛　　　紫檀　　　朴硝(各二/兩)
　　赤小豆(一/合)　蜀升麻　　白歛　　　生礬石(各一/兩)
　右八味擣篩以水和如稀麪糊又以榆皮汁和之亦
　佳以布剪可腫大小仍毎片剪三兩箇小孔子塗藥
　貼腫上乾即易之(王度支處/)
又貼毒熱腫消方
　　蔓菁根(三兩/)　芸薹苗葉根(三兩/)
　右二味擣以雞子清和貼之乾即易之當日消
又方
　　商陸根　　芸薹苗葉根(等分/)
　右二味擣之依上方貼之効
又療一切熱瘡腫硝石膏方
　　硝石(一斤/)　生麻油(三升/)
　右二味先煎油令黒臭下硝石緩火煎令如稠餳膏
　成以好瓷器中收貯以塗貼瘡腫或熱發服少許妙
　用好酥煎更良忌生血物
　　反花瘡及諸惡瘡方四首
病源反花瘡者由風毒相搏所為初生如飯粒其頭破
則血出便生惡肉漸大有根濃汁出肉反散如花狀因
名反花瘡凡諸惡瘡久不差者亦惡肉反出如反花形
也(出第三十五卷中/)
千金療一切久不差諸惡瘡兼反花瘡大神驗方
　　䑕粘子草根細切熟擣和以臘月猪脂封貼腫瘡
　　上取差止(出第二十三卷中/)
必効療反花瘡方
　　栁枝葉以水煎成膏如稠餳塗之良
又方
　　取馬齒草燒灰敷之頻貼差止(千金同/)
又方
　　鹽灰敷之神驗(並出第四卷中/)
　　魚臍瘡方一十首
千金療魚臍瘡似新火針瘡四邊赤中央如欲黒色可
針刺之若不痛即可畏也方(亦名魚臍疔/)
　　臘月魚頭灰以亂髪灰等分以雞稀溏屎和令相
　　得封瘡上頻貼差止此瘡見不足言而能殺人
又方
　　以寒食餳封之又硬者燒灰塗貼敷之即差
又療魚臍瘡其頭白似腫痛不可忍者方
　　先以針刺瘡上及四畔作孔擣白芷取汁滴著瘡
　　孔中如無以乾白芷末用敷(一云白苣/)
又方(本方云赤根疔瘡/)
　　取鼢䑕壤土以水和如泥塗貼上熱則易之差
又方
　　馬牙齒擣末以臘月猪脂和塗之拔根出即止亦
　　燒灰用
又方(本方云療犯丁瘡/)
　　刺瘡頭及四畔令汁極出擣生栗黄敷上以麪圍
　　之勿令黄出自旦至午根必出
又方(同上/)
　　以麫圍瘡如前法以針亂刺瘡上及四畔取銅器
　　煎醋令沸寫著麪圍中令容一盞冷即易之不過
　　三度即拔根出
又方(同上/)
　　以水四升煮蛇脫皮如雞子大三四沸去滓服之
　　立愈又燒蛇皮灰以雞子清和塗上差(並出第二/十三卷中)
崔氏療魚臍毒瘡腫方
　　瘡初生之時頭白如黍米許大當中黒如蟻四畔
　　赤至四五日之後疼痛不可忍似潰不潰雖至潰
　　破膿出迴轉還滿疼痛不止者便是其候取獺屎
　　以水和封腫處及瘡上即得膿出止痛消腫慎口
　　味與患疔腫同(千金同/)
又方
　　取瞿麥和生油熟擣塗之亦佳(並出第五卷中/)
　　丹毒方九首
肘後夫丹者惡毒之氣五色無常不即療之痛不可堪
又待壊則去膿血數升或發於節解多斷人四肢蓋疽
之類療之方
　　煮栗脥有刺者洗之(姚同/)
又療發足踝方
　　擣蒜如泥以厚塗乾即易之(集驗文仲備急同出/第二卷中)
小品説丹毒一名天火也肉中忽有赤如丹塗之色大
者如手掌其劇者竟身體亦有痛痒㣲腫方
　　赤小豆(一升/)
　右一味末下篩以雞子白和如泥塗之乾復塗之逐
　手消也竟身者倍合之盡復作(刪繁千金同/)
又療丹諸单行方或得一物差
　　水苔　　　生蛇銜　生地黄　生菘葉
　　蒴藋葉　　五葉藤　慎火草　浮萍草
　　豆豉　　　大黄　　梔子　　黄芩
　　芒硝
　右十三味但得一物擣以貼之即差赤小豆末和雞
　子白塗無雞子水和用之(千金同/)
又方
　　新附淋草(半斤/)　蛇退皮(一條/)　露蜂房(三兩/)
　右三味以水一斗煮取四升以帛榻洗之隨手消神
　妙經用効故附此卷𫝊之
又方
　　煮粟取濃汁以洗之妙
又方
　　取曲蟮糞水和如泥塗之
千金論曰丹毒一名天火肉中忽有赤如丹塗大者如
手掌甚者竟身痒㣲腫又白丹肉中起痒痛㣲虚腫如
吹癮疹起亦有雞冠丹赤起大者如錢小者如麻豆粒
如雞冠上澀一名茱茰火丹有水丹由體熱遇水濕搏
之結丹晃晃黄赤色如有水在中喜著腹及隂處此雖
小疾不治令人至死療之皆用升麻膏方
　　升麻　　　白薇　　　漏蘆　　　連翹
　　芒硝(各二/兩)　黄芩　　　蛇銜　　　枳實(炙各/三兩)
　　梔子(二十/枚)　蒴藋(四兩/)
　右十味擣碎令細以水三升漬半日猪脂五升煎之
　候水氣竭去滓乾器中收之量取敷丹毒上頻塗敷
　之以差止凡種丹及熱瘡腫皆用之効忌如常内宜
　服漏蘆湯(文仲備急集驗無白薇崔氏同/)
又療丹神驗方
　　芸薹茱茰擣令熟厚封之隨手即消散餘熱未愈
　　再封臣以貞觀七年三月八日於内江縣飲多至
　　夜睡中覺四體骨肉並疼比至曉頭痛目眩額左
　　角如彈子大腫痛不可得近至午時近右角至夕
　　諸處皆到眼遂閉合不暫開㡬致殞斃其縣令周
　　公以種種方藥治皆不差經七日臣自處此方其
　　驗如神故疏之以𫝊来世云爾
　　赤丹方五首
病源赤丹者初發疹起大者如連錢小者如麻豆肉上
粟如雞冠肌理由風毒之重故使赤也亦名茱茰丹(出/第)
(三十一卷中/)
肘後療面目身體卒得赤班或黒班如瘡狀或痒搔之
隨手腫起不急療之日甚殺人方
　　羚羊角煎以摩之數百遍若無用牛脂及猪脂有
　　解毒藥者皆可用摩務令分散毒氣神妙
又若已遍身赤者方
　　生魚合皮鱗燒擣末以雞子白和遍塗之(文仲備/急同)
又新附方
　　羚羊角無多少即燒之為灰令極細以雞子清和
　　塗之極神効無雞子以水和塗之亦妙(出第二卷/中一云赤)
　　(小豆一升羊角燒之三兩爲末雞子白和敷之無/羊角单用赤小豆良備急文仲同)
集驗療人面目身體卒赤黒丹起如疥狀不療日劇遍
身即殺人也
　　煎羊脂以摩之青羊脂最良(千金文仲肘後刪繁/同)
又方
　　以猪槽下土泥塗之(千金同又以飼猪杓灸熨之/即差並出第八卷中)
　　白丹方一十三首
病源白丹者初發痒痛㣲虚腫如吹軫起不痛不赤而
白色由挾風冷故然色白也(出第三十一卷中/)
肘後療白丹方
　　末豉以酒和塗之擣香薷葉苦蓼敷之
又方
　　屋上塵以苦酒和塗之
又方
　　燒鹿角作灰以猪膏敷之
又方
　　蜜和乾薑末敷之
又方
　　酸模草五葉草煮飲汁又以滓薄丹以薺亦佳(備/急)
　　(文仲同出第二卷中/)
集驗云有白丹者肉中起痒痛㣲虚腫如吹癮疹起者
療之亦如赤丹法有雞冠者赤色丹起大者如連錢小
者如麻麥豆粒肉上粟粟如雞冠肌理也方説一名為
茱茰火丹療之如天火法有水丹由體熱過水濕搏之
結丹晃晃黄赤色如有水在其中喜著腹及隂處療之
亦如火丹法其水丹著人足趺及踹脛間者作黄色如
火丹狀經久變紫色不療皆成骨瘡也無毒非殺人疾
若成骨瘡即難差也經言風邪客於肌中則肌虚真氣
發散又被寒氣搏皮膚外發腠理開毫毛淫淫氣妄行
之則爲痒也所以有風疹風瘙疾皆由於此有赤疹者
忽起如蚊蚤吮煩痒劇者連連重沓壟腫起搔之逐手
起有白疹者亦如此證也療之皆如療丹法也療之方
　　擣白瓷器屑猪膏和塗之
又方
　　燒猪矢灰和雞子白塗之(肘後千金備急文仲同/)
崔氏療丹毒或發背及諸腫方
　　取馬齒草熟擣敷之數數易勿住若得藍靛和之
　　更良
又方
　　以生羊牛肉貼數數易之良
又方
　　䑕粘草根勿使見風及犬見洗去土熟擣以敷腫
　　處兼絞取汁飲之佳
又方
　　茺蔚草蛇銜草慎火草相和熟擣敷之良數數易
　　之
又方
　　擣鯽魚敷之數數易之良(出第五卷中/)
備急療白丹方
　　苧根三斤小豆四升水二斗煮以浴日三四遍(肘/後)
　　(文仲同出第四卷中/)
　　丹疹方四首
病源丹疹者肉色不變又不熱但起癮疹相連而㣲痒
故謂之丹疹(出第三十一卷中/)
千金翼療丹癮疹方
　　酪和鹽熱煮以摩之手下消也
又方
　　白芷根葉煮汁洗之効
又方
　　擣慎火葉封之神良
又方
　　以一條艾蒿燭竿以兩手極意尋之著壁伸十指
　　當中指頭以大艾炷灸燭竿上令燭竿斷即止灸
　　十日差於後重發更依此灸永差
　　赤疹白疹方一十一首
千金云凡赤疹熱時發冷即止白疹天隂冷即發方
　　白疹以水煮白礬汁拭之又煮蒴藋著少酒以浴
　　又以酒煮石南拭之又以水煮雞屎汁拭之又枳
　　實汁拭之所療一如療丹法(集驗同/)
又方
　　末白术酒服方寸匕日三盡五斤
又方
　　淋石灰汁漬洗之
又方
　　煎白芷根葉作湯洗之
又方
　　芥子末以醋漿水服方寸七日三服差
又療身體赤癮疹而痒搔之隨手腫方
　　莽草(二分/)　當歸　　　芎藭　　躑躅花
　　大㦸　　　細辛　　　芍藥　　　芫花
　　附子(炮/)　　蜀椒(各四/分)　猪脂(二升/半)
　右十一味切以猪膏合煎之候附子色黄膏成濾去
　滓收貯以敷病日三以差為度
又方
　　礬石二兩酒三升漬令煬拭上立差
延年療赤白二疹丸方
　　白术(一斤/)　蔓荆子(四/分)　防風(四分/)　附子(二分/炮)
　　桂心(二分/)
　右五味擣篩蜜和為丸如梧子大酒服十丸日二服
　稍加至十五丸若能作散服一錢匕此療風疹正方
　凡風皆由舊来有風氣所以方中不得不用桂心附
　子白术既用一斤附子只有二分復有防風其防風
　即能斷附子毒所以一物毒亦無所至伏聽進止
又其赤疹心家稍虚熱氣相搏其色赤宜作芒硝湯拭
之方
　　芒硝(三兩/)
　右一味用湯一升内芒硝令消散以帛子沾取拭疹
　即漸除湯盡更合(以前二件赤白疹方許崇/處並出第十三卷中)
古今録驗云赤疹者由令濕折於肌中甚即為熱熱成
赤疹也得天熱則劇取冷則減療之方
　　取生蛇銜草擣極爛以塗之最驗(集驗小品同/)
又白疹者由風氣折於肌中之熱熱與風相搏遂為白
疹也得天隂雨冷則劇出風中亦劇得晴暖則減著衣
身暖亦差療之方
　　水煮枳實拭之佳又擣末熬之青布褁熨之(集驗/同出)
　　(第三十卷中/)
　　肺風冷熱疹方二首
延年論曰凡風疹有二先受風寒氣其疹色白厚搔之
即破應手下有道生此是肺家風冷氣宜外洗拭即定
方
　　吳茱茰一兩清酒一升煮取五合以軟帛取汁拭
　　疹處不過三兩度即定如疹處多用盡更合白疹
　　即是肺藏受寒冷氣所發也
又療肺風熱皮膚生風結狀如疹或生風搔如水疥粟
粒戢戢然方
　　天門冬(八分/去心)枳實(十二/分)　白术　　　人參(各六/分)
　　獨活　　　苦參(各五分有/冷不用)
　右六味擣篩蜜和為丸梧子大食後以飲下七丸日
　再服加至十丸忌如常法(出第十三卷中/)
　　雜丹疹毒腫及諸色雜瘡方五首
刪繁療丹走皮中淫淫名火丹方
　　取蠐螬末水和敷之(出第九卷中/)
千金療赤流腫方
　　榆根白皮擣末以雞子白和塗之(出第二十三卷/中)
近効梔子湯主表裏俱熱三焦不實身體生瘡或發癰
癤大小便不利方
　　芒硝(四分/)　大黄(四分/)　梔子　　　甘草(炙/)
　　黄芩　　　知母(各六/分)
　右六味切以水二升煮取九合去滓分温服忌如常
　法此方甚佳(一方芒硝三兩大黄四兩梔子二七枚/黄芩知母各三兩甘草二兩右以水五)
　(升煮減半下大黄煮取一升/八合去滓内芒硝分三服)
又療諸色瘡腫神驗方(考功韋/郎中處)
　　胡粉(熬令/赤)　赤小豆(熬/)　糯米　　　吳茱茰
　　黄連(各一/兩)　水銀(二分/)
　右六味擣篩以生蔴油和如稀麪糊然後取水銀於
　手掌中以唾指研熟訖入藥中令匀先椒湯洗瘡乾
　拭以藥塗之日再以差為度療孩子瘡佳(一云用泔/清洗瘡)
又牛蒡粥療瘡腫方
　　取牛蒡根二莖净洗煮令爛於盆中研令細去筋
　　脉汁中即下米煮粥鹹淡任性服一碗甚良無忌
　　瘑瘡方一十二首
病源瘑瘡者由膚腠虚風濕之氣折於血氣結聚所生
多著手足間逓相對如新生茱茰子痛痒抓搔成瘡黄
汁出侵淫生長折裂時差時劇變化生蟲故名瘑瘡(出/第)
(三十五卷中/)
深師療瘑瘡方
　　荆木燒取汁塗之差(救急同/)
又方
　　灸瘑上周匝最良(並出第二十九卷中/)
集驗療瘑瘡方
　　苦酒一升温令沸以生韭一把内中以薄瘡上即
　　差(范汪同/)
又方
　　雄黄(一兩/)　黄芩(二兩/)　松脂(二兩/)　髪灰(如彈/丸大)
　右四味以白膏與松脂合擣以敷瘡上(范汪文仲備急/用黄連餘同)
又方
　　亂髪頭垢等分螺殻二十枚燒以臘月猪脂和如
　　泥以敷之(范汪同/)
又方
　　羊躑躅花三升以水漬之半月去滓以汁洗瘡一
　　方炙鮓以敷瘡上蟲當出也(范汪同/)
又方
　　桃花鹽等分熟擣以醋和敷之(范汪同/)
又方
　　皂莢十枚苦酒四升煮之去滓煎如飴以敷瘡上
　　(范汪同/)
又方
　　新瓦罐一口安雞屎一合酒煎成膏塗之
又方
　　糓木白汁(一/合)　苦酒(二/合)　小蒜(半/合)　釡月下土(一/合)
　右四味和如泥塗之乾復塗(並出第八卷中范汪同/)
刪繁療瘑瘡螺殻膏方
　　螺殻(二七枚/爛者)　亂髪(燒/灰)　頭垢　　　龍膽(末/)
　右四味各等分合研如粉以三年油淀和敷之加膩
　粉妙
又療瘑瘡多汁方
　　水銀(八分以唾手掌/中研令入藥用)　黄連(八分/)　胡粉(八分熬/令黄)
　右三味黄連為末和以粉敷瘡上(並出第二十九卷/中)
　　瘑瘡久不差方五首
病源瘑瘡積久不差者由膚腠虚則風濕之氣停滯蟲
在肌肉之間則生長常痒痛故經久不差(出第三十五/卷中)
廣濟療瘑瘡久不差方
　　豆豉熬令極乾爲末先以泔清洗瘡拭乾以生麻
　　油和之敷上差以油单片褁之三日開未差更塗
　　差止
又療諸瘑瘡經年依手拂疽痒引日生不差瘡久則有
疽蟲䔧蘆膏方
　　䔧蘆(六分/)　黄連(八分/)　礬石(熬汁/盡)　松脂
　　雄黄(研各/八分)　苦參(六分/)
　右六味擣以厚絹篩之用豬脂二升煎之候膏成去
　滓入雄黄礬石末攪令和調待凝以敷之諸瘡經年
　或搔之汁出不生痂百藥療不差悉主之瘑疥痒頭
　瘡亦効熱瘡者起瘡便生白膿是也黄爛瘡者起瘡
　淺但出黄汁若肥瘡是也侵淫瘡者淺瘡黄汁出兼
　搔之漫延長不止是也瘑瘡者喜著手足相對痛痒
　折裂春夏隨差(集驗同/)
又方
　　剉羊桃枝葉
　右一味水煮以洗之三四度
劉㳙子療久瘑疥癬諸惡瘡毒五黄膏方
　　雄黄(二兩/研)　亂髪(如雞子/大燒)　黄連(一/兩)　黄蘗(二兩/)
　　黄芩(二兩/)　青木香(二兩/)　雞舌香(一/兩)　白芷(二兩/)
　　狼䟦子(四十/枚)　雌黄(二兩/研)
　右十味㕮咀以苦酒半升漬諸藥一宿以臘月猪膏
　三升煎取髪三四沸内諸藥又三沸止絞去滓膏成
　敷瘡日五過(出第五卷中/)
崔氏療瘡積年不差瘡汁浸四畔好肉復變成瘡瘡色
赤黒痒不可耐搔之並汁出者方
　　黄連　　　黄蘗　　　豉心(各三分擣為末一/方加蔓菁子亦有)
　　(加杏仁者與黄/連等分擣篩之)胡粉　　　水銀　　　油脂(以上/三物)
　　(和之/如泥)
　右六物若慮水銀不散可内掌中細細和唾研之自
　當散訖然後攪胡粉等以塗瘡上仍取黄連末粉之
　此瘡多有黄汁著藥候汁徹即易之以差為度(出第/五卷)
　(中/)
　　癬瘡方一十一首
病源癬病之狀皮肉癮疹如錢文漸漸増長或圓或斜
痒痛有匡郭裏生蟲搔之有汁此由風濕邪氣客於腠
理復值寒濕與血氣相搏則血氣否澁發此疾按九蟲
論云蟯蟲在人腸内變化多端發動亦能為癬而癬内
實有蟲也養生方云夏勿露面卧露下墮面皮厚及喜
成癬(出第三十五卷中/)
肘後療癬瘡方
　　獨活根去土擣之一把許附子二枚炮擣以好酒
　　和塗之三日乃發欲敷藥先以皂莢湯洗拭令乾
　　然後敷藥便愈(出上卷中/)
深師療癬秘方
　　雄黄(一兩/研)　硫黄(一兩/研)　羊蹄根(一/兩)　白糖(一兩/)
　　荷葉(一兩/)
　右五味以後三種擣如泥合五種更擣和調以敷之
　若強以少蜜解之令濡不過三差
又療癬神驗方
　　用雄黄研以淳苦酒先和以新布拭癬上令傷以
　　藥塗之神効
又方
　　菖蒲細切取五升以水五斗煮取二斗以釀二斗
　　米如酒法熟極飲令得極醉即愈未差更作無有
　　不愈一云長服菖蒲末酒調並作丸佳
又方
　　取乾蟾蜍燒灰末以猪脂和塗之良(出第二十卷/中)
千金翼療癬秘方
　　擣羊蹄根分著瓷中以白蜜和之刮瘡四邊令傷
　　先以蜜和者敷之如炊一石米久拭去更以三年
　　大醋和之以敷癬上燥便差若刮瘡處不傷即不
　　差(深師同出第二十三卷中/)
救急療癬方
　　先以針䥥癬上即擣瓜蔕末敷上仍先以泔洗之
又方
　　烊松脂擣熏黄末和更煎仍以泔清洗癬乃熱敷
　　之一兩度即差(並出第五卷中/)
必効療癬方
　　淳甲煎塗之愈好口脂亦得
又方
　　附子(一枚/炮)　大皂莢(一枚/炙)　九月九日茱茰(四合/)
　右三味為散揩癬上令汁出敷之乾癬苦酒和塗之
　(深師古今録驗同並出第四卷中/)
古今録驗療癬方
　　作麻浮敷癬上褁之差麻浮不差以鹽及豉和擣
　　塗之即差止
　　乾濕癬方一十五首
病源乾癬但有匡郭皮枯索痒搔之白屑出是也皆是
風濕邪氣客於腠理復值寒濕與血氣相搏所生若其
風毒氣多濕氣少故風沉入深故無汁為乾癬其中生
蟲
又濕癬者亦有匡郭如蟲行侵淫赤濕痒搔之多汁成
瘡是其風毒氣淺濕多風少故為濕癬也其中亦有蟲
(出第三十五卷中/)
肘後療燥癬方
　　水銀和胡粉研令調以塗之(范汪同/)
又方
　　以雄鷄冠血塗之(范汪同/)
又方
　　胡粉熬令黄赤色苦酒和塗之乾即易差止
又方
　　以穀汁塗之
又方
　　擣桃白皮苦酒和敷之佳(千金同/)
又療濕癬方
　　刮瘡令圻火灸指摩之以蛇床子末和猪脂敷之
　　差止
深師療乾濕癬神方
　　取狼毒末以苦酒研之如墨法先洗刮令傷以敷
　　之不用大塗恐壊人肉(范汪同/)
又烏梅煎治燥濕癬方
　　烏梅(十四/枚)　大蒜(十四/枚)　屋塵(三合/)　鹽(三合/)
　　大麻子(四合/)
　右五味相和熟擣以苦酒一升半拌和以敷之日三
　過差
又香瀝療燥濕癬及瘑疥百瘡方
　　柏節　　　杉節　　　沉香節　　松節(各一/斤)
　右四味悉碎一如指大以布囊盛之竟令囊注麻腴
　中半食頃出漉先取一枚白坩穿去底令孔如鷄鴨
　卵大以松葉一小把籍孔上以坩安著白鹽以黄土
　泥塸坩合際令厚數分畢以藥内坩中以生炭著藥
　上使然其瀝當流入塸中須然盡乃開出取塸中汁
　以薄瘡上日再用之療白秃疽疥惡瘡神効(出第二/十九卷)
　(中/)
崔氏療乾濕癬方
　　取楮葉面著癬用匙背打葉葉碎即換可三四度
　　換即差亦可只用一葉唯熟打使極碎即褁之勿
　　令碎葉落即差
又療乾癬積年痂厚搔之黄水出每逢隂雨即痒方
　　取巴豆肥者一枚炭火上燒之令脂出即於斧上
　　以指研之如杏􁀙法以塗癬上薄敷之不過一兩
　　度便愈
又療乾癬諸治不差者方
　　但看癬頭有痱癗子處即以小艾炷灸之差(出第/五卷)
　　(中/)
古今録驗療濕癬方
　　石硫黄研大醋三年者和數數敷瘡上
又方
　　蛇床子(一/兩)　　黄蘗(一兩/)　黄連(一兩/)　胡粉(一兩/研)
　右四味擣篩為散内水銀一棗大和猪膏研入相和
　以塗瘡云是驗方
又方
　　取肥猪肉薄割之於𨫼上炙之令熱以薄瘡上日
　　三四度(出第四十卷中/)
　　疥癬惡瘡方五首
廣濟療疥癬惡瘡方
　　石硫黄六兩白礬十二兩熬並於瓷器中研以烏
　　麻油和稠調如煎餅麪更熟研敷之熱灸疥癬上
　　摩一二百下乾即移摩之取差(出第五卷中/)
劉涓子療疥癬惡瘡膏方
　　丹砂(研/)　　　雄黄(研/)　　亂髪　　　白蜜
　　松脂(别入各/一兩)　䕡茹(三兩/)　巴豆(十四枚/去皮)　猪膏(二升/)
　右八味先煎猪膏亂髪消盡内松脂蜜三上三下絞
　去滓末䕡茹石藥内膏中更一沸以攪令極調以敷
　瘡上日三差止神効(出第五卷中/)
救急療癬瘡方
　　白礬石(熬/)　多年韭根　雄黄(研/)　　䔧蘆
　　𤓰蒂　　　胡粉(各一/分)　水銀(三分/)
　右七味以柳木杵研水銀使盡用猪脂一升煮䔧蘆
　韭根𤓰蒂三沸去滓入石藥等攪令相得以敷瘡上
　甚妙
近効療熱瘡疥癬痒痛不可忍者方
　　硝石一物先用泔清洗瘡去痂拭乾看瘡大小研
　　硝石末和生麻油如麪糊以塗瘡上三兩度差
又方
　　水銀蕪荑酥和塗之　薑黄塗之　牛李子塗之
　　醋煎艾塗之　羊蹄根和乳汁塗之(出第三卷中/)
　　疥風痒方七首
肘後療疥方
　　石灰二升以湯五升浸取汁先用白湯洗瘡拭乾
　　乃以此汁洗之有効(出第六卷中/)
深師療疥大黄膏方
　　黄連(十四/銖)　䔧蘆(十二/銖)　大黄(一兩/)　乾薑(十四/銖)
　　䕡茹(十銖/)　莽草(十二/銖)　羊躑躅(十銖/)
　右七味擣篩以成煎猪脂二斤㣲火向東煎之三上
　三下膏成去痂汁盡付之神効合時勿令婦人雞犬
　見之(出第二十九卷中/)
集驗療疥方
　　擣羊蹄根和猪脂塗上或著少鹽佳(范汪同/)
又療疥及風瘙瘡苦痒方
　　丹參(四兩/)　苦參(四兩/)　蛇床子(一升/)
　右三味切以水六升煎之以洗疥瘡以粉粉身日再
　為之即差
備急葛氏療疥瘡方
　　取楝根削去上皮切皂莢去皮子等分熟擣下篩
　　脂膏和搔痒去痂以塗之䕶風勿使女人小兒雞
　　犬見之(范汪同/)
又療方
　　石硫黄無多少研粉以麻油或以苦酒和塗摩之
　　以酒漬苦參飲之(並出第五卷中/)
薫疥法
　　取艾如雞子大先以布褁亂髪於紙上置艾熏黄
　　末硃砂末杏仁末水銀各如杏仁許水銀於掌中
　　以唾研塗紙上以卷藥末炙乾燒以熏之(一云筒/瓦一口)
　　(一同安灰盖上以䋲束之用熏疥於脚頭被内置/之少時火盡止隔日一薰不過再即差無所損)
　
　
　
　
　
　
　外䑓秘要方卷三十
欽定四庫全書
　外臺秘要方巻三十一
　　　　　　　　　　　　　唐　王燾　撰
　　　採藥時節一首
千金翼論曰夫藥採取不以時節不知陰乾暴乾雖有
藥名終無藥實故不依時採取與朽木不殊徒費人功
卒無裨益其法雖具本經學者尋覽造次難得所以甄
别即目可知耳
　　萎蕤(立春後/採陰乾)藁本(暴乾三/十月)通草(取枝/陰乾)　烏喙(陰乾/)
　　烏頭(陰乾/)　絡石(陰乾以上並正月採/)茯苓(陰乾/)
　　茯神(陰乾/)　桂心(陰/)　　白术(暴/)　　乾地黄(陰/)
　　天門冬(暴/)　麥門冬(陰/)　薯蕷(暴/)　　甘草(暴/)
　　人參(暴勿/見風)　石龍芮(採皮/陰乾)藁本(暴/)　　龍膽(陰/)
　　杜仲(陰/)　　牛膝(陰/)　　細辛(陰/)　　獨活(暴/)
　　升麻(暴/)　　柴胡(暴/)　　榆皮(暴/)　　藍葉(暴/)
　　當歸(陰/)　　防風　　　芍藥　　　桔梗
　　秦芁　　　前胡　　　知母　　　括樓根
　　沙參　　　狗脊　　　茜根　　　王不留行
　　萆薢　　　菝葜　　　白芷　　　杜若
　　百合　　　白歛　　　地榆(以上暴/乾)大黄(火乾/)
　　虎掌　　　黄連　　　秦皮　　猪苓
　　石韋　　　紫菀　　　紫葛　　狼毒
　　鬼臼　　　天雄　　　防己　　烏喙
　　烏頭　　　甘遂　　　牡丹　　巴㦸天
　　石南葉　　貫衆　　　羊桃　　　黄精
　　黄芪(以上並陰乾二月採/)黄芩(陰/)　　大青(陰/)
　　天門冬(暴/)　水萍(暴/)　　厚朴(陰/)　　青葙葉(陰/)
　　𤣥參(陰/)　　白薇　　　艾葉(暴/)　　芫花(陰/)
　　商陸(日乾/)　白术(暴/)　　麥門冬(陰/)　紫菀(陰/)
　　躑躅(陰/)　　射干(陰/)　　茵芋(陰/)　　黄環(陰/)
　　澤蘭(陰/)　　蕪荑(陰/)　　杜蘅(暴/)　　藍葉
　　王𤓰(陰/)　　寄生(陰/)　　防葵(暴/)　　紫草(陰/)
　　芎藭(暴/)　　苦參(暴/)　　茜根(暴/)　　紫參(火炙/)
　　澤漆(陰/)　　藜蘆(陰以上並三月採/)　赤箭
　　菥蓂子　　蒲黄　　　𤣥參　　　蘼蕪(以上/暴)
　　逺志(陰/)　　景天(陰/)　　人參(暴/)　　芎藭
　　大青(陰/)　　白頭翁　　白鮮　　　石南葉
　　鼠尾草(以上並四月採陰/乾)菖蒲(陰/)　　巻栢(陰/)
　　白鮮(陰/)　　澤㵼(陰/)　　車前(五月採/陰)石龍芮子
　　蜀漆(陰/)　　肉蓯蓉(陰/)　菥蓂子(暴/)　覆盆子
　　乾漆(夏至/後採)　半夏(暴/)　　五加(採莖/陰)　杜仲
　　茵蔯(陰/)　　莽草(陰/)　　蕤核　　　葛根(暴/)
　　丹參(暴/)　　蛇床子(陰/)　葶藶子(立夏後採陰/)
　　茺蔚子　　青葙子　　茛菪子　　蘼蕪(暴/)
　　松蘿(陰/)　　旋覆花(暴/)　萹蓄(陰/)　　䕡茹(陰/)
　　青蘘(巨勝苗也以上五月/採)松脂　　　青葙子
　　茅根　　　杜仲　　　蕘花(以上六/月採陰)石解(陰/)
　　五加皮(採莖/陰)巻柏(陰/)　　海藻(暴/)　　腐婢(陰/)
　　澤漆(陰/)　　天門冬(暴/)　䑕尾花(陰/)　𤓰蔕
　　槐子　　　麻黄(立秋採/陰)石龍(蒭暴/)　景天(陰/)
　　飛㢘(陰/)　　薇銜(陰/)　　菌桂(陰立/秋採)　水蘇
　　瞿麥(立秋取/實陰)桃仁(陰/)　　續斷(陰/)　　蒺䔧子(暴/以)
　　(上並七/月採)　　白𤓰子　　飛㢘(陰/)　　女青(陰/)
　　地榆(暴/)　　大黄(火乾/)　桔梗(暴/)　　大棗(暴/)
　　楮實(暴/)　　秦皮(陰/)　　桂(陰/)　　　營實(陰/)
　　鬼臼(陰/)　　百合(暴/)　　牡丹(陰/)　　防已(陰/)
　　狼毒(陰/)　　萆薢(暴/)　　菝葜(暴/)　　白芷(暴/)
　　連翹(陰/)　　苦參(暴/)　　石龍芮(陰/)　狗脊(暴/)
　　白歛(暴/)　　前胡(暴/)　　知母(暴/)　　栝樓根(暴/)
　　巴豆　　　猪苓(陰/)　　茯神(陰/)　　蛇含(陰/)
　　茯苓(陰/)　　虎掌(陰/)　　薏苡仁　　天門冬
　　麥門冬(陰/)　杜若(暴/)　　當歸(陰/)　　耆實(暴/)
　　柴胡(暴/)　　升麻(暴/)　　獨活(暴/)　　細辛(陰/)
　　牛膝(陰/)　　石斛(陰/)　　人參(暴/)　　薯蕷(暴/)
　　甘草(暴/)　　敗醬(暴/)　　恒山(陰/)　　半夏(暴/)
　　雷丸(暴/)　　牡荆(陰/)　　漏蘆(陰/)　　酸棗(陰/)
　　白木(暴/)　　秦芁(暴/)　　龍膽(陰/)　　巴㦸天(陰/)
　　蒺䔧子(暴/)　黄連　　　沙參(暴/)　　王不留行(暴/)
　　續斷(陰/)　　貫衆(陰/)　　乾地黄(陰/)　地膚子(陰/)
　　五味子(陰/)　蜀椒(陰/)　　雚菌(陰/)　　鬼箭(陰/)
　　附子(上旬/採)　秦椒　　　澤㵼(陰/)　　牙子(暴/)
　　黄芪(陰/)　　芍藥(暴/)　　石南實(陰以上/八月採)
　　松實(陰/)　　菊花(陰/)　　耆實(暴/)　　乾薑
　　枳實(陰/)　　白术(暴/)　　楮實(暴/)　　厚朴(陰/)
　　杜仲　　　皂莢(陰/)　　山茱茰(陰/)　吳茱萸(九月/採陰)
　　梔子(暴/)　　辛夷(暴/)　　牡荆(陰/)　　秦椒
　　莵絲子(暴/)　營實(陰以上並九月採/)　麥門冬(陰/)
　　牛膝(陰/)　　地膚子(陰/)　枳實(陰/)　　防風(暴/)
　　決明子　　皂莢(陰/)　　桂(陰/)　　　菴䕡子(陰/)
　　山茱萸(陰/)　五加根(陰/)　厚朴(陰/)　　雲實(暴/)
　　貝母(暴以上並十月採/)　菊子(陰/)　　莧實(陰/)
　　欵冬花(陰/)　龍膽(陰以上並十一月採/)冬葵子
　　菖蒲　　　龍膽　　　忍冬　　　木蘭
　　大㦸(以上並十二月採陰/)拘把子(冬採根春夏採/葉秋採莖實陰)
　　桑根白皮(採無時/)　　　柏葉(四時各依方/面採之神陰)
　　蒴藋(春夏採葉秋/冬採根莖)
論曰凢藥皆須採之有時日陰乾暴乾則有氣力若不
依時採之則與凡草不别徒棄功用終無益也學者當
要及時採掇以供所用耳
　　　藥所出州土一首
千金翼論曰按本草所出郡縣皆是古名今之學者卒
尋而難曉自聖唐開闢四海無外州縣名目事事惟新
所以須甄明即因土地名號後之學者容易即知其出
藥土地凡一百三十三州合五百一十九種其餘州土
皆有不堪進御故不繁録耳
闗内道
雍州(柏子仁/茯苓)
華州(覆盆子/茯神)　(杜蘅皮/柏白)　(茵芋冬/天門)　(木防巳/麥門冬)　(黄精留行/王不)
　　(白术/薯蕷)　　(茯苓/牛膝)　　(細辛/狼牙)　　(鼈甲/水蛭)　　(丹參/松花)
　　(鬼臼/鼈頭)　　(白芷/小草)　　(欵冬花/桑螵蛸)　(白斂/松子)　　(松蘿/𤣥參)
　　(兎肝/沙參)　　(逺志/續斷)　　(澤㵼萸/山茱)　(五味子/萆薢)　(茯葜/白薇)
　　(桔梗/通草)　　(石南/龜頭)　　(石韋/)
同州(䗪蟲根/麻黄)　(班猫/蕪荑)　　(麻黄/蒲黄)　　(寒水石/麻黄子)
岐州(樗雞/及巳)　　(麞骨/藜蘆)　　(麞髓/秦芁)　　(鬼督郵/甘草)
寧州(芫青/荆子)　　(菴䕡子/䖟蟲)　(萹蓄花/菴䕡)
鄜州(芍藥/黄芩)　　(䕡茹/秦芁)
原州(獸狼牙/黄芪)　(楓柳皮/白藥)　(蓯蓉/)
延州(蕪荑/)　　　涇州(澤㵼/秦芁)　　(防風/黄芩)
靈州(代赭/蓯蓉)　　(野猪黄/狟脂)　　　　鹽州(青鹽/)
河南道
洛州(黄魚膽/黄石脂)　(秦椒/)　　　　　穀州(半夏/桔梗)
鄭州(秦椒/)　　　　　　　　　陜州(栝樓仁/柏子)
汝州(鹿角/鹿茸)　　　許州(鹿茸/)
虢州(茯苓/細辛)　　(茯神英/白石)　(桔梗/栝樓)　　(桑上寄生/)
豫州(吳茱萸/鹿茸)　　齊州(阿膠/防風)　　(榮婆藥/)
萊州(牡蠣/文蛤)　　(䕡茹魚/烏賊)　(馬刀/牛黄)　　(海藻/海蛤)　　(七孔決明/)
兖州(防風英/紫石)　(仙靈脾/雲母)　(羊石石/桃花)　　蜜州(海蛤/牛黄)
泗州(麋脂/麋角)　　　徐州(桑上寄生/)
淄州(防風/)　　　沂州(紫石英/)
江南東道
潤州(躑躅/鬼臼)　　(貝母/半夏)　　(卷柏/)　　　越州(榧子奴/劉寄)
婺州　睦州　歙州　建州(並出/黄連)　　泉州(乾薑/)
江南西道
宣州(半夏/黄連)　　　饒州(黄連/)
吉州(陟釐/)　　　江州(生石斛/)
岳州(杉木/楠木)　　(蟬蛻/鼈甲)　　　　　　　潭州(生石斛/)
郎州(牛黄/)　　　永州(石鷰/)
彬州(釣樟根/)　　辰州(丹砂/)
隴右道
秦州(防葵牙/獸狼)　(狼毒/鹿茸)　　(鹿角/蘼蕪)　　(芎藭/)
成州(防葵/狼牙)　　　蘭州(蓯蓉膠/鹿角)　廓州(大黄/)
武州(石膽/雌黄)　　(雄黃/)　　　　　宕州(藁本/當歸)　　(獨活/)
河西道
涼州(大黄/鹿茸)　　(白附子/)　　　　甘州(椒根/)
肅州(肉蓯蓉/百脉根)　　伊州(伏翼/葵子)
𤓰州(甘草/)　　　西州(蒲暴/)　　沙州(石膏/)
劒南道
益州(苧根/梅煎)　　(枇杷葉/蜀漆)　(黄環仁/薏苡)　(鬱金根/百部)　(百兩金/恒山)
　　(薑黄/乾薑)　　(木蘭草/慎火)　(沙糖/)
眉州(巴豆/)　　　資州(折傷木/)　　嘉州(巴豆/紫葛)
綿州(天雄/側子)　　(烏頭天/一㦸)　(附子/甘皮)　　(烏喙/)
卭州(賣子木/)　　瀘州(蒟醬/)
茂州(升麻硝/馬牙)　(羌活/朴硝)　　(金牙/大黄)　　(馬齒礬/雄黄)　　(芒硝/礬石)
嶲州(高良薑/)　　松州　當州(並出當歸/)
扶州(芎藭/)　　　龍州(側子/烏頭)　　(巴㦸天/烏喙)　(天雄/附子)
柘州(黄進/)
嶺南道
廣州(石斛子/決明)　(白藤花/甘蕉根)　(丁根/)　　恩州(蚺蛇膽/)
賀州　梧州　象州(並出蚺蛇膽/)　桂州(滑石膽/蚺蛇)
春州　封州　瀧州(並出石斛/)　　融州(桂心/)
韶州(石斛/鍾乳)　　(牡桂/)　　　　　　栁州(桂心根/釣樟)
潘州(蚺蛇膽/)　交州(檳榔/龍眼)　　(三百兩銀/木藍子)
峯州(豆蔲/)
　(馬牙石一名長石一名/太乳一名牛腦石出在)　　(空青出蔚州蘭州宣州/梓州宣州者佳蔚州者)
　(齊州歴城縣/)　　　　　　(無空塊大色深深/)
　(曾青鄂州蔚州者佳餘/州者惡)　　(白青簡州梓州者並佳/)
　(石膽蒲州虞鄉東亭谷及/薜集窟塊如雞子大者佳)　(乳石第一出始興其次/連廣灃郎栁等州今陜)
　(芒硝同名為硝石嶺南/始安出者佳菜州齊州)　　(州青溪房州三洞出者/亞於始興者自餘不可)
　(者惡堅潤服之勝乳/)　　　(用也/)
　(赤石脂虢州盧氏縣澤/州陵川縣慈州吕鄉縣)　　(桃花石舊出中州鍾山/縣似赤石脂但不著舌)
　(並有凡石中有石骨如/玉)　　(陽起石齊州歴城縣西/北五六里齊山西北六)
　(石腦一名石飴餅出徐/州宋里山入土一丈餘)　　(七里盧山出白者佳黑/者不堪)
　(得之大如雞子觸著即/破)　　(青琅玕出雋州西烏白/蠻中及于闐國一名青)
　(疑水石出同州韓城縣/色青黄理如雲母者佳)　　(珠/)
　(澄城斜理文逆白者劣/)　　(蒼石梁州均州房州金/州並出)
　(土陰蘖色白如脂出渭/州鄣縣三交驛西北坡)　　(礜石漢川武當西遼坂/名礜石谷即是其真者)
　(平地土窟中乳是也有/六十餘坎人云服之同)　　(梁州馬道成澗中有/)
　(鍾乳不發熱/)　　　　　　(戎鹽沙州名為禿登鹽/廊州名為土陰鹽生河)
　(薑石齊州歴城東者良/)　　(岸山坂之陰燒之不鳴/)
　(代赭今靈州鳴沙縣大/勝齊代所出者)
論曰既知無物非藥及所出土地復採得時須在貯積
以供時用不得虛棄光陰臨時忽遽失其機要使風燭
不救實可悲哉博學者深可思之用為備耳
　　　用藥分兩煮湯生熟法則一十六首
千金或曰古人用藥至少分兩亦輕差病極多觀君處
方非不煩重分兩亦多而差病不及古人者何也答曰
古者日月長逺藥在土中自養經乆氣味真實百姓少
欲稟氣中和感病輕㣲易為醫療今時日月短促藥力
輕虚人多巧詐感病厚重難以為醫故病輕藥味須少
痾重用藥即多此則醫之一隅何足恠也
又古之醫者自解採取陰乾暴乾皆悉如法用藥必依
土地所以療十得九今之醫者但知診脉處方不知採
藥時節至於出處土地新陳虚實一皆不悉所以療十
不能得愈五六者實繇於此處方者常須加意重複用
藥藥乃有力若學古人徒自誤耳將來學者須詳熟之
凡紫石英白石英朱砂雄黄硫黄等皆須光明映澈色
理鮮浄者為佳不然令人身體乾躁發熱口乾而死
凡草木藥皆須土地堅實氣味濃烈不爾療病不愈
凡狼毒枳實橘皮半夏麻黄吳茱萸皆欲得陳乆者良
其餘唯須精新也
問曰凡和合湯藥治諸草石蟲獸用水升數消殺之法
則云何答曰凡草有根莖枝葉皮骨花實諸蟲有毛翅
皮甲頭足尾骨之屬有須燒鍊炮炙生熟有定一如後
法順方者福逆之者殃或須皮去肉或去皮須肉或須
根莖或須花實依方鍊治極令浄潔然後升合秤兩勿
令參差藥有相生相殺氣力有彊有弱君臣相理佐使
相持若不廣通諸經即不知有好有惡或醫自以意加
減不依方分使諸藥草石彊弱相欺入人腹中不能治
病更加鬭争草石相反使人迷亂力甚刀劍若調和得
所雖未能治病猶得利安五藏於病無所増劇例曰諸
經方用藥所有熬錬節度皆脚下注之今方不然此篇
具條之更不煩别注也
凡藥治擇熬炮訖然後秤之以充用不得生秤
凡石藥及玉皆碎如米豆以綿褁内湯酒中煮之
凡鍾乳及諸石以玉鎚著水研之三日三夜漂練務令
極細乾研則七日七夜
凡銀屑以水銀和成泥
凡礜石以黄土泥團之火燒半日乃熟可用仍不得過
之不錬生入藥使入破心肝
凡朴硝礬石燒令汁盡乃入丸散芒硝朴硝皆絞湯訖
乃内汁中更上火兩三沸令烊盡乃服
凡湯中用丹砂雄黄細熟研如粉臨服乃投湯中攪令
調和服之
凡湯中用完物皆擘破乾棗梔子之類是也用細核物
亦打破山茱萸五味子蕤核決明子之類是也細花子
物正爾完用之旋覆花菊花地膚子葵子之類是也米
麥豆輩亦完用之
凡橘皮吳茱萸椒等入湯不㕮咀
凡諸果子仁皆去尖皮及兩仁者湯揉撻去皮仍切之
用梔子者去皮用蒲黄者湯成下
凡生麥門冬生薑入湯皆切三擣三絞取汁湯成去滓
下之煮五六沸依如升數不可共藥煮一法薄切用之
凡麥門冬皆微潤抽去心
凡麻黄去節别煮兩三沸掠去沫更益水如本數乃内
諸藥煮之不爾令人煩寸斬之小草瞿麥五分斬之細
辛白前三分斬之膏中細切用之
凡牛膝石斛等入湯酒拍碎用之石斛入丸散者先以
碪搥極打令碎乃入臼不爾擣不熟
凡用桂厚朴杜仲秦皮木蘭皮輩皆削去上虚軟甲錯
取裏有味者秤之茯苓猪苓削去黑皮秤牡丹天門冬巴
㦸天逺志野葛等皆搥破去心紫菀洗去土㦸乾乃秤
之薤白葱白除責令盡莽草石南茵芋澤蘭剔取葉及
嫩莖去大枝鬼臼黄連皆除根毛石韋辛夷拭去毛又
去心蜀椒去目及閉口者用大棗烏梅皆去核用鬼箭
削取羽皮
凡茯苓芍藥補藥須白者瀉藥唯赤者
凡兎絲子湯淘汰去土乾漉煖酒漬經一宿漉出暴㣲
白擣之不盡者更以酒漬之三五日乃出暴微乾擣之
須㬰悉盡極易碎
凡甘草厚朴枳實石南茵芋藜蘆皂莢之類皆炙之而
枳實去欀藜蘆去頭皂莢去皮子
凡椒雲實微熬令汗出即有勢力
凡湯丸散用天雄附子烏頭烏喙側子皆煻灰炮令㣲
拆削去黑皮乃秤之唯薑附湯及膏酒中即生用亦削
去皮乃秤之直理破作七八片半夏熱湯浸洗去上滑
一云十洗四破乃秤之以入湯若膏酒丸散皆煻灰炮
之用
凡巴豆去心皮膜熬令紫色杏仁桃仁葶藶胡麻諸有
膏脂藥皆熬黄别擣令如膏脂㩢視之泯泯爾乃以向
成散稍稍下臼中合研擣令消散乃復都以輕絹篩之
􁀙盡又内臼中依法研治數百杵也湯膏中亦有熬者
雖有生用者並擣破
凡麥孽麴末大豆黄卷澤蘭蕪荑皆微炒乾漆熬令煙
斷烏梅入丸散熬之用熟艾者先炒細擘合和諸藥擣
之今細散不可篩者内散中和之
凡用諸毛羽齒牙蹄甲龜鼈鮫鯉等甲皮肉骨角筋鹿
茸等皆炙蛇蛻皮微炙
凡用班猫諸蟲皆去足翅微熬用桑螵蛸中破炙之牡
蠣熬令黄色殭蠶蜂房微熬之
凡湯中用麝香犀角鹿角羚羊角牛黄須末如粉臨服
内湯中攪令調和服之
凡丸散用膠先炙令通體沸起燥乃可擣有不沸處更
炙之斷下湯直爾用之勿炙諸湯中用阿膠皆絞湯畢
内汁中更上火令烊盡
凡用蜜先以火煎掠沫令色紫黄即丸經乆不壊掠之
多少隨蜜精麤遂至大稠於丸彌佳
凡丸中用蠟烊之投少蜜中攪調以和藥
凡湯中用飴糖皆湯成下諸湯用酒者皆臨熟下之
又云古秤唯有銖兩而無分名今則以十黍為一銖六
銖為一分四分為一兩十六兩為一斤此則神農之秤
也呉人以二兩為一兩隋人以三兩為一兩今依四分
為一兩為定方家有云等分者皆是丸散隨病輕重所
須多少無定銖兩兩三種或五種皆悉分兩同等爾
凡丸散云若干分兩者是品諸藥宜多宜少之分兩非
必止於若干之分兩也假今日服三方寸匕須差止是
三五兩藥爾
凡散藥有云刀圭者十分方寸匕之一準如梧桐子大
也方寸匕者作匕正方一寸抄散取不落為度錢匕者
以大錢上全抄之若云半錢匕者則是一錢抄一邊爾
並用五銖錢也錢五匕者今五銖錢邊五字者以抄之
亦令不落為度一撮者四刀圭也十撮為一勺十勺為
一合以藥升分之者謂藥有虚實輕重不得用斤兩即
以升平之藥升方作上徑一寸下徑六分深八分内散
勿按抑之正爾微動令平調耳今人分藥不復用此
凡丸藥有云如細麻者即胡麻也不必扁但令較略大
小相稱爾如黍粟亦然以十六黍為一大豆也如大麻
子者即今大麻子準三細麻也如胡豆者今之青斑豆
也以二大麻子準之如小豆者今赤小豆也粒有大小
以三大麻子準之如大豆者以小豆準之如梧桐子者
以二大豆準之一方寸匕散蜜和得如梧桐子十丸為
度如彈丸及雞子黄者以十梧子準之
凡方云巴豆若干枚者當先去心皮畢乃秤之以一分
準十六枚附子烏頭若干枚者去皮畢以半兩準一枚
枳實若干枚者去核畢以一分準二枚橘皮一分準三
枚棗有大小以三枚準一兩乾薑一累者以半兩為正
本草云以一兩為正
凡方云半夏一升者洗畢秤五兩為正椒一升三兩為
正吳茱萸一升五兩為正兎絲子一升九兩為正菴閭
子一升四兩為正蛇牀子一升三兩半為正地膚子一
升四兩為正此其不同也云某子一升者其子各有大
小虚實輕重不可通以秤準皆取平升為正
凡方云桂一尺者削去皮重半兩為正甘草一尺者重
二兩為正云某草一束者重三兩為正云一把者重二
兩為正
凡方云蜜一斤者有七合猪膏一斤者一升二合
凡湯酒膏藥舊方皆云㕮咀者謂秤畢擣之如大豆又
使吹去細末此於事殊不允當藥有易碎難碎多末少
末秤兩則不復均平今皆細切之較略令如㕮咀者乃
得無末而片粒調和也凡云末之者謂擣篩如法也
凡丸散先細切暴燥乃擣之有各擣者有合擣者並隨
方所言其濕潤藥如天門冬乾地黄輩皆先切暴乾獨
擣令偏碎更出細擘暴乾若值陰雨可微火烘之小停
冷乃擣之
凡濕藥燥皆大耗當先増分兩須得屑乃秤之為正其
湯酒不須如此
凡篩丸藥用重蜜絹令細於蜜丸易熟若篩散草藥用
輕疎絹於酒中服即不泥其石藥亦用細絹篩令如丸
藥者
凡篩丸散藥畢皆更合於臼中以杵擣之數百過視其色
理和同為佳
凡煑湯用㣲火令小沸其水數依方多少大略二十兩
藥用水一斗煑取四升以此為率皆絞去滓而後酌量
也然則利湯欲生少水而多取汁者為病須快利所以
少水而多取汁補湯欲熟多水而少取汁者為病須補
益是以多水而少取汁好詳視之不得令水數多少湯
熟可用新布兩人以尺木絞去滓澄去垽濁分再服三
服者第二第三服以紙覆令宻勿令洩氣欲服以銅器
於熱湯上煖之若於鐺中勿令器中有水氣方云再服
三服者要令力勢相及並視人之暴羸病之輕重以為
進退増減之不必悉依方說也
　　　古今諸家丸方一十八首
廣濟療𫝊屍骨蒸殗殜肺痿疰忤鬼氣卒心痛霍亂吐
痢時氣鬼魅瘴瘧赤白暴痢瘀血月閉痃癖疔腫驚癎
鬼忤中小兒吐乳大人狐狸等病吃力伽丸方
　　吃力伽(白术/是也)光明砂　　訶梨勒皮　麝香當門
　　子　　　　香附子　　丁子香　　沉香
　　蓽撥　　　檀香　　青木香　　安息香
　　犀角(屑各/二兩)　薫陸香　蘓合香　　龍腦(各半/兩)
　右十五味擣篩白蜜和為丸每朝取井花水服如梧
　子四丸於淨器中研破服之老小一丸以蠟褁一丸
　如彈丸緋絹袋盛當心帶之一切邪鬼不敢近千金
　不𫝊冷水煖水臨時量之忌五辛生血物以臘月合
　神前藏之宻器中勿令洩藥氣神驗
千金耆婆萬病丸療七種癖塊五種癲病十種注忤七
種飛尸十二種蠱毒五種黄病十二時瘧疾十種水病
八種大風十二種􁟇痺並風入頭眼暗膜膜及上氣欬
𠻳喉中如水雞聲不得卧飲食不作肌膚五藏滯氣積
聚不消擁閉不通心腹脹滿連及匈背鼓脹氣堅結流
入四肢或復又心膈氣滿時定時發十年二十年不差
五種下痢疳蟲蚘蟲寸白蟲諸蟲上下冷熱乆積痰飲
令人多睡眠消瘦無力蔭入骨髓便成滯疾身體氣腫
飲食嘔逆腰脚酸疼四肢沉重不能乆行乆立婦人因
産冷入子藏藏中不浄或閉塞不通胞中瘀血冷滯出
流不盡時時疼痛為患或因此斷産並小兒赤白下痢
及胡臭耳聾鼻塞等病服此藥以三丸為一劑服藥不
過三劑萬病悉除說無窮盡故稱萬病丸以其牛黄為
主故一名牛黄丸以耆婆良醫故名耆婆丸方
　　牛黄　　　麝香　　　犀角　　　朱砂
　　雄黄(並研/)　芫青(去頭翅足熬/本方七枚)　　　黄連
　　人參　　　禹餘粮　　大㦸(炙/)　　芫花(熬/)
　　茯苓　　　乾薑　　　桂心　　　桑白皮
　　當歸　　　芎藭　　　芍藥　　　甘遂(熬/)
　　黄芩　　　蜀椒(汗/)　　細辛　　　巴豆(去皮/心别)
　　(熬擣/)　　　前胡　　　桔梗　　　紫菀
　　蒲黄　　　葶藶子(熬/)　防風(各一/分)　蜈蚣(三節/炙)
　　石蜥蜴(一寸/炙)
　右三十一味並令精細上牛黄麝香犀角朱砂雄黄
　禹餘粮巴豆别研餘者合擣篩之以白蜜和更擣三
　千杵極熟宻封之除破日平旦空腹以酒服三丸如
　梧子㣲下三五升惡物為良若卒暴病不要待平旦
　無問早晩即服以吐利為度若不吐利更加一丸或
　至三丸五丸須吐利為度不得限以丸數病彊藥少
　即不利吐若其發遲以熱稀粥一杯發之若吐利不
　止即以酸飯兩三口止之服藥忌陳臭生冷酢滑粘
　食大蒜猪魚雞狗馬驢肉白酒行房七日外始得一
　日服二日補之得食新米韮菜汁作羮粥臛飲食之
　三四頓大良亦不得全飽産婦勿服之吐利以後常
　須閉口少語於無風處温牀暖室將息若旅行卒暴
　無飲以小便送之若一嵗以下小兒有疾者令乳母
　服兩小豆亦以吐利為度近病及卒病皆用多積乆
　疾病即少服常取㣲溏利為度(崔氏無黄岑桑/白皮桔梗防風)
卒病欲死(服三丸如小豆/取吐利即差)
卒得中惡口噤(服二丸如小豆和煖水一合/灌入口令下令㣲利即差)
五注鬼刺客忤(服二丸如小豆不/差後日更服一丸)
男女邪病歌哭腹大如姙身(服二丸如小豆日三/夜一服間食服之)
猫鬼病(服小豆三丸/不差更服)
蠱毒吐血腹疼如刺(服小豆二丸不/差更服以差止)
瘧病(未發前服三/丸未差更服)
諸痰飲者(服三丸如小/豆不差更服)
冷癖(服三丸如小豆日三服皆/間食常令微溏利為度)
宿食不消(服二丸如/小豆取利)
癥瘕積聚(服二丸如小豆日三/服皆間食以利差止)
拘急心腹脹滿心痛(服三丸如小/豆未差更服)
上氣嘔逆匈中滿不得卧(服二丸不/差更服)
大痢(服小豆一/丸日三)
疳濕(以一丸如杏人和酢二合/灌下部中服小豆二丸差)
水病(服三丸如小豆日再間食/服之差止人弱隔日服)
頭痛惡寒(服小豆二/丸覆取汗)
傷寒天行病(服二丸小豆一/日三間食服)
小便不通(服小豆二丸不/差明日更服之)
大便不通(服三丸如小豆大又/内一丸下部中則通)
耳聾聤耳(以綿裹如棗/核塞耳中差)
鼻衂(服二丸如小/豆無不差)
癰腫疔腫(破腫内一丸如麻子日一/敷之根自出亦服二丸差)
犯疔腫血出(以猪脂和塗有/孔内孔中差止)
癘瘡(以酢泔洗訖取/藥和猪脂塗之)
漏瘡有孔(以一丸如小麥内/孔中和猪脂敷)
痔瘡(以藥塗綿内孔/中别易差止)
瘰癧(以酢和/塗上差)
癬瘡(以布揩令汁出以酢/和塗上日一易差止)
胷背腰脅腫(以醋和敷腫上日一/易之服二丸如小豆)
諸冷瘡積年不差者(以酢和塗之/亦餅貼之)
惡刺(以一丸内瘡/孔中即差)
蝮蛇螫(以少許内螫處若毒入腹心煩/悶欲絶者服三丸如小豆大)
蠍螫(以少許/塗之)
蜂螫(以少許/敷之差)
婦人諸疾胞衣不下(服二丸如/小豆大)
小兒驚癎(服一丸如米許以塗乳/令嗍之㸔兒大小量之)
小兒客忤(服一丸如米和塗乳/頭與嗍之以意量之)
小兒乳不消心腹脹滿(服一丸如米許塗/乳頭令嗍之取差)
又大麝香丸療鬼注飛尸等萬病皆療之方
　　麝香(三分/)　牛黄　　　真珠(並研/)　附子(炮/)
　　鬼臼　　　莽草(炙/)　　犀角(屑/)　　礬石(熬令/汁盡)
　　細辛　　　桂心　　　獺肝(炙/)　藜蘆(各二/分)
　　蜈蚣(炙/)　　蜥蝪(炙各/一枚)　地膽(熬/)　　班猫(熬/)
　　杏仁(去尖皮熬/各五十枚)　　　　丹砂(二兩/研)　雄黄(一兩/研)
　　礜石(八分泥裏/燒半日)　　　　芫青(熬/)　　亭長(熬各/七枚)
　　(並去/足趐)　　　巴豆(去心/皮熬)
　右二十三味合擣别擣巴豆杏人如泥蜜和更擣三
　千杵丸如小豆每有病以飲服一丸日再漸至三丸
　尤妙毒蟲所螫摩之以知為度若欲入毒疫癘鄉死
　喪家及鬼神廟塚墓處以絳囊盛之男左女右肘後
　繫之又以少許塗人中卧不魘魅神忌如常法
又小麝香丸主療與大麝香丸同方
　　麝香(三分/)　雄黄(研/)　　丹砂(研各/四分)　細辛
　　乾薑　　　桂心　　　芍藥(各五/分)　莽草(炙/)
　　犀角(屑/)　　梔子仁(各三/分)附子(炮/)　　烏頭(炮各/五枚)
　　(去皮/)　　　巴豆(五十枚去/心皮熬)　　　　蜈蚣(一枚/去頭)
　　(足炙/)
　右十四味並擣篩蜜和更擣一千杵丸如小豆每
　服三丸至五丸日三一切尸注心痛皆主之忌生血
　物生葱生菜蘆笋猪肉冷水神驗(一方有當/歸一兩)
崔氏温白丸療癥癖塊等一切病並治之方
　　紫菀　　　吳茱茰　　菖蒲　　　柴胡
　　厚朴(炙/)　　桔梗　　　皂莢(去皮/炙)　茯苓
　　桂心　　　乾薑　　　黄連　　　蜀椒(汗/)
　　巴豆(去心/皮熬)　人參(各三分本/方各二分)　　　　烏頭(十分/炮)
　右十五味合擣篩以白蜜和更擣二千杵丸如梧子
　大有病服一丸至二丸不知稍増至三丸五丸以知
　為度主心腹積聚乆癥癖塊大如盃椀黄疸宿食朝
　起嘔吐支滿上氣時時腹脹心下堅結上來搶心傍
　攻兩脅徹背連胷痛無常處繞臍攪痛狀如蠱咬又
　療十種水病八種痞塞反胃吐逆飲食噎塞五淋九
　種心痛積年食不消化或婦人諸疾斷緒不生帶下
　淋瀝或痎瘧連年不差又療一切諸風身體頑痺不
　知痛痒或半身不遂或疼痛或眉髪墮落又療七十
　二種風三十六種遁尸注或癲癎或婦人五邪失心
　夢與鬼神交通四肢沉重不能食飲昬昬黙黙只欲
　取死終日憂愁情中不樂或恐懼悲啼飲食無味月
　水不調真似懐孕連年累月羸瘦困弊遂至於死或
　歌或哭為鬼所亂莫之知也但服此藥者莫不除愈
　臣知方驗便合藥與婦人服之十日下出癥癖蠱長
　二尺五寸三十枚下膿二升黑血一升青黄汁五升
　所苦悉除當月有子臣兄墮馬被傷腹内有積血天
　陰即發羸瘦著牀命在旦夕與藥服下如雞肝黑血
　如手者二百餘片白膿二升赤黄水一升其病即除
　臣知方驗敢不獻上忌生冷酢滑猪雞魚犬牛馬鵝
　肉五辛油麵豆糯米陳臭等物
仲景三物備急丸司空裴秀為散用療心腹諸卒暴百
病方
　　大黄　　　乾薑　　巴豆(各一兩去皮心/熬别擣如脂)
　右藥各須精新好藥擣篩蜜和更擣一千擣丸如梧
　子或小豆服三丸老小量之為散不及丸也若中惡
　客忤心腹脹滿卒痛如錐刀刺痛氣急口噤停尸卒
　死者以煖水若酒服之或不下捧頭起灌令下咽須
　臾差如未更與三丸以腹中雷鳴轉即吐下便愈若
　口巳噤亦須折齒灌之令入尤妙神驗忌蘆笋猪肉
　冷水肥膩
又理中丸療三焦不通嘔吐不食並霍亂吐痢不止者
並主之方
　　人參　　　乾薑　　白术　　　甘草(各三/兩炙)
　右四味擣篩蜜和如梧子空腹以飲汁服十五丸忌
　桃李雀肉海藻菘菜
延年駐車丸主赤白冷熱血痢腹痛者方
　　黄連(六兩/)　乾薑　　當歸　　　阿膠(各三/兩)
　右四味擣篩以三年米醋煑膠令消和藥衆手撚丸
　如梧子每以飲下三十丸日再服亦療産婦下痢不
　止者服之甚驗忌猪肉冷水粘膩等物
救急五香丸療諸毒疰氣心腹脹滿大小便不通鬼疰
心痛不可忍方
　　牛黄(研/)　　犀角(屑各/三分)　升麻　　　沉香
　　薫陸香　　當歸　　　桂心　　　青木香
　　麝香(研/)　　雄黄(研如/粉)　鬼箭羽　　巴豆(去心/皮熬)
　　訶梨勒皮　朱砂(研/)　　檳榔　　　乾薑
　　吳茱萸　　甘草(炙/)　　豆蔲(各四/分)　桃仁(去尖/皮熬)
　　附子(炮各/五分)
　右二十一味擣篩蜜和丸如梧子以煖水服三丸至
　五丸如不利更服以利為度此方甚驗人乆不𫝊忌
　海藻菘菜猪肉冷水生葱蘆笋生血物等
必効玉壺丸主萬病與麝香丸同効方
　　雄黄(研/)　　朱砂(研/)　　巴豆(去心/皮熬)　附子(炮去/皮)
　　特生礜石(燒半/日研)　　　　藜蘆(各三/兩炙)
　右六味擣篩蜜和丸如小豆以飲服二丸得利病差
　小兒黍粟一丸以意量之
又青木香丸療一切氣腹脹滿心痛氣冷食不消方
　　青木香　　檳榔仁(各六/分)芍藥　　枳實(炙/)
　　訶藜勒(皮各/五分)桂心(四分/)　大黄(十二/分)
　右七味擣篩蜜和丸如梧子飲下十五丸以意増減
　之常令溏利甚效
又五補七宣者麗正殿脩書學士李公所𫝊公名子昭
字雲卿趙郡人幼志道法以棲名山徃來茅嵩山經三
十載云五補七宣丸方
　　人參　　　茯苓　　　地骨皮　　乾地黄
　　牛膝(等分/)
　右五味擣篩蜜和丸如梧子空腹以酒飲下三十丸
　稍稍增至五十丸日再此是五補丸服至五日十日
　及半月日覺氣擁即服七宣丸服經二三日覺氣散
　還服五補丸若病候未退即稍稍増之常自審以取
　調適終須五補及七宣丸並須合服之夫人所疾皆
　因風不宣散即成擁緩熱風若氣不流行即成痃癖
　冷氣轉生衆病皆因此由尋其本源都為不閑將理
　覺虚則補覺風氣擁即利利即腰背更虚且凡是利
　藥皆急服便透過未能蓄洩諸病凡是補藥皆滯服
　未見效先覺風氣發動明知宣補必藉兼行故其人
　授余二法名曰五補七宣所以安七魄鎮五藏堅骨
　髓養神明乆服長生百病日去髮黑行及奔馬
又七宣丸方
　　大黄(十五/兩)　枳實(炙/)　青木香　　柴胡
　　訶黎勒皮(各五/兩)　　　　桃仁(六兩去/尖皮熬)甘草(四兩/炙)
　右七味擣篩蜜和丸如梧子以酒服二十丸稍加至
　五十丸病在下空腹服病在上食後服之以宣利為
　度増減以意量之若風氣結聚宿食不消兼沙石皮
　毛在腹中服經七八日乃盡出下似牛涎魚腦等若
　病深痼則須半月或一月専服之不用五補丸若積
　年腰膝疼痛寒冷如氷石脚氣衝心憒悶將死頭旋
　暗倒肩背重悶心腹脹滿胷膈閉塞風毒腫氣連及
　頭面及大小便或利澁脾胃氣不理不能飲食夜卧
　脚轉筋脉掣痛恍恍然眠寢不安等疾以飲服之盡
　差此藥功效不可盡説如前十數種病則須服七宣
　丸自外輕病不妨與五補丸兼服循環不輟補養無
　限不問男女老小並可服餌但須量氣力細察候之
　加減服若是初生孩子可與三丸五丸稍稍加之取
　通利其二方當須經乆常服不限春秋冬夏朝夕行
　止勿間藥性甚善禁如常法
近効大麝香丸療積年心痛尸疰蠱毒癥癖氣承心肋
下有塊温瘴毒氣精魅邪氣或悲或哭蛇蠍蜂螫等方
　　麝香(研/)　　牛黄(研/)　　藜蘆(炙/)　　朱砂(研/)
　　芍藥　　　當歸　　　茯苓　　　桔梗
　　鬼箭羽　　金牙(研/)　　烏頭(炮/)　　桂心
　　吳茱茰　　貫衆(各一/分)　雄黄(一分/半研)　乾薑
　　人參　　　大蟲骨(各二/分炙)蜈蚣(二寸/去足)　蜥蜴(半枚/去牙)
　　(炙/)　　　　巴豆(二十枚去/心皮熬)
　右二十一味擣篩蜜和丸如梧桐子飲下三丸如未
　下以熱飲投之即利三行後以酢飯止之即定然後
　煮飯葱薤食之忌冷水猪肉如蛇蠍蜂螫取一丸研
　和塗之即差精魅狐狸之屬抛磚瓦或如兵馬行夜
　發者是鬼魅無早晩每日服二丸只三兩日即定仍
　每日燒一丸熏身體衣服無忌以三五丸用緋絹袋
　子盛帶左臂上辟大蟲毒蛇精魅鬼氣等病
又犀角丸療癰腫腸癰乳癰發背一切毒熱腫服之腫
膿化為水神方
　　犀角(屑十/二分)　川升麻　　黄芩　　　防風
　　人參　　　當歸　　　黄芪　　　乾薑(一作/乾藍)
　　蓼實(一方/無)　黄連　　　甘草(炙/)　　梔子(各四/分)
　　大黄(五分/)　巴豆(二十四枚/去心皮熬)
　右十四味如法擣篩蜜和更擣三千杵丸如梧子以
　飲服三丸至五丸以利為度或不利投以熱飲如利
　以冷漿水粥止之未差每日服一丸以意量之腫消
　散為度若下黄水或腫輕皮皺色變即是消候忌如
　藥法効驗不可論之
又黄連丸療痢無問冷熱並主之方
　　黄連(一兩/)　茯苓(二兩/)　阿膠(一兩/)
　右三味擣篩以水消膠和衆手丸暴乾有痢空腹以
　飲下十五丸日再以差止甚效
又加減麻仁丸療積年患氣不能食飲兼食不消化風
氣冷氣熱氣衝上痃癖氣並乳石氣發動並療之服經
三四日自覺有效方
　　蜀大黄(錦文者/四兩)　　　　人參(二兩/)
　　訶黎勒皮(四兩/)　　　　大麻仁(二兩/)
　右四味擣篩依法以蜜和丸每服十丸二十丸増減
　以意量之以溏利病除亦不損人雍州王長史常服
　三十餘年八十嵗萬病皆無百無所忌補理腰脚服
　經七八日腰腎先冷者即下膿水腰脚輕徤以酒飲
　下之並得
又三黄丸療五勞七傷消渇不生肌肉婦人帶下手足
寒熱主一切熱方
　春三月用　　黄芩(四兩/)　大黄(二兩/)　黄連(四兩/)
　夏三月用　　黄芩(三兩/)　大黄(一兩/)　黄連(四兩/)
　秋三月用　　黄芩(六兩/)　大黄(一兩/)　黄連(二兩/)
　冬三月用　　黄芩(六兩/)　大黄(一兩/)　黄連(三兩/)
　右三味隨時月擣篩蜜和丸如梧子日服七丸諸病
　悉除
　　　古今諸家散方六首
千金小金牙散療南方瘴癘疫氣脚弱風邪鬼注方
　　金牙(五分/研)　牛黄(一分/研)　天雄　　　萆薢
　　黄芩　　　蜀椒(汗/)　　由跋　　　雄黄(研/)
　　朱砂(研/)　　烏頭　　　桂心　　　莽草(炙/)
　　麝香(研各/二分)　萎蕤　　　細辛　　　犀角(屑/)
　　乾薑(各三/分)　蜈蚣(一枚長六/寸者炙)　　　　黄連(四分/)
　右十九味治下篩為散合牛黄麝香擣三千杵以溫
　酒服五錢匕日三夜二以知為度以絳袋盛男左女
　右帶一方寸匕省病問孝不避夜行塗鼻人中辟鬼
　惡毒氣晨昬霧露亦塗之佳
崔氏五香散療疰忤邪氣或熱或寒時氣在骨節間似
差似劇兼主百病方
　　沉香　　　丁香　　麝香　　　薰陸香
　　鬼箭羽　　當歸　　豆蔲仁(各四/分)牛黄
　　鬼臼　　　橘皮　　金牙(各三/分燒)　犀角(屑/)
　　羚羊角(屑/)　大黄(各六/分)　升麻　　　桔梗
　　桃仁(去尖/皮熬)　光明砂(研/)　安息香(各二/分研)
　右十九味擣篩為散以湯飲酒隨病服一方寸匕日
　再服病差即停亦可蜜丸如梧子服十丸
又備急散療卒中惡心痛脹滿欲吐短氣方
　　大黄(二兩/)　桂心(四分/)　巴豆(一分去/皮熬研)
　右三味擣篩為散取一錢匕以湯七合和服當吐下
　即愈甚妙
紫雪散療脚氣毒遍内外煩熱口中生瘡狂易呌走及
解諸石草藥毒發邪熱卒黄等瘴疫毒癘卒死温瘧五
尸五注心腹諸疾腋緩刺切痛蠱毒鬼魅野道熱毒小
兒驚癎百病方
　　黃金(一百/兩)　寒水石　　石膏(各三斤一/本用滑石)
　　𤣥參(一斤/)　羚羊角(屑/)　犀角(屑/)　　沉香
　　青木香(各五/兩)丁香(一兩/)　甘草(八兩/炙)
　右十味切以水三斗煮取一斗去滓取硝石四升芒
　硝亦可用朴硝十斤投汁中微火煎以柳木箆攪勿
　住手候欲凝入盆中内朱砂三兩麝香一兩急攪即
　成霜雪紫色以水和一二分服之以意加減一劑十
　年用之神妙脚氣乳石天行熱病等服之若神(千金/翼有)
　(礠石三斤滑石一斤升麻一斤丁香/用四兩朴硝用四升麝香用二分)
仙人鍊綘雪療一切病肺氣積聚欬逆嘔吐膿血丹石
毒發天行時氣一切熱病諸黄疸等心風昬亂心怯徤
忘四肢煩熱頭痛眼赤大小便不通煩悶不安骨節疼
痛赤白痢血痢熱毒痢宿食不消化心腹脹滿出氣不
得下一切諸毒藥脚氣等飲酒多醉困乆痢不差孩子
驚癎等以上和水服之産後一切諸病墮胎和酒服之
方
　　朴硝(十斤/)　升麻(三兩/)　大青　　　桑白皮
　　槐花(各二/兩)　犀角(屑/)　　羚羊角(屑各/一兩)蘇方木(六/兩)
　　竹葉(兩/)　　訶黎勒　　山梔子(三十/枚)檳榔仁(二/十)
　　(顆/)　　　　朱砂(半大/兩研)
　右十三味以水二斗漬一宿煎取一斗去滓入鍋内
　朴硝鍊烊攪勿住手候欲凝出於盆中攪入朱砂麝
　香訖雪成收於垍器中密封有疾量取之和水服之
　以利病除身輕目明四肢調適療一切病神驗老小
　量之(上云入朱砂麝/香未見分兩)
近効腎瀝湯煑散主除風下氣彊腰脚明耳目除痰飲
理榮衛永不染時氣諸風疾方
　　黃芪　　　芎藭　　　茯苓　　　五味子
　　防風　　　澤㵼　　　獨活　　　𤣥參
　　人參　　　牛膝(各六/兩)　麥門冬(去心/)地骨皮(各/八)
　　(兩/)　　　　桂心　　　甘草(三兩/炙)　丹參(五兩/)
　右十五味切如大豆分作二十四貼貼著生薑一兩
　切杏仁十四枚去尖碎以水三升煮一貼取一升去
　滓澄清取九合頓服每日一貼晩間以氣下心胷空
　妙十服以後身力不可當常須䕶惜將養之以飲食
　補之每年春夏秋冬服一劑勝服腎氣丸二十劑永
　不患風氣先有諸病自然除差張中丞自服以來神
　效不可言以為乳石力不可比今服不闕效驗妙(方/云)
　(腎瀝湯恐須/用猪腎湯煎)
　　　古今諸家膏方四首
廣濟神明膏主諸風頑痺筋脉不利療癬諸瘡痒方
　　前胡　　　白术　　白芷　　　　芎藭(並切/)
　　椒(去目/)　　吳茱萸(各一/升)附子(三十枚/去皮切)當歸
　　細辛　　　桂心(各二/兩切)
　右十味以苦酒漬一宿令浥浥然以成鍊猪膏一斗
　微火煎十沸以來九上九下候附子白芷色黄絞去
　滓膏成病在外摩之在内以酒服棗核大疥癬等瘡
　皆療之並去諸風病亦摩折傷被打等(崔氏云藥滓/酒浸服之亦)
　(大療/諸病)
崔氏陳元膏㑹稽太守思翊昧死再拜上書
皇帝陛下思幸得典郡視事六年處地下濕身病苦痺
飲食衰少醫療不差命在旦暮蒼梧道士陳元賣藥於
市思取藥摩之日至再十五日平復思男嘗墮馬苦為
腰痛天陰雨轉發思取元膏摩之復愈思妻年四十五
苦心腹積聚得病三年思復從元取膏摩之六日下宿
食即愈思銓下郭少苦頭眩思取膏摩三日鼻中下水
二升所病即愈思知元藥驗謹取元本方奉上
　　當歸(三兩一方/隴西者)　　　　生地黄(二斤擣/取汁)
　　附子(三兩/)　細辛(二兩/)　桂心(一兩/)　天雄(三兩/去皮)
　　乾薑(二兩/)　丹砂(一兩/研)　芎藭(二兩/)　雄黄(二兩/半研)
　　烏頭(三兩/)　苦酒(三升/)　白芷(一兩/)　松脂(半斤/)
　　不中水猪脂(十斤鍊/去滓)
　右十五味㕮咀以地黄汁苦酒漬一宿取猪脂内諸
　藥微火煎之令十五沸膏成去滓内朱砂等末熟攪
　勿令婦人雞犬孝子惡疾不具足人小兒等見有人
　若胷脅背痛服之七日所下狀如雞子汁者二升即
　愈又有人若脅下積聚如杯摩藥十五日即愈又有
　人苦臍傍氣如手藥摩之去𤓰中黄穰者升許即
　愈有人患腹切痛時引背痛數年以膏摩之下如蠱
　者三十枚即愈又有婦人若月經内塞無子數年膏
　摩少腹並服如杏子一枚十日下崩血二升即愈其
　年便有子又療風搔腫起累累如大豆以膏摩之五
　日即愈老少患脚膝冷痛摩之五日便愈又有人若
　頭項痛寒熱瘰􁡩摩頭及病上即愈又有人患面目
　黎黑消瘦是心腹中病服藥下如酒糟者一升餘即
　愈内外諸風及腹中積聚可服之有病無不愈所療
　人無數不可悉記
又烏膏療一切瘡引膿生肌兼殺瘡中蟲方
　　烏麻油(一升/)　黄丹(上好者二/兩羅之)　　　蠟(一兩鍊/浄濾)
　　薰陸香(乳頭者/一兩末)松脂(半兩末以上/並大升兩)
　右五味緩火煎油三分減一下鐺待冷乃内黄丹更
　上煎之又三分減一又停待冷次内薰陸香末上火
　煎候銷盡又内蠟及松脂㸔膏稍稠即㸃於鐵上試
　斟酌硬軟適中乃罷先問所患瘡如熱即除薰陸及
　松脂瘡如乆不差此涉於冷即依方合其貼杖瘡者
　油若一升地黄汁半合和煎黄丹二大兩蠟一小兩
　餘準上法此膏不須硬也
近効蓮子草膏療一切風耳聾眼闇生髮變白堅齒延
年本是婆羅門方
　　蓮子草汁(三/升)生巨勝油(一/升)生乳(一升不/食糟者)甘草(一大/兩末)
　右四味和於鍋中煎之緩火熬令魚眼沸數攪之勿
　住手看上沫盡清澄濾不津垍器中貯之云本方有
　青蓮蘂六分龍腦花三分鬱金香二分並末先煎諸
　藥三分減一次下汁及油等膏成每欲㸃即仰卧垂
　頭牀下一孔中各㸃如小豆許乆乃起有唾唾却勿
　咽之起訖即啜少熱湯飲㸃經一年白髮盡黑禿處
　並出韓庶子處得每用驗
　　　古今諸家煎方六首
廣濟阿魏藥煎方
　　阿魏(四分/)　豆蔲仁(七顆/細研)生薑(十二/分)　人參(八分/)
　　甘草(八分/炙)　鼈甲(十□/分炙)　藕汁(二升/)　訶黎勒(七/枚)
　　(去核/)　　　牛膝(半斤/)　白蜜(一升/)　地黄汁(二/升)
　右十一味下地黄等汁煎次下藥末㣲火煎攪勿住
　攪候如餳於不津器盛每取一匙酒和服之
又鹿角膠煎療五勞七傷四肢沉重百事不任怯怯無
力昬昬欲睡身無潤澤腰疼頑痺脚弱不便不能乆立
胷脅脹滿腹中雷鳴春夏手足煩熱秋冬腰膝冷疼心
悸徤忘腎氣不理五藏風虛並悉療之方
　　鹿角膠(二斤擣碎作四分/於鐺中熬令色黄)紫蘓子(二升以酒一/升研濾取汁)
　　生地黄(一斤/取汁)生薑(一斤/汁)　黄牛酥(一升/)白蜜(三斤/)
　右六味先煎地黄汁蘓子汁生薑汁等二十餘沸次
　下酥蜜又煎三五沸次以蜜並膠末下之攪令相得
　膠消盡煎即成矣以器盛之空腹以酒調二合服之
　日再此藥補五藏益心力實骨髓生肌肉理風補虛
　耳聦目明腰脚甚效驗一兩劑彊徤披覽十倍常時
　(忌羊血/蕪荑)
又主冷氣益氣力温中下氣蒜煎方
　　剥了蒜(二升/)牛乳(五升/)　牛膝(一大/斤末)
　右三味以蒜内牛乳中煎之候蒜消盡攪勿住手下
　牛膝末煎成於器中貯之食前以酒和兩匙服(忌羊/血)
又地黄煎主婦人丈夫血氣勞骨熱日漸瘦悴方
　　生地黄汁(二/升)甘草(三兩/炙末)　豉心(一升/)　葱白(切一/升)
　　牛酥(半斤/)　藕汁(二升/)　白蜜(一升/)
　右七味以小便六升煮葱䜴等取二升絞去滓次下
　地黄藕汁更煎取三五沸下酥蜜攪勿住手候似稀
　餳以器貯之每服一匙漸至三匙成煎桑枝熬煎湯
　調和服之猶妙桃仁湯亦良
小品单地黄煎主補虛除熱散乳石癰疽瘡癤等熱方
　　生地黄隨多少取汁於銅鉢中重湯上煮勿蓋釜
　　令氣得泄煎去半更以新布濾絞去麤滓穢又煎
　　令如餳成矣此用地黄須肥大味濃者作煎甘美
　　東南地黄堅細味薄作煎鹹不美
近効地黄煎療肺氣欬𠻳補心肺令髭髮不白方
　　生地黄汁(二/升)麥門冬汁(五/升)生薑汁(五/合)　紫菀(三兩/)
　　貝母　　　欵冬花　　甘草(炙各/三兩)
　右七味切以水七升煮服三大升去滓却入鍋中下
　地黄汁麥門冬薑汁等三十沸下蜜一升煎如餳成
　矣盛不津器中冷含如棗許増加量之(一方有人/參三兩)
　　　古今諸家酒一十二首(並代茶飲/列於下)
千金天門冬酒療五藏六腑大風洞泄虛弱五勞七傷
癥結滯氣冷熱諸風癎惡疾耳聾頭風四肢拘攣猥退
歴節風萬病皆主之乆服延年輕身齒落更生髮
　　天門冬(與百部相似天門冬味甘兩頭/方百部細長而味苦令人利)
　右一味擣取汁一斗漬麴二升以糯米二斗候麴發
　準家醖法釀之春夏極冷下飯秋冬稍温如人肌下飯
　酒熟取清飲一盞常令酒氣相接勿至醉吐慎生冷
　酢滑雞猪魚蒜特忌鯉魚亦忌油膩此是一斗法餘
　一石二石亦準此以為大率服藥酒十日覺身體隠
　疹大痒二十日更大痒三十日乃漸止此是風氣出
　去故也四十日即覺身心朗然大快似有所得五十
　日便覺大快當風坐卧覺風不著人身中諸風悉盡
　用米法先浄淘暴炕令乾臨欲用時更别取天門冬
　汁漬米乾灑炊餘汁拌飯甚宜密封取天門冬汁法
　淨洗心皮水寸切擣押各三四遍令滓乾如草乃止
　此酒初熟味酸仍作臭泔腥氣但依式服之乆停則
　香美餘酒皆不及也封四七日佳凡八九月即少少合
　至十月多合擬到來年五月三十日以來相續服之
　春三月亦得合入四月不得合服酒若得散服得力
　倍速散方如左
　天門冬去心及皮暴乾擣篩以上件酒服方寸匕日
　三加至三匕乆服長生凡酒亦得服
又大金牙酒療瘴癘毒氣中人風冷濕痺口喎面戾半
身不隨手足拘攣歴節腫痛甚者少腹不仁名曰脚氣
無所不療方
　　金牙(一斤/燒)　白术　　　附子　　　側子
　　天雄　　　蓯蓉　　　茯神　　　當歸
　　防風　　　芎藭　　　黄芪　　　薯蕷
　　細辛　　　桂心　　　茵芋　　　地骨皮
　　五加皮　　杜仲　　　萆薢　　　狗脊
　　萎蕤　　　白芷　　　厚朴　　　枳實(炙/)
　　桔梗　　　黄芩　　　逺志(去心/)　蔓荆子(各/三)
　　(兩/)　　　　人參(二兩/)　獨活(半斤/)　石南(二兩/)
　　磁石(十兩/燒)　丹參　　牛膝(各五/兩)　薏苡仁(一/升)
　　麥門冬(一升/去心)生石斛(八/兩)　生地黄(切二/升)蒴藋(四兩/)
　右三十九味並切用絹袋盛以酒八斗漬七日温服
　一合日四五夜一石藥細研如粉别絹袋盛共藥同
　浸藥力安和主治極多凡是風虛四體小覺有風痾
　者皆須將服無不治者服者一依方合之不得輒信
　誣人大言浪有加減忌如常法
又鍾乳酒療虛損通順血脉極補益下氣方
　　鍾乳(五兩/碎)　附子(三兩/炮)　石斛(五兩/)　甘菊花(三/兩)
　　蓯蓉(五兩/)
　右五味剉以生絹袋盛用酒三斗漬經五日每服二
　合日再稍加至一升
千金翼五精酒主萬病髮白反黑齒落更生方
　　黄精(四斤/)　天門冬(五斤/去心)松葉(六斤/)　白术(四斤/)
　　枸把(五斤/洗)
　右五味皆生者内釡中以水三石煮之一日去滓取
　汁漬麴如家釀法酒熟取清任性飲之長年補養(忌/鯉)
　(魚桃李/雀肉等)
又白术酒方
　　白术(二十/五斤)
　右一味㕮咀以東流水兩石五斗於不津器中漬之
　二十日去滓内汁於大盆中夜候流星過時抄巳姓
　名置盆中如是五夜汁當變如血取以漬麴如家醖
　法造酒熟取清任性飲之十日萬病除百日白髮反
　黑齒落更生面有光澤乆服長年忌桃李雀肉等此
　酒至誠有靈風病服之百神衛人
又枸杞酒方
　　枸把(一百/斤)
　右一味切以東流水四石煮之一日一夜去滓令得
　一石汁漬麴釀之如家醖法酒熟取清置不津器中
　取乾地黄桂心乾薑商陸澤㵼蜀椒末各一升六味
　以絹袋盛内酒中漬密封口埋入地三尺堅牢覆上
　二十日沐浴整衣冠向仙人拜訖開之其酒當赤如
　金色平旦空腹服一盞或半升為度十日萬病皆愈
　二十日瘢痕皆滅惡疾人以一升水和半升酒分為
　五服服之即愈若欲食少者取河中青白石如棗杏
　仁大者半升以水三升煮一沸以酒半合置中須臾
　即熱可食也
崔氏蒼耳酒療大風惡疾及一切諸風乃至骨髓中毒
風令人充恱方
　　蒼耳(和莖葉花實取/剉一石八月收)　　牛膝根(一/升)　松葉(二斗/)
　　商陸根(二升白/色者)　　　　䑕粘根(一斗/)
　右五物皆剉訖量之以水兩石五斗煮取六斗汁如
　釡小可分煮之即分三斗汁將浸麴一斗二升髙量
　其麴加於常法五分為藥力費麴故也餘三斗汁留
　將拌饙料糯米一石二斗分作五酘淨淘乾漉以上
　並大斗第一酘一日炊四斗米取藥汁九升拌饙熟
　細切生地黄三斗和米下之第二酘三日炊三斗米
　取藥汁七升拌饙熟與杏仁一斗去皮尖碎和擣如
　泥下之第三酘五日炊二斗米取藥汁六升半拌饙
　熟取木麻子一斗擣碎和下之第四酘七日炊二斗
　米取藥汁四升半拌饙熟取胡麻一斗擣碎和下之
　第五酘九日炊一斗米取藥汁三升拌饙下之
　右以前五酘法須候米消盡即炊酘之未必要須隔
　日其酒如米少味薄更炊一二斗米下之使味足然
　後去糟取清依常法飲半升不能者可量性多少常
　使有酒氣逼夜飲最是所宜此酒縱非風疾飲之補
　養益精神令人充徤
又烏麻地黄酒療風虚補不足除百病已試大効方
　　六月六日麴(四升淨/)　　王斯油麻(六斗五升出/闕州赤色者)
　　(是如無别用巨勝替之以脫去皮乾暴脫烏麻法/以冷水浸經一宿出之置筲箕中漉水令盡舂之)
　　(即皮自/脫去耳)　　生地黄(四斗冷熟湯洗待水氣盡便/切之更取生地黄一石以水)
　　(一石和煮麤布絞去滓即取汁六斗又以蠟及/麻子塗瓮内蒸之令乾前三味縂内瓮中浸之)
　　丹參　　　生石斛　　牛膝　　杜仲
　　萆薢　　　生薑(各二/斤)　人參(八兩/)
　右七味切以生絹袋盛同内前件熟地黄汁瓮中浸
　封閉七日外更取烏豆四大斗摩使光淨分作四度
　㣲熬令香取無灰重醖酒二斗八升三度淋豆豆一
　熬三淋淋訖並去豆縂計十二度淋豆取淋酒别器
　中盛然後更寫麴汁等物及諸藥並出在大瓮中以
　物閉頭及更將此酒先重蒸瓮㸔冷暖還内麴汁及
　藥等安在瓮中其日即用八斗精糯米炊作飯如常
　釀酒法酘酒即以淋豆酒投在瓮中封閉經一兩宿
　㸔米消盡又炊四斗糯米飯酘之此後更封閉經七
　日其酒即熟任性飲多少量之不限時候常㣲㣲覺
　身潤夜中稍加少許或汗出佳避風及忌房室特禁
　毛桃芥生菜熱麫並酢蒜牛肉冷物醖初酒法待此
　酒熟即將此酒更重醖
　右麴依當家常用法每一斗麴用熟水一斗一升浸
　炊酒飯即量熟湯多少用沾飯如凡釀酒法更不得
　加生水每一斗米酒為佳釀重醖酒法待此酒熟即
　將酒二斗八升淋豆
　右每一斗麴以熟水一斗浸其酒米每一斗饙料以
　四斗清酒淋其饙然後炊飯使熟更不得加水其所
　洗甑洗手盆瓮等皆須用此酒還投釀瓮中釀藥酒
　法右欲和藥酒時先置五斗許藥在瓮底然後加五
　斗許飯每次如此斟酌至半即内藥袋其藥袋上亦
　使藥飯相參以至於盡然始閉封
封閉藥酒瓮法
　右封閉瓮頭用紙七重布一重其釀酒室唯造酒得
　入自外猫犬婦人不得輒入室中
又枸把酒療五内邪氣消渇風濕下胷脅氣頭風(本方/作痛)
堅筋骨疆陰利大小便填骨髓長肌肉破除結氣五勞
七傷去胃中宿食利耳目衂血吐血風症補中逐水破
積瘀膿血石淋長髮傷寒瘴癘毒氣煩燥滿悶虛勞喘
吸逐熱破血及脚氣腫痺悉主之方
　　糯米(一石黍/米亦得)麴(計常醸酒米一石用麴一斗/此藥加五升彌佳末用之)
　　枸把根(二十斤刮去赤皮半寸剉之以/水一石漬經三日煮取汁五斗)
　　生地黄(二十斤洗去土/細切和米炊之)　秋麻子(三斗㣲蒸以枸/杞湯淋取汁)
　　香豉(二斗以枸杞/湯煑取汁)
　右四味地黄和米蒸之三物藥汁總合得五斗地黄
　濕即四斗分半漬米饙半及麴和釀飯即總和一酘
　密蓋瓮口經二七日壓取封泥復經七日初一度一
　釀用麻子二斗多即恐令人頭痛服酒忌生冷酢滑
　雞魚麫蒜油膩白酒房室等服訖一二七日將息
又地黄酒療虚羸令人充恱益氣力輕身明目方(雍州/高長)
(史服/用効)
　　生地黄(一石二斗擣/絞取汁四斗)　　杏仁(一斗去尖皮兩仁/者熬令黄擣末)
　　大麻子(一斗熬/擣末)　　　　糯米(一石/暴乾)
　　麴(一斗五升淨/刮暴乾細剉)
　右五味先以地黄汁四斗漬麴待發炊米二斗作飯
　冷暖如人肌酘麴汁中和之候飯消更炊米一斗酘
　之如前法又取杏仁麻子末各一升二合半和飯攪
　之酘麴汁中待飯消還炊米一斗杏仁麻子末各一
　升二合半一依前法酘之如此凡八酘訖待酒沸定
　封泥二七日取清温服一升漸加至二升日再服之
　令人頓能食乆服去萬病婦人服之更佳令人有子
近効五加酒方
　　五加根莖(細剉五斗/)　　六月六日麴末(三斗/)
　　黍米(一石糯/米亦得)
　右三味以水五斗共五加同下於大釡中以木度深
　淺與水平剋之即更添水一石五斗並前計兩石即
　下火煎旋旋急火取藥汁減下至木剋處即得以火
　盆安淨筐筐中安淨布单兼滓漉著筐中其汁在盆
　中唯有五斗且别盛密封蓋之又重取所漉者五加
　滓以水煮之如别有五加添和同煮更佳取此汁用
　洮米拌飯炊之如常炊法用前五加濃汁漬麴且炊
　米五斗釀之餘五斗分為兩酘如常造酒法酒熟壓
　漉密封頭每服一盞煖飲之漸加勿令醉又逺志十
　兩末之下釀中益妙𤣥參及蛇皮肉亦得其糟與已
　下食之尤佳
又代茶新飲方
　　黄芪　　　通草(各二/斤)　茯苓　　　乾薑
　　乾葛(各一/斤)　桑根白皮(一/斤)䑕粘根(三斤濕/加一斤)
　　生乾地黄　枸把根(洗/)　忍冬(十二月採枝莖葉/陰乾濕加五兩)
　　薏苡仁(各十/兩)菝葜(八兩/)　麥門冬(去心/)萎蕤(各五/兩)
　右十四味並㨂擇取州土堅實上者刮削如法然後
　秤大斤兩各各别擣以馬尾羅篩之攪令匀調重篩
　務令相入不令偏並别取黄白楮皮白皮根相兼細
　切煑取濃汁和溲令硬軟得所更於臼中擣别作一
　竹棬子圍濶二寸半厚二分以下臨時斟量大小厚
　薄作之此亦無定衆手依摸捻成餅子中心穿孔日
　暴乾百餘餅為一穿即以葛蔓為繩貫之竹作篾亦
　得挂之通風陰處妙若須煮用以炭火上炙令香熟
　勿令焦臼中擣末任隨時取足煎以代茶大都濃薄
　量之著少鹽煮之頻揚之即滑美著鹽橘皮蓽橃亦
　佳除風破氣理丹石補腰脚聰耳明目堅肌長肉緩
　筋骨通腠理頭腦閉悶眼睛疼痛心虚脚弱不能行
　步其效不可言若患氣肺氣疝氣欬𠻳入口即愈患
　消中消渇尤騐主療既多不復一一具說但服之立
　取其騐禪居高士特宜多飲暢腑藏調適血脉少服
　益多心力無勞饑飽飲之甚良若臘月臘日合之十
　年不敗
　　　解飲食相害成病百件
肘後凡飲食雜味有相害相得得則益體害則成病以
此致疾例皆難療所以病有不受藥療必至於死也今
略疏其不可噉物不須各題病名想知者善加慎之諸
鳥獸陸地肉物忌法
白犬血腎(不可雜白雞/肝白鵝肝)白羊肉(不可雜/雞肉)犬肝(不可雜烏/雞狗兎肉)
猪肉(不可合烏梅食一/云不可合羊肝)兎肉(不可雜獺肉/及白雞心食)白馬(黒頭者/不可食)
麋肉(不可合蝦蟆/及獺生菜食)麋脂(不可合/梅李食)麋肉(不可雜/鵠肉食)羊肝(不可/合烏)
(梅白梅/及椒)牛腸(不可合犬/血肉等食)白馬(青蹄肉/不可食)白猪(白蹄青𤓰班/班不可食)
雞(有六翮/不可食)烏雞(白頭不可/食之殺人)鹿(白膽不/可悞食)食猪肉(不可卧稻/穰草中)
雄雞肉(不可合生/葱芥菜食)雞鴨子(不可合蒜桃李/子鼈肉山雞肉)雀肉(不可雜/牛肝落)
(地塵不著/不可食)暴脯(不肯燥及犬炙不動/見水而動者不可食)祭肉(自動及酒自/竭並不可飲)
(食/也)鳥獸(自死口不開翼/不合不可食)鳥獸(被燒死/不可食)病人(不可食熊/肉及猴肉)山
羊肉(不可合雞/子食之)半夏菖蒲(忌食/羊肉)雞子(不合/鯉魚)巴豆(忌猪肉/蘆笋)
商陸(忌白/犬肉)細辛桔梗(忌/菜)白术(忌食/桃李)甘草(忌食/菘菜)牡丹(忌胡/荽)
常山(忌/葱)茯苓(忌/酢)天門冬(忌食/鯉魚)黄連桔梗(忌食/猪肉)藜蘆(忌食/狸肉)
凡(蠅蜂及螻蟻集食上/而食之致瘻病也)凡(飲水漿及酒不見/影者不可飲之)丙午日(勿/食)
(雉/肉)壬子日(勿食猪五藏/及黒獸肉等)甲子日(勿食龜鼈鱗/物水族之類)
又療卒得食病似傷寒其人但欲卧七日不療殺人
　按其脊兩邊當有陷處正灸陷處兩頭各七壯則愈
又療中虛冷不能飲食食輒不消羸瘦四肢尫弱百病
因此而生方
　　薤白(一斤/)　枳實(三兩/炙)　大棗(十二/枚擘)　粳米(二合/)
　　豉(七合/)
　右五味以水七升煮薤餘五升内諸藥煮取一升半
　分三服差止
又方
　　䜴心(一升/熬末)　麥蘖　　　麴(各一兩/熬)　蜀椒(一升/汗)
　　乾薑(一升/末)
　右五味擣篩以蜜拌食後酒服之方寸匕
又方
　　麴(半斤/熬)　　麥蘖(五升/半熬)　杏仁(一升去/尖皮熬)
　右三味擣篩蜜和末食後服如彈丸一枚漸増之
又方
　　大黄　　　芍藥　　　芒硝(各一/斤)
　右三味末之以蜜三斤於銅器中湯上煎可丸服如
　梧子十丸日再服
又方
　　麴(一斤/熬)　　吳茱茰(一升/)乾薑(十兩/)
　右三味擣為末服方寸匕
又療脾胃氣弱穀不消兼不復受食方
　　大麻仁(三升/)大豆黄(二升並/熬香)
　右二味擣篩以飲服一方寸匕漸加服
又療飽食訖便卧得病令人四肢煩重嘿嘿欲卧方
　　大麥蘖(一升/熬)乾薑(二兩/)
　右二味擣為末服方寸匕日三良
又療食生冷雜物或寒時衣薄當風夜食便卧不消心
腹煩滿痛脹急或連日不化方
　　燒地令極熱即激薄覆取汗愈
深師療食飽煩悶但欲卧而腹痛方
　　麴(熬令/香黄)
　右一味擣為末服方寸匕大麥蘖亦佳
千金翼(凡六畜五藏著草自動摇及得酢鹹不變色/又隨地不汚又與犬不食皆有毒殺人也)凡
食飲有毒(澆地地墳/起皆殺人)凡(肉在器中蓋密氣/不泄者皆殺人)凡(脯肉熟肉/不用深藏)
(密氣不/泄殺人)若中此毒皆犬糞灰水服方寸匕良
古今録騐療新中雜食瘀實不消心腹堅痛方
　　取水三升煮白鹽一升令消分服取吐必差
備急席辯刺史云嶺南俚人毒藥皆因食得之多不即
覺漸不能食或更心中嘈脹並背急悶先寒似瘴微覺
即急取一片白銀含一宿銀變色即是藥也銀色青是
藍藥銀色黄赤是菌藥乆乆毒入眼眼或青或黄赤若
青是藍藥若黄赤是菌藥俚人有解療者畏人得法在
外預合或言三百頭牛藥或言三百兩銀藥余住乆與
首領親狎知其藥並是常用俚人不識本草乃妄言之
其方如後
初得俚人毒藥未得餘藥且令定方
　　生薑(四兩/)　甘草(三兩/炙)
　右二味以水六升煮取二升平旦分二服訖後别方
　療之
又療之方
　　常山(四兩/)　白鹽(二匕/)
　右二味以水一斗漬之一宿以月盡日漬之月一日
　五更以土釡煎勿令奴婢雞犬見之煮取二升平旦
　分再服服訖少時即吐以銅盆盛之㸔若色青以杖
　舉得五尺不斷者即藥未盡一二日後更進一劑
又方
　　都惏藤(十二兩此藥嶺南有土人識俚人呼為三/百銀藥甚細長有高三尺微藤生切)
　右一味以水一升酒二升和煮取二升分三服服訖
　藥毒逐大小便出十日慎毒食不差更服以差為度
　(肘後云/黄藤)
又療腹内諸毒方
　　都惏藤　　黄藤(各二虎口長/三寸並細剉)
　右二味以酒三升合甖中密封以糖火圍四邊燒令
　三沸待冷出之温常服令有酒色無禁忌若不獲巳
　欲食俚人食者先取甘草一寸炙令熟嚼咽汁若食
　著毒藥即吐便是藥也依前法療之若經含甘草而
　不吐非也宜常收甘草十數片隨身帶之自防也嶺
　南將熟食米及生食甘蔗巴蕉之屬自更於火上炮
　炙燒食之永無慮也若被席上散藥卧著因汁入肉
　最難主療可常自將淨席隨身及匙筯甘草解毒藥
　行甚妙(肘後無/黄藤)
張文仲白黍(不可合飴/糖蜜共食)黍米(不可合/葵共食)白蜜(不可合/菰首食)菰首
(不可合/生菜食)病人(不可食胡荽芹菜/及青花黄花菜)姙身(勿食桑椹/並鴨子)五月(勿/食)
(韭/)十月(勿食/椒)三月三日四月八日(勿食/百草)二月(勿食/小蒜)四月
(勿食胡荽謹按仲景方云正月勿食生葱二月勿食蓼/三月勿食小蒜四月八月勿食葫五月勿食韭五月五)
(日勿食生菜七月勿食茱茰八/月九月勿食薑十月勿食椒)食(駿馬肉不飲/酒殺人也)馬(鞍下/肉不)
(可/食)馬黑脊(而班臂/亦勿食)
食馬肝中毒方
　　取牡䑕矢二七枚兩頭尖者是水和研飲之(仲景/同)
又食諸六畜鳥獸肝中毒方
　　取髮翦之長半寸挼土作溏沾二升合和所剉髮
　　飲之須臾髮皆貫所食肝出也謹按髮誤食之令
　　人成髮癥為病不可療今和髮土飲之豈得有此
　　理否可詳審之别有方法也
又方
　　服頭垢一錢匕立差(仲景千/金同)
又方
　　清水投豉絞取汁飲數升差止
又凡物肝藏自不可輕噉自死者彌勿食之
諸心皆勿食之為神識所舍使人來生獲報對又食生
肝中毒方
　　服附子末方寸匕日三須以生薑湯服之不然自
　　生其毒
又禽獸有中毒箭死者其肉有毒可以藍汁大豆解射
罔也
又食鬱肉及漏脯中毒方
　　取犬矢燒末以酒服方寸匕
又方
　　擣生韭絞取汁服一二升冬月連根取和水洗絞
　　之用薤亦佳凡肉閉在宻器中經宿者為鬱肉茅
　　屋溜下沾脯為漏脯並有大毒
又食黍米中藏乾脯中毒方
　　濃煮大豆汁飲數升即解兼療諸肉及漏脯毒
又食自死六畜諸肉中毒方
　　擣黄蘗末以水和方寸匕服未覺再服差
又凡六畜自死皆是遭疫則有毒人有食疫死牛肉令
病洞下亦致堅積者並宜以利藥下之良
又食諸菜肉脯中毒方
　　燒猪骨擣下篩水服方寸匕日三四差(千金/同)
又方
　　燒笠子末服方寸匕日三
又食馬肉洞下欲死者方
　　䜴(二百/粒)　　杏仁(三十/枚)
　右二味合於炊飯中蒸之擣丸服之至差(仲景/同)
又甘豆湯冷飲之諸毒悉解諸不可及也
辨魚鼈蟹毒不可食及不得共食
肘後云凡魚(頭有正白連珠至/脊上不可食也)魚(無腸膽/不可食)魚(頭黑㸃/不可食)魚
(頭似有角/不可食)魚(無鰓不/可食)鯷魚(赤目鬚/不可食)魚(不可合烏/雞肉食)生魚(目/赤)
(不可作/鱠食)魚(不可合鸕/鷀肉食)鯷魚(不可合鹿/肉食之)鯽魚(不可合猪肝/及猴肉食)
青魚(不可合小/豆藿食)魚汁(不可合自死/六畜肉食)青魚鮓(不可合胡荽/及生葵麥醬)
(食/)鯉魚鮓(不可合/小豆藿)鰕(不可合/雞肉食)鰕無鬚(及腹下通黒及煮/之反白皆不可食)
鯉魚(不可合/白犬肉)鯉魚(不可合繁/蔞菜作蒸)鼈(目凹不/可食)鼈(壓下有如王/字不可食之)
鼈(不可合雞/鴨子食之)鼈肉(不可合莧菜食之亦/不可合龜共煮之)龜肉(不可合𤓰/及飲酒)
蟹(自相向及足班目/赤者不可食之)病人(不可食鯷/魚鮪魚等)姙身(不可食鼈/及魚鱠)桂
天門冬(忌食/鯉魚)
又療食蟹及諸肴膳中毒方
　　濃煮香蘇飲汁一升解(本仲景方/)
又人有食蟹中毒煩亂欲死服五蠱黄丸得吐下皆差
夫蟹未被霜多毒熟煮乃可食之或云是水莨所為彭
蜞亦有毒蔡謨食之幾死
又療食諸䴵臛百物毒方
　　取貝齒一枚含之須臾吐所食物差(千金/同)
又方
　　擣韭汁服一升冬以水煮根服(千金云/服數升)
又方
　　掘厠傍地作坎深一尺以水滿坎中取故厠籌十
　　四枚燒令燃以投坎中乃取汁飲四五升即愈(千/金)
　　(同/)
又諸饌食直爾何容有毒皆是以毒投之耳既不知是
何處毒便應煎甘草薺苨湯療之漢質帝食䴵魏任城
王噉棗皆致死即其事也
　　　食魚中毒及食鱠不消方五首
古今録驗療食鯸鮧傷毒欲死方
　　取鮫魚皮燒之無皮壞刀裝取燒飲服之䱜魚皮
　　也食諸鮑魚中毒亦用之(千金/同)
千金療食魚中毒方
　　煮橘皮停冷飲之
又療食魚鱠及生肉住胷膈中不化吐不出便成癥瘕
方
　　厚朴(炙/)　　大黄(各二/兩)
　右二味以酒二升煮取一升頓服立消人彊者倍大
　黄用三兩酒取二升再服
肘後療食鱠過多冷不消不療必成蟲瘕方
　　馬鞭草擣絞取汁飲一升即消去亦宜服諸吐藥
　　吐之(千金/同)
刪繁療食魚鱠不消生瘕常欲須鱠者方
　　獺骨肝肺　乾藍　　大黄(各/分)　　　蘆根
　　鶴骨(各七/分)　桔梗(五分/)　乾薑(四分/)　桂心
　　班猫(二十/枚炙)
　右九味擣篩蜜丸酒服十丸至十五丸日再差
　　　食椒菜瓠中毒方四方
肘後蜀椒閉口者有毒食之㦸人咽使不得出氣便欲
絶
又令人吐白沫並吐下身體冷痺療方
　　煮桂飲汁多益佳又飲冷水一二升又多食蒜又
　　上漿飲一升又濃煮豉汁冷飲之一二升又急飲
　　酢又食椒不可飲熱飲熱殺人
又療中苦瓠毒方
　　煮黍穰濃汁飲之數升此物苦則不可食恐作藥
　　中毒也
千金療菌毒方
　　掘地作坎以水沃中攪令濁名地漿飲之
又療食菜中毒發狂煩悶吐下欲死方
　　取雞毛燒末以飲服方寸匕差
　　　解一切食中毒方三首
千金論曰凡人跋涉山川不諳水土人畜飲啖誤中其
毒素不知方多遭其斃豈非枉横耶然而大聖乆設其
法以救活之正為貪生嗜樂忽而不學一朝逢遇便自
甘心終不識其所以今述神農黄帝解毒方法好事者
可少留意焉
又論曰甘草解百藥毒此實如湯沃雪有同神妙有人
中烏頭巴豆毒甘草入腹即定中藜蘆毒葱湯下咽便
愈中野葛毒土漿飲訖即止如此之事其驗如反諸掌
要使人皆知之然人皆不肯學誠可嘆息方稱大豆汁
解百藥毒臣試之大懸絶不及甘草又能加之為甘豆
湯其驗尤竒有人服玉壺丸吐嘔不已以百藥與之不
止藍汁入口即定如此之事皆須知之此即成規更不
須試練也解毒方中條例極多若不指出一二學者不
可卒知餘方例爾
又療諸食中毒方
　　飲黃龍湯及犀角汁百無不治也若飲馬尿亦良
又療食飲中毒方
　　苦參(三兩/)
　右一味切以酒二升半煮取一升頓服之取愈
古今録驗療諸食毒方
　　取桑黄心破作一斷著釡中令水出三寸煮取二
　　斗漉澄清微火煎得五升宿不食服之日三合則
　　吐瘕未差更作羸者減之
　　　酒醉過度恐腸爛及喉舌生瘡方三首
千金療卒大醉恐腸爛方
　　作湯著大器中漬之冷復易之酒自消夏月亦用
　　之佳(肘後/同)
又方
　　絞茅根汁飲二升
又療連月飲酒喉咽爛舌上生瘡方
　　大麻子(一升/)黄芩(二兩/)
　右二味擣末以蜜和丸含之
　　　飲酒連日醉不醒方九首
肘後療飲酒連日醉不醒方
　　蕪菁菜並少米熟煮去滓冷之内雞子三枚或七
　　枚調匀飲之二三升無雞子亦可單飲之
又方
　　取水中螺螝若螺􁄏軰以著葱豉椒薑煮如常食
　　法飲汁數升即解
又方
　　擣生葛根汁及葛藤餅和絞汁飲之無濕者乾葛
　　煎服佳乾蒲煎服之亦佳
又方
　　粳米一升水五升煮使極爛漉去滓飲之尤良
千金療酒醉不醒方
　　葛根汁飲一二升無多少取醒止
又方(本方治飲/酒不醒)
　　九月九日菊花末飲服方寸匕
又方
　　小豆葉陰乾一百日末服之日方寸匕良
又方
　　五月五日取井中倒生草陰乾末酒服方寸匕佳
又病酒方
　　取豉葱各一升以水四升煮取二升飲之差止
　　　飲酒令難醉方一首
千金飲酒令無酒氣方
　　乾蕪菁根二匕枚三遍蒸乾末之取兩錢匕飲酒
　　後水服之
　　　飲酒積熱方二首
肘後飲酒積熱遂發黄病方
　　雞子七枚苦酒漬之器中宻封内井底一宿出當
　　軟取吞之二三枚漸至盡驗
千金治飲酒房勞虛受熱積日不食四體中虚熱飲酒
不已入百脉心氣虛令人錯謬失常方
　　酸棗仁(半升/)人參　　　白薇　　　枳實(炙/)
　　知母　　　栝樓　　　芍藥(各二/兩)　茯苓(三兩/一云)
　　(茯神/)　　　甘草(一兩/炙)　生地黄(八兩/)
　右十味切以水一斗煮取三升分三服
　　　斷酒方一十五首
千金斷酒方
　　酒七升著瓶中熟朱砂半兩著酒中急塞瓶口安
　　猪圈中任猪喙動經七日取盡飲之永斷
又方
　　臘月䑕頭灰柳花等分黄昏時酒服一杯
又方
　　正月一日酒五升淋碓頭擣一下取飲
又方
　　故氊中葈耳子七枚燒作灰黄昏時煖取一杯酒
　　咒言與病狂人飲勿令知之後不喜飲酒
又方
　　白猪乳汁一升飲之永不用酒
又方
　　刮馬汗和酒與飲之終身不飲酒
又方
　　大蟲屎中骨燒末和酒與飲
又方
　　鸕鷀矢灰水服方寸匕永斷
又方
　　故紡車絃燒灰和酒與飲之
又方
　　驢駒衣燒灰酒服之
又方
　　自死蠐螬乾擣末和酒與飲永世聞酒名即嘔吐
　　神驗
又方
　　酒客吐中肉七枚陰乾燒灰服之
又方
　　酒漬汗鞋替一宿旦空腹與飲即吐不喜見酒
又方
　　白狗乳汁酒服之
又方
　　臘月馬腦酒服之
　　　服藥過劑及中毒方一十一首
前後服藥過劑及中毒多煩悶欲死方
　　刮東壁土少少以水一二升和飲之良
又方
　　水和胡粉稍稍飲之
又方
　　青粳米取其瀋汁五升飲之
又方
　　擣蘘荷取汁飲一二升冬月用根夏月用莖葉
又方
　　屋霤下作坎方二尺深三尺以水七升灌坎中攪
　　揚之令沫出取沫一升飲之未解更作
又方
　　擣藍青絞汁數升飲之無藍以青布水洗飲之
又方
　　燒犀角水服一方寸匕
備急服藥失度腹中苦煩方
　　飲生葛汁良或乾葛煎湯服之(肘後/同)
又方
　　雞子黄三枚吞之良又雞子清飲之又服猪膏良
又方
　　服諸石藥過劑者白鴨矢水和服之差(肘後/同)
又方
　　大黄三兩芒硝二兩以水五升煮取三升分三服
　　得下便愈(肘後用地黄汁/五升煮不用水)
　　　解諸藥草中毒方二十九首
肘後療食野葛已死者方
　　以物開口取雞子三枚和以灌之須臾吐野葛出
又方
　　取生鴨就口斷鴨頭以血瀝口中入咽則活若口
　　不開取大竹筒以一頭注其胷脅取冷水注筒中
　　數易注之須臾口開則可與藥若甚者兩脅及臍
　　各筒注之甚佳
又方
　　飲甘草汁但唯多更善
又鈎吻與食芹相似而其所生之地傍無他草莖有毛
誤食之殺人方
　　薺苨八兩㕮咀以水六升煮取三升服之
又此多生籬埒水瀆邊絶似茶人識之無敢食但不知
之必是鈎吻按本草鈎吻一名野葛又云秦鈎吻乃並
入藥用此非又一種葉似黄精唯花黄莖紫亦呼為鈎
吻不可食故經方引與黄精為比言其形色相似也
備急療諸藥各各有相解者然難常儲今但取一種而
兼解衆毒求之易得者方
　　甘草濃煮汁多飲之無不生也又食少蜜佳
又方
　　煮桂多飲之又服葱涕佳
又方
　　煮大豆汁服豉亦解
又方
　　煮薺苨濃汁飲之秘方卒不及煮便嚼食之亦可
　　散服此藥在諸藥中並解衆毒
又方
　　藍青皮子亦通解諸毒可預蓄之急則便用之
　　凡此諸藥飲汁解毒者雖危急亦不可熱飲之待
　　冷則解毒熱則不解毒也
集驗療中諸毒藥及葛未死但聞腹中煩寃剥裂作聲
如腸胃破斷狀目視一人成兩人或五色光起須臾不
救方
　　取新小便和清邊乆屎一升絞取汁一升頓服氣
　　已絶但絞口與之入腹便活也已死萬一冀活但
　　數與屎汁也
又療中藥毒方
　　取竈中當釡月下土末服方寸匕
千金中百藥毒方
　　甘草薺苨大小豆汁藍汁及實汁根汁並解之
又中狼毒毒方
　　白歛鹽藍汁並解之
又中藜蘆毒方
　　雄黄葱汁並解之
又中巴豆毒方
　　黄連菖蒲小豆藿汁大豆汁並解之
又中躑躅花毒方
　　梔子汁解之
又中芫花毒方
　　防風防己甘草桂枝汁並解之
又中射罔毒方
　　藍汁大小豆汁竹瀝大麻子汁六畜血貝齒屑蚯
　　蚓屎藕芰汁並解之
又中半夏毒方
　　以生薑汁乾薑解之
又中大㦸毒方
　　菖蒲汁解之
又中烏頭天雄附子毒方
　　用大豆汁逺志防風棗飴糖解之
又中杏仁毒方
　　用藍子汁解之
又中莨菪毒方
　　薺苨甘草升麻犀角蟹汁並解之
又解諸毒雞腸草散方
　　雞腸草(三分/)藍子(一合/)　芍藥(二分/)　甘草(四分/炙)
　　薺苨(四分/)　墳土(一分/)　升麻(四分/)　當歸(二分/)
　右八味為散以水服方寸匕多飲水佳若為蜂蛇等
　衆毒蟲螫以鍼刺螫上血出著藥如小豆許於瘡中
　令濕差為射罔箭所中削竹如釵股長一尺五寸以
　綿纒澆水沾令濕取藥内瘡中隨瘡深淺令至底止
　有好血出即差若服毒藥水服毒解痛止愈
又解一切藥發不問草石始覺惡即服方
　　生麥門冬(八兩/去心)　　　　葱白(八兩/切)　豉(三升/)
　右三味以水七升煮取三升半分三服
又療一切諸藥毒方
　　甘草三兩炙以水五升煮取二升内粉一合更煎
　　三兩沸内蜜半兩分服以定止
又解毒藥散方
　　薺苨(一分/)　藍葉花(二分七月七日/取葉並花陰乾)
　右二味擣末以水和服方寸匕日三
又中毒方
　　取秦䴏毛二枚燒灰以水服之
千金翼療藥毒不止解煩悶方
　　甘草(二兩/炙切)　白梁粉(一升/)蜜(四兩/)
　右三味以水三升煮甘草取二升去滓内粉湯中攪
　令調下蜜煎令熟如薄粥適寒温飲一升(千金/同)
　　　解諸蛇蟲毒方六首
千金蛇虺百蟲毒方
　　並用雄黄巴豆並麝香乾薑解之
又蜈蚣毒方
　　桑汁及葉根汁解之
又蜘蛛毒方
　　藍青解之
又蜂毒方
　　蜂房及藍青解之
又班猫芫青毒方
　　猪膏大豆汁戎鹽藍汁鹽湯煮猪膏巴豆並解之
又馬刀毒方
　　清水解之
　　　辨五大毒一首
古今録驗辨藥有五大毒不可入口方經曰夫藥有大
毒不可入口鼻耳目即殺人一曰鈎吻生崖二曰鴆狀
黑雄鷄生山谷中一名雉三曰除命赤色著木懸其子
生山海中四曰海薑狀如龍赤色生海中五曰鴆羽狀
如鸛雀黑頭赤足遇其毒解之則活卒無藥可飲小便
　　　解金鐡等毒方八首
肘後療金毒已死方
　　雞矢半升淋取一升飲之可再三(千金云雞子清/並屎白燒猪脂)
　　(和/服)
又方
　　吞水銀一兩即金出
又方
　　鴨血雞子並解之(千金云/及尿汁)
又中雄黄毒方
　　防已解之
又譽石毒方
　　大豆汁解之(千金又云/白鵝膏)
集驗療服金屑死未絶者知是金毒方
　　以水銀一兩寫口中摇動令下咽喉入腹金則消
　　滅成泥即出可三與服則活
千金解金銀銅鐡毒方
　　取鴨屎汁解之
又鐡毒方
　　磁石解之
　　　惡毒瘴氣毒風腫毒方四首
千金療惡氣瘴毒百毒方
　　用犀角羚羊角雄黄麝香解之
又主喉腫邪氣惡毒入腹方
　　升麻射干並解之
又主哽腫毒方
　　用五香紫檀解之
又甘草湯主天下毒氣及山水露霧毒氣去地風氣瘴
癘等毒方
　　甘草(二兩/)
　右一味以水二升煮取一升分服
　
　
　
　
　外臺秘要方卷三十一
欽定四庫全書
　外臺秘要方巻三十二
　　　　　　　　　　　　　唐　王燾　撰
　　面膏面脂兼療面病方一十三首
千金翼論曰面脂手膏衣香澡豆士人貴勝皆是所要
然今之醫門極為秘惜不許子弟洩漏一法至於父子
之間亦不傳示然聖人立法欲使家家悉解人人自知
豈使愚於天下令至道不行壅蔽聖人之意甚可怪也
又面脂方主面及皴皺靨黒皯凡是面上之病皆悉主
之
　　丁香(十一/分)　零陵香　　桃仁(去/皮)　　土瓜根
　　白斂　　　白及　　　防風　　　當歸
　　沈香　　　辛夷　　　商陸　　　麝香(研/)
　　梔子花　　芎藭(各十/二分)　蜀水花　　青木香(各/八)
　　(分/)　　　　白芷　　　萎蕤　　　莵絲子
　　藿香　　　甘松香(各十/五分)木蘭皮　　白􁀙蠶
　　藁本(各十/分)　茯苓(十八/分)　冬瓜仁(十六/分)鵝脂
　　羊髓(各一/升半)　羊腎脂(一/升)　猪􁟷(六/具)　　清酒(五/升)
　　生猪肪脂(三大/升)
　右三十二味挼生猪􁟷汁漬藥一宿於脂中煎三上
　三下以白芷色黄去滓以上件酒五升挼猪􁟷以炭
　火微微煎膏成貯器中以塗面
又面膏方
　　杜蘅　　　杜若　　　防風　　　藁本
　　細辛　　　白附子　　木蘭皮　　當歸
　　白术　　　獨活　　　白茯苓　　萎蕤
　　白芷　　　天門冬　　玉屑(各一/兩)　莵絲子
　　防己　　　商陸　　　梔子花　　橘仁
　　冬瓜仁　　􁁉蕪花(各三/兩)藿香　　　丁香
　　零陵香　　甘松香　　青木香(各二/兩)麝香(半/兩)
　　白鵝脂(如無/半升)白羊脂　　牛髓(各一/升)　羊􁟷(三/具)
　右三十二味先以水浸膏髓等五日日滿别再易水
　又五日日别一易水又五日二日一易水凡二十日
　止以酒一升挼羊􁟷令消盡去脉乃細切香於垍器
　中浸之密封一宿曉以諸脂等合煎三上三下以酒
　水氣盡為候即以綿布絞去滓研之千遍待凝乃止
　使白如雪每夜塗面晝則洗却更塗新者十日以後
　色等桃花(本方白斂人參各三兩無蘼蕪花冬/𤓰仁此皆是面膏藥疑更有此二味)
又方
　　香附子(十枚/大者)白芷(二/兩)　　零陵香(二/兩)　茯苓(一兩/並以)
　　(大/兩)　　　　蔓菁油(二升無以/猪膏充)　　　牛髓
　　羊髓(各一/升)　水漬白臘(八/兩)麝香(二/分)
　右九味以油髓微火煎五物令色變去滓内麝香研
　千遍凝用澡豆洗面後塗敷之
又方
　　杏仁(二升/去皮)　白附子(三/兩)　密陀僧(二兩研/如粉)
　　白羊髓(二升/半)真珠(十四枚𢷬/研如粉)　　　　白鮮皮(一/兩)
　　雞子白(七/枚)　胡粉(二兩以/石米下)
(闕/)
　
　
　
又方
　　防風　　　白及　　　芎藭(各三/兩)　白术(八/分)
　　甘松　　　白斂　　　木蘭皮　　栝樓
　　白芷　　　藁本　　　桃花　　　蜀水花
　　商陸　　　密陀僧　　白􁀙蠶　　零陵香
　　杜蘅　　　鷹屎　　　白萎蕤　　土瓜根(各/三)
　　(分/)　　　　麝香　　　丁香(各二/兩)　白附子
　　玉屑(各四/分)　鵝脂(五/合)　　鹿髓(一/升)　　羊髓(一/升)
　　白臘(四/兩)　　猪膏(二/升)
　右二十九味細切酢漬密封一宿明旦以猪膏煎三
　上三下白芷色黄為藥成去滓攪數萬遍令色白以
　傅面慎風日良
又方
　　防風　　　芎藭　　　白芷　　　白􁀙蠶
　　蜀水花　　白斂　　　細辛　　　茯苓
　　藁本　　　萎蕤　　　青木香　　辛夷仁
　　當歸　　　土瓜根　　栝樓　(各三/分)桃仁(去皮/尖)
　　猪脂(二/升)　　鵝脂(一/升)　　羊腎脂(一/升)
　右十九味細切綿裹酒二升浸一日一夜便内脂中
　急火煎之三上三下然後緩火一夜藥成去滓以寒
　水石粉三分内脂中以栁木箆熟攪任用之(並出第/五巻中)
千金面膏去風寒令面光悅耐老去皺方
　　青木香　　白附子　　芎藭　　　白蠟
　　零陵香　　白芷　　　香附子(各二/兩)茯苓
　　甘松(各一/兩)　羊髓(一升半/鍊之)
　右十味以酒水各半升漬藥經宿煎三上三下候酒
　水氣盡膏成去滓收貯任用塗面作粧皯􁢡皆落
又方
　　玉屑　　　芎藭　　　土瓜根　　白芷
　　冬瓜仁　　木蘭皮　　萎蕤　　　桃仁(去/皮)
　　白附子(各四/兩)商陸根(五/分)　辛夷　　　莵絲子
　　藁本　　　白􁀙蠶　　當歸　　　黄耆
　　藿香　　　細辛　　　防風　　　麝香
　　青木香(各三/分)猪􁟷(三/具)　　蜀水花(一/合)　鷹屎白(一/合)
　　白狗脂(一/升)　鵝脂(一/升)　　熊脂(二/升)
　右二十七味細切以清酒漬一宿微火煎一日以新
　布絞去滓以塗面切慎風任用之(出第六/巻中)
崔氏蠟脂方
　　白蠟(十兩煉/令白)桃花　　　莵絲子　　白芷
　　木蘭皮　　細辛　　　辛夷仁　　白茯苓
　　土瓜根　　栝樓根　　白附子　　杜蘅
　　桃仁(去/皮)　　杏仁(去皮各/三分)蔓菁子油(二升/半)
　　羊髓　　　牛髓　　　鹿髓脂(各一/合)
　右十八味並細切以苦酒漬一宿用上件臘油髓脂
　等煎如面脂法其蔓菁油酒在前煎令煙出後始下
　蠟髓訖内諸藥候白芷色黄膏成任用每以澡豆洗
　面後以塗之
又常用臘脂方
　　蔓菁油(三/升)　甘松香(一/兩)　零陵香(一/兩)　辛夷仁(五/分)
　　白术(二/升)　　細辛(五/分)　　竹筎(一/升)　　竹葉(切五/合)
　　白茯苓(三/分)　蘼蕪花(三/分)　羊髓(半升以水浸/去赤脈錬之)
　　麝香(任/炙)
　右十二味切以綿裹酒浸經再宿絞去酒以脂中煎
　緩火令沸三日許香氣極盛膏成乃鍊蠟令白看臨
　熟下臘調瓷硬得所貯用之(出第九/巻中)
文仲療人面無光潤黒及皺常傅面脂方
　　細辛　　　萎蕤　　　黄耆　　　白附子
　　薯蕷　　　辛夷　　　芎藭　　　白芷(各一/分)
　　栝樓　　　木蘭皮(各二/分)猪脂(二十/鍊成)
　右十一味切以綿裹用少酒漬一宿内脂膏煎之七
　上七下别出一斤白芷煎色黄藥成去滓攪凝以傅
　面任用之亦主金瘡止血良
延年面脂方
　　白术　　　茯苓　　　杜蘅(各六/分)　萎蕤
　　藁本　　　芎藭　　　土瓜根　　栝樓(各五/分)
　　木蘭皮　　白􁀙蠶　　蜀水花　　辛夷仁
　　零陵香　　藿香(各四/兩)　莵絲子(八/分)　梔子花
　　麝香(酒浸/綿裹)　鷹屎白(各三/分)冬瓜仁(五/分)　桃仁(五合/並令)
　　(碎/)　　　　白蠟(三/兩)　　羊脂(腎邊者/一升)猪脂(三升/水浸)
　　(七日日/别易水)　　猪􁟷(一/具)　　白附子(四/分)
　右二十五味並細切酒二升取猪􁟷桃仁冬瓜仁綿
　裹内酒中挼令消絞取汁用漬藥一宿别煎猪脂令
　消去滓以鵝脂羊脂白蠟於鐺中用綿裹内鐺微火
　煎三上三下藥黄色去滓待澄候凝内鷹屎末攪令
　匀以塗面妙
又方
　　防風　　　萎蕤　　　芎藭　　　白芷
　　藁本　　　桃仁(去/皮)　　白附子(各六/分)茯苓(八/分)
　　細辛　　　甘松香　　零陵香(各二/分)當歸
　　栝樓(研各/四分)　蜀椒(五十/粒)　鸕鷀屎　　冬瓜仁(研/各)
　　(三/分)　　　　麝香(一/分)
　右十七味酒浸淹潤(一/)夕明日以綿薄寛裹之以白
　鵝脂三升羊脂三升並鍊成者以煎之於銅器中微
　火上煎使之沸勿使焦也乃下之三上看白附子色
　黄膏成去滓又入鐺中上火内麝香氣出仍麝香更
　以綿濾度之乃内栝樓仁桃仁冬瓜仁等脂并鷹屎
　鸕鷀屎粉等攪令調膏成待凝以瓷器貯栁木作槌
　子於鉢中研使輕虚得所生光研之無度數二三日
　研之方始好唯多則光滑任用
　　洗面藥方二首
千金翼面藥方
　　朱砂(研/)　　雄黄　　　水銀霜(各半/兩)胡粉(二/兩)
　　黄鷹屎(一/升)
　右五味合和洗浄面夜塗以一兩霜和面脂令稠如
　泥先於夜欲卧時以澡豆浄極洗面并手乾拭以藥
　塗面厚薄如尋常塗面厚薄乃以指細細熟摩之令
　藥與肉相入乃卧一上經五日五夜勿洗面止就上
　作粉即得要不洗面至第六夜洗面塗一如前法滿
　三度塗洗更不塗也一如常洗面也其色光浄與未
　塗時百倍佳(出第五/卷中)
延年洗面藥方
　　萎蕤　　　商陸根　　栝樓　　　杜若
　　滑石(各八/兩)　土瓜根　　芎藭　　　辛夷仁
　　甘松香(各三/兩)黄𤓰樓(五枚/去皮)白茯苓　　白芷(一/斤)
　　木蘭皮　　零陵香(各三/兩)麝香(二/兩)　　蓽豆(二/升)
　　冬𤓰　(二升/去皮)猪蹄(三/具)
　右十八味𢷬為散和蓽豆以水桃仁冬瓜仁黄瓜樓
　子揉之令碎猪蹄汁中挼令散和藥作餅子暴乾𢷬
　篩更和猪蹄汁又捻作餅更暴乾汁盡乃止𢷬篩為
　散稍稍以洗手面妙
　　面色光悦方五首
千金療人令面悅澤好顔色方
　　猪姬(三/具)　　蕪菁子(二/兩)　栝樓子(五/兩)　桃仁(三兩/去皮)
　右四味以酒和之𢷬如膏以傅面慎風日妙
又方
　　酒漬三月三日桃花服之好顔色治百病
又方
　　採三株桃花隂乾為散以酒飲服方寸匕日三令
　　面光悦如紅(出第六/巻中)
千金翼令面生光方
　　密陀僧以乳煎塗面即生光(出第五/卷中)
延年去風令光潤桃仁洗面方
　　桃仁(五合/去皮)
　右一味用粳米飯漿水研之令細以漿水𢷬取汁令
　桃人盡即休微温用洗面時長用極妙
　　令面色白方四首
千金療面黒不白浄方
　　白鮮皮　　白殭蠶　　芎藭　　　白附子
　　鷹屎白　　白芷　　　青木香　　甘松香
　　白术　　　白檀香　　丁子香(各三/分)冬瓜仁(五/合)
　　白梅(二七枚/去核)瓜子(一/兩)　　杏仁(三十枚/去皮)雞子白(七/枚)
　　大棗(三十枚/去核)猪姬(三/具)　　麵(三/升)　　　麝香(二分/研)
　右二十味先以猪姬和麵暴令乾然後合諸藥𢷬篩
　又以白豆屑二升為散旦用洗面手十日以上太白
　神驗(出第六/巻中)
文仲令人面白似玉色光潤方
　　羊脂　　　狗脂(各一/升)　白芷(半/升)　　烏喙(十四/枚)
　　大棗(十/枚)　　麝香(少/許)　　桃仁(十四/枚)　甘草(一尺/炙)
　　半夏(半兩/洗)
　右九味合煎以白芷色黄去滓塗面二十日即變五
　十日如玉光潤妙
又隠居效驗面黒令白去黯方
　　烏賊魚骨　細辛　　　栝樓　　　乾薑
　　蜀椒(各三/兩)
　右五味切以苦酒漬三日以成鍊牛髓二斤煎之以
　酒氣盡藥成作粉以塗面醜人亦變鮮妙光華
近效則天大聖皇后鍊益母草留顔方
　　用此草每朝將以洗手面如用澡豆法面上皯䵴
　　及老人皮膚兼皺等並展落浮皮皮落著手上如
　　白垢再洗再有效淳用此藥已後欲和澡豆洗亦
　　得以意斟酌用之初將此藥洗面覺面皮手滑潤
　　顔色光澤經十日許特異於女面經月餘生血色
　　紅鮮光澤異於尋常如經年乆用之朝暮不絶年
　　四五十婦人如十五女子俗名鬱臭此方仙人秘
　　之千金不𫝊即用藥亦一無不效世人亦有聞説
　　此草者為之皆不得真法今録真法如後可勿𫝊
　　之五月五日收取益母草暴令乾燒作灰取草時
　　勿令根上有土有土即無效燒之時預以水灑一
　　所地或泥一爐燒益母草良乆燼無取斗羅篩此
　　灰乾以水熟攪和溲之令極熟團之如雞子大作
　　丸於日裏暴令極乾訖取黄土泥泥作小鑪子於
　　地四邊各開一小孔子生剛炭上下俱著炭中央
　　著藥丸多火經一炊乆即微微著火燒之勿令火
　　氣絶絶即不好經一復時藥熟切不得猛火若藥
　　鎔變為瓷巴黄用之無驗火微即藥白色細膩一
　　復時出之於白瓷器中以玉搥研絹篩又研三日
　　不絶收取藥以乾器中盛深藏旋旋取洗手面令
　　白如玉女項頸上黒但用此藥揩洗並如玉色祕
　　之不可𫝊如無玉搥以鹿角搥亦得神驗
　　面皯方十三首
廣濟療面皯方
　　雄黄(七/分)　　雌黄(五分並以綿裹於/漿水中煮一日)　光明砂
　　密陀僧(五分内猪脂中煮/數沸煮訖洗用)真珠(三分/研末)　峭粉(三/分)
　　白􁀙蠶(三/分)　白及(三/分)　　茯苓(五/分)　　水銀(五分/和藥)
　　(末研令/消盡)
　右十味各研如粉訖相和又研之令匀少減取和猪
　脂面脂攪令調每夜用澡豆漿水洗去粧勿衝風及
　火
千金療面皯方
　　李子仁和雞子白塗上則落
又方
　　真白羊乳(三/升)羊􁟷(兩具以水漬/去皮細擘)　　　甘草(二兩/炙末)
　右三味相和一宿先以酢漿水洗面以生布拭之夜
　塗藥明旦以猪蹄湯洗却又依前為之即盡
又方
　　白附子末以水和塗上頻頻用即落盡
又方
　　桂心石薑末蜜和塗之
又方
　　杏仁酒浸皮脱𢷬如泥以絹囊裹夜則拭之效
又方
　　水和丹砂末服方寸匕男女七日皆色白也
又方
　　美酒浸雞子三枚蜜封四七日成塗面浄好無比
又方
　　狗杞根(一百/斤)生地黄(三十/斤)
　右二味先下篩狗杞又𢷬碎地黄暴乾合下篩空腹
　服方寸匕日三效
文仲療皯令人面皮薄如蕣萆方
　　鹿角尖(取實白處於平石上以水/磨之稍濃取一升二合)　　乾薑(一/两)
　右二味𢷬篩乾薑以和鹿角汁攪使調每夜先以煖
　漿水洗面軟帛拭乾取上白蜜塗面以手摩使蜜盡
　手指不粘為候後塗藥平明還以煖漿水洗之二三
　日顔色驚人塗藥不用過見風日妙
救急療面皯方
　　芍藥　　　茯苓　　　杏仁(去/皮)　　防風
　　細辛　　　白芷(各一/兩)　白蜜(一/合)
　右七味𢷬為散先以水銀霜傅面三日方始取前件
　白蜜以和散藥傅面夜中傅之不得見風日向曉任
　意作粉能常用大佳每夜先須漿水洗面後傅藥
古今録驗療面皯方
　　取白蜜和茯苓粉傅面七日愈
又療面皯黯蘇合煎方
　　蘇合香　　麝香　　　白附子(炮/)　女菀
　　蜀水花(各二/兩)青木香(三/兩)　雞舌香　　鸕鷀屎(各/一)
　　(兩/)
　右八味先取糯米二升淅硬炊一斗生用一斗合醇
　酢用水一斛五斗稍稍澄取汁合得一斛煮並令沸
　以綿裹諸藥内著沸漿中煎得三升藥熟以澡豆洗
　皯處令燥以藥傅皯上日再欲傅藥常以酢漿水洗
　面後塗藥塗藥至三四合皯處當小急痛皯處微微
　剥去便白以漿三洗三傅玉屑膏訖白粉之若急痛
　勿怪痒勿搔之但以粉粉上面按抑痒處滿百日可
　用脂胡粉取差
　　面皯黯方二十一首
肘後療面多皯黯如雀卵色者方
　　以苦酒漬白木以拭面上即漸漸除之
又方
　　以羚羊膽酒二升合煮三沸以塗拭之日三差
又方
　　羊膽猪頭細辛末煎三沸塗面平旦以醋漿水洗
　　之
又方
　　茯苓白石脂等分末和蜜塗之日三除去
文仲療皯黯方
　　杏仁去皮𢷬末雞子白和塗經宿拭之
又方
　　桃花瓜子各等分𢷬以傅面
又方
　　茯苓末以蜜和傅之
備急療皯黯方
　　雞子(一枚/去黄)　硃砂末(一/兩)
　右二味硃砂末内雞子中封固口與雞同令伏鶵候
　雞雛出即取之以塗面立去也
又方
　　七月七日取露蜂房子於漆杯中漬取汁重濾絞
　　之以和胡粉塗
又去黯􁀙方
　　桑灰　　　艾灰(各三/升)
　右二味以水三升淋之又重淋三遍以五色帛内中
　合煎令可丸以傅黯上則爛脱乃以膏塗之并滅瘢
　痕甚妙
小品療面黯滅瘢痕除皯去黒􁀙方
　　薺苨(二/分)　　桂心(一/分)
　右二味𢷬篩以酢漿水服方寸匕日一止即脱又服
　梔子散差(千金治/面靤)
千金療面皯黯令悦白潤好及手方
　　猪蹄(二具治如食法白粱米一升汰令升/浄以水五升煮蹄爛澄取清汁三)白茯苓
　　商陸(各五/兩)　萎蕤　　　藁本　　　白芷(各三/兩)
　右六味以猪蹄汁并桃人一升合煮取二升去滓以
　白瓷器中貯之内甘松零陵香各一兩以綿裹漬以
　傅之
又澡豆方
　　猪􁟷(五具/乾之)　白茯苓　　藁本　　　白芷(各四/兩)
　　甘松香　　零陵香(各三/兩)白商陸(五/兩)　大豆末(二/升)
　　(絹/篩)　　　　藋灰(一斗/火鍊)
　右九味𢷬篩調和訖收貯稍稍取前瓷中汁和以洗
　手面只用煖酢漿洗浄後任意水洗如常八月九月
　則合冷處貯之至三月已後勿用神良
又䵴皯面方
　　沈香　　　牛黄　　　薰陸香　　雌黄
　　鷹屎(各三/分)　丁香(一分/末)　水銀(一/兩)　　玉屑(三/分)
　右八味作粉以蜜和塗之
又䵴面内外療方
　　以成鍊松脂為末温酒服二合日三服盡二升即
　　差
又方
　　白芷　　　白蠟(各八/兩)　白附子　　辛夷
　　烏頭(炮/)　　防風　　　藿香　　　商陸(各二/分)
　　藁本　　　萎蕤(各四/兩)　零陵香(三/分)　麝香(一/分)
　　牛脂(一/升)　　鵝脂(一/升)　　羊脂(五/合)　　麻油(二/合)
　右十六味細剉以酢漬浹浹然一宿以諸脂油煎白
　芷色黄膏成以皂莢湯洗面傅之日三差
又療面䵴方
　　白礬(燒汁/盡)　硫黄　　　白附子(各一/分)
　右三味𢷬篩以酢一盞漬之一宿夜浄洗面塗之勿
　見風白如雪也(翼/同)
又方
　　雞子(三/枚)　　丁香(一/兩)　　醋(一/升)
　右三味漬七日取雞子白研丁香胡粉一兩和之洗
　面夜以藥塗之甚妙
又方
　　羚羊膽　　牛膽
　右二味以醋二升合煮三沸塗之差
千金翼面藥方療皯䵴及㾦瘰并皮膚皴劈方
　　防風　　　藁本　　　辛夷　　　芍藥
　　商陸根　　白芷　　　牛膝　　　當歸
　　細辛　　　蜜陀僧　　芎藭　　　獨活
　　萎蕤　　　木蘭皮　　零陵香　　雞舌香
　　丁香　　　麝香　　　真珠(各一/兩)　蕤仁
　　杏仁(二兩/去皮)　臘月猪脂(三升/鍊)　　　　油(一/升)
　　麞鹿腦(各一具無/以羊腦充)　　　牛髓(五/升)
　右二十五味先以浸腦髓使白藿香已上㕮咀如麥
　豆乃於腦髓脂油中煎三上三下以綿絞濾去滓入
　麝香及真珠末等研攪千遍凝即塗面上(謹按千金/翼云二十)
　(九味遂以諸本并千金翼𢾗之但二十五味/右云藿香以上㕮咀恐并藿香更有三味)
必效療䵴皯令面白悦澤白附子膏方
　　白附子　　青木香　　丁香(各一/兩)　商陸根(一/兩)
　　細辛(三/兩)　　酥(半/升)　　　羊脂(三/兩)　　蜜陀僧(一/兩)
　　(研/)　　　　金牙(三/兩)
　右九味以酒三升漬一宿煮取一升去滓内酥煎一
　升膏夜塗面上旦起温水洗不得見大風日差
　　面皯皰方一十五首
劉涓子療面皯皰麝香膏方
　　麝香(三/分)　　附子(一兩/炮)　當歸　　　芎藭
　　細辛　　　杜蘅　　　白芷　　　芍藥(各四/分)
　右八味切以臘月猪膏一升半煎三上三下去滓下
　香膏以傅皰上日三差
肘後療年少氣盛面生皯靤方
　　冬瓜子　　冬葵子　　柏子仁　　茯苓(各等/分)
　右四味為散食後服方寸匕日三服
又方
　　黄連(一/斤)　　木蘭皮(十/兩)　猪肚(一具治/如食法)
　右三味㕮咀二味内肚中蒸於二斗米下以熟切暴
　乾𢷬散食前以水服方寸匕日再
又方
　　麻黄(三/兩)　　甘草(二兩/炙)　杏仁(三兩去/尖皮)
　右三味𢷬篩酒下一錢匕日三服
又方
　　黄連(二/兩)　　蛇牀子(四/合)
　右二味𢷬末以面脂和塗面日再差
文仲療面皯靤方
　　胡粉水銀以臘月猪脂和傅之
又方
　　熟研水銀向夜塗之平明拭却三四度差
又方
　　土瓜根𢷬以胡粉水銀青羊脂合塗面皯處當差
備急療面皯靤方
　　糜脂塗拭面上日再
又方
　　鷹屎白(二/分)　胡粉(一/分)
　右二味以蜜和傅面上差
又主少年面上起細靤方
　　挼上浮萍㩉之可飲少許汁良(通按疑缺/一水字)
又方
　　以三年苦酒漬雞子三宿當軟破取塗之差
古今録驗療面皯靤及産婦黒䵴如雀卵色羊膽膏方
　　羊膽(一/枚)　　猪脂(一/合)　　細辛(一/分)
　右三味以羊膽煎三上三下膏成夜塗傅早起洗以
　漿水洗去驗
又療面䵴靤皯玉屑膏方
　　玉屑　　　珊瑚　　　木蘭皮(各三/兩)辛夷(去/毛)
　　白附子　　芎藭　　　白芷(各二/兩)　牛脂(五/兩)
　　冬瓜仁(十/合)　桃仁(一/升)　　猪脂(五/合)　　白狗脂(二/斤)
　　商陸(一/升)
　右十三味切煎三上三下白芷色黄其膏成洗面塗
　膏神驗
又療面黑似土皯靤白藍脂方
　　白藍(一/分)　　白礬(一分/燒)　石脂(一/分)　　杏仁(半分/去尖)
　　(皮/)
　右四味𢷬篩雞子和夜塗面明旦以井花水洗之白
　藍即白斂也甚妙老與少同
　　面皻靤方一十三首
劉涓子療面皻靤木蘭膏方
　　木蘭皮　　防風　　　白芷　　　青木香
　　牛膝　　　獨活　　　藁本　　　芍藥
　　白附子　　杜蘅　　　當歸　　　細辛
　　芎藭(各一/兩)　麝香(二/分)
　右十四味剉以臘月猪脂二升微火煎三上三下絞
　去滓入麝香調以傅面上妙(出第五/巻中)
肘後療面及鼻病酒皻方
　　木蘭皮(一斤漬酒用三年/者百日出暴乾)梔子仁(一/斤)
　右二味合𢷬為散食前以漿水服方寸一匕日三良
　(千金翼木蘭皮五/兩梔子仁六兩)
又方
　　鸕鷀矢末以臘月猪膏和塗之(千金/同)
又方
　　真珠　　　胡粉　　　水銀(等/分)
　右三味以猪膏研令相和塗之佳
又方
　　馬藺子花𢷬封之佳
集驗療面上皻靤皯䵴方
　　蒺藜子　　梔子仁　　豉(各一/升)
　右三味𢷬合如泥以醶漿和如泥臨卧以塗面上日
　未出便洗差(千金有木蘭皮/一斤翼云半斤)
又木蘭散方
　　木蘭皮(一/斤)
　右一味以三年酢漿漬之百日出於日中暴之𢷬末
　服方寸匕日三
古今録驗主靤方
　　雄黄　　　峭粉(末/)　　水銀(並等/分)
　右三味以臘月猪脂和以傅面靤上差止
又卒得面靤方
　　土瓜根　　水銀　　　胡粉　　　青羊脂(等/分)
　右四味為粉和傅面靤上差止
又方
　　胡粉(二/兩)　　水銀(二/分)
　右二味和猪脂研匀以傅之(千金/同)
又男女靤面生瘡方
　　黄連(二/兩)　　牡礪(三兩/熬)
　右二味𢷬篩以粉瘡上頻傅之即差
又療面靤痒腫白附子散方
　　白附子　　青木香　　由跋(各二/兩)　麝香(二/分)
　右四味為散以水和塗面(千金翼有/細辛二兩)
又療面靤氣甚如麻豆瘡痛搔之黄汁出及面黒色黯
黮不可去之葵子散方
　　冬葵子　　柏子　　　茯苓(等/分)
　右三味為散以酒服方寸匕日三差(千金翼有/冬瓜子)
　　面粉滓方四首
千金療面粉滓方
　　礬石(熬汁/盡)
　右一味以酒和塗之三數度佳甚妙
備急療婦人面上粉滓赤膏方
　　光明砂(四分/研)麝香(二/分)　　牛黄(半/分)　　水銀(四分/以面)
　　(脂和/研)　　　雄黄(三/分)
　右五味並精好藥𢷬篩研如粉以面脂一升内藥中
　和攪令極調一如傅面脂法以香漿水洗傅藥避風
　經宿粉滓落如蔓菁子狀此方秘不傳
又主去粉滓皯䵴方
　　白斂　　　白石脂　　杏仁(各等/分)
　右三味𢷬散以雞子白和以井花水洗傅之三五遍
　即差
又方
　　黄芪　　　白术　　　白斂　　　萎蕤(各十/一分)
　　商陸　　　蜀水花　　鷹屎白(各一/兩)防風
　　芎藭　　　白芷　　　細辛　　　白附子(炮/)
　　杏仁(去皮/尖)　青木香(各六/分)
　右十四味𢷬為粉以雞子白和之作挺子暴乾研之
　以漿水和塗夜傅朝洗差(出第六/巻中)
　　化面方二首
張文仲療化面方
　　真珠(研/)　　光明砂(研/)　冬瓜仁(各二/分)水銀(四/分)
　右四味以四五重絹袋盛於銅鐺中以酢漿水微火
　煮一宿一日始堪用取水銀和面脂熟研使消合珠
　冬瓜子末更和調以傅面取差為度
備急面上􁀙礧子化面仍令光潤皮急方
　　土瓜根
　右一味𢷬末以漿水和令調入夜以漿水洗面塗藥
　旦洗却即差
　　雜療面方六首
肘後療面生㾦瘰如麻子中有粟核方
　　石灰以水漬之才淹以米一把置上令米釋陶取
　　一一置㾦瘰上當漸拭之軟乃爪出粟以膏藥傅
　　之即差
千金療面上風方
　　玉屑(研/)　　蜜陀僧(研令/如粉)珊瑚(研各二/大兩)白附子(三/兩)
　右四味細研如粉用酥和夜塗面上旦洗差(出第六/巻中)
千金翼芎藭湯主面上及身體風搔痒方
　　麻黄(十分/去節)　芎藭　　　白术　　　吳茱茰
　　防風　　　枳實(炙/)　　羌活(各二/兩)　薯蕷(四/兩)
　　蒺藜子(六/兩)　鳥喙(二兩/炮)　甘草(二兩/炙)　生薑(六/分)
　右十二味切以水九升七合煮取二升五合去滓分
　服甚妙驗
又洗方
　　蒴藋根　　蒺藜　　　景天葉(各一/兩)蛇床子(五/兩)
　　玉屑(二/兩)
　右五味以水一斗煮取三升稍稍洗之慎風日差
又急面皮方
　　火猪蹄(一具治/如食法)
　右一味以水二升清漿水一升煎成膠以洗面又和
　澡豆塗面以漿水洗令面皮急矣(出第五/巻中)
蘇澄去面皯及粉皻方
　　取三年大酢二升漬雞子五枚七日雞子當軟如
　　泥去酢瀉著瓷器中以胡粉兩雞子許和研如膏
　　盖口蒸之於五斗米下熟藥成封之勿泄氣夜欲
　　卧時研塗面靤粉刺上旦以漿水洗面日别如此
　　百日差勿見風效
　　頭風白屑方四首
廣濟療頭風白屑痒髮落生髮主頭腫旋悶蔓荆子膏
方
　　蔓荆子(一/升)　生附子(三十/枚)羊躑躅花(四/兩)葶藶子(四/兩)
　　零陵香(二/兩)　蓮子草(一/握)
　右六味切以綿裹用油二升漬七日每梳頭常用之
　若髮稀及秃處即以鐡精一兩以此膏油於瓷器中
　研之摩秃處其髮即生也
延年松葉膏療頭風鼻塞頭旋髮落白屑風痒並主之
方
　　松葉(切一/升)　天雄(去/皮)　　松脂　　　杏仁(去/皮)
　　白芷(各四/兩)　莽草　　　甘松香　　零陵香
　　甘菊花(各一/兩)秦芁　　　獨活　　　辛夷仁
　　香附子　　藿香(各二/兩)　烏頭(去/皮)　　蜀椒(汗/)
　　芎藭　　　沈香　　　青木香　　牛膝(合三/兩)
　　躑躅花(一兩半/並剉)
　右二十一味㕮咀以苦酒三升浸一宿以生麻油一
　斗微火煎三上三下苦酒氣盡膏成去滓濾盛貯以
　塗髮根日三度摩之
又療頭痒搔之白屑起方
　　大麻仁(三升/𢷬碎)秦椒(二/升)
　右二味𢷬内泔汁中漬之一宿明旦濾去滓温以沐
　髮訖用後方白芷一斤雞子三枚芒硝一升三味以
　水四升煮取三升去滓停小冷内雞子清及硝攪令
　調更温令熱分為三度澤頭覺頭痒即作洗之不過
　三度永除
又療頭風髮落或頭痒腫白屑方
　　蔓荆子(一升/碎)防風(三/兩)　　寄生(三/兩)　　秦椒(一/兩)
　　大麻仁(一/升)　白芷(四/兩)
　右六味切以水一斗五升煮取一斗去滓以洗頭三
　四度差加芒硝一升亦妙
　　沐頭去風方五首
集驗療頭風方
　　甘菊花　　獨活　　　茵芋　　　防風
　　細辛　　　蜀椒　　　皂莢　　　桂心
　　杜蘅　　　莽草
　右十味分等水煮以沐頭必效
又主風頭沐湯方
　　猪椒根(三/兩)　麻黄根　　茵芋　　　防風(各二/兩)
　　細辛
　右五味切以水二斗煮取一斗以沐頭甚妙
又主頭風搔之白屑起雞子沐湯方
　　新生烏雞子(三/枚)
　右一味以五升沸湯揚之使温温破雞子内中攪令
　匀分為三度沐令髮生去白屑風痒差
必效沐髮方
　　取生柏葉細剉一斗煮取湯沐髮妙
又方
　　取杏仁烏麻子二味𢷬以水投濾取汁並𢷬用甚
　　妙
　　頭風白屑兼生髮方八首
廣濟療頭風白屑生髮白令黒方
　　浮木子(五升未識以九月九日/已前採臨時𢷬末去子)　　　鐵精(四/兩)
　　零陵香(二/兩)　丁香子(二/兩)
　右四味細切以絹袋盛用生麻油二升漬經二七日
　洗頭訖每日塗之方驗
集驗療頭風痒白屑風頭長髮膏方
　　蔓荆子　　附子(炮/)　　細辛　　　石南草
　　續斷　　　皂莢　　　澤蘭　　　防風
　　杏仁(去/皮)　　白芷　　　零陵香　　藿香
　　馬鬐膏　　熊脂　　　猪脂(各二/兩)　松葉(切半/升)
　　莽草
　右十七味㕮咀以苦酒漬一宿明旦以脂膏等煎微
　微火三上三下以白芷色黄膏成用以塗頭中甚妙
又療頭風痒白屑生髮膏方
　　烏喙　　　莽草　　　石南草　　細辛
　　皂莢　　　續斷　　　澤蘭　　　白术
　　辛夷　　　白芷　　　防風(各二/兩)　柏葉(切二/升)
　　松葉(切二/升)　猪脂(四/升)
　右十四味以苦酒浸一宿以脂煎三上三下膏成去
　滓濾收沐髮了以塗之妙(千金/同)
崔氏松脂膏療頭風鼻塞頭旋髮落復生長髮去白屑
方
　　松脂　　　白芷(各四/兩)　天雄　　　莽草
　　躑躅花(各一/兩)秦芁　　　獨活　　　烏頭
　　辛夷仁　　甘松香　　零陵香　　香附子
　　藿香　　　甘菊花(各二/兩)蜀椒　　　芎藭
　　沈香　　　牛膝　　　青木香(各三/兩)松葉(切一/升)
　　杏仁(四兩去/皮碎)
　右二十一味切以苦酒二升半漬一宿用生麻油九
　升微火煎令酒氣盡不咤去滓以摩頂上髮根下一
　摩之每摩時初夜卧摩時不用當風晝日依常檢校
　東西不廢以差為度
又蓮子草膏療頭風白屑長髮令黒方
　　蓮子草(汁二/升)松葉　　　青桐白皮(各四/兩)
　　棗根白皮(三/兩)防風　　　芎藭　　　白芷
　　辛夷仁　　藁本　　　沈香　　　秦芁
　　商陸根　　犀角(屑/)　　青竹皮　　細辛
　　杜若　　　蔓荆子(各二/兩)零陵香　　甘松香
　　白术　　　天雄　　　柏白皮　　楓香(各一/兩)
　　生地黄(汁五/升)生麻油(四/升)　猪鬃脂(一/升)　馬鬐膏(一/升)
　　熊脂(二/升)　　蔓青子油(一/升)
　右三十味細切以蓮子草汁并生地黄汁浸藥再宿
　如無蓮子草汁如地黄汁五小升浸藥於微火上内
　油脂等和煎九上九下以白芷色黄膏成布絞去滓
　欲塗頭先以好泔沐髮後以傅頭髮摩至肌又洗髮
　取棗根白皮剉一升以水三升煮取一升去滓以沐
　頭髮塗膏驗(出第二/巻中)
延年療頭風白屑風痒長髮膏方
　　蔓荆子　　附子(去/皮)　　澤蘭　　　防風
　　杏仁(去/皮)　　零陵香　　藿香　　　芎藭
　　天雄　　　辛夷(各二/兩)　沈香(一/兩)　　松脂
　　白芷(各二/兩)　馬鬐膏　　松葉(切/)　　熊脂(各一/兩)
　　生麻油(四/升)
　右十七味以苦酒漬一宿以脂等煎緩火三上三下
　白芷色黄膏成去滓濾收貯塗髮及肌中摩之日三
　兩度差
又療熱風衝髮髮落生髮膏方
　　松葉(切/)　　蓮子草(切/)　鍊成馬鬐膏棗根皮(切/各)
　　(一/升)　　　　韭根(切/)　　蔓荆子(碎各/三合)竹瀝
　　猪脂(各二/升)　防風　　　白芷(各二/兩)　辛夷仁
　　吳藍　　　升麻　　　芎藭　　　獨活
　　寄生　　　藿香　　　沈香　　　零陵香(各/一)
　　(兩/)
　右十九味以棗根煮汁竹瀝等浸一宿以脂等煎之
　候白芷色黄膏成以塗頭髮及頂上日三五度妙
古今録驗生髮及療頭風痒白屑膏方
　　烏喙　　　莽草　　　細辛　　　續斷
　　石南草　　辛夷仁　　皂莢　　　澤蘭
　　白术　　　防風　　　白芷(各二/兩)　柏葉
　　竹葉(切各/一升)　猪脂(五/升)　　生麻油(七/升)
　右十五味以苦酒漬一宿以油脂煎候白芷色黄膏
　成濾捩收以塗頭髮先沐洗後用之妙
　　生髮膏方一十一首
廣濟生髮方
　　蓮子草(汁一/大升)熊白脂(一大/合)豬鬐膏(一/合)　生麻油(一/合)
　　柏白皮(切三/合)山韭根(切三/合)瓦衣(切三/合)
　右七味以銅器煎之候膏成去滓收貯每欲梳頭塗
　膏令頭肌中髮生又黒
又生髮膏方
　　細辛　　　防風　　　續斷　　　芎藭
　　皂莢　　　柏葉　　　辛夷仁(各一兩/八銖)
　　寄生(二兩/九銖)　澤蘭　　　零陵香(各二兩/十六銖)
　　蔓荆子(四/兩)　桑根汁(一/升)　韭根汁(三合/三勺)竹葉(切六/合)
　　松葉(切六/升)　烏麻油(四大/升)白芷(六兩十/六銖)
　右十七味以苦酒韭根汁漬一宿以綿裹煎微火三
　上三下白芷色黄去滓濾以器盛之用塗摩頭髮日
　三兩度
深師療頭風烏喙膏生髮令速長而黒光潤方
　　烏喙　　　莽草　　　石南草　　續斷
　　皂莢(去皮/子熬)　澤蘭　　　白术(各二/兩)　辛夷仁(一/兩)
　　柏葉(切半/升)　猪脂(三/升)
　右十味以苦酒漬一宿以脂煎於東向竈釡中以葦
　薪煎之先致三堆土每三沸即下致一堆土候沸定
　却上至三沸又置土堆上三畢成膏訖去滓置銅器
　中數北向屋溜從西端至第七溜下埋之三十日藥
　成小兒當刮頭日三塗大人數沐沐已塗之甚驗
千金療脈極虚寒髮墮落安髮潤方
　　桑根白皮(切一/升)
　右一味淹漬煮五六沸去滓以洗沐髮數數為之不
　復落也
又方
　　麻子(三升/碎)　白桐葉(切一/把)
　右二味以泔汁二升煮取八九沸去滓洗沐頭髮不
　落而長也(翼/同)
又生髮膏方
　　胡麻油(一/升)　鴈脂(一/合)　　丁子香　　甘松香(各/一)
　　(兩/半)　　　　吳藿香　　細辛　　　椒(各二/兩)
　　澤蘭　　　白芷　　　牡荆子　　苜蓿香
　　大麻子(各一/兩)芎藭　　　防風　　　莾草
　　杏仁(各三兩/去皮)竹葉(切五/合)
　右十七味切以酢漬一宿煎之以微火三上三下白
　芷色黄膏成去滓以塗髮及頂尤妙(出第十/三巻中)
千金翼生髮膏令髮速長黒傅藥時特忌風方
　　烏喙　　　莽草　　　續斷　　　皂莢(去皮/子)
　　澤蘭　　　竹葉　　　細辛　　　白术(各二/兩)
　　辛夷　　　防風(各一/兩)　柏葉(切四/兩)　杏仁(别/𢷬)
　　松葉(各三/兩)　猪脂(三/升)
　右十四味先以米酢漬一宿以脂煎三下三上膏成
　去滓塗髮及頂上
又長髮方
　　蔓荆子(三/升)　大附子(二/枚)
　右二味以酒一斗二升漬之以瓷器盛之封頭二十
　日取雞脂煎以塗之澤以汁櫛髮十日長一尺勿近
　面塗驗
又生髮附子松脂膏方
　　附子　　　松脂(各二/兩)　蔓荆子(四兩/𢷬篩)
　右三味以烏雞脂和瓷器盛密縛頭於屋北隂乾百
　日藥成馬鬐膏和以傅頭如澤勿近面驗
又生髮牆衣散方
　　牆衣(五合暴/乾𢷬末)鐡精(一/合)　　合歡木灰(二/合)水萍末(三/合)
　右四味𢷬研末以生油和少許如膏以塗髮不生處
　日夜再即生髮效(並出第/五巻中)
近效生髮方
　　蔓荆子　　青箱子　　蓮子草(各一/分)附子(一/枚)
　　碎頭髮灰(二/匕)
　右五味以酒漬内瓷器中封閉經二七日藥成以烏
　雞脂和塗之先以泔洗後傅之數日生長一尺也
　　生眉毛方二首
千金生眉毛方
　　爐上青衣　鐡生(分/等)
　右二味以水和塗之即生甚妙
又方
　　七月烏麻花隂乾末生烏麻油二味和塗眉即生
　　妙
　　令髮黒方八首
深師療生髮黒不白澤蘭膏方
　　細辛　　　續斷　　　皂莢　　　石南草
　　澤蘭　　　厚朴　　　烏頭　　　莽草
　　白术(各二/兩)　蜀椒(二/升)　　杏仁(半升/去皮)
　右十一味切以酒漬一宿以鍊成猪脂四斤銅器中
　向東炊竈中煎三上三下膏成絞去滓拔白者以辰
　日塗藥皆出黒髮十日效
又生長髮令黒有黄白者皆黒魏文帝用效秘之方
　　黄芪　　　當歸　　　獨活　　　芎藭
　　白芷　　　芍藥　　　莽草　　　防風
　　辛夷仁　　乾地黄　　藁本　　　蛇銜(各一/兩)
　　薤白(切半/升)　烏麻油(四升/半)馬鬐膏(二/升)
　右十五味切以微火煎三上三下白芷黄膏成去滓
　洗髮訖後塗之
千金令白髮還黒方
　　隴西白芷(一/升)旋復花　　秦椒(一/升)　　桂(一/尺)
　右四味下篩以井華水服方寸七日三三十日白髮
　還黒禁房室
又方
　　烏麻九蒸九暴𢷬末以棗膏和丸乆服之(翼/同)
又方
　　取黒椹水漬之頻沐髮即黒效可塗𫝊之
又方
　　取生麻油浸烏梅塗髮良
又方
　　以鹽湯洗沐以生麻油和蒲葦灰傳之常用效(出/第)
　　(十三/巻中)
千金翼瓜子散主頭髮早白又虚勞腦髓空竭胃氣不
和諸藏虚絶血氣不足故令人髮早白少而生蒜髮及
憂愁早白逺視􁲑􁲑得風淚出手足煩熱恍惚忘誤連
年下痢服之一年後大驗方
　　瓜子(一/升)　　白芷　　　松子(去/皮)　　當歸
　　芎藭　　　甘草(炙各/二兩)
　右六味𢷬散食後服方寸匕日三酒漿湯飲任性服
　之忌如常法(出第五/巻中)
　　拔白髮良日并方三首
千金翼白髮令黒方
　　八角附子(一/枚)大酢(半/升)
　右二味於銅器中煎兩沸内好礬石大如碁子許一
　枚消盡内香脂三兩和令相得攪至凝内竹筒内拔
　白髮以膏塗拔根即生黒髮也(出第五/巻中)
備急拔白毛令黒毛生方
　　拔去白毛以好白蜜敷拔處即生黒毛眉中無毛
　　以鐡挑傷敷蜜亦生眉毛比見諸人以石子研丁
　　香汁拔白毛訖急手以敷孔中即生黒毛此法神
　　驗
延年拔白髮良日
　　正月四日二月八日三月十二十三日兩日並得
　　四月十六日五月二十日六月二十四日七月二
　　十八日八月十九日九月十五日十月十日十一
　　月十日十二月十日右並以日正午時拔當日不
　　得飲酒食肉五辛經一抜已後黒者更不變(千金/同)
　　變白髮染髮方五首
范汪王子喬服菊増年變白方
　　菊以三月上寅日採名曰五英六月上寅日採名
　　曰容成九月上寅日採名曰金精十二月上寅日
　　採名曰長生者根莖也隂乾百日取等分以成日
　　合𢷬千杵下篩和以蜜丸如梧桐子日三服七丸
　　百日身體潤一年白髮變黒二年齒落復生三年
　　八十者變童兒
又染髮方
　　胡粉(一/分)　　白灰(一/分)
　右二味以雞子白和先以泔漿洗令浄後塗之即急
　以油帛裹之一宿以澡豆洗却黒軟不絶甚妙
必效染白髪方
　　揀細粒烏豆(四/升)
　右一味以醋漿水四斗煮取四升去却豆以好灰汁
　浄洗髮待乾以豆汁熱塗之以油帛裹之經宿開之
　待乾即以熊脂塗揩還以油帛裹即黒如漆一塗三
　年不變妙驗
又方
　　𢷬木槿葉以熱湯和汁洗之亦佳
近效換白髮及􁩂方(嚴中書處/得云驗)
　　熊脂(二大兩臘/月者佳)　　　　白馬鬐脂(一兩細切熬/之以綿濾絞)
　　(汁/)　　　　婆羅勒(十顆其狀似尖齊于去皮取/汁但以指甲搯之即有汁)
　　生薑(一兩亦鐺/中熬之)　　　　母丁香(半大/兩)
　右五味二味𢷬為末其脂鍊濾之以藥末相和令匀
　取一小槐枝左攪數千遍少頃即凝或似膏即拔白
　髮以辰日良以槐枝㸃藥拔一條即以藥令入髮眼
　孔中以措頭熟揩之令藥入十餘日便黒髮生此方
　妙
　　髮黄方三首
肘後髮黄方
　　臘月猪脂膏和羊矢灰蒲灰等分傅黒也(千金并/翼同)
千金髮黄方
　　大豆(五/升)　　醋漿水(二/斗)
　右二味煮取五升汁淋之頻為之黒(翼/同)
千金翼療髮黄方
　　熊脂塗髮梳之散頭入牀底伏地一食頃即出便
　　盡黒不過一升脂驗
　　頭髮秃落方一十八首
深師療髮白及秃落茯苓术散方
　　白术(一/斤)　　茯苓　　　澤瀉　　　猪苓(各四/兩)
　　桂心(半/斤)
　右五味𢷬散服一刀圭日三食後服之三十日髮黒
又療秃頭方
　　蕪菁子末和酢傅之日一兩度(千金/同)
又方
　　麻子(二升熬/焦末)
　右一味以猪脂和塗之髮生為度(千金/同)
又方
　　東行棗根(長三尺以/中央空)
　右一味以甑中心蒸之以器承兩邊汁以傅頭即生
　髮良(千金同肘後/作桑根良)
又方
　　麻子(三/升)
　右一味𢷬末研内泔中一宿去滓以沐髮便生
又方
　　取爛熟黒椹(二/升)
　右一味於瓷瓶中三七日化為水以塗洗之髮生妙
　(千金/同)
又療髮秃落生髮膏方
　　馬鬐膏　　驢鬐膏　　猪脂　　　熊脂
　　狗脂(鍊成各/半合)升麻　　　防風　　　薺苨(各二/兩)
　　蜣蜋(四/枚)　　莽草　　　白芷(各/兩)
　右十一味以脂煎諸藥三上三下膏成去滓收以塗
　之(千金并/翼同)
又主髮落生髮方
　　大黄(六/分)　　蔓荆子(一/升)　白芷　　　防風
　　附子　　　芎藭　　　莽草　　　辛夷
　　細辛　　　椒　　　　當歸　　　黄芩(各一/兩)
　　馬鬐膏(五/合)　猪膏(三/升)
　右十四味煎之以白芷色黄先洗後傅之驗
又主風頭毛髮落不生方
　　取鐡上生衣研以臘月豬脂塗之并主眉毛落悉
　　生(千金云合/煎三沸)
又長髮方
　　麻子一升熬令黒押取油以傅頭長髮鷹脂尤妙
　　(千金/同)
又方
　　多取烏麻花瓷甕盛密盖封之深埋之百日出以
　　塗髪易長而黒妙
千金療髮落不生方
　　取羊糞灰淋汁洗之三日一洗不過十洗大生(翼/同)
千金療髪落方
　　柏葉(一/升)　　附子(二/兩)
　右二味𢷬以猪脂和作三十丸每洗頭時即内一丸
　於泔中洗髮即不落其藥以布裹蜜器貯勿令漏泄
　之
又療髮落不生方
　　取石灰三升水拌並令濕炒令極熱以絹袋盛之
　　取好酒三升漬之密封冬二七日春秋七日取酒
　　温服一合常令酒氣相接七日落止百日服終身
　　不落新髮旋生
又方
　　取桑根白皮一石水一石煮五沸以沐頭三遍即
　　落止(並出第/五巻中)
必效療頭一切風髮秃落更不生主頭中二十種病頭
眩面中風以膏摩之方
　　䕡茹(三兩半/去皮)細辛　　　附子(各二/兩)　桂心(半/兩)
　右四味𢷬篩以猪膏勿令中水去上膜及赤脈二十
　兩𢷬令脂銷盡藥成𢷬訖仍研恐其中有脂膜不盡
　以生布絞掠取以密器貯之先用桑柴灰汁洗髮令
　浄方云桑灰兩日洗待乾以藥摩須令入肉每日須
　摩如非十二月合則用生烏麻油和極效
近效韋慈氏療頭風髮落并眼暗方
　　蔓荆實(三兩/研)桑生寄生　桑根白皮(各二/两)
　　韭根(切三/合)　白芷(二/兩)　　甘松香　　零陵香(各/一)
　　(兩/)　　　　馬鬐膏(三/合)　烏麻油(一/升)　甘棗根白
　　皮汁(三/升)　　松葉(切二合/五粒者)
　右十一味細切諸藥内棗根汁中浸一宿數數攪令
　調濕匝已後旦内油脂中緩火煎之勿令火熱三五
　日候棗汁竭白芷色黄膏成去滓每日揩摩鬢髮及
　梳洗其藥浸經宿臨時以綿寛裹煎之膏成去滓綿濾以
　新瓷瓶盛稠濁者即先用却不堪乆停特物近手糜壤也
又宜服防風蔓荆子丸方
　　防風　　黄連　　乾地黄(各十/六分)甘皮(六/分)萎蕤(十/分)
　　甘草(八分/炙)茯神(十二/分)蔓荆子(二十/分)大黄(八分錦/文者)
　右九味𢷬篩蜜和丸如桐子飲下二十丸稍稍加之以
　大腸暢為度盡更合服除眼中黒花令眼目明以差為度
　　白秃方一十一首
集驗療白秃方
　　以大豆髑髏骨二味各燒末等分以臘月猪脂和
　　如泥塗之立差
千金松瀝煎療頭瘡及白秃方
　　松瀝(七/合)　　　丹砂(研/)　　雄黄(研取精/各二兩)水銀(研/)
　　黄連(各一/兩)　　礬石(一兩燒本方無礬/有峭粉一兩燒)
　右六味𢷬散内瀝中攪令調以塗之先以泔洗髮令
　浄及瘡令無痂後敷藥日三後當作膿膿訖更洗塗
　藥如此三度作膿訖以甘草湯去藥毒可十度許洗
　即差
又療白秃髮落生白痂終年不差方
　　五味子(三/分)　蓯蓉(二/分)　　松脂(二/分)　　蛇牀子(一/分)
　　逺志(三/分)　　菟絲子(五/分)　雄黄(研/)　　雌黄(研各/一分)
　　白蜜(一/分)　　雞屎白(半/分)
　右十味𢷬篩以豬膏一升合煎先入雄黄雌黄次雞
　屎白次蜜次松脂次入諸藥末並先各各别末之候
　膏成先以桑柴灰洗頭後傅之
又療白秃方
　　煮桃皮汁飲并洗頭訖以麫豉二味和以傅之妙
又方
　　炒大豆令焦黒𢷬末和臘月猪脂熱煖之以塗傅
　　上可裹勿令見風日(並出第/六巻中)
千金翼王不留行湯主白秃及頭面乆瘡去蟲止痛方
　　王不留行　東引桃皮(各五/兩)　　　　蛇牀子(三/升)
　　東引茱茰根(五/兩)　　　　苦竹葉(三/升)　牡荆實
　　蒺藜子(各三/升)大麻子仁(一/升)
　右八味以水二斗煮取一斗洗瘡日再并療􁨌疽妬
　乳月蝕瘡爛(千金/同)
又方
　　以桃花末和猪脂傅上差為度
又松脂膏主白秃及癰疽百種瘡悉治方
　　杜蘅　　　雄黄(研/)　　木蘭皮　　礬石(燒/研)
　　附子　　　大黄　　　石南　　　秦芁
　　真珠　　　苦參　　　水銀(各一/兩)　松脂(六/兩)
　右十二味細切諸藥以酢漬一宿猪脂一斤半煎之
　以附子色黄去滓乃内礬石雄黄水銀更煎三兩沸
　待凝以傅之(並出第五巻/中千金同)
必效主秃瘡方
　　以童子小便煖用洗之揩令血出取白鴿糞五合
　　熬末和醶醋令調塗之即差
又主秃方
　　取三月三日桃花開口者隂乾與桑椹等分𢷬末
　　以猪脂和以灰汁洗後塗藥差
又方
　　栁細枝(一握/取皮)水銀(大如/小豆)　皂莢(一挺/碎)
　右三味以醋煎如餳以塗之
　　赤秃方三首
千金療赤秃方
　　𢷬黒椹三升如泥先灰汁洗後以塗之又服之甚
　　妙
又方
　　燒牛羊角灰和猪脂傅之
又方
　　馬蹄灰和臘月猪脂塗之
　　令髮不生方三首
千金令毛髮不生方
　　􁄏灰以鼈脂和拔却毛髮即塗永不生
又方
　　取狗乳塗之
又方
　　拔毛髮以蟹脂塗之永不復生
　　鬼舐頭方二首
千金療鬼舐頭方
　　燒猫屎灰以臘月猪脂和傅之
又方
　　取赤塼末以蒜𢷬和傅之
　　澡豆方八首
廣濟療澡豆洗面去皯䵴風痒令光色悦澤方
　　白术　　　白芷　　　白及　　　白斂
　　茯苓　　　藁本　　　萎蕤　　　薯蕷
　　土瓜根　　天門冬　　百部根　　辛夷仁
　　栝樓　　　藿香　　　零陵香　　雞舌香(各/三)
　　(兩/)　　　　香附子　　阿膠(各四/兩炒)　白麫(三/斤)
　　楝子(三百/枚)　蓽豆(五/升)　　皂莢(十挺去/皮子)
　右二十二味𢷬篩以洗面令人光澤若婦人每夜以
　水和漿塗面至明温漿水洗之甚去面上諸疾
千金療澡豆方
　　丁香　　　沈香　　　桃花　　　青木香
　　木瓜花　　鍾乳粉(各三/兩)麝香(半/兩)　　㮈花
　　櫻桃花　　白蜀葵花　白蓮花　　紅蓮花(各/四)
　　(兩/)　　　　李花　　　梨花　　　旋復花(各/六)
　　(兩/)　　　　玉屑　　　真珠(各二/兩)　蜀水花(一/兩)
　右十八味𢷬末乳等并研以絹下之合和大豆末七
　合研之千遍蜜貯勿洩常以洗手面後作粧百日面
　如玉光潤悦澤去臭氣粉滓咽喉臂膊皆用洗之悉
　得如意
又澡豆方
　　猪􁟷(一具/去脂)　豆末(四/升)　　細辛　　　土瓜根
　　白术　　　藁本　　　防風　　　白芷
　　茯苓　　　商陸根　　白附子　　杏仁
　　桃仁(各四兩/去尖皮)栝樓(三/枚)　　皂莢(五挺炙/去皮子)冬瓜仁(半/升)
　　雀屎(半/合)　　菟絲子(一合/𢷬末)
　右十八味𢷬末以麫一斗用漿水和猪􁟷研令爛和
　諸藥及麫作餅子暴乾𢷬絹篩收貯勿令遇風洗手
　面極妙
又澡豆令人洗面光潤方
　　白解皮　　鷹屎白　　白芷　　　青木香
　　甘松香　　白术　　　桂心　　　麝香
　　白檀香　　丁子香(各三/兩)冬瓜子(五/合)　白梅(三七/枚)
　　雞子白(七/枚)　猪􁟷(三/具)　　麵(五/升)　　　土瓜根(一/兩)
　　杏仁(二兩/去皮)
　右十七味以猪􁟷和麵暴令乾然後諸藥𢷬散和白
　豆末三升以洗手面十日如雪三十日如凝脂妙無
　比
崔氏澡豆悦面色如桃花光潤如玉急面皮去皯􁢡粉
刺方
　　白芷(七/兩)　　芎藭(五/兩)　　皂莢末(四/兩)　萎蕤
　　白术(各五/兩)　蔓荆子(二/合)　冬瓜仁(五/兩)　梔子仁(三/合)
　　栝樓仁(三/合)　蓽豆(三/升)　　猪腦(一/合)　　桃仁(一升/去皮)
　　鷹屎(三/枚)　　商陸(三兩/細剉)
　右十四味諸藥𢷬末其冬瓜仁桃仁梔子仁栝樓仁
　别𢷬如泥其猪腦鷹屎合𢷬令相得然後下諸藥更
　𢷬令調以冬瓜瓤汁和為丸每洗面用漿水以此丸
　當澡豆用訖傅面脂如常粧飾朝夕用之亦不避風
　日
備急蓽豆香澡豆方
　　蓽豆(一/升)　　白附子　　芎藭　　　芍藥
　　白术　　　栝樓　　　商陸根　　桃仁(去/皮)
　　冬瓜仁(各二/兩)
　右九味𢷬末以洗面如常法此方甚妙
延年澡豆洗手面藥豆屑方
　　白茯苓　　土瓜根　　商陸根　　萎蕤
　　白术　　　芎藭　　　白芷　　　栝樓
　　藁本　　　桃仁(各六兩/去皮)皂莢(五挺去/皮子)豆屑(二/升)
　　猪􁟷(三具/暴乾)　猪蹄(四具治如食/法爛煮取汁)　　　麵(一/斗)
　右十五味取猪蹄汁拌諸藥等暴乾𢷬散以作澡豆
　洗手面妙
蘓澄藥澡豆方
　　白芷　　　芎藭　　　栝樓子(各五/兩)青木香
　　雞舌香(各三/兩)皂莢(十兩去/皮子炙)蓽豆　　　赤小豆(各/二)
　　(升/)
　右八味𢷬末和散任用洗手面去皯靤妙
　　手膏方三首
千金翼手膏方
　　桃仁　　　杏仁(各二兩/去皮)橘仁(一/合)　　赤匏(十/枚)
　　辛夷仁　　芎藭　　　當歸(各一/兩)　大棗(二十/枚)
　　牛腦　　　羊腦　　　白狗腦(各二兩無白/狗各狗亦得)
　右十一味𢷬先以酒漬腦又别以酒六升煮赤匏以
　上藥令沸待冷乃和諸腦等匀然後碎辛夷等三味
　以綿裹之棗去皮核合内酒中以瓷器貯之五日以
　後先洗手訖取塗手甚光潤而忌火炙手
備急作手脂法
　　猪􁟷(一/具)　　白芷　　　桃仁(去/皮)　　細辛(各一/兩)
　　辛夷　　　冬瓜仁　　黄瓜樓仁(各二/兩末)
　　酒(二/升)
　右八味煮白芷沸去滓膏成以塗手面光潤妙
古今録驗手膏方
　　白芷(四/兩)　　芎藭　　　藁本　　　萎蕤
　　冬瓜仁　　楝仁(各三/兩)　桃仁(一升/去皮)　棗肉(二十/枚)
　　猪􁟷(四/具)　　冬瓜瓤汁(一/升)橘肉(十/枚)　　栝樓子(十/枚)
　右十二味以水六升煮取二升酒三升挼猪􁟷取汁
　桃人研入以洗手面
　　口脂方三首
千金翼口脂方
　　熟朱(二/兩)　　紫草末(五/兩)　丁香(二/兩)　　麝香(一/兩)
　右四味以甲煎和為膏盛於匣内即是甲煎口脂如
　無甲煎即名唇脂非口脂也
備急作唇脂法
　　蠟(二/分)　　　羊脂(二/分)　　甲煎(一合須别/作自有方)
　　紫草(半/分)　　硃砂(二/分)
　右五味於銅鍋中微火煎臘一沸下羊脂一沸又下
　甲煎一沸又内紫草一沸次硃砂一沸㵼著筒内候
　凝任用之
古今録驗合口脂法
　　好熟硃砂(三/兩)紫草(五/兩)　　丁香末(二/兩)　麝香末(一/兩)
　　口脂(五十挺武徳六年十月内/供奉尚藥直長蔣合進)　　　沈香(三/升)
　　五藥　　　上蘓合(四兩/半)麝香(二/兩)　　甲香(五/兩)
　　白膠香(七/兩)　雀頭香(三/兩)　丁香(一/兩)　　蜜(一/升)
　右十四味並大秤大兩麤𢷬碎以蜜搃和分為兩分
　一分内瓷器瓶内其瓶受大四升内訖以薄綿幕口
　以竹篾交絡蔽瓶口
　　藿香(二/兩)　　苜蓿香(一/兩)　零陵香(四/兩)　茅香(一/兩)
　　甘松香(一兩/半)
　右五味以水一斗酒一升漬一宿於胡麻油一斗二
　升内煎之為澤去滓均分著二坩各受一斗掘地著
　坩令坩口與地平土塞坩四畔令實即以上甲煎瓶
　器覆中間一尺以糠火燒之常令著火糠作火即散
　著糠三日三夜燒十石糠即好冷出之綿濾即成甲
　煎蠟七斤上硃砂一斤五兩研令精細紫草十一兩
　於蠟内煎紫草令色好綿濾出停冷先於灰火上消
　蠟内甲煎及攪看色好以甲煎調硬即加煎軟即加
　蠟取㸃刀子刃上看硬軟著紫草於銅鐺内消之取
　竹筒合面紙裹繩纒以鎔脂注滿停冷即成口脂模
　法取乾竹徑頭一寸半一尺二寸鋸截下兩頭並不
　得節堅頭三分破之去中分前兩相著合令蜜先以
　冷甲煎塗摸中合之以四重紙裹筒底又以紙裹筒
　令縫上不得漏以繩子牢纒消口脂㵼中令滿停冷
　解開就模出四分以竹刀子約筒截割令齊整所以
　約筒者筒口齊故也(前有麝香末一兩後/又有麝二兩未詳)
　　燒甲煎法六首
千金翼甲煎法
　　甲香(三/兩)　　沈香(六/兩)　　丁香　　　藿香(各四/兩)
　　薫陸香　　楓香膏　　麝香(各二/兩)　大棗(十枚/取肉)
　右八味㕮咀如豆片又以蜜二合和攪内瓷坩中以
　綿裹口將竹篾交絡蔽之又油六升零陵香四兩甘
　松二兩綿裹内油中銅鐺緩火煎四五沸止去滓更
　内酒一升半并内煎坩中亦以竹篾蔽之然後剜地
　為坑置坩於上使出半腹乃將前小香坩合此口上
　以濕紙纒兩口仍以泥塗上使厚一寸訖竈下煖坩
　火起從旦至暮煖至四更止明發待冷看上坩香汁
　半流瀝入下坩内成矣
崔氏燒甲煎香澤合口脂方
　　蘭澤香(半/斤)　零陵香(一/斤)　甘松香(五/兩)　吳藿香(六/兩)
　　新壓烏麻油(一/升)
　右五味並大斤兩揀擇精細煖水浄洗以酒水漬使
　調匀經一日一夜並著銅鐺中緩火煮之經一宿通
　前滿兩日兩宿唯須緩火煎訖漉去香滓澄取清以
　綿濾搃訖内著瓷坩中勿令香氣洩出封閉使如法
　　沈香(一/斤)　　丁香　　　甲香(各一/兩)　麝香
　　薫陸香　　艾納(各半/小兩)　白膠香　　蘓合香(各/一)
　　(兩/)
　右八味並大斤兩令别𢷬如麻子大先鍊白蜜去上
　沫盡即取沈香等於漆盤中和之使調匀若香乾取
　前件香澤和使匀散内著瓷器中使實看瓶大小取
　香多少别以綿裹以塞瓶口緩急量之仍用青竹篾
　三條􁚌之即覆瓶口於前件所燒香澤瓶口上仍使
　兩口上下相合然後穿地埋著香澤瓶口共地平覆
　合香瓷瓶令露乃以濕紙纒瓶口相合處然後以麻
　𢷬泥瓶口邊厚三寸盛香瓶上亦令遍厚一寸以炭
　火繞瓶四邊緩炙使薄乾然後始用糠火馬糞火亦
　佳燒經三宿四日勿得斷火看之必使調匀不得有
　多少之處香汁即下不匀三宿四日燒訖即住火其
　香澤火傷多即焦令帶少生氣佳仍停經兩日使香
　餅冷訖然始開其上瓶搃除却更取别瓶内一分香
　於瓶中燒之一依前法若無别瓶還取舊瓶亦得其
　三分者香並燒訖未得即開仍經三日三夜停除火
　訖又經兩日其甲煎成訖澄清斟量取依色鑄㵼其
　沈香少即少著香澤只一遍燒上香瓶亦得好味五
　升銅鐺一口銅鉢一口黄蠟一大斤右件蠟置於鐺
　中緩火煎之使沫銷盡然後傾鉢中停經少時使蠟
　冷凝還取其蠟依前銷之即擇紫草一大斤用長竹
　著挾取一握置於蠟中煎取紫色然後擢出更著一
　握紫草以此為度煎紫草盡一斤蠟色即足若作紫
　口脂不加餘色若造肉色口脂著黄蠟紫蠟各少許
　若朱色口脂凡一兩蠟色中和兩大豆許硃砂即得
　但𢷬前件三色口脂法一兩色蠟中著半合甲煎相
　和著頭㸃置竹上看堅柔得所㵼著竹筒中斟酌凝
　冷即解看之
又煎甲煎先須造香油方
　　零陵香　　藿香(各一兩並剉之以酒拌微濕用/綿裹内烏麻生油二升緩火一)
　　(宿絞去滓將油安三升瓶中掘地/作坑埋瓶於中瓶口向地面平)　　沈香(一/斤)
　　小甲香(八/兩)　麝香(三/兩)　　蘓合香(一/兩)
　右六味並𢷬如大豆粒以蜜拌内一小角瓶中用竹
　篾封其口勿令香漏將此角瓶倒捶土中瓶口内以
　紙泥泥兩瓶接口處不令土入用泥泥香瓶上厚六
　七分用糠火一石燒上瓶其火微微不得烈使糠盡
　煎乃成矣(並出第/九巻中)
古今録驗甲煎方
　　沈香　　　甲香(各五/兩)　檀香(半/兩)　　麝香(一/分)
　　香附子　　甘松香　　蘇合香　　白膠香(各/二)
　　(兩/)
　右八味𢷬碎以蜜和内小瓷瓶中令滿綿幕口以竹
　篾十字絡之又生麻油二升零陵香一分半藿香二
　分茅香二分又相和水一升漬香一宿著油内微火
　上煎之半日許澤成去滓别一瓷瓶中盛將小香瓶
　覆著口入下瓶口中以麻泥封并泥瓶厚五分埋土
　中口與地平泥上瓶訖以糠火微微半日許著瓶上
　放火燒之欲盡糠勿令絶三日三夜煎成停二日許
　得冷取澤用之云停二十日轉好云燒不熟即不香
　須熟燒此方妙
又方
　　蠟　　　　蜜(各十/兩)　　紫草(一兩/半)
　右三味和蠟煎令調紫草和朱砂併澤瀉筒中
蔡尼甲煎方
　　沈香(六/兩)　　丁香　　　􁁉香(四/兩)　　楓香
　　青木香(各二/兩)麝香(一/具)　　大棗(十/枚)　　肉甲香(三/兩)
　右八味剉以蜜一合和拌著坩内綿裹竹篾絡之油
　六升零陵香四兩甘松香二兩綿裹著油中煎之緩
　火可四五沸即止去香草著坩中埋出口將小香坩
　合大坩濕紙纒口泥封可七分須多著火從旦至午
　即須緩火至四更即去火至明待冷發看成甲煎矣
　　造燕脂法一首
崔氏造燕脂法
　　準紫鉚(一斤/别𢷬)白皮(八錢别/𢷬碎)胡桐淚(半/兩)　波斯白石
　　蜜(兩/磥)
　右四味於銅鐵鐺器中著水八升急火煮水令魚眼
　沸内紫鉚又沸内白皮訖攪令調又沸内胡桐淚及
　石蜜搃經十餘沸紫鉚並沈向下即熟以生絹濾之
　漸漸浸疊絮上好浄綿亦得其番餅小大隨情每浸
　訖以竹夾如乾脯獵於炭火上炙之燥復更浸浸經
　六七遍即成若得十遍以上益濃美好(出第九/巻中)
　　造水銀霜法二首
千金翼飛水銀霜法
　　水銀(一/斤)　　朴硝(八/兩)　　大醋(半/升)　　黄礬(十/兩)
　　鍚(二十兩成/鍊三遍者)𤣥精(六/兩)　　鹽花(三/斤)
　右七味先鍊鍚訖又温水銀令熱乃投鍚中又𢷬𤣥
　精黄礬令細以絹下之又𢷬鍚令碎以鹽花并𤣥精
　等合和以醋拌令濕以鹽花一斤藉底乃布藥令平
　以朴硝盖上訖以盆盖合以鹽灰為泥泥縫際乾之
　微火三日武火四日凡七日去火一日開之掃取極
　須勤心守勿使須㬰間解慢則大失矣(出第五/巻中)
崔氏造水銀霜法
　　水銀　　　石硫黄　　伏龍肝(各十兩/細研)
　　鹽花(一兩鹽/末是也)
　右四味以水銀别鐺熬石硫黄碎如豆並别鐺熬之
　良乆水銀當熱石硫黄消成水即併於一鐺中和之
　宜急傾併併不急即兩物不相入併訖下火急攪不
　得停手若停手即水銀别在一邊石硫黄如灰死亦
　别在一處攪之良乆硫黄成灰不見水銀即與伏龍
　肝和攪令調并和鹽末攪之令相得别取鹽末羅於
　鐺中令遍底厚一分許乃羅硫黄伏龍肝鹽末等於
　鐺中如覆蒸餅勿令全遍底羅訖乃更别羅鹽末覆
　之亦厚一分許即以盆覆鐺以灰鹽和土作泥塗其
　縫勿令乾裂裂即塗之唯令勿洩炭火氣飛之一復
　時開之用火先緩後急開訖以老雞羽掃取皆在盆
　上凡一轉後即分舊土為四分以一分和成霜研之
　令調又加二兩鹽末準前法飛之訖弃其土又以餘
　一分土和飛之四分凡得四轉及初飛與五轉每一
　轉則弃其土五轉而土盡矣若須多轉更用新土依
　前法飛之七轉而可用之(出第九/巻中)
　　鹿角桃花粉方二首
崔氏鹿角粉方
　　取角三四寸截之乃向炊竈底燒一遍去中心虚
　　惡者并除黒皮訖𢷬作末以絹篩下水和帛練四
　　五重置角末於中絞作團大小任意於炭火中熟
　　燒即將出火令冷又𢷬碎作末還以水和更以帛
　　練四五重絞作團如此四五遍燒𢷬碎皆用水和
　　已後更三遍用牛乳和燒𢷬一依前法更𢷬碎於
　　瓷器中用玉鎚研作末將和桃花粉佳
又桃花粉方
　　光明砂　　雄黄　　　熏黄(並研/末)　真硃末
　　鷹糞　　　珊瑚　　　雲母粉　　麝香(用當/門子)
　　鹿角粉(無問多少/各等分)
　右九味研以細為佳就中鹿角粉多少許無妨
　　薫衣濕香方五首
千金濕香方
　　沈香(三/分)　　零陵香　　􁁉香　　　麝香(各六/分)
　　薫陸香(一/分)　丁子香(二/分)　甲香(半分以/水洗熬)甘松香(二/分)
　　檀香(一/分)　　藿香(二/分)
　右十味麤𢷬下篩蜜和瓦燒之為濕香薫衣(出第六/巻中)
千金翼薫衣濕香方
　　薫陸香(八/兩)　詹糖香(五/兩)　覽探　　　藿香(各三/兩)
　　甲香(二/兩)　　青桂皮(五/兩)
　右六味先取硬者黏濕難碎者各别𢷬或細切㕮咀
　使如黍粟然後二薄布於盤上自餘别𢷬亦别於其
　上有頃篩下者以紗不得太細别煎蜜就盤上以手
　搜搦令勻後乃𢷬之燥濕必須調適不得過度太燥
　則難丸太濕則難燒易盡則香氣不發難盡則煙多
　煙多則唯有焦臭無復芬芳是故香須麤細燥濕合
　度蜜與香相稱火又須微使香與緑煙共盡(出第五/巻中)
備急六味薫衣香方
　　沈香　　　麝香(一/兩)　　蘓合香(一兩/半)丁香(二/兩)
　　甲香(一兩酒洗/蜜塗微炙)　　　　白膠香(一/兩)
　右六味藥𢷬沈香令碎如大豆粒丁香亦𢷬餘香訖
　蜜丸燒之若薫衣加艾納香半兩佳
又方
　　沈香(九/兩)　　白檀香(一/兩)　麝香(二兩並/和𢷬)丁香(一兩/二銖)
　　蘓合香(一/兩)　甲香(二兩酒/洗準前)薫陸香(一兩二/銖和𢷬)
　　甘松香(一兩/别𢷬)
　右八味蜜和用瓶盛埋地底二十日出丸以薫衣
又薫衣香方
　　沈水香(一斤剉酒/漬一宿)　　　􁁉香(五兩雞/骨者)甲香(二兩/酒洗)
　　蘇合香(一兩如/無亦得)　　　　麝香(一/兩)　　丁香(一兩/半)
　　白檀香(一兩/别研)
　右七味𢷬如小豆大小相和以細羅羅麝香内中令
　調以蜜器盛封三日用之七日更佳欲薫衣先於潤
　地陳令浥浥上籠頻燒三兩大佳火炷籠下安水一
　椀燒訖止衣於大箱中裛之經三兩宿後復上所經
　過處去後猶得半日以來香氣不歇正觀年中勑賜
　此方
　　裛衣乾香方五首
千金乾香方
　　麝香　　　沈香　　　甘松香(各二/兩)丁香
　　􁁉香(各一/兩)　藿香(四/兩)
　右六味合𢷬下篩用裛衣大佳(出第六/巻中)
千金翼裛衣乾香方
　　沈香　　　苜蓿香(各五/兩)白檀香(三/兩)　丁香
　　藿香　　　青木香(各一/兩)甘松香(各一/兩)雞舌香(一/兩)
　　零陵香(十/兩)　艾納香(二/兩)　雀頭香(一/兩)　麝香(半/兩)
　右十二味各𢷬如黍粟麩糠勿令細末乃和相得若
　置衣箱中必須綿裹之不得用紙秋冬猶著盛熱暑
　之時香速絶凡諸香草必須及時乃佳若欲少作者
　準此為大率也(出第五/卷中)
備急裛衣香方
　　藿香　　　零陵香　　甘松香(各一/兩)丁香(二/兩)
　右四味細剉如米粒微𢷬以絹袋盛衣箱中南平公
　主方
又方
　　澤蘭香　　甘松香　　麝香(各二/兩)　沈香
　　檀香(各四/兩)　苜蓿香(五/兩)　零陵香(六/兩)　丁香(六/兩)
　右八味麤𢷬絹袋盛衣箱中貯之
又方
　　麝香(研/)　　蘇合香　　鬱金香(各一/兩)沈香(十/兩)
　　甲香(四兩酒/洗熬)丁香(四/兩)　　吳白膠香　詹糖香(六/兩)
　右八味𢷬以絹袋盛裛衣中香炒
　
　
　
　
　
　
　
　
　外臺秘要方巻三十二
欽定四庫全書
　外臺秘要方卷三十三
　　　　　　　　　　　　　唐　王燾　撰
　　求子法及方一十二首
千金論曰夫婦人之别有方者以其血氣不調胎姙生
産崩傷之異故也是以婦人之病比之男子十倍難療
經言婦人者衆隂所集常與濕居十四嵗已上隂氣浮
溢百想經心内傷五藏外損姿顔月水去留前後交互
瘀血停凝中道斷絶其中傷墮不可具論矣然五藏虚
實交錯惡肉内漏氣脉損竭或飲食無度損傷非一或
胎瘡未愈而合隂陽或行步風來便利於懸厠之上風
從下入便成十二痼疾所以婦人别立方也若是四時
節氣為病虚實冷熱為患者故與丈夫同也唯懐胎姙
孕而挾病者避其毒藥耳其雜病與丈夫同則散在諸
巻中可得而知也然而女人嗜欲多於丈夫感病倍於
男子加以慈戀愛憎嫉妬憂恚染著堅牢情不自抑所
以為病根深療之難差故養生之家特須教子女學此
三卷婦人方令其精曉即於倉卒之秋何憂畏也夫四
徳者女子立身之樞機産育者婦人性命之長務若不
通明於此則何以免其夭横者哉故傅母之徒亦不可
不學當宜繕寫一本懐挾隨身以防不意也
又論曰人之性情皆願賢己而疾不及人至於學問則
隨情逐物墮於事業詎肯專一推求至理莫不虚棄光
隂没齒無益夫㛰姻養育者人倫之本王化之基聖人
設教備論厥㫖後生莫能精曉臨事之日昏爾若愚是
則徒願賢己而疾不及人之謬也斯實不達賢己之趣
而妄狥虚聲以終無用今具述求子之法以貽後嗣同
志之士或可覽焉
又論曰夫欲求子者當先知夫妻本命五行相生及與
徳合并本命不在子休廢死墓中生者則求子必得若
其本命五行相剋及與刑煞衝破并在子休廢死墓中
生者則求子了不可得慎無措意縱或得者於後終亦
累人若其相生并遇福徳者仍須依法如方避諸禁忌
則所誕兒子盡善盡美難以具陳矣禁忌法
凡欲要兒子生吉良者交㑹之日常避丙丁及弦望朔
晦大風大雨大霧大寒大暑雷電霹靂天地昏冥日月
無光虹蜺地動日月薄蝕此時受胎非止百倍損於父
母生子或瘖瘂聾聵頑愚癲狂攣跛盲眇多病短夀不
孝不仁又避日月火光星辰之下神廟佛寺之中井竈
圊厠之側塜墓屍柩之傍皆悉不可夫交㑹如法則有
福徳大智善人降託胎中仍令父母性行調順所作和
合家道日隆祥瑞競集若不如法則有薄福愚癡惡人
來託胎中則令父母性行㐫險所作不成家道日否殃
咎屢至雖生成長家國滅亡夫禍福之驗有如影響此
乃必然之理何不再思之
　　男女受胎時日法
凡男女受胎皆以婦人經絶一日三日五日為男仍遇
男宿在貴宿日又以夜半後生氣時瀉精者有子皆男
必夀而賢明髙爵也若以經絶後二日四日六日瀉精
者有子皆女過六日皆不成子又遇王相日尤吉
　　推王相日法
春甲乙夏丙丁秋庚辛冬壬癸
　　推貴宿日法
正月一日六日九日十日十一日十二日十四日二十
一日二十四日二十九日
二月四日七日八日九日十日十二日十四日十九日
二十二日二十七日
三月一日六日七日八日十日十七日二十日二十五
日
四月三日四日五日六日八日十日十五日十八日二
十二日二十八日
五月一日二日三日四日五日六日十二日十三日十
五日十六日二十日二十五日二十八日二十九日三
十日
六月一日三日十日十三日十八日二十三日二十六
日二十七日二十八日二十九日
七月一日十一日十六日二十一日二十四日二十五
日二十六日二十七日二十九日
八月五日八日十三日十八日二十一日二十二日二
十三日二十四日二十五日二十六日
九月三日六日十一日十六日十九日二十日二十一
日二十二日二十四日
十月一日四日九日十四日十七日十八日十九日二
十日二十二日二十九日
十一月一日六日十一日十四日十五日十六日十七
日十九日二十六日二十九日
十二月四日九日十二日十三日十四日十五日十七
日二十四日二十七日
若春合甲寅乙卯　夏合丙午丁巳　秋合庚申辛酉
　冬合壬子癸亥
與上件月宿日合者尤佳(出第二/巻中)
千金翼論曰夫求子者服藥須有次第不得不知其次
第謂男服七子散女服盪胞湯及坐藥并服紫石門冬
丸則無不得效矣不知此者得力鮮焉其七子散盪胞
湯紫石門冬丸(出第五巻中在次/下千金并翼方中)
廣濟療無子令子宫内炙丸方
　　麝香(二分/研)　皂莢(十分塗酥炙/削去黒皮子)　　　蜀椒(六分/汗)
　右三味𢷬篩蜜丸酸棗仁太以綿裹内産宫中留少
　綿線出覺憎寒不浄下多即抽綿線出却丸藥一日
　一度換之無問晝夜皆内無所忌
又方
　　蛇牀子　　石鹽　　　細辛　　　乾薑
　　土瓜根(各四/兩)
　右五味𢷬散取如棗核大以綿裹内子宫中以指進
　之依前法中間病未可必不得近丈夫餘無所忌(並/出)
　(第三/巻中)
又療婦人百病斷絶緒産白薇丸方
　　白薇　　　細辛　　　厚朴(炙/)　　椒(汗/)
　　桔梗　　　鼈甲(炙各/五分)　防風　　　大黄
　　附子(炮/)　　石硫黄(各六/分研)牡䝉(二/分)　　人參
　　桑上寄生(各四/分)　　　　半夏(洗/)　　白殭蠶
　　續㫁　　　秦芁　　　紫菀　　　杜仲
　　牛膝　　　䖟蟲(去翅/足熬)　水蛭(各二/分)　紫石英(研/)
　　朴硝　　　桂心　　　鍾乳　　　當歸(各八/分)
　右二十七味𢷬篩蜜丸空腹溫酒服如梧桐子十五
　丸日二漸加至三十丸不吐不利忌生冷油膩餳生
　血物人莧生葱生菜猪肉冷水粘食陳臭(出第二/巻中)
千金七子散療丈夫風虚目暗精氣衰少無子補不足
方
　　五味子　　牡荆子　　菟絲子　　車前子
　　乾地黄　　薯蕷　　　石斛　　　杜仲
　　鹿茸(炙/)　　逺志(去/心)　　菥蓂子(各八/分)附子(炮/)
　　蛇牀子　　芎藭(各六/分)　山茱茰　　天雄(炮/)
　　黄芪　　　人參　　　茯苓　　　牛膝(各五/分)
　　桂心(十/分)　　巴㦸天(十二/分)蓯蓉(七/分)　　鍾乳(三/分)
　右二十四味𢷬篩為散酒服方寸匕日二服不知増
　至二匕以知為度忌生冷酢滑猪雞魚蒜油膩不能
　酒者蜜和丸服亦佳行房法一依素女經女人月信
　斷一日為男二日為女三日為男四日為女已外無
　子仍每日午時前半夜後陽時為男下精欲得去玉
　門入半寸不爾過子宫一方加覆盆子八分忌蕪荑
　生葱(經心録/并翼同)
又朴硝盪胞湯療婦人立身已來全不生及斷緒乆不
産三十年者方
　　朴硝　　　牡丹　　　當歸　　　大黄
　　桃仁(去皮尖生/用合三兩)　　　　細辛　　　厚朴(炙/)
　　桔梗　　　芍藥　　　人參　　　茯苓
　　桂心　　　甘草(炙/)　　牛膝　　　橘皮(各二/兩)
　　䖟蟲(去翅足/微熬)水蛭(炙各六/十枚)附子(一兩/半炮)
　右十八味切以清酒五升水六升合煮取三升分四
　服日三夜一每服相去三辰少時更服如常覆被取
　少汗汗不出冬日著火籠必下積血及冷赤膿如赤
　小豆汁本為婦人子宫内有此惡物令然或天隂臍
　下痛或月水不調為有冷血不受胎若斟酌下盡氣
　力弱人困不堪更服亦可二三服即止如大悶不堪
　可食酢飯冷漿一口即止然恐去惡物不盡不大得
　藥力若能忍服盡大好一日後仍著導藥翼方無桔
　梗甘草(並出第/二巻中)
千金翼坐導藥方
　　皂莢(一兩炙/去皮子)大黄　　　戎鹽　　　礬石(燒/)
　　當歸(各二/兩)　五味子　　乾薑(各三/兩)　細辛(三/兩)
　　蜀椒(汗二/兩)　葶藶子　　苦瓠(各三分千金/作山茱茰)
　右十一味𢷬篩内輕絹袋子如中指許大長三寸盛
　之令滿内子門中坐任意勿行走急小便時即出之
　仍易新者一日當下青黄冷汁汁盡止即可幸御自
　有子若未見病出亦可至十日安之千金無葶藶一
　方又有砒霜三分(廣濟/同)著藥後一日乃服紫石門冬
　丸其方如左
　　紫石英(七日/研之)天門冬(各三兩/去心)　　　　紫葳
　　甘草(炙/)　　桂心　　　牡荆子(千金作/牡蒙)
　　烏頭(炮/)　　乾地黄　　辛夷仁　　石斛
　　卷栢　　　禹餘糧　　當歸　　　芎藭(各三/兩)
　　烏賊魚骨　牛膝　　　薯蕷(各六/分)　桑寄生
　　人參　　　牡丹皮　　乾薑　　　厚朴(炙/)
　　續斷　　　食茱茰　　細辛(各五/分)　柏子仁(一/兩)
　右二十六味𢷬篩蜜和酒服十丸如梧桐子日三稍
　加至三十丸慎如藥法(經心録同并/出第五巻中)
延年療婦人子藏偏僻冷結無子坐藥方
　　蛇牀子(三/兩)　芫花(三/兩)
　右二味𢷬篩取棗大紗袋盛内産門中令没指袋少
　長便時須去任意卧著慎風冷(出第四/巻中)
　　久無子方五首
廣濟療乆無子白薇丸方
　　白薇　　　牡蒙　　　藁本(各五/分)　當歸
　　乾地黄(各七/分)芎藭　　　人參　　　柏子仁
　　石斛　　　桂心　　　附子(炮/)　　五味子
　　防風　　　吳茱茰　　甘草(炙/)　　牛膝
　　桑寄生(各六/分)薑黄(七/分)　　禹餘糧(八/分)　秦椒(二分/汗)
　右二十味𢷬篩蜜丸如梧桐子空腹酒下二十丸加
　至三十丸日再服不利忌生葱生菜熱麵蕎麥猪肉
　葵菜蕪荑菘菜海藻粘食陳臭物等
又療乆無子斷緒少腹冷疼氣不調地黄湯方
　　乾地黄　　牛膝　　　當歸(各八/兩)　芎藭
　　卷柏　　　防風(各六/分)　桂心　　　牽牛子末
　　(各三/分)
　右八味切以水六升煮取二升三合去滓分三服服
　别和一分牽牛子末服如人行四五里更進一服以
　快利止忌熱麵蕎麥炙肉生葱蕪荑蒜粘食等物(出/第)
　(三卷/中)
千金療月水不利關塞絶産十八年服此藥二十八日
有子金城太守白薇丸方
　　白薇　　　細辛(各五/分)　人參　　　杜蘅
　　厚朴(炙/)　　牡蒙　　　半夏(洗/)　　白殭蠶
　　秦芁　　　當歸　　　紫菀(各三/分)　牛膝
　　沙參　　　乾薑(各三/分)　蜀椒(汗/)　　附子(炮/)
　　防風(各六/分)　古今録驗不用杜蘅用牡蠣三分熬
　右十七味末之蜜和丸先食服如梧桐子三丸不知
　稍増至四五丸此藥不可将服覺有身則止用大驗
　忌餳猪羊肉冷水生葱生菜(崔氏延/年同)有桔梗丹參各
　三分(出第二/巻中)
千金翼白薇丸主乆無子或斷緒上熱下冷百病皆療
之方
　　白薇　　　車前子(各三/分)當歸　　　芎藭
　　蛇牀子(各四/分)紫石英　　菴䕡子　　石膏
　　藁本　　　巻柏(各五/分)　澤蘭　　　太一禹餘
　　糧　　　　覆盆子　　桃仁(熬/)　　白芷
　　麥門冬(去/心)　人參(各六/分)　桂心　　　蒲黄(各十/分)
　　細辛　　　乾薑　　　乾地黄　　椒(汗各十/二分)
　　茯苓　　　赤石脂　　逺志(去/心)　　白龍骨(各/八)
　　(分/)　　　　橘皮(二/分)
　右二十八味𢷬篩為末蜜和酒服十五丸如梧桐子
　日再増至四十丸以知為度亦可至五十丸慎猪雞
　魚蒜生冷酢滑生葱生菜蕪荑驢馬等肉覺有身則
　止藥祕之勿妄傳也(出第五/巻中)
經心録茱茰丸療婦人隂寒十年無子方
　　吳茱茰(一/升)　蜀椒(一升去/目汗末)
　右二味蜜丸如彈子丸綿裹導子腸中日再易無所
　下但開子藏令隂温即有子也(出第六/巻中)
　　養胎法并禁忌一十三首
千金論曰舊説凡受胎三月逐物變化稟質未定故姙
娠三月欲得觀犀象猛獸珠玉寳物欲得見賢人君子
盛徳大師觀禮樂鍾鼓俎豆軍旅陳設焚燒名香口誦
詩書古今箴誡居處簡静割不正不食席不正不坐彈
琴瑟調心神和性情節嗜慾庶事清静生子皆良長夀
忠孝仁義聰慧無疾斯盖文王胎教者也
又論曰兒在胎日月未滿隂陽未備府藏骨節皆未成
足故自初訖于将産飲食居處皆有禁忌
又姙娠食雞子及乾鯉魚令子多瘡
又姙娠食雞肉糯米令子多寸白蟲
又姙娠食雀肉并豆醤令子滿面皯黯黒子
又姙娠食山羊肉令子多病
又姙娠食兔犬肉令子無音聲并缺唇
又姙娠食驢馬肉延月
又姙娠食椹并鴨子令子倒出心寒
又姙娠食騾肉難産
又姙娠食雀肉飲酒令子心淫情亂不畏羞恥
又姙娠勿向非常之地大小便必半産殺人
又姙娠勿食羊肝令子多厄
又姙娠勿食鼈令兒短項
又姙娠食冰漿絶産(並出第/二巻中)
　　姙娠隨月數服藥及將息法一十九首
千金姙娠一月名始胚飲食精熟酸美受御宜食大麥
無食腥辛是謂才正
又姙娠一月足厥隂脈養不可鍼灸其經足厥隂内屬
於肝肝主筋及血一月之時血行否澀不為力事寢必
安静無令恐畏
又姙娠一月隂陽新合為胎寒多為痛熱多卒驚舉重
腰痛腹滿胞急卒有所下當預安之宜服烏雌雞湯方
　　烏雌雞一隻(治如/食法)　　　茯苓(二/兩)　　吳茱茰(一/升)
　　芍藥　　　白术(各三/兩)　麥門冬(五合/去心)人參(三/兩)
　　阿膠(二/兩)　　甘草(一兩/炙)　生薑(一兩/切)
　右十味切以水一斗二升煮雞取汁六升去雞下藥
　煮取三升内酒三升并膠烊盡取三升去滓温服一
　升日三服
又若曽傷一月胎者當預服補胎湯方
　　細辛(一/兩)　　防風(二/兩)　　烏梅(一/升)　　吳茱茰(五/合)
　　乾地黄　　白术(各一/兩)　大麥(五/合)　　生薑(四/兩)
　右八味切以水七升煮取二升半去滓分温三服若
　寒多者倍細辛茱茰若熱多渇者去細辛茱茰加括
　樓根二兩若有所思去大麥加柏子仁三合忌生菜
　蕪荑桃李雀肉等物一方人參一兩
又姙娠二月名始膏無食辛臊居必静處男子勿勞百
節皆痛是謂胎始結
又姙娠二月足少陽脈養不可鍼灸其經足少陽内屬
於膽膽主精二月之時兒精成於胞裏當慎䕶驚動
又姙娠二月始隂陽踞經有寒多壊不成有熱即萎卒
中風寒有所動摇心滿臍下懸急腰背强痛卒有所下
乍寒乍熱艾湯主之方
　　丹參(三/兩)　　當歸　　　人參　　　麻黄(去/節)
　　艾葉　　　阿膠(炙各/二兩)　甘草(一兩/炙)　大棗(十二/枚擘)
　　生薑(一/兩)
　右九味切以酒三升水一斗内藥煮減半去滓内膠
　煎取三升分温三服忌海藻菘菜
又若曽傷二月胎者當預服黄連湯方
　　黄連　　　人參(各一/兩)　吳茱茰(五/合)　生地黄(五/兩)
　　生薑(三/兩)
　右五味切以醋漿七升煮取三升分四服日三夜一
　每十日一作若頗覺不安加烏梅一升加烏梅者不
　用漿直用水耳忌猪肉冷水蕪荑一方當歸半兩
又姙娠三月名始胎當此之時未有定儀見物而化欲
生男者操弓矢欲生女者弄珠璣欲子美好數視璧玉
欲子賢良端坐清虚是謂外象而内感者也
又姙娠三月手心主脈養不可鍼灸其經手心主内屬
於心無悲哀無思慮驚動
又姙娠三月為定形有寒大便青有熱小便難不赤即
黄卒驚恐憂愁嗔恚喜頓仆動於經脈腹滿繞臍苦痛
腰背痛卒有所下雄雞湯方
　　雄雞(一隻治/如食法)甘草(炙/)　　人參　　　茯苓
　　阿膠(各二/兩)　黄芩　　　白术(各一/兩)　麥門冬(去/心)
　　(五/合)　　　　芍藥(四/兩)　　大棗(十二/枚擘)　生薑(一兩/切)
　右十一味切以水一斗五升煮雞減半内藥煮取半
　内清酒三升并膠再煎取三升分三服一日盡之當
　温卧忌海藻菘菜酢物桃李雀肉等(一方當歸芎藭/二兩不用黄芩)
　(生/薑)
又若曽傷三月胎者當預服茯神湯方
　　茯神　　　丹參　　　龍骨(各一/兩)　阿膠
　　當歸　　　甘草(炙/)　　人參(各二/兩)　赤小豆(二/十)
　　(一/粒)　　　　大棗(十三/枚擘)
　右九味切酢漿一斗煮取三升分四服七日後服一
　劑腰痛者加桑寄生二兩忌海藻菘菜(深師有薤白/二兩麻子一)
　(升/)
又姙娠四月始受水精以成血脈宜食稻粳羹魚鴈是
謂成血氣以通耳目而行經絡
又姙娠四月手少陽脈養不可鍼灸其經手少陽内輸
三膲四月之時兒六腑順成當静形體和心志節飲食
又姙娠四月為離經有寒心下温温欲嘔胷膈滿不欲
食有熱小便難數數如淋狀臍下苦急卒風寒頸項强
痛寒熱或驚動身軀腰背腹痛往來有時胎上迫匈心
煩不得安卒有所下菊花湯方
　　菊花(如雞子/大一枚)麥門冬(去心/一升)麻黄(三兩/去節)　阿膠(三兩/炙)
　　甘草(二兩/炙)　當歸(二/兩)　　人參(一兩/半)　生薑(五/兩)
　　半夏(二兩/洗)　大棗(十二/枚擘)
　右十味以水八升煮減半内清酒三升并阿膠煎取
　三升分三服温卧當汗以粉粉之䕶風寒四五日忌
　羊肉海藻菘菜餳等
又若曽傷四月胎者當預服調中湯方
　　芍藥(四/兩)　　甘草(炙/)　　芎藭　　　續斷(各一/兩)
　　生李根白皮柴胡　　　白术(各三/兩)　烏梅(一/升)
　　當歸(一兩/半)　生薑(四/兩)　　厚朴(炙/)　　枳實(炙各/二兩)
　右十二味切以水一斗煮取三升分四服日三夜一
　八日復服一劑一方半夏二兩忌海藻菘菜桃李雀
　肉等物
又姙娠五月始受火精以成其氣卧必晏起沐浴浣衣
深其居處厚其衣裳朝吸天光以避寒殃其食稻麥其
羹牛羊和以茱茰調以五味是謂養氣以定五藏
又姙娠五月足太隂脈養不可鍼灸其經足太隂内輸
於脾五月之時兒四肢成無大飢無甚飽無食乾燥無
自炙熱無大勞倦
又姙娠五月毛髮初生有熱苦頭眩心亂嘔吐有寒苦
腹滿痛小便數卒有恐怖四肢疼痛寒熱胎動無常處
腹痛悶頓欲仆卒有所下阿膠湯方(又方旋/覆花湯)
　　阿膠(四兩/炙)　人參(一/兩)　　麥門冬(一升/去心)生薑(六/兩)
　　吳茱茰　　旋覆花　　當歸　　　芍藥
　　甘草(炙/)　　黄芩(各二/兩)
　右十味切以清酒三升以水九升煮減半内清酒三
　升并膠微火煎取三升半分四服日三服夜一先食
　再服便愈不差更服忌海藻菘菜
又若曽傷五月胎者當預服安中湯方
　　甘草(炙/)　　芍藥(各三/兩)　當歸　　　人參
　　乾地黄　　芎藭(各二/兩)　五味子(五/合)　麥門冬(去/心)
　　(一/升)　　　　大麻仁(五/合)　生薑(六/兩)　　大棗(三十/五枚)
　　(擘/)　　　　黄芩(一/兩)
　右十二味切以水七升清酒五升煮取三升半分四
　服日三夜一七日復服一劑忌菘菜海藻蕪荑
又姙娠六月始受金精以成筋身欲微勞無得静處出
遊於野數觀走犬馬食宜鷙鳥猛獸之肉是謂變腠理
紉筋以養其力以堅背膂
又姙娠六月足陽明脈養不可鍼灸其經足陽明内屬
於胃主其口目六月之時兒口目皆成調五味食甘美
無大飽
又姙娠六月卒有所動不安寒熱往來腹内脹滿身體
腫驚怖忽有所下腹痛如欲産手足煩疼麥冬湯方
　　麥門冬(去心/一升)甘草(炙/)　　人參(各一/兩)　乾地黄(三/兩)
　　黄芩(二/兩)　　阿膠(四/兩)　　生薑(六/兩)　　大棗(十五/枚擘)
　右八味切以水七升煮減半内清酒二升并膠煎取
　三升分三服毎服如人行三四里中間進糜粥忌海
　藻菘菜蕪荑
又若曽傷六月胎當預服柴胡湯方
　　柴胡(四/兩)　　芍藥(一方作/紫葳)白术　　　甘草(炙各/二兩)
　　麥門冬(三兩/去心)蓯蓉(一/兩)　　芎藭(二/兩)　　乾地黄(五/兩)
　　生薑(六/兩)　　大棗(三十/枚擘)
　右十味切以水一斗煑取三升分四服日三夜一中
　間進穈粥勿食生冷及堅强之物七日更服一劑忌
　海藻菘菜蕪荑桃李雀肉等(一方有黄/芩二兩)
又姙娠七月始受木精以成骨勞身摇肢無使定止動
作屈伸以運血氣自此後居處必燥飲食避寒常食粳
稻以密腠理是謂養骨而堅齒
又姙娠七月手太隂脈養不可鍼灸其經手太隂内屬
於肺肺主皮毛七月之時兒皮毛已成無大言無號哭
無薄衣無洗浴無寒飲
又姙娠七月忽驚恐摇動腹痛卒有所下手足厥冷脈
若傷寒煩熱腹滿短氣常苦頸項腰背强葱白湯方
　　葱白(長三四寸/十四枚)　　　　半夏(洗/)　　麥門冬(去/心)
　　(各一/升)　　　生薑(八/兩)　　甘草(炙/)　　當歸
　　黄芪(各三/兩)　阿膠(四/兩)　　人參(一兩/半)　黄芩(一/兩)
　　旋復花(一/把)
　右十一味切以水八升煮減半内清酒三升并膠煎
　取四升温服一升日三夜一温卧當汗出若不出者
　加麻黄二兩煮服如前法若秋後勿强責汗忌羊肉
　餳海藻菘菜等
又若曽傷七月胎者當預服杏人湯方
　　杏仁(去雙仁/皮尖)甘草(炙/)　　鍾乳(研各/二兩)　麥門冬(去/心)
　　吳茱茰(各一/兩)乾薑(二/兩)　　五味子　　粳米(各五/合)
　　紫菀(一/兩)
　右九味切以水八升煮取三升半分四服日三夜一
　中間進食七日服一劑忌海藻菘菜
又姙娠八月始受土精以成膚革和心静息無使氣極
是謂密腠理光澤顔色
又姙娠八月手陽明脈養不可鍼灸其經手陽明内屬
於大腸大腸主九竅八月之時兒九竅皆成無食燥物
無輒失食無忍大起
又姙娠八月中風寒有所犯觸身體盡痛乍寒乍熱胎
動不安常苦頭眩痛繞臍下寒時時小便白如米汁或
青或黄或使寒慄腰背苦冷痛而目視茫茫芍藥湯方
　　芍藥(四/分)　　人參　　　當歸　　　甘草(炙各/三兩)
　　白术(一/兩)　　厚朴(二兩/炙)　薤白(切一/升)　生薑(四兩/切)
　右八味切以水五升酒四升合煮取三升分三服日
　再夜一忌海藻菘菜桃李雀肉等
又若曽傷八月胎者當預服葵子湯方
　　甘草(炙三/兩)　芍藥(二兩一/方四兩)柴胡(三/兩)　　葵子(一/升)
　　白术(三/兩)　　生薑(六/兩)　　大棗(二十/枚擘)　厚朴(二/兩)
　右八味切以水九升煮取三升分三服日三十日服
　一劑忌海藻菘菜桃李雀肉等
又姙娠九月始受石精以成皮毛六腑百節莫不畢備
飲醲食甘緩帶自持而待之是謂養毛髮多才力
又姙娠九月足少隂脈養不可鍼灸其經足少隂内屬
於腎腎主續縷九月之時兒脈續縷皆成無處濕冷無
著灸衣
又姙娠九月若卒下痢腹滿懸急胎上衝腰背痛不可
轉側短氣半夏湯方
　　半夏(洗/)　　麥門冬(去心各/五合)　　　　乾薑(一/兩)
　　當歸　　　吳茱茰　　阿膠(炙各/三兩)　大棗(十二/枚擘)
　右七味切以水九升煮取三升去滓内白蜜八合微
　火上温分四服痢即止忌生血物餳等
又若曽傷九月胎者當預服猪腎湯方
　　猪腎(一/具)　　茯苓　　　桑寄生　　乾薑
　　乾地黄　　芎藭(各三/兩)　白术(四/兩)　　麥門冬(一/升)
　　(去/心)　　　　附子(中者一/枚炮)大豆(三/合)
　右十味切以水一斗煮腎令熟去腎内諸藥煎取三
　升半分四服日三夜一十日更一劑忌猪肉冷水蕪
　荑桃李雀肉酢物等
又姙娠十月五藏俱備六腑齊通納天地氣於丹田故
使關節人神皆備但俟時而生(集驗延年同並/出第二巻中)
小品療姙娠五月日舉動驚愕動胎不安下在小腹痛
引腰胳(公洛切/腋下也)小便疼下血安胎當歸湯方
　　當歸　　　阿膠(炙/)　　芎藭　　　人參(各一/兩)
　　大棗(十二/枚擘)　艾(一虎/口)
　右六味切以酒水各三升合煮取三升去滓内膠令
　烊分三服腹中當小便緩差也(古今録驗救急/同出第七巻中)
　　姙娠嘔吐及惡食方九首
集驗療婦人姙娠惡阻嘔吐不下食湯方
　　青竹筎　　橘皮(各五/兩)　生薑　　　茯苓(各四/兩)
　　半夏(五兩/湯洗)
　右五味切以水六升煮取二升半分三服不差頻作
　忌羊肉餳酢物等(千金經/心録同)
又療姙娠嘔吐不下食橘皮湯方
　　橘皮　　　竹筎　　　人參　　　白术(各三/兩)
　　生薑(四/兩)　　厚朴(炙二/兩)
　右六味切以水七升煮取二升半分三服不差重作
　忌桃李雀肉等(千金救急經心録/同出第十一巻中)
古今録驗療姙娠不欲食或吐春月所宜服柴胡湯方
　　甘草(炙/)　　柴胡(各二/兩)　麻黄(一兩去節/煎去沫)
　　大棗(十二/枚擘)　食茱茰(一/升)
　右五味切以水六升煮取三升適寒温服一升日三
　療食噫醋除熱下氣多所宜與上同但春秋冬夏去
　茱茰加枸杞一斤六月加小麥一升石膏三兩秋去
　石膏加甘草一兩九月去麻黄加乾薑一兩十月加
　芎藭三分忌海藻菘菜
又療惡食人參湯方
　　人參(四/兩)　　厚朴(炙/)　　生薑　　　枳實(炙/)
　　甘草(炙各/二兩)
　右五味切以水六升煮取三升分三服忌海藻菘菜
　(並出第三/十四巻中)
崔氏半夏茯苓湯療姙娠阻病心中憒悶空煩吐逆惡
聞食氣頭眩重四肢百節疼煩沈重多卧少起惡寒汗
出疲極黄瘦方
　　半夏(洗/)　　生薑(各五/兩)　旋復花(一/兩)　橘皮(二/兩)
　　茯苓(二/兩)　　細辛　　　芎藭　　　人參
　　桔梗　　　甘草(炙各/二兩)　芍藥(二/兩)　　乾地黄(三/兩)
　右十二味切以水一斗煮取三升分三服忌猪羊肉
　餳菘菜海藻生菜蕪荑
千金云若病阻積月日不得治及服藥冷熱失候病變
客熱煩渇口生瘡者除橘皮細辛用前胡知母各二兩
若變冷下痢者除乾地黄用桂心二兩若食少胃中虚
生熱大便閟塞小便赤少者加大黄三兩除地黄加黄
芩一兩餘依方服一劑得下後消息看氣力冷熱更増
損方調定更服一劑湯便急服茯苓丸令能食便强徤
也
又茯苓丸療姙娠阻病患心中煩悶頭眩重憎聞飲食
氣便嘔逆吐悶顛倒四肢垂重不自勝持服之即效要
先服半夏茯苓湯兩劑後可將服茯苓丸方
　　茯苓　　　人參(各一/兩)　桂心(熬/)　　橘皮
　　白术　　　甘草(炙/)　　葛根(熬/)　　乾薑
　　半夏(洗/)　　枳實(炙各/二兩)
　右十味𢷬篩蜜和丸如梧桐子大飲服二十丸漸至
　三十丸日三忌海藻菘菜羊肉餳桃李雀肉酢等(千/金)
　(同肘後只五味又云姙娠忌桂故/熬肘後不用乾薑半夏橘皮葛根)
又療姙娠常苦煩悶此子煩也竹瀝湯方
　　竹瀝(三/兩)　　防風　　　黄芩　　　麥門冬(去/心)
　　(各三/兩)　　　茯苓(四/兩)
　右五味切以水四升合竹瀝煮取二升半分三服不
　差重作忌酢物
又方
　　時時服竹瀝隨多少(出第十/巻中)
近效療姙娠惡食心中煩憒熱悶嘔吐方
　　青竹筎　　麥門冬(去心各/三兩)　　　　前胡(二/兩)
　　陳橘皮(一兩炙令黄/焦香氣出佳)　　蘆根(一握取肥/白嫩者)
　右五味切以水二大升煮取半大升去滓分再服食
　後一服無麥門冬用小麥三合煮之勿令裂即熟四
　肢煩蒸者加地骨皮醫人夏侯極録
　　姙娠胎動方九首
廣濟主安胎胎病漏肚痛方
　　當歸　　　芎藭　　　阿膠(炙/)　　人參(各一/兩)
　　大棗(十二/枚擘)
　右五味切以水三升酒四升合煮取二升半分三服
　五日一劑頻服三四劑無所忌(出第三/巻中)
小品療姙娠重下痛引腰背安胎止痛湯方
　　當歸　　　阿膠(炙/)　　乾地黄　　黄連
　　芍藥(各一/兩)　雞子(一/枚)　　秫米(一/升)
　右七味切以水七升攪雞子令相得煮秫米令如蟹
　目沸去滓内諸藥煮取三升分四服忌蕪荑(經心/録同)
又膠艾湯療損動母去血腹痛方
　　阿膠(二兩/炙)　艾葉(二/兩)
　右二味以水五升煮取二升半分三服(出第七巻中/經心録同)
集驗療姙娠胎動不安腹痛葱白湯方
　　葱白(切一/升)　阿膠(炙/)　　當歸　　　續斷
　　芎藭(各三/兩)　銀(隨多/少)
　右六味切以水一斗先煮銀取七升去銀内餘藥煎
　取二升半内膠令烊分三服不差更作(千金/同)
又療姙娠二三月上至八九月胎動不安腹痛已有所
見方
　　艾葉　　　阿膠(炙/)　　芎藭　　　當歸(各三/兩)
　　甘草(一兩/炙)
　右五味切以水八升煮取三升去滓内膠令烊分三
　服日三(千金文仲/備急同)
又療姙娠六七月胎不安常處旋復花湯方
　　旋復花(一/兩)　厚朴(炙/)　　白术　　　枳實(炙/)
　　黄芩　　　茯苓(各三/兩)　半夏(洗十/遍)　芍藥
　　生薑(各二/兩)
　右九味切以水一斗煮取二升半先食分五服日三
　夜二忌羊肉餳醋桃李雀肉等(千金同出第/十一巻中)
刪繁療女人懐姙胎動不安葱豉安胎湯方
　　香豉(一升/熬)　葱白(切一/升)　阿膠(二兩/炙)
　右三味切以水三升煮二物取一升去滓下阿膠更
　煎膠烊服一日一夕可服三四劑(出第七巻中/經心録同)
文仲徐王效神驗胎動方
　　當歸(六/分)　　芎藭(四/分)
　右二味切以水四升酒三升半煮取三升分三服若
　胎死即出比用神驗血上心腹滿者如湯沃雪(救急/經心)
　(録同崔氏用米醋/二升煎二十沸服)
又安胎寄生湯療流下方
　　桑上寄生(五/分)白术(五/分)　　茯苓(四/分)　　甘草(十分/炙)
　右四味切以水五升煮取二升半分三服若人壯者
　可加芍藥八分足水二升若胎不安腹痛端然有所
　見加乾薑四分即安忌海藻菘菜酢物桃李雀肉等
　(崔氏小品經心/同出第七巻中)
　　動胎腰腹痛方三首
廣濟療婦人姙娠動胎腰腹痛及血下方
　　當歸(三/兩)　　葱白(切一/升)　芎藭(三/兩)　　艾葉(二/兩)
　　鹿角膠(二兩/炙)苧根(三/兩)
　右六味切以銀汁一斗煮取三升絞取滓内膠上火
　膠烊分三服服别相去如人行六七里未好差停一
　日更進一劑無所忌(出第三/卷中)
小品苧根湯療勞損動胎腹痛去血胎動向下方
　　苧根　　　乾地黄(各二/兩)當歸　　　芍藥
　　阿膠(炙/)　　甘草(炙各/一兩)
　右六味切以水六升煮取二升去滓内膠烊分三服
　忌海藻菘菜蕪荑(出第七/巻中)
救急療姙娠動胎去血腰腹痛方
　　芎藭　　　阿膠(炙/)　　當歸　　　青竹筎(各/三)
　　(兩/)
　右四味切以水一斗半煮銀二斤取六升去銀内藥
　煎取二升半分三服日再夜一不差更作一劑(集驗/千金)
　(文仲古今録驗備急經/心録同出第四巻中)
　　頓仆胎動方四首
集驗療姙娠二三月上至七八月頓仆失踞胎動不安
傷損腰腹痛欲死若有所見及胎奔上搶心短氣膠艾
湯方
　　當歸　　　芎藭　　　甘草(炙/)　　阿膠(炙/)
　　芍藥(各二/兩)　艾葉(三/兩)　　乾地黄(四/兩)
　右七味切以水五升好酒三升合煮取三升去滓内
　膠更上火令膠烊分三服日三不差更作忌海藻菘
　菜蕪荑(文仲同出第/十一巻中)
文仲葛氏若由頓仆及舉重致胎動去血者方
　𢷬黄連下篩酒服方寸匕日三愈血乃止忌猪肉冷
　水等物
又方
　　赤小豆二升熬令香著雞子十四枚破内小豆中
　　更熬令黄黒末和酒服一匕日三服
又方
　　膠(三兩/炙)　　當歸(二/兩)　　甘草(二兩/炙)
　右三味切以水五升煮取二升分再服忌菘菜海藻
　(並出第/七巻中)
　　胎數傷及不長方三首
廣濟療婦人懐姙數傷胎方
　　鯉魚(二/斤)　　粳米(一/升)
　右二味如法作臛少著鹽勿著葱豉醋食之甚良一
　月中頓三過作效安穏無忌(集驗文仲備急崔氏/延年同出第三巻中)
集驗療婦人懐胎不長方
　　鯉魚長一尺者水漬没内鹽如棗煮令熟取汁稍
　　稍飲之當胎所腹上當汗如鼻狀雖有所見胎雖
　　不安者十餘日輒一作此令胎長大甚平安(出第/十一)
　　(巻/中)
古今録驗療姙娠養胎白术散方
　　白术　　　芎藭(各四/分)　蜀椒(三分/汗)　牡蠣(二/分)
　右四味𢷬下篩酒服滿一錢匕日三夜一但苦痛加
　芍藥心下毒痛倍加芎藭吐唾不能食飲加細辛一
　兩半夏大錢二十枚服之復更以醋漿水服之若嘔
　亦以醋漿水服之復不解者小麥汁服之已後其人
　若渇大麥粥服之病雖愈盡服之勿置忌桃李雀肉
　等(裴伏張仲景方/出第十一巻中)
　　姙娠傷寒方四首
廣濟療姙娠傷寒頭痛壯熱支節煩疼方
　　前胡　　　知母(各三/兩)　石膏(五/兩)　　大青
　　黄芩　　　梔子(各一/兩)　葱白(切一/升)
　右七味切以水七升煮取二升三合絞去滓分三服
　服别相去如人行七八里再服不利忌熱麫羊肉(集/驗)
　(文仲備急救急/同出第三巻中)
千金療姙娠傷寒方
　　葱白(十/莖)　　生薑(二兩/切)
　右二味以水三升煮取二升半頓服取汗
又方
　　鯽魚一頭燒作灰𢷬末酒服方寸匕取汗(並出第/二巻中)
救急療婦人姙娠十月若傷寒壯熱赤斑變為黒斑溺
血方
　　升麻　　　梔子仁(各四/兩)大青　　　杏仁(去皮/尖)
　　黄芩(各三/分)　葱白(切一/升)
　右六味切以水六升煮取半分三服(出第四/巻中)
　　姙娠患瘧方二首
集驗療姙娠患瘧湯方
　　常山(二/兩)　　甘草(一兩/炙)　黄芩(三/兩)　　烏梅(十四/枚擘)
　　石膏(八/兩)
　右五味切以水一升半合漬藥一宿煮三四沸去滓
　初服六合次服四合後服二合凡三服忌海藻菘菜
　生葱(千金救急古/今録驗同)
千金姙娠患瘧方
　　常山　　　竹葉(各三/兩)　石膏(八兩/碎)　糯米(一百/粒)
　右四味切以水六升煮取二升半去滓分三服第一
　服未發前一食乆服之第二服取臨欲發餘一服用
　塗頭額及胷前五心藥滓置頭邊當一日勿進水及
　進飲食過發後乃進飲粥忌生葱菜(集驗文仲備急/同出第二巻中)
　　姙娠下痢方四首
千金療姙娠下痢方
　　白楊皮一斤以水一大升煮取二小升分三服
又姙娠及産已寒熱下痢方
　　黄連(一/升)　　梔子(二十/枚擘)　黄蘗(一/斤)
　右三味切以水五升漬一宿煮三沸服一升一日一
　夜令盡嘔者加橘皮一把生薑二兩(翼同並出/第二巻中)
文仲療姙娠下痢不止方
　　黄蘗　　　乾薑　　　赤石脂(各二/兩)石榴皮(一/具)
　右四味切以水八升煮取二升分三服(出第七/巻中)
古今録驗療姙娠下痢方
　　酸石榴皮　黄芩　　　人參(各三/兩)　櫸皮(四/兩)
　　粳米(三/合)
　右五味切以水七升煮取二升半分三服(千金經心/録同出第)
　(三十四/巻中)
　　姙娠心痛方九首
千金療姙娠心痛方
　　青竹筎(一/升)　羊脂(八/兩)　　白蜜(三/兩)
　右三味合煎食前頓服如棗核大三枚日三服
又方
　　蜜一升和井底泥泥心下
又方
　　青竹皮一升酒二升煮三沸頓服之
又方
　　破雞子一枚和酒服之
又方
　　麻子三升水八升煮取五升分三服
又方
　　橘皮(三/兩)　　豉(二/兩)
　右二味𢷬為丸如梧桐子服二七丸
又方
　　燒牛屎焦末水服方寸匕日三(並出第/二巻中)
文仲葛氏療姙娠卒胎上迫心痛方
　　取弩弦急帶之立愈(出第七/巻中)
古今録驗療姙娠卒得心痛欲死术湯方
　　白术(六/兩)　　黄芩(三/兩)　　芍藥(四/兩)
　右三味切以水六升煮取二升半分三服半日令盡
　微下水令易生忌桃李雀肉(出第三十/四巻中)
　　姙娠腹痛方三首
千金療姙娠腹中痛方
　　生地黄三斤𢷬絞取汁酒一升合煎減半頓服
又方
　　燒車釭脂末内酒中服又服一升蜜良(並出第/二巻中)
古今録驗療姙娠腹痛或是冷痛或是胎動葱白當歸
湯方
　　葱白(一虎/口)　當歸(三/兩)
　右二味切以水酒共五升煮取二升分再服亦將小
　便服相去一炊頃(出第三十/四巻中)
　　姙娠漏胞方五首
小品療姙娠數月日猶經水時時來者名曰漏胞若因
房室勞有所去名曰傷胎視説要知如此小豆散療數
傷胎將用之方
　　赤小豆五升濕地種之令生牙乾之
　右一物下篩懐身數月日經水尚來以温酒服方寸
　匕日三得效便停(千金救急經心録/同出第七巻中)
集驗姙娠血下不止名曰漏胞血盡子死方
　　雞子十四枚取黄以好酒二升煮使如餳一服之
又方
　　生地黄汁一升酒四合合煮三四沸頓服之不止
　　頻服(救急千金文仲備急古今録驗/經心録同並出第十一巻中)
崔氏療姙娠漏胞方
　　乾地黄(四/兩)　乾薑(二/兩)
　右二味𢷬篩酒服方寸匕日再服(集驗文仲/經心録同)
又方
　　乾地黄𢷬末以三指撮酒服之不過三服甚良(千/金)
　　(同並出第/十巻中)
　　姙娠下血及尿血方五首
千金療姙娠卒下血方
　　葵子(一/斗)
　右一味以酒五升煮取二升分三服差
又方
　　生艾葉(一/升)
　右一味以酒五升煮取二升分三服冬用莖
又方
　　生地黄(切一/升)
　右一味以酒四升煮取二升分三服亦療落身後血
又方
　　燒秤錘令赤内酒中沸定取出飲之
又方
　　葵根莖燒作灰以酒服方寸七日三(並出第/二巻中)
文仲療姙娠下血方
　　取黍膏燒末服一七日三(出第七巻中/千金云黍莖)
古今録驗療姙娠下血豆醬散方
　　豆醬二升漉去汁熬令燥末酒服方寸匕日五六
　　服(出第三十/四巻中)
　　姙娠小便不通利方五首
千金療姙娠小便不通方
　　蕪青子七合𢷬為末水和方寸七服日三(出第二/巻中)
千金翼療姙娠小便不利方
　　葵子(一/升)　　榆白皮(一/把)
　右二味以水五升煮五沸服一升日三服(千金/同)
又方
　　葵子　　　茯苓(各一/兩)
　右二味為散水服方寸匕日三小便利止(千金同並/出第五卷)
　(中/)
古今録驗療姙娠卒不得小便方
　　杏仁(二十枚去皮/尖熬令變色)
　右一味𢷬服如大豆大七枚立得利
又療姙娠不得小便方
　　滑石水和泥臍二寸(並出第三/十四卷中)
　　姙娠子淋方五首
小品療姙娠患子淋宜下地膚大黄湯
　　地膚草　　大黄(各三/兩)　知母　　　黄芩
　　茯苓(一作/猪苓)　芍藥　　　枳實(炙/)　　升麻
　　通草　　　甘草(炙各/二兩)
　右十味切以水八升煮取三升分三服得下後淋不
　好差還飲地膚葵根汁忌海藻菘菜酢物
又方
　　猪苓(五/兩)
　右一味𢷬篩以白湯三合和方寸匕為一服漸至二
　匕日三夜二盡不差宜轉下之服甘遂散(出第七巻/中甘遂散)
　(在後大小/便不利中)
千金療姙娠患子淋方
　　葵子一升以水三升煮取二升分再服(經心/録同)
又方
　　葵根一把水三升煮取二升分再服(出第二/卷中)
經心録療姙娠患子淋小便數出少或熱痛酸疼及足
腫地膚飲方
　　地膚草三兩以水四升煮取二升半分三服日三
　　夜一劑(文仲小品同/出第六巻中)
　　姙娠大小便不利方五首
小品療姙娠子淋大小便並不利氣急已服猪苓散不
差宜服甘遂散下之方
　　太山赤皮甘遂(二/兩)
　右一味𢷬篩以白蜜二合和服如大豆粒多覺心下
　煩得微下者日一服之下後還將猪苓散不得下日
　再服漸加可至半錢匕以微下為度中間將猪苓散
　黄蘗寄生湯在療子淋方中(經心録同出第七巻中/子淋方中唯有猪苓散)
　(無黄蘗/寄生湯)
古今録驗療姙娠得病六七日以上身熱入藏大小便
不利安胎除熱葵子湯方
　　葵子(二/升)　　滑石(四兩/碎)
　右二味以水五升煮取一升盡服須㬰當下便愈(出/第)
　(二十四/巻中)
　　姙娠子癎方二首
小品療姙娠忽悶眼不識人須㬰醒醒復發亦仍不醒
者名為痓病亦號子癎病亦號子冒葛根湯若有竹近
可速辦者當先作瀝汁後辦湯也其竹逺不可即辦者
當先辦湯此二療㑹得其一種其竹瀝偏療諸痓絶起
死也非但偏療姙娠産婦絶死者有效小兒忽癎痓金
瘡療之亦驗作竹瀝法
　　取新伐青淡竹斷之除兩頭節留中央一節作片
　　以塼並側令竹兩頭虚布列其上燒中央兩頭汁
　　出以器承之取服
又主痓冒葛根湯療姙娠臨月因發風痓忽悶憒不識
人吐逆眩倒小醒復發名為子癎病方
　　貝母　　　葛根　　　丹皮(去/心)　　木防己
　　防風　　　當歸　　　芎藭　　　桂肉(切/熬)
　　茯苓　　　澤瀉　　　甘草(炙各/二兩)　獨活
　　石膏(碎/)　　人參(各三/兩)
　右十四味切以水九升煮取三升分二服貝母令人
　易産若未臨月者升麻代之忌海藻菘菜酢(並出第/七巻中)
　　姙娠水氣方三首
集驗療婦人姙娠手脚皆水腫攣急方
　　赤豆(五/升)　　商陸根(一斤/切)一方加澤漆(一/斤)
　右三味以水三斗煮取一斗常稍稍飲之盡更作(千/金)
　(同出第十/一巻中)
千金療姙娠腹大胎間有水氣生魚湯方
　　生鯉魚(二/斤)　生薑(五/兩)　　白术(三/兩)　　芍藥
　　當歸(各三/兩)　茯苓(四/兩)
　右六味切以水一斗二升煮魚熟澄清取八升内藥
　取三升分三服忌桃李雀肉酢物等(集驗同出/第二巻中)
崔氏療姙娠體腫有水氣心腹急滿湯方
　　茯苓　　　白术(各四/兩)　旋復花(二/兩)　杏仁(去皮/尖)
　　黄芩(各三/兩)
　右五味切以水七升煮取二升半分二服飲之忌桃
　李雀肉酢物等(千金救急古今録驗/集驗同出第十巻中)
　　損娠方六首
廣濟療婦人因損娠下血不止方
　　當歸　　　白龍骨　　乾地黄(各八/分)地榆
　　阿膠　　　芍藥　　　乾薑(各六/分)　熟艾(四/分)
　　牛角䚡(十分炙/令黄)　　　　蒲黄(五/分)
　右十味𢷬篩為散空腹以飲服方寸匕日二服漸加
　至二匕差止不吐利忌生冷油膩猪魚蒜蕪荑(出第/三巻)
　(中/)
千金落娠胎墮下血不止方
　　丹參(十二/兩)
　右一味切以酒五升煮取三升分三服(集驗文仲備/急同出第二)
　(巻/中)
又方
　　地黄汁和代赭末服方寸匕
又方
　　桑蝎蟲屎燒酒服方寸匕(並出第/四巻中)
救急療損娠方
　　取朱砂末一錢匕生雞子三顆打取白和朱砂頓
　　服胎若死即出如未死即安(出第五/卷中)
古今録驗療婦人墮娠血不盡來去喜煩滿鹿角屑豉
湯方
　　鹿角(一兩/屑熬)　香豉(一升/半)
　右二味以水三升煮令三沸漉去滓然後内鹿角屑
　攪令調頓服須㬰血下(出第三十/七巻中)
　　數墮胎方四首
刪繁療婦人懐胎數落而不結實或寒冷熱百病之源
黄耆散方
　　黄芪　　　吳茱茰　　乾薑　　　人參
　　甘草(炙/)　　芎藭　　　白术　　　當歸
　　乾地黄(各二/兩)
　右九味𢷬散清酒服一匕半日再服加至兩匕為劑
　忌海藻菘菜蕪荑桃李雀肉等(經心録同出/第七巻中)
千金療姙娠數墮胎方
　　姙娠三月灸膝下一寸七壯
又方
　　赤小豆末酒服方寸匕日二亦主姙娠數月月水
　　尚來者(並出第/三巻中)
經心録紫石門冬丸主風冷在子宫有子常落或始為
婦便患心痛乃成心疾月水都未曽來服之肥悦令人
有子方
　　逺志(去/心)　　澤㵼　　　肉蓯蓉　　桂心(各二/兩)
　　紫石英　　天門冬(去/心)　五味子(三/兩)　禹餘糧
　　蜀椒(汗/)　　烏頭(炮/)　　巻柏　　　烏賊骨
　　寄生　　　石楠　　　當歸(各一/兩)　杜仲
　　甘草(炙/)　　石斛　　　柏子仁　　辛夷
　　人參(各二/兩)　雲母(一兩/燒)
　右二十二味末之以蜜丸酒服二十丸如梧桐子稍
　加至三十四十丸日三忌海藻菘菜猪肉冷水生葱
　鯉魚(千金同出/第六卷中)
　　姙娠得病欲去子方三首
小品療姙娠得病事須去胎方(通按麥芽神曲墮胎如/神凡有孕者不可妄用)
　　麥蘖一升末和煮二升服之即下神效
又方
　　七月七日法麴三升煮兩沸宿不食旦頓服即下
　　(並出第/二卷中)
文仲療姙娠得病欲去胎方
　　取雞子一枚以三指撮鹽置雞子中服之立出(此/與)
　　(阮河南療産難/同出第七巻中)○(肘後千金/經心録同)
　　落胎去胎方四首
廣濟療落胎方
　　栝樓(四/兩)　　桂心(五/兩)　　牛膝(三/兩)　　瞿麥(二/兩)
　右四味切以水七升煎取二升三合去滓分三服服
　别如人行八九里進之無忌
又方
　　取牛膝六七莖綿纒搥頭令碎深内至子宫頭忌
　　生葱猪牛肉(並出第/三巻中)
小品療羸人欲去胎方
　　甘草(炙/)　　乾薑　　　人參　　　芎藭
　　生薑　　　桂心　　　蟹𤓰　　　黄芩(各一/兩)
　右八味切以水七升煮取二升分三服忌海藻菘菜
　生葱(出第七/巻中)
千金欲去胎方
　　大麴五升清酒一升煮三沸去滓令盡分五服當
　　宿勿食旦再服其子如糜令母肥盛無疾苦千金
　　不𫝊(出第三/巻中)
　　産乳序論三首
崔氏夫人生夀夭雖有定分中間枉横豈能全免若調
攝㑹理或可致長生若將䕶乖方乃胎乳傷促且中人
之性識異𢎞逺言及産育情多鄙之都未知此道幽深
博施處廣僕褰帷之暇頗敦經史逮乎藥術彌復關懐
今歴選羣方兼申短思苟非切要詎能載録晚述職孤
城空莊四絶尋醫訪道理闕多疑豈得坐而相守以俟
其斃此書所記故縁於此盖擬備諸私室未敢貽厥將
來必有以為要亦所不隠也余因披閲巒公調氣方中
見巒公北平陽道慶者其一妹二女並皆産死有兒婦
臨月情用憂慮入山尋余請覔滑胎方余報言少來多
遊山林未經料理此事然當為思量或應可解慶停一
宿余輒憶想畜生之類縁何不聞有産死者婬女偷生
賤婢獨産亦未聞有産死者此當由無人逼佐得盡其
分理耳其産死者多是富貴家聚居女婦輩當由兒始
轉時覺痛便相告報傍人擾擾令其驚怖驚怖畜結生
理不和和氣一亂痛切唯甚傍人見其痛甚便謂至時
或有約髻者或有力腹者或有冷水潠面者努力强推
兒便暴出畜聚之氣一時奔下不止便致運絶更非佗
縁至且以此意語慶慶領受無所聞然猶苦見邀向家
乃更與相隨停其家十餘日日晡時見報云兒婦腹痛
似是産候余便教屏除牀案遍一房地布草三四處懸
繩繫木作衡度髙下令得蹲當腋得憑當衡下敷慢氈
恐兒落草悮傷之如此布置訖令産者入位語之坐卧
任意為其説方法各有分理順之則全逆之則死安心
氣勿怖强此産亦解人語語訖閉戸戸外安牀余共慶
坐不令一人得入時時隔戸問之何似答言小痛可忍
至一更令爛煮自死牝雞取汁作粳米粥粥熟急手攪
使渾渾適寒温勸令食三升許至五更將末便自産聞
兒啼聲始聴人入産者自若安穏不異云小小痛來便
放體長吐氣痛即止盖任分和氣之效也慶問何故須
食雞肉汁粥答云牝雞性滑而濡庶使氣滑故耳問何
不與肉答云氣將下恐肉不卒消為妨問何故與粥答
云若飢則氣上氣下則速産理不欲令氣上故耳慶以
此為産術之妙所𫝊之處無不安也故知巒公隠思妙
符神理然則日遊反支之類復何豫哉但以婦人怯弱
臨産驚遽若不導以諸法多恐志氣不安所以簡諸家
方法備題如左其間取捨各任量裁凡婦人産難必須
先簡此書推所投月日知犯忌各須豫慎不得犯之其
次應須帳幕皮醋藏衣等物之類並早經營入月即須
使足若不豫備臨急用逮事必致闕唯舊經事者始逹
此言豫備不虞古之善教也
又凡産者雖是穢惡然將痛之時及未産已産皆不得
令死喪汚穢家人來視之必産難若已産者則傷子
又凡産法唯須熟忍不得逼迫要須兒痛欲出然後抱
腰傍人不得驚擾浪作形勢但此事巒公法中已經商
畧無用師巫妄述已能横相牽挽失其本性今故重述
特宜防也
　　崔氏年立成圖法一首
女人年十三(行年在庚申反支在正月七月禍害在南/方離絶命在東南巽生氣在西南坤宜喚)
(西南黄衣師看産産婦宜著黄衣卧西南/首懸尸在辰戌日閉肚在辛八壯在申)
女人年十四(行年在己亥反支在八月二月禍害在西/南坤絶命在西南兑生氣在南方離宜喚)
(南方赤衣師看産産婦著赤衣卧南首/懸尸在卯酉日閉肚在壬八壯在癸)
女人年十五(行年在戊午反支在三月九月禍害在西/北乾絶命在東北艮生氣在北方坎宜喚)
(北方黒衣師看産産婦宜著黒衣卧北/首懸尸在寅申日閉肚在癸八壯在壬)
女人年十六(行年在丁巳反支在四月十月禍害在東/北艮絶命在西北乾生氣在東方震宜喚)
(東方青衣師看産産婦宜著青衣卧東/首懸尸在丑未日閉肚在申八壯在辛)
女人年十七(行年在丙辰反支在五月十一月禍害在/東方震絶命在北方坎生氣在東北艮宜)
(喚東北方黄衣師看産産婦宜著黄衣卧東/北首懸尸在子午日閉肚在乙八壯在庚)
女人年十八(行年在乙卯反支在六月十二月禍害在/北方坎絶命在東方震生氣在西北乾宜)
(喚西北方黒衣師看産産婦宜著黒衣卧西/北首懸尸在己亥日閉肚在丙八壯在丁)
女人年十九(行年在甲寅反支在正月七月禍害在東/南巽絶命在南方離生氣在西方兑宜喚)
(西方白衣師看産産婦宜著白衣卧西/首懸尸在辰戌日閉肚在丁八壯在丙)
女人年二十(行年在癸丑反支在二月八月禍害在西/方兌絶命在西南坤生氣在東南巽宜喚)
(東南方青衣師看産産婦宜著青衣卧東/南首懸尸在卯酉日閉肚在庚八壯在乙)
女人年二十一(行年在壬子反支在三月九月禍害在/南方離絶命在東南巽生氣在西南坤)
(宜喚西南方黄衣師看産産婦宜著黄衣卧/西南首懸尸在寅申日閉肚在辛八壯在甲)
女人年二十二(行年在辛亥反支在四月十月禍害在/西南坤絶命在西方兌生氣在南方離)
(宜喚南方赤衣師看産産婦宜著赤衣卧/南首懸尸在丑未日閉肚在壬八壯在癸)
女人年二十三(行年在庚戌反支在五月十一月禍害/在西北乾絶命在東北艮生氣在北方)
(坎宜喚北方黒衣師看産産婦宜著黒衣卧/北首懸尸在子午日閉肚在癸八壯在壬)
女人年二十四(行年在己酉反支在六月十二月禍害/在東北艮絶命在西北乾生氣東方震)
(宜喚東方青衣師看産産婦宜著青衣卧/東首懸尸在己亥日閉肚在甲八壯在辛)
女人年二十五(行年在戊申反支在正月七月禍害在/東方震絶命在北方坎生氣在東北艮)
(宜喚東北黄衣師看産産婦著黄衣卧東/北首懸尸在辰戌日閉肚在乙八壯在庚)
女人年二十六(行年在丁未反支在二月八月禍害在/北方坎絶命在東方震生氣在西北乾)
(宜喚西北方白衣師看産産婦宜著白衣卧/西北首懸尸在卯酉日閉肚在丙八壯在丁)
女人年二十七(行年在丙午反支在三月九月禍害在/東南巽絶命在南方離生氣在西方兌)
(宜喚西方白衣師看産産婦宜著白衣卧/西首懸尸在寅申日閉肚在丁八壯在丙)
女人年二十八(行年在乙巳反支在四月十月禍害在/西方兌絶命在西南坤生氣在東南巽)
(宜喚東南青衣師看産産婦宜著青衣卧東/南首懸尸在丑未日閉肚在庚八壯在乙)
女人年二十九(行年在甲辰反支在五月十一月禍害/在南方離絶命在東南巽生氣在西南)
(坤宜喚西南黄衣師看産産婦宜著黄衣卧/西南首懸尸在子午日閉肚在辛八壯在甲)
女人年三十(行年在癸卯反支在六月十二月禍害在/西南坤絶命在西方兌生氣在南方離宜)
(喚南方赤衣師看産産婦宜著赤衣卧南/首懸尸在己亥日閉肚在壬八壯在癸)
女人年三十一(行年在壬寅反支在正月七月禍害在/西北乾絶命在東北艮生氣在北方坎)
(宜喚北方黒衣師看産産婦宜著黒衣卧/北首懸尸在辰戌日閉肚在癸八壯在壬)
女人年三十二(行年在辛丑反支在二月八月禍害在/東北艮絶命在西北乾生氣在東方震)
(宜喚東方青衣師看産産婦宜著青衣卧/東首懸尸在卯酉日閉肚在甲八壯在辛)
女人年三十三(行年在庚子反支在三月九月禍害在/東方震絶命在北方坎生氣在東北艮)
(宜喚東北方黄衣師看産産婦宜著黄衣卧/東北首懸尸在寅申日閉肚在乙八壯在庚)
女人年三十四(行年在乙亥反支在四月十月禍害在/北方坎絶命在東方震生氣在西北乾)
(宜喚西北白衣師看産産婦宜著白衣卧西/北首懸尸在丑未日閉肚在丙八壯在丁)
女人年三十五(行年在戊戌反支在五月十一月禍害/在東南巽絶命在南方離生氣在西方)
(兌宜喚西方白衣師看産産婦宜著白衣卧/西首懸尸在子午日閉肚在丁八壯在丙)
女人年三十六(行年在丁酉反支在六月十二月禍害/在西方兌絶命在西南坤生氣在東南)
(巽宜喚東南方青衣師看産産婦宜著青衣卧/東南首懸尸在己亥日閉肚在庚八壯在乙)
女人年三十七(行年在丙申反支在正月七月禍害在/南方離絶命在東南巽生氣在西南坤)
(宜喚西南方黄衣師看産産婦宜著黄衣卧/西南首懸尸在辰戌日閉肚在辛八壯在甲)
女人年三十八(行年在乙未反支在三月八月禍害在/西南坤絶命在西方兌生氣在南方離)
(宜喚南方赤衣師看産産婦宜著赤衣卧/南首懸尸在卯酉日閉肚在壬八壯在癸)
女人年三十九(行年在甲午反支在三月九月禍害在/西北乾絶命在東北艮生氣在北方坎)
(宜喚北方黒衣師看産産婦宜著黒衣卧/北首懸尸在寅申日閉肚在癸八壯在壬)
女人年四十(行年在癸巳反支在四月十月禍害在東/北艮絶命在西北乾生氣在東方震宜喚)
(東方青衣師看産産婦宜著青衣卧東/首懸尸在丑未日閉肚在甲八壯在辛)
女人年四十一(行年在壬辰反支在五月十一月禍害/在東北艮絶命在西北乾生氣在東方)
(震宜喚東方青衣師看産産婦宜著青衣卧/東首懸尸在子午日閉肚在乙八壯在庚)
女人年四十二(行年在辛卯反支在六月十二月禍害/在東方震絶命在北方坎生氣在東北)
(艮宜喚東北黄衣師看産産婦宜著黄衣卧/東北首懸尸在己亥日閉肚在丙八壯在丁)
女人年四十三(行年在庚寅反支在正月七月禍害在/北方坎絶命在東方震生氣在西北乾)
(宜喚西北方白衣師看産産婦宜著白衣卧/西北首懸尸在辰戌日閉肚在丁八壯在丙)
女人年四十四(行年在己丑反支在二月八月禍害在/東南巽絶命在南方離生氣在西方兌)
(宜喚西方白衣師看産産婦宜著白衣卧/西首懸尸在卯酉日閉肚在庚八壯在乙)
女人年四十五(行年在戊子反支在三月九月禍害在/西方兌絶命在西南坤生氣在東南巽)
(宜喚東南方青衣師看産産婦宜著青衣卧/東南首懸尸在寅申日閉肚在申八壯在甲)
女人年四十六(行年在丁亥反支在四月十月禍害在/南方離絶命在東南巽生氣在西南坤)
(宜喚西南方黄衣師看産産婦宜著黄衣卧/西南首懸尸在丑未日閉肚在壬八壯在癸)
女人年四十七(行年在丙戌反支在五月十一月禍害/在西南坤絶命在西方兌生氣在南方)
(離宜喚南方赤衣師看産産婦宜著赤衣卧/南首懸尸在子午日閉肚在癸八壯在壬)
女人年四十八(行年在乙酉反支在六月十二月禍害/在東北艮絶命在西北乾生氣在東方)
(震宜喚東方青衣師看産産婦宜著青衣卧/東首懸尸在己亥日閉肚在甲八壯在辛)
女人年四十九(行年在甲申反支在正月七月禍害在/東方震絶命在北方坎生氣在東北艮)
(宜喚東北方黄衣師看産産婦宜著黄衣卧/東北首懸尸在辰戌日閉肚在乙八壯在庚)
凡禍害絶命上産婦不可向之大小便又不得向産犯
者凶産後血不止
凡生氣之上宜産婦向之坐令兒長夀母子俱吉
凡閉肚之上臨月及已産未滿月皆不得向其處大小
便及棄不浄水犯者令人閉塞難産失顔色腹痛面痿
黄令臍絞痛咽喉不利凶
凡八壯之地産婦廬帳門不得向之開又不得於其處
産令閉塞難産大凶
凡運鬼力士犯者令産婦運悶至欲産日宜解袋口即
易産吉
凡反支月不得使血露汚地或令子死腹中或産不順
皆須先布灰草然後敷馬驢牛皮於其上産吉
凡懸尸之日不可攀繩宜懸馬轡攀之吉
凡行年本命相俱坐攀轡吉
　　十二月立成法一首(並圖/)
正月三月五月七月九月十一月福徳在丙壬
二月四月六月八月十月十二月福徳在甲庚
夫人臨産必須避諸凶神逐月空福徳之地若神在外
於舍内産若在内於舍外産令於當福徳及空地為産
帳其舍内福徳處亦依帳法





　
　
　
　
　
　
　
　
大時招摇咸池吳時雷公豐隆軒轅月白虎大夫狂虎
天候天狗運鬼力士等十三神日别具注如圖産婦犯
之大凶宜依月空處坐吉其兒衣亦依天徳月空之處
藏之吉但臨産及未滿月皆不得在懸尸閉肚之上小
便亦不得棄浣衣不浄水慎之仍不得以雜物弊其上
　
推日遊法一首
　
　
　
　
　
　
　
　
常以癸巳日入内宫一十六日至己酉日出癸巳甲午
乙未丙申丁酉在紫微北宫
戊戌己亥庚子辛丑壬寅在南宫
癸卯一日在天廟西宫
甲辰乙巳丙午丁未戊申在御女東宫
　右日遊在内産婦宜在外别於月空處安帳産吉
己酉庚戌辛亥壬子癸丑甲寅在外東北維
乙卯丙辰丁巳戊午巳未在外東方
庚申辛酉壬戌癸亥甲子乙丑在外東南維
丙寅丁卯戊辰己巳庚午在外南方
辛未壬申癸酉甲戌乙亥丙子在外西南維
丁丑戊寅己卯庚辰辛巳在外西方
壬午癸未甲申乙酉丙戌丁亥在外西北維
戊子己丑庚寅辛卯壬辰在外北方
　右日遊在外宜在内産吉凡日遊所在内外方不可
　向之産凶
　　體𤣥子為産婦借地法一首
　東借十步　　　西借十步　　　南借十步
　北借十步　　　上借十步　　　下借十步
辟方之中摠借四十餘步此中産婦安居無所妨礙無
所畏忌諸神擁䕶百鬼速去急急如律令
　右借法及所投月即寫一本貼著産婦所居正中北
　壁上更不須避日遊反支及諸神等此頻用有驗故
　録耳
　　日歴法二首
甲子日(在内面向東北/西南二角吉)　　乙丑日(在内面向西南西/北東南三角吉)
丙寅日(在内面向西南/西北二角吉)　　丁卯日(在内面向西南/西北二角吉)
戊辰日(在内面向西南/西北二角吉)　　己巳日(在内面向西北/東北二角吉)
庚午日(在内面向西北/東北二角吉)　　辛未日(在内面向西北東/南東北三角吉)
壬申日(在内面向東南/東北二角吉)　　癸酉日(在内面向西北東/北東南三角吉)
甲戌日(在内面向東南/西南二角吉)　　乙亥日(在内面向東北/西南二角吉)
丙子日(在内面向西南/東北二角吉)　　丁丑日(在内面向西南西/北東南三角吉)
戊寅日(在外面向西北/西南二角吉)　　己卯日(在外面向東南西/南西北三角吉)
庚辰日(在内面向東北/西北二角吉)　　辛巳日(在内面向西北西/南東北三角吉)
壬午日(在内面向西南/東北二角吉)　　癸未日(在内面向東南/東北二角吉)
甲申日(在内面向東南/西北二角吉)　　乙酉日(在内面向東南西/北東北三角吉)
丙戌日(在内面向東北/西南二角吉)　　丁亥日(在内面向東北西/南東南三角吉)
戊子日(在内面向西南/東北二角吉)　　己丑日(在内面向東南西/南西北三角吉)
庚寅日(在内面向東南/西北二角吉)　　辛卯日(在内面向東南/西北二角吉)
壬辰日(在内面向西南/東北二角吉)　　癸巳日(在外面向西南東/北西北三角吉)
甲午日(在外面向西南/西北二角吉)　　乙未日(在外面向東南西/北東北三角吉)
丙申日(在外面向西北/東北二角吉)　　丁酉日(在外面向西北東/南東北三角吉)
戊戌日(在外面向東北/西南二角吉)　　己亥日(在外面向東北東/南西南三角吉)
庚子日(在外面向東南/東北二角吉)　　辛丑日(在外面向東南西/北西南三角吉)
壬寅日(在外面向東南/西南二角吉)　　癸卯日(在外面向東南西/南西北三角吉)
甲辰日(在外面向西南/西北二角吉)　　乙巳日(在外面向西北西/南東北三角吉)
丙午日(在外面向西南東/北西北三角吉)　丁未日(在外面向西北東/南東北三角吉)
戊申日(在外面向西北/東北二角吉)　　己酉日(在外面向東南西/北東北三角吉)
庚戌日(在外面向東北/東南二角吉)　　辛亥日(在内面向東南/西南二角吉)
壬子日(在内面向東南東/北西南三角吉)　癸丑日(在内面向東南/西南二角吉)
甲寅日(在内面向東南/西北二角吉)　　乙卯日(在内面向東南西/南西北三角吉)
丙辰日(在内面向西南西/北東北三角吉)　丁巳日(在内面向西南西/北東北三角吉)
戊午日(在外面向西南西/北東北三角吉)　己未日(在外面向西北東/南東北三角吉)
庚申日(在内面向西北東/南東北三角吉)　辛酉日(在内面向西北東/南東北三角吉)
壬戌日(在内面向東南/西北二角吉)　　癸亥日(在内面向西南/東北二角吉)
凡日歴十二辰並有神殺禁忌不可向産日别須簡看
凡甲乙日(生子勿著白衣宜著黒衣/吉卧無西首勿庚辛日起)丙丁日(生子勿著/黒衣宜著)
(青衣卧無北首/勿壬癸日起)
戊巳日(生子勿著青衣宜著赤衣/卧無東首勿甲乙日起)　庚辛日(生子勿著/赤衣宜著)
(黄衣卧無南首/勿丙丁日起)
壬癸日(生子勿著黄衣宜著白衣/卧無四角首勿戊巳日起)
　　安置産婦法二首
凡欲産時先以朱砂㸃産婦項後宛宛中又㸃鼻孔間
柱兩傍宛宛中牛穿据處即向産處呪之曰此地空閑
安居産婦某姓就此吉處諸神擁䕶百鬼速去莫相觸
忤三呪之訖即燒火於産處四方以井華水四器亦置
産處四方各横刀於水上其刀浮磨拭之又法捉一刀
子先向産處呪曰一尺刀子七寸刃拒以反支而治運
如此三呪訖釘刀子著産處地上然後坐産(已上並出/第十上巻)
(中/)
　　産難方二十四首
崔氏凡婦人産難死生之候母面赤舌青者兒死母活
母面赤舌赤口中沫出者母死兒活母脣口青口兩邊
沫出者母子俱死(文仲同出第/十上巻中)
廣濟療難産三日不出者方
　　取死䑕頭燒作屑井花水服(千金崔氏/救急同)
又方
　　槐子十四枚蒲黄一合内酒中温服須臾不生更
　　服之(千金集驗/崔氏同)
又方
　　吞生雞子黄三枚并少苦酒(崔氏集驗備/急文仲同)
又方
　　吞皂莢子二枚亦效(千金崔氏小品同/並出第三巻中)
小品療産難歴日氣力乏盡不能得生此是宿有病方
　　赤小豆(二/升)　阿膠(二/兩)
　右二味以水九升煮豆令熟取汁内膠令烊一服五
　合不覺不過再即産(崔氏千/金同)
又方
　　取馬銜一枚覺痛即令左手持之(崔氏/同)
又方
　　取槐東引枝手把之(崔氏/同)
又方
　　手捉鸕鷀頭甚驗(崔氏同並出/第七巻中)
集驗若日月未至而欲産者方
　　末知母蜜和兎屎大服一丸痛不止更一丸(千金/崔氏)
　　(小品/同)
又方
　　取夫衣帶五寸燒作灰酒服立下(崔氏廣濟文仲/同並出第七巻)
　　(中/)
備急療難産方
　　取槐子吞三枚(崔氏/同)
又方
　　取鑿柄入孔裏者燒末酒服之立下(崔氏/同)
又方
　　弓弦三寸箭簳二寸各燒末酒服之(崔氏/同)
又方
　　取羚羊角屑燒末酒服之(千金崔/氏同)
又若母已死兒子不出方
　　但以水銀如彈丸格口内喉中捧起令下食頃又
　　捧令起子便落(崔氏/同)
又方
　　𢷬蒲根絞取汁一二升灌口中此亦治母生子死
　　驗(崔氏/同)
又療母子俱死者産難及胎不動轉者方
　　榆白皮(三/兩)　葵子(五/合)　　甘草(炙/)　　桂心(各一/兩)
　右四味切以水四升煮取二升服一升須臾不産更
　服一升忌海藻菘菜生葱(崔氏小/品同)
又産難數日欲絶秘方
　　書奏作兩行字凡二十字文日帝乙生子司命勿
　　止即出其胞及其子無病其母封其中央以朱印
　　之令産婦持之(崔氏小/品同)
又産難六七日母困方
　　取好膠二兩清酒一升半微火烊膠内新雞卵一
　　枚鹽一寸匕相和頓服即産不産更服(崔氏/同)
又産難母如死不知人事方
　　用陳葵子末三指撮酒服口噤者去齒下藥即愈
　　立驗(崔氏/同)
又療婦人産難方
　　書紙曰坐為蒲卧為魚女屬母兒屬夫急急如律
　　令即産婦吞之又書兩道兩手各執一凡書三本
　　(崔氏同並出/第一巻中)
救急療産難方
　　取厠前用草二七枚燒作屑服之(千金崔氏同崔/氏云日用籌)
又方
　　取牛屎中大豆書一片作入字一片作出字還合
　　吞之良(崔氏同並出/第四巻中)
千金療難産方
　　令夫唾婦口中二七過立下(集驗崔氏同/出第十巻中)
　　逆産方一十二首
小品療逆産方
　　鹽塗兒足底又可急搔𤓰之并以鹽摩産婦腹上
　　即愈(崔氏千金/集驗同)
又方
　　鹽和粉塗兒兩足下即順矣(千金崔/氏同)
又方
　　又彈丸二枚𢷬末三指撮温酒服(集驗千金崔氏/同並出第七巻)
　　(中/)
集驗療逆産方
　　燒錢令赤内酒中飲之(崔氏/同)
又方
　　夫隂毛二七枚燒以猪膏和丸如大豆吞兒手即
　　持丸出神驗(千金崔/氏同)
又方
　　朱書左足下作千字右足下作黒字(崔氏/同)
又方
　　生不出手足先見燒蛇脱皮末服刀圭亦云三指
　　撮面向東酒服即順(崔氏千/金同)
又方
　　真丹刀圭塗兒腋下(崔氏/同)
又方
　　以手中指取釜底黒煤交畫兒足下順出(千金文/仲崔氏)
　　(備急同並出/第十一巻中)
刪繁療逆産難産數日不出者方
　　取桃仁中破書一片作可字一片作出字還合吞
　　之(崔氏/同)
又療逆産方
　　取車肚中膏畫腋下及掌心(崔氏文仲備急小/品千金集驗同)
又療逆産胞衣不出方
　　取竈屋上黒塵酒服之(千金崔氏同並/出第七巻中)
　　横産方四首
小品療横産及側或手足先出方
　　可持麤鍼刺兒手足入二分許兒得痛驚轉即縮
　　自當迴順(文仲備急千金/崔氏集驗同)
集驗療横生方
　　取梁上塵三指撮酒服之(千金文仲崔氏/同出第十一巻)
文仲療縱横不可出
　　用莵絲子末酒若米汁服方寸匕即出車前子亦
　　好服如上法(千金崔/氏同)
又方
　　服水銀如大豆一枚(備急崔/氏同)
　右以前横産逆産二條條流雖别療法盖同可以意
　量逐善參用也
　　子死腹中欲令出方一十五首
集驗療子死腹中方
　　真珠二兩酒服盡立出(崔氏/同)
又方
　　取竈下黄土三指撮酒服之立出當著兒頭上(千/金)
　　(崔氏文/仲同)
又療胎死在腹方
　　取三家雞卵各一枚三家鹽各一撮三家水各一
　　升合煮令産婦面東向飲之立出(千金備急/崔氏同)
又方
　　取矍麥一斤以水八升煮取二升分再服不出更
　　服(文仲千金/崔氏同)
又方
　　葵子一升阿膠五兩水五升煮取二升頓服出間
　　日又服(崔氏千金文仲備急/同並出第十一巻中)
崔氏療子胎在腹中恐死不下方
　　當歸　　　芎藭(各二/兩)
　右二味以好釅醋二升煮藥二十沸頓服之若胎已
　死即下如胎未死即便安稳也
又療子死腹中又姙兩兒一兒活一兒死令腹中死者
出生者安此方神驗萬不失一
　　蟹𤓰(一/升)　　甘草(二尺/炙切)　阿膠(三兩/炙)
　右三味以東流水一斗先煮二味取三升去滓内膠
　令烊頓服不能頓服分再服若人困校口下藥入即
　汗煎藥宜東向竈以茅葦薪煮之(集驗廣濟千金/備急文仲同)
又療姙身熱病子死腹中又出之方
　　烏頭(一/枚)
　右一味細𢷬水三升煮取大二升稍稍摩臍下至隂
　下胎當立出
又方
　　以苦酒濃煮大豆一服一升死兒立下不能頓服
　　再服之亦得(千金/同)
又療子胎在腹内已死方
　　甘草(一尺/炙)　蒲黄(一/合)　　筒桂(四/寸)　　香豉(二/升)
　　雞子(一/枚)
　右五味切以水六升煮取一升頓服胎胞穢惡盡去
　大良(千金集驗同並/出第十巻中)
文仲療或半生胎不下或子死腹中或半著脊及在草
不産血氣上盪心母面無顔色氣欲絶方
　　猪膏(一升/煎)　白蜜(一/升)　　淳酒(二/升)
　右三味合煎取二升分再服不能隨所能服之(備急/刪繁)
　(千金崔/氏同)
又子死腹中不出方
　　以牛屎塗母腹上立出(備急崔氏/千金同)
又方
　　榆皮(切一/兩)　珍珠(一/兩)
　右二味以苦酒三升煮取一升頓服死兒立出(集驗/千金)
　(備急崔氏同並/出第二巻中)
救急療子死腹中方
　　服水銀三兩立出集驗(千金備急文/仲小品同)
又方
　　取夫尿二升煮令沸飲之集驗(千金崔氏同並/出第四巻中)
　　胞衣不出方二十首
廣濟療胞衣不出方
　　末竈突中土三指撮以水服之(集驗千金備/急文仲同)
又方
　　取夫單衣盖井上立出(千金集驗救急/崔氏小品同)
又療胞衣不出方
　　取苦酒服赤米一兩(千金集驗/崔氏同)
又方
　　雞子一枚苦酒一合和飲之即出(集驗千金/崔氏同)
又方
　　當戸燒黍穰即出(崔氏同並出/第二巻中)
小品療胞衣不出方
　　取皂莢𢷬末著鼻孔中嚏即出(崔氏/同)
又方
　　鹿角末三指撮酒服之(崔氏/同)
又方
　　兒衣不出吞此符吉　　□
延年療婦人傷娠及胎死腹中胞衣不出産後疾病及
諸困竭欲死方
　　刺取羊血及熱飲之不能者人含吐與之能多益
　　善若不能咽噉少鹽又水潠其面此方神驗(崔氏/文仲)
　　(備急/同)
又胞衣不出方
　　以洗兒水服半柸即出(崔氏/同)
又療胞衣不出腹中滿則殺人方
　　但多服猪膏又大豆一升苦酒一斗煮取三升分
　　三服(崔氏/同)
又方
　　吞雞子黄兩三枚解髮刺喉中令得嘔即出若困
　　極死者以水一升煮栝樓一枚三兩沸寫口中汁
　　下即出(出第十四巻中崔氏云水/一升煮螻蛄一枚三沸服)
救急療胞衣不出并兒横到死腹中母氣欲絶方
　　半夏(二兩/洗)　白斂(二/兩)
　右二味𢷬篩服方寸匕小難一服横生二服到生三
　服兒死四服亦可加代赭瞿麥各二兩(廣濟集驗小/品備急文仲)
　(崔氏/同)
又方
　　小豆小麥相和濃煮汁飲之立出(小品千金備/急崔氏同)
又療胞衣不出方
　　取炊箄當戸前燒之(廣濟集驗千金崔/氏同出第四巻中)
必效療胞衣不出令胞爛牛膝湯方
　　牛膝(四/兩)　　滑石(八/兩)　　當歸(三/兩)　　通草(六/兩)
　　葵子(一/升)　　矍麥(四/兩)
　右六味切以水九升煮取三升分三服忌牛狗内(廣/濟)
　(集驗千金崔氏同/通草一方作莾草)
又方
　　服蒲黄如棗大良(集驗千金/崔氏同)
又方
　　生男吞小豆七枚生女吞二七枚(千金崔/氏並同)
又方
　　生地黄汁一升苦酒三合煖服之不能頓服再服
　　之(集驗千金/崔氏同)
又方
　　澤蘭葉(三/兩)　滑石(五兩/屑)　生麻油(二/合)
　右三味以水一升半煮澤蘭取七合去滓内滑石生
　麻油頓服(廣濟集驗千金崔氏/同並出第四卷中)
　□　　　□　　　□　(已上三符主産/難産婦吞之吉)
　□　(産難燒此符/水和服之吉)　□　(逆産横産/吞此符)
　(右岀崔/氏産書)
　
　
　外臺秘要方卷三十三
欽定四庫全書
　外臺秘要方巻三十四
　　　　　　　　　　　　　唐　王燾　撰
　　産婦忌慎法六首
千金論曰産婦雖是穢惡然將痛之時及未産已産並
不得令死喪汚穢家人來視之則生難若已産者則傷
兒也
又凡婦人産乳忌反支月若值此月當在牛皮上若灰
上勿令水血惡物著地則殺人及浣濯衣水皆以器盛
過此忌月乃止
又凡産不依産圖脱有犯觸於後母子皆死若不至死
即母子俱病庶事皆不稱心能依圖無犯觸母子即得
無疾子即易養
又凡欲産時特忌多人瞻視唯得三二人在傍待摠産
訖即告語衆人也若人衆令人難産
又凡産婦第一不得怱怱忙怕傍人極須少静皆不得
預緩預急憂悒憂悒則難産若腹痛眼中火生此兒迴
轉未即生也兒生訖一切人及母皆忌問是男是女兒
胎落地即急取口中惡物與新汲井水五合嚥忌與煖
湯物亦勿令母看視穢汚
又産婦慎熱食熱藥熱麵食常識此飲食當如人肌温
温也(並出第/二巻中)
　　令易産方六首
千金令易産方
　　凡欲臨産時先脱尋常所著衣以籠竈頭及竈口
　　令至密即易生神驗
又方
　　生地黄汁半升生薑汁半合煎熱頓服
又方
　　燒藥杵令赤内酒中飲之(小品同並出/第二巻中)
小品預服散令易生母無疾病未生一月日前預服過
三十日行步動作如故兒生墮地皆不自覺甘草散方
　　甘草(八分/炙)　黄芩　　　大豆黄巻　粳米
　　麻子仁　　乾薑　　　桂心(各二/分)　吳茱茰(二/分)
　右八味𢷬散酒服方寸匕日三(千金/同)
又療婦人易生産飛生丸方
　　飛生(一/枚)　　槐子　　　故弩箭羽(各十/四枚)
　右三味𢷬末蜜丸桐子大以酒服二丸即易産
又方
　　取蛇脱皮著衣帶中鑑鼻擊衣帶臨欲産時左手
　　持馬銜右手持飛生毛令易産(並出第/七巻中)
　　下乳汁方一十五首
廣濟療婦人乳無汁方
　　以母猪蹄四枚治如食法以水二斗煮取一斗去
　　蹄土瓜根通草漏蘆各三兩以汁煮取六升去滓
　　内葱白豉如常法著少米煮作稀葱豉粥食之食
　　了或身體微微熱有少許汗佳乳未下更三兩劑
　　甚驗(崔氏同出/第三巻中)
千金療乳無汁漏蘆湯方
　　漏蘆　　　通草(各八/分)　鍾乳(四/分)　　黍米(一/升)
　右四味切將米宿漬研取汁三升煮藥三四沸去滓
　作飲服(經心/録同)
又方
　　土瓜根末酒服半錢匕乳日下如流水(崔氏/同)
又療乳無汁單行石膏湯方
　　石膏四兩研以水二升煮三沸稍稍服一日盡良
又療乳無汁單行鬼箭湯方
　　鬼箭五兩水六升煮取四升去滓一服八合日三
　　服亦可燒灰作末水服方寸匕日三
又下乳汁通草散方
　　通草　　　鍾乳(研/)
　右二味等分為散麺粥服方寸匕日三百日後可兼
　養兩兒
又麥門冬散方
　　麥門冬(去/心)　鍾乳(研/)　　通草　　　理石(各等/分研)
　右四味𢷬散食前後酒服方寸匕日三
又下乳漏蘆散方
　　漏蘆(二/分)　　鍾乳(五分/研)　栝樓(五/分)　　蠐螬(三分/熬)
　右四味𢷬散食後粆糖水下方寸匕日三
又方
　　母猪蹄一具麤切以水二斗煮令熟餘五六升汁
　　飲之甚良(崔氏/同)
又方
　　猪蹄(二枚炙/搥碎)通草(八兩/切)
　右二味以清酒一斗浸之稍漸飲盡不出更作(崔氏/同)
又方
　　栝樓根切一升酒四升煮三沸去滓服半升日三
　　良(崔氏/同)
又方
　　栝樓青色大者一枚熟𢷬以白酒一升煮取四升
　　去滓温飲一升日三若無大者用小者兩枚無青
　　色者黄色者亦好(崔氏/同)
又方
　　燒鯉魚頭末酒服三指撮
又方
　　燒死䑕酒服灰方寸匕日三立下(並出第/三卷中)
崔氏療乳汁不下方
　　䑕肉(五/兩)　　羊肉(六/兩)　　麞肉(八/兩)
　右三味合作臛噉之勿令食者知(出第十/巻中)
　　妬乳瘡痛方一十四首
集驗論療婦人妬乳乳癰諸産生後宜勤擠乳不宜令
汁畜積不去便不復出惡汁於内引熱温壯結堅掣痛
大渇引飲乳急痛手不得近成妬乳非癰也方
　　始妬乳急灸兩手魚際各二七壯斷癰脈也便可
　　令小兒手助捋之則乳汁大出皆如膿狀内服連
　　翹湯汁自下外以小豆散薄塗之癰處當差(千金/同)
又産後不自飲兒及失兒無兒飲乳乳畜喜結癰不飲
兒令乳上腫者方
　　以雞子白和小豆散塗之乳房令消結也若飲兒
　　不泄者數捻去之亦可令大者子含水使潄口中
　　冷為嗍取乳汁吐去之不含水潄令乳頭作瘡乳
　　孔寒也(千金/同)
又療妬乳乳癰連翹湯方
　　連翹　　　升麻　　　杏仁(去皮/尖)　射干
　　防已　　　黄芩　　　大黄　　　芒硝
　　柴胡(各三/兩)　芍藥　　　甘草(炙各/四兩)
　右十一味切以水九升煮取三升分服忌海藻菘菜
　(千金/同)
又方
　　取葵莖燒灰𢷬散服方寸匕日三即愈(千金/同)
又療妬乳生瘡方
　　蜂房猪甲中土車轍中土各等分末苦酒和塗之
　　良(千金同一方又有/車轂上脂一味)
又療婦人女子乳頭生小淺熱瘡搔之黄汁出侵淫為
長百療不差者動經年月名為妬乳病婦人飲兒者乳
皆欲斷世論苟抄乳是也宜以赤龍皮湯及天麻湯洗
之傅二物飛鳥膏及飛烏散佳始作者可傅以黄芩漏
蘆散及黄連胡粉散並佳方如左赤龍皮湯方
　　槲皮切三升以水一斗煮取五升夏冷用之秋冬
　　温之分以洗乳亦洗諸深敗爛乆瘡洗畢傅膏散
　　(千金/同)
又天麻草湯方
　　天麻草切五升以水一斗半煎取一斗隨寒温分
　　洗乳以殺痒也此草葉如麻葉冬生夏著花赤如
　　䑕尾花亦以洗侵淫黄爛熱瘡痒疸濕隂蝕瘡小
　　兒頭瘡洗畢傅膏散(千金/同)
又飛烏膏散方
　　用燒朱砂作水銀上黒煙(一名細粉/者三兩)　礬石(三兩/燒粉)
　右二味以絹篩了以甲煎和之令如脂以傅乳瘡日
　三作散者不須和有汁自著可用散亦傅諸熱瘡黄
　爛侵淫汁瘡蜜瘡丈夫隂蝕痒濕諸小兒頭瘡疳蝕
　口邊肥瘡蝸瘡等並以此傅之(千金/同)
又黄連胡粉膏散方
　　黄連(二/兩)　　胡粉(十/分)　　水銀(一兩同研/令消散)
　右三味𢷬黄連為末三物相和合皮裹熟挼之自和
　合也縱不成一家且得水銀細散入粉中也以傅乳
　瘡諸濕痒黄爛肥瘡若著甲煎為膏(千金/同)
備急小品妬乳方
　　黄芩　　　白斂　　　芍藥(各等/分)
　右三味下篩漿水服一錢五匕日三若右乳結將去
　左乳汁左乳結即將去右乳汁服即消(千金/同)
又方
　　栁白皮酒煮令熱以熨上即消
又方
　　苦酒磨升麻若青木香或紫檀香以摩上並良一
　　味即得佳
又方
　　已入腹者麝香薫陸香青木香雞舌香各一兩以
　　水四升煮取二升分再服忌蒜麵酒牛馬猪肉
必效療婦人妬乳癰瘡遲愈五物雄黄䕡茹膏方
　　雄黄　　　白斂　　　雌黄　　　䕡茹(各一/分並)
　　(切/)　　　　亂髮(如雞子/一枚)
　右以猪脂半斤合煎三沸去滓乃内亂髮髪盡藥成
　以塗瘡不過十日差
　　乳癰腫方一十八首
廣濟療乳癰大堅硬赤紫色衣不得近痛不可忍方
　　大黄　　　芍藥　　　楝實　　　馬蹄(炙令/黄等)
　　(分/)
　右四味𢷬散酒服方寸匕覆取汗當睡著覺後腫處
　散不痛經宿乃消百無失一明晨更服一匕忌衝風
　熱食
深師療乳癰腫消核芍藥散方
　　芍藥　　　通草　　　桂心　　　昆布
　　白斂　　　附子(炮/)　　黄芪　　　人參
　　海藻　　　木占斯(各一/兩)
　右十味𢷬散以清酒服一錢匕日三當先食并療頥
　下氣結瘰􁡩
又乳癰衆醫不能療柏皮膏方
　　猪膏年多者佳柏皮三斤去黒皮以猪膏煎之當
　　稍稍煎柏皮熟黒便漉出更煎餘柏皮如初盡以
　　塗瘡甚驗
集驗療乳癰方
　　大黄(二/兩)　　莽草(二/分)　　伏龍肝(十二/分)乾薑(二/分)
　右四味𢷬末以酢和塗乳上即效止一方生薑極驗
　可用也(千金/同)
又方
　　取鹿角下篩散以猪頷下清汁服方寸匕不過再
　　服亦以醋漿服之良(千金云猪脂/銷上清汁)
又療乳癰四物膠薄貼方
　　膠(炙/)　　　大黄　　　莽草　　　細辛
　右各等分𢷬末以雞子白和塗紙上貼腫頻易晝夜
　貼之割紙穿如錢大出腫頭
又療乳癰三物桂心貼方
　　桂心(三/分)　　烏頭(二/分)　　甘草(二/分)
　右𢷬散以苦酒和塗腫上以小紙覆濡其上將乳居
　其中以乾布置乳下須㬰布當濡有膿水也佳(范汪/同)
千金翼排膿散主乳癰方
　　鐡粉　　　蓯蓉　　　桂心　　　細辛
　　芎藭　　　人參　　　防風　　　乾薑
　　黄芩　　　芍藥(各四/兩)　當歸　　　甘草(炙各/五分)
　右十二味𢷬散酒服方寸匕日三夜一加至一匕半
　服藥十日血出多勿怪是惡物除甚良(出第五/巻中)
備急葛氏療婦人乳癰妬腫者或經乆衆療不差方
　　堅硬紫色削栁根皮𢷬熟熬令温帛囊盛熨乳上
　　冷更易甚良一宿即愈(千金/同)
又方
　　研米槌二枚煮令熱以絮及巾覆乳上用二槌更
　　互熨腫數十過差上已用大驗(千金云/炙熬)
又乳癰方
　　大黄　　　竈下黄土(各一/分末)　　　　生薑(二/分)
　右三味𢷬末醋和塗乳痛即止極驗劉涓子不用生
　薑用生魚三味等分余比用鯽魚妙
又療乳癰方
　　大黄　　　鼠屎　　　黄連(各一/分)
　右三味𢷬末合䑕屎更𢷬以黍米粥清和傅乳四邊
　痛止即愈無黍米粟米粳米並可用(千金/同)
救急療乳癰腫痛如升椀大痛不可忍方
　　取白薑石𢷬末一二升用雞子白和如稀泥傅腫
　　乾更易之此方頻試驗如雞子慮罪取榆白皮和
　　𢷬傅即差
又療乳癰堅硬痛不可忍方
　　莨菪子半大匙當年新者服時不得嚼破以清水
　　一大盞和頓服痛即止
又療乳癰腫方
　　以驗醋研地黄塗上乾即易不過三五遍服以酒
　　研之
必效療婦人乳癰方
　　覺痛色未變時以飼猪米研汁飲之即差仍取猪
　　槽木厚如匙面火炙數數熨上
又療婦人乳癰丹參膏方
　　丹參　　　白芷　　　芍藥(各二/兩)
　右三味㕮咀以苦酒淹經宿又取猪脂半斤微火上
　煎之白芷黄膏成去滓以膏塗上甚良
又療瘡上須貼膏方
　　黄芪(八/分)　　白芷　　　大黄(各五/分)　當歸
　　續斷(各四/分)　薤白(二合/切)　松脂(十二/分)　薫陸香
　　蠟(各十/分)　　猪脂(一/升)　　生地黄汁(七/合)
　右十一味切内地黄汁中漬半日内猪脂中微火上
　煎三上三下白芷色黄膏成布絞去滓剪帛如瘡大
　小塗帛貼瘡上日四五度易之終身無苦極效
　　産後血暈心悶方一十首
廣濟療産後血暈心悶不識人或神言鬼語氣欲絶方
　　荷葉(二枚/炙)　蒲黄(一/兩)　　甘草(二兩/炙)　白蜜(一/匙)
　　地黄汁(半/升)
　右五味切以水三升煮取一升絞去滓下蒲黄蜜地
　黄汁煖服立差止
又療産後心悶血氣衝上血暈羚羊角散方
　　取羚羊角一枚燒成灰末以東流水服方寸匕若
　　未差更服差
救急産暈心悶大困方
　　鯽魚剥皮作鱠以虀食三兩口止
文仲暈絶方
　　蘇方木三兩碎以水五升煎取二升分再服或無
　　蘇木煮緋色衣取汁服甚驗
又方
　　取牆上青衣一抄以水四小升煮取二升分服又
　　生薑汁一小升地黄汁一小升酒一大升相和煎
　　五六沸分再服每劑和大黄末一匙此方甚良
崔氏凡暈者皆是虛熱血氣奔迸腹中空所致欲分娩
者第一須先取驗醋以塗口鼻仍置醋於傍使聞其氣
兼細細飲之此為上法如覺暈即以醋噴面蘇來即飲
醋仍少與解之(一云仍少/與水解之)
又凡産後忽悶冒汗出不識人者是暴虚故也方
　　取破雞子吞之便醒若未醒可與童子小便一升
　　甚驗丈夫小便亦得切不得用病人者
又若乆不識人或時復發者此為有風因産血氣暴虚
風行脉中故也若産後去血多者尤増此疾與雞子不
醒者可急與竹瀝汁一服五合須臾不定復與五合頻
得三五服立差(並出第十/上巻中)
近效療血暈絶不識人煩悶方
　　紅藍花三兩新者佳以無灰清酒半升童子小便
　　半大升煮取一大盞去滓候稍冷服之新汲水一
　　大升煮之良乆
又方
　　赤父馬糞絞取汁一大盞濕者良若乾者取新汲
　　水半大盞和研絞取汁頓服亦主人血不止神驗
　　(夏侯/拯録)
　　産乳暈絶方五首
崔氏療産乳暈絶方
　　以惡血服少許良
又方
　　以服洗兒水三合良
又方
　　覺暈即用三股麻繩長五六尺繫産婦右脚膝上
　　令人捉兩頭急挽得醒徐徐解之(並出第十/上卷中)
文仲療産乳暈絶方
　　半夏一兩洗𢷬篩丸如大豆内鼻中即愈(崔氏/同)
救急療産乳暈絶方
　　生赤小豆𢷬為散取東流水和方寸匕服之不差
　　再服(崔氏/同)
　　産後餘血不盡腰脚疼及惡露不下方七首
廣濟療産後三日患腰疼腹中餘血未盡并手脚疼不
下食生地黄湯方
　　生地黄汁(一/升)芍藥　　　甘草(各二/兩炙)　丹參(四/兩)
　　蜜(一/合)　　　生薑汁(半/合)
　右六味切以水三升煮取一升去滓内地黄汁蜜薑
　汁微火煎一兩沸一服三合日二夜三利一兩行中
　間進食與藥更進服
又療産後惡露不多下方
　　牛膝　　　大黄(各八/分)　牡丹皮　　當歸(各六/分)
　　芍藥　　　蒲黄　　　桂心(各四/分)
　右七味𢷬散以生地黄酒服方寸匕日二血下止
救急療婦人産後餘血不盡血流入腰脚疼痛胷急氣
滿兩脅痛方
　　生薑(一/斤)　　淡竹葉(一升/並切)
　右二味以水二升煮取一升去滓分再服
又療産後血不盡血痛悶方
　　取荷葉燒作灰煖水和服煮取汁亦良
又惡露不盡腹脹痛方
　　取亂髮如雞子大灰汁洗浄燒末酒服
又方
　　取百斤秤錘一枚燒赤投酒五升中用此秤錘酒
　　煮當歸三兩取二升去滓分再服(千金/同)
又療一切宿血及損傷瘀血在腹内不問新乆并婦人
月經不通産後惡血不下皆良方
　　大黄　　　芒硝(各三/兩)　桃仁(四十枚/去尖皮)
　右三味芒硝桃仁合𢷬四五百杵以酢漿二升半漬
　一宿空腹攬調頓服之不能頓服者分作兩服良乆
　先下糞次下如豆泥汁或黒血為驗强人日别服一
　劑弱人兩日服之下血盡便止不過三兩劑忌生冷
　茶葵(並出第/四卷中)
　　産後惡露不絶方四首
廣濟療婦人産後血露不絶崩血不可禁止腹中絞痛
氣息急療蓐病三十六疾方
　　亂髮(燒/灰)　　阿膠(各二/兩炙)　代赭　　　乾薑(各三/兩)
　　馬蹄(一枚/燒)　乾地黄(四/兩)　牛角鰓(五兩/炙)
　右七味𢷬篩蜜和為丸如梧桐子空腹以飲下二十
　五丸日二至四十丸良
深師療産後虚冷下血及水榖下痢晝夜無數兼療惡
露不絶龍骨丸方
　　乾薑　　　甘草(炙/)　　桂心(各二/兩)　龍骨(四/兩)
　右四味𢷬篩蜜丸如梧桐子以酒下二十丸日三忌
　如常法此方甚良
文仲葛氏療血露不絶方
　　以鋸截桑木取屑五指撮酒服日三差
又隠居效方澤蘭湯療産後惡露不盡腹痛徃來兼滿
少氣
　　澤蘭(八/分)　　當歸(三/分)　　生地黄(三/分)　芍藥(十/分)
　　甘草(六分/炙)　生薑(十/分)　　大棗(十四/枚)
　右七味切以水九升煮取三升分為三服欲死塗身
　得差
　　産後血氣煩悶方四首
廣劑療産後心胷中煩悶血氣澀肋下妨不能食方
　　生地黄汁(一/升)當歸(一兩/末)　生薑汁(三/合)　酒(五/合)
　　童子小便(二/升)
　右五味和煎三四沸去滓分服一日令盡間食服
又血氣煩悶方
　　取生藕𢷬絞取汁飲一升未定更飲差止竹瀝亦
　　得(千金/同)
集驗療産後血氣煩悶方
　　取生地黄汁一升酒三合相和微温頓服之(千金/同)
千金療婦人産後氣欲絶心中煩悶不解必效方
　　竹葉(切/)　　麥門冬(去/心)　小麥(各一/升)　甘草(一兩/炙)
　　生薑(二/兩)　　大棗(十四/枚)
　右六味切以水一斗煮竹葉小麥取八升去滓内餘
　藥煮取三升去滓分服心虚悸加人參二兩少氣力
　加粳米五合一方用竹皮若胷中氣逆加半夏二兩
　忌如常法(出第三/卷中)
　　産後心痛方三首
集驗大巖蜜湯療産後心痛方
　　乾地黄　　當歸　　　獨活　　　甘草(炙/)
　　芍藥　　　桂心　　　小草　　　細辛(各一/兩)
　　吳茱茰(一/升)　乾薑(三/兩)
　右十味切以水九升煮取三升分三服良(千金/同)
經心録蜀椒湯療産後心痛此大寒冷所為方
　　蜀椒(二合/汗)　芍藥(三/兩)　　半夏(洗/)　　當歸
　　桂心　　　人參　　　甘草(炙各/二兩)　生薑汁(五/合)
　　蜜(一/升)　　　茯苓(二/兩)
　右十味切以水九升煮椒令沸下諸藥煮取二升半
　去滓下薑汁蜜等更煎取三升一服五合漸至六合
　盡勿冷飡(千金/同)
千金羊肉湯療産後腹中心下切痛不能食往來寒熱
若中風乏氣力方
　　羊肉(三/斤)　　當歸　　　黄芩　　　甘草(炙/)
　　芎藭　　　防風(各二/兩)　芍藥(三/兩)　　生薑(四/分)
　右八味切以水一斗二升煮羊肉減半煮藥取三升
　分温三服忌如常法(崔氏同出/第三卷中)
　　産後腹中絞刺痛方九首
廣濟療産後腹中絞刺痛不可忍方
　　當歸　　　芍藥　　　乾薑　　　芎藭(各六/分)
　右四味𢷬散以酒服方匕日二服
又療産後内虛寒入腹腹中絞痛下赤煩毒讝語見鬼
羊肉湯方
　　肥羊肉(一/斤)　當歸　　　甘草(炙/)　　芍藥(各一/分)
　右四味切以水一斗煮羊肉取七升煮藥取二升分
　服
又療新産後腹中加弦常堅絞痛無聊方
　　蜜(一/升)　　　當歸(一/兩)
　右一味末入蜜中煎融融耳適寒温頓服
千金當歸湯療婦人寒疝虛勞不足若産後腹中絞痛
方
　　當歸(三/兩)　　生薑(五/兩)　　芍藥(二/兩)　　羊肉(一/斤)
　右四味切以水八升煮取三升適寒温頓服七合日
　三
又療産後疾痛桃仁芍藥湯方
　　桃仁(半升去/皮尖)芍藥　　　芎藭　　　當歸
　　乾漆(熬/)　　桂心　　　甘草(炙各/二兩)
　右七味切以水八升煮取二升半分三服
又單行茱茰酒療産後腹内外疾痛方
　　吳茱茰一升酒三升漬一宿煎取半升頓服亦可
　　再服差止(並出第/三巻中)
必效療産後腹痛方
　　羌活四兩切酒二升煮取一升分服
又方
　　兔頭炙令熱以熨産婦腹如刀絞痛者熨之立定
又療痛不可忍方
　　取一苦瓠蘆未經開者開之去子訖以沸醶酢投
　　中蒸熱隨痛熨冷即換極甚效
　　産後虛熱方二首
千金蜀漆湯療産後虛熱往來心胷中煩悶滿骨節疼
及頭痛壯熱晡時輒甚又似微瘧方
　　蝭母　　　芍藥(各二/兩)　蜀漆葉　　甘草(炙/)
　　桂心　　　黄芩(各一/兩)　生地黄(一/斤)　黄芪(五/兩)
　右八味切以水一斗先煮地黄取七升去滓下諸藥
　煮取二升半分三服此湯療寒熱不損人忌如常法
　(出第三/卷中)
千金翼療産後虛熱頭痛方
　　白芍藥　　乾地黄　　牡蠣(各五/兩熬)　桂心(三/兩)
　右四味切以水五升煮取二升半分三服日三此湯
　不損人無毒亦療腹中拘急痛若通身發熱加黄芩
　二兩甚驗大熱即除(出第六/卷中)
　　産後虛勞方四首
千金増損澤蘭丸療産後百病理血氣補虛勞方
　　澤蘭　　　甘草(炙/)　　當歸　　　芎藭(各七/分)
　　附子(炮/)　　乾薑　　　白术　　　白芷
　　桂心　　　細辛(各四/分)　防風　　　人參
　　牛膝(各五/分)　柏子仁　　乾地黄　　石斛(各六/分)
　　厚朴(炙/)　　藁本　　　蕪荑(各二/分)　麥門冬(八/分)
　　(去/心)
　右二十味𢷬末蜜丸以酒下十五丸至二十丸良忌
　如常法(出第四/卷中)
延年増損澤蘭丸主産後風虛勞損黄瘦方
　　澤蘭(七/分)　　防風　　　乾地黄　　當歸
　　細辛　　　桂心　　　茯苓　　　芍藥
　　人參　　　甘草(炙/)　　藁本　　　烏頭(炮/)
　　麥門冬(去/心)　石斛　　　紫菀　　　芎藭(各五/分)
　　乾薑　　　栢子仁　　蕪荑　　　厚朴(炙/)
　　蜀椒(汗各/四分)　白术　　　黄芪(各六/分)　紫石英(研/)
　　石膏(研各/八分)
　右二十五味𢷬篩蜜和丸如梧桐子以酒下二十至
　三十丸忌如常法
刪繁療産婦勞虛或本來虛寒或産後血脈虛竭四肢
羸弱飲食減少經水斷絶血脈不通虚實交錯澤蘭補
虚丸方
　　澤蘭葉(九/分)　石膏(八分/研)　芎藭　　　甘草(炙/)
　　當歸(各七/分)　白芷　　　防風　　　白术
　　藁本　　　蜀椒　　　厚朴(炙/)　　乾薑
　　桂心　　　細辛(各五/分)
　右十四味𢷬篩蜜丸如梧桐子酒下二十丸至三十
　丸日再忌如常法
古今録驗澤蘭丸療産後風虚勞羸百病必效方
　　澤蘭葉(六/分)　白芷　　　椒(汗/)　　　蕪荑
　　藁本　　　細辛(各四/分)　白术　　　栢子仁
　　人參　　　桂心　　　防風　　　厚朴(炙/)
　　丹參(各五/分)　芎藭　　　甘草(炙/)　　當歸(各七/分)
　　乾地黄(十/分)
　右十七味𢷬篩蜜和丸如梧桐子服二十丸至三十
　丸日再服(忌如/常法)
　　産後風虚瘦損方四首
廣濟療産後患風虚冷氣腹内不調補益肥白悅澤方
　　澤蘭(七/分)　　厚朴(炙/)　　人參　　　石斛
　　蕪荑　　　續斷　　　防風　　　桂心(各三/兩)
　　芎藭　　　白术　　　栢子仁　　五味子
　　黄芪　　　逺志皮(各四/分)赤石脂(六/分)　乾地黄(六/分)
　　甘草(六分/炙)
　右十七味𢷬末蜜丸如桐子以酒下二十丸至三十
　丸日再(忌如/常法)
小品療産後中風虚人不可服他藥者一物獨活湯主
之及一物白鮮湯主之亦可與獨活合煮之方
　　獨活三兩以水三升煮取一升分服奈酒者亦可
　　酒水等煮之用白鮮皮亦依此法
千金云凡産後滿百日乃可合㑹不爾至死虚羸百病
滋長慎之凡婦人皆患風氣臍下虚冷莫不由此早行
房故也又産後七日内惡血不盡不可服湯候臍下塊
散乃進羊肉湯痛甚切者不在此例後兩三日消息可
服澤蘭丸比至滿月丸藥盡為佳不爾虚損不可平復
也全極消瘦不可救者服五石澤蘭丸又凡在蓐必須
服澤蘭丸補服法必七日外不得早服也婦人因産取
凉太多得風冷腹中積聚百病競起迄至於老百方療
不能差桃仁煎主之出蓐後服之婦人縱令無病每至
秋冬須服一兩劑以至年終常將服之
又桃仁煎療萬病婦人産後百病諸氣方
　　桃仁一千二百枚去雙仁尖皮熬令香
　右一味𢷬務令極細熟以上上酒一斗五升研三四
　遍如作麥粥法以極細為佳内小長項瓷瓶中令滿
　以麵遍封之務取密内湯中煮一伏時不停火使瓶
　口常出湯勿令没藥成温酒和服一匙日再丈夫服
　亦極妙
延年澤蘭丸主産後風虚損瘦不能食令肥悅方
　　澤蘭(七/分)　　當歸(十/分)　　甘草(七分/炙)　藁本(三/分)
　　厚朴(三分/炙)　食茱茰(三/分)　蕪荑(三/分)　　白芷(三/分)
　　乾薑(三/分)　　芍藥(三/分)　　石膏(八/分)　　人參(四/分)
　　栢子仁(四/分)　桂心(四/分)　　白术(五/分)
　右十五味𢷬篩蜜和丸如梧桐子大酒服十五丸日
　二加至二十五丸忌如常法
　　産後虚羸方三首
廣濟療産後虚羸喘乏或乍寒乍熱狀如瘧名為勞損
猪腎湯方
　　猪腎(一具去/脂四破)香豉(一/升)　　白粳米(一/升)　葱白(切一/升)
　　人參　　　當歸(各二/兩)
　右六味切以水一斗煮取三升去滓分服七合以意
　消息忌大肉熱麵蒜(出第三巻中崔氏云以水三斗/煮取五升適寒温隨便飲之)
救急療産後羸瘦不復令肥白方
　　烏豆肥大者浄拭熬熟如造豆黄法去皮𢷬為屑
　　下篩以臘月猪脂成鍊者和丸如梧桐子以酒下
　　五十丸日再服一月内肥白也無所禁
古今録驗療産後諸病羸瘦欲令肥白飲食和調地黄
羊脂煎方
　　生地黄汁(一/升)生薑汁(五/升)　羊脂(二/斤)　　白蜜(五/升)
　右四味先煎地黄汁令餘五升下羊脂煎減半次下
　薑次下蜜便以銅器盛著湯中煎令如飴狀空肚酒
　一升取煎如雞子大投酒中飲日三良
　　産後中風方三首
深師療産後中風口噤不知人小獨活湯方
　　獨活(八/兩)　　葛根(六/兩)　　生薑(五/兩)　　甘草(二兩/炙)
　右四味切以水九升煮取三升分三服微汗佳忌如
　常(出第六/巻中)
小品大豆紫湯主婦人産後中風困篤或背强口噤或
但煩熱苦渇或頭身皆重或身痒劇者嘔逆直視此皆
因風冷濕所為方
　　大豆三升炒預取器盛清酒五升沃熱豆中訖漉
　　去豆得餘汁盡服之温覆取微汗出身體纔潤則
　　愈一以去風二則消血結云周徳成妻姙胎因觸
　　傷胎死在腹中三日困篤服此酒即差後療無不
　　佳(千金用大豆五升酒八升又云更合獨活湯所/以爾者産後多虚著風以獨活消風去血也重)
　　(者十劑崔氏云如中風口噤/加雞屎白二升和豆熬更佳)
又療産後中寒風痓通身冷直口噤不知人方
　　白术四兩酒二升煮取一升去滓頓服忌如常法
　　産後下痢方四首
廣濟療産後腹痛氣脹肋下妨滿不能食兼之微痢方
　　茯苓　　　人參　　　厚朴(炙各/八分)　甘草(炙/)
　　橘皮　　　當歸　　　黄芩(各六/分)
　右七味𢷬散以飲下方寸匕日三度漸加至一匕半
又療産後下痢赤石脂丸方
　　赤石脂(三/兩)　甘草(炙/)　　當歸　　　白术
　　黄連　　　乾薑　　　秦皮(各二/兩)　蜀椒(汗/)
　　附子(炮各/一兩)
　右九味𢷬篩密和為丸如桐子酒服二十丸日三良
　忌如常法
深師療産後下痢膠蠟湯方
　　粳米(一/合)　　蠟(如雞子/一枚)　阿膠　　　當歸(各六/分)
　　黄連(十/分)
　右五味切以水六升半先煮米令蟹目沸去米内藥
　煮取二升入阿膠蠟消洋温分三兩服
千金療産後下痢腹痛當歸湯方
　　當歸　　　龍骨(各三/兩)　乾薑(一/兩)　　白术(二/兩)
　　甘草(炙一/兩)　附子(炮/兩)　　熟艾(一/兩)　　芎藭(二兩/半)
　右八味切以水六升煮取二升半去滓分為三服日
　三一日令盡(出第三/卷中)
　　産後赤白痢方五首
廣濟療産後赤白痢臍下絞痛方
　　當歸　　　芍藥　　　地榆　　　龍骨
　　黄連(各八/分)　艾葉(八/分)　　甘草(炙八/分)　厚朴(炙八/分)
　　黄芩　　　乾薑(各六/分)
　右十味切以水八升煮取二升半去滓分温三服即
　差止忌如常法
又療産後赤白痢臍下氣痛方
　　當歸(八/分)　　厚朴(炙/)　　黄連(各十/二分)　豆蔲(五枚/去皮)
　　甘草(六分/炙)
　右五味切以水五升煮取二升去滓分温三服差止
　忌如常法
文仲效力療産後赤白下痢腹中絞痛不可忍者
　　黄連(四/兩)　　黄蘗(三/兩)　　阿膠(炙/)　　梔子
　　蒲黄(各一/兩)　當歸(一兩/半)　黄芩(二/兩)
　右七味𢷬篩蜜和丸飲服六十丸日三夜一服立定
　破血止痢忌如常法
救急療産後下痢赤白腹中絞痛方
　　芍藥　　　乾地黄(各四/兩)甘草(炙/)　　阿膠
　　艾葉　　　當歸(各二/兩)
　右六味切以水一升煮取一升半去滓温分三服忌
　如常法
必效療婦人新産後赤白痢心腹刺痛方
　　薤白(切一/升)　當歸(二/兩)　　酸石榴皮(三/兩)地榆根(四/兩)
　　粳米(五/合)　　一本加厚朴(一/兩)　　　　阿膠
　　人參　　　甘草(炙/)　　黄連(各一/兩半)
　右十味切以水六升煮取二升分三服忌如常法(千/金)
　(只用前/五味)
　　産後冷熱痢方二首
深師療産後冷熱痢黄連丸方
　　黄連(三/兩)　　烏梅肉(一/升)　乾薑(二/兩)
　右三味𢷬末蜜丸如桐子以飲下二十至三十丸日
　再服忌猪肉
千金療産後怱著寒熱下痢生地黄湯方
　　甘草(炙/)　　黄連　　　桂心(各一/兩)　生地黄(五/兩)
　　(切/)　　　　大棗(二十/枚)　淡竹皮　　赤石脂(各/一)
　　(兩/)
　右七味切以水一斗煮竹皮取七升去滓内藥煮取
　二升半分為三服日三(翼同出第/三卷中)
　　産後痢日夜數十行方二首
千金療産後餘寒下痢便膿血赤白日數十行腹痛時
時下血桂枝湯方
　　桂心　　　乾薑　　　甘草(炙各/二兩)　赤石脂(十/兩)
　　當歸(三/兩)　　附子(一兩/炮)　蜜(一/升)
　右七味切以水七升煮取三升入蜜一兩沸分服一
　升日三
必效療産後痢日五十行者方
　　取木裏蠹蟲糞鐺中炒之令黄急以水沃之稀稠
　　得所服之差止(獨孤祭/酒訥方)
　　産後卒患淋方五首
廣濟療産後卒患淋小便磣痛乃至尿血方
　　冬葵子(一/升)　石韋(去/毛)　　通草(各三/兩)　滑石(四兩/末湯)
　　(成/下)　　　　茯苓　　　子芩(各二/兩)
　右六味切以水九升煮取三升絞去滓一服七合差
　止忌熱麵酢物
集驗療産後卒患淋石韋湯方
　　榆白皮(五/兩)　石韋(去/毛)　　黄芩(各三/兩)　通草(三/兩)
　　大棗(二十/枚)　葵子(一/升)　　白术(一/兩)
　右七味切以水八升煮取二升半分為三四服(千金/有甘)
　(草生薑/為九味)
千金療産後淋瀝葵根湯方
　　葵根(二兩/乾者)　車前(一/升)　　亂髮(灰/)　　大黄
　　桂心　　　滑石(末後下/各一兩)冬瓜汁(七/合)　通草(二/兩)
　　生薑(六/兩)
　右九味切以水七升煮取二升半去滓分三服(出第/三卷)
　(中/)
又産後淋滑石散方
　　滑石(五分/研)　通草　　　車前子　　葵子(各四/兩)
　右四味以漿水服方寸匕至二匕為妙
千金翼療産後卒淋氣淋血淋石淋湯方
　　石韋(去/毛)　　黄芩　　　通草(各二/兩)　榆白皮(五/兩)
　　大棗(三十/枚)　甘草(一兩/炙)　葵子(二/升)　　生薑
　　白术(各三/兩)
　右九味切以水八升煮取二升半分三服(千金/同)
　　産後小便不禁兼數方四首
廣濟療産後小便不禁方
　　取雞尾燒作灰酒服方寸匕日二服
小品療産後小便不禁方
　　取雞子燒作灰酒服日三
又療産後遺尿不知出方
　　白薇　　　芍藥(各等/分)
　右二味𢷬散以酒服方寸匕日三(千金翼/各十分)
千金翼諸産後小便數桑螵蛸湯方
　　桑螵蛸(三十/枚)鹿茸(炙/)　　黄芪(各三/兩)　人參
　　甘草(炙/)　　牡蠣(各二/兩熬)　生薑(四/兩)
　右七味切以水六升煮取二升半分三服日再差止
　　産後小便數兼渇方一首
集驗産後小便數兼渇栝樓湯方
　　桑螵蛸(炙/)　甘草(炙/)　　黄連　　　生薑(各二/兩)
　　栝樓　　　人參(各三/兩)　乾棗(五十/枚)
　右七味切以水七升煮取二升半分三服
　　産後渇方二首
集驗療産後渇栝樓湯方
　　栝樓(四/兩)　　麥門冬(去/心)　人參(各三/兩)　乾地黄(三/兩)
　　甘草(二兩/炙)　乾棗(二十/枚)　土瓜根(五/兩)
　右七味切以水八升煮取二升半分三服良
千金療産後虚渇少氣力竹葉湯方
　　竹葉(切三/升)　甘草(炙/)　　人參　　　茯苓(各一/兩)
　　小麥(五/合)　　生薑　　　半夏(洗各/三兩)　乾棗(十五/枚)
　　麥門冬(五兩/去心)
　右九味切以水九升先煮竹葉小麥生薑棗取七升
　去滓内藥再煎取二升半絞去滓一服五合日三夜
　一(出第三/巻中)
　　許仁則産後方一十六首
第一産後若覺血氣不散心腹刺痛脹滿喘急不能食
飲宜依此方
　　鬼箭羽(折之如/金色佳)　　　　當歸　　　白术
　　生薑(各三/兩)　細辛　　　桂心(各二/兩)　生地黄(汁/五)
　　(合/)
　右七味切以好無灰酒三升水四升和煎緩火煎取
　二升三合去滓温分服三合忌如常法
第二産後若覺惡露下多心悶短氣貼然無力不能食
宜依此方
　　當歸　　　艾葉　　　生薑(各三/兩)　乾地黄(四/兩)
　　人參(一/兩)　　地榆(二/兩)
　右六味切以水七升半煎取二升四合去滓分温服
　八合日三
第三産後惡露下多少得所冷熱得調更無餘狀但覺
腹内切痛可而復作宜依此方
　　當歸(五/兩)　　生薑(六/兩)　　桂心(三/兩)　　芍藥(二/兩)
　右四味切以水酒各三升半煮取二升三合去滓分
　温三服之忌生葱
第四産後諸狀無所異但不能食者宜依此方
　　白术(五/兩)　　生薑(六/兩)
　右二味切以水酒各二升緩火煎取一升半分温二
　服忌如常法
第五産後更無他狀但覺虚弱欲得補氣力兼腹痛宜
羊肉當歸湯方
　　肥羊肉(一斤去/脂膜)　　　　當歸(五/兩)　　生薑(六/兩)
　　黄芪(四/兩)
　右四味切以水一斗緩火煮羊肉取八升澄清内藥
　煮取二升半去滓温分服若覺惡露下不盡加桂心
　三兩惡露下多覺有風加芎藭三兩覺有氣加細辛
　二兩覺有冷加吳茱茰一兩覺有熱加生地黄汁二
　合
第六産後惡露雖下不甚通利遂覺心腹滿悶脅肋脹
妨兼欬喘息急不能食飲大便不通眼澀坐起不穏心
腹時時痛宜服此方
　　白术　　　當歸　　　桑白皮　　大黄(各三/兩)
　　生薑(四/兩)　　細辛　　　桂心(各二/兩)
　右七味切以水八升煮取二升六合去滓分温三服
　此湯當得利利又不宜過多事不獲已所以取微利
　縁初産舉體皆虚尚藉藥食補之豈宜取過利脫未
　即止須斷之取三兩匙酢飲飲之即止適寒温將攝
　佳忌如常法
如利後諸候不減宜依後方
　　當歸(十/分)　　白术(八/分)　　甘草(炙七/分)　生薑(六/分)
　　桑根白皮(六/分)桂心(三/分)　　人參(三/分)　　細辛(四/分)
　右八味𢷬篩蜜丸桐子大以酒下十五至二十丸忌
　如常法
第七産後患水痢宜依此方
　　神麯(末五合六/月六日者)　　　　人參(四/兩)　　枳實(炙六/分)
　　赤石脂(十/分)　白术(六/分)
　右五味𢷬散飲下方寸匕漸漸加之忌如常法
第八産後患血痢宜依此方
　　艾葉(虎掌者三月三/日五月五日者)　　黄蘗　　　芍藥
　　甘草(炙各/六分)　阿膠(十七/分)　黄連(七/分)　　地榆(五/分)
　右七味𢷬散以飲下方寸匕甚妙忌如常法
第九産後患膿痢宜依此方
　　附子(炮/)　　蜀椒(汗/)　　乾薑(各五/分)　甘草(炙六/分)
　　赤石脂　　黄芪(各十/分)　白术(七/分)
　右七味𢷬散飲服方寸匕加一匕半日再忌如常法
第十産後諸痢方
　　取薤白煮食之唯多益好肥羊肉去脂作炙食之
　　唯多益好以羊腎炒薤白食之良
第十一産後腹内安穏惡露流多少得所但縁産後日
淺乆坐視聴言語多或運動勞力遂覺頭項及百肢節皮
肉疼痛乍寒乍熱此是蓐勞宜依此方
　　猪腎(一具/去脂)　當歸　　　芍藥　　　生薑(各三/兩)
　　桂心(一/兩)　　葱白(三/合)
　右六味切以水八升緩火煮腎取六升澄清内諸藥
　煮取二升分温再服
第十二産後覺患風手足不多隨和言語不多流利恍
惚多忘精神不足宜依此方
　　獨活(三/兩)　　當歸　　　芍藥　　　防風
　　芎藭　　　𤣥參(各二/兩)　桂心(一兩/半)
　右七味切以水八升煮取二升半去滓分三服如一
　劑覺安穏隔三日又服一劑若一兩劑後漸差但須
　適寒温將息如未全差即以此方作丸有熱加乾葛
　五兩有冷加白术五兩有氣加生薑六兩有痛加當
　歸芍藥各二兩不能食加人參二兩𤣥參四兩覺手
　足不穏加牛膝五加皮萆薢各三兩黄芪四兩丸服
　忌如常法
第十三産後更無餘苦但覺體氣虚宜服此方
　　當歸　　　乾地黄(各十/分)澤蘭(八/分)　　防風
　　黄芪　　　續斷(各六/分)　桂心　　　人參
　　地骨皮　　芍藥(各七/分)　乾薑(六/分)
　右十一味𢷬末蜜丸桐子大酒下二十丸忌如常法
第十四産後不論服藥宜爾不宜食諸生冷陳乆滑物
若服藥彌須將息毎方服藥後合疏忌食法為欲録其
都要不能一一具言諸方有白术忌桃李細辛忌生葱
甘草忌松菜海藻枸杞忌狗肉附子黄連忌猪肉桂心
忌生葱
第十五産後血氣不多通散當時不甚覺之在蓐雖小
不和出則成痼結少腹疼硬乍寒乍熱食飲不為肌膚
心腹有時刺痛口乾唾粘手足沈重有此狀宜依此方
　　當歸　　　芍藥　　　人參　　　甘草(炙/)
　　鬼箭羽　　牛膝(各五/分)　牡丹皮(六/分)　白术(六/分)
　　桂心　　　白薇　　　烏梅(熬各/四分)　大黄(八/分)
　　䖟蟲(熬去/翅足)　水蛭(熬各/三分)　蒲黄(三/分)　　朴硝
　　赤石脂(各十/分)乾地黄(七/分)　虎杖(六/分)
　右十九味𢷬末蜜丸桐子大酒服二十丸日再加二
　十五丸良忌如常法
第十六産後膿血痢相兼宜依此方
　　赤石脂　　五色龍骨　黄連(各十/分)　阿膠(炙/)
　　黄芪(各六/分)　黄蘖(四/分)　　白术(五/分)
　右七味𢷬末蜜丸桐子大飲下三十丸散服亦妙如
　前服忌如常法
　　産後遺糞方三首
廣濟療産後遺糞方
　　取故鷰巢中草燒末以酒下半錢亦治男子
集驗療産後遺糞方
　　取礬石燒牡蠣熬各等下篩酒服方寸日三亦治
　　男子
又療産後遺糞不知出時方
　　白歛　　　芍藥(各二/分)
　右二味𢷬為散以酒服方寸匕
　　産後隂道開方二首
廣濟療産後隂道開不閉方
　　取石灰一升熬令能燒草以水二升投灰中適冷
　　煖入水中坐漬須㬰復煖坐如常法用之
集驗療婦人産後冷玉門開不閉硫黄洗方
　　石硫黄(研/)　蛇牀子(各四/分)菟絲子(五/分)　吳茱茰(六/分)
　右四味𢷬散以湯一升投方寸匕以洗玉門差止
　　産後隂下脫方六首
集驗療婦人産後隂下脫方
　　取蛇牀子一升布裹炙熨之亦療隂中痛
千金療産後隂下脫方
　　以鐡精粉上推内之
又方
　　燒人屎末酒服方寸匕日三度
又方
　　臍下横文灸二七壯
古今録驗療産後隂下脱方
　　蜀椒(一/升)　　吳茱茰(一/升)　戎鹽(半雞/子大)
　右三味𢷬以綿裹如半雞子大内隂中日一易二十
　日愈
又方
　　鼈頭(隂乾/二枚)　葛根(一/斤)
　右二味𢷬散酒服方寸匕日三
　　八瘕方一十二首
素女經論婦人八瘕積聚無子斷絶不主令有子受胎
養法并曽傷落依月服藥法及隂閉生息肉隂痒生瘡
隂痒䘌瘡帶下隂子藏不正隂門挺出隂腫堅隠疾方
黄帝問於素女曰吾聞天下婦人産乳有子而病者未
曽生子而病者又産乳後而中絶不復産者何也諸病
作生而令婦人腹中有積聚胷脅腰背攣而痛乆而生
八瘕之聚病深可畏不在腸胃療之或己復作其狀寧
可得聞之乎對曰婦人之病皆由於月病生産所致又
從胞胎所起其病不同鍼灸食藥不得其方也
黄帝曰安心其要易聞之為寶受之良乆詳思念其事
曰善哉療將奈何素女曰誠為主説婦人胞胎之數皆
在隂裏萬物皆從生淵深血脈精氣所從行腎為隂隂
主開閉左為胞門右為子戸主定月水生子之道胞門
生於子精精神氣所出入合於中黄門玉門四邊主持
關元禁閉子精臍下三寸名曰關元主藏魂魄婦人之
胞三焦之府常所從上然婦人經脈俞絡合調則月水
如時來至故能生子而無病婦人榮衛經絡斷絶不通
其人思惟邪氣便得徃來入合於子藏若生後惡露未
已合隂陽即令婦人經脈攣急令人少腹裏急支滿胷
脅腰背相引痛苦四肢酸削飲食不調結牢惡血不除
月水不如時或在前或在後乍乆不止因生積聚如懐
胎狀邪氣盛甚令人恍惚多夢寒熱四肢不欲時動隂
中生氣腫肉生風甚者小便不利苦痛如淋狀面目黄
黒嵗月病即不復生子黄帝曰吾深所憂也療之奈何
可得愈病令人有子願拜受非其人不敢妄傳何以神
良耳素女曰今詳面圖
一曰黄瘕黄瘕者婦人月水始下若新傷墜血氣未止
卧寢未定五藏六腑虚羸精神不定因向大風便利隂
陽開閉關節四逺中於風濕氣從下上入於隂中稽留
不去名為隂虚則生黄瘕之聚令人病苦四肢寒熱身
重淋露卧不欲食左脅下有氣結牢不可得抑苦病腰
背相引痛月水不利則善令人不産少腹急下引隂中
如刺不得小便或時寒熱下赤黄汁病苦如此令人無
子療當刺關元氣衝行以毒藥有法療治瘕當下即愈
矣
又療黄瘕皂莢散導之方
　　皂莢(一兩炙/去皮子)蜀椒(一兩/汗)　細辛(六/分)
　右三味𢷬散以三角囊大如指長二寸貯之取内隂
　中悶則出之已則復内之惡血畢出乃洗以温湯三
　日勿近男子忌生菜等
二曰青瘕青瘕者婦人新生未滿十日起行以湯浣洗
太蚤隂陽虚玉門四邊皆解散子戸未安定骨肉皆痛
手臂不舉飲食未復内藏吸吸又當風卧不自隠障若
居濕地及濕席令人苦寒洒洒入腹中心腹煩悶沈淖
惡血不除結熱不得散則生青瘕之聚在左右脅下藏
於背膂上與肩甲腰下攣急兩足腹下有氣起喜唾不
可多食四肢不欲動摇恍惚善夢手足腫面目黄大小
便難其候月水不通利或不復禁狀如崩中此自過所
致令人少子療之當刺胃管行以毒藥有法瘕當下即
愈矣
又療青瘕導藥方
　　戎鹽(一/升)　　皂莢(半兩去/皮子炙)細辛(一兩/六銖)
　右三味𢷬散以三角囊大如指長三寸貯之内隂中
　但卧瘕當下青如葵汁養之如産法
三曰燥瘕燥瘕者婦人月水下惡血未盡其人虚憊而
以夏月熱行疾步若舉重移輕汗出交流氣力未平而
卒以恚怒致腹中猥咽不泄經脈攣急内結不舒煩滿
少力氣上達隔中背膂少腹壅急月水與氣俱不通利
而反以飲清水快心月水横流溢入他藏不去有熱則
生燥瘕之聚大如半柸上下腹中苦痛在兩脅下上引
心而煩害飲食食欲嘔吐胷及腹中不得太息腰背重
喜卧盜汗足酸削乆立而痛小便失時忽然自出若失
精月水閉塞大便澀難有此病者令人少子療之以長
鍼按而刺之法度行以毒藥瘕當下即愈矣
又療燥瘕方
　　大黄(如雞/子許)　乾薑(二/兩)　　雞膍胵中黄膜(一枚/炙)
　　黄連(二/兩)　　桂心(一/尺)　　䗪蟲(三枚/熬)　厚朴(十銖/炙)
　　郁李仁(一兩去/皮尖熬)
　右八味𢷬散早朝空腹以温酒一盞和三錢匕頓服
　瘕當下下畢養之如産婦法三月無子者當有子三
　日勿合隂陽
四曰血瘕血瘕者婦人月水新下未滿日數而中止因
飲食過度五榖氣盛溢入他藏若大肌寒吸吸不足呼
吸未調而自勞動血下走腸胃之間流落不去内有寒
熱與月水合㑹則生血瘕之聚令人腰痛不可以俛仰
横脅下有積氣牢如石少腹裏急苦痛背膂疼腰股下
痛隂裏若生子風冷子門僻月水不時乍來乍去有此
病者令人無子療之瘕當下即愈矣(方/闕)
崔氏療婦人血瘕痛方
　　乾薑　　　烏賊魚骨(各一/兩炙)　　　　桃仁(一兩/去皮)
　　(尖/熬)
　右三味𢷬散酒服二方寸匕日二
又方
　　取古鐡秤鎚或大斧頭或鐡杵以炭火燒令赤投
　　好酒三升中稍稍飲之
又方
　　桂末温酒服方寸匕佳日二(並出第十/下卷中)
古今録驗療婦人血瘕攻刺腹脅時痛導藥方
　　大黄　　　當歸(各半/分)　山茱茰(一/兩)　皂莢(一兩/去皮)
　　(子/炙)　　　　細辛　　　戎鹽(二六/銖)
　右六味𢷬以香脂丸如指大每以綿裹内隂中正坐
　良乆瘕當下養如乳婦之法
五曰脂瘕脂瘕者婦人月水新下若生未滿三十日其
人未復以合隂陽絡脈分胞門傷子戸失禁關節散五
藏六腑津液流行隂道瞤動百脈關樞四解外不見其
形子精與血氣相遇犯禁子精化不足成子則生脂瘕
之聚令人支滿裹急痛痺引少腹重腰背如刺四肢不
舉飲食不甘卧不安席左右走腹中切痛時差時甚或
時少氣頭眩身體疼解苦寒惡風膀胱脹月水乍來乍
去不如常度大小便血不止有此病者令人無子療之
當刺以長鍼行以毒藥瘕當下即愈矣
又療脂瘕方
　　皂莢(十八銖/去皮尖)礬石(六銖/燒)　五味子　　蜀椒(汗/)
　　細辛　　　乾薑(各半/兩)
　右六味𢷬散以香脂和如大豆著男子隂頭以合隂
　陽不三行其瘕乃愈
又療婦人絶不復生及未曽生皆以脂瘕腹中有塊以
湯煎自下尚不受子導散方
　　皂莢(炙去/子皮)　吳茱茰　　當歸(各一/兩)　蜀椒(汗各/二兩)
　　細辛(熬/)　　礬石(燒/)　　五味子(各三/分)大黄
　　戎鹽(各二/兩)　乾薑(二/兩)
　右十味𢷬散以輕絹袋如指大長三寸盛藥令滿内
　隂中坐卧隨意勿行走小便時去之别換新者
六曰狐瘕狐瘕者婦人月水當日數來而反悲哀自恐
若以逺行逢暴風疾雨電雷驚恐被濕罷(音/疲)倦少氣心
中恍惚未定四肢懈墮振寒若寤寐脈氣絶精神游亡
邪氣入於隂裏不去則生狐瘕之聚食人子藏令人月
水閉不通少腹瘀滯胷脅腰背痛隂中腫小便難胞門
子戸不受男精五藏氣盛令人嗜食欲嘔喜睡多所思
如有身狀四肢不舉有此病者終身無子其瘕有手足
卒成形者殺人未者可療以長鍼急持刺之行以毒藥
有法瘕當下即愈矣
又療狐瘕方
　　取新死䑕一枚裹以新絮塗以黄土穿地坎足没
　　䑕形置其中桑薪灼其上一日一夜出分去絮内
　　桂心末六銖酒服二方寸匕病當下甚者不過再
　　服差止
七曰蛇瘕蛇瘕者婦人月水已下新止適閉未復胞門
子户勞動隂陽未平榮衛分行若其中風暴病羸劣飲
食未調若起行當風及度泥涂因衝寒大早若坐濕地
名曰隂陽亂腹中虚若逺行道路伏飲汚井之水不潔
之食通吞蛇䑕之精流落不去則生蛇瘕之聚上食人
之肝心苦病長大條條在臍下上還絞左右脅不得吐
氣兩股脛間苦疼少腹多熱小便赤黄膀胱引隂中攣
急腰背俱痛難以動作喜發寒熱月水或多或少有此
病者不復生子其瘕手足成形者殺人未者可治之療
有法度行以毒藥瘕當下即愈矣
又療蛇瘕方
　　大黄　　　黄芩　　　芒硝(各半/兩)　甘草(大如/指一)
　　(尺/炙)　　　　烏賊魚骨(二/枚)皂莢(六枚去/皮子尖)
　右六味𢷬以水六升煮之三沸下絞去滓下硝適寒
　温服之十日一劑空腹服之當下
八曰鼈瘕鼈瘕者婦人月水新至其人劇作罷(音/疲)勞汗
出衣服潤濕不以時去之若當風睡足踐濕地恍惚覺
悟蹠立未安顔色未平復見所好心為開蕩魂魄感動
五内脱消若入水浣洗沐浴不以時出而神不守水氣
與邪氣俱入至三焦之中又暮出入玉門先閉津液妄
行留落不去則生鼈瘕之聚大如小柸令人少腹内切
痛惡氣左右走上下腹中苦痛若存若亡持之躍手下
引隂裏腰背亦痛不可以息月水不通面目黄黒脱聲
少氣有此病者令人絶子其瘕有手足成形者殺人未
者可治之療有法度以長鍼按療之行以毒藥瘕當下
即愈矣
又療鼈瘕方
　　大黄(六/分)　　乾薑　　　側子(各半/分)　附子
　　人參(各九/銖)　廣蟲(一寸/匕熬)　桂心(一兩/六銖)　細辛
　　土䱉(各十/八銖)　白术(一/兩)
　右十味𢷬散以酒服方寸匕日三以上八般瘕疾(出/古)
　(今録驗第/三十卷中)
　　肉癥方二首
集驗療婦人臍下結堅大如柸升月經不通寒熱徃來
下痢羸瘦此為癥氣不可療未生癥者可療方
　　生地黄(三十斤/取汁)　　　　乾漆(一斤/熬)
　右二味𢷬漆為散内地黄汁中微火煎令可丸酒服
　桐子大三丸至七八丸即止
刪繁療女人子門不開血聚腹中生肉癥築築如物此
呼為癥氣藏寒所致生地黄煎破血丸方
　　生地黄(汁一/升)生牛膝(汁一/升)乾漆(一斤/半熬)
　右三味𢷬漆為散内地黄等汁中攪微火煎取堪為
　丸止停攪丸如梧子一服三丸以酒服日再若覺腹
　内過痛食後乃服之
　　婦人崩中方一十一首
小品療婦人崩中晝夜十數行醫所不能療方
　　芎藭(八/兩)
　右一味切以酒五升煮取三升分三服不飲酒水煮
　亦得
千金療崩中方
　　白茅根(二/斤)　小薊根(五/斤)
　右二味切以酒五升煮取四升分稍稍服
又療婦人白崩中方
　　芎藭　　　阿膠(炙/)　　桂心　　　赤石脂
　　小薊根(各二/兩)乾地黄(四/兩)　伏龍肝(雞子許/七枚)
　右七味切以酒六升水四升煮取三升去滓内膠令
　烊分為三服日三(並出第/四卷中)
千金翼療婦人白崩中馬通方
　　白馬通(汁二/升)乾地黄(四/兩)　伏龍肝(如雞子/大七枚)
　　桂心　　　芎藭　　　阿膠(炙/)　　小薊根
　　白石脂(各二/兩)
　右八味切以酒七升合馬通汁煮取三升去滓内膠
　令烊分服日三
又療婦人崩中及痢一日一夜數十起大便欲死多取
諸根煎丸得入腹即活若諸根難悉得者第一取薔薇
根令多多仍合之遇有酒以酒服無酒以飲服其種種
根當得二斛為佳薔薇根煎方
　　懸鈎根　　薔薇根　　柿根　　　菝葜(各一/斛)
　右四味剉合釜中以水淹使上餘四五寸水煮使三
　分減一去滓無大釜稍煮如初法都畢㑹汁煎取可
　丸丸如梧桐子酒服十丸日三良(並出第/八卷中)
文仲療婦人崩中漏下去青黄赤白使人無子方
　　禹餘粮(研/)　赤石脂(研/)　牡蠣(熬/研)　　桂心
　　烏賊魚骨　竈下黄土(各等/分)
　右六味為散以清酒服方寸匕日二服忌生葱
又方
　　鹿茸(炙/)　　當歸(各二/兩)　蒲黄(半/兩)
　右三味𢷬散酒服五分七日三度
又方
　　取好書墨為末二七若燒露蜂房末三指撮酒服
　　之
又方
　　常炙猪腎食之(並出第/九卷中)
必效療崩中方
　　丁香(一百/顆)　好酒(一大/升)
　右二味煮取三兩沸去滓頓服
又療婦人崩中無乆近悉主之方
　　伏龍肝(一斤先於盆中以水二斗研令/碎澄清取一斗二升用煮諸藥)小薊根
　　桑寄生　　續斷　　　地榆　　　艾葉(各三/兩)
　　阿膠　　　當歸　　　赤石脂(研/)　厚朴(炙各/二兩)
　　生薑(五/兩)
　右十味切以伏龍肝水煮取三升絞去滓分三服(忌/如)
　(常/法)
　　崩中去血方一十三首
廣劑療崩中去血日數升方
　　龍骨(研/)　　赤石脂(研各/六分)烏賊魚骨　牡蠣粉
　　肉蓯蓉(各五/兩)龜甲(炙/)　　芍藥　　　續斷(各八/分)
　右八味𢷬散飲服方寸匕日三漸加之加乾地黄十
　分佳
又療崩中下血不止并主男子卒痢血方
　　取東南引桃枝三握細剉以水四升煮取一升頓
　　服未差更服良
刪繁療婦人崩中泄血不斷淋瀝連年不絶黄瘕傷損
芍藥散方
　　芍藥(四/分)　　牡蠣(熬/)　　乾地黄　　白术
　　乾薑　　　烏賊魚骨　附子(炮/)　　桂心
　　黄芪　　　龍骨(各八/分研)
　右十味𢷬散酒服方寸匕良
小品療崩中去血方
　　春生薊根汁一升温服之亦可以酒煮隨意用之
又療婦人暴崩中去血不息方
　　牡蠣(熬令/赤)　兔骨(炙各/十分)
　右二味𢷬篩為散以酒服方寸匕妙
集驗療婦人女子忽暴崩中血不斷或如鵝鴨肝者方
　　小薊根(六/兩)　阿膠(炙/)　　當歸　　　芎藭
　　續斷　　　青竹筎(各三/兩)竈中黄土　地榆根(各/四)
　　(兩/)　　　　生地黄(八/兩)　赤馬通(汁一/升)
　右十味切以水八升合馬通汁煮取二升半分為三
　服未全止服三四劑後服此丸方
　　續斷　　　甘草(炙/)　　鹿茸(炙/)　　小薊根
　　丹參(各五/分)　乾地黄(十/分)　芎藭　　　阿膠(炙/)
　　赤石脂　　當歸　　　地榆(各六/分)　栢葉(四分/熬)
　　秦牛角䚡(炙/黄)龜甲(各十二分/炙令黒)
　右十四味𢷬篩蜜丸如桐子以酒服十丸日再加至
　三十丸(忌如常法/千金同)
千金療婦人崩中去血積時不止起死人方
　　肥羊肉(三斤/去脂)乾薑　　　當歸(各三/兩)　生地黄(汁/二)
　　(斤/)
　右四味切以水二斗煮羊肉取一斗三升下地黄汁
　合藥煮取三升分為四服尤宜羸瘦之人服妙
又療崩中去血産後餘疾丹參酒方
　　艾(五/斤)　　　生地黄　　地榆(各五/斤)　丹參(五/斤)
　　忍冬(五/斤)
　右五味合𢷬之以水漬三宿去滓煮取汁以糯米一
　石釀酒飲服之
又温經湯療崩中去血一斗服之即斷月水過期不來
者服之亦佳方
　　吳茱茰(三/兩)　麥門冬(一升/去心)半夏(八/兩)　　當歸
　　芎藭　　　人參　　　芍藥　　　牡丹
　　桂心　　　阿膠(炙/)　　生薑　　　甘草(各二/兩炙)
　右十二味切以水一斗煮取三升分服忌如常法(並/出)
　(第四/巻中)
千金翼療婦人崩中去血不止薊根酒方
　　大小薊根各一斤酒一斗漬五宿任意多少服之
　　良
又療婦人崩中下血櫸栁葉湯方
　　櫸栁葉(三/斤)　麥門冬(去/心)　乾薑(各二/兩)　甘草(一兩/炙)
　　乾棗(十/枚)
　右五味切以水一斗煮櫸栁葉取八升去滓内藥煮
　取三升分三服日三(並出第/八巻中)
救急療崩中下血數斗氣欲絶方
　　伏龍肝(五/升)　人參(一/兩)　　麝香(二/兩)　　生薑(四/兩)
　右四味切以水一大斗煮取二升下藥煎取一升半
　更别研伏龍肝一雞子許并香内湯中攪令調分服
　　帶下方一十首
廣濟療帶下病方
　　芍藥七大兩熬令黄黒為散以酒服三錢匕
千金療帶下方
　　枸杞根(一/斤)　生地黄(五/斤)
　右二味切以酒一斗煮取五升分為三服
又方
　　燒牛角末酒服方寸匕日三
又方
　　桑耳燒令黒酒服方寸匕日三
又方
　　豉酒亦佳
又方
　　燒馬左蹄末酒服方寸匕日三
又方
　　燒狗頭骨灰亦佳
又方
　　以水煮甑帶汁服之亦佳(並出第/四卷中)
救急療帶下方
　　以竈下黄土水和為泥作彈子丸百枚暴乾以火
　　燒熱徹以三年酢漬一丸綿裹内玉門中唯深待
　　冷即易之新患者三十丸差乆者五十丸餘皆自
　　知即佳
必效療婦人帶下方
　　取兔皮燒令煙斷為末酒服方寸匕妙
　　婦人虚羸及月病不能食方三首
千金療婦人虚羸短氣胷脅逆滿風氣石斛生地黄煎
方
　　石斛　　　甘草(炙/)　　紫菀(各四/兩)　桂心(二/兩)
　　生地黄(汁/)　淳酒(各八/升)　茯苓(一/斤)　　大黄(八/兩)
　　麥門冬(二升/去心)桃仁(半升去/皮尖熬)
　右十味𢷬末合盛銅器中加炭火内鹿角膠一斤數
　攪之得一升次内飴三斤白蜜三升合和調更於銅
　器中釜湯上煎攪之以生竹抄無令著器攪令盡相
　得藥成先食酒服如彈丸日一服
又鍾乳澤蘭丸主婦人乆羸瘦四肢百體煩疼臍下結
冷不能食面目瘀黒憂恚百病悉主之方
　　澤蘭(九/分)　　芎藭　　　甘草(炙/)　　山茱茰
　　白芷　　　牛膝　　　當歸　　　薯蕷
　　藁本(各五/分)　栢子仁　　人參　　　乾地黄
　　麥門冬(去/心)　石􁁟　　　石斛(各六/分)　細辛
　　桂心(各四/分)　蕪荑(二/分)　　艾葉(三/分)
　右十九味𢷬篩蜜和丸如桐子大服二十丸加四十
　丸酒下忌如常法(並出第/四卷中)
救急療婦人月病不調或一月不來或隔月不來或多
或少臍絞痛面色痿黄四體虚吸羸瘦不能食方
　　當歸　　　牛膝　　　桃仁(去皮/尖)　牡丹皮
　　大黄(别漬各/三兩)芎藭　　　土瓜根(各二/兩)芍藥
　　朴硝　　　桂心(各二/兩)　䖟蟲(去翅/足熬)　水蛭(熬各/半兩)
　右十二味切以水九升煮取三升分温服忌如常法
　　婦人隂蝕及疳方八首
千金療隂蝕瘡方
　　當歸(二/兩)　　地榆(三/兩)　　甘草(炙/)　　芎藭
　　芍藥(各二/兩)
　右五味切以水五升煮取二升洗之日三夜一
又方
　　蒲黄(一/升)　　水銀(一/兩)
　右二味研之以粉上
又方
　　肥猪肉三十斤以水三石煮取熟去肉入盆中浸
　　之令即易不過三二度(並出第/三卷中)
崔氏療隂蝕洗搨湯方
　　甘草(炙/)　　乾漆(各一/兩熬)　黄芩　　　乾地黄
　　芍藥　　　當歸(各二/兩)　龜甲(五兩/炙)
　右七味切以水七升煮取半去滓以綿帛内湯中以
　搨瘡處良乆即易日二度每搨湯可行十里許即裛
　乾捻取甘濕散薄付瘡上使遍可經半日又以湯搨
　搨訖如前傅藥其内甘濕散是蚺蛇膽等六味者是
　在前療甘濕卷中余家婢遇此疾百方療不差蝕處
　作兩瘡深半寸余於涓子方中檢得此甘草湯方仍
　以自處蚺蛇胆散用不經七日瘡乃平復甚效凡救
　十八人手下即活遇斯疾者請廣流布傳之(出第十/巻中)
又療疳頻用大效方
　　蚺蛇膽(真者/研)青木香　　石硫黄(研/)　鐡精
　　麝香(各四/分)　舊用五月五日蝦蟆(麝香臨時分之/多少入用縁麝)
　　(香辟蛇毒若先以相/和蛇膽即無力也)
　右六味等分𢷬篩為散更細研有患取如三碁子和
　并花水日再服服訖先令便利了即以後方桃枝熏
　下部訖然後取散如二碁子内竹管裏深吹入下部
　中亦日再老小量減其熏法每日一度不用再為之
　甚良
又療疳蟲食下部及五藏方
　　取桃東南枝三七枚輕打頭使散以綿緩纒之又
　　𢷬石硫黄為末將此綿纒桃枝橪轉之令末少厚
　　又截一短竹筒先内下部中仍以所橪藥桃枝熟
　　然熏之(並出第/三卷中)
文仲療隂蝕欲盡者方
　　蝦蟆兔屎等分末傅之良
古今録驗療婦人隂蝕苦中爛傷狼牙湯方
　　狼牙三兩㕮咀以水四升煮取半升去滓内苦酒
　　如雞子中黄一柸煎沸適寒温以綿濡湯以瀝瘡
　　中日四五度即愈
　　隂中腫痛方四首
肘後療隂中腫痛方
　　炙枳實以熨之
經心録療婦人隂中腫痛不可近者湯洗方
　　防風(三/兩)　　大㦸(二/兩)　　艾(五/兩)
　右三味切以水一斗煮取五升温洗隂中日可三度
　良
古今録驗療婦人隂腫堅痛礬石散方
　　礬石(二分/熬)　甘草(半分/炙)　大黄(一/分)
　右三味𢷬篩取棗大綿纒導隂中二十日即愈
又療婦人隂腫苦瘡爛麻黄湯洗之
　　麻黄(去/節)　　黄連　　　蛇牀子(各一/兩)酢梅(十/枚)
　右四味切以水一斗煎取五升洗之
　　隂中瘡方五首
集驗療婦人隂中痛生瘡方
　　羊脂(一/斤)　　當歸　　　杏仁(去皮/尖)　白芷
　　芎藭(各/兩)
　右五味細切羊脂和置甑中蒸之藥成取如大豆一
　枚綿裹藥内隂中日一度
肘後療女子隂中瘡方
　　末硫黄傅瘡上
又療女子隂中瘡方
　　杏仁(燒/末)　　雄黄　　　礬石(燒各/二分)　麝香(半/分)
　右四味和傅之日三度
古今録驗療婦人隂中生瘡黄芩湯洗方
　　當歸　　　黄芩　　　芎藭　　　大黄
　　礬石(各二/分)　黄連(一/分)　　雄黄(二/分)
　右七味切以水五升煮取四升洗瘡日三度
又療婦人隂中生瘡雄黄散方
　　芎藭　　　藜蘆　　　雄黄(研/)　　丹砂(研/)
　　蜀椒(汗/)　　細辛　　　當歸(各一/分)
　右七味𢷬篩散取方寸匕綿裹内隂中又傅外瘡方
　(忌如/常法)
　　隂痒方五首
廣濟療苦産門痒無計方
　　蚺蛇膽(研/)　雄黄(研/)　　石硫黄(研/)　朱砂(研/)
　　峭粉(未/詳)　　藜蘆　　　蕪荑(各二/分)
　右七味𢷬細篩重蘿令調以臘月猪脂和如泥取故
　布作篆子如人指長一寸半以藥塗上内孔中日一
　易易時且以猪椒根三兩煮湯洗乾拭内藥佳
崔氏療隂痒痛不可忍方
　　取蒜隨多少水煮作湯洗之日三
又方
　　取狼牙蛇牀子煮作湯洗日三
又方
　　取杏仁燒作灰乘熱綿裹内隂中良(並出第/十巻中)
經心録療隂痒方
　　枸杞根一斤水三升煮十沸適寒温洗之
　　隂中痒有蟲方六首
千金療人隂蟲瘡方
　　以肥猪肉一斤以水煮肉令爛去肉以湯令極熱
　　便灌瘡上冷易之
又方
　　取狼牙兩把以水五升煮取一升洗之日五六度
　　(並出第/三卷中)
崔氏療隂痒似有蟲狀煩悶真丹散方
　　真丹(一分/研)　礬石(二分/燒研)　芎藭(四/分)
　右三味為散以縠囊盛著隂中蟲當死盡
又隂痒有蟲方
　　取雞肝去脂及熱内隂中蟲當盡死(並出第/十卷中)
古今録驗療隂痒有蟲方
　　取牛肝截五寸繩頭内隂中半日蟲入肝出之猪
　　肝亦得
又療隂中有蟲痒且痛目腫身黄欲得男子漏血下白
少氣思美食方
　　用生鯉魚長一尺去頭内取骨𢷬末熬黄黒以猪
　　脂和以絹袋盛如常法内隂中至痛處即止
　　隂下脱方四首
廣濟療隂下脱出方
　　皂筴(去皮/子炙)　半夏(洗/)　　大黄　　　細辛(各四/分)
　　蛇牀子(六/分)
　右五味𢷬散薄絹袋盛如指大内隂中日二易又以
　羊脂煎煮遍塗上以鐡精傅脂上多少令調以火炙
　布令煖以熨之研礠石酒服方寸匕日三服
集驗療婦人隂下脱散方
　　當歸　　　黄芩　　　牡蠣(熬各/二兩)　芍藥(一兩/半)
　　猬皮(一兩/切熬)
　右五味𢷬散酒服方寸匕日三服禁舉重良(千金/同)
千金療隂下脫硫黄散方
　　硫黄(研/)　　烏賊魚骨(各二/分)　　　　五味子(三/銖)
　右三味𢷬散以粉上日三(出第三/卷中)
千金翼療諸婦人隂下脫方
　　細研礬石酒服方寸匕日三服(出第六/卷中)
　　隂挺出方三首
廣濟療婦人子藏挺出數痛洗方
　　蛇牀子(一/斤)　酢梅(十四/枚)
　右二味以水五升煮取二升半洗痛處日夜十過良
又方
　　烏頭(炮/)　　白及(各四/分)
　右二味𢷬散取方寸匕以綿裹内隂中令入三寸腹
　内熱即止日一度著明晨仍須更著以止為度
集驗療婦人隂下挺出方
　　蜀椒　　　烏頭　　　白及(各二/分)
　右三味𢷬篩以方寸匕綿裹内隂中入三寸腹中熱
　明旦更著差止(千金/同)
　　女人傷丈夫頭痛方二首
集驗療女人傷於丈夫四體沈重嘘吸頭痛方
　　生地黄(八/兩)　芍藥(五/兩)　　香豉(一/升)　　葱白(切一/升)
　　生薑(四/兩)　　甘草(二兩/炙)
　右六味切以水七升煮取二升半分三服不得重作
　慎房事(千金/同)
千金翼療諸婦人傷丈夫若頭痛欲嘔悶桑白皮湯方
　　桑根白皮(半/兩)乾薑(半/兩)　　桂心(五/寸)　　大棗(二十/枚)
　右四味切以酒一斗煮三四沸去滓分温服之適衣
　無令汗出(千金同出/第八巻中)
　　交接輙血出痛方二首
千金療女人交接輒血出方
　　桂心(二/分)　　伏龍肝(二/分)
　右二味𢷬末以酒服方寸匕差止(出第三/卷中)
崔氏療合隂陽輒痛不可忍方
　　黄連(六/分)　　牛膝　　　甘草(炙各/四分)
　右三味切以水四升煮取二升洗之日三四度差止
　(出第十/卷中)
　　童女交接他物傷方三首
集驗療童女交接陽道違理及他物所傷犯血出流離
不止方
　　取釜底墨斷葫蘆以塗之
又療童女交接陽道違理血出不止方
　　燒髮并青布末為粉塗之
又方
　　割雞冠取血塗之
　　小戸嫁痛方四首
千金療小戸嫁痛連日方
　　甘草(三分/炙)　芍藥(二/分)　　生薑(三/分)　　桂心
　右四味切以酒二升煮取三沸去滓分温服之神良
　(出第三/卷中)
千金翼療小戸嫁痛單行方
　　牛膝(五/兩)
　右一味切以酒三升煮再沸分三服
又療婦人嫁痛單行大黄湯方
　　大黄(三/兩)
　右一味以酒一升煮一沸頓服
又療婦人小戸嫁痛烏賊魚骨散方
　　烏賊魚骨二枚燒為屑酒服方寸匕日三(並出第/八卷中)
　　坐藥方三首
通真論療婦人子門冷坐藥法
　　蛇牀子(四/分)　茱茰(六/分)　　麝香(二/銖)
　右三味𢷬散蜜丸綿裹如酸棗内之下惡物為度
近效坐藥主下冷子門痒閉方
　　吳茱茰　　葶藶子(熬各/二分)蛇牀子(三/分)　無食子(一/枚)
　右四味為散以綿裹如棗許内子宫中令熱為度
又方
　　逺志(二/分)　　蛇牀子　　五味子(各四/分)乾薑
　　蓮花葉(各三/分)
　右五味𢷬散以口中玉泉和兔矢大内隂門中去冷
　内熱良(夏侯/拯録)
　　婦人欲斷産方四首
小品斷産方
　　故布方圓一尺燒屑以酒飲服之終身不産(千金/云蠶)
　　(子故/布)
又療姙娠欲去之并斷産方
　　栝樓　　　桂心(各三/兩)　豉(一/升)
　右三味切以水四升煮取一升半分服之
又方
　　附子二枚𢷬為屑以淳苦酒和塗右足去之大良
千金斷産方
　　油煎水銀一日勿息空肚服棗大一丸永斷不損
　　人
　外臺秘要方卷三十四
欽定四庫全書
　外臺秘要方卷三十五
　　　　　　　　　　　　　唐　王燾　撰
　　小兒方序例論一首
千金論曰夫生民之道莫不以養小為大若無小卒不
成大故易稱積小以成高大詩有厥初生民𫝊云聲子
生隠公此之一義即是從微至著自少及長人情共見
不待經史故今斯方先婦人小兒後丈夫耆老者則是
崇本之義也小兒氣勢微弱醫人欲留心救療立功差
難今之學者多不存意良由嬰兒在於襁褓之内乳
氣腥臊醫者操行英雄詎肯瞻視静而言之可為太息
者矣小品方云凡人年六嵗以上為小十六以上為少
三十以上為壯五十以上為老其六嵗以下經所不載
所以乳下嬰兒有病難療者皆為無所承據也中古有
巫妨者立小兒顱𩕄經以占夭夀判疾病死生世相𫝊
授始有小兒方焉逮于晉宋江左推諸蘓家𫝊習有驗
流於人間齊有徐王者亦有小兒方三卷故今之學者
頗得𫝊授然徐氏位望隆重何暇留心於少小詳其方
意不甚深細小有可採未為至秘今博撰諸家及自經
用有効者為上下兩卷可披而尋之凡百居家皆宜達
茲養小之術則無夭横之禍也(出第五卷中/)
　　小兒初生將䕶法一十七首
崔氏療小兒初生便以綿褁指拭口中及舌上青泥惡
血此為之玉銜(一作/衡)若不急拭啼聲一發即入腹成百
病矣
又療兒生落地不作聲方
　　取煖水一器灌之須臾自當啼
又兒生不作聲者此由難産少氣故也可取兒臍帶向
身却捋之令氣入腹仍呵之至百度啼聲自發
又方
　　以葱白徐徐鞭之即啼
又方
　　小兒初生即當舉之舉之遲晩則令中寒腹内雷
　　鳴乃先浴之然後速斷臍不得以刀子割之須令
　　人隔單衣物咬斷兼將暖氣呵七遍然後纒結所
　　留臍帶當令長至兒足趺上短即中寒令兒腹中
　　不調常下痢若先斷臍然後浴者則臍中水中水
　　則發腹痛其臍斷訖連臍帶中若有蟲宜急剔撥
　　去之不爾當入兒腹成疾矣
又兒中水及中冷則令兒腹中絞痛夭糺啼呼面青黑
此是中水之過兒尿清(一云/糞清)者冷也與兒臍中水即同
方
　　當炙粉絮熨之不時治䕶臍至腫者當臍中隨輕
　　重重者便灸之乃可至八九十壯若輕者臍不大
　　腫但出汁時時啼呼者但𢷬當歸末和胡粉敷之
　　仍炙絮日日熨之至百日乃愈以啼呼止為候
又兒初生法
　　宜用父故衣褁之若生女宜以母故衣勿用新帛
　　切須依之令兒長夀
又一晬之内兒衣皆須用故綿帛為之善兒衣綿帛特
忌厚熱慎之慎之
又兒洗浴斷臍訖䙀抱畢未可與朱蜜宜與甘草湯取
　　甘草可中指一節搥碎以水二合煮取一合以綿
　　纒沾取與兒吮之可得一蜆殻入腹止兒當快吐
　　吐去心胷中惡汁也如得吐餘藥更不須與若不
　　得吐可消息計如饑渇須臾復與之若前所服及
　　更與並不得吐者但稍稍與之令盡此一合止得
　　吐去惡汁令兒心神智慧無病也吮一合盡都不
　　吐者是兒不含惡血耳勿復與之乃可與朱蜜以
　　鎮心神安䰟魄也
又小兒初生三日中須與朱蜜只不宜多多則令兒脾
胃冷腹脹喜陰癎氣急變噤痓而死也與朱蜜法
　　以真經飛鍊朱如大豆以赤蜜一蜆殻和之以綿
　　纒沾取與兒吮之得三沾止一日令盡此一豆許
　　可三日與之則用三豆許也亦勿過過此則傷兒
　　與朱蜜訖可與牛黄如朱蜜多少也牛黄益肝膽
　　除熱定精神止驚辟惡氣除小兒百病三日後應
　　開腸胃助榖神可研米作厚飲如乳酪厚薄以大
　　豆粒多與嗍之嗍三豆許止日三與之滿七日乃
　　可與哺也
又兒生十日始哺如棗核二十日倍之五十日如彈丸
　　百日如棗若乳汁少不得依此法當用意少少増
　　之若至二十日而哺者令兒無病兒若早哺之及
　　多者令兒頭面身體喜生瘡愈而復發令兒尫弱
　　難長乳兒不用太飽飽則令吐候兒吐者乳大飽
　　也當以空乳乳之即消夏不去熱乳令兒嘔逆冬
　　不去寒乳令兒欬痢乳母妳兒當先以手按散其
　　熱氣勿令乳汁奔出以令兒噎如噎即便奪其乳
　　令得氣息定復乳之如是十反五反視兒饑飽以
　　節度之一日之中幾乳而足以為常準又常捉去
　　宿乳也乳母與兒卧當以臂與兒枕之使乳與兒
　　頭平乃可乳之令兒不噎母欲睡即奪去其乳勿
　　令填兒鼻口乳不知饑飽忌之
又兒初生著口噤不開不收乳方
　　赤足蜈蚣半枚去足炙令焦末研之絹篩以猪乳
　　二合和之分三四服與之差
又兒著口噤體熱者方
　　煖竹瀝二合分四五服之
又兒新生慎不可逆灸灸之忍痛動其五脉因喜成癎
　　是以田舍小兒任其自然皆無此夭也
又兒初生有鵝口者其舌上有白屑如米劇者鼻外亦
有療之法
　　以髮纒筋頭沾井花水撩拭之三旦如此便去不
　　者可煑栗荴汁令濃以綿纒筋頭沾拭之無栗荴
　　煑栗木皮如井花水法(千金同並出第十上卷中/)
文仲療兒生有連舌舌下有膜如石榴子中隔連其舌
下漸漸喜令兒聲不發不轉法
　　以𤓰摘斷之微有血出無害若血出不止可燒髮
　　作末以敷之即止(千金同/)
又兒初生六七日後血氣收斂成肉則口舌喉頰裏清
浄也若喉裏舌上有物如蘆蘀盛水狀者若懸癕有脹
起者以綿纒長針留刃處如粟米許大以刺決之令氣
洩去青黄赤血汁也一刺之止消息一日若不消又刺
之不過三刺自消或餘小小未消三刺之亦止自然消
也有著舌下如此者名重舌有著頰裏及上腭如此者
名重腭有著齒齗上者名重齗皆刺之去血汁差止
(千金/同)
又療兒初生出腹骨肉未斂肌肉猶是血也血凝乃堅
成肌肉耳其血阻(一作/沮)敗不成肌肉則使面目繞鼻口
左右悉黄而啼(一作/不啼)閉目聚口撮面口中乾燥四肢不
能伸縮者皆是血脉不斂也喜不育如此者宜與龍
膽湯方在客忤部中十味者是也(千金同/)
　　兒初生將息法二首
千金兒初生不可令衣過厚熱令兒傷皮膚害血脉發
雜瘡而黄又小兒始生肌膚未成不可暖衣暖衣則令
筋骨緩弱宜時見風日若都不見風日則令肌膚脆軟
便易中傷皆當以故絮衣之勿用新綿也天和暖無風
之時令母將於日中嬉戲數見風日則血凝氣剛肌肉
牢宻堪耐風寒不致疾病若常藏於幃帳之中重衣温
暖譬猶陰地之草木不見風日軟脆不堪風寒也(出第/五卷)
(中/)
　　小兒初受氣論一首
崔氏論曰凡小兒初受氣在娠一月結胚二月作胎三
月有血脉四月形體成五月能動六月筋骨立七月毛
髮生八月藏腑具九月穀氣入胃十月百神能備而生
矣生後六十日目瞳子成始笑應知人百五十日百脉
生能反覆百八十日尻骨成能獨坐二百一十日掌骨
成能匍匐三百日髕骨成能獨倚三百六十日為一朞
膝骨成乃能行此其定法若有不依期者必有不平之
處
　　小兒變蒸論二首
崔氏小兒生三十二日一變六十四日再變兼蒸九十六
日三變百二十八日四變又蒸百六十日五變百九十二
日六變又蒸二百二十四日七變二百五十六日八變又
蒸二百八十八日九變三百二十日十變又蒸此小變
蒸畢也後六十四日又蒸蒸後六十四日又一大蒸蒸
後百二十八日又一大蒸此大小蒸都畢也凡五百七
十六日乃成人所以變蒸者皆是榮其血脉改其五藏
故一變畢輒覺情態忽有異也其變蒸之候令身熱脉
亂汗出目睛不明微似欲驚不乳哺上脣頭小白泡起
如珠子耳冷尻亦冷此其診也單變小㣲兼蒸小劇先
期四五日便發發後亦四五日歇凡蒸平者五日而衰
逺至七日九日而衰當變蒸之時慎不可療及灸刺但
和視之若良久熱不已可微與紫丸熱歇便止若於變
蒸中加以天行温病或非變蒸而得天行者其診皆相
似唯耳及尻通熱口上無白泡耳當先服黑散以發其
汗汗出温粉粉之熱當歇便就差若猶不都除乃與紫
丸下之其間節度甚多恐悠悠不能備行今略䟽其經
要者如此
又黒散方
　　麻黄(一分/去節)　大黄(一分/)　杏仁(二分去皮尖/熬令變色)
　右三味先𢷬麻黄大黄為散杏仁别𢷬如脂乃細細
　内散又𢷬令調和訖内宻器中一月兒服如小豆大
　一枚以乳汁和服之抱令得汗汗出温粉粉之勿使
　見風百日兒服如棗核以兒大小量之為度
又紫丸方
　　代赭　　　赤石脂(各一/兩)巴豆(三十枚去/心皮熬)
　　杏仁(五十枚去/尖皮熬)
　右四味𢷬代赭等二味為末巴豆杏仁别𢷬如膏又
　内二味合𢷬三千杵自相和若硬入少蜜更𢷬宻器
　中盛封之三十日兒服如麻子一丸與少乳汁令下
　喉食頃後與少乳勿令多至日中當小下熱除若未
　全除明旦更與一丸百日兒服如小豆一丸以此準
　量増減也小兒夏月多熱喜令發疹二三十日輒
　一服甚佳此丸無所不治代赭須真者若不真以
　左顧牡蠣代之忌豬肉蘆笋(並出第十上卷中/)
　　相兒命長短法並論二十九首
千金翼兒生枕骨不成者能言而死　膝骨不成者能
倨而死　掌骨不成者能匍匐而死　踵骨不成者能
行而死　臏骨不成者能立而死　身肉不收者死
魚口者死　股間無生肉者死　頥下破者死　陰不
起者死　囊下白者死赤者死
　　相法甚博略述十數條而已
兒初生陰大而與身色同者成人　兒初生額上有旋
毛早貴妨父母　兒初生呌聲連延相屬者夀聲絶而
復揚急者不夀　兒初生汗血者多厄不夀　兒初生
目視不正數動者大非佳人　兒初生自開目者不成
人　兒初生通身軟弱如無骨者不成人　兒初生髮
稀少者不聽人　兒初生臍小者不夀　兒初生早坐
早行早語早齒生惡性者非佳人　兒初生頭四破者
不成人　兒初生頭毛不周匝者不成人　啼聲散不
成人　啼聲深不成人　汗不流不成人　小便凝如
脂膏不成人　常摇手足者不成人(無此狀候/者皆成人)
兒初生臍中無血者好卵下縫通達黒者夀鮮白長大
者夀論曰兒三嵗以上十嵗以下觀其性氣髙下即可
知其夭夀兒小時識悟通敏過人者多夭則項橐顔子
之流是也小兒骨法成就威儀迴轉遲舒稍費人精神
彫琢者夀其預知人意迴旋敏速者亦夭則楊脩孔融
之徒是也由此觀之夭夀大略可知也亦由梅花早發
不覩嵗寒甘菊晩榮終於年事是晩成就者夀之兆也
(並出第十一卷中/)
　　小兒藏衣法五首
崔氏凡藏兒衣法
　　兒衣先以清水洗之勿令沙土草汚又以清酒洗
　　之仍内錢一文在衣中盛於新瓶内以青綿褁之
　　其瓶口上仍宻盖頭且置便宜處待滿三日然後
　　依月吉地向陽髙燥之處入地三尺埋之瓶上土
　　厚一尺七寸惟須牢築令兒長夀有智慧若藏衣
　　不謹為豬狗所食者令兒癲狂蟲蟻食者令兒病
　　惡瘡犬鳥食之令兒兵死近社廟傍者令兒見鬼
　　近深水洿池令兒溺死近故竈傍令兒驚惕近井
　　傍者令兒病聾盲棄道路街巷者令兒絶嗣無子
　　當門户者令兒聲不出耳聾著水流下者令兒青
　　盲棄於火裏者令兒生癘瘡著林木頭者令兒自
　　絞死如此之忌皆須慎之
又安産婦及藏衣天德月空法
　正月(天徳在丁壬/月空在丙)二月(天徳在坤庚/月空在甲)三月(天徳在壬壬/月空在丙)
　四月(天徳在辛庚/月空在甲)五月(天徳在乾壬/月空在丙)六月(天徳在甲庚/月空在甲)
　七月(天徳在癸壬/月空在丙)八月(天徳在艮庚/月空在甲)九月(天徳在丙壬/月空在丙)
　十月(天徳在乙庚/月空在甲)十一月(天徳在㢲壬/月空在丙)十二月(天徳在庚庚/月空在甲)
凡藏兒衣皆依此法天徳月空處埋之若有遇反支者
宜以衣内新瓶盛密封塞口掛於宅外福徳之上向陽
高燥之處待過月然後依法埋藏之大吉
又法
　　甲寅旬日十日不得藏埋兒衣以瓶盛密封安置
　　空處度十日即藏埋之
又法
　　甲辰乙巳丙午丁未戊申此五日亦不藏兒衣還
　　盛瓶中密塞勿令氣通掛著兒生處過此五日即
　　埋之亦不得更過此日
又法
　　甲乙日生兒丙丁日藏衣吉丙丁日生兒戊巳日
　　藏衣吉戊巳日生兒庚辛日藏衣吉庚辛日生兒
　　壬癸日藏衣吉(並出第十上卷中/)
　　浴兒法一十一首
崔氏初生浴兒良日此謂初生浴兒以後重浴亦吉寅
夘酉日大吉壬午丁未癸巳日凶
又浴兒虎頭骨湯主辟除惡氣兼令兒不驚不患諸瘡
疥方
　　虎頭骨(五兩/)苦參(四兩/)　白芷(三兩/)
　右三味切以水一斗煑為湯内猪膽汁少許適寒温
　以浴兒良
又療兒若卒客忤中人吐下不乳哺面青黄色變弦急
者以浴之方
　　取錢七十文以水三斗煑令有味適寒温浴兒良
又療兒生三日浴除瘡方
　　桃根　　　李根　　　梅根(各八/兩)
　右三味切以意著水多少煮令三四沸以浴兒
又療少小卒寒熱不佳不能服藥六物莽草湯浴兒方
　　莽草　　　丹參　　　蛇床子　　桂心(各三/兩)
　　菖蒲(半斤/)　雷丸(一斤/)
　右六味㕮咀以水三斗煑三五沸適寒温浴兒避日
　向陰處
又療少小身熱一物李葉湯方
　　李葉無多少以水煑去滓以浴兒良(忌準/前)
又方
　　白芷煎湯浴兒佳根苗皆得
又方
　　苦參湯浴兒良
又凡尋常浴兒不縁别療諸病只就浴者方
　　湯熟添少許清漿水一捻鹽浴兒浴訖以粉摩兒
　　既不畏風又引散諸氣
又兒不用數浴數浴多背冷令兒發癎其湯必適寒温
得所
又療少小壯熱不能服藥宜此十二物寒水石粉散方
　　寒水石　　芒硝　　　滑石　　　石膏
　　赤石脂　　青木香　　甘草(炙/)　　大黄
　　黄芩　　　芎藭　　　麻黄(去節/)　牡蠣(熬/)
　右藥各等分𢷬篩以粉一升和藥屑三合復下篩以
　粉粉兒日三熱退即止(本方有防/風無牡蠣)
又少小盜汗三物黄連粉方
　　黄連　　　牡蠣(熬/)　　貝母
　右藥各等分𢷬篩以粉粉兒良(出第十上卷中/)
　　剃兒頭法一首
崔氏初剃兒頭良日寅丑日吉丁未日凶
　　哺兒法三首
崔氏初哺兒良日以平定成日大吉其哺不得令鹹
又方
　　寅丑辰巳酉日良
又方
　　男戊己日不得女丙丁日不得
　　攘謝法一十二首
崔氏軒轅者(乾神天丞相使者風伯犯之令兒/驚吐可取梨枝六寸埋生處大吉)
雷公者(震神太陰使者天馬犯之令兒煩悶腹滿/解之以三屠家肉為餅於産處謝之大吉)
咸池者(坎神天之雨師使者犯之令兒啼/不止用羊脯酒於生處謝之吉)
豐隆者(艮神天之東明使者天僕也害氣犯之令兒乍/寒乍熱大腹以白魚二枚於生處謝之又大豆)
　　　(一升投井/中亦大吉)
招摇者(坤神天上使者犯之令兒驚空/嚼不止以酒餅生處謝之即愈)
天候者(㢲神天一執法使者犯之令兒腹脹/張眼以白魚二枚於生處謝之吉)
吳時者(離神天一將軍遊擊使者犯之令兒驚腹痛用馬/脯五寸於生處謝之吉又以白魚五枚并棗餅埋)
　　　(其生/處吉)
大時者(兌神小時北斗使者犯之令兒腹脹下痢解之/以酒脯於生處謝之又以大豆一升投井中吉)
犯月殺者(小兒驚啼用丹雄雞/血於生處謝之吉)
犯白虎者(用稻米一升雞子三枚於/生處謝之吉黍米亦得)
犯大夫者(用羊肝三枚及稻米一升於生處/謝之吉又用雞羝羊皮黍米亦得)
犯日遊者(令兒口噤色變欲死者用三/屠家肉麥飰於生處謝之吉)
　　揀乳母法一首
崔氏乳母者其血氣為乳汁也五情善惡悉血氣所生
其乳兒者皆須性情和善形色不惡相貎稍通者若求
全備不可得也但取不狐臭癭瘻氣嗽瘑疥癡瘙白秃
癧痬瀋脣耳聾齆鼻癲癎無此等疾者便可飲兒師
見其身上舊灸瘢即知其先有所疾切須慎耳
　　小兒驚癎啼壯熱不喫妳吐不已不小便方五首
劉氏療小兒眠睡不安驚啼不喫妳虎睛丸方(小兒熱/甚神効)
　　犀角(十二/分屑)　子芩(五分/)　梔子仁　　大黄(各十/分)
　　虎睛(一枚/研)
　右五味𢷬篩蜜和如梧子大每服七丸大小量之妳
　母忌熱麵小兒熱風癎以乳汁或竹瀝研三丸服之
　漸増以差為度小兒百日以下蓐内壯熱以妳汁研
　四丸與服即差
又療小兒初生不喫妳方
　　以乳兩合葱白一寸和煎一兩沸去葱與喫即能
　　喫乳立効以蛤蜅灌之
又療小兒喫妳不穏三日至七日以來覺壯熱顔色赤
及鼻孔黄即恐作撮口及孩子牙闗裏有蟲似蝸牛亦
似黄頭白蜯螺者方
　　燒竹取瀝半合和少許牛黄與喫即差又以豬肉
　　拭口即引蟲出或自消便差
又療小兒初生吐不止方
　　人乳(二合/)　蘧蒢茂(少許/)鹽(兩粟/米大)
　右三味煎三兩沸牛黄兩米許研和與服即差止
又小兒初生不小便方
　　人乳(四合/)　葱白(一寸/)
　右二味相和煎分為四服即小便利神効
　　小兒將息衣裳厚薄致生諸癎及諸疾方並灸法
　　二十八首
廣濟療小兒驚癎體羸不堪療子母五癎煎方
　　鈎藤(二分/)　知母　　　子芩(各四/分)　甘草(炙/)
　　升麻　　　沙參(各三/分)　寒水石　　蚱蟬(一枚去/翅炙)
　　蜣蜋(三枚/炙)
　右九味𢷬篩以好蜜和薄泔著銅鉢於沸湯上調之
　攪不停手如飴糖煎成稍稍别出少許一日兒噉之
　一枚棗核大日夜五六過服不妨五六日兒噉之三
　枚一百日兒噉四枚二百日兒至三百日兒噉五枚
　三嵗兒噉七枚以意量之
小品云𤣥中記曰天下有女鳥一名姑獲又名鈎星鬼
也喜以陰雨夜過飛鳴徘徊人村里喚得來也是鳥純
雌無雄不産喜落毛羽於中庭置入兒衣中便使兒
作癎必死即化為其兒也是以小兒生至十嵗衣裳不
可露七八月猶忌之
千金夫癎病小兒之惡病也或有不及求醫而致困者
然氣發於内必先有候常宜審察其精神而採其候也
手白肉魚際脉黑者是癎候魚際脉赤者熱脉青大者
寒青細者為平也
又(鼻口乾燥大小/便不利是癎候)又(眼不明上視/喜陽是癎候)又(耳後完骨上有青/絡盛卧不静是癎)
(候脉青大刺/之令血出)又(小兒髮逆上啼哭面/暗色不變是癎候)又(鼻口青時小/驚是癎候)又
(意氣下而妄/怒是癎候)又(身熱小便/難是癎候)又(吐痢不止厥痛/時起是癎候)又(身熱目/時直視)
(是癎/候)又(目閉青時小/驚是癎候)又(咽乳不利/是癎候)又(身熱頭常汗/出是癎候)又(目/瞳)
(子卒大黑於/常時是癎候)又(身熱吐哯而/喘是癎候)又(喜欠目上/視是癎候)又(卧惕惕而/驚手足振)
(摇是/癎候)又(身熱目視不/精是癎候)又(卧夢笑手足/動摇是癎候)又(㺯舌摇頭/是癎候)
　以上諸候二十條皆癎之初也見其候便當𤓰其陽
　脉所應灸𤓰之皆重手令兒驟啼及足脉絶亦依方
　與湯
又直視瞳子動　腹滿轉鳴　下血身熱　口噤不得
乳　反張脊强　汗出發熱　為卧不寤　手足瘈瘲
喜驚
凢八候癎之劇也如此非復湯𤓰所能救便當時灸之
妙
又小兒驚啼眠中四肢掣動變蒸未解慎不可針灸爪
之動其百脉仍因驚成癎也惟陰癎噤痓可針灸爪之
凡灸癎當先下兒使虚乃承虚灸之未下有實而灸者
氣逼前後不通殺人也
又癎平旦發者在足少陽　黄昏發者在足太陰　日
中發者在足太陽　夜半發者在足少陰　人定發者
在足陽明　晨朝發者在足厥陰
　右癎發時節病所在視其發早晩灸其所也
又五藏之癎六畜之癎或在四肢或在腹内審察其候
隨病所在灸之雖少必差若失其要則為害也
肝癎之為病面青目反視手足摇(灸陽明太/陰各三炷)
心癎之為病面赤心下有熱短氣息微數(灸心下第二/肋端宛宛中)
(此為巨闕也又灸手/心主及少陰各三炷)
脾癎之為病面黄腹大泄痢(灸胃管三壯俠胃管傍各/二壯足陽明太陰各二炷)
肺癎之為病面目白口沫出(灸肝俞二壯又/灸太陰二炷)
腎癎之為病面黑目正直視不摇如尸狀(灸心下二寸/二分三壯又)
(灸肘下動/脉各二壯)
膈癎之為病目反四肢不舉(灸風府又灸頂上鼻人/中下脣承漿皆隨年壯)
腸癎之為病不動摇(灸兩承山又灸足心兩手勞宫又/灸兩耳後完骨各隨年壯又灸臍)
(中可五/十壯)
　右五藏癎證候
又馬癎之為病張口摇頭馬鳴欲反折(灸項風府臍中/三壯病在腹中)
(燒馬蹄/末服)
牛癎之為病目正直視腹脹(灸鳩尾上及大椎各/三壯燒牛蹄灰末服)
雞癎之為病延頸反折喜驚自摇(灸足諸陽/各三壯)
羊癎之為病喜揚目吐舌(灸大椎/上三壯)
豬癎之為病喜吐沫(灸完骨兩傍/各一寸七壯)
大癎之為病手屈拳攣(灸兩手心一壯灸足太陽各/一壯灸肋戸兩聊頭兩穴各)
(一壯/良)
　右六畜癎證候
凡(諸反張大人脊下容側手/小兒容三指者不可療也)又(若目反上視瞳子動當/灸𩕄中取之法橫度口)
(盡兩吻際又橫度鼻下亦盡兩邊折去鼻度半都合口/為度從額上髮際上行度之灸度頭一處正在𩕄上未)
(合骨中隨手動者/是此最要處也)次(灸當額上入髮際二/分許直望鼻為正也)次(灸其兩邊/當目瞳子)
(直上入髮/際二分許)次(灸頂上/廻毛中)次(灸客主人穴在眉/後際動脉是也)次(灸兩耳門/當耳開口)
(則骨解開動/張陷中是也)次(灸兩耳上捲耳取之一法當捲耳上頭/是也大人當耳上橫三指小小兒各自)
(取其/指也)次(灸兩耳後完骨上青脉/亦可以針刺令血出)次(灸玉枕項後/高骨是也)次(灸兩/風池)
(穴在項後兩轅筋/外髮際陷中是也)次(灸風府當項中髮際亦可/與風池三處高下相等)次(灸頭/兩角)
(兩角當廻毛兩/邉起骨是也)
　右頭部凡二十九處兒生十日可灸三壯三十日灸
　五壯五十日灸七壯病重者具灸之輕者唯灸𩕄中
　風池玉枕也艾使熟炷令平正著肉火勢乃至病所
　也艾若生炷不平正不著肉徒灸多炷無益也
又若腹滿短氣轉鳴(灸肺募穴在兩乳上第二肋間/宛宛中垂繩取之當瞳子是也)次
(灸膻/中)次(灸胸/堂)次(灸臍/中)次(灸薜息穴薜息在兩乳下/第一肋間宛宛中是也)次(灸/巨)
(闕穴巨闕大人鳩尾下一寸小兒去臍作六/分分之去心鳩尾下一寸是也并灸兩邊)次(灸胃/管)次
(灸金門穴金門在穀道前囊之後當中/央是也從陰囊下度至大孔前中分之)
　右腹部一十二處胷堂巨闕胃管十日兒三炷一月
　以上可五炷陰下縫三炷或云隨年壯以灸之
又若脊强反張(灸大椎并灸諸藏俞及督脊上當中央/從大椎度至窮骨中屈更從大椎度之)
(灸度下頭/是督脊也)
　右背部一十二處十日兒灸三壯一月以上灸五壯
又若手足掣瘲驚者(灸尺/澤)次(灸陽/明)次(灸少/商)次(灸勞/宫)次(灸/心)
(主/)次(灸合/谷)次(灸三/間穴)次(灸少/陽)
　右手部一十六處其要者陽明少陽心主尺澤合谷
　少商也壯數如上
又(灸伏/免)次(灸三/里)次(灸腓/腸)次(灸鹿/溪)次(灸陽/明)次(灸少/陽)次(灸然/谷)
　右足部一十四處皆要可灸如上壯數手足陽明謂
　人四指凡小兒驚癎皆灸之若風病大動手足掣瘲
　者盡灸手足十指端又灸本節後
又論曰若病家始發便來告師師可診候所解為法作
次序療之以其節度首尾取差也病家已經雜療無次
序不得制病病則變異其本候後師便不知其前證虚
實直依其後證作療亦不得差也要應精問察之為前
師貫者所配依取其前蹤續以為療乃無逆耳前師處
湯本應數劑乃差而病家服一兩劑求効便謂不驗已
後更問他師師不尋前人為療寒温次序而更為療而
不依次前師療則斃也或前已下之後須平和療以接
之而得差也或前人未下之或不去者或前療寒温失
度後人應調理之是為療敗病皆須邀射之然後免耳
不依次第及不審察必反重斃也又茵芋丸療少小有
風癎疹至長不除或遇天陰節變便發動食飲堅强亦
發百脉攣縮行步不正言語不便者服之不發方
　　茵芋(炙/)　　鈆丹(熬/)　　鈎藤(炙/)　　杜蘅
　　防葵　　　石膏(研/)　　秦芁(各四/分)　菖蒲
　　黄芩(各六/分)　松蘿(二分/)　蜣蜋(十枚/炙)　甘草(十四/分炙)
　右十二味𢷬篩丸如小豆三嵗以下服五丸三嵗以
　上服七丸五嵗以上服十丸十嵗可至十五丸大小
　量之
又神農本草經説小兒驚癎有一百二十種其證候微
異於常便是癎候也初出胎血脉不斂五藏未成稍將
養失宜即為病也時不成人其經變蒸之後有病餘證
並寛唯中風最暴卒也
又小兒四肢不好驚掣氣息小異欲作癎
又凡小兒不能乳哺當與紫丸下之小兒始生生氣尚
盛但有微惡則須下之必無所損及其愈病則致深益
及變蒸日滿不解者並宜龍膽湯也(方在客/忤中)若不時下
則成大病病成則難療矣凡下四味紫丸最善雖下不
損人足以去疾若四味紫丸不得下者以赤丸下之赤
丸不下當倍之若已下而有餘熱不盡當按方作龍膽
湯稍稍服之并摩赤膏風癎亦當下之後以豬心湯下
之驚癎但按圖炙之及摩膏不可大下也何者驚癎心
氣不定下之内虚益令甚耳驚癎甚者特為難治如養
小兒嘗慎驚勿令兒聞大聲抱持之間當安徐勿令怖
也又天雷時便掩塞兒耳并作餘細聲以亂之
凡養小兒皆微驚以長血脉但不欲大驚大驚乃灸驚
脉若五六十日灸者驚復重甚生百日後灸驚脉乃善
治少小心腹熱除熱丹參赤膏方
　　丹參　　　雷丸　　　芒硝　　　戎鹽
　　大黄(各三/兩)
　右五味切以苦酒半升浸四種一宿以成鍊豬脂一
　斤煎三上三下去滓内芒硝膏成以摩心下冬夏可
　用一方但丹參雷丸亦佳(並出第五卷中/)
千金翼凡小兒之癎有三種有風癎有驚癎有食癎然
風癎驚癎時時有耳十人之中未有一二是食癎者凡
是先寒後熱發癎者皆是食癎也驚癎當按圖灸之風
癎當與豚心湯下之食癎當下乃愈紫丸佳凡小兒所
以得風者縁衣暖汗出風因而入也風癎者初得之時
先屈指如數乃發作此風癎也驚癎者起於驚怖先啼
乃發作此驚癎也驚癎微者急療勿復驚之或自止也
其先不哺乳吐變熱後發癎此食癎也早治則差四味
紫丸逐澼飲最良去病速而不虚人赤丸差駛病重者
當用之
小兒衣甚寒薄則腹中乳食不消其大便皆酢臭此欲
為癖之漸也便將紫丸以微消之服法先從小起常令
大便稀勿使大下也稀後便漸減之屎不酢臭乃止藥
又凡小兒冬月下無所畏夏月下難差然有病者不可
不下後腹中當小脹滿故當節哺乳將紫丸數日又乳
哺小兒常令多少有常劑兒漸大當稍稍增之若減少
者此腹中已有小不調也便微服藥停哺但與乳甚者
十許日微者五六日止哺自當如常若不肯哺而欲乳
者此是癖為重要當下之無不差者不下則致寒熱或
反吐而發癎或更致下痢此皆病重不早下之所為也
此為難療
又凡小兒有熱不欲哺乳卧不安又數驚此癎之初也
服紫丸便愈不差更服之兒立夏後有病療之慎勿妄
灸不欲吐下但以除熱湯浴之除熱散粉之除熱赤膏
摩之又臍中以膏塗之令兒在涼處勿禁水漿常以新
水飲之
又凡小兒屎黃而臭者此腹中有熱宜微將服龍膽湯
若白而酢者此寒不消也當服紫丸微者少與藥令内
消甚者小増令小下皆須節乳哺數日令胃氣平和若
不節乳哺則病易復復下之則傷其胃氣令腹脹滿再
三下之尚可過此傷矣(並出第十一卷中/)
備急療少小百二十種癎病胷中病蛇蛻皮湯方
　　蛇蛻皮(三寸/炙)細辛　　　甘草(炙/)　　鈎藤
　　黄芪(各二/分)　大黄(四分/)　蚱蟬(四枚/炙)　牛黄(五大/豆許)
　右八味切以水二升半煑取一升一合百日兒一服
　二合甚良窮地無藥物可一二味亦合不可備用然
　大黄一味不得常用效
又療少小二十五癎大黄湯方
　　甘草(炙/)　　大黄　　　甘皮　　　當歸(各一/兩)
　　細辛(半兩/)
　右五味𢷬篩以指撮著水一升煮取二合一嵗兒服
　一合日二
古今録騐赤湯療二十五種癎吐痢寒熱百病不乳哺
方
　　大黄(五兩/)　當歸　　　芍藥　　　黄芩
　　括樓　　　甘草(炙/)　　桂心　　　人參
　　赤石脂　　牡蠣(熬/)　　紫石英　　麻黄(去節/各二)
　　(兩/)
　右十二味𢷬篩令調盛以韋囊八嵗兒以乾棗五枚
　用水八合煮棗取五合兩指撮藥入湯中煮取三沸
　去滓與兒服之取利微汗自除十嵗用棗十枚三指
　撮藥水一升煮三沸服之此湯療小兒百病及癎神
　驗
又療未滿月及出月兒壯熱發癎鈎藤湯方
　　鈎藤(一分/)　蚱蟬(一枚/去翅)　柴胡　　　升麻
　　黄芩(各二/分)　蛇脫皮(二寸/炙)甘草(炙/)　　大黄(各二/分)
　　竹瀝(三合/)　石膏(三分/碎)
　右十味切以水一升煮取三合半和竹瀝服一合得
　利見湯色出停後服至五十六十日兒一服一合乳
　母忌海藻菘菜等(崔氏云若連發不醒/加麻黄一分去節)
又療百日及過百日兒發癎連發不醒及胎中帶風體
冷面青反張宜服麻黄五癎湯方
　　麻黄(去節/)　羌活　　　乾葛　　　甘草(炙/)
　　枳實(各二/分炙)　杏仁(二十/枚)　升麻　　　黄芩
　　大黄(各四/分)　柴胡　　　芍藥(各三/分)　鈎藤皮(一/分)
　　蛇蛻(三寸/炙)　蚱蟬(二枚炙/去羽)石膏(六分/碎)
　右十五味切以水二升并竹瀝五合煎取六合每服
　一合佳
　　小兒驚悸方二首
必効鈎藤湯療小兒壯熱時氣驚悸并熱瘡出方
　　鈎藤　　　人參　　　蚱蟬(炙/)　　子芩(各一/分)
　　蛇蛻皮(三寸/炙)龍齒(四分/)　防風　　　澤瀉(各二/分)
　　石膏(一兩/碎)　竹瀝(三合/)
　右十味切以水二升并竹瀝煎取七合細細服之以
　差為度
又方
　　牛黄(兩大豆/許研)蚱蟬(炙各/二分)　龍齒　　　麥門冬(去/心)
　　(各四/分)　　　人參(三分/)　鈎藤(一分/)　茯神
　　杏仁(十二/枚)蛇蛻皮(三寸炙/末入)
　右九味切以水二升煎取六合去滓下牛黄末分六
　服消息服之令盡差
　　小兒夜啼方一十首
小品療小兒夜啼一物前胡丸方
　　前胡(隨多/少)
　右一味𢷬篩蜜丸如大豆服一丸日三加至五六丸
　以差為度(千金同/)
又方
　　以姙娠時食飲偏有所思者以哺兒則愈(千金同/)
千金療小兒夜啼不已醫所不治者方
　　取狼糞中骨燒作灰水服如黍米粒一枚即定
又療小兒夜啼至明不安寐芎藭散方
　　芎藭　　　防已　　　白术(各二/分)
　右三味𢷬篩以乳和之與兒服之量多少又以兒母
　手掩臍中亦以摩兒頭及脊驗二十日兒未能服散
　者以乳汁和之服如麻子一丸
又方
　　交道中土　　伏龍肝(各一/把)
　右二味以絹篩水和少許服之差
又方
　　取馬骨燒灰敷乳上飲兒啼即止(並出第五巻中/)
備急或常好啼方
　　取犬頭下毛以絳囊盛擊兒兩手立効
必効小兒夜啼方
　　以日未出時及日午時仰卧著於臍上橫文屏氣
　　以朱書作血字其夜即斷聲効
古今録驗小兒夜啼如腹痛方
　　䗪蟲(熬令/煙盡)　芍藥(炙/)　　芎藭(熬各/等分)
　右三味𢷬末服如刀圭日三以乳服之
又療小兒夜啼不止腹中痛宜以乳頭散方
　　黄芪　　　甘草(炙/)　　當歸　　　芍藥
　　附子(炮/)　　乾薑(各等/分)
　右六味為散以乳頭飲兒丸可胡豆三丸大小量之
　　小兒驚夜啼方七首
廣濟療小兒五驚夜啼龍角丸方
　　龍角　　　黄芩　　　大黄(各二/分)　牡丹皮(一/分)
　　蚱蟬(一枚/炙)　牛黄(小豆大/五枚)
　右六味𢷬篩蜜和丸如麻子少小以意増減之甚良
　(千金牡丹作牡礪/崔氏名五驚丸)
千金療小兒驚啼方
　　以雞屎白熬末以乳服少許
又方
　　以臘月縛猪繩燒灰服之
又方
　　燒猬皮三寸灰著乳頭飲兒
又方
　　車轄脂如小豆許内口中及臍中差
又小兒因宿乳不消腹痛驚啼牛黄丸方
　　大附子(三枚炮/去皮)牛黄(三銖/)　巴豆(去心/皮熬)杏仁(去尖/皮)
　　真珠(各一/兩研)
　右五味𢷬附子真珠下篩别𢷬巴豆杏仁合如膏内
　附子及牛黄𢷬一千二百杵若乾入少蜜足之百日
　兒服如粟米一丸三嵗兒服如麻子一丸五六嵗兒
　服如胡豆一丸日二先乳哺了服之隔上下悉當微
　轉藥完出者病愈散出者更服(並出第五卷中/)
文仲隠居効方小兒夜啼不安此腹痛故至夜輙劇狀
似鬼禍五味子湯方
　　五味子　　當歸　　　芍藥　　　白术(各四/分)
　　甘草(炙/)　　桂心(各二/分)
　右六味切以水一升煎取五合分服之增減量之
　　小兒客忤一十首
千金論曰少小所以有客忤病者是外人來氣息忤之
一名中人為客忤也雖是家人或别房異戸或乳母父
母從外還衣服或經履鬼神麤惡暴氣或牛馬之氣皆
為忤也發作喘息乳氣未定者皆為客忤其乳母遇醉
及房勞後乳兒最劇能殺兒也不可不慎
又論曰凡中客之為病皆頻吐下青黄白色水穀解離
腹痛夭糾面色變易其候似癎但眼不上挿耳其脉急
數者是也宜與龍膽湯下之
又龍膽湯療嬰兒出腹血脉盛實熱温壯四肢驚掣發
熱大吐哯者若已能進哺中食不消壯熱及變蒸不解
中客人魃氣并諸驚癎方悉主之小兒皆服之小兒龍
膽湯第一此是新出腹嬰兒方若日月長大者以次依
此為例若必知客忤及有魅氣者可加人參當歸各如
龍膽秤分多少也一百日兒加半分二百日兒加一分
一嵗兒加半兩餘藥皆準爾
　　龍膽　　　鈎藤皮　　柴胡　　　黄芩
　　桔梗　　　芍藥　　　茯神　　　甘草(炙各/一分)
　　蜣蜋(二分/炙)　大黄
　右十味切以水一升煎取五合為劑也服之如後節
　度藥有虚實虚藥宜足數合水也兒生一日至七日
　分取一合為三服生八日至十五日分取一合半為
　三服生十六日至二十餘日至四十日者盡以五合
　為三服十嵗亦準此得下即止勿復服也
又少小卒客忤不知人者方
　　取新熱馬屎一枚絞取汁飲兒下便愈亦治中客
　　忤而􁀙啼面青腹强者
又少小見人來卒不佳腹中作聲者二物燒髮散方
　　用向來者人頭生髮十莖斷兒衣帶少許合燒灰
　　細末和乳飲兒即差
又少小中忤人一物馬通浴湯方
　　用馬通三升火燒令煙盡以酒一斗煮三沸去滓
　　以浴兒即差
又凡乘馬行還得汗氣臭又未盥洗易衣裝而便向兒
邊令兒中馬客忤兒忽卒見馬來及聞馬鳴驚及馬上
衣物馬氣皆令兒中馬汗氣及客忤慎䕶之特重一嵗
兒也
又凡非常人及諸物從外來亦驚小兒致病欲防之法
諸有從外來人及有異物入戸當將兒迴避之勿令見
也若不避者即燒牛糞令有煙氣置戸前則善
又方
　　吞麝香如大豆許立愈
又療少小客忤二物黄土塗頭方
　　以竈中黄土熟者曲蟮糞等分合𢷬如雞子黄大
　　塗兒頭上及五心良(一方雞子清和如泥/)
又療小兒犯客忤發作有時方
　　取母月衣覆兒上大良
又療卒客忤方
　　剪取驢前膊胛上旋毛大如彈丸以乳汁煎之令
　　毛消藥成著乳頭飲之下喉即愈
又療小兒卒客忤方
　　銅鑑鼻燒令赤投少許酒中大兒飲之小兒不能
　　飲者含與之即愈(並出第五卷中/)
　　小兒癥瘕癖方六首
廣濟療少小及大人腹中宿食積成癥癖兩脅妨滿氣
息喘急不能食面黄日漸瘦腹大脹硬除百病紫雙丸
方
　　代赭(研/)　丹砂(研/)　　　大黄(各八/分)　青木香
　　當歸(各五/分)　桂心(四分/)　犀角(三分/屑)　巴豆(六分/)
　右八味𢷬篩蜜和丸如梧子大人小兒量之十嵗兒
　服大豆二丸六嵗者小豆許二丸以下臨時斟酌要
　㵼病出為度久疾日一丸以溏洩而已不在猛㵼忌
　如常法
又療小兒痃癖發腹痛不食黄瘦鼈甲丸方
　　鼈甲(炙/)　　郁李仁(各八/分)防葵　　　人參(各五/分)
　　訶黎勒皮(七顆/)　　　　大黄(四分/)　桑菌(三分/)
　右七味𢷬篩蜜丸大小量之以酒飲乳服五丸至十
　丸
千金牛黄鼈甲丸療小兒癖實癰腫壯熱食不消化中
惡忤氣方
　　牛黄(二分/)　鼈甲(炙/)　　麥麴(熬/)　　柴胡
　　大黄　　　枳實(炙/)　　芎藭(各二/兩)　厚朴(炙/)
　　茯苓　　　桂心　　　芍藥　　　乾薑(各半/兩)
　右十二味𢷬篩蜜丸如小豆日三服以意量之
又療小兒心下生痞痰澼結聚腹大脹滿身體壯熱不
欲哺乳芫花丸方
　　芫花　　　黄芩(各四/分)　大黄　　　雄黄(細研/各十)
　　(銖/)
　右四味𢷬篩為末蜜和更𢷬一千杵三嵗兒至一嵗
　以下服如粟米一丸欲服丸内兒喉中令母與乳若
　長服消病者當以意消息與服之與乳哺相避良
又療小兒痰實結聚宿癖羸露瘦不能飲真珠丸方
　　真珠(半兩/研)　麥門冬(一兩/去心)蕤仁(五十枚一/云二百箇)
　　巴豆(七枚去心皮熬/一云四十枚)
　右四味𢷬篩蜜和丸朞嵗兒服二丸小豆大二百日
　兒服如麻子二丸漸增以知為度當下病赤黄白黑
　葵汁勿絶藥病盡下自止久服令小兒肥白無病已
　試驗(並出第五巻中/)
劉氏療小兒冷癖痃癖氣不下食瘦時時肋下痛方
　　防葵　　　當歸　　　枳實(炙/)　　厚朴(炙/)
　　楮實　　　人參　　　黄芪　　　茯神
　　白术　　　訶黎勒皮(各八/分)　　　　郁李仁(去/皮)
　　柴胡　　　大麻仁　　芍藥　　　橘皮
　　防風　　　紫菀(洗去/土)　薏似仁(各六/分)鼈甲(炙/)
　　三稜根(各十/二分)桂心(七分/)　仙䑕(二枚如無以/糞二合代)
　　大附子(二枚/炮)乾薑(末二/分)　甘草(炙/)　　乾地黄(各/十)
　　(分/)　　　　大黄(十分/)　五味子(四分/)㯽榔(四顆/)
　　牛膝(二分/)
　右三十味𢷬篩蜜丸如梧子大小増減以意量之須
　飲服之良
　　小兒痰結方二首
千金療少小宿食癖氣痰飲徃來寒熱不欲食消瘦芒
硝紫丸方
　　芒硝(四分/熬)　大黄(四分/)　半夏(二兩/洗)　代赭(一兩/)
　　甘遂(二兩/熬)　巴豆(三百枚去/心皮熬)　　　　杏仁(一百/二十)
　　(枚/)
　右七味𢷬篩别治巴豆杏仁令如膏𢷬數千杵令相
　和如强内少蜜百日兒服如胡豆十丸過百日至一
　嵗服二十丸隨兒大小以意節度之當候兒大便中
　藥出為愈若不出復與加初(出第五卷中/)
古今録驗療八嵗以上兒熱結痰實不能下食方
　　大黄(十二/分)　柴胡(九分/)　黄芩　　　知母(各十/二分)
　　升麻(十分/)　枳實(炙/)　　杏仁(各六/分)　芍藥
　　梔子(各八/分)　細辛(二分/半)　竹葉(切一/升)
　右十一味切以水六升煮取一升八合分四服十嵗
　兒分三服以下以意消息多少量之(千金有桔梗黄/連無枳實杏仁)
　　小兒因食痞滿羸瘦不下食肚脹方四首
小品療四五嵗兒因食及在胎中宿熱乳母飲食麤惡
辛苦乳汁不起兒哺不為肌膚心腹痞滿痿黄瘦瘠四
肢痿􁁉繚戾服之令充悦方
　　芍藥(十分炙/令黃)黄芪　　　鼈甲(炙/)　　人參(各四/分)
　　柴胡(八分/)　茯苓(六分/)　甘草(炙/)　　乾薑(各二/分如)
　　(熱以枳/實代)
　右八味𢷬篩蜜和為丸如大豆服五丸日二服忌如
　常法(千金有大黄無黄芪云服一丸一嵗/以上乳服三丸七嵗兒服十丸日二)
千金療少小傷寒久病不除差復劇羸瘦骨立五味子
湯方
　　五味子(十/銖)　大黄(六銖/)　芒硝(五分/)　麥門冬(六/分)
　　(去心/)　　　石膏(一兩/)　甘草(炙/)　　當歸
　　黄芩　　　黄連　　　前胡(各一/分)
　右十味切以水三升煮取一升半服二合下利即止
　効
又療小兒羸瘦惙惙常服不妨乳方
　　甘草(五兩/炙)
　右一味𢷬篩蜜丸如小豆一嵗兒服十丸日三盡即
　更合(並出第五卷中/)
劉氏療小兒肚脹漸瘦不食四肢熱不調方
　　甘草(炙/)　　鼈甲(炙/)　　柴胡　　　茯神
　　子芩(各六/分)　訶黎勒皮(十/分)㯽榔(兼皮三/顆研)芍藥
　　橘皮(各三/分)　生薑　　　當歸(各四/分)　知母(五分/)
　　大黄(八分/)
　右十三味切以水一升半煎取匕合分為數服得㵼
　病差
　　小兒食不下及不消不嗜食方四首
廣濟療小兒心腹滿喫食不下地黄飲子方
　　生地黄汁(三/合)生薑汁(三合/)訶黎勒(四分/末)白蜜(一匙/)
　右四味相和調匀分温服之微利尤良
小品療小兒宿食不消發熱九味當歸湯方
　　當歸　　　甘草(炙/)　　芍藥　　　人參
　　桂心　　　黄芩　　　乾薑(各一/分)　大棗(五枚/)
　　大黄(二分/)
　右藥切以水一升半煎取六合去滓分服
千金療少小五六日不食氣逆桂心橘皮湯方
　　桂心(半兩/)　橘皮(三兩/)　薤白(切五/合)　黍米(五合/)
　　人參(半兩/)
　右五味切以水七升先煮藥取二升次下薤米米熟
　湯成稍稍服之
又療少小胃氣不調不嗜食生肌肉地黄丸方
　　乾地黄　　大黄(各五/分)　茯芩(三分/)　當歸
　　柴胡　　　杏仁(各二/分)
　右六味末之以蜜丸如麻子大服五丸日三服(並出/第五)
　(卷/中)
　　小兒霍亂方一十二首
廣濟療小兒霍亂心腹刺痛吐痢方
　　茯苓　　　桔梗　　　人參(各六/分)　白术(五分/)
　　甘草(炙/)　　厚朴(各四/分炙)
　右六味切以水二升煮取六合去滓温服之
又療小兒霍亂嘔吐不止方
　　人參(六分/)　厚朴(三分/炙)　陳倉米(三合/)
　右三味切以水三升煮取七合去滓分服之
千金療小兒吐痢霍亂方
　　人參(四分/)　厚朴(炙/)　　甘草(各二/分炙)　白术(三分/)
　右四味切以水一升二合煑取五合六十日兒服一
　合百日兒分三服朞嵗兒分再服乳母忌油膩等
備急療小兒霍亂吐痢方
　　人參(四分/)　厚朴(炙/)　　甘草(各二/分炙)　乾薑(一分/)
　　白术(三分/)
　右五味切以水一升煮取四合分服之
又療孩子霍亂已用有効方
　　人參　　　蘆籜(各二/分)　扁豆藤(二兩/)倉米(一撮/)
　右四味切以水一一升煮取八合分服
又方
　　人參(四分/)　生薑(三分/)　厚朴(炙/)　　白术
　　甘草(炙各/二分)
　右五味切以水一升煮取四合分服
又方
　　人參(四分/)　木𤓰(一枚/)　　倉米(一撮/)
　右三味切以水煮分服以意量之立効
必効主小兒霍亂方
　　取厠屋戸簾燒灰研以飲服一錢匕
又方
　　訶黎勒(一枚/)
　右一味先煎沸湯研一半許與兒服立止再服神妙
古今録驗療小兒霍亂吐痢人參白术湯方
　　人參(六分/)　白术　　　茯芩(各四/分)　厚朴(炙/)
　　甘草(炙各/三分)
　右五味切以水一升半煮取六合分温服立効
劉氏療百日以來及蓐内兒霍亂方
　　以人乳半合及生薑汁少許相和煎服入口定
又療小兒霍亂方
　　生薑(四分/)　香薷(一兩/)　薄荷(一兩/)
　右三味以水煎分温兒與母俱服之甚良
　　小兒霍亂雜病方六首
劉氏療小兒霍亂空吐不痢方
　　人參(六分/)　生薑(四分/)　厚朴(二分/炙)　橘皮(一分/)
　　兎骨(一兩/炙碎)
　右五味切以水一升二合煎取四合服之即利下部
　又以杏仁鹽少許皂莢末少許麫和硬溲如棗核大
　以綿褁内之便通妳母忌熱麫大効
又療小兒霍亂空利不吐方
　　烏牛葹草(一/團)生薑　　　人參(各三/兩)
　右三味切以甜不醋漿水一升半煎取五合分服之
　如孩子渴取曲蟮糞爛龍骨一兩以漿水煎澄清與
　兒喫即差
又療小兒霍亂不吐不痢肚脹妨滿上下不通方
　　甘草(四分/炙)　當歸(二分/)　石鹽(三分/)
　右三味切以漿水一升半煎取六合去滓牛黄麝香
　各半錢匕研蜜半匙相和以下灌之即通妳母與漿
　水粥喫勿喫麵肉等
又小兒乾霍渴熱及壯熱眼色慢四大困悶方
　　以烏豆一升淨乾擇生薑一兩切以水三升煎烏
　　豆皮欲爛即濾取汁二合和少許蜜喫即變吐如
　　人行六七里又與喫無問大人小兒並與服之効
又療小兒熱霍諸藥不差方
　　以蘆葉二大兩糯米三大合水三升先煑葉入米
　　煑取一升入蜜少許和服即差不足即取桑葉二
　　升生薑半兩切以水三升煑取一升著一匙白米
　　為飲服
又療小兒霍亂吐痢不止方
　　以人乳汁二合生薑汁粟米許荳蔲取仁碎似蕎
　　麥大二七枚􁐣蒢一小把龍骨六分以乳煎取一
　　合著少許牛黄麝香兎毛灰等和分為三服如渇
　　以糯米汁著蜜與喫即差
　　小兒吐痢方四首
千金療小兒吐痢方
　　以亂髮灰二分鹿角一分作末以米飲服一刀圭
　　日三
又方
　　以熱牛矢汁灌之
又方
　　燒特猪矢水解取汁少少飲兒
劉氏療百日以下蓐内兒吐痢方
　　麵(一錢/炒)　　乳汁(兩合/)　龍骨(六分/)
　右三味煎龍骨和炒麵服之即差
　　小兒噦方二首
備急療小兒噦方
　　以生薑汁(五/合)牛乳(五合/)
　右二味合煎取五合分二服
又方
　　以羊乳一升煎減半分五服無用牛乳代之
　　小兒口噤方四首
千金療小兒口噤方
　　以鹿角粉之大豆末之等分和乳塗乳飲兒
又方
　　以驢乳二升猪乳一升合煎得一升半服如杏仁
　　三四服差
備急療小兒鵝口并噤方
　　礬石(燒末/)　朱砂(各半/分末)
　右二味和研令極細敷兒舌上日三以亂髮洗舌上
　垢頻頻令淨即差
古今録驗療小兒噤其病在咽中如麻豆許令兒沫不
能乳哺方
　　取水銀如黍米與服覺病無早晩水銀下咽便愈
　　以意量之不過小麻子許與可也
　　小兒重舌方一十三首
千金療小兒重舌方
　　灸行間隨年壯穴在足大指岐中是
又方
　　取田中蜂房燒灰酒和薄喉下愈
又方
　　以竈中黄土末苦酒和塗舌上
又方
　　以赤小豆末和醋塗舌上
又方
　　取簸箕舌燒灰敷舌上
又方
　　黄蘗竹瀝漬取細細㸃舌上良
又方
　　兒重舌舌强不能收唾燒蛇脫末以雞毛蘸醋展
　　藥掠舌下愈
千金翼療小兒重舌方
　　取三屠家肉各如指大以摩舌上兒立能乳便啼
又方
　　以衣魚燒作灰以敷舌上(千金云衣/魚塗舌上)
又方
　　兒重舌舌强不收唾者鹿角末如小豆許著舌下
　　數數與之
又療小兒重舌口中瘡涎出至多方
　　以蒲黄敷舌上不過三度愈
古今録驗療兒重舌欲死方
　　灸右足踝三壯立愈又炙左右並良(千金云炙/兩足外踝)
又方
　　取亂髮燒灰末敷舌上甚佳
　　小兒鵝口䴏口方六首
千金療小兒心藏熱口為生瘡重舌鵝口方
　　取柘根剉五升無根只以弓材佳
　右一味以水一斗煮取二升以汁更煎取五合細細
　拭齒數次良
又方
　　口生瘡白漫漫取桑木汁先以父髮拭口次以桑
　　汁塗之
又療小兒鵝口不能飲乳方
　　取白鵝屎汁瀝口中良
又方
　　取黍米汁塗之
又方
　　取父母亂髮浄洗纒桃枝沾取井華水東向日以
　　髮拭口中得口中白乳以置水中七過瀝洗三朝
　　作之
救急療小兒䴏口兩吻生瘡方
　　取髮灰以猪脂和塗之(千金同/)
　　小兒口瘡方五首
小品療小兒口爛瘡方
　　取羊乳細細瀝口中不過三度差
千金療小兒口瘡方
　　大青(三分/)　黄連(二分/)
　右二味切以水三升煮取一升二合一服一合日再
　夜一
文仲支太醫療小兒口瘡方
　　桑木白汁　生地黄汁(各一合/)　　　赤蜜(半合/)
　右三味和煖敷兒口中瘡便差
救急療小兒口瘡方
　　以蛇脫皮水漬令濕軟拭口内瘡一兩遍即差
劉氏療小兒口瘡方
　　黄蘗皮(一兩/切)烏豆(一升/)
　右二味以水二升煑取兩合去滓重煎如餳入少許
　龍腦香研和敷之甚良
　　小兒口中涎出方三首
千金療小兒口涎出方
　　以白羊屎内口中差
又方
　　以東行牛口中沫塗兒口中及頥上
又方
　　桑白汁塗之差
　　小兒舌上瘡脣腫方五首
小品療小兒脣腫及口赤生白瘡爛方
　　清旦研桑木白皮取汁以塗兒脣口即差
又小兒舌上瘡方
　　烏賊魚骨燒末以雞子黄和塗之至喉咽舌下遍
　　敷即差止
千金療小兒舌瘡方
　　蜂房燒灰屋間塵各等分和先洗瘡使乾敷之効
又方
　　羊蹄骨中生髓和胡粉敷上日三取差
又舌腫强滿口方
　　滿口含糖醋少時熱氣通愈
　　小兒咽喉生瘡方二首
千金療熱病口爛咽喉生瘡水漿不得入者膏方
　　當歸　　　射干　　　升麻(各一/兩)　附子(半兩/)
　　白蜜(四合/)
　右五味切以猪膏四兩先煎之令成膏下著地勿令
　大熱内諸藥微火煎令附子色黄藥成去滓投蜜更
　上火一兩沸以器盛之取杏仁許含之日四五咽之
　無妨大人小兒並用妙
又療口中瘡咽喉塞不利口燥膏方
　　猪脂(一斤/)　黄連(一兩/)　白蜜(一升/)
　右三味合煎令成膏去滓合半棗大日四五夜亦含
　之
　　小兒喉痺方四首
千金升麻湯主小兒喉痺痛若毒氣盛便咽塞並大
人喉咽不利方
　　生薑　　　升麻　　　射干(各三/兩)　橘皮(一兩/)
　右四味切以水六升煎取二升分温三服
又療小兒卒毒腫著喉頸壯熱妨乳方
　　升麻　　　射干　　　大黄(各一兩/)
　右三味切以水二升半煮取八合一嵗兒分三服餘
　滓敷腫處冷更煖而薄大兒以意加之
又方
　　煮桃皮汁三升服之又燒荆瀝汁服
劉氏療小兒喉痺熱塞方
　　升麻(五兩/切)　馬藺子(一合/)
　右二味以水一升煎取二合入少白蜜與兒服之甚
　良
　　小兒䁎耳方四首
千金療小兒䁎耳方
　　末石硫黄以粉耳中日一夜一差
又療少小䁎耳方
　　桃仁熟末以䜴許褁塞耳中
古今録驗小兒聤耳方
　　青羊屎暴乾以綿褁塞中即差
又小兒聤耳有瘡及惡肉敷耳雄黄散方
　　白麻措取皮(一合/)　　　花燕脂(十願/)
　右二味𢷬篩細研敷耳中令滿一兩度差(方無雄黄/未詳其名)
　　小兒鼻塞方四首
千金療小兒鼻塞不通濁涕出方
　　杏仁(二分/)　椒(出汗/)　　附子(去皮/)　細辛(各一/分)
　右四味切以醋五合漬藥一宿明早以猪脂五合煎
　令附子色黄膏成去滓待冷塗絮導鼻孔中日再
　兼摩頂上
又療小兒鼻塞生息肉方
　　通草　　　細辛(各一/兩)
　右二味𢷬篩以綿纒如棗核大藥如豆著綿頭著鼻
　孔中日二
古今録驗療小兒鼻塞不通細辛膏方
　　細辛　　　通草(各一/分)　辛夷仁(一分/半)杏仁(二分/去皮)
　右四味切以羊髓三合猪脂三合緩火煎之膏成絞
　去滓取一米粒許大以内鼻孔中頻易差
劉氏療小兒鼻塞不通喫乳不得方
　　醍醐(三合/)　青木香　　零陵香(各四/分)
　右三味切和前成膏取少許以膏和撚為丸或以膏
　塗兒頭上及塞鼻中以通佳
　
　外臺秘要方卷三十五
欽定四庫全書
　外臺秘要方卷三十六
　　　　　　　　　　　　　唐　王燾　撰
　　小兒中風方四首
千金療少小中風手足拘急二物石膏湯方
　　石膏(雞子/大)　眞珠(一兩/研)
　右藥以水二升煮取五六沸内真珠煮取一升去滓
　稍稍分服之
又療少小中風脉浮發熱自汗出項强鼻鳴乾嘔方
　　甘草(炙/)　　芍藥　　　桂心　　　生薑(各一/兩)
　　大棗(四枚/)
　右五味切以水三升煮取一升去滓分温三服忌如
　常法(此張仲景桂枝/湯但劑分小爾)
又療少小新生中風二物驢毛散方
　　驢毛(鬐頭毛/一把)生麝香(大豆許/二枚)
　右藥以乳汁和於銅器中微火上煎令焦熟出研末
　之小兒不能飲以乳汁和之於􁉟竹筒中盛寫入咽
　中然後飲乳汁令入腹
又療少小新生肌膚幼弱喜為風邪所中身體壯熱或
中大風手足驚掣五物甘草等生摩膏方
　　甘草　　　防風(各一/兩)　白术　　　桔梗(各二/十銖)
　　雷丸(二兩/半)
　右藥切以不中水猪脂一斤煎取成膏合諸藥於㣲
　火上煎之消息視之凝膏成去滓取如彈丸大一枚
　炙手以摩兒百過寒者更熱熱者更寒小兒雖無病
　常以少膏摩𩕄上及手足心甚辟風寒良(翼同並出/第五卷中)
　　小兒欬嗽方八首
小品療少小欬嗽腹脹七物小五味子湯方
　　五味子(碎/)　紫菀(各一/分)　黄芩　　　甘草(炙/)
　　麻黄(去節/)　生薑　　　桂心(各一/分)
　右藥㕮咀以水一升煑取七合分五服忌如常法
又療少小欬嗽晝差夜甚初不得息不能復啼四物欵
冬丸方
　　欵冬花　　紫菀(各一/兩半)　伏龍肝(一分/)桂心(二分/)
　右藥𢷬篩蜜和如泥取如棗核大塗乳頭令兒飲之
　日三(千金/同)
又療少小十日以上至五十日卒得暴欬吐乳嘔逆晝
夜不得息四物湯方
　　桔梗　　　紫菀(各三/分)　甘草(一分/炙)　麥門冬(七/分)
　　(去/心)
　右藥切以水一升煮取六合去滓分五服以差為度
　(千金有桂心無桔梗以水二升煑取一升以綿/著湯中捉綿滴兒口中晝夜四五過節哺乳)
又療小兒中冷及傷寒暴欬嗽或上氣咽喉鳴氣逆者
或惡寒鼻塞清水出紫菀湯方
　　紫菀　　　杏仁(去皮/尖)　甘草(炙/)　　黄芩
　　麻黄(去節/)　橘皮　　　桂心　　　青木香
　　當歸(各一/兩)　大黄(三分/)
　右十味切以水三升煮取九合去滓一嵗以上至五
　嵗兒以意量之分服(千金云兒六十餘日至百日一/服二合半百餘日至二百日一)
　(服三合/餘同)
千金療少小欬嗽八物生薑煎方
　　生薑(七兩/)　乾薑(四兩/)　桂心(二兩/)　甘草(三兩/)
　　杏仁(一升去/尖皮)欵冬花　　紫菀(各三/兩)　蜜(一升/)
　右藥末之以蜜合諸藥微火煎之使如飴餔量其大
　小多少與兒含咽之百日小兒含如棗核許日四五
　甚良(出第五卷中/)
備急療少小欬嗽上氣杏仁湯方
　　麻黄(八分/去節)　杏仁(四十枚/去尖)
　右二味切以水一升煮取七合去滓分服百日小兒
　患熱氣急不得服小便赤黄服之甚良大人孩童以
　意量之忌如常法
又療少小欬𠻳方
　　紫菀(六分/)　貝母(三分/)　欵冬花(一分/)
　右三味𢷬為散取豆許著乳頭令兒飲之日三妳母
　忌如常法
劉氏療小兒欬𠻳不得卧方
　　甘草(六分/炙)　桔梗(四分/)　桑白皮　　貝母
　　茯苓(各三/分)　大青　　　吳藍　　　五味子
　　人參(各二/分)
　右九味切以水二升煑取八合去滓量多少大小與
　服忌如常法
　　小兒欬逆上氣方七首
千金杏仁丸主大人小兒欬逆上氣方
　　杏仁(三升/)
　右一味熟𢷬如膏蜜一升分為三分以一分内杏仁
　𢷬合强更内一分𢷬之如膏又内一分𢷬熟止先食
　含之咽汁量其多少日三每可半方寸不得過也
又射干湯主小兒欬逆喘息如水雞聲方
　　射干(二兩/)　麻黄(去節/)　紫菀　　　甘草(炙/)
　　生薑(各一/兩)　桂心(五寸/)　半夏(五枚/洗)　大棗(二十/枚去)
　　(核/)
　右八味切以水七升煮取一升半内蜜五合去滓分
　温服二合忌餳羊肉生葱
又方
　　半夏(四兩/洗)　生薑(三兩/)　桂心　　　紫菀
　　細辛　　　阿膠(各二/兩)　甘草(二兩/炙)　欵冬花(二/合)
　　蜜(一合/)
　右九味切以水一斗先煮半夏取六升去滓内諸藥
　煮取二升五合去滓兩嵗兒飲六合五嵗兒飲一升
　量大小多少加減之
又五味湯主小兒風冷入肺上氣氣逆面青喘迫晝夜
不息食則吐不下方
　　五味子(二分/)麻黄(去節/一分)　當歸(二分/)　人參(一分/)
　　細辛(半分/)　乾薑(一分/)　桂心(一分/)　紫菀(一分/)
　　欵冬花(半分/)甘草(炙一/分)　大黄(六分/)
　右十一味切以水二升半煮取九合去滓兒六十日
　至百日服二合半百日餘至二百日一服三合(一方/無欵)
　(冬大黄有大棗三枚出第五卷中通按食則吐乃吐食/也不下不大便也故用大黄以下之氣降而吐自止)
　(喘自/定)
千金翼療小兒寒熱欬逆膈中有澼乳吐不欲食方
　　乾地黄(四兩/)麥門冬(半升/去心)五味子(五合/)大黄
　　硝石(各一/兩)　蜜(半升/)
　右六味切以水三升煑取一升去滓内硝石蜜煮令
　沸服二合日三胷中當有宿乳一升許出兒大者服
　五合
又療小兒大人欬逆短氣胷中吸吸呵出涕唾𠻳出臭
膿方
　　燒淡竹瀝煑二十沸一服一合日五服大人服一
　　升不妨食息乳哺(並出第十一卷中/)
劉氏療小兒上氣急滿坐卧不得方
　　鼈甲(一兩炙令極/熟𢷬為末)　　　燈心(一握/)
　右二味以水二升煎取八合以意量之與服
　　小兒傷寒方三首
千金論曰夫小兒未能冐涉霜雪乃不病傷寒也大人
解脫之久傷於寒冷則不論耳然天行非節之氣其亦
得之有時行疾疫之年小兒出腹便患斑者也治其時
行節度故如大人法但用藥分劑少異藥小冷耳
又療小兒傷寒方
　　生葛汁　　淡竹瀝(各六/分)
　右二味相和二三嵗兒分三服不宜煮生服佳
又療少小未滿百日傷寒鼻衂身熱嘔逆麥門冬湯方
　　麥門冬(三分/)桂心(八銖/)　寒水石　　石膏(碎/)
　　甘草(炙各/二分)
　右五味切以水二升半煮取一升分服一合日三
又療少小傷寒芍藥四物解肌湯方
　　芍藥　　　黄芩　　　升麻　　葛根(各二/分)
　右藥切以水二升煮取九合去滓分四服期嵗以上
　分三服(並出第五卷中/)
　　小兒天行方八首
廣濟療小兒天行壯熱欬𠻳心腹脹妨方
　　人參　　　甘草(炙各/一分)　生地黄　　麥門冬(去/心)
　　茅根(各六/分)
　右五味切以水二升煮取七合去滓以意量之分温
　與服忌如常法
又方
　　麥門冬(去/心)　茅根(各六/分)　甘草(炙/)　　人參(各二/分)
　　紫菀　　　升麻　　　貝母　　　竹瀝(各二/分)
　右八味切以水二升煑取八合分服忌如常法
千金療少小有熱不汗二味通汗散方
　　雷丸(四兩/)　粉(半斤/)
　右藥𢷬篩以粉兒身以差為度
又療小兒生一月至五月乍寒乍熱方
　　細剉栁枝煑取汁以洗兒立効若渴絞冬𤓰汁服
　　之
又療小兒寒熱及赤氣中人猪蹄散方
　　取猪後脚懸蹄燒灰末以乳汁飲一撮立効(並出/第五)
　　(卷中/)
劉氏療小兒天行頭痛壯熱方
　　青木香(六分/)白檀香(三分/)
　右二味擣散以清水和服之以水調塗頂頭痛立差
又方
　　吳藍　　　大青(各十/分)　甘草(炙/)　　生麥門冬
　　(去/心)　　　　生薑(各六/分)　茵蔯(三分/)　梔子仁(十/枚)
　　蘆根(一握/洗)
　右八味切以水二升煮取九合分温服之忌如常法
又療小兒天行五日以後熱不歇方
　　棗葉(一握/)　麻黄(一兩/去節)　葱白(切一/合)　豉(一合/)
　右四味切以童子小便二升煎取九合去滓分服之
　　小兒諸黄方四首
千金療小兒黄方
　　𢷬上𤓰根汁澄清滴兒鼻中如大豆許日服三合
又方
　　𢷬麥青汁服之
又方
　　𢷬韭根汁以滴兒鼻中少許即出黄水差
又療諸黄方
　　小豆(二十一/枚)𤓰蒂(十四/枚)　糯米(四十/粒)
　右三味𢷬散吹鼻中差(並出第五卷中/)
　　小兒諸瘧方九首
廣濟療小兒瘧方
　　取蛇皮燒灰一錢匕和冷水服之
又方
　　取驢軸下垢膩刮取和麫作燒餅與喫以差止
刪繁療小兒瘧或自能飲或不能飲母含藥與飲之常
山酒煎方
　　常山(二兩/)　桂心(一兩/)　甘草(半兩/)
　右三味切以酒一升煎取七合去滓分服取吐差止
千金常山湯主小兒温瘧方
　　常山(四分/切)　淡竹葉(切一/握)小麥(三合/)
　右三味以水一升半煑取五合一日至七日兒一合
　為三服八日至十五日兒一合半為三服十六日至
　二十日兒二合為三服四十日至六十日兒六合為
　三服六十日至百日兒一服二合半百日至二百日
　兒一服三合其一嵗至七八嵗兒增藥水並以此為
　率
又方
　　灸兩乳下一指各三壯
又方
　　燒雞膍胵黄皮末和乳與服男雄女雌
又方
　　生鹿角末發時與一錢匕服之
又方
　　燒鼈甲灰以酒服一錢匕至發時服三匕(出第五/卷中)
劉氏療小兒瘧方
　　黄丹半錢匕以蜜水和與服若冷以酒和與服之
　　良
　　小兒眼赤痛方八首
古今録驗療小兒眼痛方
　　取淡竹瀝拭之
又方
　　取鯉魚膽㸃之
又方
　　取車前草汁和竹瀝㸃之
又方
　　以人乳浸黄連㸃之
劉氏療小兒赤眼方
　　黄連(二分/)　朴硝(一分/令乾)
　右二味以婦人妳汁浸之㸃眼良
小品療小兒蓐内赤眼方
　　生地黄薄切冷水浸以貼之妙
又方
　　取羊子肝薄切以井花水浸以貼之妙
又方
　　取黄蘗以乳浸㸃之
　　小兒諸淋方六首
千金療小兒淋方
　　車前子一升水二升煮取一升分服之(一方用/車前草)
又方
　　以冬葵子煮汁服之
又方
　　取蜂房亂髮燒灰以水服一錢匕日再服
文仲療小兒淋兼石淋方
　　取特牛陰毛燒灰以漿水服一刀圭日再服
又方
　　榆皮　　　瞿麥(各六/分)
　右二味切以水一升煮取半升去滓分温服之
又方
　　小麥(一合/)　葱白(一握/)
　右二味以水一升煑去滓取一半分服之
　　小兒小便不通方五首
廣濟療小兒熱極病小便赤澁或不通尿輒大啼呼滑
石湯方
　　滑石(十六/分)　子芩(十四/分)　冬葵子(八分/)車前草(切/一)
　　(升/)
　右四味以水二升煮取一升一嵗至四五嵗服一合
　日再服甚良
小品療小兒小便不通地膚子湯方
　　地膚子(一分/)瞿麥　　　冬葵子(各三/分)知母
　　黄芩　　　猪苓　　　海藻　　　橘皮
　　升麻　　　通草(各一/分半)　大黄(八分/)
　右十一味切以水二升煮取一升大小多少量與服
　忌如常法(千金有枳/實無橘皮)
千金療小兒小便不通方
　　車前草(一升/切)小麥(一升/)
　右二味以水二升煑取一升二合去滓以煑粥服日
　三四量與服
又方
　　冬葵子(一升/)
　右一味以水二升煑取一升入滑石末一分温分服
劉氏療小兒忽不得小便急悶方
　　葱白(一握/)　　通草(一兩/)　冬葵子(一合/)
　右三味切以水二升煮取一升去滓量服
　　小兒遺尿失禁方五首
千金療小兒遺尿方
　　瞿麥　　　龍膽　　　石韋(去毛/)　桂心
　　皂莢(炙去皮子/各二分)　　　　雞腸草(四分/)車前子(五/分)
　　人參(二兩/)
　右八味𢷬篩蜜丸如小豆每服五丸加至六七丸
又方
　　灸臍下一寸半隨年壯
又方
　　灸大敦三壯
又方
　　小豆葉擣汁服佳
又療失禁不覺尿出方
　　以豆醬和竈突黒如大豆許内尿孔中佳
　　小兒大便有血方三首
救急療小兒大便訖血出方
　　鼈甲(一枚炙/末五分)
　右一味以水和量多少大小服日三忌如常法(千金/云鼈)
　(頭一/枚)
又方
　　以車釭一枚燒令赤内水中與服差(千金同/)
又方
　　燒甑帶灰塗乳上與飲之差(千金同/)
　　小兒大便不通方四首
千金紫雙丸主小兒身熱頭痛食飲不消腹脹滿或小
腹絞痛大小便不利或重下數起小兒無異疾唯飲食
過度不知自止哺乳失節或驚悸寒熱唯此丸治之不
差復可再服小兒欲下是其蒸候哺食減少氣息不快
夜啼不眠是腹内不調悉宜用此丸不用他藥數用神
驗千金不𫝊方
　　巴豆(去心/皮熬)　㽔核仁(各十八/銖别𢷬)麥門冬(十銖/去心)甘草(五銖/炙)
　　甘遂(二銖/)　真珠(二銖/)　　牡蠣(熬/)　　臘(各八/銖)
　右八味以湯熟洗巴豆研以新布絞去油别𢷬甘遂
　甘草牡蠣麥門冬細篩畢擣巴豆蕤仁令極熟乃内
　諸藥散更擣三千杵如藥燥入少蜜足之半嵗兒可
　服如荏子一雙一二嵗兒服如半麻子作一雙三嵗
　兒服如麻子一枚作一雙四嵗兒服如麻子二丸五
　六嵗兒服如大麻子二丸七八嵗兒服如小豆二丸
　九嵗十嵗兒㣲大於小豆二丸常以雞鳴時服至日
　出時不下者飲熱粥汁數合即下丸皆雙出也下甚
　者飲冷粥止之
必効療小兒大便不通方
　　灸口兩吻各一壯
又方
　　猪苓(一兩/)
　右一味以水少許煑雞矢白一錢匕與服立差
又主小兒大小便不通妨悶方
　　白蜜(一合/)
　右一味煎為丸内下部中即通小便不通嚼生葱以
　綿褁少許内小便道中即通
　　小兒赤白痢方七首
廣濟療小兒赤白痢腹痛方
　　赤石脂　　龍骨　　地榆　　　黄連(各四/分)
　　厚朴(炙/)　　人參(各三/分)　當歸　　　乾薑(各三/分)
　右八味𢷬散以飲汁服半錢匕日再服之蜜丸以乳
　汁下三丸至七丸亦佳此方甚妙以意量之
又療小兒客冷白痢方
　　人參(六分/)　厚朴(炙/)　　甘草(炙各/四分)　茯苓
　　桔梗(各五/分)　櫸皮(八分/炙)
　右六味切以水三升煮取一升量其大小可一合為
　度以差止忌如常法
救急療二百日小兒赤白痢日夜五十行方
　　白术　　　乾薑(各四/分)　茯苓　　　甘草(炙各/四分)
　　附子(二分/炮)
　右五味切以水三升煮取一升分温服之
必効療小兒一嵗以上二嵗以下赤白痢久不差雞子
餅方
　　雞子(二枚/取白)　胡粉(兩錢/)　蠟(一兩/)
　右三味熬蠟消下雞子胡粉候成餅平明空腹與喫
　可三頓痢止
劉氏療小兒赤白痢方
　　油麻子(一撮許/炒令香)
　右一味𢷬末以蜜作漿調與服大人亦療之
又療小兒赤白痢咽脹不出方
　　黄蘗(半兩/炙)　當歸(六分/)
　右二味切以水一升煑取六合分温服之佳
又方
　　莨菪子　　羊肉(薄切/布上)
　右二味以綿褁内下部中不過再差
　　小兒蠱毒血痢方九首
廣濟療小兒熱毒膿血痢方
　　羚羊角　　地榆　　　阿膠　　　赤石脂
　　黄連　　　當歸(各八/分)　吳藍　　　茜根
　　甘草(炙各/六分)　黄芩(五分/)
　右十味切以水六升煮取二升半量大小服之甚妙
又療小兒熱毒血痢方
　　犀角(十分/)　地榆(六分/)　蜜(三分/)　　地麥草(五/分)
　右四味切以水三升煮取二升去滓量大小服之
又方
　　葱白(三兩/)　香䜴(三合/)　梔子(綿褁/七枚)　黄連(一兩/)
　右四味切以水二升煮取九合去滓分服
又療下鮮血方
　　取梔子仁燒灰末水和一錢匕服之量其大小加
　　減服之
小品療少小熱痢不止梔子丸方
　　梔子仁(七枚/)黄連(五分/)　黄蘗(三分/炙)　礬石(四分/燒)
　　大棗(四枚炙/令黑)
　右五味末之以蜜丸空腹服小豆許七丸差如未除
　更服忌如常法
古今録驗療小兒熱痢子芩湯方
　　子芩(十二/分)　知母　　　女萎(各六/分)　竹葉(切八/分)
　　黄蘗　　　甘草(炙各/四分)
　右六味切以水二升煮取一升分服甚妙
又療小兒痢血犀角櫸皮煎方
　　犀角(十二/分屑)　梁州櫸皮(二十分/炙切)
　右二味以水三升煮取一升量大小服之神良(崔氏/同)
又療小兒蠱毒痢血蘘荷湯方
　　蘘荷根　　犀角(屑/)　　地榆　　　桔梗(各二/分)
　右四味切以水二升煮取九合去滓服一合至再服
劉氏療小兒血痢方
　　地榆　　　黄蘗　　　黄連　　　黄芩(各六/分)
　　馬藺子(二/分)　茜根(一兩/)　生薑(三分/)
　右七味切以水二升煮取一升分服大小量與之一
　合至二合為度
　　小兒熱渴痢方四首
小品療少小壯熱渴痢八味龍骨散方
　　龍骨(研/)　　甘草(炙/)　　赤石脂　　寒水石
　　大黄　　　石膏　　　桂心　　　栝樓(各三/分)
　右藥𢷬散以水及酒五合煮散二合量大小分服之
　効
又療少小夏月藥大下後胃中虛熱渴唯可飲麥門冬
湯方
　　麥門冬(去心/)甘草(炙各/四分)　枳實(炙/)　　黄芩
　　人參(各三/分)　龍骨(六分/)
　右六味切以水二升煑取九合去滓分温服
古今録驗療小兒渴痢櫸皮飲子方
　　梁州櫸皮(十二/分)　　　栝樓　　　　茯苓(各八/分)
　　人參(六分/)　粟米(二合/)
　右五味切以水三升煮取一升二合去滓分服量大
　小與服之
劉氏療小兒痢渴不徹肚脹不能食方
　　訶黎勒皮(六/分)桑葉(十分/炙末)
　右二味切以水一升煮取五合去滓分服之亦治大
　人
　　小兒疳痢方七首
廣濟療老小一切痢乆成疳方
　　白龍骨(六分/)黄連　　　白石脂　　雞矢白(熬/)
　　胡粉(熬/)　　茯苓　　　阿膠(炙各/四分)
　右七味𢷬篩蜜丸以飲汁下五丸漸加至七丸十丸大
　小増減服之(雞矢一作/雞屎礬)
又療小兒疳痢渴瘦方
　　取椿木根(乾末/之)　　　　粟米(舂粉/)
　右二味以蜜和作丸服五丸至七丸十丸以差為度
　(崔氏/同)
又療大人小兒乆痢成疳方
　　豉(三升/)　　葱白(一握/)　桃葉(一楃/)　鹽(二十/顆)
　　苦參(五寸/)　青黛(一抄/)
　右六味切以水三升煮取一升二合去滓仰卧灌下
　部中極妙
又療小兒疳痢困垂死方
　　益母草
　右一味煮食之取差止(崔氏同/)
劉氏療小兒痢大孔開并有瘡疳痢經四五月吹藥止
痢療疳神驗方
　　黄連(二分/)　麝香(少許/)
　右二味相和以竹筒吹下部中三兩度差止
又療小兒疳痢三嵗以上口裏有瘡身壯熱及手足心
煩大便極臭即是疳痢方
　　黄連　　　黄蘗　　　地榆(炙/)　　白頭翁
　　高良薑　　酸石榴皮　生薑　　　當歸(各二/分)
　　白术(一分/)　龍骨(四分/)
　右十味切以水二升煮取八合分服大小量之其口
　中瘡以盧㑹未赤地麥𢷬末相和塗之下部末蚺蛇
　膽黄連麝香𢷬敷之兼以竹筒吹少許内下部中差
　止亦主小兒疥瘡
必効療小兒乆痢無問冷熱疳痢悉主之方
　　棗(一枚去核勿令皮/破内胡粉令滿)
　右於炭火中燒令如炭於瓷器中研之以米飲和分
　服之一嵗以下分服之不過三服差王郎中處得之
　此方𫝊用甚妙
　　小兒無辜疳痢方三首
備急療小兒無辜疳痢方
　　龍骨　　　當歸　　　黄連　　　人參
　　墨食子　　甘草(炙各/一兩)
　右六味𢷬散蜜丸服三丸日再以差為度大小增減
　量之
救急療小兒瘦頭乾無辜兼痢方
　　馬齒莧
　右一味𢷬絞汁服三合以差止
劉氏療孩子頭乾肚中有無辜者益腦散方
　　地榆(六分/)　蝸牛(十二/分熬)　青黛(三合/)　麝香(一分/)
　　人糞(燒灰/)　蘭香根(燒灰/)蚺蛇膽(各一/分)龍腦香(兩/豆)
　　(許/)
　右八味𢷬散以飲下半錢匕量大小與服之忌如常
　法
　　小兒諸雜痢方四首
劉氏療小兒膿痢直從春至秋冬以來不差者方
　　薤白(切一/合)　生薑　　　蕪荑(各一/分)　子芩
　　黄蘗　　　阿膠　　　芍藥　　　厚朴(炙/)
　　人參(各二/分)　地榆　　　當歸(各三/分)　香䜴(一合/)
　右十二味切以煑銀水重濾者一升半煑取九合分
　服以差為度秋末冬末加赤石脂半兩乾薑一分白
　术二分大小量之忌如常法
又療小兒痢後虚手足心熱痢縱末斷亦可服之方
　　橘皮　　　生薑(各三/分)
　右二味切以牛乳半升煎取四合去滓分温服之
又療小兒水痢不止方
　　厚朴(炙/)　　黄連(各一/兩)
　右二味切以水一升煎取六合分服雜痢此方並治
　之
又療小兒乆痢方
　　甘草(炙/)　　茯苓(各六/分)　人參(四分/)　黄連(各四/分)
　　厚朴(炙/)　　生薑(各二/分)　龍骨(八分/)
　右七味切以水一升煎取三合欲卧先取鹽麫麝香
　為小丸内下部中後服此飲分服甚妙忌如常法
　　小兒衂血方六首
深師療少小衂血方
　　桂心(十分/)　亂髮(洗燒/灰)　乾薑(各六/銖)
　右三味𢷬篩為散服方寸匕日再
又方
　　燒桑耳令焦
　右一味𢷬散以内於鼻孔中為丸以内亦得
小品療少小未滿百日傷寒身熱衂嘔逆五味麥門冬
湯方
　　麥門冬(去/心)　石膏　　　寒水石(各三/分)甘草(二分/炙)
　　桂心(一分/)
　右藥切以水一升煑取八合分服効
古今録驗療小兒鼻衂不止方
　　以馬屎綿褁塞鼻孔中
又方
　　燒髮灰末吹鼻孔中亦佳
又方
　　單服白馬屎汁三合甚良
　　小兒齒不生方二首
小品療少小齒落不生方
　　取牛屎中大豆二七枚小開豆頭小許以次注齒
　　根數度即當生(千金同/)
又方
　　取雌䑕屎三七枚以一枚拭齒根處盡此止二十
　　一日齒當生雌䑕屎頭尖是也(千金同/)
　　小兒頭汗及盜汗方三首
千金療少小頭汗二味茯苓粉散方
　　茯苓　　　牡蠣(各四/兩熬)
　右藥以粉八兩合治下篩有熱輒以粉頭汗即自止
又此由心藏熱之所感宜服犀角飲子方
　　犀角(三分/)　茯神(四分/)　麥門冬(六分/)甘草(二分/炙)
　　白术(一分/)
　右五味切以水九合煎取四合分再服即定又加龍
　齒四分佳
延年療小兒盜汗方
　　麻黄根　　雷丸　　　牡蠣(各三/兩熬)　甘草(二兩/炙)
　　乾薑(一兩/)　梁米(一升/)
　右六味𢷬粉以粉身汗即止
　　小兒𩕄開不合方四首
廣濟療小兒𩕄開不合方
　　防風(六分/)　白及　　　栢子仁(各四/分)
　右三味𢷬末以乳汁和塗𩕄上以合為度(千金同/)
范汪療少小腦長頭大𩕄開不合臂脛小不能勝頭三
嵗不合熨藥方
　　半夏　　　芎藭(各一/升)　細辛(二兩/)　桂心(三尺/)
　　烏頭(十枚/)
　右五味切以淳酒四升漬之晬時温之以絮熨兒𩕄
　門上朝暮各二三二十日自强急(千金桂一尺又/有生薑一升)
千金療小兒𩕄陷方
　　灸臍上下各半寸及鳩尾骨端又足太陰各一壯
又方
　　取猪牙車骨煎取髓塗𩕄上愈生用亦得
　　小兒解顱方二首
千金療小兒解顱方
　　蛇蛻皮(熬末/)
　右一味和猪頰車骨中髓以塗顱上日三
又療小兒解顱三味細辛敷藥方
　　細辛　　　桂心(各一/分)　乾薑(三分/)
　右藥𢷬散以乳汁和塗於顱上乾復塗兒面赤即愈
　　小兒月蝕耳瘡方三首
集驗療小兒頭瘡月蝕口邊肥瘡蝸瘡悉差黄連胡粉
膏散方
　　黄連(二兩/)　胡粉　　　水銀(研入各/一兩)
　右三味𢷬為散相和水銀研令相得以敷瘡上縱黄
　汁引成瘡亦以粉之即差一方有白礬一兩燒蛇床
　子一兩末入用亦甚妙至耳邊到項上並用
又療小兒耳瘡方
　　燒馬骨灰粉敷之
又方
　　敷雞屎白佳
　　小兒臍汁出并瘡腫方一十一首
廣濟療小兒臍汁出不止兼赤腫白石脂散方
　　以白石脂一兩研成粉熬令温以粉臍瘡甚良(千/金)
　　(同/)
備急療小兒臍中生瘡方
　　以桑汁塗乳上使兒就飲之(千金/同)
又方
　　取羖羊乳飲兒(千金/同)
又方
　　取東壁土末以敷之甚良(千金云若汁不止/燒蒼耳子敷之)
又方
　　燒甑帶灰和膏敷之(千金/同)
又兒生百日臍汁出方
　　燒綘灰敷臍中(千金/同)
又兒臍赤腫方
　　杏仁(二分/)　猪牙車骨中髓
　右二味先研杏仁入此髓和令調以塗臍上(千金/同)
古今録驗療小兒風臍汁出甘草散方
　　甘草(炙/)　　螻蛄(熬各/三分)
　右二味𢷬散以安臍中差止甚妙
又療小兒臍中汁不差黄蘗黑散方
　　黄蘗(炙一/兩)　釡底墨(四分/)
　右二味𢷬和作散以粉臍中即差
又療小兒臍著濕煖鹽豉熨方
　　鹽　　　　豉(等分/)
　右二味𢷬作餅如錢許安新瓦上炙令熱用熨臍上
　差止亦用蘗末以粉之妙
劉氏療小兒初生至七日者臍欲落封藥方
　　雄䑕屎(七顆/)乾薑(棗許/大)　胡粉(三分/熬)　麝香(少許/)
　　緋綿灰
　右五味𢷬研為粉㸔臍欲落不落即取藥以敷之是
　以不令風入故也著乾薑恐痛不著亦得
　　小兒癰腫方二首
千金漏蘆湯主小兒熱毒癰疽赤白諸丹毒熱瘡癤方
　　漏蘆(用葉/一分)　升麻(一分/半)　連翹(一分/)　白斂(一分/)
　　甘草(炙一/分)　芒硝(一升/)　枳實(炙一/分半)　麻黄(去節/一分)
　　(半/)　　　　黄芩(一分/半)　大黄(四分/)
　右十味以水一升煑取五合兒生一日以上至七日
　取一合分三服生八日至十五日取一合半分三服
　生十六日至二十日取二合分三服二十餘日至三
　十日取三合分三服
又五香連翹湯主小兒風熱青腫腫色白或有惡核瘰
癧附骨癰疽節解不舉白丹走遍身中白疹搔不已方
　　青木香　　薰陸香　　沉香　　　雞舌香
　　黄芩　　　麻黄(去節各/一分)連翹　　　海藻
　　射干　　　升麻　　　枳實(炙各/一分)　麝香(半分/研)
　　大黄(八分/)　竹瀝(三合/)
　右十四味切以水四升煮取二升内竹瀝煮取一升
　二合兒生百餘日至二百日一服三合生二百日至
　期嵗一服五合(一方不/用麻黄)
　　小兒丹毒方七首
廣濟療小兒丹毒方
　　青藍汁(五合/)竹瀝(七合/)
　右二味相和分為二三服大小量之一合至三合
千金療小兒數十種丹皆主之搨湯方
　　大黄　　　甘草(炙/)　　當歸　　芎藭
　　白芷　　　青木香　　獨活　　黄芩
　　芍藥　　　升麻　　　沉香　　　木蘭皮(各/一)
　　(兩/)　　　　芒硝(三兩/)
　右十三味切以水一斗二升煮取三升去滓内硝以
　綿揾湯以搨之乾則易之取差止
又療小兒溺竈丹初從兩脇及臍間起走入陰頭皆赤
方
　　以水二升煮桑根皮取一升以浴之
救急療小兒赤丹一名丹溜方
　　取小豆𢷬末以雞子白和塗之以差為度(千金亦/療乆丹)
古今録驗療月内兒發丹方
　　升麻　　　黄芩　　　犀角　　　大黄(别浸/)
　　柴胡(各二/分)　石膏(三分/)　藍葉(切三/合)　梔子(八分/)
　　甘草(一分/炙)
　右九味切以水一升二合煮取八合下竹瀝四合更
　煎取一半去滓分二服甚妙
又療小兒丹毒方
　　取慎火草𢷬以封之差止
又方
　　𢷬藍汁塗之又藍淀塗之妙
　　小兒禿瘡方七首
千金療小兒頭上禿瘡方
　　取雄雞屎白陳醬汁苦酒和以洗瘡敷之日一度
又方
　　取不中水蕪菁葉燒灰和猪脂敷之
千金翼療小兒禿瘡無髮苦痒方
　　野葛(一兩/)　猪脂　　　羊脂(各一/合)
　右三味合煎令消待冷以敷之不過三上(千金/同)
備急療苦頭生瘡白秃不生髮有汁出或無汁乾燥痛
方
　　煮雞子(七枚剝/去白)
　右一味取黄於銅器中急火熬乾末以敷之取差為
　度
又方
　　取春秋桃葉心無問多少𢷬汁塗之(千金并翼治/小兒頭不生)
　　(髪取楸葉𢷬汁/以敷頭上差)
又方
　　燒鯽魚末以醬汁和塗之(上同/)
又方
　　取臘月猪屎乾末以敷之差為度
　　小兒頭瘡方三首
千金療小兒頭瘡方
　　胡粉(一兩/)　黄連(二兩/)
　右二味為末先洗瘡去痂拭乾敷之即愈更發如前
　敷之
又方
　　胡粉(二兩/)　白松脂(三兩/)水銀(一兩/研)　猪脂(四兩/)
　右四味合煎去滓内胡粉水銀攪令和調敷之大人
　同(翼同/)
救急療小兒頭瘡經年不差差而復發方
　　雄黄(研/)　　大黄　　　黄蘗　　　黄芩
　　薑黄　　　雌黄(研/)　　白芷　　　當歸
　　青木香(各四/分)
　右九味切㕮咀以苦酒浸一宿以猪脂一大升煎候
　白芷色黄膏成去滓入水銀一兩以唾於手中研令
　消入膏攪相得於瓷器中收每以皂莢湯洗瘡乾拭
　以膏塗之日夜再換以差為度
　　小兒頭面瘡方七首
廣濟療小兒頭面生熱瘡方
　　黄連　　　蛇床子　　黄蘗(各八/分)　胡粉(四合/)
　右四味𢷬散以麻油和塗瘡遍敷之佳
千金療三日小兒頭面瘡起身大熱方
　　升麻　　　柴胡　　　石膏(各一/兩)　大黄
　　甘草(二兩/)　當歸(二兩/)
　右六味切以水三斗煑取一斗去滓以浴小兒瘡上
　訖敷黄連散
又療小兒身體頭面悉生瘡方
　　榆白皮(乾者多/少任用)
　右一味𢷬末以醋和塗之綿覆上蟲出立差亦可以
　猪脂和塗之
千金翼苦參湯主少兒頭面熱瘡方
　　苦參(八兩/)　黄芩(二兩/)　大黄　　　芍藥
　　黄連(各二/兩)　蛇床子(一升/)黄蘗(五兩/)　菝葜(一斤/洗)
　右八味切以水二斗煎取一斗以洗兒日三即差(千/金)
　(云治上下/徧身生瘡)
又方
　　石南草　　大黄　　　黄芩　　　黄蘗
　　礬石　　　澤蘭(各一/兩)　戎鹽(二兩/真者)　蛇床子(二/合)
　右八味切以水七升煑取三升以絮内湯中洗拭兒
　日三度差
備急療小兒三嵗患頭上起熛漿如釘蓋一二日及胷
背皆生仍成瘡方
　　水銀　　　朱砂(各半/兩)　石硫黄(一兩/研)臘月猪脂
　右四味煮桑葉湯洗以敷之勿令豬犬婦人小兒等
　見之無效
古今録驗療小兒頭瘡面上亦有日益甚者方
　　黄連　　　赤小豆(各等/分)
　右二味𢷬末以臘月猪脂和塗之即差止
　　小兒瘰癧方二首
千金連翹丸主小兒無辜寒熱彊徤如故而身體項頸
結核瘰癧及心脅腹背裏有堅不痛名為結風氣腫方
　　海藻(三分/洗)　連翹　　　桑白皮　　牡丹
　　白頭翁　　防風　　　黄蘗　　　桂心
　　香䜴　　　獨活　　　秦芁(各四/分)
　右十一味𢷬篩蜜丸如小豆三嵗以飲服五丸至十
　丸五嵗以上以意加之
必効療小兒項上瘰癧方
　　以榆白皮爛𢷬如泥封之頻易
　　小兒侵淫瘡方三首
備急療小兒侵淫瘡方
　　取竈中黄土亂髮灰各三分研成粉以猪膏和塗
　　之差(亦治身赤腫/起千金同)
又方
　　燒艾作灰敷之(千金/同)
又方
　　以牛屎燒作灰敷之(千金/同)
　　小兒蠼螋瘡方二首
備急療小兒蠼螋瘡繞身匝即死方
　𢷬蒺蔾葉敷之無葉子亦可(千金/同)
又方
　　取鷰窠土研成粉以猪脂和塗之乾易(千金/同)
　　小兒惡瘡方五首
文仲療小兒身中惡瘡方
　　取笋煮汁洗之又燒笋皮作灰敷之
古今録驗療小兒惡瘡方
　　取豆豉熬令焦黄末以敷瘡差止(千金/同)
又療小兒惡瘡匝身衆藥所不能療之方
　　取父根洗取汁以浴兒勿使母知良
又療小兒面及身上生瘡如火燒方
　　取黄米一升末以蜜水和塗之差為度
又方
　　以赤地利𢷬末以粉之佳
　　小兒火灼瘡方二首
千金療小兒火灼瘡者一身盡有如麻豆或有膿汁乍
痛乍痒方
　　甘草　　　芍藥　　　白斂　　　黄芩
　　黄連　　　黄蘗　　　苦參(各半/兩)
　右七味𢷬末以蜜和敷之日二夜一亦可作湯洗之
千金翼療小兒火瘡方
　　煑大豆濃汁温洗之差亦令無瘢
　　小兒風疹瘙痒方五首
廣濟療小兒風疹浴湯方
　　柳木空中屑(二升/)　　　蒴藋根(切二/升)鹽(二合/)
　　櫨木(切一/升)
　右四味切以水二斗煮取一斗入鹽以洗浴頻為之
　以差止
又療小兒壯熱隠疹已服湯丸不消宜服竹瀝湯方
　　淡竹瀝(一升/二合)葛根(汁五/合)　牛黄(豆粒三/顆研)
　右三味相和與兒服一嵗至五六嵗一合至三合五
　合再服以意增減之
千金療小兒風瘙癮疹方
　　蒴藋(切一/升)　防風　　　羊桃　　　石南
　　秦椒　　　升麻　　　苦參　　　茵芉
　　芫花(一作/茺蔚)　蒺藜子　　蛇床子　　黄礬石(燒/)
　　枳實(各一/兩)
　右十三味切以酢漿三斗煮取一斗内礬石令少沸
　以浴之
又療小兒風搔癮疹方
　　牛膝末酒服方寸匕漏瘡多年不差𢷬末敷之主
　　骨疽癲病瘰癧絶妙
千金翼療癮疹方
　　巴豆五十粒去皮以水三升煮取一升半以綿内
　　湯中拭病上隨手滅神良
　　小兒疝氣陰㿗方八首
小品療少小陰㿗白頭翁敷之神効方
　　生白頭翁根不問多少𢷬之隨病處以敷之一宿
　　當作瘡二十日愈(一方三日上/除日取之)
千金療小兒狐疝傷損生㿗方
　　半夏(洗/)　　芍藥　　　茯苓(各三/分)　防風(一作/防葵)
　　大黄(各二/分)　桂心　　　椒(各一/兩汗)
　右七味𢷬散蜜丸如大豆以湯飲下一丸至二丸三
　丸日五服以差為度
又方
　　桂心(三分/)　地膚子(一分/)白术(五分/)
　右三味𢷬蜜丸如小豆白酒服七丸日三服亦治大
　人
千金翼療小兒氣㿗方
　　土𤓰根　　芍藥　　　當歸(各一/兩)
　右三味切以水二升煮取一升去滓分服五合日三
備急療小兒㿗方
　　以蜥蜴一枚燒灰末以酒服之
又方
　　灸足厥陰大敦左患灸右右患灸左各一壯即當
　　差(千金/同)
古今録驗療小兒陰㿗方
　　狐陰(一具/炙)　飛生蟲(十四/枚)桂心　　　附子(炮/)
　　乾薑　　　蒺蔾　　　硝石(一作/滑石)　細辛(各二/分)
　　卷栢　　　桃仁(去尖各/六分)
　右十味𢷬散蜜丸大豆許以飲下五丸至七丸再服
　差止
劉氏療小兒疝氣陰囊核腫痛灸法
　　如一嵗兒患向陰下縫子下有穴灸三壯差五嵗
　　以上即從陰上有穴灸之即愈
　　小兒陰瘡及腫方八首
千金療小兒陰瘡及腫方
　　取狼牙濃煮汁洗之
又方
　　黄連　　　胡粉(等分/)
　右二味末和以香脂油敷之差
備急療小兒陰瘡方
　　人屎燒作灰以敷之即差(千金/同)
又方
　　猫兒骨燒作灰敷之即差(千金云狗/骨灰敷之)
又療小兒歧股間連陰囊生瘡汁出先痒後痛十日五
日自差一月二十日復發連年不差者方
　　灸瘡搔去痂以綿拭令乾以蜜敷麫作燒餅熟即
　　以餳塗餅上熨之冷即止再度差(千金/同)
又治小兒陰腫方
　　猪屎五升水煮沸布褁安腫上(千金/同)
又方
　　灸大敦七壯差(千金/同)
又方
　　𢷬蕪菁菜葉根薄之
　　小兒脫肛方六首
備急鼈頭丸療少小積痢乆下下後餘脫肛不差腹中
冷肛中疼痛不得入者方
　　死鼈頭(一枚炙/令焦)　　　　小形蝟皮(一枚/炙焦)
　　磁石(四兩/)　桂心(三兩/)
　右四味𢷬篩蜜丸如大豆三嵗至五嵗服五丸至十
　丸日三兒漸大以意加之(千金同/)
又療小兒脫肛方
　　灸頂上旋毛中三壯即入
又方
　　灸尾翠三壯愈(千金同/)
又方
　　炙臍中三壯愈(千金云/隨年肚)
古今録騐療小兒乆痢脫肛方
　　東壁土(五分/)鼈頭(一枚/炙焦)　五色龍骨(五/分)卷栢(四分/)
　右四味𢷬散以粉敷之按内之即差
又方
　　取鐡精粉敷内之差
　　小兒䘌蟲食下部方四首
千金療小兒蟲食下部方
　　胡粉(熬/)　　雄黄(末各/等分)
　右二味以著下部穀道中即差
又除熱結腸丸斷小兒熱下黄赤汁沫及魚腦雜血肛
中瘡爛生䘌蟲方
　　黄連　　　蘗皮　　　苦參　　　鬼臼
　　獨活　　　橘皮　　　芍藥　　　阿膠(炙各/二分)
　右八味𢷬篩以藍汁及蜜丸如小豆日服五丸冬天
　無藍汁可用藍子一合舂蜜和丸(凡三嵗以下服三/丸三嵗以上服五)
　(丸五嵗/服十丸)
又杏仁湯方
　　杏仁(五十枚/去皮尖)鹽(一合/)
　右二味以苦酒一升煮取一半量與服之
又療小兒下部被蟲食大腸赤瘡爛方
　　水銀一兩以漿水煮之取少許以唾研安著竹筒
　　中吹入下部中三度差
　　小兒疳濕瘡方六首
備急療小兒疳濕瘡方
　　以鐵上衣少許内下部中即差(千金/同)
又方
　　自大椎數至第十五椎夾骨兩傍灸七壯不差加
　　七壯(千金/同)
又方
　　艾葉一兩水一升煮取四合分三服差(千金云艾/葉切五升)
　　(以米一斗煮取/一升半分三服)
又療小兒疳瘡方
　　胡粉熬八分猪脂和塗之差為度油亦得(千金/同)
又方
　　嚼栗子塗之差(千金云嚼麻子/敷之日六七度)
又方
　　羊膽二枚以醬汁和灌下部中猪膽亦得(千金/同)
　　小兒蚘蟲方七首
千金療小兒蚘蟲方
　　棟木削上蒼皮以水煮取汁飲之量大小多少為
　　此有小毒
又方
　　大麻子研取汁與飲之
又方
　　石榴根一把水五升煮取一升分二服
又小兒羸瘦有蚘蟲方
　　雚蘆二兩以水一升米二合煮取米熟去滓與服
　　之
又方
　　萹蓄三兩水一升煮取四合分服之𢷬汁服亦佳
又方
　　東引茱萸根白皮(四兩/)　桃白皮(三兩/)
　右二味切以酒一升二合漬之一宿漸與服取差
又方
　　蕪荑(六分/)　狼牙(四分/)　白斂(二分/)
　右三味𢷬末以苦酒和量與服之
　　小兒蟯蟲及寸白方五首
千金療小兒蟯蟲方
　　取猪膏服尤妙
又方
　　𢷬生槐實内下部中差為度
又主寸白蟲方
　　東行石榴根一把水一升煮取三合分服
又方
　　桃葉𢷬絞取汁服之
又小兒蟲方
　　雷丸　　　芎藭(各等/分)
　右二味𢷬散服一錢匕日三
　　小兒瘻瘡方四首
千金療小兒瘻方
　　塚中石灰研敷之厚著之良
又方
　　燒桑根灰敷之并燒烏羊角灰和敷之
又療小兒疽瘻方
　　丹砂　　　大黄(各五/分)　雌黄　　　雄黄
　　䕡茹(各四/分)　礬石(燒如馬/齒者佳)莽草(各三/分)　黄連(六分/)
　右八味㕮咀以猪脂一升三合㣲火煎三上三下膏
　成去滓下諸藥末攪凝塗之差
備急若患漏瘡頭盡開出膿夜復合者方
　　大附子一顆内鯽魚腹中於炭火上燒灰研以敷
　　之更𢷬蒜以封之良
　　小兒疥瘡方六首
范汪療小兒疥瘡雄黄膏方
　　雄黄(研/)　　雌黄(研各/一兩)　烏頭(一枚/)　松脂
　　亂髮(各一雞/子許)猪脂(一升/半)
　右六味和煎之候髮消烏頭色黄黑膏成去滓以敷
　之熟塗之
千金瘡疥方
　　以臭蘓和胡粉敷之差為度
備急療疥方
　　燒竹葉灰以雞子白和塗之以差為度
又方
　　以亂髮灰以猪膏和敷之效
救急療疥瘡及小兒身上熱瘡並主之方
　　黄連　　　黄蘗　　　赤小豆　　臭黄(各一/兩)
　　水銀(半兩研/相和)
　右五味為散以麻油和先浄洗瘡然後塗之甚佳
又療小兒疥瘡等神驗方
　　黄連　　　糯米粉(各十/二分)水銀(八分/碎)　胡粉(六分/)
　　吳茱茰　　赤小豆(各一/兩)
　右六味𢷬散水銀手中和唾研如泥以猪脂并水銀
　成膏先洗瘡乾拭令浄以塗藥三兩度差(忌猪雞/魚肉)
　　小兒癬瘡方六首
集驗療小兒癬方
　　以蛇床子末以白膏和敷之
千金療小兒濕癬方
　　枸把根𢷬末和臘月猪膏敷之(一云酢/和亦佳)
又方
　　桃青皮𢷬末以醋和敷之日二
又方
　　煎馬尿洗之
又方
　　揩破以牛鼻上津塗之
又方
　　狗屎灰和猪脂以塗之
　　小兒誤吞物方四首
小品療小兒誤吞鐵珠子如狸豆大者經年不以為害
後病瘦瘠食不生肌膚時下痢或寒熱服諸藥自療來
反劇不效有師診之云是吞物不消作法服衆藥所吞
物不去終不差令其家中察之云兒近嵗常㺯十六貝
鐵珠覺失一顆慮是吞之從來積嵗實不以為疑之師
六診乃信是故令病矣為處湯藥所患即差復與將療
其兒肌膚充悦而忘説其方且記之又有一家女子六
七嵗許患腹痛其母與摩按之覺手下有一横物在
兒肉裏正平横爾問兒曰那得鍼在肉中大驚恠脱衣
㸔之肉完浄無有刺處按之兒亦不患鍼痛惟覺腹裏
痛耳其母即以爪甲重重介之乃横物折爪下兩段亦
不偏痛迎師診之共察若吞鍼刺物者其嬰兒時不經
鯁礙惟恐養兒時母常帶鍼躶抱橫兒體鍼入兒肌膚
中兒縱覺痛啼呼與乳卧息便止遂成不覺今因腹痛
摩之知耳鐡得土木濕皆生屑易朽鍼在人肉中經數
嵗肉得血氣皆朽也故介之即折令患腹痛不安但療
腹痛服温中湯下心腹病差後長大嫁因産乳不聞道
鍼處為患故記之
千金療小兒吞鍼方
　　取磁石如棗核大吞之其鍼立出
又誤吞鐡等物方
　　艾蒿一把剉以水五升煮取一升頓服之即下
肘後療小兒誤吞梅李方
　　以少許水灌小兒頭承其水與飲之即出良
近効療小兒誤吞錢在喉中不出方
　　取麩炭末指彈入喉中其兒當便咯出妙
　　小兒雜療方六首
劉氏療小兒上冷下熱上熱下冷難將息方
　　犀角末　　甘草　　　生地黄(各六/分)芍藥(五分/)
　　白术　　　茯苓　　　梔子(各三/分)　柴胡
　　人參　　　大黄　　　生薑(各四/分)　黄芩(二分/)
　　桂心(一分/)
　右十三味切以水三升煮取一升分温服之
又療小兒身體滿氣急卧不得方
　　郁李仁一合𢷬末和麫溲作餅子如常法與兒喫
　　微利即差
又方
　　郁李仁末六分以水七合和調去滓煮粥與兒喫
　　之
又療小兒油丹赤腫方
　　栝樓三大兩以醶醋𢷬藥以敷之佳
又方
　　取蕎麥麵以醋和塗之差
又療小兒野雞下部痒悶方(通按野/雞未詳)
　　枳實(二兩/)　鬼箭　　　青木香　　鬼臼(各二/兩)
　右四味𢷬為末以釅醋和以青布褁以熨之有頭即
　破熨訖令根拔去之差止甚佳
　
　
　
　
　
　
　
　
　
　
　
　
　
　外臺秘要方卷三十六
欽定四庫全書
　外臺秘要方卷三十七
　　　　　　　　　　　　　唐　王燾　撰
　　乳石論序
按古先服餌賢明繼踵合和調鍊道術存焉詳其羽化
太清則素憑仙骨若以年留壽域必資靈助此葢金丹
乳石之用豈流俗淺近而能知所患其年代浸深訣籙
㣲宻世有傳習罕能詳正更加服石之士精麤不同雖
志貪補養而法未精妙遂使言多鄙䙝義益繁蕪每加
披覽實長疑惑既子弟不得親授亦家童莫能曉了存
諸左右殆謂闕如余宿上谷神栖心勿藥歲月云久經
書粗通知文字之一失乃性命之深誤是以㑹集今古
考量論訣取斷名醫都凡纂要建題篇目并五藏合氣
經絡受病八風所中形候論訣兼諸家㑹同將息妙術
及乳石丹與雜石壓理之法録定倫次即以時代為先
後今刪畧舊論纂集新要分成上下二卷可謂價重千
金比肩萬古垂之於後學豁若冰消者乎
　　薛侍郎服乳石體性論一首
中書侍郎薛曜論曰夫金石之性堅剛而急烈又性清
淨而惡滓穢凡服乳石訖即須以意消息尋檢舊法不
可無備忌也但人性或冷或熱或寛或急皆須量性將
衛不可輕有犯觸凡乳石一服之後常在腸胃若人氣
力衰石氣强即發動若人氣力盛石氣安即强徤謹按
古法皆令五十以上始服乳石殊謂不然今驗所見年
少服者得力速兼無病患何以言者年少筋力滿盛飲
食飽飫彌益精明壯徤終無發理年歳遲暮氣候衰竭
食飲失宜此石氣勝人無不發動厯觀得失莫過於此
夫人年少縱不喫飲食血氣自强年老力㣲縱肉精細
猶不可徤以此言之足明古法疎矣凡人身血脈經行
不絶如血脈㣲有滯處便於其處發瘡或發熱神氣昬
悶必欲防之毎朝及暮温一兩盞清酒或可以生薑刮
碎和少茱茰飲之令遍體熱薫薫又作熱羮粥歠之使
腸胃通利即石氣流行其初服石一二百日尤宜作此
將息是古法服石不取夏月只取冬月所以然者石有
發動與服時皆背此又殊乖通論今驗服石飲食失時
勞役過度立即發動豈待背時今立見將衛得宜並不
發動復見名醫平章服石之人常作熱將息儻發調適
乃易耳脫若石氣發動暫須宣洩服少冷藥便得轉㵼
若得通暢熱氣併除若常作冷將息脫若石氣發動用
冷藥無由得轉此一曲之說今古存之但欲廣聞見爾
其將息皆須自量本性冷熱為候務取安穩不可拘執
古論捨己從人庻通幽君子以此為意也按本草石鍾
乳味甘温無毒主欬逆上氣明目益精安五藏通百節
利九竅下乳汁益氣補虗損療脚弱疼冷下焦傷竭强
隂久服延年益壽好顔色不老令人有子不鍊食之令
人淋一名公乳一名蘆石一名夏石生少室山谷及太
山採無時蛇牀子為之使惡牡丹𤣥石牡䝉畏紫石蓑
草少室猶連嵩山也今第一出始興而江陵及東境名
山石洞亦皆有之唯通中輕簿如鵞翎管碎之如爪甲
中無鴈齒光明者為善長挺乃有一二尺者黄色以苦
酒洗刷則白仙經用之少俗法所重亦甚貴之謹按鍾
乳第一始興其次廣連澧朗栁等州者雖厚而光潤可
愛餌之並佳今硤州清溪房州三澗出者惡(本草/作亞)於始
興自餘非其土地不可輕服多發淋渇只可擣篩白鍊
褁之合諸草藥酒浸服之耳陶云鍾乳一二尺者謬説
也
　　李補闕研鍊鍾乳法一首
研鍊鍾乳法
　　取韶州鍾乳無問厚薄但令顔色明淨光澤者即
　　堪入鍊唯黄赤兩色不任用欲鍊亦不限多少置
　　鍾乳於金銀器中即以大鐺中著水沈金銀器於
　　鐺中用火煎之常令如魚眼沸水減即添若薄乳
　　三日三夜即得若麤肥厚管者即七日七夜候
　　乳色變黄白即熟如疑生更煎滿十日最佳煮訖
　　出金銀椀其鐺内煮乳黄濁水弃之勿令人服服
　　必損人咽喉傷人肝肺令人頭痛兼復下利不止
　　其有犯者食猪肉即愈弃此黄水訖更著清水凖
　　前更煮經半日許即出之其水色清不變即止乳
　　無毒矣即於甆盆鉢中用玉鎚著水研之其鉢及
　　鎚湏夾白練袋籠口稍長作之使鎚得轉兼通上
　　下每日著水攪令調匀勿使著鎚鉢即封繋練袋
　　自作字記勿使人開一即免纎塵入中二免研人
　　竊喫研覺乾澀即是水盡即便添水常令如稀泔
　　狀乳細者皆浮在上麤者沈在下復繞鎚鉢四邊
　　研之不及者即麤細不匀為此每日湏一開或二
　　開攪刮令匀勿使著鎚即得匀熟免有麤細研至
　　四五日狀若乳汁研揩視之狀如書中白魚膩即
　　成自然光白便以水洗之不隨水落者即熟若得
　　水而落者即未成更湏研之以不落為限熟訖澄
　　取暴乾任將和藥及和酒空腹服佳(千金/翼同)
　　曹公草鍾乳丸法二首
主五勞七傷肺損氣急療丈夫衰老陽氣絶手足冷心
中少氣髓虚腰疼脚痺體煩口乾不能食服之安五藏
補腸胃能息萬病下氣消食長肌和中方(唐尚書/用之)
　　鍾乳(二兩别/研十日)呉茱茰(二/分)石斛　莬絲子(各一兩酒/浸别𢷬)
　右四味𢷬篩蜜丸如梧子空腹服七丸日再服訖行
　數百步温酒三合飲之復行二三百步口胷内熱熱
　如定即食乾飯豆醬過一日食如常湏暖將息不用
　聞見屍穢等氣亦不用食麤臭陳惡食初服七日内
　勿為事過七日後任性然亦不宜傷多服過半劑覺
　有效即相續服三劑終身更無所患欲多陽事者加
　雄蛾三十枚若失精加蓯蓉花三兩佳(千金/翼同)
又鍾乳丸法
　　成錬鍾乳(二十/四分)石斛　蛇牀子(各五/分)人參　桂心
　　(各四/分)乾薑(三/分)椒(三分汗去目/并合口者)
　右七味摠四十八分計一十二兩以錬白蜜和之𢷬
　三千杵藥成丸如梧子空腹温無灰清酒下二十五
　丸日再服如性飲宜加飲少許仍行三數百步即乳
　氣溜下任食若能節量甚佳古法云令食乾飯得丸
　力速如覺熱衝上進一兩口飯行步消息良乆任食
　若能節食甚佳古法云令食乾飯豆醬不得過多不
　可依古法終是節食忌行陽事最要能依此法將慎
　補益之功不可具述終妙也
　　崔尚書乳煎鍾乳餌法二首
療風虚勞損腰脚弱補益充恱强氣力法
　　鍾乳三兩研如麵以夾綿練袋盛稍寛容急繋頭
　　内牛乳一大升中煎之三分減一分即好去袋空
　　飲乳汁不能頓服為再服亦得若再服即待晚間
　　食消時服之如能頓服即平朝盡服之不吐不利
　　若稍虚冷人即微下少溏利亦無所苦明朝又以
　　一大升牛乳準前煎之依法服餌其錬袋每煎訖
　　即以少許冷水濯不然氣不通洩如此三十度以
　　上四十度以下即力盡其袋中滓和麵飼母鷄取
　　其生子食亦好不然用浸藥酒亦得若有欲服白
　　石英並依此法若患冷人即用酒煎患熱人即用
　　水煎若用水及酒例湏減半乃好若用牛乳三分
　　減一分補益虚損無以加之永不發動(千金翼同/忌在别卷)
　　(中/)
服乳粉法
　　乳小秤一兩分為兩服朝服夜盡無問多少一準
　　此法一兩為度凡服乳皆湏温清酒服之常令酒
　　氣不絶為佳不得使醉吐唯湏少食日食一升許
　　飯得滿三日不出即乳不隨食下化為度三日外
　　任意作美食將息其乳多少任人貧富服之師云
　　服一斤百病自除二斤流及三世三斤臨死之時
　　顔色不變在土下滿五百年後乃成强壯人(通按/三日)
　　(不出謂三日不大便/使乳氣不下泄也)
　　雜餌鍾乳丸散補益法二首
千金錬鍾乳散療虛羸不足六十以上人瘦弱不能食
息百病法能多得常服益佳
　　鍾乳一斤取白浄光明色好者即任用之非此者
　　不堪用一味先泥一鐡鐺受四五斗者為竈貯水
　　令滿去口二寸内乳著金銀甆器中任有者用之
　　使得沈之於鐺中令水没器留一寸餘即得常令
　　如此勿使出水也微火煮之日夜不絶水欲竭即
　　添成煖水每日一周時輙易水洗鐺并淘乳七日
　　七夜出之浄淘訖内甆鉢中玉鎚縳格著水研之
　　一日一夜多著水攪令大濁瀉取别澄為粉其乳
　　麤者自然沈底可研之凡三日三夜皆細逐水作
　　粉畢澄取暴乾更於銀鉢中研之一日候入水洗
　　不落為佳可分秤入散藥服之取錬成乳粉三兩
　　上人參　上石斛　乾薑(各三/分)
　右三味𢷬篩與乳令相得均分作九貼早朝空腹温
　酒服一貼昬黄後服一貼三日内凖此服之三日後
　還湏準舊服如前盡此一斤乳訖其氣力當自知耳
　不能具述也(新撰英/乳論同)
延年秘録鍾乳散主補虚勞益氣力消食法
　　防風　人參(各一/分)鍾乳(二分/研)細辛(半/分)桂心(二/銖)乾薑
　　(一/銖)
　右六味為散分作三貼每晨温酒服一貼食時服一
　貼食時進不用過飽亦不得過饑常令飲酒使體中
　薫薫有酒氣若熱煩以冷水洗手面不用熱食亦不
　得冷(忌法/如常)
　　雜餌鍾乳酒法二首
纂靈記鍾乳酒主風虚氣上安五藏通百節利九竅益
精明目補下焦傷竭脚弱疼乆服延年益夀肥徤好顔
色不老法
　　鍾乳三兩細研兩重綿練袋盛内六升清酒中用
　　白甆器盛蜜封安湯中煎令三分可減二分即出
　　湯還添酒滿元數封頭七日取飲一服三合(忌如/藥法)
又和酒服餌鍾乳法
　　成錬鍾乳三兩以無灰新熟清酒一斗於不津器
　　中相和蜜封閉冬七日夏二日空腹温服三合日
　　再服漸加以知為度十五日令盡亦有用此三兩
　　和酒服三日令盡(並令節食忌陽事雜/慎如藥法千金翼同)
　　東陵處士錬乳丸餌并補乳法二首
鍾乳無問州土但白薄光潤者即堪以疎布袋盛懸於
釜中勿令著底炭火煮之日三度易水出釡水浄洗訖
内釡中發火如前候水色不變為度將乳袋出於新汲
清水中洗去乳袋上浮沫更以牛乳五升緩火煮之一
日欲服乳先飲此牛乳任和酒飲之其袋中乳傾出於
盤中以水浄洗入鉢即研研滿七日七夜常添水令如
牛乳狀勿令乾燥使麤細不匀候白光可愛水(闕/)
其四色英今不復用謹按白石英所在皆有今澤州虢
州洛州山中俱出虢州者乃大徑三寸長五六寸者今
通以澤州所出為勝採之妙
又經云紫石英味甘辛温無毒主心腹欬逆邪氣補不
足女子風寒在子宫絶孕十年無子療上氣心腹痛寒
熱邪氣結氣補心氣不足定驚悸安魂魄填下焦止消
渴除胃中乆寒散癰腫令人悦澤乆服温中輕身延年
生太山山谷採無時長石為之使得茯苓人參芍藥共
療心中結氣得天雄菖蒲共療霍亂畏扁青附子不欲
鮀甲黄連麥勾薑今第一用太山石色重澈下有根次
出雹零山亦好又有南城石無根又有青綿石色亦重
黒不明澈又有林邑石腹裏心有一物如眼呉興石四
面纔有紫色無光澤㑹稽諸暨石形色如石榴子先時
並雜用今散家採擇唯太山最餘處可作丸酒耳仙經
不正用而為俗法所重也採時依此
又錬服石英法周司戸處温傳授云於叚侍郎處得甚
妙
　　白石英五大兩微𢷬碎以醶酢五大升於不津甆
　　器中盖頭埋屋北隂處經七十日出瀉除酢𢷬碎
　　研以水飛如出粉法澄清瀉之更研飛之可經二
　　七日以醶酢三小升還置不津甆器中盖頭又埋
　　可經二十日出以水洗去酢味盡研之極細即以
　　好驢乳三大升安不津器中重湯煮令乳竭止依
　　方用和後丸
又丸法
　　生乾地黄　茯苓(華州/者)人參(潞州/者)蜀天門冬(去/心)枸
　　把(白皮取時月州/土者各三兩)
　右五味𢷬篩為散入前石粉令相得匀調錬蜜和丸
　如梧子初服十丸加至二十丸日一服以後地黄酒
　服之
又酒法
　　生地黄(切五/小升)烏豆(二小/升)
　右二味以無灰清酒漬經五宿取服
　　雜煮石英和金銀草藥餌及銀罐中煮水飲法三
　　首
千金翼煮石英服餌法
　　石英五大兩澤州光浄無㸃翳者取石英打碎如
　　小豆蕎麥許大去細末更於水中濤洗令浄重練
　　袋盛之以䋲子繋頭取五大升清水於不津鐡鐺
　　中煮之煮時石袋不用著鐺底恐沙石煎壊先以
　　一杖横鐺口挂石袋著杖上去底三二分許煮取
　　一升汁置椀中經宿澄取清平朝空腹頓服若以
　　此汁煮稀粥服之亦佳每服後可行五百步并飲
　　三兩盞清酒又更依前法煮石二十度者石即無
　　力以布裏埋南墻下深三尺滿百日又堪用服之
　　然終不如新者
又石英和金銀人參煮服餌法
　　金(十大/兩)銀(四大/兩)白石英(五大/兩)人參(二大/兩)
　右四味取一鐡釡浄洗即下前件藥於釡中先下水
　三大升立一杖入釡中令至底水所浸著處即刻記
　之更下水二大斗七升通前總三大斗煎之如魚眼
　沸漸減至杖所刻處即停火急取濕土置釡底取其
　汁貯以不津器中其金銀石等漉出收取其人參隨
　藥汁細細喫却其汁每朝空腹服三大合夜間又服
　二大合欲作食餌亦任每服之後隨性多少酒使行
　藥氣(忌如/常法)
纂靈記銀罐煮白石英服水法
　　白石英(五大兩通按罐底多開小孔四旁亦然欲/令上上者火氣逼入罐内而石又不焦損)
　　(也/)
　右以銀罐盛石受可一小升罐底開小孔子令遍側
　畔近下又兩行開孔遶遍於鐡鐺中著水五大升則
　内銀罐水中炭火上煎取二小升去罐澄清分再服
　服訖飲少酒脯行一二百步許其石三遍煎一迴打
　碎一片作兩片乃至麻米大即休弃之不堪服也無
　所誡忌
　　同州孟使君餌石法一首
服石法
　　麤白石英一大斤敲碎顆粒如酸棗核大不用全
　　取白石顆先砂盤中和麤磊磊砂使壯兒仍少著
　　水和挼二三千下訖即浄洗取石又於砂盤中和
　　砂更挼一二千下依前浄洗即安柳簸箕中蒿葉
　　兼少許水熟挼訖以水浄淘出曬令乾又以手細
　　細挼之令浮碎總盡熟挼使光滑即盛於夾帛練
　　袋中若出將行若於家内安當門牀上每日平明
　　未梳裹前取七顆含於口中以酒或水下之一顆
　　一迴咽七迴吞直令到小腹下以兩匙飯壓著即
　　依大家食一無所忌死生穢惡白酒牛肉但是石
　　家所忌皆總不忌所以辛苦料理使光滑者恐有
　　浮碎薄人腸胃作小瘡子亦無他疑即每日亦起
　　梳裹前依前服之值冷熱都總無忌比至日午左
　　側即便轉出為新石推陳石下下訖還依大家食
　　時即飡飯若自知病羸至夜食前又服七顆依前
　　法吞一夜令在小腹下温齊脚明日平明先便轉
　　陳石總與石下訖又朝法夜法服之此石常在小
　　腹内仍附倉門但小腹温熱於四肢膀胱頭目髓
　　腦膚體之内元無石氣欲發從何而作丈夫婦人
　　多有積冷若下熱必湏上冷若上下俱冷胃口不
　　下食便成消渴致死若上下俱熱頭面生瘡唇乾
　　眼赤手脚枯槁皮毛浮起不乆成骨蒸凡人必湏
　　上下焦冷熱氣息調和筋脉通逹若上熱下冷必
　　有痼積服石之後即下熱自然上冷骨氣堅實腰
　　腎强徤萬病自除若不得力十斤亦湏常喫若得
　　力訖一斤即止也
　　羊肉中蒸石英及石汁缹豬肉兼作薑䜴服餌法
　　三首
羊肉中蒸石英服餌法
　　精羊肉(一/斤)白石英(三/兩)
　右二味先取肉擘作兩叚鑽作孔内石著肉中還相
　合即用荷葉褁又將臘紙褁又將布褁於一石米飯
　中蒸之候飯熟即出却石後取肉細切和葱椒薑等
　絶小作餛飩子熟煮每旦空腹冷漿水中吞一百子
　吞訖將冷飯壓之百無所忌宜春夏服大騐其石永
　不發勿令餛飩破碎其石三兩迴用之乃換之
又石汁中缹豬肉餌法
　　白石英(一大/兩)
　右一味絹袋盛以水三斗煎取四大升去石以猪肉
　一斤細切椒葱鹽豉一如食法煮之任意服隔十日
　一度打碎煮之一無所忌甚妙
又石英汁作薑豉服餌法
　　白石英(二大/兩)肥猪肉(三/斤)　(通按中破者/打作兩塊也)
　右二味以水八升煮石英取五升量煮猪肉得爛熟
　為度取猪肉汁下葱豉切肉作薑豉食之一劑可六
　七日喫令盡二兩石英三度煮之第一度全用第二
　度中破第三度𢷬碎煮之每煮皆用白練袋盛之其
　石經三度煮即湏換新者二月以前八月以後皆可
　作餌也(千金/翼同)
　　猪肚中煮石英及飼牛取乳兼石英和礠石浸酒
　　服餌法三首
千金翼猪肚煮石法年四十以下服二大兩年四十五
十乃至六十以上加二兩常用四月以後服之者縁石
性重服經兩月以後石力若發即接秋氣石力下入其
藏腰腎得力終無發理
　　白石英(二大兩末以生絹/袋重盛縫却口)人參末　生地黄(切/)生
　　薑(細切各/三大兩)葱七莖(細/切)豉(一/抄)椒(四十九顆去/目合口者)羊肉(半/斤)
　　(細/切)猪肚(一具浄料/理如食法)新粳米(一合和前伴藥并石英/袋内著猪肚中急縳口)
　　(勿使少洩/氣及水入)
　右十味以水二斗煮至八升即停出藥肚著盤上使
　冷然後破之如熱破恐汁流出先出石袋訖取煮肚
　汁將作羮服之每年三度服每服石英依舊餘藥換
　之分數一依初法每服隔一兩日不得食木耳竹笋
又石英飼㹀牛取乳服餌法
　　白石英(三大斤取好/者以上亦得)
　右一味𢷬篩細研三兩日研了取一㹀牛十嵗以上
　養犢者唯瘦甚佳每日秤一大兩石末和剉豆與服
　經七日即得取乳每朝空腹熱服一升餘者作粥喫
　任意食之百無所忌以五月上旬起服大好如急要
　亦不待時節終無發也牛糞糞地隨意種菜供服乳
　人喫之
又石英和磁石浸酒餌法
　　白石英(五大兩澤/州上好者)磁石(五兩去毛石引鍼多者十/兩亦得二物各𢷬令碎各)
　　(用兩重帛/練袋盛之)
　右二味以好酒一斗置不津器中懸藥浸經五六日
　以後每日飲三兩盞常令體中微有酒氣欲加牛膝
　丹參杜仲生地黄呉茱萸黄芪等藥者各自量冷熱
　及所患并隨所有者加之仍隨所加有忌者禁之餘
　百無所忌一年以後鬚髪變黒腰疼耳聾悉差其酒
　三五日已後即漸添一二升常令瓶滿所加草藥疑
　力盡者任換之經三四箇月疑石力稍微即更出𢷬
　碎還以袋盛經半年以後弃之凖前更合
　　服石後有不可食者有通食而無益人者有益人
　　利石者藥菜等一十條
不可食者油脂(其性滑腸而令人不/能食縱喫勿煎炙也)
又蕪荑(能生瘡/發石氣)
又薺苨(云發石亦/云損石)
又芥子及芥菜(皆能發/藥發熱)
又蔓青菜(發氣/損石)
又葵菜(滑而且擁/亦不可食)　凡不可食者勿食為佳
若欲食者皆湏報錬雜以葱椒然可通食者蘇(其物潤/腹而能)
(行石/氣)
又冬𤓰龍葵(此二味甚壓/石亦多食)
又蔓菁(作黄虀和肉作羹始可/少食亦湏椒葱雜之)
又葵(不可空喫腹胃燥澀可取/三五葉入肉時食一頓也)
　　張文仲論服石法要當違人常性五乖七急八不
　　可兼備不虞藥并論二十三條
　五乖
重衣更寒一乖(凡人寒衣即暖服石人宜簿衣若重/衣更寒經云熱極生寒故云一乖)
饑則生臭二乖(平人飲食不消作生食氣服石人忍饑/失食即有生食氣與常人不同故云二)
(乖/)
極即自勞三乖(平人有所疲極即湏消息恬養服石人/乆坐乆卧疲極唯湏自勞適散石氣即)
(得暢故/云三乖)
温則泄利四乖(平人因冷乃利得暖便愈服石/人温則泄冷即差故云四乖)
飲食欲寒五乖(平人食温暖則五内調和服石人食飲/欲寒乃得安稳故云五乖千金翼名六)
(反云腫瘡水洗六反也餘/同此但有五條名五乖)
　　七急
當洗勿失時一急(若覺身體暖疼關節强直翕翕發熱/憒憒心悶即湏洗浴若初寒先用冷)
(水後用生熱湯若初熱先用煖水後用冷/水浴訖可以二三升冷水淋頭故云一急)
當食勿饑二急(湏食即食不得/忍饑故云二急)
酒必淳清令温三急(無問冬夏常湏飲多少任/性熱飲尤佳故云三急)
衣温便脱四急
食必極冷五急
卧必榻薄六急
食不厭多七急
　　八不可
冬寒欲火一不可
飲食欲熱二不可
當疹自疑三不可(凡服石常湏消息節度覺小不/安將息湏依法不得自生狐疑)
畏避風濕四不可(若覺頭風熱悶憒憒心煩則宜當枕/頭以水洗手面即好不比尋常風濕)
(依此/尤佳)
極不欲行五不可(若乆坐乆卧有所疲/極必湏行役自勞)
飲食畏多六不可
居貪厚席七不可
所欲從意八不可(不用從意所逹石/性將息節度為妙)
凡藥石發宜浴浴便得解浴訖不差者乃可餘療若浴
不差即得依後服葱白麻黄等湯諸隨身備急藥目新
附
　　紫雪　金石凌(未詳/何也)甘草　萎蕤　黄芩　大黄
　　　狗白糞　芒硝　朴硝(二/加)蘆根　麥門冬　香
　　豉　石膏　犀角　胡豆　露蜂房　白鴨通
　　大麥奴
　右以上諸藥皆乳石所要仲嗣今與名醫擇之常用
　隨身備急
寒食諸法服之湏明節度明節度則愈疾失節度則生
疾愚者不可强强必失身智者詳而服之審而理之曉
然若秋月而入碧潭豁然若春韶而泮水積實謂美矣
凡將理解折法具在中卷參而行之
　　乳石隂陽體性并草藥觸動形候等論并法一十
　　七首
延年袐録論曰乳者陽中之隂石者隂中之陽乳石從
來隂陽精體處至隂之裏有正陽伏其中正陽之中復
在至隂之裏故陽生十一月甲子後服乳隂生五月甲
子後服石隂陽發明互相為用而服之皆理於内不泄
於外也夫人膚虚皆帶風氣處人全軀常經含象理之
有法則禍害不生乖於時候則危瘵立至竊覽古法皆
云四月服石此謂浮學不曉由來按聞承開服石僉曰
四月雖開而未平六月謂得氣之節他皆倣此常以不
全實其府不全虚其藏即入風之道無所滯焉或有藥
觸成痾飲食發疹今并倫次詳而行之(通按雖開而未/平五字疑有闕)
舊論曰神農桐君深逹藥性所以相反畏惡備於本草
但深師祖學道洪道洪所傳何所依據云
鍾乳動术令人頭痛目疼术動鍾乳即胷塞氣短海蛤
動乳即目疼氣短雖患不同其療一矣如與上患相應
速服葱白䜴湯其五石大散自後人發動將療亦非古
法乃云鍾乳與术更互相動本草既無成文但學者穿
鑿今但依頭疼目痛胷塞氣短證候速服葱白豉湯方
(千金云鍾乳/又對栝樓)
　　葱白(切一斤/去青)香豉(三升/綿裹)呉茱萸(一/升)甘草(三兩/炙切)
　右四味以水一斗半先煮葱白澄清取八升内藥煮
　取三升分三服訖令人按摩摇動口中嚼物然後仰
　卧覆以暖衣汗出去衣服湯熱歇即便冷濤飯醬脯
　等物任意食之(千金用葱半斤䜴二升甘草人參各/三兩無呉茱萸  若服此不解復服)
　(甘草/湯方)
　　甘草(三兩/炙)桂心(二/兩)豉(二/升)葱白(半/斤)
　右四味合服如上法若服此已解肺家猶有客熱餘
　氣復服桂心湯方
　　桂心　麥門冬(去心各/三兩)人參　甘草(各二/兩炙)葱白(半/兩)
　　豉(二/升)
　右六味合服如前法(出千/金)
防風細辛動硫黄令人煩熱脚疼腰痛或嗔忿無常或
下痢不禁防風細辛能動硫黄而硫黄不能動彼纔覺
發便服杜仲湯方
　　杜仲(三/兩)枳實(炙/)甘草(炙/)梔子仁(十四/枚)李核仁(去皮/各二)
　　(兩/)豉(二/升)
　右六味合服如上法若不解復服大麥奴湯方
　　大麥奴(四/兩)甘草(炙/)人參　芒硝　桂心(各二/兩)麥門
　　冬(去心/半斤)
　右六味合服如上法若服此已解脾腎猶有餘熱氣
　或冷復服人參湯方
　　人參　乾薑　甘草(炙/)當歸(各一/兩)附子(一枚/炮)
　右五味合服如上法(出千/金)
附子白石英兩更相觸若白石英先發令人煩熱腹脹
若附子先發令人嘔逆不食或口噤不開或言語難手
足酸疼初覺宜服生麥門冬湯方
　　生麥門冬(四兩/去心)甘草(二兩/炙)麻黄(二兩/去節)豉(二/升)
　右四味切先以水一斗煮麻黄掠去沫訖内諸藥煮
　取三升分三服服訖若按摩卧覆取汗候藥氣散温
　飯醬菜脯等任食若熱未退更服大黄湯方
　　大黄(三兩/别漬)甘草(二兩/炙)梔子(二十九/枚劈)豉(二/升)
　右四味切以水九升煮甘草梔子取二升半然後下
　大黄煎三四沸去滓分三服得下便止不下當盡服
　一法若煩熱加細辛一兩若熱勢未除視瞻髙而患
　渇復服栝樓湯方
　　生栝樓　大麥奴(各四/兩)甘草(二兩/炙)葱白(半/斤)豉(二/升)
　右五味合服如上法稍稍一兩合服之隠約得一升
　許便可食少糜動熱若已解胃中有餘熱復服芒硝
　湯方
　　芒硝　桂心(各二/兩)通草　甘草(炙各/三兩)白术(一/兩)大棗
　　(二十/枚擘)李核仁(二十一/箇去皮)
　右七味合服如上法若腹脹去芒硝加人參二兩(出/千)
　(金/)
人參動紫石英令人心急而痛或驚悸不得卧或恍惚
忘誤失性發狂或惽惽欲眠或憒憒喜嗔或差或劇乍
寒乍熱或耳聾目暗又防風雖不動紫石而紫石猶動
防風為藥中亦有人參縁防風動人參轉相發動令人
心痛煩熱頭項强纔覺發宜服麻黄湯方(千金服後/人參湯)
　　麻黄(一兩/去節)人參(一/兩)甘草(二兩/炙)葱白(切一/升)豉(一/升)大麥
　　奴(一/把)
　右六味切以酒五升湯三升煮取三升分三服良
又解服人參湯法
　　人參(三/兩)細辛(一兩/炙)白术(二/兩)桂心(二/兩)豉(三/升)
　右五味以水一斗煮取三升去滓分三服若瞋盛加
　大黄黄芩梔子各三兩(出千金有/甘草二兩)
若忘誤狂發猶末除服麥門冬湯方(在後礜/石發下)
若心有餘熱氣更服人參湯方
　　人參　防風　甘草(炙各/三兩)桂心(二/兩)生薑(切/)白术(各/一)
　　(兩/)
　右六味合服如上法(出千/金)
桔梗動赤石脂令人心痛寒噤手脚逆冷心中煩悶赤
石脂動桔梗令人頭痛目赤身體壯熱始覺發宜温清
酒飲之隨能解湏酒勢行則解亦可服大麥麨方
　　大麥熬令汗出燥止勿令大焦舂去皮細𢷬篩以
　　冷水和服之入蜜亦佳(千金翼云炒去皮蒸/令熟暴乾香𢷬篩)
礐石無所偏對發則令人心急口噤骨節疼强或節節
生瘡將食太過發則多壯熱以冷水洗浴然後用生熟
湯五六石灌之食少煖食飲少熱酒行歩自勞即服麥
門冬湯方
　　麥門冬(半斤/去心)䜴(二/升)葱白(半斤/切)
　右三味以水七升煮取三升分三服覆暖衣汗出即
　差一法加甘草三兩人參一兩半千金又有桂心二
　兩云始覺發即服葱白豉湯用葱白半斤豉二升甘
　草二兩炙三味以水六升煮取二升半分三服若散
　發身體卒生瘡即服麥門冬湯
　　銓擇薛侍郎等服石後將息補餌法一十五條
薛侍郎曰服石之後一二百日内湏喫精細飲食羹粥
酒等使血脉通利羹法
　　取麞鹿兔雉鵝鴨肉等以水浄洗切如指大於鐺
　　中炒令欲熟即多下葱白少下椒鹽熬令香即下
　　少水煮次下粳米糝次下豉清醬汁調鹹酸適口
　　每欲食先湏歠十數口羹汁令胃口開通皮膚津
　　潤然後進諸食縱噉炙肉亦無所慮作此將養食
　　多且徤縱噉餺飩亦湏多啜臛汁
又若覺體氣沉滯石勢不行慎勿喫麵若覺虛惙任餌
薯蕷餺飥方
　　取大薯蕷刮去皮薄切日暴乾承潤挼作粉不粉
　　者更暴依前挼粉訖下篩以煖湯及鹽如麵細切
　　作餺飥肉造臛如前羹法用澆餺飩任食此肉補
　　益强筋骨止渇
又若覺渴及熱盛慎勿食炙肉羊麞尤惡自外肉性平
冷者通食仍勿熱進恐成消渴
又若欲知體實而壅者先看脚拇指甲肉滿及肉色赤
是實也實即畏熱發當湏服藥微㵼
又若覺四肢筋强背脊重或頭痛如刺眼睛欲脱者宜
以香湯浴湏虚静大屋内適寒温先以湯淋大椎及𩕄
上三五十椀然後乃浴勿令見風浴訖覆被安卧擬取
汗仍湏喫葱根葛豉粥法
　　葱根(三大/握)乾葛(六兩/切)豉(三/合)葱白(一大/握劈)生薑(少許/切)椒
　　(十五/顆)
　右六味先以水五大升煮葱根減半去滓下葛及豉
　煮取二大升去滓細研少米作稀粥并著葱白等煮
　熟承熱啜服之訖依前覆被取汗訖令婦人以粉遍
　身揩摩使孔合半日許始可出外其病立差如不損
　可重為之
又若覺大熱者可服紫雪或金石凌或綘雪或白雪等
但温半大升水取次研一大兩香湯浴後頓服之候一
兩行利熱乃退矣凡此救急紫雪為上如不得通洩宜
服黄芩飲子法
　　黄芩(二大/兩)梔子仁(二七/枚)乾葛(二大/兩)芒硝(半大/兩)
　右四味切以水三大升煮取軟一大升絞去滓下芒
　硝調之分温兩服快利即差止
又若發熱但依法次第將息及服藥後得微汗微利為
佳不要多利利多即反損石勢又加虗人
又若覺體氣惽惽不痛不痒小便赤澀即𢷬茅根汁服
之又若口乾即𢷬蔗汁服之(其甘蔗能利大小腸如先/利即勿喫甘蔗在下卷口)
(乾法/中)
又若少覺不下食服生薑汁酒等法
　　生薑汁(一/合)白蜜(一/匙)清酒(倍生/薑汁)
　右三味相和温頓服之半日乃效甚佳
又若覺食不下兼嘔宜服麥門冬飲子法
　　麥門冬(一大兩/去心)甜竹葉(一大/握)生薑(半大/兩切)小麥(四合/淘去)
　　(土/粃)
　右四味以水三升煮取一升半分温兩服
又若不下食體弱乏氣力即宜食鮮鯽鱠法
　　取鮮鯽魚剥去鱗破去腸血勿洗之但用新布一
　　二尺浄拭令血脉斷名曰上鱠餘依常鱠法美作
　　䔉虀仍食𤓰薑等醬尤益人下食亦療氣痢赤痢
又若發瘡及腫有根無根但服五香連翹等湯及丸其
法在此卷末癰疽法中
　　忌食猪肉䔉生菜等唯宜食兎肉仍湏熟喫甚佳
又若腫有根堅如鐡石帶紫赤色者服湯後仍以小小
艾炷當腫上炙之日一兩炷為佳養如常法
又若觸穢必不善四體懔懔飲食無味亦可含香丸如
不瘳服一盞五香湯取微利一行佳則不煩沐浴也
　　飲酒發熱諸候將息補餌論并法一十條
古今録驗論曰飲酒則石勢敷行經絡氣力强溢腎氣
堅王即頓為陽事陽事過多便腎虚腎虚則上熱熱盛
則心下滿口乾燥飲隨嘔吐胃府不和宜服葛根飲安
榖神除熱嘔止渴也且石酒相得遞相為用若石勢不
行則湏少飲如石氣調歇不復湏飲
又若熱盛充滿經絡心腹少脹欲心下􁁜􁁜不消或時
聚如堅隨復消者宜服秦芁湯得利便差秦芁湯法
　　秦芁三兩細切以牛乳一大升煮取一小升去滓
　　頓服之得利即差若老弱可量氣力進之其飲食
　　亦宜清冷不得濁熱濁熱則使石勢壅塞不行喜
　　嘔吐病堅結也亦能發黄或小便赤心堅痛者亦
　　宜服秦芁湯得溏泄差熱氣散後黄色縱徹皮膚
　　是差候勿怪熱散後慓慓寒顫若困顫黄復出外
　　者是謂餘熱欲散也勿厚覆但使肌膚中少寒顫
　　即止
又若熱解寒不解者可飲三合熱酒使解
又若寒解後頭重耳鳴滿眼漠漠心下痛者可飲二合
許清酒便差寒温宜依此法
又若心下結硬腹脹大小便不利者急服前胡大黄湯
下之法在下卷小便淋法中
又若欲狂癖失常者與白薇湯下之法在下卷痰澼乾
嘔法中
又若酒熱歇石熱亦不復行心下熱結已消黄縱未歇
亦無所苦但冷飲食勿進辛辣菜及熱補食若不欲進
清冷者可和煖餌勿令大熱
又若飲熱歇後石勢虛損飲食入口自覺諸脉中􁁜􁁜
如冷水入者是酒石俱退經絡空虚故也宜積日調冷
食兼依服進猪蹄羹通養諸脉自差止
又若頭眩耳聞空中有人語心怯恐懼兼憂悸不安四
肢如痺或起眠即輙驚如被虎狼所逐威勢所攝者方
　　服淡竹瀝一二升乃至三升差止亦可進白薇湯
　　下之消息稍與令飲粥常令有食力時進鷄心酸
　　棗湯常令對偶安慰之以美言相恱慎不可以惡
　　事驚之
又鷄心酸棗湯療飲後陽多腎虚發熱積日不食胃中
虚熱飲食不已氣入百脉心藏虚甚令人失常法(出古/今録)
(騐/)
　　鷄心(十/枚)酸棗(半/升)人參(一/兩)茯神　芍藥(各二/兩)白薇
　　枳實(炙/)知母　甘草(炙/)栝樓(各二/兩)生地黄(八/兩)
　右十一味切以水一斗煮藥半熟内心煮取三升冷
　分三服
　　餌寒食五石諸雜石等解散論并法四十九條
小品論曰凡服五石散及鍾乳諸石丹藥等既差節度
觸動多端發狀雖殊將攝相似比來人遇其證專執而
療之或取定古法則與本性有違或取决庸醫則昧於
時候皆為自忤遂推石過深省其理未曰合宜每尋古
醫互相晦見直言沐浴實未探微寒温適情盖湏自度
隨時之義易所通焉故陶正白云昔有人服寒食散簡
古法以冷水淋身滿二百罐登時疆斃又有取汗乃於
狹室中四角安火湏臾則殞據兹將息豈不由人追之
昔事守株何甚今列篇章幸擇長而録用耳寒食藥得
節度者一月輙解或二十日解堪温不堪寒即已解之
候也其失節度者或頭痛欲裂為服藥食温作癖宜急
下之
又若手脚卒患頑癖者為犯熱經乆故也急與冷水洗
飲熱清酒進冷食即止一法飲冷清酒亦止
又若體上生瘡結氣腫痛不得動者為自勞太過也宜
服香䜴飲法
　　香䜴(三/升)葱白(一虎/口)
　右二味以水三升煮三沸服之不止乃至三四劑自
　止
又若腰痛欲折兩目欲脫者為熱上肝膈腰腎冷極故
也宜服黄連飲法(腰痛欲折兩目欲/脱千金翼作二條)
　　黄連　甘草(炙各/一兩)萎蕤(二/兩)
　右三味切以水三升煮取一升去滓内朴硝一兩頓
　服得微利止
又若眩冐欲倒者為衣厚犯熱故也宜冷水淋頭并洗
之湏臾即愈(千金翼云/宜洗頭)
又若脚疼欲折者為乆坐温處故也宜常湏單牀行役
并以冷水洗浴即止
又若腹脹欲裂者為乆坐下熱衣温失食故也宜數冷
食冷洗當風取冷湏臾即差
又心痛如刺者為應食不食應洗不洗寒熱相撃氣結
不通填於心中故也宜數飲熱酒任性多少酒氣行經
絡通逹淋以冷水又冷淹手中搭著苦處温復易之湏
臾解也解後仍速與冷食食多益善於諸痛之中心痛
最急宜速救之法在下卷心痛法中
又若發急遍身熱如湯火或氣結不識人時倒口噤不
開不自覺知者救之要以熱飲隨其性酒之卒不得下
者當打去齒灌之咽中塞盛酒入必還出但灌勿止半
日許以酒下氣徹乃蘓酒卒不下者難可救矣
又若下痢如寒中者為行止食飲犯熱所致宜速脱衣
冷食冷飲冷水洗即差
又若百節酸疼者為卧處太厚又盖覆被衣温不脱故
也但單牀薄被單衣或以冷水洗勿著新衣著故垢衣
雖冬寒常湏散髮受風仍以冷石熨其衣勿繫帶若犯
此酸悶者急入冷水浴勿忍病而畏冷兼食冷飯
又若兢顫惡寒或發熱如温瘧者為失食忍饑失洗不
行又食臭穢故也宜急飽冷食冷水洗數行即愈
又若惡食臭如死物氣者為食温作癖故也宜急以三
黄湯下之若不下終不差法在下卷解壓法中
又若咽中痛鼻中塞清涕出者為衣温近火故也但速
脱衣取冷當風以冷石熨咽鼻當自差不假洗也
又若胷脇滿氣上嘔逆者為饑而不食藥氣上衝故也
速與冷水洗食冷飯止
又若食便吐出不得安住者由癖故也宜急以甘草飲
下之不下當危人命爾甘草飲法
　　甘草(二兩/炙)大黄(三兩/别漬)黄芩(二/兩)
　右三味切以水三升煮三兩沸去滓分服以利為度
又若大便難腹中堅如盤蛇者為犯温積乆腹中有乾
糞不去故也宜銷酥蜜膏服一二升津潤腹内即下若
不可服大黄朴硝等下之
又若患淋者為乆坐温處或乘鞍馬坐處大熱熱入膀
胱故也但冷食冷水洗冷石熨腹不過一日即差止(千/金)
(翼云若不止可/下之不下殺人)
又若寒慄頭掉不自支持者為食少藥氣溢於肌膚五
藏失守百脉摇動與正氣相競故也宜强飲熱酒以和
其脉强食冷食以定其藏强行以調其關節强洗以宣
其擁滯即差
又若小便稠數者為熱食及噉諸熱餅肉之屬故也宜
冷水洗腹兼服梔子湯法
　　梔子仁(二/兩)甘草(炙/)芒硝(湯成/下)黄芩(各二/兩)
　右四味切以水五升煮取二升分温二服取利即差
又若失氣不可禁止者為犯温不時洗故也但冷水洗
之即差
又若遺糞不自覺者為熱氣入胃大腸不禁故也當冷
洗即差
又若目痛如刺者為熱氣衝肝上眼故也但數冷食清
朝温小便洗之不過三日即差止
又若耳鳴如風聲又有汁出者為自勞過度陽事不節
氣上耳故也宜數飲食補之節禁陽事即差
又若口中傷爛舌强而燥不得食味者為食少榖氣不
足藥氣積在胃管故也宜急作䜴湯服之䜴湯法
　　香豉(二/升)萎蕤　甘草(炙各/二兩)麥門冬(去/心)小蘗(各三/兩)
　右五味切以水六升煮取二升分温三服能頓服益
　佳再合為度
又若關節强直不可屈伸為乆停息不自勞洩藥氣不
散漸侵筋血故也出力使温冷洗即差止
又若得傷寒温瘧者為犯熱故也宜以常療藥救之無
咎但勿服熱藥耳其傷寒瘧藥等皆除熱破癖不與寒
食相妨故通服也凡服寒食雖已熱解而更病者要先
以寒食救之終不中冷其法在下卷解壓法中
又若飲酒不解食不得下乍寒乍熱不洗便熱洗之復
寒甚者數十日輕者數日晝夜不得寢寐愁悲恚怒自
驚跳悸恍惚忘誤者為犯温積乆寢處失節食熱作癖
内熱與藥併行寒熱交争雖以法救之終不可解也昔
皇甫氏曽餌此散每發即欲自刑尊親制之乃免斯禍
强令飲食其熱漸除縱家有寒熱藥發急皆忘雖素聪
明發皆頑㝠告令難喻為兹斃者不可勝數遂簡家兄
士元救急之法合三黄湯服之大下便差止而録之法
在下卷解壓法中
又若脱衣便寒著衣便熱為脱著之間失適故也小寒
自可著小温便可脱即止洗之則爽然差慎勿忍之使
病成也小品云洗則了然差矣應洗勿忍之忍則病成
也
又若齒齗腫唇爛牙齒摇痛頰車噤為坐犯熱故也宜
時救之可當風張口使冷氣入咽漱寒水即差
又若脉洪實或斷絶不足似死脉或細數弦駃其所犯
非一此脉無醫不識也熱多則弦駃有癖則洪實急痛
則斷絶凡寒食藥熱率常如此自無所苦非死唯勤節
度為妙
又若大便稠數為坐乆失節度將死之候也如此難療
矣可與前大黄黄芩梔子芒硝湯下之儻十有一生耳
可為必死之療不可不利致死令人恨也
又若人已困而脉不絶為藥氣盛行於百脉人之真氣
已盡藥氣尚自行故不絶非生氣也死後體因温如生
人肌腹中雷鳴顔色不變一兩宿乃作死人也
又若周體患腫不能迴轉者為乆坐不行又不飲酒藥
氣滯在皮膚之内血脉不通故也宜飲酒氷水洗自勞
即差若不能行者遣人扶持强行使肢節調暢乃止亦
不得令過度使反發熱或反熱者還當洗之
又若食患冷不可下者為乆冷食口中不知味故也當
作白酒糜多著蘓熱食一兩頓若小悶者還令冷飲食
即差止
又若下部臭爛者為坐薦席厚熱故也當坐冷水中即
差
又若夜眠不得睡者為食少熱在内故也服梔子湯方
　　梔子仁(十四/枚)大黄(三/兩)黄芩(二/兩)
　右三味切以水五升煮取三升去滓分三服微利又
　當數進飡食自得眠睡
又若嘔逆咽喉中傷清血出者為卧温及食熱故也但
飲冷水冷石熨咽喉即差
又若藥發輙安卧不與人語者為熱盛食少失其性故
也但與熱酒冷洗冷食自勞便差(千金翼云藥發輙尸/卧不識人由熱氣盛)
(食少不充邪/忤正性故也)
又若四肢面目浮腫者為飲食温乆不自勞力藥與正
氣相隔故也但飲熱酒冷食自勞洗浴即差(千金翼云/藥氣與正)
(氣相/併)
又若鼻中有氣如􁍄鷄子臭者為著衣温故也或隂囊
臭爛為坐熱故也入冷水中即差宜脱衣洗浴即自差
又若卒目暗無所見者為飲食居處太温故也但脱衣
冷洗冷食湏臾差止
又若身肉痛痛無常處如遊風者為犯熱所作非風冷
也宜冷洗以冷石熨之自差
又若服藥心悶亂者為服温藥與疾争力故也法當大
吐如或不吐病當至死若吐不絶可食冷食飲自然差
也若絶不識人口復不開者亦當斵齒以熱酒灌之入
咽吐出者更與之但得酒氣下通不半日即便蘓矣
又若嗜寐不覺者為乆坐熱悶故也宜冷洗冷食即差
又若肌膚堅如石不可屈伸為熱食温卧作癖五藏隔
閉血脉不通故也急服前三黄湯下之食冷食飲熱酒
自勞即差
又若臂脚偏急痛苦者為乆坐卧温熱不自移轉氣入
肺脾胃故也宜勤以二布巾淹冷水搭之覺温則易如
此不過三日即差(千金翼云熱入/腹附骨故也)
又若患腹背熱如子如柸如盤許大者以冷石隨處熨
之
又若脚指間生瘡者為履襪大温故也當以脚踐冷地
以冷水洗足差
又若口熱痛煩悶者方
　　生鷄子(五/枚)
　右一味頓服之即便愈
　　癰疽發背證候等論并法五十四首
夫二儀含象三才貫形五體以類於五行六府乃同於
六吕人之肉也則脾之所主人之皮膚則肺之所管膚
肉受病皆繇滋味而與衣服衣服厚暖則表之呼寒滋
味失度則府藏皆熱府藏既擁則血脉不流血脉不流
則毒氣偏注湊於俞穴俞穴之所隂陽㑹津承虚伏守
必煮其血血敗即潰肉肉腐而成膿實則為癰浮則為
腫也若兼腎肝虚熱遂成疽成癧矣且疽則附骨癧則
著筋凡曰癰疽脉皆有狀有浮有滑有數有澀有弱有
沈浮為陽虚滑為陽實數為陽燥澀為隂寒弱為隂虛
沈為隂堅三陽三隂之脉也若三部之中脉有一隂一
陽復結為失常經者癰疽之候也且脉法心洪肺浮肝
弦腎沈若肺肝心俱至即發癰疽何以言之為一隂一
陽水火競焉舊論寒熱客於經絡血澀不通其理乖也
論熱盡發於内而形於外未有外熱能入於内而成其
腫皆繇表虛客寒所搏故衣厚暖呼其寒是其義也凡
癰發生皆繇自召一呼吸失度二喜怒不調三飲食愆
時四隂陽乖候犯此四者則六府不和榮衛不利榮者
血也衛者氣也血傷寒則澀氣傷熱則益氣則為火血
則為水水火相摶遂形癰疽故加虚則氣撮心惙四肢
顫掉若有失而悸此為膿不出盡之候乆即成漏縱差
終發宜服排膿補養藥即無咎也癰疽之名大體相似
發有深淺療有虚盈然攝之於藥物殊途而同歸也
凡人强壯之年少陽氣省皮膚䟽薄滋味愜情腸胃壅
塞因壅發熱即受其寒寒氣總至受有深淺隨處為證
淺即内陽尚壯中即少虚深即虚竭病在陽即易去在
隂即難除其有决生死之神功辨形色之宗㫖明劉㳙
之術籙爾凡癰疽膿出後不可療者有五一眼白睛青
黒而小二咽藥而嘔三傷痛渴甚四膊項中不仁五音
嘶色奪此為極也
又凡食諸生果皆召其痾養生法云勿食不成核之果
勿食和汚粒之食皆為瘡癰略為網舉以曉將來耳
千金論曰凡發背皆繇服五石寒食更生散所致亦有
單服鍾乳而發者又有生平不服石而自發背者此是
上代有服之者其候率多於背兩胛間起初如粟米大
或痛或痒仍作赤色人皆初不以為事日漸長大不過
十日遂至不救及其臨困時瘡方圎徑三四寸髙一寸
兼有數十孔以手按之諸孔之中膿皆反出尋即失音
不言所以養生者小覺背上痛痒有異即取浄土水和
作泥捻作餅子徑一寸厚二分貼著瘡上以麤艾大作
炷灸之一炷一易餅子腫若粟米大時可灸七餅即差
若如榆莢大灸七七炷即差若至錢許大日夜灸不住
乃差并服五香連翹湯及鐡漿諸藥攻之乃愈
又五香連翹湯方
　　青木香　沉香　獨活　連翹　升麻(各二/兩)麝香
　　(半/兩)薫陸香(攻頭痛不/著亦得)射干(二兩一/法一兩)大黄(三兩/别漬)淡竹
　　瀝(二/升)雞舌香(各二/兩)桑寄生(二/兩)通草(二/兩)
　右十三味切以水九升煮藥待水減半後内竹瀝更
　煮取二升分温三服甚佳(千金本方有丁/香無雞舌香)
又五香丸療心腹鼓脹冷㵼鬼氣疰忤方(亦名沉/香丸)
　　沉水香　青木香　丁香　硃砂(别研各/一兩)麝香(别/研)
　　犀角(錯取/屑)薫陸香　梔子仁　連翹　石膏(别研/各二)
　　(兩/)芒硝(熬/)蜀升麻　大青　乾藍　栝樓　乾葛
　　　茵蔯　黄芩　肉桂　芎藭　茯苓(各三/兩)巴豆
　　(三兩去心皮熬令/變色别研如脂)大黄(二/兩)
　右二十三味𢷬篩宻和更𢷬一千杵封以油臘紙無
　在有患時温熱疰病鬼瘧病心腹鼓脹疸黄垂欲死
　者可服四五丸丸如梧子大或至六七丸但取三兩
　行快利為度利止即差
又療發背腸癰乳癰一切毒腫服之膿化為水神驗方
　　犀角(屑十/二分)大黄(五/分)蜀升麻　梔子仁　黄芩　防
　　風　蜀當歸　甘草(炙/)乾藍　人參　黄連　黄
　　芪(各四/兩)巴豆(二十顆去心/皮熬别𢷬)
　右十三味𢷬篩蜜和為丸初服十丸取快利三兩行
　如不快利更服三兩丸以快利為度若利多以冷酢
　飯止之已後服每減丸常取溏利腫消乃止(一方有/蓼實)
又療一切腫初覺痛不可忍神效方
　　取麵溲如十指許麤繞腫令匝滿中布生椒又以
　　一片麵可椒上盖之當中以艾炷如酸棗大灸之
　　盖麵欲焦即換著新麵痛停止
又療風毒及一切腫塗散方天后賜㑹稽王岑十六遂
於嶺南見郭訥駙馬患腫發背㑹稽與蘆黄門等親與
藥湏臾平復岑侯因得此法
　　大黄(五/兩)白歛(三大/兩)寒水石　紫葛　青木香(各一/大兩)
　　硝石　黄芩(各二/大兩)大青(三/兩)苦參(一/兩)
　右九味𢷬散和牛乳塗故布上搨腫上隨著即消乾
　復易之若腫在骨節即搨近骨節好肉處移取腫榻
　即消
又方汝隂靈明府説傳云甚驗
　　水銀(二/斤)
　右一味以紙分為兩裹蜜繫頭更以帛重褁勿令走
　失遞互將搨上覺温即易不過十數度熱毒盡歇即
　消矣神効
又發背神驗方
　　狗白糞(半/兩)
　右一味覺欲作腫者以煖水一升絞取汁分再服以
　滓敷上每日再為之差止
又方
　　凡腫起於背胛中頭白如􁐄粟四相連腫赤黒令
　　人悶亂者名發背也宜禁陽事酒䔉麵若不灸療
　　即入内殺人可當瘡灸七八百壯有人不識多作
　　雜腫療皆乃死
又方
　　取三年酢滓微火煎和牛脂封上日一易之
又方
　　取亂髮灰酒服一方寸匕亦治瘭疽
又方
　　狗牙灰酢和封之差
又方
　　飲鐡漿三升下利即差
又方
　　猪羊脂封之亦療乳癰妙
又方
　　鹿角灰酢和塗之佳
又療石氣在皮膚腫熱膏方
　　生麥門冬(去/心)萎蕤　鼠李皮　石膏(碎/)凝水石
　　沙參(各一/兩)青葙子　露蜂房(各一/分)竹瀝(一大/合)杏仁
　　油(一大/合)牛酥(五大/兩)生地黄汁(三/合)
　右十二味切内酥油瀝中微火上煎令魚眼沸一炊
　乆膏成覺有熱處即摩之差止
又療發背及癰疽潰漏并未潰腫毒方
　　栝樓　榆皮　胡鷰窠　鼠坌土　女人潮信帛
　　(水洗/取汁)
　右五味等分潮信汁和如泥塗腫上乾即易之潰者
　四面封亦覺即封之三五日差
又排膿内塞散主大瘡熱已退膿血不止瘡中肉虚疼
痛方
　　防風　茯苓　白芷　桔梗　逺志　甘草(炙/)人
　　參　芎藭　當歸　黄芪(各一/兩)附子(二枚/炮)桂心(二/分)
　　厚朴(炙二/兩)赤小豆(五合/熬)
　右十四味𢷬散酒服一方寸匕日三服夜一服
又排膿止痛利小便散方
　　瞿麥(二/兩)芍藥(三/兩)赤小豆(微/熬)桂心　芎藭　麥門冬
　　(去/心)白歛(各二/分)黄芪　當歸(各二/兩)
　右九味𢷬篩先食温酒服一方寸匕日三
又療癰腫令自潰長肉薏苡仁散方
　　薏苡仁　桂心　自歛　當歸　肉蓯蓉　乾薑
　　(各二/兩)
　右六味𢷬篩為散先食温酒服一方寸匕日三夜再
　之
又療諸虚不足發背及癰疽差後經年復發背由□風
聚結毒氣在内閉塞得夏月出攻背不治積聚作膿血
或為内漏内塞排膿散方
　　山茱萸　五味子　茯苓　乾薑(各六/分)當歸　石
　　韋(去/毛)芎藭(各四/分)附子(二分/炮)肉蓯蓉　巴㦸天(去/心)逺
　　志(去/心)麥門冬(去/心)乾地黄(各八/分)莵絲子(酒/漬)地麥(各三/分取)
　　(洗/者)石斛　人參　甘草(炙/)芍藥　桂心(各五/分)
　右二十味𢷬散服一方寸匕日三夜一稍加至二匕
　長服終身不發癰癤
又療癰疽發背婦人發乳諸癤已潰未潰者便消不消
者速潰疾愈内補散方
　　木占斯　敗醬　細辛　乾薑　厚朴(炙/)桔梗
　　甘草(炙各/一兩)人參(六分一/法二兩)栝樓子(六/分)防風(六/分)
　右十味𢷬篩為散酒服方寸匕日三夜二間食長服
　去敗醬
又療癰疽發背猪蹄湯方
　　猪蹄(一/具)黄芪　黄連　芍藥　黄芩(各二/兩)薔薇根
　　　狼牙(各八/兩切)
　右七味切以水三斗煮猪蹄令熟澄取三升漬諸藥
　煮取一升洗瘡一食頃著帛拭乾著生肌膏日二生
　痂止瘡痛者加當歸甘草各二兩
又蝕惡肉散方
　　馬齒礬石(燒/研)䕡茹　麝香(研/)丹砂(研/)雄黄(研/)雌黄
　　(研/)白礬(各三分燒/汁盡研)硫黄(三分/研)
　右八味細作散傅之先蝕惡肉令盡即封生肌膏
又癰疽蝕惡肉膏方
　　大黄　附子(去/皮)莾草　芎藭　雄黄(研/)雌黄(研/)真
　　珠(研各/一兩)白歛　礬石(燒/研)黄芩　䕡茹(各二/兩)
　右十一味先以猪膏一升半煎六種草去滓内䕡茹
　礬石末絞之塗瘡中惡肉盡即止
又散方
　　䕡茹(㯃頭/者)礬石(燒/研)雄黄(研/)硫黄(研各/二分)
　右四味為散内瘡孔中惡肉盡止勿使過好肉也
又療癰疽發十指或起膀胱及發背去惡肉方
　　猪蹄(一具治/如食法)當歸　大黄　芎藭　芍藥　黄芩
　　　獨活　莾草(各一/兩)
　右八味以水三斗煮猪蹄取八升汁内藥煮取四升
　去滓洗瘡兩食頃拭令燥以後麝香膏封之
又麝香膏主諸惡瘡及癰疽發背去惡肉方
　　麝香　礬石(燒/)雄黄　真珠(各一兩/研作末)
　右四味以猪脂攪令如泥塗惡肉盡即止更敷生肌
　膏
又生肌膏主癰疽發背已潰方
　　甘草　當歸　白芷　椒(去/目)乾地黄　細辛　續
　　斷(各三兩一/法無續斷)烏喙(六枚/去皮)肉蓯蓉(三/兩)薤白(二十/莖)蛇銜
　　(一/兩)
　右十一味切以好酢半升和漬一宿取猪膏三斤微
　火煎之令魚眼沸三上三下候白芷黄膏成用塗之
　佳
又療胷背遊腫癰黄芪湯方
　　黄芪　人參　麥門冬(去/心)石膏(碎/)芎藭　當歸(各/二)
　　(兩/)生地黄(八/兩)甘草(炙/)芍藥(各三/兩)生薑(五兩/切)大棗(三/十)
　　(枚/擘)半夏(四兩洗/去滑)竹葉(一/握)
　右十三味切以水一斗煮竹葉取九升去滓内藥煮
　取三升分四服日三夜一
又療服石之人患瘡腫等單服牛蒡方
　　每吞三撮
又方
　　每食訖含生乾地黄九如胡桃大除熱補益也
又療年四十以上强壯常熱發癰無定處大小便不通
大黄湯方
　　大黄　黄芩(各三/兩)升麻(二/兩)梔子(五/枚)芒硝(一兩湯/成下)
　右五味切以水五升煮取二升四合去滓下芒硝攪
　令調分三服得利為度不過三劑即差
又療散發生瘡腫赤焮方
　　取赤石臼一片燒令赤置酢中𢷬作末敷之如燥
　　更易以差為度又取糞中蠐螬蟲𢷬如泥塗腫上
　　不過三度即合口甚妙
又主腹内癰方
　　大黄(四/兩)牡丹(三/兩)芥子(半/升)硝石(三/合)桃仁(五十枚去/尖皮碎切)
　右五味切以水六升煮取一升五合分再服膿即下
　無膿者下血
又若大熱背腫身多生瘡下諸石方
　　露蜂房(六/兩)木緋帛(一/尺)亂髮(二/兩)升麻(三/兩)
　右四味先用緋帛褁蜂房等以麻纒使遍於炭火上
　燒令烟盡及熱𢷬碎作黒灰篩之取末候熱時空腹
　酒和服一方寸匕日再服此藥五六日即常以小便
　及大便下青黄赤汁及黒物極滑而腥臭者此石下
　候三五度下即休若多恐令瘦損若不大急困但煮
　五加木汁服亦療丁腫
又療背上初欲作腫方
　　大黄　升麻　甘草(炙/)黄芩(各三/兩)梔子仁(百/枚)
　右五味切以水九升煮取二升半分服快利便止不
　下便進
又凡發背為癰疽已潰未潰方
　　香豉(三/升)
　右一味少著水和熟𢷬如强泥作餅子厚三分依腫
　大小貼之以艾布其上灸其豉餅使温温熱而已勿
　令破肉也若熱痛急易之或一日二日灸之若先有
　瘡孔勿令豉餅盖却但四面著灸孔中汁出即差止
又療惡毒腫著隂卵或偏著一邊疼急攣痛牽入小腸
痛不可忍一宿殺人方
　　茴香草
　右一味𢷬取汁飲一升日三四服又取滓敷腫此外
　國神法從元嘉末來用之神効起死人
又生魚薄主乳癰方
　　生鯉魚(長七/寸)大黄　莾草　竈中黄土(各六/兩)
　右四味别𢷬魚如膏三味下篩更𢷬令調以生地黄
　汁和敷腫上日五六夜二三即愈
又療動散背腫已自利虚熱不除宜服竹葉黄芪湯方
(出古今/録騐)
　　竹葉(切三/升)黄　(四/兩)小麥(一/升)芍藥(三/兩)甘草(二兩/炙)石膏
　　(二兩/研)人參(三/兩)升麻(一/兩)茯苓(二兩一/法七分)桂心(六分一/法二分)當
　　歸(三/兩)乾棗(十四/枚)五味子(三/兩)生薑(三/兩)乾地黄(一/兩)麥門
　　冬(三兩/去心)知母(一/兩)
　右十七味切以水一斗二升煮竹葉小麥取九升去
　滓内藥煮取三升温分四服
又商陸貼諸腫方
　　商陸(二/兩)黄芩　黄連　白芷　白歛　大黄　莾
　　草(各二/兩)白芨(二/兩)
　右八味𢷬篩消膠汁和如泥塗紙貼腫乾即易之
又有患癰破下膿訖著兊藥塞瘡孔乃瘡痛煩悶困極
有人為去兊藥以楸葉十重以布帛褁緩急得所日再
三易之痛悶即止此法大良無比勝於衆法貼此主癰
疽潰後及凍瘡有刺不出甚良冬無楸葉當早牧之臨
時以鹽湯沃令潤用之亦佳薄削楸白皮用之亦得
又梔子湯主表裏俱熱三焦壅實身體生瘡或發癰癤
大小便不利方
　　芒硝(湯成/下)甘草(炙各/二兩)黄芩　知母(各三/兩)大黄(四兩/别漬)
　　梔子仁(七/枚)
　右六味切以水五升煮四味減半下大黄煮取一升
　八合去滓内芒硝分三服
又療癰疽發背後小瘰癧李根散方
　　李根(切一/升)甘草(炙/)桔梗　黄芩(各二/兩)葛根　當歸
　　(各三/兩)桂心　芍藥(各四/兩)芎藭(六/分)通草　白歛　厚
　　朴(炙/)附子(炮各/一兩)栝樓子(一/升)半夏(一升/洗)
　右十五味𢷬篩為散酒服一方寸匕日三瘡大困者
　夜再有人發背骨出十餘節服此即差
又主癰瘡發背方
　　蜀椒(汗/)黄芩　人參(各二/兩)乾薑　附子(炮/)白歛
　　防風　桂心　甘草(炙各/一兩)芎藭(二/兩)赤小豆(一合/半)
　右十一味為散酒服一方寸匕日三夜再服之
又内補散療癰疽發背已潰未潰排膿生肉方
　　當歸　人參(各二/兩)桂心　芎藭　厚朴(炙/)防風
　　白芷　桔梗　甘草(炙各/一兩)
　右九味為散以酒服一方寸匕日三夜再瘡未合服
　勿停
又瞿麥散主諸癰未潰瘡中疼痛膿血不絶法
　　瞿麥　白芷　黄芪　當歸　細辛　芍藥　芎
　　藭　薏苡仁　赤小豆(末各/一兩)
　右九味先以清酒一升漬小豆出銅器中熬之乾復
　漬漬復熬五遍止然後𢷬諸藥下篩酒服一方寸匕
　日三夜二服三五日後痛者痒肌肉生一法以春酒
　漬小豆多痛倍瞿麥痛未開倍白芷多膿倍黄芪薏
　苡仁芍藥甚妙
又黄芪散主癰疽撮膿方
　　黄芪(五分多/膿倍)赤小豆(一分熱/口乾倍)芎藭(二分肉/不生倍)芍藥(三/分)
　　(痛不/止倍)白歛(三/分)栝樓(三分小便/多倍之)
　右六味𢷬散酒服方寸匕日三服之(一方有甘/草三分)
又療發背及癰腫熱焮已熟者即膿出未熟者自然消
除神騐方
　　牛蒡根(嫩者洗去土勿令/見風細切一大升)
　右一味以水三大升煮令爛絞去滓更盛於甆器中
　重湯煎之使如稀糊以塗爛帛貼腫上熱則易之驗
　
　
　
　
　
　
　
　
　
　
　
　
　
　
　
　外臺秘要方卷三十七
欽定四庫全書
　外臺秘要方卷三十八
　　　　　　　　　　　　　唐　王燾　撰
　　乳石發動熱氣上衝諸形候解壓方五十二首
論曰夫乳石之性緩而且速能悍風寒逐暑濕導經脉
行飲食之氣在隂即補其不足在陽即能發其炎隂盛
陽虚則二儀亢位所以炎上府之受邪則表熱氣隔至
隂之伏也脉形陽浮而數隂伏而沈理之於經自然通
泰若灸之於孫絡即血脉遄流或全抑之則乖於石性
理而兼助則表裏周榮若遇小發可自勞力按摩不可
即治熱不已者别法隨事擇用解散方
療寒熱胷中塞面腫手足煩疼是鍾乳發宜服生麥門
冬湯方
　　生麥門冬(四兩/去心)豉(三升/綿褁)葱白(切半/斤)
　右三味以水八升煮取三升分服體氣熱是客熱當
　自漸加衣物雖似惡加之後必佳忌如常法此方甚
　良(千金/翼同)
又壓丹石發方(天台山國清/師所𫝊用)
　　杏仁(一百枚/去皮尖)
　右一味以水二升於盤中研之絞取汁令盡以白麵
　二升用杏仁汁溲作餺飥還以杏仁汁煮務令極熟
　其病者量性多少噉之令盡訖又取美酒數升煮十
　餘沸候熱訖病者量性多少飲之徐令盡盖覆安卧
　初覺心悶頃間四體輕虚一服三年不發大効
又療乳石發方
　　甘草(炙/)麻黄(去節各/一兩)
　右二味切以水三升煮取半升和清酒半升其患者
　先湏火邊炙熱徹欲汗承熱服令盡盖衣卧湏臾大
　汗即差(千金/翼同)
又若因食倉米臭肉動乳方
　　必湏葱豉湯細細服之五六度即差(千金/翼同)
又食飲損者方
　　於葱豉湯中加當歸一兩煎之去滓分服即差若
　　未可即服蘆根湯(千金/翼同)
又若已服安和藥仍不退者此小觸動服葱豉等湯不
解者可服蘆根湯解壓之方
　　蘆根　地榆　五加根(各一/兩)
　右三味切以水三升煮取一升服之即解(千金/翼同)
又若得時氣冷熱不調動乳者皆是寒熱所致其狀似
瘧乆乆不療損人性命縱服湯藥必終難差宜作生熟
湯浴之方
　　以大器盛湯若大熱投少冷水即於湯中坐勿動
　　湏臾百節開寒熱之氣皆從毛孔中出變作流汗
　　若心中熱悶者還服少許熱湯即定乆乃出湯以
　　衣被覆盖睡豁然平復如患太重者不過三兩度
　　即差(千金/翼同)
又解一切石發方(僧珎/法)
　　胡豆(半/升)
　右一味𢷬研之以水八合絞取汁飲之即差虚弱人
　半升中平以意量之
又大黄丸方
　　大黄(五兩/𢷬末)大麻子(五兩熬勿令焦待冷於簸箕/中以手挼去皮取入研如膏)
　右二味合治令匀以蜜和丸如梧子大以湯飲下十
　丸至二十丸以宣利為度此方甚妙通陽壅秘服之
　尤良忌如常法
華陀薺苨湯療石毒卒發者慄慄如寒或欲食或不欲
食若服紫石英發毒者亦熱悶惽惽喜卧起止無氣力
或寒皆是腑臟氣不和所生療之方
　　薺苨(四/兩)甘草　藍子(各一/兩)茯苓　黄芩(各二/兩)蔓菁
　　子(一/升)人參(一/兩)芍藥(二/兩)
　右八味切以水一斗煮蔓菁子取八升去滓内餘藥
　煎取三升去滓分三服日三若虚弱倍人參若氣上
　加茯苓薺苨一兩甚良(千金翼云若體寒者倍人參/減黄芩若氣上倍茯苓加薺)
　(苨一/兩)
應楊州所得異故單葱白湯藥療沈體中數年或更發
宜服之方
　　葱白(一斤/切)
　右一味以水五升煮取二升半去滓服盡未定更作
　服之至三劑即差止
又療乳石發樊尚書傳蕭亮常服良驗余因熱重盛切
慮不安遍於李䖍祐率更呉昇諾議處求解法亦稱此
味竒絶方
　　甘草(二兩/炙)生犀角(一兩/牛屑)萎蕤(三/兩)
　右三味切以水四升煮取一升半分服甚効
又方
　　烏豆(二/升)
　右一味以水九升煮取五升去滓以銅鉢重湯煮取
　一升每服一匙盡即差未定更作佳
又若盛熱發方
　　取無灰酒煮三五沸承稍熱服之以布手巾兩箇
　　浸水以搨熱處取差為妙更互用之
又療諸乳石發動口乾寒熱似鬼神為病方
　　麥門冬(八分/去心)五加皮　犀角(屑/)黄芩(各四/分)萎蕤(四/兩)
　　梔子(四/分)升麻(四/兩)大黄(五/分)芍藥(四/分)大青　甘草(炙各/三分)
　　苦參(六/分)
　右十二味𢷬篩宻丸食後以蜜水服十四丸漸加至
　二十丸日再以意加减(千金/翼同)
又療諸石發熱困苦方
　　猪脂(五合成/鍊者)芒硝(四/分)葱白(五合/切)豉心(三/合)
　右四味以水三升煮葱豉取一升二合去滓下猪脂
　芒硝分三服未差再服(千金/翼同)
又療石發熱盛充實四體煩滿脉急數大小便赤澀升
麻湯方
　　升麻　黄蘗　黄連　甘草(炙各/三兩)黄芩(四/兩)芍藥(六/兩)
　　白鴨通(五/兩)淡竹葉(切一/升)梔子(十四/枚)豉(一/升)大黄(三/兩)
　右十一味切以水二斗煮竹葉鴨通取一斗一升去
　滓澄清取一斗内諸藥煮取四升去滓分三服若上
　氣者加杏仁五合滿加石膏二兩(千金/翼同)
又常防備熱發法方
　　麥門冬(三兩/去心)甘草(一/兩)人參(三/兩)
　右三味𢷬篩蜜和丸如彈丸一日服三丸甚良(千金/翼同)
又三黄湯折石熱通氣泄腸胃解肌方
　　大黄(三兩/别漬)黄芩(二/兩)梔子(一七/枚)甘草(二兩/炙)豉(一/升)麻黄
　　(一兩/去節)
　右六味切以水九升煮麻黄去上沫下諸藥煎取三
　升半下大黄三五沸去滓分服得利以差止(千金/翼同)
又方
　　黄芩(二/兩)豉(五合/綿褁)葱白(五/合)梔子(二七/枚)
　右四味切以水四升煮取一升八合去滓分服三劑
　差止(千金/翼同)
又療石發身熱如火燒黄芩湯方(靳邵/法)
　　黄芩(三/兩)枳實(二兩/炙)厚朴(炙/)栝樓　芍藥(各一/兩)梔子
　(十四/枚)甘草(炙二/兩)
　右七味切以水七升煮取三升去滓分三服忌如常
　法(千金/翼同)
又療熱氣結滯經年數數發方
　　胡荽(半斤五月五日採隂乾/如此物可先收貯備之)
　右一味以水七升煮取一升半去滓分服未差更作
　服春夏取葉秋冬取根莖用
又療膈上熱方
　　柴胡　黄芩　甘草(炙/)茯苓　麥門冬(去/心)枳實(炙/)
　　生地黄(各三/兩)竹葉(切一/升)
　右八味切以水一斗煮取三升去滓分服
又方
　　取河中石不限多少燒令赤投小便一大升候冷
　　頓服之良
又方
　　取寒水石長含以差為度
又方
　　取黄連水漬服一升最良
又療心下煩熱悶内熱不安冷石湯方
　　冷石(半兩細/研之)
　右一味以水攪如白飲頓服不差更作
又去石毒麻黄湯方
　　麻黄(二兩/去節)甘草(二兩/炙)豉(一升/綿褁)
　右三味切以水五升煮取一升去滓分温再服之
又猪膏湯解大散方
　　猪膏(二兩/烊之)豉(一/升)
　右二味以水三升煮豉取汁一升内猪膏服七合日
　三服石人飲食宜清冷不宜熱熱即氣擁痞石唯酒
　一種湏熱也(千金/翼同)
又療乳石發如寒熱狀似瘧方
　　前胡(半/升)黄芩　甘草(炙/)生薑　知母(各三/兩)牡蠣(熬/)
　　石膏(各六/兩)大棗(二十/枚擘)
　右八味切以水一斗煮取四升去滓分為四服取差
　為度此方甚良
又療胷背頭中遊熱補虚方
　　黄芪　芍藥(各三/兩)甘草(炙/)桂心(各一/兩)茯苓　人參
　　　石膏　生乾地黄　生薑　麻黄(去/節)麥門冬(去/心)
　　(各二/兩)大棗(三十/枚擘)竹葉(切一/升)
　右十三味切以水一斗二升煮竹葉取一斗去滓下
　諸藥煎取三升去滓分服之(一方無茯/苓有大黄)
又療石發諸藥療不差方
　　以硝石含之效
又方
　　若熱盛可向冷地卧腰下以厚物薦之腰以上令
　　薄使受稍似凉即起不得過度
又三黄丸療虚熱氣壅不通方
　　黄連　黄芩(各三/兩)大黄(二/兩)
　右三味𢷬篩宻丸以湯飲下十五丸至二十丸如梧
　子以利即差
又療精神如失氣攻上骨熱方
　　柴胡　升麻　黄芩　澤㵼(各三/兩)淡竹葉(切一/升)生
　　地黄(切二/升)乾藍　茫硝(各二/兩)
　右八味切以水八升煮取三升去滓下芒硝分服取
　利止忌如常法
又療石熱將行體微筋嗇即此方從叔汾州刺史河東
公口受此法余乆服石每服此飲頗甚為効方
　　茱萸　萎蕤(各一/兩)豉心(一/升)葱白(一/握)
　右四味切以水四升煮取減半分服
又療服諸藥石後或熱不禁多向冷地卧又不得食諸
熱麵酒等方
　　五加根皮(二/兩)
　右一味切以水四升煮取二升半候石發之時便服
　未定更作服
又療諸石盛熱不除心腹滿小便赤大便不利吐逆氣
衝胷口焦乾目赤重熱三黄湯方
　　黄連　芒硝(各二/兩)甘草(炙/)大黄(一/兩)黄芩(三/兩)
　右五味切以水五升煮取二升半去滓下芒硝分服
　以利為度甚良妙
又療天行丹石發動上下擁隔不通頭痛口苦不能食
立効方(醴泉杜/主薄傳)
　　青木香　紫葛　紫參　𤣥參　丹參　苦參
　　人參　石膏　代赭　細辛　桂心　獨活　蓯
　　蓉　乾薑　齊鹽　呉藍(各一/分)巴豆(二分去/皮心熬)
　右十七味𢷬篩宻和丸如梧子有患服三丸强者服
　五丸餘即量與之以飲下得快利三兩行即差忌如
　常法
又療石發内有虚熱胷中痞滿外風濕不解肌肉拘急
方
　　香豉(一/升)梔子(十四/枚)葱白(一/握)黄芩(二/兩)
　右四味切以水七升煮豉五六沸去豉内藥煮取三
　升分三服之不止更為之(千金/翼同)
又療熱腫初起始欲作癰便宜服升麻湯方
　　升麻　大黄　黄芩　芍藥　枳實(各二/兩)甘草(炙/)
　　當歸(各一/兩)
　右七味切以水八升煮取三升分三服腫即消散如
　熱加黄芩三兩(千金/翼同)
又淡竹葉湯方
　　淡竹葉(切一/升)茯苓　白术　甘草(炙/)枳實(炙/)梔子
　　　人參(各一/兩)大黄(二/兩)黄芩(三/兩)
　右九味切以水七升煮取三升分服以差止
又療服散不得力食不下飲酒解散輒嘔吐七味三黄
湯方
　　豉(五合/綿褁)梔子(十四/枚)枳實(八分/炙)甘草(炙/)前胡　大黄
　　(各一/兩)芒硝(二/兩)
　右藥切以水七升煮取三升分服
又増損竹葉湯解散下氣方
　　黄連　麥門冬(去/心)竹葉(切/)人參(各二/兩)枳實(炙/)梔子
　　(各一/兩)甘草(炙/)茯苓(各二/兩)
　右八味切以水八升煮取三升分服之差止
又療心忪熱煩悶如火氣上方
　　石膏(八/兩)茯神　萎蕤　黄芩(各四/兩)橘皮　五味子
　　　乾藍　麻黄(去/節)甘草(炙/)犀角(屑各/二兩)杏仁(去皮/尖)梔
　　子(各三/兩)
　右十二味切以水八升煮取三升分服之差止
又療虚勞下焦虚熱骨節煩疼肌肉急内痞小便不利
大便數而少吸吸口燥少氣折石熱方
　　大麻仁(五合/研)䜴(二/升)
　右二味以水四升合煮取一升五合分三服三劑即
　止(千金/翼同)
又療内熱結不除或更服散或以飲酒冷食澡洗猶不
解或腹脹頭痛眼眶疼或先有癖實不消或連飲不食
或時作心痛服此湯皆愈方
　　甘草(炙/)黄芩　大黄(各二/兩)
　右三味切以水五升煮取二升分三服(千金/翼同)
又散熱白鴨通湯方
　　白鴨通(五升以沸湯二斗半/淋之澄清取一斗)麻黄(四兩/去節)豉(二/升)冷石
　　(一/兩)梔子仁(二十/一枚)甘草(炙五/兩)石膏(三兩/碎)
　右七味切以鴨通汁煮取六升去滓内豉煮三沸一
　每服五合若覺冷小便利濶其間若熱猶盛小便赤
　促服之不限五合宜小小勞漸漸進食不可令食少
　但勿頓多耳(千金/翼同)
又下氣除熱前胡湯方
　　前胡　黄芩　甘草(炙/)茯苓(各二/兩)梔子仁　枳實
　　(炙/)大黄(各一/兩)杏仁(六十枚/去尖皮)生薑(三兩/切)
　右九味切以水九升煮取二升半分服
又麻黄湯下氣解肌折熱方
　　麻黄(四/兩)黄芩　甘草(炙/)石膏(各三/兩碎)升麻(二/兩)梔子仁
　　(一/兩)
　右六味切以水一斗煮取三升半分三服之
又療服升麻湯内解外不解者宜此麻黄湯方
　　麻黄(去/節)升麻　大黄　黄芩　石膏(各三/兩碎)甘草(一/兩)
　　(炙/)梔子仁(三/合)
　右七味切以水九升煮取三升分服之差止
又療腹中無妨直患虚汗方
　　澤㵼　知母　石膏(各二/兩碎)當歸　甘草(炙/)人參
　　桂心　黄芩　茯苓(各三/兩)麥門冬(三兩/去心)竹葉(切三/升)
　右十一味切以水一斗二升煮竹葉取一斗去滓下
　諸藥煮取四升分服差忌如常法
　　石發熱𠻳衝頭面兼口乾方六首
論曰五藏之尊心雖為王而肺最居其上也肺為華盖
覆其四藏合天之徳通逹風氣而肺母火也性慣受温
而惡寒心火更炎上蒸其肺肺金被火傷則葉萎倚著
於肝肺發痒即𠻳或因石増熱心肝虚弱不能傳陽至
下焦遂被正陽俱躋變成𠻳矣或為發背或作癰頭也
夫言惡寒則何以知也肺主皮毛皮毛遇寒即慄而粟
起其肺𠻳亦萎倚著肝而成病亦猶木能扣金興鳴也
凡如此先食養肺抑心肝虚熱和其腎即愈矣
療石發熱衝頭面兼口乾𠻳方
　　生麥門冬(去/心)萎蕤　石膏(各三/兩碎)生地黄汁(七/合)葱白
　　(一握/和鬚)乾葛(四/兩)豉心(三/合)
　右七味切以水七升煮取三升分三服忌如常法
又療熱𠻳方
　　取生䜴漬汁温之纔免冷食服訖即卧勿令入腰
　　中故也以意消息之
又天門冬煎主定肺氣去風熱明目止𠻳喘麤血腥乳
石發冷而補之方(通按天冬性冷而能/補病虚熱者宜服)
　　天門冬汁(一/升)生地黄汁(二/升)生薑汁(二/合)杏仁(五合去/皮尖研)
　　(如/膏)白蜜(八/合)牛酥(五/合)欵冬花　升麻　百部根　紫
　　菀　麻黄(去節各/二兩)甘草(四兩/炙)
　右十二味切以水八升煮麻黄去沫下諸藥煎取二
　升去滓澄濾銅器中㣲火煎去半下天門冬等汁次
　第下之錬成煎取一匙含咽之日三五度取差忌如
　常法
又療上氣肺熱呼𠻳沸唾方
　　麥門冬(十分/去心)杏仁(三十枚去/皮尖研)貝母　生薑(各六/分切)石
　　膏(八分/碎)黄芩(五/分)甘草(炙/)五味子　白术(各四/分)淡竹
　　葉(切一/握)白蜜(一/匙)
　右十一味切以水四升煮取一升二合去滓内蜜分
　服若湏利入芒硝
又療肺脹氣急呀嗷喘麤眠卧不得極重恐氣即絶紫
菀湯方
　　紫菀(六/分)甘草(炙/)茯苓(各八/分)檳榔(七枚/碎)葶藶子(三分/熬末)
　　(之/)
　右五味切以水六升煮取二升去滓分再服
又宜服丸主上氣呀𠻳不得卧卧即氣絶方
　　芸薹子　葶瀝(熬各十/二分)馬兠苓(十/顆)紫菀　人參
　　杏仁(去皮/尖)皂莢(去皮/子炙)白前　甘草(各六/分炙)漢防己(八/分)
　右十味𢷬篩蜜和丸如桐子大服十丸至二十丸増
　減量之
　　石發兼虚熱痰澼乾嘔方五首
論曰凡人有五藏合則脾胃為水榖之府且國府足榖
則足食足兵也人胃足食則榮衛不厥若人能食則能
悦也隂陽和平有何患乎若服食之人皆増於熱失時
不食則胃口乾焦胃口乾焦則土不足或因飲酒水而
食少變為痰結酒水流下迎令上昇下焦無陽即陽虚
也中府無榖上焦漸炎致陽嘔噦經曰陽數即嘔吐又
曰嘔噦發下焦之間此之義也可以破痰結通水榖填
胃府則無咎也夫通填之義不可虚其虚實其實岐伯
曰㵼虚補實神去其室他藏皆倣此
療因饑空腹飲酒飲水食少痰結心頭乾嘔方
　　枳實(三兩/炙)梔子仁(一/兩)香䜴(半/升)大黄(二兩/别浸)
　右四味切以水六升煮取二升分再服忌如常法
又療結熱澼心下腫胷中痞塞嘔逆不止鴈肪湯方
　　鴈肪(一/具)甘草(炙/)當歸　桂心　芍藥　人參　石
　　膏(各二/兩碎)桃仁(三十枚/去皮尖)大棗(二十/枚擘)大黄(二/兩)
　右十味切以水一斗二升煮鴈肪取汁一斗煮諸藥
　取五升去滓分服無鴈肪以鴈肉無鴈以鴨代之雞
　亦得
又療嘔不止不下食方
　　薤白(一/握)橘皮(一/兩)豉(半/升)麥門冬(二兩/去心)粟米(一/合)
　右五味切以水三升煮取一升去滓細細服之差止
又療熱發胷中痰醋乾嘔煩熱方
　　半夏(洗/)白薇(各一/兩)乾薑(一/兩)甘草(半兩/炙)
　右四味切以苦酒五升煮取三升分服夫苦酒能令
　石朽爛故用之
又療數振動煩悶嘔逆人參湯方
　　人參　甘草(炙/)栝樓　麥門冬(去心各/二兩)黄芩　蘆
　　根(各一/兩)
　右六味切以水四升煮取二升分四服差止
　　石發吐血衂血方七首
論曰五藏所藏心藏血也血之傷盛則心脱力制固無
守自然流溢為陽氣傷故也或有衂血者加以肺風熱
之謂也若益之於服石則客熱復盛榮衛増勞旋周無
度則投虚而出出而多則傷榮氣色奪而黄乆不療則
氣撮撮傷損先湏破汚血留好血調經絡平腑藏則愈
也
療石發熱盛吐血方
　　生地黄(五兩/𢷬碎)小薊根(切一/升)黄芩(二/兩)豉(一/升)梔子仁(三/七)
　　(枚/)
　右五味切以水五升煮取二升分温服之
又衂血方
　　生地黄汁　小薊汁
　右二味隨多少以㸃鼻中兼服之良
又療心腑中熱甚鼻中衂血不止方
　　胡粉(熬/)光墨(末/)釡下墨(末/)乾薑　髮灰　伏龍肝
　　(末等/分)
　右六種但得一物以兩碁子許以竹筒吹令入兩鼻
　孔中即止
又方
　　橘皮　蒼耳莖葉　翹遥莖葉　生地黄　雞蘇
　　苖
　右五種但得一味𢷬絞汁服五六合即止如未定即
　更服之
又療頭痛壯熱鼻衂血心上硬遍身疼痛四肢煩悶兩
膊舉不得方
　　小薊(四/兩)青竹茹　生麥門冬(去心/碎)雞蘓(各三/兩)生薑
　　(二兩/切)生地黄汁(半/斤)
　右六味切以水九升煮取三升去滓分服之以止為
　度忌如常法
又療卒吐血一二升口鼻俱出至一二斗者方
　　生地黄汁　小薊汁　生麥門冬汁　伏龍肝(十/匙)
　右地黄等三味汁相和每服五合著伏龍肝末一匙
　許和攪服之以止為度忌如常法
又療心悶吐血方
　　生麥門冬(八分/去心)生地黄(二十四/分碎)甘草(四分/炙)薺苊
　　乾薑(各六/分)茅根(十/分)香豉(五合以/綿褁)
　右七味切以水五升煮取二升去滓分服之忌如常
　法
　　石發熱煩及渴方一十六首
論曰凡人陽處其表隂處其裏則非純隂在其下復非
純陽在其上皆湏隂陽通平隂陽通平則五氣不乏五
氣不乏則人無病只如服石之人多為隂虚而服攝之
過温則經脉湊溢或遭陽時亦發其證也正陽本自浮
昇石力更藏陽氣客主兩陽併蒸肺肝故患渴也或藏
實腑虚而生發背亦渴不獨兩陽為禍也且肺是庚辛
庚辛畏火即告其子其子腎腎為壬癸雖子投而性惡
寒陽雖得水暫寒而水潜流於下客水正水足為滂沱
渴乃未除更増腎冷凡遇此候皆先泄溝瀆致隂氣於
腎微理其石氣孰不痊乎
療解散失度飲食冷熱不消虚脹吐清水而渴悶欲死
方
　　人參　栝樓　枳實(炙/)甘草(炙/)白术(各一/兩)大棗(二/十)
　　(枚/擘)
　右六味切以水六升煮取二升半分温二服差止
又療發癰虚熱大渴方
　　生地黄(八/兩)竹葉(切三/升)小麥(二/升)黄芪　黄芩　通草
　　　前胡(各三/兩)栝樓(四/兩)芍藥　升麻　甘草(炙/)大黄
　　(别/浸)知母　茯苓(各二/兩)人參　當歸(各一/兩)
　右十六味切以水二斗煮竹葉小麥取一斗去滓内
　餘藥煮取四升去滓分服之小便利除通草大熱者
　去人參當歸忌如常法
又療客虚熱衝上焦胷中口乾燥頭面熱赤并渴方
　　生葛汁　生地黄　生麥門冬汁　白蜜(各一/升)棗
　　膏(八/合)生薑汁(二/合)
　右六味和煎之内蜜候如稀餳食後漸漸含之其功
　甚妙
又療消渴止小便方
　　黄連(一斤金/色者)麥門冬(八兩/去心)生地黄汁　羊乳　栝
　　樓汁(各三/兩)
　右五味𢷬上二味為末以汁相和藥末衆手一時丸
　如梧子食後以飲服二十丸忌如常法
又療熱渴竹葉湯方
　　淡竹葉(切五/升)茯苓　石膏(各三/兩碎)小麥(三/升)栝樓(二/兩)
　右五味切以水二斗煮竹葉取八升下諸藥煮取四
　升去滓分温服忌如常法
又療發癰盛患渴口乾排膿止渴方
　　黄芪　梔子仁　栝樓　生乾地黄　升麻(各二/兩)
　　麥門冬(去/心)芍藥(各二/兩)黄芩(一兩/半)
　右八味切以水一斗煮取三升服之差止忌如常法
又療消渴方
　　取螺(二/升)
　右一味以一石江水浸養之傾澄取汁飲之經日放
　却更取新者漬之准前服
又方
　　竹根濃煮汁飲之
又方
　　煮青梁米汁飲之
又方
　　𢷬冬𤓰汁飲之
又方
　　冬麻子(二/升)
　右一味𢷬以水煮三四沸飲之
又方
　　以水浸鷄子取清生服甚良
又方
　　黄蘗(一/斤)
　右一味切以水一斗煮汁飲之
又方
　　桃仁(五升去/尖熬)研白米(三/升)
　右二味以水一斛煮取三升渴即飲之良
又方
　　石膏(碎/)枳實(炙/)茯苓(各三/兩)
　右三味切以水九升煮取四升分服之
又方
　　茯苓(半/斤)澤㵼(四/兩)白术　乾薑　桂心(各三/兩)小麥(三/升)
　　甘草(二兩/炙)
　右七味切以水一斗煮小麥取八升入藥煎取五升
　分服之
　　石發熱風頭痛心煩寒熱方三首
論曰五行五藏皆互相生肝雖處中而為藏首位在甲
乙懐養懐仁故應春而王也為心之母餘藏循而次生
焉心為王主身神毅而無纎不察四藏為四鄙四鄙有
憂王必懐憂四藏和平則王有悦悦則榮衛不錯憂則
經絡患生心不受邪所病者為憂樂能致也肺為風府
施於太穹為呼吸之門氣息之道也諸藏紊亂氣息皆
形誰能出不繇户耳若熱風盛心憂即頭痛若過憂即
心煩熱盛必寒寒盛必熱倚伏之道足可明焉皆繇風
狂邪熱之謂也但平風熱抑狂邪榮衛自然通泰也
療熱如火燒頭痛心煩悶乍寒乍熱胷中熱嘔逆方
　　升麻　前胡　甘草(炙/)黄連(各二/兩)黄芩　生地黄
　　(各三/兩)枳實(炙/)梔子仁　栝樓(各一/兩)豉(五合/綿褁)
　右十味切以水八升煮取三升分服忌如常法
又療食訖心煩悶眩心下胷中不安方
　　􁑚陳(四/兩)大黄(二/兩)梔子仁(二十/枚)
　右三味切以水五升煮取二升分服即差
又療頭疼欲裂方
　　　取當歸二兩清酒一升煮取六合飲至再服
　　石發口瘡連胷面及身上心痛方一十四首
論曰夫人痒者為虚痛者為實在表為虚在裏為實心
肺虚熱衝胷口乾乾乆乃成瘡生膿則痒矣自然虚極
非是實也藏者藏也為不能含藏陽氣使陽氣妄出發
則日虚若獨肝家有風即木氣摶心故痛亦非真心痛
苦真心痛只得半日而死為心不受邪故也
療乳石熱發頭痛心痛胷恊脹滿寒熱手足逆冷或口
生瘡爛或乾嘔惡聞食氣氣上欲絶乆虚者方
　　前胡　芍藥　黄芩　大黄　甘草(炙各/二兩)大棗(二/十)
　　(枚/擘)
　右六味切以水八升煮取三升分服若堅實加茯苓
　二兩若胷滿塞加枳實一兩炙若吐逆加乾薑二兩
　若口燥加麥門冬二兩増減以意量之忌如常法
又療食失度口中發瘡潄之湯方
　　黄芩(三/兩)升麻　甘草(炙各/二兩)石膏(二兩/碎)
　右四味切以水五升煮取三升去滓冷含漱口吐却
　日十數過差止
又療口瘡方
　　子蘗(四/兩)龍膽(三/兩)黄連(二/兩)升麻(一/兩)
　右四味切以水四升煮取二升别取子蘗冷水浸投
　湯中令相得絞取汁稍稍含之取差忌如常法
又若熱發腹内胷悉有瘡方
　　升麻(二/兩)烏梅(十/枚)黄芩　黄連　栝樓　甘草(炙各/一兩)
　右六味切以水五升煮取半去滓含之咽亦不妨
又療體赤熱煩悶口中瘡爛表裏如燒痛不能食方
　　黄芩(三/兩)梔子仁(二十/一枚)香䜴(二/升)大黄(二/兩)
　右四味切以水四升煮取一升半去滓分服
又塗飛雪湯方
　　麻黄(四兩/去節)石膏(二兩/碎)黄芩(三/兩)芒硝(四/兩)
　右四味切以水八升煮取四升去滓内生雞子白二
　枚及芒硝攪令匀以拭瘡上取瘡差即止
又療熱不散體生細瘡并熱不止方
　　黄連　芒硝(各五/兩)
　右二味切以水六升煮取三升去滓内硝以拭瘡上
　取差為限
又療紫石發動惡寒壯熱口舌乾焦方
　　烏豆(二/兩)
　右一味以水四升煮令稀稠得所如餳去豆下蜜二
　合更一兩沸以匙抄細細含之如腹中鳴轉欲利即
　停得利即差忌熱食陳臭物(千金翼治/發背癰疽)
又療石氣發熱身體微腫面生瘡方
　　升麻　萎蕤(各六/分)黄芩　紫雪(各八分/湯成下)甘草(炙/)犀
　　角(各四/分)梔子(十四/枚)
　右七味切以水五升煮取二升内雪分服之以飛雪
　湯塗之即差(千金/翼同)
又療體卒熱生瘡麥門冬湯方
　　麥門冬(五兩/去心)䜴(二/升)桂心　人參(各二/兩)甘草(三兩/炙)葱
　　白(一/斤)
　右六味切以水一斗煮取三升去滓分服之忌如常
　法
又療表裏俱熱身體生瘡或發癰癤大小便不利方
　　芒硝(湯成/下)黄芩　知母　甘草(各二/兩)梔子仁(二七/枚)
　　大黄(四/兩)
　右六味切以水五升煮取二升下芒硝分服忌如常
　法
又療兩鼻生瘡熱痒内亦熱兼頭痛方
　　麥門冬(去/心)知母　澤㵼　甘草(炙各/二兩)粳米(五/合)竹葉
　　(切一/升)小麥(二/升)
　右七味切以水一斗半煮竹葉小麥取九升去之内
　諸藥煮取四升去滓分服日三夜一忌如常法
又療生瘡熱氣奔胷方
　　豉(一/升)葱白(切/)梔子仁(各十/四枚)
　右三味以水二升煮取九合去滓分服之忌如常法
又療石熱發煩熱滿脹及體生瘡兼氣力弱方
　　黄芩　芒硝　麥門冬(各二/兩)大黄(三/兩)梔子(十四/枚)甘
　　草(一兩/炙)
　右六味切以水六升煮取二升分再服之
　　石發腹脹痞滿兼心痛諸形證方七首
論曰服石之人發狀非一或發於外陽則頭角皮膚作
病癰腫頭痛是也或發於内隂則反冷藏虚口瘡吐血
是也凡氣内温五藏外榮經絡石性清浄不喜煩穢目
所覩鼻所聞皆欲馨香不願欎腐因成種種之病也或
食陳臭生酸之物貯於胃腑胃腑不受推諸藏諸藏不
受即肝膈痞滿或為臚脹而堅積便發心痛亦非心自
然而痛為穢觸神氣也覺此候者可速滌腸胃無令留
壅不然即成痰澼其心轉痛豈能不勉哉
靳邵療寒過度成痰澼水氣心痛百節俱腫者大黄丸
方
　　大黄　葶藶子(熬/)豉(各一/兩)杏仁(去皮/尖熬)巴豆(各三十/顆去皮)
　　(心/熬)
　右五味大黄𢷬篩末四味别𢷬如膏入少蜜和更𢷬
　一千杵以飲下一丸如麻子稍强至二丸三丸以意
　量之忌如常法
又療赤石脂發心痛飲熱酒不解方
　　葱白(半斤/切)豉(二升/綿褁)
　右二味以水六升煮取二升半分服之良
又療大熱心腹滿脹方
　　石膏(半斤/碎)黄芩　麻黄　芍藥(各二/兩)大青　續斷
　　(各三/兩)
　右六味切以水八升煮取四升去滓分服之
又療心腹痛不解若通身顫寒者榮衛不通人參湯方
　　麻黄(三兩/去節)人參　枳實(炙/)黄芩　甘草(炙/)茯苓(各/一)
　　(兩/)
　右六味切以水五升煮二升分服之
又療散發心痛腹脹兼冷熱相搏甘草湯方
　　甘草(炙/)枳實(炙/)白术　梔子(各二/兩)桔梗(三/兩)
　右五味切以水六升煮取三升分服之忌如常法
又療腹脹頭痛眼眶疼先有癖實不消或飲酒下食内
熱或時時心急痛方
　　甘草(炙/)黄芩　大黄(别/浸)　麥門冬(去/心)芒硝(各二/兩)梔
　　子(三十/枚)
　右六味切以水七升煮取三升分服之忌如常法
又療石發動上氣熱實不除心腹滿小便赤大便不利
痞逆衝胷口乾燥目赤痛方
　　大黄(一兩/别浸)黄芩(三/兩)黄連　甘草(炙/)芒硝　麥門冬
　　(去心各/二兩)
　右六味切以水五升煮取二升入大黄更煎三五沸
　去滓分再服之
　　石發熱目赤方一十一首
論曰凡人五藏盡有風而發有髙下動有深淺則腎風
發脚氣肝風目淚而暗肺風鼻鼽嚏而𠻳脾風肉緩而
重心風恍惚而忘若加於熱亦隨藏觀候即肝風脅滿
而怒喜静加之熱即目漠漠而暗若石氣兼之則赤而
益痛或生努肉及腫而爛速可隨輕重㵼之不然喪明
矣經曰肝王則目赤若兼石則冬慎勿食熱熱既不散
遂成伏氣遇春必發預宜法防之即非石藥之過豈不
惜哉黄帝曰形受味精受氣皆為飲食寒温呼吸之召
也諸藏倣此
療眼乆赤痛方
　　乾棗(相接長/一尺切)黄連(相接長/一尺擘)
　右二味以水一升煎三合綿裹夜卧㸃眼眥中以差
　為度忌如常法
又㵼肝湯不服石人亦主之方
　　大黄　黄連　石膏(各二/兩碎)甘草(炙/)黄芩　細辛
　　生薑　半夏(洗各/一兩)梔子(十四/枚擘)
　右九味切以水八升煮取三升分温服忌如常法
又療眼赤閉目不開煩悶熱胷中澹澹㵼肝湯方
　　前胡　大青　秦皮　乾薑　子芩　細辛(各三/兩)
　　決明子(三/枚)梔子仁(二/兩)石膏(八兩/碎)淡竹葉　車前葉
　　(各切/一升)
　右十一味切以水一斗煮取三升去滓分服或加朴
　硝三兩得利即差忌如常法
又療眼腫痛不開方
　　精猪肉薄切以貼眼上熱即易之一方用子肝又
　　以井花水浸更再用之取差
又療乆風目赤兼胎赤方
　　光明鹽(六/分)杏仁油(五合又云/半雞子)
　右二味以浄銅鑼一尺面者一枚内鹽油即取青栁
　枝如筯大者一握急束截令頭齊用研之三日候如
　稠墨即先剜地作一小坑置瓦于底又取熱艾一鵝
　子許於瓦上燒火即安前藥鑼覆坑上令烟熏之勿
　令火滅候火盡可收置於銅合子或垍合子中每夜
　用㸃目眥間便卧頻㸃之取差(通按前目病/胎赤用此方)
又主眼生赤脉息内磣痛不開者方
　　大棗(七枚/取肉)黄連(二兩碎/綿裹)淡竹葉(切五/合)
　右三味以水二升煮竹葉取一升澄清取八合内棗
　肉黄連煎取三合去滓以㸃眼眥中差止
又療目痒赤方
　　黄連(半兩/碎)丁香(二七/枚碎)黄蘗皮(半兩/切)青錢(七/文)蕤仁(三/七)
　　(枚/碎)
　右五味以水二升煮取一升去滓以綿纒杖子頭㸃
　之妙
扁鵲療令人目明髮不落方
　　取十月上巳日槐子去上皮不限多少於瓶中封
　　口三七日初服一枚再服至二枚十日十枚還從
　　一起甚騐
又療發熱心腹脹滿小便赤大便難逆衝胷中口燥目
赤痛方
　　黄芩　大黄(各二/兩)梔子(一/兩)豉(三/合)
　右四味切以水三升煮取一升二合去滓分服
又療目瞖方
　　乾藍(二/分)雄黄(二分/研)
　右二味相和以少許㸃上三五度即便差
　　石發痰結大小腹留壅老小虚羸方六首
論曰夫老小尫羸為和氣不足寒氣獨積於地炎氣獨
散於天天地不交故體成否體成否則肌肉不潤腠理
不通胷膈氣急腸胃招滿為隂氣衝陽陽不接也或膀
胱堅積支足沉痾為陽氣不能下營隂氣獨盛也致大
腸留擁湯藥不下或水榖不消更加短氣若不利闗格
寔不得其死也
療羸劣老弱體性少熱因服石散而寒氣盛藥伏胷膈
冷熱不調煩悶短氣欲死者藥既不行又不能大便作
害於人急宜吐之方
　　甘草(四兩/生用)
　右一味切以水五升煮取折半去滓令頓服之當大
　吐藥亦與病俱去便愈矣夫散家患心腹痛服諸藥
　不差者服此甘草湯諸膈即通大便亦利甚騐
又療甚虛弱去熱益氣力方
　　竹葉(切一/升)大棗(二十/枚擘)黄芪(四/兩)芍藥(三/兩)甘草(炙/)人參
　　　乾地黄　升麻　生薑(各二/兩)桂心　黄芩　茯
　　苓(各一/兩)
　右十二味切以水一斗五升煮竹葉取一斗去竹葉
　入諸藥煎取三升分温服之忌如常法
又療散發後虚熱羸乏或脚疼腰痛本是虚勞人并挾
風宜腎瀝湯方
　　羊腎(一具去/脂膜切)五味子(三/兩)當歸　甘草(炙/)芎藭　逺
　　志(去/心)芍藥　麥門冬(去/心)茯苓(各一/兩)乾地黄　生薑
　　(各四/兩切)黄芩　桂心(各一/兩)大棗(二十/枚擘)
　右十四味切以水一斗煮腎取八升内諸藥煎取三
　升半去滓分服忌如常法
又療性熱虚羸補益方
　　生地黄(二石細切/蒸之極熟)
　右一味以好酒一升灑之暴乾𢷬衆併手丸之每食
　前含一丸如胡桃大咽令盡日三五度甚妙
又療人身體黄瘦不能食及服藥腰背拘急痛眠卧䧟
牀沈重不能起行宜秋夏中服之方
　　半夏(洗/)茵蔯(各四/兩)生薑　茯苓(各三/兩)黄芩　土𤓰
　　根　梔子(各二/兩)大黄(一兩/别浸)
　右八味切以水八升煮取三升去滓分温服
耆婆湯療人風勞虚損補髓令人健方
　　麻油(一/升)牛酥(一/斤)葱白(一/握)胡麻仁(一升/研)豉(二升以水/二升漬一)
　　(枚取/汁)蜜(一/升)上酒(二/升)
　右七味先於鍋中入油煎令沸著葱白令色黄下酥
　蜜豉汁麻仁沸下酒成煎收不津器中盛之日服一
　匙兩匙或和酒服亦妙冷即加生薑一斤取汁乾薑
　末亦可用之
　　石發大小便澀不通兼小便淋方一十六首
論曰夫言大小便澀者皆繇大腸虚受邪氣所致也且
府有髙下而肺府係在天上中接土府名之大腸為傳
導之府也有風氣熱結即大便乾澀而不通順或發癰
腫口鼻乾燥或腎府有虚則心肺俱熱使小便赤而澀
也或腎氣虚熱膀胱不足加之以渴飲即小便淋澀皆
繇藏虚不能主其府也且形能受味氣能致精氣散則
精虚味益則體實體實之人筋骨有餘因勞精氣精氣
既衰即招其病故石氣流入膀胱作其淋疾則非正石
氣而行此肺遭熱盛傳之於腎腎為精竭純隂自孤石
氣懼隂不入便投其膀胱膀胱受邪遂成淋也淋狀合
澀數赤熱而痛何以知之澀至故知肺傳於子也數至
為子被母逼水急奔下也熱赤至為心與石氣相傳也
痛至為本藏自虚客氣衝擊也所以服石藥者藉其少
滋味而助精氣即神門之固病邪不能入也何以知因
石虚竭虚竭之人其隂好怒而交接難畢其病名强中
或不交接其精自流也或為消利為作消渴皆由少服
諸石用之傷勞也夫遇兹候等可救其病失時不療便
至夭枉不可全服補虚之藥恐變諸疹常以不虚不實
於大腸不寒不燥於腠理能調神氣有何患乎
療小便淋澀少腹痛方
　　大黄　芍藥　茯苓(各一/兩)麻仁(四兩/研)
　右四味切以水五升煮取二升去滓分服之良
又方
　　桑螵蛸(二十/枚熬)黄芩(一/兩)
　右二味切以水一升煮取四合頓服之
又療熱淋澀痛方
　　車前草　葵根(各切/一升)通草(三/兩)芒硝(八/分)
　右四味切以水五升煮取二升去滓入芒硝分服之
又療血淋不絶方
　　雞蘓　竹葉(各一/握)葵子(末/)石膏(各八/分碎)蜀椒(末四/分)
　右五味切以水二升煮取九合後下葵末服之
又療初患淋方
　　滑石(五/兩)通草(二/兩)石韋(拭去/毛)瞿麥(各三/兩)芒硝(二兩湯/熱下)
　　冬葵子(二/升)
　右六味切以水九升煮取三升分服之忌諸熱物
又療淋積年醫不能愈或十日五日一度發即可時或
頻發不定方
　　冬葵子　滑石(各八/分)茯苓　芍藥　子芩　蒲黄
　　　芒硝(各六/分)石韋(去/毛)瞿麥(各五/分)陳橘皮(四/分)
　右十味𢷬散空腹煮後飲子和服一方寸匕加至二
　匕以小便通利為度忌如常法
下散飲子方
　　桑白皮(六/分)白茅根(十/分)通草(八/分)甘草(四分/炙)滑石(十/分)
　右五味𢷬散煎湯服前散
又卒患淋方
　　取船底青苔如雞子大以水一升煮服之
又主熱淋方
　　白茅根(四斤/切)
　右一味以水一斗半煮取五升適寒温飲之差止
又石淋狀如碎沙石下者方
　　車前子(二斤以/絹囊盛)
　右一味以水八升煮取三升經宿空腹服之即石下
又療煩熱身體微腫不能食飲小便不利方
　　茯苓(三/兩)甘草(炙/)栝樓根　人參　黄芩　桂心
　　白术(各一/兩)枳實(二兩/炙)
　右八味切以水六升煮取三升去滓每服三合盡即
　　差甚妙
又療氣上不得食嘔逆大小便澀氣滿煩悶折熱下氣
方
　　前胡　黄芩(各三/兩)梔子　大黄(各一/兩)甘草(炙/)茯苓
　　　生薑(各二/兩)杏仁(四十枚去/尖皮碎)
　右八味切以水八升煮取三升分服之忌如常法
又療熱小便數少如淋葵子湯方
　　冬葵子(一/升)
　右一味以水三升煮取一升半分服之忌如常法
又若大小便塞不通或淋瀝尿血隂中疼痛此是熱氣
所致先以冷物熨之小腹又以熱物熨更互冷熱若小
便數亦是取冷所致即暖將息也
療發熱體氣昬昬不痛不痒小便赤澀方
　　生芽根五大斤浄洗擇𢷬絞取汁服之差
又若發熱口乾小便澀方
　　取甘蔗去皮盡足喫之咽汁若口痛𢷬取汁服之
又方
　　取萎蕤五兩煮汁飲之差
　　石發後變霍亂及轉筋方一十六首
論曰服石之人體常多熱熱即引飲饑復加飡水榖既
傷胃府失度土既衰損木必來乘故曰肝入胃即泄或
單下而不吐是肝乘之盛也木既尅土尅過必宣二氣
俱虚而肝必怒陽氣既乏則發轉筋變吐加腎肝之病
也宜速止之仍温足而兼復調以五味其病必痊矣
療石發霍亂絞痛不可忍方
　　茱萸(一/升)
　右一味以酒三升煮取一升强服之得下差
又療霍亂吐多者必轉筋不渴即臍上築者腎氣動先
療其築理中湯方
　　人參　桂心　甘草(炙各/三兩)乾薑(二/兩)
　右四味切以水八升煮取三升分服又加白术三兩
又療霍亂轉筋入腹方
　　取雞屎白乾者一方寸匕以水和頓服之
又療轉筋入腹痛方
　　灸脚心下當拇指上七壯
又方
　　灸足大拇指下約中一壯
又乾嘔方
　　灸手腕後中指兩筋間左右各七壯名間使
又若吐止而下痢不止方
　　灸臍下一跌約上二七壯
又嘔不息者方
　　薤白(一/握)
　右一味切以水一升煮取六合頓服之
又吐痢不止轉筋入腹欲死方
　　生薑(三兩/切)
　右一味以酒一升半煮三沸頓服之良
又方
　　藿香(一/把)
　右一味以水四升煮取一升服之差艾亦佳
又療轉筋不吐不下氣息急方
　　木𤓰(一/枚)
　右一味切以水二升煮取一升服之差
又方
　　髙良薑(五兩/搥碎)
　右一味以酒二升煮取一升服亦主腹痛
又方
　　桑葉(切二/升)
　右一味以水三升煮取一升三合去滓服之
又療腹滿痛不可忍方
　　取鹽一合熬以水二升煮取一升頓服即得吐止
　　若吐痢止心中煩悶及渴不止取竹瀝一升分服
　　即止不止心中復似冷取茱萸一兩於鐺中炒𢷬
　　末以水二升煮取一升著少鹽澄清服之取差
又療霍亂吐痢不止方
　　粟米(任多/少研)
　右一味以水攪如乳服之即差
又療脚轉筋方
　　灸兩大拇指𤓰甲後連肉處當中尖三壯
　　石發後變下痢及諸雜痢方一十二首
論曰凡石性剛烈氣多炎上理之傷温即火轉為熾内
煎脾肺脾肺苦熱遂成其渴飲水過量即溲腸胃胃得
水則吐腸得水即金寒藏雖寒火炎不滅水漸流下而
為行潦遂變擁腸胃虚冷水榖不消在陽益氣不飡在
隂腸鳴而泄乆將不差有成痢者經言嘔噦發下焦之
間其斯之謂歟療下痢乾嘔服香豉多服之佳如不損
更發宜服此方
　　香豉(二/升)乾薑(三/兩)甘草(二兩/炙)葱白(切一/升)
　右四味切以水五升煮取二升去滓温分服之甚良
又方
　　乾薑(五/兩)
　右一味切以水二升煮取一升去滓頓服之
又療白赤痢兼熱悶方
　　梔子仁(十四/枚)薤白(一握/切)
　右二味以水三升煮取一升二合去滓分服之良
又療白痢方
　　黄連(一兩碎/綿褁)白蜜(一/合)
　右二味以童子小便二升漬一宿煮取一升去滓入
　蜜分服之
又方
　　黄連(一兩/碎)薤白(切一/升)烏梅(一/握)
　右三味以水二升煮取一升分温服之
又療解散已經快利熱尚不退兼痢不斷黄連湯方
　　黄連(一兩/碎)白梁米(二/合)
　右二味以水五升煮取二升分服之
又療癰腫熱盛取冷過多寒中下痢食完出方
　　甘草(炙/)乾薑　附子(炮各/六兩)蜀椒(二百三/十枚汗)
　右四味切以水六升煮取三升分服之忌如常法
又療天行兼有客熱下血痢止血破棺起死黄連湯方
　　黄連(四/兩)黄蘗(三/兩)梔子仁(十五/顆)阿膠(一兩/炙)乾薑　枳
　　實(炙/)芍藥(各二/兩)
　右七味切以水六升煮取三升分服之忌如常法
又療解散除熱止痢黄連湯方
　　甘草(炙/)升麻(各一/兩)黄連(三/兩)豉(五/合)梔子仁(十四/枚)
　右五味切以水三升煮取一升分温服之
又解散因痢宜服甘草湯方
　　甘草(炙/)人參　黄連(各一/兩)梔子仁(二十/一枚)
　右四味切以水五升煮取二升分服之
又療熱毒赤白痢方
　　羊肝(去膜切以水洗二十遍血/盡以粟米飯拌作麵餅)
　右一味以水煮熟漉著漿水中淘之乾漉以美蒜虀
　候極饑食之不過三兩頓即差
又療水榖痢方
　　取鯽魚無問多少治如食法以新布乾拭斷血脉
　　切作鱠以蒜虀食之取足候至夜要以白粥量事
　　喫之即得差忌如常法
　　石發兩脚卒冷兩脅腋卒熱并口噤方三首
論曰經言脉有隂蹻陽蹻有隂搏陽搏此在三隂位也
脉足大隂脾脉也脾為中州含藏陽氣壓本脉者矣若
人之和平則脾能行陽氣暖其三隂三隂暖則足能舒
適若脾虚不能含藏則地氣漸泄陽上騰則三隂堅塞
足便冷也或有踵緩急不仁者則加之以腎肝之氣不
足使少隂厥隂之闕也所以足無載運之功而不能蹻
㨗其力是隂摶其陽此由藏虚所生陽氣傷狂而隂不
能獨理有因發熱口噤及腋下熱不可近者即三陽傷
盛之所致也况服石増熱飡􁀙失度在隂為疹可外温
其足内置陽氣於三隂則愈也在陽為疹可微冷於外
又以寒藥散其内熱其痾豈能逃乎
療兩脚卒冷方
　　以醋漿温置盆中以浸脚即差
又療口噤氣上欲絶方
　　蔓菁子(二/升)茯苓(三/兩)蓼藍子　人參　薺苨　甘草
　　(炙/)黄芩　白术(各一/兩)
　右八味切以水二斗煮蔓菁子取八升去滓内餘藥
　煮分服若口噤以物嚾之即差
又療兩腋熱不得相近方
　　滑石(一/斤)寒水石(三/斤)芒硝(一/斤)
　右三味𢷬散取絹一尺分作袋盛散藥結口更互於
　腋下夾之勿住取凉冷止
　　石發若熱解折下石方四首
論曰五形之人其性各别則土形之人骨聳氣清水形
之人體薄氣長木形之人筋骨麤聲圎而長火形之人
性急氣尖而散其有固疾者則先服草藥病愈後始服
石必速應也凡土火二形人性躁氣髙而肥盛多火氣
若更服石益之於炎物盛必衰自焚之名也若覺禍發
速宜下之只如固疾之人服石者病氣乆强石熱尚薄
不能破其病但増其熱亦能損人若熱不濟者亦可速
下自餘形人服之者如有發動但以石投之自然而差
不可見小熱即求大冷為山九仭終虧一籄醫者意也
詳而行之(臣億等按論中五形/少金别無本校今闕)
蜂房飲解石餘方
　　露蜂房(三/兩)
　右一味以水三升煮取一升去滓頓服不定三五日
　更服如熱悶服後方(千金翼療石發熱困苦宜下石/方露蜂房一升切以水二升煮)
　(取一升一服五六合日三服石/從小便下如細沙盡停無所忌)
又下石方
　　葛根　紫草(各八/兩)犀牛角(十二/兩屑)露蜂房(十兩/炙)芒硝
　　　大黄(各二/兩)薺苨　人參(各七/兩)𤣥參　甘草(炙/)銀
　　屑(細研各/四兩)猪脂(十二兩/臘月者)
　右十二味以無灰酒漬經十日其猪脂用酒一升煎
　取脂三兩取銀屑和研内藥中每日空腹服之一匙
　前合藥未得本法元本如此可求别定本細而勘之
　(千金翼方中更有升麻萎蕤各七兩黄芩八兩梔子/十四枚計十六味以無灰酒八升漬經十日猪脂用)
　(酒一升煎錬取三兩與銀屑和研内藥中每日/空腹服之量力多少忌熱麵炙肉海藻蒜等)
又療散發不可堪忍欲下之方
　　肥猪肉(五/斤)葱白　薤白(各半/斤)
　右三味並𢷬研合器中蒸之令熟早朝噉之盡為度
又療雖服乳石等而常患冷此由不先服㵼湯而服石
等以其病藥各在一處丹石不行則病所以依舊患冷
宜依此法㵼之冷自差石勢行方
　　人參　茯苓　乾地黄　當歸　桔梗　甘草(炙/)
　　芍藥(各二/兩)大黄(四/兩)
　右八味切以水三升煮取一升二合去滓分服之
　　服石後將息飲食所宜法二首
論曰服石所宜飲食時宜以自調護隨所取適若一一
依方慎之則動成滯礙能依此法庻得通濟方
　　取少脂猪肉一月二服百沸餺飥任性無妨新熟
　　白酒少飲亦好及白羊頭蹄并猪肉作薑豉任作
　　食之壓石肥肉黎柿等甚佳
凡欲喫熱羊肉餺飥宜先食三五匙冷飯後喫之即不
畏熱喫訖乃速以飯壓之行步適散乃可不慮致損生
菜亦然芸臺胡荽等亦不宜多食服石人有性好麵嗜
醋不能禁慎者宜食淡糠醋百沸紫餺飥及水漠餅即
不慮熱冷韭羹亦大補時時宜食之諸飲食品類既多
不可一一但言不得服所不宜者服石人亦不宜多飲酒
飲酒多則失食味失食味則不多食不多食則令人虚
熱虚熱則令石數發惡寒寡沉又損石力為酒能壓石
故也多飲則損石勢亦令人風虚脚弱此繇飲酒致之
耳若能飲食者大佳甚妙其方藥如右服石特忌熱麵
陳臭哀孝哭泣憂恚大醋生蒜虀芥醬雞犬肉老牛肉
鮑魚肉鮓衡熱忍饑冷酒有灰酒蕎麥小豆胡麻餺飥
枸把羮倉米臭魚脯勿承饑虚熱沐浴夏月不宜喫猪
肉冷水恐致滑痢不止傷冷飲食不消或成霍亂特宜
消息慎之
　　紫餺飥并食飲將慎法三首
千金紫餺飥方
　　烏豆(任多少煮/取濃汁)
　右一味以和麵稍鹽和之依常法作餺飥以此豆汁
　中熟煮可三二十沸溢添冷烏豆汁以猪羊肉為臛
　亦精好或以山芋粉尤妙
又宜食麵餅方
　　取麵溲如家常作餅法細切如小豆許以麵於簸
　　箕中拌令圎煮之令極熟承熱任以諸肉作臛食
　　之大凉補腰脚又夏月冒熱逺行早食晩失饑石
　　氣發動作大麥餅將行在路食之亦壓得石氣
凡患瘡腫無問大小或如黍米即湏加意專精療之或
以冷水淋或鹽湯洗以指擿破即以指甲細細搯傍邊
亦以藥塗之或以蒼耳湯浸洗之或以冷石熨之即差
夫服石將慎至難若不能將息特宜勿服非但服之若
瘦熱更増他疾性行躁暴唯多勿恚飲食日減形體日
消妻子不能供承卑下何其能濟此皆由將慎失度致
使然也人之無檢慎勿輕服至於背坼腦裂藥物無及
也婦人則發乳體腫帷簿不修特宜審慎自量其力將
息尤佳
　　服石後防慎貯備雜藥等一首
凡服石人當宜收貯藥等
　　人參　朴硝　苦竹瀝　大黄　梔子　大麥麵
　　　好䜴　薺苨　黄連　升麻　石膏　荆瀝
　　葛根并粉　猪膏　酥　蜜　紫蘓子　白鴨屎
　　　梗米　前胡　冬葵子　生薑　冬𤓰　大豆
　　　車前　地榆　五加皮　大小麥奴　天門冬
　　　葱白　萎蕤　麥門冬　生地黄　蘆根　紅
　　雪　紫雪　黄芩　露蜂房
　
　
　
　
　
　
　
　
　外臺秘要方卷三十八
欽定四庫全書
　外臺秘要方卷三十九
　　　　　　　　　　　　　　唐　王燾　撰
　　明堂序
夫明堂者黄帝之正經聖人之遺教所注孔穴靡不指的又
皇甫士安晉朝高秀洞明醫術撰次甲乙並取三部為定如
此則明堂甲乙是醫人之秘寳後之學者宜遵用之不可苟
従異説致乖正理又手足十二經亦皆有俞手足者隂陽之
交會血氣之流通外牽肢節内連藏腑是以原明堂之經非
自古之神解孰能與於此哉故立經以言疾之所繇圖形以
表孔穴之名處比来有經而無圗則不能明脈俞之會合有
圖而無經則不能論百疾之要也繇是觀之書之與圖不可
無也又人形不同長短異狀圖象參差差之毫釐則孔穴乖
處不可不詳也今依凖甲乙正經人長七尺五寸之身(千/金)
(方云七尺/六寸四分)今半之以為圖人長三尺七寸五分(千金方云/三尺八寸)
(二/分)其孔穴相去亦半之五分為寸其尺用古尺其十二經
脉皆以五色作之奇經八脉並以綠色標記諸家並以
三人為圖今因十二經而畫圖人十二身也經脉隂陽
各隨其類故湯藥攻其内以灸攻其外則病無所逃知
火艾之功過半於湯藥矣其針法古来以為深奥今人
卒不可解經云針能殺生人不能起死人若欲錄之恐
傷性命今並不錄針經唯取灸法其穴墨㸃者禁之不
宜灸朱㸃者灸病為良具注於明堂圖人並可覽之黄
帝素問擿孔穴原經脉窮萬病之所始九卷甲乙及千
金方甄權楊操等諸家灸法雖未能逺窮其理且列流
注及傍通終疾病之狀爾
　　論邪入皮毛經絡風冷熱灸法
素問岐伯曰夫邪之客於形必先入於皮毛留而不去
入於孫絡又留而不去入於經脉内連五藏散於腸胃
隂陽俱感五藏乃傷此邪之従皮毛而入於五藏之次
也如此則療其經今邪客於皮毛入於孫絡留而不去
閉塞不通不得入於經溢於大絡而生奇病焉(出第二/卷中)
夫五藏六腑精靈之氣順脈而出附經而入終而復始
如環無端若越其數者則傷脈而損經變為異病也
岐伯曰凡欲療風則用火灸風性浮輕色或赤或白痒
多者風熱也寒性沈重色或青或黑痛多者寒也濕性
萎潤色黄鮮瘀痺多者濕也此三種本同而末異也風
為百病之長邪賊之根一切衆病悉因風而起也欲灸
風者宜従少以至多也灸寒者宜従多以至少也至多
者従三壯五壯七壯又従三十五十七十壯名曰従少
至多也灸寒濕者宜従多以至少也従七十五十三十
又従七百五百三百名曰従多以至少也灸風者不得
一頓滿一百若不灸者亦可以蒸藥熨之灸寒濕者不
得一頓滿千若不灸亦可蒸藥熏之風性浮輕則易散
故従少而至多也寒性沈重則難消故従多而至少也
　　論疾手足腹背灸之多少及補瀉八木火法
楊操音義云凡手足内脈皆是五藏之氣所應也手足
外脈皆是六腑之氣所應也四肢者身之支幹也其氣
係於五藏六腑出入其灸疾不得過頓多也宜依經數
也若頓多血脈絶於火下而火氣不得行隨脈逺去也
故云三壯五壯七壯者經曰乃更添灸以差為度其手
足外皆是陽脈也不得過於二壯腹中者水榖之所盛
風寒之所結灸之務欲多也脊者身之梁太陽之所合
隂陽動作冷氣成疾背又重厚灸之宜多經脈出入往
来之處故灸能引火氣凡灸皆有補瀉補者無吹其火
須炷自滅瀉者疾吹其火傳其艾須其火至滅也其艾
炷根下廣三分長三分若減此不覆孔穴不中經脈火
氣不行亦不能除病也
凡灸忌用松栢桑棗竹柿楓榆八木以用灸人害人肌
肉筋脈骨髓可用陽燧火珠映日取火若隂無火鑽槐
木以菊莖延火亦可䃈石以艾蒸之取火用灸大良又
無此宜以香油布纒及艾莖别引取火則去疾不傷人
筋骨皆欲得觸傷其痛根瘡若不攘則病不除也甲乙
丙卷云灸則不發者灸故履底令熱好熨之三日即發
也得發則病愈矣
　　不宜灸禁穴及老少加减法
甲乙經
頭維　下闗　承光　腦户　氣衝　脊中　伏兎
乳中　地五會　風府　泉腑　瘖門　天府　經渠
白環輸　鳩尾　迎香　石門(女子/)　絲竹空　承泣
耳門　人迎　瘈脈　少商　尺澤　隂市　陽闗(甲乙/經)
少海　小海　睛明　闗衝
　　右三十二穴並忌不宜灸(千金甄權楊操/同出第三卷中)
凡灸有生熟候人盛衰及老少也衰老者少灸盛壯肥
實者多灸
凡孔穴皆逐人形大小取手中指頭第一節為寸男左
女右又一云三寸者盡一中指也
凡人年三十以上若不灸三里令人氣上眼闇所以三
里下氣也(出第三十/七卷中)
黄帝問曰凡灸大風大雨大隂大寒灸否既不得灸有
何損益岐伯荅曰大風灸者隂陽交錯大雨灸者諸經
絡脈不行大隂灸者令人氣逆大寒灸者血脈蓄滯此
等日灸乃更動其病令人短壽大風者所謂一復時不
可加火艾大寒者所謂盛冬凌辰也大雨者但雨日即
不得雖然有卒得又逢大雨此止可灸之大隂者謂諸
雲霧恝合
凡人初患卒得終是難下手經云當其盛也慎勿衰傷
即是初得重病之狀候
　　年神傍通法
論曰此等諸法並散在諸部不可尋究故集之一處造
次易知所以省披討也
　　孔穴主對法
論曰凡云孔穴主對者穴名在上病狀在下或一病有
數穴或數病共一穴皆臨時斟酌作法用之其有須灸
者即灸之不宜灸者經穴了注其名並為良法但恨下
里間知者鮮爾所以學者深須解之皆須玅解知灸知
藥固是良醫
　(通按/)　(此欵出千金本文言針言灸言藥合治方為良/法今刪去針單言灸藥遂覺文理欠順又云經)
　　　　(穴注了其灸似誤/或是了注其名)
　　臍　心　肘　咽　口　頭　脊　膝　足
　年一　二　三　四　五　六　七　八　九
　　十　(十/一)　(十/二)　(十/三)　(十/四)　(十/五)　(十/六)　(十/七)　(十以上人神所在/八傍㸔他皆倣此)
　　(十/九)　(二/十)　(二/一)　(二/二)　(二/三)　(二/四)　(二/五)　(二/六)　(二/七)
　　(二/八)　(二/九)　(三/十)　(三/一)　(三/二)　(三/三)　(三/四)　(三/五)　(三/六)
　　(三/七)　(三/八)　(三/九)　(四/十)　(四/一)　(四/二)　(四/三)　(四/四)　(四/五)
　　(四/六)　(四/七)　(四/八)　(四/九)　(五/十)　(五/一)　(五/二)　(五/三)　(五/四)
　　(五/五)　(五/六)　(五/七)　(五/八)　(五/九)　(六/十)　(六/一)　(六/二)　(六/三)
　　(六/四)　(六/五)　(六/六)　(六/七)　(六/八)　(六/九)　(七/十)　(七/一)　(七/二)
　　(七/三)　(七/四)　(七/五)　(七/六)　(七/七)　(七/八)　(七/九)　(八/十)　(八/一)
　　(八/二)　(八/三)　(八/四)　(八/五)　(八/六)　(八/七)　(八/八)　(八/九)　(九/十)
　　右件九部人神歲移一部周而復始不可灸㓙
心　喉　頭　肩　背　腰　腹　項　足　膝　隂　股
年一二　三　四　五　六　七　八　九　十　十一　十二
(十/三)　(十/四)　(十/五)　(十/六)　(十/七)　(十/八)　(十/九)　(二/十)　(二/一)　(二/二)　(二/三)　(二/四)
(二/五)　(二/六)　(二/七)　(二/八)　(二/九)　(三/十)　(三/一)　(三/二)　(三/三)　(三/四)　(三/五)　(三/六)
(三/七)　(三/八)　(三/九)　(四/十)　(四/一)　(四/二)　(四/三)　(四/四)　(四/五)　(四/六)　(四/七)　(四/八)
(四/九)　(五/十)　(五/一)　(五/二)　(五/三)　(五/四)　(五/五)　(五/六)　(五/七)　(五/八)　(五/九)　(六/十)
(六/一)　(六/二)　(六/三)　(六/四)　(六/五)　(六/六)　(六/七)　(六/八)　(六/九)　(七/十)　(七/一)　(七/二)
(七/三)　(七/四)　(七/五)　(七/六)　(七/七)　(七/八)　(七/九)　(八/十)　(八/一)　(八/二)　(八/三)　(八/四)
(八/五)　(八/六)　(八/七)　(八/八)　(八/九)　(九/十)　(九/一)　(九/二)　(九/三)　(九/四)　(九/五)　(九/六)
　　右件十二部人神所在並不可灸及損傷慎之
　推月忌日忌傍通法
月忌法
　　　　　　正二三四五六七八九十十一十二
　　血忌　　丑未寅申卯酉辰戌己亥午子　㓙
　　月厭　　戌酉申未午巳辰卯寅丑子亥　㓙
　　四激　　戌戌戌丑丑丑辰辰辰未未未　㓙
　　月殺　　丑戌未辰丑戌未辰丑戌未辰　㐫
　　月刑　　巳子辰申午丑寅酉未亥卯戌　㓙
　　六害　　巳辰卯寅丑子亥戌酉申未午　㓙
　　天醫　　卯寅丑子亥戌酉申未巳午辰　吉
　　右于天醫上取師療病吉餘不得灸及取師㓙
日忌法
　　一日(在足/大指)　　　　　　二日(外踝/)
　　三日(股内及/脚腨)　　　　　四日(腰及/髀)
　　五日(口齒舌根咽/懸􁛖及足指)　　　六日(手小指少/陽及臍下)
　　七日(内踝/)　　　　　　八日(足腕一/云在脚)
　　九日(尻及龜尾/手陽明)　　　　十日(腰眼及/足拇指)
　　十一(鼻柱/及眉)　　　　　　十二(靣髮/際)
　　十三(牙齒/)　　　　　　十四(胃脘咽喉/足陽明)
　　十五(遍身/)　　　　　　十六(胸乳/)
　　十七(氣衝/及脇)　　　　　　十八(腹内/)
　　十九(足趺足/下及項)　　　　　二十(膝以下一/云踝及膊)
　　二一(唇舌足/小指)　　　　　二二(伏兎外踝一/云胸臆中)
　　二三(肝俞足/趺兩腋)　　　　　二四(手陽明兩/脇及小腸)
　　二五(足陽明心腹/一云膝足)　　　二六(手足/胸)
　　二七(膝内踝一云肩膊膈/下及兩足並隂囊中)二八(隂中及/耳頰)
　　二九(膝頭顳顬/兩手足)　　　　三十(足趺上及頰膝頭又云身/闗元下至足心又云遍)
　　右件人神所在上件日並不宜灸
十干人神所在法
　　甲日(在頭/)　乙日(在頂/)　丙日(在肩/臂)　丁日(胸脇/)
　　戊日(在腹及/頷頸)巳日(在背/)　庚日(在膝及/髀腰)辛日(在脾及/心肺)
　　壬日(在腎/及手)　癸日(在足/)
十二支人神所在法
子日(在目孫氏/云在肩口)　丑日(在耳/及腰)　　　寅日(在胸靣孫/云在口)
卯日(在脾孫/云在鼻)　　辰日(在腰/)　　　巳日(在頭目孫/云在手)
午日(在心/腹)　　　未日(在兩足心/孫云在足)　申日(在肩額孫/云在頭腰)
酉日(在腰孫/云在背)　　戌日(在咽喉孫云/在頭一作項)亥日(在臂頸又云在/膝孫云在項)
十二時人神所在法
　　子時(在踝/)　丑時(在頭/)　　　寅時(在耳孫/云在目)
　　卯時(在靣孫/云在目)　辰時(在項孫/云在口)　巳時(在乳一/云肩)
　　午時(在胸/脇)　　未時(在腹/)　　申時(在心/)
　　酉時(在膝孫云/在背脾)戌時(在腰孫云/在隂左右)亥時(在股/)
十二祗人神所在法
　　建日(不治足一作/頭禁晡時)　　　除日(不治眼一作/膝禁日入)
　　滿日(不治腹/禁黄昏)　　　　　平日(不治腰背/禁人定)
　　定日(不治心/禁夜半)　　　　　執日(不治手/禁鷄鳴)
　　破日(不治口/禁平旦)　　　　　危日(不治鼻/禁日出)
　　成日(不治唇/禁食時)　　　　　收日(不治頭一作/足禁食時)
　　開日(不治耳/禁日中)　　　　　閉日(不治目/禁日斜)
又法
　　甲乙日(忌寅時不灸頭/)　丙丁日(忌辰時不灸耳/)
　　戊巳日(忌午時不灸髮鬢/一云不灸膝臏)壬癸日(忌酉時不灸足/)
又方
　毎月六日十五日十八日二十四日小盡日
　　甲辰　庚寅　乙卯　丙辰　辛巳　五辰　五酉
　　五未　八節日前後各一日
　若遇以上日並㓙不宜灸之
又法
　　正月丑　二月戌　三月未　四月辰　五月丑
　　六月戌　七月未　八月辰　九月丑　十月戌
　　十一月未　　　　十二月辰
又法
　　男忌　壬辰　甲辰　己巳　丙午　丁未
　　女忌　甲寅　乙卯　乙酉　乙巳　丁巳
又法
　男忌　除日　女忌　破日
又法
　男忌　戌日　女忌　辰日　孫氏方忌巳日
又法
　　丙子日天子會　壬子日百王會　甲子日太子會
　　丁巳日三公會　丙辰日諸侯會　辛卯日大夫會
　　癸卯日人臣會　乙亥日以上都會
又法
　　　木命人　行年在木不宜鍼及服青藥
　　　火命人　行年在火不宜汗及服赤藥
　　　土命人　行年在土不宜吐及服黄藥
　　　金命人　行年在金不宜灸及服白藥
　　　水命人　行年在水不宜下利及服黑藥
　凡不知此法下藥若遇命厄會深者下手即死
又法
　　立春　春分　脾　立夏　夏至　肺　立秋
　　秋分　肝　立冬　冬至　心　四季十八日
　　腎
又法
　　春左脇　秋右脇　夏在臍　冬在腰
　以上人神並不宜灸之傷神殺人
　　五藏六腑變化流注出入傍通(宜傍㸔従腎藏至/天井三焦出入止)
凡五藏六腑變化無窮散在諸經其事隠没難得具知
今纂集相附以為傍通令學者少留意推尋則造次可見
論曰假令肝心脾肺腎為藏則膽小腸胃大腸膀胱為
腑足少隂為腎經足太陽為膀胱經下至五藏五菓五
菜皆爾觸類長之他皆倣此(出千金方第二十九/卷中近附二十四條)
　　五藏
肝　　　心　　　脾　　　肺　　　腎
　　六腑
膽　　　小腸　　胃　　　大腸　　膀胱
三焦
　　五藏經
足厥隂　手少隂　足太隂　手太隂　足少隂
　　六腑經
足少陽　手太陽　足陽明　手陽明　足太陽
手少陽
　　五行(各主一藏/)
木　　　火　　　土　　　金　　　水
　　五藏數(五行數配五藏/)
三(八/)　　二(七/)　　五(十/)　　四(九/)　　一(六/)
　　五行色(五藏所象/)
青　　　赤　　　黄　　　白　　　黑
　　五行相生
水　　　木　　　火　　　土　　　金
　　五行相尅
金　　　木　　　土　　　水　　　火
　　五藏胎月(不宜灸吐利/)
八月　　十一月　五月　　二月　　五月
　　五藏相月(不宜補養/)
冬三月(木/相)春三月(火/相)夏三月(土/相)季夏六月(金/相)秋三月(水/相)
　　五藏旺月(有疾可宣泄/)
春三月(木/旺)夏三月(火/旺)季夏(土旺/)秋三月(金/旺)冬三月(水/旺)
　　五藏廢月(宜補不宜㵼/)
夏三月(木/廢)季夏(火廢/)秋三月(土/廢)冬三月(金/廢)春三月(水/廢)
　　五藏囚月(宜補不宜㵼/)
季夏(木囚/)秋三月(火/囚)冬三月(土/囚)春三月(金/囚)夏三月(水/囚)
　　五藏死月(宜補/)
秋三月(木/死)冬三月(火/死)春三月(土/死)夏三月(金/死)季月(水死/)
　　五藏旺日(五藏主日不灸不服藥/)
甲乙　　丙丁　　戊巳　　庚辛　　壬癸
　　五藏旺時(不灸/)
寅至辰　巳至未　(辰戌丑未/)申至戌　亥至丑
　　五藏困日(宜補養/)
戊巳(土/也)　庚辛(金/也)　壬癸(水/也)　甲乙(木/也)　丙丁(火/也)
　　五藏困時(宜補養/)
食時(日扶/土也)晡時(日入/金也)人定(夜半/水也)平旦(日出/木也)禺中(日中/火也)
　　五藏忌日(忌此日得疾病/)
庚辛　　壬癸　　甲乙　　丙丁　　戊巳
　　五藏忌時(並忌此時得病/)
申至酉　亥至子　寅至卯　巳至午　辰戌丑未
　　五時
春　　　夏　　　季夏　　秋　　　冬
　　五音(象五行應五藏/)
角(六十四/絲)徵(五十四/絲)宫(八十一/絲)商(七十二/絲)羽(十八/絲)
　　五星(一星各象一藏/)
嵗(東方/)　熒惑(南方/)鎮(中央/)　太白(西方/)辰(北方/)
　　五常(各從五藏出/)
仁(肅/)　　禮(哲/)　　信(聖/)　　義(乂/)　　智(謀/)
　　五樂(外象五行内應五藏/)
琴　　　笙　　　鼓　　　磬　　　瑟
　　五兵
矛　　　劍　　　鎗　　　㦸　　　弩
　　五味(五藏所宜/)
酸　　　苦　　　甘　　　辛　　　醎
　　五宜(子來扶母/)
苦　　　甘　　　辛　　　醎　　　酸
　　五不宜
辛　　　醎　　　酸　　　苦　　　甘
　　五事(隨藏所感/)
貌(恭/)　　視(明/)　　思(睿/)　　言(從/)　　聽(聦/)
　　五咎
狂　　　豫　　　䝉　　　僭　　　急
　　六情(出五藏/)
好喜　怵慮(一作/惠好)　樂　威怒(一作/感怒)　惡哀(惡哀二字文不類/無本可較姑闕疑)
　　八性(各禀之性/)
慈(恚怒/)　愛　　　公私(怒/)　氣(正/)　　欲忌
　　生(各隨初生長/)
革　　　肉　　　髓　　　骨　　　腦
　　形(外應五行之形内法五藏之象/)
直　　　鋭　　　方　　　圓　　　曲
　　五養(各從五藏所養/)
筋　　　血(脈/)　　肉　　　皮毛(氣/)　骨(精/)
　　五液(各隨藏所生/)
泣(一方/淚)　汗　　　涎　　　涕　　　唾
　　七神(脾腎各二神故七神/)
魂　　　神　　　意(智/)　　魄　　　精(志/)
　　五竅
目(左目甲/右目乙)舌(榮於耳外為血内主/五音左耳丙右耳丁)唇(口為戊/舌為己)鼻(左孔庚/右孔辛)耳(左腎壬/右腎癸)
　　五聲(五藏若中風有此聲應/)
呼　　　言　　　歌　　　哭　　　呻噫
　　五響
諷詠　　肆　　　唱　　　歌　　　吟
　　五氣(有疾各隨其藏消息其法在調氣論/)
呵　　吹呼　　唏　　嘘　　呬(通按與肝嘘心呵脾呼肺呬/腎次  此不同未知孰是)
　　五惡(氣之惡/)
風　　　熱　　　濕　　　寒　　　燥
　　五惡(味之惡/)
辛　　　醎　　　酸　　　苦　　　甘
　　五有餘病(實則此疾見/)
怒　　　笑不止　脹滿噫　喘欬(上/氣)　脹洩欠
　　五不足病(虚則此疾見/)
悲　　　憂　　　少氣　　息痢　　厥
　　五積
肥氣　　伏梁　　痞氣　　息賁　賁豚
　　生疾(將息失度乃生此疾/)
奔氣　　憂恐　　食飲　　風寒　　強力
　　五傷
乆行(傷/筋)　乆視(傷/心)　乆坐(傷/肉)　乆卧(傷/皮)　乆立(傷/骨)
　　五氣(千金作五臭五藏各有此氣/)
臊(羶/)　　焦　　　香　　　腥　　　腐
　　五方神(象五藏/)
青龍　　朱雀　　黄龍　　白虎　　真武
　　五畜(各主本藏所宜/)
虎兎(千金/云雞)蛇馬(千金/云羊)龍牛(羊/犬)　猴雞　　鼠猪
　　五榖(養五藏/)
麻　　　麥　　　稷　　　黄黍(千金/云稻)大豆
　　五果(益五藏/)
李　　　杏　　　棗　　　桃　　　栗
　　五菜(充五藏/)
韭　　　薤　　　葵　　　葱　　　藿蓼
　　五木(宣助五藏/)
榆　　　栗　　　桂　　　桑　　　梧桐
　　五藏斤兩(五藏輕重數/)
四斤(四/兩)　十二　　二斤(二/兩)　三斤(三/兩)　一斤(一/)
　　六腑斤兩(六腑輕重數/)
(三兩/三銖)　　(二斤十/四兩)　(三斤十/四兩)　(二斤十/二兩)　(九兩/二銖)
　　六腑尺寸(六腑長短數/)
三寸三分　二丈四尺(廣二寸/四分)二尺六寸(一云大一/尺五寸)一丈二尺(廣六/寸)
九寸(一云廣/七寸)
　　六腑所受(六腑受盛數/)
三合(一云/一合)　二斗(四/升)　三斗(五/升)　一斗(二/升)　九升九合(一云九/升二合)
　　五藏官
尚書(一云將軍/又為郎官)帝王　　諫議大夫　上將軍(一云大/尚書)後宫列女
　　六腑官
將軍　　　决曹吏　(監倉吏/内澁吏)　監倉椽　水曹椽
　　五藏俞
九椎下兩傍五椎下兩傍十一椎下兩傍　三椎下兩傍
十四椎下兩傍(每傍各一/寸半是穴)
　　六腑俞
十椎下兩傍十八椎下兩傍十二椎下兩傍十六椎下兩傍
十九椎下兩傍　十三椎下兩傍(每傍各一寸/五分是穴)
　　五藏募
期門　　巨闕　　章門　　中府　　京門
　　六腑募
日月　　闗元　　太倉　　天樞　　中極
石門三焦
　　五藏脈
弦(長/)　　洪(盛/)　　緩(大/)　　浮(短/)　　沈(濡/)
　　五藏流注傍通
　　所出為井(木/)
大敦　　中衝　　隱白　　少商　　湧泉
　　(通按/)　(中衝心包絡穴少衝心經穴不云少衝而云/中衝者以心藏另為一條也)
　　所流為榮(火/)
行間　　勞官　　大都　　魚際　　然谷
　　所注為俞(土/)
太衝　　太陵　　太白　　太淵　　太谿
　　所行為經(金/)
中封　　間使　　商丘　　經渠　　復溜
　　所入為合(水/)
曲泉　　曲澤　　隂陵泉　尺澤　　隂谷
　　謹按銅入鍼經甲乙經九墟經並無五藏所過為
　　原穴惟千金外臺秘要集有之今列穴名于左
中郄(即中/都)内闗　　公孫　　列缺　　水原(即水泉/)
　　心之藏主出入
少衝(出井/金)少府(流滎/水)神門(注俞/木)通里(過/原)靈道(行經/火)少海(入合/土)
　　六腑流注傍通(六腑出入/)
　　所出為井(金/)
竅隂　　少澤　　厲兊　　商陽　　至隂
　　所流為榮(水/)
俠谿　　前谷　　内庭　　間谷(一云/二間)通谷
　　所注為俞(木/)
臨泣　　後谿　　䧟谷　　三間　　束骨
　　所過為原
丘墟　　腕骨　　衝陽　　合谷　　京骨
　　所行為經(火/)
陽輔　　陽谷　　解谿　　陽谿　　崑崙
　　所入為合(土/)
陽陵泉　小海　　三里　　曲池　　委中
　　三焦流注傍通(三焦出入/)
闗衝(出井/金)掖門(流滎/水)中渚(注俞/水)陽池(過原/)支溝(行經/火)
天井(入合/土)
　　十二身流注五藏六腑明堂
　　肺人肺者藏也(兩傍一十八穴穴通按中本經十一穴/兩傍共二十二  今移  府雲門二)
　　　(穴入脾經止共一十八穴又按中府雲門胸傍四/行脾經周榮穴上移肺穴入脾經論行不論經也)
甲乙經
肺出于少商少商者木也
　(在手大指端内側去爪甲如韭/葉手太隂脈所出也冬月宜灸)
流于魚際魚際者火也
　(在手大指本節後散脈中手太/隂脈所流也為榮夏月宜灸)
注于太淵太淵者土也
　(在掌後䧟者中手太隂脈/所注也為俞夏月宜灸)
行于經渠經渠者金也
　(在寸口䧟者中手太隂/脈所行也為經禁灸)
入于尺澤尺澤者水也
　(在肘中約紋上動脈手太隂/脈所入也為合秋月宜灸)
少商(通按聖濟總錄少商穴下云唐刺史成君綽忽顋頷/腫大喉中閉塞三日水粒不下鍼之立愈不宜灸)
　(在手大指端内側去爪甲如韭葉灸一壯主瘧寒熱/煩心善噦心滿汗出而寒唾沫唇乾引飲手腕攣指)
　(支痛肺脹上氣耳中生風咳喘痺臂痛嘔吐食飲不/下膨膨然病象瘧振慄鼓頷腹脹喉中鳴耳前痛甄)
　(權云在手大拇指甲外畔當角一韭葉白肉際宛/宛中是也此脈脾肺之候不宜灸忌生冷熱食)
魚際
　(在手大指本節後内側散脈中灸三壯主虚極洒洒/毛起惡風寒舌上黄身熱欬嗽喘痺走胸背不得息)
　(頭痛甚汗不出寒厥及熱煩心少氣不足以息隂濕/痒腹痛不下食飲肘攣支滿喉中焦乾渴痓上氣熱)
　(病振慄鼓頷腹滿隂痿欬引凡溺出虛也膈中虛食/飲嘔身熱汗不出數唾涎嘔吐血下肩背寒熱脱色)
　(目泣出皆虚也唾血時寒時熱厥心痛卧若徒居心/間痛動作痛益甚色不變者肺心痛也短氣心痺悲)
　(怒逆氣恐狂易/霍亂胃氣逆)
太淵
　(在手掌後䧟者中灸三壯主胸痺逆氣寒厥煩心善/唾噦噫胸滿噭呼胃氣上逆心痛欬逆煩悶不得卧)
　(胸中滿喘背痛肺脹滿彭彭臂厥肩膺胸滿痛目生/白翳眼眥赤筋掌中熱乍寒乍熱缺盤中相引痛數)
　(欠喘不得息臂内廉痛膈飲煩滿病温身熱五日以/上汗不出厥心痛卧若徒居心間痛動作痛益甚色)
　(不變者肺心痛也妬乳噫胃氣上逆心/痛唾血振寒嗌乾口僻肘中痛㾬瘧瘴)
經渠
　(在寸口䧟者中不可灸傷人神明主瘧寒熱胸背痛/胸中彭彭然甚則交兩手而瞀為暴痺喘逆喉痺掌)
　(中熱欬逆上氣喘息數欠/熱病汗不出心痛欲嘔)
列缺
　(手太隂絡去腕上一寸半灸五壯甄權云腕後臂側/三寸交义頭兩筋骨罅宛宛中是也主偏風口喎半)
　(身不隨腕勞灸三壯主瘧甚熱驚癎如有見者欬喘/掌中熱虗則肩背寒慄少氣不足以息寒厥交兩手)
　(如瞀為口沬出實則肩背熱痛汗出四肢腫身濕摇/時寒熱饑則煩飽則面色變口噤不開惡風泣出喉)
　(痺欬上氣數欠四肢厥逆善笑溺白熱病先手臂痛/身熱瘈瘲唇口聚鼻張咽下汗出如連珠小便白熱)
　(痛兩乳下三寸堅脇下/滿悸善忘口中沫出)
孔最
　(手太隂郄去腕上七寸灸五壯主熱病/汗不出此穴可灸五壯汗即出厥頭痛)
尺澤
　(在肘中約紋上動脈灸三壯甄權云在臂屈横紋中/兩筋骨罅䧟者宛宛中不宜灸主喉痺上氣舌乾脇)
　(痛心彭彭痛欬逆上氣心煩肩寒少氣不足以息腹/脹喘振慄瘈瘲欬嗽吐濁氣膈善嘔鼓頷不得汗煩)
　(滿身痛因為縱衂唾血時寒時熱胞中有水疝瘕積/與隂相引痛苦冗泄上下出喉痺哽塞熱實則肩背)
　(熱痛汗不出四肢暴腫虚則臂背寒/短氣癲疾嘔沫手肘不得上頭肘痛)
俠白
　(在天府下去肘上五寸動脈手太隂/之别灸五壯主心痛欬乾嘔煩滿)
天府
　(在腋下三寸臂臑内廉動脈手太隂脈氣所發禁不/可灸使人逆氣主欬上氣喘不得息暴痺内逆肝肺)
　(相搏口鼻出血身脹逆息不得卧風汗出身腫喘/喝多睡恍惚善忘嗜卧不覺甄權千金楊操同)
　　大腸人大腸者肺之腑也(兩傍四十二穴并下/三單穴共四十五穴)
甲乙經
大腸出于商陽商陽者金也
　(一名絶陽在手大指次指内側去爪角如韭/葉手陽明脈之所出為井冬三月宜灸之)
流于二間二間者水也
　(一名間谷在手大指次指本節前内側䧟者/中手陽明脈之所流也為榮春三月宜灸之)
注于三間三間者木也
　(一名少谷在手大指本節後内側䧟者中/手陽明脈之所注也為輸夏三月宜灸之)
過于合谷
　(一名虎口在手大指岐骨間/手陽明脈之所過也為原)
行于陽谿陽谿者火也
　(一名中魁在腕中上側兩筋間䧟/者中手陽明脈之所出也為經)
入于曲池曲池者土也
　(在肘外輔骨屈肘曲骨之中手陽明脈之所入也為/合秋三月宜灸之出第三卷中甄權千金楊操同)
商陽
　(一名絶陽在手大指次指内側去爪甲角如韭葉灸/三壯右取左左取右如食頃立已主氣滿胸中喘息)
　(支脇熱病汗不出耳中生風耳鳴耳聾時不聞熱瘧/口乾下齒痛臂瘈引口中惡寒䪼腫肩痛引缺盤喉)
　(痺青/盲)
二間
　(一名間谷在手大指次指本節前内節䧟者中灸三/壯主多卧善唾肩髃痛塞鼻􁉿赤多血浸淫起面身)
　(熱喉痺如哽眥傷/忽振寒背疼齒痛)
三間
　(一名少谷在手大指本節後内側䧟者中灸三壯主/喉痺腫如哽齒齲痛惡清多卧善唾胸滿腸鳴㾬瘧)
　(寒熱唇口乾身熱喘/息目眥急痛善驚)
合谷
　(一名虎口在手大指岐骨間灸三壯主寒熱㾬瘧狂/易鼻􁉿衂熱病汗不出􁀙目目痛瞑頭痛齒齲驚喉)
　(痺痱痿臂腕不舉唇吻不收耳/中不通瘖不能言口噤不開)
陽谿
　(一名中魁在腕中上側兩筋間䧟者中灸三壯主熱/病煩心􁀙目目痛泣出厥逆頭痛胸滿不得息寒熱)
　(癲疾嘔沫善笑見鬼喉痺耳聾鳴齒痛驚掣瘧寒甚/熱病腸澼臑肘臂痛虚則氣臑滿肩不舉吐舌戾頸)
　(妄言/痂疥)
偏厯
　(手陽明絡在腕後三寸灸三壯主寒熱風瘧汗不出/􁀙目目􁲑􁲑癲疾多言耳鳴口僻頰腫實則聾喉痺)
　(不能言齒齲痛/􁉿衂虚則痺膈)
温溜
　(一名逆注一名蛇頭手陽明郄在腕後小士五寸大/士六寸灸三壯主腸鳴而痛傷寒寒熱頭痛噦衂肩)
　(不舉瘧面赤腫口齒痛癲疾吐舌䜴頷/狂言見鬼狂卧喉痺不能言虛氣面腫)
下廉
　(在輔骨下去上廉一寸輔兑肉/其分外斜灸三壯主眼痛溺黄)
上廉
　(在三里下一寸陽明之㑹灸/三壯主小便黄腸中鳴相逐)
三里
　(在曲池下二寸按之肉起兊肉之端灸三/壯主腹䐜時寒腰痛不得卧齒痛䪼頰腫)
曲池
　(在肘外輔骨屈肘曲骨之中灸三壯主肩肘中痛難/屈伸手不可舉喉痺不能言目不明腕急身熱驚狂)
　(躄痿痺重瘈瘲癲疾吐舌胸中滿耳前痛齒痛目赤痛/頸腫寒熱渴飲輙汗出不飲則皮乾熱傷寒餘熱不盡)
肘􁨿(髎窌同/)
　(在肘大骨外廉䧟者中灸三壯/主肩肘節戾重痺痛不可屈伸)
五里
　(在肘上三寸行向裏大脈中央灸十壯主風勞驚恐/乆吐血肘不欲舉風癎嗜卧四肢不欲動摇身黄寒)
　(熱頸􁡩咳嗽呼吸􁀙目目􁲑􁲑少氣痎/瘧心下脹滿痛上氣左取右右取左)
臂臑
　(在肘上七寸䐃肉端手陽明絡會灸三/壯主寒熱頸項拘急肩臂痛不可舉)
臑會
　(一名臑髎在肩前廉去肩頭三寸手陽明之/絡灸五壯主項癭氣瘤臂痛氣腫腠理氣)
肩􁨿
　(在肩端臑上陷中針舉臂取/之灸三壯主肩重不舉臂痛)
肩髃
　(在肩端兩骨間䧟者宛宛中舉臂取之手/陽明蹻脈之會灸三壯主肩中熱指臂痛)
巨骨
　(在肩尖端上行兩义骨陷者中灸三壯手陽明蹻脈/之會主肩髆痛胸中有瘀血肩臂不得屈伸而痛)
扶突
　(一名水穴在曲頰下一寸人迎後一寸五分手陽明/脈氣所發仰而取之灸三壯主欬逆上氣咽喉鳴喝)
　(喘息暴/瘖氣哽)
天鼎
　(在頸缺盤直扶突氣舍後一寸半手陽明脈氣所發/灸三壯主暴瘖氣哽喉痺咽腫不得息飲食不下)
禾􁨿
　(一名䪼直鼻孔下俠水溝傍五分手陽明脈氣所發/主鼻窒口僻清涕出不可止􁉿衂有癰口噤不可開)
水溝
　(在鼻柱下人中督脈手陽明脈之會直唇取之灸三/壯主寒熱頭痛癲疾互引水腫人中盡滿唇反者死)
　(振寒手捲前僵鼻􁉿不能息不/知香臭衂不止口噤喎僻睄目)
兊端
　(在唇上端手陽明脈氣所發灸三壯主寒熱鼓頷口/噤癲疾吐沫寒熱痓互引唇吻強上齒齲澁渴嗜飲)
　(目瞑身汗出/衂血不止)
齗交
　(在唇内齒上齗縫灸三壯主痓煩滿寒熱口僻癲疾/互引目痛不明齒間出血者有傷酸齒尖落痛口不)
　(可開引鼻中鼻中息肉不利鼻頭頷䪼/中痛鼻中有蝕瘡甄權千金楊操同)
　　肝人肝者藏也兩傍二十二穴
甲乙經
肝出於大敦大敦者木也
　(在足大指端去𤓰甲如韭葉及三毛中足/厥隂脈之所出也為井冬三月宜灸之)
流於行間行間者火也
　(在足大指間動脈應手䧟者中足厥隂/脈之所流也為榮春三月宜灸之)
注於太衝太衝者土也
　(在足大指本節後二寸或一寸半䧟者中/足厥隂脈之所注也為輸夏三月宜灸之)
行於中封中封者金也
　(在足内踝前一寸仰足取之䧟者中伸/足乃得之足厥隂脈之所行也為經)
入於曲泉曲泉者水也
　(在膝内輔骨下大筋上小筋下䧟者中屈膝而得之/足厥隂脈之所入也為合秋三月宜灸之出第三卷)
　(中甄權千/金楊操同)
大敦
　(在足大指端去爪甲如韭葉及三毛中灸三壯主卒/心痛汗出隂跳遺溺小便難而痛隂上入腹中寒疝)
　(隂挺出偏大腫腹臍痛腹中悒悒不樂小兒癎瘈遺/清溺虛則病諸瘕㿗實則閉癃少腹中熱善寐凡厥)
　(死不知人脈/動如故痓)
行間
　(在足大指間動脈應手䧟者中灸三壯主欬逆上氣/唾沫溺難痛白濁卒疝少腹腫欬逆嘔吐卒隂跳腰)
　(痛不可以俛仰面蒼黑熱腹中䐜滿身熱厥痛心痛/色蒼蒼如死狀終日不得太息肝心痛也月事不利)
　(見赤白而有身皮敗隂寒腹痛上支心心下滿癃胸/莖中痛怒瞋不欲視泣出長太息癲疾短氣嘔血)
　(背痛善驚悲不樂厥脛足下熱面盡/熱嗌乾渴喉痺口喎喉咽如扼狀)
太衝
　(在足大指本節後二寸半或一寸半䧟者中灸三壯/主腰痛少腹滿小便不利如癃狀羸瘦意恐懼氣不)
　(足腹中悒悒狐疝環臍痛隂騫兩丸縮腹堅不得卧/黄疸熱中善渴女子疝及少腹腫溏泄癃遺溺隂痛)
　(面蒼黑目下皆痛暴脹胸脇支滿足寒大便難面唇/色白時時嘔血男子精不足女子漏血乳難嘔厥寒)
　(時有微熱脇下支滿喉痺痛嗌乾膝外廉痛淫濼脛/酸腋下腫馬刀瘍瘻唇腫吻傷痛肝脹心痛色蒼蒼)
　(然如死狀終日不得/太息者肝心痛也)
中封
　(在足内踝前一寸仰足而取之䧟者中伸足乃得之/灸三壯主色蒼蒼然太息如死狀振寒小便白便難)
　(痿厥身體不仁手足偏小㿗疝隂暴腫疝癃臍少腹/引腰中痛身黄時有微熱不嗜食膝内廉内踝前痛)
　(少氣身濕重女子少腹大/乳難嗌乾嗜飲俠臍疝)
蠡溝
　(足厥隂絡在内踝上五寸灸三狀主女子疝少腹腫/赤白淫時多時少隂跳腰腹痛實則挺長寒熱攣暴)
　(痛遺溺偏大虛則暴痒氣逆睪腫卒疝小便不利如/癃狀數噫恐悸氣不足腹中悒悒少腹痛咽中有熱)
　(如息肉狀背/攣不可俛仰)
中郄
　(一名中都足厥隂郄在内踝上七寸脛骨中/灸五壯主㿗疝崩中腹上下痛腸澼亦止精)
膝闗
　(在犢鼻下二寸䧟者中足厥隂脈氣所發灸五/壯主膝内廉痛引臏不可屈伸連腹引喉咽痛)
曲泉
　(在膝内輔骨下大筋上小筋下䧟者中屈膝乃得之/灸三壯主女子疝按之如湯沃兩股中少腹腫隂挺)
　(痛歴背來下血隂中腫或痒漉青汁若葵血閉㿗疝/隂跳痛引臍中不得尿隂痿腹脇下支滿癃閉後時)
　(少泄四肢不舉實則身熱頭眩痛汗不出目􁲑􁲑筋/攣膝不可屈伸發狂衂血喘呼少腹痛引喉咽病泄)
　(下/血)
隂包
　(在膝上四寸股内廉兩筋間足厥/隂别走灸三壯主腰痛少腹痛)
五里
　(在隂廉下二寸去氣衝三寸隂股中動/脈灸二壯主少腹中滿熱閉不得溺)
隂廉
　(在羊矢下去氣衝二寸動脈主婦人絶/産若未曽産灸三壯甄權千金楊操同)
　　膽人膽者肝之腑也(兩傍一/百四穴)
甲乙經
膽出於竅隂竅隂者金也
　(在足小指次指之端去爪甲如韭葉足/少陽脈之所出也為井冬三月宜灸之)
流於俠谿俠谿者水也
　(在足小指次指岐骨間本節前䧟者中足/少陽脈之所流也為榮春三月宜灸之)
注於臨泣臨泣者木也
　(在足小指次指間本節後間䧟者中去俠谿一/寸半足少陽脈之所注也為輸夏三月宜灸之)
過於丘墟
　(在足外廉踝下如前䧟者中去/臨泣三寸足少陽脈之所過也)
行於陽輔陽輔者火也
　(在足外踝上四寸輔骨前絶骨端如前三分/許去丘墟七寸足少陽脉之所行也為經)
入於陽陵泉陽陵泉者土也
　(在膝下一寸外廉䧟者中足少陽脈之所入也為/合秋三月宜灸之出第三卷中甄權千金楊操同)
竅隂
　(在足小指次指之端去爪甲如韭葉灸三壯主脇痛/欬逆不得息手足清煩熱汗不出轉筋頭痛如錐刺)
　(之循循然不可以動動益煩心喉痺舌/卷口乾臂内廉痛不可及頭耳聾鳴)
俠谿
　(在足小指次指岐骨間本節前䧟者中灸三壯主胸/中支滿寒如風吹狀寒熱熱病汗不出目外眥赤痛)
　(頭眩兩頷痛寒泣出多汗耳鳴聾目痒/胸中痛不可反側痛無常處㾬瘧狂疾)
地五會
　(在足小指次指本節後䧟者中不宜灸灸使人瘦/不出三年死主内傷唾血不足外無膏澤乳腫)
臨泣
　(在足小指次指間本節後去俠谿一寸半䧟者中灸/三壯主厥四逆喘氣滿風身汗出而清髖髀中痛不)
　(得行足外皮痛胸中滿腋下腫馬刀瘍瘻喜自齧頰/天牗中腫淫濼脛酸頭眩枕骨頷顱痛目澀身痺洒)
　(淅振寒季脇下支滿寒熱胸脇腰腹膝外廉痛月水/不利見血而有身則敗及乳腫胸痺心下痛不得息)
　(痛無常處大風目外眥痛身/熱痱缺盤中痛瘧日西發)
丘墟
　(在足外廉踝下如前䧟者中去臨泣三寸灸三壯主/目視不明振寒目瞖瞳子不見腰脇痛脚痠轉筋胸)
　(脇痛善太息胸滿彭彭然瘧振寒腋下腫痿厥寒足狂疾/腕不收躄坐不能起髀樞脚痛大疝腹堅寒熱頸腫)
懸鐘
　(足三陽大絡在外踝上三寸動者中按之陽明脈絶乃取/之灸五壯主腸滿胃中有熱不嗜食小兒腹滿不能食飲)
光明
　(足少陽絡在外踝上五寸灸五壯主身體寒少熱甚/惡心愓然此與絶骨穴療病同功主淋瀝脛朘熱病)
　(汗不出狂病虚則痿躄坐不能起實則厥脛熱/膝痛身體不仁手足偏小囓頰不能俛仰痓)
外丘
　(足少陽郄少陽所生在外踝上七寸灸三壯主/膚痛痿痺胸脇滿頭痛項内寒熱癲疾嘔沫)
陽輔
　(在外踝上四寸輔骨前絶骨之端如前三分許去丘墟/七寸灸三壯主寒熱腰痛如小錐居其中沸然腫不可)
　(以欬欬則筋縮急諸節痛上下無常處寒熱痠痟四/肢不舉腋下腫馬刀瘻髀膝脛骨摇酸痺不仁喉痺)
陽交
　(一名别陽一名足􁁜陽維郄在外踝上七寸斜屬三/陽分肉間灸三壯主寒厥癲疾噤齗瘈瘲驚狂喉痺)
　(胸滿面腫寒熱髀/脛不收瘖不能言)
陽陵泉
　(在膝下一寸外廉䧟者中足少陽脈氣所發灸三壯/主太息口苦咽中介介數唾脇下支滿嘔吐逆髕痺)
　(引膝股引廉痛不仁筋急嘔宿/汁心澹澹如人將捕之膽脹)
陽闗
　(在陽陵泉上三寸犢鼻外䧟者中不宜/灸主膝外廉痛不可屈伸脛痺不仁)
中瀆
　(在髀外膝上五寸分肉間䧟者中足少陽脈氣所/發灸五壯主寒氣在分肉間痛攻上下筋痺不仁)
環跳
　(在髀樞中側卧伸下足屈上足取之足少陽脈氣所/發灸五十壯主樞中痛不可舉腰脇相引急痛痺筋)
　(瘈脛痛不可/屈伸痺不仁)
本神
　(在曲差傍一寸半髮際上目直耳上入髪際四分足/少陽陽維之會灸五壯主頭目眩痛頸項強急胸脇)
　(相引不得傾側癲/疾嘔沫小兒驚癎)
頭維
　(在額角髮際本神傍一寸五分禁不可灸主寒熱/頭痛如破目痛如脱喘逆煩滿嘔吐流汗難言)
臨泣
　(當目上眥直上入髮際五分䧟者中足少陽太陽之/會灸三壯主頰青不得視口沫泣出兩目眉頭痛小)
　(兒驚癎/反視)
目窓
　(一名至營在臨泣後一寸足少陽陽維之會/灸三壯主頭痛目瞑逺視􁲑􁲑上齒齲腫)
正營
　(在目窓後一寸足少陽陽維之會灸五/壯主牙齒痛唇吻急強齒齲痛惡寒)
承靈
　(在正營後一寸半足少陽陽維之㑹灸五壯/主腦風頭痛惡見風寒鼽衂鼻窒喘息不通)
腦空
　(一名顳顬在承靈後一寸半俠玉枕骨下䧟者中足/少陽陽維之會灸五壯主頭痛身熱引兩頷急腦風)
　(目眩頭痛風眩目痛鼻管/疽發為厲鼻癲疾大瘦)
風池
　(在顳顬後髮際䧟者中足少陽陽維之會灸三壯主/寒熱癲疾僵仆温熱病汗不出頭眩痛㾬瘧頸項痛)
　(不得顧目泣出多氣多鼻􁉿衂目内眥赤痛氣/發耳寒目不明喉痺傴僂引項筋攣不收)
顱息
　(在耳後青脈間足少陽脉氣所發灸三壯主身/熱頭重脇痛不可反側小兒癎喘不得息耳鳴)
懸顱
　(在曲角顳顬上廉足少陽脈氣所發灸三壯主熱病/頭痛引目外眥而急煩滿汗不出引頷齒面赤皮痛)
頷厭
　(在曲角顳顬上廉足少陽陽明之會灸三壯主善嚏/頭痛身熱目眩無所見偏頭痛引目外眥而急耳鳴)
懸釐
　(在曲角顳顬下廉手足少陽陽明之會灸/三壯主熱病偏頭痛引目外眥耳鳴善嚏)
陽白
　(在眉上一寸直瞳子灸三壯主頭目/瞳子不可以視頸項強急不可以顧)
絲竹空
　(一名目􁨿在眉後䧟者中足少陽脈氣所發不可灸/不幸使人目小及盲眩頭痛互引目中赤􁲑􁲑臍風)
　(目上挿痓反目憎/風癲疾狂煩滿)
瞳子􁨿
　(一名後曲在目外去眥五分手足少陽之會灸/三壯主青盲無見逺視􁲑􁲑目中膚瞖白膜)
天衝
　(在耳上如前三寸灸九壯主頭/痛癲淚下嘔沫痓互引善驚)
蟀谷
　(在耳上入髮際一寸五分嚼而取之灸三壯主醉/酒風發兩角弦痛一云兩目眩不能飲煩滿嘔吐)
曲鬢
　(在耳上入髪際曲隅䧟者中鼔頷有空足太陽少陽之/㑹灸三壯主頸頷支滿引牙齒口閉不開急痛不能言)
浮白
　(在耳後入髮際一寸下曲頰後灸三壯主足緩不收/痿不能行不能言寒熱喉痺欬逆痰沫胸中滿不得)
　(喘息胸痛耳聾嘈嘈無所聞頸項癰腫/不能言及癭氣肩背不能舉齒牙齲痛)
竅隂
　(在完骨上枕骨下手足太陽少陽之會/灸五壯主營疽發厲項痛引頸癰腫)
完骨
　(在耳後入髮際四分足太陽少陽之會灸三壯主風/頭耳後痛煩心足痛不收失履口喎僻頭項摇瘈牙)
　(車急癲疾僵仆頭面虚腫齒牙齲痛小便赤/黄喉痺項腫不可俛仰頰腫引耳㾬瘧狂昜)
淵腋
　(在腋下三寸宛宛中舉臂取之主胸滿馬刀臂不舉禁療/不可灸灸之不幸生腫馬瘍内潰者死寒熱生馬瘍可)
大包
　(脈出淵腋下三寸脾之大絡布胸脅中九肋間及季/脇端灸三壯主腹有大氣不得息息則胸脇中痛實)
　(則其身盡寒虗/則百節皆縱)
輒筋
　(在腋下三寸復前行一寸著脇足少陽脈/氣所發灸三壯主胸中暴滿不得卧喘息)
天池
　(一名天㑹在乳後一寸腋下三寸著脇直腋撅肋間/手心主足少陽脈之㑹灸三壯主寒熱胸滿頸痛四)
　(肢不舉腋下腫上氣/胸中有聲喉中鳴)
章門
　(脾募也一名長平一名脅髎在大横外直臍季肋端/足厥隂少陽之會側卧屈上足舉臂取之灸三壯主)
　(腹中鳴盈盈然食不化脅痛不得卧煩熱口乾燥不嗜食/胸脅支滿喘息而衝膈嘔心痛及傷飽身黄羸瘦腰痛)
　(不得反側賁豚腹腫腰清脊強四肢懈墮善怒欬少/氣鬱鬱然不得息厥逆肩不舉馬刀身瞤石水胃脹)
帶脈
　(在季肋下一寸八分灸五壯/主婦人少腹堅痛月水不通)
五樞
　(在帶脈下三寸一云在水道下一寸半灸五壯主男/子隂疝兩丸上下入腹痛婦人下赤白裏急瘈瘲)
京門
　(腎募也一名氣府一名氣輸在監骨腰中季肋本俠/脊灸三壯主痙脊反折腰痛不可乆立俛仰寒熱腹)
　(䐜央央然不得息溢飲水道不通/溺黄少腹裏急痛洞泄髀痛引背)
維道
　(一名外樞在章門下五寸三分足少陽帶脈之/㑹灸三壯主欬逆不止三焦有水氣不能食)
居􁨿
　(在長平下八寸三分監骨上䧟者中陽蹻足少陽之/會灸三壯主腰痛引少腹在腋前兩筋間主肩前痛)
　(與胸相引臂裏攣急手不得/上舉至肩甄權千金楊操同)
後腋
　(在腋後廉際兩筋間主腋外相/引而痛手臂拘攣急不得上頭)
轉糓
　(在傍二骨間䧟者中主胸脇支滿不欲/食糓入糓不化嘔吐復出舉腋取之)
飲郄
　(在食門下一寸骨間䧟者中主腹滿臚脹痛/引臍傍腹鳴濯濯若中有水聲仰腹取之)
應突
　(在飲郄下一寸主飲食不入腹中滿/大便不得節腹鳴泄注仰腹取之)
脅堂
　(在腋隂下二骨䧟者中主胸脇支滿臚/脹賁㹠噫噦喘逆膽視目黄舉腋取之)
旁庭
　(在脅堂下二骨間䧟者中舉腋取之灸三壯主卒暴痛/中飛尸遁及胸脇支滿時上搶心嘔吐喘逆咽乾脇)
始素
　(在腋脅下廉下二寸骨䧟者中主脅下支/滿腰痛引腹筋攣隂氣上縮舉臂取之)
　　脾人脾者藏也兩傍四十八穴
甲乙經
脾出於隠白隠白者木也
　(在足大指端内側去爪甲角如韭葉足/太隂脈之所出也為井冬三月宜灸之)
流於大都大都者火也
　(在足大指本節後䧟者中足太隂/脈之所留也為榮春三月宜灸之)
注於太白太白者土也
　(在足内側核骨下䧟者中足太隂/脈之所注也為輸夏三月宜灸之)
行於商丘商丘者金也
　(在足内踝上微前䧟者中/足太隂脈之所行也為經)
入于隂陵泉隂陵泉者水也
　(在膝下内側輔骨下䧟者中伸足乃得之足太隂脈之所/入也為合秋三月宜灸之出第三卷中甄權千金楊操同)
隠白
　(在足大指端内側去爪甲角如韭葉灸三壯主腹中/有寒氣起則氣喘熱病衂血不止煩心善悲腹脹逆)
　(息熱氣足脛中寒不得卧氣滿胸中熱暴洩仰息足/下寒膈中悶嘔吐不欲飲食尸厥死不知人脈動如)
　(故飲渇身/體痛多唾)
大都
　(在足大指本節後䧟者中灸三壯主熱病汗不出厥/手足清暴泄厥心痛腹脹滿心尤痛甚者胃心痛也)
　(瘧不知所苦風逆暴四肢腫濕/則唏然寒飢則煩心飽則眩)
太白
　(在足内側核骨下䧟者中灸三壯主病先頭重頰痛煩/寃身熱腰痛不可以俛仰腹滿兩頷痛甚暴泄善饑而)
　(不欲食善噫熱中足清腹脹食不化善嘔洩有膿血苦/嘔無所出先取三里後取太白章門厥心痛腹脹滿)
　(心尤痛甚者胃心痛也胸脇支滿腹中切痛霍亂逆/氣大便難身重骨痿不相知熱病滿悶不得卧脾脹)
公孫
　(在大指本節之後一寸别走陽明太隂絡也灸三壯/主瘧不嗜食多寒熱汗出實則腹中切痛厥頭面腫)
　(煩心狂言多飲不嗜卧虚則鼓脹/腹中氣大滿熱痛不嗜飲霍亂)
商丘
　(在内踝微前䧟者中灸三壯主癲疾狂多食善笑不不/休發於外煩心中渇瘧寒腸中痛已汗出腹滿嚮嚮)
　(便心下有寒痛隂股内痛氣逆狐疝走上下腹痛脾/虚令人病寒不樂好太息喉痺寒熱善嘔骨痺煩滿)
　(癎瘈手足擾癲疾目昏口噤溺黄筋攣痛病善厭夣/者絶子厥頭痛面腫起欬而泄不欲食痔疾骨疽蝕)
漏谷
　(在足内踝上六寸骨下䧟者中亦足太隂絡灸三壯/主腹中熱若寒腸鳴強欠時内痛心悲氣逆腹滿腹)
　(脹而氣快然引肘脇下皆主之少/腹脹急小便不利厥氣上頭巔)
三隂交
　(在内踝上三寸骨下䧟者中足太隂厥隂少隂之會/灸三壯主足下熱脛疼不能久立濕痺不能行腹中)
　(熱若寒膝内痛心悲氣逆腹滿小便不利厥氣上及/巔脾病者身重苦饑足痿不欲行善瘈脚下痛虚則)
　(腹脹腹鳴溏洩食飲不化/脾胃肌肉痛此出素問)
地機
　(一名脾舍足太隂郄别走上一寸空在膝/下五寸灸五壯主㿗疝溏瘕腹中痛藏痺)
隂陵泉
　(在膝下内側輔骨下䧟者中伸足乃得之灸三壯主/溏洩榖不化腹中氣脹嗑嗑脇下滿腹中氣盛腹脹)
　(逆不得卧腎腰痛不可俛仰氣癃尿黄寒熱不節女/子疝瘕按之如似湯沃其股内至膝飱泄婦人隂痛)
　(少腹堅急痛重下不嗜食心下/滿寒中小便不利霍亂足痺痛)
血海
　(在膝下臏上内廉白肉際二寸中足太隂脈氣所/發灸五壯主婦人漏下惡血月閉不通逆氣腹脹)
箕門
　(在魚腹上越筋間動應手隂市内足太隂脈氣所發/云在股上起筋間灸三壯主淋遺溺鼠鼷痛小便難)
期門
　(期門肝經肝募也在第二肋端不容傍一寸五分上/直兩乳足太隂厥隂隂維之會舉臂取之灸五壯主)
　(婦人産餘疾飲食不下胸脇支滿目眩足寒小便難/心切痛善噫聞酸臭痠痺腹滿少腹尤大息賁脅下)
　(氣上下胷中有熱目青而嘔霍亂泄痢痓腹太堅不/得息欬脅下積聚喘逆卧不安席時寒熱心太堅奔)
　(肫上下癃遺溺鼠鼷痛/小便難而白瘖不能言)
日月
　(日月膽經膽募也在期門下五分灸五壯主太息/善悲小腹有熱欲走多唾言語不正四肢不收)
腹哀
　(在日月下一寸半足太隂隂維之會灸/五壯主便膿血寒中食不化腹中痛)
大横
　(在腹哀下三寸直臍傍足太隂隂維之/會灸五壯主大風逆氣多寒善悲)
腹結
　(一名腸窟在大横下一寸三分灸/五壯主繞臍痛搶心膝寒洩痢)
府舍
　(在腹結下三寸足太隂隂維之會炙五壯主疝瘕/髀中急痛循脅上下搶心腹滿積聚厥逆霍亂)
衝門
　(一名慈宮去大横五寸在府舍横骨兩端約中動脈/足太隂隂維之會灸五壯主寒氣腹滿癃淫濼身熱)
　(腹中積痛隂疝/乳難子上衝心)
雲門
　(雲門中府肺經在巨骨下氣户傍各二寸䧟者中動/脈應手手太隂脈氣所發舉臂取之灸五壯主喉痺)
　(胸中暴逆先取衝脈後取三里雲門皆寫之欬喘不/得息坐不得卧呼吸氣索咽不得胸中熱暴心腹痛)
　(疝積時發上衝心肩痛不可舉引缺/盤脈代不至寸口四逆脈䜴不通)
中府
　(肺募也一名膺中俞在雲門下一寸一云一寸六分/乳上三肋間動脈應手䧟者中手太隂之會灸五壯)
　(主肺系急胸中痛惡清胸滿悒悒然膽熱嘔逆氣相/追逐多濁唾不得息肩背風汗出腹脹食噎不下喉)
　(痺肩息肺脹皮膚/骨痛寒熱煩滿)
周榮
　(在中府下一寸六分䧟者中足太隂脈氣所發仰而陳膿/取之灸五壯主胸脇支滿不得俛仰飲食不下欬唾)
胸鄉
　(在周榮下一寸六分䧟者中足太隂脈氣所發仰而/取之灸五壯主胸脇支滿却引背痛卧不得轉側)
天谿
　(在胸郷下一寸六分䧟者中足太隂脈氣所發仰而有聲/取之灸五壯主胸中滿痛乳腫賁膺欬逆上氣喉鳴)
食竇
　(在天谿下一寸六分䧟者中足太隂脈氣所發舉臂/取之灸五壯主胸脇支滿膈間雷鳴滀漉常有小聲)
　(甄權千金/楊操同)
　　胃人胃者脾之腑也兩傍九十三穴(去下承漿一單/穴共九十二穴)
甲乙經
胃出于厲兊厲兊者金也
　(在足大指次指之端去爪甲如韭葉足/陽明脈之所出也為井冬三月宜灸之)
流于内庭内庭者水也
　(在足大指次指外間䧟者中足陽明/脈之所留也為榮春三月宜灸之)
注于䧟谷䧟谷者木也
　(在足大指次指之間本節後䧟者中去内庭二/寸足陽明脈之所注也為輸夏三月宜灸之)
過于衝陽
　(一名㑹骨在足趺上五寸骨間動脈上/去䧟骨三寸足陽明脈之所過也為原)
行于解谿解谿者火也
　(在衝陽後一寸半腕上䧟者/中陽明脈之所行也為經)
入于三里三里者土也
　(在膝下三寸胻外廉足陽明脈之所入也為合/秋三月宜灸之出第三卷中甄權千金楊操同)
厲兊
　(在足大指次指之端去爪甲如韭葉灸一壯主尸厥/口噤氣絶脈動如故其形無知如中惡壯瘧不嗜食)
　(腹寒脹滿熱病汗不出􁉿衂眩前仆面浮腫足脛/寒惡人與木音喉痺齲齒惡風鼻不利多卧善驚)
内庭
　(在足大指次指外間䧟者中灸三壯主四肢厥逆手/足悶者使人乆持之逆冷脛痛腹脹滿皮膚痛善伸)
　(數欠惡人與木音振寒嗌中引痛熱病汗不出/下齒痛惡寒目急喘滿寒齗口噤僻不嗜食)
䧟谷
　(在足大指次指之間本節後䧟者中去内庭二寸灸/三壯主熱痢面腫目癰腫善嚙唇善噫腹痛脹滿腸)
　(鳴熱病汗不出水/腫留飲胸脇支滿)
衝陽
　(一名㑹原在足跗上五寸骨間動脈上去䧟谷三寸/灸三壯主皮先寒熱病汗不出口熱痛胃管痛時寒)
　(熱皆主之齒齲痛腹大不嗜食振寒而欠狂妄而/行登高而歌棄衣而走足下緩失履風水面胕腫)
解谿
　(在足衝陽後一寸半腕上䧟者中灸三壯主熱病汗/不出善噫腹脹滿胃熱譫言風水面胕腫顔黒厥氣)
　(上支腹脹大下重瘧瘈瘲驚股膝重胻轉筋頭眩痛/癲疾厥寒熱欠煩滿悲泣出狂易見鬼與火霍亂風)
　(從頭至足面目/赤口痛齧痛)
豐隆
　(足陽明絡也在外踝上八寸下廉䯒外廉䧟者中灸/三壯主厥逆胷痛如刺腹中切痛大小便澁難厥頭)
　(痛面浮腫煩心狂見鬼善笑不休/發於外有所大喜喉痺不能言)
巨虚下廉
　(足陽明與小腸合在上廉下二寸灸三壯主少腹痛/飱泄出麋次指間熱若脈䧟寒熱身痛唇乾不得汗)
　(出毛髮焦脱肉少氣内有熱不欲動摇泄膿血腰引/少腹痛暴驚狂言非常女子乳癰驚痺脛腫足跗不)
　(收跟/痛)
條口
　(在下廉上一寸足陽明脈所發灸五壯主脛寒/不得卧脛疼足緩失履濕痺足下熱不能乆立)
巨虚上廉
　(足陽明與大腸合在三里下三寸灸三壯主飱泄大/腸痛狂妄走善欠大腸有熱腸鳴腹滿俠臍痛食不)
　(化喘不能行立胸脇支滿惡聞人木音風水面/腫甄權云主大氣不足偏風腲腿脚不隨)
三里
　(在膝下三寸胻外廉灸三壯主陽厥悽悽而寒少腹/堅頭痛脛股腹痛消中小便不利善噦痓中有寒腹)
　(中寒脹滿善噫聞食臭胃氣不足腸鳴腹痛食不化/心下脹熱病汗不出喜嘔吐苦癃痓身反舌口噤喉)
　(痺不能言寒熱隂氣不足熱中消縠善饑腹熱身煩/狂言胸中瘀血胷脇支滿膈痛不能乆立膝痿寒水)
　(腹脹皮腫乳癰有熱五藏六腑脹狂歌妄/言怒恐惡人與火罵詈霍亂遺矢失氣)
犢鼻
　(在膝臏下胻上骨俠解大筋中足陽明脈氣所發灸/三壯主犢鼻腫先熨去之其赤堅勿攻攻者死膝中)
　(痛不仁難跪起諸腫節/潰者死不潰可療也)
梁丘
　(足陽明郄在膝上二寸兩筋間灸三壯主/火驚乳痛脛苦痺膝不能屈伸不可以行)
隂市
　(一名隂鼎在膝上三寸伏兎下若拜而取之足陽明/脈氣所發不可灸主寒疝下至腹腠膝腰痛如清水)
　(大腹諸疝按之下膝上伏兎/中寒痛腹脹滿痿厥少氣)
伏兎
　(在膝上六寸起内足陽/明脈氣所發禁不宜灸)
髀闗
　(在膝上伏兎後交分中灸三壯/主膝寒痺不仁痿不得屈伸)
承泣
　(一名谿穴一名面􁨿在目下七分直目瞳子蹻脈任/脈足陽明之會甄權云在眼下八分禁不宜灸無問)
　(多少三日以後眼下大如拳息肉長桃許大至三十/日即定百日都不見物或如升大目不明淚出目眩)
　(瞢瞳子痒逺視􁲑􁲑昬夜無所見目/瞤動與項口參相引喎僻口不能言)
四白
　(在目下一寸足陽明脈氣所發灸/七壯主目痛口僻淚出目不明)
迎香
　(一名衝陽在禾􁨿上鼻下乳傍手足陽明之會主/鼻􁉿不利窒洞氣寒喎僻多涕鼻衂有齆不宜灸)
巨􁨿
　(在俠鼻傍八分直瞳子蹻脈足陽明之會主靣目惡/風寒䪼腫癰痛招摇視瞻瘈瘲口僻青盲無所見逺)
　(視􁲑􁲑目中淫/膚白膜覆瞳子)
地倉
　(一名胃維俠口傍四分如近下蹻脈手足陽明之會/灸三壯主口緩不收不能言語手足痿躄不能行)
承漿
　(一名天池在頤前下唇之下足陽明任脈之會開口/取之灸三壯主寒熱悽厥鼓頷癲疾嘔沫寒熱痓互)
　(引口乾小便赤黄或時不禁消渴嗜/飲目瞑身汗出衂血不止上齒齲)
頰車
　(在耳下曲頰端陷者中足陽明脈氣所發灸三壯/開口有空主頰腫口急頰車骨痛齒不可用嚼)
大迎
　(一名髓孔在曲頷前一寸二分骨陷者中動脈足陽/明脈氣所發灸三壯主寒熱頸瘰癧癲疾口喎喘痓)
　(悸口噤厥口僻失欠下牙痛頰腫/惡寒口不收舌不能言不得嚼)
上闗
　(一名客主人在耳前上廉起骨開口有空灸三壯主/唇呦強上齒齲痛口僻噤不開耳痛聾齆瘈瘲口沫)
　(出寒熱痓青盲/􁀙目惡風寒)
下闗
　(在客主人下耳前動脈下空下廉合口有空張口而/閉灸三壯主失欠下齒齲下牙痛䪼腫耳聾鳴痓口)
　(僻耳中有乾底聤/耳有膿不可灸之)
耳門
　(在耳前起肉當耳中缺者灸三壯主耳中有膿及/底耳聤耳皆不灸主耳痛鳴聾頭頷痛上齒齲)
人迎
　(一名天五會在頸大脈動應手俠結喉傍以候五藏/之氣足陽明脈氣所發禁不可灸灸之不幸殺人一)
　(云有病可灸三壯主陽逆霍亂陽逆頭痛胸滿不得/息胸滿呼吸喘喝窮屈窘不得息刺人迎入四分不)
　(幸殺/人)
水突
　(一名水門在頸大筋前直人迎下氣舍上足陽明脈氣所/發灸三壯主欬逆上氣咽喉癰腫呼吸短氣喘息不通)
氣舍
　(在頸直人迎俠天突陷者中足陽明脈氣所發灸/三壯主欬逆上氣瘤癭氣咽腫肩腫不得顧喉痺)
氣户
　(在巨骨下俞府兩傍各二寸陷者中足陽明脈氣所/發仰而取之灸五壯主胸脇支滿喘逆上氣呼吸肩)
　(息不知/食味)
庫房
　(在氣户下一寸六分陷者中足陽明脈氣所發仰而取/之灸五壯主胸脇支滿欬逆上氣呼吸多唾濁沬膿血)
屋翳
　(在庫房下一寸六分陷者中足陽明脈氣所發仰而/取之灸五壯主胸脇支滿欬逆上氣呼吸多唾濁沫)
　(膿血身體重皮膚不可/近衣淫濼瘈瘲不仁)
膺窓
　(在屋翳下一寸六分灸五壯主胷/滿癰腫乳癰寒熱短氣卧不安)
乳中
　(禁不可灸灸之生瘡瘡中有膿血清/汁者可療瘡中有息肉若蝕瘡者死)
乳根
　(在乳下一寸六分陷者中足陽明脈氣所發仰而取/之灸五壯主胸下滿痛膺腫乳癰悽索寒痛不可按)
　(搔/)
不容
　(在幽門傍各一寸半去任脈二寸直四肋端足陽明/脈氣所發灸五壯主嘔血肩息脅下痛口乾心痛與)
　(背相引不可/欬引腎痛)
承滿
　(在不容下一寸足陽明脈氣所發灸五/壯主腸鳴相逐不可傾側肩息唾血)
梁門
　(在承滿下一寸足陽明脈氣所/發灸五壯主脇下積氣結痛)
闗門
　(在梁門下五分一云一寸太一上足陽明脈/氣所發灸五壯主遺溺腹脹善滿積氣身腫)
太一
　(在闗門下一寸足陽明脈氣/所發灸五壯主狂癲疾吐舌)
滑肉門
　(在太一下一寸足陽明脈氣/所發灸五壯主狂癲疾吐舌)
天樞
　(一名長谿一名穀門去盲俞一寸半在俠臍二寸陷/者中足陽明脈氣所發灸三壯主臍疝繞臍而痛時)
　(上衝心共子胞絡中痛月水不以時休止腹脹腸鳴/氣上衝胸不能乆立腸中痛濯濯冬月重感於寒則)
　(泄當臍而痛腸胃間遊氣切痛食不化不嗜食身重/夾臍急瘧振寒熱盛狂言脾脹四肢重不能勝氣疝)
　(煩嘔面腫/大腸脹)
外陵
　(在長谿下五寸大巨上足陽明/脈氣所發灸五壯主腹中盡痛)
大巨
　(一名掖門在長谿下二寸足陽明脈氣所發灸/五壯主腹滿痛善煩㿗疝偏枯四肢不用善驚)
水道
　(在大巨下三寸足陽明脈氣所發灸五壯主少腹脹/滿痛引隂中腰背中痛腹中瘕子門有寒引髕髀三)
　(焦約小/便不通)
歸來
　(一名谿穴在水道下五寸灸五壯主少腹/痛賁豚卯上入痛引莖中女人隂中寒)
氣衝
　(在歸来下一寸鼠鼷上一寸動應手足陽明脈氣所/發灸三壯主腸中大熱不安腹有逆氣女子月水不)
　(利或閉塞暴腹脹滿癃淫濼身熱腹中絞痛㿗疝隂/腫乳難子上搶心若胞不出衆氣盡亂腹滿不得反)
　(息腰痛控睪少腹及股卒俛不得仰脫下石水無子/少腹痛隂疝莖中痛兩丸騫痛不可仰卧甄權千金)
　(楊操/同)
　　心人心者藏也兩傍一十六穴
甲乙經
心出於少衝少衝者木也
　(一名經始在手小指内廉之端去爪甲如韭/葉手少隂脈之所出也為井冬三月宜灸之)
流於少府少府者火也
　(在手小指本節後陷者中直勞宮手少/隂脈之所留也為榮春三月宜灸之)
注於神門神門者土也
　(一名兊衝一名中都在掌後兊骨之端陷者/中手少隂脈之所注也為輸夏三月宜灸之)
過於通里
　(手少隂絡在/腕後一寸)
行於靈道靈道者金也
　(在掌後一寸半或一寸手/少隂脈之所行也為經)
入於少海少海者水也
　(一名曲節在肘内廉節後手少隂脈之所入也為/合秋三月宜灸之出第三卷中甄權千金楊操同)
少衝
　(一名經始在手小指内廉之端去爪甲如韭葉灸一/壯主熱病煩心上氣心痛而冷煩滿少氣悲恐善驚)
　(掌中熱肘腋胸中痛口中熱咽喉中/酸乍寒乍熱手捲不伸掌痛引肘腋)
少府
　(在手小指本節後陷者中直勞宮灸三壯主/煩滿少氣悲恐畏人臂酸掌巾熱手捲不伸)
神門
　(一名兊衝一名中都在掌後兊骨之端陷者中灸三/壯主瘧心煩甚欲得冷水寒則欲處熱熱中咽乾不)
　(嗜食心痛數噫恐悸悸氣不足喘逆身/熱狂悲哭嘔血上氣遺溺手及臂寒)
少隂郄
　(在掌後脈中去腕半寸灸三壯主十二癎/失瘖不能言悽悽寒欬吐血氣驚心痛)
通里
　(手少隂絡在腕後一寸灸三壯主熱病先不樂數日/熱熱則卒心中懊憹數欠頻伸悲恐頭眩痛面赤而)
　(熱無汗及癲心下悸臂臑肘痛實則支/滿虛則不能言苦嘔喉痺少氣遺溺)
靈道
　(在掌後一寸半或云一寸灸三壯主心/痛悲恐相引瘈瘲臂肘攣暴瘖不能言)
少海
　(一名曲節在肘内廉節後陷者中動應手灸五壯主/寒熱齒齲痛狂易瘧背振寒引肘腋痛甄權云穴在)
　(臂側曲肘内横文頭屈手向頭而/取之陷者中主腋下瘰癧不宜灸)
極泉
　(在腋下筋間動脈入胸手少隂脈氣所發灸五壯主/心腹痛乾嘔噦是動則病嗌乾心痛渴而欲飲為臂)
　(厥是主心所生病者目黄脇痛臑臂内/後廉痛掌中熱痛甄權千金楊操同)
(黄帝問曰手少隂之脈獨無俞何也岐伯對曰少隂者/  心脈也是五藏六府之大主也精神之舍也其藏堅)
　(固邪不能害害之則心傷心傷則神去神去則死矣/故諸邪之在於心者皆在心之包絡包絡者心主之)
　(脈也故獨無俞焉曰少隂無俞者不病乎對曰其外/經脈病而藏不病故獨取其經於掌後兊骨之端出)
　(第三/卷中)
　　小腸人小腸者心之腑也兩傍二十六穴
甲乙經
小腸出於少澤少澤者金也
　(一名少吉在手小指之端去爪甲一分手/太陽脈之所出也為井冬三月宜灸之)
流於前谷前谷者水也
　(在手小指外側本節前陷者中手太/陽脈之所留也為榮春三月宜灸之)
注於後谿後谿者木也
　(在手小指外側本節後陷者中手太/陽脈之所注也為輸夏三月宜灸之)
過於腕骨
　(在手外側腕前起骨下陷者/中手太陽脈之所過也為原)
行於陽谷陽谷者火也
　(在手外側腕中兊骨之下陷/者中手太陽脈所行也為經)
入於小海小海者土也
　(在肘内大骨外去肘端五分䧟者中屈肘乃得之手/太陽脈之所入也為合秋三月宜灸之出第三卷中)
　(甄權千金/楊操同)
少澤
　(一名少吉在手小指之端去爪甲下一分陷者中灸/一壯主振寒小指不用寒熱汗不出頭痛喉痺舌急)
　(卷小指之間熱口中熱煩心心痛臂内廉/脇痛欬瘈瘲口乾項痛不可顧㾬瘧寒熱)
前谷
　(在手小指外側本節前陷者中灸三壯主熱病汗不/出狂互引癲疾耳鳴寒熱頷腫不可顧喉痺勞痺小)
　(便赤難欬衂胸滿肘臂腕中痛頸腫不可以顧頭項/急痛眩淫濼肩甲小指痛臂不可舉頭項痛咽腫不)
　(可咽鼻不利目中白瞖目/痛泣出甚者如脱㾬瘧)
後谿
　(在手小指外側本節後陷者中灸一壯主振寒寒熱/肩臑肘臂痛頭眩痛不可顧煩滿身熱惡寒目赤痛)
　(爛眥生瞖􁉿衂發聾臂重腫肘攣痂疥胸滿引臑泣出驚/頸項強身寒耳鳴㾬瘧寒熱頸頷腫狂互引癲疾數發)
腕骨
　(在手外側腕前起骨下陷者中灸三壯主熱病汗不/出脇痛不得息頸頷腫寒熱耳鳴無聞衂狂易痓互)
　(引消渇偏枯臂腕痛肘屈不得伸風頭痛泣出肩臂/臑頸痛項急煩滿驚五指掣不可屈伸戰慄痎瘧)
陽谷
　(在手外側腕中兊骨之下陷者中灸三壯一云在腕/上側兩筋間陷者中主狂癲疾熱病汗不出脅痛不)
　(得息頸頷腫寒熱耳聾鳴牙上齒齲痛肩痛不能自/帶衣臂腕外側痛不舉風眩驚手腕痛泄風汗出至)
　(腰項急不可以左右顧及俛仰肩弛肘廢目/痛痂疥肱瘈瘲頭眩目痛痎瘧胸滿不得息)
養老
　(手太陽郄在踝骨上一空在後一寸陷者中/灸三壯主肩痛欲折臑如㧞手不能自上下)
支正
　(手太陽絡在腕後五寸别走少隂者灸三壯主驚恐/振寒寒熱頸項腫實則肘攣頭眩痛狂易虚則生肬)
　(小者痂/疥風瘧)
小海
　(在肘内大骨外去肘端半寸陷者中屈肘乃得之灸/三壯甄權云屈手向頭而取之不宜灸主寒熱齒齲)
　(痛風眩頭痛狂易癰肘瘧背􁀙振寒項/痛引肘腋腰痛引少腹中四肢不舉)
天窓
　(一名窓聾在曲頰下扶突後動應手陷者中手太陽/脈氣所發灸三壯主耳聾無聞頰痛腫喉痛瘖不能)
　(言肩痛引項汗/出及偏耳鳴)
秉風
　(在俠天􁨿外肩上小髃後手太陽陽明手足/少陽之㑹舉臂取之灸五壯主肩痛不能舉)
天宗
　(在秉風後太骨下陷者中手太陽脈氣所發灸三/壯主胷脇支滿搶心欬逆肩重肘臂痛不可舉)
臑俞
　(俠肩􁨿後大骨下甲上廉陷者中手足太陽陽維蹻/脈之會舉臂取之灸三壯主寒熱肩腫引脾中臂酸)
　(寒熱頸歴適肩/痛不可舉臂)
晴明
　(一名淚孔在目内眥手足太陽陽明之㑹灸三壯主/目不明惡風目淚出憎寒頭痛目眩瞢内眥赤痛目)
　(􁲑􁲑無所見眥痒痛疼白膚瞖甄/權云不宜灸甄權千金楊操同)
　　心包人心脈也兩傍一十六穴(通按膽本經原九穴此少天池一也/穴入  只八穴故左右共十八穴)
甲乙經
心出於中衝中衝者木也
　(在手中指之端去爪甲如韭葉陷者中手/心主脈之所出也為井冬三月宜灸之)
流於勞宮勞宮者火也
　(一名五里在掌中央動脈手心主/脈之所留也為榮春三月宜灸之)
注於太陵太陵者土也
　(在掌後兩筋間陷者中手心主脈/之所注也為輸夏三月宜灸之)
行於間使間使者金也
　(在掌後三寸兩筋間陷者中/手心主脈之所行也為經)
入於曲澤曲澤者水也
　(在肘内廉下陷者中屈肘得之手心主脈之所入也/為合秋三月宜灸之出第三卷中甄權千金楊操同)
中衝
　(在手中指之端去爪甲如韭葉陷者中灸一壯主熱/病煩心心悶而汗不出掌中熱心痛身熱如火侵淫)
　(煩滿舌/本痛)
勞宮
　(一名五里在掌中動脈灸三壯主熱病發熱滿而欲/嘔噦三日以往不得汗怵惕胷脅痛不可及側欬滿)
　(溺赤大便血衂不止嘔吐血氣逆噫不止嗌中痛食/不下善渴口中爛掌中熱風熱善怒中心善悲屢嘔)
　(歔欷善笑不休煩心欬寒熱善噦少腹積/聚小兒口中腥臭胷脅支滿黄癉目黄)
太陵
　(在掌後兩筋間陷者中灸三壯主心痛善悲厥逆懸/心如饑之狀心澹澹而驚恐熱病煩心而汗不出肘)
　(攣腋腫善笑不休心中痛目赤黄小便如血欲嘔胷/中熱狂言不樂太息喉痺嗌乾喘逆身熱如火頭痛)
　(如破短氣胷痛而手攣不伸及腋偏枯/不仁手瘈偏小筋急嘔血痒欲嘔耳鳴)
内關
　(手心主絡在掌後去腕二寸灸三壯主面赤皮熱熱/病汗不出中風熱目赤黄肘攣腋腫實則心暴痛虚)
　(則煩心惕惕不能動失/智心澹澹善驚恐心悲)
間使
　(在掌後三寸兩筋間陷者中灸三壯主心痛善悲厥/逆懸心如饑之狀心澹澹而驚恐熱病面赤目黄煩)
　(心喜噦胷中澹澹善動如熱頭身風熱嘔吐怵惕寒/中少氣掌中熱肘攣腋腫卒心中痛瘈瘲互相引肘)
　(内廉痛心熬熬然胷痺引背時寒/喜驚瘖不能語咽中哽頭大浸淫)
郄門
　(手心主郄去腕五寸灸五壯主心/痛衂噦嘔血驚恐畏人神氣不足)
曲澤
　(在肘内廉下陷者中屈肘得之灸三壯主心痛卒欬/逆心下澹然喜驚身熱煩心口乾手清逆氣嘔血肘)
　(瘈善摇頭清汗出/不過肩傷寒病温)
天泉
　(一名天濕在曲腋下二寸舉腋取之灸三壯主足不/收痛不可以行心痛胸中痛脇支滿痛膺背甲間兩)
　(臂内廉痛甄權/千金楊操同)
　　腎人腎者藏也兩傍五十四穴(并二十三單穴/共七十七穴)
甲乙經
腎出于涌泉涌泉者木也
　(一名地衝在足心陷者中屈足捲指宛宛中/足少隂脈之所出也為井冬三月宜灸之)
流于然谷然谷者火也
　(一名龍淵在足内踝前起大骨下陷者中/足少隂脈之所留也為榮春三月宜灸之)
注于太谿太谿者土也
　(在足内踝後跟骨上動脈陷者中足少/隂脈之所注也為輸夏三月宜灸之)
行于復溜復溜者金也
　(一名伏白一名昌陽在足内踝上二/寸陷者中足少隂脈之所行也為經)
入于隂谷隂谷者水也
　(在膝内輔骨之後大筋之下小筋之上按之應手屈/膝而得之足少隂脈之所入也為合秋三月宜灸之)
　(出第三卷中甄/權千金楊操同)
涌泉
　(一名地衝在足心陷者中屈足捲指宛宛中灸三壯/主腰痛大便難少腹中痛小便不利甄權云在脚心)
　(底宛宛中白肉際主熱中少氣厥寒灸之熱去頭痛/煩心心痛不嗜食欬而短氣喉痺熱痛脊脇相引忽)
　(忽善忘足厥喘逆足下清至膝隂痺腹脹頭項痛眼/眩男子如蠱女子如阻身體腰背如解不欲食丈夫)
　(癲疝隂跳痛簒中不得溺腹脇下支滿閉癃隂痿後/時少泄四肢不舉實則身頭痛汗不出目􁲑􁲑然無)
　(可見怒欲殺人㳟痛引腰下節時有熱氣筋攣膝痛/不可屈伸狂如新發衂不食喘呼少腹痛引嗌足厥)
　(痛肩背頸痛時眩婦人無子咽中痛不可内食轉筋/風入腹中俠臍胷脇支滿下之五指端盡痛足不得)
　(踐地癲疾/瘖不能言)
然谷
　(一名龍淵在足内側踝前起大骨下陷者中灸三壯/主不嗜食心如懸哀而善怒嗌内腫心惕惕恐如人)
　(將捕之多涎出喘少氣吸吸不足以息心痛如似刺/厥心痛與背相引善瘈如從後觸其心傴僂者腎心)
　(痛也厥心痛如錐刺其心心痛甚者脾心痛也胷中/寒脈代時不至上重下輕足不能安地少腹脹上搶)
　(心胷脅支滿欬唾有血喉痺癃疝石水女子不字隂/暴出淋漏男子精溢脛酸不能乆立寒熱消渴黄癉)
　(足一寒一熱舌縦煩滿小兒臍/風口不開善驚痿厥癲疾洞泄)
太谿
　(在足内踝後骨上動脈陷者中灸三壯主乆瘧欬逆/心悶不得卧嘔甚熱多寒少欲閉户而處寒厥足熱)
　(腎脹熱病汗不出黙黙嗜卧溺黄少腹熱嗌中痛腹/脹内腫涎下厥心痛如錐刺其心心痛甚者脾心痛)
　(也霍亂出泄不自知消癉善噫氣走喉咽而不能言/手足清尿黄大便難嗌中腫痛唾血口中熱如膠胞)
　(中有大疝瘕積與隂相引如痛苦况泄上下出渥胷/中滿痛乳腫潰欬逆上氣喉咽喝有聲厥氣上逆)
大鍾
　(在足跟後衝中走太陽足少隂絡灸三壯主實則閉/癃悽悽腰脊強痛嗜卧口中熱虚則腰痛寒厥煩心)
　(悶喘少氣不足以息腹滿大便難時上走胷中鳴脹/滿口舌乾口中吸吸善驚咽中痛不可内食善怒驚)
　(恐不樂欬喉中鳴/欬唾血大腸結)
照海
　(隂蹻脈所生在足内踝下灸三壯主熱痛頌心足寒/清多汗先取然谷後取太谿大指上動脈皆先補之)
　(目痛引脊少腹偏痛嘔瘈瘲視昬嗜卧痓驚善悲不/樂如墮狀汗不出面塵黒病饑不欲食卒疝少腹痛)
　(病在左取右右取左立已隂暴起疝女子不下月水/婦人淋漓隂挺出四肢淫濼心悶久瘧及諸淋目中)
　(赤痛偏枯不能得行大風黙黙不知/所痛視如見星尿黄少腹熱咽乾痺)
水泉
　(足少隂郄去太谿下一寸在内踝下灸五壯主/月經不来来而多心下痛目􁲑􁲑不可逺視)
復溜
　(一名伏白一名昌陽在足内踝上二寸陷者中灸五/壯主腰痛引脊内廉嗌乾腹瘈痛坐起目􁲑􁲑善怒)
　(多言瘧熱少氣足胻寒不能自温腹䐜切痛引心心/如懸隂厥脚腨後廉急不可前却腸澼下膿血足趺)
　(上痛舌卷不能言善笑足痿不收病溺青赤白黄黑/青取井赤取榮黄取輸白取經黑取合血痔泄後重)
　(腹痛如淋狀及火氣涎出鼻孔中痛腹中雷鳴骨寒/熱無所安汗出不休心風四肢腫氣在横骨風逆四)
　(肝腫/乳難)
交信
　(穴在内踝上二寸少隂前太隂後廉筋骨間足隂蹻/之郄灸三壯主氣癃㿗疝隂急股引腨内廉骨痛)
築賓
　(在足内踝上腨分中灸五壯/主大疝絶子狂癲疾嘔吐)
隂谷
　(在膝内輔骨之後大筋之下小筋之上按之應手屈/膝而得之灸三壯主舌縱涎下煩悶脊内廉痛溺難)
　(隂痿不用少腹急引隂及脚内廉痛婦人漏血腹脹/滿不得息小便黄男子如蟲女子如阻寒熱腹偏腫)
輸府
　(在巨骨下去璇璣傍各二寸陷者中足少隂脈氣所/發仰卧而取之灸五壯主欬逆上氣喘不得息嘔吐)
　(胸滿不/得飲食)
或中
　(在輸府下一寸六分陷者中足少隂脈氣所發仰卧/而取之灸五壯主欬逆上氣涎出多唾呼吸喘悸坐)
　(不得/安)
神藏
　(在或中下一寸六分陷者中足少隂脈氣所發仰而飲食/取之灸五壯主胷滿欬逆喘不得息嘔吐煩滿不得)
靈墟
　(在神藏下一寸六分陷者中足少隂脈氣所發仰而/取之灸五壯主胸脇支滿痛引膺不得息悶亂煩滿)
　(不得/飲食)
神封
　(在靈墟下一寸六分陷者中仰而取之灸五/壯主胷脅支滿不得息欬逆乳癰洒淅惡寒)
步郎
　(在神封下一寸六分陷者中足少隂脈氣所發仰而/取之灸三壯主胸脇支滿膈逆不通呼吸少氣喘息)
　(不得/舉臂)
幽門
　(一名上門在巨闕傍半寸陷者中衝脈足少隂之會/灸五壯主胸脇背相引痛心下溷溷嘔吐多唾飲食)
　(不下善噦支滿不能食數欬善忘泄有膿血嘔沫/吐涎少腹堅善唾女子心痛逆氣善吐食不下)
通谷
　(在幽門下一寸陷者中衝脈足少隂之會灸五壯主/失欠口喎僻不端食飲善嘔不得言一云舌下腫難)
　(以言舌縱/喎戾不端)
隂都
　(一名食宮在通谷下一寸衝脈足少隂/之會灸五壯主身寒熱㾬瘧心滿氣逆)
石闗
　(在隂都下一寸衝脈足少隂之會灸五壯主痓脊強痛/口不可開多唾大便難婦人于藏中有惡血内逆滿)
商曲
　(在石闗下一寸衝脈足少隂之/會灸五壯主腹中積聚時切痛)
盲俞
　(在商曲下一寸直臍膀五分衝脈足少隂之㑹/灸五壯主心大堅大腸寒中大便乾腹中切痛)
中注
　(在盲俞下五分衝脈足少隂之/會灸五壯主少腹有熱大便難)
四滿
　(一名隨府在中注下一寸衝脈足少隂之會灸五壯/主臍下積聚疝瘕胞中有血腸澼泄切痛振寒大腹)
　(石水/腎痛)
氣穴
　(一名胞門一名子户在四滿下一寸衝脈足少隂/之會灸五壯主月水不通奔氣上下引腰脊痛)
大赫
　(一名隂維一名隂闗在氣穴下一寸衝脈足少/隂脈之會灸五壯主女子赤淫男子精溢上縮)
横骨
　(一名下極在大赫下一寸衝脈足少隂之會/灸五壯主少腹滿小便難隂下縱卵中痛)
鳩尾
　(一名尾翳一名􁕰骭在臆前蔽骨下五分任脈之别/不可灸刺一云灸五壯主心中寒脹滿不得息息賁)
　(時唾血血瘀熱病胸中痛不得卧心痛不可按善噦/心疝大息靣赤心背相引而痛數噫喘息胷滿欬嘔)
　(腹痛皮瘙痒喉痺食不/下甄權云宜針不宜灸)
巨闕
　(在鳩尾下一寸任脈氣所發灸五壯主心痛不可按/煩心熱病胷中澹澹腹滿暴痛恍惚不知人手清少)
　(腹滿瘈瘲病心疝滿不得息息賁時唾血心腹脹滿/噫煩熱善嘔膈中不通利霍亂發狂妄言怒恐惡火)
　(善罵詈狐疝驚悸少氣胸脇支滿瘈/瘲引少腹痛短氣煩滿嘔吐心脹)
上管
　(在巨闕下一寸五分去蔽骨三寸足陽明手太陽任/脈之會灸五壯主寒中傷飽食飲不化䐜脹心腹胷)
　(脅支滿脈虚則生百病甄權云主心風驚悸不能食/心下有隔嘔血目眩頭懸眩痛身熱汗不出心痛有)
　(三蟲多涎不得反側/腹中滿暴痛汗出)
中管
　(一名太倉在上管下一寸手太陽少陽足陽明所生/任脈之會灸七壯主腹脹不通心大堅胃脹霍亂出)
　(泄不自知先取太谿後取太倉之原溢飲脅下堅痛/腹脹不通寒中傷飽食飲不化頭熱􁉿血目黄振寒)
　(噫煩滿膈嘔傷憂損思氣積疰甄權云主因讀書得/賁豚氣積聚腹中脹暴滿心痛身寒難以俛仰衝疝)
　(冒死不知人心腹痛發作腫聚往来上下行痛有休/止腹中熱善涎出是蛕咬也鼻聞焦臭大便難小腸)
　(有熱尿赤黄病温/汗不出有血溢水)
建里
　(在中管下一寸灸五壯主心痛上搶心不欲/食支痛斥膈甄權云主腹脹逆氣上并霍亂)
下管
　(在建里下一寸是太隂任脈之會灸五壯主飲食不/化入腹還出六腑之穀氣不轉甄權云主小便赤腹)
　(堅硬孕婦/不可灸)
水分
　(在下管下一寸臍上一寸任脈氣所發灸三壯主痓脊/強裏急腹中拘急痛甄權云主水病腹腫孕婦不可灸)
臍中
　(神闕穴也一名氣舍灸三壯主水腹大臍平腹無理/不治絶子灸令人有子臍疝繞臍痛衝胷不得息甄)
　(權云主水腫臌脹腸鳴狀如雷聲/時上衝心口灸七壯至四百壯)
隂交
　(一名少闗一名横户在臍下一寸任脈衝脈少隂之/會灸五壯主水脹水氣行皮中甄權云穴在隂莖下)
　(附底宛宛中主驚不得眠善斷水氣上下五藏遊氣/也隂疝引睪女子手脚拘攣腹滿疝月水不下乳餘)
　(疾絶子隂痒賁豚上䐜腹堅痛引隂/中不得小便兩丸騫孕婦不可灸)
氣海
　(一名脖胦一名下肓在臍下一寸半任脈氣所發灸/五壯主少腹疝卧善驚甄權云主下熱小便赤氣痛)
　(狀如刀攪孕/婦不可灸)
石門
　(一名利機一名精露一名丹田一名命門在臍下二/寸任脈氣所發灸三壯女子禁不可灸主臍疝繞臍)
　(痛三焦脹水腹大及水氣行皮中心腹中卒痛而汗/出氣癃小便黄氣滿虚則遺溺身寒熱吐逆溺難腹)
　(滿疝積乳餘疾絶子隂痒賁豚上䐜腹痛口強不能/言莖腫先引腰後引少腹腰髖少腹堅痛下引隂中)
　(不得小便兩丸騫甄權云/主婦人因産惡露不止)
闗元
　(一名次門在臍下三寸任脈足三隂之會灸七壯主/寒熱石水痛引脅下脹頭眩痛身盡熱氣癃尿黄甄)
　(權云主小便處痛狀如散火轉胞不得尿少腹滿引/脅下脹頭眩痛身盡熱賁豚寒熱入少腹時欲嘔傷)
　(中溺血小便數腰背臍痛下引隂腹中窘急欲湊後/泄不止癲暴疝痛少腹大熱身所傷血出多反中風)
　(寒若有所墜墮四肢解㑊不收名/曰體解女子絶子衃血在内不下)
中極
　(一名氣原一名玉泉在臍下四寸任會足三隂之㑹/灸三壯女子禁中央腹熱痛婦人子門不端少腹苦)
　(寒隂痒及痛經閉不通乳餘疾絶子内不足賁肫上/搶心甚則不能息忽忽少氣尸厥心煩痛饑不能食)
　(善寒中腹脹引脇而痛少腹與脊相控暴痛時窘/之後經閉不通小便不利丈夫失精孕婦不可灸)
曲骨
　(在横骨上中極下一寸毛際陷者中動應手任脈足/厥隂之㑹灸三壯主膀胱小便難脚屈轉胞不得尿)
　(婦人赤白淫隂中乾痛惡合隂/陽水脹滿尿澁癲疾不嘔沫)
會隂
　(一名屏之在大便前小便後兩隂間任脈别絡俠督脈/者衝脈  會灸三壯主痺小便難竅中熱實則腹皮痛)
　(虚則痒搔痔與隂相通者死隂中諸病前後相引痛不/得大小便女子血不通男子隂端寒上衝心中狠狠)
廉泉
　(一名本池在頷下結喉上舌本下隂維任脈之㑹灸/三壯主舌下腫難以言舌縱涎出欬逆少氣喘息嘔)
　(沫噤齘上/氣胸滿)
天突
　(一名玉户在頸結喉下五寸中央宛宛中隂維任脈/之會灸三壯主欬上氣喘暴瘖不能言及舌下俠青)
　(縫脈頸有大氣喉痺咽中乾急不能息喉中鳴翕翕/寒熱頸腫肩痛胸滿腹皮熱衂氣鯁心痛癮疹頭痛)
　(面皮赤熱身/肉盡不仁)
璇璣
　(在天突下一寸中央陷者中任脈氣所發仰頭/取之灸五壯主胸滿痛喉痺咽癰水漿不下)
華盖
　(在璇璣下一寸陷者中任脈氣所發仰頭取之灸/五壯主胸脅支滿痛引胸中欬逆上氣喘不能言)
紫宮
　(在華盖下一寸六分陷者中任脈氣所發仰而取之灸/五壯主胸脇支滿痺痛骨疼飲食不下嘔逆上氣煩心)
玉堂
　(一名玉英在紫宮下一寸六分陷者中任脈氣所發灸/五壯主胸中滿不得息脅痛骨疼喘逆上氣嘔吐煩心)
亶中
　(一名元兒在玉堂下一寸六分直兩乳間陷者中任/脈氣所發仰而取之灸五壯主胸痺心痛煩滿欬逆)
　(喘唾短氣不/得息不能言)
中庭
　(在亶中下一寸六分陷者中任脈氣所發灸三壯主/胸脅支滿膈塞飲食不下嘔吐食復還出甄權千金)
　(楊操/同)
　　膀胱人膀胱者腎之腑也兩傍一百二十穴(并二/十二)
　　　(單穴及膏盲附穴/共一百四十四穴)
甲乙經
膀胱出于至隂至隂者金也
　(在足小指外側去爪甲角如韭葉足太/陽脈之所出也為井冬三月宜灸之)
流于通谷通谷者水也
　(在足小指外側本節前陷者中足太/陽脈之所留也為榮春三月宜灸之)
注于束骨束骨者木也
　(在足小指外側本節後陷者中足太/陽脈之所注也為輸夏三月宜灸之)
過于京骨
　(在足外側大骨下赤白肉際陷/者中足太陽脈之所過也為原)
行于崑崙崑崙者火也
　(在足外踝後跟骨上陷者中/足太陽脈之所行也為經)
入于委中委中者土也
　(在腘中央動脈足太陽脈之所入也為/合秋三月宜灸之甄權千金楊操同)
至隂
　(在足小指外側去爪甲角如韭葉灸三壯主頭重鼻/􁉿及瘈汗不出心煩足下熱不欲近衣項痛目瞖及)
　(小便不利㾬瘧寒熱/疝風寒從足小指起)
通谷
　(在足小指外側本節前陷者中灸三壯主身疼痛喜/驚互引鼻􁉿癲疾寒熱目􁲑􁲑喜欬喘逆狂疾不嘔)
　(沫痓善唏頭眩項/痛煩滿振寒㾬瘧)
束骨
　(在足小指外側本節後陷者中灸三壯主身痛狂善/行癲疾寒熱腰痛如折痓驚互引脚如結踹如裂暴)
　(病頭痛身熱痛肌肉動耳聾惡風目眥爛/赤項不可顧髀樞痛泄腸澼瘧從䯒起)
京骨
　(在足外側大骨下赤白際陷者中灸三壯主㾬瘧寒/熱善唏頭重足寒不欲食脚攣癲疾狂妄善自齧頰)
　(偏枯腰髀樞痛善摇頭鼽衂頭痛目白瞖跟尻瘈瘲/頭腫痛泄注上搶心目赤眥爛無所見痛從内眥始)
　(腹滿頸項強腰背不可俛仰眩痿厥身體不仁手足/偏小先取京骨後取中封絶骨寫之厥心痛與肩背)
　(相引善瘈如從後觸其心傴僂者腎心/痛也痓目反白多鼻不通利涕黄便血)
申脈
　(陽蹻所出也在足外踝下陷者中容爪甲灸三壯主/腰痛不能舉足小坐若下車躓地脛中燆燆然寒熱)
　(頸掖下腫癲疾互引僵仆/通按  燆音蹺火行貌)
金門
　(足太陽郄一名闗梁在足外踝下灸三壯主尸厥暴/死霍亂轉筋癲疾不嘔沫馬癎  通按外踝下一作)
　(外踝下/一寸)
僕參
　(一名安邪在跟骨下陷者中拱足得之足太陽陽蹻/脈所會灸三壯主腰痛不可舉足跟中踝後痛脚痿)
　(癲疾僵仆轉筋尸/厥暴霍亂馬癎)
崑崙
　(在足外踝後跟骨上陷者中灸三壯主痓脊強頭眩/痛脚如結踹如裂厥心痛與背相引善瘈如從後觸)
　(其心傴僂者腎心痛也寒熱癲疾目􁲑􁲑􁉿衂瘧多/汗腰痛不能俛仰目如脱項如㧞脊強大風頭多汗)
　(腰尻腹痛踹踝腫上齒痛脊背尻重不欲起間食臭/惡聞人音狂易女子字難若胞衣不出泄風從頭至)
　(足癎瘈口閉不得開每大便/腹暴滿按之不下噫悲喘)
付陽
　(足陽蹻之郄在外踝上三寸太陽前少陽後筋骨間/灸三壯主痿厥風頭重眩䪼痛樞股踹外廉骨痛瘈)
　(瘲痺不仁振寒時/有熱四肢不舉)
飛揚
　(一名厥陽在足外踝上七寸足太陽絡灸三壯主身/懈寒少氣熱甚惡人心惕然取飛揚及絶骨附上臨)
　(泣淫濼脛瘦熱病汗不出皆主之下部寒體重逆氣/頭眩痛痓反折瘧實則腰背痛虚則􁉿衂不渇間日)
　(作狂癲疾體痛頸項痛歴節汗出而/步失履寒腹不仁踹中痛痔篡痛)
承山
　(一名魚腹一名肉柱在兑踹腸下分肉間陷者中灸/五壯主寒熱簒反出癲疾瘈瘲􁉿衂腰背痛脚踹酸)
　(重戰慄不能乆立踹如裂脚急腫痛/足攣少腹痛引喉咽大便難腹痛)
承筋
　(一名踹腸一名直腸在踹中央陷者中足太陽脈氣/所發灸三壯主大腸實則腰背痛寒痺轉筋頭眩痛)
　(氣虚則鼻衂癲疾腰痛濕然汗出令人欲食欲走寒/熱篡後出瘈瘲脚踹痠重戰慄不能乆立脚急腫痛)
　(跗筋足攣少腹痛引喉嗌大便難/痔簒痛腰背相引霍亂脛痺不仁)
合陽
　(在膝約紋中央下二寸灸五壯主痺厥癲疾不嘔沫/瘈瘲拘急跟厥膝重腰脊痛引腹篡隂股熱隂暴痛)
　(寒熱膝/酸重)
委中
　(在膕中央動脈灸三壯主腰痛俠脊至頭沈沈然目/􁲑􁲑瘧頭痛寒從背起先寒後熱渇不止汗乃出癲)
　(疾反折熱痛俠脊痛痔簒痛遺溺筋急身熱少腹堅/腫少腹時熱小便難尻股寒髀樞痛外引季脅内控)
　(八􁨿衂/血不止)
委陽
　(在足太陽之前少陽之後出于膕中外廉兩筋間承/扶下六寸此足太陽之絡灸三壯一云屈身取之主)
　(胸滿彭彭然實則閉癃腋下腫痛虚則遺溺脚急/兢兢然筋痛不得小便痛引腹腰痛不得俛仰)
浮郄
　　(委陽上一寸展膝得/灸三壯主不得卧)
殷門
　(在肉郄下六寸灸三壯主腰痛得俛/不得仰仰則痛得之舉重惡血歸之)
承扶
　(一名肉郄一名隂闗一名皮部在凥臋下股隂上衝/紋中一云股隂下衝紋中灸三壯主腰脊凥臋股隂)
　(寒大痛虚則血動實則熱痛痔簒痛尻/脽中腫大便直出隂胞有寒小便不利)
附分
　(在第二椎下附項内廉兩傍各三寸/手足太陽之會灸五壯主背痛引頸)
魄戸
　(在第三椎下兩傍各三寸足太陽脈氣所發正坐取/之灸五壯主肩膊間急悽厥惡寒項背痛引頸欬逆)
　(上氣嘔吐煩滿/背痛不能引顧)
神堂
　(在第五椎下兩傍各三寸陷者中足太陽脈氣/所發灸五壯主肩痛胷腹滿悽厥脊背急強)
譩譆
　(在肩膊内廉俠第六椎下兩傍各三寸以手按之痛/病者言譩譆足太陽脈氣所發灸五壯主腋拘攣暴)
　(脈急引脅痛内引心肺從項至脊以下十二椎應等/灸之立已熱病汗不出肩背寒熱痓互引身熱欬逆)
　(上氣虚喘喘逆􁉿衂肩甲内廉痛不可俛仰𦕈季/脇引少腹而脹痛小兒食晦頭痛引頤㾬瘧風)
膈闗
　(在第七椎下兩傍各三寸陷者中足太陽脈氣所發/濶肩取之灸五壯主肩痛惡寒脊強俛仰難食不下)
　(嘔吐/多涎)
魂門
　(在第九椎下兩傍各三寸陷者中足太陽脈氣所發/正坐取之灸三壯主胷脅脹滿背痛惡風寒飲食不)
　(下嘔吐/不留住)
陽綱
　(在第十椎下兩傍各三寸陷者中足太陽脈氣所發/正坐取之灸三壯主食飲不下腹中雷鳴大便不節)
　(小便/赤黄)
意舍
　(在第十一椎下兩傍各三寸陷者中足太陽脈氣所/發正坐取之灸三壯主腹滿臚脹大便泄消渇身熱)
　(面目/黄)
胃倉
　(在第十二椎下兩傍各三寸灸三壯主/臚脹水腫食飲不下多寒不能俛仰)
肓門
　(在第十三椎下兩傍各三寸义肋間/灸三十壯主心下大堅婦人乳餘疾)
志室
　(在第十四椎下兩傍各三寸陷者中足太陽脈氣所/發正坐取之灸三壯主腰痛脊急脅下滿少腹堅急)
胞肓
　(在第十九椎下兩傍各三寸陷者中足太陽脈氣所/發伏而取之灸三壯主腰脊痛惡寒少腹滿堅癃閉)
　(下重不得小便以手按之則欲小便澁而不得出肩央/上熱手足小指外側及脛踝後皆熱若脈陷取委中)
秩邊
　(在第二十一椎下兩傍各三寸陷者中足太陽脈氣/所發伏而取之灸三壯主腰脚骶寒俛仰急難隂痛)
　(下重不/得小便)
攢竹
　(一名員柱一名始光一名夜光一名明光在眉頭陷/者中足太陽脈氣所發灸三壯主風頭痛鼻􁉿衂眉)
　(頭痛善嚏目如欲脱汗出惡寒面赤䪼中痛項椎不/可左右顧目系急瘈瘲癲疾互引反折戴眼及眩狂)
　(不得卧意中煩目􁲑􁲑不明/惡風寒癎發目上挿痔痛)
曲差
　(一名鼻衝俠神庭一寸半在髮際足太陽脈氣所發正/頭取之灸五壯主頭痛身熱鼻窒而不利煩滿汗不出)
五處
　(在督脈傍去上星一寸半足太陽脈氣所發/灸三壯主痓脊強反折瘈癲疾頭重寒熱)
承光
　(在五處後二寸足太陽脈氣所發不可灸主熱/病汗不出而苦嘔煩心目生白翳逺視不明)
通天
　(一名天白承光後一寸半足太陽脈氣所發灸三壯瘡/主頭痛重僵仆鼻窒鼽衂不得通喎僻多涕􁉿衂有)
絡却
　(一名強陽一名腦盖反行在通天後一寸半足太陽/脈氣所發灸三壯主青盲無所見癲疾僵仆目妄見)
　(恍惚不樂/狂走瘈瘲)
玊枕
　(在絡却後七分半俠腦户傍一寸三分起肉枕骨入/髮際三寸足太陽脈氣所發灸三壯主頭項痛惡風)
　(汗不出悽厥惡寒嘔吐目内糸急痛引頞頭重項痛/寒熱骨痛頭眩目痛頭半寒目痛不能視項似㧞不)
　(可左右顧癲疾/不嘔沫互引)
天柱
　(在俠項後髮際大筋外廉陷者中足太陽脈氣所發/灸三壯主寒熱暴拘攣癎眩足不任目􁲑􁲑赤痛痓)
　(厥頭痛項先痛腰脊為應眩頭痛重目如脱項如㧞/狂見目上及項直不可以顧暴攣足不仁身痛欲折)
　(咽腫難言/小兒驚癎)
大杼
　(在項第一椎下兩傍各一寸半陷者中足太陽手少/陽之會灸七壯主癲疾不嘔沫㾬瘧頸項痛不可以)
　(俛仰頭痛振寒瘈瘲氣實脅滿傷寒汗不出腰背痛/痓脊強喉痺大氣滿喘胸中鬱鬱身熱眩目􁲑􁲑項)
　(強急寒熱僵仆不能乆/立煩滿裏急身不安席)
風門
　(一名熱府在第二椎下兩傍各一寸半督脈足太陽/之會灸五壯主風頭眩痛鼻􁉿不利時嚏清涕自出)
肺俞
　(在第三椎下兩傍各一寸半灸三壯主肺寒熱呼吸/不得卧欬上氣嘔沫喘氣相追逐胸滿背膺急息難)
　(振慄脈鼓氣隔胸中有熱支滿不嗜食汗不出腰背/痛肺脹癲疾憎風時振寒不能言得寒益甚身熱狂)
　(欲自殺目妄見瘈/瘲泣出死不知人)
心俞
　(在第五椎下兩傍各一寸半灸三壯主寒熱心痛循/循然與背相引而痛胷中邑邑不得息欬唾血多涎)
　(煩中善噎飲食不下嘔逆汗不出如/瘧狀目􁲑􁲑淚出悲傷㾬瘧心脹)
膈俞
　(在第七椎下兩傍各一寸半灸三壯主悽悽振寒數/欠伸欬而嘔膈寒食飲不下寒熱皮肉骨痛少氣不)
　(得卧胸滿支兩脇膈上兢兢脇痛腹䐜胃管暴痛上/氣肩背寒痛汗不出喉痺腹中痛積聚嘿嘿然嗜卧)
　(怠惰不欲動身常濕心痛周/痺身皆痛痓大風汗出癲狂)
肝俞
　(在第九椎下兩傍各一寸半灸三壯主欬而脅滿急/不得息不可反側撅脅下與臍相引筋急而痛反折)
　(目上視眩中循循然眉頭痛驚狂衂少腹滿目􁲑􁲑/生白瞖欬引胸痛筋寒熱唾血短氣鼻酸痓筋痛急)
　(互相引肝/脹癲狂)
膽俞
　(在第十椎下兩傍各一寸半足太陽脈氣所發正坐/取之灸三壯主胸滿嘔無所出口苦舌乾飲食不下)
脾俞
　(在第十一椎下兩傍各一寸半灸三壯主腹中氣脹脅/引脊痛食飲多身羸瘦名曰食晦先取脾俞後取季)
　(黄癉善欠脅下滿欲嘔身重不動脾痛熱痓大腸轉氣/按之如覆杯熱引胃痛脾氣寒四肢急煩不嗜食痺脹)
胃俞
　(在第十二椎下兩傍各一寸半灸三壯主胸中寒脹/食多身羸瘦腹中滿而鳴腹䐜風厥胷脅支滿嘔吐)
　(脊急痛筋/攣食不下)
三焦俞
　(在第十三椎下兩傍各一寸半足太陽脈氣所發灸/三壯主頭痛飲食不下腹鳴臚脹欲嘔時注泄)
腎俞
　(在第十四椎下兩傍各一寸半灸三壯主腰痛不可/俛仰反側熱痓寒熱食多身羸瘦兩脅引痛心下焦)
　(痛心如懸下引臍少腹急痛熱面黒目􁲑􁲑喘欬少/氣溺滑赤骨寒熱便難腎脹風頭痛如破足寒如水)
　(頭重身熱振慄腰中四肢淫濼欲嘔腹鼔/大寒中洞泄食不化骨寒熱引背不得息)
大腸俞
　(在第十六椎下兩傍各一寸半灸三壯主大腸轉氣/按之如覆杯食飲不下善噎腸中鳴腹䐜而腫暴洩)
　(腰痛是主津液所生病者目黄口乾衂喉痺肩前臑/痛大指次指痛不用氣盛有餘則熱腫虛則寒慄)
小腸俞
　(在第十八椎下兩傍各一寸半灸三壯主少腹痛熱/控睪引腰脊疝痛上衝心腰脊強溺難黄赤口乾大)
　(小便難/淋痔)
膀胱俞
　(在第十九椎下兩傍各一寸半灸三壯主熱痓互引/汗不出反折尻臀内痛似癉瘧狀腰脊痛強引背少)
　(腹俛仰難不得仰息痿重尻不舉溺/赤腰以下至足清不仁不可以坐起)
中膂内俞
　(在第二十椎下兩傍各一寸半俠脊起肉灸三壯主/腰痛不可以俛仰寒熱痓反折互引腹脹腋攣背中)
　(怏怏引脅痛内引心從項始數脊/椎俠膂如痛按之應手灸立已)
白環俞
　(在第二十一椎下兩傍各一寸半足太陽脈氣/所發不可灸主腰脊以下至足不仁小便黄)
上􁨿
　(在第一空腰髁下一寸俠脊陷者中足太陽少陽之/絡灸三壯主腰脊痛而清善傴睪跳騫寒熱熱病汗)
　(不出㾬瘧女子絶子/隂挺出不禁白瀝)
次􁨿
　(在第二空俠脊陷者中灸三壯主腰痛怏怏然不可/以俛仰腰以下至足不仁脊腰背寒先取缺盆後取)
　(尾骶與八􁨿女子/赤白瀝心下積脹)
中􁨿
　(在第三空俠脊陷者中灸三壯主厥隂所結腰痛大/便難飱洩尻中寒女子赤淫時白氣癃月事少男子)
　(癃小/腸脹)
下􁨿
　(在第四空俠脊陷者中灸三壯主腰痛引少腹痛女/子下蒼汁不禁赤淫隂中痒痛引少腹控𦕈不可以)
　(俛仰腹腸/鳴澼泄)
會陽
　(一名利機在隂尾骨兩傍督脈氣所發灸/五壯主五藏腹中有寒泄注腸澼便血)
素􁨿
　(一名面玉在鼻柱端督脈氣所發不宜灸主􁉿/衂涕出中有懸癰宿肉窒洞不通不知香臭)
神庭
　(在入髮際五分直鼻督脈足太陽陽明之會灸三壯/主頭腦中寒鼻􁉿目泣出癲疾嘔沫風眩善嘔煩㾬)
　(瘧寒熱頭痛喘/喝目不能視)
上星
　(在顱上直鼻中央入髪際一寸陷容豆督脈氣所發/灸五壯主風眩善嘔煩滿顔青㾬瘧鼻􁉿衂熱病汗)
　(不出目睛痛不能視面胕腫癲疾凡云上星主之/者皆先取譩譆後取天牗風池甄權云不宜多灸)
𩕄會
　(在上星後一寸陷者中督脈氣所發灸五壯主痓風/眩善嘔煩滿頭痛顔青癲疾嘔沫暫起僵仆惡見風)
　(寒面/赤腫)
前頂
　(在𩕄會後一寸五分骨陷中督脈氣所發灸/五壯主風眩目瞑惡風寒面赤腫小兒驚癎)
百會
　(一名三陽五會在前項後一寸半頂中央旋毛中陷/容指督脈足太陽之會灸五壯主欬瘧癲疾不嘔沫)
　(耳鳴痓頂上痛風頭重/目如脱不可左右顧)
後頂
　(一名交衝在百會後一寸五分枕骨上督脈氣所發/灸五壯主風眩目眩顱上痛􁲑􁲑不明惡風寒眩偏)
　(頭痛癲疾瘈瘲/狂走項直頸痛)
強間　(通按灸強間/一作  七壯)
　(一名大羽在後頂後一寸半督脈氣所發灸五壯主/頭痛如針刺不可以動項如㧞不可左右顧癲疾狂)
　(走瘈瘲摇頭/口喎戾頸強)
腦户
　(一名匝風一名合顱在枕骨上強間後一寸半督脈/足太陽之會不可灸主目赤痛不可視面赤腫頭重)
　(項痛目不明風眩腦中寒重衣不熱汗出頭中惡風/癲疾骨痠眩狂瘈瘲口噤羊鳴舌本出血瘖不能言)
　(痓目不/眗寒熱)
風府
　(一名舌本入項髮際一寸大筋内宛宛中督脈陽維/之㑹不可灸之主頭痛項急不得顧側目眩暈不得)
　(喘息舌急難言狂易多言不休狂走欲自/殺目反妄見暴瘖不得言喉嗌痛足不仁)
瘖門
　(一名横舌一名舌厭在項髪際宛宛中人繫舌本督脈/陽維之會仰頭取之不可灸令人瘖主項強舌緩瘖不)
　(能言脈傍去上星一寸五分灸三壯此以寫諸陽氣熱衂/善噫風頭痛汗不出寒熱痓脊強反折瘈瘲癲疾頭重)
大椎
　(在第一椎上陷者中三陽督脈之會灸九/壯主寒熱以年為壯數傷寒熱盛煩嘔)
陶道
　(在項大椎節下間督脈足太陽之會俛而取之灸五/壯主頭重目瞑悽厥寒熱項強難以反顧汗不出)
身柱
　(在第三椎節下間督脈氣所發俛而取之灸五/壯主癲疾怒欲殺人身熱狂走讝言見鬼瘈瘲)
神道
　(在第五椎節下間督脈氣所發俛而取之灸/三壯主身熱頭痛進退往來㾬瘧恍惚悲愁)
至陽
　(在第七椎節下間督脈氣所發俛而取之灸/三壯主寒熱淫濼脛酸四肢重痛少氣難言)
筋縮
　(在第九椎節下間督脈氣所發俛而取之灸三壯/主小兒驚癎瘈瘲狂走癲疾脊急強目轉上挿)
脊中
　(在第十一椎節下間督脈氣所發不可灸/之主腹滿不能食腰脊強不得俛仰黄癉)
懸樞
　(在第十三椎節下間督脈氣所發灸三壯/主腹中積上下行水穀不化下利腰脊強)
命門
　(一名屬累在第十四椎節下間督脈氣所發伏而取之痛/灸三壯主頭痛如破身熱如火汗不出癲瘈腰腹相引)
腰俞
　(一名背解一名髓孔一名腰柱一名腰户在第二十/一椎節下間灸三壯主腰痛引少腹控䏚不可俛仰)
　(以月死生數發針在左取右右取左立已腰以下至/足清不仁不可以坐起尻不舉寒熱女子閉溺脊強)
　(互引反折汗不/出乳子下赤白)
長强
　(一名氣之隂郄督脈絡别在脊骶端少隂所結灸三壯/主腰痛實則脊急強癲疾發如狂者面皮敦敦厚者不)
　(療虚則頭重洞泄癃痔大小便難腰尻重難起居寒熱/痓反折心痛氣短小便黄閉小兒癎瘈瘲脊強互相引)
膏肓俞
　(主無所不療諸羸弱瘦損虚勞夢中失精上氣欬逆狂/惑妄誤取穴之法先令病人正坐曲脊伸兩手以臂著)
　(膝前令正直手大指與膝頭齊以物支肘勿令臂得動/也從甲骨上角模索至甲骨下頭其間當有四肋三間)
　(灸中間依甲骨之裏去甲骨容側指許摩􁞨去表肋間/空處按之自覺牽引於肩中灸兩甲中各一處至六百)
　(壯多至千壯當覺下􁁉􁁉然流水狀亦當有所下出者/停痰宿疾則無所不下也若病人已困不能正坐當令)
　(側卧挽上臂令前取穴灸之求穴大較以右手從左肩/上住指頭所不及者是也左手亦然乃以前法灸之若)
　(不能乆坐伸兩臂者亦可伏衣襆上伸兩臂令人挽兩/甲骨使相離不爾甲骨覆穴不可得也所伏衣襆當令)
　(大小有常定不爾則前却失其穴也此穴灸訖後令人凖/陽氣盛當消息以自補養令得平復其穴近第五椎相)
(論曰昔者和緩不救晉侯之疾以其在膏之上肓之下/  針藥所不能及即此穴是也人不能求得此穴所以)
　(宿病難遣若能用心此方便求得/灸之無疾不愈出第三十卷中)
　　三焦人三焦者腑也兩傍五十八穴
甲乙經
三焦出於闗衝闗衝者金也
　(在手小指次指之端去爪甲如韭葉手/少陽脈之所出也為井冬三月宜灸之)
流於腋門腋門者水也
　(在手小指次指之間陷者中手少陽/脈之所留也為榮春三月宜灸之)
注於中渚中渚者木也
　(在手小指次指本節後陷者中手少/陽脈之所注也為輸夏三月宜灸之)
過於陽池
　(一名别陽在手表腕上陷者/中手少陽脈之所過也為原)
行於支溝支溝者火也
　(在宛後三寸兩骨之間陷者/中手少陽脈之所行也為經)
入於天井天井者土也
　(在肘外大骨之後肘後一寸兩筋間陷者中屈肘得之手/少陽脈之所入也為合秋三月宜灸之甄權千金楊操同)
闗衝
　(在手小指次指之端去瓜甲如韭葉灸三壯主喉痺/舌卷口乾煩心臂表痛不可及頭在左取右右取左)
　(熱病汗不出肘痛不能自帶衣起頭眩頷痛面黑/肩頭痛不可顧霍亂寒熱耳聾鳴甄權云不宜灸)
腋門
　(在手小指次指間陷者中灸三壯主熱病汗不出風/寒熱狂疾瘧頭痛目澁暴變耳聾鳴眩寒厥手臂痛)
　(下齒齲則上齒痛/善驚妄言面赤)
中渚
　(在手小指次指本節後間陷者中灸三壯主熱病汗/不出頭痛耳鳴目痛寒熱嗌外腫肘臂痛手上類類)
　(也五指瘈不可屈伸頭眩耳聾兩顳顬/痛身而痒瘧項痛目􁲑􁲑無所見喉痺)
陽池
　(一名别陽在手表腕上陷者中灸三壯主/寒熱㾬瘧肩痛不能自舉汗不出頸腫)
外闗
　(手少陽絡在腕後二寸陷者中灸三壯主肘中濯濯/臂内廉痛不可及頭耳焞焞渾渾聾無所聞口僻噤)
支溝
　(在腕後三寸兩骨之間陷者中灸三壯主熱病汗不/出互引頸嗌外腫肩臂酸痟脅腋急痛四肢不舉痴)
　(疥項不可顧霍亂馬刀腫瘻目痛肩不舉心痛支滿/逆氣汗出口噤不可開暴瘖不能言男子脊急目赤)
　(欬面/赤熱)
會宗
　(手少陽郄在腕後三寸空中/灸三壯主肌肉痛耳聾痒癎)
三陽絡
　(在臂上大交脈支溝上一寸灸九壯主/嗜卧身體不能動摇大濕内傷不足)
四瀆
　(在肘前五寸外廉陷者中/灸三壯主卒氣聾齒痛)
天井
　(在肘外大骨之後肘後一寸兩筋間陷者中屈肘得/之灸三壯主肘痛引肩不可屈伸振寒熱頸項肩背)
　(痛臂痿痺不仁大風黙黙然不知所痛嗜卧善驚瘈/瘲胷痺心痛肩肉麻瘧食時發心痛悲傷不樂癲痺)
　(吐舌沫出/羊鳴戾頸)
清冷淵
　(在肘上二寸伸肘舉臂取之灸三/壯主頭痛振寒肩不舉不得帶衣)
消濼
　(在肩下臂外開腋斜肘分下行/灸三壯主寒熱痺頭痛項背急)
和􁨿
　(在耳前兊髮下動脈手足少陽之會灸/三壯主頭重頷痛引耳中膿膿䏆䏆)
聽會
　(在耳門前陷者中張口得之動脈應手手少陽脈氣/所發灸三壯主寒熱喘喝目視不能視目泣出頭痛)
　(耳中顛颼/風齒齲痛)
聽宮
　(在耳中珠子大如赤小豆手足少陽手太陽之會灸/三壯主耳聾填填如無聞膿膿䏆䏆若蟬鳴鴳鴂鳴)
　(驚狂瘈瘲眩仆癲疾/瘖不能言羊鳴沫出)
角孫
　(在耳郭中間上開口有空是也/火二壯主齒牙不可嚼齲腫)
瘈脈
　(一名資脈在耳本雞足青絡火三壯主小/兒癎瘈吐㵼驚恐失精視曕不明眵瞢)
翳風
　(在耳後陷者中按之引耳中手足少陽之會灸三/壯主聾僻不正失欠脱頷口噤不開痓不能言)
天牗(通按/)　(聖濟天牗不宜灸/)
　(在頸筋缺盆上天容後天柱前完骨下髪際上手少/陽脈氣所發灸三壯主肩背痛寒熱歴適頸有大氣)
　(暴聾氣啄瞀耳目不用頭頷痛淚出洞鼻不知香臭/風眩喉痺三焦病腹氣滿少腹尤堅不得小便窘急)
　(溢則為水留/則為脹㾬瘧)
天容
　(在耳下曲頰後手太陽脈氣所發灸三壯主寒熱疝積/胷痛不得息胷中痛陽氣大逆上滿於胸中憤䐜肩息)
　(大氣逆上喘喝坐伏病咽噎不得息欬逆上氣唾沫肩/痛不可舉頸項癰腫不能言耳聾䏆䏆無所聞喉痺)
顴􁁜
　(一名兊骨在面頄骨下廉兊骨端陷者中手少陽太陽/之會主口僻痛面赤目赤目黄口不能嚼䪼腫脣癰)
肩井(通按指聖濟肩井在肩上陷缺盆上太骨前一寸半/以三  按之當中指下陷中是所主病與此不同)
　(在肩上陷解中缺盆上大骨前手足少陽陽維/之會灸五壯主肩背痺痛臂不舉寒熱悽索)
天􁁜
　(在肩缺盆中上毖骨之際陷者中足少陽陽維之會/灸三壯主肩肘中痛引項寒熱缺盆痛汗不出胸中)
　(熱/滿)
肩貞
　(在肩曲甲下兩骨解間肩髃後陷者中灸三壯主寒/熱項歴適耳鳴無聞引缺盆肩中熱痛手臂小不舉)
肩外俞
　(在肩甲上廉去脊三寸陷者中灸/三壯主肩甲中痛熱而寒至肘)
肩中俞
　(在肩甲内廉去脊二寸陷者中灸三/壯主寒熱厥目不明欬上氣唾血)
曲垣
　(在肩中尖曲甲陷者中按之/痛應手灸十壯主肩痛周痺)
缺盆
　(一名天盖在肩上横骨陷者中灸三壯主寒熱歴適/胷中滿有大氣缺盆中滿痛者死外潰不死肩引項)
　(臂不舉缺盆中痛汗出喉痺/欬𠻳血甄權千金楊操同)
　
　外臺秘要方卷三十九
欽定四庫全書
　外臺秘要方卷四十
　　　　　　　　　　　　　唐　王燾　撰
　　熊虎傷人瘡方七首
肘後療熊虎爪牙所傷毒痛方
　　燒青布以熏瘡口毒即出仍煮葛根汁令濃以洗
　　瘡日十度并擣葛根為散煮葛汁以服方寸匕日
　　五甚者夜二(文仲備急姚方小品刪繁古/今錄驗並同千金方治虎咬)
又方
　　嚼粟塗之(姚方文仲備急古/今錄驗千金同)
又方
　　煮生鐵令有味以洗瘡(姚方文仲備急古/今錄驗千金同)
又凡猛獸毒蟲皆受人禁氣今人將入山草中自宜先
作禁以防之可不俟備而後療也其經術云到山下先
閉氣三十五息所在山神將虎来到吾前乃存吾肺中
有白帝出收取虎兩目塞吾下部中乃吐肺氣上自通
冠一山林之上於是良乆又閉氣三十五息兩手捻都
監目作三步步皆以右足在前乃止祝曰李耳李耳圖
汝非李耳耶汝盜黄帝之犬黄帝敎我問汝汝荅之云
何畢便行一山虎走不可得見若卒逢之者因正而立
大張左手五指側之極勢跳手上下三度於跳中大喚
咄曰虎北斗君使汝去虎即走止宿亦先四向如此
又方
　　雄黄　　　硫黄　　紫石
　右三物擣末以絳囊盛之帶以防用(本方無/硫黄)
集驗療熊虎傷人瘡方
　　取蒴藋一大把剉碎以水一升漬須㬰取汁飲之
　　餘濘以敷瘡上
備急入山辟虎法
　　燒牛角羊角虎不敢近人(文仲肘後千金姚/同出第八卷中)
　　辨蛇一首
肘後云惡蛇之類甚多而毒有差劇時四五月中青蝰
蒼虺白頸大蝪六月中竹狩文蝮黑甲赤目黄口反鈎
白蝰三角此皆蛇毒之猛烈者中人不即療多死第一
有禁第二則藥今凡俗知禁者少縦尋按師術已致困
斃唯宜勤事諸藥但或經行草路何由皆齎方書則應
儲具所製之藥并佩帶之自隨天下小物能使人空致
性命者莫此之甚可不防慎之乎(文仲備急同/出第八卷中)
　　禁蛇法三首
崔氏禁蛇法(路安滿/所傳)
　　有人被蛇螫者縦身不得自来但有報人至前使
　　之坐問被螫何處即面已地依左右駃掐頭指内
　　第一節曲文頭側上仍心想口暗誦曰囓蛇頭掐
　　蛇目望蛇鄉踏蛇足訖則放前人去待極逺然後
　　緩放所掐處即差
路安滿禁蛇法
　　五月五日從門東斜向南三步九跡四方取氣訖
　　重向南方取氣即切切誦後咒文四十九遍於後
　　任所行用其遮吒呵迦吒僧禁吒噀劍吒蛇毒死
　　噀劍嚴蛇毒爛若欲誦呪時須在月建上立喚被
　　螫人當前立定然後轉背行七步仍頓足迴身向
　　被螫人立掐指二所如了乃誦呪七遍即放所患
　　者歸可一炊乆放掐目也若不解呪蛇致死乃放
　　掐目誦云吾庭前者木百尺無枝鳳皇在上資斯
　　速出放汝去攝汝毒命寧收急急如律令(出第五/卷中)
古今錄驗禁蛇囓方(高元海大/李叅軍送)
　　咒曰某郡某縣里男女姓名年若干於某年月日
　　時於某處為某色蛇螫某處隂咒云你是已功曹
　　我是亥明府你若不攝毒吾當搯你口閉氣隨想
　　搯蛇口蛇口在食指第二節白肉際文以手大指
　　甲搯之各自以其手屈食指搯之閉氣急搯若螫右
　　手右手搯左手左手搯螫當中兩手盡搯急忘任
　　放手腫處手刺去血即便差(出第四十五卷中/)
　　辟蛇法三首
肘後姚氏仙人入山草法辟蛇之藥雖多唯以武都雄
黄為上帶一塊古稱五兩於肘間則諸蛇毒物莫之敢
犯他人中者便摩以療之帶五蛄黄丸良以丸有蜈蚣
故也人入山伐舩有太赤足蜈蚣置管中繫腰又有􁖮
龜噉蛇帶其尾亦好䲰日喙彌佳禁法中亦有單行輕
易者今疏其數條然皆須受而後行不爾到山車口住
立存五蛇一頭乃閉氣以物屈刺之因左迴兩步思作
蜈蚣數千以衣身便行無所畏也(張文仲備急同/)
集驗入山草辟衆蛇方
　　乾薑　　　生麝香　　雄黄
　右三味等分擣以小絳嚢盛男左女右帶佩則蛇逆
　者辟人為蛇所中便以療之如無射香以射菵和帶
　之療諸毒良(肘後千金文仲備急古/今錄驗同出第九卷中)
千金療入山辟衆蛇方
　　當燒羚羊角令烟出蛇則去矣(肘後同出第/二十六卷中)
　　蛇囓人方一十四首
廣濟療毒蛇囓方
　　取慈孤草擣以薄之即差其草似鷰尾者是大效
　　(出第五/卷中)
肘後蛇囓毒腫方
　　乾薑末敷之燥復易之(備急文仲/千金同)
又方
　　灸囓處三五壯則毒不能行
又方
　　擣射菵塗腫上血出乃差(備急文仲/千金同)
又方
　　猪屎熬令焦末藍一把水三升煮取二升投屎攪
　　和以洗之差
文仲療蛇囓方
　　擣雄黄末以敷之日三四度差
又方
　　取梳裏垢如指大長一寸以尿和敷之
又方
　　灸梳使汗出以熨瘡口即驗(備急千/金同)
又方
　　取雞屎二七枚燒作灰投酒服之差(千金同/)
必效療蛇咬方
　　五月五日前七日即齋不得食飲酒肉五辛仍先
　　向桑下覔莬葵先知處記之至五月五日中時先
　　手摸桑木隂一遍仍著上摸索之訖即以口囓取
　　莬葵嚼使熟以唾塗手熟揩令遍五月七日潔齋
　　如後七日内亦不得洗手後有蛇蠍螫者以手摩
　　之即差止
又方
　　燒桑刀麝香少許和刀上以烙囓處令皮破即差
又方
　　生蠶蛾隂乾為末敷囓處孔中數易之其蛾有生
　　子者妙
又方
　　麝香　　　雄黄　　　半夏　　巴豆
　右四味等分為末敷之
又方
　　先以唾塗咬處熟揉生大豆葉封之
　　蛇螫方六首
肘後蛇螫人瘡已合而餘毒在肉中淫淫痛痒方
　　取大小蒜各一升合擣以熱湯淋取汁灌瘡中(姚/同)
崔氏療被蛇螫驗方
　　生椒(三兩/)　　好豉(四兩/)
　右二味以人唾和擣令熟用傅傷處須㬰即差
又方
　　取獨顆蒜截兩頭著螫處一頭大作艾炷灸之如
　　此即愈未愈更灸以差為度
又方
　　取狼牙草六月已前用葉已後用根生咬咀以葉
　　褁煻火炮令熱用冷即易之
又方
　　取醋草熟擣以敷螫處仍將膩幞頭褁之數易其
　　醋草似初生短嫩苜蓿苗是
又方
　　取逺志嚼令碎以敷之并内一片子於所螫瘡處
　　孔中數易之(並出第五卷中/)
　　蛇毒方三首
救急療蛇毒方
　　雄黄　　　麝香　　　乾薑
　右三味各等分擣研以蜜和為膏敷毒螫處良瓦舍
　中疑有蛇處取雄黄燒令氣散及蛇並走不住
又方
　　取獨狼牙擣臘月豬脂和以敷毒上立差
又方
　　取荆葉以袋盛薄瘡腫處即差止(肘後同/)
　　青蝰蛇螫方二首
小品療竹中青蝰蛇螫人方
　　雄黄　　　乾薑
　右二味各等分擣篩以射菵和之著小竹管中帶之
　行有急便用敷瘡兼療諸蛇毒(千金同肘後有/麝香為三味)
肘後青蝰蛇論此蛇正綠色喜綠木及竹上與竹木色
一種人卒不覺若人入林中行脱能落頭背上然自不
甚囓人囓人必死那可屢肆其毒此蛇大者不過四五
尺世人皆呼為青條蛇其尾二三寸色異者名熇尾最
烈療之方
　　破烏雞熱敷之
　　蝮蛇螫方一十首
肘後療蝮蛇螫人方
　　桂心　　　栝樓
　右二味等分為末用小竹筒密塞之以帶行卒為蝮
　蛇所螫即敷之此藥療諸蛇毒塞不密則氣歇不中
　用(文仲/同)
又方
　　急掘地作坎埋所螫處堅築其上毒則出土中須
　　㬰痛緩乃出徐徐以藥療之
又方
　　擣小蒜絞之飲其汁以滓封瘡上
又方
　　取猪耳中垢著傷瘡中當黄汁出差牛耳中垢亦
　　可用之良
又方
　　嚼鹽唾瘡上訖灸三壯復嚼鹽唾上
備急療蝮蛇螫人方
　　燒蜈蚣末敷瘡上良(肘後同/)
又方
　　蠟及蜜等分於鐺中消令和以無節竹筒著瘡上
　　以蠟蜜灌竹筒令下入瘡中差無蜜唯蠟用之亦得
又方
　　急尿瘡中乃援刀向日閉氣三步以刀掘地作小
　　坑以熱湯沃坎中取泥作三丸如梧子大服之取
　　少泥塗瘡上(肘後同/)
文仲療蝮蛇螫人方
　　細辛　　　雄黄
　右二味等分以内瘡中日三四敷之兼療諸蛇及虎
　傷療良
又云蝮蛇形不長頭扁口尖頭斑身赤文斑亦有青黑
色者人犯之頭腹貼相著是也東間諸山甚多其毒最
烈草行不可不慎之又有一種狀如蝮而短有四脚能
跳来囓人東人呼為千嵗蝮或中之必死然其囓人畢
即跳上林木作聲云研木研木者但營棺其判不救若
云愽叔愽叔者猶可急療之呉音呼藥為叔故也
　　虺蛇螫方四首
古今錄驗療虺蛇毒方
　　擣葵根以敷之
肘後療虺蛇衆蛇螫人方
　　以頭垢敷瘡中(張文仲備急同/)
又方
　　以兩刀於水中相摩良乆飲其汁痛即止(備急張/文仲同)
又方
　　擣葎草以敷之立愈神良
　　衆蛇螫方七首
集驗療衆蛇螫人方
　　取紫莧菜擣飲汁一升滓以少水和塗瘡上又擣
　　冬𤓰根以敷之(肘後千金同/)
又方
　　取常思葉擣取汁飲一升以滓敷瘡上又以鬼目
　　葉薄之止痛(肘後云擣鬼針草敷/上並出第九卷中)
文仲療衆蛇螫方
　　嚼乾薑薄瘡上不過三四差又煮呉茱茰湯以漬
　　瘡上立差(集驗同/)
又方
　　擣生蓼絞汁飲之少少以滓薄瘡上又挼藍青薄
　　之
又方
　　擣大蒜塗之以少鹽豉合擣尤佳(備急集驗古/今錄騐同)
又方
　　以繩縛瘡上一寸許即毒氣不得走便令人以口
　　嗍所螫處取毒數唾去之毒盡即不復痛口嗍當
　　小腫無苦狀(備急同/)
又云此衆蛇者非前件三種也謂赤􁢯(音/連)黄頷之類復
當六七種不盡知其名水中黑色名公蠣山中一種亦
相似並不聞螫人有鈎蛇尾如鈎能倒牽人獸入水後
而食之又南方有呴蛇人忽傷之不死終身伺覔其主
雖百人衆中亦直来取之唯逺去百里乃免耳又有柂
長七八尺如柂毒中人必死即削取船柂煮漬之便愈
凡大蛇多是神不可妄殺之又額上有白色狀如王字
者有靈或有角形者此是欲變為龍也凡青蝰中人立
死蝮中人一日死虺毒急於衆蛇不早療之多殘斷人
手足藥不可以一法宜審按之(並出第八卷中/)
　　蜘蛛咬方六首
廣濟療蜘蛛咬方
　　取生鐵衣以醋研取汁塗之差(肘後同/)
又蜘蛛咬作瘡頻療不差方
　　取蘿摩草擣如泥封之日二三毒化作膿膿出頻
　　著勿停
又方
　　棗葉　　　栢葉(各五月五/日採隂乾)　生鐵衣
　　晚蠶沙
　右四味各等分擣散以生麻油和如泥先灸咬處塗
　之差(並出第五卷中/)
千金療蜘蛛咬人方
　　以烏麻油和胡粉如泥塗之乾則易之取差止(肘/後)
　　(同出第二/十六卷中)
備急療蜘蛛咬人方
　　取羊桃葉擣敷之立愈(肘後同/)
又方
　　以蒜切作兩斷以措之又以蒜摩地取泥塗之(文/仲)
　　(同並出第/八卷中)
　　蜂螫方一十首
肘後療蜂螫人方
　　取人溺新者洗之差(備急文仲必效刪繁同/)
又方
　　斫穀木取白汁塗之桑汁亦良(備急文仲小品/古今錄驗同)
又方
　　煮蜂房洗之又燒灰末以膏和塗之(千金同本方/云燒羊角灰)
　　(苦酒和/塗之)
又方
　　刮齒垢塗之(備急文仲千金同/)
千金治蜂螫方
　　蜜(五合/)　　蠟(二兩/)　　猪脂(五合/)
　右三味和煎如膏候冷以塗之甚良(一云稍稍食之/)
又方
　　以淳醋沃地取泥塗之
又方
　　以尿泥塗之
又方
　　取蛇皮以蜜塗之炙令熱以貼螫處效又以醬汁
　　塗蛇皮炙以封之甚效(並出第二十六卷中/)
必效療蜂螫方
　　擣青蒿封之亦可嚼用之(肘後同/)
又方
　　近用薄荷挼貼之大效蜀中用驗(並出第六卷中/)
　　蜈蚣螫方八首
肘後療蜈蚣螫人方
　　割雞冠取血塗之差(備急文仲刪繁必效同/)
又方
　　嚼鹽塗之效又以鹽拭瘡上蜈蚣未逺不得去(備/急)
　　(小品文仲古/今錄驗同)
又方
　　嚼大蒜若小蒜或桑白汁以塗之亦以麻履底土
　　措之良(小品備急文仲必效古今錄驗同/)
又方
　　挼蛇衛草封之佳
備急療蜈蚣螫人方
　　挼藍汁以漬之即差蜈蚣不甚囓人甚亦微殊輕
　　於蜂當時小痛易歇脱為所中幸可依此療之藥
　　家皆用赤足者今赤足者螫人乃痛於黄足者是
　　其毒烈故也(張文仲肘後同/)
又方
　　取屋中土以水和敷之(小品同/)
崔氏療蜈蚣螫人方
　　趂雄雞令走以雞嘴氣呵之數易雞立差
張文仲療蜈蚣螫人方
　　取錫炙令熱以熨之不越十度即差(出第十卷中/)
　　蠍螫人二十七首
廣濟療蠍螫毒方
　　擣蒜塗之(崔氏備急同/)
又方
　　半夏以水研塗之亦止
又方
　　咒曰一名蒿枝一名薄之傍他籬落螫他婦兒毒
　　氣急去不出他道你愚癡急急如律令(並出第/五卷中)
集驗療蠍蟲螫人方
　　余身經遭此毒手指痛苦不可忍諸法療皆無效
　　有人見令以冷水漬指亦漬手即不痛水微暖便
　　痛即以冷水漬小暖即易之餘處冷水浸故布以
　　搨之此實大驗(肘後備急千金必效文仲同/)
又方
　　蠍有雌雄雄者止痛在一處雌者痛牽諸處若是
　　雄者用井底泥敷之温則易雌者用當屋及溝下
　　泥塗之若不值天雨可用新汲水從屋上淋下於
　　下取泥敷之
又方
　　畫地作十字取上土水服五分匕(並出第/一卷中)
千金療蠍毒方
　　取齒中殘飯敷之又以猪脂封之又以射菵封之
又方
　　硇砂和水塗上愈(救急同/)
凡一切螫毒之物見必不得起惡心向之亦不得殺之
若輒殺之於後必遭螫慎之慎之治亦難差
又方
　　嚼茱茰以封之立愈
又方
　　生烏頭末唾和塗之良
崔氏療蠍螫人方
　　取人參嚼以敷痛處立差又以黄丹塗之差
又方
　　深削桂心醋磨塗之立定
又方
　　滴蠟燭熱脂於螫處三兩度易之(並出第五卷中/)
備急療蠍螫人方
　　蜀葵花　　石榴花　　艾心
　右三味等分並以五月五日午時取隂乾合擣和水
　塗螫處立定花取未開者(張文仲同/)
又方
　　温湯浸之(肘後崔氏同/)
又方
　　挼馬莧菜封之差(肘後備急文仲同/)
又方
　　嚼乾薑塗之差(肘後備急文仲同並出第八卷中/)
必效療蠍咬人方
　　温酒以漬之又擣䜴作餅如錢大貼螫處以艾灸
　　七壯問被咬人云是物遣報云蠍螫即語云没所
　　苦語訖即私向一處飜一瓦還安舊勿使其人知
　　迴更問差未遣報云差訖即痛止神效
古今錄驗療蠍螫人方
　　取苦李子仁嚼以封之即差
又方
　　挼蛇銜取汁以敷之差
又方
　　以木椀率取此螫處即以木椀合之便差神驗
又方
　　挼鬼針草取汁敷之即差
又方
　　五月五日取莬葵熟擣以遍塗手至後日中時然
　　後洗手若有人被螫以手摩索應手即差
又禁蠍螫人法
　　咒曰繫(胡計/反)梨乎俱尚蘓婆訶於五月五日桑木
　　正北隂中莬葵日正午時先七步至莬葵此右膝
　　著地立左膝手摘取莬葵子摘取著口中熟嚼吐
　　著手内與五葉草莬葵等相和若無子直取二葉
　　相和於手内左轉挼之口隂誦前咒七遍一吐氣
　　得一百八遍止所挼葉令汁出染手其葉還放置
　　莬葵處起勿反顧之一日一夜不得洗手亦不用
　　㸃汚手内亦不得人知作此法不得人見被螫者
　　口問云何處即隂咒七通男以左手摩螫處口云
　　差去若猶小瘮痛者男搯左手無名指第一節内
　　側文頭隂呪搯之女搯以右手指以右手摩螫處
　　其莬葵私取移種於桑北五葉草處處有之耳
又甄立言以此蠍毒隂蛇即非蜂蜈蚣之軰自有小小
可忍者有經一日一夜不可忍者京師偏饒此蟲遍用
諸藥塗敷不能應時有效遂依角法以意用竹依作小
角留一節長三四寸孔徑四五分若指上可取細竹作
之纔令搭得螫處指用大角角之氣漏不嗍故角不厭
大大即嗍急差速作五四枚鐺内熟煮取以角螫處冷
即換初被螫先以針刺螫處出血然後角之熱畏傷肉
以冷水暫浸角口二三分以角之此神驗不可以口嗍
毒入腹殺人甄公云灸即差以熱角嗍之無火灸也(並/出)
(第四十/五卷中)
　　蠼螋尿方二十二首
千金療蠼螋蟲尿人影便令人病其狀身中忽有處瘮
痛如芒刺亦如刺蟲所螫處後起細㾦㿔作聚如茱茰
子狀四邊赤中央有白膿如黍粟亦令人皮肉急舉身
惡寒壯熱劇者連起盡腰脇胷也療之法初得之便磨
犀角塗之上其毒療如火丹法余以武德中六月得此
病經五六日覺心悶不佳以他法療之不愈有友人教
畫地作蠼螋形以刀細細畫取蠼螋腸中土就中以唾
和成泥塗之再塗即愈方知天下萬物相感難曉其由矣
又方
　　羚羊鬚燒灰臘月猪脂和以封之差
又療蠼螋尿方
　　熟嚼梨葉以封之乾復易之
又方
　　取馬鞭草爛擣以封之乾復易差
廣濟療蠼螋尿繞腰欲死方
　　取敗蒲扇煮汁塗之
又方
　　萹豆葉擣塗之(並出第/  卷中)
深師療蠼螋尿方
　　取鵲巢中土以苦酒和敷之
又方
　　以雞子和白磰敷之侵淫為廣以大蒜磨研書墨
　　塗之一方以胡粉塗之一方以猪膏塗之又燒蒲
　　灰敷之(並出第二/十九卷中)
集驗療蠼螋尿瘡方
　　燒鹿角擣末以苦酒和敷之已有汁者燒道邊弊
　　蒲蓆灰以敷之(深師千金并翼文仲同/)
又方
　　槐白皮(半斤/切)　　苦酒(二升/)
　右二味漬半日刮去瘡處以洗日五六遍末赤小豆
　和苦酒敷之燥即易之小兒以水和敷之甚良(千金/并翼)
　(文仲深/師同)
又方
　　嚼大麥以敷之日三(千金同/)
又方
　　豬脂和鷰巢中土敷之(千金同並出第九卷中/)
千金翼療蠼螋尿瘡方
　　取茱茰東引根下土以醋和塗之
又瘡表裏相當一名侵淫瘡方
　　取猪牙車骨年乆者搥破燒令脂出及熱塗之(千金/同)
又方
　　取楝木枝若皮燒灰敷之乾者以猪膏和敷并主
　　小兒秃及諸惡瘡(深師同出第/二十四卷中)
崔氏療蠼螋尿瘡習習然黄水出者方
　　取韭擣取汁以塗之
又方
　　煮甘草湯洗之
又方
　　嚼桂塗之
又方
　　絞馬屎汁洗之
又方
　　嚼麻子塗之
又方
　　令患人於日裏立側近作沸湯微取以淋患人影
　　令當所患瘡處六七度仍遣人熟嚼蒜以噀患人
　　影中患處口中餘蒜氣即真噀患人瘡上愈(並出第/五卷中)
救急蠼螋尿方
　　取鷰窠和醶醋塗之大良(出第五/卷中)
　　惡蚝方三首
必效療惡蚝已洪腫者并差方
　　取棟木根并皮切一升以水三升和煎取二升適
　　寒温浸洗瘡冷即易再三差
又惡蚝已洪腫爛者方
　　乾薑　　　水銀　　　猪脂(臘月/者)
　右三味揉令相得即置丸向椀中燒以竹筒籠上熏
　所腫處未熏先破兩處然後熏即差
又方
　　取胡葱於煻火中煨令軟即出以紙隔手挼令破
　　以搨瘡上以痛定為度(李饒家多用神效/並出第十六卷中)
　　蠆螫方二首
肘後論云此􁍋字作蠆字所謂蜂蠆作於懐袖賁育為
之驚恐言其小而有毒起乎不意也世人呼蝘蜓為蠆
子而未嘗中人乃言不可螫人雷鳴乃放想亦當極有
毒書家呼蝘蜓為守宮本草云守宮即是蜥蜴如東方
朔言則兩種物矣今蜥蜴及蛇醫毋並不螫人蜥蜴有
五色具者亦云是龍不可殺之令人震死今又有一小
烏蟲子尾有翹世人呼為甲蟲而尾似車緩兩尾復言
此蟲是蠆未詳其正矣
又療蠆螫人方
　　擣常思草絞取汁以洗瘡(出第八/卷中)
古今錄驗蠆螫人方
　　取屋霤下土水和敷之立愈(出第四十/五卷中)
　　射工毒方一十九首
備急論射工毒江南有此射工毒蟲一名短狐一名蜮
常在山間水中人行反入水中此蟲口中有横骨狀如
角弩即以氣射人影則病其診法初得時或如傷寒或
似中惡或口不能語或身體苦強或惡寒壯熱四肢拘
急頭痛旦可暮劇困者三日則齒間血出不療則死其
人中有四種初覺即遍身視之其一種正如黑子而皮
繞四邊突赤以衣被犯之如芒刺狀其一種作瘡瘡乆
則穿䧟其一種突起如石癰狀其一種如火灼人肉起
作瘡此種最急能殺人居此毒之地天大雨時或逐行
潦流入人家而射人又當養鵝鵝見即食之船行將純
白鵝以辟之白鴨亦善帶好生金犀角麝香並佳又若
見身中有此四種瘡處便急療之方
　　急周繞遍去此瘡邊一寸輙灸一處百壯瘡上亦
　　百壯大良(肘後同/)
又療射工毒方
　　白雞屎白者二七枚以水湯和塗瘡上(必效文仲/備急千金)
　　(肘後同並出/第九卷中)
肘後初見此瘡便宜療之方
　　便水磨犀角塗之燥復塗亦取細屑和麝香塗之
　　一方云服一方寸匕
又方
　　以白梅皮裹䜴母蟲吞至六七枚勿佳(本方云取/水上浮走)
　　(䜴母蟲一枚/置口中便差)
又射工毒蟲正黑狀如大蜚生嚙髮而形有雌雄雄者
口邊有兩横角角能屈伸有一長角横在口前弩檐臨
其角端曲如上弩以氣為矢因水勢以射人人中之便
不能語冬月並在土中蟄其上雪不凝氣蒸休休然人
有識處掘而取帶之溪邊行亦往往得此若中毒仍為
屑與服夏月在水中則不可見乃言此蟲含沙射人影
便病欲度水先以石投之則口邊角弩發矣若中此毒
體覺不快視有瘡處便療之療之亦不異於溪毒
又方
　　取皂莢一挺長一尺二寸者搥碎以苦酒一升煎
　　如餳去滓敷毒上(文仲備急同/)
又方
　　取馬齒莧擣飲汁一升滓以薄瘡上日四五遍良
　　(文仲備/急同)
集驗療射工毒中人寒熱發瘡偏在一處有異於常方
　　取赤莧合莖葉擣絞取汁服一升日再三服(千金/備急)
　　(文仲必效刪繁肘後同姚/云服七合日四五服)
又方
　　犀角　　　升麻　　　烏翣根(各二/兩)
　右三味以水四升煮取一升半去滓分再服相去一
　炊乆盡更作(千金同/)
又方
　　取生茱茰莖葉一虎口斷去前後取握中者熟擣
　　以水二升煎取八合頓服之(千金同/)
又療射工中人瘡有三種一種瘡正黑如壓子皮周遍
悉赤或衣犯之如有刺痛一種作瘡瘡乆則穿或晡間
寒熱一種如火灼熛起此者最急數日殺人此病令人
寒熱方
　　烏翣根(二兩/)　　升麻(二兩/)
　右二味切以水三升煮取一升適寒温頓服之滓薄
　瘡上(肘後千金文仲備急同古今錄驗/云烏扇無根用葉出第一卷中)
千金療射工初中未有瘡但憎寒凛凛及其成瘡似蠼
螋尿亦以瘭疽狀方
　　取芥子擣熟苦醋和厚塗瘡上半日痛便止(古今錄/驗同)
又方
　　取狼牙葉冬取根枝擣之令熟薄所中處又飲四
　　五合汁
又云山中草木上石蛵著人則穿囓肌肉行人肉中侵
淫墳起方
　　灸斷其道即愈
又凡入山路行草木中常以臘月猪膏塗脚足指間跌
上及著鞋處蛵不敢著人
又江南毒氣惡核似射工暴腫生瘡五香散方
　　甲香　　　犀角(屑/)　　鼈甲(灸令/黄)　薰陸香
　　升麻　　　烏翣根　　吳茱茰　　沈香
　　丁香(各三/分)　黄連　　　羚羊角(屑/)　牡蠣(熬/)
　　甘草(灸/)　　黄芩(各四/分)　黄蘗(六分/)
　右十五味為散水服方寸匕日三服又以雞子白和
　塗上乾易之以水和少許洗上忌莧菜猪肉海藻(出/第)
　(二十六/卷中)
救急療射工毒方
　　取葫蒜切貼瘡灸七壯良
古今錄驗療射工中人已有瘡者方
　　取蜈蚣大者一枚炙擣末以苦酒和敷瘡上痛便
　　止(千金/同)
　　溪毒方二十一首
肘後中溪毒論葛氏云水毒中人一名中水一名中溪
一名中灑一名水病似射工而無物其診法初得之惡
寒頭微痛目眶疼心中煩懊四肢振焮腰背骨節皆強
筋急兩膝疼或翕翕而熱但欲睡旦醒暮劇手足逆冷
至肘膝二三日則腹中生蟲食人下部肛中有瘡不痛
不痒不令人覺視之乃知耳不即療過六七日下部膿
潰蟲上食五藏熱盛煩毒注下不禁八九日良醫所不
能療之覺得之急當早視下部若有瘡正赤如截肉者
為陽毒最急若瘡如蠡魚齒者為隂毒猶小緩要皆殺
人不過二十日也欲知是中水當作數斗湯以小蒜五
升㕮咀投湯中莫令太熱熱即無力去滓消息適寒温
以浴若身體發赤斑文者是也其無者非也當作他病
療之(文仲千金/翼備急同)
又療中水毒方
　　取梅若桃葉擣絞取汁三升許為二服或乾以水
　　絞取汁極佳(集驗文仲備急千金同姚云小/兒不能飲以汁敷乳頭與之)
又方
　　取常思草擣絞汁三升飲之妙并以綿裹導下部
　　中日三差(文仲備/急同)
又方
　　擣藍青汁以少水和塗頭面遍身令匝(文仲千金/翼備急同)
又方
　　取蓼一把擣以酒一升和絞服之不過三服(文仲/千金)
　　(翼備急云肘/後用梨葉)
又方
　　取大苺連根
　右一味擣作屑服之亦可投水擣絞汁飲一二升并導
　下部生蟲者夏月常行多齎此屑欲入水浴先以少
　屑投水上流便無所畏又辟射工家中雖以器盛水
　浴亦常以此屑投水中大佳(文仲千金/翼備急同)
又今東間諸山州縣人無不病溪毒每春月多得亦如
京都傷寒之狀呼為溪温未必皆是射工軰爾亦盡患
瘡痢但寒熱煩痛不解便死耳方家療此用藥與傷寒
温疾頗相似今復疏其單療於此方
　　東向三兩步即以手左一攪取水將蒜一把熟擣
　　以酒漬之去滓可飲兩杯當吐得吐便差此方甚
　　效
備急療溪毒方
　　取五加根燒末以酒若漿服方寸匕(肘後文仲/備急同)
又方
　　燒鮫魚皮以飲服方寸匕立差
又方
　　荆葉擣汁飲之佳(肘後同/)
又方
　　擣柴姑以塗之腰背諸處柴姑生東間細葉如蒜
　　狀
又方
　　烏蒜一枚擣以酒和服半升得吐即差又名烏韭
　　山中甚多
又若下部生瘡已決洞者方
　　取秫米一升鹽五升水一石煮作麋坐中即愈(文/仲)
　　(備急同肘/後並同)
又方
　　取桃葉艾葉擣熟以水漬之縱取濃汁去滓著盤
　　中坐有白蟲出差(文仲備急同肘後云/取桃皮葉無艾葉)
又方
　　燒皂莢擣末以綿裹導之
又方
　　以鹽和皂莢末擣之綿裹導之
又方
　　末牡丹屑以飲服方寸匕日三
又其土俗有療之術方
　　初覺便取溪蒜莃薟桃葉剉一觔蒸使遍熱出布
　　席上解衣卧上厚覆衣被大汗良乆出拭之勿見
　　風則差已五六日恐毒入腹不可救爾應先服藥
　　東間諸山有大木名埋檀枝葉上似梨冬不凋剝
　　取白皮皮重疊如紙搥破煮服一升日夜六七遍
　　無生者預取乾之亦單用茜根白蘘荷根藍青汁
　　並佳若卒無根皮亦可單用藍汁可服之亦可都
　　合煮取汁漬之若患腹中痛恐轉成蠱噉人腹藏
　　者取猪脂二升熬令燥水一斗絞取汁稍稍服之
　　(並出第/八卷中)
千金療溪毒方
　　取大蒜十枚合皮安熱灰中炮令熱刀切斷頭以
　　柱所著毒處(文仲備急/崔氏同)
又方
　　雄黄　　　朱砂　　　常山(各等/分)
　右三味五月五日午時使童子擣合之(出第二十/六卷中)
張文仲療溪毒方
　　取蓼擣取汁服一二升又以塗周匝差
又方
　　取雄牛膝根一把擣水酒共一升漬絞取汁飲之
　　日三雄牛膝莖白紫色者是(出第十/卷中)
　　沙蝨毒方六首
肘後中沙蝨毒論云山水間多有沙蝨其蟲甚細不可
見人入水浴及汲水澡浴此蟲在水中著人及隂雨日
行草中即著人便鑽入皮裏其診法初得之皮上正赤
如小豆黍米粟粒以手摩赤上痛如刺過三日之後令
人百節強疼痛寒熱赤上發瘡此蟲漸入至骨則殺人
凡在山澗水澡浴畢熟以巾拭身中數過又以故帛拭
之一過乃敷粉也今東間水無不有此洗浴畢以巾拭
㸁㸁如甚毛針刺熟看見處仍以竹葉抄拂去之比見
嶺南人初有此者即以茅葉刮去乃小傷皮膚為佳乃
數塗苦苣菜汁差已深者用針挑取得蟲子正如疥蟲
著𤓰上映光方見行動也挑不得便就上灸三四炷則
蟲死病除若止兩三處不能為害多處不可盡挑灸若
猶覺惽惽是其已大深便應依土俗作方術出之并作
諸藥湯以俗皆得一二升沙出沙出都盡乃止若無方
術痛飲畨酒取醉亦佳如其無則依此方為療并雜用
前中溪毒射工法急救七日中宜差不爾則仍變成溪
毒如薤葉大長四五寸初著腹脅腫如刺則破雞搨之
蟲出食雞或三四數遍取盡乃止兼須服麝香犀角䕶
其内作此療之彼土有中之者不少呼此病為􁀙(呼故/切)
沙蟲吳音名沙作盜䕶如鳥長尾盜者言此蟲能招呼
溪氣東間山行無處不有其蟲著人肉不痛不即覺者
乆乆便生子在人皮中稍攻人則為瘻山行宜竹管盛
鹽數視體足見者以鹽塗之便脱雜少石灰尤良亦斷
血而辟水温
又療沙蝨毒方
　　以少許麝香傅瘡上過五日不差當用巴豆湯服
　　之一日輒以巴豆一枚二日二枚計為數并去皮
　　心以水三升煮取一升盡服之未差即更可作服
　　之(文仲備/急同)
又方
　　斑猫二枚熬一枚研末服之燒一枚令煙絶末著
　　瘡中(千金文仲/備急同)
又方
　　取麝香大蒜合擣以羊脂和著筒中帶之行大良
　　(千金/同)
刪繁療沙蝨方
　　以鹽五合以水一斗煮一沸以漬洗瘡(出第十/卷中)
必效療沙蝨方
　　初著有赤㸃如米以鹽和麝香塗之差
　　犬咬人方九首
肘後犬咬人方
　　取竈中熱灰以粉上畢裹縛之(千金/同)
又方
　　乾薑末服二方寸匕薑汁服半升亦良
集驗療凡犬咬人方
　　以苦酒和灰塗之良(千金/同)
千金療凡犬咬人方
　　燒犬尾灰敷之日二又燒自死蛇灰末敷瘡中
又方
　　桃東南枝白皮一握以水一升煮取五合服之
又方
　　莨菪子七枚以水服之日一度差止
又方
　　梅子末以酒服之
又方
　　以臘月鼠一枚以猪脂煎如膏去滓候凝以塗之
古今錄驗療凡犬咬人方
　　先以水洗瘡任血出勿止之洗勿任取血自止以
　　帛裹之即差
　　狂犬咬人方二十二首
千金論曰凡春末夏初犬多發惡狂必誡小弱持杖預
以防之而不免者莫出於灸百日之中無闕一日者方
得免難若初見瘡差痛定即言平復者此最可畏大禍
即至死在旦夕凡狂犬咬人著訖即令人狂精神已别
何以得知但看灸時一度火下即覺心神中醒然方知
咬已即狂是以深須知此此病至重世人皆輕之不以
為意坐之死者毎年常有之臣昔初學醫未以為業有
人遭此將以問臣臣了不知報答以是經臣手而死者
非一由此鋭意學之一解以来療者皆愈方知世無良
醫枉死者半此言匪虚故將来學者非必此法餘一一
方皆須沈思留作心意勤學之乃得通曉莫以初解一
兩種法即謂知説極自誤也因方申此一言言不盡意
耳
又療狂犬咬人方
　　蛇脯一枚去頭炙擣末服五分匕日二
又方
　　服青布汁三升
又方
　　飲驢尿一二升良
又方
　　擣莨菪根和鹽以敷之日三度
肘後療猘犬咬人方
　　先嗍去惡血乃須灸瘡中十壯明日以去日灸一
　　壯滿百日乃止忌酒(千金文仲備急小/品古今錄驗同)
又方
　　擣地榆根絞取汁塗瘡無生者可取乾者以水煮汁飲
　　之過百日乃止日末服方寸匕日三兼敷瘡上(千金/同)
又方
　　擣薤絞取汁敷之又服一升日三須瘡差乃止亦
　　治已差復發者(千金/同)
又方
　　以豆醬清塗瘡日三四差(千金/同)
小品療狂犬咬人方
　　刮狼牙或虎牙骨末服方寸匕已發狂如猘犬者
　　服此藥即愈(肘後/同)
又方
　　頭髮猬皮燒作灰末等分和水飲一盃若或已目
　　赤口噤者可折齒灌之(肘後千/金同)
又方
　　擣地黄汁飲之并塗瘡上過百日止(肘後/同)
又衆療不差毒攻人煩亂㖦已作犬聲者方(通按㖦音董/多言動也)
　　髑髏骨燒灰末以東流水和服方寸匕以活止凡
　　狂犬咋人七日輒應一發過三七日不發則免也
　　要過百日乃為大免毎至七日法當擣薤(一作/韭)汁
　　飲二三升又當終身禁食犬肉蠶蛹若食此發則
　　不可救之瘡未差之間亦忌食生魚諸肥膩肉及
　　諸冷食但於飯下蒸生魚及就膩器中食便發不
　　宜飲酒能過一年乃佳
又若重發者療之方
　　生食蟾蜍膾絶良亦可燒炙食之不必令其人知
　　初得囓便為此則不發(集驗文仲千金備急肘後/同姚剥作膾吞蒜虀下也)
又方
　　擣生薑汁一升以来服之佳
崔氏療狂犬咬人方
　　凡被狂犬咬即急嗍去血急吐之勿錯嚥之然後
　　擣杏仁和大蟲牙捻作餅子貼瘡上頓灸二七壯
　　従此以後毎日灸一兩壯貼杏仁餅子灸之須要
　　滿百日乃止百日内必莫使大差如無大蟲牙可
　　單用杏仁亦得狂狗咬人每至七日即合一發值
　　至七日即須擣韭汁服一大合日再服之縦非至
　　七日值一日兩日服一兩合大妙如冬月無可取
　　韭根擣汁服之又三兩日取杏仁一合擣碎熟研
　　濾取汁和大蟲牙齒無牙齒骨亦可用熟煎取一
　　大升汁又燒竹瀝一合以和杏仁酪汁更煎一兩
　　沸分三服一日使盡又取所咬犬腦以塗瘡大佳
　　取大蟲牙齒末或大蟲脂塗之便佳
又方
　　以大蟲骨灰和杏仁膏以塗之甚良
又急療狂犬囓人無問深淺者方
　　初被咬便以冷水洗令血斷封裹著如其瘡大及
　　深宜放流水中浸之血斷依法封裹更不用餘裹
　　忌風千萬不畏凡初被咬即覔一切物與喫後不
　　發也(出第八/卷中)
必効療狂犬咬方
　　梔子皮(燒灰/)　石硫黄(末/)
　右二味擣為末敷瘡日一易(救急/同)
又方
　　取蚯蚓糞水和之如泥以封之上有毛以毛盡即
　　差
又方
　　驢屎汁飲一升即差
又方
　　杏仁(切去/尖)　豆豉(各一/兩)　韭根(一握/淨洗)
　右三味擣為餅可瘡大小厚一二分貼咬處大作艾
　炷以灸餅上熱徹即差
又方
　　虎骨　　　石灰
　右二味以臘月猪脂和作餅子暴乾擣末以敷之良
　(並出第/六卷中)
　　猪囓人方二首
千金療猪囓人方
　　鍊松脂貼上
又方
　　屋霤中泥以敷之(並出第二/十六卷中)
　　馬咋踏人方四首
肘後療馬咋及踏人作瘡有毒腫熱疼痛方
　　灸瘡中及腫上即差
又方
　　取婦人月經敷之最良(姚云神效/)
集驗療馬咋及踏人作瘡有毒腫熱疼痛方
　　割雞冠血㸃所囓瘡中日三若父馬用雌雞母馬
　　用雄雞(肘後/同)
千金療馬咬人及踏人作瘡毒腫熱痛方
　　取馬鞭稍三尺鼠屎二七枚燒末以猪膏和塗之
　　立愈(備急小品集驗必效古今錄驗同出第/二十六卷中肘後云取馬鞭梢二寸)
　　剝死馬馬骨傷人方三首
肘後療剥死馬馬骨傷人手毒攻欲死方
　　取死馬腹中屎以塗之即差(集驗千金備急古/今錄驗小品同)
集驗療剥死馬馬骨傷人手毒攻欲死方
　　絞飲其矢汁燒末服方寸匕(備急同出/第九卷中)
古今錄驗療剥死馬馬骨傷人手毒欲攻死方
　　服人屎汁(出第四十/五卷中)
　　馬骨所刺及馬血入舊瘡方八首
肘後療馬骨所刺及馬血入舊瘡中毒痛欲死方
　　以熱桑灰汁更番漬之常目為之冷即易數日乃
　　愈若痛止而腫不消煮炙石令熱以熨之灸瘡上
　　亦佳(集驗千/金同)
又方
　　擣脈子以水絞取汁飲一升日三服
又方
　　酒漬馬目毒公少少飲之
小品療馬骨所刺及馬血入攻人瘡中毒痛欲死方
　　人糞泥之又擣馬莧敷之(出第十/卷中)
刪繁療馬骨刺人馬血入人瘡孔方
　　馬糞乾者止一物粉瘡孔上搨瘡口也
又方
　　雄黄　　　乾薑
　右二味等分擣末内瘡口中即差
又方
　　大小蒜擣熬煖用敷瘡上
又方
　　以熱湯數淋瘡上即差(並出第/十卷中)
　　馬汗及毛入人瘡中方六首
肘後療人體上先有瘡而乗馬馬汗及馬毛入瘡中或
但為馬氣所蒸皆致腫痛煩熱入腹則殺人方
　　燒馬鞭皮以猪膏和敷之(備急千金/集驗同)
又方
　　以水漬瘡數易水漬之(千金備/急同)
又方
　　以石灰敷上(千金備/急同)
集驗療人先有瘡而乗馬馬汗若馬毛入瘡及拂略著
致令腫痛方
　　大飲醇酒取醉即愈(肘後千金同/出第八卷中)
千金療馬汗入人瘡方
　　燒雞毛末以酒服方寸匕(集驗/同)
又方
　　煮沸湯及熱以漬之冷復易之(小品同出第/二十六卷中)
　　驢馬諸疾方三十一首
救急夫六畜之中唯馬最為貴致逺之勞賢愚所要或
在戎漠或居村落忽患急黄黒汗等諸疾將息水草之
宜人間之要次之君子所附卷末傅以意焉凡騎馬逺
行初到先與空剉草刷畢飲水飲水畢然後與粟豆等
若先與粟豆等或水穀并必致馬病也(出第九/卷中)
肘後療馬熱蟲顙黑汗鼻中有膿腔水草不進方
　　黄𤓰樓根　貝母　　　桔梗　　　大青
　　梔子仁　　吳藍　　　欵冬花　　大黄
　　白鮮皮　　黄芩　　　鬱金(各二/大兩)　黄蘗
　　馬牙硝(各四/大兩)
　右十三味擣篩患相當及常要啖重者藥三大兩地
　黄半斤豉二合蔓菁油四合和合齋前啖至晚飼大效
又蟲顙重者方
　　葶藶子(一合熬令紫/色擣如泥)　桑白皮(一大/握)大棗(二十/枚擘)
　右三味以水二升煮取一升去滓入葶藶合調匀適
　寒温灌口隔日又灌重者不過再差
又療馬脊瘡方
　　黄丹敷之避風即差
又療馬羯骨脹方
　　取四十九隻羊蹄燒之熨骨上冷即易之如無羊
　　蹄楊柳枝指麤者炙熨之不論數差
又療馬後冷方
　　䜴葱薑各一兩水五升煮取半和酒灌之
又療馬目暈方
　　霜後乾楮葉細為末日兩度管吹眼中差
又療馬疥方
　　大豆熬焦和生油麻擣敷之醋泔淨洗
又方
　　樗根末和油麻塗之先以皂莢水或泔淨洗之洗
　　了塗令中間空少許放蟲出不得多塗恐瘡大
又方
　　巴豆(去皮/心)　膩粉
　右二味研以油麻油和塗先洗之塗數日看更驗
備急療驢馬蟲顙方
　　生地黄(汁一/升)桑根白皮(五/兩)紫菀(三/兩)　　射干(二/兩)
　　麻黄(一/兩)　　葱白(一/斤)　　蘇(二/合)　　　蜜(一/合)
　右八味切以水一斗五升煮取八升去滓内麝香末
　一豆攪調作兩度灌之當灌每取早朝食時飲水三
　分與一分至午時三分與二分至夜使足明日還依
　前法與之其藥更加地黄及葱白蜜豉以水三五升
　煮取多少依前加麝香少許自餘將息一依前法當
　灌時高舉頭勿使藥汁射肺則藥汁不出斟酌藥入
　即不得用全高每灌皆取一雞子汁分灌兩鼻孔中
　若氣力弱隔日灌之若神強頻日灌之若輕者兩三
　度灌之即差灌後三兩日伺候看鼻中膿絶嚬斷即
　差如不斷用後法桑白皮一斤細切以水三升煮取
　一升去滓每旦灌鼻孔中灌時入研麝香一豆大佳
又馬盪方
　　大黄　　黄芩　　鬱金　　當歸
　　芍藥　　紫菀　　芎藭　　白术
　　牛膝　　　細辛(各一/兩)
　右十味合擣末用湯調方寸匕以灌之
又療馬急黄黑汗方
　　割上斷訖取陳乆靴𤓰頭水漬汁灌口如不足用
　　大黄當歸各一兩鹽半升以水三升煎取半分兩
　　度灌口如不定破尾使骨纔血即止(肘後/同)
又療馬起卧胞轉并腸結並用此方
　　細辛　　　防風　　　芍藥(各一/兩)　鹽(一升/)
　右四味切以水五升煮取二升半去滓分二度灌後
前灌方
　　芒硝　　　鬱金　　寒水石　　大青(各一/兩)
　右四味切以水五升煮取二升去滓以油酒各半升
　和調分二度灌口(肘後/同)
又療馬心黄并肺熱方
　　大黄　　黄芩　　　芍藥　　　細辛(各一/兩)
　右四味切以水五升煮取二升半油半升酒半升調
　和分為三度灌口如不定鹽半升水一升半温如人
　肌和鹽灌後即定
又春冬灌馬方
　　大黄　　　鬱金　　　黄芩　　　細辛
　　芍藥　　　桔梗　　　升麻　　　麻黄
　　大青　　　茵陳　　　白术　　　芒硝
　　寒水石　　朴硝(各一/兩)
　右十四味擣為散若春灌即和雞子油量水多少攪
　調灌口若冬灌即切以煎之訖冷和油及酒灌口
又療馬蟲顙十年以上灌鼻一兩度無不差方
　　醬清和膽半合攪令調分兩度灌鼻每一灌停一
　　兩日將息不得傷多多即傷馬故錄之令知(肘後/同)
又療馬蟲顙方候馬鼻沫出梁腫起即不可療
　　硇砂(二酸棗/許研)猪脂(臘月者二/雞子許)
　右二味先研硇砂令極細為末然後熬猪脂及硇砂
　煎一沸停如人肌高仰馬鼻以灌之一炊乆若患一
　鼻減藥之半兩鼻患兩鼻中灌之一鼻患一鼻中灌
　之灌鼻後一二日更有熏法如後莨菪子别擣藜蘆
　穀精草乾膝葶藶子别擣各等分為末相和以麻撚
　如燭燒一頭内馬鼻中令烟入效仍仰馬頭令稍高
又療馬驢胞轉欲死方
　　擣蒜内小便孔中深五寸立差又用小兒尿和水
　　灌口立差
又方
　　騎走上坡用木腹下来去捺以手内大孔中探却
　　糞大效探法剪却指甲以油塗手恐損破腸也(肘後/同)
又方
　　但以鹽四升人尿和灌口
又方
　　擣蒜三升哺之小馬分半
又療馬患月怜方
　　取鬼微熱挼揩之立差鬼微如地菌夏月得濕多
　　聚生糞中見日消黑者是
又療馬食著地膽等蟲輒困脹悶立死方
　　取桑根入地一尺者去黄皮剉之以水煎取濃汁
　　急灌口止毒勝甘草
又療馬𠻳方
　　取麻子一斗飼之立定若腔及色焦與喫即光澤
　　(肘後/同)
又馬跙蹄方
　　於馬櫪下當馬前脚闊一尺許掘渠深一尺許取石
　　如雞子許大滿中填實令馬立其上兩日即差(肘後/同)
又馬每月一兩度灌油鹽永不著黄方
　　以油一小升鹽一小合和以灌口瘦弱馬以意量之
又馬脊瘡方
　　取馬通汁及熱遍瘡上塗之
又療馬疥方
　　雲花草(一兩狀如麻/黄而堅實)熏黄(二/兩)　附子(一枚用藜蘆/二兩神效)
　右三味擣末生麻油和之以泔清皂莢洗之日中少
　時令水乾後𫝊藥不過五六遍無不差韓五家盛談
　效驗但苦不識雲花(出第九/卷中)
又療馬筋瘙方
　　硇砂　　　藜蘆　　　槐子　葶藶子(各半/兩)
　　熏黄　　　石硫黄　　黄蘗　巴豆
　　烏麻(各少/許)　蜜　　　　猪膏(各半/兩)
　右十味擣為末蜜猪膏和藥如泥敷瘡方
又方
　　取一杯酒酢并麥米等相和令調塗布上重裹上
　　用麻纒每敷先以鐵漿汁洗病拭乾塗藥日再差
　　止
　　牛狗疾方六首
肘後療牛疫病方
　　取獺屎三升以沸湯淋取汁二升灌之良
又療牛馬六畜水穀疫病方
　　取酒和麝香少許和灌之
又療六畜脊瘡焦痂方
　　以麫糊封之即落
又療牛脹方
　　以猪脂和小兒屎灌口差
又療牛喫蓿苜草誤喫地膽蟲肚脹欲死方
　　以研大麻子灌口差吹生葱亦佳
救急療犬疥方
　　蛇皮燒灰和粥與喫差(出第九/卷中)
　　牛觝觸腸出方一首
救急療牛觝觸腸出方
　　硇砂(一大/兩)　乾薑(二小/兩)
　右二味為末塗損處腸即自入腸乾不入宜割去乾
　處訖用粟穀葉為末以敷之即却入大良神妙(出第九/卷中)
　　油衣粘及松脂著人衣蟲蝕氊韀法五首
救急油衣粘法
　　以黄土泥水和如煎餅麫表裏塗之隂乾一宿以
　　水濯去之不粘也
又韀被蟲蝕方
　　取吳茱茰擣末和麫作糊塗韀面煎茱茰汁刷之
　　其蟲永斷
又氊被蟲蝕方
　　刈取黄蒿有子者暴乾鋪氊中卷之令遍置閣上
　　十年不蝕
又松脂著人手足及衣氊褥洗不去法
　　以嚼杏仁洗之立去除采色衣物等著車脂及油
　　膩等米研煮作飲洗之即不損緋紫碧綠(一云車/脂嚼粟)
　　(以水洗之蠟以/蜜水洗之極驗)
又方
　　煮水便和皂莢洗佳以酒洗亦佳以蜜和湯洗之
　　平復不損色並試有功雖是小事亦為切要以附
　　之服􁀙之末(出第九/卷中)
　
　
　
　
　
　
　
　
　
　
　
　外臺秘要方卷四十
