#+TITLE: 博濟方-宋-王袞
#+DATE: 2016-06-11 12:23:02
#+SOURCE: github.com/kanripo/KR3e0019 master a0f00327                
欽定四庫全書　　　　　子部五
　提要
　　博濟方五卷　　　　　醫家類
　　　　(臣/)等謹案博濟方五卷宋王衮撰衮太原人
　　　　其仕履未詳惟郎簡原序稱其嘗為錢塘酒
　　　　官而已此書諸家書目皆著於録惟宋史藝
　　　　文志陳振孫書録解題俱作三卷晁公武讀
　　　　書志作五卷稍有不同盖三五字形相近𫝊
　　　　寫者有一訛也公武又稱衮於慶厯間因官
　　　　滑臺暇日出家藏七十餘方擇其善者為此
　　　　書名醫云其方用之無不效如草還丹治大
　　　　風太乙丹治鬼胎尤竒驗今案衮自序有云
　　　　曏侍家君之任滑臺道次得疾遇醫之庸者
　　　　妄投湯劑疾竟不瘳据此則官滑臺者乃衮
　　　　之父而公武即以為衮殊為失考衮又言博
　　　　採禁方逾二十載所得方論凡七千餘道因
　　　　於中擇其尤精要者得五百餘首而公武乃
　　　　云家藏七十餘方則又傳寫之誤也原書久
　　　　無傳本惟永樂大典内載有其文裒輯編次
　　　　共得三百五十餘方視衮序所稱五百首者
　　　　尚存十之七謹分立三十五類依次排比從
　　　　讀書志之目釐為五卷其中方藥多他書所
　　　　未備今雖不盡可施用而當時實著有竒效
　　　　足為醫家觸類旁通之助惟頗好竒異往往
　　　　雜以方術家言如論服杏仁則云彭祖夏姬
　　　　商山四皓煉杏仁為丹王子晉服四十年而
　　　　騰空丁令威服二十年而身飛此類殊誕妄
　　　　不足信今故取服食諸法編附卷末以著其
　　　　謬俾讀者知所持擇焉乾隆四十六年九月
　　　　恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
原序
大鈞播物融結而為萬類其最靈最貴者惟人人之所
禀賢不肖雖異然莫不自重其性命所不免者疾苦也
古之君子居位行道曷嘗不以周人之急除民之瘼為
心哉人而無食乎可賑而飽之也人而無衣乎可温而
觧之也至於一脉内潰五筦生釁惛怓瞀亂號呼楚毒
謦欬間有不可生之意當是時非妙診靈劑可以起廢
保命則雖有金玉牣其室骨肉環其前割慈忍愛痛心
疾首又何珠球哉予厯宦不啻數十載或遘奇傑或韜
巾衍所得方録較然神異者用以濟人至今未嘗少懈
居常患不能家至户曉使天下之人皆獲其利以是汲
汲然有不足者今春錢塘酒官王君恵然見過出方書
三編示予且曰衮平素善醫診所摭精要方若干首不
敢自愛欲刋摹以周施四方冀人人得遂其生予樂聽
所云頓起夙昔之願稱歎者久之雅聞其人好奇博涉
之士也因自録素所奇異方有騐於人者得三十餘通
請附於類例之内以助成一家噫救災恤患陽秋之大
誼也博施濟衆仁者之首善也惟冀一圓一劑有瘳有
喜使幅員之衆無札瘥無疵癘胥考終命是所願也予
既嘉其秉心贊厥美事觕舉崖略庸紀於末郎簡
序
自序
天地之間運行而生成者非五行乎人禀五行之秀而
生故具之於形禀之於氣也其在天則四時六氣運乎
外一失其道則為灾為沴焉其在人則五味七情攻乎
内一失其理則為疾為沴焉時候乖有徳者和之疾沴
生善醫者治之盖醫之興其来浸久軒后著之於書周
禮眀列其職皆所以重人命也然人之疾状多端醫道
又不可一塗取也方書藥録其數實繁故自姬漢而下
沿及於今雖鉅言博識編聨周施者甚衆然不能盛行
於世何也亦非採擇之精治療無凖盖眀其術者即深
祕其隠要昧於道者乃不詳其證候迨乎臨用有悮十
全衮曏侍家君之任滑臺道次得疾遇醫之庸者不究
其脉理妄投湯藥而疾竟不瘳復又母氏多病積有年
所衮遂因公暇潛心醫術博採禁方逾二十載矣所得
方論凡七千餘道皆𫝊之於家牒得之於親舊故非耳
剽口授率經效用因於其中擇其尤精要者理療可憑
方書必騐得五百餘首仍於逐篇之前或言其疾状或
紀其脉息或序其形證或論其得病之由庶使昩於醫
者可審度而修制之工於醫者可消息而變用之噫今
之人若得一妙方獲一奇術乃緘而祕之惕惕然惟恐
人之知也是欲獨善其身而非仁人泛愛之心也衮嘗
念人之有疾苦若已父母有之汲汲然欲其痊也故竭
精研慮編次成集傳諸好事斯亦博濟之一端也故
目之曰王氏博濟方王衮序
欽定四庫全書
　博濟方卷一　　　　　　　宋　王袞　編
　　　傷寒
人參煑散　治内傷寒冷外傷寒氣嘔吐煩熱頭疼身
　不疼及氣虚傷寒
　　　人參(一/兩)白术(三/分)陳橘皮(去/白)乾薑(炮/)杏仁(去皮/尖)
　　　甘草(炙/)枳殻(各半/兩)芍藥(三/分)蠻薑(一分聖濟總/録作髙良薑)
　　右九味同為末毎服二錢生薑五片棗二枚水一
　　盞煎至七分熱服再以稀粥助之汗出差
金沸草散　治傷寒壯熱風氣壅盛頭目心胸不利婦
　人血風朝發丈夫風氣上攻狀如中脘有痰令人壮
　熱頭疼項筋𦂳急時發寒熱皆類傷風有寒氣則出
　汗如風盛則觧利
　　　荆芥穂(四/兩)旋覆花(三/兩)前胡(三/兩)麻黄(去節/三兩)甘草(一兩/炙)
　　　半夏(一兩洗净/薑汁畧浸)赤芍藥(一/兩)
　　右七味同為末毎服二錢水一盞入生薑棗同煎
　　至六分熱服如汗出併三服陳自眀管見良方但
　　頭不疼項不强為異耳
石膏散　治傷寒頭疼不可忍者
　　　石膏(一/兩)　麻黄(一兩去/根節)何首烏(半/兩)　乾葛(三/分)
　　右為末毎服二錢薑一片水一盞同煎至八分温
　　服
太一散　治傷寒頭痛
　　　大附子(一兩炮/去皮臍)甘草(半兩/生)石葦(半兩/去毛)石膏(二/兩)
　　　滑石(二/兩)
　　右五味同為細末毎服二錢葱白薄荷茶調
人參訶子散　治傷寒氣不順食嘔胸膈不利有時泄
　㵼
　　　人參　　乾葛　　厚朴(去/皮)　地黄(各二/分)
　　　丁香(一/分)　訶子(七/枚)　豆蔲(一箇/去皮)
　　右七味同為末水一盞末二錢入生薑棗同煎熱
　　服
沉香散　治傷寒嘔結痞心胸真氣虚弱脉息沉細正
　氣補元奪命
　　　沉香　　舶上茴香　　青橘皮(去/白)　胡椒
　　　蓽澄茄　　川楝子　　陳橘皮(去白各/一兩)
　　右七味同生杵為末如患者但得心頭有氣未斷
　　亦服之毎服二錢葱白三莖各長一寸擘破入酒
　　并童子小便各半盞煎至六分放温和滓服患重
　　者不過三兩服氣正脉生
柴胡散　治傷寒日數過多心中氣悶或發疼痛狂言
　不定狂躁不得睡大小便不通
　　　柴胡(一兩/去苗)大黄(一/兩)　朴硝(一/兩)　甘草(半/兩)
　　　枳殻(一兩/去瓤)
　　右五味為末毎服三大錢水二盞煎至六分温服
　　一日只二服不可多服候大小便通即自然汗出
　　或當此候喫下毒氣藥通利即不用服柴胡散或
　　狂言須服大有奇效
陷胸散　治心胸悶結喘不定服之自汗出
　　　大黄(一兩/半)甘草(半/兩)　枳殻(半兩/去瓤)
　　右三味為末毎服三錢水七分盞煎二三沸温和
　　滓服汗出為度六日内多使此散如無證不用
豆蔲散　治兩感傷寒結胷壯熱惡寒飲食不下大小膓
　祕塞陰毒昏沉臍下水結撮痛四肢逆冷心躁不省人
　事食癥結聚心下逆滿坐卧不得
　　　肉豆蔲(二/枚)　麻黄(去根/一分)木香(一/分)　白术(一/分)
　　　吴茱茰(一/銖)附子(八銖炮/去皮)乾薑(二銖/炮)桂心(三/銖)
　　　蛜􁲖(五箇糯米炒/令黄去米)訶黎勒(二枚/炮)㯽榔(二/枚)
　　　當歸(一/分)　青橘皮(二七/片)茯苓(去皮/八銖)甘草(一分/炙)
　　　大黄(八銖濕/紙裏煨)
　　右十六味同為細末毎服三錢棗三枚水一盞煎
　　至七分食後熱服盖覆若胸腹内痛空心服必效
　　如稍溏利無妨
金針丸　治傷寒結胷氣送并手足冷吐嘔不定
　　　陽起石　　不灰木　　阿魏(各半/兩)
　　　巴豆(二十五粒去/皮心不去油)杏仁(二十五枚/去皮尖)
　　右五味同為細末用軟粟米飯為丸如彈子大毎
　　服取一丸穿一眼子於燈上燒煙絶為末以生薑
　　米飲調服之以利為效
僊茅丸　治傷寒結胸及惡候者大效
　　　僊茅(一/分)　貫衆(半/兩)　黒附子(半兩/去皮)蓽撥(一/分)
　　　巴豆(半兩去/皮心)甘草(少/許)乾薑(半/兩)
　　右七味同為細末麫糊為丸如梧桐子大下結胸
　　生薑棗湯下一丸五七日患者更打破一丸同前
　　湯下　如常傷寒只用冷漿水下　如轉後湏用
　　順氣㣲表藥服之汗出差
人參散　治傷寒和氣温中安神䰟(五日/内服)
　　　人參　　茯苓(去皮/)白术(米泔浸/一宿)陳橘皮(去瓤/各一)
　　　(兩/)
　　右四味杵為末毎服二錢水一中盞生薑二片煎
　　至六分温服之一日三服
順氣散　治傷寒脾胃氣不和汗前汗後嘔逆腹脹虚
　氣攻刺心脇疼痛及治欬𠻳(見羅適傷/寒救俗方)
　　　厚朴(去麄皮薑/汁浸炒黄)茴香(炒/)陳皮(浸去/瓤焙)枳殻(湯浸去/瓤麩炒)
　　　(黄/)川芎(炒/)　桔梗　　蒼术(米泔浸/一宿炒)白芷(炒/)
　　　甘草(炙/)　麻黄(去/節)　杏仁(去皮/尖炒)
　　右各等分為末杏仁别研一處和匀毎服二錢葱
　　白三寸薑二片棗二枚同煎至七分熱服此藥調
　　理傷寒汗後氣虚甚有奇效凡病人若手足逆冷
　　嘔惡有陰毒傷寒之證急併三五服自然回陽順
　　氣汗出如服了覺身熱汗久未行却併服金沸散
　　表之年老傷寒不問陰陽二毒並先服順氣散三
　　兩服後方服金沸散表汗又少壮者若是陽毒竝
　　先表汗後用此藥調氣若被風雨逼濕竝宜服之
返陰丹　治傷寒厥逆
　　　太陰𤣥精石(一/兩)　硫黄(一/兩)硝石(一兩各/為末)膩粉(半/兩)
　　右四味依次第布在乾熨斗内用紙盖覆慢火煨
　　久候藥上有黄牙生起便止傾乳鉢内閉氣細研
　　五七百下用蒸餅為丸如皂子大若傷寒脉候㣲
　　細四肢逆冷者及曽經轉㵼者煎艾湯約一盞先
　　熱吃艾湯一半細嚼一丸以湯下之湏㬰汗出便
　　差重者二丸必愈神妙
正元散　觧傷寒(聖濟總録云治傷/寒陰證脉候沉細)
　　　麻黄(去/節)　陳橘皮(去白/炙)大黄(生/)　甘草(炙/)
　　　乾薑(炮/)　茱茰　　官桂(去麄/皮)芍藥(生/)
　　　附子(炮去/皮臍)半夏(湯洗/七遍)
　　右十味唯麻黄多於衆藥一倍餘藥減用一半同
　　𢷬為末毎服一大錢水一盞入生薑三片棗一枚
　　煎至七分熱服如出汗湏候汗乾可去盖覆　凡
　　纔覺傷寒四肢頭目骨節疼痛便服此藥如人行
　　五里許再服或連喫三服立見汗出便差　若患
　　陰毒傷寒更入退陰散半錢同煎或傷冷傷食頭
　　昏氣滿及心腹諸疾服之無有不見效者
退陰湯
　　　川烏頭(炮/)　乾薑(各半/兩)
　　右二味同為粗散炒令轉色放冷再𢷬細末毎服
　　一錢水一盞鹽一捻煎半盞去滓温服　此藥大
　　治陰毒傷寒手足逆冷脉息沉細頭痛腰重連喫
　　三服若小小傷冷毎服一字入正元散鹽一捻
　　若陰毒傷寒欬逆煎一服細細熱呷乃止
奪命丹　治陰陽二毒衝心
　　　硃砂(二/兩)　金箔(八十/片)膩粉(半/兩)　黄蠟(三/兩)
　　　巴豆(八十箇紙/裹出油)
　　右五味同為末煉蠟和丸如雞豆大毎服以膩粉
　　一錢米飲一盞調下如人行一里藥性動下惡物
　　如藥在其中取出掘一地坑埋三伏時取出除却
　　上面黒物以麝香裹養之如更用之擘為兩處重
　　為丸一粒可療五七人神聖之功卒難序述
　　　風證
燒肝散　治三十六種風二十四般冷五勞七傷一切
　痢疾脾胃久虚不思飲食四肢無力起止甚難小便
　赤澀累年口瘡久醫不差俱依此法服之必愈
　　　茵蔯　　犀角　　石斛　　柴胡(去/苗)
　　　白术　　芍藥(各半/兩)乾薑　　防風
　　　桔梗　　紫蘓　　白蕪荑　人參
　　　胡椒　　吴茱茰　官桂(去皮各/一兩)
　　右一十五味同為末以羊肝一具如無即獖豬肝
　　代之分作三分浄洗去血脉脂膜細用末五錢葱
　　白一莖細切相和以濕紙三五重裹之後掘地坑
　　内以火燒令香熟毎日空心生薑湯下大叚冷勞
　　不過三服見效
骨碎補丸　治風虚攻疰徧身筋骨疼痛坐卧不能飲
　食减少行步無力元氣耗損
　　　威靈僊　　草烏頭(各半/兩)白附子　荆芥(各一/兩)
　　　牛膝(一/兩)　自然銅(醋内淬/半兩)半夏(湯洗七/遍半兩)
　　　蓯蓉(一兩酒浸/切作片焙)沒藥(一/分)　地龍(一分/去土)
　　　縮砂(半兩/去皮)骨碎補(半兩/去毛)
　　右一十二味同𢷬為末酒煮糊為丸如桐子大毎
　　服五十丸臨卧空心茶酒任下服至十日覺皮膚
　　間㣲㣲行之是藥效婦人以醋湯或當歸酒下
馬藺花煎丸　治元臟虚風壅熱上攻下疰脚氣等
　　　馬藺花(一/兩)　大附子(一兩泡去皮臍切同馬藺/花以水一升半煮水乾焙)
　　　芫花(一/兩)　大附子(春夏二十二粒秋冬三十八/粒擘破和殻同芫花用醋一)
　　　(升半煑/醋乾焙)　白附子(一/兩)　陳橘皮(一兩/去瓤)　𦍑活(一/兩)
　　　破故紙(一/兩)　牽牛子(半/兩)　㯽榔(半/兩)
　　右十味為末醋麫糊為丸如梧桐子大食前服或
　　卧時空心加減自五丸加服丈夫艾鹽湯下婦人
　　橘皮湯下
草還丹　治風順氣調利三焦眀耳目益真元壮筋骨
　駐顔容保生延夀
　　　僊茅　　川𦍑活　　紫花白术　　防風(去/頭)
　　　金毛狗脊(去/毛)　茯苓(去皮以上/各一兩)九節石菖蒲
　　　乾薑　　白牽牛(各一/兩半)葳靈僊(二/錢)　何首烏
　　　蒼术(各一/兩)
　　右十二味各要新好者洗澤浄焙乾竝生用細杵
　　為末以白生砂蜜和為劑再入臼杵三千下鍊熟
　　丸如桐子大毎服十五丸至二十丸冷水下不嚼
　　婦人月候不通紅花酒下半月見效
牛膝煎丸　大治下元氣虛冷氣流注脚膝無力行步
　不能状如軟風補益真元
　　　川烏頭(五兩逐日三度換水浸令透軟去皮臍/細切用好酒三升漸漸下熬成膏更細)
　　　(研/)木𤓰(三箇下面剜去取瓤核将好艾先熟杵/為末入在木𤓰内填實蒸熟細研如泥)
　　　(止/)海桐皮　　牛膝(去/蘆)　𦍑活(去/蘆)　巴㦸
　　　蓯蓉(各一/兩半)青鹽(細/研)　青橘皮(去/白)　舶上茴香
　　　金毛狗脊(去/毛)　蓽蔛(各二/兩)
　　右一十味杵羅為末以前二味膏攪和令匀相度
　　莫令硬丸如桐子大毎日空心温酒或鹽湯下三
　　十丸勿嚼
牛膝海桐皮煎丸　治腎臓風并腎俞氣時有上攻耳
　目頭面背膊及流注手臂腰脚筋絡頑麻疼痛或時
　無力耳作蟬鳴以至重聽大壮筋骨補元氣
　　　牛膝(半/斤)　海桐皮(半斤二味細剉杵為末用好/酒五升於銀石器内熬成膏)
　　　附子(二兩炮/去皮臍)赤箭(一/兩)　川烏頭(二兩炮/去皮臍)川苦練
　　　(一/兩)五加皮(一/兩)　虎腦骨(四兩塗酥/炙令黄色)大黄(二兩/半)
　　　桃仁(二兩去皮尖/以麩炒黄色)赤芍藥(一/兩)　肉桂(一兩/去皮)
　　　當歸(一/兩)　麻黄(一兩去/根節)地龍(一兩去/土㣲炒)川芎(二/兩)
　　　木香　　獨活　　沒藥(研/)　乳香(研/)
　　　防風(去/蘆)　骨碎補　麒麟竭　舶上茴香
　　　沉香　　乾蝎　　天南星(生用各/一兩)麝香(半兩/研)
　　　􁭉砂(半兩研/飛過)
　　右二十九味修事净同為末再研令匀細後入前
　　膏内和匀再杵三二千下丸如梧桐子大毎日空
　　心温酒或鹹湯下十丸忌生冷油膩毒物等
天雄沉香煎丸　治下元積冷傷憊陽事不能筋骨無
　力或成下墜及小膓氣痛并腎臟風毒攻疰脾胃不
　和腰脚沉重
　　　天雄(四兩/生用)防風(二兩/生用)𦂳黒小豆(二兩净/拭生用)漢椒(四/兩)附
　　　子(四兩/生用)草烏頭(四兩/生用)牛膝(二/兩)沉香　天麻(各二/兩生)
　　　(用已上九味以無灰酒一斗於銀鍋内/慢火煨不得令大沸酒盡為度焙令乾)官桂(三兩/去皮)肉
　　　蓯蓉(三兩酒浸/去土炙熟)紫巴㦸(二兩/去心)丁香　　木香
　　　𦍑活　乾薑(各一/兩)
　　右一十六味同杵為末煉蜜丸如桐子大毎日空
　　心温酒下二十丸加至三十丸此藥兼眀耳目雄
　　氣海駐顔色
金粉丸　治風冷氣流疰脚脚疼痛行步艱難久患
　不差
　　　川烏頭(一兩毎箇擘/開作兩片)牛膝(一兩去苗酒/浸細切之)何首烏(一/兩)
　　　(擘/破)
　　右三味用大豆一斗淘揀净先入一半在甑内次
　　下此三味在内更用餘大豆盖之蒸可半日許取
　　出藥於篩子内陰乾為末别入地黄金粉一兩拌
　　和匀以酒煑麫糊為丸如梧桐子大空心木𤓰酒
　　下二十丸至三十丸
紫金丹　治腎臓風上攻下疰虚腫疼痛補暖丹田大
　進飲食及療婦人血風血氣流注筋骨疼痛或發寒
　熱口苦舌乾四肢煩倦血海久虚兼化痰涎
　　　黒附子(半兩炮/去皮臍)丁香(半/兩)硇砂(半/兩)　縮砂(去皮/半兩)
　　　當歸(半/兩)　天南星(半兩/炮)半夏(半/兩)　肉荳蔲(五/箇)
　　　自然銅(一兩火煆於/醋内焠七遍)　木香(半/兩)　青箱子(半/兩)
　　　防葵(半/兩)　硃砂(半/兩)　水銀(一/分)
　　右一十四味先将水銀硃砂硇砂三味同細研餘
　　即一處為細末和均以醋麫糊為丸如梧桐子大
　　薄荷茶下十丸或薄荷酒下亦得日二服
　　　勞證
夫勞者牢固也勞傷也經曰五勞六極七傷皆因榮衛
不調血氣虚損或房或酒或大病愈後有失調理因變
證候其状極多不能備舉大抵春夏劇秋冬差
鹿茸丸　治虚勞傷憊腰脚疼痛少力精神不爽飲食
　減退駐顔益氣
　　　附子(一兩炮/去皮臍)鹿茸(二兩去毛塗/酥炙㣲黄)蓯蓉(一兩酒浸/一宿去皮)
　　　(炙/乾)巴㦸(一兩/去心)防風(三分/去蘆)當歸(一兩/)羌活(三/分)桂心
　　　(三分/去皮)萆薢(三分/剉)酸棗仁(三分/㣲炒)牛膝(一兩/去苗)木香(三/分)
　　　白蒺藜(三分去/刺㣲炒)石斛(一兩去/根剉)補骨脂(一兩/㣲炒)白茯苓
　　　(一兩/去皮)桃仁(一兩湯浸去皮尖/雙仁麩炒㣲黄)
　　右一十七味同為細末煉蜜為丸如梧桐子大毎
　　日空心及晩食前以温酒下二十丸
鱉甲散　治五心煩熱飲食減少狀似勞氣
　　　鱉甲(一兩半/醋炙)常山(一兩/生)大黄(一兩/炮)甘草(三分半/生半熟)
　　　石膏(一/兩)　柴胡(一兩去/蘆炒)
　　右六味杵為末毎服二錢水一盞小麥一把煎至
　　七分去滓温服却将二服滓再煎至一服神效
神效喝起散　治丈夫女人背脾勞倦肢節酸疼多困
　少力飲食無味面黄體瘦或發寒熱
　　　鱉甲(浄洗醋/炙令黄)柴胡(去/苗)秦芁　牡丹皮　附子(炮/去)
　　　(皮臍各/等分)
　　右五味同為末毎服三錢用獖豬石子一箇去筋
　　膜以葱白一寸椒末一錢同研如糊入碗與藥相
　　和用童子小便一小盞煎三五沸入藥末攪匀盞
　　盖子盖之放温服
人參半夏丸　治患勞氣心胸煩悶痰涎壅塞不思飲
　食頭目昏眩
　　　半夏(一兩湯洗/二七次)大腹皮(二/枚)人參(三/分)茯苓(一兩/去皮)
　　　前胡(三分/去苗)橘皮(三分/去白)枇杷葉(三分去/毛炙)鱉甲(三分/醋炙)
　　　(令/黄)柴胡(三分/去苗)芍藥(半/兩)
　　右一十味同為散毎服三錢水一中盞半生薑三
　　片同煎至七分温服
𦍑活煑散治風勞攻疰四肢背胛酸疼上焦虚熱心
　胸躁悶面無顔色四肢昏沉多困少力元藏虚憊腰
　脚沉重日漸羸瘦冷氣時攻膓脇疗刺脹滿酒後痰
　唾稠多(聖濟總録作羌活湯/用棗二枚葱白二寸)
　　　𦍑活(二/兩)荆芥(二兩/去梗)附子(二兩去/皮臍)秦芁(二兩/去蘆)人參(一/兩)
　　　麻黄(二兩/去節)茯苓(一兩/去皮)牛膝(二兩酒/浸一宿)白蒺藜(二兩酒/浸一宿)
　　　(焙/)沉香(一/兩)牡丹皮(一/兩)當歸(一/兩)半夏(一兩薑汁/浸一宿)漢
　　　防己　官桂(各一兩/去皮)甘草(一/兩)鹿茸(酥/炙)萆薢(一兩薑/汁浸)
　　右一十五味同𢷬為末毎服二錢水一盞棗二枚
　　葱白一寸煎至七分温服空心午前臨卧各一服
　　忌動風物
沉香鱉甲煮散　治脾腎風勞氣攻疰背膊四肢煩倦
　百骨節酸疼喫食減少心胸不快涕唾稠粘多困少
　力面色黒黄肌膚瘦瘁
　　　沉香　木香　人參　黄耆　牛膝(去/苗)茯苓
　　　紫巴㦸(去/心)　川當歸　秦芁(去/蘆)柴胡(去/蘆)荆芥(各/半)
　　　(兩/)半夏(生薑汁浸二宿/炒令黄色半兩)桂心(一兩不得/近火去皮)附子(一/兩)
　　　(炮去/皮臍)𦍑活(三/分)乾地黄(三/分)乾蝎(一分/生)鱉甲(一兩醋/炙令黄)
　　　肉豆蔲(四枚/去殻)
　　右件洗擇焙乾杵羅為末毎服二錢用水一大盞
　　葱白二寸薑三片棗二枚同煎七分空心夜卧日
　　午食前各一服忌毒物
金花丸　治急熱勞煩躁羸面目痿黄頭痛眼澀多困
　少力
　　　黄芩　黄連(宣州/者)川大黄(各一/兩)
　　右件為末煉蜜為丸如梧桐子大毎日空心食後
　　温水下十五丸二十丸
治鬼交多饒驚魘
　　　川楝子(十箇/炮)胡蘆巴(一/分)舶上茴香(一/兩)柴胡(半/兩)
　　　附子(一箇炮/去皮臍)宣連(半/兩)鱉甲(一箇醋/炙令黄)
　　右件同杵為末煑麫糊為丸如梧桐子大毎服五
　　丸茶酒任下
青蒿煎丸　治骨蒸勞
　　　青蒿(一斤切浄/洗去土)甘草(一兩炙黄/色為末)杏仁(一兩湯浸/去皮尖别)
　　　(研/)柴胡(一兩去蘆為/末銀州者)鱉甲(一兩半醋浸炙/令黄赤色為末)蜜(二/合)
　　右先用童子小便五升煎青蒿取一升去蒿滓入
　　小浄鍋子内再煎如稀餳入酥少許及蜜藥末等
　　熬成膏可丸如梧桐子大毎日空心温酒下二十
　　丸漸加至三十丸忌豬肉熱麫莧菜胡荽等毒
　　物
橘皮煎丸　治冷勞瘦疾目暗手足攣急形容枯悴食
　不消化腹脹不能納食食物無味面黄力弱積年膓
　風痔疾痃癖氣一切勞病女人血癥氣塊赤白帶下
　子宫冷甚宿水露血治五種膈氣冷膈熱膈氣膈思
　憂膈四肢無力饒睡此藥大能通利五藏眀目去一
　切風冷
　　　陳橘皮(一斤去/瓤净洗)官桂(去/皮)乾薑(炮/)川當歸(炙以上/四味别)
　　　(羅/細)附子(炮去/皮臍)京三稜(炮/)萆薢(已上三味/别杵羅)神麯(各/六)
　　　(兩/)烏頭(炮水煮/三五沸)木香(各一/兩)川椒(去子炒出/汗一兩)大麥
　　　蘖(四/兩)厚朴(去皮薑汁炙已上六味/别杵羅留出半兩蘖末)
　　右件用無灰好酒四升先煎上四味如人行十里
　　更下次三味又如人行十里次入下六味又添酒
　　兩碗煎成膏取出以留出者麥蘖末相和匀再𢷬
　　一千下為劑丸如梧桐子大毎日空心以茶酒任
　　下二十丸至三十丸午時再服忌生葱鹽䜴此藥
　　煎若用銀石鍋極妙如無即取熟使鐺盡洗無油
　　膩先於鐺抹真酥次下酒及下藥用慢火煎不住
　　以銀匙攪直候如膏取出於净盤中匀攤候硬軟
　　得所攪了衆手為九曬乾此藥如久服即補氣壮
　　真元駐顔色進飲食
燒肝散　治丈夫女人五勞七傷胸膈滿悶飲食少味
　脚膝無力大膓虚滑或即口内生瘡牙齒宣露及偏
　療婦人風血氣塊者
　　　肉豆蔲(三箇/和皮)官桂(三分/去皮)香白芷(半/兩)當歸　破故
　　　紙　人參　茯苓　桔梗(各半/兩)
　　右八味為末毎服四錢羊肝四兩批作片子糝藥
　　在上令匀以刀背㣲槌以南粉塗濕紙裹文武火
　　燒令香熟為度放冷用米飲嚼下
沉香散　治丈夫女人五勞七傷熱無力小便黄赤喫
　食無味心多驚悸骨節酸疼心胸痞悶兩脇疼痛
　散滯氣
　　　沉香　㯽榔　大附子(炮去/皮臍)人參(去/蘆)黄耆　枳
　　　殻(去瓤/麩炒)乾薑(炮各/半兩)柴胡(去苗/一兩)雀腦芎(用半/兩)訶子
　　　(炮去/核)甘草　五味子(各一/兩)半夏(二兩用漿水煮/三十沸細切小)
　　　(片子焙/乾用之)草豆蔲(三分炮/去皮用)
　　右件為末毎服二大錢水一盞生薑一片棗子二
　　枚同煎至七分温服日可三服
柴胡膏　治五勞七傷肢體煩倦日漸消瘦行步稍難
飲食不進
　　　柴胡(半兩/去蘆)紅芍藥(一兩/一分)蒺藜根(一兩/一分)　青橘皮
　　　川附子(炮/)吴茱茰　陳橘皮(各半/兩)青木香(一/分)烏
　　　鷄(毛隻净去骨皮/  膓肚唯擇肉)
　　右八味為末入烏鷄肉内再杵成膏於甆器内收
　　貯毎食前用鹹酒一盞膏一匙頭調服常令患人
　　有酒容只服兩日便見效騐
大柴胡鱉甲散
　　　柴胡(去/蘆)秦芁　常山　貝母　甘草　山梔子
　　　烏梅　豉心　鱉甲(醋/炙)黄芩(各一/兩)生薑(半/兩)大黄
　　　(半/兩)桃枝　栁枝　葱白　薤白(各一/握)糯米(一/合)
　　右一十七味杵為末分作八貼用水一升酒一盞
　　同煎至八分作三服早午晚日三服兩貼滓併煎
　　作一服此方累醫較人大叚瘦者即喫藥大效
炙肝散　治男子五勞七傷手足酸疼四肢煩倦多患
　口瘡咽喉不利心胸痞滿不思飲食久積瀉痢脚膝
　浮腫日漸消瘦
　　　栁桂　吴白芷　𦍑活(温水洗/浸過)獨活　芍藥(各一/兩)
　　　白术(半/兩)蠻薑(半/兩)訶子皮(七箇/好者)
　　右杵為末毎服用獖豬肝一具净除筋膜切如栁
　　葉状換水七遍控乾用藥末十錢鹹一分同拌令
　　匀作丸串子以慢火炙熟空心任意服之以生薑
　　粥下之
延夀散　治男子女人少童等𫝊尸諸勞𠻳寒熱百般
　變候並宜出却蒸汗勞蟲永去根本
　　　牡丹皮　附子(炮去/皮臍)柴胡(去/苗)秦芁(去/苗)鱉甲(酒浸/炙令)
　　　(赤色各/半兩)
　　右五味同為細末入人中白半兩同研以甆器盛
　　之毎服用豬石子一枚葱白椒末同一處細剉如
　　膏入藥末三錢匙拌和以童子小便一盞水半盞
　　同煎令沸温服其法人貼體著皂紗衫一領服後
　　衣物盖覆令惡汗出粘膩盡出仍脱皂衫揩拭身
　　乾避風将息毎七一度服後汗輕即住皂衣遂以
　　皂角湯泡洗安息香烘乾末後用了即棄於十字
　　路中或長流水内永差
養正膏　治𫝊尸出汗取辟蟲邪
　　　鱉甲(一兩醋浸炙令/黄净去裙杵碎)天靈盖(用七匙頭大一片/浄洗酥塗炙令黄)
　　　(色/)桃仁(四十九箇/去皮尖)青蒿(一/握)淡豉(三七/粒)葱白(二/莖)安
　　　息香(一/分)栁桃桑枝(各七莖長/各七寸許)
　　右八味隔夜以水一升浸至五更煎取半升再以
　　童子小便半升同煎取四合又用㯽榔一箇為末
　　麝香一錢七将所煎藥去滓調下至日髙二丈時
　　放温頓服以衣盖汗出審看十指汗出如藕絲五
　　色臭汗汗出後仍㵼下蟲状惡物盡甚者旬日再
　　服永效
延齡膏　治一切勞
　　　蝦蟇　鶴骨　丁香　棗葉　鰻鱺　豬牙皂
　　　角　木香(各等/分)麝香(别研細/少許)
　　右為末用羊腸大者盛之纒定兩頭於飯甑上蒸
　　熟為度取出候冷以竹刀子割開同膓研細再入
　　麝香同研令匀為丸如梧桐子大毎日到辰巳間
　　用茅香熟水吞下一百丸更㸔病人强弱漸漸服
　　之須得一度喫盡一百丸後以衣被盖之出汗病
　　甚者略露面其蟲逡巡從汗出屍蟲如麥麩大餘
　　者皆㣲壯出盡汗後病人其身體輕快十去三四
　　也候汗乾後即一時換却原著衣服并卧物等
　　初服藥見當時隨藥便盡吐出並不住即難療
　　或一百丸存六七十丸猶可醫别以新藥補數如
　　藥全住疾無不退服藥後忌一切動勞等物此藥
　　病甚者喫及兩服至三服即永除根本一服後别
　　用喫無觸忌治勞煑散三五服為妙初出汗頻換
　　手帕揩之約兩炊飯久腸勞隨㵼下一度别用盆
　　一箇盛之其蟲皆㣲壮浮在上面動服藥後如不
　　吐甚妙也一生永忌觸犯之藥苦參人參空青麥
　　門冬烏頭切忌服之
鬼哭飲子　治一切勞
　　　阿魏(一分童子小/便磨使一處)東引桃枝(小者一大/握搥碎)甘草(大者/三寸)
　　　(搥/碎)青蒿(一大握如用其/子只一兩半)㯽榔(一兩/為末)葱白(二寸并/根用)
　　右用童子小便二升浸桃枝甘草青蒿葱白四味
　　一宿来日五更初煎取六合去滓然後入阿魏更
　　煎兩沸分為二服毎服臨喫時入㯽榔末半兩同
　　煎如覺心頭惡必吐吐後更進第二服如是服前
　　一服後心頭安穏即須進第二服必然通轉當下
　　必見惡物服時仍不得令人與患者面對恐惡蟲飛
　　入人口鼻内　此藥如是女人患須是男子面向
　　北與煎如男子患却須女人向北與煎仍忌猫狗
　　見患者春喫二服秋喫三服毎年五服勞蟲並盡
　　即去病根
　　　血證
順中散　治肺臓壅熱毒則胸膈壅滯血與氣皆逆
　行上於肺肺壅不利故令人吐血不止朝夕不住發寒
　熱氣喘促紅物至多頻頻嘔吐漸至勞劣
　　　檳榔(一枚/好者)大黄(半/兩)甘草(半/兩)木香(半/兩)白牽牛子(半/兩)
　　　茴香(半/兩)青橘皮(半兩湯浸/去白焙)
　　右件同杵為末毎服一錢用木香煎湯下或木香
　　酒下亦得如作常服茶酒任下一字如曽中藥毒
　　嘔逆黒血至多不能飲食服此順中散亦能觧毒
　　止血
治暴吐血不止方
　　　用人參一味為末毎服一大錢以鷄子青投新
　　　水半盞調下
雌黄丸　治吐血衂血
　　　雌黄(一兩用小磁合子内盛上用不灰木末一錢/雲母末一錢蚯蚓糞一錢水飛黄丹一錢滴)
　　　(水令水和匀作餅子盖頭石脂鏁口灰半椀盖合/子上用三斤炭燒如不聞藥香未得住火如聞香)
　　　(即住火為度放冷取出净去上面櫃/子藥滓令净研為細末入下二味)馬兠鈴子(去/皮)
　　　甘草(此二味候雌黄燒下秤約/及錢許餘只各用四錢半)
　　右件同研為末煉蜜為丸如皂子大以綿裹一丸
　　含化
漢防己散　治咯血
　　　漢防己　萬州黄蘖(各一/兩)
　　右件同細𢷬為末毎服一錢水一盞小麥二十粒
　　同煎七分食後温服
　　　盜汗
煎麥散　治榮衛不調夜多盜汗四肢煩疼飲食進退
　肌瘦面黄
　　　大鱉甲(二兩醋煮三五十沸後浄/去裙襴别令好醋煑令香)銀州柴胡(二兩/去苗)
　　　𤣥參(二/兩)乾漆(一兩/炒)秦芁(二兩/去土)人參(一/兩)茯苓(一兩/去皮)
　　　乾葛(一/兩)大川烏頭(一兩炮製/去皮臍)
　　右件為末毎服二錢先用小麥三七粒煎湯一盞
　　去麥同煎至七分温服食後或臨卧時服之如久
　　患後亦宜服此以退其勞倦調順經絡
如智散　治五心虚煩夜多盜汗面色黄瘁四肢少力
　多困少睡飲食不進
　　　萎蕤　川芎　青橘皮(去/白)肉桂(去/皮)當歸(去/須)木鱉子
　　　𦍑活　秦芁　柴胡(去/苗)烏梅　黄耆(已上各/一兩)甘
　　　草(如五心發熱即減/半兩無用一兩)
　　右同杵為末毎服一錢水一盞入青蒿頭子七枚
　　同煎至七分去滓温服若冬月無青蒿以薑棗代
　　煎之
地骨皮散　治骨蒸壮熱肌肉減瘦多困少力夜多盜
　汗
　　　地骨皮(水/洗)秦芁(水浄/洗)柴胡(去/蘆)枳殻(去白麩炒/香熟用)知
　　　母(生/用)當歸(去/蘆)鱉甲(去裙襴醋/炙令黄色)
　　右各等分為末毎服二大錢水一大盞桃栁枝頭
　　各七箇薑錢三片烏梅一箇同煎至七分去滓温
　　服毎日空心臨卧各一服
　
　
　
博濟方卷一
欽定四庫全書
　博濟方卷二　　　　　　　宋　王衮　編
　　　上焦證
人參荆芥散　治上焦壅滯頭目昬眩涕唾稠粘心胷
　煩懣
　　　人參　柴胡(去/苗)　羌活　荆芥　旋覆花　甘
　　　菊　桑白皮(各等/分)
　　右七味同杵為末每服二錢水一盞煎七分食後
　　臨臥温服
利膈散　治上焦風壅多患咽喉胷膈不利
　　　荆芥穗子(青乾净/好者)　䑕粘子(各一/兩)　甘草(三分/炮過)
　　　白牽牛(二兩炒/令香熟)
　　右為末每服一錢入鹽㸃兼治風牙疼以三末入
　　川椒一粒鹽二錢煎熱熱含冷吐出
白蒺藜散　治上焦虚熱頭目昬疼或眼赤腫心胷煩
　悶
　　　地骨皮(去/土)　白蒺藜(去/皮)　旋覆花　山茵蔯
　　　白菊(只有菊花亦得/已上各半兩)　䑕粘子　石膏(各一/兩)
　　右七味並生同杵為末毎服一錢食後茶清調下
　　日進三服
金花散　治心腹壅熱薫蒸上焦致口氣生瘡連年不
　差
　　　黄連(半兩炒令稍焦赤色/如年少即加一分許)　人參(半/兩)　枳殻(半/兩)
　　　(去白麩炒/令微黄)　甘草(半兩炙/微赤)　半夏(半兩拍破以漉/薑汁浸一宿)
　　　(出焙/乾)
　　右五味為末毎服一錢生薑三片煎六分食後臨
　　臥温服
白龍丹　治上焦風壅化痰涎利胷膈逐風祕
　　　雷丸末(二/錢)　甘遂末(三/錢)　牽牛(一兩杵取末六/錢不用再羅者)
　　　龍腦(少/許)　粉霜(四/錢)　輕粉(四錢入白麫少許三/味同研令匀細滴水)
　　　(和作餅子於慢火内煨/令熟放冷再研令細)
　　右同為細末研令匀青州棗煑熟取肉和為丸如
　　菉豆大毎服五七丸温漿水下　如一切風癎驚
　　搐涎滯並以漿下七丸及至十丸　如小兒痰熱
　　及渴不止頭疼但頻少與服自然消除　大人風
　　氣壅盛上焦不利最宜服此更在臨時酌其加减
香芎散　治上焦風壅中脘有痰頭目昬暗心煩口乾
　利膈化痰涎
　　　旋覆花(一/兩)　細辛(一兩/去葉)　川芎(二/兩)　甘草(半兩/炙)
　　　獨活　羌活(各半/兩)　皂角(二挺燒/存性)
　　右七味同杵為細末毎服一大錢水一盞煎至六
　　分食後臨臥熱服
犀角散　治上焦壅熱咽膈腫疼不利
　　　鼠粘子(一兩銚子内以文武/火隔紙炒令香為度)　甘草(一/分)　荆芥
　　　(半/兩)
　　右三味同為細末毎服一錢水五分一盞煎令沸
　　去滓温服大利胷膈
　　　中焦證
沉香散　治脾元氣不和中焦痞悶氣滯噎塞進食和
　氣
　　　沉香　木香　青橘(去/白)　陳橘(去/白)　郁李仁(湯/浸)
　　　(去皮/别研)　人參(各用/一兩)　豆蔲　檳榔　肉桂(去/皮)
　　　甘草(炙/)　乾薑(炮製各/半兩)
　　右十一味同為末每服一大錢水一盞煎至七分
　　温服不以時候
四倍散　治脾元氣不和大補虚損
　　　訶子(一兩/煨)　人參(二/兩)　白茯苓(去皮/四兩)　白术(半/斤)
　　右四味同為細末毎服二錢水一盞入生薑棗子
　　同煎至六分去滓温服空心食前服如早晨常服
　　有大功效
白豆蔲散　補中益氣調順脾元心胷滿悶不思飲食
　上熱下冷
　　　白豆蔲仁(半/兩)　肉豆蔲仁(三/箇)　白术(一/兩)　肉桂
　　　(去皮/半兩)　青橘皮(去瓤/半兩)　厚朴(去皮薑汁/炙半兩)　甘草
　　　(三分/炙)
　　右七味同為末毎服二錢水一盞生薑二片粟米
　　少許棗二枚同煎至七分去滓熱服大妙
木香通真散　治中脘氣不和心胷滿悶氣刺脇肋飲
　食無味和氣
　　　木香(半/兩)　人參(一/兩)　官桂(一兩半/去皮)　川芎(一/兩)
　　　陳橘皮(二兩/去皮)　桃仁(一兩麩炒/去皮尖)　茯苓(一兩/去皮)
　　　青橘皮(一兩/去白)　神麯(一/兩)　茴香(一兩用/舶上者)　厚朴
　　　(一兩半用生薑/汁塗炙令黄)　檳榔(半兩女人/喫即入也)
　　右十二味除桃仁叧研外餘並𢷬羅為末入桃仁
　　拌和令匀毎服一錢水一盞鹽少許同煎七分温
　　服不拘時候大能和順脾元氣
賺氣散　治氣調和脾胃(御藥院云治心胷痞悶腹脇/虚脹飲食减少氣不宣通)
　　　荆三稜(五/兩)　白术(三/兩)　蓬莪茂(五兩煨/熱杵末)　木香
　　　(半/兩)　枳殻(去白一/兩麩炒)
　　右五味同為末毎服二錢生薑三片水一盞煎六
　　分温服　如和脾胃即更入棗同煎　若解傷寒
　　併三兩服汗出立差
　　　下焦證
燒石子茴香散　治下焦虚冷臍腹撮疼心胷痞脹和
　元氣進飲食
　　　舶上茴香　川附子(炮去/皮臍)　官桂(去/皮)　川椒(去/目)
　　　木香　胡椒　陳橘(去/白)　紫巴㦸(去/心)　乾薑(炮/各)
　　　(半/兩)　荆三稜(一兩/煨)
　　右一十味同杵為細末毎服用獖豬石子一對切
　　去筋膜切作薄片以末二錢入葱絲少許鹽半錢
　　濕紙裹煨熟餌訖以酒或粥飯壓之須臾臍下暖
　　甚妙
牛膝煎丸　治男子下元虚冷傷憊筋骨衰弱遍身瘾
　疹及風氣上攻下疰疼痛不可忍者
　　　牛膝(五兩去苗切作細叚用好酒浸三日取出/細研如麵糊用酒於銅銀甆噐内慢火熬)
　　　(成膏/為度)　附子(炮去/皮臍)　川芎　虎骨(酥炙黄色/各三兩)
　　　破故紙　葫蘆巴　蓯蓉(酒浸三日細/切焙各四兩)　巴㦸
　　　(去心/生用)　仙靈脾(去莖幹生/用各一兩)
　　右八味各修事浄一處杵為細末用牛膝膏和合
　　入臼杵令軟硬得所丸如小彈子大如是難丸更
　　入少許熟蜜同丸毎日早晨及夜卧温酒化下一
　　丸嚼下亦得志意服一月永無風氣攻疰及癮疹
　　自然肢體安暢
補骨脂丸　治脾腎久冷積氣成塊或發疼痛補暖
　　　大木𤓰(一箇去皮瓤入硇砂一/兩去砂石蒸令熟研爛)　補骨脂(炒/)
　　　蘹香子　薯蕷　官桂(去/皮)　青橘(去/白)　木香
　　　檳榔(已上各/一兩)　荆三稜(半兩醋浸一/宿炒令黄)　肉豆蔲
　　　(半兩/去殻)
　　右九味為末用木𤓰為丸如梧桐子大毎日空心
　　鹽湯下二十丸温酒亦得
硇砂丸　治男子元臓虚憊積冷(聖濟總録名羊骨煎/丸治腎藏虚冷不思)
　(飲食倦怠無/巴㦸有白术)
　　　羊脛骨(一條去净肉用硇砂二兩醋二升同煎/旋煎旋蘸骨炙焦黄以醋盡為度焙乾)
　　　沉香　木香　白檳榔　官桂(去/皮)　人參　牛
　　　膝(去/苗)　茯苓　薯蕷　郁李仁　附子(炮/)　巴
　　　㦸(去/心)　丁香　蓯蓉(已上各/一兩)　石斛(半/兩)　阿魏
　　　(半分同麵三兩先將/醋化搜作餅子炙黄)
　　右十六味並杵羅為末用酒煑麵糊為丸如梧桐
　　子大毎日空心鹽酒或鹽湯下二十丸
　　　三焦總治
麻仁丸　治三焦不和蔵腑虗冷胷膈疰悶大便祕結
　　　麻仁(四兩先以温水浴懸在井中/五日令生芽日曬退皮取仁)　大黄(四兩/二兩)
　　　(蒸二兩/生用)　白檳榔(一兩半/煨半生)　薯蕷(一兩/半)　官桂
　　　(去皮一/兩半)　羌活(一兩/半)　山茱萸(一兩/半)　郁李仁
　　　(四/兩)　兎絲子(一兩半酒浸/一宿後炒黄)　木香(二/兩)　枳殻(去/瓤)
　　　(麩炒/令黄)　車前子　防風(各一/兩半)
　　右十三味同為細末鍊蜜為丸如梧桐子大毎服
　　十五丸至二十丸臨卧温水下
三焦散　治三焦不和榮衛不調肢體煩倦頭目昏疼
　飲食無味多困少力寒熱痰壅頭旋
　　　前胡　柴胡(各去/苗)　桔梗　羌活　獨活　人
　　　參　枳殻(去瓤/麩炒)　鼈甲(去裙襴醋浸/炙黄各一兩)　旋覆花
　　　(一兩/半)　甘草(半兩/炙)　石膏(一分如頭/疼旋入)
　　右十一味為細末毎服一錢半至二錢水一盞煎
　　至七分温服　解傷寒發汗入麻黄一兩去節同
　　杵為末　如上焦多壅熱入地骨皮一兩半
麥門冬散　治三焦不利心肺多壅痰涎併積口舌乾
　燥咽嗌腫疼肌體黄瘁氣血不調
　　　麥門冬(去心/半兩)　桔梗　半夏(各一/分)　赤芍藥(半/兩)
　　　菊花(一/分)　蔓荆子(一/分)　甘草(半/兩)　前胡　防風
　　　款冬花　桑白皮(各半/兩)　杏仁(一/分)　五味子(一/分)
　　　(用新/者)　白术(一/分)　貝母　升麻(各半/兩)
　　右十六味各洗擇令净焙杵羅為末食後夜卧各
　　進一服毎服二錢水七分盞生薑一片同煎至三
　　分去滓温服大益心肺
牛黄甘露丸　治三焦渴疾飲水無度舌上皴裂肌肉
　黄瘦精神減退小便多腹脇脹
　　　硃砂(一兩成/塊者)　牛黄(一/分)　鐵粉(半/兩)　胡桐律(半/兩)
　　　犀角(半兩/鎊)　葳蕤(半/兩)　麝香(一/分)　銀箔(五十/片)
　　　鉛白霜(半/兩)　丁香(半/兩)　地龍(半/兩)　知母(半/兩)　宣
　　　連(一/兩)　麥門冬(去心/半兩)　檳榔　牡蠣　苦參
　　　石膏　錫藺紙　甘草(炙/)　白稨豆(各半兩/慢火炒)
　　　生栝樓根(一兩杵/研細)　金箔(一百三/十片)
　　右二十三味除栝樓根别杵同為細末煉蜜和臨
　　和時即入金箔及生栝樓根一處和匀為丸如豌
　　豆大空心金箔三片銀箔三片碎研米飲下十丸
　　漸加至二十丸飯後臨卧各一服日近輕者當日
　　止重者三日止十日後只空心一服夜後一服用
　　金銀箔各一片一月日外只用温漿水下五十丸
　　其藥合二月至九月即用生栝樓根九月後只用
　　煉蜜和為丸亦得忌鹹酸炙􁫥魚酒等
利膈丸　治三焦不順胷膈壅塞頭昏目眩涕唾痰涎
　精神不爽
　　　牽牛子(四兩一半/生一半熟)　不蛀皂角(塗酥炙令香/熟用二兩)
　　右二味為末以生薑自然汁煑糊為丸如梧桐子
　　大毎服二十丸荆芥薑湯下
神妙沉香丸　消化滯氣調順三焦空胷膈理脾元大
　能化酒食毒
　　　丁香(一/分)　沉香(一/分)　乳香(一錢/半)　阿魏(少/許)　舶
　　　上茴香(半兩/炒)　肉桂(半兩去/麄皮)　檳榔(二枚冬/加二枚)
　　　肉豆蔲(二枚夏/加二枚)　蓽撥(半/兩)　巴豆(十五箇去皮/心不出油别)
　　　(研/)
　　右杵為細末研入巴豆阿魏令匀煑白米飯為丸
　　如菉豆大毎服五丸生薑湯下　如胷膈氣不和
　　及元臓冷氣上攻迷悶加至十丸温酒下　常服
　　茶湯任下要㣲動以意加服之
橘香散　調順三焦平和胃氣順氣
　　　白术(四兩米泔浸/一宿凈洗)　陳橘皮(二兩/去白)　茯苓(二兩/去皮)
　　　甘草(二兩/炙)　附子(一兩/炮)　乾薑(半兩/炮)
　　右𢷬為末毎服二錢水一中盞薑二片棗一枚同
　　煎至七分温服如覺傷寒入荆芥煎服
　　　五藏證治
茯神丸　治心肺壅熱口苦舌乾涕唾稠黏胷膈煩悶
　不思飲食肢體倦怠或發煩熱狀似骨蒸
　　　茯苓(二兩去/皮木)　柴胡(一兩半/去苗)　黄耆(一兩/半)　桔
　　　梗　鼈甲(二兩醋/炙令黄)　人參　白前(各一/兩)　枳殻
　　　(一兩半/炙去白)　生乾地黄(二/兩)　赤芍藥(一兩/半)
　　右十味杵為細末煉蜜為丸如梧桐子大毎食後
　　生薑湯下十丸臨時更加减服
金花散　治心肺積熱咽喉不利口舌生瘡心胷煩悶
　痰涎併多
　　　菉豆粉(四/兩)　雄黄(三/分)　甘草末(七/錢)　朴硝(五/錢)
　　　甜硝(五/錢)　白豆蔲(半/兩)　生腦子(半/錢)　麝香(半/錢)
　　右八味杵為末旋滴生蜜少許研令匀入甆器内
　　收貯毎服半錢用薄荷水調下小兒驚亦宜服之
潤肺散　治肺氣壅滯咳嗽不已
　　　甜葶藶(一兩銚子内紙/襯慢火炒熟用)　肉桂(一/兩)　馬兠鈴(大/者)
　　　(二枚㣲/炒用)
　　右三味杵為細末毎服一錢水一盞煎至七分放
　　温食後時時呷一口可自早至午服盡或臨卧温
　　水調一字或半字亦得
黄耆散　治肺臓壅塞咳嗽涕唾稠黏咽喉不利
　　　黄耆(去蘆蒸出擘破於/槐砧上碎剉一兩)　甘草(半兩/炙)　柴胡(一/兩)
　　　(去蘆以布拭去土/凈剉勿犯鐵器)　人參(一/兩)　秦艽(一兩須是/於脚下左)
　　　(文裂者為秦/以布拭却毛)　川升麻(半/兩)　山梔子(一兩如雀/腦者去皮)
　　　(以甘草水浸/一宿焙用)　黄芩(一/兩)　地骨皮(半/兩)　茯苓(赤/者)
　　　(以水中澄去浮/者炒用一兩)
　　右十味同杵為末以瓷器内盛貯毎服三錢水一
　　盞同煎至六分去滓温服食後服之
蛤蚧散　治患肺痿咳嗽即肺壅嗽
　　　蛤蚧(一對新好者用湯洗十遍/慢火内炙令香研細末)　人參　茯苓
　　　(去/皮)　知母　貝母(去心煨/過湯洗)　桑白皮(已上各/二兩)
　　　甘草(五兩/炙)　大杏仁(六兩湯去皮尖爛/煑令香取出研)
　　右八味同為細末入杏仁拌匀却麄羅再篩過研
　　細為妙毎服半錢入生薑二片酥少許水八分沸
　　熱服如以湯㸃頻服亦妙
鵞梨煎丸　治脾肺風攻皮膚成瘡癬㿋痒大化痰涎
　解壅熱
　　　鵞梨(十箇大者/去皮核)　薄荷(一/斤)　皂夾(十挺肥大不/蛀者已上三)
　　　(味於酸漿水中揉/取自然汁濾去滓)　杏仁(四兩去皮尖爛研將/杏仁膏並前自然汁)
　　　(同於銀石器内慢火/熬成膏後别入藥末)　防風(去/蘆)　白蒺藜(微炒/去刺)
　　　天麻(炙令通黄/色各二兩)　甘草(一兩/炮)　威靈仙(一兩/去泥)
　　右九味杵羅為細末入前膏内搜和為丸如梧桐
　　子大毎服食後用温漿水下十五丸至二十丸臨
　　卧時再服
救生丹　治逺年日近肺氣喘急坐卧不能(總録内/作鉛丹)
　　　鷄内金(三七枚鷄肫内兩片黄皮是也旋取/去却穀食淨洗隂乾每夜露七宿)
　　　甜葶藶(半兩/洗焙)　黒牽牛子(半兩用瓦上/煿令下焦)　黄丹
　　　(半兩亦如/砒信製)　信砒(一分别研細每夜露/七宿至晚收於床下)　半夏
　　　(一分洗净/焙生用)
　　右六味為細末煑青州棗大者十二枚去皮核搗
　　和為丸如乾即入淡醋少許丸如菉豆大以硃砂
　　為衣食後臨卧温葱茶下七丸甚者十丸不過三
　　五服立效須忌大冷大熱毒食等
杏仁丸　治肺氣喘急者由肺乘於風邪則肺脹脹則肺
　不利經絡澁氣道不宣則上氣逆喘或息鳴
　　　馬兠鈴　杏仁(去皮/尖)　蟬蛻(各半兩/為末)　砒霜(一/分)
　　右為細末煑棗二十枚去皮核和藥末為丸如梧
　　桐子大空心薄荷湯下二丸妙
紫蘇膏　治肺痿勞嗽喘促涕唾稠黏咽膈不利
　　　生地黄(三/兩)　生薑(二兩與地黄相/和研布絞取汁)　生天門冬
　　　(半/斤)　生麥門冬(一/斤)　杏仁(三兩生/研入)　紫蘇子(二/兩)
　　　(炒/研)　生牛蒡(四/兩)　生𤣥參(一/斤)
　　右八味洗令净剉碎同研令如泥蘇子杏仁投於
　　地黄汁内更以細物濾絞汁去滓於銀石器内盛
　　用煉蜜五兩半真酥二兩安於炊飯甑上蒸一飯
　　久於净器内收不以時候抄一小匙嚥之如久服
　　大益心肺滑潤肌膚補助榮衛忌生冷豬肉
秦芁散　治肺痿勞咳嗽不止時覺寒熱涕唾稠濁
　　　秦芁(炙/)　紫胡(去/蘆)　貝母(炮/)　桔梗(炮/)　麻黄
　　　(各一/兩)　甘草(三分/炙)　訶子(一兩半煨去/核用肉稱)　陳橘
　　　皮(一兩/去白)
　　右八味同為末毎服二錢空心晚食前用小便一
　　盞烏梅一箇同煎三五沸温服
華葢散　治肺感寒氣有痰咳嗽久療不差
　　　紫蘇子(炒/)　麻黄(去根/節)　杏仁(去皮/尖)　陳橘皮
　　　(去/白)　桑白皮　赤茯苓(去皮各/一兩)　甘草(半兩/炙)
　　右七味同為末毎服二錢水一盞煎至六分食後
　　温服
豆蔲湯　治脾胃虚弱不思飲食吐嘔滿悶胷膈不利
　心腹痛
　　　草豆蔲(去皮用/肉八兩)　生薑(和皮切作片/子用一斤)　甘草(四/兩)
　　　(剉/碎)
　　右三味匀和入銀器内用水過藥三指許慢火熬
　　令水盡取出焙乾杵為末毎服一錢㸃之夏月煎
　　之作冷湯服亦妙
十味人參散　調理榮衛進飲食解利經絡去乆滯風
　邪
　　　人參　厚朴(薑汁/炙)　官桂(去/皮)　甘草(炙/)　杏仁
　　　(去皮/尖)　白术　乾薑(炮/)　茯苓(去/皮)　麻黄(去根/節倍)
　　　(加/用)　陳橘皮(去/瓤)
　　右各等分為末毎服二錢水一盞入薑棗煎七分
　　熱服如纔覺吹着不安連二三服汗出立愈
平胃散　治脾胃氣不和不思飲食
　　　厚朴(去麄皮薑汁塗炙/令香净二兩半)　甘草(一兩/半炙)　陳橘皮
　　　(去瓤二/兩半)　人參(去蘆/一兩)　蒼术(米泔水浸二日/刮去皮四兩)
　　　茯苓(去皮/一兩)
　　右六味杵為末毎服一大錢水一盞入生薑棗子
　　同煎七分去滓温服空心服之或杵細末用白蜜
　　為丸如梧桐子大毎服十丸鹽湯嚼下空心服治
　　氣利膈進食平胃丸也如做湯入鹽㸃服亦曰白
　　术湯此藥本無人參茯苓二味好事君子加之
丁沉丸　治脾胃一切氣不和吐逆不思飲食霍亂不
　止心腹刺痛膨悶膈噎塞乆積虚氣傷酒痰逆婦人
　血氣及月候不調理中
　　　丁香　沉香　木香　檳榔　白豆蔲　雲南
　　　根(各半/兩)　肉豆蔲(去/皮)　甘草(炙/)　青橘(去白各/半兩)
　　　人參　茯苓(各二/兩)　吳白术(四/兩)　官桂(一/分)　乾
　　　薑(一分/炮)　訶子(一兩/去核)　丁香皮(半/兩)　柳桂(一/分)
　　　金釵石斛(一/分)　𤣥參(一兩/半)　麝香(一錢/研)
　　右二十味同為細末續入麝香和匀煉蜜為丸如
　　酸棗大毎服半丸或一丸爛嚼炒生薑橘皮鹽湯
　　下温酒亦得　婦人炒生薑橘皮醋湯下
草豆蔲散　治脾胃氣不和霍亂不止酒食所傷兼患
　脾洩能和一切冷氣
　　　厚朴(二兩去皮用生薑三兩/取汁浸炙汁盡為度)　草豆蔲(和皮/一兩)
　　　乾薑(一兩/炮)　白术(一兩炮/黄色)　訶子(一兩炮去瓤/細切炒用二)
　　　(兩/)
　　右杵羅為末毎服二錢霍亂冷米飲下或酒調下
　　脾痛不可忍者炒生薑酒下三錢　餘即如湯煎
　　服
椒朴丸　治脾胃虚乏伏積冷氣喫食不消多困羸瘦
　面黄口淡不思飲食
　　　梓州厚朴(去皮用十兩以薑/汁炙令香細剉)　漢椒(揀净/十兩)　鹽
　　　花(十/兩)　黒附子(二兩炮去/皮臍剉碎)
　　右以水十椀於銀石器内以文武火熬候水盡為
　　度焙乾同研為末煉蜜并糯米粉同為糊和丸如
　　梧桐子大毎服二十丸至三十丸空心温酒下
　　如大腸滑洩生薑米飲下
藿香散　治胃氣消食定霍亂止嘔逆進飲食化冷痰
　　　藿香(一/兩)　厚朴(一兩去麄皮薑/汁炙令香熟)　甘草(三分/炙)
　　　青橘皮(三分湯去瓤/細切麫炒)　官桂(半兩去/麄皮)　乾薑(一/兩)
　　　(半/炮)　枇杷葉(一分炙/去毛)
　　右七味同為末毎服二錢水一盞入生薑二片棗
　　一枚同煎七分服
丁香散　暖脾助胃止心腹痛進食定嘔逆治㵼痢
　　　肉豆蔲(去/皮)　人參(各半/兩)　白茯苓(去/皮)　蒼术(三/分)
　　　厚朴(去皮薑汁炙/令香半兩)　青木香(半/兩)　荆三稜(炮半/兩)
　　　乾薑(炮剉/半兩)　吳茱茰　丁香(各一/分)　芍藥(半兩/炙)
　　　甘草(一/分)
　　右十二味同杵細末毎日空心食前米飲調下二
　　錢
蓽澄茄散　治脾元虚冷氣不和胷不快腹肚膨脹氣
　刺氣痛元氣㽲疼不思飲食酒色過度面黄口淡
　　　蓽澄茄(半兩/炒)　荆三稜(二兩炮/趂熱杵)　陳橘皮(二兩/去瓤)
　　　甘草(二兩/炮)　丁香(二/兩)　香附子(三兩/炒)　蠻薑(一/兩)
　　　(一/分)　厚朴(一兩去皮薑/汁炙令黄香)　舶上茴香(二/兩)　官桂
　　　(二兩/去皮)　桔梗(一/兩)　白鹽(十二兩揀擇净/炒研細後入)　阿魏
　　　(皂子大一塊麫裹煨麫黄為/度去麵别研細旋入諸藥)
　　右十三味同為末細研和令匀毎服一大錢入生
　　薑二片水八分盞煎五七沸熱喫如作湯入薑錢
　　㸃之大療中酒兼其味甚佳
香蘇散　治肝亢風盛刑於脾胃致多飱洩調順中脘
　平和胃氣
　　　紫蘇葉(一分揀擇/净焙乾)　肉豆蔲(一分/去殻)　天雄(一分/剉碎)
　　　(以鹽一分同/炒令黄色住)　青橘皮(去白/一分)　蠻薑(半分/炮)　白
　　　术(半兩細剉/㣲炒黄色)　縮砂仁(一/分)　川芎　甘草(各一/分炙)
　　右九味為細末毎服二錢水一盞生薑三片同煎
　　五分温服日進三服
柴胡散　治榮衛不順體熱黄瘦筋骨疼痛多困少力
　飲食進退
　　　柴胡(去蘆/二兩)　鼈甲(二兩醋浸一/宿炙令黄)　甘草　知母
　　　(各一/兩)　秦芁(一兩/半)
　　右五味杵為末毎服二錢水八分琖棗二枚煎六
　　分熱服
烏頭丸　補煖水藏壯筋骨縮小便大治風
　　　川烏頭(一斤用東流河水浸二七日毎日三度/換水日滿取出去黒皮并臍尖切作桞)
　　　(葉片子入牽牛子一合用/炒候香熟即去牽子不用)　舶上茴香(二兩别/杵為末)
　　　青鹽(五兩/别研)　川椒(五兩揀/去子)　牛膝(五兩細切以/好酒浸一七)
　　　(日爛/研)　陳橘皮(去白/二兩)
　　右六味依法修製了用牛膝膏拌和匀入臼再杵
　　千下丸如桐子大毎日空心鹽湯温酒任下十五
　　丸至二十丸(牛膝雖酒浸後爛研與諸末拌和恐/難得細或只將牛膝浸日足後焙乾)
　　(為末却將浸牛膝酒煑糊和末為丸/亦得若更服利膈湯散最相宜也)
　　　諸氣
夫人之生禀於榮衛人之本皆係於氣氣若和平邪正
不能干犯氣若盛衰百病由是生焉故怒則氣上喜則
氣緩悲則氣消恐則氣下寒則氣收聚熱則腠理開而
氣洩憂則氣亂勞則氣耗思則氣結經曰九氣七氣及
言諸氣者皆不出於此也診其脉寸口伏胷中逆氣是
諸氣上衝胷中故面胕腫喘息如脉浮大不治上氣脉
躁而喘者屬肺肺脹欲作風水發汗即愈其脉若虚寧
得伏匿者生牢强者死喘息低不得者其脉滑手足温
即生如脉濇及手足冷脉數者亦死謂其形損故也至
於五積六聚癥瘕癖塊皆由隂陽不和臓腑虚弱受於
風邪搏於臓腑之氣所為也腑者六腑也臓者五臓也
臓為隂腑為陽陽浮而動隂沉而静是故五臓積癥發
不離其部上下有所窮已聚瘕者六腑所成痛無常處
上下無所留止葢由臟腑受邪初未能為疾留滯不散
乃成癥瘕也
丁沉香丸　治一切氣不和心腹疰悶氣脹胷膈噎塞
　不利及積冷氣或時攻衝脾胃氣逆不思飲食霍亂
　不止臟腑滑洩酒食所傷醋心不消冷痰併多大效
　　　甘草(炒/)　官桂(去/皮)　沉香　丁香　木香　檳
　　　榔　訶子(炮去核/各半兩)　人參(一兩/半)　白术(四兩剉/碎炒令)
　　　(黄/色)　肉豆蔲(半兩/去皮)　青橘皮(去瓤/半兩)　白豆蔲(去/皮)
　　　(半/兩)
　　右一十二味同為細末煉蜜為丸如小彈子大毎
　　服一丸生薑湯嚼下
阿魏丸　治丈夫婦人一切氣攻刺疼痛呼吸不得大
　腸滑洩
　　　阿魏(一兩/半)　當歸(半兩細/切醋炒)　官桂(半/兩)　陳橘皮
　　　(半兩去白/細切醋炒)　白芨(三/分)　木香(三/分)　吳白芷(半/兩)
　　　附子(半兩炮/去皮臍)　乾薑(一兩/炮)　蓬莪荗(一/兩)　吳茱
　　　茰(半兩/醋炒)　延胡索(半兩剉/碎醋炒)　川芎(半兩剉/醋炒)　肉
　　　豆蔲　硃砂(各三分研/細為末)
　　右除阿魏硃砂外同杵為細末以頭醋半升浸阿
　　魏經宿用生袋取汁煑麫糊為丸如梧桐子大以
　　硃砂為衣毎服五丸温酒下橘皮湯亦得婦人醋
　　湯下
小丁沉丸　治一切氣疾開胃口消酒食毒
　　　甘草(一兩/炮)　縮砂(一兩/去皮)　白芷(一兩炒/令黄)　陳橘
　　　皮(四兩/去白)　益智(一/兩)　丁香(半/兩)　生薑(一斤細切/入青鹽四)
　　　(兩拌令匀入合/和經一宿焙乾)　沉香(一/兩)　木香(半/兩)　舶上茴
　　　香(半兩/炒)　阿魏(一兩用醋半斤煎/為膏入諸末在内)　麝香(少/許)
　　右一十二味杵為末醋煑麫糊為丸如鷄豆用硃
　　砂為衣空心喫酒或鹽薑湯嚼下一二丸大化酒
　　食毒和氣
塌氣散　治虚氣攻衝心胷滿悶元氣冷疼及一切氣
　不調順
　　　舶上茴香(炒/)　枳殻(去白/麩炒)　茯苓(去/皮)　人參(各/一)
　　　(兩/)　乾薑(半兩/炮)　陳橘皮(去白/二兩)　青橘皮(去白/二兩)
　　　甘草(半兩/炙)　蒼术(半/兩)　丁香(一/分)　髙良薑(一/分)
　　右一十一味同杵為末毎服一錢水一盞入生薑
　　棗同煎至七分熱服入鹽如茶㸃服亦得
撞氣丸　治一切氣
　　　木香(半/兩)　荆三稜(一兩/炮)　青橘皮(一兩/去白)　胡椒
　　　(一/兩)　官桂(一兩/去皮)　乾薑(半兩/炮)　茴香(一兩/炒)　甘
　　　草(一兩/炮)　檳榔(一枚/炮)　木爪末(一/兩)　阿魏(一錢/用白)
　　　(麫和煨/熱用)
　　右一十一味𢷬羅為末用蒸餅先水浸過後和為
　　丸如彈子大硃砂為衣毎服一丸鹽湯嚼下
乳香丸　散滯氣消酒食利胷膈化痰和順元氣止冷
　氣攻刺
　　　乳香　沉香　没藥　木香　硃砂(細/研)　枳殻
　　　(去/白)　蓬莪茂　烏頭(炮/)　檳榔(各一/兩)　芫花(醋/炒)
　　　(令/赤)　狼毒(醋/熬)　乾漆(炒各/半兩)　阿魏(一/分)　青橘皮
　　　(去白/三分)
　　右一十四味同杵為末以硇砂一兩半用水飛過
　　去砂石以川楝子肉四兩為末同以好醋熬成膏
　　入在前末和匀可丸如豌豆大毎服十丸十五丸
　　温酒或薑湯鹽湯任下亦得
桂枝丸治氣　利胷膈進飲食充肌膚療心疼腹痛若
　宿酒後服妙
　　　檳榔(三箇/大者)　牽牛(三兩以一半麩/内炒一半生用)　官桂(三兩/去皮)
　　　青橘皮(二兩/去白)　陳橘皮(二兩/去白)　乾薑(三兩/炮)
　　右六味同為細末煑醋麫糊為丸如菉豆大毎服
　　十五丸茶酒任下　如婦人心腹疼即醋湯下
　　男子用茴香湯下
勝金丸　治一切氣不和及女人血氣腫化積滯消酒
　食
　　　芫花　大㦸　甘遂　荆三稜　牽牛　乾漆
　　　青橘皮(去/白)　陳橘皮(去/白)　巴豆(各半/兩)　硇砂
　　　膽礬(各一/分)
　　右除硇砂膽礬外餘並用生薑半斤𢷬碎入好醋
　　一升浸一宿取出薑不用控乾焙令乾為末醋化
　　硇砂并膽礬煑麫糊攪和為丸如豌豆大消酒食
　　及常服茶酒任下三五丸　婦人心氣痛醋湯下
　　　水氣及一切氣腫并痢疾生薑酒下　一切氣
　　不和生薑湯下
五積散　治一切氣
　　　蒼术(二十/兩)　桔梗(十/兩)　陳橘皮(六兩/去白)　吳白芷
　　　(三/兩)　厚朴(二兩/去皮)　枳殻(四兩麩炒去瓤以/桂一處杵為末)　官
　　　桂(去皮春夏用三/兩秋冬用四兩)　芍藥(一/兩)　白茯苓(一兩/去皮)
　　　當歸(二兩/去土)　人參(二/兩)　川芎(一兩/半)　甘草(三/兩)
　　　半夏(一兩洗/七遍)　乾薑(春夏用一兩/半秋冬二兩)　麻黄(去節/根春)
　　　(夏用二兩秋/冬用三兩)
　　右各洗擇净焙乾除官桂枳殻别杵外諸藥同為
　　粗末分作六分於大鐵鍋内以文武火炒令㣲赤
　　黄熟為度不可令焦須是匀取出以净紙襯安板
　　床下候冷勿令塵土侵却入前枳殻官桂末和匀
　　於宻器内收貯　若隂氣傷寒手足逆冷或睡裏
　　虚驚及虚汗不止脉氣沉細面青或手足冷心多
　　嘔逆宜入順元散一錢同煎熱服　或婦人産前
　　胎不安及傷腹痛只依常法以末二錢水一盞煎
　　至七分服　如生産痛陣踈及艱難經兩三日不
　　生胎死腹中或産母困頓無力産戸乾即入順元
　　散同煎以水七分酒煎數十沸相次喫兩服其産
　　母便省有力其血氣内和便自有痛陣胎死者不
　　至三服其順元散多少量産母虚實用之神效
　　或是傷寒徧身煩熱頭疼毎服更入葱白一莖豉
　　七粒同煎服之連喫三服出汗陽毒不宜　或脾
　　胃不和内傷冷食渾身疼痛頭昏無力或痰逆或
　　胷膈不利氣壅或多噎塞飲食不可及元氣攻刺
　　兩脇疼痛及女人血海乆冷月候不匀走疰腹痛
　　經不行者並如常法煎服順元散
順元散
　　　川烏頭(二兩炮/去皮臍)　附子(一兩炮/去皮臍)　天南星(一兩/炮)
　　右三味同為細末毎服入前散子用之
豆蔲散　和一切氣及踈轉後用之亦得
　　　肉豆蔲(三/箇)　官桂(一分/去皮)　川芎(一/分)　香附子(二/十)
　　　(一箇/炮過)　陳橘皮(去白/一兩)　甘草(三分/炮)　零陵香(一/分)
　　右七味同為散毎服一錢水一盞薑棗同煎六分
　　温服不拘時丈夫女人老少並宜服之
治項氣方
　　　豬靨(二七箇於/瓦上􁫥乾)　甘草(一/兩)　桑白皮(一/兩)　黄檗
　　　(少/許)　石榴根皮(一兩/醋炒)　膩粉(一十/五文)　刺椿根頭
　　　皮(一/兩)
　　右七味同為散毎服二錢以陳米飲調下空心卧
　　服忌生冷油膩動風物
磁石丸　治諸氣腫大有妙效次用補藥
　　　羌活　陳橘皮　木香　澤㵼　附子(炮去/皮臍)
　　　檳榔　白术　赤茯苓(去/皮)　肉蓯蓉　訶子(炮/去)
　　　(皮/用)　官桂(去皮新/辣者)　黄耆(别研取/細末)　鼈甲(醋炙/令黄)
　　　烏頭(炮/)　椒紅　桑白皮(别杵羅為末/不用筋滓)　上好
　　　磁石(脇鐵多者燒赤入醋中淬十/遍細研水飛過至細為妙)
　　右一十七味各半兩為末用羊石子或獖豬石子
　　去筋膜生細研和末再杵一二千下如硬更入少
　　酒糊丸如梧桐子大焙乾空心日午温酒下二十
　　丸至三十丸切忌房室并鹽藏諸毒物須至百日
　　外
分氣丸　消滯氣利胷膈止心疼化酒食毒治腹脇脹
　滿
　　　荆三稜(醋浸一宿切作/片子焙乾用)　牽牛(㣲/炒)　大㦸(各三/兩細)
　　　(剉炒令/紫色)　芫花(二兩/醋炒)　甘遂(二兩槌碎炒/令黄色住)　官
　　　桂(去皮/一兩)
　　右同杵為細末以醋煑糊為丸如菉豆大毎服十
　　丸煎陳橘皮湯下不嚼破如大段腹脹膨滿氣滯
　　如要行動漸加丸數併喫三兩服以㣲利為度
搜癥丸　治結氣
　　　硇砂　川烏頭　官桂　乾漆(各半/兩)
　　右𢷬為細末用青州棗煨熟取肉為丸如菉豆大
　　毎棗肉一箇用巴豆五枚一處同杵二十下毎服
　　五丸木爪酒下
七聖散　治氣
　　　厚朴(四兩去皮後剉細用薑/汁浸一宿炒令紫黒色)　生薑(二斤洗净/細切作片)
　　　(子日曬乾别/炒令紫黒色)　甘草(二兩細剉炒/令紫黒色)　陳橘皮(去/皮)
　　　(六兩炒/令匀)　草豆蔲(二兩炮後剉/細更炒令匀)
　　右各炒了更同炒令匀同為細末常服二錢入鹽
　　少許㸃喫忽患脾氣等疾毎服三錢薑二片棗一
　　枚水一盞同煎至六分温服　婦人冷血氣亦宜
　　服忽氣㵼及氣痛等疾並宜服食　凡踈轉後並
　　宜以此補治之
補隂丹　治男子本藏氣婦人血氣一切氣疾及産後
　一切血臟病患宜服之
　　　硃砂(去/石)　硇砂(去/石)　延胡索　半夏(湯浸/七遍)　芫
　　　花(醋浸炒/黄色)　木香　斑猫(去翅足酒浸後炒/令焦黒止各半兩)
　　　海蛤　荆三稜　蓬莪茂　大附子(炮去/皮臍)　舶
　　　上茴香　川苦楝子(醋浸/炒黄)　青橘皮(各一/兩)　肉
　　　豆蔲(三/枚)　檳榔(三/枚)
　　右一十六味搗羅為細末酒煑麵糊為丸如梧桐
　　子大毎服五七丸女人用醋湯丈夫用温酒或鹽
　　湯下空心臨卧各一服　此藥大健脾元能療小
　　腸氣膀胱氣刺疼痛婦人産後惡物不盡變作血
　　瘕者並宜服之
葱白散　治一切冷氣不和及本臟膀胱氣攻衝疼痛
　大治婦人産前産後腹痛胎不安或血刺者兼能治
　血臟宿冷百骨節倦疼肌瘦怯弱傷勞帶癖服乆盡
　除但婦人一切疾病最宜服之
　　　川芎　當歸　枳殻(去白/麩炒)　厚朴(去皮薑/汁炙)　青
　　　橘皮(去/白)　官桂(去/皮)　乾薑(炮/)　舶上茴香(炒/)
　　　苦楝子　芍藥　木香　神麯(炒/)　麥蘖(炒/)
　　　荆三稜(炮/)　蓬莪茂(醋浸一/宿焙)　人參　茯苓(去/皮)
　　　(各用/一兩)　乾地黄(一/兩)　訶子(半兩/去核)　大黄(半兩二/味相度)
　　　(用/之)
　　右二十味同杵為末毎有患者三平錢常服只二
　　錢用葱白二寸擘破水一盞同煎至七分入鹽半
　　錢和滓熱服内訶子大黄二味或有用者或不用
　　者葢相度病狀可入即入此二味多不全用若須
　　入大黄即服時不須入鹽也
丁香煑散　治一切冷氣攻衝心胷不利不思飲食腹
　脇刺痛口舌無味
　　　丁香(一兩/三分)　蓬莪茂(二/兩)　蓽澄茄(一兩/半)　藿香
　　　(一兩/半)　沉香(一/兩)　訶子(二兩/去核)　前胡(一/兩)　人參
　　　(一/兩)　京芎(一/兩)　木香(三/分)　檳榔(七/箇)　豆蔲(去皮/七箇)
　　　枳殻(一兩三分/炒令黄色)　芍藥(半/兩)　當歸(三/分)　麝香(半/兩)
　　右一十六味同𢷬為末毎服一錢水一盞煎至五
　　分熱服大治吐逆及酒後嘔吐不止胷膈悶不思
　　飲食
丁沉煎丸(又名蓽/澄茄丸)　治心腹冷氣不和絞刺痛疼大效
　　　蓽澄茄(新/者)　沉香　木香　丁香　肉豆蔲(去/皮)
　　　檳榔　茴香(炒/)　川苦楝子　髙良薑　官桂
　　　(去/皮)　當歸(净洗去土/切細焙乾)　蓬莪茂(各一/兩)
　　右十二味都杵羅為末用附子二兩炮烏頭二兩
　　炮别杵為末用米醋五升浸硇砂一兩經一宿澄
　　去砂石以此醋煑附子烏頭為糊溲和前藥末為
　　劑杵三五百下為丸如彈子大毎服一丸細嚼
　　丈夫炒生薑鹽湯下　婦人炒生薑醋湯下　有
　　孕不可服　但心腹諸疾服之必差
大阿魏丸　治男子女人一切冷氣霍亂吐㵼元氣將
　脫四肢厥冷本臟氣上攻築心疼悶絶不知人事及
　治傷冷傷寒或氣虚夾隂氣傷寒並見先服此用正
　真氣
　　　阿魏(一兩半以醋化入白麫三/兩匙同和為餅子炙令黄)　硫黄(一兩半/别研如)
　　　(粉/)　青木香(一/兩)　附子(一兩/半炮)　石菖蒲(一兩半/並以米)
　　　(泔浸一/宿炒)　檳榔　白术(各一/兩炒)　乾薑(半兩/生)　桃
　　　仁(三分麩炒去/皮尖别研細)　當歸(三/分)　訶子(一兩炮/去核)　厚
　　　朴(三分去粗皮以生/薑汁塗炙净稱)
　　右一十二味除硫黄桃仁外同細杵為末次入硫
　　黄桃仁同研令匀以稀麵糊為丸如梧桐子大毎
　　服十丸温酒鹽湯任下　女人醋湯下並用空心
　　服如常服即大壯元氣進食駐顔
理中丸　治一切冷氣攻刺疼痛心腹脹滿胃冷吐逆
　臍腹撮疼
　　　阿魏(一分用白麫兩匙醋/和作餅子炙令黄熟)　荆三稜(煨/)　蓬莪
　　　茂(煨/)　甘草(炙/)　青橘皮(去/白)　陳橘皮(去/瓤)　乾
　　　薑(炮/)　乾木𤓰　官桂(去/皮)　白术(各一/兩)
　　右一十味杵羅為末用麫糊為丸如櫻桃大以好
　　硃砂為衣毎服一丸嚼破煎生薑木𤓰鹽湯下
　　如婦人血臟氣攻刺即用炒當歸生薑湯嚼下一
　　丸一切氣痛但服此藥必效
順氣散　調順冷氣解利傷寒
　　　吳茱茰(洗令净春夏用一/分秋冬用半兩)　麻黄(一兩/去節)　人參
　　　(半/兩)　訶子(半兩煨/去核稱)　大黄(三/分)　官桂(一兩/去皮)　厚
　　　朴(一兩去皮/薑汁炙)　乾薑(半兩/炮)　陳橘皮(一兩/去白)　甘
　　　草(一兩/炙)
　　右一十味同為末毎服一平錢水一中盞薑二片
　　棗一箇同煎六分通口服　如外傷風邪即先服
　　此藥三服次喫發汗丸散必效
蓽澄茄丸　治丈夫元陽虚冷氣上衝心胷滿悶腸脇
　雷鳴或多攻刺嘔逆膨脹
　　　沉香　丁香　木香　舶上茴香(各半/兩)　烏藥
　　　(一/兩)　白芷(一兩/一分)　胡盧根(三/分)　蓽澄茄(一/分)
　　右八味同為末煉蜜為丸如彈子大毎服一丸薑
　　鹽湯嚼下
硇砂木香丸　治丈夫婦人一切冷氣攻刺疼痛或成
　積聚隠見不常發則㽲刺
　　　巴豆(一兩去皮以紙出/油盡為度别研)　硇砂(半兩别研細後/入巴豆時入諸)
　　　(藥/中)　附子(一枚炮/去皮臍)　官桂(去/皮)　茱茰(炒/)　木香
　　　荆三稜(炒/)　舶上茴香　乾薑(炮/)　丁香(各一/分)
　　右一十味同為末用乾柿一枚洗過輕蒸令軟和
　　末丸如菉豆大　取食利胷膈氣淡茶下十丸
　　女人血氣及諸般氣艾酒下　丈夫臟腑氣葱酒
　　下　化痰津液下酌其虚實加減丸數
七香丸　消化酒食毒破心胷冷氣攻刺疼痛
　　　丁香(二/分)　官桂(一/分)　青橘皮(半/兩)　縮砂(半兩/去皮)
　　　木香(一/分)　檳榔(三/枚)　巴豆(二十粒去皮膜/以紙裹出油用)
　　右七味為末醋糊為丸如菉豆大毎服十丸十五
　　丸薑湯茶酒任下
勝金丸　治冷熱氣不和不思飲食或腹痛㽲刺
　　　小梔子　川烏頭(各等/分)
　　右同生杵為細末酒糊為丸如梧桐子大毎服十
　　五丸炒生薑湯下如小腸氣痛炒茴香葱酒下二
　　十丸
沉香蓽澄茄散　治一切冷氣不和及膀胱小腸氣疾
　常服即大妙能補䕶四十嵗已上者宜服之
　　　蓽澄茄　沉香　胡盧巴(㣲/炒)　破故紙(㣲/炒)　官
　　　桂(去/皮)　舶上茴香(㣲/炒)　川苦楝子(炮搥破去/核用肉)
　　　木香　紫巴㦸(穿心者已/上各一兩)　黒附子(炮製去皮/臍用四兩)
　　　桃仁(麫炒去皮/尖用二兩)　川烏頭(半兩泡/去皮臍)
　　右一十二味同杵為細末毎服二錢水一大盞入
　　鹽同煎至八分温服又小腸一切氣痛服之有效
　　如空心入鹽㸃半錢熱服
救生丹　消酒食化滯氣空利胷膈
　　　丁香(一/分)　肉桂(一分/去皮)　大甘草(七錢炒/存性)　麫薑
　　　(半兩燒/存性)　木香(一/分)　巴豆(十五箇去殻油/煎令黒色為度)
　　右六味杵為細末以酒煑麫糊為丸如菉豆大茶
　　酒送下三二丸
硇砂丸　消乆積食治心腹腸滿胷膈不利痰實胃噎
　　　硇砂(炒者稱/二錢平)　狼毒(剉碎醋拌㣲/炒乾用一兩)　芫花(醋浸/一宿)
　　　(炒黄色/一兩)　乾漆(一/兩)　鼈甲(醋炙黄/香一兩)　硫黄(一分/細研)
　　　(如/粉)　巴豆(一十五枚去皮膜以/醋一升煑令紫色)
　　右件杵羅為細末入研了藥一處同和令匀煑麵
　　糊為丸豌豆大毎服三丸食後臨卧温生薑湯下
萬金丸　消化積滯調三焦空利胷膈定氣刺疼痛腹
　脇脹疼冷氣攻疰婦人血氣小兒夜啼胃冷痰涎並
　宜服之
　　　舶上硫黄(一/分)　巴豆(去皮稱半兩二味同以生/絹袋子盛於漿水内用文)
　　　(武火煑一伏時/放冷别研令細)　柴胡(半兩/去苗)　附子(一兩/炮)　乾
　　　薑(半/兩)　桔梗(一/分)　青黛(半/兩)　當歸(一/分)　陳橘皮
　　　(去白/一分)
　　右九味同為細末以麵為丸如小豆大毎服二丸
　　至三丸温水下　婦人血氣醋湯下　小兒夜啼
　　常服一丸温水下　水㵼生熟水下　血淋地榆
　　湯下　白痢乾薑湯下　痰涎併多生薑湯下
　　一切氣疾煎生薑橘皮湯下並不以時候服
三稜丸　治積年五藏氣塊積滯
　　　荆三稜　石三稜(二味釅醋浸一宿取出/切杵為末醋熬成膏)　鷄
　　　𤓰三稜(炮/)　青橘皮(去/白)　厚朴(去皮薑/汁塗炙)　硇砂
　　　(以温水飛/過熬成霜)　巴豆(出油去皮膜/已上各半兩)　檳榔(二箇生/用一箇)
　　　(炮用/一箇)　肉豆蔲(一箇/去殻)　木香(一/分)　乾漆(一分/炒)
　　右一十一味入於膏子内和𢷬一千下丸如菉豆
　　大毎服五丸　如氣痛茴香湯下　臍下氣塊神
　　麯湯下　心膈氣禹餘粮湯下　左脇塊柴胡湯
　　下　右脇木香湯下　血氣塊當歸酒下　血氣
　　痛赤芍葯湯下五七丸
氣針丸　治久積風壅疎利滯氣空胷膈止刺疼
　　　牽牛(二兩一半/生一半炒)　木香　青橘皮(去/白)　川大黄
　　　(㣲/炮)　檳榔(各一/兩)
　　右五味為末煉蜜為丸如梧桐子大毎服十五丸
　　至二十丸以温水下
三稜丸　治積聚氣塊及和脾胃或心腹滿悶噎塞者
　　　荆三稜(三兩擘破以好醋三升用文武/火煑令盡為度勿於鐵器中)　枳殻
　　　(去瓤麩/炒一兩)　木香(一/兩)　青橘皮(去白/一兩)　檳榔(一/兩)
　　　官桂(去皮/一兩)　甘草(二兩/炮)
　　右七味同杵為末毎服一大錢水一盞煎至七分
　　去滓温服如患在膈上即食後服之
　　　膈噎
通闗散　治五膈氣噎塞妨悶遍身虚腫涕唾稠濁不
　下飲食
　　　麥蘖(三/錢)　馬兠鈴(三/錢)　訶子(一/枚)　芫花(三錢漿/水浸㣲)
　　　(炒/)　硃砂(一/錢)　白丁香(三/錢)　硇砂(二錢飛/去砂石)　黄
　　　丹(一/錢)　白礬　鉛白霜(各一/錢)
　　右一十味同研令至細匀毎服一錢半入膩粉兩
　　文鷄子一箇去黄只取清調末却入鷄子殻内用
　　濕紙裹慢火煨熟放冷爛嚼臘茶湯下臨卧服之
　　來日逐下黒惡物永差如小可噎閉依法服一錢
　　必效
半夏散　治五膈氣噎心胷不利涕唾稠粘飲食進退
　　　半夏(半兩薑汁浸/一宿焙乾)　厚朴(半兩去皮/薑汁炙)　枇杷葉
　　　(炙去毛/半兩)　肉豆蔲(一箇/去殻)　母丁香(二十/五枚)　青丁
　　　香(一塊/棗大)
　　右六味為細末毎服一錢水八分盞煎六和滓熱
　　服酒後服尤妙也
檳榔散　治胷膈注悶噎塞不快不思飲食大治脾胃
　一切病并腎膈氣醒酒化氣
　　　檳榔　木香　人參　甘草(炙/)　乾薑(炮/)　官
　　　桂(去/皮)　青橘皮(去/白)　白术(米泔浸一/宿焙乾)　荆三稜
　　　(擘破/煨)　神麯(炒/)　厚朴(去皮用薑湯炙令/香黄色已上等分)
　　右十一味杵為末毎服㸃半錢入鹽少許　如患
　　脾胃病并腎膈氣毎服一錢入鹽湯服甚妙
蓽撥散　治噎疾
　　　虎頭王字骨(酥炙額/骨是也)　蓽撥(㣲/焙)　人參(去/蘆)　羚
　　　角屑(已上各/等分)
　　右四味為末每服二錢温水調下臨卧食後服
　
　
　
　
　
　
　
　
博濟方卷二
欽定四庫全書
　博濟方卷三　　　　　　　宋　王衮　編
　　　目疾
目者五臓六腑之精華宗脈之所聚肝藏外候也蔵府
虚實風邪痰熱所乘風傳於肝上衝於目故為病多矣
若血氣充實則瞻視分明若榮衛虚損則目多昏暗風
冷則淚出勞熱則赤澀如久不愈往往變為大病其臓
主血足厥隂是其經也
防風散
　治風毒眼暴赤眼
　　　菊花　防風　甘草　葳靈仙　黄連
　　　牛蒡子(各三/分)
　　右杵為末每服一錢風眼葱湯下赤目新汲水調
　　下日可二服
撥雲散
　治風毒眼目昏暗翳膜遮障
　　　菊花　防風(去/蘆)　白蒺藜(炒令/黄)　𦍑活(去/蘆)
　　　柴胡(去/蘆)　甘草(炙各/等分)
　　右六味同為末每服一錢半水一盞煎至六分食
　　後臨卧温服之
大明散
　治一切風毒氣眼翳膜昏暗眼睛澀疼熱淚時多
　　　蟬退　白蒺藜　川羌活　荆芥穗　黄耆
　　　烏蛇皮(各等分蛇皮蟬退二味/入罐子内盖口洗煆過)
　　右六味同為末研令匀每服一大錢酒調下日三
　　服神效
芎羌散
　治男女血風毒眼昏澀赤爛丈夫腎臓風毒氣眼昏
　痒腫疼退翳膜洗睛輪
　　　荆芥(只用穂/炒過)　牛蒡子(炒/)　木賊　蒼术(生用/各等)
　　　(分/)
　　右同為末每服二錢煎荆芥湯㸃臘茶調下日可
　　三服空心日午臨卧各一服
大效洗輪散
　治風毒攻疰眼目赤疼大退翳膜去瘀肉洗風砂鐡
　屑磁末因入目澀痛
　　　仙靈脾葉(去/梗)　秦皮　黄連　槐花(各等/分)
　　　生犀(少許/鎊)
　　右五味同杵研為細末每服半錢以新水調澄清
　　洗之砂鐡等不三兩洗自然退在水中　如風毒
　　眼即時每半錢水一盞煎至七分放熱洗之每服
　　可經三次
青金丹
　治丈夫女人一切風毒上攻眼目赤腫昏澀時發痒
　疼或縁眶赤爛冷淚頻多及氣毒上攻外障翳膜赤
　筋瘀肉並能理療小可暴赤眼腫痛㸃之立差
　　　銅青(真/者)　㽔仁(以水浸去皮尖與銅青/一處浸二宿去水爛研)
　　　生犀(净水磨紙上/飛過稱用)　真珠母(以水磨控乾取下/稱四味各一兩)
　　　白丁香(以水研飛過去/滓控乾稱半錢)　海螵蛸(水飛過乾/稱半錢)
　　　生龍腦(細研/半錢)
　　右七味各研磨後將銅青與㽔仁同殺研如糊次
　　入白丁香研次入下三味後又殺研令匀細用細
　　香墨濃研汁於净器中相度和熟為度丸如菉豆
　　大每丸用兒孩子乳汁化㸃之餘者且以紙盖如
　　㸃時乾再入乳汁化之未用者常以生腦子養在
　　磁器中收貯
羌活散
　治男子婦人小兒逺年近日毒氣上攻眼目昏暗赤
　澀瘀肉生瘡翳膜遮障不明及久患偏邪頭疼眼目
　漸小細及有夾腦風痛多視黒花但有此狀服藥五
　日見效
　　　𦍑活　川芎　天麻　旋覆花　青橘皮
　　　天南星(炮/)　藁本(已上各/一兩)　牽牛子(六兩杵取/二兩末餘)
　　　(者不用/微焙乾)
　　右七味一處為末後入牽牛子末和匀取生薑自
　　然汁煑麵糊為丸如梧桐子大每日食後温酒鹽
　　湯米飲任下二十丸日進三服不醫内外障及暴
　　赤眼
蟬蛻散
　治眼目赤疼澀腫兼生翳膜瘡等
　　　蟬殻　地骨皮　宣連　牡丹皮　白术
　　　蒼术　菊花　草龍膽(已上各/一兩)　甜瓜子(半/升)
　　右九味同杵為末每服一錢半瓜子荆芥同煎湯
　　調下每日食後臨卧各一服大治時疾後餘毒上
　　攻眼目甚效忌熱麵牙豆醋醬等
仙术散
　治眼目翳膜遮障昏暗退翳
　　　蒼术(一兩米泔浸/淘一兩宿)　蟬殻(一分净/去泥稱)　木賊(一/兩)
　　　穀精草(一/分)　甘草(一兩/炙)　黄芩(半/兩)　蛇退皮(一/錢)
　　　(湯洗焙乾/滴油杵)
　　右七味同為細末每服一錢空心臨卧冷水調下
磁石丸
　治内外障翳不問年逺近及中一切疾
　　　磁石(三兩須燒令透赤旋投淡醋内碎之十遍/後搗篩過入乳鉢内用水少許研細泥更)
　　　(入水再研動傾於别器要隨水飛過後於灰上/安紙箱子三五個便將所飛過汁都研動匀入)
　　　(紙箱子内著盆合却一宿取出後/紙箱内曬乾或乾與衆藥相和)　牛膝(一兩/去苗)
　　　(頭一寸用漿水浸一宿時以無/灰酒煮五伏以來却曬乾用之)　官桂(一兩削/去薄皮)
　　　(用/之)　茯苓(一兩半/去皮用)　巴㦸(一兩去心用無灰酒/煮五七沸以來却曬)
　　　(或焙/乾)　乾薑(一兩炮/製去皮)　逺志(一兩去心取/上麄皮用)
　　　地骨皮(一兩去赤/皮俠白者)　附子(一兩炮/去皮臍)　蓯蓉(三兩/水洗)
　　　(三兩遍用無灰酒浸兩日後更入少酒同三五/沸來濕切碎拌和諸藥時入同杵熟為丸子)
　　　　覆盆子(一兩去莖葉/擇取子粒用)　防風(一兩去苗頭/一寸半用)
　　　栢子仁(一兩别研用紙/裹壓去出油)　生地黄(乾者二兩水/洗三五遍細)
　　　(切曬/乾)　鹿茸(二兩取上軟者稱用之用無灰酒/煮十餘沸已來去大皮焙乾用之)
　　右藥為末煉蜜為丸如桐子大一應丈夫女人所
　　患者不計年月逺近或障翳侵塞或皮膜侵遍空
　　心茶酒鹽湯任下二十至三十丸雖不覩三光服
　　之必效忌動風炙煿物
羚羊角飲子
　治班瘡後翳膜忽生及風毒暴赤等眼
　　　羚羊角(用一對以索子札縳定一處/鎊共取細末二兩再研如粉)　車前子
　　　　决明子　防風　川升麻　綿黄耆
　　　川大黄　黄芩　芒硝(各二/兩)
　　右九味同研為末每服二錢水二中盞煎至一盞
　　半凡欲服藥時先將藥末以水浸一宿次日以此
　　水并藥同煎熟却入磁缾子内用油單紙封繋垂
　　在井中一宿至次日取出微暖動臨卧時徐徐呷
　　不得就枕頭睡至明見效如要急取功即空心日
　　午時各喫一服
秘金散
　治自幼久患疳氣上攻眼目羞明生翳久療不差大
　人有翳膜遮障但睛不損
　　　麄黄連　沙參　𤣥精石　决明子(各一/兩)
　　右為末每服半錢用羊子肝一具竹刀子切作縫
　　子糝末於内以線繋入缾子内用米泔煮熟淡喫
　　每箇作三服
决明散
　治青盲眼夫五臓六腑之精氣皆上注於目若臓虚
　有風邪痰飲乘之有熱則赤痛無熱則内生障蓋臓
　腑血氣不榮盛於目故外壯不異而只不見物或加
　有痰熱則生翳如蠅翅狀覆在睛上此方乃至人𫝊
　授大效
　　　石决明　草决明　青箱子　蛇蜕　細辛
　　　井泉石　甘草(以上各/等分)
　　右七味修事皆不得犯鐡器仍須用木臼中杵細
　　杵羅然後用獖豬肝一具去膽膜净洗瀝乾後用
　　竹刀子隨肝竪切作縫子將上件藥末平稱一兩
　　逐縫子糝入藥末畢後將麻線子細意札縳了却
　　入生絹袋内牢縳定用上鍋子或瓦石鍋亦得入
　　淘米濃泔煮之更入青竹葉一握枸把根一握黒
　　豆三合同煮肝熟為度取出候冷仍先飽喫食後
　　方用竹刀子逐片切喫旋呷元汁送下喫盡後更
　　喫豆無妨久患者不過三兩具見效切請合藥時
　　須潔净敬信不得犯鐡器服未有不騐也
洗頭明眼方
　　　鳯眼草(即椿樹上固翅也燒灰淋水洗頭依日/洗之經一年眼如童子眼明及加椿皮)
　　　(灰尤/佳)
　　右用正月七日　二月八日　三月四日
　　四月五日　五月二日　六月四日　七月七日
　　　八月三日　九月二十日　十月二十三日
　　十一月二十九日　十二月十四日
决明散
　治眼一切疾
　　　石决明　草决明　丹丞明(又名丹/丞石)　青箱子
　　　　白芷　甘草　黄蘖　黄連　穀精草
　　　龍骨　蔓菁草　枳實　牡礪　枸把子
　　　蛇皮(雄者五分雌者五分在草木屋上者雄/沾土在地並為之雌者已上各用一兩)
　　　羌活　白蒺藜　蟬退　白附子　黄耆(各半/兩)
　　　　魚子(活水中生下者半兩其/子滑硫黄水温温洗過)　虎睛(一箇切/作七片)
　　　(子每一度杵羅入一片子用文武火炙/乾入候杵羅時一七遍了盡篩羅為度)
　　右藥每服七分五更時披衣以陳茶清調下日午
　　臨卧凖前服之　眥小弩肉細腫疼痛不可忍者
　　三五日見效　大叚赤白翳膜遮睛久不可見光
　　明者服一七日减三五分見物至第二七日取下
　　眼中翳膜如赤白濃膠半月至三七日其眼好安
　　如不患時復舊　若根枯死者不療活者通醫訣
　　曰如何知死活如有煩惱傷酒色遇風雨眼中疼
　　痛者即是活眼也若或有此無淚不疼痛者名為
　　無根也更不用此藥忌毒魚麵禁豬肉酒色等
辰砂膏
　治一切眼疾
　　　白龍腦　烏魚骨(研至細/飛過用)　川硝　麝香(好真/者)
　　　　牛黄　牙硝　井鹽　石膽(各少許唯石/膽多於衆葯)
　　　硃砂(明瑩者/少許)　膩粉(一大/兩)
　　右件同研令匀至細為妙入白砂蜜和令得所以
　　銅筯㸃之
通神膏
　治眼生翳膜赤脈努肉澀癢痛有淚
　　　白砂蜜(四/兩)　青鹽(一/字)　麝香(一/字)　乳香
　　　硇砂(半/字)　當歸(半/錢)　黄連(一/錢)　白礬(半字/飛過)
　　右八味於乳鉢内輕研破於青竹筒内煮半日用
　　綿濾去滓瓷瓶内收貯每㸃眼了瞑目少時以温
　　湯洗翳膜等並退
紫金膏
　治外障退翳膜療風毒上攻眼疼赤腫或瞼眥痒爛
　時多熱淚昏澀大效
　　　槐嫩枝芽三十條(於中春採窨乾收之如/無収者以嫩枝子亦得)
　　　谷丹(先細研過/抄二大錢)　宣連(緊實者七枚子/各長可二寸半)
　　　白砂蜜(四/兩)　烏魚骨(飛過抄/二大錢)　輕粉(抄三/大錢)
　　　乳香(明净者稱/一錢許)　龍腦(少/許)
　　右先將槐枝并黄連用雪水或井花水亦得一碗
　　半入銀石器内慢火熬及半盞許去滓次乳香碾
　　碎先入又熬之候如一茶脚許先將蜜熬去滓放
　　冷却入前熬者膏子及衆末攪匀再熬候金漆狀
　　乃成入不犯水瓷器内収之每用少許㸃大妙
明眼金波膏
　去瘀肉洗翳膜
　　　宣連(四/兩)　㽔仁(半/兩)　杏仁(四十/九粒)　金州蘖(三兩/已上)
　　　(二味搥碎以水二椀浸一/宿於器内熬取半椀濾過)
　　右先將杏仁去尖雙仁以㽔仁於口内退皮同杏
　　仁研如粉入前藥汁内同煎及一大盞更濾過入
　　好蜜及藥九分入麝香一錢白礬一字飛過硇砂
　　一字空青三錢如無只以生青代之略搥碎龍腦
　　二錢以絹袋子盛在藥内又熬及一半許於冷水
　　内滴直候藥在水上不散用小缾子一箇封閉令
　　宻於飯甑上蒸三度逐度於井内㧞過及冷為妙
　　磁銀器内収貯㸃之如常法治療功能卒不可述
甘石膏
　　㸃眼昏花視物不明(烏馬兒監/司經驗方)
　　　爐甘石(研/)　代赭石(穀醋淬/七次研)　黄丹(各四兩/水飛)
　　　白沙蜜(半/斤)
　　右將二石碾為極細末次與黄丹和合用銅鍋將
　　蜜煉去白沫更添水五六椀熬沸下煎藥以文武
　　火熬用一椀用銅器攪試將藥滴水中沈下為度
　　方可住火熬成用夾紙四重濾過用净甆器盛貯
　　宻封不要透下塵土恐㸃時癮眼如眼昏花不時
　　㸃之有驗
食膏
　治眼目昏花
　　　井鹽(五錢無以/青鹽代之)　訶子(一箇/去核)　黄連(去鬚/五錢)
　　　烏賊魚骨(二錢半/去甲)　黄丹(三兩/水飛)
　　右為細末用好蜜一十兩熬去白沫濾净入前藥
　　末於銀銅器内用文武火慢熬用槐栁條攪成膏
　　紫色為度用净瓷器盛貯於地内埋一伏時去其
　　火毒取出每用豆大一塊温水化開洗眼
　　　耳病
燒腎散
　治腎虚上攻耳内生瘡虚鳴及聾者
　　　磁石(一兩燒赤醋淬十/遍細研水飛過)　附子(一兩炮製/去皮臍)
　　　巴㦸(一/兩)　川椒(一兩去目及開口/者微炒去汗)
　　右四味搗羅為末每服用獖豬石子一隻去筋膜
　　細切葱白薤白各一分細切入葯末一錢鹽一字
　　攪和令匀以十重濕紙裹於煖灰内燒熟空心細
　　嚼酒解粥下十日内見效
如聖散
　治水入耳内濃出疼痛日夜不止
　　　箭筸内蛀末(如有虫子一處同/研令細用三錢)　麝香(一/錢)
　　　膩粉(一/錢)
　　右三味一處同研細每用先以綿杖子搌净然後
　　可三剜耳子深送以綿塞定如覺放劄即是惡物
　　要出去綿側耳令汁流出依前腫痛甚者三服差
小膏子
　治凍耳兼療濕癬
　　　丹參(一/兩)　黄蠟(半/兩)　䜴(一/合)　葱白(五/莖)　清油(三/兩)
　　右先將油煎三兩沸次入參豉煎令焦即濾去然
　　後入蠟匀攪入磁合子内盛每患即塗之三兩上
　　即差
治蚰蜓入耳
　　　川烏頭(三/箇)　木鼈子(七/箇)　白礬(五/文)　白丁香(一/撮)
　　　　夜明砂(一/文)　烏雞糞(三/兩)　黄丹(二/文)
　　　豬牙皂角(一/挺)　小兒衣帶(一箇如無耳内/血三兩滴亦得)
　　右九味一處細𢷬為末毎服一字釅醋調灌入耳
　　内少時蟲盡出
　　　齒鬚髪
齒牙者骨之所終髓之所養手陽明支脈入於齒若髓
氣不足陽明脈虚則不能榮於齒牙為風冷所傷故多
疼痛既不榮盛固結為蟲食於齒牙則有孔蟲居其間
又相傳受餘齒牽連疼痛陽明既虚則生壅熱熱則血
氣妄行故令人齒牙宣露
香臍散
　治牙齒搖動解骨槽毒氣却令堅牢
　　　香臍(十箇無香者/皮子是細切)　牛膝(一斤去/蘆細切)　木律(四/兩)
　　　郁李仁(二/兩)　秋熟出子黄茄子(二箇/細切)
　　右五味入鐡臼内𢷬成相著握作團子後入礶子
　　内上用瓦子蓋口留一小竅用鹽泥固濟燒礶子
　　通赤候烟白色即住去火以新土罨一伏時取出
　　入麝香一錢再同研細每日早晨揩痛處牙齒候
　　須臾温水潄口臨卧更貼少許嚥津亦無妨和劑
　　局方名麝臍散無麝香有升麻細辛用法並同
渫牙散
　治牙齒浮動宣露疼痛(聖濟總録名細辛/散木律作梧桐淚)
　　　荆芥(去/梗)　細辛　莽草　升麻(各一/兩)　木律(半/兩)
　　右同杵為末每服五錢水二盞入槐枝十數莖鹽
　　二錢同煎令濃熱含冷吐
麝香膏
　治大人小兒齒齦損爛及走馬疳
　　　麝香(一分/研)　豬牙皂角(三挺燒/存性用)　膩粉(十/兩)
　　　黄蘖(一/兩)　白礬(二/兩)　水銀(十/兩)　蜜陀僧(一/兩)
　　　緑礬(一兩半同白礬杵碎/入銚子内枯了用)　苦楝根白皮(一/兩)
　　右件杵為末用無灰酒三升熬成膏患者先浄潄
　　口塗之久患者取藥一匙砒霜粉霜末各一錢拌
　　和匀使絶妙
黒散子
　治牙疳及宣露
　　　藁本　升麻　皂角(不蛀者燒灰/存性各半兩)　石膏(一兩/半)
　　右四味杵羅為末臨卧時以手指蘸揩擦齒上微
　　潄存藥氣此散大能牢牙去臭
黒金散
　烏髭鬢兼治牙齒一切疾
　　　麻籸(二斤細杵/不用羅)　地黄(三斤揀擇匀停/好者然後曬乾)
　　　皂角(六挺不蛀肥好者/每挺截作三叚)　青鹽(三兩𢷬碎/不用羅)
　　　東引桃枝　栁枝　桑枝(各十五截如大/指大各長一握)
　　　馬齒(及盛時採一斤採時不得令婦人雞/犬見採到即於净室隂乾據數収用)
　　　牆頭豆(生/者)
　　右藥用一斗三升瓦罐子新好者將前件藥物逐
　　味分作三處逐一味一重重下於罐子内藥絶用
　　一新瓦片可罐子口蓋覆仍於盖子中心開一竅
　　子出烟罐子週迴以好黄土紙筋泥固濟候乾於
　　净房内用炭火四向慢慢燒之須是用火得所烟
　　盡撥却火塞眼子却黄土焙一兩宿候冷取出藥
　　其色如鵶羽於磁器内研細切勿犯鐵更入升麻
　　白芷各一兩細研羅入於末内令匀以甆器内収
　　宻封閉逐漸取出一匙頭許亦以小甆器内収每
　　日不以旦暮或食後揩齒表裏精細耐煩揩之悉
　　令週逥即合口須臾若不倦久長用之髭鬢自然
　　黒潤異常牙齒堅白無脱口氣香潔合時切忌見
　　婦人雞犬
揩齒七聖散
　牢牙益齒
　　　白麵(四/兩)　皂角(二挺不去/皮子剉碎)　訶子(一/兩)　鹽(一兩/海鹽)
　　右件一處以麵裹用槐枝子燒烟盡為度後次入
　　升麻細辛各一兩同杵為末每日早揩須臾潄口
揩牙烏髭地散
　歌曰野客自仙鄉來呈變髪方南方採菵草内地取
　生薑筒漆豬牙皂烏麻及地黄兔絲都七味固濟入
　瓷缸火煆須連日黄烏終夜長藥成將揩齒功效實
　難量不惟髭髪黒兼亦夀延長
　　　菵草　生薑(切作片/焙乾)　筒子漆　豬牙皂角
　　　地黄　兎絲子　烏麻子(胡麻代/之亦得)
　　右件各四兩入瓶内以黄泥固濟火煆一日後入
　　地一尺二寸深窖却三伏時取出盒子盛露三夜
　　不得著日氣細羅為末如齒藥用之
烏髭鬢揩齒法
　　　生乾地黄(十二分好/者細切)　升麻(一兩/碎之)　訶子(二枚/末)
　　　白鹽花(半/分)　麻籸(末四合取/一遍打者)　粟饙飯(一大/合)
　　　硃砂(一兩細研臨燒時以/沙牛糞調之免飛上)
　　右件都伴令匀於一净沙瓶中盛宻封頭通身遍
　　泥隂乾七八日待泥乾入爐中坐之瓶四畔以炭
　　火週迴燒其炭續續添盡七斤即住其藥以為黒
　　灰收之并細為末每日夜用之揩齒一如後法
　　揩齒法欲使藥時用生薑一塊如杏仁大爛嚼須
　　臾即吐却滓以左手指揩三五遍就濕指㸃末更
　　揩十數遍含津不得吐以兩手取津塗髭髪待辛
　　辣定即細細嚥之此藥即兼治脚風腸風下氣駐
　　顔益齒若能勤用一生不白髭髪一百日却黒赤
　　者五十日黒用藥二十日即便見效也若能空心
　　三遍用更飯後用之見效即速矣
　　　眩暈
頭風眩暈者由血氣虚為風邪所乗也諸陽經脈上走
於頭靣因運動勞役陽氣發洩腠理開疎而受風邪頭
風之狀頭靣多汗惡風甚則頭疼心煩悶或因新浴髪
中外風亦為此病久不差眩暈由風邪流入于腦腦轉
而目系急目系急故成眩暈也其脈寸口洪大而長是
也服大效香砂丸必愈
大效香砂丸
　　　巴豆(生出油/去皮)　生硃　乳香　當歸(去/苗)
　　　細辛　丁香(少/許)　官桂(少許/去皮)　龍腦(五十/文)
　　　麝香(五十/文)　檳榔(用少/許)
　　右各等分為末以水浸蒸餅和為丸如桐子大發
　　日用好茶下一丸須是當門齒與冷茶嚼下十年
　　只用一粒額上汗出即差
獨活散
　治風毒氣上攻頭目疼痛昏眩不快利膈化痰
　　　獨活　川芎　甘菊(各一/兩)　乾葛(一分/炒)
　　　防風(一/兩)　半夏(湯洗去滑作/餅子炙二兩)
　　右五味同為末以半夏末用生薑自然汁一大盞
　　煮如膏和為丸如豌豆大每服七丸至十丸荆芥
　　薄荷湯下
伊祁丸
　治肝腎虚氣上攻頭旋項筋急眼有黒花耳内虛鳴
　　　伊祁(半兩㸃/醋微炒)　穿心巴㦸(糯米炒候赤/黄去米不用)
　　　沙苑白蒺藜(慢火/微炒)　黒附子(炮去/皮臍)
　　　羌活(去蘆各/一兩)
　　右五味同為末煉蜜為丸如梧桐子大空心鹽酒
　　下十五丸二十丸食後臨卧米飲下
芎术湯
　治冒雨中濕眩暈嘔逆頭重不食
　　　川芎　半夏(湯泡/七次)　白术(各一/兩)　甘草(炙半/兩)
　　右㕮咀每服四錢水一盞半薑五片煎至八分去
　　滓温服不拘時候
　　　欬喘
華盖散
　治欬𠻳解表滋潤皮膚調理自然汗出
　　　麻黄(三兩不/去節)　甘草(一/兩)　杏仁(二兩湯浸/去皮尖)
　　右三味先以前二味為麄末後入杏仁研細同拌
　　令匀每服三錢水一盞煎至七分去滓服每日三
　　服
紫蘇飲
　治欬𠻳墜痰涎潤肺
　　　紫蘇　貝母　欵冬花　漢防己(各一/分)
　　右四味研為細末每服一錢水一茶碗煎至七分
　　温温服之
欵肺散
　治寒壅相交欬𠻳不止胸膈悶亂痰涎併多
　　　麻黄(二兩去/根節炒)　貝母　桑白皮(各一兩/剉炒)
　　　柴胡　杏仁(一兩去/皮尖炒)　欵冬花(一兩去/塵砂)
　　　糯米(一/兩)
　　右七味新好者杵為末每服一大錢水一盞煎七
　　分温服不拘時候
阿膠散
　治久患欬𠻳及勞𠻳
　　　阿膠(二兩炒過如無以黄明/膠四兩代亦得炒過用)　人參(半/兩)
　　　杏仁(二十箇/去皮尖)　黄蜀葵花(一/分)　甘草(半/分)
　　　欵冬花(一/分)
　　右六味同杵為末每服二錢早晨用糯米粥一盂
　　子入末熱喫晚食前再服如只用糯米濃飲調下
　　亦得
黒靈丸
　治欬𠻳不以日近年深皆效
　　　羌活　獨活(各一/分)
　　　巴豆(三十粒不去皮半夏三十箇同入瓶子内/鹽泥固濟炭火三斤煆取出入前二味)
　　右同杵為末煉蜜為丸如桐子大每服一丸以後
　　味藥煎湯下
　　　馬兠鈴(半/兩)　官桂(一/分)　甜葶藶(半兩/微炒)
　　右三味同杵為末每服一錢水一盞煎至八分下
　　丸子其餘飲子時時呷令藥香常在咽喉中
華蓋散
　治上喘咳𠻳兼治膈熱
　　　桑白皮　神麴(炒/)　桔梗(各一/兩)　人參(三/分)
　　　百合(三/分)　甘草(炙/)　杏仁(去皮各/半兩)
　　右七味同為末每服一錢水一盞煎至六分食後
　　温服
　　　痰飲
辰砂丸
　治上膈風壅有疾結實如梅核及稠濁者
　　　辰砂(半兩須是/真辰州者)　天南星(半/兩)　絳州白􁧢(半/兩)
　　　半夏(三兩齊州者杵末以/薑汁搗作餅炙令黄)
　　右四味都杵為末用生薑自然汁合和為丸如菉
　　豆大每服十丸以薑湯下食後服
壊涎丸
　治痰涎壅盛服藥未退頭重心煩飲食不下
　　　硇砂(二大/分)　寒水石(半兩猛火燒透赤好/酒内碎五六遍取出)
　　　定粉(一大/分)　水銀(一大分將定粉於盞内與水/銀同研漸漸滴令似乳住用)
　　　半夏(半兩熱酒盪一度/薑汁浸一宿用)　蜜陀僧(一大/分)
　　　龍腦(一/分)
　　右七味為末用生薑自然汁煮麵糊為丸如菉豆
　　大研好硃砂度過每服一丸至二丸生薑龍腦水
　　下勿嚼
人参半夏丸
　墜痰化涎
　　　半夏(一/兩)　北礬(一兩/研)　人參(一/兩)　赤茯芩(去/皮)
　　　生薑(四兩取汁先以湯洗半夏七遍浸三/日後於日内煎乾切作片子焙乾用)
　　　天南星(半兩/生用)
　　右六味同杵為細末篩羅以蒸餅水浸過却用紙
　　裹煨熟為丸如菉豆大每日空心夜卧用淡生薑
　　湯下十五丸　開胃生薑棗湯下　風涎皂角一
　　寸薑三片蘿蔔三片同煎湯下
旋覆花散
　清頭目利胸膈化痰涎解上焦風壅咽喉熱疼唾如
　膠黏
　　　菊花　旋覆花　桑白皮(各三/分)　石膏(一兩/一分)
　　　甘草(半/兩)　地骨皮(一/兩)　杜蒺藜(一兩/去刺)
　　右七味杵為末每服一錢水一盞煎至七分食後
　　温服此藥兼治頭風有效
中金丸
　治金化痰辟邪養正益津液潤肌膚大進飲食延年
　補氣
　　　用蒼术不計多少以長流水浸七日逐日一度
　　　換仍以竹刀削去麄皮切作片别用無灰酒浸
　　　一宿浸可於术上仄二指許候滲酒盡焙乾為
　　　末煉蜜和丸如桐子大每服早晨茶酒任下二
　　　三十丸忌桃李雀鴿
丁香丸
　治胃冷有痰
　　　半夏(二兩以水浸一七日每日/早晨换水足取出令自乾)　白礬(半/兩)
　　　丁香(一/分)
　　右三味同為末用薑汁合和為丸如小豆大每服
　　五丸至七丸鹽湯下膈上有痰涎只用三服墜下
　　立效
半夏煮散
　治胃冷有痰嘔逆不思飲食及中酒後大冝服此
　　　半夏(十六分湯/洗十度)　木通(十六/分)　前胡(六分/去頭)
　　　茯苓(六分去/皮稱)　陳橘皮(六分浸/去瓤)　白术(六/分)
　　　檳榔(六分生杵煎湯藥/成膏後斟酌入)　官桂(五分去/麄皮)
　　　枳殻(五分麩炒/去瓤用)　旋覆花(五分去/萼稱)
　　右一十味剉羅為散每服三錢生薑二片水一大
　　盞同煎八分去滓空心服餘滓再煎日午服
玉液散
　治胃虚有痰
　　　半夏(一/兩)　生薑(二兩去/皮細切)　陳粟米(一合㨂令净/約重二兩)
　　右三味一處爛𢷬研曬焙乾羅為末每服一大錢
　　水一盞煎至六分去滓温服
　　　霍亂
人參藿香散
　治霍亂定嘔逆止心腹刺痛大進飲食化痰益氣
　　　藿香(去土/二兩)　厚朴(去皮/二兩)　人參(去/盧)　茯苓(去/皮)
　　　乾薑(炮/)　青橘皮(去/白)　枇杷葉(布拭去毛炙令/黄色各一兩)
　　　　甘草(三分/炮)　半夏(三兩以生薑六兩一/處杵作餅子焙乾)
　　　丁香(半/兩)　草豆蔲(六箇/去皮)
　　右十一味同杵為末每服一錢水一盞入薑棗同
　　煎七分熱服
　　　翻胃
小木香散
　治反胃病全不下食開胃和氣(胡氏經效方/作定胃散)
　　　胡椒(二十/一粒)　木香(塊小/)　糯米(一/撮)
　　右三味同炒至米熟為度杵末分二服每服水一
　　盞煎至六分温服
定胃散
　治翻胃吐逆(仁齋作温胃散/治久冷翻胃)
　　　附子(一箇生去皮/臍切作四塊)
　　右用生薑半斤以水一椀同煑附子汁盡為度取
　　附子焙乾為末每服一錢冷米飲下空心服(許叔/微本)
　　(事方名附子/散治翻胃)
順氣散
　平胃氣調進飲食
　　　甘草(四兩炙/令黄)　白茯苓(四/兩)　白术(八/兩)
　　　附子(二兩炮/去皮臍)　乾薑(一兩/炮)　陳橘皮(二兩半/去白)
　　右件為末每服一大錢水一盞入荆芥少許煎至
　　七分熱服之
　　　癥癖
小三稜煎
　治食癥氣塊及小腸氣本臓氣腎俞氣膀胱氣五膈
　氣風痰胃口冷脾積氣食傷冷氣抱心心腹脹滿吐
　逆醋水五種虛疾脾寒水氣
　　　荆三稜　蓬莪茂(各四兩/洗浄)　芫花(一兩去/枝葉)
　　右三味同入一磁瓶内用米醋五升浸滿藥封却
　　瓶口以灰火煨覺微乾即取出荆三稜蓬莪茂便
　　杵碎芫花别以餘醋炒微焦後同二味猛焙乾搗
　　羅為末用米醋煮麵糊為丸如梧桐子大每服三
　　丸至五丸用生薑鹽湯吞下婦人醋湯下
通靈丸
　治久患癖塊或因氣不和即發疼痛胸多痞塞消化
　癥瘕大效
　　　荆三稜　醋石橊(大者/二枚)　杏仁　甘遂
　　　大㦸　大黄　巴豆　苦葶藶　芫花
　　　五靈脂(各一/兩)　鹽豉　烏梅(各二/兩)
　　右一十二味剉細用水一斗二升入藥於鍋内同
　　熬候水盡就鍋内炒令黄焦色止取出杵羅為末
　　更入木香青橘末各一兩拌匀醋煮麵糊為丸如
　　小豆大每服薑湯下三五丸　心胸痞悶疼橘皮
　　湯下　喫酒食飽悶生薑湯或茶湯温水下亦得
三聖散
　治積年血氣癥癖瘕聚諸藥療理不差至效
　　　舶上硫黄(一/兩)　水銀(一/兩)　硇砂(去砂石稱/一分用)
　　右三味乳盆内滚研如粉却以生鐡銚内用文武
　　火熬鎔成汁以鐡火筯攪令匀一茶久放冷刀剗
　　下以紙裹入地坑内埋一宿取出再研令匀細却
　　以紅芍藥一分當歸一分荆三稜一分蓬莪茂一
　　分紅花一分並生用細剉如法酒一升煎及一半
　　漉出於砂盆内研生布捩汁再熬放冷入飛羅麵
　　煮糊丸如菉豆大　若因産後傷於飲食結伏腹
　　脇時發疼痛不可忍者當歸浸酒一升逐漸取酒
　　暖少許下七丸或至十丸　若取磨癖塊空心温
　　酒下三丸至五丸　所有藥滓捩了焙乾為末别
　　入乾地黄半兩真蒲黄一分芫花一分醋炒焦黄
　　色同碾為末以三聖丸所剩麵糊為丸如菉豆大
　　治婦人血臓冷氣攻冲心胸痛悶及一切血海疾
　　可常服温酒下十丸
木香硇砂煎丸
　消癥瘕積聚血結刺疼
　　　木香　大黄(炮/)　荆三稜(生/用)　官桂(去/皮)
　　　巴豆(去皮膜不出/油用細研之)　筒子漆(炒/)　青橘皮(去/白)
　　　蓬莪茂(炮/)　附子(炮去/皮臍)　乾薑(炮各/一分)
　　　香墨(一指節/大細研)　硇砂(半兩以好醋一盞/浸一宿去砂石)
　　右將大黄末荆三稜末巴豆等三味同於銀石器
　　内以好醋一升煎一兩沸次入硇砂同熬成膏次
　　入諸藥末和匀再入臼杵千百下為丸如菉豆大
　　每服五丸　傷冷食冷酒冷水結聚腹内氣塊痛
　　用乾薑湯或橘皮湯下　夾食傷食白湯下亦得
　　　黏食不消成氣塊即用煮麵湯下　食牛羊魚
　　鼈肉成氣塊不散即用湯汁下　宿酒不醒酒下
　　　血氣不調當歸酒下　姙娠不服産後淡茶下
　　加至七丸　小兒三丸常服一兩丸
　　　水氣
檳榔散
　治水疾及諸般氣腫大效
　　　白檳榔(勿用大腹子不得見猛/火煨令微黄用半兩)　芫花(醋拌炒/令乾)
　　　　澤㵼　甜葶藶(隔紙於銚子/内炒令紫色)　漢防己
　　　郁李仁(湯浸去皮微/炒各一兩)　陳橘皮(去瓤炒/半兩)
　　　瞿麥(只取花/用半兩)　藳本(一/分)　大㦸(三分剉/碎微炒)
　　　滑石(三/分)
　　右件細杵為末每服一錢用桑白皮濃煎湯空心
　　調下當時取碧緑水後如爛羊脂即差如未盡隔
　　日再服看腫消如故更不用服如治水疾忌鹽一
　　百日
逐氣散
　治水疾
　　　樟栁根(不限多少去麤皮薄切/隂乾日曬亦得為末)
　　右用黄顙魚三頭大蒜三箇菉豆一合以水一大
　　椀同煮以豆爛為度先將豆任意喫後却以汁調
　　藥末二錢其水即化為氣消也
　　　脚氣
訶子散
　治脚氣疼痛發熱腫悶或上攻或即吐逆令人不覺
　大抵地方多卑濕處多厥狀多般有此疾
　　　訶子　大腹(煨熱和/皮用)　木香　漢防己
　　　紫蘇莖子　乾木瓜　𦍑活　芍藥　沈香
　　　杉木節(各半/兩)
　　右十味剉為細末分作十服每服用水八合煎至
　　二合去滓通口服每二服滓併煎一服兼大治風
　　氣上衝
烏藥散
　治乾濕脚氣
　　　烏藥(一/兩)　蒔蘿(一分二味各/炒令黄色)
　　右同為末温酒下二錢若是乾脚氣用苦楝子一
　　箇拍開水一升煎至五合調下立差
　　　小便證
犀灰散
　治小便澀筒管内痛(聖濟總録/作蠶灰散)
　　　用蠶退紙不拘多少燒灰細研入麝香少許和
　　　匀每服二錢米飲調下
薑黄散
　治血臓久冷腹疼痛小便濃白泔
　　　薑黄(二/兩)　大附子(一兩/炮)　紅芍藥(半/兩)
　　　牡丹皮(一/分)　紅藍子(半/兩)　芫花(一分醋浸過/炒令黄色)
　　　木香(一/分)　栁桂(半兩/去皮)　荆三稜(半/兩)　沒藥(一/分)
　　　郁李仁(一分/去皮)
　　右一十一味同為末每服一大錢如腹痛用當歸
　　沒藥酒煎服水七分酒三分同煎及七分熱服
　　　大便證
白豆蔲散
　治脾胃氣不和止脾泄瀉痢
　　　白豆蔲(二兩用仁一/半生一半熟)　枳殻(半斤去瓤以漿水/煮軟麩炒令香止)
　　　　肉桂(二兩/去皮)　橘皮(二兩去瓤/炒切細)
　　　訶子(二兩去核/半生半熟)　當歸(二兩洗/了剉碎)
　　右六味杵為末每服一錢水一中盞薑棗同煎至
　　七分稍熱服如要丸用好棗漿水煮去皮核細研
　　為丸如桐子大以薑擘破炒令黒色入水煎湯下
　　十五丸
小草還丹
　補脾腎虛冷止大腸滑泄
　　　地黄(半斤剉炒/令黒黄色)　茱萸(三/兩)　青橘皮(去/白)
　　　萆薢　甘薑　石榴皮(各二/兩)
　　　厚朴(一兩半薑汁炙/令黄香為度)
　　右七味為末醋糊為丸如梧桐子大每服空心米
　　飲下三十丸或嚼破生薑米飲下
保安丹
　治脾元虛滑及久患㵼服葯未效日夜不止臍腹冷
　疼及一切氣刺氣痛(聖濟總録/作保安丸)
　　　附子(炮/)　當歸　陳橘皮(去/白)　乾薑(炮各/一兩)
　　　蜀椒(去/子)　厚朴(去皮以薑汁/炙令香熟)　呉茱萸(各半/兩)
　　　舶上硫黄(一分另/研至細)
　　右八味同為細末硫黄末和匀以米醋和作劑分
　　為兩團别用白麵半斤裹上件藥令匀如燒餅法
　　煨令麵熟為度麵入臼内杵三五百下丸如梧桐
　　子大　每患一切氣痛及宿酒食不消炒薑鹽湯
　　下二十丸　如患㵼痢米飲下
丁香散
　治脾泄瀉
　　　厚朴(半兩去皮用生薑/汁塗炙令香黄)　檳榔(一箇火/煨過)
　　　肉豆蔲(二箇去皮/麵裹煨)　丁香(二錢/焙過)
　　右四味同杵為末每服二錢用粥飲煎三二沸温
　　湯服以少許清粥飲衝下
草豆蔲散
　治胃口冷喫食無味及脾泄㵼不止兼大治酒後數
　圊如痢心胸不快不思飲食
　　　草豆蔲(半兩每箇麵裹煨/候麵焦黄去麵用)　甘草(一兩/炙)
　　　肉桂(去皮/一兩)　陳橘皮(去瓤/一兩)　蠻薑(一/兩)
　　右五味同為細末每服一錢半更入陳米末一錢
　　水一盞棗一枚同煎七分温服其滓再煎服之
橘皮煮散
　治脾元氣不和泄痢不止腹内雷鳴氣脹膨滿冷氣
　刺痛及解傷寒
　　　橘皮(去/白)　白术(各二/兩)　訶子　乾薑(炮/)
　　　官桂(去/皮)　枳殻(去瓤/麩炒)　木香　人參
　　　甘草(炮以上/各一兩)　草豆蔲(七枚/去皮)　檳榔(五/枚)
　　　厚朴(一兩半薑/汁塗炙黄)　半夏(二分湯洗/二十度用)
　　右十三味杵羅為末每服二錢生薑三片棗子二
　　枚水一盞同煎七分去滓温服
神聖香薑散
　治久患脾泄瀉
　　　宣連(一兩匀剉/如豆大)　生薑(四兩匀挫/如黒豆大)
　　右二味一處以慢火炒令乾薑脆深赤色即止去
　　薑取出只要黄連研為細末每服二錢空心臈茶
　　甚者不過二服即差
大聖散
　治脾元臓冷滑不止腹痛絞刺和隂氣進食
　　　川烏頭(四兩/生用)　益智子(三兩/去皮)　乾薑(二兩/生用)
　　　青橘皮(二/兩)　􁫮香(一兩舶/上者)
　　右五味同杵為末每服一大錢水一大盞入鹽一
　　捻煎至五分温服　如小腸氣攻刺急煎一二服
　　熱喫
訶子散
　治脾胃虛冷滑泄不思飲食和一切冷氣
　　　訶子(炮去/皮)　厚朴(去皮薑汁/塗炙黄香)　甘草(炙/)
　　　白术(炒/)　草豆蔲(炮去/皮)　　陳橘皮(去瓤各/等分)
　　右六味同杵為末每服一大錢水一盞入薑棗同
　　煎至七分温服
煨肝散
　治脾元虚冷滑洩不止口内生瘡腹中冷不思飲食
　暖胃消食止㵼
　　　蒼术(三/兩)　縮砂(去/皮)　柴胡(去/苗)　厚朴(薑汁炙/去皮)
　　　桔梗(各一/兩)　蕪荑(三/分)　桂心(二分/去皮)　陳橘(去/瓤)
　　　逺志(去/心)　北紫菀(各半/兩)　胡椒(一/分)
　　右十一味同杵為末以細絹篩為散每服以豶豬
　　肝四兩切作片每片用末一大錢匕糝於肝上入
　　葱白蒔蘿鹽等令有滋味一重重布了麵片裹之
　　糖灰火内煨令通熱麪焦黄色即得去麵取肝空
　　腹服之其麵可二分以來或細切肝以散拌和如
　　作角子如常煿熱食之亦得並以薄米飲下之忌
　　生冷毒物等
如聖散
　治腸風㵼血日夜不止
　　　車螯(一合/二箇)　皂角刺(四十/九箇)　硇砂　硃砂
　　　乳香(各一分三/味同研)
　　右四味入車螯合内以蚯蚓裹用炭火六斤煆火
　　盡為度取出研為細末入心温酒調下一錢
紫金膏
　治腸風㵼血兼療痔漏
　　　龍腦　麝香　滴乳香　雄黄
　　　蜜陀僧(已上五味/各挑一錢)　砒霜(半/分)　硃砂(一/分)
　　　阿魏(一/分)　安息香(一/分)
　　右乳香安息阿魏以熟水浸之通軟用大碗中以
　　乳石研令細其有龍腦麝香硃砂蜜陀僧雄黄都
　　碾為末其砒霜入菉豆粉二兩同研令細更用巴
　　豆三粒去皮心膜以水一大椀浸之一日六度换
　　水取出後用拾重紙出油亦研細與藥都一處研
　　匀方入濕藥中令和攤在椀中俟通手便丸之如
　　豆大空心好温茶下一丸　心痛水㵼生薑湯下
　　一丸　食癥麵湯下　氣痛温酒下一丸大妙
烏金散
　治逺年近日腸風下血不止
　　　枳殻(不以多少燒成黒灰存性/便以盞子合定為細末)
　　　羊脛炭(不以多少/為細末)
　　右二件用枳殻末五錢炭末三錢和令匀用米飲
　　一中盞調下空心服再服見效(十便良方/名黒龍散)
敗毒散
　治脾毒下血臓腑疼痛頻往圊厮後重弩咽
　　　槐花(炒/)　白礬(燒及八分許存性二/味等分是生時稱)
　　右二味同為末每服一錢烏梅一箇水一盞煎六
　　分去滓温服
芍葯散
　治非時下血及血痢
　　　赤芍藥(一兩/半)　官桂(去皮/三兩)　甘草(半兩/炮)
　　右藥同為末每一錢水一盞生薑半斤餳少許同
　　煎至七分温服
烏犀丸
　治臓毒下血不止
　　　用淡豆䜴大蒜去皮苗等分一處杵令和匀可
　　　丸即丸如梧桐子大每服鹽湯下三十四丸久
　　　患痢亦冝服之
　　　中毒
歸魂散
　解中藥毒煩燥吐血口内如針刺者
　　　北礬(一/兩)　茶草(一/兩)
　　右二味同搗為細末作一服以新汲水調之立解
　　此藥入口其味甘甜並不覺苦味者是也必併服
　　兩服盡五更初一服如人行三五里再進一服當
　　日見效忌油膩毒物
萬靈丹
　解一切藥毒及蟲毒金蠶等毒
　　　光明硃砂(一兩須是辰州者令人/净潔面東研一伏時)
　　　黄沙牛膽(一枚取汁如無新者隂乾者/用時以温水浸軟温水調用)
　　　大天南星(三兩為/末生用)
　　右以膽汁和溲前二味為丸如皂子大隂乾如有
　　中諸毒者但頭肚未裂皆可救療服時先取汁脚
　　以新水洗之澄取清者半盞入鹽磨化一丸頓服
　　續以薄粥投之以吐為度其疾永除
保靈丹
　解蠱毒即一切藥毒(方/缺)
　
　
　
　
　
　博濟方卷三
欽定四庫全書
　博濟方卷四　　　　　　　宋　王衮　編
　　　胎産
大凡婦人懐孕當入月即當豫備所須及合用湯藥仍
知逐月吉凶方面免臨事忽遽以至不周如産婦但腹
痛而未腰疼者即未産候也凡生産有坐産卧産各須
平正其身不得稍有傴曲即令兒生失道如未是其時
切不可上草太早及强􁀙氣用力衝擊於兒以致生疾
切忌産時傍人不得揮霍恐驚動産母只可令一兩老
成并親屬人扶持令行或不能行即須且立直候兒逼
生方可得正産或正卧切忌上草太早生病極多子母
纔分莫問兒女速與童子小便一盞及逐惡血藥一服
下得令便卧且候移時背靠軟物仰卧立膝髙搘牀頭
厚鋪裀褥遮障孔隙免有賊風所傷仍須三日内常令
産婦鼻内聞猛醋烟以備血暈也又不得敎熟睡頻喚
省緣氣血全虚恐生昏亂凡在一七日内唯頻服童子
小便醇酒各半盞煎令沸放温服日五七劑及食白淡
粥二七日食淡膂肉三七日漸食滋味一月内菜實生
冷恚怒嗔愁並皆不可稍染微痾即成大病一百日内
氣血未和勿恃平寧便為無事往往自恣輒成大病凡
十二月産帳及藏胎衣但向月徳月空上皆可假令正
月即月徳在丙月空在壬上坐産婦丙上藏胎衣如壬
位不便即於丙上安之亦得但於集聖厯日上撿看備
詳也
藿香散　安胎和氣利胷膈治噎塞阻食
　　　藿香　人參　茯苓(去/皮)　白芷　甘草　威靈
　　　仙　桔梗
　　右七味各等分杵為末毎服二錢水一盞生薑三
　　片同煎六分温服
阿膠散　治姙傷寒安胎出汗
　　　大獨頭蒜(一顆以秋瓜蔓褁了外用黄泥固濟/定以炭火二斤燒令通赤放冷打開)
　　　(取出細研如未有瓜蔓/但只以瓜根半兩代之)　羌活　獨活　蒼术
　　　(米泔浸一宿/去粗皮焙)　紫菀　白术　人參　附子(炮/去)
　　　(皮/臍)　阿膠(真好者已/上各一分)　甘草(半兩/炙)
　　右一十味都𢷬為細末毎服一大錢水一盞入連
　　鬚䓤白一寸同煎至七分温服如人行十里許連
　　二服至三服末後一服吃了便以冷水漱口一二
　　十遍漱罷以衣微蓋汗出大妙
催方滑胎散　治疼痛
　　　槐子(炒/)　麥糵(炒/)　貝母(炒/)　滑石　當歸(炒/各)
　　　(等/分)
　　右五味同為細末毎於未産月十日前毎日空心
　　用温酒下二錢
滑胎散　産前服
　　　牽牛子(一/兩)　赤土(少/許)
　　右二味研令極細母覺陣頻時煎榆白皮湯調下
　　一錢
又方
　　　用臈月兔頭腦髓一箇攤於紙上均剪作符子
　　　於上面書生字一箇覺陣頻動時於母釵子股
　　　上夾定燈焰上燒灰盞子盛了煎丁香酒調下
治子死胎中方
　　　黄明乳香(不限/多少)
　　右於端午時或嵗除夜收豬心血相和研為丸如
　　雞豆大以紅絹袋盛掛於門上如患者以冷酒磨
　　下一丸
備急丹　治産後惡血衝心或胎衣不下腹中血塊等
　　　用錦文新大黄一兩杵羅為末用頭醋半斤同
　　　熬成膏丸如梧桐子患者用温醋湯七分一盞
　　　化五丸服之須㬰取下亦治馬墜内損者
香桂散　治産後臍下疼痛不止(産寶諸方/作當歸散)
　　　當歸　川芎(各一/分)　官桂(去皮/半兩)
　　右三味同為細末分作三服毎服酒一盞煎三五
　　沸更入童便少許同煎至七分温服甚者不過再
　　服必瘥
金黄散　治産後惡血攻心時發燥
　　　蒲黄(半/兩)　延胡索(一/兩)　桂心(一/分)
　　右三味杵為細末毎服一錢用烏梅湯放冷調下
金花散　治逐惡物止腹疼
　　　桂心(去/皮)　威靈仙　白芷　當歸　牡丹皮(各/等)
　　　(分/)
　　右五味同杵為末毎服二錢煎麴湯調下大凡婦
　　人産後更須常體問産婦如所出惡物多即不須
　　再三下之過即血虚氣極煩悶暈亂而生病焉如
　　覺比常少及不行切須急攻之緣血隨氣行上掩
　　於心故令煩悶而心滿急二者為異切在審詳蓋
　　産婦體虚切不得妄亂進與湯散如别無狀候但
　　與調氣治血湯散最妙
没藥丸　治産後心胷煩燥惡血不快
　　　没藥　蠻薑　延胡索　乾漆　當歸　牛膝
　　　牡丹皮　桂心(去/皮)　乾薑(各等/分)
　　右九味同為細末醋煮麫糊為丸如桐子大煎麴
　　湯下十丸至十五丸不拘時
延胡散　治産後血渴不止
　　　延胡索　鬱金　乾葛　官桂(去/皮)　青橘(去/白)
　　　枳殻(各等/分)
　　右六味並以好醋浸一宿炙乾杵為細末毎服一
　　錢冷橘皮湯下不過三服差
常山飲　治産後血海虚乘熱發狂悶亂作時
　　　常山　石膏　大黄(煨/)　甘草(炮/)　鼈甲(醋/炙)
　　　柴胡(去/皮)
　　右六味各等分為末毎服三錢水二盞煎至一盞
　　放冷服兼治室女體熱紅脈不行
芸薹散　治産後心腹諸疾
　　　芸薹(以紙/襯炒)　當歸　官桂　赤芍藥(各等/分)
　　右四味為末毎服二錢煖酒下赶下惡物
蓬莪茂散　治産後血海氣虚腹臟疼痛心胷疰悶毎
　遇紅脈行或多或少及有塊積者
　　　蓬莪茂　當歸(細切/炒)　大黄(紙褁慢火煨/候紙黄住)　桃
　　　仁(去尖麩炒黄/色各一兩)　桂心　芎藭　牡丹皮　木
　　　香　延胡索(炒/用)　赤芍藥(各半/兩)
　　右一十味𢷬為細末毎服一錢温酒調下午前臨
　　卧各一服
大聖通真丸
　　　馬鳴退(二兩/灰秤)　人參(一兩/去蘆)　甘草(二兩/炮)　防風
　　　(一兩一/分去蘆)　當歸(二分/炙)　芍藥(二/兩)　桔梗(三/兩)　石
　　　膏(二兩研/如粉)　白芷(一兩/一分)　乾薑(一兩/炮)　附子(一/兩)
　　　(炮/)　芎藭(一/兩)　藁本(一/兩)　澤蘭(二兩/一分)　白蕪荑
　　　(一/兩)　川椒(三兩出汗/取紅秤)　栢子仁(一/兩)　石茱茰(一/兩)
　　　(一分/醋炒)　蟬退(二兩/炒)　蒼术(一兩/炒)　白薇(一/兩)　白
　　　术(一/兩)　厚朴(一兩一分入生薑/汁塗炙令香熱)　木香　黄耆
　　　牛膝(各一兩本法原不用此/三味好事者加之亦得)
　　右二十六味𢷬羅為末煉蜜為丸如彈子大毎日
　　空心茶酒任下　療八風十二脾寒氣乳風血瘀
　　又治胎不安子在腹中死兼療萬無不効　如胎
　　不安服一丸便止　如娠時臨月日服一丸至産
　　不知楚痛消去寒熱　如産衣復發惡露中風兼
　　傷寒汗不出以麻黄三分去根節杵末酒煎下藥
　　丸汗出如多更進一丸便止　腸堅積聚朝暮進
　　一丸　隂中痛月經不調不過三丸即差　又絶
　　産無子朝暮服之　輒因有子四肢脹滿洩利嘔
　　吐不能飲食赤白痢如因産惡物積於大腸中風
　　口噤不語挑開口研酒化一丸灌之即愈　男子
　　女人萬病悉皆治之言有所療説不具盡若阻道
　　途有疾輕重以意服兼治傷寒
大聖散　治婦人産前産後一切疾患大能安胎和氣
　或子死腹中㽲刺疼痛産後血暈血癖血滯血崩勞
　血入四肢應是血臟患者并胎衣不下及傷寒嘔吐
　遍身生瘡經候不調赤白帶下乳生惡氣欬嗽寒熱
　氣撮四肢室女紅脈不調並宜服之如或子臓虚冷
　頻頻墮胎及孕娠後乖違將攝因依成疾並可服之
　若能常服和悦顔色血海安寧飲食進美舉止康强
　丈夫服之亦療五勞七傷(蘇沈良方/名澤蘭散)
　　　澤蘭(九分使嫩/者不用根)　白术(三分米泔浸切作片/子以麩炒令黄色)
　　　人參(三/分)　白芷(三分濕紙/裹煨過)　藁本(二分/去蘆)　川椒
　　　(一兩只取三/分紅皮用)　厚朴(一兩去皮/薑汁炙)　桔梗(一/兩)　生
　　　乾地黄(一兩/半)　呉茱茰(四分/洗炒)　卷栢(四分不/用根)
　　　防風(一/兩)　白茯苓(一兩/去皮)　當歸(七分洗/去苗)　芍藥
　　　(七/分)　川芎(七分/微炒)　甘草(七分炙/黄色)　栢子仁(一兩/生用)
　　　石膏(二兩研細/水飛過)　乾薑(三分/炮)　肉桂(五分去皮/不見火)
　　　白薇(二分/去土)　川烏頭(三分炮/去皮臍)　黄耆(三/分)　白蕪
　　　荑(七分揀擇/只用仁子)　五味子(三/分)　丹參(三/分)　細辛(一/兩)
　　　阿膠(半兩研炒/令虚别杵)
　　右二十九味並揀擇令凈分兩為末毎日空心以
　　熱酒調下一錢如婦人一切疾病但請服之神妙
　　(蘇沈良方云予家婦人女子羸弱/多疾者服此藥悉差往往有子)
二十四味萬靈丸　治婦人産前産後諸疾并三十六
　種冷血風氣等病
　　　人參(半/兩)　茯苓(三分/去皮)　當歸　官桂(去/皮)　牛膝
　　　(去/苗)　吳白芷　木香　藁本　麻黄(去/節)　細辛
　　　甘草(炙/)　芎藭　黒附子(炮/)　蘭香菜(如無菜/只用子)
　　　(亦/得)　左山寒水石　防風　桔梗　赤參　蟬
　　　退(以上各半/兩去土)　芍藥　牡丹皮(各三/分)　馬鳴退
　　　(一兩/炙)　沉香(一/分)　石茱茰(一/分)
　　右件同為細末煉蜜為丸如彈子大毎日空心用
　　酒化一丸　治八風十二疝乳中風淋血聚并治
　　胎不安　若死在腹中不過三丸生下死胎　生
　　衣不出一丸便出　産後腹内絞痛繞臍下如刀
　　刺相似者一丸便止　産前産後赤白痢并帶下
　　及嘔逆心氣煩滿服一丸立差　如懐胎入産月
　　但一日一服至生産時不覺痛　産時傷寒中風
　　體如板者用熱煎麻黄湯下一丸立止　經信不
　　通或頻併來或白喫食無味瘦惡乍熱面赤唇焦
　　手足煩疼遍身如黒㸃生血斑凡婦人一切疾病
　　但服此藥必有功効
保生丸　治産前産後血氣風冷及是婦人所患一切
　疾病並皆理療神驗
　　　金釵石斛(一分/别杵)　秦芁　官桂(去/皮)　乾地黄
　　　貝母　防風　糯米　甘草(炮/)　乾薑(炮/)　細
　　　辛(已上各/一分)　當歸　蜀椒(去黒子/只用皮)　大麻仁
　　　大豆卷(黒豆/皮是)　黄芩(已上各/二分)　石膏(明凈/者)　麒
　　　麟竭　没藥　龍腦(各一/錢半)
　　右一十九味並須州土新好者大分細𢷬羅為末
　　煉蜜六兩熱須入水一分同煉令水盡和藥為丸
　　先杵五百下後丸如彈子大匀可成七十二丸用
　　湯使治病狀如後　産前産後血氣頭旋身戰可
　　用薄荷酒下　月信不通當歸酒下　赤白帶下
　　温酒下　婦人臨産難産胎衣不下子死腹中横
　　産倒死死絶不語但看頭熱氣在取一丸用芎棗
　　湯研灌口中但入喉立甦神妙　産後惡血不盡
　　臍腹疼痛嘔吐發熱憎寒煩悶月候不調或多或
　　少皮膚虚腫産血不止虚勞中風口噤不語半身
　　不遂産前産後赤白痢大便祕澁血渇血暈狂語
　　見鬼頭痛面色痿黄漸成勞瘦飲食無味已上病
　　狀並無灰酒研下一丸服至五七丸臨産五臓不
　　痛男女易生其神驗難述　催生當歸酒下　産
　　後中風血暈生地黄汗同煎十沸研藥一丸灌之
　　立瘥　禦風但五日一度嚼爛一丸空心熱酒下
　　或浴後嚼一丸温酒下　小兒天瘹驚風薄荷酒
　　下一丸分作三服　中風不語身忽如板用消梨
　　好瓤薄荷同研熱服一丸灌之了衣被蓋但汗出
　　相次掲衣被便當風坐卧立瘥　其婦人身邊一
　　切諸疾但只以温酒及當歸薄荷同研一丸立瘥
　　　産寶諸方云忌生冷油膩魚雞等物湯酒入口
　　温熱得所但未産以前與産後一臈好依方合一
　　法博濟方中用麒麟竭没藥破血産前不可服若
　　合只依太醫局此方除三味合之分兩亦同産前
　　後亦可通服也初産作小丸服之一法初産了五
　　七日間氣虚蜜藥纔下散胷膈間恐發虚熱凡合
　　一料以糯糊丸半料糯糊丸者初産至兩臈可服
　　丸如桐子大分一二十六服
阿膠丸　治産前産後神妙
　　　真阿膠(四斤火炙/令熱為末)　蛇脱皮(一條/燒灰)　熟艾(半兩/燒灰)
　　　敗筆(一管用/頭燒灰)　大麥花(少許炙乾如無此花以/麥蘖上牙子代之亦得)
　　　(為細/末)
　　右五味一處研令細以軟粳米飯為丸如雞豆大
　　如丸時黏手以少許麫為丸　婦人有身十箇月
　　滿足者有諸般疾病用井花水磨下一丸　産後
　　有病用通靈散一字醋湯磨下一丸　此藥大安
　　胎臓如築打著及死胎在腹中用醋湯下一丸
　　産前欬噎用千金散子一字熱水調下一丸　産
　　前産後被血衝心用黄散子半錢醋湯調下一丸
　　　産後遺瀝不止用燒鹽半錢無灰酒下一丸
　　難産者三日至五日服此立下用通靈散子醋湯
　　下一丸　如婦産時衣先下未見兒足踏衣生用
　　通靈散子一字調下一丸　如兒先下衣未見須
　　㬰用醋湯下一丸　如刺前後心用通靈散子一
　　字調下一丸　如漿破後經三五日不生用黄散
　　子一錢酒調下一丸　産前産後痢醋湯下一丸
　　　血氣用艾枝煎湯下一丸　罌粟炒令黄為末
　　是千金散　真阿膠炙令黄為末是黄散子　蛇
　　蜕衣燒灰為末是通靈散子
琥珀散　治産前産後血氣不和及一切疾
　　　當歸(一兩/微炒)　川芎(一/兩)　赤芍藥(二/兩)　蓬莪茂(一/兩)
　　　(煨/)
　　右為末毎服二錢空心温酒下如腰腹痛加陳橘
　　皮一兩去白乾薑半兩炮同和匀如不喫酒以水
　　一盞同煎至七分温服
　　　經氣雜證
白薇丸　治婦人無子或月水斷續不匀及上焦虚熱
　下部冷憊飲食減少肢體黄瘁凡有心腹一切疾病
　　和劑局方名小白薇丸治婦人衝任虚損子藏受
　寒久無子息及斷續不産此因上熱下冷百病滋生
　或月水崩下帶漏五色腰腹疼重面黄肌瘦或因産
　乳不能將䕶路厠太早或久坐濕地並冷風從下入
　血藏既虚風邪内乘或月水當行失於調攝傷動胞
　絡隂陽不和上焦虚陽壅燥下藏邪冷結伏致使月
　孕不成冷極傷敗月水不匀飲食減少夜多盜汗面
　生䵟黯齒搖髮落脚膝疼重舉動少力並宜服之
　　　白薇　乾熟地黄　川椒(去目及閉口/者微炒去汗)　白龍
　　　骨(各一/兩)　車前子　當歸(剉碎/炒)　芎藭　蛇牀
　　　子　細辛　乾薑(炮裂碎/各半兩)　藁本　白芷　覆
　　　盆子　官桂(去/皮)　菖蒲　白茯苓(去/皮)　逺志(去/心)
　　　人參(去/蘆)　桃仁(湯浸去皮尖/雙仁麩炒黄)　卷栢(各三/分)　麥
　　　門冬(一兩半/去心焙)
　　右二十一味同杵為細末煉蜜為丸如桐子大毎
　　日空心及晩食前温酒下三十丸(局方云常服壯/筋骨益氣血暖)
　　(下藏除風冷/令人有子)
鼈甲丸　治婦人月經不調肌肉黄瘁脇下積氣結硬
　時發刺疼漸成勞狀
　　　鼈甲(去裙襕/醋炙黄)　官桂(去/皮)　荆三稜(醋淬/急炒)　牡丹
　　　皮　牛膝(去/苗)　訶子皮　琥珀　川大黄(煨/)
　　　桃仁(麩炒去/皮尖)　土瓜根(各等/分)
　　右一十味同為細末煉蜜為丸如桐子大煎桃仁
　　湯下十五丸破血癥氣塊尤妙
桃仁煎　治月水不調阻滯不通
　　　桃仁(二兩湯浸去皮尖/雙仁麩炒微黄)　川大黄(二/兩)　蝱蟲(一/兩)
　　　(炒黒色去/翅足頭用)　川朴硝(二/兩)
　　右四味同為細末用醋五升入銅銀鐺内以慢火
　　熬成膏可丸丸如桐子大當日晩不喫晩食五更
　　初以温酒吞下一丸不嚼破至明日午際取下如
　　赤豆水或似羊肝蝦蟆衣其病下了即一丸分作
　　二服未下再服候鮮紅即住服仍以調氣湯散補
　　之
延胡索散　治婦人血氣走作疼痛不可忍者及月水
　不調面色萎黄喫食減少及生産後諸疾並皆治之
　　　延胡索(生/用)　荆三稜(生/用)　蓬莪茂(酒浸/少時)　當歸
　　　(去蘆酒浸焙/乾各一兩)
　　右四味同為細末毎服二錢空心温酒下如血氣
　　發甚者及月水不匀並用童子小便酒紅花同煎
　　調下只三服差矣
當歸煎丸　治婦人久積血氣時發刺痛肌瘦力乏月
　候不匀
　　　川當歸(去土/二兩)　檳榔　赤芍藥　牡丹皮　延
　　　胡索(各半/兩)
　　右五味先將當歸用米醋一升二合慢火熬成膏
　　入衆末和為丸如桐子大毎服二十丸温酒下空
　　心日午服
澤蘭丸　治婦人血海虚損肌肉黄瘁喫食進退月水
　不匀四肢倦悶(聖濟總録治乍多乍少/或斷或續或湛或濁)
　　　澤蘭(一/兩)　附子(一兩/炮)　當歸　牛膝　牡丹皮
　　　芍藥(各半/兩)　人參　陳橘　厚朴(去皮生薑/汁炒令香)
　　　細辛　乾薑(炮/)　蛇牀(各一/兩半)　黄耆　乳香
　　　白术　蓯蓉(酒浸/炙)　官桂(去皮各/三分)　川芎(半/兩)
　　　逺志(去心/半兩)
　　右一十九味同為細末煉蜜和丸如桐子大空心
　　温酒下十五丸米飲亦得
沈香鼈甲散　治室女榮衛不調經候凝滯或時頭目
　昏悶上膈積涎肢體不利五心虚煩飲食進退多困
　少力
　　　木香(一/兩)　沉香(三/分)　鼈甲(九肋者一枚凈去裙/襕醋炙令黄香用一)
　　　(兩/半)　常山(一/兩)　當歸(去土并/苗一兩)　柴胡(去苗/一兩)　人
　　　參(去苗/一兩)　白茯苓(去黒皮/一兩)　官桂(去粗皮/一兩)　青
　　　橘(去瓤/一兩)　陳橘(去瓤/一兩)　生地黄(一/兩)　半夏(一兩/以湯)
　　　(洗七遍/去滑止)　檳榔(三/分)　甘草(三分/炙)
　　右一十五味各製好了焙令乾同搗羅為末毎服
　　二錢水一盞又入生薑三片同煎至七分去滓温
　　服空心日午臨卧各一服(御藥院方内有麥門/冬一兩無官桂一味)
乾柿煎丸　治衝任久虚下漏不時連年未止變生多
　病夜有盜汗欬嗽痰涎頭項多痛百節酸疼血海虚
　冷面生䵟􁢡臍腹刺疼全不喫食日漸瘦弱懐姙不
　牢或無娠孕並宜服之
　　　好乾柿(十箇去/蓋細切)　沉香(一兩杵為末用好酒三/升浸  香柿子兩伏時)
　　　(銀器中文武火熬成膏乳/鉢内研如糊次入下諸藥)　禹餘糧石(四兩紫/色者不)
　　　(用夾黄燒通赤入頭醋内淬十/度杵為末研令細入諸藥内)　白术(一/兩)　呉
　　　茱茰(一兩湯浸一宿/去浮者慢火焙)　川烏頭(一兩酒浸一宿/炮裂去皮臍)
　　　乾薑(半兩/炮)　地龍(二兩槌碎去土於新/瓦上慢火炒令黄色)　陳橘
　　　皮(去白/一兩)
　　右七味𢷬為末入前藥膏和令得所入臼内杵一
　　二千下取出為丸如桐子大毎服十丸至十五丸
　　温酒下醋湯下亦得　如患多倦少力全不思食
　　粥飲下　如欲姙娠服不過兩月必有空心食前
　　服
人參荆芥煮散　治婦人血風勞氣攻刺疼痛四肢無
　力不思飲食多困黄瘦胷膈痞滿經水不利心多怔
　忪
　　　荆芥(四兩只/用穂)　柴胡(去/苗)　秦芁(並洗/去泥)　肉豆蔲
　　　(去/殻)　白芷　黄耆　鼈甲(洗凈醋/炙黄)　桔梗　官
　　　桂(去粗皮/各二兩)　當歸(洗去/泥)　芎藭　蓬莪茂　麥
　　　門冬(去/心)　芍藥　人參　茯苓(去/皮)　海桐皮
　　　枳殻(麩炒/去瓤)　甘草(炙/)　乾地黄　酸棗仁(去/皮)
　　　木香(各一/兩)　沉香(半/兩)　檳榔(半/兩)
　　右二十四味並杵羅為末毎服二錢水一盞生薑
　　三片烏梅二箇同煎至七分温服一日二服　如
　　覺臟腑熱即空心服　小便多即食後卧時服
　　如患有氣塊血塊立得消亦治丈夫風勞病其功
　　不可盡述
香甲散　治婦人血風虚勞四肢少力肌肉黄瘁多困
　減食遍身酸疼真邪相擊心腹撮痛
　　　木香(三/分)　鼈甲(去皮肉醋炙/令香二兩)　牡丹皮　紅芍
　　　藥　陳橘皮(去/白)　官桂(去/皮)　人參　茯苓　熟
　　　乾地黄　秦芁　柴胡(去/苗)　白术　當歸(炒/)
　　　黒附子(炮製去皮/臍各一兩)　乾薑(三分/炮製)　甘草(半兩/炙)
　　右一十六味同為末毎服二錢水一盞入生薑三
　　片棗二枚同煎至七分去滓稍熱服　如煩渇心
　　燥更入烏梅一兩同杵為末
大香甲丸　治婦人血臟風虚冷氣肌肉黄瘦飲食進
　退經候不匀心腹多脹漸變如勞補血海調氣
　　　沉香(半/兩)　鼈甲(湯浸去裙襕炙/令黄香用一兩)　柴胡(去蘆/半兩)
　　　人參(半/兩)　桔梗(半/兩)　茯苓(去皮/半兩)　川芎(半/兩)　藿
　　　香(半兩/葉)　羌活(半/兩)　木香(半/兩)　陳橘皮(去白/半兩)
　　　牡丹皮(半/兩)　安息香(半/兩)　荆三稜(半兩/炮)　厚朴
　　　(薑汁炙令/香半兩)　當歸(半/兩)　官桂(去皮/半兩)　附子(炮去/皮臍)
　　　(半/兩)　牛膝(去苗/半兩)　桃仁(湯浸去皮/尖半兩)　和皮大腹
　　　子(一/分)
　　右二十一味各洗擇凈焙乾為末分一半毎服二
　　錢水一盞入生薑黒梅各少許同煎至八分温服
　　餘一半更入
　　　乾漆(一/分)　阿魏(半/兩)　赤芍藥(一/分)
　　右同為末煉蜜為丸如梧桐子大毎服二十丸至
　　三十丸空心煎烏梅地黄湯下與散子相間服
金花散　治室女骨蒸熱勞
　　　藿香(一/分)　零陵香(一/分)　蓮子心(二/分)　延胡索
　　　芍藥　香白芷　川芎　當歸　官桂(去皮各/一分)
　　　晩蠶蛾(二/分)
　　右一十味同搗羅為散毎服温酒調下一錢一日
　　二服
枳殻飲子　治婦人手足煩熱夜卧多汗肌肉黄瘁經
　候不匀四肢煩倦心胷滿悶狀似勞氣
　　　商州枳殻(二兩麩/炒去白)　半夏(一兩湯洗七遍以生/薑汁浸三宿用麩炒)
　　　(令/黄)　紅芍藥(一/兩)　柴胡(去苗一/兩半)　黄芩(一兩/半)
　　右五味同為細末毎服二錢水一盞生薑一塊擘
　　破棗二枚同煎至八分去滓温服候五心煩熱及
　　身體壯熱潮熱退方住服
當歸散　治婦人血風攻疰百骨節酸疼皮膚虚腫筋
　脈拘急或生癮疹寒熱不時飲食無味
　　　延胡索　當歸(去/蘆)　蒲黄(炒/)　京芎　乾地黄
　　　赤芍藥　澤蘭　蓬莪茂(炮/)　天麻　地榆(醋/炒)
　　　(焙/乾)　肉桂(去/皮)　滑石(桂府出者/炒先研細)
　　右一十一味皆等分唯地榆減諸藥之半各依法
　　修製了杵羅為細末毎服一錢半温酒調下或薄
　　荷茶清調下亦得　如手脚冷卒患血氣奔心撮
　　痛炒生薑酒調下二錢
牡丹皮散　治婦人血風攻疰頭目疼痛遍身煩疼口
　苦舌乾多困少力或發寒熱狀似傷寒
　　　牡丹皮　赤芍藥(各二/兩)　川芎(一兩/半)　羌活(一/兩)
　　　(半/)　甘菊　防風(各二/兩)　半夏(一兩半湯浸洗/七度炒令黄)
　　　甘草(一兩/炙)
　　右八味同為細末毎服二錢水一盞薑二片薄荷
　　十葉煎至七分稍熱服
狼毒丸　治婦人血風攻疰腰脚及背膊疼痛四肢煩
　倦麻痺兼療丈夫元臟風攻遍身痛筋脈拘急腰脚
　無力
　　　天南星　狼毒　海桐皮　黒附子(炮各/等分)
　　　(又一法更加牛膝一味焙/用之以酒浸一宿亦妙)
　　右四味各用童子小便浸安著盞子四隻内浸一
　　宿漉出控乾杵為末酒糊為丸如梧桐子大毎日
　　空心以獖豬膽汗十餘滴炒葱一根簽酒下二十
　　丸只酒亦得如有孕不可服之
牡丹皮散　治婦人脾血臟冷氣不和心胷煩悶不思
　飲食四肢無力頭昏身體痛
　　　牡丹皮　芍藥　白芷　乾薑(各一/分)　當歸
　　　延胡索　陳橘皮(去/瓤)　官桂(去/皮)　烏藥　苦杖
　　　紅花　川芎(各半/兩)
　　右十二味並生杵為末毎服一錢半用生薑二片
　　酒水各半盞同煎至七分温服　如初生産後毎
　　日三服一七日後漸減服數如喫藥後腹内些小
　　疼痛請不怪如喫至滿月永無病生
赤芍藥散　治婦人氣血不和心胷煩悶不思飲食四
　肢少力頭目昏眩身體疼痛
　　　牡丹皮　白茯苓　紅芍藥　呉白芷　甘草
　　　(各一/兩)　柴胡(二兩半/去苗)
　　右六味為末毎服二錢水一盞入薑棗同煎至七
　　分温服食後臨卧各一服
勝金丹　治婦人血海虚冷臍腹冷疼肌肉黄瘦飲食
　進退時多困倦四肢發煩産前産後諸疾但依法服
　食大効
　　　大黄(三兩用米醋浸兩宿以竹刀子/細切於瓶上蒸九度研為糊)　當歸(半/兩)
　　　蒲黄(半/兩)　官桂(去皮/半兩)　赤芍藥(半/兩)　乾地黄(半/兩)
　　　(醋微/炒)　劉寄奴(一分/畧炒)　芫花(一分醋炒令黄色/於銀器内炒不得)
　　　(犯鐡/器)　蓬莪茂(半兩/炮)　川芎(半/兩)　延胡索(半兩/於銀)
　　　(器内/炒)　杜牛膝(半/兩)　地龍(去土醋内/炒過半兩)
　　右十二味並同為末傾入大黄膏内捜和為丸如
　　雞豆大毎日早晨臨卧用温酒化下一丸　如産
　　前有疾以炒生薑酒化下一丸産後只用温酒化
　　下一丸月數未多即且莫服此藥
黒靈散　治婦人逺年血氣甚者
　　　穿山甲(半/箇)　黒鯉魚皮(半/箇)　小兒髮(半/兩)　皂莢
　　　(不蛀者/三錠)
　　右四味同入於甆瓶子内用鹽泥固濟先用文武
　　火燒次用大火煅之令赤熱放冷取出研細毎服
　　半錢温酒調下
順氣木香丸　治婦人血氣攻刺手足疼痛冷痺心腹
　久積掙刺口吐冷涎面目青黄色發歇有時
　　　黄芫花(一/兩)　巴豆(七箇用醋半椀浸一宿/於銚内煮盡醋炒紫色)　延
　　　胡索　秦艽　桑蛾(各半/兩)　官桂(一/分)　木香(一/分)
　　右七味為末醋煮麫為丸如緑豆大毎服十丸熱
　　酒下
没藥散　治婦人急血氣疼痛不可忍者
　　　没藥　紅花(揀/凈)　延胡索(洗/)　當歸(洗去土/各等分)
　　右四味為細末毎服二錢以酒半盞童子小便半
　　盞相和匀赤燒稱鎚或小鈐子淬過後調下常服
　　只用温酒一盞亦得
伏龍散　治婦人赤白帶下久患不差肌瘦黄瘁多困
　乏力
　　　棕櫚(不以多少燒灰纔火著/急以盆蓋䕃令火住)　屋梁上塵(懸長/者如)
　　　(無以竈頭上空虚者抄於銚子内/炒令烟盡於凈地上放冷出火毒)　伏龍肝(於/鍋)
　　　(竈直下去取赤/土炒令烟盡用)
　　右三味等分研和令匀入龍腦麝香各少許毎服
　　二錢温酒調下鹽醋湯亦得患十年者可半月瘥
大琥珀丸　治婦人百病
　　　木香(二兩細/切微炒)　琥珀(二兩/生用)　北亭(一兩以熟湯/化為水澄去)
　　　(砂石取青者白/磁器内熬成粉)　京芎(二兩/炒)　官桂(一兩去粗/皮不見火)
　　　當歸(一兩去/蘆畧炒)　白僵蠶(一兩揀直者去絲取凈/用生薑自然汁於白椀)
　　　(内焙/乾)　没藥(一兩/生用)　薑黄(一兩/畧炒)　蟬殻(一兩去/塵土𤓰)
　　　(面洗凈/用之)
　　右一十味並依法修事稱定分兩一處為末别以
　　乳香一兩用水磨盡香在水内入少白麫為糊丸
　　如菉豆大以好生硃砂一兩半麝香一錢為衣將
　　硃砂麝香末分為三度上之貴色匀也治婦人室
　　女百病常服五丸温酒湯亦得久病十五丸至二
　　十丸日兩服　赤白帶下煎荆芥酒下　經脈不
　　通虎杖京芎蜜同煎酒下　心氣痛不可忍生薑
　　醋湯下　上喘欬嗽訶子人參煎湯下　五勞烏
　　梅鼈甲葱白煎酒下　血邪發狂磨刀水磨生犀
　　下用鉛白霜亦得　四肢瘙痒遍體生瘡及五痔
　　何首烏煎酒下　血海積冷腹中絞痛食後氣脹
　　腰脚無力炒薑酒下　血暈悶亂童子小便酒各
　　半盞煎沸放温下　血山崩白艾葉煎酒下　臨
　　産作陣血閉悶亂胎息不順子死腹中生衣不下
　　及要催生並用生雞子清一個熱酒調下　小産
　　産後敗血奔心口噤舌强寒熱發渇頭面浮腫坐
　　卧不得百節酸疼用生地黄生薑汗各少許入童
　　子小便各半盞同煎三五沸去滓温服下　産後
　　中風用川烏頭二個炮裂去皮臍白僵蠶少許一
　　處為末酒煎半盞下　産後淋瀝不止口苦盜汗
　　乾荷葉阿膠煎酒下　頭面及四肢腫痛伸縮拘
　　急延胡索酒下　血癥結塊刺痛難忍當歸煎酒
　　下　赤白等痢熱陳米飲下　有孕不得服之
二十六味牡丹煎丸　治婦人血刺血痃上搶血塊走
　注心胸疼痛血海虚冷臍下膨脹小腹滿悶腿膝無
　力血多血少背膊悶倦血氣皴裂手足麻脾身體振
　掉腰脊傴僂月經不調或清或濁赤白帶下血山崩
　漏面色痿黄身生癮疹腹内虚鳴面生䵟黯手足熱
　疼併筋攣骨疼兩肋攀急起坐托壁腰背牽掣舒展
　不得　陳自明管見良方云治婦人衝任本虚小腹
　挾寒或因産勞損子臟風寒搏於血氣結生瘕聚塊
　硬發歇背項强急手足麻痺或瘀滯澁閉小腹疼痛
　寒熱盜汗四肢酸痛羸乏少力心多驚悸不能飲食
　　　牡丹皮(一/兩)　黒附子(一兩/炮)　牛膝(酒浸一/宿一兩)　藁
　　　本(去土用細/稍一兩)　五味子(一兩/生)　人參(一/兩)　白茯
　　　苓(去皮/一兩)　白术(一/兩)　官桂(去皮/一兩)　當歸(一/兩)　續
　　　斷(細者/一兩)　赤芍藥(一/兩)　木香(一/兩)　檳榔(二/兩)　熟
　　　乾地黄(二/兩)　乾薑(半/兩)　山茱茰(半/兩)　延胡索(半/兩)
　　　白芷(一/兩)　縮砂仁(半/兩)　石斛(三/兩)　乾薯蕷(一/兩)
　　　澤㵼(一/兩)　羌活(二/兩)　􁦍薢(一兩末/同炒熱)　龍骨(二兩/細研)
　　　(水飛/過)
　　右二十六味並各州土新好者洗凈令焙乾杵為
　　細末煉蜜為丸如桐子大　如是血熱及夜多煩
　　燥不用附子山茱茰􁦍薢乾薑此四味却入柴胡
　　黄連甘草牽牛子四味柴胡去苗一兩甘草一兩
　　餘各半兩為末同和毎服十丸至二十丸温酒下
　　醋湯亦得空心臨卧各一服不嚼並無所忌
　　　驚癎
安神丸　治小兒驚風搐搦化涎鎮神
　　　使君子(兩枚以麪裹於慢火中煨/候麪熟為度去麪用之)　水銀(一錢/結砂)
　　　(子/)　香細墨(一/錢)　蘆薈(一/錢)　真熊膽(一/錢)　辰砂
　　　(一/錢)　臘茶(一/錢)　天竺黄(半/錢)　青黛(半/錢)　蝎梢(三/七)
　　　(箇/)　乳香(一/錢)　龍腦(一/錢)　輕粉(二/錢)　寒食麪(一/錢)
　　　(半/)
　　右十四味同研令匀細滴水和為丸如菉豆大毎
　　服一丸薄荷蜜水化下如小兒稍覺驚著化半丸
　　與喫若能常服永無驚疾
延壽散　治小兒驚搐不定或因驚風已經取下此病
　再作氣粗喘促
　　　雞舌香(大者/三枚)　硃砂(半/錢)　五靈脂(一錢/半)　黄耆
　　　(一錢/末)
　　右四味同研為細末毎服半錢用研糯米泔調下
　　如孩子小只服一字
神効龍腦膏　治小兒驚風搐搦痰塞在心戴眼直視
　或眼不開口噤四肢或冷或熱大便或秘或泄
　　　生龍腦(一錢用栁木槌子/研以熟腦代亦得)　膩粉(一/分)　水銀(半/兩)
　　　(用臘茶半錢好酥一塊如棗大/以水銀一處揩磨調和殺研之)　天南星(二錢/先去)
　　　(皮臍濕紙裹熟灰内/煨炮取去為末同研)　石腦油(冬天用半兩夏/天用一分將前)
　　　(末同研候油入/和調硬軟得所)
　　右四味為末以石腦油和丸如菉豆大一嵗二嵗
　　三嵗四嵗一服一丸二丸煎乳香湯下不得化破
　　服後三五頓食久取下惡物痰涎大有奇功
桃紅丸　治小兒慢驚墜涎安蟲其狀多因久患脾胃
　虚弱風邪中入而作此疾
　　　緑礬(一兩/半)　赤脚烏(半/兩)
　　右二味同為細末作稠麪糊為丸如菉豆大毎服
　　用温米飲下三丸次喫補虚丸
補虚丸
　　　新羅白附子(一兩湯/洗去皮)　大半夏(一/兩)
　　右二味各用白湯浸三日毎日換水三度取出焙
　　乾為末以生薑自然汁著兩錢薑末煮糊和為丸
　　如菉豆大毎服三丸温粟米飲下
牛黄硃砂丸　治小兒慢驚風搐搦及天瘹似癎者
　　　蝎梢(二七/箇)　牛黄(半/錢)　麝香(半/兩)　黒附子尖(三/箇)
　　　雄黄(少/許)　硃砂(一/錢)　巴豆(一粒好者燈上燒令/皮焦剝去皮用肉)
　　右七味一處研令匀如粉以蒜蒸餅和為丸如蘿
　　蔔子大濃煎荆芥湯下一丸以衣被蓋少時汗出
　　可愈　如天瘹搐搦開口不得者便用苦栁草蒜
　　入鹽同杵塗藥一丸在兒後心上以前蒜蒸下餅
　　子蓋之用手帛子繫定後更服一丸化破入麝香
　　少許以煎湯下之覺口内蒜氣渾身汗出立差用
　　端午日合忌雞犬婦人見
如聖青金丸　治小兒體熱忽發吐逆夜驚啼荏苒不
　解或祕或泄變成慢驚或為疳疾等狀定搐搦療疳
　病墜痰涎鎮心神
　　　龍腦(一/錢)　麝香(一/分)　香墨(一錢/半)　膩粉(一/錢)　白
　　　麪(三/錢)　使君子(兩箇以白麪裹/慢火煨令熟)　青黛(二/錢)　金
　　　箔　銀箔(各一十片/如無少用)
　　右九味同研令細滴井水和丸如雞豆大患慢驚
　　用薄荷水化下一丸服訖須㬰便睡睡立愈後更
　　服三兩服如些些小驚者及急驚只服半丸以下
　　慢驚隨大便取下涎一合以來神效
睡驚丸　治小兒慢驚風身體壯熱手足微瘈(見栖真/子嬰童)
　(寶/鑑)
　　　白龍腦　硃砂(末各/一錢)　香墨(末/)　青黛(末/)　蘆
　　　薈(末各/一錢)　膩粉(一/錢)　使君子(兩/箇)
　　右件以寒食麪為糊丸如桐子大用薄荷水化一
　　丸
厚朴散　治小兒外傷風冷解肌
　　　厚朴(去皮以薑汁/塗炙令香)　蒼术　陳橘皮(去瓤各/一兩)
　　　乾薑(三/分)　甘草(半/兩)
　　右件同為細末毎服一錢水一盞入薑錢二片棗
　　一枚同煎至六分熱服
鉛白霜丸　治小兒驚風傷寒四五日未得汗搖頭撲
　手上竄多啼叫不睡喫水無休
　　　鉛白霜(半/兩)　硃砂　馬牙硝　人參　天竺黄
　　　(各半/兩)　山梔子(一/兩)　甘草(半兩/炙)
　　右七味為末煉蜜為丸如桐子大毎服一丸冷熱
　　蜜湯化下
青黛丸　治小兒驚食硬氣
　　　青黛(一/分)　木香　豆蔲　檳榔(各一/分)　麝香(一/錢)
　　　續隨子(一兩/去皮)　蝦䗫(三箇燒/存性)
　　右七味同為細末煉蜜為丸如菉豆大毎服五丸
　　薄荷湯下
紫霜散　治小兒驚涎壅熱睡中驚搐驚叫解心臟安
　神魂
　　　硃砂(一兩半/好者)　鐵粉(半/錢)　鉛霜(一/錢)　天竺黄(一/錢)
　　　龍腦(半錢以上五/味並同細研)　甘草(一錢/炙)　人參(一/分)　使
　　　君子(一錢麪/裹煨)
　　右後三味先研為末細羅了却入前五味同研令
　　極細和匀後以銀器或新磁器内貯之服一字蜜
　　水調下看小兒大小加減用之
真珠丸　治小兒驚熱有痰及多温壯夜卧不穏喫食
　過多
　　　天南星(末研/一錢)　巴豆(二十四枚去心膜以水/浸一宿研細不出油用)
　　右二味先研巴豆令熟次下南星以糯米粥和為
　　九如菉豆大隨兒年嵗服之　㵼痢用米飲下
　　取食葱湯下如膈上有食即吐出如在中腕即㵼
　　下　驚悸薄荷荆芥湯下
金化散　治小兒驚熱化痰利膈
　　　川大黄(濕紙/裹煨)　乾葛　甘草(炙/)　川甜硝(别研/細各)
　　　(等/分)
　　右同為細末毎服半錢水一盞煎至六分食後温
　　服
小硃砂丸　治小兒驚積鎮心臟化痰涎
　　　硃砂(一錢/細研)　巴豆(三十粒去皮/膜出油盡)　半夏(湯洗七/遍研為)
　　　(末抄二/大錢)　杏仁(五枚於熱灰内/炮湯退皮尖)
　　右四味一處同研令細匀以麪糊和丸如菉豆大
　　二嵗只服一丸荆芥薄荷湯下三嵗加一丸五嵗
　　服三丸如有驚伏在即行盡仍舊藥出如無驚藥
　　丸更不下甚妙而復穏
辰砂丸　治小兒壯熱驚積在内壅併痰涎及妳癖取
　虚中積轉驚
　　　辰砂(一/兩)　定粉(半/錢)　粉霜(一錢/半)　膩粉(一/錢)　麝
　　　香(少/許)　白丁香(半/字)
　　右六味同研為細末用粟米飯和為丸如菉豆大
　　捻作餅子慢火内微炮令紫色用粟米飲化下一
　　丸微利為度
錢湯丸　治小兒驚積壯熱
　　　烏牙皂角灰(一/錢)　硃砂(一/錢)　天南星末(半/錢)　滑
　　　石(末一/錢)　輕粉(三錢/好者)　巴豆(二十四粒/去皮尖)
　　右六味同研至細以寒食麪為糊和丸如菉豆大
　　毎服一嵗二嵗二丸三嵗三丸煎錢湯下臨卧服
延壽丹　治小兒驚癎及大人卒中惡風涎潮昏重口
　眼喎斜四肢痑曳口噤不省大效
　　　辰錦砂　膩粉　鐵焰粉　白附子(各二/兩)　蛇
　　　黄(用醋浸少時/以大火煅過)　大附子(炮各/九兩)　天南星(生凈/洗)
　　　羌活　巴豆(搥碎用新水浸逐日換水浸/七日後以紙裹壓出油用)　牛
　　　膝(去苗酒/浸焙)　蝎梢(各三/兩)　生金　生銀(各别研/一分)
　　　麝香　真牛黄(各别研一/兩一分)
　　右一十五味同研和為細末以蜜和粟米飲搜和
　　為丸如雞豆大毎中惡風痑緩及五般癎疾薄荷
　　酒磨下一丸老人半丸小兒驚癎十嵗以上一丸
　　分四服四嵗以下一丸分五服新生孩兒一丸分
　　七服並用宻水磨下　如中風者髮直面如桃花
　　色口眼俱閉喉中作聲汗出如油及汗出不流多
　　要下泄或㵼血者並是惡候更不用服唯口噤眼
　　開者藥下立差　如患纒喉風壅塞氣息不通將
　　絶者急化一丸生薑薄荷酒下必效
雙丸子　治小兒癱瘓一切風痰傷寒小兒驚風等
　　　天麻(輕/炙)　天南星(炮/過)　蠶蛾　蝎梢(須是鋒/全者)
　　　生犀(鎊/末)　羚羊角(鎊/末)　硃砂(别/研)　藿香葉　白
　　　檀香　烏蛇(酒浸去皮/骨輕炙)　零陵香(各一/兩)　天雄
　　　(尖/)　麝香(各半/兩)　牛黄(一/分)　雄黄(一/錢)　狐肝(一/具)
　　　(水煮薄切/焙乾别杵)　烏鵶(一隻去觜爪腸肚於瓦罐内/燒為灰别研羅入諸藥末内)
　　右一十七味並揀擇凈分兩稱足依法修製𢷬了
　　然後更細研令匀煉蜜為和硬軟得所却於石上
　　槌三百下用垍器盛毎服二丸薄荷湯下大人白
　　豆大小兒菉豆大卒患併三服　癱瘓中風用膩
　　粉三大錢水調同藥化下　小兒驚風金銀薄荷
　　湯下　婦人血風并産前産後中風手足灣曲當
　　歸紅花酒下　傷寒豆淋酒下三五丸
透冰丹　治一切風毒上攻心胸不利口舌乾澀風虚
　痰壅不思飲食及風毒下注腰脚疼痛脾虚體黄腎
　敗骨弱疏痰利膈治癱瘓等一切風疾小兒驚風
　　　川大黄　益智子(去/皮)　茯苓(去/皮)　茯神(去皮/木)
　　　蔓荆子(去花/葉)　威靈􁦆(去/土)　天麻　􁦆靈脾(去/梗)
　　　呉白芷　山梔子(七稜小者為上/去皮各一兩)　麝香(一分/别研)
　　　細墨(一分别研太醫局/方燒用醋淬研)　川烏頭(四兩生用去/皮臍太醫局)
　　　(方用河水浸半月三日一換水/切作片焙乾鹽一兩炒黄去鹽)
　　右並生為末入麝香墨拌匀蜜搜和入臼内杵一
　　萬下丸如桐子大毎服薄荷汁温酒下二丸　如
　　卒中研四丸用皂角白礬温水下立效　癱瘓風
　　毎日服三五丸常服一丸茶酒任下　小兒驚風
　　入膩粉少許薄荷汁化半丸灌之　瘰􁭙葱茶清
　　下一丸忌動風毒物
神寶丹　治大人小兒一切風疾但服此藥無不應效
　　　自然銅(半/斤)　金星礬石　禹餘糧石　石膏(以/上)
　　　(各一/兩)
　　右四味用炭火煅通赤傾在釅醋内淬如此凡一
　　七度了放乾後都𢷬羅為末入在甆盆内以湯淘
　　洗二十度候浮盡上面黒汗澄凈了只收在底真
　　實藥於甆器内慢火逼盡水脈後細研乃用諸藥
　　如後
　　　蔓荆子　威靈僊　茯苓(去/皮)　天竺黄　天仙
　　　藤　白僵蠶　鉛白霜　蛜􁲖(去毒/尖炒)　白蒺藜
　　　旋覆花　莽草　犀角(剉/)　半夏(湯洗去涎七/度麩炒黄色)
　　　藿香(以上各/一分)　桑螵蛸　瓜蔕(各二/七箇)　赤小豆
　　　(四十/九粒)　人參　檳榔(半生半熟/各半兩)　劒脊烏蛇(酒/浸)
　　　(去皮骨炙黄/用肉一兩)　真虎骨(一兩酒/浸炙黄)　白龍砂(以白/犬先)
　　　(繫定將粟米餧三日取其第三/日糞淘取粟米焙乾用一兩)
　　右件修製𢷬羅了再用下項藥
　　　好硃砂(一兩/飛)　牛黄　龍腦(各一/分)　麝香　膩
　　　粉　乳香(各少/許)
　　右六味研殺如塵用前藥攪和令匀用槐膠水煮
　　麪糊和得所入鐵臼𢷬熟丸如彈子大焙乾毎一
　　粒豆淋酒磨下作十服毎五服後浸皂角水磨下
　　服之小兒患斟酌大小以意加減與服用薄荷金
　　銀湯磨下神效不可具述
神效雄黄丸　治小兒五般癎牛癎即牛聲馬癎即馬
　嘶狗癎即狗吠羊癎即羊鳴雞癎即雞鳴五癎病者
　五藏相引邪氣盈起寒厥反張手顫口吐沫須㬰如
　甦復作　此方與錢氏五色丸同但博濟水銀用八
　分耳
五色丸
　　　硃砂(半兩/研)　水銀(一分一/作二兩)　真珠(一兩/研末)　鉛(三/兩)
　　　(同水/銀熬)
　　右煉蜜為丸如麻子大毎服三四丸煎金銀薄荷
　　湯下
　　　疳積
金瓜圓　治小兒疳熱身多壯熱黄瘦久服肥孩兒解
　饑
　　　黄連　黄檗　甘草(微/炮)　青橘皮(去白各/等分)
　　右四味同為細末研入麝香少許和匀以獖豬膽
　　和却入膽内盛用線子繫定於石器内漿水煮五
　　七沸取出風裏釣一宿取出為丸如菉豆大毎服
　　五七丸米飲下漸加至十丸
至聖青金丹　治小兒一十五種風疾五般疳氣變蒸
　寒熱便痢棗花糞脚細肚脹肚上青筋頭髮稀疎多
　喫泥土撏眉毛咬指甲四肢羸瘦疳蛔咬心㵼痢頻
　併饒驚多嗽疳蝕口鼻赤白瘡疳眼雀目此悉皆治
　療入口大有神效
　　　青黛(上細好者/二分研)　雄黄(二分/研)　龍腦(少許/研)　硃
　　　砂(一錢/研)　膩粉(一/分)　胡黄連(二/分)　熊膽(一分用/温水入)
　　　(化/藥)　白附子(二/枚)　蘆薈(一分/研)　麝香(半錢/研)　蟾
　　　酥(一皂/子大)　水銀(一皂/子大)　鉛霜(少/許)
　　右十三味細研杵羅為末後再都入乳鉢内細研
　　令匀用獖豬膽一枚取汁熬過浸蒸餅少許為丸
　　如黄米大曝乾於磁器内收宻封或要旋取毎服
　　二丸各依湯使如後　小兒患驚風天􁁜戴上眼
　　睛手足搐搦狀候多端但取葯一丸用温水化破
　　滴入鼻中令嚏噴三五遍後眼睛自然放下搐搦
　　亦定更用薄荷湯化下二丸　久患五疳四肢小
　　肚髙撏眉喫土咬指甲髮稀疎肚上青筋粥飲下
　　二丸　小兒變蒸寒熱薄荷湯下二丸化破服
　　小兒久患㵼痢米飲湯下二丸　小兒久患疳蚘
　　咬心苦楝子煎湯下二丸　小兒患鼻下赤爛口
　　齒疳蟲并口瘡等用兒孩子妳汁研二丸塗在患
　　處　小兒患疳眼雀目用白羊子肝一枚以竹刀
　　子批開内藥二丸在羊肝子内以麻縷子纒定用
　　淘米泔水内煮令熟空腹喫仍令乳母常忌毒魚
　　大蒜雞鴨豬肉等　此藥小兒常隔三兩日喫永
　　無病不染横夭之疾凡有患但與服必有功效
蚵蚾黄連丸　治小兒疳食氣頭面虚腫腹内泄㵼面
　色痿黄頭髮作穗心腹脹滿肚上青筋
　　　疥蝦蟆(十枚洗去腹肚以酒/浸炙令黄香即住)　木香(一/分)　胡黄
　　　連(半/兩)　黄連(半兩九/節者)　沉香(一/分)　丁香(一/分)　麝
　　　香(少/許)　木鼈(半兩燒令/烟盡用)　乾薑(一錢燒令/存性用)　巴
　　　豆(二十二粒以水淘洗去心膜并油並/以紙裹用重物壓去油再研如麫止)
　　右十味細杵羅為末以水浸蒸餅為丸如蘿蔔子
　　大空心臨卧米飲下一丸三嵗以上二丸至三丸
　　忌粘滑物
方　治小兒走馬疳蝕透損骨者及小可攻蝕用之必
　效
　　　用大天南星一枚當心剜作坑子安好雄黄一
　　　塊在内用麥麫裹火内燒候雄黄鎔作汁以盞
　　　子合定出火毒一宿去麫研為細末入好麝香
　　　少許掃在瘡上
秋霜散　治小兒走馬疳蝕唇頰齒牙浮動宣露口臭
　至妙
　　　信砒(一/分)　粉霜(半/錢)　膩粉(半/錢)　麝香(少/許)
　　右四味同研令細如粉毎用時以指頭拈一粟米
　　許揩在患處牙齦上立効
麝香丸　治小兒疳熱化食壓驚
　　　麝香　青黛　雷丸　鶴蝨　管仲　黄連(各/一)
　　　(兩/)　扁豆(一十四箇/油煎去皮)
　　右七味除麝香青黛外一處杵羅為細末於乳鉢
　　内再研和匀用獖豬膽汁和蒸餅為丸如菉豆大
　　毎服五七丸空心日午米飲下看兒大小加減如
　　常服尤妙
青黛散　治小兒疳熱殺蟲
　　　青黛(半兩好/者細研)　宣連(一錢半/為末)　苦楝根(三兩細/切炮乾)
　　　(為/末)　雄黄(一分通/者别研)　硃砂(一分好/者别研)　麝香(一分/依上)
　　　(别/研)　夜明砂(半兩/别研)　川大黄(半兩細剉蒸三度/焙乾為末取用)
　　　蕪荑(半兩/别研)
　　右九味為細末毎服看兒大小服一錢半錢如若
　　用蜜水調下日再服米飲調下亦可此宜常服
萬金散　治小兒疳蚘咬心痛面伏地卧口吐清水痰
　涎
　　　白檳榔(半/分)　苦楝根　石榴根皮　鶴虱　藜
　　　蘆
　　右五味同為末空心熱茶調下一錢更臨時看兒
　　大小加減藥忌餳糖黏滑食凡疳在内即眼澀肚
　　脹痢色無定或如靛青日漸瘦弱此乃内疳之候
　　　若鼻下赤爛自揉鼻頭上有瘡瘡不著痂漸漸
　　遶耳生瘡頭大項細此腦疳之候　若唇被蝕齒
　　作五色或峭黒口下疳白瘡上腭孔子口中臭氣
　　唇齒槁爛此乃口疳之候　若下部開張痢下膿
　　血有時赤爛痛不可忍痢下又無度臭不可聞此
　　是患疳之候
萬壽方　治小兒疳氣羸瘦腹大頸小頭髮稀疎臟腑不
　調或㵼秘
　　　乾蝸牛(半/兩)　乾蚯蚓(半/兩)　蛇蜕皮(一/分)　乾蝦蟇
　　　(三/箇)　使君子(五箇/炮)　麝香(一/分)
　　右上四味入罐子内封閉口炭火燒通赤同後二
　　味研細取為丸如菉豆大毎服五丸米飲下一日
　　二服
胡連丸　治小兒疳㵼痢等極妙
　　　胡黄連　丁香　蜜陀僧(各半/兩)　肉豆蔲(一/箇)
　　右件同研細入麝香一分和匀次入菉豆末少許
　　同水和為丸如麻子大兒三嵗以下一丸三嵗以
　　上五丸　孩子腦疳鼻癢及赤爛黄連湯下　脾
　　虚羸瘦泄痢四肢虚腫青州棗湯下　肝疳眼澀
　　生瘡甘草湯下　骨疳冷地卧愛食土紫蘇茶湯
　　調下　常服米飲下　肺疳上氣急喘橘皮湯下
　　　筋疳㵼血鹽湯下　蟲疳及㵼無定生薑湯下
　　　雜病
真珠散　治小兒吐妳及霍亂吐㵼不止
　　　石亭脂(抄一/錢匕)　白滑石(抄三/錢匕)
　　右二味同研千餘遍看兒大小生薑糯米泔調下
　　一字立差
乳香丸　治小兒霍亂吐㵼不定
　　　半夏(半兩湯洗七遍/生薑汁炒黄)　乳香　砂仁(各一/錢研)
　　右三味為末麫糊為丸如菉豆大毎服五丸米飲
　　下日三服
方　治小兒未及周嵗吐㵼不止此乳母氣血動榮或
　熱奶傷胃致有痰涎
　　　雄黄(好者/少許)　大黄　五靈脂(各等/分)
　　右三味同研為細末毎服一字磨刀水調下
香朴散　治小兒脾痛兼和氣止㵼及腹肋刺痛起止
　疼痛不思飲食
　　　厚朴(一/兩)　木香(一/分)　麥糪(一分/炒)　神麯(一分/炒)
　　　青橘(去白/一分)　陳橘(去白/一分)
　　右六味同為細末毎服半錢温水調下
煅金液丹　治小兒三五嵗患無辜㵼痢亦可服
　　　硫黄(一名石亭脂一名金液取三五兩至十兩/並煅得舶上黄為第一餘黄並使得但無)
　　　(夾襍為上碎碾入罐子/内可及八九分無妨)
　　右件藥取煅藥罐子一箇盛藥在内下蓋子了採
　　狗蹄草一大握(本名石/龍芮)木鑑草一大握(稻田中生/一莖四花)
　　(如田字亦名水/田草獨莖生)將二草入鐵臼内爛𢷬更入一掬
　　黄土同杵匀如泥(若無上件二草且只/使益母草代之亦可)便將裹藥
　　罐子底下并周匝可厚五六分只至口縫不裹然
　　後置於平地上四面簇炭五六斤上面安熟火一
　　斤以來燒之直候火燒藥罐子九分來通赤専看
　　口縫處有碧焰子起便急手撥炭火急將柴灰三
　　斗都蓋勿令氣燄出直候冷撥灰取出刮去泥土
　　(以上是煅一度訣/也度度依此煅之)第二度依前法杵藥草裹固煅
　　之如前法煅五度若火候得所煅出如熟雞子香
　　即是候也若急要服只煅兩度亦可服之(煅度數/多者為)
　　(妙/)煅度數足便於凈地上埋爐子一宿(出火毒凡/逐度煅了)
　　(刮去下面/砂石尤妙)又取出爐子於銚子著水煮一二十沸
　　然後敲破爐子取藥杵爛更入乳鉢内㸃煎水研
　　爛如泥並無粗者却研令乾毎一兩藥用蒸餅一
　　兩以來浸握出水了入藥内和合更於茶臼内杵
　　令匀如麫可丸如梧桐子大日晒乾孩子留末子
　　細研以米飲調以盂子灌之夜啼心驚妳傷有痰
　　涎者並速研藥一分以來令服之日二服自然便
　　效逐下積物多多與服並無忌若三五嵗患無辜
　　㵼痢並服得
烏龍散　治小兒秋後㵼痢久患不差大腸滑泄
　　　龍骨　黄丹　定粉　豬指甲子(各等/分)
　　右四味同入一磁器罐子内安藥以物塞口用火
　　煅令通赤放冷取出研為末毎服半錢米飲調下
使君子丸　治小兒臟腑虚滑及疳瘦下痢腹脹不思
　飲食
　　　使君子(一兩麫裹煨/以麫黄為度)　甘草(半兩/炙)　厚朴(半兩/去皮)
　　　(薑汁炙/令香)　陳橘皮(去白/一分)　青黛(半兩如是夾驚/及帶熱㵼即入)
　　　(此一味如只是臓/腑不調不用此味)　訶子(半兩半生半/煨去核用)
　　右件同為細末煉蜜為丸如雞豆大三嵗以上毎
　　服一丸米飲化下兒年百日以上三嵗以下毎服
　　半丸乳汁或清米飲化下
胡黄連丸　治小兒疳痢㵼痢等極妙
　　　胡黄連(半/兩)　肉豆蔲(一/箇)　檳榔(一/枚)　丁香(半/兩)
　　　訶子(二枚以一枚/煨一枚生用)　紅雪(一/兩)　蜜陀僧(半/兩)
　　右七味同研細末入麝香一分和匀次入菉豆末
　　少許同水和為丸如麻子大兒三嵗以下一丸三
　　嵗以上五丸孩子腦疳鼻痒及爛黄連湯下　脾
　　胃羸瘦泄痢四肢虚腫青州棗湯下　肝疳眼澀
　　生瘡甘草湯下　骨疳冷地卧愛食土紫蘇茶調
　　下常服米飲子下　肺疳上氣急喘橘皮湯下
　　筋疳㵼血鹽湯下　疳蟲及㵼無定生薑湯下
如聖散　治小兒多時㵼痢眼生醫膜并疳眼翳
　　　蛇蜕皮(二條各長二尺/用紙燭燒炭研)　榖精草(一兩去/根土)　蟬
　　　殻(一分/去足)　黒附子(末二錢/去臍子)　石决明(一/分)　定粉
　　　(四/錢)
　　右件前三味先𢷬羅為末次入諸藥研為散毎服
　　一字半羊子肝一具切破糝末用麻皮線纒米泔
　　煮熟先熏眼後與喫如未能喫食研汁灌之
木香丸　治小兒調中順氣補虚
　　　草豆蔲(五箇/和皮)　人參　茯苓　防風　藿香
　　　陳橘皮(去白各/一兩)
　　右六味同為細末毎服一字或半錢薑鹽米飲調
　　下
葶藶丸　治小兒妳食衝脾傷風欬嗽墜涎
　　　甜葶藶(一兩紙/上炒過)　牽牛子(一兩/爁熟)　漢防己(一兩/爁熟)
　　　大杏仁(一兩去皮/尖炒熟研)
　　右三味先𢷬羅為末入杏仁同研用煮棗肉再杵
　　為劑丸如菉豆大毎服三丸至五丸淡生薑湯吞
　　下一日二服
燒青丸　治小兒妳癖食癖毎至午後時作寒熱微有
　欬嗽脇肋癖硬
　　　輕粉(二/錢)　𤣥精石(一/分)　粉霜(一/錢)　硇砂(一/錢)　白
　　　麫(三/兩)
　　右五味同細研滴水和為餅子以文武火燒熟為
　　度再研滴水和丸如黄米大毎服七丸漿水下三
　　嵗以下服五丸
肉湯丸　治小兒瘕呷咳不止
　　　銅青　大黄　豬牙皂角(各為末各/炒一錢)
　　右三味同研令細用油餅麫和為丸如小豆大毎
　　服五七丸煎豬肉湯下忌酸鹹
龍腦膏　治小兒風熱咽喉腫疼塞悶生瘡搔頭燥悶
　及蟲咬心痛
　　　龍腦(半/錢)　白礬(一分銚子内煉過煎/却礬汁泣乾為度)　𤣥明粉
　　　(一/錢)　蟬殻(三十箇去/足研末炒)　蛇退皮(一條長二尺鐡/器上􁫥焦為度)
　　　(旋除下黒者生者再煿須𦂳/按實著鐵器焦後研為末)　牛黄(研半/字)
　　右六味一處煉研入砂糖少許和為劑丸桐子大
　　冷水化一丸
方　治小兒牙宣常有鮮血不止牙齦臭爛者
　　　雌黄(炒一/大錢)　麝香(炒半/錢)
　　右件同研至細先用紙條子以生油塗之然後糝
　　末在上少用末剪作小片子尖看大小用插在爛
　　動處一服差
丹砂丸　消除積滯化胃久伏積聚
　　　巴豆(一分去皮以米醋煮一二十沸却入新水/内洗七遍凈去膜并心及乳鉢内一向研)
　　　(如粉量/出油)　豆蔲(四箇/為末)　木香　硃砂(研細各/一分)
　　右同研令細以麫糊和為丸如菘菜子大毎服三
　　五丸小兒一丸　酒食所傷鹽湯下温水亦得
　　小兒疳氣肚脹腹聚米飲下
抵聖丸　治下虚中積久曽取轉不得者
　　　犀角(鎊末/二錢)　蝎梢(三七/箇)　銀末　硃砂(各一/兩)
　　　巴豆(二十八枚/去皮膜)　莞花(二錢同巴豆用好醋二/盞煮令醋盡揀出巴豆)
　　　(以冷水浸洗控乾再炒/令乾𢷬末取二分用)
　　右同為細末再研如麫將巴豆别研如糊和匀以
　　水煮麫糊為丸如小菉豆大　如小兒因驚積聚
　　黏滑毒物在於脾胃累曽取下變成虚積棗湯下
　　　體熱困悶眼合不開黄連甘草薄荷桃仁湯化
　　膩粉一字許下　一嵗以上三嵗以下二丸小可
　　只一丸米飲下　大人喫食吐逆心腹脹滿夜有
　　盜汗日漸羸瘦用薑棗湯下　婦人血氣米醋湯
　　下五七丸更在臨時約其虚實加減用之張氏家
　　𫝊方名紫金丹
香葛散　治小兒上焦虚熱喫水不止
　　　枇杷子(炒/過)　乾薑　胡黄連　甘草　黒參
　　　麥門冬(各等/分)
　　右六件同為細末毎服一錢水一盞生薑一片煎
　　至七分後更入蜜少許再煎至五分放温食後服
犀角散　治小兒骨熱晩後多發熱面赤五心煩悶四
　肢無力飲食減少夜多盜汗面色痿黄
　　　犀角(鎊/末)　柴胡(去/蘆)　枳殻(麩炒/去瓤)　麥門冬(去/心)
　　　茯苓(去/皮)　芍藥　大黄　桑白皮　人參(以上/各一)
　　　(分/)　黄耆　鼈甲(一箇九肋/醋炙令黄)
　　右十一味同為細末毎服半錢用桃仁九箇漿水
　　煮麥門冬一十九箇去心共桃仁同研令細入水
　　一盞與藥同煎至六分去滓温服早食後卧各一
　　服亦治大人盜汗
靈砂丹　治衆疾及小兒瘹風
　　　硃砂(半/兩)　大附子(炮/)　青橘(去/白)　杏仁(去皮尖/各一兩)
　　　巴豆(以水五升慢火煮三十沸春/冬用一百箇秋夏用五十枚)
　　右先將巴豆以水五升煮令油出水盡為度細研
　　與衆藥末和以粳米飯和為丸如豌豆大　小兒
　　瘹風桃栁枝一握煎下　小兒肚脹石榴湯下
　　小兒及患人相度虚實加減服　一方用麫薑一
　　兩炮
金鏇散　治大人小兒衆疾
　　　白附子(炮/)　木香　肉豆蔲(去/皮)　肉桂(取/心)　大
　　　黄(生/)　桔梗　呉茱茰(麩/炒)　白蕪荑(取/仁)　芍藥
　　　川芎(凈/)　知母　白茯苓　當歸　豬牙皂角
　　　(去皮/生)　白僵蠶(二分/直者)　檳榔(二箇一箇/生  箇熟)　巴豆
　　　(去皮日日換湯浸二七日/又用麥麩水煮一日細研)　黄連(取凈各/二兩)
　　右十八味同杵羅為細末入巴豆於乳鉢内同研
　　令匀然後入磁器中宻封候至一七日後毎用一
　　字湯使如後卒中風羊髓酒下頭旋菊花酒下血
　　淋大黄湯下腰膝病醋湯下吐血竹茹湯下腸風
　　背隂繁栁草自然汁入熟酒又槲葉燒灰調酒下
　　寸白蟲先喫牛脯後以蕪荑湯下霍亂吐㵼新汲
　　水下肺氣喘杏仁湯下小兒一切疾米飲下小兒
　　齁蜜湯下小兒誤吞錢膩粉湯下小兒天瘹風以
　　蟬殻燒灰入小便調下
靈寶丸　治小兒瘡疥及三十六種風疾服之必愈
　　　天麻(鄲州/者洗)　天南星　白附子(新羅/者)　獨活
　　　白僵蠶　川烏頭(炮/)　羌活(洗/)　乾蝎(全者各/一兩)
　　　牛黄　龍腦(各一分細/研旋入)　麝香(半兩細/研旋入)
　　右十一味各要上好藥凈洗日内曬乾不用近火
　　杵為細末煉蜜為丸如豌豆大諸色風疾薄荷温
　　酒下五丸女人血風更入少當歸末温酒下如癱
　　瘓風下牀不得先用白礬半兩為末葱十莖煎湯
　　温浴後用薄荷汁温酒下三十丸衣被蓋出汗别
　　服補藥如是男子婦人疥癬瘰􁭙並須依前法澡
　　浴服三十丸出汗當日必差小兒瘡疥亦須如常
　　浴毎一嵗一丸並須出汗並差忌熱麫豬肉魚毒
　　物等
治斑瘡方
　　　用臘月兔兒活血以蒸餅相和丸如粟米大毎
　　　服五丸無根水送下食乳者乳汁送下
解毒必勝散　治瘡疱將出未能匀徧透肌
　　　用牛蒡子不限多少炒令熟杵為細末毎服一
　　　錢入荆芥二穗水一盞同煎至七分放温與服
　　　如瘡疹已出更與服亦妙
　
　
　
　
　
　
　
　
　
　
　
博濟方卷四
欽定四庫全書
　博濟方卷五　　　　　　　宋　王衮　編
　　　瘡科
癰疽者五臓六腑不和所生也五臓主裏氣行經絡而
沉六腑主外氣行經絡而浮若喜怒不常飲食不節隂
陽不調冷熱相干則臓腑氣虛氣虛則腠理開踈寒邪
客於經絡之間爲寒所折則榮衛稽留於脉榮者血也
衛者氣也血榮得寒則澁而不行衛氣從之與寒邪相
搏故壅遏不通氣者陽也陽氣藴積則生熱寒熱不散
故積聚成癰疽也癰之狀毒氣浮淺皮薄以澤疽之證
皮厚似牛領之皮毒氣深也乆則熱勝於寒熱氣淳盛
畜積故傷肉而敗肌肉壤則化爲膿血癰患屬表骨髓
不枯易爲治療疽患屬臓傷骨爛筋則難理經曰一寸
二寸爲癤三寸五寸爲癰五寸至一尺爲疽一尺至二
尺三尺曰竟體疽疽成圓竅皆出諸氣人有憤鬱不遂
志欲者血氣畜積亦多發此疾凡痤癤者是六腑受邪
經絡壅滯而發熱毒浮淺不能爲害但出膿血時令盡
不爾則再攻爲瘡愈盛矣
治一切癰腫未破疼痛令内消
　　　用生地黄杵如泥隨腫大小攤于布上糁木香
　　　　末于中又再攤地黄一重貼于腫上不過三
　　　　五度
抵聖丸
　治骨疽瘡及冷漏乆不合者
　　　滴乳香　膩粉　白礬(燒成性/各等分)
　　右三味同爲細末每遇患者先用鹽醤水洗之以
　　津唾調之貼瘡上必效
殘霞膏
　治風毒流注惡瘡熱疼生肌化毒
　　　烏蛇(四/兩)　五倍子(一兩/半)　蛇皮(半兩已上/生使剉碎)
　　　巴豆(二十箇/去殻)　雄黄　牙銷(各一兩/研碎)麝香(續添/一錢)
　　右件依灋脩事於銚子内入油二觔半煎聞油香
　　入前藥熬候藥并巴豆焦黒色漉出諸藥不用却
　　入黄蠟一兩半慢火養成膏以磁器内盛但有風
　　毒瘡以小紙攤貼妙
羚羊角飲子
　治丈夫婦人風毒攻衝頭靣生瘡虚腫等
　　　羚羊角　犀角　𦍑活　檳榔　人参(已上各/一兩)
　　　當歸(少/許)
　　右件剉碎畧焙杵過分作四貼每貼用水一升煎
　　至四合分作兩服空心臨卧分服其每貼兩服滓
　　更用水半升煎至七分又作一服喫之温服立差
敗風膏
　治本臓風毒攻疰生瘡及熱毒氣注赤痒
　　　白芨(半/兩)　白蘝(半/兩)　白礬(一/兩)　剪草(一兩半淨/洗細剉)
　　　吳茱茰(一/分)　水銀(豌豆/大)　麝香(少/許)
　　右七味爲末相和先用油半觔以下磁碗内盛以
　　熳火熬令沸更入蠟一分同煎三五沸却安冷處
　　入前藥末調和自然成膏或是瘡以鹽湯洗後以
　　貼在瘡上
四白散
　治腎臓風毒攻注四肢頭靣生瘡遍身㿋痒
　　　白花蛇(一兩半酒浸一宿/炙令香去皮骨秤)　新羅白附子
　　　白僵蠶(微/炒)　白蒺藜(微炒去刺/各一兩)
　　右四味同杵爲末早晚空心溫酒下二錢
檳榔散
　治腎臓風攻疰生瘡兼療惡瘡
　　　甘草　黄連　蜜陀僧(各一/分)　檳榔(一觔/炮)
　　　木香(少/許)
　　右五味同杵爲末先以溫鹽漿水洗過瘡挹乾以
　　唾調貼之止痛生肌
烏犀膏
　治皂角水及惡水入瘡口内熱痛不止
　　　皂角子(不計多少燒灰/存性用三分)
　　右先研皂子絶細續入沙糖和匀如膏貼於瘡立
　　效
黒神散
　治腸風痔疾
　　　𦍑活(去/蘆)　黄耆　蔓荆子　狗脊(火燎/去毛)
　　　枳殻(麩炒/去瓤)　檳榔　􁡅􁋿(以盛盡藥爲度不以/箇數􁡅􁋿去子留瓤)
　　右等分杵羅爲末入􁡅􁋿中盛于砂合或瓦罐子
　　内鹽泥都封塗之火煅通赤候冷取出藥末更别
　　用藥如後
　　　荆芥子　白蕪荑(二味與/前等分)　木香(減/半)
　　右同前藥杵羅爲末空心茶酒調下一錢日三服
　　别無忌
治痔方
　　　黄檗　黄連　黄丹　膩粉　白礬
　　右爲末各用三錢都一處和令匀患者先煎葱湯
　　洗後用藥末一錢塗之乆患不過三度理之大有
　　效楊倓家蔵方無膩粉名三黄散
乳香散
　治風毒痔瘡
　　　乳香　豬牙皂角　穿山甲(各二/兩)蛇蜕(一條頭/尾全者)
　　　篛葉(四兩去兩/頭粗硬者)　黄牛角尖(一對可長/二寸以來)
　　右都入在砂罐子内葢口用鹽泥固濟曬乾用十
　　觔炭火煆候碧焰子出去火放冷取出細研每服
　　二錢用胡桃肉一箇細研以酒半盞入藥同調空
　　心服五服後見效
追毒膏
　治瘰􁡩神效
　　　丁香(七/箇)　麝香(一/錢)　莨□(五十/粒)
　　　雄䑕糞(七粒兩頭尖者以麥麩兩/匙同炒候麩黒黄去麩用)
　　　斑猫(三箇去翅足以糯/米炒令黄去米用)
　　　槲皮(三觔去麄皮了搥碎細剉以水二斗煎取/四升濾過重熬候成膏然後入諸項藥)
　　右六味同杵爲末候槲皮煎溫和乃入諸藥攪令
　　匀貯於磁器内每服空心以溫酒一盞調下三匙
　　以來臨時更看人大小及肥瘐加減斟酌用之喫
　　了更以清溫酒下之便仰卧須臾即吐出若病根
　　年深者如蝦䗫衣魚腸相似近者若蜆肉吐了以
　　溫水漱口粟米淡粥補如無粟米亦可忌一切毒
　　物月餘
血竭散
　治瘰􁡩已破膿水不止者
　　　青州棗(二十箇/燒爲灰)　乾地黄(半兩别/杵爲末)　血竭(炒二/錢半)
　　右三味都細研如粉以津唾調貼瘡上
治瘰􁡩滿項不破及腫疼痛方
　　　用不蛀皂子三百箇酒一升半化硇砂一兩同
　　　浸皂兒七日以文武火熬成候酒盡爲度每至
　　　臨卧含化三粒限半月必差
逐邪散
　瘰􁡩者由風邪毒氣客於肌肉隨虚而停結爲瘡如
　李梅棗核大小兩三相連皮肉間時發寒熱是也乆
　則潰膿連屬而生乆不愈則爲瘰􁡩瘻不以年逺限
　之必效
　　　皂子(不限多少以絹袋盛入厠中浸三七日取/淨安地坎中剜葢出毒一宿焙乾搗爲末)
　　　斑猫(五十箇去頭翅麩慢火炒/令黄色去却麩後搗爲末)
　　右用皂子末二錢匕斑猫末一錢匕水銀粉二錢
　　生鷄卵一箇取白傾盞内更入飯飲半盞并藥一
　　處打匀四更初服至五更取下毒物或從小便中
　　下出如有些小澀痛不妨或患及五年只三服三
　　年只二服二年只一服忌口只用燒鹽喫五七日
　　其方曾經親驗甚有神效
生犀丸
　次日服消毒化結聚
　　　生犀(半分/鎊)　生龍腦(半/分)　真麝香(半/分)
　　　紅娘子(二十/箇)　班猫(二十一箇去頭翅同紅娘/子着豆麫炒焦黄爲度)
　　右五味並爲末用豆麫糊丸如菉豆大每日空心
　　日午夜卧用臘茶放溫酒下一丸服至十日加至
　　二丸除淡飯燒鹽外餘並忌一月日食切忌葷腥
木香散
　斂瘡口
　　　木香(一/分)　檳榔(七/箇)　白芨(半兩/剉)　白蘞(半兩/剉)
　　　鷄内金(一兩/焙乾)　根子黄皮(一/分)肉桂(一/分)　麝香(少/許)
　　　黄蜀葵花(一兩/焙)
　　右九味一時焙乾爲末研細㸔瘡口大小逐漸滴
　　水調成膏於熟絹上貼每日一度換掩治一切瘡
　　止痛生肉並皆用之妙
醉仙散
　治大風疾徧身癮疹㿋痒
　　　胡麻子　牛蒡子　枸杞子　蔓荆子
　　　(四味藥揀洗淨各半兩/一䖏同炒令烟出爲度)　白蒺藜(半/兩)　苦参(半/兩)
　　　瓜蔞根　防風(去蘆各/半兩)
　　右八味同杵爲末每十五錢藥末入輕粉二錢一
　　處拌匀每服一錢生末茶調下空心日午臨卧各
　　一服服藥後五七日間先於齒牙縫内出臭黄涎
　　渾身疼痛次後便利下膿血此是病根其疾永瘥
治疥㿍滿身作瘡不可療者
　　　何首烏　艾(各等分/剉爲末)
　　右相度瘡多少用藥并水煎令濃盆内盛洗甚解
　　痛生肌
巴㦸散
　治元臓虚冷上攻口瘡
　　　紫巴㦸(穿心者一兩以陳粟/米同炒令黄色佳)　香白芷(半兩剉/碎㣲炒)
　　　蠻薑末(炒一錢總録/作高良薑)
　　右三味同爲細末每服二錢用豬石子一對去筋
　　膜每石子一箇入末一錢用濕紙褁煨熟趂熱去
　　紙先以口承石子熱氣口中有涎即吐出候冷即
　　可細細嚼服之
紫金霜
　治大人小兒口瘡
　　　黄蘖(如兩指大二片以/蜜慢火炙令紫色)　訶子(一枚燒過盞/子葢少時)
　　　麝香(少/許)　膩粉(少/許)
　　右件擣羅爲末每服二字許糁於舌上立差
　　　傷折
如聖膏
　治一切刀斧所傷并乆患惡瘡
　　　龍骨(半/兩)　虎骨(半/兩)　黄丹(五分放熨斗以/火燒令通赤)
　　　硃砂(一/錢)　膩粉(一/錢)　麝香(二十/文)　乳香(一塊好者/皂子大)
　　右件同研爲細末應是一切瘡以黄連湯或薑湯
　　拭乾糁在瘡上不得以衣霑著瘡口
大効虎骨散
　治血風遍疰疼痛丈夫筋骨疼及打撲損疼痛甚者
　　　虎骨(酥/炙)　敗龜(炙/)　當歸　官桂(去/皮)　地龍(去/皮)
　　　牛膝(去/苗)　漏蘆　葳靈仙　𤣥胡索
　　　自然銅(燒赤/醋淬)
　　右一十味各等分杵羅爲細末每服一錢用熱酒
　　調下每日一服
療傷折
　　　川山甲　虎脛骨(各一兩/燒爲灰)　鷄舌香(一枚/生用)
　　　麝香(少/許)
　　右件同研令至細每半錢㸔所患大小以黄米粥
　　攤在紙上候溫和得所然後糁末在藥上封褁所
　　傷處疼痛立止隔日换貼之
五傷接骨膏
　治一切傷折及驢馬傷墜并打撲閃肭着疼痛不可
　　忍者
　　　没藥(一兩好/者生用)　乳香(一分好/者生用)　川椒(一兩揀擇/細研生用)
　　　芍藥(一兩㨂/擇生用)　川芎(一兩好/者生用)
　　　川當歸(一兩㨂擇淨洗/過細切炒令乾)
　　　自然銅(一兩半用火燒令赤候冷杵研令細用/水飛過紙上襯於灰上吸乾取一兩)
　　右件都擣羅爲末入自然銅末拌和令匀用黄蠟
　　三兩半於銚子内鎔爲汁次入藥末不住手攪令
　　匀冷丸如弹子大每服一丸用好酒一盞同煎煎
　　散藥丸爲度候通口呷訖就痛處卧些小只可一
　　服止大段疼痛者兩丸至三丸永□
定痛膏
　治大段傷折疼痛
　　　白檳榔(二/枚)　肉荳䓻(一/枚)　官桂(半/兩)　柳桂(一/分)
　　　木鼈子(二十/箇)　香白芷(二/錢)　當歸(一/兩)　丁香(三/兩)
　　　天南星(一/箇)　白附子(一/兩)　黑附子(大者一/一箇)
　　　黄蠟(臨時/不定)
　　右一十二味都爲末一兩蠟用藥末一兩同於鐺
　　内煎直候紫色上來藥方熟後用井泉水一盞将
　　鐺内藥傾入水盆内然後以手控乾其藥直須熱
　　炙更不得分毫結梗捻爲餅子褁在傷處其藥三
　　日後却将藥重於火上炙團一處依舊捻餅子褁
　　於傷損處
返魂神白散
　治打撲損及傷中大効
　　　花乳石(五觔搥碎/如皂子大)　硫黄(搥碎如/皂子大)
　　右用磁合子一箇先入乳石一重次入硫黄一重
　　重重鋪盡浮上用鴨舌草獨掃是也赤石脂和塗
　　合子口縫又用鹽泥固濟勿令有小縫紋用新塼
　　一口四靣書金木水火字中央書土字上安合子
　　用炭火二觔煅之耗及三分漸漸去之取去合子
　　地坑内埋一宿細研爲末但是刀傷損至死者於
　　傷處糁藥其血化爲黄水更糁藥其人便活更不
　　疼痛　如婦人産後血暈至死但心頭暖即以童
　　小便調下一錢取下惡血如豬肝片終身不患血
　　風等證若鬲上有血化為黄水吐出及随小便出
　　便差　若牛抵人腸出不損者急内入以桑白皮
　　縫合於縫上糁藥立活封固不可有縫　如内痛
　　血入臓腑熱煎童子小便及入酒少許調一錢服
　　之　此藥真神仙所𫝊如逄徳行者可以令博救
　　共獲隂功
黒龍散
　治傷折手脚骨髓突出補碎續筋
　　　穿山甲(四/兩)　虎頭骨(四/兩)　洛粉(三兩炒帶/黄色爲度)
　　　麝香(一/錢)　龍腦(一/錢)　丁香(一兩好者新瓦/焙㣲見火氣)
　　右先用瓦罐子一箇投虎骨在罐子内燒令煙起
　　次入穿山甲同燒烟焰起爲度取出放冷同前藥
　　杵羅令細用小黄米一大合水盞煎成稠粥續入
　　藥末一字醋一小杓子再煎攪匀後于損處先著
　　手帕子一條攤上靣覆褁勿令透氣再著紙褁三
　　五重并油单都褁角即一伏時一度換依前法忌
　　冷水濕麫不得針灸服自然銅沒藥治之如無黄
　　米只以糯米代之
蓬莪茂散
　治傷撲疼痛
　　　蓬莪茂　白僵蠶(各一/兩)　蘇木(一/兩)　沒藥(半/兩)
　　右四味同杵羅爲細末每服二錢以水一琖煎至
　　七分溫服日三五服
當歸散
　治驢傷馬墜他物傷折痛楚不可忍者
　　　川當歸(三分熬/令香)　京芎(一兩半/熬令黄)　桂心(二分/去皮)
　　　甘草(三分炒/令黄轉)　附子(一分/炮)　澤蘭(一分炒/令香)
　　　蜀椒(一/分)
　　右七味搗爲散每服酒調方寸匕日三服如傷折
　　呌唤痛聲不絶服食良乆之間不復疼痛十日可
　　筋骨相連或小兒奔車所損臂膝皮肉决見骨木
　　呌唤聲不絶服數日便能行動其效如神
　　丹藥
張果先生服杏仁法
夫人受命于天放形于地以日爲魂以月爲魄一生以
後更不合死皆是飲食養育不致殞絶矣藥在籬根之
下凡人未必盡知冠冕之流貴耳賤目只重呉蜀之空
名不知咫尺之可取以為用錢可期必致殊不知長生
之祕服之則可延年世上单服一味藥而得延年者黄
精枸把藥中爲妙品猶有生頭痛病而難服彭祖夏姬
商山四皓煉杏仁爲丹以致僊宫而王子晉丁令威等
並不去世事畜妻子服生杏仁服之乆逺僊來迎候乗
龍駕鶴以致昇騰者只服杏仁矣服之生五臓補筋骨
添血髓益精神强記目眀視徹千里消痰癖變凡爲僊
若王子晉服經四十年不覺身飛騰空丁令威服經二
十年不覺身飛此二子者不服諸藥唯服生杏仁凡有
此神驗不須煉熟氣生力全若煉熟則減其半杏仁共
有十名一曰長生元二名千嵗元三名化白令少元四
名却老元五名通神萬嵗元六名定精元七名益精元
八名超昇元九名换骨輕身元十名煉杏仁金丹元其
人服之一一經厯矣
杏仁性不冷亦不熱無一切忌觸亦不與諸藥相妨唯
忌不淘白粳米甜水粥邂逅喫者有少不安須臾即可
若客行在路只恐不及如法如遇不淘白粳米甜水粥
但放令冷任食少多無妨害唯忌此粥外並不妨
杏仁性溫平有少苦味乆即甘羙服之三年更不覺有
苦氣唯覺甘羙性不下氣能去膈上熱壯腰脚服者當
自知之
取生杏仁去皮尖雙仁服黄色者尤妙於平旦時空腹
未漱口時二七枚口中退皮尖熟嚼令津液半口可嚥
之訖如行一里任喫諸食如单覔延年者任食肉及葷
辛如欲昇騰者即不得食一切肉及葷辛住畜妻子營
養傭作也肉者易敗壊之物所以不益於身葷辛品味
僊家忌之能斷諸肉即僊道易成或服生杏仁一年百
病自除二年身輕目眀徹視千里但得延命五十年服
經六年骨肉盡换靣若桃紅延年七十服經七年行及
奔馬换舊齒重生服八年玊女侍衛延得一百五十年
服經九年時聞僊宫鐘磬延命五百年服經十年命與
日月齊如食五辛及血肉則不得聞也服經二十年身
騰空虚而無所歸服經三十年僊道畢矣仙宫來迎若
斷妻子血味五辛營養者服之二十年衆僊來迎白日
昇天如斷血味營養只畜妻子者四十年一朝不覺自
受衆僊來迎余性好射獵血肉爲本今登六十遊恒山
頂上得此方便於山拾杏仁服之經十年自覺身輕目
眀便踴躍無睡服二十年余已八十矣本亦只營一百
年即擬自理實不敢希望延年忽有三十餘人從恒山
頂上來余欲避之不得便卓然立只迎去半里便即禮
拜不敢正視有童子先來相引忽然莫識何處須臾間
知是僊宫非人凡世余故留此方遺後眀者勿輕之勿
與凡流之輩徒𫝊必輕之以爲口實也
張先生服生杏仁慎忌損益法契聖寺原師處得此法
原師於王屋山楊行真處得此本每日旦朝空腹取杏
仁二七枚去皮尖雙仁者靣向東南未漱口前熟嚼令
口中津液有半口便即嚥却如人行一里當任意食之
恐滅藥力杏仁取效服三七日四七日即覺泄氣過常
時三倍服三箇月脚熱如火腹中搜病不覺自愈服經
八箇月肺臓調和搜病永斷有如嬰兒之視至十六箇
月臓腑更新胷膈通泰上氣永斷癖病消散服經二十
四箇月肝臓鮮眀肝上有瘕皮不覺自脫落眼目精眀
眼病永除目能逺視服經三十二箇月脾臓疎暢胃脘
開通常自揺動脾氣永消腹胃通快服經四十箇月腎
臓端正去黒皮氣無壅滯腰臍之間結冷永盡房室少
壮服初滿二年百害不傷服經三年百神覆䕶三年榖
氣破散臍中疼痛忽然出生血一千片勿驚恠此是藥
來即就止此是上上應延年之效如三年内大腸中血
不下者亦是次上上之善應延年之象如滿四年無不
下者到五年内其血更亦不來矣如依前更來是榖氣
厚重藥力未加而藥腸未來當須加杏仁至四十七枚
乃可破得榖腸必被藥力衝破亦同延年必僊之效耳
凡服杏仁血下一日不嫌飲食二日平旦㵼血㵼血之
後便聞飲食惡氣耳聞眼見即生嘔逆如有能忍饑得
七日者是上僊如不能忍饑者任食煮白粳米粥汁飲
之以時爲之是次仙三日五日七日並下血一升皆聞
食臭八日平旦下血後聞飲食羙任意食之若食即須
少食之多即令人滿悶七日别一度下血一升到八日
已上平旦血三升二升半八日九日十日十一日並同
至十二日已上即兩日三度下血至十三日十四日十
五日並同至十六日别一度下血六升或五升十六十
七十八十九日並同至二十日已上兩日三度下血三
升四升至二十一二十二二十三日並同至二十六日
二十七日並同至二十八日已上兩日一度下血四升
或五升至二十九日三十日並同從此之後從四日減
一日其血少於尋常三升二升有似身輕喻若上重檐
脱靴而行服之者當自知之矣恰一百日不覺血定榖
腸並被换遍如世人只圖差病不要長生者血下之後
三日即須取桑椹或桑上青椹杵作散一如煎茶服一
兩碗其血即止如無椹子末者取藍汁及刺薊汁一碗
服即止其血至時無度㣲肚疼少時許即是可眀也
吳真君服椒法
夫椒性稟五行情通六義葉青應於甲乙皮赤在於丙
丁花黄與戊己爲容膜白兆庚辛之色子之呈質應乎
坎方熱不上蒸煖及丹府傍通血脉中助真元又能消
酒食之毒又能辟溫邪之氣安和五臓調暢三焦陽草
之中功不可比每金州川椒一觔揀令净者去目及合
口者仍於鐺銚内炒令透於地上鋪紙兩重以椒在上
用新盆内合定周迴以黄土培之半日許其毒成汗取
出曬乾木臼輕杵取紅皮四五兩再入鐡臼杵爲末以
白蜜爲丸如桐子大候乾以紗絹袋子盛掛通風處毎
日空心茶酒任下十丸至十五丸半年加之二十丸一
年後加至二十五丸並無所忌又歌曰其椒應五行其
仁通六義欲知先有功夜間且不起服之半年内脚心
汗如水四時去煩勞五臓無風氣眀目腰不疼身輕心
健記别更有異能三年精自秘顔色如嬰童精爽又少
睡但服此神方一生無瘧疾若能志心服三屍自然棄
更有九般蟲各各自迴避儻逢此色人第一書𫝊意雖
未遇神僊初縁已得地
　至人𫝊受神僊服餌雄黄丸
　夫雄黄千載變爲黄金服餌莫若真人此法微妙不
　𫝊凢世今但錄此方乆服即身輕益氣悅澤顔色去
　三屍辟百毒逺疫癘鎮心神竒功最妙卒莫紀陳每
　擇雄黄如雞冠血色不雜砂石者不限多少擣羅令
　細以松栢和杵爲丸如弹子大每旦以酒研下一丸
　服至十日腹中三屍百蟲自下靣上紫黒皆除服及
　一月百疾自差耳目聰明乆服即可致神僊常須潔
　凈不損藥力尤佳
　　　煉松脂法用桑柴灰淋汁将松脂同於鍋内或
　　　土石器中煉成汁後用椶皮濾過灰汁内勁者
　　　以水澤如雪白者用如未精依前法再煉之每
　　　合前藥以和匀爲服
枸杞煎
　明目駐顔行歩康健壮元氣潤悅肌膚
　　　採枸把子不以多少先去蔕子然後用清水净
　　　洗淘出控乾後用夾布袋子一枚入枸把子在
　　　内於淨砧上取自然汁澄一宿去其清水入石
　　　器内熳火煎成膏子取出入磁器内收每服半
　　　匙頭以温酒調下乆服神妙大有所益如合時
　　　天色稍煖其炸下汁更不用經宿其膏煎下三
　　　兩載並不損壊如永逺服多煎下亦無妨
服九節菖蒲法
　駐顔延年明耳目去風氣通闗竅安神益腎
　　　九節菖蒲不以多少唯生於山澗石上東流水
　　　中者採取爲妙若是少得時只石上水中生者
　　　亦得不可用陂澤中生者於八月間採取得去
　　　根鬚淨擇了以淘米泔浸三日三夜每日换米
　　　泔取出控乾以硬竹削爲片子如錢厚以布袋
　　　盛貯於長流水中浸三伏時更用井花水淨洗
　　　擇如蒸飯九度每蒸後曬一日候數足不得犯
　　　鐡器於木石臼子内細搗羅爲末煉蜜爲丸如
　　　梧桐子大初服二十丸漸加至三十丸四十丸
　　　五十丸用鹽湯下荼酒亦得忌羊血若有餘者
　　　以紙袋子盛貯掛在風裏如服盡更取末合或
　　　酒煑糊和丸亦得
煅金液丹訣
　　　硫黄(一名石亭脂一名金液取三五兩至十兩/並煅得舶上硫黄為第一餘黄並使得但)
　　　　　(無夾雜爲上碎研入罐/子内可及八九分無妨)
　　右件取煆藥罐子一箇盛藥在内下盖子了採狗
　　蹄草一大握(本名五/龍芮)大鑑草一大握(稻田中生一/莖四花如田)
　　(字亦名水田/草獨莖生)将二草入鐵臼内搗爛更入一掬黄
　　土同杵匀如泥(若無二件草且只将/益母草代之亦可)更将裹藥罐
　　子底下并周匝可厚五六分只至口縫不裹然後
　　置於平土上四靣簇炭五六觔上靣安熱火一觔
　　來燒之直候火燒罐子九分來通赤尋開口縫處
　　有碧焰子起便急手撥炭火急将柴灰三㪷都盖
　　勿令氣焰出直候冷撥灰取出刮去泥土(已上是/煅一度)
　　(訣也度度/依此煅之)第二度法依前法取藥草褁因煆之如
　　前法煅五度若火候得所煅出如熟鷄子香即是
　　候也若要急服只煅兩度亦可服(煅度數/足者妙)煆度數
　　足便於地上埋鑪子一宿出火毒凡逐度煆了刮
　　去下靣砂石妙又取出鑪子於銚子内着水煑一
　　二十沸然後敲破鑪子取藥杵爛更入乳鉢内㸃
　　煎水研爛如泥並無麄者却研令乾每二錢用蒸
　　餅一兩以來湯浸握出水了入藥内和合更入茶
　　臼内杵匀如麫可丸梧桐子大日曬乾收服法如
　　後
　一每遇患者纔腹臓稍秘及飲食減少似有作寒作
　熱状候即服便清此即效也差了日只可一服
　一無患逐日早服二十丸至三十丸諸疾永不生
　一但遇有患更不問疾之冷熱但取藥服之以效爲
　度自然見神功别藥更不宜雜藥亦不得着别藥吐
　㵼此藥自然補㵼與常不同不問丈夫婦人老小有
　患並服無忌
　一孩子留末子細研以米飲調以盂子灌之夜啼心
　驚妳傷有痰涎者并速研藥一分以來令服之日二
　服自然便效逐下積物多多與服並無忌若三五嵗
　患亦無
　一㵼疾不止以黄連貝母二味煎湯下藥恐嫌苦杵
　藥羅入等分蒸餅丸如梧桐子大米飲下
　一若患腸風痔疾入白前末等分依前法丸服米飲
　下
　一刀鎗頑瘡以末傅之
　一應乆患風氣疾肺疾積冷病患忽患傷寒瘧疾胷
　膈不利頭疼北熱並冝依前法多服
　一只如傷寒多被醫人誤下轉藥或發汗不依前後
　返却隂陽遂致患疾難起今後如遇有患纔覺中着
　傷寒便多取藥服令日吃一二百丸逐下若得㵼勿
　爲怪直候㵼盡病自然復平屢曾如此醫人其驗無
　比
　一此藥可療衆病更臨時看疾深淺加減丸數服食
　若皮膚之疾可以針治藥恐難到
　此藥至靈無比只爲世人多妄𫝊云有毒畏忌不服
　到有疾難療枉有所傷予親傳此法以此方救療的
　有依凴倘已病痊不須多服
金鏃散方
　　　白附子(炮取心/半兩)　木香(半/兩)　地龍(三/分)
　　　肉荳蔲(半兩/去皮)　乾蝎(三十/箇)　肉桂(取心/半兩)　黄連(取淨/二兩)
　　　大黄(半兩/生)　桔梗(半/兩)　吳茱茰(半兩/麩炒)　白僵蠶(三分/直者)
　　　白蕪荑(取仁/半兩)　芍藥(半/兩)　川芎(半兩/淨)　知母(半/兩)
　　　白茯苓(半/兩)　當歸(半/兩)　檳榔(二箇一箇/生一箇熟)　人参(半/兩)
　　　　豬牙皂角(半兩生/去皮)　巴豆(二兩去皮逐日换湯浸二細研/七日又用麥麩水煮一日)
　　右二十味同杵羅爲細末次入巴豆於乳鉢内同
　　研令匀然後入甆器中宻封於暖處候至一七日
　　後每服一字湯使如後
　卒中風羊髓酒下
　頭旋菊花酒下
　血淋大黄湯下
　腰膝疼醋湯下
　子死胎桂心水銀湯下二服取下
　吐血竹茹湯下
　腸風背隂繁桞草自然汁入熟酒又斛葉燒灰調酒下
　寸白蟲先喫牛脯後以蕪荑湯下
　霍亂吐㵼新汲水下
　肺氣喘杏仁湯下
　小兒一切疾米飲下
　酒食薑棗湯下
　婦人血氣煖酒下
　冷血艾湯下
　眼痛菊花湯下
　疝氣茴香湯下
　五淋木通湯下
　瘧疾蒜酒湯下
　乆冷椒湯下
　月脉不通熱酒下
　赤帯痢豆湯下
　白𢃄艾湯下
　食癥橘皮湯下
　疰痛桃仁湯下
　産後溫酒下難産同
　驚風蝎稍湯入小便少許下
　疳等米飲下
　赤白痢乾薑甘草湯下
　白痢白术湯下
　赤痢地榆湯下
　中熱麻黄下
　鬼箭桃符湯下
　小兒齁蜜湯下
　漆瘡椒湯下
　虎風是筋骨痛畫獅子燒灰調湯下
　精神恍惚金銀湯下
　婦人淋葵菜湯下
　赤眼甘草湯下
　腰膝疼痺牛膝湯下
　喫噎橘皮湯下
　肺氣蛤蚧湯下
　寒熱桞枝湯下
　小兒悞吞大錢膩粉湯下
　水疾苦葫蘆湯下
　膈上熱淡竹葉湯下
　熱毒風山梔子湯下
　要宣薑棗湯調半錢
　悞喫水銀粉洩不止煎黑鈆湯下
　婦人血勞黄瘦病桂心湯服後下黒血差鮮血不差
　五勞豬膽湯服七日後鼻中出鮮血差黒血不可治
　小兒天弔風以蝉殻燒灰入小便調下
神仙太乙丹
　治諸病皆醫葯所不及者
　　　硃砂(一兩辰州者爲上/不用夾砂石者)紫石英(一/兩)　鐡引粉(一/兩)
　　　雄黄(一/兩)砒霜(半兩用/信州者)太隂𤣥精(半/兩)　銀箔(二十/觔)
　　　金箔(二十/觔)麝香(一兩/别研)端午日南行豬糞(燒灰後/稱一兩)
　　右十味先将難研者研細後於端午日侵早更各
　　細研了却一處同研令極匀候午時用三五家粽
　　子尖(其粽子須用/端午日求取)靣向南搜劑爲丸如雞豆大凡
　　遇大患時每丸可療兩人小可疾病每丸可分爲
　　三服
　　　舶上硫黄(一兩研/令碎)　水銀(一/兩)
　　右先将未曽經使者銚子一箇坐於文武火上令
　　煖入水銀在内片時後入硫黄用桞木槌子研令
　　鎔匀後拈下銚子放冷取出細研却入前藥同研
　　令匀和搜此藥本謂之龍虎太乙丹葢用此二味
　　故也時多隠之此藥經乆不壊其功益盛收時以
　　金銀器或垍器内盛貯仍以硃砂同入合收之具
　　湯使如後
　凡草木蟲魚鳥獸菌蕈等毒並用温酒和童子小便
　磨下
　一切藥毒鬼毒如前下
　金石毒炒雞鴨糞淋酒磨下
　瘟疫用炒生薑湯下
　狂走不識人者生薑蜜水磨下
　麻豆瘡生薑蜜湯磨下
　隂陽二毒傷寒三日後煨葱酒磨下
　五般瘴氣犀角末調酒磨下
　五般蠱毒炒烏雞糞一合并竈心土末三錢同用酒
　煎十數沸去滓磨藥五更初服脚不得着地於床上
　垂脚坐服之
　鬼交狐魅丈夫心神迷惑婦人則情意狂亂或懐鬼
　孕用桃仁七箇去皮尖細研酒調下
　丈夫婦人鬼瘧並用豬膽酒下
　飛尸遁尸煎桃桞枝酒下
　尸疰鬼疰麝香酒下
　藥箭毒桑白皮酒下
　中虎毒沙虱毒磨犀角黄連酒下
　鱉癥龜背磨犀角麝香酒下
　蛇咬虎傷炒烏雞糞淋酒下
　驢涎馬汗馬血入肉悶絶欲死者水蛭末調酒下
　心躁氣擁金銀煎酒下
　心疼氣絶炒生薑鹽酒下
　大便不通煨葱白酒下
　小便不通煎通草湯下
　腫毒入肚磨犀角酒下
　脚氣衝心豆淋酒下
　銅銀冶爐烟入腹煨葱白酒下
　婦人血刺血暈煎當歸酒下
　丈夫婦人中急風炒烏雞糞淋酒下(如是牙闗噤開/口不得用生半)
　(夏末揩牙齦并塗兩/牙闗則口開便灌藥)
　心風用活地龍一條内於生葱管内用研令爛少酒
　投之取清者一盞下
　頭風煎枸杞酒磨下
　喉閉壅塞薄荷酒磨下細細嚥之
　一百三十般風痛以䑕粘子酒下要根除本一丸分
　兩服空心臨卧各一服
　如有人卒暴死牛馬糞清磨下如未醒再用童子小
　便和酒下
　驚怖死者麝香酒下
　如魘魅欲死者新汲水調竈心土磨下更以吹鼻散
　内鼻中不得呌喚有燈即不得吹滅如無燈即不得
　㸃上
　中熱死口鼻血流用牛黄酒下又以小便沃熱灰擁
　心上冷則易之
　溺死者放水出後以新汲水和半夏末二丸安鼻内
　後以艾灰酒下
　自縊死者緩緩解下不得割斷繩子酒和雞冠血并
　童子小便磨下男子雌雞血女人用雄雞冠血下仍
　用雞冠血磨丹塗喉上次以四人将小竹筒子於兩
　耳鼻内齊吹如活後更服藥十日
　凡一切惡疾至死者但心頭煖雖乆可救下藥扶起
　令藥行即相次活矣
　右須皆空心靣東服之疾甚者不過再服若急疾有
　病且以溫酒和童子小便磨下服然後依所患湯使
　服之
　或病勢深重須吐㵼者則服一丸
　如吐㵼過多則以菉豆末一錢水調服之立止忌熱
　食白牛肉一切臭穢物
　如孕婦不可服之
青金丹
　治衆疾
　　　巴豆(二兩先去心膜皮用頭醋煮之乾更硫黄煮/一伏時取出不用硫黄杵二三百杵研如膏)
　　　木香　青橘皮(去/瓤)　吳茱萸附子(已上各半兩並/一半生一半熟)
　　　檳榔(二/箇)
　　右件同爲細末入巴豆膏煉蜜三兩入青黛半兩
　　研細和丸如菉豆大每服三五丸至十丸服餌如
　　後
　丈夫逺年氣疼醋湯下
　丈夫背氣疼橘皮湯下
　五般瘧疾艾湯下
　咳𠻳杏仁湯下
　一切風寒桞枝湯下
　痢疾烏梅湯下
　大便不通大麻子湯下
　心痛胡椒湯下
　婦人血氣不通當歸湯下
　赤白痢黄連湯下
　赤眼梔子湯下
　血汗葱湯下
　中毒桔梗湯下
　赤白帯芍藥湯下
　霍亂木瓜湯下
　水㵼不止米飲下
　宣轉生薑湯下
靈砂丹
　治衆疾
　　　硃砂(半/兩)　大附子(一兩炮/去皮臍)　青橘皮(去白/一兩)
　　　麫薑(一兩/泡)　杏仁(一兩去/皮尖)
　　　巴豆(春冬用一百箇秋夏五十箇/以水五升慢火煮三十沸)
　　右先将巴豆以水五升煮令油出水盡爲度細研
　　與衆藥末和匀以粳米飲和爲丸如豌豆大其治
　　療如右
　常服消酒食以酒下或溫湯下
　氣痢生薑湯下
　痔漏腸風胡荽湯下
　大風痰梔子湯下
　心痛熱酒下
　疎利滯氣津液下
　瘧疾醋湯下
　肺病及一切勞疾桃桞皮各一握煎湯下
　腰疼膝痛酒下
　水㵼新汲水下
　小兒􁁜風桃桞枝一握煎湯下
　小便秘燈心湯下
　腰脚風葱湯下
　藿亂木瓜湯下
　發汗麻黄湯下
　䐴腰生薑湯下
　懐胎氣衝心酒下
　一切風防風湯下
　隂毒傷寒熱酒下
　止㵼黄連湯下
　蛇蟲咬心冷水下
　宿食不消白湯下
　頭痛不止白湯下
　痺氣膨脹茶下
　痃痺丁香湯下
　五勞七傷楮實湯下
　口瘡棗湯下
　脚氣上衝胷熱湯下
　心痛打損酒下
　傷食各隨原色湯下
　敗血不散米飲下
　難産黄葉湯下
　小便澀大黄湯下
　肺氣咳𠻳杏仁湯下
　眼昏黒花黒豆湯下
　牙疼茱萸湯下
　小兒肚脹石榴湯下
　乍寒乍熱桃心湯下
　懷胎不安芎藭湯下
　口吐酸水訶子湯下
　産前㵼痢艾湯下
　小兒五疳乳汁下
　脇腹疼痛芍藥湯下
　大人再服五丸
　小人及患人相度虚實加减丸數服之
　　　脩治藥法一
予今選集名方以防疾苦然博文之士不在具陳行路
之間亦慮遺忘今畧書其脩合節度列之如右
凡藥有酸醎甘辛苦之五味寒熱溫凉四氣有毒無毒
隂乾爆乾收採各順嵗時新陳别其真假凡将脩合並
須精細
凡藥有分劑觔兩輕重多少不可妄有増减若用得其
宜與病相㑹入口必愈
凡藥有宜丸者宜服散者宜水煑者宜酒漬者亦有不
可入湯酒不可犯火氣並如本法不可改易
凡搗羅藥竟恐有鐡屑以好磁石攪㶸取之
凡病在胷膈以上者先食後服藥病在心腹以下者先
服藥後食在四肢血脉者空心服宜旦骨髓者宜飽滿
臨卧並依本法次第服之
凡藥須要酒服者以助其勢飲服者直攻其疾有冷有
暖有疎有數並有本方不可妄服
凡藥須去苖去核有燥有濕将欲杵合再稱取合足分
兩或差應病必悞
凡篩散藥竟即須再羅貴其匀細
凡和合丸藥成圓必須再杵千百下視其色和同亦須
易爲丸撚
凡云蜜劑取藥末分兩算乃蒸煉其蜜合和滋潤全勝
火熬法用生蜜自如本方
凡煑藥常用微火煎令小沸用水多少煎及分數並依
本方
凡脩合本方自有脩製切在依禀不可更變
凡藥有三品禀性不同攻病既除不必盡劑
凡服藥有先有後有早有晏葢相須而相使或相反而
相制但從本方不宜更易
　
　
　
　
　
　
　
　
　
　
　
　
　
　
　博濟方巻五
