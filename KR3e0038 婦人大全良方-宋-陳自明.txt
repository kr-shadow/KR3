#+TITLE: 婦人大全良方-宋-陳自明
#+DATE: 2018-05-12 10:17:43
#+SOURCE: github.com/kanripo/KR3e0038 master baca0c6b                
欽定四庫全書　　　　　子部五
　婦人大全良方目録上　　醫家類
　　卷一
　　　調經門(凡醫婦人先須調經故以為初/)
　　　　月經序論第一
　　　　精血篇第二
　　　　産寳方序論第三
　　　　王子亨論第四
　　　　月水不調方論第五(凡四/方)
　　　　月水不通方論第六(産寳方/論附)
　　　　養生必用論經病第七(凡十/方)
　　　　室女月水不通方論第八(凡二/方)
　　　　室女經閉成勞方論第九(凡十/方)
　　　　血枯方論第十(凡四/方)
　　　　月水不利(不流/利也)方論第十一(凡四/方)
　　　　月水行或不行心腹刺痛方論第十二(凡六/方)
　　　　月水不斷方論第十三(凡六/方)
　　　　婦人殺血心痛方論第十四(凡二/方)
　　　　崩暴下血不止方論第十五(凡三十/六方)
　　　　崩中帶下方論第十六
　　　　崩中漏下生死脉論第十七(凡三十/三方)
　　　　婦人白濁白滛方論第十八(凡一/方)
　　　　婦人天癸過期經脉不調方論第十九(凡二/方)
　　　　婦人血分水分腫滿方論第二十(凡三/方)
　　卷二
　　　衆疾門(經脉不調衆疾生焉故以次之/)
　　　　極一方總論第一
　　　　産寶方論第二
　　　　博濟方論第三
　　　　冦宗奭論第四
　　　　通用方序第五(凡十/七方)
　　卷三
　　　　婦人中風方論第一(凡十/方)
　　　　婦人中風角弓反張口噤方論第二(凡八/方)
　　　　婦人中風口噤方論第三(凡三/方)
　　　　婦人中風不語方論第四(凡三/方)
　　　　婦人風痺手足不隨方論第五(凡二/方)
　　　　婦人中風自汗方論第六(凡六/方)
　　　　婦人臂痛方論第七(凡三/方)
　　　　婦人賊風偏枯方論第八(凡三/方)
　　　　婦人偏風口喎方論第九(凡六/方)
　　　　婦人血風心神驚悸方論第十(凡三/方)
　　　　婦人失血過多心神不安方第十一(凡一/方)
　　　　婦人風邪顛狂方論第十二(凡四/方)
　　　　婦人飛尸血厥方論第十三(凡六/方)
　　卷四
　　　　婦人血風身體骨節疼痛方論第一(凡五/方)
　　　　婦人血風白虎歴節走疰方論第二(凡七/方)
　　　　婦人血風疹瘙痒方論第三(凡八/方)
　　　　婦人虛風頭目眩暈及心眩方論第四(凡七/方)
　　　　婦人血風頭痛方論第五(凡九/方)
　　　　婦人項筋强痛方論第六(凡五/方)
　　　　婦人腰痛方論第七(凡二/方)
　　　　婦人腰脚疼痛方論第八(凡三/方)
　　　　婦人脚氣方論第九(凡十/一方)
　　卷五
　　　　婦人勞療序論第一(凡二十/一方)
　　　　二十四種蒸病論(附/)
　　　　婦人骨蒸勞方論第二(凡十/五方)
　　　　婦人血風勞氣方論第三(凡十/四方)
　　　　婦人風虚勞冷方論第四(凡二/方)
　　　　婦人冷勞方論第五(凡七/方)
　　卷六
　　　　婦人熱勞方論第一(凡四/方)
　　　　婦人客熱方論第二(凡三/方)
　　　　婦人寒熱方論第三(凡四/方)
　　　　寡婦寒熱如瘧方論第四(凡一/方)
　　　　婦人惡寒方論第五(凡一/方)
　　　　婦人血風煩悶方論第六(凡四/方)
　　　　婦人血風攻脾不能食方論第七(凡四/方)
　　　　婦人夢與鬼交方論第八(凡三/方)
　　　　婦人傷寒傷風方論第九(凡八/方)
　　　　婦人熱入血室方論第十(凡五/方)
　　　　婦人咳𠻳方論第十一(凡九/方)
　　　　婦人勞𠻳方論第十三(凡二/方)
　　　　婦人喘滿方論第十四(凡六/方)
　　　　婦人風痰方論第十五(凡八/方)
　　　　婦人心胷嘈雜方論第十六(凡二/方)
　　卷七
　　　　婦人嘔吐方論第一(凡六/方)
　　　　婦人霍亂方論第二(凡六/方)
　　　　婦人翻胃吐食方論第三(凡二/方)
　　　　婦人血膈方論第四(凡一/方)
　　　　婦人鼻衂方論第五(凡七/方)
　　　　婦人吐血方論第六(凡十/三方)
　　　　婦人痃癖諸氣方論第七(凡四/方)
　　　　婦人疝瘕方論第八(凡四/方)
　　　　婦人八瘕方論第九(凡一/方)
　　　　婦人腹中瘀血方論第十(凡二/方)
　　　　婦人癥痞方論第十一(凡三/方)
　　　　婦人食癥方論第十二(凡二/方)
　　　　婦人積年血癥塊方論第十三(凡七/方)
　　　　婦人血氣心痛方論第十四(凡六/方)
　　　　婦人血氣心腹疼痛方論第十五(凡二/十方)
　　　　婦人血氣小腹疼痛方論第十六(凡四/方)
　　　　婦人兩脇脹痛方論第十七(凡六/方)
　　　　婦人心腹脹滿方論第十八(凡三/方)
　　卷八
　　　　婦人淋瀝小便不通方論第一(凡十/一方)
　　　　婦人脬轉不得小便方論第二(凡五/方)
　　　　婦人小便數方論第三(凡二/方)
　　　　婦人遺尿失禁方論第四(凡七/方)
　　　　婦人小便出血方論第五(凡九/方)
　　　　婦人大便不通方論第六(凡八/方)
　　　　婦人風入腸間或祕或利方第七(凡四/方)
　　　　婦人泄瀉方論第八(凡八/方)
　　　　婦人恊熱下利方論第九(凡三/方)
　　　　婦人滯下方論第十(凡十/三方)
　　　　婦人痢後嘔噦方論第十一(凡七/方)
　　　　婦人大便下血方論第十二(凡八/方)
　　　　婦人痔瘻方論第十三(凡五/方)
　　　　婦人脱肛候方論第十四(凡五/方)
　　　　婦人隂腫方論第十五(凡六/方)
　　　　婦人隂痒方論第十六(凡十/方)
　　　　婦人隂冷方論第十七(凡六/方)
　　　　婦人隂挺出下脱方論第十八(凡六/方)
　　　　婦人隂中生瘡方第十九(凡五/方)
　　　　婦人傷丈夫頭痛方第二十(凡二/方)
　　　　婦人交接輒血出痛方第二十一(凡二/方)
　　　　婦人交接他物傷方第二十二(凡三/方)
　　　　小户嫁痛方第二十三(凡四/方)
　　卷九
　　　求嗣門(疾病既無須知求嗣故以次之/)
　　　　陳無擇求子論第一
　　　　褚尚書求男論第二
　　　　婦人無子論第三
　　　　千金翼求子方論第四(凡十/四方)
　　　　温隱居求嗣保生篇方論第五(凡一/方)
　
　
　
　
　
　
　
　
　
　
　
　
　
　
　
　婦人大全良方目録上
欽定四庫全書
　婦人大全良方目録下
　　卷十
　　　胎敎門(求嗣已明須知胎敎故以次之/)
　　　　姙娠緫論第一
　　　　娠予論第二
　　　　受形篇第三
　　　　論胎敎第四
　　　　孕元立本章第五
　　　　凝形殊禀章第六
　　　　氣質生成章第七
　　　　轉女為男法第八
　　卷十一
　　　　脉例第一
　　　　診婦人有姙歌第二
　　　　驗胎法第三(凡一/方)
　　　　胎殺避忌産前將䕶法第四
　　　　月逰胎殺第五
　　　　十干日逰胎殺第六
　　　　十二支日逰胎殺第七
　　　　六甲旬逰胎殺第八
　　　　太史局日逰胎殺第九
　　　　食忌論第十
　　　　孕婦藥忌歌第十一
　　卷十二
　　　姙娠門(胎敎已明須知姙娠疾病故以次之/)
　　　　姙娠隨月數服藥及將息法第一(凡二/十方)
　　　　姙娠惡阻方論第二(凡十/二方)
　　　　姙娠痰逆不思食方論第三(凡六/方)
　　　　胎動不安方論第四(凡二/十方)
　　　　姙娠漏胎下血方論第五
　　　　姙娠卒然下血方論第六(凡十/二方)
　　　　姙娠驚胎及僵仆方論第七(凡七/方)
　　　　姙娠胎上逼心方論第八(凡七/方)
　　　　姙娠忽然下黃汁如膠或如豆汁胎動腹痛
　　　　方第九(凡一/方)
　　　　姙娠誤服毒藥傷動胎氣方論第十(凡三/方)
　　　　姙娠心痛方論第十一(凡七/方)
　　　　姙娠心腹痛方論第十二(凡十/一方)
　　　　姙娠中惡方論第十三(凡三/方)
　　　　姙娠腰腹及背痛方論第十四(凡十/方)
　　　　姙娠小腹痛方論第十五(凡一/方)
　　　　姙娠心腹脹滿方論第十六(凡三/方)
　　卷十三
　　　　姙娠數墮胎方論第一(凡五/方)
　　　　姙娠胎不長養方論第二(凡五/方)
　　　　姙娠胎動安不得却須下方論第三(凡七/方)
　　　　姙娠墮胎後血下不止方論第四(凡九/方)
　　　　姙娠日月未足欲産方第五(凡四/方)
　　　　斷産方論第六(凡七/方)
　　　　姙娠咳𠻳方論第七(凡八/方)
　　　　姙娠吐血衂血方論第八(凡二/方)
　　　　姙娠子煩方第九(凡十/方)
　　　　姙娠煩燥口乾方論第十(凡四/方)
　　卷十四
　　　　姙娠中風方論第一(凡四/方)
　　　　姙娠風痙方論第二(凡三/方)
　　　　姙娠腹内鬼胎方論第三(凡三/方)
　　　　姙娠傷寒方論第四(凡二/十方)
　　　　姙娠時氣方論第五(凡三/方)
　　　　姙娠熱病方論第六(凡五/方)
　　　　姙娠傷寒熱病防損胎方論第七(凡七/方)
　　　　姙娠熱病胎死腹中方論第八(凡四/方)
　　　　姙娠瘧疾方論第九(凡四/方)
　　　　姙娠霍亂方論第十(凡四/方)
　　卷十五
　　　　姙娠泄瀉方論第一(凡三/方)
　　　　姙娠下痢赤白及黄水方論第二(凡十/五方)
　　　　姙娠大小便不通方論第三(凡十/方)
　　　　姙娠小便不通方論第四(凡八/方)
　　　　姙娠子淋方論第五(凡五/方)
　　　　姙娠遺尿方論第六(凡三/方)
　　　　姙娠尿血方論第七(凡五/方)
　　　　姙娠胎水腫滿方論第八(産乳養子論/附凡十一方)
　　　　姙娠腹内鍾鳴方第九(凡一/方)
　　　　龔彦徳孕癰方第十(凡一/方)
　　　　姙娠不語論第十一
　　　　姙娠傷食方論第十二(凡二/方)
　　　　姙娠臟燥悲傷方論第十三(凡一/方)
　　卷十六
　　　坐月門(姙娠疾病已明須知坐月故以次之/)
　　　　産寳方周頲序第一
　　　　將䕶孕婦論第二
　　　　滑胎例第三(凡八/方)
　　　　月空方位例第四
　　　　逐月安産藏衣忌向方位第五
　　　　推婦人行年法第六
　　　　體𤣥子借地法第七
　　　　禁草法第八
　　　　禁水法第九
　　　　入月預備藥物第十
　　　　催生符第十一
　　卷十七
　　　産難門(坐月已明須知産難故以次之/)
　　　　産難論第一
　　　　楊子建十産論第二(凡一/方)
　　　　催生方第三(凡三十/六方)
　　　　郭稽中産難方論第四(凡二/方)
　　　　産難子死腹中方論第五(凡十/八方)
　　　　産難生死訣第六
　　卷十八
　　　産後門(産難既明須知産後疾病故以次之/)
　　　　産後將䕶法第一
　　　　産後調理法第二
　　　　産後通用方論第三(凡二十/三方)
　　　　産科序論
　　　　胞衣不出方論第四(凡二十/二方)
　　　　産後血暈方論第五(凡十/六方)
　　　　産後顛狂方論第六(凡三/方)
　　　　産後狂言譫語如有神靈方論第七(凡一/方)
　　　　産後不語方論第八(凡二/方)
　　卷十九
　　　　産後乍見鬼神方論第一(凡三/方)
　　　　産後臟虚心神驚悸方論第二(凡七/方)
　　　　産後心驚中風方論第三(凡五/方)
　　　　産後中風恍惚方論第四(凡四/方)
　　　　産後所下過多虚極生風方論第五(凡一/方)
　　　　産後虚汗不止方論第六(凡八/方)
　　　　産後冒悶汗出不識人方論第七(凡一/方)
　　　　産後汗出多而變痓方論第八(凡十/四方)
　　　　中風口噤角弓反張方論附
　　　　産後中風方論第九(凡七/方)
　　　　郭稽中産後中風方論
　　　　産後中風筋脉四肢攣急方論第十(凡四/方)
　　　　産後熱悶氣上轉為脚氣方論第十一(凡一/方)
　　卷二十
　　　　産後遍身疼痛方論第一(凡二/方)
　　　　産後腰痛方論第二(凡十/方)
　　　　産後惡露不絶方論第三(凡九/方)
　　　　産後惡露不下方論第四(凡六/方)
　　　　産後餘血上搶心痛方論第五(凡三/方)
　　　　産後惡露不盡腹痛方論第六(凡十/二方)
　　　　産後兒枕心腹刺痛方論第七(凡十/八方)
　　　　産後小腹疼痛方論第八(凡六/方)
　　　　産後寒疝方第九(凡三/方)
　　　　産後兩脇脹滿氣痛方論第十(凡六/方)
　　　　産後積聚癥塊方論第十一(凡三/方)
　　　　産後血瘕方論第十二(凡八/方)
　　　　産後餘血奔心煩悶方論第十三(凡九/方)
　　　　産後虚煩方第十四(凡七/方)
　　卷二十一
　　　　産後口乾痞悶方論第一(凡一/方)
　　　　産後血渴方第二(凡五/方)
　　　　産後乍寒乍熱方論第三(凡九/方)
　　　　産後方論附
　　　　産後蓐勞方論第四(凡十/一方)
　　　　産後虚羸方論第五(凡十/五方)
　　　　産後風虛勞冷方論第六(凡十/二方)
　　　　産後腹脹滿悶嘔吐不定方論第七(凡一/方)
　　　　産後嘔逆不食方論第八(凡四/方)
　　　　産後霍亂方論第九(凡四/方)
　　卷二十二
　　　　産後傷寒方論第一(凡七/方)
　　　　産後頭痛方論第二(凡三/方)
　　　　産後咳𠻳方論第三(凡四/方)
　　　　産後喉中氣急喘促方論第四(凡四/方)
　　　　産後口鼻黒氣起及鼻衂方論第五(凡二/方)
　　　　産後咳癔方論第六(凡六/方)
　　　　産後血崩方論第七(凡八/方)
　　　　産後月水不調方論第八(凡二/方)
　　　　産後月水不通方論第九
　　　　産後四肢浮腫方論第十(凡九/方)
　　　　産後腹痛及瀉痢方論第十一(凡七/方)
　　　　産後赤白痢疾及虛羸氣痢方論第十二(凡/三)
　　　　(十一/方)
　　卷二十三
　　　　産後痢疾作渴方論第一(凡三/方)
　　　　産後大便祕澁方論第二(凡七/方)
　　　　産後大小便不通方論第三(凡三/方)
　　　　産後遺糞方第四(凡二/方)
　　　　産後諸淋方論第五(凡十/五方)
　　　　産後小便數方論第六(凡二/方)
　　　　産後小便不禁方論第七(凡四/方)
　　　　産後小便出血方論第八(凡三/方)
　　　　産後隂脱玉門不閉方論第九(凡十/六方)
　　　　婦人隂蝕五疳方論第十(凡八/方)
　　　　産後乳汁或行或不行方論第十一(凡十/五方)
　　　　産後乳汁自出方論第十二(凡十/五方)
　　　　産後吹妳方論第十三(凡六/方)
　　　　産後妬乳方論第十四(凡十/方)
　　　　乳癰方論第十五(凡二十/五方)
　　卷二十四
　　　　拾遺方
　　　　産乳集將䕶嬰兒方論
　　　　(臣/)等謹案婦人大全良方二十四卷宋陳自
　　　　明撰自明字良父臨川人官建康府醫學教
　　　　諭是編凡分八門首調經次衆疾次求嗣次
　　　　胎教次妊娠次坐月次産難次産後每門各
　　　　立子目總二百六十餘論論後附方按婦人
　　　　専科始唐昝殷産寶其後有李師聖之産育
　　　　保慶集陸子正之胎産經騐方大抵卷帙簡
　　　　畧流傳亦尠自明採摭諸家持綱挈領於婦
　　　　科證治詳悉無遺明薛已醫案曾以己意刪
　　　　訂附入治驗自為一書是編刻於建陽余氏
　　　　勤有書堂猶為自明原本前有嘉熙元年自
　　　　序稱三世業醫家蔵醫書若干又徧行東南
　　　　所至必索方書以觀其用心亦可云勤矣乾
　　　　隆四十三年三月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官(臣/)陸　費　墀
婦人大全良方原序
世之醫者於婦人一科有専治婦人方有産寳方治以
専言謂専攻也方以寳方愛重之也蓋醫之術難醫婦
人尤難醫産中數證則又險而難彼其所謂専治者産
寳者非不可用也綱領散漫而無統節目疏略而未備
醫者畫於簡易不能深求徧覽有才進方不效輒束手
者有無方可據揣摩臆度者有富貴家鄙藥賤而不服
者有貧乏人憚藥貴而無可得服者有醫之貪利以賤
代貴失其正方者古云看方三年無病可治治病三秊
無藥可療又云世無難治之病有不善治之醫藥無難
代之品有不善代之人此之謂也僕三世學醫家藏醫
書數千卷既又徧行東南所至必盡索方書以觀暇時
閉關浄室繙閲涵泳究極天人採摭諸家之善附以家
傳經驗方萃而成編始自調經訖於産後凡八門門數十
餘證總二百六十餘論論後有藥藥不惟其貴賤惟其效
綱領節目燦然可觀庶幾病者隨索隨見隨試隨愈僕
於此編非敢求異昔人也葢亦補其偏而會其全聚於
散而歛於約期使無憾云愚者千慮必有一得君子毋
以人廢言峕嘉熙元年八月良日建康府明道書院醫
諭臨川陳自明良父序
　　辯識修製藥物法度
凡藥有宜火宜酒者有用子用皮者有去子去皮者有
去苖蘆者有别研入藥者有煎成湯去滓後入者若此
之類各各不同今備於前無復更註於逐方之下
　辰砂(如鏡面箭/鏃者為上)雄黃(如雞冠通/明者為上)雌黃(無夾石/者為上)石硫黃
　(如鵝兒黄色為上/赤者名石亭脂)伏龍肝(正對釡月/下土是也)太隂𤣥精石
　　　已上並研令極細如麫無聲為妙
　禹餘糧　代赭石　磁石(極雄/者佳)自然銅　紫石英(有/紫)
　(色如箭鏃/者為上)雲母石　太一餘糧
　　　已上並用火煆令通赤釅醋淬如此七次或十
　　　次方可研令極細如麫或用水飛尤妙
　赤石脂　白石脂　陽起石(有雲頭雨脚輕崧如狼/牙者産於北地方可用)
　(若是缺伏時研者不可用已上並用/火煅一      如麫或有生用者)青礞石(每一兩/用硝石)
　(二兩大銀鍋子内炒一日一夜自/然解散研如麫仍用水飛為妙)梁上塵(炒令烟盡/研如粉)
　絳礬　青礬(並生/研細)白礬(飛過亦有/生用者)石膏(如無真者以/方解石代之)
　(凡諸石入湯/並碎以綿褁)滑石(出桂府者明白而堅者方可用若/赤色而暗者是吉州所産色黑者)
　(名黳石皆/不可用)蘇合香油(先用生布絞去滓秤/却用煉熟蜜解開用)竹茹(輕輕/刮淡)
　(竹皮/是也)桑寄生(僕隨倉使吳常丞寓廣州方識此物枝/梗類木其葉如柘對節而生根侵入樹)
　(柯上而生凌冬不凋夏生小/花用之果有竒効剉細用)木通(有川木通有錢子/木通即拏藤者為)
　(正今之所用者力淺但/得隨衆宜去皮節細切)罌粟殻(去頂蒂筋膜浄洗蜜/水淹一宿炒令焦黃)
　阿魏(以麫搜和成/餅炙黃用)葛根(當用家葛切片晒乾用今人/多取於舖家者乃野葛也有)
　(大毒能動胎氣多見醫者贖舖家見成升麻葛/根湯孕婦服之動子胎孕小兒藥中亦不宜用)麻黃
　(揀小者為上去根節若以止汗用根節/以水煑去黃沫焙乾不爾令人發煩躁)人參(揀色黃/明瑩裏)
　(面有暈而不油者為上本草云/不去蘆則吐人仍煎煑喜河水)北細辛(揀直而極細/味辛辣如川)
　(椒者/為上)地榆　葳靈僊　柴胡　前胡　羌活　獨活
　(宜用紫色蘆有蠶頭節稀者為上王子亨云獨活乃/是極大羌活自是有臼如鬼眼狀尋常白色者乃是)
　(老宿前胡謹不可用本草經云二物同一類今人以/紫色節宻者為羌活黃色作塊者為獨活又云獨活)
　(即羌活毋類也療風宜/用獨活兼水宜用羌活)白薇　紫苑(取茸蘆如北細/辛者良以牢山)
　(出者為上沂兖次之鄆以東市上皆有之形色氣味/悉與神農本經唐注日華子相應此藥肺病最為急)
　(須今京師所有皆車前草旋覆花根以赤土染之又/味鹹大抵鹹走血又能熱中復利小便且肺病本因)
　(亡津液而得之今又服走津/液藥為害滋甚醫者宜思之)秦芁　茜根　藁本
　升麻　漏蘆　防風(揀軟而裏面有暈蘆似/蠶頭者為上去义股蘆)桔梗(今/人)
　(多以薺苨為之要揀味苦肥/白者為上或生或炒皆有用)
　　　已上並洗去苖蘆細切曬乾秤用
　木香(揀如朽骨氣味辛辣甚者為上近時炮炙揀南/雲根以亂真其性太寒利大小便本草謂之青)
　(木香證類謂之獨行根又云土青木香不堪/入藥凡方書云用靑木香者皆當用南木香)沉香(種/類)
　(不一惟色黃/而沉者為上)丁香　檀香　白芷　官桂(愈嫩則愈/厚愈老則)
　(愈薄仍用紫色𦂳卷者去/皮至有油處别為末用)藿香　荆芥　薄荷　紫
　蘇
　　　諸香藥並不可見火或急用宜多紙裹懷􁀙用
　北艾(先去梗焙燥碾爛以馬尾羅隔去灰末只留黄/先秤分兩却用糯米粉打糊揑成餅子炙黃用)
　(或以酒/炒亦可)敗醬(即今之苦/薺是也)喝起草(即蒼/耳也)澤蘭葉　紫蘇
　　藿香　荆芥　薄荷　香薷(音/柔)栢葉　茵芋　大
　青　莽草　樗枝　菴䕡　石楠葉　石韋(去/毛)枇杷
　葉(先用温水浸刷去/毛却用薑汁炙)
　　　已上並去梗取葉以紗隔去塵土惟紫蘇藿香
　　　飲藥中宜兼嫩梗大能下氣
　黃連(宜揀大而似/鷹爪者尤佳)石菖蒲(一寸九節者佳此種類甚/多取生於石上葉有劔脊)
　(者真無劒脊者名溪蓀生於泥中者名/昌陽可解巴豆毒二味並去須細切)舶上茴香
　北茴香　葫蘆巴(酒/炒)破故紙　蛇床子　薏苡仁
　紫蘇子(除是自種自収方是真者可以伐病雖云細/而香者是眞近來人多採野蘇子以亂其真)
　(其子亦小却以真蘇/葉按令香更不可辨)菴䕡子　葶藶子(甜者揀細而/肥者真要分)
　(甜/苦)黒牽牛(亦有半/生半炒)牛蒡子　芫花(醋浸過炒令/黃色去梗)
　　　已上並隔紙炒香
　五味子(色黒内有羊腎者佳入補藥/中宜炒用入𠻳藥中宜生用)木鼈子(去殻切/以麩炒)
　巴豆(川中來者似菘子而差小者為上去殻及皮必/用皮紙褁打去油如此者三五次油方盡或有)
　(不去/油者)車前子　兎絲子(二味先用温水淘洗去泥沙/捏乾以好酒浸四五日蒸四)
　(五次研令極爛揑成/餅子焙乾方可為末)香附子　金毛狗　骨碎補(並/細)
　(切炒令黃色舂擦/去毛令浄方秤)石斛(揀色黃如金大者去根皮細/切用好酒浸一宿烝一炊久)
　(慢火炒/燥秤用)卷栢　甘松(並洗去/根土用)肉蓯蓉(揀香而肥有鱗/甲分明者仍其)
　(端有心者方真/有鹽霜者勿用)當歸(揀如馬尾重半兩已上/氣香味甜者為上㣲炒)川牛膝
　(揀如鼠尾軟/而甜者為上)
　　　並去蘆酒浸半日不可太過久則失味洗浄慢
　　　火焙乾切方秤分兩
　五加皮　桂心(補藥用厚者/發散用薄者)海桐皮　黃蘖皮　楊
　梅皮　　白鮮皮　杜仲　厚朴　桑白皮(或炙炒/今人多)
　(以梏樹根皮為/偽最要仔細辨)
　　　並削去粗皮細切方用惟杜仲厚朴每一斤用
　　　生薑一斤研取自然汁罨一宿次日炒令黃色
　甜𤓰子　𤓰樓子　冬𤓰仁(去/皮)杏仁　桃仁　郁李
　仁(並先去尖雙仁却用水煑一/二沸去皮以麥麩炒黃秤用)酸棗仁(去皮炒/香用)栢子
　仁(揀去殻别/炒研用)皂角(去皮弦/子酥炙)川椒(揀色紅而口白辛香/者為上去梗目及閉)
　(口者然後慢火炒令色變以/紙乗於地上椀覆出汗為度)山梔(小者佳一/名越桃)縮砂
　白豆蔲　益智　草果(並去皮/取仁秤)㯽榔(如雞心/者佳)大腹子
　(二味/生用)肉豆蔲(三味麫褁炮/令麫黃為度)山茱茰　訶子(炮去核取/肉秤雙核)
　(者名訶梨勒/獨核名訶子)川楝子(烝去皮/核炒)大黃(濕紙裹煨令香熟/亦有酒洗生用)
　三稜(亦有以紅蓼/根為偽者)蓬莪茂(二味並用濕紙褁炮令香/軟細切或更用鹽醋浸半)
　(日/用)鬱金　狼毒　紫河車(三味並/洗切焙)神麯　半夏麯
　麥牙　榖牙(並𢷬碎/炒黃用)白薑(出大通池/州尤佳)天雄(重兩半已/上有象眼)
　(者/佳)附子(揀圓而堅/實者為上)草烏　川烏(重七八錢如/鴉腦者為上)
　　　五味並用灰火炮裂去皮尖臍用
　天南星(重一兩者佳忌用虎掌炮去/皮或以白礬水浸一二宿)吳茱茰(去枝/葉)半
　夏
　　　二味並用湯泡七次
　半夏麯(以洗過半夏為末以生薑/自然汁揑為餅子炙黃用)生地黃(洗焙乾秤/亦有研取)
　(自然/汁)熟地黃(温水浄洗焙乾却以好酒潑濕却用巾/子乘於甑上蒸再用酒洒九蒸九曝焙)
　(燥秤地黃生者平宣熟者温補虛人須補藥當/用熟本草云男子宜用熟者女人宜用生者)滳乳
　香(用蚌粉畧炒掛/䆫孔中風乾研)延胡索(去皮/根)貝母(去心薑/浸一宿)山藥
　川芎　芍藥　知母　續斷(川中來者色/赤而瘦者佳)小薊根(已/上)
　(略洗細切慢/火焙乾用)巴㦸(揀紫色者為/上水浸軟)牡丹皮　枸杞根(即/地)
　(骨皮也初虞世云此藥至賤都下並/無真者大抵都人雖一錢亦作偽)石蓮　烏藥(洪/州)
　(者為/上)麥門冬　天門冬(略用水浸軟此二門冬去心子/火上焙熱即當風涼之如此)
　(不過三四次即易乾仍不/損藥力他藥並宜如此)逺志(泔浸/一宿)黃芩(一名枯腸/草刮去朽)
　(者/)
　　　已上有心者並搥去心只取肉焙乾秤用
　青橘皮　橘皮(取多年揀小而紅者佳若大而黃者/柑皮也不堪入藥大治産後䏎浮雷)
　(公云産後肌浮柑/皮酒服者此也)
　　　二味用温水洗浄却於砂盆内磨去白焙乾秤
　枳殻(揀小而實者為上/去穰麩炒黃用)○(本草有枳實一條王子亨/云此物本名曰枳凡草木)
　(有花必有實夫枳/殻即枳實之類也)茯苓(補藥宜用白色利水/藥宜用赤色堅者佳)茯神(去/木)
　(用色白/者為上)猪苓(水浸/軟)
　　　已上三味並去黒皮細切焙燥秤
　蒼术(取茅山者為上米泔浸/二三宿打洗去皮切焙)白术(揀白而肥者方是/浙术瘦而皮黃者)
　(出幕阜山力弱不/堪用油者去之)
　　　二术並去蘆切細焙乾却以麥麩炒令黃燥用
　甘草(炙/黃)黄耆(揀如箭幹直而甜者佳去义蘆剉令長/四五寸搥扁以蜜水或鹽水浸透炙令)
　(酥脆/為上)甘菊花(取自栽可以烹茶者/俟花未開者採之佳)旋覆花　鶴虱
　　　諸花並去蕚蒂
　血餘(皂角水洗/浄燒存性)童子小便(夏月要入薄荷/浸之方免臭壤)龍齒　龍
　骨(並揀有布紋者佳白色者上五色者次之黒者為/下火煆通赤以乳鉢研令極細不可犯鐵器或有)
　(生用/者)虎頭骨　虎脊骨　天靈葢　虎前脛骨　龜
　甲　鼈頭　鹿茸(揀嫩而有血色者佳大者為麋茸/小者為鹿茸冬至日麋角解夏至)
　(日鹿角解麋得陽而角解所以利補陽鹿得隂而角/解是以利補隂麋茸性熱鹿茸性温並先燎去毛塗)
　(酥炙令黃脆如無/酥以好酒浸炙)
　　　並用酥炙黃
　紫梢花(即湖澤中魚生卵於竹木之/上如糖撒狀者是去木用)鹿角膠　阿膠
　(揀明亮者為上阿膠不必須東平自為之甚佳補虛/用牛皮膠治風用驢皮膠東平皆京師偽膠雜以馬)
　(皮并故鞍韉鞋底/之類其惡為甚)
　　　二味並細切以蚌粉炒燥如珠方用
　桑螵蛸(去末塗酥炙黃/或以酒炒亦可)眞珠母(取未鑽者/研令極細)玳瑁(宜生/用)
　犀角(有竹紋者/色黒為上)羚羊角(有馬鞭節仍有/挂樹痕者佳)
　　　諸角宜用馬齗先鎊取屑懷􁀙為末方可入藥
　牡蠣(取左顧者佳用/鹽泥固濟煆用)地龍(以生布袋盛搥出/沙土只取皮秤)烏賊骨
　(一名海螵/蛸去殻用)殭蠶(去觜切炒/令絲盡)穿山甲(又名鯪鯉甲去大/皮細切蛤粉炒燥)
　(用/)水蛭(偽者以血調麫而為之/宜子細辨認以鹽炒黃)䖟虫　蚖青　紅娘
　子　斑猫(並去頭翅足用糯米/同炒令米赤為度)蜈蚣(去頭足/炙黃用)全蝎(去/毒)
　(畧/炒)蛇蛻(揀全而頭向下者為妙燒存性/用亦有纒於青竹上炙黃焦用)蟬蜕(温水洗/去土石)
　(仍去/前足)石蜥蜴　蛤蚧(並酒/炙用)烏蛇(揀尾小穿得一百二/十錢者仍眼如活者)
　(為/上)白花蛇(揀眼如活者尾端有佛指甲/腹兩邊有念珠斑者為上)
　　　二蛇並用酒浸一二宿去皮骨取肉炙香用仍
　　　經久不蛀
　晚蠶沙(炒/)鼈甲(揀大而有九肋生者尤佳先用淡醋/煑去裙却用釅醋炙令黃脆為妙)
　五靈脂(揀似鼠屎者為上似沙糖者次之先以/水浸淘去砂土日乾碎之亦有炒用)乾漆
　(碎之炒/令煙盡)猪羊腎及肝(並去脂膜仍/不可經水)鯉魚鱗　蝟皮
　獖猪左懸蹄甲　露蜂房　蠶蛻　牛角䚡
　　　並用火燒存性研為細末用
　鹿角霜(研細/用)麝香(揀味辣者真名生麝亦有/用當門子研令極細用)獺肝(炙/乾)
　(用/)
　　　並用研細為末用
　荷葉　蓮蓬　㯶櫚(為墨刷/者妙)
　　　用荷葉中心蒂者生用
　益母草(去根隂乾今名大/秃其子名茺蔚子)鬼臼(去毛/用)鬼箭羽(去骨取/翎用)
　五倍子(去心中/灰虫)麒麟竭　汲藥　安息香(去沙/石)乳香
　　琥珀
　　　五味並細研
　
　
　
　
　
　
　
　
　
　
　
　
　
　
　婦人大全良方辨識修製藥物法度
欽定四庫全書
　婦人大全良方卷一
　　　　　　　　　　　宋　陳自明　撰
　　調經門(凡醫婦人先湏/調經故以爲初)
　　　月經序論第一
岐伯曰女子七歲腎氣盛齒更髪長二七而天癸至任
脉通太衝脉盛月事以時下天謂天真之氣降癸謂壬
癸水名故云天癸也然衝為血海任主胞胎腎氣全盛
二脉流通經血漸盈應時而下所以謂之月事者平和
之氣常以三旬一見以像月盈則虧也若遇經脉行時
最宜謹於將理將理失宜似産後一般受病輕為宿疾
重可死矣蓋被驚則血氣錯亂經脉斬然不行逆於身
則為血分勞瘵等疾若其時勞力則生虛熱變為疼痛
之根若恚怒則氣逆氣逆則血逆逆於腰腿則遇經行
時腰腿痛重過期即安也逆於頭腹心肺背脇手足之
間則遇經行時其證亦然若怒極則傷肝而有眼暈脇
痛嘔血瘰􁣲癰瘍之病加之經血滲漏於其間遂成竅
穴淋瀝無有己也凡此之時中風則病風感冷則病冷
久而不愈變證百出不可言者所謂犯時微若秋毫感
病重如山岳可不畏哉
　　　精血篇第二(齊光禄大夫禇澄遺書/)
飲食五味養髓骨肉血肌膚毛髪男子為陽陽中必有
隂隂中之數八故一八而陽精升二八而陽精溢女子
為隂隂中必有陽陽之中數七故一七而隂血升二七
而隂血溢皆飲食五味之實秀也方其升也智慮開明
齒牙更始髮黄者黑筋弱者强暨其溢也凡充身體手
足耳目之餘雖針芥之歴無有不下凡子形肖父母者
以其精血嘗於父母之身無所不歴也是以父一肢廢
則子一肢不肖其父母一目虧則子一目不肖其母然
雌鳥牝獸無天癸而成胎何也鳥獸精血往來尾間也
精未通而御女以通其精則五體有不滿之處異日有
難狀之疾隂已痿而思色以降其精則精不出而内敗
小便道澁而為淋精已耗而復竭之則大小便道牽疼
愈疼則欲大小便愈便則愈疼女人天癸既至踰十年
無男子合則不調未踰十年思男子合亦不調不調則
舊血不出新血誤行或漬而入骨或變而之腫或雖合
而難子合男子多則瀝枯虛人産乳衆則血枯殺人觀
其精血思過半矣
　　　産寶方序論第三
大率治病先論其所主男子調其氣女子調其血氣血
人之神也不可不謹調護然婦人以血為基本氣血宣
行其神自清所謂血室不蓄則氣和血凝結則水火相
刑月水如期謂之月信不然血凝成孕此乃調爕之常
其血不來則因風熱傷於經血故血不通或外感風寒
内受邪熱脾胃虛弱不能飲食食既不充榮衞抑遏肌
膚黄燥靣無光澤時發寒熱腹脹作痛難於子息子藏
冷熱久而勞損必挾帶下便多淋瀝忽致崩漏經云腹
中如塊忽聚忽散其病乃癥血涸不流而搏腹脹時作
寒熱此乃成瘕或先後爽期雖通而或多或寡究病之
原蓋本於此
　　　王子亨方論第四
論曰經者常候謂候其一身之隂陽愆伏知其安危故
其來必以月太過不及皆為不調過於陽則前期而來
過於隂則後時而至其有乍多乍少斷絶不行崩漏不
止亦由隂陽衰盛寒熱為邪詳説於下
　　　月水不調方論第五
夫婦人月水不調者由勞傷氣血致體虛風冷之氣乘
也若風冷之氣客於胞内傷於衝任之脉損手太陽少
隂之經衝任之脉皆起於胞内為經絡之海手太陽小
腸之經手少隂心之經也此二經為表裏主上為乳汁
下為月水然則月水是經絡之餘若冷熱調和則衝脉
任脉氣盛太陽少隂所生之血宣流依時而下若寒温
乖適經脉則虛若有風冷虛則乘之邪搏於血或寒或
温寒則血結温則血消故月水乍多乍少故為不調也
紫石英圓(出本/事方)治婦人病多是月經乍多乍少或前或
後時發疼痛醫者一例呼為經病不曽説是隂勝陽是
陽勝隂所以服藥少得有效蓋隂氣勝陽則胞寒氣冷
血不運行經所謂天寒地凍水凝成氷故令乍少而在
月後若陽氣勝隂則血流散溢經所謂天暑地熱經水
沸溢故令乍多而在月前當知隂陽調其氣血使不相
勝以平為福
　　紫石英　禹餘糧　人參　龍骨　川烏　官桂
　　　桑寄生　杜仲　五味子　遠志　澤㵼　當
　　歸　石斛　蓯蓉　乾薑(各一/兩)川椒　牡蠣　甘
　　草(各半/兩)
　右為細末煉蜜圓如梧桐子大每服三五十圓空心
　米飲吞下　指迷方同
加减呉茱萸湯　治衝任衰弱月候愆期或前或後或
崩漏不止赤白帶下小腹急痛每至經脉行時頭眩飲
食减少氣滿心忪肌膚不澤悉皆主之(出張氏方/)
　　呉茱萸(半/兩)麥門冬　乾薑　白茯苓　牡丹皮
　　南木香　苦梗(各三/錢)甘草(三錢/半)當歸(半/兩)北細辛(一/錢)
　　(半/)防風　官桂(各一/分)半夏(七/錢)
　右㕮咀每服四大錢水一盞半生薑五片棗子一枚
　煎至七分去滓空心温服
治婦人室女經脉不調臍腹冷痛惡心腹常脹滿至晩
則増宜服小烏沉湯吞下艾煎圓(見和劑局方/)
薑黄散　治血臟久冷月水不調臍腹刺痛(出專治/婦人方)
　　川薑黄(成片子/者四兩)蓬莪术　紅花　桂心　川芎(各/一)
　　(兩/)延胡索　牡丹皮　當歸(各二/兩)白芍藥(三/兩)
　右為細末每服一錢水半盞酒半盞煎至七分熱服
桃仁散　治婦人月水不調或淋瀝不斷斷後復來狀
如㵼水四體虛翕不能飲食腹中堅痛不可行動月水
或前或後或經月不來舉體沉重惟欲眠睡多思酸物
　　桃仁　粉草　半夏(各一/兩)赤芍藥　生地黄(各三/兩)
　　澤蘭葉　川牛膝　當歸　桂心　牡丹皮　人
　　參　蒲黄　川芎(各二/兩)
　右為粗末每服五大錢水盞半薑三片煎七分空心
　去滓温服
　　　月水不通方論第六
夫婦人月水不通者由勞傷血氣致令體虛受風冷邪
氣客於胞内傷損衝任之脉并手太陽少隂之經致胞
絡内血絶不通故也衝任之脉起於胞内為經脉之海
手太陽小腸之經也手少隂心之經也此二經為表裏
主上為乳汁下為月水風冷傷其經血血性得温則宣
流得寒則澁閉既為風冷所搏血結於内故令月水不
通也又云腸中鳴則月水不來病本在胃胃氣虛不能
消化水榖使津液不生血氣故也(所以梅師方單用厚/朴其理可見再出易)
(簡/方)又云醉以入房則内氣竭絶傷於肝使月水衰少不
來所以爾者肝藏於血勞傷過度血氣枯竭於内也又
先唾血及吐血下血謂之脱血名曰血枯亦月水不來
也所以爾者津液减耗故也但益津液其經自下也診
於腎脉微澁者是月水不通也又左手關後尺内浮為
陽絶無膀胱脉也月水則閉又肝脉沉而急隱之亦然
時小便難苦頭眩痛腰背痛足寒時疼月水不來時恐
得之時有所墮墜也月水不通久則血結於内生塊變
為血瘕亦作血癥血水相并壅澁不通脾胃虛弱變為
水腫也所以然者脾候身之肌肉象於土土主尅消於
水水血既并脾氣衰弱不能尅消故水氣流溢浸漬肌
肉故腫滿也
　　　産寶方論
論曰經脉不通日久此非細事實為沉病若是室女經
脉不通初因貪食酸鹹之物遂致血脉乾涸變成勞疾
若因經脉正行誤食熱麫生冷房室遂成此疾腹内顆
塊誤認為胎時日稍深必見困篤
　　　養生必用論經病第七
初虞世云女子十四天癸至任脉通月事以時下故令
有子天癸者物之自然月者以月至經者有常也其來
不可過與不及多與少反此皆謂之病不行尤甚百疾
生焉血既不能滋養百體則髮落靣黄身羸瘦血虛則
發熱故身多熱水不足則燥氣燔燥氣燔則金受邪金
受邪則肺家嗽嗽則為肺癰肺痿必矣醫見經不行則
用䖟虫水蛭等行血藥見熱則用除熱諸寒藥實出妄
意就中不行以藥行之為害滋大經水枯竭則無以滋
養其能行乎譬猶索萬金於乞丐之人雖捶楚並下不
可得也但服以養氣益血諸藥天癸自行又有一種婦
人盛實月經瘀閉利之則行自有證候學者宜審焉
當歸散　治血脉不通
　　當歸　穿山甲(灰/炒)蒲黄(各半/兩炒)辰砂(一/錢)麝香(少/許)
　右為細末研停每服二錢熱酒調下如不喫酒薄荷
　醋湯亦可
琥珀散　治心膈迷悶腹臟撮痛氣急氣悶月信不通
等疾
　　天台烏藥(二/兩)當歸　莪茂(各一/兩)
　右為細末每服二錢温酒調下服後以食壓之大忌生
　冷油膩等物若産後諸疾用炒薑酒調下(已上出婦/人經驗方)
救急療婦人月經不調或一月不來或隔月不來或多
或少臍下絞痛靣色痿黄四體虛吸羸瘦不能食方
　　當歸　川牛膝　牡丹皮　桃仁(各一/兩半)大黄　芎
　　藭　土𤓰根　芍藥　朴消　桂心　䖟虫(去翅/足炒)
　　水蛭(各半/兩炒)
　右㕮咀以水九升煑取三升分温五服忌如常法
療月經不通腹中痛(見産寶方/)
　　牛膝(六/分)大黄　桃仁(去皮尖/䨇仁炒)細辛(各五/分)川芎　當
　　歸(各四/分)水蛭(三分糯/米炒黄)
　右為末煉蜜圓如梧桐子大每服二十圓空心温酒下
治月水不通(出梅師方/)　(已試有驗/)
　　厚朴(薑汁炙/香細切)不以多少濃煎去滓空心温服
治婦人經候不來數月臍腹㽲痛或有一塊上下相拄
飲食減少腹滿惡心大便祕澁者宜服局方北亭圓用
石菖蒲馬鞭草煎湯送下三四十圓兩服必通
萬病圓　治女人月經淤閉月候不來繞臍寒疝痛徹
及産後血氣不調腹中生瘕結而不散及癥瘕等病
　　乾漆(杵碎炒令大煙出煙/頭青白如此一時久)牛膝(去苗酒浸一/宿焙各一兩)
　右為末以生地黄汁一升入二味藥末銀石器内慢
　火熬俟可圓即圓如梧桐子大空心米飲或温酒下
　二圓日再勿妄加病去止藥
紅花當歸散　治婦人血藏虛竭或積瘀血經候不行
或斷續不定時作腹痛腰胯重疼攻刺小腹緊硬及室
女月經不通並宜服之
　　紅花　當歸尾　紫葳　牛膝　甘草　蘇木(搥/碎)
　　(細挫各/二兩)白芷　桂心(各一/兩半)赤芍藥(九/兩)劉寄奴(去梗/五兩)
　右為細末空心熱酒調三錢服食前臨卧再服若血
　久不行濃煎紅花酒調下孕婦休服一名凌霄花散
鱉甲圓　治婦人月經不調肌肉黄瘁脇下積氣結硬
時發刺痛漸成勞狀(出博濟方/)
　　鼈甲(去裙/醋炙)桂心　三稜(醋煑/急炒)牡丹皮　牛膝(去苗/炒)
　　訶子肉　琥珀　大黄(煨/)土𤓰根　桃仁(去皮尖雙/仁麩炒)
　右各等分為細末煉蜜圓如梧桐子大煎桃仁湯送
　下十五圓破血癥氣塊尤妙
桃仁煎　治月水不調阻滯不通(博濟方/)
　　大黄(炮/)朴硝　桃仁(去皮尖䨇仁/麩炒各二兩)䖟虫(一兩去足/翅炒黑用)
　右為細末用醋五升入銀石器内慢火熬成膏可圓
　圓如梧桐子大當日晩不湏喫食五更初以温酒吞
　下一圓至明日午際取下如赤豆汁或似雞肝蝦蟇
　衣其病下了即一圓分作二服未下再服候鮮紅即
　住服仍以調氣湯散補之
　　　室女月水不通方論第八
論曰夫衝任之脉起於胞内為經脉之海手太陽小腸
之經手少隂心之經也二經為表裏心主於血上為乳
汁下為月水也女子十四而天癸至腎氣全盛衝任流
通經血既盈應時而下名之月水常以三旬而一見謂
之平和也若愆期者由勞傷血氣壅結故令月水不通
也
通經圓　治婦人室女月候不通疼痛或成血瘕
　　桂心　青皮　大黄(煨/)川椒　莪茂　川烏(炮去/皮)
　　乾漆(碎之炒/令煙盡)當歸　桃仁(去皮尖䨇/仁麩炒)乾薑(各等/分)
　右為細末分為四分用一分以米醋熬成膏和餘分
　藥末成劑臼中治之圓如梧桐子大㫰乾每服二十
　圓淡醋湯下至三十圓温酒亦得空心食前服
治室女月水不通(出聖惠方/)
　　雄鼠屎一兩燒存性為細末空心温酒調下一錢
　　神效
　　　室女經閉成勞方論第九
寇宗奭曰夫人之生以氣血為本人之病未有不先傷
其氣血者世有室女童男積想在心思慮過當多致勞
損男子則神色先散女子則月水先閉何以致然蓋憂
愁思慮則傷心心傷則血逆竭血逆竭則神色先散而
月水先閉也火既受病不能榮養其子故不嗜食脾既
虛則金氣虧故發嗽嗽既作水氣絶故四肢乾木氣不
充故多怒鬢髮焦筋痿俟五臟傳遍故卒不能死者然
終死矣此一種於勞中最難治蓋病起於五臟之中無
有已期藥力不可及也若或自能改易心志用藥扶接
如此則可得九死一生舉此為例其餘諸勞可按脉與
證而治之　張氏云室女月水久不行切不可用青蒿
等凉藥醫家多以為室女血熱故以凉藥解之殊不知
血得熱則行冷則凝養生必用方言之甚詳此説大有
理不可不知
若經候微少漸漸不通手足骨肉煩疼日漸羸瘦漸生
潮熱其脉微數此由隂虛血弱陽往乘之少水不能滅
盛火火逼水涸亡津液當養血益隂慎無以毒藥通之
宜栢子仁圓澤蘭湯
栢子仁圓
　　栢子仁(炒别/研)牛膝　卷栢(各半/兩)澤蘭葉　續斷(各/二)
　　(兩/)熟地黄(三/兩)
　右為細末煉蜜圓如梧桐子大空心飲下三十圓
澤蘭湯
　　澤蘭葉(三/兩)當歸　芍藥(各一/兩)甘草(半/兩)
　右為粗末每服五錢水二盞煎至一盞去滓温服
沉香鼈甲散　治室女榮衞不調經候凝滯或時頭目
昏悶上膈積涎肢體不利五心虛煩飲食進退多困少
力(博濟方/)
　　沉香　甘草(炙/)㯽榔(各三/分)木香(一/兩)鼈甲(一兩/半)常山
　　　當歸　柴胡　人參　半夏　桂心　生地黄
　　　白茯苓　青皮　陳皮(各一/兩)
　右為細末每服二錢水一盞生薑三片煎至七分温
　服空心日三服
金花散　治室女骨蒸熱勞
　　藿香　零陵香　延胡索　芍藥　白芷　川芎
　　　當歸　桂心(各一/分)蓮子心　晩蠶蛾(各二/分)
　右為細末温酒調下一錢日二服
刼勞散　治心腎俱虛勞嗽二三聲無疾遇夜發熱熱
過即冷時有盗汗四肢倦怠體劣黄瘦飲食減少夜卧
恍惚神氣不寧睡多異夢此藥能治微嗽有唾唾中有
紅線名曰肺痿若上件疾不治便成羸劣之疾
　　白芍藥(六/兩)綿黄耆　甘草　人參　當歸　半夏
　　　白茯苓　熟地黄　五味子　阿膠(各二/兩炒)
　右㕮咀每服三大錢水盞半生薑十二片棗三箇煎
　至九分無時温服日進三服　陳緫領(日華/)云鄉人
　楊元鼎女及筓病證甚危一歲之間百藥俱試無有
　效者亦嘗從予求治法無有應之者偶遇名醫得此
　方只一料遂除根專録此方傳人
資血湯　治婦人血熱氣虛經候澁滯不通至使血聚
肢體麻木渾身疼痛煩倦或室女年及經脉未行日漸
黄瘦將成勞疾切不可便投紅花破硬等藥他日為患
也若是前證則増寒發熱五心煩躁飲食減少宜服此
藥滋養而通利之
　　馬鞭草　荆芥穗(各四/兩)桂心　枳殻　川芎　當
　　歸　赤芍藥(各二/兩)牡丹皮(一/兩)
　右為粗末每服四錢烏梅一箇水二盞同煎至一盞
　去滓空心食前日四服有此證服至半月經脉自通
　此方至妙不可輕視非一二服便見特逹之效而鄙
　之仍服後素有諸疾因此藥皆去矣
麥煎散　治少男室女骨蒸婦人血風攻疰四肢心胷
煩壅(出蘇沈艮方/)
　　鼈甲　大黄(煨/)常山　赤茯苓　柴胡　白术
　　當歸　乾漆(炒令/煙盡)生地黄　石膏(各一/兩)甘草(半/兩)
　右為細末每服二錢水一盞小麥五十粒煎至六分
　食後臨卧時温服有虛汗加麻黄根一兩此黄州呉
　判官方治骨熱黄瘦口臭肌熱盗汗極效麥煎散甚
　多此方呉君寳之如希世之珍其效可知
鼈煎圓　治男子婦人童男室女五勞七傷傳疰飛尸
尸注八極骨蒸肺痿黄瘦虛勞無力肌肉不生婦人血
蒸五心煩熱血風勞氣室女月閉黄瘦氣塊腹痛經脉
不調乾嗽咽膈不利癥瘕積塊臉赤口瘡已上等疾無
不效驗
　　黄耆　柴胡　枳殻　知母　白茯苓　沉香
　　人參　附子　木香　升麻　肉桂　胡黄連
　　杏仁　當歸　常山　羌活　京三稜　烏梅肉
　　　安息香(明者同胡/桃肉細研)
　右十九味修製了各秤一兩為末用活鼈一箇重十
　兩或半斤者以河水養七日湏逐日換新水用童子
　小便五升無灰酒五升銀石器内慢火熬百沸先更
　入桃柳枝東南上者各剉三合烏梅五十箇拍破此
　三味用綿裹同鼈煎煑至一半去桃柳枝等三味鼈
　爛取去將肉研如膏骨併殻焙乾為末再入汁中熬
　如漆色或更入酒少許此在臨時斟酌盛放甆器中
　搜和前藥入臼中杵千下圓如梧桐子大丈夫婦人
　十五歲已上二十圓至三十圓温酒下婦人荆芥酒
　下所煑膏子湏契勘多少勿令剩却但少些子不妨
　却别熬酒若膏剩恐鼈不全故也凡服此藥恐熱三
　日更湏服八僊飲子一服解之
八僊飲子
　　常山　白术　秦芁　洪州鬼臼　赤芍藥　甘
　　草　紫蘇　銀州柴胡
　右等分洗净為粗末每服半兩水一碗烏梅肉二个
　葱白薤白桃柳槐枝各七寸同煎至一盞去滓温服
　滓併煎
治女子經脉不行胷膈滿悶身體麻木或有寒熱證候
　　厚朴　牡丹皮　茅香　藿香　甘草(各三/錢)陳皮
　　　生半夏　麥芽　當歸　蒼术(炒各/半兩)赤芍藥(三/分)
　右㕮咀每服半兩水一大盞薑三片煎服熱甚加北
　柴胡三錢半(羅宅大師傳有效/)
　　　血枯方論第十(出駱龍吉方/)
腹中論曰有病胷脇支滿者妨於食病至則先聞腥臊
臭出清液四肢清目眩時時前後血病名曰血枯此得
之年少時有所大脱血若醉入房中氣竭肝傷故月事
衰少不來也(注云/)夫藏血受天一之氣以為滋榮者也
其經上貫膈布脇肋今脱血失精肝氣已傷故血枯涸
而不榮胷脇滿以經絡所貫然也妨於食則以肝病傳
脾胃病至則先聞腥臊臭出清液則以肝病而肺乘之
先唾血四肢凊目眩時時前後血皆肝病血傷之證也
烏賊魚骨圓　治婦人血枯胷膈四肢滿妨於食飲病
至聞腥臊臭氣先唾血出清液或前後泄血目眩轉月
事衰少不來
　　烏賊魚骨(去甲/四兩)䕡茹(一/兩)
　右為末以雀卵和成劑圓如小豆大每服五圓加至
　十圓以鮑魚煎湯下以飯壓之
蓯蓉圓　治婦人胷脇支滿聞腥臊氣唾血目眩不能
飲食泄血不已日久血枯
　　蓯蓉(酉/浸)熟地黄　白茯苓　兎絲子(製/)附子(炮/)當
　　歸(炒/)白石英(研/)五味子　禹餘糧(製/研)烏賊魚骨(去/甲)
　　(各一/兩)人參(半/兩)
　右為末煉蜜為圓如梧桐子大酒下二三十圓米湯
　亦可空心日中臨卧各一服
治婦人先有所脱血或醉入房勞傷故月事衰少不來
宜乾地黄湯
　　乾地黄　澤蘭葉　白茯苓　人參　五味子
　　附子(炮/)禹餘糧(製/)當歸
　右等分為粗末每服三錢薑五片水一盞煎至七分
　空心温服
磁石圓　治婦人隂氣衰弱血枯不榮月事不來
　　磁石(製/研)白茯苓　附子(炮/)乾地黄　人參　當歸
　右各一兩為細末煉蜜圓如梧桐子大酒下三十圓
　米湯亦可空心日中臨卧各一服
　　　月水不利(不流/利也)方論第十一
夫婦人月水不利者由勞傷血氣致令體虛而受風冷
客於胞内損傷衝任之脉手太陽少隂之經故也衝任
之脉為經脉之海皆起於胞内手太陽小腸之經手少
隂心之經也此二經為表裏主下為月水風冷客於經
絡搏於血氣血得冷則壅滯故令月水來不宣利也診
其脉寸口弦苦腹痛主月水不利孔竅生瘡又肝脉沉
是厥隂經也沉為隂主月水不利腰腹痛尺脉滑血氣
實經絡不利又尺脉來而斷絶者月水不利也寸關調
如故而尺脉絶不至者月水不利也當患小腹引腰痛
氣滯上攻胷膈也
白薇圓　治婦人月水不利四肢羸瘦喫食减少漸覺
虛乏故令無子
　　白薇　栢子仁　白芍藥　當歸　桂心　附子
　　　􁩍薢　白术　呉茱萸　木香　細辛　川芎
　　　㯽榔(各半/兩)熟地黄(二/兩)牡丹皮(一/兩)紫石英(一/兩)人參
　　(三/分)石斛　白茯苓　澤蘭葉　川牛膝(各三/分)
　右為細末煉蜜為圓如梧桐子大每服三十圓空心
　晚食前温酒吞下
療女人臍下憋逆氣脹滿月經不利血氣上攻欲嘔不
得睡(出產寶方/)
　　當歸(四/錢)乾漆(三錢炒/令煙盡)
　右為細末煉蜜圓如梧桐子大空心温酒下十五圓
牡丹散　治婦人月水不利臍腹疼痛不欲飲食
　　牡丹皮　川大黄(炒各/一兩)赤茯苓　生地黄　桃仁
　　　當歸　桂心　赤芍藥　白术(各三/分)石韋(去/毛)木
　　香(各半/兩)
　右㕮咀每服三大錢水一盞薑三片煎七分去滓空
　心温服
牛膝散　治婦人月水不利臍腹㽲痛
　　牛膝(一/兩)桂心　赤芍藥　桃仁　延胡索　當歸
　　　牡丹皮　川芎　木香(各三/分)
　右為末每服方寸匕温酒調下食前
　　　月水行或不行心腹刺痛方論第十二
論曰夫婦人月經來腹痛者由勞傷氣血致令體虛風
冷之氣客於胞絡損於衝任之脉手太陽少隂之經衝
脉任脉皆起於胞内為經脉之海也手太陽小腸之經
手少隂心之經也此二經為表裏主下為月水其經血
虛則受風冷故月水將行之際血氣動於風冷風冷與
血氣相擊故令痛也(亦可就第七卷/第十五論尋方)
若經道不通繞臍寒疝痛徹其脉沉緊此由寒氣客於
血室血凝不行結積血為氣所衝新血與故血相搏所
以發痛譬如天寒地凍水凝成氷宜温經湯及桂枝桃
仁湯萬病圓(方見第一/卷第七論)
温經湯方
　　當歸　川芎　芍藥　桂心　牡丹皮　莪茂(各/半)
　　(兩/)人參　甘草　牛膝(各一/兩)
　右㕮咀每服五錢水一盞半煎至八分去滓温服
桂枝桃仁湯
　　桂枝　芍藥　生地黄(各二/兩)桃仁(製五/十个)甘草(一/兩)
　右為粗末每服五錢水二盞薑三片棗一箇煎至一
　盞空心温服
若經候頓然不行臍腹疼痛上攻心脇欲死或因不行
結積漸漸成塊臍脹如覆杯久成肉塊不可復治由驚
恐憂思意所不决氣鬱抑而不舒則乘於血血隨氣行
滯則血結以氣主先之血主後之宜服桂枝桃仁湯不
瘥宜地黄通經圓已成塊者宜萬病圓(方見前/)
地黄通經圓
　　熟地黄(三/兩)䖟䖝(去頭足/翅炒)水蛭(用糯米同炒/黄去糯米)桃仁(製/各)
　　(五十/箇)
　右為細末煉蜜圓如梧桐子大空心温酒下五圓未
　知加至七圓
琥珀散　治婦人月經壅滯每發心腹臍㽲痛不可忍及治
産後惡露不快血上搶心迷悶不省氣絶欲死(出本事方/)
　　三稜　莪术　赤芍藥　牡丹皮　劉寄奴　當
　　歸　熟地黄　桂心　甘菊花　真蒲黄(炒各一/兩細剉)
　右前五味用烏豆一升生薑半斤切片米醋四升同
　煑豆爛為度焙乾入後五味同為細末每服三錢空
　心食前温酒調下　一方不用菊花蒲黄却用烏藥
　延胡索亦佳予家之祕方也　若是尋常血氣痛只
　一服産後血衝心二服便下常服尤佳前後救人急
　切不少此方易合宜多合以救人烏豆一升約用五兩
又一方　延胡索　當歸(各等/分)
　右二味為粗末每服三錢薑三片水一大盞煎至七
　分去滓稍熱服　陳氏方有桂名如神湯最治腰痛
　　雷公炮炙論只用延胡索一味治心痛　僕詳此
　方大能治血氣腰腹痛藥簡功專治疾有效
蓽撥圓　治婦人無時月水來腹痛
　　蓽撥(鹽炒去/鹽為末)蒲黄(各一/兩炒)
　右為細末煉蜜圓如梧桐子大每服三四十圓食後
　用鹽米飲吞下
　　　月水不斷方論第十三
夫婦人月水不斷者由損傷經血衝任脉虛損故也衝
任之脉為經脉之海手太陽小腸之經也手少隂心之
經也此二經為表裏主下為月水若勞傷經脉衝任氣
虛故不能制經血令月水不斷也凡月水不止而合隂
陽則冷氣上入於臟令人身體靣目痿黄亦令絶子不
産也
若經候時行時止或淋瀝不斷腹中時痛其脉沉細此
因寒熱邪氣客於胞中衝任不調此非虛弱蓋邪氣伏
留滯於血海譬如有積之人下利不定有所去即愈宜
牡丹圓
　　牡丹皮　牡蒙　附子(炮/)大黄(蒸/)葶藶(炒/)苦梗
　　茯苓(各半/兩)當歸　製厚朴　呉茱萸　川椒(炒出/汗)
　　人參　川芎　北柴胡　桂心　乾薑(各半/兩)細辛
　　(一兩/半)䖟䖝(五十箇去/頭足翅炒)
　右為細末煉蜜圓如梧桐子大空心温酒下十圓未
　知漸加至二十圓以知為度
續斷圓　治婦人月水不斷口乾心煩四肢羸瘦飲食
無味漸加乏弱
　　川續斷　當歸　烏賊骨　黄耆　牛角䚡(燒/)五
　　味子　甘草　龍骨(煅/研)赤石脂　熟地黄(各一/兩)地
　　榆(半/兩)艾葉　附子　乾薑　川芎(各三/分)
　右為末煉蜜圓如梧桐子大每服三十圓食前温酒
　下
禹餘糧圓　治婦人久冷月水不斷靣色痿黄四肢瘦
弱心神虛煩飲食減少
　　禹餘糧(二/兩)鹿角膠(三分/粉炒)紫石英　續斷　赤石脂
　　　熟地黄　川芎(各一/兩)乾薑　黄耆　艾葉　栢
　　葉(炒/)當歸(炒/)人參　白茯苓(各半/兩)
　右為末煉蜜圓如梧桐子大每服三十圓空心米飲
　下
牡蠣圓　治婦人血海虛損月水不斷
　　牡蠣粉　赤石脂　代赭石(各一/兩)阿膠　川芎
　　當歸　鹿茸　續斷　乾薑(各三/分)甘草(一/分)
　右為末煉蜜圓如梧桐子大每服三十圓食前温酒下
療經血不止
　　黄芩(五/分)當歸　栢葉　蒲黄(各四/分)生薑(二/分)艾葉(一/分)
　　生地黄(二十/四分)伏龍肝(十二/分)
　右㕮咀用水二升煎取八合分為二服
療經血不止謌曰(出婦人經驗方/)已試有效
　　婦人經血正淋漓　　舊瑞蓮蓬燒作灰
　　熱酒一盃調八字　　自然安樂更無疑
又一方
　　蓮蓬殻　拒霜花
　右二味等分為末每服二錢空心米飲調服
　　　婦人殺血心痛方論第十四
凡婦人血崩心痛甚者名殺血心痛小産血過多而心
痛甚者亦然
　　烏賊魚墨炒醋湯調下(此魚腹内有墨汁遇見人/過必吐其墨以蔽其身)
　　　崩暴下血不止方論第十五(凡三十六方/)
論曰夫婦人崩中者由臟腑傷損衝脉任脉血氣俱虛故
也衝任之脉為經脉之海血氣之行外循經絡内榮臟
腑若無傷損則隂陽和平而氣血調適經下依時若勞
動過度致臟腑俱傷而衝任之氣虛不能約制其經血
故忽然而下謂之崩中暴下診其寸口脉微長尺脉微
弦寸口脉微長為寒在上焦但吐爾今尺脉微弦如此
即小腹痛引腰脊痛者必下血也
若經候過多遂至崩漏色明如水下得温則煩甚者至
於昏悶其脉數疾小為順大甚者逆此由隂陽搏為熱
所乘攻傷衝任血得熱則流散譬如天暑地熱則經水
沸溢陽傷於隂令人下血當補其隂宜服小薊湯阿茄
陁圓
小薊湯
　　小薊莖葉(洗切研取/汁一盞)生地黄汁(一/盞)白术(半兩/剉)
　右三件入水一盞煎至一半去滓温服
阿茄陁圓
　　胡椒　紫檀　鬱金　茜根　小蘖皮(乃山石/榴皮也)
　右等分為細末滴水圓如梧桐子大阿膠湯化下二圓
琥珀散　治崩暴下血(陳緫領方/)
　　赤芍藥　香附子　荷葉(枯/)男子髪(皂莢/水洗)當歸
　　棕櫚(炒/焦)烏紗㡌(是漆紗頭巾取/陽氣衝上故也)
　右等分除棕外其餘並切麄片新瓦上煅成黒炭存
　性三分為細末每服三五錢空心童子小便調下如
　人行十里再進一服不過七八服即止如産後血去
　多加米醋京墨麝少許　親戚黄守正卿為和劑局
　日内子凌夫人忽苦此疾危殆百藥不效偶得此方
　旋即安愈　張聲道云大率治血崩先用此譬如治
　痢有積不先去之徒服斷下藥一時暫止久則毒氣
　愈深甚至危殆血崩乃經脉錯亂不循故道淖溢妄
　行一二日不止便有積瘀之血凝成窠臼更以藥澁
　住轉見増劇宜先以五積散加醋煎投一二服次服
　靈脂散及順氣藥去故生新自能平治此切當之説
五靈脂散　治婦人血山崩及治丈夫脾積氣　張氏
云治血崩諸藥不能止者妙好五靈脂炒令煙盡為末
每服一錢温酒調下此藥兼能解藥毒及蛇蝎蜈蚣咬
塗傷處立愈　一方每服三錢水酒童便各半盞煎至
八分通口服名抽刀散治産後有病服三服散惡血或
心腹脇肋脚痛不可忍者或只用童子小便尤佳或中
風即入草烏頭半錢重同煎此鄧知縣方　張氏云亦
治腸風下血如不能飲酒者煎烏梅栢葉湯調下如心
煩口乾渴者加蒲黄炒減半用一方燒存性霹靂酒調
下然此藥氣惡難喫燒之存性極妙
又一方
　　五靈脂十兩為末水五大盞煎至三盞去滓澄清
　　再煎成膏入神麴二兩為末和圓如梧桐子大每
　　服二三十圓温酒下
荆芥散　治婦人崩中連日不止(夏太君娘娘方/)
　　用荆芥穗於燈盞多着燈心好麻油㸃燈就上燒荆
　　芥焦色為細末每服三錢童便調下
獨聖散　治婦人血山崩不止(出經驗方/)
　　防風(去义/蘆)右不以多少為細末酒煑白麫清調下
　　二錢空心食前日二服更以麫作糊酒投之極驗
　　　已上三方似非止血之藥如靈脂荆芥防風皆
　　　是去風之藥然風為動物衝任經虛被風所傷
　　　致令崩中暴下僕因覧許學士傷寒脉歌曰脉
　　　浮而大風傷榮榮血也而用此藥方悟古人見
　　　識深奥如此
一方
　　熟艾(如雞/子大)阿膠(半/兩)乾薑(一/錢)
　右為粗末用水五盞先煑艾薑至二盞半入膠消洋
　温分二服空心服一日服盡
又一方
　　牛角䚡　烏賊骨(各一/分)麝香(一/錢)
　右為細末入麝香令停酒調下一錢匕日二三服
神應散　治婦人血崩不止
　　桂心不以多少甘鍋内煅微存性為末每服一二
　　錢米飲調下
一方治崩中下血(出本事方/)
　　黄芩不以多少為細末每服一錢霹靂酒調下(許/學)
　　(士云崩中多是用止血藥補血藥此治陽乗於隂/前所謂天暑地熱經水沸溢是也近朝有王御醫)
　　(值夜忽有一宫女血如山崩其時暑月藥笥中只/有大順散兩服用冷水調服旋即奏效以此知醫)
　　(要權變金/華散亦可)
金華散　治婦人血室有熱崩下不止服温藥不效者
　　延胡索　瞿麥穗　當歸　乾葛　牡丹皮(各一/兩)
　　石膏(二/兩)桂心(别為末/三分)蒲黄(半/兩)葳靈仙(三/分)
　右為細末每服二錢水一盞煎至六分空心温服日
　二服
　凡血崩之疾亦有隂陽冷熱之不同不可一槩用藥
　僕嘗療一婦人崩漏暴下諸醫投薑桂附子等藥服
　之愈甚召予診之六脉𦂳數遂用此藥兼局方龍腦
　雞蘇元數服即安本事方單用黄芩者亦此意也
如聖散　治婦人血山崩
　　棕櫚　烏梅(各一/兩)乾薑(一兩五分並/燒過存性)
　右為細末每服二錢烏梅酒調下空心食前服久患
　者不過三服即愈
一方用烏梅燒灰為末烏梅湯調下
一方用棕櫚燒存性為末湯破酒令淡調下三錢空心
服
一方用棕櫚白礬(煅/)為末酒調二錢服
治婦人血崩屢效方
　　當歸　白芍藥　乾薑　棕櫚(各等/分)
　右各煅存性碾為細末秤過醋湯調以有節朱筋左
　攪四十九轉食前服
千金翼治婦人崩中去血不止
　　大小薊根(一/斤)用酒一㪷漬五宿任意服之千金方
　　有白茅根六兩半酒煑服
縮砂散　治血崩
　　新縮砂仁不以多少於新瓦上炒香為細末米飲
　　調下三錢
一方用益智炒為細末鹽米飲調下
如神散　治婦人血崩不止赤白帶下
　　香附子　赤芍藥(各等/分)
　右為細末每服二錢鹽一捻水一盞煎至七分温服
　無時候日二服十服見效
一方
　用香附子去毛炒焦為細末用極熱酒調下二錢放
　温服不過兩服立愈昏迷甚者三錢匕如山崩不可止
　者亦能解之米飲調亦可　許學士云治下血不止
　或成五色崩漏常服資血調氣是婦人仙藥也(已上/並出)
　(婦人經/驗方)
煑附圓　治婦人室女一切血氣經脉不調臍腹㽲痛
靣色痿黄心怔乏力腹脹脇痛頭暈惡心飲食减少崩
漏帶下大腸便血積聚癥瘕並皆治之䖍心服餌自見
其功爾(已上三方大同/小異出産寳方)
　香附子不以多少先擦去毛用好醋煑出焙碾為末
　醋煑糊為圓如梧桐子大每服三十圓米飲送下無
　時候婦人數墮胎由氣不下降所以胎氣不固此藥
　尤妙一方有艾同煑亦好
治血崩方
　夏枯草為細末每服二錢米飲調下無時候
治崩中下血不止小腹痛
　　芍藥(一兩半/炒黄)栢葉(六兩/㣲炒)
　右水一升煎取六合入酒五合再煎取七合空心分
　為兩服一方為細末酒調二錢一方有鹿角膠等分
　炒燥為細末酒調服方寸匕治白帶臍腹疼痛靣黄
　瘦悴(出千金/聖惠方)
治崩中下血久不止或赤或黒臍下痛
　　側栢(炒/)芍藥　龜甲(炙/)桑耳(各六/分)乾地黄　黄耆
　　　續斷(各五/分)當歸(炒/)艾葉　牛角䚡(煅各/四分)禹餘糧
　　(十/分)
　右為末煉蜜圓如梧桐子大每服三十圓煎黄耆湯
　空心下
治崩中晝夜不止醫不能治
　　芎藭(一/兩)生地黄汁(二/合)
　先用酒五升煑芎藭一升去滓下地黄汁再煎三二
　沸分為三服不耐者漸進(小品方無地黄汁不/飲酒者水煑亦可)
一方
　　丁香(二/兩)為細末用酒三升煑取一升空心頓服必
　　效方用丁香百顆酒煎服(梅師方同/)
治忽患崩中血不止結作血片如雞肝色碎爛
　　芎藭(十二/分)阿膠　青竹茹(各八/分)續斷　地榆　小
　　薊根(各十/分)當歸(六/分)生地黄　伏龍肝(各十/二分)
　右用水九升煑取三升去滓分作三服先服此藥後
　服補藥圓子
　　阿膠　鼈甲　川芎　當歸　赤石脂　丹參(各/六)
　　(分/)續斷　甘草　鹿茸(各五/分)龍骨(十一/分)龜甲(十/分)地
　　榆(四/分)烏賊骨(八/分)
　右為末煉蜜圓如梧桐子大空心酒下二十圓日二
　服常煑小薊汁服之尤佳
治崩中泄血無度經年淋瀝并黄瘦骨立
　　芍藥　白芷　黄耆　龜甲　川芎　烏賊骨(各/八)
　　(分/)乾地黄　牡礪　五色龍骨　乾薑(各十/分)桂心
　　(六/分)附子(五箇/炮)
　右為細末空心酒調方寸匕
又一方
　　白芷　牡蠣　龍骨　芍藥　赤石脂　阿膠
　　當歸　川芎　鼉甲　烏賊骨　人參(各六/分)艾葉
　　(四/分)乾地黄(八/分)呵子(四/分)乾薑　黄耆(各五/分)
　右為細末空心酒調方寸匕
竹茹圓　治婦人崩中赤白帶下(鄧元老方/)
　　當歸　白术　青木香　蠶蜕(煅/)墨棕刷(煆/)穿山
　　甲(煅各/一兩)地榆　竹茹　川芎　白茯苓　粉草
　　血餘(煅/)牡蠣(煅/)綿子(煅各/半兩)熟地黄(四/兩)赤石脂(煅三/兩)
　右七味煅藥用綿子裹定入瓶子内用鹽泥固濟用
　炭則半煅存性却同前藥碾為細末煉蜜圓如梧桐
　子大每服四十圓空心温酒吞下
經驗方治崩暴下血
　　百草霜(二/錢)狗膽汁一處拌停分作兩服當歸酒調下
如聖無比散　治血山崩
　　晩蠶沙(一/兩)伏龍肝(半/兩)同為細末酒調二錢匕
千金治崩中去血不止千金翌無茅根
　　白茅根(二/斤)小薊根(五/斤)　(一方無小薊根/)
　右二味細切用酒五升煑取四升去滓分温四服
婦人崩中無問久近悉皆治之
　　伏龍肝(一/斤)小薊根　桑寄生　續斷　地榆　艾
　　葉(各三/兩)阿膠　當歸　赤石脂　厚朴(各二/兩)生薑
　　(五/兩)
　右十味切以水一㪷煑取三升絞去滓分作三服忌如
　常法
　　　崩中帶下方論第十六(凡三十方/)
論曰崩中帶下者何答曰其患有五夫病之中人皆有
受處因起之候湏盡心講究竊尋方書惟言帶下有色
之與形此不參先賢醫中之理也且五崩是婦人極重
之患療之最難後之學者莫識其源殷幼習醫方濟衆
服餌當極濟人之道徧以思慮於兹彌久其功頗有精
妙夫此病者起於風氣寒熱之所傷或産後早起不避
風邪風邪之氣入於胞門或中經脉流傳臟腑而發下
血名為帶下若傷足厥隂肝之經其色則青如泥色若
傷手少隂心之經其色赤如紅津若傷手太隂肺之經
其色則白形如涕若傷足太隂脾之經則其色黄如爛
𤓰若傷足少隂腎之經則其色黒如衃血此為其因也
　問曰風邪氣之所中是人皆受之何為婦人獨患此
病答曰五臟六腑男女雖同其中細微各有差别縁婦
人有胞門子臟風冷中之則為所病若男子則為他病
矣　又問何以名為帶下復有冷熱者何答曰脉有數
經名字不同竒經八脉有帶在腰如帶之狀其病生於
帶脉之下其有冷熱者即隨其性也又號崩中者二帶
之下别名也諸君子有留心於醫存志備急者以此推
之萬不失一
　　　崩中漏下生死脉方論第十七
論曰夫婦人崩中漏下者由勞傷血氣衝任之脉虛損
故也衝脉任脉為經脉之海皆起於胞内而手太陽小
腸之經也手少隂心之經也此二經上為乳汁下為月
水婦人經脉調適則月水依時若勞傷衝任氣虛不能
制其經脉血非時而下淋瀝而不斷謂之漏下也　致
五臟傷損五臟之色隨臟不同若五臟皆虛損者則其
色隨血下診其脉寸口弦而大弦則為藏大則為芤藏
則為寒芤則為虛虛寒相搏其脉為牢婦人即半産而
漏下又云尺脉急而弦大風邪入少隂之經女子漏自
下赤又漏下赤白不止脉小虛滑者生脉大𦂳實數者
死也又漏血下赤白日下血數㪷脉急疾者死遲者生
也又云尺寸脉虛者漏血漏血脉浮不可治也
若經候過多其色瘀黒甚者崩下吸吸少氣臍腹冷極
則汗出如雨尺脉微小由衝任虛衰為風冷客乘胞中
氣不能固可炙關元百壯(在臍下當/中三寸)宜鹿茸圓
　　鹿茸(燎去毛/酥炙)赤石脂　禹餘糧(製各/一兩)艾葉　栢葉
　　　附子(炮各/半兩)熟地黄(冼/焙)當歸　續斷(各二/兩)
　右為細末酒糊圓如梧桐子大空心温酒下三十圓
栢葉散　治婦人崩中漏下不問年月遠近
　　栢葉　續斷　川芎　當歸　生乾地黄　龜甲
　　　鼉甲(各一/兩半)禹餘糧(二兩/半)阿膠　赤石脂　牡蠣
　　　地榆　艾葉　鹿茸(各一/兩)
　右為末每服二錢食前粥飲調下　一方有丹參如
　鹿茸數煉蜜圓如梧子大每服三四十圓空心温酒
　吞下
益母草散　治赤白惡露下不止
　　益母草開花時採隂乾為細末空心温酒調二錢
　　日三服
療帶下赤白年月深久不差
　　乾薑(半/兩)白芍藥(二/兩)
　右各炒黄色同為末空心米飲調二錢日兩服
張氏方
　　乾薑　芍藥(等/分)又云加香附子(等/分)甘草(减/半)
　各炒黄色同為末空心米飲調下方寸匕
白芷散　治婦人赤白帶下
　　白芷(一/兩)海螵蛸(二箇/燒)胎髮(一團/煅)
　右為細末空心温酒調下二錢
乳香散　治赤白帶下
　　草菓(一箇去皮入乳香一小塊用麫餅/裹火炮焦黄留性取出和麫用之)
　右為細末每服二錢陳米飲調下(重者/三錢)
破故紙散　治赤白帶下
　　破故紙　石菖蒲(等分並/剉炒)
　右為末每服二錢用菖蒲浸酒調温服更入斑猫五
　分(去翅頭足糯米/同炒黄去米)
搐鼻香　治子宫久冷赤白帶下
　　牡蠣(煅/)黄狗頭骨(煅/)紫梢花　韶腦　母丁香
　　蛇床子　破故紙　桂心(等/分)
　右為細末煉蜜圓如雞頭大臨事用一粒
白礬圓治婦人血臟久冷赤白帶下補虛進食暖血海
　　北礬(四兩/枯)大附子(二箇/二兩)黄狗頭骨灰(四/兩)
　右為末粟米粥為圓如梧桐子大每服三十圓醋湯
　吞下或飯飲亦可空心日三服忌生冷毒物
伏龍肝散　治婦人赤白帶下久患不差肌瘦黄瘁多
困乏力
　　棕櫚(不以多少燒灰火然/急以盆盖䕃令火住)伏龍肝(於鍋竈直下去/取赤土炒令煙)
　　(盡/)屋梁上塵(懸長者如無以竈頭虚空中/者炒令煙盡於净地出火毒)
　右三味等分碾和令停入龍腦麝香各少許每服二
　錢温酒調下淡醋湯亦可患十年者半月可安(一親/戚婦)
　(人年四十五經年病崩漏不止靣黄肌瘦髪黄枯槁/語言聲嘶服諸藥無效召僕診之六脉㣲濡問之服)
　(何藥云凡是當歸川芎澁血諸品丹藥服之皆不/作效僕遂合博濟方伏龍肝散兼白礬圓服之愈)
茯苓散　治婦人血海不調因虛冷成積經絡無定赤
白帶下崩中不止靣色痿黄胎氣多損(三方出博濟/)
　　白茯苓　青木香　杜仲　菖蒲　乾地黄　栢
　　子仁　秦芁　青皮　兎絲子　訶子皮　當歸
　　　艾葉　青石脂　五加皮　牛角䚡　烏賊骨(等/分)
　右為末每日空心以糯米粥一盞將一匙粥攤温抄
　藥一錢相和喫下後喫餘粥或有胎息用鯉魚糯米
　粥下
治冷白帶下
　　桑寄生　芍藥　栢葉(各四/分)桑耳　禹餘糧(各六/分)
　　呉茱萸　乾地黄(各八/分)烏賊骨(五/分)
　右為細末空心用飯飲調下二錢七
治白崩中不絶
　　牡蠣　禹餘糧　鼉甲(各六/分)黄皮　阿膠　烏賊
　　骨　續斷　白芷(各四/分)當歸　赤石脂(各六/分)白石
　　脂　龍骨(各五/分)
　右為末煉蜜圓如梧桐子大每服四十圓空心温酒下
治帶下
　　茅花(一握/炒)棕櫚炭(三/寸)嫰蓮葉(三/張)甘草節(一/錢)
　右為細末空心酒調方寸匕
治赤白帶下骨立者(崔元弼方/)
　　地榆(一斤/洗剉)用水三升煑至一半去滓再煎如稠餳
　　絞濾空心服三合日二服
聖惠方治漏下五色亦治嘔血
　　地榆(三兩/剉)　(木草注云地榆主帶下十二病一曰/多赤二曰多白三曰月水不通四曰)
　　(餘蝕五曰子藏堅六曰子門僻七曰合隂陽患痛/八曰小腹寒痛九曰子門閉十曰子宫冷十一曰)
　　(夢與鬼交十/曰五臟不足)　用醋一升煑十餘沸去滓食前稍
　　熱服一合
治婦人漏下不斷方
　　亂髮(皂莢水冼/燒為細末)空心温酒調下一錢
又一方　鹿角燒灰細研食前温酒調下二錢
又一方　桃仁燒灰細研食前温酒調下二錢
千金温經湯　治女人曾經小産或帶下三十六病腹脹
唇口乾日暮發熱小腹急痛手足煩熱大腑不調時時
泄利經脉不調久不懷孕
　　呉茱萸(三/兩)白芍藥　當歸　芎藭(各二/兩)麥門冬(去/心)
　　半夏(各二/兩半)人參　阿膠(粉/炒)牡丹皮(去/心)甘草　桂心
　　(各一/兩)
　右為粗末每服三錢水一盞薑五片煎七分去滓空
　心食前温服忌生冷羊肉生葱海藻菘菜等　千金
　方同
紫金散　治衝任虛損月水過多崩漏帶下淋瀝不斷
腰腹重痛凡是五色帶疾並皆治之(男六德續添/)
　　禹餘糧(煅赤釅醋中淬如此者七/次細研水飛挹乾秤三兩)赤石脂(煅/)龍骨
　　(煅石器研/各一兩)白芍藥　川芎　附子　熟地黄　當
　　歸(各一/兩)乾薑(炮/)肉桂(各半/兩)
　右為細末每服二錢入麝香少許米飲調下空心食
　前一日二服
文仲治婦人崩中漏下青黄赤白使人無子方
　　禹餘糧(煆/研)赤石脂(煅/研)牡蠣(煆/研)桂心　烏賊骨(去/皮)伏
　　龍肝(炒/研)
　右等分為末温酒調下方寸匕日二服忌生葱
又一方
　　鹿茸(酥/炙)當歸(各二/兩)蒲黄(半兩/炒)
　右三味為末温酒調下五分匕日三服
又一方京墨為末二匕若燒露蜂房為末三指撮酒調服
又一方常炙猪腎食之
千金療婦人白崩中方
　　乾地黄(四/兩)芎藭　阿膠　桂心　赤石脂　小薊
　　根(各二/兩)伏龍肝(七枚如/雞子大)
　右七味切以酒六升水四升煑取三升去滓入膠令
　洋分為三服日三服(千金翼有白馬通/汁二升用白石脂)
沉香牡丹圓　治婦人血海久虛經候不利赤白帶下
血氣衝心多發刺痛四肢困煩(博濟方/)
　　沉香(三/分)牡丹皮(去/心)赤芍藥　當歸　桂心　川芎
　　　黄耆(去蘆/蜜炙)人參　茯苓　山藥　白芷　橘紅
　　　呉茱萸(炮七/次炒)白巴戟(去/心)木香　牛膝(酒洗/去苗)枳殻
　　(去瓠/麩炒)肉豆䓻　製厚朴　生乾薑　白龍骨(各半/兩)
　右為末煉蜜圓如梧桐子大每服二十圓空心温酒
　下若心腹痛煎白芷酒下
廣濟治帶下病方
　　芍藥(七兩熬/令黒)為末每服三錢匕以酒調下
千金治帶下方脉數者可用
　　枸杞根(一/斤)生地黄(五/斤)
　右二味以酒一㪷煑取五升分為三服
白芷暖宫圓　暖血海實衝任治子宫虛弱風寒客滯
因而斷緒不成孕育及數嘗墮胎或帶下赤白漏下五
色頭目虛暈吸吸少氣胷腹苦滿心下煩悸臍腹刺痛
連引腰背下血過多兩脇牽急嘔吐不食靣色青黄肌
膚瘦瘁寢常自汗
　　禹餘糧(製一/兩)白薑(炮/)芍藥　白芷　川椒(製/)阿膠
　　(粉/炒)艾葉(製/)川芎(各三/分)
　右為末煉蜜圓如梧桐子大每服四十圓米飲下或
　温酒醋湯亦得常服温補胞室和養血氣光澤顔色
　消散風冷退除百病自成孕育性平不熱
竹茹圓　治婦人赤白帶下(方見崩暴下/血不止方)
地黄圓　治婦人月經不調每行數日不止兼有白帶
漸漸瘦瘁飲食少味累年無子(龎安常方/)
　　熟地黄(一兩/一分)山茱萸　蕪荑仁(各一/兩)乾薑(三/分)白芍
　　藥(微/炒)代赭石(各一/兩)白殭蠶　厚朴(各三/分)
　右為細末煉蜜為圓如梧桐子大空心温酒下五十
　圓日三服(許學士云凡婦人有白帶是第一病令人/不産育宜速治之此扁鵲過邯鄲聞貴婦)
　(人有此病所以/專為帶下醫也)
　　　婦人白濁白淫方論第十八
論曰夫婦人小便白濁白淫者皆由心腎不交養水火
不升降或由勞傷於腎腎氣虛冷故也腎主水而開竅
在隂隂為溲便之道胞冷腎損故有白濁白淫宜服局
方金鏁正元丹或因心虛而得者宜服平補鎮心丹降
心丹威喜元若因思慮過當致使隂陽不分清濁相干
而成白濁者然思則傷脾故也宜用四七湯吞白圓子
此藥極能分利(方見簡/易方)更宜小烏沉湯每貼加茯苓一
錢重益智二十枚去殻碾鹽煎服
薑黄散　治血臟久冷腹脹疼痛小便濃白如泔
　　片子薑黄(二/兩)大附子(炮一/兩)赤芍藥　柳桂　紅藍
　　子　三稜(各半/兩)牡丹皮　芫花(醋浸/炒)木香　郁李
　　仁(去/皮)没藥(各一/分)
　右為細末每服一錢酒煎服如腹痛用當歸没藥為
　末以水七分酒三分同煎至七分熱服
　　　婦人天癸過期經脉不調方論第十九
許學士云婦人天癸過期而經脉不調或三四月不行
或一月再至腰腹疼痛素問云七損七益謂女子七七
數盡而經脉不依時者血有餘也不可止之但令得依
時不腰痛為善宜服當歸散
　　當歸　川芎　白芍藥　黄芩　白术(各半/兩)山茱
　　萸肉(兩/半)
　右為細末空心食前温酒調下二錢日三如冷者去
　黄芩加桂心一兩
茱茰鹿茸圓　補氣固血治本臟因虛生寒月經行多
或來不及期腹痛怯風臟腑不和
　　鹿茸　五味子　蓯蓉　杜仲　赤石脂(各一/兩)呉
　　茱茰　附子　乾薑　黒龍骨　肉豆蔲　白茯
　　苓(各半/兩)乾地黄(一兩/半)
　右為細末酒煑麫糊為圓如梧桐子大空心食前熱
　米飲吞下五七十圓一月後血氣已安(去龍骨加/沉香半兩)可
　以常服中年已後婦人最宜服此藥
　　　婦人血分水分腫滿方論第二十
夫婦人腫滿若先因經水斷絶後至四肢浮腫小便不
通名曰血分水化為血血不通則復化為水矣宜椒仁
圓若先因小便不利後身靣浮腫致經水不通名曰水
分宜服葶藶圓
治血分椒仁圓
　　椒仁　甘遂　續隨子(去皮/研)附子　郁李仁　黒
　　牽牛　五靈脂(碎之/炒)當歸　呉茱茰　延胡索(各/半)
　　(兩/)芫花(醋浸一/宿炒黄)石膏(各一/分)信砒　膽礬(各一/錢)斑猫
　　(糯米炒黄/去米不用)蚖青(各三十枚去頭/足翅糯米炒黄)
　右為細末麫作糊為圓如豌豆大每服一圓橘皮湯下
治經脉不利即為水水流走四肢悉皆腫滿名曰血分
其候與水相類醫作水治之非也宜此方(養生必用方/)
　　人參　當歸　大黄(濕紙裹三斗米下/蒸米熟去紙切焙)桂心　瞿
　　麥穗　赤芍藥　白茯苓(各半/兩)葶藶(炒别研/一分)
　右為末煉蜜圓如梧桐子大空心米飲下十五圓至
　二三十圓
葶藶圓　治水分(王氏指迷方/)
　　葶藶(炒刑/研)續隨子(去殻各/半兩研)乾笋末(一/兩)
　右為末棗肉圓如梧桐子大每服七圓煎扁竹湯下
　如大便利者減續隨子葶藶各一分加白术半兩
又有腸覃臚脹脾氣血氣血蠱水蠱石蠱血癭(此數證/亦與腫)
(相/頥)並見後拾遺門(出三十四卷/)
　
　
　
　
　
　婦人大全良方卷一
欽定四庫全書
　婦人大全良方卷二
　　　　　　　　　　　　宋　陳自明　撰
　　衆疾門(經脉不調衆疾/生焉故以次之)
　　　極一方總論第一
夫天地造端於夫婦乾坤配合於隂陽雖清濁動静之
不同而成象效法之有類原兹婦人之病與男子不同
者亦有數焉古方以婦人病比男子十倍難治不亦言
之深乎但三十六病産蓐一門男子無之其餘外傷風
暑寒濕内積喜怒憂思飲食房勞虚實寒熱悉與丈
夫一同也依源治療可得而知之
　　　産寳方論第二
古書治婦人别著方論者以其胎姙生産崩傷之異况
婦人之病比之男子十倍難療盖女子嗜慾多於丈夫
感病倍於男子加之慈戀愛憎嫉妬憂恚染着堅牢情
不自抑所以為病根深治之難差况懐胎姙娠而挟病
也不特避其毒藥仍須審其虚實冷熱而調治之無使
妄投湯劑以致夭枉
　　　博濟方論第三
夫人將攝順理則血氣調和風寒暑濕不能為害若勞
傷血氣則風冷乘虚而干之或作之於經絡或循入於
腹中内受風邪脾胃虚弱故不能消於飲食也食既不
充榮衞凝澁肌膚黄燥面不光澤若大腸氣虚則變為
下利若流入闗元致絶子嗣隨其所傷而變成疾醫經
曰凡婦人三十六種病皆由子臓冷熱勞損而挾帯下
起於胞内也是故衝任之脉為十二經之㑹海婦人之
病皆見手少隂太陽之經而候之
　　　冦宗奭論第四
治婦人雖有别科然亦有不能盡聖人之法者今豪足
之家居奥室之中處帷幔之内復以帛幪手臂旣不能
行望色之神又不能殫切脉之巧四者有二闕焉黄帝
有言曰凡治病察其形氣色澤形氣相得謂之可治色
澤已浮謂之易已形氣相失謂之難治色夭不澤謂之
難已又曰診病之道觀人勇怯骨肉皮膚能知其情以
為診法若患人脉病不相應既不得見其形醫人止據
脉供藥其可得乎如此言之烏能盡其術也此醫家之
通患世不能革醫者不免盡理質問病家見所問繁遂
謂醫業不精徃徃得藥不肯服似此甚多扁鵲見齊侯
之色尚不肯信况其不得見者乎嗚呼可謂難也已
　　　通用方序論第五
夫通用方者盖産前産後皆可用也或一方而治數十
證不可入於專門皆是名賢所處世之常用有效之方
雖曰通用亦不可刻舟求劒按圖索驥而膠柱者也
加减四物湯　治婦人經病或先或後或多或少疼痛
不一腰足腹中痛或崩中漏下或半産惡露多或停留
不出姙娠腹痛下血胎不安産後塊不散或亡血過多
或惡露不下服之如神　張聲道云此方治婦人百疾
只是四物湯加茱茰煎服若陽臓少使茱茰若隂臓多
使茱茰呉興周端仁郎中頃赴省試照矚一鄰案出場
云某本醫家凡婦人百病只是四物湯加茱茰無不效
者謹以此為報(徐明仲方/加香附子)
　　當歸　白芍藥　川芎(陸氏云川/芎减半)生乾地黄(洗焙/養生)
　　(必用方熟者和劑亦然本草云男子/宜熟者女子宜生者合用生者為是)
　右等分為粗末每服四錢水一盞半煎至八分去滓
　取六分清者帯熱服食前　若平常血氣不調及常
　服只用本方日二三服　治經血凝滯腹内血氣作
　疼加莪茂官桂等分用之(王碩膚云熟地黄滯血安/能止痛不若用五味子代)
　(之/)如因産後欲推陳致新補血海治諸疾加生薑煎
　　若胎動不安下血每服加艾葉五七片更加葱白
　阿膠末減四味之半當歸用小半如疾勢甚者以四
　味各半兩細剉以水四盞熟艾一塊如雞子大阿膠
　五七片煎至二盞半去滓分作四服一日令盡(一方/有粉)
　(草乾薑/黄耆)日二三服至二臈(以一七日/為一臈)以前産後每日
　可一二服　如氣虚弱血海不調服一月不妨　如
　産後被驚氣滯種種積滯敗血一月内惡物微少敗
　血作病或脹或疼胸膈脹悶或發寒熱四肢疼痛加
　延胡索没藥香白芷與四物等分為細末淡醋湯或
　童子小便酒調下　如血風於産後乘虚發作或産
　後傷風頭痛發熱百骨節痛加荆芥穗天麻香附子
　石膏藿香各一分四物料共一兩中加之每服三錢
　水一盞煎七分服　如虚熱心煩與血相搏口舌乾
　渴欲飲水者加栝樓根一兩麥門冬(去/心)三分　如腹
　刺痛惡物不下加當歸芍藥一分　如血崩不止加
　熟地黄蒲黄各一兩　嘔逆加白术人參各半兩
　如寒熱徃來加炮了乾薑牡丹皮各一分　因熱生
　風加川芎一分柴胡半兩　腹脹加厚朴枳實各一
　分　身熱脉數頭昏項强加柴胡黄芩各半兩　如
　臓腑滑泄加桂心附子(炮/熟)各一分　若虚煩不睡加
　竹葉人參各一分　煩躁引飲頭痛大渴加知母石
　膏各半兩若水停心下微吐逆加术猪苓防已各三
　分同煎　若平常些少虚眩肢體痩倦月信不調只
　用生薑薄荷如常煎服(此是婦人常服之藥盖味/寡而性緩效遲而功深)一
　方治婦人血虚心腹㽲痛不可忍者去地黄加乾薑
　名四神湯　治老人風秘加青皮等分煎服　一方
　治小便澁大便秘加大黄桃仁去皮尖炒黄減半煎
　　一方治血痢不止加阿膠艾葉煎(陳氏方治痢疾/腹痛難忍以此)
　(名六/物湯)一方治婦人腹痛作聲經脉不快加熟地黄一
　倍添桂心半倍煎治瘡疾加荆芥酒煎常服　一方
　添柴胡名五神湯柴胡大能補虚退虚熱　一方以
　四物湯共四兩為細末煉蜜為圓如梧桐子大空心
　米飲下三四十圓以療年髙婦人白帯又良驗也請
　詳用之　一方四物湯共四兩加甘草半兩細末煉
　蜜為圓每兩作八圓酒醋共半盞温湯同化調停下
　名當歸煎去敗血生好血如人行五里再進一圓無
　時候(用生地/黄為正)此藥不知起於何代或云始自魏華佗
　按巢氏云佗之術精微方類單省傳稱佗術鍼灸不
　過數處千金方云自三代以來醫方論藥未有如此
　詳偹者其間有漢普名公諸方今産寳方乃朱梁時
　節度廵官昝膺所撰其中有四物散國朝太平興國
　中修入聖惠方者數方自後醫者易散為湯雖無傑
　特之功但善用者若馭良馬以意驅䇿之則隨意無
　所不至自可珍也自皇朝以來名醫於此四物中
　増損品味随意虚實寒燠無不得其效者然亦非
　止婦人之疾可用而已
懐娠産前後加减良方
　　川芎(洗/)當歸　桂心(不見/火)白芍藥(洗/)
　右四味各為細末取净一兩各隨病證加減用
　産前初覺胎動川芎芍藥各半錢米飲下　臨産腹
　痛甚川芎芍藥當歸各半錢桂末一錢(温酒下扶/産婦運行)産
　後惡露未快川芎當歸各半錢童子小便調下仍時
　時打醋炭令香不絶則血脉自收安樂無病切不可
　妄投藥恐逐血過多則心虚氣劣三日内只服當歸
　川芎末各一錢童便調下日三服三日後只服四順
　理中圓空心童子小便吞下　七日内補虚當歸川
　芎末各一錢童子小便或米飲調下　七日外方可
　服補藥補得太早則留住惡血　纔平善四味各半
　錢童便調下　産後頭昏目暈川芎芍藥當歸末各
　半錢童子小便調下未滿月已滿月四味各半錢水
　一盞煎至八分温服　腹痛當歸末一錢桂心末半
　錢童子小便調下心胷煩悶當歸芍藥各一錢童子
　小便調下　惡露過多桂心芍藥當歸各一錢童子
　小便調下　大便冷用理中圓水一盞煎八分温服
佛手散　治産前産後腹痛體熱頭疼及諸疾纔産了
未進别物即先服此藥能除諸疾逐敗血生新血
　　川芎(二/兩)川當歸(三/兩)
　右為細末每服二錢水一盞酒二分煎七分温服
　一方為粗末每服四錢水七分酒三分同煎至七分
　熱服將産前先安排此藥將兩服藥末煎之産了速
　進之三日内日二服三日外日一服　一方名芎歸
　湯只是此二味等分吺咀水煎專治失血傷胎去血
　産後去血崩中去血金瘡去血拔牙去血不止及一
　切去血過多心煩眩暈悶絶不省人事頭重目暗舉
　頭欲倒悉能治之若産後眩暈宜加芍藥服之　一
　名桂香散治産後腹疼不可忍者加桂心等分酒與
　童子小便合煎服之立效　一名當歸湯治姙娠子
　死或未死胎動不安每服用酒水合煎連進數服胎
　若已死服之便下若未死其胎即安此經累效萬不
　失一　一名琥珀散臨月服之則縮胎易産兼治産
　後諸疾　一名羊肉湯治虚損羸乏腹中㽲痛徃來
　寒熱吸吸少氣不能支持頭眩自汗腹内拘急每服
　用精羊肉一兩薑十片水二盞煎至六分温服　一
　名君臣散治婦人室女心腹㽲痛經脉不調用水煎
　服若姙婦胎氣不安産後諸疾加酒煎服　一名芎
　當散治婦人血氣上喘下腫二味等分為細末每服
　二錢空心煎艾湯調下　又治産後損身血衝心及
　腹脹氣絶者神驗　難生倒横子死腹中先用黒豆
　一大合炒熟水一盞入童子小便一盞藥末四錢煎
　至一盞以上分為二服未效再作　産後惡血注心
　迷悶喘急腹痛依前用黒豆加生薑自然汁半合煎
　服　又此藥兼治臓毒每服一錢半入炒槐花末半
　錢水一盞煎至六分無時候服三日取下血塊即愈
　　如産後頭痛加荆芥煎　如吐血亦宜服
　　　論丹參散主治(出明理/方論)
四物湯婦人多用者以其不問産前産後經水多少皆
可通用惟丹參散一味其主治頗相類何者以其能破
宿血補新血安生胎落死胎止崩中帯下調經脉大類
當歸地黄芍藥川芎也
丹參散　治婦人經脉不調或前或後或多或少産前
胎不安産後惡血不下並治之兼治冷熱勞暖脊痛骨
節煩疼
　　丹參(不以多少/去土切)
　右為細末每服二錢温酒調下經脉不調食前服冷
　熱勞無時候服
勝金圓(一方名不換金圓治婦人諸虚不足/心腹疼痛  一名勝金丹有沉香)治婦人乆
虚無子産前産後一切病患兼療男子下虚無力此藥
能安胎催生姙娠臨月服五七圓産時減痛婦人無子
是子宫冷如服二十圓男女自至又治積年血風脚手
麻痺半身不遂赤白帯下血如山崩及治産後腹中結
痛吐逆心痛子死腹中遶臍痛氣滿煩悶失盖汗不出
月水不通四肢浮腫無力血勞虚勞小便不禁中風不
語口禁産後痢疾消渇眼前見鬼迷運敗血上衝寒熱
頭痛面色痿黄淋澁諸疾血下無度血痢不止飲食無
味産後傷寒虚煩勞悶産後血癖産後羸痩凡婦人衆
疾不論年月日深並皆治之
　　白芍藥　藁本　石脂(赤白/皆可)川芎(不見/火)牡丹皮
　　當歸　白茯苓　人參　白薇　白芷　桂心
　　延胡索　白术　没藥　甘草(炙藥江西安撫司/没  甘草減半)
　右十五味等分為細末煉蜜為圓如彈子大每服一
　圓温酒化下初産了並用熱醋湯下空心食前　此
　方係王承宣䑓祖傳渠家凡婦人懐身便服此藥甚
　神妙常服尤好係在京師於能家傳到
金釵煎　專治婦人諸疾産前産後風虚痼冷手足􁁜
痺豆淋酒化下血風頭痛産後中風荆芥酒化下産前
産後痰涎咳嗽桑白皮湯下經脉不調或前或後或多
或少血氣攻刺腰脇重痛温酒化下經脉不通産後血
喘蘇木人參煎湯化下血崩不止赤白帯下側栢燒灰
調酒下姙娠將理失宜或因驚動痛極妨悶漏胎下血
膠艾煎湯化下臨産艱難乳香研酒化下子死腹中胎
衣不下用朴消三錢重研細童便和酒化下産後勞倦
傷敗血氣如瘧寒熱遍身疼痛喘𠻳盗汗地黄烏梅煎
湯化下産後敗血浮腫薑汁少許和酒半盞化下産前
服之則安胎臨産亦易産産後則逐去惡血不生諸疾
用童便和酒化下常服活血駐顔大暖血海升降隂陽
滋養榮衞或子宫乆冷多病少子能乆服之見效立致
忌生冷油膩魚腥猪母白猪一切毒物
　　當歸　白芍藥　川芎　石斛(酒/炒)香附子(炒/)糯米
　　(各二/兩炒)降真香(細/剉)熟地黄(各四/兩)秦芁　貝母(去/心)羗活
　　　桂心　粉草　乾薑(炮/)北細辛　牡丹皮　大
　　豆卷(炒/)茴香(炒/)枳殻(去穣/麩炒)延胡索　白芷(各一/兩)人
　　參　木香　石膏(煆/)沉香　黄芩(各半/兩)川椒(三/分)交
　　加(修製/八兩)
　右為細末煉蜜為圓每兩作七圓依前服餌常服温
　酒化下(檀峯曉公方/)
交加散　治産前後百病治婦人榮衛不通經脉不調
腹中撮痛氣多血少結聚為瘕産後中風尤妙
　　生地黄(一斤研取/自然汁)生薑(十二兩研/取自然汁)
　右將地黄汁炒生薑滓薑汁炒地黄滓各稍乾焙為
　細末每服三錢温酒調下尋常腹痛亦宜服産後尤
　不可缺
交加散　治榮衛不和月經湛濁大能滋養血絡逐散
惡血臍腹撮痛腰腿重墜血經諸疾並皆治之
　　生薑(十二/兩)生地黄(一斤如二味/製度  前法)白芍藥　延胡索
　　(醋紙裹煨令熟/用布揉去皮)當歸　桂心(各一/兩)紅花(炒无惡/血不用)没
　　藥(别研各/半兩)蒲黄(一兩隔/紙炒)
　右為細末每服二錢温酒調下如月經不依常蘇木
　煎酒調下若腰疼用糖毬子煎酒調下無時候
玉露通真圓　治婦人諸疾(出經驗婦人方/)
　　半夏(薑汁/製炒)人參(各半/兩)食茱茰(醋/炒)製厚朴(各兩/一分)澤蘭
　　葉(二兩/半)甘草　蟬蛻(炒/)白芍藥　石膏　蚕蛻(炒/用)
　　(如无以蚕繭/紙三張代)白术　當歸　羗活　熟地黄(洗/焙)白
　　茯苓(各二/兩)防風　乾薑　栢子仁　蒼术　白薇
　　　木香　黄耆　川牛膝　附子　白蕪荑(與蟬/蛻同)
　　(炒然此方無蟬蛻/想馬鳴蛻是也)川芎　藁本(各一/兩)川椒　苦梗
　　(各三/兩)白芷(一兩/半)
　右為細末煉蜜為圓每九錢重分作十圓切記煉蜜
　無令太過及生　男子婦人諸虚不足狀如勞疾黄
　耆煎酒下　血氣痛燒秤鎚淬酒下　産前安胎用
　醋湯下　産後諸疾用酒或鹽湯下　産前産後㵼
　用米飲送下　男子婦人牙疼用半圓揩疼處良乆
　鹽湯嚥下　産前産後血悶用童子小便送下　經
　脉不調用紅花煎酒送下　産後風毒生瘡疥荆芥
　茶下　冷痰翻胃醋心乾嚼下　婦人子宫乆冷崩
　漏赤白帯下用童子小便米醋好酒一處煖熱下
補中圓常服
　　川芎　白芍藥　黄耆　當歸　人參　陳皮(各/半)
　　(兩/)白术　地黄(各一/兩)
　右為末煉蜜圓如梧子大每服五七十圓温水下
二聖散産前服之則安胎産後惡血不盡胎衣不下方
　　川芎　羗活(二味/等分)
　右為細末每服二大錢水七分盞酒少許煎七沸温
　服
二聖大寳琥珀散
　　生地黄(一/斤)生薑(一斤二味修製/如前交加散)當歸　川芎　牡
　　丹皮　芍藥　莪荗　蒲黄　香白芷　羗活(八/味)
　　(各/炒)桂心(不見/火)熟地黄(炒/)
　右十味各一兩同前二味為細末於甆合内收之湯
　使于後　婦人冷氣痛并血海不調膈氣炒薑酒下
　二錢　産後胞衣不下暖酒調下二錢　産婦臨月
　日進三服則滑胎易産温酒調二錢産後血犯心
　眼見鬼神用童便半􁑭酒半盞同煎調二錢　婦人
　乆服則顔色紅白無血來相攻一生無子者乆服則
　有孕　此藥治療婦人百病空心日午食前日二服
　産後百病並暖酒調下
朱翰林白术煎　治婦人胎前産後血氣諸疾(出眀理/方論)
　　木香(半分/炮)三稜　莪荗　白术(各一/兩)枳殻(去穣麩/炒黄)
　　白茯苓　當歸　延胡索　人參　熟地黄(洗/)牡
　　丹皮　粉草(各半/兩)
　右為末米糊圓如梧桐子大每服十五圓至二十圓
　常服温酒吞下湯使于后　胎前渾身并脚手痛炒
　薑酒下　胎前腹内疼并安胎紫草煎酒下　胎前
　嘔逆吐食糯米飲下　胎前飲食不得渾身倦怠豆
　淋酒下　胎前渾身發熱甘草湯下　胎前咳嗽煨
　薑鹽湯下　胎前頭痛煨葱茶下　胎前産後㵼紫
　蘇薑酒下　催生胎衣不下嚼葱白三寸煖酒下
　産後赤白痢乾薑甘草湯下　産後下血不止燒紗
　㡌灰一錢調酒下(無燒漆/亦可)産後渾身虚腫陳皮去白
　焙乾浸酒下　頭疼薄荷茶下　常服飯飲下　赤
　白帶下燒棕櫚灰三錢調酒下　乆年血氣成塊築
　心痛温酒下炒薑酒下及良薑浸酒下皆可　婦人
　室女經脉不通煎紅花蘓木酒下　經脉不調或前
　或後或多或少煎當歸酒下　大小便秘結燈心煎
　湯下　乳汁不行苦虀煮猪蹄羮下　産後腰疼煎
　芍藥酒下
沉香琥珀煎　益榮衛滋氣血經脉不調心忪倦乏腰
膝疼痛赤白帶下五心煩熱靣無顔色血海乆冷胎孕
不固増寒壯熱婦人諸疾並能治之
　　沉香　琥珀(别/研)附子(炮/)川芎　肉桂　五味子
　　石斛(去根切/酒蒸炒)辰砂(研/)阿膠(各半/兩)没藥(研/)續斷　蓯
　　蓉(酒/洗)人參　當歸　牛膝(各三/分)木香　地黄(各一/兩)
　右為末蜜圓如梧桐子大每服四十圓空心酒吞下
　日午再服
滋血湯　滋養榮血補婦人諸虚治血海乆冷(二方並出/胡氏方)
　　當歸　川芎　芍藥　人參　麥門冬　牡丹皮
　　　阿膠(各二/兩)琥珀(三分/别研)酸棗仁(炒/)粉草　桂心(各/一)
　　(兩/)半夏麯(一兩/半)
　右為粗末每服三大錢水一盞薑三片煎七分去滓
　温服一日三服
烏雞煎圓　治婦人百病(出三因方/)
　　吴茱茰　良薑　白薑　當歸　芍藥　延胡索
　　(炒/)椒(炒/)陳皮　青皮　劉寄奴　生地黄　莪荗
　　　川芎(各一/兩)荷葉灰(四/兩)北艾(二/兩)破故紙(炒一/兩)
　右為細末醋煑麫糊元如梧子大每服四五十圓
　月水不通紅花蘓木酒下　白帯牡蠣粉酒下　子
　宫乆冷白茯苓煎湯下　赤帶建茶清下　血崩豆
　淋酒調綿灰下　胎不安蜜和酒下　腸風陳米飲
　調百草霜下　心疼菖蒲煎酒下　漏胎下血烏梅
　温酒下　耳聾臈茶煎湯下　胎死不動斑猫三箇
　煎酒下　腰脚痛當歸酒下　胞衣不下芸臺研水
　下　頭風薄荷茶下　血風眼黒豆粉草湯下　生
　瘡生地黄湯下　身體疼痛黄耆末調酒下　四肢
　浮腫麝香湯下　咳𠻳喘滿桑白皮湯下　腹痛芍
　藥末調酒下　産前産後白痢乾薑湯下赤者甘草
　湯雜者二宜湯常服温酒醋湯任下並空心食前服
　婦人大全良方卷二
欽定四庫全書
　婦人大全良方卷三
　　　　　　　　　　　　宋　陳自明　撰
此一卷論中風角弓反張風痺手足不隨偏枯口噤口
眼喎斜風眩頭痛血風心神驚悸癲狂骨節痛風血風
走注瘙癢癮疹風痰脚氣腰痛諸疾已上諸症雖各有
方論亦要先明其大體察脉之虚實辨證之冷熱相人
之强弱入臓入腑在絡在經首以局方調治未要猛浪
用藥今之治法先宜順氣然後治風萬不失一盖有中
風中寒中暍中痰中氣皆能令人涎潮昏塞所謂朱紫
相凌玉石不分醫者不可不詳而究之如中風若作中
氣治之十愈八九中氣若作中風治之十無一生所以
疑惑之間不問中風中氣首以蘓合香圓麝香煎五積
散如中痰則有參蘓飲如中寒則有理中湯如中暍則
有白虎湯如的然見得是中風如三生飲木香煑散排
風續命風引大小竹瀝大八風湯至寳丹牛黄清心圓
辨其冷熱虚實而投之未有不安者也然此疾積襲之
乆非一日所能致今人服藥三五服便責無效其責醫
者亦速矣正宜大劑乆服方有其效孟子曰七年之病
求三年之艾也
　　　婦人中風方論第一
夫中風者虚風中於人也風是四時八方之氣常以冬
至之日自坎而起候其八方之風從其鄉来者主長養
萬物若不從其鄉來者名為虚風賊害萬物人體虚者
則中之當時雖不即發停在肌膚後或重傷於風前後
重沓因體虚則發入臓腑俞俞皆在背中風多從俞入
隨所中之俞而乃發病婦人血氣虚損故令中風也當
察口眼開闔以别重輕涎沫有無以眀證治如眼開口
閉手足不開涎不作聲者可治如眼閉口開聲如鼾睡
遺尿者死
　至寳丹　蘓合香圓　五積散(加麝/香煎)牛黄清心圓(見/和)
　(劑/方)大八風湯(方見偏枯/第七篇)
排風湯　治男子婦人風虚濕冷邪氣入藏狂言妄語
精神錯亂及風入五藏等證(詳見和劑方/)
　　白鮮皮　白术　白芍藥　桂心　川芎　當歸
　　　防風　杏仁(去皮尖/麩炒)甘草(各二/兩)白茯苓　麻黄
　　(去/節)獨活(各三/兩)
　右吺咀每服三錢水一盞半生薑四片煎至八分去
　滓温服無時候(癸丑春有一婦人年四十四五其證/説話氣短足弱行得數歩則口若含)
　(霜七十日内三次經行遇行則口冷頭目眩暈足冷/則透心冷痛每行則口中冷氣不相續有時鼻中熱)
　(面赤翕然而熱身體不仁不能行歩手足不隨不能/俛仰冷痺骨疼有時悲傷夣與前夫相隨則上氣奄)
　(然而極心驚志意不定恍惚多忘却能食如此僅一/年許醫者投熱藥則靣翕然而熱氣滿胷中咽中窒)
　(塞悶絶投冷藥則㵼又一醫者以十全湯服之則發/煩躁心驚而跳一醫者以䨇和湯服之覺得靣上與)
　(腹中甚如火燂心愈驚欲吐不吐大府秘裏急後重/求僕診之六脉弦緩喜見於春此是可治之疾未供)
　(藥間忽然吐㵼㵼後覺肛門如火雖㵼六次却不多/僕一時識證未盡且與俞山人降氣湯八服次日診)
　(之脉差有力云服藥之後覺鼻中熱心煩悶絶齒噤/與參蘓飲八服黄連圓一兩許越三日云服藥之後)
　(其疾如故與茯苓補心湯服之皆無效僕以脉證詳/之只有排風湯甚對此證或曰何以見得是此證一)
　(能食飲此風飢也二七十日三次經行此是榮經有/風血得風散也三頭目眩暈此肝風也四面赤翕然)
　(而熱悲傷此心風也五身體不仁不能行歩夣與前/夫相隨此脾風也六手足不隨腰痛難以俛仰冷痺)
　(骨疼此腎風也諸有此候令人心驚志意不定恍惚/多忘真排風湯證也或曰風脉當浮今脉弦緩微弱)
　(恐非風也荅曰風無一定之脉大抵此證虚極生風/然排風湯所用之藥有十全大補湯料亦有平補之)
　(意却不僣燥供十服越三日云服之有效脉亦差勝/只是心中如烟生似有微熱大便尚秘此真是風證)
　(冄與排風湯十服兼牛黄清心圎皂角圎助之越三/日云服前藥一二日大煩躁與熱諸證悉除只是足)
　(弱不能支持脉亦弱與秘傳降氣湯十服又越三日/云諸證悉退只是夣裏虚驚大便滑泄如食傷相似)
　(奏厠頻數脉尚弱與五積散數服加人參塩煎兼感/應元即愈自後云皆無恙矣但上重而頭眩不能乆)
　(立乆坐再與排風湯則脱然安矣以此/方知要依古法不可杜撰臆度處方)
三生散　治卒中昏不知人口眼喎斜半身不遂咽喉
作聲痰氣上壅無問外感風寒内傷喜怒或六脉沉伏
或指下浮盛並宜服之兼治痰厥飲厥及氣虚眩暈悉
有神效
　　生南星(一/兩)生烏頭(去皮/尖)生附子(各半兩/去皮)木香(一/分)
　右㕮咀每服半兩水二大琖生薑十片煎至六分去
　滓温服或口噤不省人事者用北細辛皂角各少許
　為細末或只用半夏為細末用少許以蘆管吹入鼻
　中俟噴嚏其人少甦然後進藥如氣盛人只用南星
　五錢重木香一錢加生薑十四片煎作兩服飲之名
　星香飲
參蘇飲　治痰飲停積胷中中脘閉塞嘔吐痰涎眩暈
嘈煩忪悸噦逆及痰氣中人停留闗節手足嚲曳口眼
喎斜半身不遂食已即嘔頭疼發熱狀如傷寒
　　人參　紫蘇葉　半夏　茯苓　乾葛　前胡(各/三)
　　(分/)甘草　木香　陳皮　枳殻(製/)苦梗(各半/兩)
　右㕮咀每服四錢水一琖半薑七片棗一枚煎七分
　去滓空心温服腹痛加芍藥
木香煮散　治左癱右瘓并素有風濕諸藥不效常服
調氣進食寛中(蘇沈良方/言之甚詳)
　　羗活　麻黄(去節各/一兩)防風(三/分)白术　陳皮　黒附
　　子(炮/)南木香　㯽榔　牛膝　大川烏(炮/)草豆蔲
　　(連皮/煨)杏仁(去皮尖/麩炒)人參　白茯苓　川芎　當歸
　　　甘草　桂心(各半/兩)
　右㕮咀每服四錢重水一大琖半生薑五片煎至八
　分去滓熱服大便不通加大黄心腹脹加苦葶藶滑
　石膈上壅滯咳嗽氣促加半夏川升麻天門冬知母
　(繆安人年六十五六忽然中風不省人事無汗有痰/已辦後事衆醫以為不可治也召僕診之六脉浮緩)
　(脾脉溢闗此真風脉也先投參蘓飲六服先寛/氣下痰次以木香煑散而愈又享十年之壽)
附子理中湯　治五臟中寒口噤四肢强直失音不語
昔有武士守邉大雪出帳外觀瞻忽然暈倒時林繼作
隨行醫官灌以此藥兩劑遂醒
　　大附子(炮/)人參(去/蘆)乾薑(炮/)甘草(炙/)白术(等/分)
　右細剉每服四錢重水一琖半煎七分去滓不以時
　候服口噤斡開灌之(開慶己未年七月間裕齋馬觀/文夫人曹氏病氣弱倦怠四肢)
　(厥冷惡寒自汗不進飲食一醫作伏暑治之投暑藥/一醫作虚寒治之投熱藥無效召僕診之六脉雖弱)
　(而兩闗差甚裕齋問曰此何證也僕荅曰以脉觀之/六部雖弱而闗獨甚此中焦寒也中焦者脾也脾胃)
　(既寒非特但有是證必有腹痛吐㵼之證今四肢厥/冷四肢属脾是脾胃虚冷無可礙者荅云未見有腹)
　(痛吐㵼之證合用何藥治之僕荅曰宜用附子理中/湯未服藥間旋即腹痛而㵼莫不神之即治此藥一)
　(投而/差)
加減小續命湯　治卒暴中風不省人事漸覺半身不
遂口眼喎斜手足戰掉語言蹇澁肢體麻痺神情昏亂
頭目眩重痰涎併多筋脉拘攣不能屈伸骨節煩疼不
得轉側及治諸風服之皆驗若治脚氣緩弱乆服得差
久病風人每遇天色隂晦節候變更宜預服之以防瘖
瘂
　　麻黄(去根/節)防已　人參(去/蘆)黄芩　桂心　甘草
　　白芍藥　川芎　杏仁(各一/兩)附子(炮半/兩)防風(一兩/半)
　右㕮咀每服五錢水一琖半薑七片棗兩箇煎至七
　分去滓不以時候服取汗隨人虚實與所中輕重有
　人脚弱服此六七劑得瘥　精神恍惚加茯神逺志
　　骨節煩痛有熱者去附子倍芍藥心煩多驚者加
　犀角半兩骨間冷痛者倍用桂附　嘔逆腹脹者倍
　人參加半夏一兩　躁悶大便澁者去附子倍芍藥
　入竹瀝一合煎服　臟寒下利者去防已黄芩倍附
　子一兩加白术一兩(古今録驗有/白术無杏仁)救急無芎藭杏仁
　止十味　延年無防風(一云/違失)便利産後失血并老人
　小兒用麻黄桂心甘草各二兩　一法治或歌哭或
　笑語無所不及用麻黄三兩人參桂枝白术各二兩
　無附子防風生薑有當歸一兩自汗者去麻黄杏仁
　加白术　脚弱加牛膝石斛各一兩　身疼痛加秦
　芁一兩　腰疼加桃仁杜仲各半兩　失音加杏仁
　一兩(春加麻黄一兩/秋加當歸四兩)　(夏加黄芩三分/冬加附子半兩)
小風引湯
　　防風　獨活　細辛　川芎　北五味子　白茯
　　苓　人參　白芍藥　白术　甘草(等/分)
　右吺咀每服三錢水一琖薑三片杏仁五箇去皮尖
　搥碎同煎至七分去滓温服　如加麻黄蓯蓉附子
　當歸羚羊角六味(等/分)即大風引湯
千金竹瀝湯　大治熱即生風
　　竹瀝(二/升)生葛汁(一/升)生薑汁(三/合)
　右三味相和温暖分三服朝晡夜各一服
必效竹瀝湯　治中風涏潮譫語昏塞四肢緩縱
　　秦芁　防風　獨活　附子(各一/分)
　右㕮咀以水四琖煎至二琖入生地黄汁淡竹瀝各
　半琖再煎四五沸去滓分作四服無時熱服病勢去
　以他藥扶持未愈再作近世貴人用之多有神效
燒竹瀝法
　新竹截尺許長去節作兩邊用兩磚對立相去八寸
　置竹仰在磚上急着㷔火燒之磚外兩頭以椀盛瀝
　瀝盡以絹澄清夏秋湏沉冷水中以防瀝酸凡大熱
　有風人亦可單服冷暖隨人勿過度荆瀝亦然
　　　婦人中風角弓反張口噤方論第二
夫婦人角弓反張者是體虚受風風入諸陽之經也人
之隂陽經絡周環於身風乘虚入於諸陽之經則腰背
反折攣急如角弓之狀宜用小續命湯(方見前/)
活人書論曰婦人産後血虚多汗出喜中風身體强直
口噤背反張作痙治之属太陽經先因傷風又感寒濕
而致然也古人謂之痓病外證發熱惡寒與傷寒相似
但其脉沉遲弦細而項背反張强硬如發癎之狀此為
異耳(新産血虚多汗出/喜中風亦有此證)當察有汗無汗以分剛柔二痓
(無汗惡寒名剛痓有/汗不惡寒名柔痓)陽痙属剛痓隂痙属柔痓無汗葛
根湯主之有汗桂枝加葛根湯主之凡剛柔二痓小續
命湯並可與之有汗者去麻黄加葛根若審知剛痓者
胷滿口噤其人卧不着席脚攣急咬齒當行大承氣湯
(注云外臺云熱而痙者死熱/病痙者反折瘈瘲齒噤齗也)附术湯　桂心白术散
附子防風湯　八物白术湯　桂枝煮散可選而用之
(觧惑論云合面而卧為隂痓仰卧者為/陽痓又云或因濕寒發汗多則發痓也)
葛根湯　治剛痓無汗惡風(産後有疾凡用/麻黄更宜斟酌)
　　葛根(一/兩)麻黄(去根/節炮)薑皮(各三/分)桂枝　粉草　芍藥
　　(各半/兩)大棗(三/箇)
　右㕮咀每服三錢水一琖煎七分去滓温服取汗為
　度
桂枝加葛根湯　治柔痓有汗不惡寒
　　桂枝　芍藥　甘草(各六錢/三字)乾葛(一兩/三錢)生薑(一/兩)棗
　　(四/枚)
　右㕮咀每服三錢水一琖煎七分去滓温服取汗為
　度
大承氣湯(愚詳之産後難/用此藥故不録)
附术散　治傷寒手足逆冷筋脉拘急汗出不止項强
直摇頭口噤
　　附子　白术(各一/兩)川芎(三/錢)肉桂(二/錢)獨活(半/兩)
　右為細末每服三錢棗二箇水一中琖煎至一半温
　服
桂心白术湯　治傷寒隂痙手足厥冷筋脉拘急汗出
不止
　　白术　桂心　附子(炮/)防風　川芎　甘草(各兩/半)
　右㕮咀每服五錢水二琖薑四片棗三枚煎八分去
　滓温服
附子防風散　治傷寒隂痙閉目合面手足厥逆筋脉
拘急汗岀不止
　　柴胡(一兩/半)五味子　白术(各一/兩)茯苓　甘草　乾
　　薑　附子(炮/)防風(各三/分)桂心(半/兩)
　右為粗末每服三錢薑四片水一琖煎七分去滓温
　服
八物白术散　治傷寒隂痙三曰不差手足厥冷筋脉
拘急無汗恐隂氣内傷
　　白术　麻黄(去根/節)茯苓　五味子　羗活(各半/兩)附
　　子(炮/)桂心(各三/分)良薑(一/分)
　右為粗末每服四錢水一琖薑四片煎七分去滓温
　服(凡用麻黄宜斟酌/用之不可過多)
白殭蚕散　治婦人中風角弓反張口噤不能言皮膚
頑痺筋脉抽掣
　　殭蚕(一/兩)烏蛇肉(炙/)天麻　獨活　南星(炮/)川烏(炮/去)
　　(皮/尖)防風　蟬蛻(洗/)白附子(炮/)犀角屑　朱砂(研/)桑
　　螵蛸(各半/兩)麝香(一分/研)
　右為細末每服一錢温酒調下無時候
烏蛇圓　治婦人中風牙闗𦂳急手足頑麻心鬲痰涎
壅滯
　　烏蛇肉(炙/)天麻　白附子(炮/)南星(炮各/一兩)獨活　烏
　　犀屑　殭蚕(炒/)全蝎(炒/)半夏麯　麻黄(去根/節)當歸
　　　晚蚕沙(各半/兩炒)
　右為細末煉蜜元如梧桐子大每服七元温酒吞下
　亦治角弓反張
　　　婦人中風口噤方論第三
夫婦人中風口噤者是體虚受風風入頷頰夾口之筋
也手三陽之筋結入於頷頰足陽明之筋上夾於口而
風挾冷乘虚入其筋則筋攣故引牙關急而口噤也
天南星散　治婦人中風口噤四肢拘急
　　天南星(薑汁/炒黄)白附子(炮/)黒附子(炮/)烏蛇肉(酒/炙)全蝎
　　(等分/炒)
　右為細末每服半錢以生薑汁温酒調下無時拗開
　口灌
走馬散　治婦人中風口噤四肢强直
　　黒附子(炮/)天麻(各半/兩)桂心　石膏　麻黄(去根/節)蝎
　　梢(炒/)川烏(炮去/皮尖)南星(炮各/一分)麝香(半分/研)
　右為細末入研藥令停每服一字無時豆淋酒調灌
烏蛇散　治婦人中風口噤
　　烏蛇肉(炙/)全蝎(炒/)天麻　南星(炮/)殭蚕(各半/兩炒)膩粉
　　(半/分)
　右為細末入膩粉令停每服一字以生薑酒調灌下
　　　婦人中風不語方論第四
巢氏云脾脉絡胃夾咽連舌本散舌下心之别脉係舌
本今心脾二臟受風邪故舌强不得語也喉嚨者氣之
所以上下也㑹厭者音聲之尸舌者聲之機唇者聲之
扇風寒客於㑹厭之間故卒然無音皆由風邪所傷故
謂之中風失音不語經云醉卧當風使人發瘖
神仙觧語丹　治心脾經受風言語蹇澁舌强不轉涎
唾溢盛及療淫邪搏隂神内欝塞心脉閉滯暴不能言
　　白附子(炮/)石菖蒲(去/毛)逺志(去心甘草/水煑十沸)天麻　全蝎
　　(酒/炒)羗活　白殭蚕(炒/)南星(牛膽釀如無/只炮各一兩)木香(半/兩)
　右為細末煑麫糊為圓如梧桐子大量入辰砂為衣
　每服二十圓至三十圓生薄荷湯吞下無時候
防風湯　治中風内虚脚弱語蹇
　　石斛(一兩半/酒炒)乾地黄　杜仲(去皮切/薑汁炒)丹參(各一兩/一分)
　　防風　川芎　麥門冬(去/心)桂心　川獨活(各一/兩)
　右㕮咀每服五錢水盞半棗二枚煎至八分去滓温
　服
竹瀝湯　治中風入肝脾經年四肢不遂舌强語蹇
　　葳靈仙　附子(炮/)苦梗　蔓荆子　防風　枳殻
　　(去穣/麩炒)川芎　當歸(各等/分)
　右㕮咀每服四錢水一盞竹瀝半盞薑三片煎至八
　分温服日四服忌茶
　　　婦人風痺手足不隨方論第五
夫婦人風痺者由風寒濕三氣合而為痺風多者為風
痺其狀肌膚盡痛諸陽之經皆起於手足而循行於身
體風寒之氣客於肌膚始為痺復傷陽經隨其虚處而
停滯與血氣相摶血氣行則遲緩使機闗弛縱故風痺
而復手足不隨也
三痺湯　治血氣凝滯手足拘攣風痺氣痺等疾皆療
　　川續斷　杜仲(去皮切/薑汁炒)防風　桂心　華隂細辛
　　　人參　白茯苓　當歸　白芍藥　甘草(各一/兩)
　　秦芁　生地黄　川芎　川獨活(各半/兩)黄耆　川
　　牛膝(各一/兩)
　右㕮咀爲末每服五錢水二琖薑三片棗一枚煎至
　一琖去滓熱服無時候但腹稍空服有人病左臂不
　隨後已痊平而手指不便無力試諸藥不驗服此藥
　纔半即安
三五七散亦妙(方見局方/不復贅録)
　　　婦人中風自汗方論第六
尋古治中風方續命排風越婢等悉能除去而千金多
用麻黄令人不得慮虚凡以風邪不得汗則不能泄也
然此治中風無汗者為宜若治自汗者更用麻黄則津
液轉使脱泄反為大害中風自汗仲景雖處以桂枝湯
至於不住發搐口眼瞤動遍身汗岀者豈勝對治當此
之時獨活湯續命煑散復榮衞却風邪不可闕也
獨活湯　治風虚昏憒不自覺知手足棄縱坐卧不能
或發寒熱血虚不能服發汗藥及中風自汗尤宜服之
　　川獨活　羗活　人參　防風　當歸　北細辛
　　茯神(去/木)半夏　桂心　白薇　逺志(去/心)　菖蒲(去/毛)
　　川芎(各半/兩)甘草(三/分)
　右㕮咀每服五錢水盞半薑五片煎七分去滓無時
　温服
續命煑散　治風氣留滯心中昏憒四肢無力口眼瞤
動或時搐搦亡失津液渇欲引飲此能扶榮衛去虚風
中風自汗及産後中風自汗尤宜服之
　　防風　獨活　當歸　人參　細辛　葛根　芍
　　藥　川芎　甘草　熟地黄　半夏　逺志(去/心)荆
　　芥穗(各半/兩)桂心(七錢/半)
　右㕮咀每服五錢水一琖生薑三大片煎至七分去
　滓温服不拘時汗多不止者加牡蠣粉一分半
　　　婦人臂痛方論第七
論曰夫婦人臂痛筋脉攣急不得屈伸遇寒則劇由肝
虚為風寒邪氣流於血脉客於經絡摶於筋筋不榮則
乾急而痛其脉𦂳細宜服栢子仁圓舒經湯若臂痛不
能舉或左或右時復轉移一臂由中脘伏痰脾氣滯而
不行上與氣相摶四肢皆属於脾脾氣滯而氣不下上
攻於臂故痛其脉沉細宜茯苓圓控涎丹
栢子仁圓(王氏指迷方/)
　　栢子仁　乾地黄(各二/兩)茯苓　枳實(去穣/麩炒)覆盆子
　　(炒/)北五味　附子(炮/)石斛(去根切/酒蒸炒)鹿茸(酥/炙)酸棗仁
　　(炒/)桂心　沉香　黄耆(各一兩蜜水/炙一方等分)
　右為細末煉蜜為丸如梧桐子大空心酒下三十圓
舒經湯　治臂痛又名五痺湯亦治腰下疾
　　片子薑黄(四/兩)甘草　羗活(各一/兩)白术　海桐皮
　　當歸　赤芍藥(各二/兩)
　右為粗末每服三錢水一琖半煎至七分去滓温服
　如腰以下疾空心服腰以上疾食後服
茯苓圓
　　茯苓(一/兩)半夏(二/兩)枳殻(半兩/見製)風化朴硝(一/分)
　右四味為末薑汁煮糊為圓如梧桐子大生薑湯下
　二十圓食後服
控涎丹　凡人忽患胷背手足頸項腰胯隠痛不可忍
連筋骨牽引釣痛坐卧不寕時時走易不定俗醫不曉
謂之走疰便用風藥及針灸皆無益又疑是風毒結聚
欲為癰疽亂以藥貼亦非也此乃痰涎伏在心膈上下
變為此疾或令人頭痛不可舉或神意昏倦多睡或飲
食無味痰唾稠粘夜間喉中如鋸聲多流睡涏手脚重
膇冷痺氣脉不通誤認為癱瘓亦非也凡有此疾但以
此藥不過數服其疾如失
　　甘遂(去/心)大㦸(去/皮)真白芥子(各等/分炒)
　右為細末糊圓如梧桐子大臨卧淡薑湯吞下五七
　圓如痰猛加至十圓
白芥子散　治臂痛外連肌肉牽引背胛時發時止此
由榮衞之氣循行失度留滯經絡與正氣相搏其痛發
則有似癱瘓
　　真白芥子　木鼈子(各二兩/麩炒)没藥(别/研)桂心　木香
　　(各半/兩)
　右為細末入研藥令停每服一錢温酒調下
流氣飲子
　　紫蘇葉　青皮　苦梗　大黄(煨/)當歸　芍藥
　　烏藥　茯苓　川芎　黄耆　枳殻(去穣/麩炒)防風(各/半)
　　(兩/)甘草　橘皮(各三/分)木香　連皮大腹(二兩剉/薑汁炒)
　右㕮咀每服五錢水二琖薑三片棗一枚煎一琖去
　滓服
　　　婦人賊風偏枯方論第八
論曰賊風偏枯者是體偏虚受風風客於半身也人有
勞傷血氣半身偏虚者風乘虚入客於半體名為偏風
也其風邪入深真氣去邪氣留發為偏枯此由血氣衰
損為風所客令血氣不相周榮於肌故令偏枯也
論曰夫偏枯者其狀半身不隨肌肉枯痩骨間疼痛神
智如常名曰偏枯僕原疾之由皆由隂陽偏虧臟腑怯
弱經絡空虚血氣不足當風衝坐風邪乗虚而入疾從
斯作内經云汗出偏沮使人偏枯詳其義理如樹木或
有一邉津液不䕃注而先枯槁然後被風所害人之身
體或有一邉血氣不能榮養而先枯槁然後被風所苦
其理顯然王子享有云舟行於水人處於風水能泛舟
而亦能覆舟風能養體而亦能害體盖謂舡漏水入體
漏風傷古人有云醫風先醫血血行風自㓕是也治之
先宜養血然後驅風無不愈者宜用大八風湯増損茵
芋酒續斷湯
大八風湯　治中風偏枯失瘖半身不遂時復恍惚
　　當歸　杏仁(去皮尖/麩炒黄)甘草　桂心　乾薑(各二/兩炮)五
　　味子　升麻(各兩/半)川烏(炮去/皮尖)黄芩　芍藥　獨活
　　　防風　川芎　麻黄(去/節)秦芁　石斛(去根切/酒蒸炒)人
　　參　茯神　石膏　黄耆　紫苑(各一/兩)大豆(三兩/去皮)
　　(炒/)
　右為粗末每服五錢水二琖酒一合煎至一琖去滓
　温服恍惚者不用酒煎
増損茵芋酒　治半身不隨肌肉乾燥漸漸細痩或時
㾓痛病名偏枯
　　茵芋葉　川烏(炮去/皮尖)石楠葉　防風　川椒(炒出/汗)
　　女萎　附子(炮/)北細辛　獨活　卷栢　肉桂
　　天雄(炮去/皮)秦芁　防已(各一/兩)躑躅花(炒/)當歸　生
　　乾地黄(各二/兩)芍藥(一/兩)
　右㕮咀酒二㪷漬之冬七日夏三日春秋各五日初
　服一合漸増之以知為度令酒氣相續(出指迷方/)
續斷湯　治偏枯少血
　　當歸(三/兩)陳皮　芍藥　北細辛(各一/兩)生乾地黄(二/兩)
　右為粗末每服五錢水二琖煎至八分去滓温服臟
　寒多利者入熟附子一兩和前藥
　　　偏風口喎方論第九(凡五方/)
論曰偏風口喎者是體虚受風風入於夾口之筋也足
陽眀之筋上夾於口其筋偏虚風因虚而乗之使其筋
偏急不調故令口喎僻也
防風湯　治卒然口喎斜言語牽急四肢如故别無所
苦
　　防風(一/兩)羗活(半/兩)甘草(一/分)
　右為粗末每服五錢水二琖煎至一琖去滓入麝香
　研一字温服
治口眼喎斜
　用萆麻子七粒去皮殻細研作餅安在手心(右喎安/左手左)
　(喎安/右手)却用銅盂乘湯坐于藥上纔正即洗去(一方用/巴豆不)
　(用萆麻/出本草)
廣濟療風著口面喎斜語聲不轉方
　　生地黄汁(一/升)竹瀝(一/升)獨活(切三/兩)
　右相和煎取一升頓服未正更進一劑
深師續命湯　療中風口僻噤諸疾卒死不知人補虛
起死神方
　　人參　防已　麻黄(去根/節)芍藥　川芎　甘草
　　黄芩　白术(各半/兩)桂心　附子(炮/)防風(各一/兩)生薑
　　(五/兩)
　右切以水一㪷二升煑取三升分為三服不差復作
　忌海藻菘菜桃李生菜葱雀肉猪肉
又千金方
　炒大豆三升令焦以酒三升淋取汁頓服　又方用
　大皂荚五兩去皮子為末以三年大醋調如左喎塗
　右右喎塗左乾更塗
　　　婦人血風心神驚悸方論第十
夫婦人血風驚悸者是風乗於心故也心藏神為諸藏
之主若血氣調和則心神安定若虚損則心神虚弱致
風邪乗虚干之故驚而悸動不定也其驚悸不止則變
恍惚而憂懼也(排風湯/亦可用)
茯神散　治婦人血風五臓大虚驚悸安神定志
　　茯神(去/木)人參　龍齒(别/研)獨活　酸棗仁(各一/兩炒)防風
　　　逺志(去/心)桂心　細辛　白术(各三/分)甘草　乾薑
　　(各半/兩炮)
　右為粗末每服四錢水琖半煎至八分去滓温服
龍齒圓　治婦人血風上攻心神恍惚驚悸眠卧不安
　　龍齒(别/研)茯神(各一/兩)朱砂(研/)人參　當歸　天麻(各/三)
　　(分/)犀角屑　㯽榔　防風　生乾地黄(各半/兩)逺志
　　(去/心)赤箭(各一/分)麝香(一/錢)
　右為細末煉蜜圓如梧桐子大每服二十圓薄荷温
　酒下
朱賁琥珀散　治婦人血風
　　琥珀(研/)没藥(研/)木香　當歸　芍藥　白芷　羗
　　活　乾地黄　延胡索　川芎(各半/兩)土𤓰根　牡
　　丹皮(去/心)白术　桂心(各一/兩)
　右為末每服一錢水一琖煎至七分益酒三分再煎
　少時熱服重者數服效
　　　失血過多心神不安方第十一
寧志膏　治婦人因失血過多心神不安言語失常不
得睡
　　辰砂(研/)酸棗仁(炒/)人參　白茯神(去/木)琥珀(各一/分研)滳
　　乳(一錢/研)
　右為末和停每服一錢濃煎燈心棗湯空心調下(一/方)
　(無茯苓琥珀蜜圓如弹/子大薄荷湯化下一粒)
　　　婦人風邪顛狂方論第十二
夫婦人顛狂病者由血氣虚受風邪所為也人禀隂陽
之氣而生而風邪入并於隂則為顛入并於陽則為狂
隂之與陽有虚有實隨其虚時為邪所并則發也顛者
卒發意不樂直視仆地吐涎沫口喎目急手足撩戾無
所覺知良乆乃甦狂者少卧不饑自髙賢也自辨智也
自貴倨也妄笑好歌樂妄行不休故曰顛狂也
防風散　治婦人風邪顛狂或啼泣不止或歌笑無度
或心神恐懼或言語失常
　　防風　茯神　獨活　人參　逺志(去/心)龍齒　菖
　　蒲(去/毛)石膏　牡蠣(各一/兩煆)秦芁　禹餘糧　桂心(各/半)
　　(兩/)甘草(三/分)蛇蜕(一尺/炙)
　右為粗末每服三錢水琖半煎七分去滓温服
又一方
　　羚羊角屑(三/分)獨活　逺志(去/心)菖蒲(去/毛)防風(各半/兩)茯
　　神(去/木)石膏　麥門冬(去/心)龍齒(别/研)白蘚皮(各一/兩)人參
　　生乾地黄(各三/分)
　右為粗末每服三錢水琖半煎七分温服無時
素問云陽厥狂怒飲以鐵落(狂怒出於肝經肝属木鐵/落金也以金制木之意)
(愚曽治一女人眼見鬼物言語失常循衣直視衆醫多/用心藥治之無效僕投養正丹二貼煎乳香湯送下以)
(三生飲佐之立愈百又一男子亦曽病此證亦用此藥/收效然養正丹與  一方抱膽圓無異抱膽圓内中無)
(硫黄有乳香也/自合方見效)
　　　婦人飛尸血厥方論第十三
夫飛尸者遊走皮膚穿藏府每發刺痛變作無常遁尸
者附骨入肉攻鑿血脉每發不可得近見尸䘮聞哀哭
便發風尸者滛濯四肢不知痛之所在每發昏沉得風
雪便作沉尸者纒骨結藏衝心脇每發絞切遇寒冷便
作注尸者舉身沉重精神錯雜常覺昏廢每節氣至變
輙成大惡皆宜用此方
　　忍冬葉(剉數斛煑令/濃取汁煎之)服如雞子大日三服
太一神精丹(出千/金方)治中風之要藥治客忤霍亂腹痛脹
滿尸注惡風顛狂鬼語蠱毒妖魅癥瘕積聚温瘧積乆
百方不差但是一切惡毒無所不治但近世少得曽青
磁石為難合爾故不録
蘇合香元亦治此疾方見和劑更不贅録
雄朱散　治因䘮驚憂悲哀煩惱感尸氣而成變動不
已似冷似熱風氣觸則發
　　雄黄(研/)朱砂(研/)苦梗　羗活　當歸　升麻　川
　　烏(炮/)龍齒(别/研)犀角屑　白术　芍藥　鬼箭羽
　　白殭蚕(炒/)木香　虎頭骨(酥/炙)紫蘇子(炒/)川芎　南
　　星(炮/)山梔子　陳皮　莽草　枳殻(去穣/麩炒)黄芩(各/一)
　　(分/)麻黄(半兩去/根節)蜈蚣(二條炙/去頭足)㯽榔(二/箇)全蝎(一分/炒)
　右為細末每服二錢温酒調下一日三服
人平居無疾苦忽如死人身不動摇黙黙不知人目閉
不能開口噤不能言或微知人惡聞人聲但如眩冐移
時方寤此由汗過多血少氣併於血陽獨上而不下氣
壅塞而不行故身如死氣過血還隂陽復通故移時方
寤名曰欝冐亦名血厥婦人多有之宜服白薇湯倉公
散
白薇湯方
　　白薇　當歸(各一/兩)人參(半/兩)甘草(一/分)
　右㕮咀每服五錢水二琖煎至一琖温服
倉公散　治卒鬼擊鬼疰鬼刺心腹如刺下血便死不
知人及卧魘嚙脚趾不覺者并諸毒氣等疾
　　𤓰蔕末(九籥衛生方無𤓰/蔕末有皂角末)梨蘆末　雄黄(研/)礜石
　　(煅研各/等分)
　右為末研停用少許吹入鼻中得嚏氣通便活未嚏
　再吹以得嚏為度此藥能起死人恐皂荚者為正
白术散　治中風身體麻痺不仁
　　白术(炒/)芍藥　藁本(去苗土/各一兩)續斷(去枯/者)當歸(酒洗/焙各)
　　(二/兩)虎骨(酥/炙)烏蛇肉(各半/兩)
　右為細末每服二錢匕温酒調下藏寒多利者加附
　子半兩骨中煩熱者加生地黄一兩
　
　
　
　婦人大全良方卷三
欽定四庫全書
　婦人大全良方卷四
　　　　　　　　　　　　宋　陳自眀　撰
　　　婦人血風身體骨節疼痛方論第一(凡五方/)
夫婦人血風身體骨節疼痛者由體虚氣血不調為風
冷所侵故也其狀風邪在於皮膚肌肉歴於骨節邪氣
與正氣交擊故令疼痛也
芎藭散　治婦人血風身體骨節疼痛心膈壅滯少思
飲食
　　川芎(一/兩)赤茯苓　赤芍藥　酸棗仁(炒/)桂心　當
　　歸　木香　川牛膝(各三/分)羌活　枳殻(去穰/麩炒)甘草
　　(各半/兩)
　右為麄末每服三錢水一大盞薑三片煎至七分去
　滓熱服無時候
羚羊角散　治血風身體疼痛手足無力心神壅悶
　　羚羊角屑　酸棗仁(炒/)生乾地黄　㯽榔(各一/兩)五
　　加皮　防風　赤芍藥　當歸　骨碎補(炒去/毛)海
　　桐皮　川芎(各三/分)甘草(半/兩)
　右為末每服二錢温酒調下
通靈圓　治男子婦人手足痛風不可忍者
　　白附子　殭蚕(各一兩/炒去絲)全蝎(半兩/炒)麝香(一/字)
　右為末煉蜜元如梧子大每服七圓温酒下一日三
　服
當歸沒藥圓　療婦人血風血氣腹脇刺痛筋攣骨
痺手足麻木皮膚瘙痒
　　當歸　五靈脂(各一/兩炒)沒藥(半/兩)
　右為末醋糊圓如梧桐子大每服三十圓生薑湯空
　心下
大效虎骨散　治血風走疰疼痛丈夫筋骨疼及打撲
傷損疼痛甚者
　　虎骨(酥/炙)敗龜(醋/炙)當歸　桂心　地龍(去/土)牛膝　漏
　　蘆　葳靈仙　𤣥胡索　自然銅(製/)
　右各等分為末每服二錢熱酒調下每曰一服
　　　婦人血風白虎歴節走疰方論第二(凡七方/)
夫婦人體虛受風邪之氣隨血而行或滛易皮膚卒然
掣痛遊走無有常處故名為走疰也加減小續命湯主
之
漏蘆散　治婦人血風走疰疼痛無有常處
　　漏蘆　當歸　牛膝(各三/分)桂心　地龍(去/土)防風
　　羌活　白芷　沒藥(研/)甜𤓰子(各半/兩)虎脛骨(酥/炙)敗
　　龜(各一兩/醋炙)
　右為細末每服二錢熱酒調下無時候
四生圓　治血風骨節疼痛擡舉臂不起行履不得并
渾身麻痺
　　白殭蚕(炒去/絲)地龍(去/土)白附子(生/)五靈脂　草烏(去/皮)
　　(尖各/等分)
　右為末以米糊元如梧桐子大每服二十元茶酒任
　下或作末酒調半錢亦可
麝香圓　治白虎歴節諸風疼痛逰走不定狀如蟲囓
晝静夜劇及一切手足不測疼痛
　　大八角川烏頭(三箇去/皮尖生)生全蝎(二十/一箇)生黒豆(二十/一粒)
　　生地龍(去土净/半兩)
　右為細末入麝香一字同研停糯米糊為元如緑豆
　大每服七圓甚者十元夜卧令鬲空温酒吞下微出
　冷汗一身便瘥(許學士云予得此方凡是歴節及不/測疼痛一二服便瘥在歙川日有一)
　(貴家婦人遍身走疰疼痛至夜則發如䖝囓其/肌多作鬼邪治予曰此正歴節病也三服愈)
芍藥知母湯　治諸肢節疼痛身體魁瘰脚腫如脱頭
眩短氣温温欲吐(三因方/)
　　桂心　知母　防風(各四/兩)芍藥　甘草　麻黄(去/根)
　　(節各三/兩泡)附子(三兩/炮)
　右㕮咀每服四錢水一琖半生薑五片煎七分去滓
　空心服一法有白术川芎杏仁半夏
附子八物湯　治風歴節四肢疼痛如鎚鍛不可忍
　　附子　乾薑　芍藥　茯苓　人參　甘草　桂
　　心(各三/兩)白术(四/兩)
　右㕮咀每服四大錢水二琖煎七分去滓食前服一
　方去桂用乾地黄二兩
獨活寄生湯最治歴節風近人用之甚效(見本卷/第七論)
小續命湯大治白虎歴節痛不可忍(方見第/三卷)　(有一婦/人先自)
　(兩足踝骨痛不可忍次日流上於膝一二日流於髀/骨甚流至於肩肩流於肘肘流於後溪或如鎚鍛或)
　(如䖝囓痛不可忍晝静夜劇服諸藥無效召僕診之/六脉𦂳予曰此真歴節證也非觧散之藥不能愈但)
　(用小續命湯一劑而愈僕又鄧安人夏月亦病歴節/痛不可忍諸藥無效召  診之人迎與心脉虚此因)
　(中暑而得之合先服酒蒸黄連元衆醫莫/不笑用此藥服一貼即愈自後與人良驗)
　　　婦人血風疹瘙痒方論第三(凡八方/)
局方治婦人時發遍身瘙痒或赤腫癮疹五心煩熱血
風攻疰與人參荆芥散消風散四物湯加荆芥煎或人
參當歸散或逍遥散兼服導赤圓如不通者食後服皂
角元(氣虚老人/不可乆服)如服皂角圓不退者此凝滯熱甚者宜
先服青木香圓三兩服以開氣道却服前藥即效
夫婦人體虚為風邪氣客於皮膚復逢風寒相折則起
風瘙癮疹若赤疹者由凉濕折于肌肌中之極熱結成
赤疹也得天熱則劇取冷則差白疹者由風氣折於肌
中肌中熱熱與風相摶所以為白疹也得天隂雨冷則
劇出風中亦劇得晴暖則減着衣暖亦差也脉當浮而
洪浮即為風洪即為氣風氣相摶則為癮疹身體為痒
凡人汗出不可露卧及浴(素問云汗出見/濕乃生痤疿)使人身振寒
熱生風疹也
雷公炮炙序云遍體疹風酒調生側
何首烏散　治婦人血風皮膚瘙痒心神煩悶及血風
逰走不定並宜服之
　　何首烏　防風　白蒺藜　枳殻　天麻　殭蚕
　　　胡麻　茺蔚子　蔓荆子(各等/分)
　右為細末每服二錢煎茵蔯湯調下無時候
附子酒　治痛風婦人血風身上瘙痒(出張氏方/)
　　生附子(不去皮重/一兩一隻)皂角刺(二十/一箇)黒豆(一/合)
　右三味細剉分為二處用好酒二瓶入上件藥慢火
　煇候乾至半瓶却合作一處密縛泥頭經二宿毎服
　一琖温服無時候未效再服
治女人風痒癮疹不止(聖惠方/)
　　蒼耳花葉子(各等/分)
　右為細末用豆淋酒調下二錢
治癮疹
　　白蜜(不以/多少)好酒調下已試有效
治皮膚有風熱遍身生癮疹方(初虞世/)
　　牛蒡子(水煮一兩净/㬠乾炒令香)浮萍(蒸過焙/乾等分)
　右為細末每服二錢薄荷湯調下日二服
又治風氣客於皮膚搔之不已方
　　蟬蛻(洗/)大葉薄荷
　右等分為細末無時温酒調下方寸匕(此一方/出本草)
又方
　　露蜂房(洗過蜜/炙令焦)蛇蜕(洗炙令/焦等分)
　右為細末温酒調下一錢日二三服
　　　婦人虚風頭目眩暈及心眩方論第四(凡七方/)
夫婦人風眩是體虚受風風入於腦也諸臓腑之精皆
上注於目其血氣與脉并上屬於腦也循脉引於目系
目系急故令眩也其眩不止風邪甚者變成癲疾也
養正丹　治虚風頭旋吐涎不已盖此藥升降隂陽補
接真氣非止頭旋而已
　　黒鉛　水銀　硫黄(研/)朱砂(各一/兩研)
　右用建琖一隻火上鎔鉛成汁次下水銀用栁杖子
　打停取下歇少時入二味打停候冷取下研為粉以
　糯米軟飯元如緑豆大每服三十元棗湯吞下空心
　食前日二服
鈎藤散　治肝厥頭暈清頭目(出本事方/)
　　鈎藤　陳皮　半夏　麥門冬(去/心)茯苓　茯神
　　人參(去/蘆)甘菊花　防風(各半/兩)甘草(一/分)石膏(一/兩)
　右㕮咀每服四錢水一琖半生薑七片煎至八分去
　滓熱服(素問云頭痛顛疾下虚上實過在足少隂巨/陽甚則入腎狥䝉招摇目眩耳聾下實上虚)
　(過在足少陽厥隂甚則在肝下虚者腎虚也故腎厥/則頭痛上虛者肝虚也故肝虚則頭暈狥䝉者如以)
　(物䝉其首招摇不定目眩耳聾皆暈/之狀故肝厥頭暈腎厥頭痛不同也)
斗門方　治婦人血風攻腦頭旋悶絶忽死倒地不知
人事者
　　喝起草　取其嫰心不以多少隂乾為末以常酒
　　服一大錢匕無時候其功大効服之多連腦盖善
　　通頂門
蔓荆子散　治婦人風眩頭目昏悶煩疼言語謇澁痰
逆不下飲食
　　蔓荆子　防風　羌活　川芎　羚羊角屑　枳
　　殻　前胡　石膏　赤茯苓　麻黄(去根/節)荆芥穗
　　(各三/分)北細辛　甘菊花　白芷　藁本　旋復花
　　　甘草(各半/兩)
　右為粗末每服四錢薑三片水一琖煎七分去滓温
　服無時候
四神散　治婦人血風眩暈頭痛(九籥衞生方/)
　　菊花　當歸　旋復花　荆芥穗(各等/分)
　右為細末每服一錢水一琖葱白三寸茶末一錢煎
　至七分通口服良乆去枕仰卧少時
川芎散　治風眩頭暈(龎安常方/)
　　小川芎　山藥　白茯神　甘菊花(野菊/不用)人參(各/半)
　　(兩/)山茱茰肉(一/兩)
　右為細末無時候酒調二錢日三服
治女人頭旋即天動地轉名曰心眩非血風也(見普/濟方)
　膽子礬一兩細研用胡餅劑子一箇拌停放版子上
　按平一指厚以箆子勒成如骰子大塊不須界斷於
　瓦上焙乾每服一骰子大為末煎燈心竹茹湯調下
　　　婦人血風頭痛方論第五(腎厥頭痛/厥逆頭痛)附(凡九方/)
許叔微云婦人患頭風者十居其半每發必掉眩如在
車船上盖因血虚肝有風邪襲之爾予嘗處此方以授
人比他藥效而㨗
　　川芎(一/兩)當歸(三/分)羌活　旋復花　華隂細辛　蔓
　　荆子　防風　石膏　藁本　荆芥穗　半夏麴
　　　乾地黄　甘草(各半/兩)
　右㕮咀每服三錢水一琖薑三片煎至七分去滓温
　服
七生元　治男子婦人八般頭風及一切頭痛痰厥腎
厥飲厥傷寒傷風頭痛不可忍者並皆治療(徐明仲/先生方)
　　川烏　草烏　南星(三味並/生去皮)半夏(冷水洗/去滑)川芎
　　石膏　白芷(並生用/等分)
　右為細末研韭菜自然汁圓如梧子大每服七圓加
　至十圓嚼生葱茶送下(僕常療鄧安人頭痛如破服/諸藥無效加北細辛等分全)
　(蝎减半為貟服/二十粒即愈)
芎辛湯　治狀如前但發熱者不可服
　　生附子(去/皮)生烏頭(去皮/尖)南星　乾薑(炮/)北細辛
　　川芎(各一/兩)甘草(三/分)
　右㕮咀每服四錢水二琖薑七片茶牙少許煎至六
　分去滓食前温服中脘素有寒者不用茶牙
局方如聖餅子加北細辛如半夏數自合服之見効甚
速若頭痛筋攣骨重少氣噦噫腹滿時驚不嗜卧欬嗽
煩寃其脉舉之則弦按之石堅由腎氣不足而内著其
氣逆而上行謂之腎厥頭痛宜玉真圎與硫黄圎
玉真圎方
　　石膏(煆/研)半夏(洗為末/各一兩)硫黄(二/兩)硝石(一分/並研)
　右研令停生薑自然汁打糊圎如梧桐子大生薑湯
　下三十圎(一方無半夏/用天南星)
硫黄圎　治頭痛不可忍或頭風年深暴患無所不治
服此除根
　　硝石(一/兩)硫黄(二/兩)
　右研令極細滴水貟如指頭大空心蠟茶清嚼下百
　一方云中暑者以氷水服之下咽即洒然治傷冷以
　艾湯下
若頭痛連齒時發時止連年不已此由風寒中於骨髓
留而不去腦為髓海故頭痛齒亦痛謂之厥逆頭痛宜
白附子散灸曲鬢穴此穴在耳上將耳掩前正尖上可
灸七壯左痛灸左右痛灸右
白附子散方
　　麻黄(不去/根節)烏頭(炮去/皮)南星(炮各/半兩)白附子(炮一/兩)全蝎
　　(炒五/枚)辰砂(研一/分)麝香(研一/錢)白薑(炮一/分)
　右為細末酒調一字服訖去枕卧少時
裕陵傳王荆公偏頭疼方云是禁中祕方用生蘆菔汁
(即蘿/蔔)一蜆殻仰卧注鼻中左痛注左右痛注右或兩鼻
皆注亦可數十年患皆一注而愈東坡云荆公與僕言
已愈數人　此方自後晁將仕(明甫/云)是有効
治頭風痛不可忍者
　　硝石　人中白　腦子(等/分)
　右研令極細用一字搐入鼻中
　　　項筋强痛方論第六(凡五方/)
此一卷論項筋拘攣强痛每得斯疾療之似易而實難
然方册中所載亦少縱有言之議論亦畧以僕考之然
既有斯疾必有是方何古人言此疾證尚且略又無的
然之論詳之必是挾諸疾而生所以絶無專門予因暇
日摭古名方以備檢閲然自明學識淺鄙未必全備博
學之士見其遺缺儻能補而完之不亦宜乎咸淳元年
上元日藥隱老人書于存心堂
夫頸項之處乃属足太陽膀胱之經又許太學云是足
少隂腎之經盖腎與膀胱爲表裏故也以感外邪論之
則有太陽經先因感風又感寒濕致令外證發熱惡寒
與傷寒相似頸項强急腰身反張如中風狀瘈瘲口噤
其身體几几古人以强直為痓其脉沉遲弦細新産血
虚多汗出喜中風亦有此證已上並載第三卷第二論
中言之甚詳不復贅録　又有挫枕轉項不得者與三
五七散(方見/和劑)追風散仍與急風散搽項上　若因被風
吹頭目昏眩太陽并腦俱痛項背筋脉拘急可與蝎附
散都梁貟　許太學治項筋强痛不可轉側者以木𤓰
煎
追風散　治年深日近偏正頭疼又治肝藏乆虚血氣
衰弱風毒之氣上攻頭痛頭眩目暈心忪煩熱百節酸
疼腦昏目痛鼻塞聲重項背拘急皮膚瘙痒靣上遊風
狀若蟲行及一切頭風兼療婦人血風攻疰頭目昏痛
皆治之
　　川烏(炮去皮/臍尖)防風(去/蘆)石膏(煆/)川芎　甘草(炙/)荆芥
　　穗　白殭蚕(炒去絲/各一兩)天南星(炮/)羗活　天麻　地
　　龍　白附子(炮/)全蝎(去尾/針)白芷(各半/兩)草烏(炮去皮/臍尖)
　　没藥(研/)乳香(研/)雄黄(研各/一分)
　右為細末每服半錢入好茶少許同調食後及臨卧
　服常服清頭目利咽鬲消風化痰
急風散方
　　草烏頭(三兩一半燒存性於醋/内蘸令冷餘一半生用)生黒豆(一分兩味/一處為末)
　　丹砂(一兩/研)麝香(一分/研)
　右為細末研令停酒調塗痛處
蝎附散　治一切風邪頭痛夾腦風氣痰涎壅盛嘔逆
惡心口吐清水暗風旋暈眼見黒花牙闗𦂳急口眼喎
邪面目瞤動頭項拘急肩背引疼耳痒目昏四肢麻木
及沐頭浴出暴感風邪頭目昏痛兩太陽穴疼逺年頭
風經隔嵗月乍差乍發服藥無效者並皆治之
　　附子(炮去/皮臍)川烏(炮去/皮尖)麻黄(去/節)殭蚕(炒/)南星　防風
　　(各三/錢)雄黄　朱砂　全蝎(各錢/半)白芷　藁本
　右為細末每服半錢葱茶調下食後服孕婦不可服
　京城之醫用此藥兼嚼如聖餅子治眼生眵糞􁞃􁞃
　不眀羞明多淚見物不明有效
都梁貟方
　　香白芷(擇大塊白色新潔者先以棕刷去/塵土用沸湯泡洗四五次為細末)煉蜜貟
　　如彈子大每服一貟多用荆芥㸃䗶茶細嚼下食
　　後常服只乾嚼下亦可都無所忌此藥大治諸風
　　眩暈婦人産前産後乍傷風邪頭目昏重及血風
　　頭痛服之令人目眀凡浴沐後服一二粒尤佳暴
　　寒乍暖神思不清傷寒頭目昏暈並宜服之
木𤓰煎方
　　宣木𤓰(二箇取/蓋去穰)没藥(二兩/研)乳香(一分/研)
　右二味内木𤓰中用蓋子合了竹簽定之飯上蒸三
　四次爛研成膏子每服三匙生地黄汁半琖無灰上
　醖二琖和之用八分琖熱暖化膏子服(有人患此病/自午後發黄)
　(昏時定予曰此患必先從足起經言十二經絡各有/筋惟足下少隂之筋自足至項大抵筋者肝之合也)
　(日中至黄昏天之陽陽中之隂也又曰陽中之隂肺/也自離至兊隂旺陽弱之時故靈寳畢法云離至乾)
　(腎氣絶而肝氣弱肝腎二藏受隂氣/故發於是時予授此方三服而愈)
　　　婦人腰痛方論第七(二方/)
夫腎主於腰女人腎臟繫於胞絡若腎氣虚弱外感六
滛内傷七情皆致腰痛古方亦有五種之説如風腰痛
宜小續命湯加桃仁杜仲煎服脾胃氣蔽及寒濕腰痛
宜五積散加桃仁如虚損及五種腰痛者青蛾元神應
元(諸方並/見和劑)皆可用也如氣滯腰痛如神保貟黒牽牛茴
香橘核必有功也
如神湯　治男子婦人腰痛(陳總領方/)
　　延胡索　當歸　桂心(等分一方無/當歸有杜仲)
　右為末温酒調下二錢甚者不過數服(潭人滕珂云/此方得之於)
　(歙川祈門老毉真/是如神故以名之)
獨活寄生湯夫腰痛者皆由腎氣虚弱卧冷濕地當風
所得不時速治喜流入脚膝為偏枯冷痺緩弱疼重或
腰痛拘攣脚重痺宜急服之
　　獨活(三/兩)桑寄生　續斷　杜仲　北細辛　川牛
　　膝　秦艽　茯苓　白芍藥　桂心　川芎　防
　　風　人參　熟地黄　當歸(各二/兩)
　右㕮咀每服三錢水一琖煎至七分去滓温服空心
　氣虚下利除地黄并治新産腹痛不得轉動及腰脚
　攣痛痺弱不得屈伸此藥最能除風消血肘後有附
　子一枚無寄生人參當歸粉草近人將治歴節風脚
　氣流注亦效
　　　婦人腰脚疼痛方論第八(凡三方/)
夫腎主於腰脚女人腎藏繫於胞絡若勞傷腎氣虚弱
而風冷客於胞絡邪氣與真氣交争故令腰脚疼痛也
酸棗仁散　治婦人血氣風虚腰脚疼痛頭目昏悶食
少無力
　　酸棗仁(炒/)川牛膝　當歸(各三/分)羌活　川芎　桂
　　心　防風　木香　海桐皮　杜仲　附子(炮/)萆
　　􁚲　川續斷　粉草(各半/兩)
　右㕮咀每服四錢水一盞半薑三片煎七分去滓温
　服
骨碎補散　治婦人血風氣攻腰脚疼痛腹脇拘急肢
節不持
　　骨碎補(炒/)萆􁚲　川牛膝　桃仁　海桐皮　當
　　歸　桂心　㯽榔(各一/兩)赤芍藥　附子　川芎(各/三)
　　(分/)枳殻(半/兩)
　右為粗末每服三錢水一大琖薑三片棗一箇煎至
　七分去滓食前熱服
　　　婦人脚氣方論第九(凡十一方/)
凡頭痛身熱肢節痛大便祕或嘔逆而脚屈弱者脚氣
也輕者可與香蘇散加木𤓰㯽榔生薑煎服然後隨證
治之要知有脚氣之人先從脚起或先緩弱疼痺或行
起忽倒或兩脛腫滿或脚膝枯細或心中忪悸或小腹
不仁(皮禎不知/有無也)或舉體轉筋或見食嘔逆惡聞食氣或
胷滿氣急或遍體酸痛皆脚氣候(或之一字/有無是也)黄帝所謂
緩風濕痺是也頑弱名緩風疼痛為濕痺寒中三陽所
患必冷小續命湯主之(煎成入生薑/自然汁最)暑中三隂所患必
熱小續命湯去附子減桂一半主之大煩躁者紫雪最
良若無紫雪以自合薄荷煎冷水調服極妙大便祕者
脾約員麻仁員三和散主之(方並見和/劑局方中)仍針灸為佳服
補藥與湯淋洗皆醫之大禁也
　　　聖惠方婦人脚氣論
夫婦人脚氣與丈夫不同男子則腎臟虛弱為風濕所
乗女子以胞絡氣虚為風毒所摶是以胞絡属於腎也
腎主於腰脚又肝脾腎三臟經絡起於十足指若臟腑
虚損則風邪先客於脚從下而上動於氣故名脚氣也
此皆由體虚或當風取凉或乆坐卑濕或産後勞損或
恚怒傷肝心氣滯致令月候不通因其虚傷風毒摶於
肌骨則令皮膚不仁筋骨抽痛五緩不遂六急拘攣或
即冷痛或即腫滿或兩脚痺弱或舉體轉筋目眩心煩
見食即嘔精神昏憒肢節煩疼小便赤黄大便秘澁並
皆其證也其婦人脚氣治之與丈夫不同者以其氣血
不調懐胎難産崩傷之異是以褚澄療寡婦師尼與妻
妾殊别即其義也(凡婦人有脚氣/疾者必無生肓)
牛膝散　治脚氣浮腫心神煩悶月候不通
　　川牛膝　羚羊角　㯽榔　大黄(炒/)芒硝(各一/兩)防
　　已　桂心　牡丹皮　赤芍藥　甘草(各三/分)桃仁
　　(五十/粒製)
　右為粗末每服三大錢水一琖煎至七分去滓温服
　利下惡物為度亦要相其强弱用之
大腹皮散　治婦人風毒脚氣肢節煩疼心神壅悶
　　大腹皮　紫蘇　木通　桑白皮　羌活　荆芥
　　　赤芍藥　青皮　木𤓰　獨活(各一/兩)枳殻(二/兩)
　右㕮咀每服四錢水一琖薑五片葱白七寸煎至七
　分去滓空心温服
半夏散　治婦人脚氣發動心腹脹滿飲食不下嘔逆
不止
　　半夏　陳皮　人參　大腹皮　桂心(各三/分)㯽榔
　　(一/兩)赤茯苓　紫蘇(各兩/半)
　右㕮咀每服四錢水一琖半薑三片煎七分去滓温
　服
犀角散　治婦人脚氣忽發衝心悶亂四肢煩疼有熱
者
　　犀角屑　木香(各半/兩)紫蘇　赤茯苓　㯽榔(各一/兩)
　　赤芍藥　紅花(各三/分)紅雪(一兩/半)
　右㕮咀每服四錢水一琖煎至七分去滓温服
木香散　治婦人脚氣卒發衝心悶亂
　　木香(半/兩)郁李仁　赤芍藥　大腹皮　紫雪(各一/兩)
　　桑白皮　桂心　㯽榔　茯苓(各三/分)
　右㕮咀每服三錢水一琖薑三片煎至七分去滓温
　服
治婦人脚氣衝心悶亂不識人宜服此藥
　　紫蘇　松節(各二/兩)呉茱茰(半/兩)㯽榔　乾木𤓰(各一/兩)
　　陳皮(三/分)
　右㕮咀每服四錢水一琖煎至一半入童子小便二
　合再煎三沸温服
紫蘇散　治婦人風毒脚氣腹内壅塞痰惡不思飲食
脚重虚腫
　　紫蘇(莖/葉)木通　桑白皮　茴香根(各一/兩)枳殻(二/兩)羗
　　活　獨活　荆芥穗　木𤓰　青皮　甘草(各半/兩)
　　大腹子(十/箇)
　右㕮咀每服三錢水一琖薑三片葱白一莖煎至七
　分去滓温服
桑白皮散　治婦人脚氣盛發兩脚浮腫小便赤澁腹
脇脹滿氣急坐卧不得
　　桑白皮　郁李仁(各一/兩)赤茯苓(二/兩)木香　防已
　　大腹皮(各半/兩)紫蘇子　木通　㯽榔　青皮(各三/分)
　右㕮咀每服三錢水一琖薑三片煎至七分去滓温
　服
薏苡仁散　治婦人脚氣緩弱及頑痺腫滿心下急大
便澁
　　薏苡仁　防風　猪苓　川芎　防已　㯽榔
　　郁李仁　大麻仁(各一/兩)桑白皮(二/兩)枳實(三/分)甘草(半/兩)
　　羚羊角屑(一/兩)
　右為散每服三錢水一琖煎至七分去滓放温服
四白散　治男子婦人血虚發熱夜多盗汗不進飲食
四肢羸痩骨立拘攣脚痛不能行
　　黄耆　厚朴　益智仁　藿香　白术　白扁豆
　　　陳皮(各一/兩)半夏　白茯苓　人參　白豆䓻仁
　　　天台烏藥　甘草(各半/兩)京南芍藥(兩/半)檀香　沉
　　香(各一/分)
　右為細末每服三錢水一琖薑三片棗子一箇煎至
　七分温服
自後諸證退只有脚攣痛不能行以蒼术元治之效此
藥大治乾濕脚氣筋脉拘攣疼痛不能行履兼補下部
蒼术元方
　　乳香　没藥(各二錢/别研)川牛膝　青鹽(各半/兩研)熟艾(四/錢)
　　川烏(三/錢)全蝎(一錢/炒)
　右除研藥為細末入研藥令停以木𤓰一箇大者切
　一頭留作盖去穰入上件藥於木𤓰内將盖簽定安
　木𤓰於黒豆中蒸令極爛取出去皮連藥研成膏却
　入生蒼术末拌令得所貟如梧桐子大每服五十貟
　空心用木𤓰湯下或温鹽酒亦得一日三服忌血與
　蒜(乙巳年羅安人病發熱自汗心煩身體骨立足痛/拘攣不能屈伸飲食不進雖老醫亦不能療召僕)
　(治之六脉弦弱僕曰雖脉似勞實非勞也似脚氣而/非正脚氣但當調脾生血其熱必退然後攻足則可)
　(望安遍尋諸方皆無對證之藥遂處四白散子與服/不半劑熱退能食又處蒼术貟繼之筋脉伸足能行)
　(而/愈)
大便祕者可與七宣員神功員七聖檳榔員三和散服
之効(諸方並見/和劑方)
　
　
　
　
　
　
　
　
　
　
　
　婦人大全良方卷四
欽定四庫全書
　婦人大全良方卷五
　　　　　　　　　　　　宋　陳自明　撰
　　　勞瘵叙論第一(凡二十一方/)
夫骨蒸殗殜復連尸疰勞疰䖝疰毒疰熱疰冷疰食疰
鬼疰等皆曰傳尸以疰者注也病自上注下與前人相
似故曰疰其變有二十二種或三十六種或九十九種
大畧令人寒熱盗汗夢與鬼交遺泄白濁髪乾而聳或
腹中有塊或腦後兩邉有小結核連復數箇或聚或散
沉沉黙黙咳嗽痰涎或咯膿血如肺痿肺癰狀或復下
利羸痩困乏不自勝持積月累年以致於死死後乃疰
易傍人乃至㓕門者是也更有蜚尸遁尸寒尸䘮尸尸
注等謂之五尸及大小附着等證不的知其所苦無處
不惡乃挾諸鬼邪而害人以三因攷之内非七情所忤
外非四氣所襲雖若麗乎不内外因奈其證多端傳變
遷移難以推測故自古及令愈此病者十不得一所謂
狸骨獺肝天靈盖銅鑑鼻徒有其説未嘗見效唯膏肓
俞崔氏穴名四花有六穴若聞早灸之可否㡬半晚亦
不濟也　病者増寒發熱自汗面白目乾口苦精神不
守恐畏不能獨卧其傳在肝　病者増寒發熱面黒鼻
燥忽忽喜忘大便苦難或復泄㵼口瘡其傳在心　病
者増寒發熱面青唇黄舌本强不能嚥飲食無味四肢
羸痩吐涎沫其傳在脾　病者増寒發熱面赤鼻白乾
燥毛折咯嗽喘急時吐白涎或有血線其傳在肺　病
者増寒發熱面黄耳輪焦枯胻骨㾓痛小便白濁遺瀝
胸痛其傳在腎
　　　二十四種蒸病論
所謂勞蒸者二十四種隨證皆可考尋毛折髪焦肌膚
甲錯其蒸在皮　外人覺熱自反惡寒身振瞤劇其蒸
在内　髪焦鼻衂或復尿血其蒸在血　身熱煩躁痛
如針刺其蒸在脉　爪甲焦枯眼昏兩脇急痛其蒸在
筋　版齒黒燥大杼酸痛其蒸在骨　背膂疼痛胻骨
酸􁖠其蒸在髓　頭眩熱悶口吐濁涎眼多眵淚其蒸
在腦　男子失精女子白淫其蒸在玉房　乍寒乍熱
中脘與膻中煩悶其蒸在三焦　小便赤黄凝濁如膏
其蒸在膀胱　傳道不均或祕或泄腹中雷鳴其蒸在
小腸　大腹隱痛右鼻乾疼其蒸在大腸　口鼻乾燥
腹脹睡卧不安白汗出其蒸在胃　口苦耳聾脇下痛
其蒸在膽　裏急後重肛門澁祕其蒸在回腸　小腹
㽲痛筋脉縱緩隂噐自强其蒸在宗筋　眼昏淚下時
復眩暈躁怒不常其蒸在肝　舌焦黒氣短煩悶洒洒
浙浙其蒸在心　唇乾口瘡胷腹脹悶畏寒不食其蒸
在脾　咳嗽喘滿咯痰吐血聲嘶音逺其蒸在肺　耳
輪焦枯脚氣酸疼起居不得其蒸在腎　情想不寧無
故泄精白物綿綿而下其蒸在右腎　心主胞絡心膈
噎塞攻擊疼痛俛仰煩寃其蒸在鬲諸證雖曰不同其
根多有䖝囓其心肺治之不可不絶其根也
神仙秘法　取傳尸勞䖝服此藥須先擇良日焚香禱
祝令病人設榻面向福德方服即有神效不可使病人
知其藥味及子細
　　青桑皮　楊栁枝　梅枝　桃枝(已上要取東/引者各七莖)
　　葱白(七/莖)青蒿(一握如無/以子代)真安息香(一分研/去石)阿魏(一/分)
　右八味除阿魏外用童子小便一升半煑取藥耗及
　一半去滓將藥汁化阿魏再煑十數沸去滓候温作
　貳次調下件藥末
　　朱砂(半/兩)小㯽榔(半/兩)麝香(半/分)
　右三味研令極細分為二服用前湯使調下五更初
　一服三㸃再一服辰時間取下䖝遂絶根本若見䖝
　色白者此病必差若黒色則已傳入腎經不可救也
　服藥後只以淡粥補之並不動元氣効驗無比切須
　祕之世傳勞䖝有靈輕易傳之則傷醫者此説殆醫
　者祕惜其方不可以授人耳要須宻重之則無洩慢
　天機乃起死還生功同造化鬼神䕶助自有靈效大
　凢傳屍勞者必須先服此一藥後十五方隨證治不
　可以槩用藥調治三五箇月再服此取䖝藥則永除
　根本如取下䖝色已黒縱服後藥亦無補也然亦能
　使不傳它人
治心胷積氣作胷痺引兩脇痛昏悶不収音聲不清虚
熱上壅作鼻衂方
　　桑白皮(三/分)枳殻　木通　子芩　生乾地黄　白
　　芍藥　甘草(各半/兩)
　右為粗末每服三錢重水琖半煎至七分去滓温服
　食後
治伏瘀血在心肺時作衂心胷徹背痛方
　　白芍藥　牡丹皮(各一/兩)生犀屑(半/兩)生地黄(三兩别/槌碎入)
　右㕮咀每服半兩水一大琖煎至七分去滓温服
調榮衞消瘀血出聲音治痰嗽方
　　川當歸　牡丹皮　白芍藥　子芩　木通　麥
　　門冬　甘草　華隂細辛(各半/兩)生乾地黄(一/兩)
　右㕮咀每服三錢水一琖薑三片煎至七分去滓温
　服
治虚熱昏冐倦怠下虚上壅嗽血衂血雞蘇圓
　　雞蘓葉(半/斤)黄耆(半/兩)甘草　川芎(各一/分)防風(一/兩)苦梗
　　(半/兩)荆芥穗(一/兩)甘菊花(一/分)真腦子(半錢/重)生乾地黄(半/兩)
　右為細末煉蜜圎如彈子大每服一圓用麥門冬去
　心煎湯嚼下又治肺損吐血日漸乏力痩弱行歩不
　得喘嗽痰涎飲食不美或發寒熱小便赤澁加車前
　子一分每服一圓煎桑枝湯嚼下日可六七服桑枝
　剉炒香每用水三琖煎至一琖去滓下藥
治勞氣食後身疼倦夜間盗汗此病因失血榮衞損也
宜防風湯方
　　黄耆(一/兩)白芍藥　防風(各三/分)甘草(半/兩)當歸　生乾
　　地黄(各三/分)
　右㕮咀每服三錢水一琖薑三片棗一箇煎至七分
　去滓温服食前服
治勞嗽温金散
　　甘草　黄芩　桑白皮　防風(各一/兩)杏仁(二十七/粒製)
　　人參(去/蘆)茯神(各半/兩)麥門冬(一/分)
　以前五味用米泔浸一宿曬乾次入人參茯神麥門
　冬三味同為細末每服二錢水一琖蠟一豆大煎至
　八分食後温服
治勞嗽有四滿員極妙(方見勞嗽門/)
治心氣不足觧勞倦益血桔梗飲子
　　苦梗　甘草　黄耆　人參(去/蘆)麥門冬(各一/兩)青皮
　　(半/兩)
　右為末每服二錢水一琖煎至七分温服
治胷痺𤓰樓湯
　　枳殻(四/箇)厚朴　薤白(各一/兩)𤓰樓(一/箇)桂枝(一兩有熱/除此一味)
　右㕮咀水七升煎取四升去滓温服
涼心肺觧勞除熱使榮衛順血不絶子芩散
　　黄耆(一/兩)白芍藥　子芩　人參　白茯苓　麥門
　　冬　苦梗　生乾地黄(各半/兩)
　右為粗末先用竹葉一握小麥七十粒水三琖薑三
　片煎至水一琖半入藥末三錢重煎至七分去滓温
　服
治積氣堅硬作氣噎胷脅引背痛方
　　白芍藥(一兩/半)鱉甲(醋/炙)枳殻(去穰/麩炒)北柴胡(各一/兩)甘草
　　　赤茯苓(各半/兩)
　右㕮咀每服三錢水一大盞薑三片棗一箇煎至七
　分去滓温服
治伏連傳注腹中有堅硬積氣壅心胷作痺痛引脇背
痛脘膈滿悶方
　　鬼臼　天門冬(去心各/三分)巴豆(一分去/皮心炒)莽草　不蛀
　　皂角(酥炙各/半兩)葉子雄黄(一/兩)
　右為細末煉蜜為圎如小豆大每服一圎漸加至三
　二圎空心湯水吞下臨卧一服常宜斟酌勿令泄㵼
　忌鯉魚山猪蘆笋
出聲音方
　　訶子(炮去/核)木通(各一/兩)甘草(半/兩)
　右㕮咀用水三升煎至升半入生地黄汁一合再煎
　數沸放温分六服食後日作半料
治咽喉痛方
　　百藥煎(去黒/皮)鵬砂　甘草　生白礬(等/分)
　右四味為細末每服一錢食後米飲調細細呷嚥
治肺間邪氣胷中積血作痛失音含化圎方
　　蛤蚧(一䨇去/口足炙)訶子(去/核)阿膠(粉/炒)麥門冬(去/心)北細辛
　　甘草　生乾地黄(各半/兩)
　右為細末煉蜜為圎如雞頭子大食後含化一圎
　已上諸方辰州李倅名景遹録示云傳之於五羊大
　帥方侍郎(上務/下徳)
治瘵疾得效方河車圎　治勞𠻳一切勞瘵虚損骨蒸
等疾
　　河車一枚(初生男子者尤良於長流水中蕩洗盡/血净入鍋内煑熟以手擘成小片焙乾)
　　(須在一日内便碾成末纔經宿即不乾碾不成末/矣按本草云人肉治瘵病胞衣飄生者尤佳主血)
　　(氣羸痩婦人勞損面䵟皮黒腹内諸疾漸漸痩悴/者以五味和之如䭔􁀙法與服之勿令病者知亦)
　　(治天行熱癘立效胞衣埋地中七八年化成水澄/清如真水南方之人以甘草升麻和諸藥罐盛埋)
　　(之三五年揆/之此為藥服)雪白茯苓(半/兩)揀參(一/兩)乾山藥(二/兩)
　右為細末麫糊為圎如梧桐子大以少麝香末為衣
　每服三五十圎米飲温酒鹽湯送下空心服嗽甚者
　五味子湯下
又方治肌痩咯血肺痿等疾
　　蛤蚧(一䨇全者酒/浸一宿酥炙)知母　貝母(去/心)人參(去/蘆)甘草
　　杏仁(去皮尖/麩炒)枇杷葉(去毛/炒)鹿角膠(粉/炒)
　右各一兩依方事治净秤為末每服三錢水一琖入
　桑白皮煎至八分温服日三夜二
治勞嗽補肺湯
　　桑白皮　熟地黄(各二/兩)人參(去/蘆)紫苑　黄耆　川
　　五味子(各一/兩)
　右為細末每服二錢水一琖煎至七分入蜜少許食
　後温服
又四君子湯加秦芁黄蠟煎服尤妙
　(辰陽李倅云已上藥方乃趙世則傚之次子公璵並/服此乃安傳之仲弟屢救人甚驗服藥止可食淡煑)
　(猪蹄肉仍須先煑熟肉去元汁再以白湯熟煑仍忌/房勞一切生冷魚腥鹹毒醃藏等物無不痊愈修合)
　(藥及煎藥時忌生人孝子婦人雞犬猫/畜見仍勿令病人知用藥味大有功效)
治傳尸出汗取䖝辟邪養正膏
　　鼈甲(一兩/醋炙)青蒿(一/握)淡䜴(三七/粒)葱白(兩/莖)安息香(一分/研)
　　桃栁桑枝(各七/莖)桃仁(四十九箇去/皮尖䨇仁)天靈盖(用七頭/大一片)
　　(酥/炙)
　右十味隔夜以水一升浸至五更煎至半升再以童
　便半升同煎取四合又用㯽榔一箇為末麝香一錢
　匕將所煎藥去滓調下至日髙二丈時放温頓服以
　衣覆出汗審看十指汗出如藕絲五色臭穢汗出後
　仍㵼下䖝狀惡物盡甚者旬日再服永效
猪肚元　治骨蒸勞唇頰赤氣粗口乾遍身壯熱或多
虚汗大腸澁祕小便赤黄飲食全少(出博濟方/)
　　青蒿　鼈甲(醋/炙)北柴胡　木香　生乾地黄(各一/兩)
　　青皮(半/兩)宣黄連(二/兩)
　右為末以猪肚一箇洗净入藥在内繫定蒸令極軟
　研如泥為圓如緑豆大湯下十五元空心日三服忌
　濕麫毒物
　　　婦人骨蒸勞方論第二(凢十五方/)
夫骨蒸勞者由熱毒氣附骨故謂之骨蒸也亦曰傳尸
亦謂殗殜亦稱復連亦名無辜丈夫以痃癖為根女人
以血氣為本無問少長多染此病内既傷於臓腑外則
損於肌膚日乆不痊遂至羸痩因服冷藥過度則傷於
脾脾氣既衰而傳五臓脾初受病或脹或妨遂加洩痢
肌肉痩瘠轉増痿黄四肢無力飲食少味脾既受已次
傳於腎腎既受病時時盗汗腰膝冷疼夣鬼交侵小便
赤黄腎既受已次傳於心心既受病徃徃忪悸或喜或
嗔兩頰常赤唇色如朱乍熱乍寒神氣不守心既受已
次傳於肺肺既受病胷滿短氣咳嗽多唾皮膚甲錯狀
如麩片肺既受已次傳於肝肝既受病兩目昏暗脇下
妨痛不欲見人常懐忿怒五臓既病漸漸羸痩即難療
也
天靈盖散　治婦人骨蒸勞四肢無力每至晚間即熱
兩頰紅色食飲不下心神煩躁
　　天靈盖(酥/炙)安息香　地骨皮　當歸　山梔子仁
　　人參(去/蘆)貝母(去/心)黄連　桃仁(去皮尖䨇/仁麩炒黄)㯽榔(各一/兩)
　　鼈甲(醋/炙)北柴胡　生乾地黄　赤茯苓　麥門冬
　　(各一/兩半)阿魏
　右為粗末以童子小便一大琖桃栁枝各七寸薑五
　片葱白五寸藥四錢煎至七分去滓温服
獺肝元　治婦人骨蒸勞熱體痩煩疼不欲飲食
　　獺肝(一/具)鼈甲(醋/炙)北柴胡(各兩/半)朱砂　桃仁(去皮尖/䨇仁麩)
　　(炒/黄)川升麻　天靈盖(酥/炙)犀角屑　梔子仁　地骨
　　皮　知母(各一/兩)黄耆(三/分)甘草(半/兩)麝香(一分/研)
　右為細末煉蜜貟如梧桐子大温水下三十貟無時
　候
黄耆元　治婦人骨蒸煩熱四肢羸痩疼痛口乾心躁
不得眠卧
　　黄耆　麥門冬(去/心)茯神　北柴胡　甘草　生乾
　　地黄(各一/兩)酸棗仁(炒/)郁李仁　杏仁(去皮尖䨇/仁麩炒黄)枸
　　杞子　人參(去/蘆)黄芩(各三/分)百合　枳殻(去穰/麩炒)赤芍
　　藥　知母(各半/兩)鼈甲(二兩/製)
　右為細末煉蜜為貟如梧桐子大清粥吞下三十貟
　無時候
煞鬼貟　治婦人骨蒸傳尸勞痩鬼氣伏連(已上出聖/惠方)
　　麝香(三/分)犀角屑　木香　白术(各一/兩)鬼箭羽　虎
　　頭骨(酥/炙)天靈盖(酥/炙)辰砂　桃仁(去皮尖䨇/仁麩炒黄)雄黄(各/兩)
　　(半/)
　右為細末煉蜜為貟如梧桐子大温水下二十貟此
　藥亦辟瘟疫亦可帯之
鼈甲煎　治勞(見專治婦人方/)
　　雄鼈(一个重/一斤者)杏仁(去皮尖/双仁炒)北柴胡　貝母(去/心)知母
　　(各四/兩)
　右除鼈外諸藥細剉以好酒五升入鍋内將活鼈在
　中以藥和停圍定上用板子石壓定令鼈在藥内喫
　酒藥候来日却以慢火煮候酒盡為度却取鼈令患
　人喫盡次將鼈甲用醋炙黄入在前項諸藥内焙乾
　為細末用酒煮麫糊元如梧桐子大用米飲吞下三
　十元無時候日五服
麥煎散　治少男室女骨蒸婦人血風攻疰四肢心胷
煩壅
　　赤茯苓　當歸　乾漆(生/)鼈甲(醋/炙)常山　大黄(煨/)
　　北柴胡　白术　生乾地黄　石膏(各一/兩)甘草(半/兩)
　右為細末每服二錢水一琖小麥五十粒煎至六分
　食後臨卧時温服有虚汗加麻黄根一兩蘇東坡云
　此黄州呉判官方療骨蒸黄痩口臭肌熱盗汗極效
　麥煎散甚多此方呉君寳之如希世之珍其效可知
筒骨煎　治諸虚勞疾羸痩乏力腰背引痛心煩喘嗽
唾膿嘔血頑涎壅盛睡卧有妨胷滿氣促夜多盗汗髪
焦耳鳴皮寒骨熱一切五勞七傷骨蒸等候並皆療治
(許元林/先生方)
　　地骨皮　粉草　北柴胡　前胡　烏藥　麻黄
　　(不去/節)乾葛　青蒿　苦梗　知母　天仙藤　北
　　黄芩(各一/兩)人參　生乾地黄　秦芁　鼈甲　黄
　　耆(各半/兩)
　右㕮咀每服三錢水一琖酒一分猪筒骨一莖炙焦
　分為四服桃栁枝各七寸杏仁五粒去皮尖槌碎煎
　至七分去滓温服加烏梅半箇尤妙(一方加當/歸白芍藥)
華佗方大靈治傳尸明月丹方
　　雄黄　木香(各半/兩)天靈盖(炙一/兩)輕粉(一/分)鼈甲(醋炙/一兩)
　　兎屎(二/兩)
　右為末用法酒一大升大黄半兩為末熬膏入前藥
　為元如彈子大朱砂為衣傳尸勞肌痩面黄嘔吐咳
　嗽不定先燒安息香令烟出吸之不嗽非傳尸也不
　可用此藥若烟入口咳不能禁止乃傳尸也宜用此
　藥五更初服勿令人知以童便共酒一琖化一元服
　如人行十里乆必吐出䖝狀如燈心細長及寸或如
　爛𤓰李又如蝦蟇狀各不同未效次日再服以應為
　度
蘓沈良方治諸勞明月丹
　　兎糞(四十/九枚)碙砂(如兎屎大/四十九枚)
　右細研生蜜元如梧桐子大以甘草半兩碎之水浸
　一宿取汁五更初下七元勿令病人知勞藥下後頻
　看若有䖝急打殺以桑火油煎使焦棄急水中三日
　不下更服須在月望前日服忌見䘮服色衣婦人猫
　犬之類後服治勞補氣藥取差(沈内翰云威愍孫元/規藏此方數能活人)
　(江隂萬融病勞四體如焚垂困一夜夣人腹壅一月/如大盤明爛不可正視逼人心骨皆寒已而悸寤俄)
　(頃扣闗乃威愍使人遺之藥服之遂差問其名則明/月丹也始悟向之所夣大體此藥最治熱勞又云傷)
　(寒煩躁骨熱皆能治/療一方有鵬砂等分)
觧勞生肌進食活血養心地黄煎元(有人云/甚妙)華佗方
　　生地黄汁　杏仁汁　生薑汁　藕汁(各五/升)薄荷
　　汁　鵝梨汁(各一/升)法酒(二/升)沙蜜(四/升)
　右慢火熬成膏入後藥
　　北柴胡(去蘆/三兩)木香　人參　茯苓　山藥　栢子
　　仁(去皮/炒研)逺志(去/心)枳實(去穣/麩炒)白术(各一/兩)秦芁　苦梗
　　(並去蘆/各二兩)麝香(半兩/研)熟地黄(洗焙酒/蒸四兩)
　右為末以前膏子和貟如梧桐子大食後甘草湯下
　二十元
治骨蒸寒熱名醫録云睦州楊寺丞有女事鄭廸功女
有骨蒸肉熱之病時發外寒寒過内熱附骨蒸盛之時
四肢微痩足趺腫者其病在五臓六腑之中衆醫不瘥
因遇處州呉醫看曰請為治之只單用石膏散服之體
微凉如故
石膏散方(見靈苑方/)
　　真石膏(不以多少/研令極細)
　右新汲水和服方寸匕取身無熱為度(外臺秘要/本草同)
青蒿散　治男子婦人肢體倦疼虚勞寒熱(靈苑方/)
　　青蒿八九月間成實時採去枝梗以蒿用童子小
　　便浸三日㬠乾為末每服二錢烏梅一箇煎至七
　　分温服
青蒿鼈甲煎元　治骨蒸勞退熱觧肌進食(出博濟方/)
　　九肋鼈甲(一/箇)北柴胡(二/兩)甘草　杏仁　桔梗　當
　　歸　人參　地骨皮　赤芍藥(各一/兩)胡黄連　宣
　　連(各一/分)官桂　木香(各半/兩)麝香(一/字)酥　蜜(各三/兩)
　右十四味同為細末用青蒿一斤童子小便五升好
　酒一升熬青蒿汁約二升已來摝去青蒿不用入酥
　蜜再熬成膏冷後入藥末捜和為元如梧桐子大每
　服十五元温酒下米飲亦得日進三服如秋後合時
　更入桃栁枝七莖此藥甚妙
　　　五心煩熱附
五心煩熱頰赤宜局方逍遥散秦芁散(方見第六卷/第一論)
逍遥散　治血虚勞倦五心煩熱肢體疼痛頭目昏重
心忪頰赤口燥咽乾發熱盗汗减食嗜卧及血熱相摶
月水不調臍腹脹痛寒熱如瘧又療室女血弱隂虚榮
衞不和痰嗽潮熱肌體羸痩漸成骨蒸
　　白茯苓　白术　當歸(去蘆酒浸/半日微炒)白芍藥　北柴
　　胡(去苗各/一兩)甘草(炙兩/半)
　右㕮咀每服三錢水一琖煨生薑一塊切片薄荷三
　葉同煎至七分去滓熱服無時候
枳殻散　治婦人手足煩熱夜卧多汗肌肉黄瘁經候
不調四肢煩倦心胷滿悶狀如勞氣
　　枳殻(去穰麩/炒二兩)半夏麴　赤芍藥(各一/兩)柴胡　黄芩
　　(各一/兩半)
　右為細末每服二錢水一琖生薑一塊擘破棗二枚
　煎至八分去滓温服候五心煩熱及身體壯熱潮熱
　退方續服
　　　婦人血風勞氣方論第三(凡十四方/)
夫婦人血風勞者由氣血虚損經候不調或外傷風邪
或内挾宿冷致使隂陽不和經絡否澁腹中堅痛四肢
酸疼月水或斷或來面色萎黄羸痩又有因産後未滿
百日不謹將䕶臓腑虚損百脉枯竭遂致勞損之疾也
人參荆芥散　治婦人血風勞氣身體疼痛頭昏目澁
心忪煩倦寒熱盗汗頰赤口乾痰嗽胷滿精神不爽或
月水不調臍腹㽲痛痃癖塊硬疼痛發歇或時嘔逆飲
食不進或因産將理失節淹延痩瘁乍起乍卧甚即着
床
　　荆芥穗　人參　桂心　生乾地黄　北柴胡
　　鼈甲(醋/炙)酸棗仁(炒/)枳殻(製/)羚羊角屑(别為/末)白术(各/七)
　　(錢/半)川芎　當歸　防風　甘草(各半/兩)
　右為粗末每服三錢水一琖半生薑三片煎至八分
　去滓熱服無時候日二服常服除一切風虚勞冷宿
　疾孕婦休服
鼈甲元　治婦人血風勞氣四肢羸痩疼痛經脉不利
飲食無味漸加虚困
　　鼈甲　紫苑　桂心　川芎　防風　川牛膝
　　當歸　秦芁　人參　桃仁　琥珀(各一/兩)麝香(一/分)
　　黄耆　赤芍藥　蝱䖝(製/)水蛭(製/)鬼箭羽　白术
　　　羌活(各三/分)熟乾地黄(兩/半)
　右為細末煉蜜元如梧桐子大食前温酒吞下三十
　元
琥珀元　治血風虚勞上熱下冷或發動即心中煩燥
困乏無力不美飲食醋心口瘡月水不調肌肉黄瘁腹
痛腸鳴或有氣塊攻衝或時作寒熱頭旋痰逆手足麻
痺大宜常服(出傳濟方/)
　　琥珀　當歸　木香　川芎　防風　㯽榔(各四/分)
　　三稜(炮/)乾薑(炮/)桂心(各五/分)呉白术(洗/)柴胡　人參
　　(各二/分)青皮　吳茱萸(洗泡/炒黒)全蝎(炒/)附子(炮/)草豆䓻
　　　赤芍藥　柏葉　白芷(各三/分)桃仁(去皮/尖炒)敗龜(醋/炙)
　　鼈甲(各六/分)天麻(三/分)
　右為細末煉蜜元如梧桐子大每日空心酒下二十
　元午前近晚更進一服如覺煖近晚不須服如腹内
　塊積攻築於鼈甲桃仁㯽榔三稜各加一倍為妙忌
　生冷葱莧菜毒魚等物
香甲散　治婦人血氣虚勞四肢少力肌肉黄瘁多困
減食遍身痠疼真邪相擊心腹撮疼
　　木香　乾薑(各三/分)鼈甲(醋炙/二兩)牡丹皮　赤芍藥
　　橘紅　桂心　人參　茯苓　熟地黄　秦芁
　　柴胡　白术(炒/)當歸(炒/)附子(炮去皮/各一兩)甘草(半/兩)
　右為粗末每服二錢水一琖生薑三片棗二枚煎至
　七分去滓稍熱服如煩渴心躁入烏梅一兩同杵為
　末
地黄煎　治婦人血風勞心忪發熱不退(出經驗方/)
　　生乾地黄　熟乾地黄
　右二味等分為細末用生薑自然汁入水相和打糊
　為元如梧桐子大每服三十元用地黄湯下或只茶
　酒醋湯下亦可食後日三服覺臓腑虚冷早間先服
　八味員一服(不可謂地黄性冷沮洳壞脾大槩隂/虚則發熱盖地黄大能補隂精血也)
荆芥散　治血風諸般疾産後並宜服食乆服諸疾除
去
　　荆芥　雀腦芎(各三/兩)當歸　人參(各半/兩)桂心　牡
　　丹皮　羌活　防風　苦梗　大腹子　甘草
　　蒲黄　白茯苓　枳殻　厚朴　半夏　杏仁
　　欵冬花(各三/分)附子(炮/)乾地黄　鼈甲　白芍藥
　　北柴胡　黄耆(各一/兩)乾薑　木香(各半/分)沉香(一/分)
　右為細末每服二錢薑三片棗一枚水一琖煎至七
　分温服
荆芥煮散　治婦人血海虚冷手足煩疼頰赤口乾背
甲勞倦寒熱徃來咳嗽痰涎飲食進退血經不調多驚
盗汗胷膈不快但是風勞氣冷並皆治之
　　荆芥穗(四/兩)比柴胡　秦芁　白芷　黄耆(各二/兩)當
　　歸　莪荗　川芎　麥門冬　白茯苓　人參
　　白芍藥　沉香　海桐皮　枳殻　熟地黄　甘
　　草　酸棗仁　木香　㯽榔(各一/兩)鼈甲(製/)白豆䓻
　　　桂心　苦梗(各二/兩)
　右為細末每服二錢生薑三片烏梅一箇煎至七分
　無時温服如極虛去㯽榔每日兩服臨卧服尤佳忌
　生冷動風甜物腹有顆塊服之便消
如聖散　治婦人所禀血氣不足不耐寒暑易冐疾傷
月水不調乆而心虚狀若心勞四肢易倦筋骨少力盗
汗易驚或時不寧五心煩熱肌膚不長間作頭昏飲食
無味胷膈不利或産前産後受病並可服之
　　北柴胡　白茯苓　甘草　熟地黄　人參　當
　　歸(各一/兩)鼈甲　胡黄連　沉香　知母(各半/兩)桑寄
　　生　乾葛(各三/分)
　右為細末每服二錢水一琖烏梅一箇棗二枚麥門
　冬數粒煎至八分無時候
乞力伽散　治血虛肌熱又治小兒脾虚蒸熱羸痩不
能飲食
　　白术　白茯苓　白芍藥(各一/兩)甘草(半/兩)
　右為細末薑棗煎二錢服
油煎散　治血虚寒熱四肢酸倦無力痩瘁不進飲食
日三服
　　川烏　海桐皮　地骨皮　五加皮　桂心　牡
　　丹皮　陳橘皮　白芍藥　川芎　當歸　烏藥
　　　白芷　莪茂(等/分)
　右為末每服二錢水二琖入生麻油三四㸃煎至七
　分温服無時候
大效油煎散　治血風勞氣攻疰四肢腰背疼痛嘔逆
醋心不思飲食日漸羸痩面色痿黄手足麻痺血海冷
敗服此神效
　　五加皮　川烏(炮/)芍藥　海桐皮　牡丹皮(各一/兩)
　　桂心　乾薑　川芎(各半/兩)
　右為細末每服二錢水一琖油浸錢一文同煎至六
　分温服常服以油浸二錢煎藥時不可攪喫藥時不
　可吹
局方亦有油煎散(方見和劑/)四白散子亦妙(見四卷/第九論)
治血風勞方
　　牡丹皮　地骨皮　防風　甘草　黒豆　白芷
　　　白芍藥(各一/兩)荆芥穗(二/兩)川芎(一/分)
　右為細末每服二錢水一琖薑三片棗一箇葱白一
　寸煎至八分温服無時候
香甲散　治熱病後虚勞或四肢倦怠脚手疼痛飲食
無味肌膚黄痩或熱瘧盗汗頭暈虚煩此藥乆服駐顔
其妙不可具述
　　鼈甲(三兩醋浸去裙炙黄/又入醋蘸炙七次)當歸　木香　人參
　　羌活　川芎　沉香　肉豆䓻　酸棗仁　附子
　　　㯽榔　大腹子(各半/兩)北柴胡(兩/半)厚朴　川牛膝
　　　白茯苓　秦芁(各/兩)一桂心(半/兩)
　右㕮咀每服五錢水一琖生薑三片烏梅一箇煎至
　八分去滓温服日三服空心忌生冷麫食雞肉鮓醬
　之類
馬鞭草散　治血風攻透肢體疼痛或覺㿋痒或覺痺
麻作寒作熱飲食减味並皆治之(已上出專治婦人方/)
　　馬鞭草(去粗/梗)荆芥穗　北柴胡　烏梅肉(各二/兩)枳
　　殻　白术　羌活　白芍藥(各一/兩)秦芁　天台烏
　　藥　麻黄(各兩/半)木香(半/兩)當歸　川烏(炮/)甘草(各一/兩)
　右為細末每服二錢水一盞生薑二片棗一枚葱白
　二寸煎至七分日午臨卧温服常服無忌有孕莫服
　　　婦人風虚勞冷方論第四(凡二方/)
夫婦人風虛勞冷者是人體虚勞而受於冷也夫人將
攝順理則血氣調和風寒暑濕不能為害若勞傷氣血
便至虚損則風冷乗虚而干之或客於經絡或入於腹
内其經絡得於冷則氣血凝滯不能自温於肌膚也腹
内得於風冷則脾胃氣弱不能消於飲食也隨其所傷
變成疾病若大腸虚者則變下利若風冷入於子臓則
令臓冷致令無子若摶於血則澁壅亦令經水不利斷
絶不通也
澤蘭散　治婦人風虚勞冷氣攻心腹疼痛肢節拘急
體痩無力經候不調飲食减少
　　牡丹皮　赤芍藥　栢子仁　續斷(各半/兩)麝香(一/分)
　　澤蘭葉(二/兩)當歸　延胡索　桂心　附子(炮/)川牛
　　膝　川芎　桃仁　乾漆(炒/)琥珀　没藥　木香
　　(各三/分)
　右十七味為細末每服二錢温酒調下
紫石英圓　治婦人風虚勞冷經候不調四肢羸弱不
能飲食
　　紫石英　熟乾地黄　白石英(各二/兩)續斷　白芍
　　藥　桂心　木香　當歸　白术　乾薑　白薇
　　(各半/兩)川牛膝　川芎　北五味子　人參(各三/分)椒
　　紅(炒/)附子　黄耆(各一/兩)
　右為末煉蜜為元如梧桐子大每服三十元温酒吞
　下空心服
　　　婦人冷勞方論第五(凢七方/)
夫婦人冷勞者由血氣不足表裏俱虚臟腑久挾宿冷
致令飲食不消腹内積聚臍下冷痛月候不調骨節痠
痛手足無力肌膚羸痩面色痿黄故曰冷勞也
桃仁散　治婦人冷勞氣滯經脉不通腹脇妨悶四肢
羸痩不思飲食
　　木香　訶子　白薑　桃仁　人參(各半/兩)陳皮
　　琥珀　桂心(各一/兩)赤芍藥　延胡索　赤茯苓
　　川牛膝　當歸　白术(各三/分)
　右㕮咀每服四錢水一盞薑三片煎至七分去滓空
　心温服
木香元　治婦人冷勞經脉不調臓腑氣滯四肢疼痛
飲食無味漸加羸痩
　　木香　琥珀　呉茱茰(泡/)當歸　牡丹皮　赤芍
　　藥　三稜　附子(炮/)延胡索　川芎(各三/分)乾薑
　　人參　桂心(各半/兩)北柴胡　白术　鼈甲(醋煮去/裙炙)
　　厚朴　熟地黄　陳橘皮(各一/兩)
　右為末煉蜜元如梧桐子大每服三十元空心温酒
　下
熟乾地黄元　治婦人冷勞虚損肌體消痩顔色痿黄
四肢無力月候不調少思飲食
　　乾熟地黄　鼈甲　陳皮(各一/兩)北五味子　當歸
　　　川芎　桂心(各半/兩)川牛膝　人參　白芍藥
　　白术　附子　白茯苓　黄耆(各三/分)甘草(一/分)
　右為細末煉蜜元如梧桐子大空心温酒下三十元
碙砂煎元　治婦人冷勞心腹積聚腹脇疼痛四肢羸
痩不食
　　鼈甲(醋/炙)桃仁(去皮尖/麩炒)木香　五靈脂(去砂/石炒)當歸(各/一)
　　(兩/)碙砂(二兩醋一/升熬成膏)
　右為細末用碙砂膏為元如梧桐子大空心温酒下
　二十元
煑肝散　治婦人冷勞脾胃虚乏大腸轉洩水榖不化
四肢羸痩口内生瘡不思飲食漸加無力宜服此藥
　　北柴胡　縮砂仁　蒔蘿　蓽撥(各三/分)白术　白
　　芷　胡椒　白薑　陳皮　山茵蔯　人參　蕪
　　荑仁　木香　紫苑　白芍藥　北細辛　桂心
　　(各半/兩)
　右為細末以獖猪肝一具去脂膜切如栁葉片以新
　汲水洗過入葱白三寸細切入藥末半兩於銚内以
　新水二大琖入鹽醋少許以瓷椀合煑令水盡空心
　以意食之喫粥飲下食後良乆飲暖酒一盞為妙晚
　食前再服亦佳
煮肝散　治婦人冷勞面色痿黄不多思食或時腹痛
四肢少力積漸羸痩
　　白芍藥　川芎　苦梗　厚朴　桂心(各三/分)陳皮
　　(一兩/半)白薑　當歸　荆芥穗　蒔蘿　胡椒　蕪
　　荑仁　藁本　柴胡　紫苑(各半/兩)
　右為細末每服半兩以獖猪肝一具用鹽醋葱白各
　少許相和如尋常煑熟空心任意食之然後飲温酒
　二琖尤佳
大香甲元散　治婦人血臓風虚冷氣肌肉黄痩飲食
進退經候不調心腹多脹漸變如勞補血海調氣
　　鼈甲(醋炙/一兩)沉香　柴胡　人參　川芎　羌活
　　當歸　附子(炮去/皮)木香　安息香　桔梗　茯苓
　　　藿香葉　陳橘皮　牡丹皮　三稜　厚朴(薑/汁)
　　(炙/)桂心　桃仁(去皮/尖炒)牛膝(去苗各/半兩)㯽榔　和皮大
　　腹子(各一/分)
　右為細末每服二錢水一琖生薑烏梅各少許煎至
　八分温服餘一半更加乾漆(炒一/分)阿魏(半/分)赤芍藥(一/分)
　同為末煉蜜元如梧桐子大空心煎烏梅地黄湯下
　二三十元與散子相間服(博濟方/)
　
　
　婦人大全良方卷五
欽定四庫全書
　婦人大全良方卷六
　　　　　　　　　　　　宋　陳自明　撰
　　　婦人熱勞方論第一
夫婦人熱勞者由心肺壅熱傷於氣血氣血不調臟腑
壅滯熱毒積蓄在内不得宣通之所致也其候心神煩
躁頰赤頭疼眼澁唇乾四肢壯熱煩渇不止口舌生瘡
神思昏沈多臥少起飲食無味舉體痠疼或時心怔或
時盜汗肌膚日漸消痩故名熱勞也
黄耆散　治婦人熱勞羸痩四肢煩疼心躁口乾不欲
飲食
　　人參　黄芩　當歸(各三/分)北柴胡(去苗/兩半)黄耆　地
　　骨皮　赤茯苓　麥門冬　生地黄　赤芍藥(各/一)
　　(兩/)甘草(一/分)
　右㕮咀每服四錢水一盞薑五片煎六分去滓温服
　無時
半夏散　治婦人熱勞煩渇口乾體痩無力四肢疼痛
或時寒熱痰逆嘔吐不思飲食
　　半夏　知母　苦梗　人參　赤茯苓　秦芁
　　赤芍藥　麥門冬　烏梅肉(各半/兩)鼈甲(醋/炙)北柴胡
　　黄耆(各一/兩)大腹皮(三/分)甘草(一/分)
　右為粗末每服四大錢水一盞半生薑三片煎至七
　分去滓温服無時候
猪肚元　治婦人熱勞羸痩
　　北柴胡　赤茯苓　人參　黄耆(各一/兩)黄連(三/兩)地
　　骨皮　木香(各半/兩)桃仁　鼈甲(各一/兩半)
　右為細末用好嫰猪肚一枚淨洗將藥末入猪肚内
　以線縫合烝令爛熟於砂盆内研如膏員如梧桐子
　大食前粥飲下三十元午食前再服
秦芁散　治血經有熱月脈凝滯五心煩倦(出婦人/經驗方)
　　麥門冬　秦芁(各一/兩)生地黄　當歸(各半/兩)地骨皮
　　鬱金　蘇木(各一/分)
　右為細末每服一錢半水一盞紅花少許同煎至七
　分温服若經脉調不用紅花忌酒與熱物此方可服
　一年
　　　婦人客熱方論第二(凡三方/)
夫婦人有氣血隂陽臟腑虛實實則生熱虚則受邪邪
熱加人隂陽冷熱自相乗也今云客熱者是體虚而將
温過度外熱加之非臟腑自生故云客熱其狀上焦胷
鬲之間虚熱口躁心煩手足壯熱者是也
麥門冬散　治婦人客熱四肢煩悶疼痛不下飲食
　　麥門冬　北柴胡　赤茯苓(各一/兩)羚羊角屑　赤
　　芍藥　桑白皮　黄耆(各三/分)生乾地黄　甘草(各/半)
　　(兩/)
　右㕮咀每服四錢水一盞薑三片煎六分去滓温服
　無時候
犀角散　治婦人客熱四肢煩悶疼痛不下飲食
　　犀角屑　赤芍藥　地骨皮　紅花　甘草(各半/兩)
　　北柴胡(一兩/)黄耆(一兩/半)麥門冬　人參　枳殻
　　赤茯苓(各三/分)
　右㕮咀每服四錢水一盞半薑三片煎七分去滓無
　時温服
黄耆散　治婦人客熱心胷壅悶肢節煩疼不思飲食
　　生乾地黄　黄耆(各一/兩)犀角屑　甘草　𤓰樓子
　　仁　黄芩(各半/兩)人參　茯神(各三/分)
　右為細末每服二錢水一中盞淡竹葉五片煎至七
　分温服無時候
　　　婦人寒熱方證第三(凡四方/)
經云陽不足則先寒後熱隂不足則先熱後寒夫婦人
勞傷氣血虚弱令隂陽交爭虚實不調故令寒熱如瘧
也
地骨皮散　治婦人血風氣體虚發歇寒熱
　　北柴胡　地骨皮(一兩/)桑白皮　枳殻　前胡
　　黄耆(各三/分)白茯苓　五加皮　人參　甘草　桂
　　心　白芍藥(各半/兩)
　右㕮咀每服三錢水一盞生薑三片煎至七分去滓
　温服無時候
生地黄散　治婦人血氣不調或時寒熱體痛不思飲
食
　　生乾地黄　北柴胡(各一/兩)𦍑活　木香　桂心
　　防風(各半/兩)酸棗仁　羚羊角屑　白芍藥　白术
　　黄耆　川牛膝　白茯苓　當歸　枳殻(各三/分)
　右㕮咀每服三錢水一盞薑三片煎至七分去滓温
　服空心
柴胡散　治婦人寒熱體痩肢節疼痛口乾心煩不欲
飲食
　　北柴胡　黄耆　赤茯苓　白术(各一/兩)人參　地
　　骨皮　枳殻(製/)生乾地黄　苦梗　桑白皮　赤
　　芍藥(各三/分)鱉甲(炙二/兩)麥門冬(三兩/)甘草(半兩/)
　右㕮咀每服四錢水盞半薑三片煎七分去滓温服
　無時候
荆芥散　療時氣風温寒熱瘴瘧往來潮熱並宜服之
　　陳皮　麻黄　香附子　甘草(各一/兩)荆芥穗　厚
　　朴(各二/兩)草果仁(三箇/)川白芷　桂心(各半/兩)
　右㕮咀每服二錢水一大盞薑三片棗兩枚煎至七
　分去滓温服無時候
　　　寡婦寒熱如瘧方論第四(凢一/方)
論曰寡婦之病自古未有言者惟倉公傳與褚澄略而
論及言寡者孟子正謂無夫曰寡是也如師尼喪夫之
婦獨隂無陽欲男子而不可得是以懨懨成病也易曰
天地絪緼萬物化醇男女媾精萬物化生孤陽獨隂可
乎夫既處閨門慾心萌而不遂致隂陽交争乍寒乍熱
有類瘧疾久則為勞又有經閉白淫痰逆頭風膈氣痞
悶面䵟痩瘠等證皆寡婦之病診其脉獨肝脈弦出寸
口而上魚際究其脈原其疾皆血盛而得經云男子精
盛則思室女人血盛則懷胎觀其精血思過半矣
生地黄元　許學士云有一師尼患惡風體倦乍寒乍
熱面赤心煩或時自汗是時疫氣大行醫見寒熱作傷
寒治之大小柴胡湯雜進數日病劇予診視之曰三部
無寒邪脈但厥隂肝脈弦長而上魚際宜服抑隂等藥
予製此方治之愈
　　北柴胡　秦芁　黄芩(各半/兩)生地黄(二/兩)赤芍藥(一/兩)
　右為細末煉蜜為元如梧桐子大烏梅煎湯下三十
　元無時候日三服(許學士云嘗讀史記倉公傳載齊/北王侍人韓女病腰背痛乍寒乍)
　(熱衆醫皆以為寒熱病也倉公日病得之欲男子而/不可得也何以知欲男子而不可得診其脈肝脈弦)
　(出寸口是以知之又有婦人熱入血/室寒熱如瘧一證在本卷第十論)
　　　婦人惡寒方論第五(凡一方/)
論曰夫婦人惡寒者亦有隂陽二證發熱而惡寒者發
於陽也無熱而惡寒者發於隂也發於陽者宜解表脈
必浮數發於隂者宜温裏脈必沈細又有汗後利後惡
寒及背惡寒已上疾證方治并載百問不復繁引僕嘗
治一婦人但惡寒别無他證六脈平静遂用敗毒散而
安此藥能去表中風邪故也經云惡寒家慎不可過當
覆衣被及近火氣寒熱相薄脈道沈伏愈令病人寒不
可遏但去被徹火兼以和表之藥自然不惡寒矣婦人
惡寒尤不可近火寒氣入腹血室結聚針藥所以不能
治矣
敗毒散　見局方
　　　婦人血風煩悶方論第六(凡四方/)
夫婦人血風煩悶者由臟腑勞傷血氣虚而風邪乘之
搏於血使氣不宣而否澁則生於熱或肢節煩疼口乾
少臥皆因虚弱而氣血壅滯故煩悶也
川烏頭元　治婦人血風虚冷月候不調或即脚手心
煩熱或即頭面浮腫頑麻
　　川烏頭(一斤用好清油候各四兩一處於銚内炭/火炒不住手攪  裂者仍須如桑根色為)
　　(度逐旋取出了於新瓦上或不/裂者不用裂者則去皮尖臍)五靈脂(去土石揀/净四兩生)
　右為細末更入臼中或乳鉢内研令停後將烝餅水
　浸後却瀝去水漸漸入臼中和杵直待元得即元如
　梧桐子大空心溫酒或鹽湯下二十元忌動風物丈
　夫風疾亦治
赤芍藥散　治婦人氣血不和心胷煩悶不思飲食四
肢少力頭目昏眩身體疼痛
　　牡丹皮　白茯苓　赤芍藥　白芷　甘草(各一/兩)
　　柴胡(一兩/半)
　右為細末每服二錢水一盞生薑三片棗一枚同煎
　至七分温服食後臨臥
酸棗仁散　治婦人血風煩悶四肢疼痛心神多躁喫
食減少
　　酸棗仁　赤芍藥　當歸　羚羊角屑　赤茯苓
　　紅花　生地黄(各三/分)防風　羌活　川牛膝　麥
　　門冬　桂心　川芎　地骨皮　甘草(各半/兩)
　右㕮咀每服四錢水盞半薑三片薄荷少許煎七分
　温服
當歸散　治婦人血風潮熱
　　當歸(二/兩)芍藥　延胡索　不灰木　熟地黄(各一/兩)
　　大黄(三分/烝)桂心(半/兩)甘草(一/分)
　右為細末每服二錢水一盞胭脂一小角子煎至六
　分去滓如躁時放冷服細呷清者
　　　婦人血風攻脾不能食方論第七(凡四方/)
夫脾象於土脾為中州意智之藏也其肝心肺腎皆受
脾之精氣以榮養焉脾與胃為表裏脾主化榖納食胃
為水榖之海故經言四時皆以胃氣為本也婦人血氣
不調臟腑勞損風邪冷氣藴蓄在内攻於脾胃脾胃既
虚為邪所乘則不能摧伏五榖故令不能食也
草豆䓻散　治婦人血風冷氣攻脾胃嘔逆不納飲食
　　人參(一/兩)草豆䓻仁(麪裹/煨)白茯苓　半夏(各三/分)良薑
　　白术　縮砂仁　枇杷葉(去毛/炙)桂心　木香　青
　　皮　甘草(各半/兩)
　右為粗末每服三錢水一大盞薑三片煎至七分去
　滓溫服無時候
神麯元　治婦人血風攻脾胃腹脇氣滿不思飲食
　　白术　附子(炮/)枳殻(製/)訶子　桂心　人參　木
　　香　食茱茰(泡/)陳皮(各一/兩)苦梗　乾薑(各半/兩)
　右為細末以酒煮神麯末二兩作糊為元如梧桐子
　大每服二十元空心薑湯吞下
椒紅元　治婦人血風攻脾胃臟腑虚冷全不思食臍
腹多痛體痩無力
　　椒紅　沉香　附子(炮/)莪荗　訶子　當歸　白
　　术(各一/兩)良薑　白豆䓻仁　丁香(各半/兩)麝香(一/分)
　右為細末酒煮麪糊員如梧桐子大空心温酒下三
　十元
進食散　李潜云治脾胃虚寒不思飲食及乆病人脾
胃虚全不入食者只兩服能食(出蘇沈/良方)據愚見此方既
有川烏治血風攻脾不食豈無良驗
　　青皮　陳皮　粉草　良薑　桂心(各一/分)川烏(炮/去)
　　(皮/尖)草豆䓻仁(各三/箇)訶子(五/箇)
　右為細末每服一錢水一盞薑二片煎至七分温服
　　　婦人夢與鬼交方論第八(凢三方/)
夫人稟五行秀氣而生承五藏神氣而養若隂陽調和
則臟腑强盛風邪鬼魅不能傷之若攝理失節而血氣
虚衰則風邪乗其虚鬼邪干其正然婦人與鬼交通者
由臟腑虚神不守故鬼氣得為病也其狀不欲見人如
有對晤時獨言笑或時悲泣是也脈息遲伏或如鳥啄
皆鬼邪為病也又脈來綿綿不知度數而顔色不變此
亦是此候也
茯神散　治婦人風虚與鬼交通妄有所見聞言語雜
亂
　　茯神(一兩/半)茯苓　人參　石菖蒲(各一/兩)赤小豆(半/兩)
　右㕮咀每服三大錢水一盞煎至六分去滓食前温
　服
桃仁元　治婦人與鬼魅交通
　　辰砂　檳榔　當歸　桃仁(各三/分)水銀(一分棗肉/研令星盡)
　　麝香　阿魏(麪裹/煨)沉香(各半/兩)
　右為細末煉蜜元如梧桐子大空心桃仁湯吞下十
　元
又方　似辟瘟丹
　　虎頭骨(二/兩)朱砂　雄黄　雌黄　鬼臼　皂莢
　　蕪荑仁　鬼箭　梨蘆(各一/兩)
　右件生為末煉蜜為元如彈子大囊盛一元男左女
　右繫臂上及用一元當病人户前燒之一切邪鬼不
　敢近
太乙神精丹　蘇合香元皆可用也
　　　婦人傷寒傷風方論第九(凢八方/)
論曰古人治病先論其所主男子調其氣婦人調其血
血室不蓄則二氣諧和血室凝結則水火相刑傷寒氣
口𦂳盛即宜下人迎𦂳盛即宜汗婦人左闗浮𦂳不可
下當發其汗以救血室榮衛得和津液自通浹然汗出
而解仲景云婦人傷寒經水適㫁晝日明了暮則譫語
如見鬼狀此為熱入血室無犯胃氣及上二焦無犯胃
氣者言不可下也　小柴胡湯主之若行湯遲則熱入
胃令津燥中焦上焦不榮成血結胷狀須當針期門也
五行相尅以生相扶以出平居之日水常養於木水木
相生則榮養血室血室不蓄則脾無藴積脾無藴積則
剛燥不生剛燥既生若犯胃氣則晝夜譫語喜忘小腹
滿小便利屬抵當湯證也(傷寒胃實譫語宜下之婦人/熱入血室譫語者不可下也)
雖然婦人傷寒與男子治法不同男子先調氣婦人先
調血此大略之詞耳要知脈𦂳無汗名傷寒脈緩有汗
為傷風熱病脈洪大中暑脈細弱其證一也假如中暍
用白虎胃實用承氣豈必調血而後行湯邪仲景傷寒
論所以不分婦人者良亦在學者皆可隨病於男子藥
證中以意選用也　若姙婦傷寒藥性須涼慎不可行
桂枝半夏桃仁等藥小柴胡去半夏名黄龍湯葢為姙
婦而去也大抵産前先安胎産後先補益次服傷寒藥
若病稍退則止藥不可盡劑此為大法　黄帝問婦人
重身毒之奈何岐伯曰有故無殞亦無損也大積大聚
其可犯衰其太半過其厄　男子婦人傷寒仲景治法
别無異議比見民間有婦人傷寒方書稱仲景所撰而
王叔和為之序以法考之間有可取疑非古方特假聖
人之名以信其説於天下今取金匱玉函治婦人傷寒
與俗方中可採者列為一卷雖不足以盡婦人傷寒之
詳並可以百問中參用也
婦人傷寒發熱惡寒四肢拘急口燥舌乾經脈凝滯不
得往來宜桂枝紅花湯
　　桂枝　芍藥　甘草(三/兩)紅花(二/兩)
　右㕮咀每服五錢水一盞半薑四片棗二个煎至七
　分去滓温服良乆再服汗出而解
婦人傷寒口燥咽乾腹滿不思飲食黄芩芍藥湯療之
　　黄芩　白芍藥　白术　生乾地黄
　右各一兩㕮咀每服五錢水一盞煎至七分去滓温
　服寒則加生薑
婦人傷寒喘急煩躁或戰而作寒隂陽俱虛不可下宜
服當歸湯
　　柴胡(三/兩)白术(二/兩)人參　甘草　赤芍藥　當歸(各/一)
　　(兩/)五味子　木通(各半/兩)
　右㕮咀每服半兩水一盞半生薑四片棗二枚煎至
　八分去滓稍熱服
婦人傷寒六七日胃中有燥屎大便難煩躁譫語目赤
毒氣閉塞不得通宜㵼心三黄湯
　　川大黄　鼠尾黄芩　鷹爪黄連(等/分)
　右為粗末每服四錢水一盞煎至八分去滓温服取
　微利如目赤睛疼宜加茯苓嫰竹葉㵼肝之餘氣
婦人傷寒差後猶有餘氣不去謂之遺熱宜乾地黄湯
　　乾地黄(一/兩)大黄　黄連　黄芩　柴胡　白芍藥
　　甘草(各一/兩半)
　右㕮咀每服四錢水一盞半煎至七分去滓温服取
　溏利汗出解
男子病新差婦人與之交合得病名曰陽易其證裏急
腰胯及腹内痛身重宜燒裩散
　用男子裩襠燒灰為末以水調方寸匕服即愈
婦人病未平復因有所動致熱氣上衝胷手足拘急搐
搦如中風狀宜青竹茹湯
　　栝樓根(二/兩)淡青竹茹(半/升)
　右以水二升半煮取一升二合去滓分作三服
婦人病未平復因有所動小腹急痛腰胯疼四肢不任
舉動無力發熱者宜當歸白术湯
　　桂枝　白术　當歸　甘草　芍藥　人參　黄
　　耆(各一/分)生附子(一箇破作八/片各一分)生薑(半/兩)
　右㕮咀水三升煮取一升半去滓通口服一湯盞食
　頃再服温覆微汗差
　　　婦人熱入血室方論第十(凡五方/)
婦人傷寒發熱經水適來晝日明了暮則譫語如見鬼
狀此為熱入血室無犯胃氣及上二焦宜小柴胡湯
婦人傷風七八日續得寒熱發作有時經水適㫁此為
熱入血室其血必結故使如瘧狀宜服小柴胡湯
　　柴胡(八錢/重)黄芩　人參　生乾地黄　甘草(各三/錢重)
　　半夏(二錢/重)
　右㕮咀每服五錢水盞半薑三片棗二枚煎至八分
　去滓温服
局方四物湯　不用熟地黄只用生乾地黄加北柴胡
等分煎服亦療此證
婦人傷寒經脉方來初㫁寒熱如瘧狂言見鬼宜服乾
薑柴胡湯
　　柴胡(四/兩)桂枝(一兩/半)栝樓根(二/兩)牡蠣　乾薑　甘草
　　(各一/兩)
　右㕮咀每服五錢水琖半煎七分去滓温服初服微
　煩再服汗出而愈
婦人傷寒血結胷膈揉而痛不可撫近宜海蛤散婦人
血結胷法當針期門仲景無藥方此方疑非仲景然其
言有理姑存焉
　　海蛤　滑石　甘草(各二/兩)芒硝(一/兩)
　右為細末每服二錢雞子清調下小腸通利則胷膈
　血散膻中血聚則小腸壅小腸既壅則膻中血不流
　行宜此方小便利血數行更宜桂枝紅花湯發其汗
　則愈
婦人傷風發熱惡寒經水適來得七八日熱除脈遲身
涼和胷脇下滿如結胷狀譫語者此為熱入血室也當
刺期門穴隨其實而取之期門穴在乳直下筋骨近腹
處是也凡婦人病法當刺期門不用行子午法恐纏藏
膜引氣上但下針令病人吸五吸停針良久徐徐出針
此是平㵼法也凡針期門必㵼勿補可肥人二寸痩人
寸半深也
　　　婦人咳嗽方論第十一(凡九方/)
夫婦人咳嗽者由肌體虚外受於寒熱風濕所得也肺
為四臟之華葢内統諸臟之氣外合於皮毛若為寒熱
風濕所傷邪氣自皮毛而入於肺中外皆傷故令咳也
大抵治咳不可一槩治當以脈息辨之其脈浮而弦者
起於風濡而弱者起於濕洪而數者起於熱遲而澁者
起於寒風者散之濕者燥之熱者涼之寒者温之虚者
補之未有不安者也
　　　咳嗽用温藥方論第十二
經曰微寒為嗽寒甚為腸澼古人立方治嗽未有不本
於温藥如乾薑桂心細辛之屬以寒氣入裏非辛甘不
能發散以此準之未有不因寒而嗽也又曰熱在上焦
因欬為肺痿又實則為肺癰虚則為肺痿此人其始或
血不足或酒色滋味太過或因服利藥重亡津液燥氣
内焚肺金受邪脈數發熱咳嗽膿血病至於此亦已危
矣古人立方亦用温藥如建中之屬今人但見發熱咳
嗽率用柴胡鱉甲門冬葶藶等藥旋踵受弊而不知非
可為深戒就使不可進以温藥亦須妙以湯元委曲調
治無為鹵莽致傷人命
黄耆散　治虚中有熱咳嗽膿血口苦咽乾
　　黄耆(四/兩)甘草(二/兩)
　右為細末湯㸃一二錢服日三　一方甘草一兩黄
　耆六兩名黄耆六一湯只㕮咀水煎服
蛤蚧元　治婦人咳嗽不止漸成勞氣宜服
　　蛤蚧(一對/酥炙)紫苑　欵冬花　鱉甲(炙/)貝母(去/心)皂莢
　　子仁(各一/兩炒)杏仁(炒去皮尖/一兩半)
　右為細末煉蜜員如梧桐子大每服二十元淡薑湯
　吞下
含化元　昔有婦人患肺熱久嗽身如炙肌痩將成肺
勞服此安冦宗奭方
　　枇杷葉(去/毛)桑白皮　欵冬花　木通　紫苑　杏
　　仁(各等/分)大黄(減/半)
　右為細末煉蜜元如櫻桃大食後夜卧含化一元
貝母湯　治諸嗽乆不差(出本/亊方)
　　貝母(生薑汁/浸半日)北五味子　黄芩　乾薑(熱者/減半)陳皮
　　(各一/兩)半夏　桑白皮　桂心　北柴胡(熱者加一/半各半兩)
　　木香　甘草(各一/分)
　右為粗末每服五錢水一琖半杏仁七箇去皮尖碎
　之生薑二片煎至七分去滓熱服黄師文云戊申冬
　有姓蔣者其妻積年嗽製此方授之一投而瘥以此
　治諸嗽悉皆愈
定喘湯　治丈夫婦人逺年日近肺氣咳嗽上氣喘急
喉中涎聲胷滿氣逆坐臥不安飲食不下及治肺感寒
邪咳嗽聲重語音不出鼻塞頭昏並皆治之
　　半夏麯(炒/)明阿膠(炒/)甘草(各錢/半)鸎粟殻(半兩/製)北五
　　味子　桑白皮　麻黄(去/節)人參(各一/分)
　右㕮咀每服三大錢薑三片烏梅半箇煎至七分去
　滓漸漸温服食後臨臥服(方同和劑分兩/加減不同有效)
滄州李官人宅補肺湯　治狀同前(又名清/金湯)
　　鸎粟殻(二兩/製)人參　粉草(各半/兩)陳皮　茯苓　杏
　　仁(製/)白术　明阿膠(炒/)北五味子　桑白皮　薏
　　苡仁　紫蘇莖(各一/兩)
　右㕮咀為末每服三大錢水琖半薑三片棗兩枚烏
　梅半箇煎至一琖臨卧温服僕每用則無效遂加百
　合貝母去心半夏麯欵冬花各一兩服之良驗
金不換散　治男子女人肺胃虚寒久嗽不已喘促滿
悶咳嗽涎盛腹脇脹滿腰背倦痛或虚勞冷嗽咳唾紅
痰及逺年日近一切喘咳疾諸藥不效者並治之
　　鸎粟殻(半兩/製)杏仁(製/)甘草(各三/錢)枳殻(四/錢)
　右㕮咀每服三錢水一盞半薑三片烏梅半箇煎至
　八分食後臨卧漸漸熱服(許元林先生方乙夘年七/月僕嘗治一婦人咳嗽不)
　(已服諸藥無效漸成勞瘵求余診之六脈濡弱以愚/考之此是血弱又因憂慼太過而成斯疾合用當歸)
　(等藥治之必愈遂先用古今録驗橘皮湯空心服蘇/子降氣湯後用金釵煎熟地黄元當歸元調理得安)
又治一婦人時行感熱咳嗽遂用小柴胡湯去人參薑
棗只加北五味子煎服愈
古今録驗橘皮湯　療春冬傷寒秋夏冷濕咳嗽喉中
作聲上氣不得下頭痛方
　　陳皮　紫苑　麻黄(去/根)杏仁(製/)當歸　桂心　甘
　　草　黄芩(各等/分)
　右㕮咀每服五錢水琖半煎至一琖去滓熱服
　　　勞嗽方論第十三(凡二方/)
經曰人感於寒則受病微則為咳甚則為泄為痛凡咳
嗽五臟六腑皆有之惟肺先受邪葢肺主氣合於皮毛
邪之初傷先客皮毛故咳為肺病五臟則各以治時受
邪六腑則又為五臟所移古人言肺病難愈而善卒死
者肺為驕藏怕寒而惡熱故邪氣易傷而難治以其湯
散逕過針灸不及故也十種咳嗽者肺咳心咳脾咳腎
咳肝咳風咳寒咳支飲咳膽咳厥隂咳華佗所謂五嗽
者冷嗽氣嗽鱢嗽飲嗽邪嗽孫真人亦有方治寒毒注
嗽者歴代方論著之甚詳惟今之所謂勞嗽者無所經
見意其華佗所謂邪嗽真人所謂注嗽者是也此病葢
酒色過度勞極傷肺損動經絡其重者咯唾膿血輕者
時發時差又有因虛感邪惡之氣且傳注得之或先嘔
血而後嗽或先咳嗽漸就沈羸此則非特内損肺經又
挾邪惡傳疰之氣所以特甚病之毒害無過此也真人
治注嗽通氣元方用蜈蚣四節又云夢與鬼交通及飲
食者全用蜈蚣外臺方四滿元治五嗽亦用蜈蚣遇世
名公能推原其旨意率用蛤蚧天靈盖桃栁枝麝香丹
砂雄黄安息香之類以通神明之藥療之髙出古人之
意矣又肺中有蟲如蚕令人喉痒而咳嗽湯散逕過針
灸不及以藥含化蟲死即嗽止(見張/鋭方)
深師四滿元　療五嗽一上氣嗽二飲嗽三鱢嗽四冷
嗽五邪嗽
　　乾薑　桂心　躑躅花　芎藭　紫苑　芫花根
　　皮(各二/分)蜈蚣(一枚去/頭足炙)細辛　甘草(炙/)鬼督郵　人
　　參　半夏(洗各/一分)
　右十二味為細末煉蜜元如大豆許每服五元米飲
　下日三未知加至七八元服此藥無不差忌羊肉餳
　生葱生菜海藻菘菜
古今録驗四滿元　療五嗽一氣嗽二痺嗽三鱢嗽四
邪嗽五冷嗽悉療之方
　　蜈蚣(二枚/炙)芫花(根五/分熬)躑躅花(炒/)乾薑　芎藭　桂
　　心(各四/分)人參　細辛(各二/分)
　右為末煉蜜元如梧桐子大米飲下一十元日三服
　加至十五元忌生葱生菜
　　　喘滿方論第十四(凡六方/)
夫喘之為病黄帝問岐伯岐伯對曰夜行則喘出於腎
淫氣病肺有所墮恐喘出於肝淫氣害脾有所驚恐喘
出於肺淫氣傷心度水跌仆喘出於腎與骨當是之時
勇者氣行則已怯者則着而為病也原疾之由雖曰皆
本於肺與氣然感外邪則有太陽證脈浮無汗而喘者
宜麻黄湯陽明病汗出不惡寒腹滿而喘有潮熱者宜
承氣湯若表邪未解誤服下利藥不止脈促喘而汗出
者宜葛根黄連黄芩湯若微喘者桂枝厚朴杏子湯汗
出而喘若無大熱者宜麻黄杏子甘草石膏湯若表邪
未解心下停水發熱而喘或嘔者小青龍湯去麻黄加
杏仁主之若隂證喘促者四肢逆冷脈息沈細或寸大
尺小或六脈促疾或心下脹滿結硬或冷汗自出或大
便頻數上氣喘促或咽喉不利者此是本氣極虚内外
挾寒冷所致使隂寒内消陽氣得復則愈宜返隂丹主
之(已上方並見/百問不復録)僕且以大槩而言之諸藏相乗而喘者
以杏子散如感寒伏熱而喘者以華蓋散九寶湯若暴
寒向火覆衣被過當傷熱肺實而喘促者其狀多有熱
證宜洗心散冷水調服若因氣宇不調痰盛喘促者宜
四七湯兼官局桔梗湯薑煎服若涎多而喘者宜千緡
湯橘皮半夏湯若不得臥卧即喘者此由水氣逆行上
乗於肺肺得水則浮而開使氣不得通流其脈沈大宜
神秘湯肺之積名曰息賁在右脅下大如杯令人洒淅
寒熱喘咳發癰疽宜棗膏元若上氣喘者神授湯若上
盛下弱而喘促者宜蘇子降氣湯吞黑錫丹若尊年之
人素來稟賦太厚不任熱藥者不可輕投丹劑及諸熱
藥但以秘傳降氣湯分心氣飲論之梗槩不出於此矣
若素有脚氣而喘者當作脚氣治之又有骨蒸勞喘自
有專門不敢濫及
神秘湯　治水氣乘肺而喘兼療支飲而喘
　　陳橘皮(洗去/白)紫蘇葉　人參　桑白皮　生薑(等/分)
　右㕮咀每服半兩水煎去滓温服
杏子散　治諸藏相乘喘急
　　杏仁(去皮尖雙仁麩/炒黄細研如膏)麻黄根(為細末/等分)
　右和煎橘皮湯調下二錢無時候
千緡湯
　　齊州半夏(七枚炮裂/四片破之)皂角(去皮炙/二寸)甘草(炙一/寸)生薑
　　(如指/大)
　右同以水一椀煮去半頓服沈興宗待制嘗病痰喘
　不能臥人扶而坐數日客有見之曰我曽如此得良
　藥一服差我以千緡酬之謂之千緡湯可試為之興
　宗得湯一服而差
棗膏元　療息賁
　　葶藶(研/細)陳皮　苦梗(各等/分)
　右後二味為末入葶藶令停煮肥棗肉研為膏和圓
　如梧子大每服五七元飲下　許學士云予嘗患停
　飲水積肺經食已必啑漸喘覺肺系急服此良驗
神授湯　治上氣喘急不得卧
　　橘紅　苦梗　紫蘇　人參　北五味子(等/分)
　右㕮咀每服四錢水一琖煎至六分去滓食後服
九寳湯　治感風伏熱一切咳𠻳喘急不問髙年小兒
室女産前産後皆可服惟虚勞自汗不可服
　　薄荷葉　紫蘇　大腹皮(洗/)麻黄(去根節/各四錢)桑白皮
　　桂心　杏仁(去皮/尖)陳橘皮　甘草(各二/兩)
　右㕮咀每服半兩水一琖半薑十片烏梅一箇煎至
　六分去滓温服食後　有兩浙張大夫病喘二十年
　每至秋冬輙劇不可坐卧百方不差後得臨平僧法
　本方服之遂差法本凡病三十年服此藥半年乃絶
　根本永不復發凡服此藥須久乃差
官局桔梗湯　橘皮半夏湯　洗心散　華葢散(並見/局方)
(不復/贅録)四七湯(見本卷/二十卷)　僕嘗療羅安人年近六十遇秋
冬之交上氣喘促不能坐卧六脈洪實服諸藥無效問
疾之原少年自川中任所服餌丹砂又恐是丹毒為害
遂服洗心散無效僕以華蓋散數服而愈謾記之
　　　婦人風痰方論第十五(凡八方/)
夫婦人風痰者由臟腑風冷水飲停積在於胸膈所成
也人皆有痰少者不能為妨多者成患但胸膈有痰飲
漬於五臟則令眼暈亦令頭眩頭痛也
　評曰夫痰之為害多因外感五邪(五邪者寒/暑燥濕風)内傷七
　氣(七氣者喜怒/憂思驚恐恚)因五邪而得者得風為風痰得寒為
　寒痰得冷為冷痰得熱為熱痰得暑為暑痰因七氣
　所傷者多因婦人性情執著不能容忍而有此證豈
　特只因風冷而成哉所以外感五邪内傷七氣則一
　身之中血液淚汗涕唾身中濕者敗濁變而成痰乘
　間而為害也經云清則運為精華濁則凝為痰飲此
　之謂也然有痰涎飲沫四種相類宜仔細詳辯調治
　因風而生痰者宜服三生飲星香飲青州白元子化
　痰元(方見/局方)因寒冷而得者宜服降氣湯黒錫丹養正
　丹(並見/局方)因熱而得者宜服金沸草散柴胡半夏湯因
　暑而得者消暑元(並見/局方)因氣宇不調鬱結而成者宜
　服參蘇飲四七湯二陳湯痰在上者以𤓰蒂散吐之
　在下者以控涎丹利之雖曰可吐可下亦要觀人之
　勇怯察脈之虚實方可投之切記不宜痛擊暴下所
　以初虞世有金虎碧霞之戒者此也
三生飲　星香飲　參蘇飲(方並見第三/卷第一論)
控涎丹(方見第三/卷第六論)　養正丹(方見第四卷/第四方論)
旋覆花湯　治婦人風痰嘔逆不下飲食頭目昬悶
　　旋覆花(去/蒂)枇杷葉(去毛/炙)川芎　北細辛　藿香
　　桂心　枳殻(去穰/麩炒)前胡　人參(去/蘆)羌活　半夏
　　(各半/兩)甘草　羚羊角(屑/)赤茯苓(各三/分)
　右為粗末每服三錢水一琖薑三片煎至七分去滓
　温服
天南星元　治婦人風痰心膈壅滯
　　天南星　白附子(並/炮)皂莢仁(炒/黄)半夏麯(各一/兩)晉礬
　　(半兩/枯)
　右為細末以酒煮麪糊圓如梧桐子大每服十元生
　薑薄荷湯吞下
又方
　　半夏　天南星(各二/兩)肥皂莢(五挺/剉)生薑(三/兩)
　右以水五升一同煮令水盡去皂莢生薑只用半夏
　南星焙乾為末以酒煮麪糊圓如梧桐子大生薑薄
　荷湯下七元
柴胡半夏湯　治痰熱頭痛利膈除煩悶手足煩熱榮
衞不調肢節拘倦身體疼痛嗜卧少力飲食無味兼治
五𠻳痰癖
　　柴胡(八/兩)半夏(三兩/半)人參(去/蘆)甘草　黄芩　麥門冬
　　(各三/兩)白术(二/兩)
　右㕮咀每服五錢水琖半薑五片棗一枚煎至八分
　去滓服
金沸草散　治傷寒中脘有痰令人壯熱頭痛筋緊急
時發寒熱皆類傷風
　　荆芥穗(四/兩)半夏　甘草　北細辛(各一/兩)赤茯苓(二/兩)
　　前胡　旋覆花(各三/兩)
　右為細末每服二錢水一琖生薑五片棗一枚煎至
　六分熱服未知再服(局方有麻黄赤芍/藥無細辛茯苓)
𤓰蒂散　療病如桂枝證頭不痛項不强寸脈㣲浮胸
中痞鞭氣上衝喉咽不得息者此為胸中有痰也當吐
之宜服此
　　𤓰蒂(炒/黄)赤小豆(各半/兩)
　右為細末取一錢匕豉一合湯七合先漬之須臾煮
　作稀糜去滓取汁和散温頓服不吐少少加得快吐
　乃止諸亡血虚家不可與之(脈㣲大忌/令人吐)
大半夏湯　治痰飲及脾胃不和
　　半夏　白茯苓　生薑(各一/分)
　右㕮咀作一服每遇膈間有寒痰以水二琖煎至一
　琖去滓臨卧温呷如有熱痰加炙甘草一分如脾胃
　不和去甘草加陳橘皮一分同煎此即二陳湯加減
　得理
四七湯　治喜怒悲思憂恐驚之氣結成痰涎狀如破
絮或如梅核在咽喉之間咯不出嚥不下此七氣所為
也或中脘痞滿氣不舒快或痰涎壅盛上氣喘急或因
痰飲中節嘔逆惡心並宜服之　婦人性情執着不能
寛解多被七氣所傷遂致氣填胸臆或如梅核上塞咽
喉甚者滿悶欲絶産婦尤多此證宜服此劑間以香附
子藥久服取效切不可謂紫蘇耗氣且謂新産氣血俱
虛不肯多服用之效驗不可具述
　　紫蘇葉(二/兩)厚朴(三/兩)茯苓(四/兩)半夏(五/兩)
　右㕮咀每服四錢水一琖半薑七片棗一箇煎至六
　分去滓熱服無時候若因思憂過當小便白濁用此
　藥吞青州白元子極妙
　　　婦人心胸嘈雜方論第十六(凡二方/)
夫心胸嘈雜婦人多有此證原疾之由多是痰也皆血
液淚汗變成或云是血嘈今人多用猪餘血炒而食之
則愈詳其此理是以血導血歸原爾恰如以鹽梅下涎
之義不若用許學士旋覆花湯治心腹中脘痰水冷氣
心下汪洋嘈雜腸鳴多睡口中清水自出脇肋急脹滿
痛不欲食此胃氣虚冷所致其脈沉遲弦細是其證也
旋覆花湯方
　　旋覆花　北細辛　橘紅　桂心　人參　甘草
　　苦梗　白芍藥　半夏(各半/兩)赤茯苓(三/分)
　右㕮咀每服四錢水琖半薑七片煎至八分去滓温
　服
局方治惡阻半夏茯苓湯亦妙(方見惡阻論中/)
　
　
　
　
　
　
　
　
　
　
　
　
　
　婦人大全良方卷六
欽定四庫全書
　婦人大全良方卷七
　　　　　　　　　　　　宋　陳自明　撰
　　　婦人嘔吐方論第一(凡六方/)
夫婦人嘔吐者由脾胃有邪冷榖氣不理所為也胃為
水榖之海其氣不調而有風冷乘之冷摶於胃胃氣逆
則令嘔吐也　愚詳曰夫嘔吐之疾非特脾胃虚冷而
嘔吐也亦有胃熱而嘔者亦有胃中冷胃口熱而吐者
亦有痰盛而嘔者亦有血弱而嘔者經云無隂則嘔是
也不可以一槩用藥　如胃冷而嘔吐宜用局方人參
丁香散理中元及許仁則半夏元人參七味元　如胃
熱而嘔吐者宜用小柴胡湯蘆根湯竹茹湯槐花散
如胃中冷胃口熱而嘔吐者宜用局方藿香正氣散生
薑棗子煎沈冷服即止　如痰盛嘔吐者宜局方半夏
茯苓湯二陳湯　如惡阻兼服茯苓元(自有專門見十/二卷第二論)
如血不歸原而嘔吐者宜用十全大補湯加陳皮半夏
藿香薑棗煎服　或有脚氣而嘔者自有專門不敢濫
及
益智子散　治婦人脾胃久虚氣弱多欲嘔吐全不下
食四肢無力
　　益智(一/兩)附子(炮/)縮砂仁　丁香　厚朴　黄耆
　　白术　白茯苓　陳皮　川芎　良薑　藿香葉
　　當歸(各三/分)人參　桂心(各半/兩)
　右㕮咀每服三錢薑三片棗一枚水一盞煎至七分
　去滓無時温服
丁香散　治婦人臟腑虚冷脾胃氣弱食則嘔吐水榖
不消
　　丁香　白术　縮砂仁　草果仁(各三/分)人參(一/兩)當
　　歸　白豆䓻　藿香葉　甘草(各半/兩)橘皮(三/分)神麯
　　訶子(各半/兩)
　右為細末每服二平錢煎薑棗湯調下
竹茹湯　治胃熱嘔吐
　　乾葛(三/兩)半夏(湯洗十次薑汁半盞漿水一/升煮令耗半可取三分用)甘草(三/分)
　右㕮咀每服五錢水二盞薑三片竹茹一彈大棗一
　枚煎至一琖去滓温服
　　　許學士云胃熱者手足心熱政和中一宗人病
　　　傷寒得汗身涼數日忽嘔吐藥與飲食俱不下
　　　醫者皆進丁香藿香滑石等藥下咽即吐予曰
　　　此正汗後餘熱留胃脘孫兆竹茹湯正相當爾
　　　亟治藥與之即時愈
良方槐花散亦相類方
　　皂莢　白礬　槐花(炒令黄/黒色)甘草(等/分)
　右為細末白湯調二錢
許仁則半夏元　療積冷在胃嘔逆不下食方
　　半夏(一升真熊州/者洗去滑)小麥麪(一/升)
　右擣半夏為散以水捜麫圓如彈子大以水煮令麫
　熟則是藥成初吞四五元日二服稍加至十四五元
　旋煮旋服服此覺病減欲更重合服亦佳忌羊肉餳
　救急同
又依前半夏元雖覺漸損然病根不除欲多合前元又
慮藥毒不可乆服欲不服又恐病滋蔓宜合人參七味
元服
　　人參　白术(各五/兩)厚朴(炙/)細辛(各四/兩)生薑(八兩/末)橘
　　皮(三/兩)桂心(二/兩)
　右為細末煉蜜元如梧桐子大飲下十元漸加至二
　十元與半夏元間服亦可忌桃李雀肉生葱生菜吳
　昇同
　　　婦人霍亂方論第二(凡六方/)
論曰嘔吐而利者名霍亂也原疾之由皆因腸胃虚冷
飲食過度觸冒風冷使隂陽不和清濁相干致令揮霍
變亂也或先心痛而吐者或先腹痛而利者或吐利俱
作者或頭痛身體壯熱而脈浮洪者或陽氣暴絶而手
足逆冷而脈息微絶者治之當分隂陽察其虚實辨其
冷熱觀其脈息熱者涼之冷者温之以平為期百問云
凡霍亂吐利熱多而渇者五苓散寒多不飲水者理中
元吐利已汗出而厥四肢拘急不解脈微欲絶者通脈
四逆加猪膽汁湯　夏月中暑霍亂大煩渇四肢逆冷
冷汗出脚轉筋者香薷散濃煎沈冷服即效(凡霍亂之/脈得浮洪)
(者易治微遲者/并氣短者難治)
加減理中元　主霍亂臨時方亦可治男子(出千/金翼)
　　人參　白术　乾薑　甘草(各一/兩)
　右為細末煉蜜為元每兩作五元取湯和一元服之
　日十服吐多利少者取枳實三枚炙去穰四破水三
　升煮取一升和一元服之　吐少利多者加乾薑一
　累　吐利乾嘔者取半夏半兩泡洗去滑水二升煮
　取一升和一元服　若體疼痛不可堪者水三升煮
　棗三枚取一升和一元服　若吐利大極轉筋者以
　韭汁洗腹腎從胷至足踝勿逆即止　若體冷微汗
　腹中寒取附子一枚炮去皮四破以水二升煎取一
　升和一元服　吐利悉止脈不出體猶冷者可服諸
　湯補之
千金翼四順湯　治霍亂吐利腹痛手足逆冷脈微欲
絶
　　附子(一箇破/八片)乾薑(三/兩)人參　甘草(各一/兩)
　右㕮咀水煎服
四逆加猪膽汁湯　治吐已下㫁汗出而厥四肢拘急
不解脈微欲絶者
　　甘草(二/兩)乾薑(三/兩)附子(一枚/生)猪膽汁(半/合)
　右三味㕮咀每服五錢水三琖煮至二琖去滓内猪
　膽汁分作兩次温服其脈即來
香薷散　治臟腑冷熱不調飲食不節或食腥鱠生冷
過度或起居不節或露臥濕地或當風取凉而風冷之
氣歸於三焦傳於脾胃脾胃得冷不能消化水榖致令
真邪相干腸胃虚弱因飲食變亂於腸胃之間便至吐
利心腹疼痛霍亂氣逆有先心痛而吐者或先腹痛而
利者有吐利俱發者有發熱頭痛體疼而復吐利虚煩
者或但吐利心腹刺痛者或轉筋拘急疼痛者或但嘔
而無物出者或四肢逆冷脉微欲絶者或煩悶昏塞欲
死者姙婦霍亂吐利此藥悉能主之
　　香薷葉(四/兩)白扁豆　厚朴(各二/兩)
　右㕮咀每服半兩水一大琖酒一分慢火濃煎至六
　分去滓井中浸令氷冷頓服無時候連併二三服立
　見神効蘇沈良方中名香茸散百問同有黄連無扁
　豆
訶子散　治老㓜霍亂吐利一服取効又治九種心痛
及心脾冷痛不可忍其功如神
　　訶子　甘草　厚朴　乾薑　草菓仁　陳皮
　　良薑　茯苓　神麴　麥牙(各等/分)
　右為細末每服二錢候發刺痛不可忍用水一琖煎
　七分入鹽服急則鹽㸃
胡椒湯　治霍亂吐利甚妙
　　胡椒(四十/九粒)菉豆(一百四/十七粒)
　右為細末木𤓰煎湯調下二錢
　　　婦人翻胃吐食方論第三(凡二方/)
白堊散　治婦人飜胃吐食千金翼云不特治婦人男
子亦可服一斤以上為妙
　　白磰土(以米醋一升煆白磰土令赤入醋内浸/令冷再煆再浸以醋乾為度取一兩研)乾
　　薑(一分/炮)
　右為細末研停每服一錢飯飲調下甚者二錢
白芷散　治婦人飜胃吐食
　右用白芷一兩切作片於瓦上炒令黄為細末用猪
　血二十文切片以沸湯泡七次將血蘸藥喫七片如
　剩藥末留後次用
　　　婦人血膈方論第四(凡一方/)
牡丹煎　治婦人血膈
　　牡丹皮　苦參　貝母(去/心)𤣥胡索
　　白芍藥
　右等分為細末煉蜜圓如梧桐子大每服十五二十
　圓米飲吞下無時候
　　　婦人鼻衂方論第五(凡七方/)
夫婦人鼻衂者由傷動血氣所致也凡血氣調和則循
環表裏經絡澁則不散若勞傷損動因而生熱氣逆流
溢入於鼻者則成鼻衂也只有産後見衂者不可治(評/曰)
(凡鼻衂雖多因熱而得此疾亦有因怒氣而得之者曽/趙恭人鼻衂不止諸治不差召予治之先用蘇合香丸)
(四粒次用五苓散濃煎白茅花湯調服即止次用芎歸/湯調理又有一富室男子鼻血不止六脈洪數究竟云)
(服丹藥太過遂用黄連黄芩大/黄為末水煎服愈調服亦可)
刺薊散　治婦人鼻衂血流不止
　　刺薊(二/兩)桑耳　亂髪灰　艾葉(各一/兩炒)生地黄(二/兩)蒲
　　黄(兩/半)
　右為細末每服二錢無時粥飲調下
伏龍肝散　治男子婦人五臟結熱吐血衂血並皆治
之
　　伏龍肝　生地黄(各一/兩)竹茹(一/升)芍藥　當歸　黄
　　芩　川芎　桂心　甘草(各二/兩)
　右㕮咀水一斗三升煮竹茹減三升内藥煮取三升
　分為三服千金無桂
百問有茅花湯　以白茅花濃煎飲之立止
一方𢷬生白茅根取汁一合飲之止　又方取生葱心
塞鼻中即定若因刺著并刀斧所傷血不止並用之立
定
又方取釡底墨細研入鼻中　又方取亂髮灰細研以
竹管吹入鼻中立止　又方取龍骨末吹入鼻中立止
　　　婦人吐血方論第六(凡十三方/)
夫婦人吐血者皆由臟腑傷損所致夫血者外行於經
絡内榮於臟腑若傷損氣血經絡則虚血行失於常理
氣逆者吐血又怒則氣逆甚則嘔血然憂思驚恐内傷
氣逆上者皆吐血也
雞蘇散　治婦人吐血心煩昏悶
　　雞蘇葉(一/兩)阿膠　刺薊　生地黄(各一/兩)黄耆　羚
　　羊角屑　茜根　甘草(各半/兩)麥門冬　黄芩　當
　　歸　伏龍肝(各三/分)
　右為粗末每服四錢水一盞薑三片竹茹半雞子大
　煎至六分去滓温服
雞蘇散　治婦人虚損氣逆吐血不止
　　雞蘇葉　黄芩(各一/兩)當歸　赤芍藥(各半/兩)伏龍肝
　　阿膠(各二/兩)
　右為粗末每服四錢水一琖煎至六分去滓温服
治婦人熱毒上攻吐血不止
　　生藕汁　刺薊汁　生地黄汁(各三/兩)生薑汁(半/合)白
　　蜜(一/合)
　右和煎三兩沸無時以一小盞調炒麵塵一錢服
千金翼　治吐血百方不差療十十差神驗不傳方詳
此藥性治熱毒吐血有効
　　地黄汁(半/升)生大黄末(一方/寸匕)
　右煎地黄汁三兩沸調大黄末　分為三服
又方
　　伏龍肝
　右研令極細每服二錢新汲水調下頻服取効
又方
　　白茅根(一握長/六寸)
　右以水一大琖煎取七分去滓温服
又方　治吐血
　　桂心末
　右水調方寸匕日夜可二十服
又方
　　生地黄(三斤/切)阿膠(二兩/炒)蒲黄(六/合)
　右水五升煮取三升分三服(僕嘗治一人吐血診其/脈肝部弦氣口濡此因)
　(怒極而得之遂用蘇合香元和雞蘇元服即效養生/必用方云凡吐血須煎乾薑甘草湯與服或四物理)
　(中湯亦可如此無不愈者服/生地黄竹茹藕汁去生便逺)
柔脾湯　治虚勞吐血衂血下白汗出方(出養生必用/)
　　甘草　白芍藥　黄耆(各一/兩)熟地黄(三/兩)
　右為末每服四錢水酒各一琖已上煎至七分去滓
　取六分清汁温服食前(于嘗治一女人年十九嵗月/經不行遂妄行而嘔血諸藥)
　(無效察其形容人肥脈不大不小僕投以四生元即/安  又嘗治一男子因飽低頭負重吐血諸藥無効)
　(亦投四生元及青餅子即安更不發僕觀初虞世治/吐血不喜用竹茹生地黄藕汁然亦不可狎泥此說)
　(如陽乘於陰血得熱則流散經水沸溢宜服凉藥以/解之大黄犀角生地黄生艾藕汁豈能無效如陰乘)
　(於陽所謂天寒地凍水凝成氷宜服温藥以/煖之乾薑肉桂豈能無功學者更宜思之)
四生元　療吐血凡吐血衂血陽乘於陰血熱妄行宜
服此藥
　　生荷葉　生艾葉　生栢葉　生地黄
　右等分爛研圓如雞子大每服一圓水三琖煎至一
　琖去滓温服無時候(陳日華云先公紹興初遊福清/靈石寺主僧留飲食將竟侍者)
　(赴堂齋罷來侍立見桌子上不穏急罄折扱之舉首/即嘔血蓋食飽抝破肺也明年再到寺因問去年嘔)
　(血者無恙否其主僧荅云得四生圓/服之遂愈自得此方屢救人有效)
療熱甚嘔血者以犀角地黄湯局方小三黄元以白茅
根煎濃湯吞之妙
犀角地黄湯　治内有瘀血鼻衂吐血面黄大便黒
　　芍藥(三/分)生地黄(半/斤)牡丹皮(去心/一兩)犀角屑(一两如无/升麻川芎)
　　(代/)
　右㕮咀每服五錢水煎服有熱如狂者加黄芩二兩
青餅子　治咯血
　　青黛　杏仁(各一兩華佗方以牡蠣粉/炒杏仁去皮尖牡蠣不用)
　右一處同研成膏熔黄蠟和作三拾餅子每服一餅
　子用乾柿半箇夾定以濕紙褁煨令香同嚼粥飲下
　無時候
若陰乘於陽心肺經寒而嘔血者宜服乾薑一甘草湯
　　甘草　乾薑(各半/兩)
　右㕮咀水煮頓服　局方理中湯亦妙(方見和劑/)
　　　婦人痃癖諸氣方論第七(凡四方/)
夫婦人痃癖者本因邪氣積聚而生也痃者在腹内近
臍左右各有一條筋脈急痛大者如臂次者如指因氣
而成如弦之狀名曰痃氣也癖者為僻側在兩肋之間
有時而痛故曰癖也夫痃之與癖皆陰陽不和經絡否
隔飲食停滯不得宣流邪冷之氣摶結不散得冷則發
作疼痛故曰痃癖者也
麝香元　治婦人痃癖冷氣兼疰氣心腹痛不可忍
　　麝香(半兩/别研)阿魏(一分麪褁/煨令麵熱)五靈脂　桃仁　三稜
　　(各三/分)芫花(醋/炒)㯽榔(各一/兩)莪茂　桂心　沒藥　木
　　香　當歸(各半/兩)
　右為細末入麝香令停用粳米軟飯為圓如梧桐子
　大每服十元無時澹醋湯下
治婦人痃癖及血氣等神效方
　右以獖猪肝一具可及十兩者用巴豆五十枚去大
　皮劄在肝内用釅醋三椀慢火熬令肝爛熟入砂鉢
　内研令極爛入京三稜末和就得所為圓如梧桐子
　大每服五元食前熱酒下(肝熟後去巴不用發夫痃/癖癥瘕血氣塊硬  歇刺)
　(痛甚則欲死究而言之皆血之所為僕嘗治一婦人/血氣刺痛極不可忍甚而死一二日方省毉巫併治)
　(數年不愈僕以葱白散烏雞元遂安又嘗治一婦人/血氣作楚如一小盤樣走注刺痛要一人伏定方少)
　(止亦用此二藥而愈尋常小小血/氣用此二藥亦有竒效故録于後)
烏雞煎元(方見二十四/卷拾遺門)
葱白散　專治一切冷氣不和及本臟膀胱氣攻衝疼痛
大治婦人産前後腹痛胎不安或血刺痛者兼能治血
臟宿冷百節倦疼肌體怯弱勞傷帶癖久服盡除但婦
人一切疾病最宜服此
　　川芎　當歸　枳殻　厚朴　桂心　乾薑　芍
　　藥　舶上茴香　青皮　苦楝子　木香　熟地
　　黄　麥牙　三稜　莪茂　茯苓　神麯　人參
　　(各等/分)
　右為細末每服三平錢水一盞連根葱白二寸拍破
　鹽半錢煎至七分温服内大黄訶子宜相度病狀如
　大便不利入大黄同煎却不入鹽如大便自利入訶子
　煎(朱先生云此藥大治心氣脾疼用之見效僕嘗以/此藥治浮腫立效陳宜人病血氣作楚痛不可忍)
　(服諸藥無效召僕診之兩闗脈沉弱為肝脈沉差緊/此血氣漸成痃癖也只以此二藥安愈  四明馬朝)
　(奉後院亦病此/用此二藥愈)
羅安人每遇經脈行時則臍與小腹下痛不可忍服
藥無效僕以桂枝桃仁湯愈自後再發一投而差
桂枝桃仁湯(方見第一/卷十二論)
治經候來時先腹痛(男六徳/續添)局方七氣湯吞下來復丹
　　　婦人疝瘕方論第八(凡四方/)
夫婦人疝瘕之病者由飲食不節寒温不調氣血勞傷
臟腑虚弱受於風冷冷入腹内與血相結所生疝者痛
也瘕者假也其結聚浮假而痛推移乃動也婦人之病
有異於丈夫者或因産後血虚受寒或因經水往來取
冷過度非獨因飲食失節多挾於血氣所成也診婦人
疝瘕其脈弦急者生虚弱小者死又尺脈濇如浮牢為
血實氣虛也其發腹痛逆氣上行此為婦人胞中絶傷
有惡血久則結成瘕也
乾漆散　治婦人疝瘕久不消令人黄瘦尫羸兩脇妨
悶　心腹疼痛
　　乾漆(炒令/烟盡)木香　芫花(醋/炒)赤芍藥　桂心　當歸
　　川芎　琥珀(各半/兩)大黄(二兩/炒)牛膝(三/分)桃仁(一/兩)麝香
　　(一/分)
　右為細末無時温酒調下一錢
碙砂元　治婦人疝瘕及積瘀血在臟時攻腹脇疼痛
　　川芒硝　碙砂(各一/兩)當歸　雄黄　桂心(各半/兩)大
　　黄(炮/)三稜(各二/兩)
　右為細末用米醋一椀熬大黄末為膏次入餘藥末
　和元如梧桐子大空心温酒吞十元漸漸加至二十
　元以利下惡物為度
巴豆元　治婦人疝瘕及血氣疼痛
　　巴豆(去皮心醋煮/半日一分)碙砂　大黄(炒各/一兩)五靈脂　桃
　　仁(各三/分)木香(半/兩)
　右為末煉蜜元如緑豆大淡醋湯空心下五元熱酒
　亦可
良方黑神元
　　神麴　茴香(各四/兩)木香　椒(炒香/出汗)丁香(各半/兩)㯽榔
　　(四/枚)漆(六兩半生半用重/湯煮半日令香)
　右除椒漆五物皆半生半炒為細末用前生熟漆和
　元如彈子大茴香末十二兩鋪陰地蔭乾候外乾并
　茴香收器中極乾去茴香腎餘育腸膀胱痃癖及疝
　墜五膈血崩産後諸血漏下赤白並一元分四服死
　胎一元皆綿灰酒下難産炒葵子四十九枚𢷬碎酒
　煎下一元諸疾不過三服痃氣十服膈氣癥癖五服
　血瘕三元當差(子族子婦病腹中有大塊如杯每發/痛不可忍時子婦已貴京下善醫者)
　(悉常服有藥莫愈陳應之曰此血瘕也/投黒神元三元杯氣盡消終身不復作)
　　　婦人八瘕方論第九(凡一方/)
夫婦人八瘕者皆由胞胎生産月水往來血脈精氣不
調之所生也腎為陰主開閉左為胞門右為子户主定
月水生子之道胞門主於子精精神氣所出入合於中
黄門玉門四邊主持闗禁閉子精臍下三寸名曰闗元
主藏魂魄婦人之胞三焦之府常所從止然婦人經脈
俞絡合調則月水以時來至故能生子而無病婦人榮
衛經絡斷絶不通邪氣便得往入合於其藏若生血未
盡而合陰陽即令婦人血脈攣急小腹重疼支滿胸脅
腰背相引四肢疼痛飲食不調結牢惡血月事不時或
前或後因生聚如懷胎狀邪氣盛甚令人恍惚多夢寒
熱四肢不舉陰中生氣腫肉生風甚者害於小便小腹
築痛淋瀝面色黄黒則不復生子其八瘕者黄瘕青瘕
燥瘕血瘕脂瘕狐瘕蛇瘕鱉瘕是也千金外臺言之詳
矣
桃仁煎　治婦人血瘕血積經候不通(出本事方/)
　　桃仁　大黄(各一/兩)蝱蟲(半兩/炒黒)川朴硝(一/兩)
　右四味為末以醇醋二升半銀石器中慢火煎取一
　升五合下大黄桃仁蝱蟲等不住手攪欲下手圓下
　朴硝更不住手攪良久出之圓如梧桐子大前一日不
　用喫晚食五更初用温酒吞下五元日午取下如赤
　豆汁或如雞肝蝦蟇衣狀未下再作如鮮血來即止
　續以調血氣藥補之此方出千金(頃年在毗陵有一/貴官妻患小便不)
　(通臍腹脹不可忍衆醫皆作淋治如八正散之類數/種皆治不通痛愈甚予診之曰此血瘕也非瞑眩藥)
　(不可去予用此藥更初服至日午痛痛不可忍遂卧/少頃下血塊如拳者數枚小便如黒豆汁一二升痛)
　(止得愈此藥治病的切然猛烈太/峻氣虚血弱者更宜斟酌與之)
　　　婦人腹中瘀血方論第十(凡二方/)
夫婦人腹中瘀血者由月經否澁不通或産後餘穢未
盡因而乘風取涼為風冷所乘血得冷則成瘀血也血
瘀在内則時時體熱面黄瘀久不消則變成積聚癥瘕
也
桃仁散
　　蝱蟲　水蛭　烏賊骨　鯉魚鱗(燒/灰)芫花(醋/炒)枳殻
　　當歸(炒/)牛膝　赤芍藥　碙砂　桂心(各半/兩)桃仁
　　(三/分)
　右為細末食前温酒調下一錢
桃仁元　治婦人腹内有瘀血月水不利或斷或來心
腹滿急
　　桃仁　大黄(炒各/二兩)蝱蟲(炒去/翅足)水蛭(各四十/枚炒焦)
　右為末煉蜜圓如梧桐子大每服五元熱酒吞下未
　知加至八圓
　　　婦人癥痞方論第十一(凡三方/)
夫婦人癥痞者由冷熱不調飲食不節積在腹中或腸
胃之間與臟氣結摶其牢彊推之不移者名曰癥言其
病形徵可驗也氣壅塞為痞言其氣痞澁不宣暢也皆
得冷則發動刺痛癥痞之病其形冷結若冷氣入於子
藏則使無子若冷氣入於胞絡摶於血血得冷則澁亦
令月水不通也
川山甲散　治婦人癥痞及惡血氣攻心腹疼痛面無
顔色四肢痩弱
　　川山甲(灰炒/燥)鱉甲(醋/炙)赤芍藥　大黄(炒/)乾漆(炒令/烟盡)
　　桂心(各一/兩)川芎　芫花(醋/炒)當歸(各半/兩)麝香(一/分)
　右為細末入麝香令停每服一錢無時熱酒調下
蓬莪茂元　治婦人癥痞腹脇妨痛令人體瘦不思飲
食
　　莪茂(三/分)當歸(炒/)桂心　赤芍藥　㯽榔　枳殻
　　木香　昆布　琥珀(各半/兩)桃仁　鱉甲　大黄(各/一)
　(兩/)
　右為末煉蜜圓如梧桐子大食前粥飲下二十元
丁香元　治婦人癥痞結塊不散心腹疼痛
　　雄雀糞(炒/黄)鱉甲(各一/兩)碙砂　當歸(炒/)芫花(醋炒乾/各半兩)
　　巴豆(一分去/皮心油)
　右為末同研令停醋煮麯糊圓如小豆大當歸酒下
　三元
　　　婦人食癥方論第十二(凡二方/)
夫婦人食癥者由臟腑虛弱月候來時食生冷之物脾
胃既虛不能消化與藏氣相摶結聚成塊日漸生長盤
牢不移故謂之食癥也
碙砂元　治婦人食癥久不消令人瘦弱食少
　　碙砂　青礞石　穿山甲(炙/)三稜(炒/)乾漆(炒令/烟盡)硫
　　黄(各半/兩)巴豆(三拾枚去皮/心炒不出油)
　右為末用軟飯圓如小豆大每服五元生薑橘皮湯
　下
礞石元　治婦人食癥塊久不消攻刺心腹疼痛
　　青礞石(末/)巴豆(去皮/心油)朱砂　粉霜(並/研)木香末(各一/兩)
　　碙砂(半/兩)
　右研令停以糯米軟飲和圓如緑豆大每服二元空
　心温酒下取下惡物為度
　　　婦人積年血癥塊方論第十三(凡七方/)
夫婦人積年血癥塊者由寒温失節臟腑氣虚風冷在
内飲食不消與血氣相結漸生顆塊盤牢不移動者是
也皆因血氣勞傷月水往來經絡否澁惡血不除結聚
所生也久而不差則心腹兩脇苦痛害於飲食肌膚羸
痩
乾漆圓　治婦人積年血癥塊或攻心腹疼痛四肢不
和面少血色飲食全少
　　乾漆(炒令/烟盡)大黄(炒各/一兩)琥珀　碙砂(研/)硝石(研/)莪茂
　　(各三/分)紅花　延胡索　桂心(各半/兩)膩粉(一/分)巴豆(三/七)
　　(粒去皮心研去油用/漿水二盞煎如餳)
　右為細末用棗肉和圓如梧桐子大每服五元於日未
　出時煎蘇木湯吞下量患人輕重加減服之
治婦人積年血癥塊不消狀若鬼胎之候宜服琥珀元
　　琥珀(研/)桂心　牛膝　芫花(製/)㯽榔　桃仁(炒各/三分)
　　生地黄　延胡索　當歸(各半/兩)鱉甲　三稜　乾
　　漆(炒/)碙砂(各一/兩)大黄(二/兩)蝱蟲(四十九枚/去翅足炒)水蛭(四十九/枚炒)
　右為末醋煮碙砂為膏入藥末和𢷬三二百杵圓如
　梧桐子大每服十元空心温酒下
碙砂元　治婦人積年癥塊不消
　　碙砂　乾漆　雄黄　水銀(以少肥棗/研無星)雄雀糞(各/一)
　　(分/)巴豆(十粒/去油)
　右研停用棗肉圎如緑豆大空心當歸酒下三元臨
　卧再服取下惡物為度
沒藥元　理五積氣癖及驚悟血積癥癖血瘕發歇攻
刺疼痛嘔逆噎塞心中迷悶不醒人事及血鼓癥瘕脹
滿經脈不行者　靈苑方
　　芫花(去枝梗取二兩用好米醋三升煮至一升半/去滓不用只將醋入石器内入碙砂霜一兩)
　　(巴豆肉七粒爛研入醋/内煎成膏留元藥用)木香　沒藥(别/研)當歸　桂
　　心　蓽撥(各一/兩)㯽榔(一/分)肉豆蔲(一枚/炮)斑猫(三枚去/頭足翅)
　　(糯米炒令焦/黄去米研細)附子(一兩生/用去皮)
　右一十二味除斑猫沒藥餘為細末與斑猫沒藥一
　處合研令停入前膏子内和搗千百杵元如赤豆大
　初服一元用醋炒蘿白子令焦黒以酒浸同煎一二
　沸放温吞下漸加至五圓七圓即止如急卒血氣攻
　心脾以酒醋共一銀琖煎沸吞下婦人血瘕癥癖結
　塊攻心疼痛悶絶久醫不效者入禹餘糧一兩火煆
　醋焠七次研細和藥為圓每服五圓用蘇木節二兩
　細剉酒三升煎至七合去滓分為三服吞藥併進三
　服當汗出則瘕隨大小腸逐下其病立差人弱者每
　服只二圓如是丈夫元臟小腸氣脾積氣癥塊等疾
　即入丹砂一兩細研和停以生薑鹽湯下三圓
五靈脂元　治婦人積年癥塊及惡血氣久不除
　　五靈脂　乾漆(炒烟/盡)川烏(各一/兩炮)麝香　硫黄　碙
　　砂(並研各/半兩)巴豆(三十枚去/皮醋煮赤)
　右為末研停醋煮麫糊圓如緑豆大每服五圓空心
　温酒下
三稜煎　治婦人血癥血瘕食積痰滯(出選竒後集/)
　　三稜　莪茂(各二/兩)青橘皮(去/白)半夏　麥芽(炒各/一兩)
　右用好醋六升煮乾焙為末醋糊圓如梧桐子大每
　服三四十圓淡醋湯下痰積多薑湯下
水府丹　治婦人久虚積冷經候不行癥瘕癖塊腹中
卒暴疼痛而有䵟􁤹黧黒羸瘠百病方
　　經煆花蘂石(研兩/半)碙砂(紙隔沸湯淋/熬取霜半兩)桂心(别為/末)木
　　香　乾薑(各一/兩)縮砂仁(二/兩)紅豆(半/兩)斑猫(百/箇)臘月狗
　　膽(七/枚)生地黄汁　童子小便(各一/升)蚖青(三百箇斑/猫蚖青二)
　　(物並去頭足翅以糯米一/升同炒米黄去米不用)
　右九味為末同三汁熬為膏和上末圓如雞頭大朱
　砂為衣每服(闕/)圎温酒嚼破食前服米飲亦可孕婦莫
　服
　　　婦人血氣心痛方論第十四(凡五方/)
夫婦人血氣心痛者由臟腑虚血氣不調風冷邪氣乘
於心也其痛發有死者有不死者成疹者心為諸臟之
主而主於神其正經不可傷傷之而痛者名為真心痛
朝發夕死夕發旦死心之支别絡為風冷所乘而痛者
故痛發乍輕乍甚而成疹者也
烏藥散　治婦人血氣攻心痛發歇不定
　　烏藥　莪茂　桂心　當歸(炒/)桃仁　青皮　木
　　香
　右等分為末每服二錢熱酒調下
阿魏元　治婦人血氣攻心疼痛及一切積冷氣
　　當歸(炒/)桂心　青皮　附子(炮/)阿魏(麪褁煨其/麪熱為度)白
　　术　川芎(各一/兩)吴茱茰(泡/)木香　乾薑(各三/分)㯽榔
　　肉豆蔲(煨/)延胡索　莪茂(各一/兩)朱砂(細研/半兩)
　右為末先以醋一升煎阿魏成膏和藥末搗三百
　杵圓如梧桐子大每服二十元食前熱酒下
雞舌香散　治男子婦人九種心痛一切冷氣
　　良薑(剉細麻/油炒)桂心　赤芍藥(等/分)
　右為細末每服二錢水一琖入鹽木𤓰三片同煎七
　分温服鹽湯㸃亦可血氣疝瘕痛用熟醋湯調下忌生
　冷
又一方名應痛散
　治心脾痛不可忍者婦人脾血氣作心脾痛必効方同
　只無桂心用醋煎醋湯㸃亦可(乙丑年春初次女年/十五經脈未行忽一)
　(日心痛如刺吐飲不止脈沉緩弦細以蘇合香元沉/香元神保元理中元訶子散七氣湯皆無效僕思之)
　(此證非蟲即飲作梗非局方九痛/元不可遂合就服一二元即愈)
陳氏二神元　治婦人血氣不和作痛不止及下血無
時月水不調
　　真蒲黄(炒/)蓽撥(鹽/炒)
　右等分為細末煉蜜圓如梧桐子大每服三十元空
　心温酒吞下如不能飲米飲下兩服即止
陳日華抽刀散　治婦人血風血氣等疾武興戎司機
宜侯愷云見一道人用此方療病不一而足遂以為獻
真是竒妙
　　五靈脂(炒一/兩)莪茂　桂心　雲臺子(炒各/半兩)
　右為末每服二大錢酒半琖水半盞煎至八分疾作
　熱服
失笑散(見産後/心痛門)　訶子散(見霍/亂門)亦妙
靈苑方　治婦人卒血氣心痛只用生五靈脂為細末
每服一錢酒一琖煎沸熱服
　　　婦人血氣心腹疼痛方論十五(凡二十方/)
夫婦人血氣心腹疼痛由臟腑虛弱風邪乘於其間與
真氣相擊而痛其痛隨氣上下或上衝於心或下攻於
腹故云血氣攻心腹疼痛也
延胡索散　治婦人血氣攻心腹疼痛
　　延胡索　當歸　川芎　桂心(各三/分)木香　枳殻
　　赤芍藥　桃仁(各半/兩)熟地黄(一/兩)
　右㕮咀每服三錢水一琖薑三片煎至七分去滓熱
　服
琥珀散　治婦人血氣攻心腹煩躁悶亂疼痛不止
　　琥珀　沒藥　當歸(炒/)赤芍藥　牡丹皮　延胡
　　索　蒲黄　莪茂　桂心(等/分)
　右為末每服一錢温酒調下
没藥散　治一切血氣臍腹撮痛及産後惡露不行兒
枕塊痛(出經/騐方)
　　血竭　沒藥(並細/研)桂心　當歸　蒲黄　紅花
　　木香　延胡索　乾漆(炒/)赤芍藥(等/分)
　右為細末每服二錢熱酒調下食前服
治血塊衝心呌噉其痛至危者如喫不得可灌下
　右用真大順散三錢熱酒調服立止
瑞金散　治婦人血氣撮痛月經不行預先嘔吐疼痛
及月信不通
　片子薑黄(四/兩)牡丹皮　莪茂　紅花　當歸　赤芍藥
　　川芎　桂心　延胡索(各兩/半)
　右為末每服二錢水一盞酒三分煎七分温服日三次
八仙散　治血氣心腹㽲痛立驗
　　當歸　厚朴　芍藥　枳殻(製/)人參(各四/分)甘草
　　茯苓(各五/分)肉豆蔲(二/分)
　右為末水二升煎取八合空心分三服
八仙散　治婦人血氣心腹㽲痛立驗　靈苑方
　　棕櫚(二/兩)當歸(一兩並剉碎一/處燒成灰細研)麝香(一錢/細研)
　右同研令停每服一錢温酒調下
不換金散　治婦人血刺痛不可忍者　靈苑方
　　三稜　莪茂(並細/剉)巴豆(去殻各/一兩)
　右三味以釅醋一椀熬醋成膏為度先將穅固濟一
　罐子隂乾後將藥　醋膏一處置罐子中外用泥裹
　以平瓦子一片蓋之用炭火五七斤煅常看守纔候
　烟急出即取出看通黑則止不得燒過了便入乳鉢
　内細研為末有患者炒生薑酒調一錢服
定命散　治婦人急血氣　靈苑方
　　大生烏頭(去皮/尖)牡丹皮　桂心(各一/兩)
　右為細末每服一錢酒半琖童子小便半琖煎至七
　分温服如婦人血瘕血氣胎血積聚上衝心膈須㬰
　欲絶者用酒一琖生薑一片煎至七分去滓通口服
大效琥珀散　治婦人心膈迷悶腹臟搯撮疼痛氣急
氣悶月信不調等疾　靈苑方
　　烏藥　莪茂(各二/兩)當歸(一/兩)
　右並生為細末温酒調二錢服服後以食壓之忌生
　冷油膩等物如是産後諸疾炒生薑酒調下
治血氣不調臍下痛
　　桑耳　菴䕡子　桂心　土𤓰根　川芎(各四/分)甘草(二/分)
　　牛膝　赤茯苓(各五/分)大黄　白芍藥(各六/分)乾地黄(八/分)
　右為末煉蜜元如梧桐子大醋湯吞下二十元
蠲痛散　治婦人血氣刺痛
　　茘枝核(燒存性/半兩)香附子(去毛炒/一兩)
　右為細末鹽湯米飲調下二錢不拘時候服
没藥散　治婦人血氣疼痛不可忍者(出博/濟方)
　　紅花　沒藥　當歸　延胡索(炒/)
　右等分為末每服二錢童子小便酒各半琖同煎至
　六分熱服只用秤錘淬過調亦可常服只用温酒
牲丹散　治婦人久虛羸痩血塊走疰心腹疼痛不思
飲食(出衛/生方)
　　牡丹皮　桂心　當歸　延胡索(各一/兩)莪茂　牛
　　膝　赤芍藥(各二/兩)荆三稜(一兩/半)
　右為粗末每服三錢水一琖酒半琖煎七分温服
至聖湯　治婦人血氣産前産後百疾(出仝前/)
　　當歸　芍藥　乾薑　莪茂　桂心　地黄　蒲
　　黄(炒各/半兩)黑豆(炒去皮/一兩)
　右為細末空心熱酒調下二錢
天仙散(方見二十/卷第七論)　葱白散(方見本卷/第七論中)琥珀散(方見第一/卷十二論)
治婦人腹脇刺痛以局方七氣湯加延胡索少許同煎服若
胸膈不快惡心更間服局方烏沈湯兼治月水不調或前或後
菖蒲元　治婦人脾血積氣及心脾(男六徳續添/)
　　菖蒲(九節者/六兩)吴茱萸(炮/)香附子(炒去毛/各四兩)
　右三味並剉細以釅醋五升煮乾為度焙乾為細末
　以好神麯打糊為元如梧桐子大空心食前以淡薑
　湯吞下四五十元日三服橘皮湯亦好
延胡索散　治婦人血氣走作疼痛不可忍者及月水
不調面色痿黄喫食減少及産後諸疾並皆治之
　　延胡索(生/)三稜(生/)當歸(去蘆/酒浸)莪术(醋浸少時/各等分)
　右為末每服二錢空心温酒調下血氣發甚者及月
　水不調並皆童子小便酒紅花同煎調下
當歸煎元　治婦人久積血氣時發刺痛肌瘦乏力月候
不調
　　當歸(二兩/别末)㯽榔　赤芍藥　牡丹皮　延胡索(各/一)
　　(兩/)
　右除當歸末用米醋熬成膏入衆藥末和圓如梧桐
　子大空心温酒下二十元午食前再服
治婦人積年血氣攻刺心腹疼痛不可忍者及多方醫
療未差宜服神聖北亭元　靈苑方
　　北亭(去砂/石研)沒藥　木香　當歸(各一/分)芫花　莪茂
　　(各半/兩)巴豆(去皮膜/四十粒)
　右先研北亭沒藥巴豆如粉用好米醋三升同煮為
　稀膏然後將餘四味為細末入於膏内搜合成塊用
　新瓦合盛之臨時加減元數用酒醋各半琖煎數沸
　通口服不得嚼破仍須喫盡酒醋立差或男子元氣
　亦依前方服食如急喉閉者男左女右以一元鼻中
　嗅之立愈其中云臨時加減圓數皆不云大小數目
　詳之古人亦鹵莽也既有北亭芫花巴豆合當圓如
　緑豆大每服只五元
琥珀散　治産前産後血氣不和及一切疾
　　當歸(㣲/炒)川芎(各一/兩)赤芍藥(二/兩)莪茂(一兩/煆)
　右為末每服二錢空心温酒調下如腰腹痛加陳皮
　去白半兩乾薑炮半兩為末同和停如不喫酒以水
　一琖煎至七分温服
　　　婦人血氣小腹疼痛方論第十六(凡四方/)
夫婦人小腹疼痛者此由胞絡之間夙有風冷摶於血
氣停結小腹因風虚發動與血相擊故痛也
葳靈散　治婦人久冷氣滯血刺小腹疼痛
　　葳靈仙(一/兩)當歸　沒藥　木香　桂心(各半/兩)
　右為細末無時熱酒調下一錢服忌茶
治婦人久積血氣㽲刺小腹疼痛四肢無力不能飲食
宜當歸散
　　當歸(炒/)赤芍藥　劉寄奴　沒藥　枳殻　延胡
　　索(等/分)
　右為細末熱酒調下一錢無時候
追氣元　治婦人血刺小腹疼痛不可忍　靈苑方
　　芸臺子(㣲/炒)桂心(各一/兩)良薑(半/兩)
　右為細末醋糊元如梧桐子大每服五圓無時淡醋
　湯下常服補血虛破氣塊甚有效
石灰散　治婦人血氣痛不可忍者陳五婆方(出婦人/經驗方)
　右取猪貼瘠血半琖於湯上煖用杖子攪停後用石
　灰於火上燒令黄為末羅過入灰一錢同血攪停放
　温服立愈
　　　婦人兩脇脹痛方論第十七(凡六方/)
夫婦人兩脇脹痛者由臟腑虚弱氣血不調風冷之氣
客於腸胃傷於胞絡之間與血氣相摶壅塞不宣邪正
交争衝擊故令兩脇脹痛也
草豆蔲散　治婦人脾胃虚氣攻兩脇脹痛
　　草豆蔲　訶子肉(各一/兩)桂心　苦梗　厚朴(各三/分)
　　甘草(一/分)川芎　當歸　乾薑　㯽榔(各半/兩)
　右為粗末每服四錢水一琖煎七分去滓熱服食前
菴䕡子散治婦人臟腑虚冷宿冷氣攻兩脇脹痛坐卧不安
　　菴䕡子　延胡索　桃仁　桂心　琥珀　當歸
　　(各一/兩)赤芍藥　木香　没藥(各半/兩)
　右為末每服二錢温酒調下無時候
人參紫金元　治婦人榮衛不和心腹刺痛胷鬲脹滿
不進飲食(饒武傳方/)
　　紫金皮　蒼术　石菖蒲(各一/兩)香附子(二/兩)人參(半/兩)
　　木香(三/錢)
　右為末米糊和圓如梧桐子大每服三十圓食後薑
　湯下
氣針元　治久積風壅疎利滯氣空胷鬲止刺痛
　　木香　青皮(去/白)大黄(炮/)㯽榔(各一/兩)黑牽牛(二兩半/生半炒)
　右為末煉蜜元如梧桐子大温水下三十元(鄧安人/年五十)
　(忽然氣痛投神保元愈不一二日再痛再服神保元/六七十粒大腑不通其疾轉甚亦有要用沉香木香)
　(薑桂等藥而未敢投痛甚則築心築背築定兩脇似/有兩柴十字挿定心脇叫聲徹天召僕診之六脈沉)
　(伏乍來乍去衆問僕診脈吉㐫何如荅曰夫九痛之/脈不可凖也但以證辨用藥觀其人質肥偉問其大)
　(腑數日不通僕曰實痛也其腹必脹但以人按之痛/甚手不可向邇此大實也經云大滿大實者可下之)
　(用氣針元五六百粒是夜即愈脹又己未在金陵有/家提幹上之下巽内人病心腹  痛衆醫投木香沉)
　(香㯽榔大腹芍藥薑桂之類病益甚召僕診之六脈/弦緊而和不似病脈但診之時兩手如火以此知其)
　(實痛也衆問如何治療僕曰大凡心腹刺痛不可便/作虛冷治療有兩醫荅曰非冷而何熱即生風冷生)
　(氣是也僕曰不然難經云虗則痒實則痛又仲景云腹/痛者桂枝加芍藥湯痛甚者桂枝加大黄湯家提幹)
　(云荆布素來質弱僕曰有可辨處遇痛時使一婢按/之若痛止是虚寒證也若按之轉甚手不可近此實)
　(痛也即令一婢按之手不可近叫喚異常僕曰此實/熱無可疑者當用大柴胡湯治之衆皆不許僕責狀)
　(而投之/八服愈)
　　　論脇肋疼痛服木通散(亦可治男子/出明理方)
心下脇肋少腹疼痛皆素有積寒而温煖湯散亦可主
治甚者以温藥下之心下與小腹痛諸書並有効方而
脇肋下痛鮮獲治法此
木通散　治脇肋苦痛偏効併心下脇肋并小腹牽引
痛者皆主之
　　木通(去皮/節)青皮(去/白)川楝子(去皮核各一兩已上三/味用巴豆半兩炒黄去)
　　(巴豆/不用)蘿蔔子(炒/)舶上茴香(一兩/炒)莪茂　木香　滑
　　石(各半/兩)
　右為細末煎葱白酒調三錢一服愈甚者不過再服
三脘散　治中焦虚痞兩脇氣痛面目手足浮腫大便
祕澁兼治脚氣
　　大腹皮　紫蘇　沉香　乾木𤓰　獨活(各半/兩)白
　　术　川芎　木香　甘草　陳皮　㯽榔(各三/分)
　右㕮咀每服三錢水一琖煎至七分去滓空心熱服
　日中服(戊午秋在京城有一婦人中醫虚痞腹脇脹/痛大便袐澁六脈虚弱更數  服藥無効僕)
　(投此藥不/終劑而愈)
　　　婦人心腹脹滿方論第十八(凡三方/)
夫婦人心腹脹滿者由臟腑久冷氣血虚損而邪氣客
之乘於心脾故也足太陰脾之經也脾虚則脹足少陰
腎之經也其脈起於小指之下斜趣足心入跟中上股
内後亷貫腎絡膀胱從腎上貫肝膈入肺中其支者從
肺出絡於心臓虚邪氣客於三經與正氣相搏積聚在
内氣并於脾脾虚有脹故令心腹煩滿而脹也診其脈
遲而滑者脹滿也
白术散　治婦人脾胃氣虚心腹脹滿不欲飲食四肢
少力
　　白术　草菓仁　訶子肉(各三/分)赤茯苓　㯽榔
　　桂心(各半/兩)陳皮　厚朴　人參(各一/兩)甘草(一/分)
　右為粗末每服四錢薑三片棗一枚煎至七分去滓
　食前熱服
㯽榔散　治婦人脾胃虛冷心腹脹滿不欲飲食
　　㯽榔　前胡　川芎　青皮(三分/)赤芍藥　桂心
　　大黄　苦梗　木香　枳殻(各半/兩)甘草(一/分)
　右為㕮咀每服四錢薑三片煎至七分去滓温服無
　時
局方分心氣飲亦妙(方見十/二卷)三脘散亦妙(方見本卷/十七論)
木香散　治婦人脾胃虚冷心腹脹滿不欲飲食
　　木香　桂心　白术　乾薑(炮/)陳皮(去/白)草菓仁
　　訶梨勒　人參(各一/兩)神麯(炒黄/三分)甘草(炙半/兩)
　右為細末每服一錢如茶㸃熱服
　
　婦人大全良方卷七
欽定四庫全書
　婦人大全良方卷八
　　　　　　　　　　　　宋　陳自明　撰
　　　婦人淋瀝小便不通方論第一(凡十一方/)
夫婦人淋者由腎虗而膀胱熱也膀胱與腎為表裏俱
主於水行於脬者為小便也臟腑不調為邪所乘腎虛
則小便數膀胱熱則小便澁其状小便疼痛澁數淋瀝
不宣故謂之淋也(小便不通脹滿氣/喘急用藥無異)
木通散　治婦人五淋
　　木通　榆白皮　瞿麥穗　大麻仁　滑石(各一/兩)
　　貝齒　葵子　白茅根(各二/兩)甘草(半/兩)
　右為粗末每服五錢水煎空心温服
石韋散　治婦人小便卒淋瀝
　　石韋　黄芩　木通　榆白皮　葵子　瞿麥穗
　　甘草
　右等分為粗末每服半兩水盞半薑三片煎七分去
　滓熱服
桃膠散　治婦人氣淋勞淋
　　桃膠　榆白皮(各一/兩)車前子　冬𤓰子　鯉魚齒
　　葵子　瞿麥　木通(各半/兩)枳殻(一/分)
　右㕮咀每服四錢重水一琖煎至七分去滓温服
金沙散　治淋
　海金沙草隂乾為末煎生甘草湯調二錢甚者不過
　三四服
又方
　真琥珀研細不以多少研麝香白酒調下(此二方出/陳總領方)
雞蘇散　治婦人血淋
　　雞蘇葉　木通(各二/兩)生乾地黄　滑石(各三/兩)刺薊根(一/両)
　右為粗末每服半兩水琖半筀竹葉三七片煎至七
　分去滓食前温服
治婦人血淋及尿血澁痛
　　生乾地黄(三/兩)　鬱金　蒲黄(各二/兩)
　右為細末每服二錢車前子葉煎湯調下日三服以
　利為度
亦有血瘕似淋小便不通臍腹脹滿痛宜桃仁煎
　(方見血瘕門第/七卷第九論)
後有用亂髪方治脬轉不得小便亦可治血淋尿血(亦好/)
火府丹　治心經熱小便澁及治五淋(加甘草㕮咀煎名/導赤散  本事方)
　　生地黄(二/兩)　木通　黄芩(各一/兩)
　右為細末煉蜜為圓如梧桐子大木通煎湯下三十
　圓此藥治淋瀝臍下滿痛(許學士云壬戌年一卒病/渇日飲水一㪷不食者三)
　(月心中煩悶時已十月予謂心經有㐲熱與此藥數/服越二日不覺來謝當日三服渇止又三服飲食如)
　(故此本以治淋用以/治渇可謂通變也)
治婦人諸般淋
　苦杖根俗呼為杜牛膝多取净洗碎之以一合用水
　五盞煎至一盞去滓用麝香乳香少許調下(鄞縣武/尉耿夢)
　(得其内人患沙石淋者十三年每漩痛楚不可忍溺/器中小便下砂石剥剥有聲百方不效偶得此方服)
　(之一夕而愈目所視也/本草云牛膝治莖中痛)
　　　婦人脬轉不得小便方論第二(凡十方/)
夫婦人脬轉之病者由脬為熱所廹或忍小便俱令水
氣廹於脬屈辟不得充張外水應入不得入内溲應出
不得出内外壅滯脹滿不通故為脬轉其状少腹急痛
不得小便甚者至死不可治也
局方有八味圓　治婦人脬轉不得小便
滑石散　治婦人丈夫脬轉小便數日不通
　　滑石(一/兩)　寒水石(二/兩)　葵子(一/合)
　右為末以水一斗煑取五升時時服一升即利
又方
　　亂髪(燒灰/)　葵子　車前子
　右等分為細末每服二錢茶湯調下
蒻葉散　治婦人脬轉小便不通亦可治男子
　　褁茶蒻葉(燒灰/一両)　滑石(研細/半兩)
　右研停沸湯調二錢服
石葦湯　治脬轉小便不通(出指迷/方前同)
　　石韋(去/毛)車前子
　右等分為粗末每服五錢水二琖煎至一琖去滓服
治婦人忍小便不得依時而起致令脬轉經四五日困
篤欲死方
　　滑石(二/兩)亂髪灰(一/兩)
　右研停取桃白皮一斤熟𢷬以水三琖絞取汁無時
　温半琖調二錢服
又方　以滑石末葱湯調下二錢服
千金翼治婦人不得小便
　　杏仁(七粒去/皮尖)
　右一味麩炒黄為細末水調服立通
又方
　紫草為末井華水調取三指撮立通又云紫苑皆可用
若卒暴不通小腹膨急氣上衝心悶絶欲死此由暴寒
乘并膀胱或從憂驚氣無所伸鬱閉而不流氣衝脬系
不正診其脉右手澁小左手急大宜葱白湯方
　　橘皮(三/兩)葵子(一/兩)葱白(一/莖)
　右㕮咀水五升煑取二升分三服(出指/迷方)
　　　婦人小便數方論第三(凡二方/)
夫婦人小便數者由腎與膀胱俱主於水腎氣通於隂
此二經俱虛而有熱乗之則小便澁虛則小便數也
鹿茸散　治婦人久虛冷小便日夜三五十行
　　鹿茸　烏賊骨　桑寄生　龍骨(各一/兩)白芍藥
　　當歸　附子(各三/兩)桑螵蛸(半/兩)
　右為細末食前温酒調下二錢
桑螵蛸散　治婦人虛冷小便數
　　桑螵蛸(三十/枚)鹿茸　牡蠣粉　甘草(二/兩)黄耆(半/兩)
　右為細末食前薑湯調一錢服
　　　遺尿失禁方論第四(凡七方/)
經云膀胱不利為癃不約為遺尿者乃心腎之氣傳送
失度之所為也故有小便澁而遺者有失禁出而不自
知者又婦人産蓐産理不順致傷膀胱遺尿無時又有
脬寒臟冷而遺尿不禁治之各有方
鹿茸圓　治婦人久積虛冷小便白濁滑數不禁
　　鹿茸　椒紅　桂心　附子　牡蠣　補骨脂
　　石斛　蓯蓉　雞䏶胵　沉香(各一/兩)桑螵蛸(三/分)
　右為細末酒煑麫糊圓梧桐子大空心温酒下三十
　圓
又方　以鹿角屑炒令黄為細末空心温酒調二錢
又方　雞䏶胵炙為末空心酒調二錢
治婦人遺尿不知出時(出千/金翼)
　　白薇　白芍藥(等/分)
　右為末酒服方寸匕日三服空心
又方　桑螵蛸酒炒為細末每服二錢生薑湯調下
又方
　　白礬　牡蠣(等/分)
　右為細末飲服方寸匕亦能療丈夫遺尿
療婦人小便不禁　以雄雞翎燒灰為末酒服方寸匕
　　　婦人小便出血方論第五(凡九方/)
夫婦人小便出血者由心主於血血之行身通遍經絡
循環臟腑血牲得寒則凝澁得熱則流散失其常經溢
滲入於脬内故小便出血也
治婦人卒傷於熱尿血(陳總領云余頃在章貢時年二/十六忽小便後出鮮血數㸃不)
(勝驚駭全却不疼如是一月苦不飲酒則血少終不能/止偶有鄊兵告以市醫張康者常療此疾遂呼之來供)
(一器清汁云是草藥添少蜜解以水兩服而愈既厚酬/之遂詢其藥名乃鐃靣草一名螺靨草其色青翠所在)
(石堦縫/中有之)
鹿茸散　治婦人勞損虚羸尿血
　　鹿茸　當歸　熟地黄　葵子　蒲黄　續斷(等/分)
　右為細末酒調二錢日三服
髪灰散　治小便尿血或先尿而後血或先血而後尿
亦逺近之謂也又治飲食忍小便或走馬房勞皆致脬
轉臍下急痛不通兼治肺疽心衂内崩吐血一兩口或
舌上血出如針孔若鼻衂吹内立已
　　亂髪燒灰(本草云能療瘀血通闗鬲利水道破癥/瘕癰腫狐尿刺尸疰雜瘡療脬轉通大)
　　(小便止欬/嗽鼻衂)
　右一味用二錢以米醋二合湯少許調服井華水調
　亦得服藥訖即炒黒豆葉蹲其上則通
生乾地黄散　治婦人尿血不止
　　生乾地黄(二/兩)栢葉　黄芩(各半/兩)阿膠(炒成珠/一兩)
　右為粗末每服三錢水一琖薑三片煎七分去滓温
　服
又方
　　羚羊角屑　龍骨　當歸　蒲黄(各一/兩)生地黄(二/兩)
　右為細末粥飲調下二錢食前服
當歸散　治婦人小便出血或時尿血
　　當歸　羚羊角屑　赤芍藥(各半/兩)生地黄(一/兩)刺薊葉(三/分)
　右為粗末每服三錢水煎去滓服
又方　以生地黄𢷬取汁每服一小琖日三服
又方　以蒲黄末酒調二錢服之水調亦可
又方　鹿角膠三兩炙令黄以水一大琖煎至半琖去
　滓分為三服食前服
　　　婦人大便不通方論第六(凡八方/)
夫婦人大便不通者由五臟不調冷熱之氣結於膓胃
則津液燥竭大腸壅澁故大便不通也仲景云婦人經
水過多則亡津液亦大便難也
局方四物湯(加/)青皮煎服
大三脘散(又名三和散見第/七卷第十七論)
七宣圓　麻仁　(並見局方/不復重録)
牽牛子散　治婦人大便不通
　　木香(半/兩)郁李仁(去皮/微炒)青皮(去/白)木通　枳殻(去白/麩炒)
　　桂心(各一/兩)黒牽牛(三兩半/生半炒)
　右為細末每服二錢如煎茶一沸攪起放温空心服
通神散　治婦人大便不通(熱而實者方可投此藥其/證心腹脹痛手不得近心)
(胷煩悶六脉沉滑/而實是其證也)
　　大黄　芒硝　㯽榔　桃花　郁李仁(湯浸去皮微/炒各一兩)
　　木香(半/兩)
　　右為細末空心粥飲調下二錢
牽牛圓(博濟方有大黄/㯽榔名氣針員)治婦人大便不通心腹虛脹
　　黑牽牛(二/兩)青皮(去白/一兩)木香(半/兩)
　右為細末煉蜜圓如梧桐子大空心温水下二十圓
大麻仁圓　治婦人腸胃風結大便常祕
　　大麻仁(去殻秤别/研如膏)大黄(各二/兩炒)㯽榔　木香　枳殻(各一/兩)
　右為細末與麻仁研停煉蜜圓如梧桐子大空心温
　水下二十圓
　　　論老人虛人風人大便祕不可用駃藥
初虞世云余厯觀古人用通藥率用降氣等藥葢肺氣
不下降則大腸不能傳送以杏仁枳殻訶子等藥是也
又老人虛人風人津液少大便祕經云澁者滑之故用
胡麻杏仁麻子仁阿膠之類是也今人學不師古妄意
斟酌每至大便祕燥即以駃藥蕩滌之既走津液氣血
大便隨手愈更祕澁兼生它病余昔在魯山日有一譞
少自稱太醫曹鎮有寄居王世安少府本京師人始病
風淫末疾為此生以駃藥累累利之後為肺痿咯膿血
卒至大便不通而死古人服藥尤所謹重不若今人之
輕生故舉此以戒後人
　　　治風入腸間或祕或利方論第七(凡四方/)
經云春傷於風夏必飱泄蓋木氣刑土也土不能滲泄
則木氣勝故泄風氣行津液燥故祕即不可專以祕燥
為風也余家中宗親張公度母氏年七十日下利數十
行百方治之不愈又苦腰脚拘攣公度以蒺藜酸棗仁
治拘攣而利愈黄魯直母安康郡太苦祕結以公度藥
投之而大便利故知祕與利皆出於風公度潞人名騤
世有令德公度承父醫學而克其家清修不妄取真有
德君子今見於此
治風人脚氣人大便或祕或利虛人尤宜方
　　皂莢子(三百枚破作兩片慢火炒燥甚即入酥一/棗大又炒至燥又入酥至焦黒為細末)
　右煉蜜圓如梧桐子大每服三十圓煎蒺藜酸棗仁
　湯下空腹服兩時久未利再進一服漸加至百圓不
　妨以通為度
蒺藜湯方
　蒺藜不以多少炒至赤黒色臼内以木棒舂(去/刺)揀簸
　净每蒺藜三兩以酸棗仁一兩炒令香同杵為麄末
　馬尾羅篩每三錢水一琖煎至七分去滓温服下前
　圓子藥
大五柔圓主臟氣不調大便難通榮衛利九竅進飲食方
　　大黄(㪷米下/蒸切焙)枳殻(去穰/麩炒)白芍藥　葶藶(炒香/别研)
　　牛脂(去筋膜熬成油/與葶藶杏仁杵)蓯蓉(酒浸軟温水洗/切焙  各一兩)桃仁(百/枚)
　　杏仁(四十枚並去皮/尖麩炒黄别杵)
　右除有油藥並為末煉蜜圓入牛脂桃杏仁葶藶杵
　數千下圓如梧桐子大米飲下三圓日三服腹稍空
　時服未知稍增以知為度
安康郡太苦風祕予為處只可二仁圓
　　杏仁(去皮尖/麥炒黄)麻仁(别/研)枳殻(去穰麩/炒赤)訶子(慢火炒/搥去核)
　右二物各一兩為細末同二仁杵煉蜜和杵圓如梧
　桐子大温水下二三十圓未知稍增(潞公在北門日/盛夏間苦大腹)
　(不調公隨行醫官李琬本衢州市户公不獨終始涵/容之又教以醫事公病泄利琬以言動摇之又求速)
　(效即以赤石脂龍骨乾薑等藥饋公公服之不大便/者累日其勢甚苦予方自共城來見公未坐定語及)
　(此事公又不喜服大黄藥予告曰此燥糞在直腸藥/所不及請以蜜兊導之公為然時七月中苦熱予撝)
　(汗為公作蜜兊是夕三用藥下結糞四五十枚大如/胡桃色黑如橡栗公二三日間飲食已如故世有一)
　(種虛人不可服/利藥今載其法)
蜜兊法
　好蜜四五兩銀石器中微火熬不住手以匙攪候可
　圓見風硬即以蛤粉塗手揑作人指状長三寸許坐
　厠上内之以手掩定候大便通即放手未快再作(已/上)
　(四方出/初虞世)
　　　婦人泄㵼方論第八(凡八方/)
三因論曰夫婦人泄㵼者經中所謂洞泄飱泄溏泄濡
泄胃泄脾泄大腸泄大瘕泄小腸泄水榖注下其實一
也原疾之由皆因腸胃虛冷而邪氣乘之經云寒甚則
泄春傷於風夏必飱泄(蓋風傷肝肝正旺/而移氣尅於脾也)
又云寒則溏熱則垢此得於外也喜怒憂思恐致使臟
氣隔絶精神奪散必致溏泄此屬内也如飲食生冷食
傷脾胃而泄者屬不内外也寒者温之熱者凉之滑者
澁之濕者燥之治利之法無以過也
香朴圓　治腸胃虚冷泄㵼注下無度脾虚氣閉不進
飲食
　　大厚朴(五/兩)北茴香　白术　陳皮(各三/兩)訶子
　　赤石脂(各一/兩半)
　右為細末麵糊圓如梧桐子大空心米飲下五十圓
　如常服暖脾胃
桂香圓　治臟腑虛為風濕寒所摶冷滑注下不禁老
人虛人危篤累效
　　附子　肉豆蔲(並/炮)白茯苓(各一/兩)桂心　木香(炮/)
　　白薑(炮各/半兩)丁香(一/分)
　右為細末米糊圓如梧桐子大空心米飲下五十圓
豆蔲分氣飲　治臟腑虛寒泄㵼無度瘦極及婦人産
後洞泄危篤甚
　　藿香葉　草豆蔲(仁/炮)青橘皮(各四/兩)甘草　丁香(各半/兩)
　　烏梅(五十/箇)肉豆蔲(十箇/炮)
　右㕮咀每服四錢水二琖糯米一撮煎七分去滓温服
五香散　治食魚傷泄㵼不止氣刺奔衝及婦人産前
産後腹痛血氣等疾用温酒下産後敗血衝心用敗蒲
煎湯下安胎以糯米飲調下孕婦脾泄㵼痢煎陳米飲
調下食前
　　烏藥　白芷(炒/)枳殻　白术(炒/)良薑(炒/)甘草
　　莪术(有孕/减半)
　右等分為細末每服二錢温酒調下
豆蔲圓　治臟寒泄㵼不止服諸藥無效(亦可治/男子)
　肉豆蔲(麫褁/煨香)不以多少碾細入陳米白飯搗令得所
　圓如緑豆大空心煑粟米飲吞下百圓本家累以此
　藥救人有效
胃苓散(亦療/男子)治夏秋之間脾胃傷冷水榖不分泄㵼不止
　　五苓散　平胃散(並見/局方)
　右合和薑棗煎空心服妙陳日華方
人參豆蔲散　治久㵼不止服諸藥無效僕累試之有效
　　人參　肉豆䓻　乾薑　厚朴　甘草　陳橘皮(各一/兩)
　　川芎　桂心　訶子　北茴香(各半/兩)
　右為細末每服三錢水一小琖薑三片棗一枚煎至
　六分服方出石道人
木香散　治臟腑冷極及乆冷傷憊口瘡下泄米榖不
化飲食無味肌肉瘦悴心多嗔恚婦人産後虛冷下泄
及一切水㵼冷痢
　　木香　破故紙(炒各/一兩)良薑　縮砂仁　厚朴(製各/三分)
　　赤芍藥　橘紅　桂心　白术(各半/兩)胡椒　吳茱
　　茰(湯泡七次/各一分)肉豆蔲(四/箇)㯽榔(一/箇)
　右為散每服三錢用不經水猪肝四兩許去筋膜批
　為薄片重重摻藥置一鼎中入漿水一碗醋一茶脚
　許蓋覆煑肝熟入鹽一錢葱白三莖細切生薑彈子
　許拍破同煑水欲盡空心為一服冷食之初服微㵼
　不妨亦是逐下冷氣少時自止經年冷痢滑㵼只是
　一服渇即飲粥湯忌生冷油膩如不能食冷物即添
　少漿暖服　嘉興謝醫得此方惡其繁只用漿水煑
　猪肝圓如梧桐子大粥飲下五十圓其效亦若暴㵼
　痢只是一服唯熱痢熱㵼不治(趙府博上與下輈婺/州人也宜人病泄㵼)
　(不止如附子木香訶子肉豆蔲龍骨等藥及諸丹服/之皆無效召僕診之肝腎脉虛弱此肝腎虛也府博)
　(云其説見在何經僕曰諸方論泄㵼止是言脾胃病/不過謂風冷濕毒之所侵入及飲食傷滯遇腸虚則)
　(泄痢而不知肝腎氣虛亦能為洩痢古書所載甚明/不可不辨經曰洩痢前後不止腎虛也又曰諸厥固)
　(泄皆屬於下下謂下焦肝腎之氣也門户束要肝之/氣也守司於下腎之氣也肝氣厥而上行故下焦不)
　(能禁固而泄痢腎為胃闗門户不要故倉廪不藏也/若病泄痢其源或出于此而專以脾胃藥治之則謬)
　(固千里矣遂服木/香散數服而愈)
　　　協熱下利方論第九(凡三方/)
論曰若下利清水其色赤黄或米糓不化但欲飲冷時
時嘔逆小便不利得熱則極心胷煩躁脉虛大而數此
由乘虚熱入於胃凑滲下焦津液不分併於大腸謂之
恊熱下利先用五苓散利小便次以玉粉丹四味阿膠圓
玉粉丹
　　蛤粉　硫黄(等/分)
　右同研細白麵糊和圓如梧桐子大飲下五十圓
四味阿膠圓
　　黄蓮　赤茯苓(去皮/二兩)芍藥(三/兩)阿膠(炒燥/一兩)
　右先将三味為末却以好醋熬阿膠成稀膏圓如梧
　桐子大飲下三十員
　　　滯下方論第十(凡十三方/)
夫赤白痢疾者古人名之滯下是也究疾之原皆因外
感五邪之氣内傷生硬冷熱之食其證不一有赤有白
有赤白相雜有冷有熱有虛有實大抵四時皆以胃氣
為本未有不因外感寒暑燥濕風之氣而傷於脾胃脾
胃既虧而又内傷飲食飲食不能尅化致令積滯而成
滯下古人云無積不成痢者此也經云春傷於風夏生
飱泄蓋風喜傷肝然春時肝木正旺而不受邪反移氣
尅於脾土然脾既受尅又不能忌慎口腹恣飡生冷粘
硬之物致令脾胃不能尅化因此積滯又夏秋之間或
再感暑濕風冷之氣發動而成痢也其證必先臍腹㽲
痛洞泄水㵼裏急後重或有或無或赤或白或赤白相
雜日夜無度如有此證不問冷熱虛實但當先服神术
散可以發散風冷寒濕之氣次服五苓散分利水榖兼
用加巴感應圓温脾胃去積滯或六神圓未有不安者
也或曰雖古人有言無積不成痢亦不專以去積為先
豈有一嵗之内獨於夏秋之間人皆有積而春冬無之
蓋風邪入胃木來勝土不為暴下則為痢疾其神术散
要藥也又有一方一郡之内上下傳染疾状相似或只
有一家長㓜皆然或上下隣里間相傳染或有病同而
證異亦有證異而治同或用温劑而安或用凉藥而愈
有如此等是毒疫痢也治疫毒痢者雖當察五運六氣
之相勝亦不可狎泥此説且如運氣相勝豈獨偏於一
方一郡而獨於一家二家者乎如有此證當先察其虚
實冷熱首以敗毒散多加人參甘草陳米薑棗煎服及
三黄熟艾湯黄連阿膠圓五苓散駐車圓可選而用之
如下痢赤多或純下鮮血裏急後重大便不通身體壮
熱手足心熱大煩躁渇腹脇脹痛小便赤澁六脉洪大
或𦂳而數或沉而實此熱痢也宜白頭翁湯及三黄熟
艾湯五苓散可選而用之若風痢下血太過宜用胃風
湯加木香黒豆煎服若夏秋之間下痢或赤或白或赤
白相雜臍腹㽲痛裏急後重增寒發熱心胷煩悶燥渇
引飲嘔逆惡心小便不利及五心煩熱六脉虛弱此等
脉證正因伏暑而得此疾冝服香薷散加黄連甘草當
歸酒水濃煎沉令氷冷頓服仍兼服酒烝黄連圓或小
紫胡湯加人參煎服必愈(沈内翰云治痢之藥極多然/無如此藥之妙蓋小柴胡湯)
(能治/暑毒)如雜證一退而痢尚未止則以四物湯加膠艾煎
服以調隂陽未有不安者也如水榖不分小便不利宜
用五苓散淡竹葉煎湯調服如煩渇甚者亦宜服之若
不明伏暑之證但以脉虛而妄投硫附薑桂丹石之藥
而殺之深可嘆息若下痢純白状如魚腦臍腹冷痛日
夜無度手足逆冷或有嘔逆全不入食飲食欲温而惡
冷六脉微細此由臟腑虛冷之極宜木香散加服四味
理中湯及鍾乳建脾圓甚者四肢逆冷六脉沉絶當一
味峻補兼灸氣海丹田二穴更以助胃之藥此守而不
攻之意也宜四順附子湯三建丹白丹加味參附湯薑
附湯皆可選用如年尊虚弱之人或素來禀受怯弱亦
宜以此法詳酌調理然大宜開胃進食為先食可得入
則脾胃運化糟粕便聚糟粕既聚垢膩鮮血瘀滯不患
其不除矣如乆痢不差腸滑不禁溏洩不止諸藥無效
方可施之澁腸止痢之劑亦宜先以龍骨肉豆蔲訶子
鍾乳胡粉之藥近人多用鶯粟殻地榆之屬然此物性
太𦂳澁能損胃氣如少壮之人壮徤者服之間奏竒功
若是疫毒受暑受濕之證及年尊之人或禀受怯弱服
此莫不受其大害若以固祕澁膓為先則風寒暑濕之
邪非惟澁而不去而胃管閉而不通禁口不食日見羸
瘦糟粕不入腸中所患無由可除矣若有此證宜以參
苓白术散四君子湯及以石蓮山藥之劑治之必愈治
利欲投補藥必須有温通之意在焉如四君子湯理中
湯十全湯加木香白豆蔲茯苓官桂厚朴之屬可以散
風邪可以分水道可以開胃管可以治纒擾可以通祕
澁此攻守之意兩全也大抵治痢之法虛者補之實者
㵼之滑者澁之閉者通之有積者推之風則散之暑則
滌之濕則燥之熱則涼之冷則温之冷熱者調之以平
為期不可以過此為大法藥隱老人序
白頭翁方　治熱痢下血連月不差
　　白頭翁(二/兩)黄連　黄蘗皮　秦皮(各三/兩)
　右㕮咀每服四錢水一琖半煎至七分去滓無時温
　服
神术散　治春傷於風夏生飱泄大治傷風頭痛項背
拘急鼻流清涕
　　蒼术(一/斤)藁本　川芎(各六/兩)羌活(四/兩)粉草(二兩/六錢)細辛(一兩/六錢)
　右為粗末每服三錢水一盞薑三片煎七分要出汗
　加葱去滓稍熱服無時候
六神圓　治赤白痢
　　神麴(别為末/留作糊)麥芽　茯苓　枳殻　木香(煨倍白/痢  之)
　　黄連(六味等分/赤痢倍之)
　右為末用神麴末作糊為圓如梧桐子大每服五十
　圓赤痢甘草湯下白痢乾薑湯下赤白痢乾薑甘草
　湯下(此藥得之山東饒殿講云是京城醫官見傳愚/詳此方有黄連可以解暑毒清臟腑厚腸胃有)
　(木香能温脾胃逐邪氣止下痢有枳殻能寛腸胃有也/茯苓能水道有神麵麥芽可以消滯真痢中之要藥)
三黄熟艾湯　治傷寒四五日大下熱痢時作白通湯
諸藥多不止宜服此湯除熱止痢亦有人作圓子熟水
吞下四十圓治時行毒痢良驗
　　黄芩　黄連　黄蘗(各二/分)熟艾(半箇雞/子大)
　右㕮咀每服三錢重水一琖煎至七分去滓温服無時
四順附子湯
　　生附子(去皮/)白薑(炮/)甘草　人參(各一/兩)
　右㕮咀每服四錢重水二琖煎至七分去滓空心服吐
　㵼腹痛加桂半兩小便不利者加茯苓半兩大凡痢疾
　雖體寒手足逆冷冷汗自出六脉沉伏不宜輕用附子
　多因伏暑而得此疾亦有冷汗自出四肢逆冷六脉虛
　弱但背寒靣垢或靣如塗油齒乾煩寃燥渇引飲此伏
　(闕/)
　
　
　
　
　
　
　
　
　
　
　
　
　
之證若手足和暖則為陽只須服五苓散用粟米飲調下
次服感應圓二十粒即愈若覺手足厥冷則為隂當服暖
藥如巳寒圓附子之類如此治痢無不效此方親曾用有
效有人夏月患痢一日六七十行用五苓散兩服止
酒烝黄連圓(局方治状不言治痢/疾僕嘗用之良驗)　　薑附湯
　小柴胡湯　　　參苓白术散　　香薷散
　敗毒散　　　　理中圓　　　四君子湯
　黄連阿膠圓　　鍾乳建脾圓　　駐車圓
　感應圓(亦有用蘇合香元和圓服名蘇感圓亦/有外加黄䗶圓如梧桐子大十粒兼服)
　胃風湯　　　四物湯　　　玉華白丹
　十全大補湯　斗門散　　　五苓散
　真人養臟湯　　水煑木香圓　　大巳寒圓
　　已上諸方並出官局不復重録
如斗門散　養臟湯　水煑木香圓　參香散　豆蔲餅
　其中皆使罌粟殻然此藥大能壊脾胃古方不用
　如脾胃壮健之人服者多有良驗姑存於後
參香散　治男子婦人小兒隂陽不和冷熱相搏積而
成痢或赤或白或赤白相雜日夜無度裏急後重臍腹
㽲痛甚不可忍又治水㵼不止腸鳴腹痛或熱毒中傷
或寒氣久積並冝治之
　　罌粟殻(製/)陳皮(去/白)粉草(各一/兩)厚朴(半/兩)青皮　白薑(各一/分)
　右為末每服二錢赤痢甘草湯調白痢陳米飲調赤
　白相雜紫蘇湯調如冷㵼陳米飲調熱㵼新井水調
　空心服此藥正脾去積和氣理中忌生冷肥膩油麵
　醃藏
豆蔲餅　治赤白痢臍腹刺痛久而不愈大治冷痢
　　罌粟殻(製一/兩)白芍藥　黄耆(三/錢)陳皮　青皮　木香
　　訶子　肉豆蔲　人參(各錢/半)羌活　當歸(各一/錢)
　右為末蜜煉圓如彈子大毎服二圓水一小琖煎至
　七分温服(二方余明仲先生方不曾有一婦人病痢/疾月四十日服諸藥  愈召僕診之六脉)
　(沉弱大凡下痢之脉宜沉宜弱但服十全大補湯薑/棗煎成加白蜜半匙再煎數沸服之愈  甲子夏秋)
　(間僕處趙經畧􁰽有姪孫年九嵗病痢甚重召小方/脉未至遂令僕診之六脉平細以證觀之云是血痢)
　(其實非也只是血水而已僕云記得調中湯治状云/治夏月初秋忽有暴寒折於盛熱結於四肢則壮熱)
　(頭痛寒傷於胷則下痢或血或水或赤壮熱/㝠悶脉數宜服此遂合之去大黄服之而愈)
調中湯方
　　葛根　黄芩　芍藥　桔梗　藁本　赤茯苓
　　白术　甘草(炙等/分)
　右㕮咀每服三錢水一琖煎至七分去滓温服移時
　再服(又有一婦人泄㵼不止似痢非痢似血非血其/色如濁酒召予診之則六脉沉絶衆醫用熱藥)
　(及丹藥服之則發煩悶僕先用敗毒散數服加陳米/煎次又用胃風湯加粟米煎愈調中湯去大黄亦療)
　(此/證)
　　　痢後嘔噦方論第十一(凡七方/)
凡滯下病之稍久或欲愈之時多有咳逆及嘔逆之證
然欬逆者古人所謂噦是也噦者胃寒所生此證最危
其它病亦惡欬逆如見此證宜用橘皮乾薑湯半夏生
薑湯丁香柿蒂湯若陽證欬逆者小柴胡湯橘皮竹茹
湯　僕嘗治一痢疾欬逆不止六脉沉弱諸醫用藥灼
艾皆無效僕投退隂散兩服愈　又嘗治許主簿痢疾
愈後咳逆不止服諸藥無效遂灸期門穴不三壮而愈
(其穴在第六/卷十五論中)如有咳逆之證雖經云無隂則嘔然多有
胃熱而嘔亦有胃寒而生亦有暑毒而生如胃熱而嘔
宜服小柴胡湯孫兆竹茹湯蘆根湯官局桔梗湯竹葉石
膏湯加生薑主之嘔而發渇者猪苓湯　僕嘗治一痢
後嘔不止六脉虛弱此胃寒而嘔又似暑毒凝於胃脘
投局方香薷圓愈
橘皮乾薑湯　治噦
　　橘皮　通草　乾薑　桂心　甘草(各四/錢)人參(二/錢)
　右㕮咀每服四錢水一琖煎至七分去滓温服
半夏生薑湯　治噦欲死
　　半夏(一兩一/分洗)生薑(二兩/切)
　右以水二琖煎至八分去滓分為二服
丁香柿蒂湯　治欬逆
　　丁香(十/粒)柿蒂(十五/箇)
　右㕮咀用水一琖半煎至八分去滓温服
橘皮竹茹湯　治噦逆
　　橘皮(二/兩)竹茹(二/升)甘草(二/兩)人參(半/兩)半夏(一兩/湯洗)
　右㕮咀每服四錢水二琖生薑六片棗一枚煎至七
　分去滓温服
生薑橘皮湯　治乾嘔噦若手足厥冷者
　　橘皮(四/兩)生薑(半/升)
　右㕮咀每服半兩水一琖煎至七分去滓温服
退隂散　治隂毒傷寒手足逆冷脉沉細頭痛腰重連
進三服小小傷寒每服一字入正元散内同煎入鹽一
捻隂毒傷寒咳逆煎一服細細熱呷便止
　　乾薑　烏梅
　右等分為粗末炒令黄色候冷搗為末每服一錢水
　一琖鹽一捻煎至半琖服
猪苓湯　治咳而嘔渇心煩不得眠
　　猪苓　赤茯苓　澤㵼　阿膠(炒/)滑石(各半/兩)
　右㕮咀每服三錢水一琖煎候膠消盡服
孫兆竹茹湯(方見第/六卷)蘆根湯(方見第/六卷)小柴胡湯
官局桔梗湯　　竹葉石膏湯　香薷圓(已上並出局/方不復重録)
　　　婦人大便下血方論第十二(凡八方/)
夫婦人臟腑損傷風邪易入凡熱氣在内令人下血風
氣在内亦大便血色或如豆汁腹中疼痛若糞後下血
者其來逺糞前有血者其來近逺近者言病在上下也
婦人面無血色時寒時熱脉浮弱按之絶者為下血也
防風如神散　治婦人風虛大便後時時下血宜服
　　防風　枳殻(等/分)
　右㕮咀每服三錢水一琖煎至七分去滓空心服
治腸風下血
　　赤芍藥(一兩瓦上/燒存性)
　右為末温酒調下二錢
又方
　枳殻(十五合毎合入巴豆三粒去殻皮安在内以綿/裹之用好米醋於砂盆内煑候醋乾更加無灰)
　(酒煑令糜爛去/巴豆研成膏)以黄耆(五兩/為末)入膏内為圓如梧桐子
　大每服二十圓空心米飲吞下酒亦可
治痢久不安下血成片
　頭髪一團洗燒灰研每服一二錢新汲水調下瘡癤
　之毒以温酒服佳空心
木香烏荆圓　治腸風酒痢(已上四方出/專治婦人方)
　　木香(一/分)荆芥穗　川烏(炮各/一兩)
　右為末酒糊圓如梧桐子大毎服二十圓食前臨卧
　濃煎栗根白皮酒吞下忌羊血此同舍處傳之曾服
　有效
又方
　　荆芥穗　黄耆　熟地黄　當歸　桑耳　地榆
　　樗白皮　皂角利　乾薑　槐豆牛蒡子　甘草
　右等分為細末每服二錢粥飲調下空心服
治腸風下血
　　蒼术(不以多少以皂角濃挼汁浸/一夕次日煑令水乾焙燥)
　右一味為細末麵糊圓如梧子大米飲空心下五十
　圓日三
經云結隂者便血一升再結者二升三結三升宜用地
榆湯(駱龍吉方/)
　　地榆(四/兩)甘草(一兩/半)縮砂仁(四七/枚)
　右為粗末每服三錢水一琖煎至七分去滓空心温
　服
腸風黒散　治榮衛氣虛風邪冷氣進襲臟腑之内或
食生冷或啖炙􁶘或飲酒過度積熱腸間致使脾虛弱
糟粕不聚大便鮮血臍腹疼痛裏急後重或肛門脱出
或久患酒痢大便頻併並皆治之
　　敗棕(燒/)木饅頭(燒/)烏梅(去/核)粉草(炙各/等分)
　右為細末每服二錢水一琖煎至七分空心温服
　僕嘗治一婦人便血不止用煑附圓加五靈脂效(方/見)
　(第一/卷)
　　　婦人痔瘻方論第十三(凡五方/)
夫婦人痔瘻者皆由酒色氣風食及勞傷經絡其血滲
而成之亦有長年久坐而成者其痔有五種肛邊瘡如
乳出於外時出膿血者為牡痔也肛邊腫生瘡而出血
者為牝痔也肛邊生瘡痒而復痛者為脉痔也肛邊腫
核痛發寒熱而出血者為腸痔也因便轉而清血隨出
者為血痔也治之各有方
鼈甲散　治婦人五種痔疾
　　鼈甲　露蜂房　蛇蛻　蝟皮　猪後懸蹄甲(五/味)
　　(燒存性/各二分)麝香(一/分)
　右各研為末和藥令停每服一錢空心用生乾地黄
　煎湯調下若肛門有竅腫痛傅之即愈忌莧菜
局方釣腸圓　黒玉丹服之皆驗
　僕嘗治一婦人久病心焦多怒遂成痔疾状如蓮子
　熱腫而痛遂用熊膽入梅花腦子並研更用猪膽汁
　調開塗痔立愈(方出張氏/)
又方療痔熱腫痛(鄔子華解元方/)
　蛞蝓大者一條(江西名蜒蚰湖廣名石/夾子廣州名鼻涕虫)研令爛入研
　了龍腦一字坯子半錢研令停傅之愈先以石薜荔
　煑水熏洗尤妙(五羊大帥趙尚書上汝下暨云母夫/人病此只用蛞蝓與京墨研塗亦愈)
　　　婦人脱肛候方論第十四(凡五方/)
夫肛門者大腸候也大腸虛冷其氣下衝肛門反出亦
有因産用力努躽氣衝其肛亦令反出也
治大腸久積虛冷每因大便脱肛收不得(出聖惠方/)
　　蝸牛(一兩去/殻生研)猪脂和傅之立縮(藥性論云蝸牛有/小毒能治大腸脱)
　　(肛小范旺方云此螺全似蝸牛色黄/而  兩後好緣桑葉者佳孫真人同)
姚和衆治男子女人小兒大腸虛冷肛門脱出
　以鐵精粉傅之良(聖惠方亦治/隂脱隂腫)
集驗方療脱肛厯年不愈
　以生鐵三斤水一㪷煑取五升去鐵以汁洗日再
姚和衆治大人小兒因痢脱肛
　鼈頭骨燒灰研取粉撲之(日華子云鼈頭燒灰療脱肛圖/經同藥性論鼈頭血塗脱肛)
孫真人療脱肛
　腸頭若挺出一片蝦蟇皮瓶中燒烟熏功效覺𤣥微
　　　婦人隂腫方論第十五(凡六方/)
夫婦人隂腫者是虛損受風邪所為胞絡虚而有風邪
客之風氣乘於隂與血氣相摶令氣否澁腠理壅閉不
得泄越故令腫也
菖蒲散　治婦人月水澁滯隂間腫痛
　　菖蒲　當歸(各一/兩炒)秦芁(三/分)吳茱茰(半兩/製)
　右為粗末每服三錢水一琖葱白五寸煎至六分去
　滓空心温服
經心録　治婦人隂中腫痛不可忍
　　艾葉(五/兩)防風(三/兩)大㦸(二/兩)
　右剉細以水一㪷煑取五升熱洗日三切宜避風冷
麻黄湯洗方古今録驗治婦人隂腫或瘡爛者
　　麻黄　黄連　蛇床子(各二/兩)北艾葉(一兩/半)烏梅(十/箇)
　右剉細以水一㪷煑取五升去滓熱洗避風冷
白􁦝散古今録驗治婦人隂腫堅痛
　　白礬(半/兩)甘草(半分/生)大黄(一分/生)
　右為細末每用棗大綿裹内隂中日兩換
肘後方療隂中腫痛方
　枳殻(半/斤)炒令熱以故帛褁熨冷即換之
子母祕録療隂腫
　鐵精粉傅上
　　　婦人隂痒方論第十六(與第二十三卷第十/論通用凡十方)
夫婦人隂痒者是蟲蝕所為三蟲在於腸胃之間因臟
虛三蟲動作蝕於隂内其蟲作熱微則為痒重者乃痛
也
大黄散　治婦人隂痒
　　大黄(微/炒)黄芩　黄耆(炙各/一兩)赤芍藥　𤣥參　丹參
　　山茱茰　蛇床子(各半/兩)
　右為細末食前温酒調二錢服
廣濟方療婦人隂痒不止
　　蚺蛇膽　雄黄　硫黄　朱砂　硝石　蕪荑(各半/兩)
　　藜蘆(二錢/半)
　右為細末研停以臈月猪脂和如膏用故布作纒子
　如指長一寸半以藥塗上内隂中日一易之易時宜
　用猪椒根三五兩水煑稍熱洗乾拭内之效
又方　小蘇不拘多少水煑作湯熱洗日三用之
崔氏療隂痒不可忍方
　杏仁燒作灰承熱綿褁内隂中日二易之
又方　蒜煑湯洗之　一方用枸杞根
又方
　　狼牙(二兩/細剉)蛇床子(三/兩)
　右以水三升煑十沸熱洗
又方　取雞肝承熱内隂中如有蟲蟲當盡下
古今録驗療婦人隂痒如有蟲状
　右取牛肝切取三寸内隂中其蟲盡入肝内出之效
　猪肝亦可
礬石散千金翼治婦人隂痒脱
　礬石為末空心酒服方寸匕日三服
　　　婦人隂冷方論第十七(凡六方/)
婦人胞絡勞傷子臟虚損風冷客之冷乘於隂故令冷也
療婦人癖瘦隂冷五加皮浸酒方
五加皮　乾薑　丹參　蛇床子　熟地黄　杜仲(製各/三兩)
　　鍾乳粉(四/兩)天門冬(一/兩)地骨皮(二/兩)
　右細剉以生絹袋盛用酒十五升漬二宿毎服温一
　中琖空心晩食前各一服
治婦人隂冷痒方
　　逺志(二/分)乾薑(生/)蓮花(各三/分)蛇床子　五味子(各四/分)
　右為細末先以兎尿塗隂門中然後綿褁一錢内隂
　中熱即為效
傳心方治玉門寛冷方
　　硫黄末煎湯洗
近效坐導藥主隂冷子門痒閉方
　　吳茱茰　葶藶子(炒各/二分)蛇床子(三/分)没石子(一/枚)
　右為末以綿褁如棗子内子宫中
又方　五味子(四/兩)為細末每用以口中玉泉和如兎屎
　　大内隂中熱即效
通真論療婦人子門冷坐藥法
　　蛇床子(四/分)吳茱茰(六/分)麝香(少/許)
　右為細末煉蜜圓如酸棗大以綿褁内隂中下惡物
　為度
　　　婦人隂挺出下脱方論第十八(凡八方/)
夫婦人胞絡傷損子臟虛冷氣下衝則令隂挺出謂之
下脱亦有因産而用力躽氣而隂下脱者診其少隂脉
浮動浮為虛動為悸故令下脱也
當歸散千金翼療婦人隂挺下脱
　　當歸(炒/)黄芩(各二/兩)牡蠣(二兩/半)蝟皮(一兩/炙焦)赤芍藥(一兩/半)
　右為細末毎服二錢食前煖酒調下米飲亦可
又方
　　當歸(三/兩)敗醤(二/兩)獨活　白芷　地榆　白礬(各半/兩)
　右細剉水一㪷煑取二升去滓稍熱洗
廣濟方治状同前
　　皂角(去皮弦子/炙焦黄)半夏(炒令/黄)大黄　北細辛(各一/兩)
　　蛇床子(一兩/半)
　右為細末薄絹袋盛如指長内隂中日二易之
又方
　　蛇床子(五/兩)烏梅(十四/枚)
　右剉以水五升煑取三升去滓熱洗日五次
又方
　　川烏　白及(等/分)
　右為細末綿褁一錢内隂中令入三寸腹内熱即止
　來辰再用一方有生椒一兩
千金翼療婦人隂脱兼療脱肛
　羊脂煎訖適冷暖塗上以鐵精粉傅脂上多少令調
　以火炙布令温以熨上漸漸推内之更細末磁石酒
　調服方寸匕日三服
　　　婦人隂中生瘡方苐十九(又見二十三卷/第十論凡五方)
集驗療婦人隂中痛生瘡
　　羊脂(一/斤)當歸　杏仁　白芷　芎藭(各一/兩)
　右五味細切羊脂和置甑中蒸之藥成取如大豆一枚
　綿裹藥内隂中日一度
肘後療女人隂中生瘡方
　　杏仁(燒/末)雄黄　礬石(各二/分)麝香(半/分)
　右四味研細和傅隂中
又方　硫黄細研傅之
黄芩湯洗方古今録驗療婦人隂中生瘡
　　雄黄　當歸　黄芩　芎藭　大黄　礬石(各二/分)
　　黄連(一/分)
　右七味切以水五升煑取四升洗瘡日三度
又方雄黄散
　　雄黄　芎藭　辰砂　梨蘆　北細辛　當歸
　　川椒(等/分)
　右為末綿褁内隂中又傅外瘡上忌如常法
　　　女人傷丈夫頭痛方第二十(凡二方/)
集驗療女人傷丈夫四體沉重嘘吸頭痛方
　　生地黄(八/兩)芍藥(五/兩)香豉(一/升)葱白(一/升)生薑(四/兩)甘草(二/兩)
　右六味切以水七升煑取二升半分三服不得重作
　忌房事千金同
桑白皮湯千金翼療諸婦人傷丈夫苦頭痛欲嘔悶
　　桑白皮(半/兩)乾薑(二/絫)桂心(五/寸)大棗(二十/枚)
　右四味切以酒一㪷煑三四沸去滓分温服衣適厚
　薄毋令汗出千金同
　　　女人交接輙血出痛方第二十一(凡二方/)
千金療女人交接輙血出方
　　桂心　伏龍肝(各二/分)
　右為末酒服方寸匕差止
又方
　　黄連(六/分)牛膝　甘草(各四/分)
　右三味細切以水四升煑取二升洗之日三四度差
　止
　　　女人交接它物傷方第二十二(凡三方/)
集驗療女人交接陽道違理及它物所傷犯血出流漓
不止方　取釡底墨斷葫蘆塗藥内之
又療女童交接陽道違理血出不止方
　燒髪并青布末為粉塗之
又方　割雞冠血塗之
　　　小户嫁痛方第二十三(凡四方/)
千金療小户嫁痛連日方
　　甘草(三/分)白芍藥(二/分)生薑(三/分)桂心(一/分)
　右四味細切以酒二升煑取三沸去滓温服神良
又療小户嫁痛單行方
　　牛膝(五/兩)
　右一味切以酒三升煑取二升分三服
又療婦人嫁痛單行太和湯方
　　大黄(三/兩)
　右一味切以酒一升煑一沸頓服
又療婦人小户嫁痛海螵蛸散方
　　烏賊魚骨(二/枚)
　右一味燒研為細末酒服方寸匕日三服
　
　
　
　
　
　
　
　
　
　
　
　
　
　
　婦人大全良方卷八
欽定四庫全書
　婦人大全良方卷九
　　　　　　　　　　　　宋　陳自明　撰
　　求嗣門(疾病既無須知/求嗣故以次之)
　　　陳無擇求子論第一
夫有夫婦則有父子婚姻之後必求嗣續故聖人謂不
孝有三無後為大者言嗣續之至重也凡欲求子當先
察夫婦有無勞傷痼害之屬依方調治使内外和平則
婦人樂有子矣
　　　禇尚書澄求男論第二
建平孝王妃姬寺皆麗無子擇良家未笄女入御又無
子問曰求男有道乎澄對曰合男女必當其年男雖十
六而精通必三十而娶女雖十四而天癸至必二十而
嫁皆欲隂陽完實然後交合則交而孕孕而育育而為
子堅壮强夀今未笄之女天癸始至已近男色隂氣早
洩未完而傷未實而動是以交而不孕孕而不育育而
子脆不夀此王之所以無子也然婦人有所産皆女者
有所産皆男者大王誠能訪求多男婦人媒至宫府有
男之道也王曰善未再朞生六男夫老陽遇少隂老隂
遇少陽亦有子之道也
　　　婦人無子論第三
夫婦人無子者其事有三也一者墳墓不嗣二者夫婦
年命相尅三者夫病婦疹皆令無子若是墳墓不嗣年
命相尅此二者非藥能益若夫病婦疹須将藥餌故得
有效也然婦人挾疾無子皆由勞傷血氣生病或月經
閉澁或崩漏𢃄下致隂陽之氣不和經血之行乖候故
無子也診其右手闗後尺脉浮浮則為陽陽脉絶無子
也尺脉微濇中年得此為絶産也少隂脉如浮𦂳則絶
産惡寒脉尺寸俱虚弱者則絶産也　又有因将攝失
宜飲食不節乘風取冷或勞傷過度致令風冷之氣乘
其經血結於子臟(子臓/得冷)故令無子也
　　　千金翼求子方論第四(凡十四方/)
千金論曰夫婦人之别有方者以其血氣不調胎姙生
産崩傷之異故也是以婦人之病比之男子十倍難療
經言婦人者衆隂所集常與濕居十四嵗以上隂氣浮
溢百想經心内傷五臟外損姿顔月水去留前後交互
瘀血停凝中道斷絶其中傷墮不可具論生熟二臟虛
實交錯惡肉内漏氣脉損竭或飲食無度損傷非一或
胎瘡未愈而合隂陽或行歩風來便利於懸厠之上風
從下入便成十二痼疾所以婦人别立方也若是四時
節氣為病虚實冷熱為患者故與丈夫同也惟懐胎姙
孕而挾病者避其毒藥耳其雜病與丈夫同則散在諸
卷中可得而知也然而女人嗜慾多於丈夫感病倍於
男子加以慈戀愛憎嫉妬憂恚染着堅牢情不自抑所
以為病根深療之難差故養生之家特須教子女學此
三卷婦人方令其精曉即於倉卒之秋何憂畏也夫四
德者女子立身之樞機産育者婦人性命之長務若不
通明於此則何以免其横夭者哉故傅母之徒亦不可
不學常宜繕冩一本懐挾隨身以防不意也　又曰人
之情性皆願賢已而疾不及人至於學問則隨情逐物
墮於事業詎肯專一推求至理莫不虚棄光隂沒齒無
益夫婚姻養育者人倫之本王化之基聖人設教備論
厥㫖後生莫能精曉臨事之日昏爾若愚是則徒願賢
已而疾不及人之謬也斯實不逹賢已之趣而妄狥虚
聲以终無用今𫐠求子之法以貽後嗣同志之士或可
覧焉　又論曰夫欲求子者當先知夫妻本命五行相
生及與德合并本命不在子休廢死墓中生者則求子
必得若其本命五行相尅及與刑煞衝破并在子休廢
死墓中生者則求子了不可得慎無措意縱或得者於
後終亦累人若其相生并遇福德者仍須依法如方避
諸禁忌則所誕兒子盡善盡羙難以具陳矣
　　　禁忌法
凡欲要兒子生吉良日交㑹之日常避丙丁及弦望晦
朔大風大雨大霧大寒大暑雷電霹靂天地昏冥日月
無光虹蜺地動日月薄蝕此時受胎非止百倍損於父
母生子或瘖啞聾聵頑愚癲狂攣跛盲眇多病短夀不
孝不仁又避日月火光星辰之下神廟佛寺之中井竈
圊厠之側塜墓屍柩之旁皆悉不可夫交㑹如法則有
福德大智善人降託胎中仍令父母性行調順所作和
合家道日隆祥瑞競集若不如法則有薄福愚癡惡人
來託胎中則令父母性行凶險所作不成家道日否殃
咎屢至雖生成長家道滅亡夫禍福之驗如有影響此乃
必然之理何不再思之
　　　男子受胎時日法
凡男女受胎皆以婦人經絶一日三日五日為男仍遇
月宿在貴宿日又以夜半後生氣時冩精者有子皆男
必夀而賢明髙爵也若以經絶後二日四日六日冩精
者皆女過六日皆不成子又遇旺相日尤吉
　　　推旺相日法
春甲乙夏丙丁秋庚辛冬壬癸
　　　推貴宿日法
正月(一日六日九日十日十一日十二日十/四日二十一日二十四日二十九日)二月(四日/七日)
(八日九日十日十二日十四日/十九日二十二日二十七日)三月(一日六日七日八/日十日十七日二)
(十日二/十五日)四月(三日四日五日六日八日十日十/五日十八日二十二日二十八日)五月(一/日)
(二日三日四日五日六日十二日十三日十五日十/六日二十日二十五日二十八日二十九日三十日)六
月(二日三日十日十三日十八日二十三日/二十六日二十七日二十八日二十九日)七月(一日/十一)
(日十六日二十一日二十四日二十/五日二十六日二十七日二十九日)八月(五日八日十/三日十八日)
(二十一日二十二日二十三日/二十四日二十五日二十六日)九月(三日六日十一日/十六日十九日二)
(十日二十一日二/十二日二十四日)十月(一日四日九日十四日十七日/十八日十九日二十日二十二)
(日二十/九日)十一月(一日六日十一日十四日十五日十六/日十七日十九日二十六日二十九日)
十二月(四日九日十二日十三日十四日十/五日十七日二十四日二十七日)若春合甲
寅乙夘　夏合丙午丁巳　秋合庚申辛酉　冬合壬
子癸亥與上件月宿日合者佳
論曰夫人求子者服藥須知次第不可不知其次第者
謂男服七子散女服盪胞湯及坐導藥并服紫石門冬
元則無不效矣不知此者得力鮮焉
七子散　主丈夫風虚目暗精氣衰少無子補不足方
　　牡荆子　五味子　兎絲子　車前子　菥蓂子
　　山藥　石斛　熟地黄　杜仲　鹿茸　逺志(各八/分)
　　附子　蛇床子　川芎(各六/分)山茱茰　天雄(各五/分)
　　桂心(十/分)白茯苓　川牛膝　人參黄耆(各五/分)巴㦸(十二/分)
　　蓯蓉(七/分)鍾乳粉(八/分)
　右為細末酒服方寸匕日二服不知加至二匕以知
　為度忌生冷醋滑猪雞魚蒜油膩不能飲者蜜元服
　亦佳一方加覆盆子二兩行房法一依素女經女人
　月信斷一日為男二日為女三日為男四日為女以
　外無子每日午時夜半後行事生子吉餘時生子凶
慶雲散　主丈夫陽氣不足不能施化施化無成
　　覆盆子　五味子(各二/升)兎絲子(一/升)白术(炒/)石斛(各三/兩)
　　麥門冬　天雄(各九/兩)紫石英(二/兩)桑寄生(四/兩)
　右為細末食後酒服方寸匕日三服素不能飲者米
　飲調下冷者去桑寄生加細辛四兩陽事少而無子
　者去石斛加㯽榔十五箇良
盪胞湯　治婦人立身已來全不産育及斷續久不産
三十年者
　　朴硝　牡丹皮　當歸　大黄(蒸一/飯久)桃仁(各三/兩)
　　細辛　厚朴　苦梗　赤芍藥　人參　茯苓
　　桂心　甘草　川牛膝　陳皮(各二/兩)附子(炮一/兩半)
　　䖟虫(炒焦去/翅足)水蛭(炒各六/十枚)
　右㕮咀每服四大錢酒水合琖半煎至六分去滓温
　服空心日三服夜一服少汗　(闕/)積血及冷赤膿如小
　豆汁斟酌不盡若力弱大段不堪者只一二服止然
　惡物不盡不得藥力能服盡儘好不爾著坐導藥
坐導藥　治婦人全不産及斷緒服前盪胞湯惡物不
盡用此方
　　皂角(去皮子/一兩)吳茱茰　當歸　大黄(蒸/)晉礬(枯/)
　　戎鹽　川椒(各二/兩)五味子　細辛　乾薑(各三/兩)
　　(一方無茱茰有葶藶/    闕苦瓠各三分)
　右為細末以絹袋盛大如指長三寸餘盛藥滿繫袋口
　内婦人隂中坐卧任意勿行走小便時去之了後更
　安一日一交易新者必下清黄冷汁汁盡止若未見
　病出亦可至十日安之本為子宫有冷惡物故令無
　子但天隂冷則發疼痛須候病出盡方已不可中輟
　每日早晩用苦菜煎湯熏洗外臺祕要云出千金翼
　千金方無葶藶有砒三分廣濟方同著藥後一日乃
　服紫石英元(方見/後)
紫石英元(又名紫石/門冬元)
　　紫石英　天門冬(各三/兩)紫葳　牡蒙(各二/兩)粉草(一兩/半)
　　桂心　川芎　卷栢　烏頭(炮/)熟地黄(乾/)辛夷仁
　　禹餘糧(煅醋/淬)當歸　石斛(各三/兩)烏賊骨　川牛膝
　　薯預(各六/分)桑寄生　人參　牡丹皮　乾薑　厚朴
　　續斷　食茱茰　細辛(各五/分)栢子仁(一/兩)
　右為細末煉蜜元如梧桐子大每服三十元温酒吞
　下漸加至五十元慎如藥法經心録同
延年方療婦人子臟偏僻冷結無子坐導藥
　　蛇床子　芫花(等/分)
　右二味為末取棗大紗囊盛如小指長内隂中工作
　須去任意卧着避風冷
内炙元廣濟療無子令子宫暖
　　麝香(二/分)皂莢(去皮子/炙十分)川椒(六分炒/出汗)
　右為末煉蜜為元如酸棗大綿褁内産宫中留少綿
　線出覺生寒不净下多即抽綿線出却凡藥一日一
　度換之無問晝夜皆内無所忌
秦桂元　治婦人無子知金州范羅言乞以此方試令
婦人服之至四十九日如無子請斬臣一家以令天下
何德揚方雖其言似誇然實有異驗
　　秦芁　桂心　杜仲　防風　厚朴(各三/分)附子(生/)
　　白茯苓(各一/兩半)白薇　乾薑沙參牛膝　半夏(各半/兩)
　　人參(一/兩)細辛(二兩/一分)
　右十四味並生碾為細末煉蜜為元如赤豆大每服
　三十元空心食前醋湯米飲任下未效更加元數已
　覺有孕便不可服臣妻年二十七無子服此藥十二
　日便有孕殘藥與石門縣令妻年三十四斷産已十
　六年服此藥便有孕又殘藥與太子中守文季妻年
　四十無子服此遂有孕其效如神不可具述此仙方
　也
養真元　治婦人血虚氣憊隂陽不升䧏久不成姙娠者
　鹿茸　當歸　肉蓯蓉　禹餘糧　兎絲子　覆盆子
　　熟地黄　紫石英　桑螵蛸(各二/兩)五味子　真琥珀
　　白芍藥　川芎　桑寄生　卷栢　艾葉　川薑
　　堅白茯苓　人參　牡蠣　酸棗仁(各一/兩)鍾乳粉(四/兩)
　右為細末酒煑麫糊元如梧桐子大食前温酒吞下
　五十元日三服喫後用粥飯壓之屢試甚驗(已上五/方並出)
　(外臺/祕要)
白薇元(出廣/濟)療久無子
　白薇　牡䝉　藁本(各五/分)薑黄　當歸　熟地黄(各七/分)
　　川芎　人參　栢子仁　石斛　桂心　附子(炮/)
　　五味子　防風　甘草　川牛膝　吳茱茰
　　桑寄生(各六/分)秦椒(二/分)禹餘糧(八/分)
　右為末煉蜜元如梧桐子大空心酒下三十元日二
　服忌生菜葱熱麫蕎麥蒜猪肉炙煿葵菜蕪荑菘菜
　海藻粘食臭物等
地黄湯　療久無子斷緒小腹冷痛氣不調
熟地黄(乾/)川牛膝　當歸(各八/分)卷栢　川芎　防風(各六/分)
　　牽牛子(末/)桂心(各三/分)
　右㕮咀以水六升煑取二升三合去滓分三服服别
　和一分牽牛子末服如人行四五里更進一服以快
　利止忌同前
千金療月水不利閉塞絶産十八年服此藥二十八日
有子金城太守白薇元
　　白薇　細辛(各五/分)人參　杜衡　厚朴　牡䝉
　　半夏　殭蚕　秦芁　當歸　紫苑(各三/分)川牛膝
　　沙參　乾薑(各二/分)川椒　附子　防風(各六/分)
　右為末煉蜜元如梧桐子大先食服三圓不知稍加
　至四五圓此藥不長將服覺有身則止用大驗忌餳
　猪羊肉冷水生葱菜(古今録驗不用杜衡用牡蠣三/分熬延年方同前崔氏有桔梗)
　(桂丹參/各三分)
千金翼白薇圓主久無子或斷緒上熱下冷百病皆療
　　白薇　車前子(各三/分)當歸　川芎　蛇床子(各四/分)
　　太一餘糧(六/分)紫石英　菴閭子　石膏　藁本
　　卷栢(各五/分)澤蘭葉　覆盆子　桃仁(熬/)麥門冬
　　白芷　人參(各六/分)桂心　蒲黄(各十/分)乾薑　椒(炒出/汗)
　　細辛　乾地黄(各十/二分)白茯苓　赤石脂　逺志
　　白龍骨(各八/分)橘皮(二/分)
　右為末煉蜜圓如梧桐子大酒服十五圓日再增至
　四五十圓以知為度忌驢馬猪雞魚蒜及前所忌覺
　有身即止藥宜祕之勿妄傳也
經心録茱茰圓療婦人隂寒十年無子者
　　吳茱茰　川椒(各一/升)
　右為末煉蜜圓如彈子大綿褁内隂中日再易無所
　下但開子臟令隂温即有子也
紫石英元
　　紫石英　阿膠　當歸　川芎　赤芍藥　川續斷(各一/分)
　　鹿茸　白术　桂心(各半/兩)栢子仁(二/兩)熟地黄(三/兩)
　右為末煉蜜為圓如梧桐子大空心温酒下二十圓
　兼治虚中有熱頭目旋暈足如履空嘔吐不食月水
　不調或多或少皆虚候也久服能生髮令人有子更
　治虚悸常若憂思皆心血不足血室虛所致也
　　　温隠居求嗣保生篇方論第五(凡一方/)
昔東京有一焦公因三世無嫡嗣遂為商旅遊翫名山
尋訪至人問其因果遂至京都見一老僧聲清而逺目
視精光請教談論語言甚異故就齋而坐僧曰有何所
諭焦曰貧家三世無嫡嗣奈何僧曰無嗣者有三一祖
宗無德自身無行二夫妻年命恐犯禁忌三精神不守
妻妾血寒焦公曰自身無行夫妻年命皆可受持若妻妾
血寒有何法術冄拜告曰願聞一言僧曰不難先修德後
修身三年之内可到五臺山當授異方説畢忽不見焦公
自遇老僧之後時時行方便種種作隂功遇人臨難者効
觀音之救苦見物垂死者助上帝之好生行恩布德如此
三年竟往五臺山尋訪老僧數日不見方回歸忽見行童
手持一書言曰老師傳語大夫功成行滿回宅合藥志誠
服之富貴子孫隨念降生焦公曰但得嫡子足矣何望貴
子乎於是遂生焦員外後員外養子不肖嘆曰有何損德
如是忽遇一道人云汝有憂色何不往五臺山見老僧焦
氏頓省遂往五臺山决其因果至五臺山不見老僧只見
行童曰老師昨日言員外今日到山令行童相接冄三傳
語何必來問但依父行愚者自賢爾後必生賢徳子孫
焦氏曰豈愚子反賢乎行童曰昔竇氏五子皆不全形
後行恩布德悉皆如故積德報應皆登科第焦氏拜謝
而歸奉行雕板印施方書不及二十年富貴子孫數人
長子横金出入金門後人收得行状及方受持行用求
藥者獲其子孫皆有德行余躬受此方不敢緘黙併録
篇論以告諸賢庶不致堙没耳方具于后
續嗣䧏生丹　治婦人禀受氣弱胎臟虛損子宫冷憊
血寒痼冷難成子息功效如神
　　當歸　桂心　龍齒　烏藥(真天台/者佳)益智　杜仲
　　石菖蒲　吳茱茰(各一/兩半)茯神　川牛膝　秦芁
　　細辛　苦桔梗　半夏　防風　白芍藥(各三/分)
　　乾薑(一兩半/生半炒)附子(一隻重八錢者臍心作一竅如皂/子大入朱砂一錢重濕麫褁煨)
　　川椒(二兩湯浸/半日焙)牡蠣(一大片要取漳泉二州者却用/學堂童子小便浸四十九日五)
　　(日一換取出用硫黄末一兩米醋塗遍却用皮紙褁/又用米醋浸令紙濕塩泥厚固濟乾用炭五斤煅每)
　　(遇合藥入二兩餘/者留後次合藥用)
　右為細末取附子内朱砂别研為細末糯米糊為元
　如梧桐子大每服三十元至百元空心淡醋温酒鹽
　湯皆可下一日二服
　此藥及療男子精寒不固陽事衰弱白濁夢泄及治
　婦人血虚𢃄下肌瘦寒熱但是男女諸虛百損客熱
　盗汗氣短乏力靣無顔色飲食少味並皆治之更有
　竒效難以具𫐠受持君子宜預行善及方便却服此
　藥無不感應
　
　
　
　
　
　
　
　
　
　
　
　婦人大全良方卷九
欽定四庫全書
　婦人大全良方卷十
　　　　　　　　　　　　宋　陳自明　撰
　　胎教門(求嗣已明須知/胎教故以次之)
　　　姙娠總論第一
凡婦人姙娠十月其説見於古書有不同者多矣按巢
氏病源論婦人姙娠一月名始胚足厥隂脉養之二月
名始膏足少陽脉養之三月名始胎當此之時血不流
行形象始化未有定儀見物而變欲子端正荘嚴當令
母見貴不可見状貎醜惡人也欲生男宜操弓矢乗牡
馬欲生女宜著珥璫施環珮欲子美好玩白璧觀孔雀欲
子賢能宜讀詩書務和雅手心脉養之四月始受水精
以成血脉手少陽脉養之五月始受火精以成其氣足
太隂脉養之六月始受金精以成其筋足陽明脉養之
七月始受木精以成其骨手太隂脉養之八月始受土
精以成膚革手陽明脉養之九月始受石精以成毛髪
足少隂脉養之十月五臟六腑闗節人神皆備此其大
略也又五臟論有稱耆婆者論一月如珠露二月如桃
花三月男女分四月形象具五月筋骨成六月毛髪生
七月逰其魂兒能動左手八月遊其魄兒能動右手九
月三轉身十月受氣足更有稱張仲景者亦然又顱𩕄
經云一月為胎胞精血凝也二月為胎形成胚也三月
陽神為三魂四月隂靈為七魄五月五行分五臟也六
月六律定六腑也七月精闗竅通光明也八月元神具
降真靈也九月宫室羅布以定生人也十月受氣足萬
象成也今推究數説之理如五臟論者類皆淺鄙不經
往往妄託其名至於三藏佛書且語渉怪誕漫不可考
今按顱𩕄經三卷云中古巫方所撰隋人巢氏方亦嘗
序之今巢氏論婦人姙娠乃不見言之聖濟經原化篇
亦獨取顱𩕄經更不言巢氏論者何哉嬰童寳鑑集云
小兒方論起自巫方黄帝云吾不能察㓜小賴國有巫
方能知小兒之夀夭耳及觀巢氏論小兒候亦云中古
有巫方立小兒顱𩕄經以占夀夭世所相傳者有少小
方焉是巢氏論小兒則取於顱𩕄經則是未盡其理故
不言之若聖濟經者但取其文句不若巢氏之論其間
有胎教之法為可取所以巢氏論姙娠至三月始胎之
時欲令見貴人荘嚴若操弓矢施環珮觀孔雀讀詩書
之類豈非胎教之理乎嘗試推巢氏所論姙娠脉養之
理若足厥隂肝脉也足少陽膽脉也為一臟腑之經餘
皆如此且四時之令必始於春木故十二經之養始於
肝也所以一月二月手心主心胞絡脉也手少陽三焦
脉也屬火而夏旺所以胎養在三月四月也屬手少隂
心手太陽小腸者以君主之官無為而尊也足太隂脾
脉也足陽明胃脉也屬土而旺長夏所以養胎而五月
六月手太隂肺脉也手陽明大腸脉也屬金而旺秋所
以養胎在七月八月足少隂腎脉也屬水而旺冬所以
養胎在九月又况母之腎臟繫於胎是母之真氣子之
所賴也至十月兒於母腹之中受足諸臟氣脉所養然
後待時而生此論奥微而有至理餘書所論皆不能及
也觀此則知巢氏所論世更有明之者亦未有過於巢
氏之論矣余因述其説
　　　娠子論第二
夫至精纔化一氣方凝始受胞胎漸成形質子在腹中
隨母聽聞自姙娠之後則須行坐端嚴性情和悦常處
静室多聽羙言令人講讀詩書陳禮説樂耳不聞非言
目不觀惡事如此則生男女福夀敦厚忠孝賢明不然
則男女既生則多鄙賤不夀而愚此所謂因外象而内
感也昔太任娠文王目不視惡色耳不聽惡聲口不談
惡言世傳胎教之道是謂此也前論亦畧叙之矣然則
婦人有終身無子者何也按巢氏病源云婦人無子者
盖有三焉一者墳墓不嗣二者夫婦年命相尅三者夫
疹婦病皆令無子若夫疹婦病可以服藥而後能有子
餘皆不可致也今觀是説亦未盡善有人以婦人無子
問西京常器之者乃曰女人自少多病服燥藥無節使
天癸耗動且早故终身無子又有問襄陽宋大亨者亦
然然則婦人姙娠有兩胎者何也按古今方書並無論
及此者惟巢氏論云陽施隂化精氣有餘故生二胎且
謂成一胎之理其精有幾耶今觀婦人有兩胎者其精
神氣宇畧無小異至於數有兩胎或間成兩胎者有俱
男俱女者有一男一女者道藏經云有求子法云婦人
月信初止後一日三日五日值男女旺相日陽日陽時
交合有子多男若男女禀受皆壮則多子一有怯弱則
少子以此推之理可槩見焉又婦人姙娠男女之别何
也按顱𩕄經云陽盛發隂當孕成男六脉諸經皆舉其
陽隂盛發陽當孕成女六脉諸經皆舉其隂巢氏病源
云三陽所㑹則生男三隂所㑹則生女葛洪肘後方云
男從父氣女從母氣聖濟經云天之德地之氣隂陽之
至和相為流薄於一體因氣而左動則屬陽陽資之則
成男因氣而右動則屬隂隂資而成女易稱乾道成男
坤道成女此男女之别也凡姙娠有疾投以湯藥有傷
胎破血者之忌何也内經云婦人重身毒之柰何岐伯
答曰有故無殞衰其大半而已也葢姙婦有疾不可不
投藥也必在醫者審度疾勢輕重量度藥性髙下處以
中庸不必多品視其疾勢已衰藥宜便止則病去母安
子亦無損復何懼於攻治哉
　　　受形篇第三
男女之合二精交暢隂血先至陽精後衝血開褁精精
入為骨而男形成矣陽精先入隂血後参精開褁血血
入居本而女形成矣陽氣聚面故男子面重溺死者必
伏隂氣聚背故女子背重溺死者必仰走獸溺死仰伏
皆然隂陽均至非男非女之身精血散分駢胎品胎之
兆父少母老産女必羸母壮父衰生男必弱古之良工
首察乎此氣受偏瘁與之補之補羸女則養血壮脾補
弱男則壮脾節色羸女宜及時而嫁弱男宜待壮而婚
此疾外所務之本不可不察也
　　　論胎教第四(馬益卿先生/)
論曰胎教産圖之書不可謂之迂而不加信然亦不可
狎泥之方今俚俗之家與不正之屬將息避忌略不如儀
或藥毒不侑或産於風露既無産厄子母均安固有之如不
利嗣續或驕倨太甚却動必成咎雖隣家有所興修亦且
犯其胎氣令兒破形殞命如刀犯者形必傷泥犯者竅必
(闕/)
　
　
　
　
　
　
　
　
　
　
　
　
　
(氣薄而/生者也)唯能順時數謹人事勿動而傷則生育之道得
矣(自一月積之至於十月所謂時數也保衞輔/翼有其道防閑忌慎適其宜所謂人事也)觀四序
之運生長收藏貸出萬物有儀則咸備而天地之氣未
始或虧者葢隂陽相養以相濟也(隂陽離合論曰天覆地/載萬物方生陽予之正)
(隂為之主故生因春長因夏收因秋藏因冬失常則天/地四塞荘子天地篇曰留動而生物物生成理謂之形)
(形體保神各有/儀則謂之性)昧者曾不知此乃欲拂自然之理謬為
求息之術方且推生死於五行蘄補養於藥石以偽勝
真以人助天雖或有子孕而不育育而不夀者衆矣昔
人論年老有子者男不過盡八八女不過盡七七則知
氣血在人固自有量夫豈能逃隂陽之至數哉(大真論/帝曰有)
(其年已老而有子者何也岐伯曰此其夭夀過度氣脉/常通而腎氣有餘也此雖有子男不過盡八八女不過)
(盡七七而天地之精氣皆竭矣註雖/老而生子子夀亦不能過天癸之數)
　　　凝形殊禀章第六
天地者形之大也隂陽者氣之大也惟形與氣相資而
立未始偏廢(荘子則陽篇太公調曰天地者形之大者/也隂陽者氣之大者也道者為之公氣以)
(形載形以氣充推氣與形兩者/相待故曰相資而立未始偏廢)男女構精萬物化生天
地隂陽之形氣寓焉(係辭曰天地絪緼萬物化/醇男女構精萬物化生)語七八
之數七少陽也八少隂也相感而流通故女子二七天
癸至男子二八天癸至則以隂陽交合而兆始故也(岐/伯)
(曰女子二七而天癸至任脉通衝脉盛月事以時下故/有子丈夫二八腎氣盛天癸至精氣溢㵼隂陽和故能)
(冇子傳曰女子十四有為人母之道四十九絶生育/之理男子十六有為人父之道六十四絶陽化之理)語
九十之數九老陽也十老隂也相包而賦形故隂窮於
十男能圍之陽窮於九女能方之則以隂陽相生而成
終故也(字説隂窮於十圍之者男陽窮於九方之者女/九有變也女方之不足十無變也男足以圍之)
(解曰男有家所以圍隂於外女有室所以方陽於内易/曰婦人正吉從一而終也夫子制義從婦凶也圍圓也)
(君道也夫道也圓則可以制義而行匚方也臣道也婦/道也方則從一而已男從圍與規從夫同意女從匚與)
(臣從匚/同意)元氣孕毓皆始於子自子推之男左旋積嵗三
十而至己女右旋積嵗二十而至己巳為正陽隂實從
之自己懐姙男左旋十月而生於寅女右旋十月而生
於申申為三隂寅為三陽而生育之時著矣其禀賦也
體有剛柔脉有强弱氣有多寡血有盛衰皆一定而不易
也(十九難曰男生於寅寅為木陽也女子生於申申為/金隂也楊氏注云元氣起於子人之所生也男從子)
(左行三十女從子右行二十俱至於已為夫婦懐姙也/古者男子三十女年二十然後行嫁娶法於此也十月)
(而生男從已左行至寅為十月故男行年起於丙/寅女從已右行至申為十月故女行年起於壬申)以至
分野異域則所産有多寡之宜吉事有祥則所夢各應
其類是故荆揚薄壤多女雍冀厚壤多男熊羆為男子
之祥蛇虺為女子之祥是皆理之可推也(周官職方氏/揚州其民二)
(男五女荆州其民一男二女雍州其民三男二女冀州/其民五男三女詩斯千篇名吉夢維何維熊維羆維虺)
(維蛇大人占之維熊維羆男/子之祥維虺維蛇女子之祥)胎化之法有所謂轉女為
男者亦皆理之自然如食牡雞取陽精之全於天産者
帶雄黄取陽精之全於地産者(千金方轉女為男丹參/丸用東門上雄雞頭又)
(方取雄黄一兩縫嚢盛帶之本草丹雄雞補虛溫中通/神殺毒其肝補腎其冠血益陽雄黄人佩之鬼神不能)
(近毒物/不能傷)操弓矢藉斧斤取剛物之見於人事者氣類潜
通造化宻移必於三月兆形之先蓋方儀則未具陽可
以勝隂變女為男理固然也(巢氏論云姙娠三月始胎/形像始化未有定儀見物)
(而變欲得男者/操弓矢射雄雞)
　　　氣質生成章第七
具天地之性集萬物之靈隂陽平均氣質員備咸其自
爾然而奇耦異數有衍有耗剛柔異用或强或羸血榮
氣衝不能逃於消息盈虛之理則禀貸之初詎可一槩
論是以附贅垂疣駢拇枝指侏儒跛蹩形氣所賦有如
此者瘡瘍癰腫聾盲瘖啞瘦瘠疲瘵氣形之病有如此
者然則胚胎造化之始精移氣變之後保衛輔翼固有
道矣(孝經云天地之性人為貴/書泰誓曰惟人萬物之靈)天有五氣各有所凑地
有五味各有所入所凑有節適所入有度量凡所畏忌
悉知戒慎資物為養者理固然也寝興以時出處以節
(六節藏象論曰天食人以五氣地食人以五味王氷云/天以五氣食人者臊氣凑肝焦氣凑心香氣凑脾腥氣)
(凑肺腐氣凑腎地以五味食人者酸味入肝/苦味入心甘味入脾辛味入肺鹹味入腎也)可以髙明
可以周宻使霧露風邪不得投間而入因時為養者理
宜然也以至調喜怒寡嗜慾(禮記月令仲夏之月可以/居髙明可以處臺榭脉要)
(精微論云冬日在骨蟄虫周宻君子屋室夏則順陽/在上故可以髙明冬則順陽氣之伏藏故可以周宻)作
勞不妄而氣血從之皆所以保攝姙娠使諸邪不得干
馬(天真論岐伯曰上古之人其知道者不妄作勞故能/形與神俱而盡終其天年通天論曰聖人陳隂陽筋)
(脉和同骨髄堅/固氣血皆從)茍為不然方授受之時一失調養則内
不足以為中之守外不足以為身之强氣形弗充而疾
疢因之(脉要曰五臟者中之守也得守者生失守者死/又曰夫五臟者身之强也得强則生失强則死)
若食兎脣缺食犬無聲食雜魚而瘡癬之屬皆以食物
不戒之過也(孫思邈養胎法云姙娠食兎肉令子缺唇/食犬肉令子無音聲食乾鯉魚令子多瘡)
(又異法方宜論云者使/人熱中注云魚發瘡)心氣大驚而癲疾(奇病論帝曰/人生而病癲)
(疾者何岐伯曰名為胎病此得之在腹中時其母有/所大驚氣上不下精氣并居故令子發為癲疾也)腎
氣不足而解顱(巢氏云解顱者其状小兒年大𩕄應合/而不合頭縫開解是也腎氣不成故也)
(腎主骨髓而腦為髓海腎氣不成則/腦髓不足不能結成故頭顱開解)脾胃不和而羸瘦
(巢氏云夫羸瘦不生肌膚皆為脾胃不和不能飲食故/血氣衰弱不能榮於肌膚凡小兒在胎而遇寒冷或生)
(而挾伏熱皆令兒/不能食故羸瘦也)心氣虚乏而神不足之屬皆以氣血
不調之故也誠能食飲知所戒推而逹之五味無所傷
誠能於氣血知所(闕/)
　
　
　
　
　
　
　婦人大全良方卷十
欽定四庫全書
　婦人大全良方卷十一
　　　　　　　　　　　　宋　陳自明　撰
　　　脉例第一
王子亨云若姙娠其脉三部俱滑大而疾(在左則男/在右則女)
經云隂摶陽别謂之有子摶者近也隂脉逼近於下陽
脉别出於上隂中見陽乃知陽施隂化法當有子又少
隂脉動甚者姙子也手少隂屬心足少隂屬腎心主血
腎主精精血交㑹投識于其間則有娠又三部脉浮沉
正等無病者有姙也餘病如脉經説　左手尺部浮洪
者為男胎也右手尺部浮洪者為女胎也兩手尺部俱
洪者為兩男俱沉實者為兩女又云中指一跳一止者
一月胎二跳二止者二月胎也
　　　診婦人有姙歌第二
肝為血兮肺為氣血為榮兮氣為衞隂陽配偶不參差
兩臟通和皆類例血衰氣旺定無孕血王氣衰應有體
(肝藏血為榮屬隂肺主氣為衞屬陽隂陽配偶者是夫/婦匹配偶合構精乃有子也若血少氣盛則無娠孕若)
(血盛氣少/則有孕也)尺微闗滑尺帶數流利往來并雀啄小兒之
脉已見形數月懐躭猶未覺(尺脉微闗脉滑尺脉帶數/及流利雀啄皆是經脉閉)
(塞不行成胎已上之脉皆是血多氣/少之脉是懐小兒之脉已見形状也)左疾為男右為女
流利相通速來去兩手闗脉大相應已形亦在前通語
(左手脉疾為懐男右手脉疾為懷女及其脉流行滑利/相通疾速來去是或兩手闗部脉洪大相應是其胎已)
(有形/状也)左手帶縱兩箇兒(縱者夫行乗妻水行乗火金行/乗木即鬼賊脉也名曰縱見在)
(左手則懐兩/箇男兒也)右手帶横一雙女(横者妻乗夫也是火行/乗水木行乗金即所勝)
(脉也名曰横見於右/手則懷一雙女兒也)左手脉逆生三男(逆者子乗母也/是水行乗金火)
(行乗木即己生脉也名曰逆/見於左手則懷三箇男兒也)右手脉順還三女(順者母/乗子也)
(是金行乘水木行乗火即生己之脉也/名曰順見於右手則懐三箇女兒也)寸闗尺部皆相
應一男一女分形證(寸闗尺部脉大小遲疾相應者是/懐一男一女形證之脉也謂闗前)
(為陽闗後為隂隂陽脉/相應故懐一男一女也)有時子死母身存或即母亡存
子命(此二句之文無辨/子母存亡之法)往來三部通流利滑數相參皆
替替陽實隂虚脉得明遍滿胸膛皆逆氣(若寸闗尺三/部通行流利)
(皆替替有力而滑數皆是陽實隂虛之/脉主姙婦逆氣遍滿胷膛而不順也)左手太陽浮大
男(左手寸口為太陽其脉/浮大則是懐男子脉)右手太隂沉細女(右手寸口/為太隂其)
(脉沉細是/懐女脉也)諸陽為男諸隂女指下分明長記取(諸陽脉/皆為男)
(即浮大疾數滑實之類是也當懐男子/諸隂脉即沉細之類是也當懐女子)三部沉正等無
絶尺内不止真胎婦(寸闗尺三部脉沉浮正直齊等舉/按無絶㫁及尺内舉按不止住者)
(真的懐/胎婦也)夫乗妻兮縱氣霧(經云縱者夫乗妻也水行乗/火金行乘木即鬼賊脉也縱)
(氣霧霧者露也又上下也謂夫之陽氣乗妻之/隂氣二氣上下相逐如霧如露潤澤結子也)妻乗夫
兮横氣助(横者妻乗夫也見前注/謂兩傍横氣相佐助也)子乗母兮逆氣參(逆/者)
(子乗母也謂子氣犯母氣相/乗兮逆行之氣相參合也)母乘子兮順氣䕶(是母氣/乗於子)
(氣為順氣相䕶衞也凡胎聚縱横/逆順四氣以榮養方能成形也)小兒日足胎成聚身
熱脉亂無所苦(婦人懐小兒五箇月是以數足胎成就/而結聚也必母身體壮熱當見脉息躁)
(亂非病苦之證謂五月胎已成受火/精以成氣故身熱脉亂是無病也)汗出不食吐逆時
精神結備其中住(謂姙胎受五行精氣以成形禀二經/以榮其母懐脤至五月其胎雖成其)
(氣未備故胎氣未安上衝心胷則汗出不食吐逆/名曰惡阻俗呼選飯唯思酸辛之味以謂胎氣也)滑疾
不散胎三月(姙娠三月名始胎此是未有定儀心包脉/養之故脉見滑疾流利為少氣多血不散)
(為血氣盛則/始結為胎也)但疾不散五月母(其脉但疾數而不散者/是五个月懐胎之母也)
弦𦂳牢强滑者安沉細而微歸泉路(孕婦之脉宜弦𦂳/牢强滑利為安吉)
(之脉若沉細而微謂脉與形不相應故云死也前文雖/云太隂沉細又云諸隂為女其説似有相違謂三部脉)
(皆不沉細及/微故不同也)
　　　驗胎法第三(凡一方/)
婦人經脉不行已經三月者欲驗有胎
　川芎(生不/見火)為細末空心濃煎艾湯調下方寸匕覺腹
　内微動則有胎也
　　　胎殺避忌産前將護法第四
一受孕之後切宜避忌胎殺所遊如經云刀犯者形必
傷泥犯者竅必塞打擊者色青黯繫縳者相拘攣甚至
母殞驗若返掌斷不可忽
　　　月遊胎殺第五
立春在房床　驚蟄在户(單/扇)清明在門(雙/扇)立夏在竈
芒種在母身　小暑在竈　立秋在碓(按京本云在/正北方子位)
白露在厨厠　寒露在門　立冬在户及厨　大雪在
爐及竈　小寒在房及母身
　　　十干日遊胎殺第六
甲己日占門　乙庚日占碓磨　丙辛日占井竈　丁
壬日占厨廨　戊癸日占米倉
　　　十二支日遊胎殺第七
子丑日占中堂　寅夘辰酉日占竈　巳午日占門
未申日占籬下　戌亥日占房
　　　六甲旬遊胎殺第八
甲子旬遊窻碓　甲戌旬遊正㕔　甲申旬遊中庭
甲午旬遊房内　甲辰旬遊房中　甲寅旬遊(闕/)
　　　太史局日遊胎殺第九
每遇癸巳甲午乙未丙申丁酉五日在房内北　庚子
辛丑壬寅三日在房内南　癸夘一日在房内西　甲
辰乙巳丙午丁未四日在房内東　六戊六巳日在房
内中　餘日在外無占
　凡遊在房内不宜於方位上安牀帳及掃舍皆凶
又有小兒殺及本年三殺及産婦身黄定命皆不可犯
凡姙娠之後將此貼於當眼常照應之切不可穿鑿修
掘移釘繫籬壁重物展壓之類犯之重則胎死腹中母
亦不利輕則子受其殃成人之後必定破形拳攣跛縮
瘖瘂犯之極驗
　　　食忌論第十
一受孕之後不可食之物切宜忌食非惟有感動胎氣
之戒然於物理亦有壓忌者設或不能戒忌非特延月
難産亦能令兒破形母殞可不戒哉
　食雞肉糯米(合食/令子)生寸白蟲　食羊肝令子生多厄
　食鯉魚鱠及雞子令兒成疳多瘡　食犬肉令子無聲音
　食兎肉令子缺唇(蓋兎乃不雄而孕生子/則口中吐出是以忌馬)
　鴨子與桑椹同食令子倒生心寒　食鱉令子項短
　及損胎雀肉合豆醤食之令子靣生䵟□黑子
　食豆醬合藿食之墮胎　食氷漿絶産
　食雀肉令子不耻多淫　食山羊肉令子多病
　食子薑令子多指生瘡　食螃蟹令子横生
　食蝦䗫鱓魚令兒瘖瘂　食驢騾馬肉延月難産
　　　如此之類無不驗者則知聖人胎教之法豈非
　　　慮有自其然乎
　　　孕婦藥忌謌第十一
　　蚖□水蛭地膽蟲　　烏頭附子配天雄
　　躑躅野葛螻蛄類　　烏喙側子及䖟虫
　　牛黄水銀并巴豆　　大㦸蛇蜕及蜈蚣
　　牛膝梨蘆并薏苡　　金石錫粉及雌雄
　　牙硝芒硝牡丹桂　　蜥蜴飛生及□䖝
　　代赭蚱蟬胡粉麝　　芫花薇䕔草三稜
　　槐子牽牛并皂角　　桃仁蠐螬和茅根
　　蘋根碙砂與乾漆　　亭長波流菵草中
　　瞿麥䕡茹蟹爪甲　　蝟皮赤箭赤頭紅
　　馬刀石蠶衣魚等　　半夏南星通草同
　　乾薑蒜雞及雞子　　驢馬兎肉不須供
　　切忌婦人産前忌　　此歌宜記在心胷
　婦人大全良方卷十一
欽定四庫全書
　婦人大全良方卷十二
　　　　　　　　　　　　宋　陳自明　撰
　　姙娠疾病門(胎教已明須知姙/娠疾病故以㳄之)
　　凡姙娠諸病但忌毒藥餘當對證依法治之
　　　姙娠隨月數服藥及將息法第一(凡二十方/)
千金姙娠一月名始胚飲食精熟酸羙受御冝食大麥
毋食腥辛是謂纔正
又姙娠一月足厥隂脉養不可針灸其經足厥隂内屬
於肝肝主筋及血一月之内血行否澁不為力事寝心
安静毋令恐畏
又姙娠一月隂陽新合為胎寒多為痛熱多卒驚舉重
腰痛腹滿胞急卒有所下當預安之冝服烏雄雞湯方
　　烏雄雞(一隻治/如食法)吳茱茰(一/升)茯苓　阿膠(各二/兩)生薑
　　甘草(各一/兩)人參　芍藥　白术(各三/兩)麥門冬(伍合/去心)
　右十味細切以水一㪷二升煑雞取汁六升去雞下藥
　(煑取三升/内酒三升)并膠烊盡取三升去滓温服一升日三服
又若曽傷一月胎者當預服補胎方
　　北細辛(一/兩)防風(二/兩)烏梅(一/升)吳茱茰(五/合)乾地黄
　　白术(各一/兩)大麥(五/合)生薑(四/兩)
　右㕮咀以水七升煑取二升半去滓分温三服若寒
　多者倍細辛茱茰熱多渴者去細辛茱茰加栝樓根
　二兩若有所思去大麥加栢子仁三合一方有人參
　一兩忌生菜蕪荑桃李雀肉等物
姙娠二月名始膏毋食辛臊居必静處男子勿勞百節
以痛是謂胎始結
又姙娠二月足少陽脉養不可鍼灸其經足少陽内屬
於膽膽主精二月之時兒精成於胞裏當謹䕶驚動
又姙娠二月始隂陽踞經有寒多壞不成有熱即萎卒
中風寒有所動摇心滿臍下懸急腰背强痛卒有所下
乍寒乍熱艾湯主之方
　　丹參(三/兩)當歸　人參　麻黄(去/節)艾葉　阿膠(炙各/二兩)
　　甘草(一兩/炙)大棗(十二/枚擘)生薑(六/兩)
　右九味切以酒三升水一㪷内藥煑减半去滓内膠
　煎取三升分温三服忌海藻菘菜
又若曽傷二月胎者當預服黄連湯方
　　黄連　人參(各一/兩)吳茱茰(五/合)生地黄(五/兩)生薑(三/兩)
　右五味切以醋漿七升煑取三升分四服日三夜一
　每十日一作若頗覺不安加烏梅一升加烏梅者不
　用漿直用水耳忌猪肉冷水蕪荑一方當歸半兩
姙娠三月名始胎當此之時未有定儀見物而化欲生
男者操弓矢欲生女者弄珠璣欲子羙好數視璧玉欲
子賢良端坐清虚是謂外象而外感者也
又姙娠三月手心主脉養不可鍼灸其經手心主内屬
於心無悲哀無思慮驚動
又姙娠三月為定形有寒大便青有熱小便難不赤即
黄卒驚恐憂愁瞋恚喜頓仆動於經脉腹滿繞臍苦痛
腰背痛卒有所下雄雞湯方
　　雄雞(一隻治/如食法)甘草(炙/)茯苓　人參　阿膠(各二/兩)黄芩
　　白术(各一/兩)芍藥(四/兩)麥門冬(去心/五合)大棗(十四/枚擘)生薑(一兩/切)
　右㕮咀以水一㪷五升煑雞減半内藥煑取一半入
　清酒三升并膠再煎取三升分三服一日盡之當温
　卧忌海藻菘菜酢物桃李雀肉等(一方有當歸川芎/二兩無黄芩生薑)
又若曽傷三月胎者當預服茯神湯方
　　茯神　丹參　龍骨(各一/兩)阿膠　當歸　甘草(炙/)
　　人參(各二/兩)赤小豆(二十/一粒)大棗(十二/枚擘)
　右㕮咀酢漿一㪷煑取三升分四服七日後服一劑腰
　痛者加桑寄生(二/兩)深師方有薤白(二/兩)麻子(一/升)忌同前
姙娠四月始受水精以成血脉其食稻粳其羮魚鴈是
謂成血氣以通耳目而行經絡
又姙娠四月手少陽脉養不可鍼灸其經手少陽内輸
三膲四月之時兒六腑順成當静形體和心志節飲食
又姙娠四月為離經有寒心下温温欲嘔胷膈滿不欲
食有熱小便難數數如淋状臍下苦急卒中風寒頸項
强痛寒熱或驚動身軀腰背腹痛往來有時胎上廹胷
煩不得安卒有所下菊花湯方
　　菊花(如雞子/大一枝)麥門冬(去心/一升)麻黄(去/節)阿膠(炙各/三兩)生薑(五/兩)
　　甘草(炙/)當歸　半夏(洗各/二兩)人參(一兩/半)大棗(十四/枚擘)
　右細剉以水八升煑減一半内清酒三升并阿膠煎
　取三升分三服温卧當汗以粉粉之䕶風寒四五日
　忌羊肉海藻菘菜餳等
又若曽傷四月胎者當預服調中湯方
　　芍藥(四/兩)甘草(炙/)芎藭　續斷(各一/兩)柴胡　白术(各三/兩)
　　烏梅(一/升)生李根白皮(三/兩)當歸(一兩/半)生薑(四/兩)厚朴(炙/)
　　枳實(炙各/二兩)
　右細切以水一㪷煑取三升分四服日三夜一八日
　再服一劑一方有半夏二兩忌海藻菘菜桃李雀肉
姙娠五月始受火精以成其氣晏起沐浴浣衣居處必
厚其衣裳朝吸天光以避寒殃其食稻麥其羮牛羊和
茱茰調以五味是謂養氣以定五藏
又姙娠五月足太隂脉養不可鍼灸其經足太隂内輸
於脾五月之時兒四肢成無大饑無甚飽無食乾燥無
自炙熱無大勞倦
又姙娠五月毛髪初生有熱苦頭眩心亂嘔吐有寒苦
腹滿痛小便數卒有恐怖四肢疼痛寒熱胎動無常處
腹痛悶頓欲仆卒有所下阿膠湯方(又名旋/覆花湯)
　　阿膠(四兩/炙)人參(一/兩)麥門冬(去心/一升)生薑(六/兩)吳茱茰(七/合)
　　旋覆花　當歸　芍藥　甘草(炙/)黄芩(各二/兩)
　右細切以水九升煑取一半内清酒三升并膠微火
　煎取三升半分為四服日三夜一先食再服便愈不
　差更服忌海藻菘菜
又若曽傷五月胎者當預服安中湯方
　　甘草(炙/)芍藥(各三/兩)當歸　人參　乾地黄　芎藭(各二/兩)
　　五味子(五/合)生薑(六/兩)麥門冬(去心/一升)大麻仁(五/合)大棗(三十五/枚擘)
　　黄芩(一/兩)
　右細切水七升清酒五升煑取三升半分四服日三
　夜一七日再服一劑忌如前
小品療姙娠五月舉動驚愕胎動不安下在小腹痛引
腰胳小便疼下血安胎當歸湯
　　當歸　阿膠　芎藭　人參(各一/兩)棗(十二/箇)艾(一虎/口)
　右細切以酒水各三升合煑至三升去滓内膠令烊
　分三服腹中當安小便緩也古今録驗救急同一方
　有甘草無參棗
姙娠六月始受金精以成筋身欲微勞無得静處出遊
於野數觀走犬馬食冝鷙鳥猛獸之肉是謂變腠理紐
筋以養其力以堅背膂
又姙娠六月足陽明脉養不可鍼灸其經足陽明内屬
於胃主其口目六月之時兒口目皆成調五味食甘羙
無大飽
又姙娠六月卒有所動不安寒熱往來腹内脹滿身體
腫驚怖忽有所下腹痛如欲産手足煩疼麥門冬湯方
　　麥門冬(去心/一升)甘草(炙/)人參(各一/兩)乾地黄(三/兩)黄芩(二/兩)
　　阿膠(四/兩)生薑(六/兩)大棗(十五/枚擘)
　右八味切以水七升煑減半内清酒二升并膠煎取
　三升分三服每如人行三四里中間進糜粥忌海藻
　菘菜蕪荑
又若曽傷六月胎者當預服柴胡湯方
　　柴胡(四/兩)芍藥(一方作/紫葳)白术　甘草(炙各/二兩)麥門冬(三兩/去心)
　　蓯蓉(一/兩)芎藭(二/兩)乾地黄(五/兩)生薑(六/兩)大棗(三十/枚擘)
　右十味切以水一㪷煑取三升分四服日三夜一中
　間進糜粥勿食生冷及堅强之物七日更服一劑忌
　海藻菘菜蕪荑桃李雀肉等(一方有黄/芩二兩)
集驗療姙娠六七月胎不安常處旋覆花湯(亦名/阻病)
　　旋覆花(一/兩)厚朴　白术　枳殻　黄芩　茯苓(各三/兩)
　　半夏(炒一/方無)芍藥　生薑(各二/兩)
　右細切以水一㪷煑取二升半先食分五服日三夜
　二忌羊肉餳醋桃李雀肉千金同
姙娠七月始受木精以成骨勞身摇肢無使定止動作
屈伸以運血氣自此後居處必燥飲食避寒常食粳稻
以宻腠理是謂養骨而堅齒
又姙娠七月手太隂脉養不可鍼灸其經手太隂内屬
於肺肺主皮毛七月之時兒皮毛已成無大言無號哭
無薄衣無洗浴無寒飲
又姙娠七月忽驚恐摇動腹痛卒有所下手足厥冷脉
若傷寒煩熱腹滿短氣常苦頸項腰背强䓤白湯方
　　葱白(長三四寸/十四枚)半夏(洗切/炒)麥門冬(去心各/一升)生薑(八/兩)
　　甘草(炙/)當歸　黄耆(各三/兩)阿膠(四/兩)人參(一兩/半)黄芩(一/兩)
　　旋覆花(一/把)
　右十一味切以水八升煑减半内清酒三升并膠煎
　取四升温服一升日三夜一温卧當汗出若不出者加
　麻黄二兩煑服如前法若秋後勿强責汗忌羊肉餳
　海藻菘菜等
杏仁湯若曽傷七月胎者當預服
　　杏仁(去䨇仁/皮尖碎)甘草(炙/)鐘乳(研/)乾薑(各二/兩)麥門冬(去/心)
　　吳茱茰(各一/升)五味子　粳米(各五/合)紫苑(一/兩)
　右九味切以水八升煑取三升半分四服日三夜一
　中間進食七日服一劑忌海藻菘菜
姙娠八月始受土精以成膚革和心静息無使氣極是
謂宻腠理光澤顔色
又姙娠八月手陽明脉養不可鍼灸其經手陽明内屬
於大腸大腸主九竅八月之時兒九竅皆成無食燥物
無輙失食無忍大起
芍藥湯又姙娠八月中風寒有所犯觸身體盡痛乍寒
乍熱胎動不安常恐頭眩痛繞臍下寒時時小便白如
米汁或青或黄或使寒慄腰背苦冷痛而目視茫茫
　　芍藥(四/分)人參　當歸　甘草(炙各/三兩)白术(一/兩)厚朴(二兩/炙)
　　薤白(切一/升)生薑(切四/兩)
　右八味切以水五升酒四升煑取三升分三服日再
　夜一忌海藻菘菜桃李雀肉等
葵子湯若曽傷八月胎者當預服
　　甘草(炙/)柴胡　白术(各三/兩)厚朴　芍藥(各二/兩)葵子(二/升)
　　生薑(六/兩)大棗(二十/枚擘)
　右八味切以水九升煑取三升分三服日三一日服
　一劑忌海藻菘菜桃李雀肉等
姙娠九月始受石精以成皮毛六腑百節莫不畢備飲
醴食甘緩帶自時而待之是謂養毛髪多才力
又姙娠九月足少隂脉養不可鍼灸其經足少隂内屬
於腎腎主續縷九月之時兒脉續縷皆成無處温冷無
着炙衣
半夏湯又姙娠九月若卒下痢腹滿懸急胎上衝腰背
痛不可轉側短氣
　　半夏(洗/)麥門冬(去心各/五合)乾薑(一/兩)當歸　吳茱茰
　　阿膠(炙各/三兩)大棗(十二/枚擘)
　右七味切以水九升煑取三升去滓内白蜜八合微
　火上温分四服痢即止忌生物餳
猪腎湯若曽傷九月胎者當預服
猪腎(一/具)茯苓　桑寄生　乾薑　乾地黄　芎藭(各三/兩)
　　白术(四/兩)麥門冬(一升/去心)附子(中者一/枚炮)大豆(三/合)
　右十味切以水一㪷煑腎令熟去腎内諸藥煎取三
　升半分四服日三夜一十日更一劑忌猪肉冷水蕪
　荑桃李雀肉酢物等
姙娠十月五臟俱備六腑齊通納天地氣於丹田故使
闗節人神皆備但俟時而生集驗延年同
　　　姙娠惡阻方論第二(凡十二方/)
夫姙娠阻病者按昝殷産寳方謂之子病巢氏病源謂
之惡阻若婦人禀受怯弱或有風氣或有痰飲既姙娠
便有是病其状顔色如故脉息和順但覺肢體沉重頭
目昏眩擇食惡聞食氣好食酸鹹甚者或作寒熱心中
憒悶嘔吐痰水胷腑煩滿恍惚不能支持不拘初娠但
疾苦有輕重耳輕者不服藥亦不妨重者須以藥療之
千金方有半夏茯苓湯茯苓圓二方専治阻病然此二
藥比來少有服者以半夏有動胎之性葢胎初結慮其
易散此不可不謹也張仲景傷寒論云婦人傷風續得
寒熱發作有時此為熱入血室有用黄龍湯者小柴胡
去半夏也此蓋為姙婦而設焉王子亨則有白术散局
方則有人參丁香散用之良驗然三方皆大同而小異
楊振則有人參橘皮湯齊士明則有醒脾飲子試之亦
效皆不用半夏動胎等藥服者知之
白术散　治惡阻吐清水甚害十餘日粥漿不入者
　　白术(一/兩)人參(半/兩)丁香(二錢/半)甘草(一/錢)
　右為細末每服二錢水一琖薑五片煎至七分温服
人參橘皮湯　治阻病嘔吐痰水
　　人參(去/蘆)陳橘紅　白术　麥門冬(去心各/一兩)甘草(三/錢)
　　厚朴(製/)白茯苓(去皮各/半兩)
　右為粗末每服四錢水一琖半淡竹茹一塊如彈子
　大生薑三片煎至七分去滓澄清温服空心食前(集/驗)
　(無茯苓麥/門冬甘草)
人參丁香散　治姙娠惡阻胃寒嘔逆翻胃吐食及心
腹刺痛
　　人參(半/兩)丁香　藿香葉(各一/分)
　右為散每服三錢水一琖煎至七分去滓温服無時
又方
　　人參　丁香　柿蒂(各一/兩)甘草　良薑(各半/兩)
　右為細末每服二錢熱湯㸃下無時
醒脾飲子(此出王氏/博濟方)治姙婦阻病嘔逆不食甚者中满
口中無味或作寒熱
　　草豆蔲(以濕紙褁灰火中煨/令紙乾取出去皮用)厚朴(製各/半兩)乾薑(三/分)甘草(一兩/一分)
　右為細末每服二大錢水一大琖棗二箇生薑三片
　煎至八分去滓呷服病輕者只一二服便能食舊有
　橘紅二兩治寒熱瘧痢不食後人去橘皮以乾生薑
　代乾薑治老人氣虗大便祕少津液引飲有奇效産
　科醫官齊士明依舊用乾薑去橘皮亦名醒脾飲子
　治阻病極為神驗宣和初在京師校勘
保生湯　治婦人經候不行身無病而似病脉滑大而
六部俱勻乃是孕婦之脉也精神如故惡聞食臭或但
嗜一物或大吐或時吐清水此名惡阻切勿作寒病治
之冝服此藥如覺惡心嘔吐加丁香生薑煎服(温隠/居方)
　　人參(一/分)甘草(一/分)白术　香附子　烏藥　橘紅(各半/兩)
　右㕮咀每服三大錢水一琖半薑五片煎至七分去
　滓温服無時或作末子調
古今録驗療惡食
　　人參(四/兩)厚朴　生薑　枳殻　甘草(各二/兩)
　右切以水六升煑取三升分三服
治姙娠阻病心中憒悶見食嘔吐惡聞食氣肢節煩疼
身體沉重多思嗜卧靣黄肌瘦
　　人參　陳皮(各八/分)白茯苓　麥門冬　甘草　生
　　薑(各十/二分)大棗(二十/箇)
　右㕮咀以水五升煎取二升温分三服忌菘菜醋等
　凡姙娠惡食者以所思食任意食之必愈　一方無棗
　子有半夏竹茹如陳皮分兩
二香散療姙娠胎氣不安氣不升降飲食不羙嘔吐酸
水起坐覺重宜服之
　　香附子(一/兩)藿香葉　甘草(各二/錢)
　右為細末每服二錢入鹽少許百沸湯㸃下
近效方療姙娠惡食心中煩憤熱悶嘔吐
　　青竹茹　麥門冬(各三/兩)前胡(二/兩)橘皮(一/兩)蘆根(一/握)
　右細切以水一大升煑取半升去滓分兩服食前一
　服一方無麥門冬用小麥三合　體熱四肢煩熱者
　　加地骨皮(醫人夏侯/伍録方)
李茂翁先生云若左脉弱而嘔服諸藥不止者當服理
血歸原藥則愈經云無隂則嘔是也
治姙娠惡阻嘔吐不止頭痛全不入食服諸藥無效者
服此藥理血歸原則愈
　　人參　甘草　川芎　當歸　京芍藥丁香(各半/兩)
　　白茯苓　白术　陳皮(各一/兩半)苦梗(炒/)枳殻(去穰炒/各一分)
　　半夏(泡洗七次切/炒黄一兩)
　右㕮咀每服三錢重生薑五片棗一枚煎
安胎飲　治懐胎三月四月至九箇月日惡阻病者心
中憒悶頭重目眩四肢沉重懈怠不欲執作惡聞食氣
欲啖鹹酸多睡少起嘔逆不食或胎動不安非時轉動
腰腹疼痛或時下血及姙娠一切疾病並皆治之
　　甘草　茯苓　當歸　熟地黄　川芎　白术
　　黄耆　白芍藥　半夏(泡洗七/次切炒)阿膠(切粉/炒)地榆(各等/分)
　右㕮咀每服三錢水盞半生薑四片煎至八分去滓
　温服無時候一方無半夏地榆有人參寄生　一方
　無白术黄耆半夏地榆有艾葉只是膠艾湯加白茯苓
　　　姙娠痰逆不思食方論第三(凡八方/)
夫水飲停積結聚為痰人皆有之少者不能為害多則
成病妨害飲食乃至嘔逆姙娠之病若嘔逆甚者傷胎
也原疾之由皆胃氣不調或風冷乗之冷搏於胃故成
斯病也亦惡阻之一端
半夏茯苓湯　治姙娠惡阻心中憒悶虚煩吐逆頭目
昏眩四肢怠惰百節煩疼痰逆嘔吐嫌聞食氣好㗖鹹
酸惡寒汗出羸極黄瘦多卧多起不進飲食姙婦有痰
必生阻病千金以半夏茯苓湯以對之此思邈處方之
妙也若孕婦羸弱胎孕不牢則動必成咎全在醫者相
人强弱以投之又何慮焉
　　半夏(一兩泡十次/别切炒令黄)生薑(五/兩)茯苓　熟地黄(各三/兩)橘紅
　　北細辛　人參　芍藥　紫蘇　川芎(各一/兩)苦梗
　　甘草(各半/兩)
　右㕮咀每服四大錢水二琖薑七片煎至七分去滓
　空心温服兼服茯苓圓
　局方與崔氏無紫蘇細辛有旋覆花一兩有客熱煩
　渴口瘡去橘皮細辛加前胡知母各三兩腹冷下痢
　者去地黄加炒桂心二兩胃中虚熱大便秘小便赤
　澁加大黄三兩去地黄加黄芩一兩然半夏雖能動
　胎若炒過則無妨
張氏方半夏茯苓湯
　　半夏(炮洗七/次炒黄)陳皮(各二/兩半)白茯苓(二/兩)縮砂仁(一/兩)甘草(四/兩)
　右㕮咀每服四錢水二琖薑十片棗一箇烏梅半箇
　煎至七分食前温服
茯苓圓　治姙娠阻病心中煩悶頭目暈重憎聞食氣
吐逆吐痰煩悶顛倒四肢重弱不自勝持服之即效要
先服半夏茯苓湯兩劑後服此藥
　　赤茯苓　人參　桂心　乾薑　半夏(泡洗七/次炒黄)
　　橘紅(各一/兩)白术　葛根　甘草　枳殻(各二/兩)
　右為細末煉蜜為圓如梧桐子大米飲吞下五十圓
　日三服　一方有麥門冬忌海藻菘菜羊肉餳糖桃
　李雀肉酢等　肘後只五味云姙娠忌桂千金方
療姙娠心腹支滿痰逆不思飲食
　　赤茯苓　前胡　白术　紫蘇葉(各一/兩)半夏
　　麥門冬　人參　大腹皮(各半/兩)
　右為粗末每服四錢水一琖薑五片煎至七分去滓
　温服一方無大腹皮人參有大腹子㯽榔
療姙娠嘔吐不食兼吐痰水
　　生蘆根(十/分)橘紅(四/分)生薑(六/分)㯽榔(二/分)
　右切以水二琖煑取七分空心熱服
療姙娠心膈氣滯嘔吐不下飲食心神虚煩四肢少力
　　枇杷葉　半夏　麥門冬　人參　甘草(半/兩)訶子肉
　　藿香(各一/兩)赤茯苓　枳殻　陳皮(各三/分)
　右㕮咀每服三錢水一琖薑三片棗一箇煎至七分
　去滓温服(一方無大/棗訶子)
集驗療婦人姙娠惡阻嘔吐不下食
　　青竹茹　橘皮(各三/兩)生薑　茯苓(各四/兩)半夏(五/兩)
　右細切以水六升煑取二升半去滓分三服不差頻
　服忌羊肉餳酢等物
古今録驗療姙娠不欲食或吐春月所宜服柴胡湯
　　甘草　柴胡(各二/兩)麻黄(一/兩)食茱茰(半/兩)大棗(十二/枚)
　右細切以水六升煑取三升適寒温服一升日三療
　食噫醋除熱下氣所宜多與上同但秋夏去茱茰加
　枸杞一升六月加小麥一升石膏三兩秋去石膏加
　甘草一兩九月去麻黄加乾薑一兩十月加川芎三
　分忌海藻菘菜
　　　胎動不安方論第四(凡二十方/)
凡婦人姙娠胎動不以日月多少而常墮胎者有雖有
胎而月信雖不多常來而胎不損者産寳方云婦人姙
娠常胎動不安者由衝任經虛胞門子户受胎不實故
也并有飲酒房室過度有所損動不安者巢氏云婦人
衝任二經挾風寒而有胎故不以日月多寡因悮有擊
觸而胎動者有喜怒不常氣宇不舒傷於心肝觸動血
脉衝任經虛乃致胞門不固或因登高上厠風攻隂户
入於子宫如此皆令胎動不安也曽有以姙娠月信不
絶而胎不損問産科能(宗古/)者答曰婦人血盛氣衰其
人必肥既娠之後月信常來而胎不動若據晚進觀之
便以為漏胎若作漏胎治之則胎必墮若不作漏胎治
則其胎未必墮今推宗古之言誠有㫖也巢氏云婦人
經閉不利别無所苦者是謂有子以其經血畜之以養
胎擁之為乳汁也有子之後畜以養胎矣豈可復能散動
耶所以然者有娠而月信每至是亦未必因血盛也若
謂婦人榮經有風則經血喜動以其風勝則可也既榮
經為風所勝則所來者非養胎之血以此辨之若作漏
胎治之必服保養補胎之藥且胎不損强以藥滋之乃
所謂實實虗虛其胎終墮冝矣若醫者知榮經有風之
理専以一藥治風經信可止或不服藥胎亦無恙然而
有胎本不固而因房室不節先漏而後墮者須作漏胎
治之此又不可不審也亦有婦人年方壮嵗聽醫官言
某藥可服致補煖而子使胞門子户為藥所操搏(巢氏/病源)
(并産寳方並謂之胞門/子户張仲景謂之血室)使新血不滋舊血不下設或有
子不以遲晚則必墮中年之後氣宇漸衰必有崩中帶
下之疾或月信愆期漸覺黄瘦腰背不伸五心煩熱五
勞七傷之疾從此而生不獨胞門子户風寒而生也故
千金翼方有朴硝盪胞湯正為此疾今之醫者未見有
用亦未見有知之者义論姙娠胎動其由有二一因母
病而胎動但療母疾其胎自安若胎不堅固自動其母
疾唯當安胎其母自愈一因勞役氣力或觸冐冷熱或
飲食不適或居處失宜輕者轉動不安重者便致傷墮
當以母形色察之母面赤舌青者兒死母活唇口青兩
邊沫出者子母俱死面青舌赤兩邊沬出者母死子活
也
集驗方療姙娠二三月上至八九月胎動不安腹痛已
有所見方
　　艾葉　阿膠　當歸　川芎(各三/兩)甘草(一/兩)
　右細切以水八升煑取三升去滓内膠令烊分三服
　日三千金文仲備急同
刪繁療婦人懐姙胎動不安葱豉安胎方
　　香䜴(一升/熬)葱白(一/升)阿膠(二兩/炙)
　先以水三升煑葱豉取一升去滓入膠再煎令烊服
　一日一夜可服三四劑經心録同
鈎藤湯　治姙娠八九月胎動不安心腹㽲痛靣目青
冷汗出氣欲絶此由勞動用力傷胎宫冝急治之
　　鈎藤　當歸　茯神　人參(各一/兩)苦梗(一兩/半)桑寄生(半/兩)
　右為粗末每服五大錢水二琖煎至一琖去滓温服
　無時候忌猪肉菘菜若煩熱加石膏二兩半臨産月
　加桂心一兩
治姙娠胎動不安䕶胎法
　　鯉魚(二/斤)粳米(一/升)葱(一/握)豉　薑
　右作臛食之每月一度
治姙娠無故胎動不安腹内絞痛煩悶(産寳同/)
　　當歸　桑寄生(各四/分)川芎(三/分)䜴(八/合)阿膠(三/分)葱(十四/莖)
　右以水二升煑取八合下膠空腹温分二服一方無
　豉用銀器煎集驗無寄生豉有續斷三分銀多少先
　煎後入藥
黄耆湯　治胎動不安腹痛下黄汁
　　糯米(一/合)黄耆　川芎(各一/兩)
　右細剉水一大琖煎至一琖三分温服
産寳方治胎動
　　熟艾　阿膠(各二/兩)葱白(一/升)
　右以水四升煑取一升半分為三服
安胎鐵罩散
　　白藥子(一/兩)白芷(半/兩)
　右為細末每服二錢煎紫蘇湯調下或胎熱心煩悶
　入沙糖少許煎
銀苧酒　治姙娠胎動欲墮腹痛不可忍方
　　苧根(二兩/剉)銀(五/兩)清酒(一/盞)
　右以水二大琖煎至一大琖去滓分温二服
治胎動方(養生必用方救急療/胎動去血腰腹痛)
　　阿膠　川芎　當歸　青竹茹(各二/錢)
　右以水十琖内銀一斤煑至五琖去銀入上件藥三
　味煎至二琖半去滓入膠再煎膠烊分温三服空心
　自早至暮盡未效再作
治姙娠冷熱腹内不調致胎不安(産寳方/)
　　艾葉(二/兩)當歸　乾薑(各三/兩)川芎(四/兩)
　右以水四升煑取二升分温四服不過兩劑
寄生湯　治胎氣常不安治五箇月以後胎不安
　　桑寄生(洗/剉)秦芁　阿膠(各半/兩)糯米(半兩/作粉)
　右以新汲水三升先下寄生秦芁二味煑至二升去
　滓次入阿膠糯米再煎約有一升止分作三服空心
　食前日午服之忌酒醋三五日娠婦胎氣至五月已
　後常不安者服之必效頃見娠婦好飲酒食鹹酸五
　辛胎必動可不知之
治胎動不安
　　好銀(煑取/水)　右着葱白作羮食之佳
又方
　　川芎(二/兩)葱白(一/升)
　右以水七升煑取二升半分温三服
順氣飲子産前服之安胎
　　紫蘇葉　木香(炮/)人參　草豆蔲　茯苓(各一/兩)
　　甘草(半/兩)大腹子(一兩如氣/弱者不用)
　右㕮咀每服三錢水一琖苧根三寸糯米少許煎至
　七分去滓温服
療姙娠後不轉動方
　　阿膠(炙一/兩)桑寄生(半/兩)
　右為末以酒一升煑五沸下生雞卵一枚投酒中分温
　二服空心食前一服小品方無寄生有艾葉只用水煎
文仲安胎寄生湯療血流下方
　　桑寄生　白术(各五/分)茯苓(四/分)甘草(十/分)
　右切以水五升煑取二升半分三服若人壮者可加
　芍藥八分足水二升若胎不安腹痛端然有所見加
　乾薑四分即安忌海藻菘菜酢物桃李雀肉等崔氏
　小品經心同
秦芁湯(出王氏/指迷方)治胎動不安
　　秦芁　阿膠(炒/)艾葉
　右等分為粗末每服五錢水二琖糯米百粒煎至一
　琖去滓温服
小品療姙娠重下痛引腰背安胎止痛湯方
　　當歸　阿膠(炙/)乾地黄　黄連　芍藥(各一/兩)雞子(一/枚)
　　秫米(一/升)
　右七味以水七升攪雞子令相得煑□米令如蟹目
　沸去滓内諸藥煑取三升分四服忌蕪荑經心録同
又膠艾湯療損動母去血腹痛方
　　膠(一斤/炙)艾葉(一/莒)
　右二味以水五升煑取二升半分三服經心録同
　　　姙娠漏胎下血方論第五
夫姙娠漏胎者謂姙娠數月而經水時下也此由衝任
脉虚不能約制手太陽少隂之經血故也衝任之脉為
經絡之海起於胞内手太陽小腸脉也手少隂心脉也
是二經為表裏上為乳汁下為月水有娠之人經水所
以斷者壅之養胎畜之以為乳汁也衝任氣虗則胞内
泄不能制其經血故月水時下亦名胞漏血盡則人斃
矣又有因勞役喜怒哀樂不節飲食生冷觸冐風寒遂
致胎動若母有宿疾子藏為風冷所乗氣血失度使胎
不安故令下血也
　　　姙娠卒然下血方論第六(凡十二方/)
夫姙娠卒然有損動或冷熱不調和致傷於胎故卒痛
而下血若不止之則墮胎也
療姙娠三四箇月腹痛時時下血
　　續斷(八/分)艾葉　當歸　乾地黄(六/兩)竹茹　阿膠
　　雞蘇(各四/錢)
　右以水一升煎取六合去滓空心冄服隔日更服
療姙娠六七箇月忽胎動下血腹痛不可忍
　　川芎(八/分)桑寄生(四/分)當歸(十二/分)
　右以水一升煎取八合下清酒半升再煎取八合分
　三服如人行五六里再服
廣濟主安胎胎病漏血腹痛
　　當歸　川芎　阿膠(炙/)人參(各一/兩)大棗(二十/箇)
　右切以水三升酒四升煑取二升半分三服五日一
　劑頻服三四劑無所忌
又療姙娠胎動腹痛及下血安胎
　　當歸　川芎　苧根(各三/兩)鹿角膠　艾葉(各二/兩)葱白(一/升)
　右細切以水一㪷煑取五升空心熱服正方用銀煑
　水煎藥又見腰痛門
療姙娠忽下血胎上衝心手足逆冷用生艾汁二琖入
阿膠生蜜各二錢煎至一琖半稍熱服如無生艾濃煎
熟艾汁
治姙娠忽然下血腰痛不可忍(男六徳續添/)
　　鹿角(剉/細)當歸(剉各/半兩)
　只作一服以水三琖煎至一半空心食前頓服不過
　二服即安
又方
　　阿膠(一兩/炒)艾葉灰(半/兩)
　右為細末空心糯米飲調下二錢
漏胎下血不止胞乾即死冝急治之
　　生地黄汁(一/升)酒(五/合)
　右同煎三五沸分温三服以止為度
崔氏療姙娠下血不止血盡子死
　生乾地黄為末酒服方寸匕日三夜一即愈不過三
　服良
又療姙娠漏胞方(一方云及/腹内冷者)　(又見指迷方/)
　　生乾地黄(五/兩)乾薑(二兩/半)
　右為末酒服方寸匕日再集驗文仲經心同
療姙娠無故卒然下血不絶方
　　阿膠(三/両)用清酒一升半煎取一升頓服
又方治姙娠卒然下血兼治胎衣不下方
　右以鐵錘燒令通赤内酒中如此者三次候温飲一琖
　　　姙娠驚胎及僵仆方論第七(凡七方/)
夫姙娠驚胎者是懐姙月將滿其胎神識已具或將産
之時從高墜下傷損胞絡致血下胎動遂上搶心胷氣
絶不醒其母靣赤舌青口無沫出者兒死母活唇口俱
青沫出者子母俱死靣青舌青沫出母死子活若下血
不止胞燥胎枯令子死矣
催生神妙佛手散(一名芎/藭湯)治婦人姙娠五七月因事築
磕着胎或子死腹中惡露下疼痛不已口噤欲絶用此
藥探之若不損則痛止子母俱安若胎損立便逐下本
出文仲徐王效神驗胎動方云治血上衝心腹滿悶者
如湯沃雪救急經心同(出外臺/)又治産前産後體熱敗血
腹痛
　　當歸(六/兩)川芎(四/兩)　張氏方等分
　右為粗末每服三錢水一大琖煎令泣泣欲乾投酒
　一大琖止煎一沸去滓温服口噤灌之如人行五里
　再服不過三二服便生一方云此藥治傷胎去血多
　崩中去血多金瘡去血多拔牙去血多昏暈欲倒者
　以水煎服或先以漏血腹内疼痛加芍藥官桂减半
　隨手效(詳見通/用方)
治姙娠因墜倒損胎不轉動腹内疼痛腰重及子死腹
中不出須㬰三服立下
　　川芎(一/兩)為細末以熱酒調服方寸匕日三四服
治姙娠因失所動困絶千金方亦治子煩
　右取竹瀝飲一升立愈
治姙娠従高墜下腹痛下血煩悶
　　生地黄　益母草(各一/兩)當歸　黄耆(各半/兩)
　右㕮咀每服四錢水一盞薑四片煎至六分去滓無
　時候
集驗療姙娠二三月上至七八月頓仆失踞胎動不安
傷損腰腹痛欲死若有所見及胎奔上搶心短氣下血
不止方
　　乾地黄　當歸　艾葉(各二/兩)阿膠　川芎(各三/兩)
　右以水七升煑取二升半分作三服腹痛甚加杜仲
　五加皮(各三/兩)一方無地黄有甘草一方無地黄却用
　生薑自然汁一匙地黄汁半合馬通半合煎成藥去
　滓入此再煎三沸温服一方有人參白茯苓水煎
竹茹酒　治姙娠誤有失墜損築胎損疼痛
　　青竹茹(二/合)好酒(一/升)煑三五沸分作三服即安
秦芁湯　療姙娠或因僵仆胎動不安臍腹㽲痛
　出産科　方見前
療姙娠偶有所傷胎動不安疼痛不可忍兼治血崩甚
效兼治子冒(又名/子癎)
　縮砂(不以/多少)和皮炒令黒色一方用仁熨斗内畧炒為
　細末熱酒調下二錢不飲酒者以米飲調下皆可覺
　腹中熱則胎已安矣此方極效温隠居云神效不可
　盡述僕用有效
　　　姙娠胎上逼心方論第八(凡七方/)
夫姙娠將養得所則血氣調和故兒在胎則安當産亦
易若節適失宜則血氣乖理兒在胎則亟動至産育亦
難而子上逼於心者由産難用氣力胎動氣逆胎上衝
逼於心者凡胎上逼於心則悶絶胎下乃甦甚者至死也
紫蘇飲　治姙娠胎氣不和懐胎近上脹滿疼痛謂之
子懸兼治臨産驚恐氣結連日不下名七寳散
　　當歸(三/分)甘草(一/分)大腹皮　人參　川芎　陳橘皮
　　白芍藥(各半/兩)紫蘇(一/兩)
　右㕮咀每服半兩水一琖半薑四片葱白七寸煎至
　七分去滓空心温服(曽有一婦人累日産不下服催/生藥不驗許學士曰此必坐草)
　(太早心懐一㸃懼氣結而不行然非氣不順也素問/云恐則氣下盖恐則精却却則上焦閉閉則氣還還)
　(則下焦脹氣乃不行矣得此藥一服便産及婦人六/七月子懸者予用此數數有驗不十服胎便近下方)
　(出本事丁未六月間羅新恩孺人黄氏有孕七箇月/逺出而歸忽然胎上衝心而痛坐卧不安兩醫治之)
　(無效遂説胎已死矣己用􁩍麻子去皮研爛加麝香/調貼臍中以下之命在垂垂召僕診視兩尺脉沉絶)
　(他脉平和僕問二醫者曰契兄作何證治之答曰死/胎也何以知之答曰兩尺脉絶以此知之僕問之曰)
　(此説出在何經二醫無答遂問僕曰門下作何證治之/僕答曰此子懸也若是胎死却有辨處夫面赤舌青)
　(者子死母活靣青舌青吐沫者母死子活唇口俱青/者母子俱死是其驗也今靣色不赤舌色不靑其子)
　(未死其證不安衝心而痛是胎上逼心謂矣/之子懸冝紫蘇飲子治藥十服而胎近下)
當歸湯　治姙娠胎動盪心悶絶煩燥口乾横生倒産
上衝下築迷悶唇口青黑手足厥冷産科名保安散一
方無甘草有川芎厚朴産寳方有川芎
　　當歸　人參(各一/兩半)阿膠(一兩/炒)甘草(二/兩)連根䓤白(一/握)
　右細剉水二升煎四味至升半去滓下葱再煎三合
　温服一劑分為三服
治胎上逼心熱痛下血
　麴半斤𢷬碎和熟水絞取汁三中琖無時分温五服
　一方治胎動腹痛連腰用麥麴新汲水調下一方用
　神麯大同小異
治胎上逼心煩悶方又治姙娠六七月已後胎動困篤
　葱白二七莖濃煑汁飲之即安若胎已死服之即出
　未死即安未效再服
治胎不順胎上逼心方　以烏犬血少少飲之當下
治姙娠遍身痛或衝心欲死不能飲食
　　白术(五/兩)黄芩(二/兩)芍藥(四/兩)
　右水六升煑取二升半分為三服緣胎有水致痛兼
　易産
文仲葛氏療姙娠卒胎上廹心痛方　取弩弦急𢃄之
立愈
　　　姙娠忽然下黄汁如膠或如豆汁胎動腹痛方
　　　第九(凡一方/)
療姙娠忽然下黄汁如膠或如豆汁胎動腹痛
　　粳米(五/升)黄耆(六/兩)
　右以水七升煎取二升分為四服
　　　姙娠誤服毒藥傷動胎氣方第十(凡三方/)
奪命圓　専治婦人小産下血至多子死腹中其人増寒
手指唇口爪甲青白靣色黄黑或胎上搶心則悶絶欲
死冷汗自出喘滿不食或食毒物或誤服草藥傷動胎
氣下血不止胎尚未損服之可安已死服之可下此方
的係異人傳授至妙
　　牡丹皮　白茯苓　桂心　桃仁(製/)赤芍藥
　右等分為細末以蜜圓如彈子大每服一圓細嚼淡
　醋湯送下速進兩圓至胎腐爛腹中危甚者立可取
　出
治婦人服草藥墮孕腹痛方(男六徳/補遺)
　白扁豆生去皮為細末米飲調服方寸匕若修製不
　及濃煎亦可亦解男子女人誤中砒毒亦治婦人赤
　白𢃄下要炒黄為末米飲調下
阿膠散　治姙娠不問月數深淺或因頓仆或因毒藥
胎動不安腰痛腹滿或有所下或胎上搶心短氣力方
　　熟地黄(二/兩)白芍藥　艾葉　當歸　甘草　阿膠
　　黄耆(各一/兩)一方有川芎
　右㕮咀每服半兩水一大琖薑三片棗一箇煎至七
　分去滓温服無時
　　　姙娠心痛方論第十一(凡七方/)
夫姙娠心痛者多是風邪痰飲乗於心之經絡邪氣摶
於正氣交結而痛也若傷心正經而痛者為真心痛心
為帝主之官統領諸藏不可受邪邪若傷之朝發夕死
夕發朝死若傷心支别絡而痛者則乍安乍甚休作有
時也姙娠之人或有病而痛不已者氣乗胞絡傷損子
藏也則令胎動凡胎轉移則多不安不安而動於血者
則血下也
治姙娠卒心痛氣欲絶(方出産寳/)
　　川芎　當歸　茯苓　厚朴(製各/等分)
　右水六升煎取二升分為二服忌如前
雷公炮炙論云心痛欲死急覔延胡
白术湯　治姙娠卒心痛欲死不可忍者(出古今/録騐)
　　白术(三/兩)赤芍藥(二/兩)黄芩(一兩/半)
　右切以水六升煑取二升半分三服半曰令盡微下
　水令易生忌桃李雀肉
千金療姙娠心痛
　　青竹茹(一/升)羊脂(八/兩)白蜜(三/兩)
　右三味合煎每服棗核大三枚食前頓服日三服
又方
　青竹茹一升酒二升煑取一升半去滓分温頓服
又方
　破雞子一枚調酒服之
又方
　大麻子三升研水八升煑取五升分為五服
又方
　橘皮(三/兩)豆䜴(二/兩)
　右為細末煉蜜圓如梧桐子大温水下二七圓無時
　候(四方出外/臺秘要)
　　　姙娠心腹痛方論第十二(凡十一方/)
夫姙娠心腹痛者或由宿有冷疹或新觸風寒皆由藏
虛而致發動也邪正相擊而并於氣隨氣上下衝於心
則心痛下攻於腹則腹痛故令心腹痛也姙娠而痛者邪
正二氣交攻於内若不時差者其痛衝擊胞絡必致動
胎甚則傷墮也又云姙娠心腹疼痛多是風寒濕冷痰
飲與藏氣相擊故令腹痛攻傷不已則致胎動也
當歸芍藥散　治姙娠腹中絞痛心下急痛及療産後
血暈内虚氣乏崩中久痢常服通暢血脉不生癰癤消
痰養胃明目益津
　　白芍藥(半/斤)當歸　茯苓　白术(各二/兩)澤㵼　川芎
　　(各四兩一方/川芎只兩半)
　右為細末每服二錢食前温酒調服　元和紀用經
　云本六氣經緯元能祛風補勞養真陽退邪熱緩中
　安和神志潤澤容色散邪寒瘟瘴時氣安期先生賜
　李少君久餌之藥後仲景増减為婦人懐姙腹痛方
　本方用芍藥四兩澤㵼茯苓川芎各一兩當歸白术
　各二兩亦可以蜜元服(出三/因方)
治姙娠心腹痛不可忍方
　鹽一斤燒令赤右以兩指取一撮酒調服
療姙娠先患冷氣忽中心腹痛如刀刺
　　川芎　人參　茯苓　吳茱茰　苦梗　當歸(各三/兩)
　　厚朴(製/)芍藥(各二/兩)
　右㕮咀以水九升煎取三升分三服氣下即安
療姙娠患腹痛并胎動不安
　　葱白(切一/升)人參　厚朴　阿膠川芎(各二/兩)當歸(三/兩)
　右㕮咀以水七升煎取三升分作三服一方有甘草
　無厚朴川芎
香术散　治姙娠五箇月已後常胷腹間氣刺滿痛或
腸鳴以至嘔逆减食此由喜怒憂慮過度飲食失節之
所致
蔡元度寵人有子夫人怒欲逐之遂病醫官王師復處
此方三服而愈後用果驗
　　廣中莪茂(一兩/煨)丁香(半/兩)粉草(一/分)
　右為細末空心鹽湯㸃服一大錢覺胷中如物按下
　之状
草豆蔲散　治姙娠心腹常痛喫食减少四肢不和全
不入食
　　草菓仁(想是草/豆蔲)陳橘皮　乾地黄　白术(各一/兩)川芎(三/分)
　　當歸(炒/)桂心　乾薑　木香(各半/兩)
　右為細末每服四錢水一琖棗二枚煎至六分熱服
阿膠散　治姙娠胎動腹中㽲痛不思飲食
　　白茯苓　白术　川芎阿膠(各三/分炒)當歸(炒/)陳皮(各一/兩)
　　甘草(一/分)
　右㕮咀每服三錢水一琖薑三片棗一箇煎至七分
　去滓温服
治姙娠四五月忽心腹絞痛
　　大紅棗(十四/枚)燒存性為末以童子小便調下
治姙娠胎動欲落腹痛不可忍
　　上等銀(一/斤)茅根(二升去/黒皮)
　右以水九升煑銀取二升入清酒一升同煎茅根取
　二升分為三服立安
古今録驗療姙娠腹内冷痛忽胎動
　　薤白(一/升)當歸(切四/兩)
　右以水五升煑取二升作三服亦將小便服將去一
　炊頃出
千金療姙娠腹中痛方
　生地黄三斤𢷬取汁酒一升合煎减半頓服愈
　　　姙娠中惡方論第十三(凡三方/)
夫姙娠人忽然心腹刺痛悶絶欲死者謂之中惡言邪
惡之氣中胎傷於人也所以然者血氣自養而為精神
之主若氣血不和則精神衰弱故邪毒之氣得以中之
姙娠之病亦致損胎也
當歸散　治姙娠中惡心腹㽲痛
　　當歸　丁香　川芎(各三/兩)青橘皮(二/兩)吳茱茰(半兩/去梗)
　　(湯泡三/次炒黒)
　右為細末無時温酒調一錢
又方
　　生乾地黄(一/兩)枳殻　木香(各三/分)
　右為細末每服一錢酒調下
又方
　　苦梗(一兩細/剉畧炒)薑(半/兩)煎服
　　　姙娠腰腹及背痛方論第十四(凡十方/)
論曰腎主腰足因勞傷損動其經虛則風冷乗之則腰
痛冷氣乗虛入腹則腹痛故令腰腹相引而痛其痛不
止多動胎氣婦人腎以繫胞姙娠而腰痛甚者則胎墮
也
療姙娠氣壅攻腰痛不可忍兼治腹痛
　　當歸(三/兩)阿膠　甘草(各二/兩)葱白(一/升)
　　右細剉以水七升煑取三升去滓分温五服
紫酒治姙娠腰痛如折
　大黒豆二合炒令香熟以酒一大琖煑取七分去豆
　空心頓服
通氣散　治姙娠腰痛状不可忍此藥神妙
　破故紙不以多少瓦上炒令香熟為末嚼核桃肉半
　箇空心温酒調下二錢
療姙娠腰背痛反覆不得
　　鹿角(長六寸燒令赤酒中淬再燒/再淬以角碎為度取酒歛之)鹿角為末服亦
　　可
療姙娠腰疼痛不可忍或連胯痛(先服此散/)
　　杜仲(四/兩)五加皮　阿膠(炙/)防風　金毛狗脊　川芎
　　北細辛　白芍藥　􁩍薢(各三/兩)杏仁(八十枚去/皮尖炒)
　右㕮咀以水九升煑取二升去滓下膠作三服
療姙娠三二月腰痛不可忍者(次服此圓/)
　　續斷　杜仲(各十/分)芎藭　獨活(各三/兩)狗脊　五加皮
　　􁩍薢　芍藥　薯蕷　訶子肉(各八/兩)
　右為末煉蜜圓如梧桐子大空心酒下四十圓日三
　服
療觸動胎以致腰痛背痛
　　杜仲　五加皮　當歸　芍藥　人參　川芎
　　􁩍薢(各三/兩)
　右細剉以水七升煑取二升半分温三服
療姙娠三二月及七八月胎動不安或腰肚痛及血下
　　川芎　當歸(各四/兩)艾葉　阿膠(各二/兩)甘草(一/兩)
　右細剉以水五升煑取二升去滓分温三服
大地黄圓　治産前後腰腹疼一切血疼信效方治血
氣虚四肢不舉骨髓熱疼
　　熟地黄(二/兩)烏梅肉　當歸(各一/兩)
　右為細末煉蜜圓如彈子大每服一圓白湯嚼下空
　心
廣濟療姙娠胎動腰痛及下血安胎(方見前姙娠卒/然下血方論中)
小品苧根湯　療損動胎腹痛去血胎動向下方
　　生乾地黄　苧根(各二/兩)當歸　芍藥　阿膠　甘草
　　(各一/兩)
　右細切以水六升煑取二升去滓内膠煎烊分温三
　服忌海藻蕪荑
救急療胎動去血腰腹痛(方見前第/四論中)
　　　姙娠小腹痛方論第十五(凡一方/)
論曰姙娠小腹痛者由胞絡宿有風冷而姙娠血不通
冷血相摶故痛甚亦令胎動也
療姙娠被驚惱胎向下不安小腹痛連腰下
　　當歸　川芎(各八/分)阿膠(炙/)人參(各六/分)艾葉(四/分)大棗
　　(二十/箇)茯苓(十/分)
　
　
　
　
　
　
　
　
　
　
　
　婦人大全良方卷十二
欽定四庫全書
　婦人大全良方卷十三
　　　　　　　　　　　　宋　陳自明　撰
　　　姙娠數墮胎方論第一(凡五/方)
夫陽施隂化故得有胎榮衞調和則經養周足故胎得
安則能成長若血氣虚損者子臟為風寒所苦則血氣
不足故不能養胎所以數墮胎也其姙娠腰疼者喜墮
胎也
千金療姙娠二箇月數墮胎法灸膝下一寸七壯
又方
　　赤小豆為末酒調方寸匕日二服亦治姙娠數月
　　月水尚来
刪繁方療姙娠懐胎數落而不結實或冷或熱百病之
源
　　甘草　黄耆　人參　川芎　白术　地黄　吳
　　茱茰(各等分○一方/有當歸乾薑)
　右為末空心温酒調二錢忌菘菜桃李雀肉醋物(經/心)
　(録/同)
廣濟療婦人懐姙數傷胎方
　　鯉魚(二/斤)粳米(一/升)
　右二味如法作臛少着鹽勿着葱豉醋食之甚良一
　月中須三遍作效安穏無忌集驗文仲備急崔氏延
　年方同
經心録紫石英圓主風冷在子宫有子常落或始為婦
便患心痛乃成心疾月水都未曽來服之肥恱令人有
子方
　　紫石英　天門冬(去/心)五味子(各三/兩)烏頭(炮/)卷栢
　　烏賊魚骨　雲母(燒/研)禹餘粮　當歸　川椒(如常/製)
　　桑寄生　石楠葉(各一/兩)澤瀉　杜仲　逺志(去/心)蓯
　　蓉　桂心　甘草　石斛　人參　辛夷　栢子
　　仁(各二/兩)
　右為末煉蜜為圓如梧桐子大温酒下二十圓至三
　四十圓(千金/方同)
療姙娠數墮胎皆因氣血虚損子臓風冷致胎不堅固
頻有所傷冝服卷栢圓
　　卷栢　鍾乳粉　鹿角膠(炒/)紫石英(飛/)陽起石(飛/)
　　桑螵蛸(炒/)禹餘粮　(研/)熟地黄(各一/兩)桂心　川牛
　　膝　桑寄生　北五味　蛇床子　牡丹皮　杜
　　仲　川芎　當歸(各十/二分)
　右為末煉蜜圓如梧桐子大每服三四十圓空心温
　酒吞下
　　　姙娠胎不長養方論第二(凡五/方)
夫姙娠之人有宿痾挾疾而後有娠或有娠時節適乖
理致生疾病並令臓腑衰損氣力虚羸令胎不長故須
服藥去其疾病益其氣血以扶養胎也
集驗治婦人懐胎不長方
　鯉魚長一尺者去腸肚鱗以水漬没内鹽及棗煑令
　熟取汁稍稍飲之當胎所腹上當汗出如牛鼻狀雖
　有所見胎雖不安者十餘日輙一作此令胎長大甚
　平安
古今録驗療姙娠養胎白术散
　　白术　川芎(各四/分)川椒(炒出汗/三分)牡蠣(煅二/分)
　右四味為細末酒調一錢七日三夜一但苦痛加芍
　藥心下毒痛倍加川芎吐唾不能飲食加細辛一兩
　半夏大者二十枚服之復更以漿水服之若嘔亦以
　醋漿水服之復不解者小麥汁服之已後其人若渴
　者大麥粥服之病雖愈盡服之勿置裴伏(仲景方忌/雀肉桃李)
療姙娠胎不長冝服安胎和氣思食利四肢黄耆散
　　黄耆　白术　陳皮　麥門冬　白茯苓　前胡
　　　人參(各三/分)川芎　甘草(各半/兩)
　右㕮咀每服三錢水一琖薑三片棗一枚煎至七分
　去滓温服
療姙娠胎不長冝服養胎人參圓
　　人參　白茯苓　當歸　柴胡　刺薊　厚朴
　　桑寄生(各一/兩)枳殻(三/分)甘草(半/兩)
　右為細末煉蜜為圓如梧桐子大每服二十圓食前
　温水吞下
白术圓調補衝任扶養胎氣治姙娠宿有風冷胎痿不
長或失於將理傷動胎氣多致損墮娠孕常服益血保
䕶胎臓
　　白术　川芎　阿膠(炒/)地黄(炒令六/分焦)當歸(去尾炒/各一兩)
　　牡蠣(煅為粉/二分)川椒(三分如/常製)
　右為末煉蜜為圓如梧桐子大空心米飲吞三四十
　圓酒醋湯亦可
　　　姙娠胎動安不得却須下方論第三(凡七方病/姙娠得)
　　　(欲去子/方附)
夫姙娠羸瘦或挾疾病臟腑虚損氣血枯竭既不能養
胎致胎動而不堅固終不能安者則可下之免害姙婦
也
療胎動安不得尚在腹母欲死須以牛膝湯下之
　　牛膝(去苖剉/半兩)水銀(二/兩)朱砂(二兩/半研)
　右以水五大琖煑牛膝可得一半去滓即以蜜和朱
　砂及水銀研如膏每服以牛膝汁一小琖調下半匙
　頓服
桂心散　治姙娠母因疾病胎不能安可下之
　　桂心　𤓰樓　牛膝　瞿麥(各二/兩)當歸(一/兩)
　右㕮咀每服四錢水一琖煎至七分空心去滓服
又方
　　瞿麥　桂心(各一/兩)牛膝(二/兩)蟹爪(二/合)
　右為細末空心温酒調一錢服
又方
　　牛膝(一/握)右細𢷬以無灰酒一大琖煎取七分温二
　　服
又方
　取七月七日法麯四兩水二大琖煎取一琖三分綿
　濾去滓分温三服立下
小品療姙娠得病須去胎方
　麥蘖一升為末和煑二升服之即下神効
文仲療姙娠得病欲去胎方
　取雞子一枚以三指撮鹽置雞子中服之立出與阮
　河南療産難同千金經心録同
　　　姙娠墮胎後血下不止方論第四(凡九/方)
夫墮胎後復損於經脉經脉既虚故下血不止也下血
多者便致煩悶乃至死矣
治姙娠損動下血不止腹痛冝服此方
　　阿膠(一兩/炒)艾葉(半/兩)
　右以水一琖煎至六分去滓温服空心
治姙娠損動下血不止
　　甘草(一兩/炙)阿膠(二兩/炒)雞子(一/枚)
　右細剉以水二大琖煑甘草一琖三分去滓下雞子
　及阿膠候膠消攪令停無時分温三服
龍骨散　廣濟療因損娠下惡血不止
　　龍骨　當歸　地黄(各八/分)艾葉(四分/炒)地榆　阿膠
　　　芍藥　乾薑(各六/分)蒲黄(五/分)牛角䚡(炙焦/十分)
　右為細末食前粥飲調下二錢
治姙娠墮胎下血不盡苦煩滿欲極時發寒熱狂悶方
　　鹿角屑(一兩/熬)
　右以水一大琖煎䜴一合取汁六分分為三服調鹿
　角屑二錢服日三服須㬰血下古今録驗同
千金療落胎下血不止方
　右以生地黄汁一小琖調代赭末一錢日三服
治姙娠下血疼痛不止(亦治小/便不禁)
　右以家雞翎燒灰細研以温酒調下二錢如人行五
　里再服以効為度
千金療姙娠胎墮下血不止方
　　丹參一味(十二/兩)
　右細切以酒五升煑取三升分三服
救急療損娠方
　右取朱砂末一錢匕生雞子三顆取白和朱砂頓服
　胎若死即出如未死即安
　　　姙娠日月未足欲産方第五(凡四/方)
集驗知母圓　治日月未足而痛如欲産者兼治産難
及子煩
　知母一味為細末煉蜜圎如雞頭大温酒嚼下日三服
　千金崔氏小品同一方圎如梧桐子大粥飲下二十圎
槐子圓　治姙娠月數未足而似欲産腹痛者
　　槐子　蒲黄(等/分)
　右為末蜜圓如梧桐子大温酒下二十圓以痛止為
　度
又方　取蒲黄如棗核大篩過以井花水調服
又方
　　梁上塵　竈突煤
　右二味為細末空心酒服方寸匕
　　　斷産方論第六(凡七/方)
論曰欲斷産者不易之事雖曰天地大徳曰生然亦有
臨産艱難或生育不已或不正之屬為尼為娼不欲受
孕而欲斷之者故録驗方以備所用然其方頗衆然多
有用水銀䖟虫水蛭之類孕不復懐難免受病此方平
和而有異驗列具于後
小品方療婦人斷産驗方(千金翼外/䑓祕要同)
　故蚕紙方圓一尺燒為末酒飲調服終身不復懐孕
　也
療姙娠欲去之并斷産方
　　栝樓　桂心(各二/兩)豉(一/升)
　右三味切以水四升煑取一升半分服之
又方　附子二枚為末以淳苦酒和塗右足去之大良
千金斷産方
　油煎水銀一日方息空心服如棗大一圓永斷不損
　人
廣濟落胎方
　　栝樓根(四/兩)肉桂(五/兩)牛膝(三/兩)瞿麥(一/兩)
　右切以水七升煎二升三合去滓温分三服服後如
　人行五里又進一服無忌
小品療羸人欲去胎
　　粉草　乾薑　人參　川芎　生薑　肉桂　蟹
　　爪　黄芩
　右八味等分細切以水七升煑取二升分三服忌海
　藻菘菜生葱
千金欲去胎
　大麯五升清酒一㪷煑二沸去滓分五服隔宿勿食
　旦再服其子如糜令母肥盛無疾苦(千金/不傳)
　　　姙娠咳嗽方論第七(凡八/方)
夫肺感於寒寒傷於肺則成咳嗽也所以然者肺主氣
而外合皮毛毛竅不宻則寒邪乗虛而入故肺受之也
五臟六腑俱受氣於肺以其時感於寒而為嗽也秋則
肺受之冬則腎受之春則肝受之夏則心受之其諸藏
嗽不已則傳於腑姙娠病乆不已者則傷胎也
欵冬花散　療姙娠心鬲痰毒壅滯肺氣不順咳嗽頭
疼
　　欵冬花　麻黄　貝母(煨/)前胡　桑白皮　紫苑
　　(各半/兩)旋覆花　白术　甘草(各一/分)石膏(一/兩)
　右㕮咀每服四錢水一琖薑三片煎至七分去滓温
　服食後
桔梗散　治姙娠肺壅咳嗽喘急不食
　　天門冬(去心/一兩)桑白皮　苦梗　紫蘇(各半/兩)赤茯苓
　　(一/兩)麻黄(去節/三分)貝母　人參　甘草(各半/兩)
　右㕮咀每服四錢水一琖薑三片煎至七分去滓不
　拘時候服
馬兠鈴散　治姙娠胎氣壅滯咳嗽喘急
　　馬兠鈴　苦梗　人參　甘草　貝母(各半/兩)陳皮
　　(去/白)大腹皮　紫蘇　桑白皮(各一/兩)五味子(七文/半)
　右㕮咀每服四錢水一琖薑三片煎至七分去滓無
　時温服
麻黄散　治姙娠外傷風冷痰逆咳嗽不食
　　麻黄　陳皮　前胡(各一/兩)半夏　人參　白术
　　枳殻　貝母　甘草(各半/兩)
　右㕮咀每服四錢葱白五寸薑半分棗三箇水一盞
　煎至六分去滓温服
百合散　治姙娠咳嗽心胷不利煩悶不食
　　川百合　紫苑　麥門冬　苦梗　桑白皮(各一/兩)
　　甘草(半/兩)
　右㕮咀每服四錢水一琖竹茹一分煎至六分去滓
　入蜜半匙更煎三兩沸不拘時温服
紫苑湯　治姙娠咳嗽不止胎不安(八方出/産科)
　　甘草　杏仁(各一/分)紫苑(一/兩)桑白皮(一/分)苦梗(三/分)天門
　　冬(一/兩)
　右㕮咀每服三錢水一琖竹茹一塊煎至七分去滓
　入蜜半匙再煎二沸温服
療姙娠咳嗽方
　以車􁠆燒赤投酒中候冷飲之良
療姙娠傷寒涎多咳嗽
　　知母　杏仁　天門冬　桑白皮(等/分)
　右㕮咀每服三錢水一琖煎至七分去滓服
姙娠喘嗽不止冝服局方華葢散穏重而有効
　　　姙娠吐血衂方論第八(凡二/方)
論曰夫姙娠吐血者皆由臟腑所傷為憂思驚怒皆傷
臟腑氣逆吐血吐血而心悶胷滿未欲止心悶甚者死
姙娠病此多墮胎也○局方必勝散有効
治吐血不止
　馬勃用生布擦為末濃米飲調下(昌黎先生云牛溲/馬勃敗鼓之皮俱)
　(收並蓄待用無遺/者醫師之良也)
治鼻衂以白茅花濃煎汁服(亦可就第七卷/吐血方中選用)
　　　姙娠子煩方論第九(凡十/方)
論曰姙娠苦煩悶者以四月受少隂君火氣以養精六
月受少陽相火氣以養氣若母心驚膽寒多有煩悶名
曰子煩也産寳云夫姙娠而子煩者是肺臟虚而熱乘
於心則令心煩也停痰積飲在心胷之間或衝於心亦
令煩也若熱而煩者但熱而已若有痰飲而煩者嘔吐
涎沫惡聞食氣煩躁不安也大抵姙娠之人既停痰積
飲又虚熱相摶氣鬱不舒或煩躁或嘔吐涎沬劇則胎
動不安均謂之子煩也
竹葉湯　治子煩
　　防風　黄芩　麥門冬(各三/兩)白茯苓(四/兩)
　右㕮咀每服四錢水一琖竹葉數片煎至七分去滓
　温服忌酢物　外臺祕要有竹瀝三合無竹葉名竹
　瀝湯(指迷同一方無/黄芩有知母)
又方　時時飲竹瀝隨多少
竹茹湯　療姙娠煩燥或胎不安
　　淡青竹刮茹(一/兩)
　右以水一大升煑取四合徐徐服盡為度
麥門冬散　治姙娠心煩憤悶虚躁吐逆惡聞食氣頭
眩四肢沉重百節疼痛多卧少起
　　麥門冬　子芩　赤茯苓(各一/兩)柴胡　赤芍藥
　　陳皮　人參　苦梗　桑寄生　甘草　旋覆花
　　(各半/兩)生地黄(二/兩)
　右為粗末每服四錢水一琖薑半分煎至六分去滓
　無時温服
又方
　　麥門冬　苧根(各二/兩)黄芩　茯神(各一/兩)甘草(炙一/分)
　　犀角屑(半/兩)
　右㕮咀每服四錢水一琖生地黄一分淡竹葉二㭍
　片煎至六分去滓温服
柴胡散　治姙娠心煩頭目昏重心胷煩悶不思飲食
或嘔吐
　　柴胡(一兩/五錢)赤茯苓　麥門冬(各一/兩)枇杷葉(去/毛)人參
　　　橘紅　甘草(各半/兩)
　右㕮咀每服四錢水一琖薑三片煎至七分去滓温
　服
人參散　治姙娠熱氣乗於心脾津液枯少煩躁壅熱
口舌乾渇
　　人參　麥門冬　赤茯苓　地骨皮　家乾葛
　　黄芩　犀角屑(各三/分)甘草(半/兩)
　右㕮咀每三錢水一琖煎至六分去滓温服
治姙娠子煩口乾不得卧
　　黄連(去/鬚)
　右為細末每服一錢粥飲調下酒烝黄連圓亦妙
治姙娠心煩熱不止
　　葱白(一/握)䜴(二/合)
　右以水二大琖煎取一琖半去滓温分三服
一母圓　治姙娠因服藥致胎氣不安有似虚煩不得
卧者巢氏謂之子煩也
　　知母(一兩/洗焙)
　右為細末以棗肉為圓如彈子大每服一圓細嚼煎
　人參湯送下○次見醫者不識此證作虚煩治之損
　動胎氣冝矣有識者亦見有藥也産科鄭宗文得於
　陳藏器本草拾遺中也用之良驗(方出/産乳)
　　　姙娠煩躁口乾方論第十(凡四/方)
夫足太隂脾之經也其氣通於口手少隂心之經也其
氣通於舌若姙娠之人臟腑氣虚榮衛不理隂陽隔絶
熱氣乗於心脾津液枯少故令心煩而口乾也　愚考
此證與子煩大同小異其方亦可就子煩中通用一母
圓亦妙
升麻散　治姙娠壅熱心神煩躁口乾渇逆
　　川升麻　黄芩　人參　麥門冬　梔子仁　柴
　　胡　茯神　𤓰蔞根　犀角屑(各一/兩)知母　甘草
　　(各半/兩)
　右㕮咀每服四錢水一琖煎至六分去滓温服
知母散　治姙娠煩躁悶亂口乾及胎臟熱
　　知母　麥門冬　甘草(各半/兩)黄耆　子芩　赤茯
　　苓(各三/分)
　右㕮咀每服四錢水一琖煎至七分去滓入竹瀝一
　合更煎二沸温服
葛根散　治婦人姙娠數月胷鬲煩躁唇口乾渇四肢
壯熱少食
　　葛根(不用/野葛)黄芩　人參　萎蕤　黄耆　麥門冬
　　　甘草(等分/㕮咀)
　右每服四錢水一琖竹茹一塊如錢大煎至七分去
　滓温服無時
人參黄者散　治姙娠身熱煩躁口乾食少
　　人參　黄耆　家葛根　秦芁　麥門冬(各一/兩)知
　　母(三/分)甘草(半/兩)赤茯苓(一/兩)
　右㕮咀每服四錢水一琖薑三片淡竹葉二七片煎
　至六分去滓温服
　婦人大全良方卷十三
欽定四庫全書
　婦人大全良方卷十四
　　　　　　　　　　　　宋　陳自明　撰
　　　姙娠中風方論第一
論曰夫四時八方之氣為風也常以冬至之日候之若
從其鄉來者長養萬物若不從其鄉來者名為虚邪賊
害萬物人體虚則中之若風邪客於皮膚入於經絡即
頑痺不仁若入於筋脉挾寒則攣急喎僻挾温則㢮縱
若入臟腑則恍惚驚悸凡五臓俞皆在背臟腑虚風邪
皆從俞而入隨所傷臟腑經絡而為諸病也姙娠中風
若不早治則令墮胎也
防風散　治姙娠中風卒倒心神悶亂口噤不能言四
肢強急
　　防風　桑寄生　葛根(各一/兩)菊花　防己　北細
　　辛　秦芁　當歸　桂心　茯神　甘草　羚羊
　　角(各半/兩)
　右為粗末每服四錢水一盞薑三片煎至六分去滓
　入竹瀝半合温服
白术酒　治姙娠中風口噤語言不得
　　白术(一兩/半)獨活(一/兩)黑豆(一合/炒)
　右細剉以酒三升煎取一升半去滓温分肆服口噤
　者抝口灌之得汗即愈
治姙娠中風口眼不正手足頑痺
　　防風　羌活　防己(各一/兩)麻黄(去節/半兩)黄松木節(一/兩)
　　桂心　荆芥穗　羚羊角(屑/)桑寄生　甘草　薏
　　苡仁(各半/両)
　右㕮咀每服三錢水一琖生薑半分煎至六分去滓
　温服
治姙娠因感外風如中風狀不省人
　　熟艾(三/両)
　右以米醋炒令極熱乗熱以絹帛褁熨臍下良久即
　省陳緫領(曄/)云余女夫趙汝磐居天台親見王清叔
　舎人療其嫂氏
　　　姙娠風痙方論第二(凢三/方)
論曰夫姙娠體虚受風而傷太陽之經絡後復遇風寒
相摶發則口噤背強名之曰痙(又云/)其候冐悶不識人
須臾自醒良久復作謂之風痙亦名子癎亦名子冐甚
則反張
治姙娠中風角弓反張口噤語澁
　　麻黄(去/節)防風　獨活(各一/両)羚羊角屑　桂心　升
　　麻　酸棗仁(炒/)甘草　秦芁(各半/両)川芎　當歸
　　杏仁(製各/三分)
　右㕮咀每服四錢水一琖薑四片煎至六分去滓入
　竹瀝半合温服
治姙娠中風腰背强直時復反張
　　防風　葛根　川芎　生乾地黄(各二/両)杏仁(製/)麻
　　黄(去節各/両半)桂心　獨活　甘草　防己(各一/両)
　右㕮咀每服四錢水一琖煎至七分去滓温服
小品療姙娠忽悶眼不識人須臾醒醒復發亦有不醒
者名為痓病亦名子癎亦名子冐葛根湯若有竹近可
速辦者當先作瀝汁次辦湯也其竹逺不可即辦者當
先辦湯此二療㑹得其一種其竹瀝偏療諸痓絶起死
也非但偏療姙娠産婦絶死者有効小兒或癎痓金瘡
發痓療之亦驗○作竹瀝法(見第三卷/第一論)
葛根湯　療姙娠臨月因發風痓忽悶憒不識人吐逆
眩倒小醒復發名為子癎
　　葛根　貝母(去/心)牡丹皮(去/心)木防己　防風　當歸
　　　川芎　白茯苓　桂心(熬/)澤㵼　甘草(各二/兩)獨
　　活　石膏(碎/)人參(各三/両)
　右細切以水九升煑取三升分二服貝母令人易産
　若未臨月者升麻代之忌海藻菘菜酢物(其詳見第/三卷第二)
　(論亦可選方/詳而用之)
　　　姙娠腹内有鬼胎方論第三(凢三/方)
夫人臟腑調和則血氣充實風邪鬼魅不能干之若榮
衛虛損則精神衰弱妖魅鬼精得入於臟狀如懐娠故
曰鬼胎也
雄黄元　療姙娠是鬼胎致腹中黑血散下腹痛
　　雄黄(細/研)鬼臼(去/毛)莽草　丹砂(細/研)巴豆(去皮/心油)獺肝(炙/令)
　　(黄各/半兩)蜥蜴(一枚/炙黄)蜈蚣(一條炙/微黄)
　右為細末蜜元如梧桐子大空心温酒下二元日兩
　服後當利如不利加至三元初下清水次下虫如馬
　尾狀無數病極者下蛇蟲或如段卵雞子或如白膏
　或如豆汁其病即除
療婦人鬼胎及血氣不可忍方
　　斑猫(去頭翼/足製)延胡索(炒各/三枚)
　右為細末再研如麫以温酒調下半錢以胎下為度
治婦人虚羸有鬼胎癥塊經侯不通
　　芫花根(三/両)
　右剉炒令黄色為細末每服一錢桃仁煎湯調下當
　下惡物
　　　姙娠傷寒方論第四(凢二/十方)
論曰夫冬時嚴寒人體虚為寒所傷即成病為傷寒輕
者淅淅惡寒翕翕發熱微咳鼻塞數日乃止重者頭疼
體痛先寒後熱久而不愈則傷胎凡姙婦傷寒仲景無
治法用藥冝有避忌不可與尋常婦人一槩治之也
姙婦産前腹痛及治月事或多或少或前或後胎氣不
安産後血塊不散或亡血過多或惡露不下冝加减四
物湯
　　當歸　川芎　白芍藥　熟乾地黄(一方用生/者各一兩)
　右㕮咀每服四錢水一琖半煎至八分取六分清汁
　熱服日四服以知為度○姙孕下血即入艾六七葉
　阿膠末一錢同煎病勢甚大散藥不及以四味各半
　兩細剉以水四琖煎至二琖半去滓分四服食前熱
　服一日之中令盡以知為度平常産乳服至三臈止
　如虛弱血臟不調至一月止○因虚致熱熱與血摶
　口舌乾渇欲飲水者加栝樓根一兩麥門冬三分○
　腹中刺痛惡物不下加當歸芍藥各一分○血崩加
　地黄蒲黄各一兩○因熱生風加川芎一分柴胡半
　兩○身熱脉躁頭昏項強加柴胡黄芩各半兩○大
　便祕結加大黄半兩桃仁一分炒○如大便滑洩加
　桂心熟附子各一分發寒熱加乾薑牡丹皮芍藥各
　一分○嘔者加白术人參各半兩○腹脹加厚朴枳
　實各一分○虚煩不得眠加竹葉人參各一分○煩
　躁大渇加知母石膏各半兩○水停心下微吐逆加
　猪苓茯苓防己各一分○虚寒状類傷寒加人參柴胡
　防風各三分
姙婦傷寒瘟疫時氣先服此以安胎冝阿膠湯却以治
病藥相間服
　　阿膠　白术　桑寄生　人參　白茯苓
　右等分為細末煑糯米飲調服方寸匕日三服
姙婦傷寒憎寒發熱當發其汗冝葱白湯
　　葱白(十/莖)生薑(二/兩)
　右細切以水二琖煑取一琖連服取汗愈
姙婦傷寒頭痛壮熱肢節煩疼冝前胡湯(出廣/濟方)
　　石膏(一錢/二分)前胡(六/分)甜竹茹(三分外/臺无)黄芩　大青(五/分)
　　知母　梔子仁(各四/分)
　右㕮咀每服五錢水一琖半葱白三寸煎至八分去
　滓温服集驗文仲備急救急同
姙婦傷寒或中時行洒淅作寒振慄而悸或加噦者冝蘇
木湯
　　赤芍藥　橘紅　黄芩　黄連　甘草　蘇木(等/分)
　右㕮咀每服五錢水一琖煎至六分去滓温服汗出
　瘥若胎不安兼服阿膠湯(方見/前)
姙婦寒熱頭疼嘿嘿不欲食脇下痛嘔逆痰氣及産後
傷風熱入胞宫寒熱如瘧幷經水適來適㫁病後勞復
餘熱不解冝黄龍湯
　　柴胡(去節/一兩)黄芩　人參　甘草(各一/分半)
　右㕮咀每服五錢水一琖半煎至一中琖去滓温服
姙婦傷暑頭痛惡寒身熱躁悶四肢疼痛項背拘急口
乾躁冝柴胡石膏湯
　　柴胡(四/兩)甘草(二/兩)石膏(八/兩)
　右㕮咀每服二錢水一琖薑五片煎至六分去滓温
　服若氣虚體冷加人參四兩
姙婦傷寒四日至六日以來加心腹脹上氣渇不止飲
食不多腰疼體重冝枳實散
　　枳實(一兩/炒)陳皮(三/分)麥門冬(半/兩)
　右為細末每服三錢水一中琖生薑半分葱白七寸
　煎至六分去滓温服
姙婦傷寒頭目旋疼壯熱心躁冝旋覆花湯
　　旋覆花　赤芍藥　甘草(各半/兩)前胡　石膏(各一/兩)
　　白术　人參　麻黄(去根/節)黄芩(各三/分)
　右㕮咀每服四錢水一琖半薑半分煎至六分去滓
　温服
麥門冬湯　治姙婦傷寒壯熱嘔逆頭疼不思飲食胎
氣不安
　　人參　石膏(各一/兩)前胡　黄芩(各三/分)家葛根　麥
　　門冬(各半/兩)
　右㕮咀每服五錢水一琖半生薑四片棗二箇淡竹
　茹一分煎至八分去滓温服
姙婦發癍變為黑色尿血冝梔子大青湯
　　升麻　梔子仁(各二/兩)大青　杏仁　黄芩(各一/兩半)
　右㕮咀每服五錢水一琖半葱白三寸煎至一琖去
　滓温服
芍藥湯　治姙娠傷寒五箇月已前嘗用此方(出傷寒/括要)
　　黄芩　當歸　芍藥(各四/錢)川芎(一兩/六錢)白术(八/錢)
　右為細末温酒調服方寸匕日二服産後百病悉皆
　主之常服則易産無病苦(王子亨為産/後常服之藥)
當歸茯苓散　治婦人傷寒腹中隠痛
　　當歸　茯苓　白术(各二/兩)白芍藥(半/斤)澤㵼　川芎
　　(各四/兩)
　右為細末酒服方寸匕日三
白术散　治姙婦傷寒煩熱頭痛胎氣不安或時吐逆
不下食
　　白术　橘紅　麥門冬　人參　前胡　赤茯苓
　　　川芎(各一/兩)甘草　半夏(各半/兩)
　右㕮咀每服四錢水一中琖薑四片淡竹茹一分煎
　至六分去滓無時温服
柴胡散　治姙娠熱病骨節煩痛頭疼壯熱若不治熱
不止則損胎
　　柴胡　家葛根　知母　梔子仁　甘草(各半/両)石
　　膏(一/両)大青　黄芩　升麻(各三/分)
　右㕮咀每服四錢水一琖葱白三寸煎至六分去滓
　無時熱服
麻黄散　治姙娠五六箇月傷寒頭疼壯熱四肢煩疼
　　麻黄　桂心　柴胡　赤芍藥(各一/両)甘草(半/兩)
　右㕮咀每服三錢水一琖薑三片煎至六分去滓無
　時温服
升麻散　治姙娠傷寒頭痛身體壯熱
　　川升麻　蒼术(炒/)麥門冬　麻黄(各一/兩)黄芩　大
　　青(各半/両)石膏(二/両)
　右㕮咀每服四錢水一琖薑半分淡竹葉二七片煎
　至六分去滓無時温服
治孕婦傷寒
　　柴胡　前胡　川芎　當歸　人參　芍藥　粉
　　草　生地黄(等/分)
　右為細末每服二錢薑三片棗四箇煎至七分去滓
　温服要出汗加葱
良方白术散　治姙婦傷寒
　　白术　黄芩(各等分新瓦/上炒令香)
　右為散每服三錢水一中琖薑三片棗一枚煎至七
　分温服但覺頭痛發熱便可喫二三服即瘥唯四肢
　厥冷隂證者未可服此方本常州一士人賣此藥醫
　皆論斤售去行醫用之如神無人得此方予自得此
　治疾無有不効者仍安胎益母子
治姙婦傷寒頭疼腹痛
　　升麻　黄芩(各六/分)家乾葛　大青　石膏　甘草
　　(各三/分)苦竹葉(一握並/細剉)
　右用水一升半先煑苦竹葉乾葛减一半入諸藥再
　煑至六合去滓温服
　　　姙娠時氣方論第五(凡三/方)
論曰夫四時之間忽有非節之氣如春應暖而反寒夏
應熱而反冷秋應凉而反熱冬應寒而反暖非其節而
有其氣而一氣之至無人不傷長少雖殊病皆相似者
多挾於表毒也言其時普行此氣故云此時氣也姙娠
遇之重者致傷胎也
秦芁散　治姙婦時氣五六日不得汗口乾多喫冷水
狂語嘔逆
　　秦芁　柴胡(各一/両)石膏(二/兩)赤茯苓　前胡　甘草
　　犀角屑　家葛根　川升麻　黄芩(各半/兩)
　右㕮咀每服四錢水一琖薑半分淡竹茹一分煎至
　六分去滓無時温服
葛根飲子　治姙婦時氣煩熱口乾頭痛
　　家乾葛　麻黄(去節根/各半兩)石膏(一/兩)䜴(一/合)白米(半/合)梔子
　　仁(二七/枚)葱白(二莖/連根)
　右細切以水二大琖煎至一琖三分去滓無時分温
　三服汗出為効
消熱飲子　治姙婦時氣六七日熱甚大小便不利最
冝服之
　　川芒硝(一兩/細研)葵子(三兩/𢷬)
　右如前煎服以利為効
敗毒散
　　升麻葛根湯皆可用(凢用葛根冝用家葛曬乾用/野葛能動胎氣養生必用方)
　　(言之/甚詳)
　　　姙婦熱病方論第六(凢五/方)
論曰夫冬時嚴寒觸冐傷之藏於肌骨夏至乃發壯熱
又為暑病即熱病也此寒氣藴積發即為病若姙娠遇
之多致墮胎也
經云熱病與中暑相似但熱病者脉盛中暑者脉虚
治姙娠熱病壯熱頭痛嘔吐不止不食心胷煩悶
　　人參(一方/無)竹茹　家葛根(各一/兩)蘆根(二/兩)麥門冬(去/心)
　　(一兩/半)知母(三/分)
　右㕮咀每服四錢水一琖連根葱白三寸煎至七分
　去滓温服
梔子仁飲子　治姙娠熱病癍出黒色小便如血氣急
欲絶胎欲落
　　梔子仁　升麻　石膏　乾地黄(各二/兩)黄芩　大
　　青(各一/兩)
　右㕮咀每服半兩葱白七寸䜴四十九粒水一盞煎
　至五分去滓無時温服救急有杏仁無地黄石膏
大黄飲子　治姙娠熱病六七日熱入腹中大小便祕澁煩熱
　　川大黄(微/炒)石膏(各一/兩)知母　前胡　赤茯苓(各三/分)
　　梔子仁　甘草　黄芩(各半/兩)
　右㕮咀每服半兩水一大琖生地黄一分煎至六分
　去滓無時温服
又方
　以伏龍肝細研無時水調下一錢(亦可調為/泥塗臍下)
又方
　以家葛根煑汁無時服一小琖
　　　姙娠傷寒熱病防損胎方論第七(凡七/方)
論曰非節之氣傷於姙婦熱毒之氣侵損胞胎遂有墮
胎漏血俱害子母之命也
治姙娠傷寒骨節疼痛壯熱不急治則胎落
　　葱白(切一/升)前胡　家葛根　石膏(各一/錢)青黛(六/分)升
　　麻(八/分)梔子仁(一錢/二分)
　右㕮咀以水七升煑取二升半去滓分温三服
治姙娠時氣頭痛腰背強壯熱
　　升麻　青黛　前胡　梔子仁　黄芩(各二/兩)石膏
　　(八/分)家葛根(三/兩)
　右㕮咀以水五升煎取二升半去滓分為三服
治姙婦六七箇月傷寒熱入腹大小便祕結不通蒸熱
　　前胡(一/錢)大黄　石膏(各二/錢)梔子仁(十/枚)知母　黄芩
　　　茯苓　生薑(各八/分)
　右水八升煎取二升半後下大黄更煎三五沸分作
　三服
治姙娠傷寒苦熱不止身上班出忽赤忽黒小便如血
氣欲絶胎欲落
　　梔子仁　升麻(各四/兩)青黛(二/兩)石膏(八/兩)葱白(切一/升)黄
　　芩(三/兩)生地黄(二/錢)
　右㕮咀以水九升煎取三升去滓作三服忌熱物
治姙娠時氣身大熱令子不落護胎方
　　伏龍肝(研令/極細)
　右水調塗臍下二寸乾則易差即止泔清亦可
又方
　井中泥塗心下乾則易(二方出本事/再録有效)
又方
　　浮萍　川朴硝　蛤粉　藍根(等/分)大黄(微/炒)
　右為末水調傅臍上安胎解煩熱極妙
　　　姙娠熱病胎死腹中方論第八(郭稽中/凢四方)
論曰熱病胎死腹中者何荅曰因母患熱病至六七日
以後臟腑極熱熏煑其胎是以致死縁兒死身冷不能
自出但服黒神散暖其胎須臾胎即自出何以知其胎
之已死但看産母舌青者是其候也
黑神散(又名烏金散散靈/苑方名肉桂)
　　桂心　當歸　芍藥　甘草(炙/)乾薑(炮/)生乾地黄
　　(各一/兩)黑豆(炒去皮/二兩)附子(炮去皮/臍半兩)
　右為細末每服二錢空心温酒調下(一方無附/子有地黄)
陳無擇評曰夫姙娠謂之重身二命係焉將理失冝皆
能損胎不特病熏煑所致或因頓仆驚恐出入觸冐及
素有癥瘕積聚壊胎最多其候舌青即知子死養胎論
曰面青舌赤母死子生唇青吐沬子母俱斃又有雙懐
二胎或一死一活其候尤難知自非臨岐觀變未易預
述不可不備學也然以黒神散温胎未若補助産母使
其氣正免致虚乏困頓胎自下矣催生湯殊勝黒神散
催生湯　治胎死腹中或産母氣乏委頓産道乾澁
　　蒼米(泔浸洗/炒二兩)苦梗(一/兩)陳皮(六/錢)白芷　桂心　甘草
　　(各三/錢)川芎(一錢/五分)川烏　當歸　乾薑(炮/)厚朴(製/)芍
　　藥　茯苓　半夏(湯/泡)附子(炮去/皮)南星(炮各/二錢)枳殻(四/錢)
　　(製/)木香(一/錢)杏仁(去皮/尖炒)阿膠(炒各/一分)
　右為細末每服一大錢温酒調下覺熱悶加白蜜新
　汲水調服只是五積散無麻黄有川烏附子南星阿
　膠木香杏仁六味
鹿角散　治姙娠熱病胎死腹中下之
　　鹿角屑(一/兩)
　右以水一琖葱白五莖䜴半合煎至六分去滓温服
　良効
又方取死胎
　　烏雞(一隻/去毛)
　右細剉以水三升煑取二升去雞通手用衣帛蘸摩
　臍下胎自出
　　　姙娠瘧疾方論第九(凢四/方)
論曰夫姙娠病瘧者由夏傷於暑客於皮膚至秋因勞
動血氣腠理虚而風邪乗之動前暑熱隂陽交争陽盛
則熱隂盛則寒隂陽相離寒熱俱歇若邪動氣至交争
則發故瘧休作有時其發寒時節漸晏者此由風邪客
於風府循膂而下衛氣至一日一夜常大㑹於風府故
發日晏其發日早者衛氣之行風府日下一節二十一
日下至尾骶二十二日入脊内上注於伏衛之脉其行
九日出缺盆之内其氣既止故發更早其間日發者由
風邪内摶五臟横連募原其道逺其氣深其行遲不能
日作故間日搐積乃發也姙娠而發則寒熱之氣相迫
傷於胎故多損動也
治姙娠瘧疾不差(出集驗方千金救/急古今録驗同)
　　常山　石膏(各一/兩)甘草(炙/)黄芩(各半/兩)烏梅(十四/箇炒)
　右細切以酒水各一大琖相和浸一宿平旦煎至一
　琖去滓分二服
千金療姙娠患瘧方
　　恒山　竹葉(各三/兩)石膏(八兩/碎)糯米(百/粒)
　右切以水六升煑取二升半去滓分三服第一服未
　發前一食久服之第二服取臨欲發時服餘一服用
　塗頭額及胷前五心藥滓置頭邊當發一日勿進水
　及飲食發過後乃進粥飲忌生葱菜(集驗文仲/備急同)
治姙婦患瘧寒熱頭疼心煩
　　黄芩　麥門冬(去心各/一兩)石膏(二/兩)甘草(半/兩)烏梅(十四/箇)
　右㕮咀每服四錢水一琖煎至陸分去滓温服
七寳散　治男子婦人一切瘧疾或先寒後熱或先熱
後寒或寒多熱少或熱多寒少或一日一發或一日兩
三發或連日或間日發或三四日一發不問鬼瘧食瘧
不伏水土山嵐瘴氣似瘧者並皆治之
　　常山　厚朴(薑/製)青皮　陳皮(並不/去白)甘草　梹榔
　　草菓(去/皮)
　右等分㕮咀每服半兩於未發隔夜用水一碗酒一
　琖煎至一大琖濾出露一宿却將滓再用酒水更依
　前煎一次去滓别以碗盛貯亦露一宿來日當發之
　早盪温面東先服頭藥少歇再服藥滓大有神効(出/楊)
　(氏家/藏)○僕嘗治一姙婦六七箇月而沾瘧疾先寒後
　熱六脉浮𦂳衆醫用柴胡桂枝無効僕言此疾非常
　山不愈衆醫不肯因循數日病甚無計黽勉聽僕治
　之遂用七寳散一服愈黄帝問曰婦人重身毒之奈
　何岐伯曰有故無殞帝曰願聞其故何謂也岐伯曰
　大積大聚其可犯也衰其太半而止豈不以審藥之
　性味明治療之方處以中庸與疾適好於半而止之
　勿過而餘則何疑於攻治哉
　　　姙娠霍亂方論第十(凢四/方)
　　　　(此方論専治姙婦霍亂然亦可就第/七卷第二論選方通用也故不繁引)
論曰夫隂陽清濁相干謂之氣亂於腸胃則為霍亂也
但飲食過度觸冐風冷使隂陽不和致清濁相干腸胃
虛者受之故霍亂也熱亂者先吐或心腹痛則吐痢並
發有頭痛體疼發熱而吐痢者亦為霍亂所以然者挾
風而有實故也風折於氣皮膚緻宻故血氣不得宣通
故令壯熱風邪乗其經脉氣上衝頭則頭痛風氣入於
腸胃則洩痢胃逆則嘔逆故為吐痢也吐痢甚者則多
煩臓腑虚故也又手逆冷陽氣暴竭謂之四逆也姙娠
之病吐痢甚者則傷胎也
人參散　治姙婦霍亂吐㵼心煩腹痛
　　人參(去/蘆)厚朴(薑/製)橘紅(各一/兩)當歸(炒/)乾薑(炮/)甘草(炙/各)
　　(半/兩)
　右為散每服四錢水一琖棗三箇煎至六分無時温
　服
白术散　治姙娠霍亂腹痛吐逆不止
　　白术(炒/)益智仁　枳殻(製/)橘紅(各三/分)草豆冦(煨去/皮)
　　良薑(炒各/半兩)
木𤓰煎　治姙娠霍亂吐㵼轉筋入腹則悶絶
　　吳茱茰(湯泡/七次)生薑(切各/一分)木𤓰(切一/兩半)
　　(一方有茴香一分甘草一/錢茱茰半兩加紫蘇煎)
　右細剉水二琖煎一琖二分去滓分三服無時熱服
一方止渇飲　治姙婦霍亂吐㵼心煩悶亂作渇
　右用糯米一合泡令浄細研以水一大琖研濾取汁
　入蜜一合生薑汁半合相和渇即頓服立止○縮脾
　飲亦妙
五苓散(局/方)訶子散　理中元(局/方)胡椒湯　香薷散(夏月/預冝)
(合此以防霍亂若有是證以此藥療之其/效神速但要極冷服一方有黄連無扁豆)已上五方並
見第七卷第二論
縮脾飲方解伏熱除煩渇消暑毒止吐痢霍亂之後服
熱藥太多致煩躁者冝沈令氷冷頓服
　　草菓仁(四/兩)烏梅肉(三/兩)甘草(二兩/半)
　右㕮咀每服半兩水一椀生薑十片煎至八分侵以
　熟水温冷任意
　
　
　
　
　
　
　
　
　
　
　
　
　婦人大全良方卷十四
欽定四庫全書
　婦人大全良方卷十五
　　　　　　　　　　　　宋　陳自明　撰
　　　姙娠泄瀉方論第一(凡三/方)
論曰凡姙娠泄瀉冷熱不同水㵼青白或黄白或水榖
不化腹痛腸鳴其脉弱而緊此内傷冷也謂之洞泄寒
中若泄注如水深黄色及有完榖小便赤腹脇脹滿煩
躁喜飲時時嘔逆或下利清水或小便不利得熱則極
脉虚大而數由乗虚熱入於胃湊滲下焦津液不分併
於大腸謂之協熱利先以五苓散利小便次以黄連阿
膠元或三黄熟艾湯凡泄㵼色黄而有沫腸鳴腹脹滿
微痛其脉沉緊而小數謂之冷熱不調冝戊巳元和之
凡暴下或青或白水榖或化或不化腹脇或脹或不脹
或痛或不痛但餲生熟氣全不思食其脉内虚外實右
闗脉沉緊者謂之飱泄先去沉積冝感應元後調和之
凡治㵼先須理中焦如理中湯元是也次即分利水榖
如五苓散是也治中不效然後斷下即用禹餘粮赤石
脂是也(亦可就第八卷第/八論選方通用)
厚朴元　治姙娠洞泄寒中
　　乾薑　厚朴(去粗皮/細剉)
　右等分先杵令爛水拌同炒令乾再為末水煑麫糊
　為圓如梧桐子大每服五十圎食前米飲下
草菓散　治姙娠藏氣本虛宿挾風冷脾胃久弱藏府
虚滑臍腹㽲痛日夜無度
　　厚朴(去粗皮薑汁/浸炒黄二両)肉豆蔲(一箇/麫煨)草豆蔲(一箇/煨)
　右㕮咀每服三錢水一琖薑三片煎至七分去滓熱
　服
三黄熟艾湯(方見第八/卷第十論)
理中元　理中湯　五苓散　黄連阿膠元　戊巳元
　感應元　已上並見和劑局方
　　　姙娠下痢赤白及黄水方論第二(凡十/五方)
論曰夫姙娠之人胞血既閉臟氣不理脾胃易傷或恣
食腥肥生冷脾胃停滯不能尅化冷熱相摶致令心腹
攪刺疼痛膿血赤白雜下古書所謂滯下是也原疾之
由皆因冷熱不調大腸虚冷熱氣客於膓間熱氣乗之
則赤冷氣乗之則白冷熱相交則赤白相雜而運滯水
止名為滯痢也其狀白膿如涕而有血雜亦有血少者
如白膿涕而有赤脉如魚腦此名魚腦痢又有血痢者
熱乗血入於大腸為血痢也血之隨氣外行經絡内通
臟腑常無滯積若觸冐勞動生熱熱乗血散滲入大腸
腸虚相化故成血痢也
療姙娠患痢膿血狀如魚腦髓小腹絞痛難忍
　　阿膠(炙二/兩)地榆　酸石榴皮(三/兩)薤白(切一/升)黄連(一/方)
　　(是黄蘖皮各/三兩並細切)
　右用水七升煎取二升温分三服忌生冷肥膩
療姙娠白膿痢腹中冷
　　乾薑(四/兩)赤石脂(六/兩)粳米(一升/炒黄)
　右用水七升煎取二升温分三服忌如前
療姙娠腹痛下痢赤白不可忍
　　黄連(一方是/白术)石榴皮　當歸(各三/兩)阿膠(炙二/兩)熟艾
　　(一兩/半)
　右用水六升煑取二升温分三服忌如前
療姙娠腹痛下痢膿血不止
　　黄連(八/分)厚朴(製/)阿膠(炙/)當歸(各六/分)艾葉　黄蘖(各/四)
　　(分/)乾薑(五/分)
　右為細末空心米飲調下方寸匕日三服
療姙娠臍下刺痛大便白晝夜三五十行
　　根黄(厚者蜜/煑令焦)大蒜(煨令熟/爛去皮)
　右以根黄為末研蒜作膏為元如梧桐子大空心粥
　飲下三十元日三服妙
　一方不用根黄用當歸以芍藥煎湯吞下
療姙娠痢黄水不絶
　　厚朴(薑汁炙/三兩)黄連(二/兩)肉豆蔲(五箇/連皮)
　右用水二升煑取一升頓服忌如前(已上六方/並出産寳)
文仲療姙娠下痢不止方
　　黄蘗　乾薑　赤石脂(各二/兩)酸石榴皮(一/枚)
　右細切以水八升煑取二升分三服
古今録驗療姙娠下痢方
　　酸榴皮　黄芩　人參　櫸皮(各四/兩)粳米(三/合)
　右細切以水七升煑取二升分三服
療姙娠挾熱下痢冷熱不調千金翼同
　　黄連(一/升)黄蘖(一/升)梔子仁(二十/枚)
　右為末每服五錢水二琖浸三時久煑十沸頓服嘔
　者加橘皮一兩生薑二兩亦治丈夫常痢
一方治中暑挾熱下痢無梔子仁用薑錢羊脂煎服
肘後方療姙娠下痢赤白如魚腦腹中絞痛
　　阿膠(炒/)黄蘗　地榆　當歸(各一/兩)川芎　酸榴皮
　　(各三/分)
　右為細末葱白粥飲調二錢
療姙娠下痢腹痛不食
　　薤白(切一/合)當歸(炒/)地榆(各一/兩)甘草(半/兩)糯米(一/合)
　右為散以水七升煑取二升去滓温分三服
療姙娠下痢腹痛小便澁
　　糯米(一/合)當歸(炒/)黄耆(各一/兩)
　右細切和停以水二琖煑取一琖二分去滓温分四
　服
治姙娠臨産下痢
　右梔子不以多少燒存性為細末每服一大錢空心
　熟水調服甚者連進四五服即止
治姙娠藏府氣素弱頻併下利時時腹痛漸覺羸瘦面
　色痿黄不美飲食
　　厚朴(一兩/半)白术　川芎　白芍藥　當歸(炒/)熟地
　　黄(各一/兩)乾薑　人參(各五/錢)訶子(三/分)甘草(一/分)
　右㕮咀每服四錢水一琖棗三枚煎至六分温服
療姙娠下痢赤白絞刺疼痛(出三/因方)
　　烏雞子一枚(就頭上開一宂/傾去清只留黄)黄丹(一錢入雞子殻/内打令均以厚)
　　(紙褁黄泥固濟/煨取乾為細末)
　右每服二錢米飲調下一服愈者是男兩服愈者是
　女
　　　姙娠大小便不通方論第三(凡十/方)
論曰夫姙娠大小便不通者由藏府氣實而生於熱熱
者隨停之處則成病也若熱結於大腸則大便不通結
於小腸則小便不通若大小腸俱為熱所結故煩滿而
大小便皆不通也
小品療姙娠子淋大小便並不利氣急已服猪苓散不
差宜服甘遂散下之
　　太山赤皮甘遂(二/兩)
　右一味為末以白蜜二合和服如大豆粒多覺心下
　煩得微下者日一服下之後還將猪苓散不得下日
　兩服漸加至五分以微利為度經心録同
猪苓散　療姙娠小便澁痛兼療胎水
　　猪苓(五兩/去皮)
　右為末白湯調方寸匕加至二匕日三夜二不差宜
　轉下之服前藥
古今録驗療姙娠得病六七日以上身熱入藏大小便
不利安胎除熱葵子湯
　　葵子(二/升)滑石(四兩/碎)
　右以水五升煑取一升去滓盡服須㬰當下便愈
又方
　　葵子(一/合)川朴硝(二/兩)
　右研每服三錢水一琖煎至六分去滓温服
治姙娠大小便不通心腹脹滿妨悶不欲飲食手足煩
熱
　　㯽榔　赤茯苓　大腹皮　木通　郁李仁(去皮/尖)
　　北五味(各一/兩)桑寄生　甘草　苦梗(各半/兩)
　右為粗末每服三錢水一琖煎至六分温服
治姙娠大小便不通熱閉心膈腹脇妨悶妨害飲食
　　大黄　木通　㯽榔(各一/兩)枳殻(三/分)大腹子(三/枚)訶梨
　　勒(四箇去核/半生半煨)
　右為末以童便一琖葱白二寸同煎至六分調下二
　錢
當歸散　治胎前諸疾或因怒中氣充子藏或充脬脉
腹急肚脹腰腹時疼不思飲食四肢浮腫氣急時喘大
便忽難小便忽澁産門忽腫
　　當歸(一/兩)赤茯苓　枳殻　白芍藥　川芎(各二/兩)川
　　白薑(炮/)木香(炮/)粉草(各五/錢)
　右㕮咀每服三大錢水一琖半薑三片煎至八分去
　滓無時温服如禀受氣弱及南人枳殻减半如氣實
　及北人於内加分兩服之或連日大便祕澁加蜜同
　煎
初虞世治姙娠大便祕澁方
　　枳殻(三/兩)防風(二/兩)甘草(炙一/兩)
　右為細末沸湯㸃服一二錢空心日三
又治虚羸大便祕方
　　枳殻(製/)阿膠(炒等/分)
　右為細末煉蜜和劑杵二三千下元如梧子大别研
　滑石末為衣温水下二十元半日來未通再服三十
　元止於五十元
又方
　　車前子(一/兩)大黄(五錢/炒)
　右為細末每服三錢空心蜜湯調下
　　　姙娠小便不通方論第四(凡八/方)
論曰夫姙娠小便不通者由小腸有熱熱入於脬内熱
結甚者故令小便不通也若小便不通則心脇小腹氣
澁而喘急也陳無擇云凡姙娠胎滿逼脬多致小便不
利者或心腎氣不足不能使脬冷清濁相干為諸淋病
或胞系了戾小便不通名曰轉胞又胎滿尿出不知時
名曰遺尿治之各有方
古今録驗療姙娠卒不得小便
　　杏仁(二十箇去皮/尖熬令變色)
　右一味搗元如大豆燈心煎湯吞七粒立得利
又方　以滑石末水和泥臍下
又方　用車前草汁調滑石末塗臍四畔方四寸熱即
易之
治姙娠卒然小便不利方
　　滑石末　杏仁(等/分)
　右先搗杏仁令爛次入滑石末以軟飯搗和為元如
　小豆大每服二十元白湯送下
治姙娠小便不通臍下妨悶心神煩亂
　　葵子(研/)榆白皮(切各/一兩)葱白(七/莖)
　右以水二大琖煎取一琖三分去滓分三服
又方　用紫苑去苖為末井花水調下二錢(一方用/紫草)
苦參元　治姙娠小便難飲食如故
　　當歸　貝母(去心/炒)苦參(各三/兩)滑石(半/兩)
　右為末蜜元如小豆大以米飲下二十元不拘時
葵子散　治姙娠小便不利身重惡寒起則眩暈及水
腫者王子亨云姙娠小便不通特避寒藥又名茯苓湯
(千金翼/要同)
　　葵子(五/兩)赤茯苓(三/兩)
　右二味為末每服二錢米飲調下小水利即愈
　一方無茯苓有榆白皮一兩
八味元　治婦人病飲食如故煩熱不得卧而反倚息
以脬系了戾不得溺故致此病名轉脬但利小便則愈
以此藥有茯苓故也(此藥雖局中有賣/除非自合方有効)
　　熟地黄(八/兩)山藥　山茱茰(去核各/四兩)附子(炮/)桂心(各/二)
　　(兩/)牡丹皮(去/心)茯苓(去/皮)澤㵼(各三/兩)
　右為末蜜元如梧子大每服三十元空心温酒下
　　　姙娠子淋方論第五(凡五/方)
論曰夫淋者由腎虚膀胱熱也腎虚不能制水則小便
數也膀胱熱則小便行澁而數不宣姙娠之人胞繫於
腎腎間虚熱而成淋疾甚者心煩悶亂故謂之子淋也
小品療姙娠患子淋宜下地膚大黄湯
　　川大黄　地膚草(各三/兩)知母　黄芩　猪苓　赤
　　芍藥　通草　川升麻　枳實　甘草(各二/兩)
　右㕮咀每服四錢水一琖煎至七分去滓温服
經心録療姙娠患子淋小便數出少或熱疼痛及足煩
　　地膚草(三/兩)
　右細切水四升煑取二升半去滓分三服日三服文
　仲小品同
療姙娠患淋小便澁不利小腹水道熱痛
　　冬葵子(一/升)芍藥(二/兩)黄芩　赤茯苓　車前子(各三/兩)
　右㕮咀以水七升煎至二升温分三服
療姙娠數月小便淋瀝疼痛心煩悶亂不思食
　　瞿麥穗　赤茯苓　桑白皮　木通　葵子(各一/兩)
　　黄芩　芍藥　枳殻　車前子(各五/錢)
　右為粗末每服四錢水一琖煎至六分温服
療姙娠子淋小便澁痛
　　冬葵子　滑石　木通(各等/分)
　右為末每服四錢水一琖葱白七寸煎至六分去滓
　服
猪苓散　療姙娠子淋小便澁痛子母祕録療姙娠胎
水
　　方見本卷第三論
　　　姙娠遺尿方論第六(凡三/方)
療姙娠尿不知出時胎滿故也宜服白薇散
　　白薇　芍藥(各一/兩)
　右為細末温酒調二錢
又方
　　白礬　牡蠣(等/分)
　右為細末温酒調二錢(亦可治/男子)
又方　用鷄毛灰末之酒調方寸匕(亦見第八/卷第四論)
　　　姙娠尿血方論第七(凡五/方)
論姙娠尿血者由勞傷經絡有熱在内熱乗於血血得
熱則流溢滲入脬故令尿血也
千金療姙娠卒下血及子淋方(三方並/出外臺)
　　葵子(一升/研)
　右以水五升煑取二升分温三服
又方
　　生艾葉(一斤研冬用/莖乾者亦得)
　右以酒五升煑二升分三服
又方
　　生地黄(一升/切)
　右以酒四升煑取二升温分三服亦療落身後血
續斷湯　治姙娠下血及尿血
　　當歸　生地黄(各一/兩)續斷(五/錢)赤芍藥(一/分)
　右為末空心葱白煎湯調下二錢
療姙娠尿血
　　阿膠　熟地黄
　右各等分為細末空心粥飲調二錢
　　　姙娠胎水腫滿方論第八(凡十/一方)
産寳論曰夫姙娠腫滿由藏氣本弱因産重虚土不尅
水血散入四肢遂致腹脹手足面目皆浮腫小便祕澁
陳無擇云凡婦人宿有風寒冷濕姙娠喜脚腫俗呼為
皺脚亦有通身腫滿心腹急脹名曰胎水
論曰凡姙娠之人無使氣極若心靜氣和則胎氣安穏
若中風寒邪氣及有所觸犯則隨邪而生病也凡姙娠
經血壅閉以養胎若忽然虚腫乃胎中挾水水血相摶
脾胃惡濕主身之肌肉濕漬氣弱則肌肉虚水氣流溢
故令身腫滿也然其由有自或因泄㵼下痢藏府虚滑
耗損脾胃或因寒熱瘧疾煩渇引飲太過濕漬脾胃皆
能使頭面或手足浮腫也然水漬於胞兒未成形則胎
多損壊及其臨産日脚微腫乃胞藏水少血多水出於
外故現微腫則易生也宿有寒氣因寒冷所觸故能令
腹脹腫滿也
　　　産乳集養子論
姙娠自三月成胎之後兩足自脚面漸腫腿膝以來行
歩艱辛以至喘悶飲食不美似水氣狀至於脚指間有
黄水出者謂之子氣直至分娩方消此由婦人素有風
氣或衝任經有血風未可妄投湯藥亦恐大段甚者慮
將産之際費力有不測之憂故不可不治於未産之前
也古方論中少有言者按名醫録云宋少主元徽與徐
文伯微行學鍼法文伯見一娠婦足腫不能行少主脉
之此女形也文伯診之曰此男胎也在左則胎黑色少
主怒欲破之文伯惻然曰臣請鍼之胎遂墮男形而色
黒此姙娠足腫之説見於古者今巢氏病源中但有子
煩之論千金并産寳方亦畧言之劉禹錫續傳廣信方
以謂姙婦有水氣而成胎太平聖恵亦言之皆非也元
豐中淮南陳景初名醫也獨有方論治此病方名初謂
之香附散李伯時易名曰天仙藤散也
天仙藤散方
　　天仙藤(洗畧/炒)香附子(炒/)陳皮　甘草　烏藥(不須/要天)
　　(台者但得軟白/香而辣者良)
　右等分净秤為細末每服三錢水一大琖薑三片木
　𤓰三片紫蘇三葉同煎至七分放温澄清空心食前
　服日三服小便利氣脉通體輕腫漸消更不須多服
　(元豐末王荆公居金陵舉家病以詩贈景初曰舉族/貧兼病煩君藥石功到家何所寄一一問征鴻因此)
　(見方得於李伯時家傳/方録于臨川張右丞宅)
産寳療姙娠身腫有水氣心腹脹滿小便少
　　茯苓(四/兩)杏仁　㯽榔(各三/兩)旋覆花　郁李仁(各一/兩)
　右為粗末以水六升煑取二升去滓分温三服小便
　通即差
崔氏療姙娠體腫有水氣心腹急滿
　　茯苓　白术(各四/兩)旋覆花(二/兩)杏仁　黄芩(各三/兩)
　右細切以水七升煑取二升半分温三服忌桃李雀
　肉鮓物(千金救急古今/録驗集驗同)
療姙娠遍身洪腫
　　葶藶子(一/錢)白术(二/錢)茯苓(二/兩)桑白皮(二/兩)郁李仁(八/分)
　右為粗末以水六升煑取二升分温三服小便利即
　差
又方
　　澤㵼　葶藶(各三/兩)茯苓　枳殻　白术(各六/兩)
　右細切以水六升煑取二升分温兩服小便利即差
澤㵼散　治姙娠氣壅身體腹脇浮腫喘急大便不通
小便赤澁
　　澤㵼　桑白皮　木通　枳殻　㯽榔　赤茯苓
　　(等/分)
　右㕮咀每服四錢水一琖薑四片煎至六分去滓食
　前温服
防已湯　治姙娠脾虛通身浮腫心腹脹滿喘促小便
不利
　　防己(三/分)桑白皮　紫蘇莖葉　赤茯苓(各一/兩)木香
　　(一/分)
　右為粗末每服四錢水一琖薑四片煎至七分去滓
　食前温服
千金鯉魚湯　治姙娠腹大胎間有水氣
　　白术(五/兩)茯苓(四/兩)當歸　芍藥(各三/兩)
　右細剉以鯉魚一頭修事如食法煑取汁去魚不用
　每服四錢入魚汁一琖半薑七片橘皮少許煎至七
　分去滓空心服(集驗同/)
商陸赤小豆湯　治姙娠手足腫滿攣急
　　赤小豆　商陸(等/分)
　右㕮咀每服一兩用水一碗煎至七分澄清汁服集
　驗千金方有澤漆　産寳方無澤漆有桑白皮
腎著湯　治姙娠腰脚腫
　　茯苓　白术(各四/兩)乾薑　甘草(各二/兩)杏仁(三/兩)
　右㕮咀每服四錢水一琖半煎至七分食前服
指迷方治胎水五皮散尋常脾虚腫滿亦治
　　大腹皮　桑白皮　生薑皮　茯苓皮　橘皮(各/等)
　　(分/)
　右㕮咀每服半兩水二琖濃磨木香水一呷同煎至
　八分去滓空心温服亦治男子脾虚腫滿　一方無
　桑白皮有白术倍之名白术散
　　　姙娠腹内鍾鳴方第九(凡一/方)
治孕婦腹内鍾鳴用鼠窟前後土為細末研麝香酒調
下二錢其産立愈
　　龔彦徳孕癰方第十(凡一/方)
治孕癰方立効
　　烏藥(研出洪州軟/白香辣者良)
　右用水一琖牛皮膠一片同煎至七分温服
　　　姙娠不語論第十一(無/方)
孕婦不語非病也間有如此者不須服藥臨産月但服
保生元四物湯之類産下便語得亦自然之理非藥之
功也醫家不説與人臨月則與尋常之藥産後能語則
以為醫之功豈其功也哉(黄帝問曰人有重身九月而/瘖此為何也岐伯對曰胞之)
(絡脉絶也帝曰何以言之岐伯曰胞絡者繫於腎少隂/之脉貫腎繫舌本故不能言帝曰治之奈何岐伯曰無)
(治也當/十月復)
　　　姙娠傷食方論第十二(凡二/方)
經云飲食自倍腸胃乃傷又云隂之所生本在五味隂
之五宫傷在五味若姙子飲食不節生冷毒物恣性食
噉致傷脾胃故姙娠傷食最難得藥唯此二方最穏捷
木香元　治婦人有孕傷食
　　木香(二/錢)三稜　人參　白茯苓(各三/錢)
　右為細末麫糊元如緑豆大熟水吞三四十元
白术散　治姙娠氣不調和飲食易傷
　　白术(炒/)乾紫蘇(各一/兩)人參　白芷(各三/分炒)川芎　訶
　　子皮　青皮(各五/錢)甘草(一/分)
　右為末每服二錢水一琖薑三片煎至七分温服
　愚詳小七香元(見局/方)保氣散(見十六卷/第三論)豈無良効
　　　姙娠臟燥悲傷方論第十三(凡一/方)
許學士云鄉里有一婦人數欠無故悲泣不止或謂之
有祟析禳請禱備至終不應予忽憶有一證云婦人臟
燥悲傷欲哭象如神靈數欠者大棗湯予急令治藥盡
劑而愈古人識病製方種種妙絶如此試而後知
大棗湯　治婦人臟燥悲傷欲哭象若神靈數欠者皆
主之
　　甘草(三/兩)小麥(一/升)大棗(十/枚)
　右㕮咀以水六升煑取三升去滓分温三服亦補脾
　氣專治婦人方名甘草湯(鄉先生程虎卿内人黄氏/姙娠四五箇月遇晝則慘)
　(慼悲傷涙下數欠如有所慿醫與巫者兼治皆無益/僕年十四正在齋中習業見説此證而程省元皇皇)
　(無計僕遂告之管先生伯同説記憶先人曽説此一/證名曰藏燥悲傷非大棗湯不愈虎卿借方看之甚)
　(喜對證笑而治/藥一投而愈矣)
　
　
　
　
　
　
　婦人大全良方卷十五
欽定四庫全書
　婦人大全良方卷十六
　　　　　　　　　　　　宋　陳自明　撰
　　坐月門(姙娠疾病既明須知/坐月避忌故以次之)
　　　産寳方周頲序第一
頲聞至靈者人最重者命人皆知命之所重而不知養
命之方天年未終疾病攻奪嗟乎世無良醫著述則急
難倉卒尋醫其舛誤多矣醫之中惟産難為急子母性
命懸在片時頲勤志方書常思救療每覽名醫著述皆
誌於心且夫男女構精隂陽分氣就中女弱疾狀頗多
盖其禀柔質以為人有血藏而抱育姙娠之内導理有
常至扵飲食之間動靜之際尤多制忌以節性情及乎
既産鮮保安者盖是損觸臓腑傷動筋骨將理稍失疾
患便生更值盲醫取次下藥致其所苦積漸懸危日復
一日亟至扵死可不痛哉故易曰天地之大徳曰生則
知在天地之間以生育為本又豈因生産而反危人之
命乎自惟攝理因循藥餌差謬致其産婦不保安全且
婦人生産方二三次血氣未衰飲食易進但能節性則
無病生縦或偶有微痾不難醫治至於四五次迨乎七
八次傷敗已深血氣衰微子蔵虚弱穢敗内滯風邪外
攻若有病生宜須審療醫若不子細疾便危殆此醫殺
之理甚明矣且仕俗之家婦人産後復乳其子産既損
氣已甚乳又傷血至深蠧命耗神莫極於此稍失常理
便合急醫或以家貧不及厚賂醫者醫者怠慢須臾困
篤吁人之生産非小事也而醫者圗財侮而致死此醫
殺之理又明矣且夫産前産後血氣未寜一疾茍生百
疾同作古人所以著方論扵産乳者正在此也至若鯉
魚阿膠能治胎動芎藭當歸善療胎痛秪如胎動胎痛
非至理也有因母疾而胎動者有因胎不堅固而自動
者痛亦如之此畧舉大綱盖須知醫者之功也降及地
黄益血生薑助氣芍藥止痛黄耆補虚用之得門其効
如聖用之失理不如不醫乃知醫人不可茍作頲以此
疾心常思著方以濟危急而學解不博未能自信所以
偏採産術志在廣行復見昝殷産寳(昝子/感切)深入醫門乃
大中嵗相國白敏中傷茲婦人多患産難詢訪名醫思
救人命或人舉殷相國迎召問其産乳殷乃撰方三卷
贄扵相國相國重其簡要命曰産寳此方雖存得者甚
少頲志在愈疾常恨不家藏一本故輙敢序之盖欲開
其衆聽凡五十二篇三百七十一方兼拾昝氏之遺作
小論三萹次扵序末庶㡬姙娠之家自得覽斯為家内
明師爾時丁巳嵗秋八月序
　　　將䕶孕婦論第二
凡婦人姙娠之後以至臨月藏府壅塞關節不利切不
可多睡須時時行歩不宜食粘硬難化之物不可多飲
酒不可亂服湯藥亦不可妄行鍼炙須寛神减思慮不
得負重或登髙渉險若偶然胎不安腰痛者須服安胎
藥一二服得安即止周頲論曰生産雖然觸穢排比須
要在先入月一日貼産圗并日逰胎殺所在并借地法
於姙婦房内北壁上仍依位設床帳厚鋪茵蓐周密使
無孔竅夏月亦鋪厚薦用好油單薄席紗帳以備之常
焚香令潔净備辦湯藥器物既覺欲産不得喧閧人力
雜亂大小愴惶驚動産婦宜預擇年髙厯練生婆一人
并穏當曾經慣婦人一兩人扶持不得揮霍恐産婦憂
驚又忌閑雜外人并䘮孝穢觸之人看視切不得驚動
傷早若坐婆拙不能體候胎氣方轉動之際便為欲生
多端下手驚動傷早則横倒之憂従此而致也
産寳方云姙娠欲産腹雖痛而腰不甚痛者未産也且
令扶行熟忍如行不得則凭物扶立行得又行或衣漿
先下然後作陣腰腹痛眼中如火生此是胎離腎經兒
逼産門也即服催生藥一二服即扶上蓐草切不可坐
草早務要産婦用力存養調停亦令坐婆先説諭之如
覺心中煩悶可取白蜜一匙用新汲水調下或覺飢即
喫軟飯或粥少許亦須預備勿令飢渇恐産婦無力困
乏也若不饑渇亦不須强食大凡生産自有時候不可
强服催生滑胎等藥或因坐草早勢不獲已則服之若
無事強服恐變生他疾又須戒之
　　　滑胎例第三
凡姙娠已滿十月形體成就神識咸備分氣趣産宜服
滑胎湯藥
滑胎枳殻散痩胎易産胡陽公主每産累日不下南山
道士進此方
　　商州枳殻(二/兩)粉草(一/兩)
　右為細末百沸湯㸃二錢服空心日三服凡懐孕六
　七箇月已上服之令兒易生初生胎小微黒百日已
　後肉漸變白此雖孫真人滑胎易産方然抑陽降氣
　為衆方之冠此方分兩出必用方以此為正
　一方枳殻六兩甘草一兩(故加枳殻减甘草盖未産/人甘草性寒故也未産前)
　(一月日三服/忌登髙厠)
　一方有糯米半升淘洗控乾同炒為末米飲白湯調
　下一二錢
　温隠居加當歸木香各等分
張氏方　治姙娠胎肥壅隘動止艱辛臨月服之縮胎
　易産兼治腸中諸疾下氣寛鬲　枳殻(五/兩)甘草(一兩/半)
　香附子(三兩炒/去毛)為末薑煎湯㸃亦可如丈夫婦人冷
　氣攻刺脇肋疼痛者用葱白三寸同煎服　婦人脾
　寒血氣成塊作痛熱酒調服　大小便不通白牽牛
　為末煎湯調服
選奇方　香附子　枳殻(各二/兩)甘草(半/兩)
内補元　治姙婦衝任脉虛補血安胎
　　熟地黄(二/兩)當歸(一兩/微炒)
　右為細末煉蜜元如梧子大温酒下三四十元
　　許學士云大率婦人姙娠唯在抑陽助隂盖抑陽
　　助隂之藥甚多然胎前藥唯惡羣隊若隂陽交錯
　　别生他病唯是南山道士枳殻散所以抑陽四物
　　湯所以助隂故爾然枳殻散差寒若單服之恐有
　　胎寒腹痛之疾以内補元佐之則陽不至強隂不
　　致弱隂陽調停有益胎嗣此前人未嘗論及也
易産滑胎方　其藥􁄪滑利小便
　　車前子
　右為末酒調方寸匕服不能飲者水調　詩云芣苢
　能令婦人樂有子矣　陸機注云治婦人産難愚詳
　孔子序詩云樂然而生易扵生育後人以為注喜誤
　矣
治産難神寢元痩胎滑利易産臨入月服之極有神効
知蘄州施少卿方蘄州徐大丞傳
　　通明乳香(半兩/别研)枳殻(一/兩)
　右為細末煉蜜元如梧子大空心温酒吞下三十元
　日一服懐孕九箇月以後方可服
　陸氏方名寤生元乳香(只一分/酒糊元)
榆白皮散　治姙娠滑胎易生
　　榆白皮　甘草(各二/兩)葵子(一/兩)
　右為粗末每服二錢水一琖煎至七分去滓温服
　一方無榆白皮名葵子散
主孕婦九箇月將産消息
　　猪肚(一全/具)
　依法用葱五味煮熟食食如不盡更食以盡為度不
　得與别人食無効
保氣散安胎寛氣進食痩胎易産設或居處失宜偶然
頓仆胎動胎痛漏胎下血兼服佛手散(見通/用方)神寢元
枳殻散(見/前)此三藥入月内大宜常服
　　香附子(四/兩)山藥(二/兩)縮砂仁(一/兩)木香(四/錢)粉草(一兩/一分)益
　　智仁　紫蘇葉(各半/兩)
　右為細末白湯㸃二錢服
　　　月空方位例第四(出太平聖/恵外䑓同)
正月　三月　五月　七月　九月　十一月　已上
在丙壬　二月　四月　六月　八月　十月　十二
月　已上在甲庚
　　　逐月安産蔵衣忌向方位第五
凡安産蔵衣方位並於卧閤内分布太平聖恵方云凡
姙婦初入月便冩産圖一本以朱書某月某日空貼在
某位如正月在丙壬可扵壬位安産婦床帳丙位蔵衣
之類貼掛在産婦房内北壁上若值閏月只㸔節氣用
之又云每月産圗有雷公招摇運鬼力士天狗軒轅大
時咸池吴時豐隆白虎大夫天候狂虎凡十三神並従
月建易其位所謂月空者按内經云月廓空無冩王水
注云論月輪中空日也即非十三神之數今太平聖恵
方以六陽月在丙壬以六隂月在甲庚正如外䑓所言
正月在丁壬至十二月在甲庚之類其理一也但外䑓
言之詳聖恵言之簡耳今人多依聖恵方者特従其簡
而已或云凡逐月安産蔵衣並向月徳月空方位所有
十三神殺並從節氣更换若交次月節便作次月用書
産圖者非也假如正月十四日立春若姙婦十三日乳
卧豈可作去年十二月用也必依月分用之乃是若依
節氣更换則天徳月徳所在差矣然月空與壬謂之中
天空頗相類議者以為天空者非十三神之數盖課中
有天乙貴人其位無可與對者故此空是謂天空值此
神百事不宜止宜安産婦床帳蔵衣之類耳集聖厯云
天徳正月在丁二月在坤三月在壬四月在辛五月在
乾六月在甲七月在癸八月在艮九月在丙十月在乙
十一月在巽十二月在庚
又堪輿厯有逰年白虎殺神在太歲後一辰如太歲夘
則白虎在寅餘倣此推之若産及蔵衣犯之則子母皆
不利也
　王子亨云難産逆生論稱犯一切神殺固有是理然
　亦有自然難産兒自逆生者及有産腸胃俱下者産
　已則復如故此非疾病所致氣血所主天下之理亦
　有不可窮詰者亦宜知之

　　五月　丙壬艮寅午夘辰辰申子申丑寅
　　六月　庚甲乾亥未子丑未酉夘巳寅卯
　　七月　丙壬坤申申(子/酉)戍戍戍子寅卯辰
　　八月　(庚/艮)甲巽巳酉(酉/午)戍丑亥夘亥辰巳
　　九月　丙壬艮寅戍夘辰辰子午申巳午
　　十月　庚甲乾亥亥子丑未丑夘巳午未
　　十一月(壬/巽)丙坤申子酉戍戍寅午寅未申
　　十二月庚甲巽巳丑午未丑夘酉亥申酉
　　　　推婦人行年法第六
　生氣方(産婦宜向之坐卧及/産帳向之開門大吉)
　反支月(遇此月即鋪灰上用牛皮或馬/驢皮訖鋪草勿令悪血汚地吉)
　禍害月(不得於其上産又不得/向之大小便避之大吉)
　絶命方(不得扵其上産又不得/向之大小便避之大吉)
　懸尸日(遇此日産不得攀䋲/宜懸馬轡攀之大吉)
　閉肚方(臨月至滿月並不得向之大/小便及棄不凈之水謹之吉)
　八㽵方(産帳不得向之/開門忌之大吉)


　
　
　
　
　
　
　
　
　　　體𤣥子借地法第七
東借十步　西借十步　南借十步　北借十步
上借十步　下借十步
壁方之中四十餘步安産借地或有汚穢或有東海神
王或有西海神王或有南海神王或有北海神王或有
日逰將軍白虎夫人逺去十丈軒轅招摇舉髙十丈天
符地軸入地十丈令此地空閑産婦某氏安居無所妨
碍無所畏忌諸神擁䕶百邪速去急急如律令𠡠(前項/借地)
(法扵入月一日朱書一本貼於産婦/房内北壁上更不須避忌神殺也)
　　　禁草法第八　鋪草及氊褥訖即呪曰
鐡鐡湯湯非公所當是王一言得之銅一言得之鐡母
子相生俱篾鐡急急如律令
　　　禁水法第九　欲産時貯水呪曰
　南無三寳水　　　　　水在井中為井水
　水在河中為河水　　　水在器中為净水
　水在法中為真水　　　自知非真莫當真水
　以净持濁　以正治邪　日逰月殺　五士將軍
　青龍白虎　朱雀𤣥武　招摇天狗　軒轅女妭
　天吞地吞　懸尸閉肚　六甲禁諱　十二神王
　土符伏神　各安所在　不得動靜　不得忌干
　若有動靜　若有忌干　施以神呪　當攝汝形
　阿佉尼阿毗羅莫多梨娑地梨娑訶
　　　入月預備藥物第十
保氣散　佛手散　枳殻散　神寢元　榆白皮散
保生元　催生丹　黒神散　大聖散　花蘂石散
黒龍丹　理中元　催生符　生地黄　羗活
葵子　　黄蓮　　竹茹　　烏梅　　雌䧺石燕
甘草　　海馬　　馬􁋚鐡　棗子　　陳皮
薑錢　　黒豆　　白蜜　　無灰酒　童子小便
好醋　　白米　　煎藥爐　銚子　　煮粥沙瓶
濾藥帛　醋炭盆　小石一二十顆　　湯瓶
軟硬炭　乾柴茅　煖水釡　洗兒肥皂頭髮
斷臍線及剪刀(斷臍本不用刀只用/帛睘臍下齒齧斷)　　乾蓐草
卧交椅　軟厚氊　燈籠　　火把　　繳巾
油燭　　發燭　　燈心
　　　催生靈符第十一
書符時宜以水飛朱砂書之貼扵房内北壁上遇坐蓐
之時劄於針上就琖内以燈燒之庶免飛揚温水調服
　
　
　
　
　
　
　
　
　
　
　
　
　
　
　
　婦人大全良方卷十六
欽定四庫全書
　婦人大全良方卷十七
　　　　　　　　　　　　宋　陳自明　撰
　　産難門(坐月既明須知/産難故以次之)
　　　産難論第一(夫産難之由有六所受各異故治/療之方不同今具言之以開世惑)
凢婦人以血為主惟氣順則血順胎氣安而後生理和
今富貴之家往往保惜産母惟恐運動故羞出入專坐
卧曾不思氣閉而不舒快則血凝而不流暢胎不轉動
以致生理失宜臨産必難甚至悶絶一也且如貧者生
育日夕勞苦血氣舒暢生理甚易何俟乎藥則孕婦常
貴扵運動者明矣　次則婦人姙娠已經六七箇月胎
形已具而世人不知禁忌恣情交合嗜慾不節使敗精
瘀血聚扵胞中致令子大母小臨産必難二也何以知
之生下孩子頭上有白膜一片滯膩如膠俗強名曰戴
白生兒身有青有黒俗強名曰宿痣此皆是入月交合
所致也如此則不特母病其子亦生浸滛赤爛瘡瘍俗
謂之胎蛆動逾嵗月不差可不戒乎　三則臨覺太早
大小揮霍或信卜筮或説鬼祟多方誤恐致令産母心
驚神恐憂惱怖懼又被閑雜婦人䘮孝穢濁之人衝觸
若不預為杜絶臨産必難三也何以知之如偷生之女
不正之屬既無産厄子母均安其理可知　凡臨産初
然腹痛或作或止名曰弄痛坐婆踈率不候時至便令
試水試水頻併胞漿先破風颯産門産道乾澁及其兒
轉便令坐草坐草太早兒轉亦難致令産難四也直候
痛極眼中如火此是兒逼産門方可坐草即令易産如
坐草稍久用力太過産母困睡抱腰之人又不穏當致
令坐立傾側胎死腹中其為産難五也時當盛暑宜居
深幽房室日色逺處開啟忩户多貯清水以防血運血
悶血溢妄行血虛發熱之證如冬末春初天色凝寒宜
密閉産室窒塞罅隙内外生火常令暖氣如春仍下部
衣服不可去綿方免胎寒血結毋致産難六也　凡孕
婦入月斷不可洗頭方免産難及横生逆産自明謹
論
　　　楊子建十産論第二
凡人生産先知此十産證候則生産之婦永無傷損性
命生産之間性命最重幸而孩子易生人不知福萬一
有少艱難則須臾之間子母之命懸扵絲髮但世人所
患者惟㸔生産收生之人少有精良妙手緣此而多有
傾性命予因傷痛其事不為無補(外有盤腸産僕/添方法在後)
　　　一曰正産
正産者盖婦人懐胎十月滿足隂陽氣足忽然腰腹作
陣疼痛相次胎氣頓䧟至扵臍腹疼痛極甚乃至腰間
重痛榖道挺迸繼之漿破血下兒子遂生此名正産
　　　二曰傷産
傷産者盖婦人懐胎忽有七月八月而産忽至九月十
月而産忽有經一年二年乃至四年五年而後産者今
獨以十月滿足為正産盖一人之生隂注陽定各有時
日不可改移今有未産一月已前忽然臍腹疼痛有如
欲産仍却無事是名試月非正産也但一切産母未有
前面正産證候即不可令人抱腰産母亦不可妄亂用
力盖欲産之婦臍腹疼痛兒身未順收生之人却教産
母虛亂用力兒身纔方轉動却被産母用力一逼遂使
兒子錯路忽横忽倒不能正生皆緣産母未當用力之
所致也凡産母用力須待兒子順身臨逼門户方始用
力一送令兒下生此方是産母之用力當也若未有正
産之候而用力傷早并妄服藥餌令兒下生譬如揠苗
而助之長非獨無益而又害之此名傷産
　　　三曰催産
催産者言婦人欲産漿破血下臍腹作陣痛疼其痛極
甚腰重榖道挺迸已見是正産之候但兒却未生即可
服藥以催之忽有經及數日産母困苦已分明見得是
正産之候但兒子難生亦可服藥以助産母之正氣令
兒速得下生此名催産
　　　四曰凍産
凍産者盖言三冬之月天氣寒冷産母經血得冷則凝
結而不散因其血之不散以至兒子不能生下此之一
弊為害㝡深然世人不知覺若冬月産婦下部不可脱
去綿衣并不坐卧寒冷之處當滿房着火令遍房常有
暖氣常令産母背身向火令臍下腿膝間常有暖氣若
背上心前少聞寒冷須是暖炙綿衣以􁀁之貴其血得
熱則流散使兒子易生此名凍産若春秋之間天地少
有隂濕寒冷之氣亦可就房中以㣲炭火暖之為妙
　　　五曰熱産
熱産者盖言盛暑之月欲産之婦當要其温凉得所不
可因熱恣意取凉反有傷損胎氣又生産之處不可多
着人數切恐人多熱氣逼襲産母盖人之血氣得熱則
散熱過則損今當夏暑炎熱之盛而産母氣虚人氣一
逼則其血沸溢而血得熱則上蒸能令産母發熱頭痛
面赤昏昏如醉乃至不知人事世有名血暈者緣此而
成也此名熱産若值夏月少有清凉之氣隂雨之變産
母亦不可任意取凉恐生大病
　　　六曰横産
横産者盖兒子下生先露其手忽先露其臀此因未當
用力而産母用力之過也臍腹疼痛兒身未順則是産
母用力一逼遂致身横而不能生下不幸而有此證候
當令産母安然仰卧令㸔生之人推而入去凡推兒之
去先推其兒身令直上漸漸通手以中指摩其肩推其
上而正之漸引指攀其耳而正之須是産母仰卧然後
推兒直上徐徐正之候其身正門路皆順煎催生藥一
盞今産母喫了方可令産母用力令兒下生此名横産
若㸔生之人非精良妙手不可依用此法恐恣其愚以
傷人命
　　　七曰倒産
倒産者盖因其母胎氣不足關鍵不牢用力太早致令
兒子不能囬轉順生便只直下先露其足也治之之法
當令産母扵床上仰卧令㸔生之人推其足入去分毫
不得令産母用力亦不得驚恐候兒自順若經久不生
却令㸔生之人輕輕用手内入門中推其足令就一畔
直上令兒頭一畔漸漸順下直待兒子身轉門路正當
然後煎催生藥令産母服一盞後方始用力一送令兒
生下此名倒産若㸔生之人非精良妙手不可依用此
法恐恣其愚以傷人命
　　　八曰偏産
偏産者盖因兒子囘轉其身未順生路未正却被産母
用力一逼致令兒頭偏拄左腿忽偏拄右腿致令兒雖
近人門而不能生下但云兒已露頂然不知兒之所露
即非頂也忽左額角忽右額角而已謂兒頭偏拄一畔
以此不能生收之之法當令産母扵床上仰卧令㸔生
之人輕輕推兒近上以手正其頭令兒頭先端正向人
門然後令産母用力一送即使兒子生下若是小兒頭
之後骨偏拄榖道即令兒却只露額當令㸔生之人以
一件綿衣炙令温暖用褁手急扵榖道外旁輕輕推兒
頭令正即便令産母用力送兒生也此名偏産凡扵榖
道外旁推兒頭正須推其上而正之仍是小用輕力推
些上兒而正之也若㸔生之人非精良妙手不可依用
此法恐恣其愚以傷人命
　　　九曰礙産
礙産者盖言兒身已順門路俱正兒子已露正頂而不
能生下盖因兒身回轉肚帶攀其肩以此露正頂而不
能生此名礙産收之之法當令産母扵床上仰卧令㸔
生之人輕輕推兒近上徐徐引手以中指按兒肩下其
肚帶也仍須候兒身正順方令産母用力一送使兒子
下生此名礙産若㸔生之人非精良妙手不可依用此
法恐恣其愚以傷人命
　　　十曰坐産
坐産者盖言兒子之欲生當従髙處牢繋一條手巾令
産母以手攀之輕輕屈足坐身令兒生下非令産母臨
生兒時坐着一物此名坐産若是産母兒將欲生却令
坐着一物即抵着兒路不能生也
　　　十一曰盤腸産(續添凡/四方)
趙都運恭人每臨産則子腸先出然後産子産子之後
其腸不收甚以為苦名曰盤腸産醫不能療偶在建昌
得一坐婆施之一法而收之其法遇産後子腸不收之
時以醋半盞新汲冷水七分碗調停噀産婦靣每噀一
縮三噀收盡此良法也後學不可不知
　　　治推腸生方又名盤腸産
　右以半夏為末搐鼻中則腸上矣
又方　以大紙撚以麻油潤了㸃燈吹㓕以烟熏産婦
　　　鼻中腸即上矣
又方　以萆麻子十四粒去殻研如膏貼産婦頭頂中
　　　心腸即上即拭去
　　　催生方論第三(凡三十/六方)
五行論命以年月日時支干所遇五行所属相生相值
以推人之貴賤其間最切要者時也若林開命書以年
為父母為己身月為兄弟僚友曰為妻妾上官時為子
孫帝座盖人之生也得其時則終身富貴失其時則終
身貧賤信乎人生之時不可忽也然則人生之時其可
催乎殊不知娠有諸生産之難若臨産起坐既久勞力
困乏須妙藥催趂以救其危當此之時又何暇論其時
耶又聖恵方有推娠婦行年法若行年有與本命相值
所産嵗月者即鋪驢馬皮于灰草上令娠婦臨産時踐
之手攀鞍轡頭則易産今之醫者便以此等物為産卧
所需之物誠謬論也其所以然者謂姙婦行年偶與本
命相值于所産嵗月慮有諸般艱難之厄故以此厭禳
之取其快速之意耳如或不值則無用矣今録催生數
方皆名醫士夫厯用良驗者以幸有緣産寳方論曰夫
産難者内宜用藥外宜用法盖多門救療以取其安也
療産難坐草數日困乏不能生此為母先有病經絡俱
閉而然
催生柞木飲子　治産難或横或倒死胎爛脹于腹中
此方屢用神妙
　　生大柞木枝(一大握長一/尺浄洗寸剉)甘草(大者五寸/剉作五叚)
　右用新汲水三升半同入新沙瓶内以紙三重𦂳封
　之文武火煎至一升半令香覺腹痛便凖偹候産婦
　腰重痛欲坐草時温温飲一小琖便覺心下開豁如
　覺再渇又飲一琖至三四琖覺下重便生更無諸苦
　切不可坐草早及坐婆亂下手如催生藥只消一服
　此方至驗乃上蔡張不愚方也
催生如神散　療逆生横産痩胎兼治産前産後虚損
月脉不調崩漏一名催生黒散一名烏金散一名二神
散
　　百草霜　香白芷(不見火/為細末)
　右二味等分研停每服二大錢扵臨産蓐時以童子
　小便并少米醋打為膏沸湯調下集驗用酒童子小
　便各半琖同煎纔沸即調停熱服甚者不過再服(血/得)
　(黒則止此藥大能固血/免得乾生其妙在此)
催生如聖散
　　黄蜀葵花不以多少焙乾為細末熟湯調下二錢
　　神妙　或有漏血胎臓乾澁難産痛劇者并進三
　　服良久腹中氣寛胎滑即時産下如無花時只用
　　葵子爛研小半合以酒調濾去滓温過䪺服尤妙
　　亦治打撲傷損如胎死不下煎紅花温酒調下
　　　用子歌曰(經驗用子/四十九粒)
　　黄金内子三十粒　細研酒調能備急
　　命若懸絲在須㬰　即令眷属不悲泣
曹秀才方　用葵子一味研墨或研朱砂為衣毎服四
十粒温酒吞下
催生丹　療産婦生理不順産育艱難並宜服之(出聖/恵方)
(局方同宜/天醫日合)
　　十二月兎腦髓(去皮膜/研如泥)通明乳香(一分/細研)母丁香(末/一)
　　(錢/)麝香(一字/研細)
　右四味拌停以兎腦髓和圎如雞頭穰大隂乾用油
　紙密封貼每服一圎温水下即時産随男左女右手
　中握出是驗
又方　通明乳香一瑰如皂子大
　右為末覺腰痛時用新汲水一小琖入醋少許同調
　扶立令産婦兩手捉兩石燕坐婆飼藥飲之先令姙
　婦念醫靈藥聖三遍然後服之仍略扶行數步須臾坐
　草便生更無痛楚神良
經驗方如神開骨膏　乳香不以多少五月五日午時
令一人在壁背捧乳鉢在櫈上令一童兒以筆管透壁
縫内逐粒従筆管中過入乳鉢内研令極細以童兒面
北滴水圎如雞頭大每服一粒無灰酒吞下海上方用
乳香朱砂等分為細末麝香酒調下
治難産或倒横不順方
　　蛇蛻(一條/全者)蚕蛻紙(一張一/方無)
　右入新瓦瓶中鹽泥固濟燒存􁄪為末煎榆白皮湯
　調下一錢三服覺痛便生　一方云臨産腰痛用藥
　三字麝香一字温酒調下名二妙散
催生萬金不傳遇仙丹
　　萆麻子(十四箇/去殻)朱砂　䧺黄(各一/錢半)蛇蜕一尺(燒/)
　右為細末漿水飯和圎如彈子大臨産時先用椒湯
　淋渫臍下次安藥一圎扵臍中用䗶紙數重覆藥上
　以闊帛繋之須臾生下急取去藥一圓可用三次
如聖膏　治産難兼治胞衣不下兼治死胎
　　用萆麻子七粒去殻細研成膏塗脚心胞衣即下
　　速洗去不洗腸出却用此膏塗頂上腸自縮入如
　　聖之妙一方男用七粒女用十四粒
　　一方用萆麻子百粒䧺黄末一錢同研並用如前
　　法
寸金散　治産難
　　用敗兎毫筆燒為灰細研為末生藕汁一錢調服
　　立産若産婦虚弱及素有冷病恐藕汁動氣當扵
　　銀器内重湯調温服
陸氏方云此難産第一方
　　金箔三片　兎毫筆頭三箇(燒為/灰)
　右二味和停用䗶為圎如梧子大作一服温酒下
又方
　　大朱砂(随多少端午日晒至百日不/得着而如滿百日取研如粉)
　右用䗶月兎腦髄和圎如緑豆大欲覺産粥飲下一
　圓良久便産其藥男左女右手中把出
又方
　　臈月兎頭一枚(燒為/灰)
　右為細末葱白煎湯調二錢立生
指迷方催生兎血散
　　臈月兎血蒸餅切作片子蘸之以紙袋盛掛當風
　　處隂乾為末煎乳香湯調下二錢
又方
　　臈月兎腦髓塗扵一張薄紙上更用一張合搨以
　　秤硾搥三五十下每遇難生㸔大小書天生兩字
　　作符以醋湯調下極妙
又方
　　兎皮和毛燒為灰末之以酒調方寸匕服之即産
　　衣不下者服之即下
治横倒生者或先手足者
　　明阿膠(炒一方/用酥)滑石末(各一/兩)葵子(二/合)
　右水一盞半煎至一盞去滓分二服
治難産五六日不得分娩疲困虚乏者
　　光明水膠(二/兩)
　右用好酒一升半微火鎔膠入新雞子一箇鹽一錢
　匕攪温令産婦坐椅物上伸腰大口作二次服之覺
　小腹重便生縁坐草早驚動故也
救産難經日不生
　　雲母粉(半/两)温酒調服入口當産不順者即産萬不
　　失一(陸氏方云是何徳揚方云已救三五千人却/用雲母粉澄過研細取一團如雞子大臨時)
　　(以無灰/酒調下)
治横逆産理不順子死腹中
　　伏龍肝細研每服一錢酒調服之以土着兒頭上
　　戴出妙
廣濟療難産三日不下方
　　吞雞子黄三枚并少苦酒服
集驗　療横産及胎死腹中以三姓雞卵各一枚三姓
鹽各一錢三姓水共一盞相和煮五七沸分温二服令
産母東首服之立出
療難産日久氣力乏盡不能生此是宿疾
　　赤小豆(二/升)以水九升煮熟取汁入炙了明黄膠一
　　兩同煎少時一服五合未效再服不過三四服即
　　産
備急方　療難産三日不出
　　吞槐子十四枚即下廣濟方有蒲黄一合千金集
　　驗崔氏同
又方
　　當歸為末酒調方寸匕服
催生如意散　臨産腰疼方可服之
　　人參(為/末)乳香(各一/錢)辰砂(半/錢)
　右三味一處研臨産之時急用雞子清一箇調藥末
　再用生薑自然汁調開冷服如横生倒生即時端順
　子母平善　傳扵鄂倅施漢卿屢見功效
陳氏催生神效七聖散　臨産腰疼方可服之
　　延胡索　沒藥　白􁦝　白芷　薑黄　當歸
　　桂心(等/分)
　右為細末臨産陣痛時燒鏵刄鐡(犂頭/是也)令通赤淬酒
　調藥三錢服一二杯立産(此方鳳州河池縣喬醫家/貨每服錢引一道遇一士)
　(友楊濟伯密得/之屡試屢驗)
催生神妙乳珠丹
　乳香研細以猪心血為圎如梧桐子大以朱砂為衣
　日乾每服一粒如催生冷酒化下良久未下再服一
　粒如大叚難産時以蓮葉心蒂七箇水二琖煎至一
　琖放温化下一粒良久未下亦可再服此藥靈驗如
　神無有不下者如胞漿先破悪水来多胎乾不得卧
　時須先與四物湯及通真圎補養其血氣次更濃煎
　葱湯放冷如躰令坐婆洗産户須是欵曲洗令氣上
　下通暢仍更用酥調滑石末塗産户裏次服前催生
　藥則萬全矣如胎死不下者用黒豆三合好醋半升
　煮令豆爛取汁一琖放温化下藥一粒須臾便下矣
　萬一未下亦可再服如胎下胞衣未下者服此亦便
　下也若胎横逆不順即先服如神散(方見/前)再服此藥
　復以此藥催之合藥時要五月五日午時極妙或七
　月七日或三月三日及月初上辰日合亦得
小品療逆産方　鹽塗兒足底又可急搔爪之并以鹽
摩産婦腹上即産
又方　以鹽和粉塗兒兩足下即順矣
集驗方　療逆産　燒錢令赤納酒中飲之
又方　取夫隂毛二七莖燒以猪膏和圎如豆大水吞
　下兒手即握出神驗　刪繁療産難方取車􁠆中膏畫
　腋下及掌心崔氏文仲小品千金集驗備急同
療逆産胞衣不出方　取竈屋黒塵研為細末酒調方
　寸匕　一方用梁上塵
張文仲療横生逆産服諸符藥不㨗者灸右脚小指尖
頭三壯艾炷如小麥大
小品療横生倒産手足先出方(並出/外䑓)
　用粗針刺兒手足入二分許兒得痛驚轉即縮自當
　囘順(文仲備急千金/崔氏集驗同)
　横産逆産二條其理雖别療法盖同可以意量逐善
　参用也
　　　郭稽中産難方論第四(凡三/方)
論曰産難者何胎側有成形塊為兒枕子欲生時枕破
與敗血褁其子故難産但服勝金散逐其敗血即自生
若横生逆生並皆治之
勝金散方
　　麝香(一錢/研)鹽䜴(一兩以舊青布褁了燒/令赤急以乳鉢研細)
　右為末取秤錘燒紅以酒淬之調下一大錢
陳無擇評曰産難不只胎側有兒枕破與敗血褁凝傷
其胎息因縁自有難易其如横逆多因坐草太早努力
過多兒轉未逮或已破水其血必乾致胎難轉若先露
脚謂之逆先露手謂之横法當以針刺之便自縮入即
服神應黒散以固其血必自轉生　養生方云倉皇之
間兩命所係不可不廣傳盖賛黒散之功也　或以鹽
塗兒脚底抓搔之
神應黒散方(見前即催/生如神散)
　　　産難子死腹中方論第五(凡十/八方)
夫産難子死腹中者多因驚動太早或觸犯禁忌致令
産難皆因穢沃先下産時未到穢露已盡而胎枯燥故
子死腹中其候産母舌青黒及胎上冷者子已死也故
産處坐卧須順四時方靣并避五行禁忌若有觸犯多
招災禍也
治姙娠三五箇月胎死在腹内不出
　　大腹子　赤芍藥　榆白皮(各三/兩)當歸(一两/炒)滑石
　　末(三/分)瞿麥　葵子(炒/)茯苓　粉草　子苓(各半/两)
　右為粗末每服四錢水一琖煎至七分去滓不拘時
　温服
療死胎腹内不出母已危殆不得已者立效方
　　水銀半两　桂末一錢
　右只作一服温酒調下粥飲亦可
又方
　　以利斧煆赤置酒中待温飲之其子便下
治姙娠胎死腹中候其母面赤舌青者是宜鍚粉圓(出/指)
　　(迷/)
　　錫粉　水銀(各一/錢)
　右同研不見水銀為度以棗肉和圎如豌豆大煎瞿
　麥湯吞下
十全博救療胎死腹中
　　以好辰砂一两水煮數沸研令極細酒調二錢服
又方
　　以雞子黄一枚用薑汁一合調雞子黄令均頓服
　　分㝃後喫芸薹粥良
趙和叔傳下死胎方
　　桂心末(二/錢)麝香當門子一箇
　右同研温酒調服須臾如手推下比之用水銀等藥
　不損血氣
何氏方無麝香毎用桂末(二/錢)痛陣密時用温童子小便
調下名觀音救生散兼治産難及横倒生
療胎死腹中不出母欲絶
　　水銀(二/两)頓吞下兒立出
又方
　　用水銀如彈子大以棗肉均研和如大豆許水吞
　　下立出
救急　治子死腹中
　　取夫尿二升煮令沸飲之
文仲療或半生胎不下或子死腹中或半著脊及在草
不産血氣上盪心母面無顔色氣欲絶方
　　猪脂(一升/煎)白蜜(一/升)淳酒(二/升)
　右三味合煎取二升分温两服不能飲随所能服之
又療子死腹中不出　以牛屎塗母腹上立出
崔氏　療胎死
　　甘草(一/尺)蒲黄(二/合)筒桂(四/寸)香䜴(二/升)雞子(一/枚)
　右細切以水六升煮取三升頓服胎胞穢悪盡去大
　良
産經數日不出或子死腹中母氣欲絶
　　瞿麥(六/两)通草　桂心(各三/两)牛膝(四/两)榆白皮(一/升)
　右㕮咀以水九升煎取三升去滓分温三服
一字神散　治子死胎不下胞破不生此方累有效救
人㡬萬數
　　鬼臼不拘多少黄色者去毛碾為末以手指撚之
　　如粉極細為度每服二錢用無灰酒一琖同煎至
　　八分通口服立生如神此藥不用羅只碾令極細
鄧知縣傳方　療死胎不出
　　朴硝為末每用二錢温童子小便調下知洪州進
　　賢曾通仕定求云昔為豐城尉時有猫孕五子一
　　子已生四子死腹中啼喚欲死試問醫者令用此
　　藥灌之死子即下猫得再生後有一牛亦如此用
　　此法亦活醫云本治人方用以治畜也後因以救
　　人無不驗(僕為兒時曾有一親戚胎死腹中不下/數日百計已窮記憶我先人用朴硝半)
　　(两研細以童子小/便調下胎即落矣)
治死胎不下其證指甲青舌青脹悶甚者口中作屎臭
先以平胃散一貼作两服每服酒水各一琖同煎至一
琖却投朴硝半兩研細再煎三五沸傾出候微温服盡
其胎即化血水而下
繆宅厥息孺人杜氏生産數日不下坐婆魂童救療皆
無効召僕診之僕曰産前脉不可考但當察色而知之
遂掲帳明燭以察之其靣色赤舌色青見此色者知胎
已死母却無憂矣或問曰何以知之予荅曰面赤舌青
者子死母活明矣供自合至寳丹二粒服之胎即落矣
以此見古人處方神速
至寳丹(方見和/劑方)
　　　産難生死訣第六
欲産之婦脉離經(難經云一呼三至曰離經此是陽加/于隂二倍一呼一至亦曰離經此是)
(隂加于陽四倍也注云經者常也謂脉離常經之處細/而言之一呼脉再至一吸脉再至曰平和之脉故一呼)
(脉行三寸一吸脉行三寸呼吸定息脉行六寸一日一/夜一萬三千五百息脉行八百一十丈乃為一周復従)
(始之經再行今一呼脉三至一吸脉三至呼吸定息脉/行九寸一日一夜脉行通計一千二百一十五丈過于)
(平脉之數不在所起之經再起故曰離經若一呼一至/脉行寸半一吸一至脉行寸半呼吸定息脉行三寸一)
(日一夜通計脉行得四百单五丈乃為一周是不及平/脉之數周而復始亦不在所起之經再起亦曰離經也)
沉細而滑也同名(臨産之婦脉見沉細而滑者乃腎蔵/本脉之形然腎繫胞胎見此脉者亦)
(與離經之/脉同名也)夜半覺痛應分誕来日日午定知生(若姙婦/夜半時)
(覺得腹痛定知来日午時當分㝃也聖恵方云夜半子/時覺腹痛来日午時必定生産謂子午相對正半日時)
(數/也)身重體熱寒又頻舌下之脉黒復青反舌上冷子當
死腹中須遣母歸冥(凡姙婦身體沉重者胃氣絶也又/體熱寒慄頻并者陽氣衰隂氣盛)
(也若舌根下脉見靑黒色及舌反/捲上氷冷不温者子母俱死之候)面赤舌青細尋看子
死母活定應難(凡姙婦面赤色是榮氣流通母活之/候舌上青色是姙脉絡絶胎死之候)唇
口俱青沫又出子母俱死緫髙判(若姙婦唇口俱靑色/者榮衛氣絶也又口)
(中吐出痰沫者是脾胃之氣/俱絶此子母俱死之候也)面青舌青沫出頻母死子
活定知真不信若能㸔應驗尋之賢哲不虚陳(凡姙婦/面與舌)
(皆青色又頻吐痰沫者是産母榮衛俱絶胎氣衝上之/候此是子活母死之候産下子母必死也此古賢哲應)
(驗之文不虚/妄陳其説也)新産之脉緩活吉實大弦急死来親(凡婦/人新)
(産之後其脉来緩滑者為氣血通和是生活安/吉之兆也若見實大弦急之脉則凶必死之候)若得沉
重小者吉忽若堅牢命不停(若産婦診得沉重㣲小者/此是形虚脉虚相應故云)
(吉兆之脉忽然診得堅硬牢實之脉是/脉盛形衰相反性命不可停留必死也)寸口澁疾不調
死(若産後診得寸口脉澁疾大小不調/勻者此是血氣衰絶之脉故云死也)沉細附骨不絶
生(若重手按之乃得其脉沉細附着于/骨不斷絶有力者此生活之兆也)審㸔此候分明
記長須念此向心經(凡為醫者宜詳審脉/證分明記扵心胷也)
　王子亨云凡産後諸疾最忌脉大
　婦人大全良方卷十七
欽定四庫全書
　婦人大全良方卷十八
　　　　　　　　　　　　宋　陳自明　撰
　　産後門(産難既明須知産/後疾病故以次之)
　　　産後將䕶法第一(周頲論併/在其中)
論曰凡婦人生産畢且令飲童子小便一琖不得便卧
且宜閉目而坐須臾方可扶上床仰卧(不得/側卧)宜立膝(不/可)
(伸/足)髙倚床頭厚鋪茵蓐遮圍四壁使無孔隙免被賊風
兼時時令人以物従心擀至臍下使惡露不滯如此三
日可止仍不可令多卧如卧多看承之人宜頻唤醒舊
説産婦分㝃了三日方可上床若三日上床則必就地
睡卧又豈可令産婦近地氣乎　纔生産畢不得問是
男是女且先研醋墨三分服之一法云不可服醋墨有
傷肺經成欬𠻳之戒誠過慮也然醋墨本破凝結之血
然不可用太釅之醋仍不可太多即不至傷肺然所在
皆同亦有不喫者更産後三日内令産婦嘗聞醋炭氣
或燒乾漆煙若無乾漆以破舊漆器燒之以防血逆血
迷血運不省之患夏月宜扵房門外燒磚以醋沃之置
於房中(夏月房中不須着大/火及煮粥煎藥之類)分㝃之後須㬰且食白粥
一味不可令太飽頻少與之為妙逐日漸增之煮粥時
須是煮得如法不用經宿者又不可令温冷不調恐留
滯成疾仍時與童子小便一琖飲之(亦須先備小便若/遇夏月以簿荷養)
(之/)新産後不問腹痛不痛有病無病以童子小便以酒
和半琖温服五七服妙一臈(七日/也)之後方可少進醇酒
并些小鹽味　一法纔産不得與酒縁酒引血迸入四
肢兼産母臓腑方虚不禁(平/聲)酒力熱酒入腹必致昏悶
七日後少進些酒不可多飲如未出月間欲酒喫或服
藥者可用凈黒豆一升炒令煙出以無灰酒五升澆淋
之仍入好羌活一兩(洗净/拍破)同浸尤妙當用此酒下藥或
時時飲少許可以辟風邪養氣血下悪露行乳脉也如
産婦素不善飲酒或夏月之間亦不須強飲一臈之後
恐喫物無味可爛煮羊肉或雌雞汁畧用滋味作粥飲
之或喫爛煮猪蹄肉(忌母猪及/白脚猪肉)不可過多(今江浙間産/婦多喫熟雞)
(子亦補益/亦風俗也)三月之後方可少食温麵(食麵早/成腫病)凡喫物過
多恐成積滯若未滿月不宜多語喜笑驚恐憂惶哭泣
思慮恚怒強起離床行動久坐或作鍼線用力工巧恣
食生冷粘硬菓菜肥膩魚肉之物及不避風寒脱衣洗
浴或冷水洗濯當時雖未覺大損滿月之後即成蓐勞
手脚及腰腿痠重冷痛骨髄間颼颼如冷風吹繼有名
醫亦不能療大都産婦將息須是滿百日方可平復大
慎觸犯此多致身體强直如角弓反張名曰蓐風遂致
不救又不得夜間獨處縁去血心虚恐有驚悸切宜謹
之所有血衣洗濯不得扵日中晒曝免致邪祟侵傷又
不得濯足恐血氣攻下又不得刮舌(傷/心)刷齒及就下低
頭皆成血逆血運此産家謹䕶之常法也滿月之後尤
忌任意飲食觸冐風寒恣意喜怒梳頭用力髙聲作勞
工巧房慾(詳見産後通/用方第一)及上髙厠便溺之類如此節養
攝至百晬始得血氣調和臓腑平復自然安帖設不依
此即致産後餘疾矣小可虗羸失扵將補便成大患終
身悔而不及或有諸疾不論巨細後並有方藥醫療不
得信庸醫妄投藥餌經云婦人非止臨産須憂産後大
須將理慎不得恃身體和平取次為之乃縦心恣意無
所不為若有觸傷便難整理犯時㣲若秋毫感病重如
山岳知命者可不謹之
　　　産後調理法第二
若産後將息如法四肢安和無諸疾苦亦須先服黒神
散四服亦畧備補益圎散之類不可過多又恐因藥致
疾不可不戒(如四物湯四順理中圎内/補當歸圎當歸建中湯)或産婦血盛初
經生産覺氣悶不安者調七寳散(在十九卷/第二論中)服之若寜
帖不須服若三日後覺壯熱頭痛胸腑氣刺者不可便
作傷寒傷風治之此是乳脉將行宜服玉露散一二服
(如無此證/不須服)若因床帳大暖或産婦氣盛或素多喜怒覺
目眩暈如在舟車精神鬰冐者此是血暈即須服血暈
藥一二服(方見第/五論)仍須看承之人照管問當也設或覺
粥食不羙虚困即服四順理中圎一二服(若不如此/不須服)若
扵兩三日間覺腹中時時撮痛者此為兒枕作痛必須
服治兒枕藥一二服(方見第/二十卷)若大便祕或小便澁切不可
服通利藥以其無津液故也若投通利之藥則滑泄不
禁不可治也切須戒之若祕甚必欲通利方可服和暖
藥即通(方見後二十/二卷第一論)
　　　産後通用方論第三(凡二十/三方)
千金云凡産後滿百日乃可㑹合不爾至死虚羸百病
滋長慎之　凡婦人患風氣臍下虚冷莫不由此早行
房故也　凡産後七日内悪血未盡不可服湯候臍下
塊散乃進羊肉湯有痛甚切者不在此例候兩三日消
息可服澤蘭圎比至滿月丸藥盡為佳不爾虚損不可
平復也全極消痩不可救者服五石澤蘭圎補之服法
必七日外不得早服也　凡婦人因暑月産乳取凉太
多得風冷腹中積聚百病竟起迄至扵死百方療不能
差桃仁煎主之出蓐後服之婦人縦令無病毎至秋冬
須服一二劑以至年内常將服之佳
黒神散　治婦人産後惡露不盡胞衣不下攻衝心胷
痞滿或臍腹堅脹撮痛及血暈神昏眼黒口噤産後瘀
血諸疾並皆治之
　　熟乾地黄　蒲黄(炒/)當歸　乾薑(炮/)桂心　芍藥
　　甘草(各四/兩)黒豆(炒去皮/半升)
　右為細末每服二錢酒半琖童子小便半琖同煎調
　服
烏金散　治産後十八疾方論(方與局方黒神散同有/人選集為歌訣十八首)
(言語鄙俚/故不録)
　一曰産後因熱病胎死腹中者何但服烏金散　二
　曰産難者何但服烏金散　三曰産後胞衣不下者
　何但服烏金散　四曰産後血暈者何但服烏金散
　　五曰産後口乾心悶者何但服烏金散六曰産後
　乍寒乍熱者何但服烏金散　七曰産後虚腫者何
　但服烏金散兼朱砂圎　八曰乍見鬼神者何但服
　烏金散　九曰産後月内不語者何但服烏金散
　十曰産後腹内疼痛兼㵼者何但服烏金散兼用止
　㵼調氣藥　十一曰産後遍身疼痛者何但服烏金
　散　十二曰産後血崩者何但服烏金散　十三曰
　産後血氣不通咳𠻳者何但服烏金散　十四曰産
　後乍寒乍熱心痛月候不来者何但服烏金散　十
　五曰産後腹脹滿嘔逆不定者何宜服烏金散次服
　朱砂圎三二日炒生薑醋湯下七圎　十六曰産後
　口鼻黒氣及鼻衂者何論同此證不可治　十七曰
　産後喉中氣喘急者何論同十死不治　十八曰産
　後中風者何但服烏金散　已上論與郭稽中二十
　一論問荅同故不詳録
桃仁煎　療萬病婦人産後百病諸氣方
　　桃仁(一千二百枚去皮尖/及雙人煮令黄色)
　右一味擣令極細熟以上等酒一㪷五升研三四遍
　如作麥粥法以極細為佳納小長項瓷缾中密塞以
　麵封之納湯中煮一復時不停火亦勿令火猛使缾
　口常出在湯上勿令没之熟訖出温酒服一合日再
　服丈夫亦可服
千金增損澤蘭圎　療産後百病理血氣補虚勞
　　澤蘭　甘草　當歸　川芎(各七/分)附子(炮/)乾薑
　　白术　白芷　北細辛(各四/分)北防風　人参
　　牛膝(各五/分)栢子仁　熟地黄　石斛(各六/分)厚朴
　　藳本　蕪荑(各二/分)麥門冬(去心/八分)桂心(四/分)
　右二十味為末煉蜜圎如梧桐子大温酒下二十元
産後醋墨
　松煙墨不拘多少用炭火煆通紅以米醋淬之再煆
　再淬如此七度研令極細用絹羅過纔産了喫醋墨
　二錢用童子小便調下
四味湯　療産後一切諸疾纔分㝃喫一服尤妙
　　當歸(心鬲煩/加半錢)延胡索(氣悶喘急/加半錢)血竭(惡露不快/加半錢)
　　没藥(心腹撮痛/加半錢)各等分
　右為細末每服各抄半錢用童子小便一琖煎至六
　分通口服
玉露散　治産後乳脉行身體壯熱疼痛頭目昏痛大
便澁滯悉能治之凉膈壓熱下乳
　　人參　白茯苓　甘草(各半/兩)苦梗(炒/)川芎　白芷
　　(各一/兩)當歸(一/分)芍藥(三/分)
　右為細末每服二平錢水一琖煎至七分温服如煩
　熱甚大便秘者加大黄二錢半
地黄煎　治産後諸疾
　　生地黄汁　生薑汁(各一/升)藕汁(半/升)大麻仁(三兩去/殻為末)
　右和停以銀器内慢火熬成膏温酒調半匙服更以
　北术煎膏半琖入之尤佳　産寳方無麻仁用白蜜
　治産後虚憊盗汗嘔吐
理中圎　治新産血氣俱傷五臓暴虚肢體羸痩乏氣
多汗纔産直至百晬日常服壯氣補虚和養臓氣蠲除
餘疾消榖嗜食
　　甘草(二两一/方三两)白术　人參　乾薑(各一/两)
　右為細末煉蜜為圓如梧桐子大温米飲下三十圎
　空心服纔産了以童子小便打開㸃服七日内日三
　服　産乳方云此乃大理中圓加甘草兩倍耳然其
　功比之四味等分大故不同盖取甘味以緩其中而
　通行經絡之功最勝者也此産婦月内不可闕者出
　月不須服矣　古方中有婦人補益之藥如大澤蘭
　圎小白薇圎熟乾地黄元大聖散之類其藥味稍衆
　而中下之家村落之地卒何以致且藥肆中少有真
　者不若以四順理中圓易之較其功比澤蘭圎之類
　主治頗多也
黒龍丹　治産後一切血疾産難胎衣不下危急惡疾
垂死者但灌藥得下無不全活神驗不可言
　　當歸　五靈脂　川芎　良薑　熟地黄(各一/兩)
　右細剉以沙合盛赤石脂泯縫紙筋鹽泥固濟炭火
　十斤煆令通赤去火候冷取開㸔成黒糟色取出細
　研却入後藥
　　百草霜(五/兩)硫黄　乳香(各一/錢半)花蘂石　琥珀(各一/錢)
　右五味並細研與前五味再研如法修製和匀以米
　醋煮麵糊圓如彈子大每服一圎炭火燒令通赤投
　于生薑自然汁與童子小便入酒漉出晒乾研細只
　用此酒調下　茂恂熙寜初従事濮上幙府郡之蓐
　醫胡者為予言數政之前有朱汴水部施黒龍丹凡
　産後諸病危甚垂死者無不愈郡中及村落人賴以
　全活者甚衆汴受代歸婦人數千號泣遮道送行尚
　有一二粒未之施也先人自三峯謫官淮陽家嫂馬
　氏蓐中大病醫者康従變投丹立愈訪之乃得於汴
　也且言每鬻一粒輙受千錢必其獲厚利不欲求之
　後起守汝海従變餞别一驛臨行出此方為獻每以
　救人無不驗者盧道原侍郎再帥陘原時姨母姙娠
　至臨潼就蓐後數日有盗夜入其室驚怖成疾衆醫
　不能治乃以忳弟嘗遺此藥服之遂安家人金華君
　在秦生文度數日苦頭痛未止又心痛痛發兩股上
　下走注疾勢甚惡昏躁煩憒目視燈如金色勺飲不
　下服藥甚衆無效忳弟曰黒龍丹可服初以半粒投
　之即能飲粥而他藥入輙吐出不受覺痛稍緩又投
　半粒又得安眠自中夜服藥至五鼓下惡物數升頭
　痛頓减又至食時復下數升渙然醒愈盖敗血所致
　其效如此建中靖國元年五月二十日郭茂恂記仲
　氏嫂金華君在秦産七日而不食始言頭痛頭痛而
　心痛作既而目晴痛如割如是者更作更止相去纔
　瞬息間每頭痛甚欲取大石壓食久漸定心痛作則
　以十指抓壁血流掌痛定目復痛又以兩手自剜取
　之如是者十日不已國醫二三軰郡官中有善醫者
　亦數人相顧無以為計且言其藥犯芎可以愈頭痛
　犯薑黄可以治心痛率皆悠悠不根之言竟不知病
　本所起張益困頓醫益術殚予度疾勢危矣非神丹
　不可愈方治藥而張召予夫婦付以諸子與仲氏别
　惨怛不復言予瞋目戒張曰弟安心養疾亟出召伯
　氏曰事急矣進此丹可乎仲氏尚遅遅以兩旬不食
　恐不勝任黄昏進半粒疾少間中夜再服藥下瞑目
　寢如平昔平旦一行三升許如蝗虫子三疾减半已
　刻又行如前則頓愈矣遣荆釵軰視之奄殆無氣午
　後體方凉氣方属乃㣲言索飲自此遂平復大抵産
　者以去敗惡為先血滯不快乃至是爾後生夫婦不
　習此理老媪庸醫不能中病所以疾苦之人十死八
　九大數雖定豈得無夭不遇良醫終抱遺恨今以施
　人俾終天年非祈于報者所兾救疾苦養性命爾崇
　寜元年五月五日郭忳序
當歸散　療産後氣血俱虚慎無大補恐增客熱别致
他病常令惡露快利為佳
　　當歸　芍藥　川芎　黄芩(各一/兩)白术(半/兩)
　右為細末温童子小便或酒調下二錢(出指迷方又/出傷寒括要)
　　　周頲傳授濟急方四道
頲嘗見人傳經效諸方自曾修合實有大功遂編于卷
末普用傳授以濟急難治産後血暈血氣及滯血不散
便成癥瘕兼㵼面色黄腫嘔吐惡心頭痛目眩口吐清
水四肢㽔弱五臓虚怯常日睡多喫食减少漸覺羸痩
年久變為勞疾如此所患偏宜服勝金圓
　　澤蘭葉(四/兩)芍藥　蕪荑仁　甘草　當歸　芎藭
　　(各六/分)乾薑　桂心(各三/分半)石膏　桔梗　細辛　厚
　　朴　吴茱茰　栢子仁　防風　烏頭(炮/)白薇
　　枳殻　南椒　石頷　蒲黄　石斛　茯苓(各三/分)
　　白术　白芷　人参　青木香　藁本(各一/分)
　右揀擇上等州土如法修製為末煉蜜圎如彈子大
　有所患熱酒研一圎入口便愈大忌腥膩熱麵豉汁
　生葱冷水菓子等若死胎不下胎衣在腹並以炒鹽
　酒研服未效再服
治産後諸疾聖散子　方與局方大聖澤蘭散同但無
地黄阿膠桔梗故不録
黒散子　神效産後一切疾
　　鯉魚皮(三两/燒灰)芍藥　蒲黄(各二/两)當歸　没藥　桂
　　心　好墨　卷栢　青木香　麝香(各一/两)丈夫髪
　　灰　鐺墨(各半/两)
　右為細末以新瓷器盛宻封勿令走氣毎産後以好
　酒調下一錢匕如血暈衝心下血不盡臍下攪刺疼
　痛不可忍塊血癥疾甚者日加兩服不拘時候忌冷
　物菓子粘食
保生元　方與局方同却無麻仁有川椒故不復録
朱砂元　治産後虚中有積結成諸疾
　　黒附子　桂心　白薑(各半/两)巴豆(一錢醋浸/煮去皮研)
　右為細末入巴豆研停醋煮麵糊元如麻子大毎服
　三圎至五圓冷水下服之取㵼為度
薑粉散　纔産服此蕩盡兒枕除百病
　　當歸　人参　木香　黄耆　川芎　甘草　茯
　　苓　芍藥　桂心　知母　大黄(炒/)草豆䓻　白
　　术　良薑　訶子　青皮　熟地黄(少/許)附子(重半/两一)
　　(箇/)
　右除地黄附子外各等分焙乾生薑一斤研取自然
　汁于椀中停留食久傾去清汁取下面粉脚攤在蒻
　葉上入焙籠焙乾𢷬羅為末纔産後用藥三錢水一
　琖薑三片棗一箇煎至七分熱服服後産母自然睡
　着半日以来睡覺再服全除腹痛每日只三服至九
　日不可服肚中冷也
地黄酒　治産後百病未産一月先釀産訖可服
　　地黄汁　好麴　好净秫米(各二/升)
　右先以地黄汁漬麴令發凖家法釀之至熟封七日
　取清者服常令酒氣相接勿令絶忌蒜生冷鮓滑雞
　猪肉一切毒物婦人皆可服之但夏三箇月不可合
　春秋宜合以地黄汁并滓内米中炊合用之若作一
　碩十碩凖此一升為率先服當歸湯後服此妙
地黄元　治産後腹痛眼見黒花或發狂如見鬼狀或
胎衣不下失音不語心胷脹滿水榖不化口乾煩渇寒
熱往来口内生瘡咽喉腫痛心中忪悸夜不得睡産後
中風角弓反張面赤牙關𦂳急或崩中如豚肝臍腹㽲
痛煩躁恍惚四肢腫滿及受胎不穏唇口指甲青黒(一/方)
(地黄减半當歸一两延胡索琥珀/各一两  名琥珀地黄元治狀同)
　　生地黄(研取汁/留滓)生薑(各二斤研/取汁留滓)蒲黄　當歸(各四/两)
　右于銀石器内用慢火取地黄汁炒生薑滓以生薑
　汁炒地黄滓各令乾四味同焙乾為細末醋煮麵糊
　圎如彈子大每服一圎食前用當歸酒化下神妙
琥珀散　治産後一切危困之疾
　　琥珀　朱砂　麝香　香墨(醋/炙)白殭蚕　當歸(各/一)
　　(分/)鯉魚鱗(炒/焦)桂心　百草霜　白附子　梁上塵
　　(炒令煙出篩/過秤各半两)
　右為細末炒生薑熱酒調下二錢産後一切病服之
　竒效
治産後諸疾如産卧畢切須用童子小便調黒神散數
服除百病如無小便用白湯亦可
或産勞力過度或下血頗多或㣲熱惡露来遅
　　馬尾大當歸(洗一/两半)
　右在未産前修製為末如遇産有疾無疾若産了但
　用童子小便調服令産婦月後並無他證果有神效
療産後雖甚通利唯覺心腹滿悶脇脹咳𠻳不能食大
便不通眼澁行坐心腹時痛(許仁則秘/方三道)
　　白术　當歸　桑白皮　大黄(各三/两)細辛　桂心
　　(各二/两)生薑(四/两)
　右㕮咀用水二升煎取一升分為三服如人行七八
　里久再服此湯當得利利又不宜過多所利者為不
　獲已而㣲利之其不然未合令利既初産後覺身皆
　虚尚藉藥食補之豈宜取利此縁病熱既要不利茍
　以當塗服湯得通氣息安帖利既未止即便須急取
　三匙醋飯喫即止止後但須適寒温將息後取痊復
　飯食之節量其所宜如利不减宜依後方服之(産後/不宜)
　(輕易便投大黄如不得已後人/更斟酌强弱而用之方得穏當)
　　當歸(十/分)白术(八/分)甘草(七/分)細辛(四/分)桂心　人参　生
　　薑(各三/分)桑白皮(六/分)
　右為末煉蜜圎如梧桐子大空心温酒下三十圓
産後血氣不通當時不甚覺如在産出血少皆成癥結
心便疼硬乍寒乍熱飲食不進不生肌肉心腹有時刺
痛口乾粘手足沉重有此狀者宜此藥
　　當歸　芍藥　甘草　牛膝　鬼箭羽　人参(各/五)
　　(分/)牡丹皮　虎杖　白术(各六/分)大黄(八/分)乾地黄(七/分)
　　朴硝(十/分)烏梅肉(炒/)白薇　桂心(各四/分)水蛭(炒/)蒲黄
　　(各三/分)䖟虫(十四/枚製)
　右為末煉蜜圎如梧桐子大空心酒下二十圎日兩
　服外䑓有石脂十分(許公在西京為女秘妙不傳此/方于人後仁則女壻尋得依狀)
　(相傳萬不失一/餘散歸本門)
　　　産科序論(陳無/擇)
世傳産書甚多千金外䑓㑹王産寳馬氏王氏崔氏皆
有産書巣安世有衛生寳集子母祕録等備則備矣但
倉卒之間未易厯試惟李師聖序郭稽中産科經驗寳
慶集二十一篇凡十八方用之頗效但其間序論未為至
當始用料理簡辯于諸方之下以備識之者非敢好辯
也(愚詳産後要病無出于郭稽中二十一論一十八方/有益于世多矣予家三世用之未有不效雖陳無擇)
(所評或是或否亦不可不詳而䆒之且如産後眩暈以/牡丹散然其中有大黄芒消况新産後血氣大虚豈宜)
(輕服又云去血過多而暈者或有之若言痰暈者十無/一二又如産後熱悶氣上轉為脚氣不應用小續命湯)
(僕以百問中方加减而用之此活法也故/孟子云盡信書則不如無書此之謂也)
　　　胞衣不出方論第四(凡二十/二方)
夫有産兒出胞衣不落者世謂之息胞由産初時用力
此産兒出而體已疲憊不能更用力産胞經停之間而
外冷氣乗之則血道澁故胞衣不出須急以方藥救治
不妨害于兒所柰者胞係連兒臍胞不出即不得以時
斷臍浴洗冷氣傷兒則成病也舊法胞衣不出恐損兒
者依法截臍而已産處須順四時方面并避五行禁忌
者若有觸犯多令産婦難産雖腹痛者未産也欲腹痛
連腰痛甚者即産也所以然者腎係扵腰胞係腎故也
診其脉轉急如切䋲無殊者即産也郭稽中論曰胎衣
不下者何荅曰母生子訖流血入衣中衣為血所脹是
故不得下治之稍緩脹滿腹中以次上衝心胸疼痛喘
急者但服奪命丹以逐去衣中之血血散脹消胎衣自
下而無所患更有牛膝湯等用之甚效録以附之
奪命丹
　　附子(半两/炮)牡丹皮(一/两)乾漆(一分碎之/炒令煙盡)
　右為細末以釅醋一升大黄末一两同熬成膏和藥
　圎如梧桐子大温酒吞五七圎不拘時
必效方牛膝湯　治胎衣不出腹臍堅脹急痛即殺人
服此藥胞即爛下死胎
　　牛膝　瞿麥(各四/两)當歸(三/两)通草(六/两)滑石(八/两)葵子(五/两)
　右細切以水九升煮取三升分三服若衣不下腹滿
　即殺人推其源皆是胞衣有血奔心是以不出也或
　坐婆生踈斷帯収兒時衣失于繫住則帯縮入腹中
　便不得出宜服此藥衣即爛出也廣濟集驗千金崔
　氏同
花蘂石散　治産後氣欲絶縁敗血不盡血迷血暈惡
血奔心胎死腹中胎衣不下至死者但心頭暖急以童
子小便調一錢取下悪物如猪肝終身無血風血氣疾
膈上有血化為黄水即吐出或小便中出也若先下胎
衣則泛泛之藥不能逹若先治血悶則尋常之藥無此
功無如此藥有兩全之妙也
　　花蘂石(一/斤)上色硫黄(四/两)
　右二味相拌令均先用紙和膠泥固瓦礶子一箇内
　可容藥候泥乾入藥在内密泥封口了焙籠内焙令
　透熱便安在四方磚上(磚上書八/卦五行字)用炭一秤籠叠周
　匝自己午時従下生火令漸漸上徹有墜下火放夹
　火上直至經宿火冷炭消盡又放經宿罐冷定取出
　細研以絹羅至細甆合内盛依法用之(此藥便是療/金瘡花蘂石)
　(散尋常人自宜時時/収蓄以防急難至妙)
有一親戚婦人産後胞衣不下血脹迷悶不記人事告
之曰死矣僕曰某收得趙大觀文局中真花蘂石散在
笥中謾以一貼贈之以童便調灌藥下即甦衣與惡物
旋即随下乗興無恙
牛膝散　治姙娠五六月墮胎胞衣不出
　　牛膝　川芎　朴硝　蒲黄(各三/两)桂心(半/两)當歸(一/两)
　　(半/)
　右為粗末每服四錢水一盞薑三片生地黄一分煎
　至六分去滓温温頻服
若胞衣不出若腹脹則殺人
　　黒豆(一合炒/令熟)
　右入醋一盞煎三五沸去豆分為三服酒煮亦可
必效方療胞衣不出方　服蒲黄如棗大集驗千金崔
氏同
又方　以生地黄汁一升苦酒三合煖服之
救急一方(見子死腹/中論中)
又方　以水噀産婦面神驗
延年方　以洗兒水令産母飲半琖其衣便下勿令産
婦知
又方　牛膝(一/两)葵子(一/合)
　右𢷬碎以水一琖半煎至一琖去滓分二服
廣濟　療胞衣不出方
　右以末竈突中土三指撮以水服之集驗千金備急
　文仲同
又方　竈下土(一六寸/研碎)用好醋調令相合納臍中續煎
生甘草湯三四合服
又方　以醋湯飲之出
又方　雞子一枚苦酒一合和飲之立出
一方　用萆蔴子名如聖膏(見産/難門)
延年方　療胞衣不出腹脹則殺人
　吞雞子黄三箇仍解髮刺喉中令嘔即出若困極以
　水煮螻蛄一枚二十沸灌入口中汁下即出崔氏同
救急方　用赤小豆(男用七粒女/用十四粒)東流順水吞下
産乳　療産後惡血衝心或胞衣不下腹中血塊等疾
(備急/同)
　右大黄一两為末以好醋半斤熬成膏以藥末搜膏
　為圎如梧桐子大温醋湯呑五圎良久取下悪物不
　可多服
療胞衣不下
　　栝樓實一箇(取子研/令細)
　右酒與童子小便各半琖煎至七分去滓温服(如無/實根)
　(亦/得)
又方　紅花(一/两)酒煮濃汁服
又方　以鹿角鎊屑三分為末煮葱白湯調下
凡欲産時必先脱常所着衣以籠竈胞衣自下仍易産
神驗
廣濟方云取夫单衣盖井上立出千金集驗救急崔氏
小品同
　　　治胞衣不下訣
婦人百病莫甚于生産産科之難臨産莫甚于催生既
産莫甚于胞衣不下惟有花蘂石散一件㝡為𦂳要如
黒神散琥珀散諸方之類雖皆有驗然鄉居或逺于藥
局倉卒之間無法可施今採得胡氏寳慶方一妙法云
若産訖胞衣不下停待稍久非特産母疲倦又且血流
入胞中為血所脹上衝心胸喘急疼痛必致危篤若有
此證宜急斷臍帯以少物繋墜(以物繋墜之時切宜用/心先繋然後截斷不爾)
(則胞上掩/心而死)使其子血脉不潮入胞中則胞衣自當痿縮
而下縦淹延數日亦不害人只要産母心懐安㤗終自
下矣屢試有驗不可輕信坐婆妄用手法多有因此而
亡深可浩歎所以胡氏重引親見為據
　　　産後血暈方論第五(凡十/六方)
論曰産後血暈者由敗血流入肝經眼見黒花頭目旋
暈不能起坐甚致昏悶不省人事謂之血暈細酒調黒
神散最佳庸醫或作暗風中風治之凡暈血熱乗虚逆
上蒸心故昏迷不省氣閉欲絶是也然其由有三有用
心使力過多而暈者有下血多而暈者有下血少而暈
者其暈雖同其治特異當詳審之下血多而暈者但昏
悶煩亂而已當以補血清心藥治之下血少而暈者乃
惡露不下上搶于心心下滿急神昏口噤絶不知人當
以破血行血藥治之古法有云産婦纔分㝃了預燒秤
鎚或江中黄石子硬炭燒令通赤置器中急于床前以
醋沃之得酸氣可除血暈産後一臈不妨時作為妙崔
氏云凡暈者皆是虛熱血氣奔迸腹中空所致欲分㝃
者第一須先取釅醋以塗口鼻仍置醋于傍使聞其氣
兼細細飲之此為上法如覺暈即以醋噀面甦来即飲
醋仍少與解之(一云仍少/與水解之)一法燒乾漆令煙濃熏産母
靣即醒(如無乾漆以舊破漆器/以猛火燒熏之亦妙)
郭稽中論曰産後血暈者何荅曰産後氣血暴虚未得
安靜血随氣上迷亂心神故眼前生花極甚者令人悶
絶不知人口噤神昏氣冷醫者不識呼為暗風若作此
治之病必難愈但服清魂散即省
清魂散方
　　澤蘭葉　人参(各一/分)荆芥(一/两)川芎(半/两)
　右為末用温酒熱湯各半盞調一錢急灌之下咽即
　開眼氣定即醒　一方有甘草二錢
若去血過多而暈者當服芎藭湯(方見第二/卷通用門)當歸芍藥
湯(方見十二巻/第十二論)廣濟　治産後血暈心悶不識人神言
鬼語氣急欲絶
　　芍藥　甘草(各一/两)丹參(四分並/㕮咀)生地黄汁(一/升)生薑
　　汁　白蜜(各一/合)
　右水二升先煎前三味取八分下地黄生薑汁蜜分
　為两服
又方
　　荷葉(二枚/炙)真蒲黄(一/两)甘草(二/两)生地黄汁(半/升)白蜜(一/匙)
　右切細以水三升煮取一升去滓入蒲黄蜜地黄汁
　暖服立愈
療産後血暈心悶
　　蒲黄(四/分)紫葛　芍藥(八/分)紅花(十二/分)
　右㕮咀以水二升煎至七合入生地黄汁二合更煎
　三五沸每服三合
産後血暈心悶亂恍惚如見鬼
　　生益母草汁(三合根/亦可)生地黄汁(二/合)童子小便(一/合)雞
　　子清(三/合)
　右煎三四沸後入雞子清攪停作一服
産後血暈狂語不識人狂亂
　　童子小便(五/合)生地黄汁(一/合)赤馬通(七/枚)紅雪(八/分)
　右以上二味浸赤馬通絞去滓下紅雪温為兩服
獨行散　治産後血暈昏迷不省衝心悶絶(衛生方名/立應散)
　　五靈脂(半生半/炒二两)
　右為末温酒調下二錢口噤者抝開口灌之入喉即
　愈一方加荆芥等分為末童便調下
又方　治産後血暈
　右神麯為末熱水調二錢
療産後血暈狂言煩渇不止
　　生香附子(去/毛)
　右為末每服二錢水一琖薑三片棗一箇煎至七分
　温服
治産後血暈危困國醫以此方獻禁中用之大效厚獲
賞賚時庚寅嵗也
　　生地黄汁(一大/琖)當歸(一分/剉)赤芍藥(一分/剉)
　右水煎三五沸温服如覺煩熱去當歸入童子小便
　半琖妙
張氏方　治産後血暈全不省人事極危殆者
　用韮菜切入在一有嘴甆瓶内煎熱醋沃之便宻縛
　瓶口以瓶嘴向産婦鼻孔令醋氣透入須先扶病人
　起惡血衝心故有此證韮能去心之滯血加以醋氣
　運逹之用無不效
近效方　療血暈絶不識人煩悶言語錯亂惡血不盡
腹中絞痛胎死腹中紅藍花酒
　　紅花(一/两)
　右為末分二服每服酒二盞童子小便二盞煮取盞
　半候冷分為二服留滓再煎　一方無童便
崔氏療産乳暈絶方
　　以洗兒水飲三合良　或以惡血服少許良
又方　半夏(洗不以/多少)
　右為末圎如大豆内鼻中即省亦療五絶指迷文仲
　同
又方　生赤豆子𢷬為末取東流水和服方寸匕不瘥
再服救急同
奪命散　治産後血暈血入心經語言顛倒健忘失志
及産後百病
　　没藥　血竭(等/分)
　右細研為末纔産下便用童子小便與細酒各半琖
　煎一二沸調下二錢良久再服其悪血自循下行更
　不衝上免生百疾專治婦人方只用白湯調　五羊
　洪運使(上天/下錫)子舎孺人産後語言顛倒譫語不已如
　有神靈服諸藥無效召予診之六脉和平僕以此藥
　兩服而愈
　　　産後顛狂方論第六(凡三/方)
療産後因驚敗血衝心昏悶發狂如有鬼祟冝用局方
大聖澤蘭散(除是自合/者方有效)加好辰砂研令極細毎服加一
字許煎酸棗仁湯調下一服可安
何氏方　療産後因敗血及邪氣入心如見祟物顛狂
方
　用大辰砂一二錢重研令極細用飲兒乳汁三四茶
　脚許調仍掘紫頂活地龍一條入藥候地龍衮三衮
　取出地龍不用不令帯藥出但欲得地龍身上涎耳
　却入無灰酒與前乳汁相合七八分琖重湯温遇疾
　作分三二服
　　余家荆布方産一日忽見鬼物言語顛倒遂取自
　　合蘇合香圎一錢重以童子小便調服即醒神思
　　如故
　　　産後狂言譫語如有神靈方論第七(凡一/方)
夫産後言語顛倒或狂言譫語如見鬼神者其原不一
須子細辯證用藥治療産後驚風言語亂道如見鬼神
精神不定者研好朱砂酒調下龍虎丹(見局/方)三圎作一
服兼琥珀地黄圎服之　一則因産後心虛敗血停積
上干于心而狂言獨語者當在第十九卷第一論求之
　二則産後臓虛心中驚悸志意不安言語錯亂不自
覺知神思不安者當在十九卷第二論求之　三則宿
有風毒因産心虚氣弱腰背強直或歌哭嗔笑言語亂
道當作風痙治療當在十九卷第三論求之　四則産
後心虚中風心神恍惚言語錯亂當在十九卷第四論
求之　五則産後多因敗血迷亂心經而顛狂言語錯
亂無常或暈悶者當于本卷第五六論求之　六則因
産後感冐風寒惡露斬然不行憎寒發熱如瘧晝日明
了暮則譫語如見鬼狀當作熱入血室治之宜琥珀地
黄圎及四物湯只用生乾地黄加北柴胡等分煎服如
不退者以小柴胡湯加生乾地黄如黄芩分兩煎服愈
雖然已上諸證大抵胎前産後之疾自有專門一定之
法毫髪不同如産後首當逐敗生新然後子細詳辯疾
證不可妄立名色自立新意妄自加減方藥大宜對證
依古法施治未有不安者也
琥珀地黄圎(方見十九/卷第二論)四物湯(方見二卷第/五通用方)
小柴胡湯(方見六卷/第五論)
治産後敗血衝心發熱狂言奔走脉虛大者(男六德/續添)
　　乾荷葉　生地黄(乾/)牡丹皮(等分不/以多少)
　右三味濃煎湯調生蒲黄二錢匕一服即定
　　　産後不語方論第八(凡二/方)
論曰産後不語者何荅曰人心有七孔三毛産後虛弱
多致停積敗血閉于心竅神志不能明了又心氣通于
舌心氣閉塞則舌亦強矣故令不語如此但服七珍散
　　人參　石菖蒲　生乾地黄　川芎(各一/兩)細辛(一/錢)
　　防風　辰砂(别研各/半两)
　右為細末每服一錢薄荷湯調下不拘時
胡氏孤鳳散　治産後閉目不語
　　白礬(研/細)
　右每服一錢以熟水調下
　
　
　
　
　
　
　
　
　
　婦人大全良方卷十八
欽定四庫全書
　婦人大全良方卷十九
　　　　　　　　　　　　宋　陳自明　撰
　　　産後乍見鬼神方論第一(凡三方/)
論曰産後乍見鬼神者何答曰心主身之血脉因産傷
耗血脉心氣虛則敗血停積上干於心心不受觸遂致
心中煩躁卧起不安乍見鬼神言語顛錯醫人不識呼
為風邪如此治之必不得愈但服調經散每服加龍腦
一捻得睡即安
調經散方
　　没藥　琥珀(並細/研)桂心(各一/錢)芍藥　當歸(各一/分)麝
　　香(研/)細辛(各半/錢)
　右為末每服半錢生薑汁温酒各少許調服
栢子仁散　治産後狂言亂語皆由内虛敗血挾邪氣
攻心
　　栢子仁　遠志(去/心)人參　桑寄生　防風　琥
　　珀(别/研)當歸(炒/)生地黄(焙/)甘草(等/分)
　右為粗末先用白羊心一箇切片以水一大琖半先
　煑至九分去羊心入藥末五錢煎至六分去滓無時
　服
茯神散　治産後血邪心神恍惚言語失度睡卧不安
　　茯神(一兩/去皮)人參　龍齒(研/)琥珀(研/)赤芍藥　黄耆
　　　牛膝(各三/分)生地黄(一兩/半)桂心(半/兩)
　右為末每服三錢水一琖煎至七分不拘時去滓温
　服
　　　産後臟虛心神驚悸方論第二(凡七方/)
夫産後臟虛心神驚悸者由體虛心氣不足心之經為
風邪所乘也或恐懼憂迫令心氣受於風邪風邪搏於
心則驚不自安若驚不已則悸動不安其狀目睛不轉
而不能呼診其脉動而弱者驚悸也動則為驚弱則為
悸矣
産乳七寶散療初産後服之調和血氣補虛安神壓驚
悸
　　辰砂(研/)桂心　當歸　川芎　人參　白茯苓
　　羚羊角(燒存性已/上各二錢)乾薑(一錢産科/各等分)
　右爲末每服一錢用羌活豆淋酒調下(將護産/婦用之)如不
　飲酒用清米飲調下　如覺心煩熱悶以麥門冬去
　心煎水調下若心下煩悶而痛用童子小便調下若
　覺心胷煩熱即减薑桂冷即加之腹痛加當歸心悶
　加羚羊角心虛氣怯加桂心不下食或惡心加人參
　虛顫加茯苓以意斟酌日二夜一服
治産後臟虛心中驚悸志意不安言語錯亂不自覺知
　　茯神　遠志　人參　麥門冬　甘草　生地黄
　　　當歸　龍齒　桂心　白芍藥　羚羊角(等/分)
　右為粗末每服三錢水一琖薑三片棗一箇煎至六
　分去滓温服無時候
治産後心虛驚悸神思不安
　　龍齒　黄耆　白薇　生地黄(各一/兩)人參　茯神
　　　逺志　羌活(各三/分)甘草　桂心　防風(各半/兩)
　　(一方無黄耆/有荆芥與銀)
　右爲粗末每服三錢水一琖薑三片棗一箇煎至六
　分去滓無時服
治産後臟腑虛心怔驚悸言語錯亂
　　麥門冬(去/心)人參(各八/錢)牛黄(研/)白薇(各二/錢)茯神　獨
　　活　逺志　生地黄　朱砂(飛/)防風　天竺黄
　　甘草　龍齒(研各/四錢)龍腦　麝香(並細研/各一錢)
　右爲末用薄荷酒調下二錢
療血虛多驚及産後敗血諸疾
　　辰砂　琥珀　没藥(並細/研)當歸(為末/等分)
　右爲細末每服二錢空心日午臨卧白湯調服
産後驚風亂道言語如見鬼狀精神不定者研好朱砂
酒調下局方龍虎丹叄圓作壹服兼琥珀地黄圓服之
琥珀地黄圓方
　　南番琥珀(别/研)延胡索(糯米同炒/赤去米)當歸(各一/兩)蒲黄(四/兩)
　　(炒/香)生地黄(研裂汁/留滓)生薑(各二斤洗研裂汁留滓以/生薑汁於銀石器内炒地)
　　(黄滓以地黄汁炒生薑/滓各至乾堪為末則止)
　右爲末煉蜜圓如彈子大食前當歸湯化一圓服
　　　産後心驚中風方論第三(凡五方/)
論曰産後心悶氣絶眼張口噤遍身强直腰背反偃狀
如癎疾心忪驚悸言語錯亂皆是宿有風毒因産心氣
虛弱發成風痙
療産後心氣虛損卒驚狂語或歌哭嗔笑性氣不定
　　上等銀(一/斤)桂心　甘草(各六/分)細辛(四/分)人參　生薑
　　　逺志　茯神(各八/分)生地黄(二十/分)龍骨(三/分)棗子(一/箇)
　右㕮咀以水八升煑銀至一升半入藥煎至一升分
　作三服温進
療産後多虛羸弱若大汗利皆至於死此重虛故也若
患中風語謬昏悶不知人者
　　人參　茯苓　羗活　桂心　大棗　逺志(各十/分)
　　竹瀝(一/升)
　右用水六升煑取三升下竹瀝更煎取二升温分三
　服
療産後心驚中風
　　防風　當歸　茯苓　防己　麻黄(各八/分)秦芁
　　人參　川芎　獨活　白鮮皮　甘草　白薇(各/六)
　　(分/)石膏(十二/分)竹瀝(二/升)
　右水七升先煑麻黄掠去沫下諸藥入竹瀝煎取二
　升半去滓温分三服忌菘菜猪肉生冷
茯苓散　療産後狂語志意不定精神昏亂心氣虛風
邪所致
　　茯苓(一方使/茯神)生地黄(十二/分)遠志　白薇　龍齒(各/十)
　　(分/)防風　人參　獨活(各八分/同為末)
　右以銀一大斤水一㪷五升煎取七升下諸藥煎取
　三升温分三服忌如前　一方治産後風邪所干心
　神恍惚志意不定加荆芥八分甘草五分
療産後心虛忪悸不定亂語錯誤精神恍惚不主當由
心虛所致
　　人參　甘草　芍藥　當歸　生薑(各八/分)逺志
　　茯苓(各十/分)桂心(六/分)麥門冬　大棗(各十/二分)
　右爲散以水八升煑取三升去滓温分三服
　　　産後中風恍惚方論第四(凡三方/)
夫産後中風恍惚者由心主血血氣通於榮衛臟腑遍
循經絡産則血氣俱傷腑臟皆虛心不能統於諸臟榮
衞不足即爲風邪所乘則令心神恍惚不定也
千金療産後暴苦心悸不定言語錯亂恍惚皆因心虛
所致
　　茯苓(三/兩)芍藥(二/兩)甘草　桂心　當歸(各一/兩)生薑(六/分)
　　麥門冬(一/升)大棗(三十/枚)
　右爲散水三升煎取一升去滓分作兩服食後
經効療産後心虛忪悸志意不定煩躁恍惚
　　茯神　當歸　黄芩　麥門冬(去/心)甘草　人參
　　芍藥　酸棗仁　白鮮皮(各三/兩)大棗(七/箇)
　右爲粗末水二升煑取七合去滓温服
療産後中風恍惚語澁四肢不利天麻圓
　　天麻　朱砂　防風　羌活(各一/兩)殭蚕(三分/炒)乾蝎
　　(炒/)白附子(炮/裂)五靈脂(各半/兩)雄雀糞(炒/)牛黄(各一/分)
　右爲末糯米軟飯爲員如梧桐子大以薄荷酒研十
　五圓服之
　　　産後所下過多虛極生風方論第五(凡一方/)
論曰産後所下過多虛極生風者何答曰婦人以榮血
爲主因産血下太多氣無所主唇青肉冷汗出目眩神
昏命在須㬰此但虛極生風也如此則急服濟危上丹
若以風藥治之則誤矣
濟危上丹方
　　乳香(研/)五靈脂　硫黄　𤣥精石(同研/極細)阿膠　卷
　　栢(生/)桑寄生　陳皮(各等/分)
　右將上四味同研停於銀石器内微火炒勿焦了再
　研極細復入餘藥爲末用生地黄汁和員如梧桐子
　大每服二十員食前温酒或當歸酒送下
　　　産後虛汗不止方論第六(凡八方/)
夫虛汗不止者由隂氣虛而陽氣加之裏虛表實陽氣
獨發於外故汗出也血爲隂産則傷血是爲隂氣虛也
氣為陽其氣實者陽加於隂故令汗出而隂氣虛弱不
復者則汗出不止也凡産後血氣皆虛故多汗也因之
遇風則變為痙縱不成痙則虛乏短氣身體柴瘦唇口
乾燥久則經水斷絶由津液竭故也(亦可就第三卷/第六論中求之)
麻黄根散　治産後虛汗不止
　　當歸　黄耆　麻黄根　牡蠣(煅為/粉)人參　粉草
　　(各等/分)
　右㕮咀每服四錢水一琖煎至七分去滓温服
又方　當歸　黄耆(各一/兩)麻黄根(二/兩)
　右㕮咀每服三錢水一琖煎至七分去滓温服
千金療産後風虛汗出不止小便難四肢微急難以屈伸
　　甘草(炙一/兩)附子(半箇炮/去皮臍)桂心　芍藥(各一/兩半)
　右㕮咀每服三錢水一琖生薑四片棗一枚煎至七
　分去滓空心温服忌猪肉冷水生葱等物
經効療産後汗出不止
　　黄耆(十二/分)白术　牡蠣　茯苓　防風　麥門冬
　　(去/心)生地黄(各八/分)大棗(七/箇)
　右㕮咀水二升煎取七合去滓空心分温兩服
又療産後血氣暴虛汗出
　淡竹葉煎湯三合微温服之須臾再服
又方　馬齒莧研取汁三大合(如無乾/者亦可)
　右煑一沸投蜜一匙令停頓服
止汗散　治産後盗汗不止應多汗者皆可服
　　牡蠣(煅研/細)小麥麩(炒令黄色/研為細末)
　右等分研細煑生猪肉汁調下二錢無時候
人參湯　治産後諸虛不足發熱盗汗(二方出胡氏/)
　　人參　當歸(等/分)
　右為末以猪腰子一隻去脂膜切小片子以水三升
　糯米半合葱白兩條煑米熟取清汁一琖入藥二錢
　煎至八分温服不拘時候
　　　産後冐悶汗出不識人方論第七(凡一方/)
凡産後忽冐悶汗出不識人者暴虛故也
　破雞子三枚吞之便醒若未醒可與童子小便一升
　甚驗丈夫小便亦得切不得用病人者　又若久不
　識人或時復發者此為有風因産血氣暴虛風行脉
　中故也若産後去血多者又增此疾與雞子不醒者
　可急作竹瀝汁一服五合須㬰不定再與五合頻與
　三五服瘥
　　　産後汗出多而變痓方論第八(中風口噤角/弓反張附)
論曰産後汗出多而變痓者何答曰産後血虛肉理不
密故多汗因遇風邪摶之則變痓痓者口噤不開背强
而直如發癎狀摇頭馬鳴身反折須㬰拾發氣息如絶
宜速斡口灌小續命湯稍緩即汗出如雨手拭不及者
不可治也
小續命湯　治中風及剛柔二痓及脚氣痺弱不能轉
側兼治小兒驚風
　　麻黄(製可去/加葛)桂心　甘草(各半/兩)防風(三錢/三分)芍藥
　　白术　人參　川芎　附子　防己　黄芩(各一/分)
　右㕮咀每服五錢水一琖半煎至一琖去滓取八分
　清汁入生薑汁再煎一二沸温服日三服夜二服若
　柔痓自汗者去麻黄夏間及病有熱者去附子减桂
　一半冬及初春去黄芩(第三卷雖有然其/中有杏仁無白术)雖然陳無
　擇評曰産後汗出多變痓亦令服續命湯此又難信
　既汗多如何更服麻黄官桂防己黄芩軰不若大豆
　紫湯為佳太醫局方大聖散亦良藥也愚觀朱奉議
　云凡剛柔二痓小續命湯並可加减與之若柔痓自
　汗者有去麻黄加葛根之説朱奉議必有所據雖大
　豆紫湯大聖散良亦不可偏見曲説有妨古人之意
大豆紫湯　治中風頭眩惡風自汗吐冷水及産後百
病或中風痱痙背强口噤直視煩熱脉緊大者不治
小品方主産後中風困篤背强口噤或但煩躁或頭身
皆重或身重痒劇嘔吐直視者(指迷方名/獨活湯)
　　川獨活(兩/半)大豆半升　酒三升
　右先以酒浸獨活煎一二沸别炒大豆極焦煙出急
　投酒中蜜封候冷去豆每服一二合許得少汗則愈
　日拾服此藥能去風消血結如姙娠折傷胎死腹中
　服此得差凡産後口噤腰背强直角弓反張皆名曰
　痙又名曰痓古人察有汗無汗以分剛柔隂陽而治
　今産寳諸書有中風口噤一門又有角弓反張一門
　其實一也如增寒發熱有類傷寒皆不論及豈可只
　以一二藥治之愚今取百問中方論已詳備前篇(見/三)
　(卷第/二論)庶幾覽者如指諸掌
　　　中風口噤角弓反張方論附
凡産後中風口噤是其血氣虛而風入於頷頰夾口之
筋也手三陽之筋結入於頷産則勞損腑臟傷於筋脉
風若乘之其三陽之筋脉則偏摶之筋得風冷則急故
令口噤也若角弓反張者是體虛受風風入於諸陽之
經也人隂陽經絡周環於身風邪乘虛入於諸陽之經
則腰背反折攣急如角弓之狀也
愈風散　療産後中風口噤牙關緊急手足瘈瘲如角
弓狀　亦治血暈四肢强直不省人事或築心眼倒吐
瀉欲死(出華佗方/)百問經驗産寳陳氏本事同
　　荆芥(畧焙/為末)
　右每服三錢豆淋酒調下用童子小便亦可其效如
　神口噤者灌齒齗噤者吹鼻中皆效
一方用古老錢煎湯調服名一捻金散
一方云用舉卿古拜二味蓋切脚隠語以祕方也此藥
委有竒効神聖之功大抵産室但無風為佳不可衣被
帳褥太暖暖即汗出則腠理開易於中風便昏冐(指迷/方但)
(為粗末/濃煎服)　(許學士云記有一婦人産後護密閤内更生/火睡久及醒則昏昏如醉不省人事其家驚)
(惶醫用此藥佐以交加散祝云服之即睡/睡中必以左手搔頭覺必醒矣果如其言)
交加散(方見第二/卷第五論)又名交解散(見産後/虛煩)
専治婦人方治産後中風不省人事口吐涎手足瘈瘲
　　當歸　荆芥穗(等/分)
　右為細末每服二錢水一琖酒少許煎至七分灌之
　如牙關緊急用匙斡微微灌下但下咽即有生理不
　問多少便服不可以藥味尋常忽之屢用救人有効
小品療産後中風虛人不可服他藥者一物獨活湯主
之及一物白鮮湯主之亦可與獨活合煑之
　　川獨活(三兩/細切)
　右水三升煑取一升分服奈酒者亦可酒水煑
一方用白鮮皮亦依此法
産後中風痙口噤靣青手足急强者
　以竹瀝二升分為五服温温頻服大効
治産後中風口噤四肢頑痺不仁身體如角弓反張羌
活酒
　　羌活　防風(各三/兩)黒豆(一升炒/令烟出)
　右細剉以好酒一㪷於瓶中攪動密封經半日許又
　於鍋中重湯煑瓶至半日候瓶冷取出每服暖一中
　琖飲之日可三四服度之當汗出即差
治産後中風身如角弓反張口噤不語方
　　川烏(五兩剉/如豆大)
　右取黒豆半升同炒半黒以酒三升㵼於鐺内急攪
　以絹濾取酒微温服一小琖取汗若口不開者抝開
　口灌之未効加烏雞糞一合炒内酒中服之以瘥為度
寳方療産後腹中堅硬兩脇膈脹手足冷心中煩熱欲
飲水乾嘔關節勞痓中風之疾
　　羚羊角(二/分)防風(十二/分)羗活　苦梗　敗醬(各八/分)
　　桂心　柴胡　大黄(浸過各/六分)
　右水二升煎取八合空心兩服服了吐即良久更服
　了　喫地黄酒用地黄切一升炒令黒甆瓶中下熱
　酒三升密封口煑令减半任意服之
千金雞屎醴療産後中風及男子諸風并産後百疾神
効方又治産後中風口噤拘急困篤腰背强直時時反折
　　烏雞屎(三/升)大豆(二/升)
　右先炒豆令聲絶次炒雞屎令黄以酒一升先淋雞
　屎取汁淋大豆每服一升重者凡四五服之極妙
深師療産後中風口噤不任大小
　　獨活(八/分)乾葛(六/分)甘草(二/分)生薑(五/分)
　右㕮咀以水二升煑取一大升分為兩服
張文仲療産後中風風痙遍身冷直口噤不識人方
　　白术(四兩/細切)
　右以酒三升煑取一升頓服効
經效療産後中風腰背强直時時反張名曰風痙
　　防風　葛根　川芎　地黄(各八/分)麻黄(去/節)甘草
　　桂心　川獨活　防己(各六/兩)杏仁(五箇去/皮尖炒)
　右細切以水八升煑麻黄去沫後下諸藥煎取三升
　分温三服(有汗者/不可服)
治産後中風口噤潰悶不能言身體强直
　　羌活　防風　秦芁　桂心　粉草　葛根(各三/分)
　　生薑(八/分)附子(一箇/炮)杏仁(八十枚/去皮尖)麻黄(十分/去節)
　右㕮咀水九升煑麻黄去沫後下諸藥煑取二升分
　為三服(有汗者/不可服)
　　　産後中風方論第九(凡七方/)
論曰産後中風由産傷動血氣勞損臟腑未平復起早
勞動氣虛而風邪氣乘虛傷之故中風風邪冷氣客於
皮膚經絡但疼痺羸乏不任少氣若筋脉挾寒則攣急
喎僻挾温則緩弱若入諸臟恍惚驚悸隨其所傷臟腑
經絡而生病焉
　　　郭稽中産後中風方論
論曰産後中風者何答曰産後五七日内强力下床或
一月之内傷於房室或懷憂怒擾盪冲和或因着艾傷
動臟腑得病之初眼澁口噤肌肉瞤搐漸至腰脊筋急
强直者不可治此乃人作非偶爾中風所得也
陳無擇評曰問産後中風風是外邪血虛則或有中之者
直答以人作不可治問答不相顧解如何開示後人立
論之難有如此者若是中風當以脉辨㸔在何臟依經
調之强力下床月内房室憂怒着炙非中風類蓐勞性
氣火邪治各有法非産後病不暇繁引學者識之
經効療産後風虛頭目痛語言時僻
　　防風　乾葛　茯苓(各八/分)麥門冬(去心/八分)芍藥　黄
　　芩(各六/分)犀角(四/分)甘草(三/分)
　右㕮咀以水二升煎取七合分為兩服
療産後中風心忪悸志意不定恍惚語言錯亂方
　　人參(六/分)羚羊角(屑/)麥門冬　茯神(各八/分)黄芩　白
　　鮮皮　甘草(各四/兩)石膏(十二/分)淡竹瀝(兩大/合)
　右㕮咀水二大升煎至七合下竹瀝分三服
療産後中風身背拘急如束并渇
　　川芎　羌活　羚羊角(屑/)酸棗仁　芍藥(各四/兩)桑
　　白皮(六/分)防風(五/分)
　右㕮咀水四升煎取二升分温三服
療産後中風四肢拘束筋節掣痛不得轉側如角弓反張
　　麻黄(八分去/根節)生薑　桂心　白术(各四/分)防風　芍
　　藥(各六/分)川芎(五/分)竹瀝(二/合)
　右細剉以水三升先煑麻黄掠去沫下諸藥煎取七
　合下竹瀝再煎三沸分三服取微汗為度
治産後納凉太過中風者或成喘急唇青鼻黒(男六徳/續添)
　以局方小續命湯連進三服即愈
療産後中風煩渇
　　紅花子(五合炒㣲/熱研碎)
　右以水一升煎取七合每一匙頭徐徐呷
治産後中風半身手足不遂言語謇澁恍惚多忘精神
不定
　　川獨活　當歸　芍藥　防風　川芎　𤣥參(各/二)
　　(分/)桂心(分/半)
　右細剉以水八升煑取二升半分為三服覺効又更
　作一劑漸瘥須適寒温將息如不差即以此方作元
　每服二十元有熱加乾葛五兩有冷加白术五兩有
　氣加生薑六分手足不穩加牛膝五分萆薢三兩黄
　耆四兩腹痛加當歸芍藥各三分不食加人參二分
　𤣥參四分
　　　産後中風筋脉四肢攣急方論第十(凡四方/)
夫産後中風筋脉攣急者是氣血不足臟腑俱虛日月
未滿而起早勞役動傷腑臟虛損未復為風邪冷氣初
客於皮膚經絡則令人頑痺不仁羸乏少氣風氣入於
筋脉挾寒則攣急也
治産後中風四肢筋脉攣急疼痛背項强直
　　防風(一/兩)赤芍藥　桂心(各半/兩)羚羊角(屑/)川芎　羌
　　活　當歸　酸棗仁　牛蒡子(炒各/三分)
　右㕮咀每服四錢水一琖煎至六分去滓温服
療産後中風睡卧不安筋脉四肢攣急或强直獨活散
　　獨活　天麻　防風(各一/兩)桂心　當歸　荆芥
　　川芎　蔓荆子(各半/兩)麻黄(去/節)附子(炮/)羚羊角(屑/)赤
　　芍藥(各三/分)
　右㕮咀每服四錢水酒各半琖煎至六分去滓温服
　(有汗者/莫服)
療産後中風四肢筋脉攣急疼痛
　　羌活　天麻　酸棗仁　川牛膝　防風　當歸
　　　薏苡仁　栢子仁　鹿角膠(炒各/一兩)蔓荆子　桂
　　心(各半/兩)羚羊角(屑/)附子(炮/)川芎(各三/分)麝香(一分/研)
　右為細末無時以豆淋酒調二錢服
治産後中風四肢筋攣急疼痛心神煩悶背項强直
　　羌活　防風　附子(炮去/皮)羚羊角(屑/)麻黄(去節各/一兩)
　　地黄　桂心(各三/分)酸棗仁(炒/)黄耆　當歸　川牛
　　膝　川芎　萆薢(各半/兩)
　右為細末煉蜜元如梧桐子大每服三十丸温酒吞下
　　　産後熱悶氣上轉為脚氣方論第十一(凡一方/)
論曰産後熱悶氣上轉為脚氣者何答曰産卧血虛生
熱復因春夏取凉過多地之蒸濕因足履之所以着為
脚氣其狀熱悶掣瘲驚悸心煩嘔吐氣上皆其候也可
服小續命湯(方見本卷/第八論)兩三劑必愈若醫者誤以逐敗
血藥攻之則血去而疾益增矣陳無擇評曰脚氣固是
常病未聞産後能轉為者往往讀千金見産婦多有此
疾之語便出是證文辭害意槩可見矣設是熱悶氣上
如何便服續命湯此藥本主少陽經中風非均治諸經
脚氣要須依脚氣方論隂陽經絡調之此渉專門未易
輕論既非産後要病更不繁引　陳無擇雖有此評然
小續命湯加减與之用無不效故百問云寒中三陽所
患必冷小續命湯主之(加生薑/汁最快)暑中三隂所患必熱小
續命湯(去附子减/桂心壹半)大煩躁者紫雪最良(僕取百問中加/减法庶使後人)
(均得/治療)如無紫雪用真薄荷煎冷水嚼下
　
　
　
　
　婦人大全良方卷十九
欽定四庫全書
　婦人大全良方卷二十
　　　　　　　　　　　　宋　陳自明　撰
　　　産後遍身疼痛方論第一(凡二方/)
論曰産後遍身疼痛者何答曰産後百節開張血脉流
散遇氣弱則經絡肉分之間血多流滯累日不散則骨
節不利筋脉急引故腰背不得轉側手足不能動摇身
熱頭痛也若醫以為傷寒治之則汗出而筋脉動惕手
足厥冷變生他病但服趂痛散除之
趂痛散方
　　牛膝(半/兩)甘草　薤白(各一/分)當歸　桂心　白术
　　黄耆　獨活　生薑(各半/兩)
　右㕮咀每服半兩水三盞煎至盞半去滓食前服陳
　無擇評曰趂痛散不特治産後氣弱血滯兼能治太
　陽經感風頭疼腰背痛自汗發熱若其感寒傷食憂
　恐驚怒皆致身疼發熱頭痛况有蓐勞諸證尤甚趂
　痛散皆不能療不若五積散入醋煎用却不妨
五積散(方見和劑局/)
　　　産後腰痛方論第二(凡十方/)
論曰腎主腰脚産後腰痛者為女人腎位繋於胞産則
勞傷腎氣損動胞絡虛未平復而風冷客之冷氣乘腰
故令腰痛也若寒冷邪氣連滯背脊則痛久未已後忽
有娠必致損動蓋胞絡屬腎腎主腰故也
療産後風冷腰痛不可轉
　　獨活　川芎　芍藥　桂心　續斷　生薑　桑
　　寄生(各六/分)當歸　防風(各八/分)
　右㕮咀以水三升煑取一升去滓空心分二服
廣濟療産後虛冷血氣流入腰腿痛不可轉
　　敗醬　當歸(各八/分)川芎　芍藥　桂心(各六/分)
　右㕮咀水二升煑取八合空心分温二服並忌葱
救急療婦人産後餘血不盡血流入腰脚疼痛胷滿氣
急兩脇痛方
　　生薑(一/斤)淡竹葉(一升/切)
　右二味以水二升煑取一升去滓分温二服
千金療産後中風腰背强痛中風煩熱苦渇頭身皆重
此因風冷所致及傷寒大豆酒方
　　大豆(五升炒/令煙出)以酒一升投之密蓋令温去豆服一
　　升日夜數服卧取微汗避風(亦有加羗/活者亦佳)
廣濟療産後三日患腰疼腹中餘血未盡并手脚疼不
下食生地黄湯方
　　生地黄汁(一/升)芍藥　甘草(各二/兩)丹參(四/兩)蜜(一/合)生薑
　　汁(半/合)
　右切以水三升煑取一升去滓内地黄汁蜜薑汁微
　火煎一二沸一服三合日二夜三利一兩行中間進
　食與藥更進服
陳氏如神湯亦効(方見第四/卷七論中)
　右生料五積散加桃仁煎亦妙此藥逐敗血去風濕
産後惡露方行忽然漸少斷絶不來腰中重痛下注兩
股痛如錐刀刺痛入骨中此由血滯於經絡不即通之
有大痛處必作癰疽宜桃仁湯恐作癰者預服五香連
翹湯
桃仁湯方
　　桃仁(去皮/尖)蘇木　生地黄(各半/兩)䖟虫(去足/翅炒)水蛭(炒/各)
　　(三十/箇)
　右為粗末每服三錢水一盞煎至六分去滓温服無
　時候惡露下即住服
五香連翹湯方(一方有大/黄一兩)
　　木香　沉香　丁香　乳香　麝香　升麻　獨
　　活　桑寄生　連翹　木通(各二/兩)
　右為粗散每服五錢水二盞煎至一盞入竹瀝少許
　攪停去滓温服
　　　産後惡露不絶方論第三(凡九方/)
夫産後惡露不絶者由産後傷於經血虛損不足或分
解之時惡血不盡在於腹中而臟腑挾於宿冷致氣血
不調故令惡露淋瀝不絶也
廣濟療婦人産後惡血不絶崩血不可禁腹中絞痛氣
息急療蓐中三十六疾
　　亂髪(燒一/兩)阿膠(二/兩)代赭　乾薑(各三/兩)馬蹄(一箇/燒)乾
　　地黄(四/兩)牛角䚡(五兩/酥炙)
　右為細末煉蜜圓如梧桐子大空心米飲下三四十
　圓日兩服
文仲葛氏療惡露不絶方
　右以鋸截桑木取屑五指撮酒服日三差
療産後泄血不止無禁度及治腹痛胷鬲悶
　乾黄末酒服方寸匕日三四服(胡氏方云薑黄/治惡露不止)
療産後血不止虛羸迨死亦治血氣(二方並/出産寳)
　蒲黄(二/兩)水二升煎取八合頓服
獨聖湯　療産後亡血過多心腹徹痛然後血下久而
不止亦治赤白帶下年深諸藥不能療者良驗此京師
祝景助教方
　　貫衆(狀如刺蝟者一箇全用不/剉斷只揉去毛花蕚用之)
　右用好醋蘸濕慢火炙令香熟候冷為細末用米飲
　調下二錢空心食前服
療産後七八日惡露不止
　　敗醬　當歸(各六/分)芍藥　續斷(各八/分)川芎　竹茹
　　(各四/分)生地黄(炒乾十/二分)
　右細剉以水二升煑取八合空心頓服
治産後虛羸臍腹冷痛淋露不止或惡物不下方(養生/必用)
　　當歸　白芍藥　甘草　乾薑　桂心　熟地黄
　　　蒲黄(各半/兩)黒豆(一兩/炒)
　右為細末温酒調下二錢食前服米飲亦可似黒神散
牡蠣散　治産後惡露淋瀝不絶心悶短氣四肢乏弱
不思飲食頭目昏重五心煩熱靣黄體瘦
　　牡蠣　川芎　熟地黄　白茯苓　龍骨(各一/兩)續
　　斷　當歸(炒/)艾葉(酒/炒)人參　五味子　地榆(各半/兩)
　　甘草(一/分)
　右為末每服二錢水一中琖生薑三片棗一枚煎至
　六分去滓食前服
　　　産後惡露不下方論第四(凡六方/)
夫惡露不下者由産後臟腑勞傷氣血虛損或胞絡挾
於宿冷或産後當風取凉風冷乘虛而摶於血血則壅
滯不宣積蓄在内故令惡露不下也
療産後三四日惡露不下嘔逆壯熱
　　芍藥(十/分)知母(八/分)生薑　當歸　蒲黄(各四/分)紅花(二/分)
　　荷葉中心蒂(七/箇)生地黄汁(二/合)
　右細切以水二升煎至七合去滓下蒲黄煎四沸分
　温空心三服
治産後惡血衝心胎衣不下腹中血塊等備急丹(出産/乳)
　右以錦紋大黄一兩杵為細末用釅醋半升同熬成
　膏元如梧桐子大患者用醋七分盞化五元至七元
　服之須臾血下即愈亦治墜馬内損惡血不出神効
　此藥難用大叚虛弱不可服仍調藥醋不宜太酸便
　損肺臟全在醫者斟酌
荷葉散　療産後惡露不下腹中疼痛心神煩悶
　　乾荷葉(二/兩)鬼箭羽　桃仁　劉寄奴　蒲黄(各一/兩)
　右為粗末每服三大錢以童子小便一大盞薑錢三
　片生地黄一分搥碎同煎至六分去滓無時熱服
廣濟療産後惡露不多下方
　　川牛膝　大黄(各八/分)牡丹皮　當歸(各六/分)芍藥
　　蒲黄　桂心(各四/分)
　右為末以生地黄汁調酒服方寸匕日二服血下愈
生料五積散局方治産後惡露不快腹中疼痛或腹有
塊及發寒熱並加醋少許煎通口服亦能療血崩(見易/簡方)
(不復/重録)産後惡露方行而忽然斷絶驟作寒熱臍腹百脉
皆痛如以錐刺非常此由冷熱不調或思慮動作氣所
擁遏血畜經絡宜没藥圓
　　當歸(一/兩)桂心　芍藥(各半/兩)桃仁(去皮尖/炒碎研)没藥(研各/一分)
　　䖟䖝(去足/翅炒)水蛭(炒各三/十箇)
　右為末醋糊元如豌豆大醋湯下三元
　　　産後餘血上搶心痛方論第五(凡三方/)
論曰夫産後血上搶心由産後氣虛挾宿冷冷摶於血
則凝結不消氣逆上者則血隨上衝擊而心痛也凡産
後餘血不盡得冷則留結與氣相摶則痛困重遇寒結
血尤甚則變成血瘕亦令月水否澁不通也
論曰産後心痛者何答曰心者血之主人有伏宿寒因
産大虛寒摶於血血凝不得消散其氣遂上衝撃於心
之絡脉故心痛但以大岩蜜湯治之寒去則血脉温而
經絡通心痛自止若誤以為所傷治之則虛極寒益甚
矣心絡寒甚傳心之正經則變為真心痛朝發夕死夕
發朝死藥不可輕用如此
大岩蜜湯方
　　生乾地黄　當歸　獨活　呉茱茰　芍藥　乾
　　薑　甘草　桂心　小草(各一/兩)細辛(半/兩)
　右為散每服半兩水三琖煎至一琖去滓稍熱服評
　曰産後心痛雖非産蓐常疾庸或有九痛未必便是
　血痛設是岩蜜湯豈可用熟地黄熟地黄泥血安能
　去痛此方本出千金用生乾地黄耳茱茰一升合凖
　五兩乾薑三兩細辛治陳寒在下焦方本一兩却减
　半兩制竒制偶量病淺深自有品數不可妄意加减
　然以岩蜜湯治血痛不若失笑散用之有効
失笑散　治心腹痛欲死百藥不効服此頓愈與第八
論紫金元大同小異(見本卷八論/)
　　五靈脂　蒲黄(等/分)
　右為末先用釅醋調二錢熬膏入水一盞煎至七分
　食前熱服是驗
經心録蜀椒湯療産後心痛此大寒所為方
　　蜀椒(二/合)芍藥(三/兩)半夏　當歸　桂心　人參　甘
　　草　茯苓(各二/兩)生薑汁(五/合)蜜(一/升)
　右切以水九升煑椒令沸下諸藥煑取二升半去滓
　下薑汁蜜等更煎取三升一服五合至六合(千金/同)
　　　産後惡露不盡腹痛方論第六(凡十二方/)
論曰産後惡露不盡腹痛者何答曰産後惡血雖常通
行或因外感五邪内傷七氣致令斬然而止餘血停積
壅滯不行所下不盡故令腹痛　産寳云皆因姙娠當
風取凉則胞絡有冷至於産時其血必少或新産時而
取風凉皆令風冷摶於血血則壅滯不得宣通蓄積在
内有時惡露不盡故令腹痛
温隱居澤蘭湯療産後惡露不盡腹痛往來兼胷滿少氣
　　澤蘭(熬/)生乾地黄　當歸(各三/分)芍藥　生薑(各十/分)
　　甘草(六/分)大棗(十四/箇)
　右細切以水九升煑取三升分為三服欲死塗身得
　瘥
救急療惡露不盡腹脹痛
　取亂髪如雞子大灰汁洗盡净燒為末酒調服二錢
又療産後血不盡血痛悶方
　取荷葉燒作灰暖水和服煑取汁亦良
又方　以鐵秤錘一枚燒赤投酒五升中用此酒煑當
　歸三兩取二升去滓分温再服千金同一方無當歸
療産後下血不盡腹内堅痛不可忍
　　當歸　芍藥　桂心(各三/兩)桃仁(一百二/十枚製)
　右細切以水六升煑取二升分温二服如未差加大
　黄三兩
療産後血結下不盡腹中絞痛不止
　　大黄(别/浸)生乾地黄　當歸(各十/分)川芎　芍藥　桂
　　心(各八/分)甘草　黄芩(各六/分)桃仁(四十九/粒製)
　右細切以水七升煑取二升半下大黄更煎三沸分
　温三服
療産後血下不盡腹中痛無計
　　青木香　當歸　牛膝　川芎　黄耆　芍藥(各/八)
　　(分/)大黄(十三/分浸)芒硝(十二/分)
　右細切以水七升煑取二升入大黄更煎三沸分三服
療産後惡露不盡結聚小腹疼痛
　　當歸(三/分)香附子(一/兩)琥珀　没藥　青皮　赤芍藥
　　　木香　桂心(各半/兩)
　右為細末以豆淋酒調下二錢
産寳療産後餘血作疼痛兼塊者
　　桂心　薑黄(等/分)
　右為細末酒服方寸匕血下盡妙
地黄散　治産後惡物不盡腹内㽲痛産後常服甚妙
　　生乾地黄　當歸(並畧炒/各一兩)生薑(細切如蝇頭大新/瓦炒令焦黒半兩)
　右為細末炒薑酒調一大錢服
卷荷散　治産後血上衝心血刺血暈血氣腹痛惡露
不快
　初出卷荷　紅花　當歸(各一/兩)蒲黄(紙/炒)牡丹皮(各半/兩)
　右為細末每服二平錢空心温酒調下一臈内只使
　童子小便調如纔産後便服此藥即諸疾不生(出婦/人方)
芸臺散　療産後惡露不下血結不散衝心刺痛將來
纔冐寒踏冷其血必往來心腹間刺痛有不可忍謂之
血母塊但産後心腹諸疾並宜服之(出産乳/)
　　芸臺子(紙/炒)當歸　桂心　赤芍藥(各等/分)
　右為細末温酒調服二平錢趕下惡物産後三日不
　可無此
　　　産後兒枕心腹刺痛方論第七(凡十八方/)
夫兒枕者由母胎中宿有血塊因産時其血破散與兒
俱下則無患也若産婦臟腑風冷使血凝滯在於小腹
不能流通則令結聚疼痛名曰兒枕也
産寳論産後心腹痛者由産後氣血俱虛遇風寒乗之
與血氣相摶隨氣上衝於心或下攻於腹故令心腹痛
若久痛不止則變成疝瘕也
延胡索散　治産後兒枕腹痛得効(出經驗婦人方/)
　　延胡索　當歸(各一/兩)真琥珀　蒲黄(各一/分炒)赤芍藥
　　(半/兩)桂心(三/分)紅藍花(二/錢)
　右為細末以童子小便合細酒温温調三錢食前服
治産後兒枕亦治赤白痢
　　丁香(三/錢)罌粟殻(去穰/蜜炙)香白芷(各半/兩)百草霜(六錢/重)
　右為細末毎服二錢童子小便調下如痢疾米飲調下
産後兒枕痛不可忍
　五靈脂慢火熬為細末毎服二錢温酒調下
天僊藤散　治産後腹痛不止及一切血氣腹痛(出經驗/婦人方)
　天僊藤(五兩/炒焦)為細末毎服二錢産後腹痛用炒生薑
　小便和細酒調下常患血氣用温酒調服効
産後腹中有塊上下時動痛發不可忍此由姙娠聚血
産後氣羸惡露未盡新血與故血相摶而痛俗謂之兒
枕乃血瘕也宜蒲黄散
　真蒲黄研飲調服二錢如燥渴者新水調
黒神散　療産後血塊痛經脉行後腹疼并經脉不調
　　熟地黄(一/斤)陳生薑(半/斤)
　右拌同炒乾為末毎服二錢産前烏梅湯調下常服
　酒調經脉不通烏梅荆芥酒調下
療新産後腹痛惡血不盡行黒神散(方見局方/)
療新産後七八日腹痛兩脇痛
　　當歸　劉寄奴　苦梗(各十/二分)延胡索(别為/末)桂心
　　陳皮(各四/分)茯苓　芍藥(各八/分)
　右㕮咀以水二升煑取八合調延胡索末空心服
療先患冷氣因産後發腹痛
　　芎藭　桂心　當歸　吴茱茰　茯苓　芍藥
　　甘草(各六/分)桃仁(十/分)
　右㕮咀水七升煑取二升去滓分三服
桃仁芍藥湯　千金療産後腹痛
　　桃仁(半/升)芍藥當歸川芎乾漆(碎/熬)桂心　甘草(各二/兩)
　右細切以水八升煑取二升半去滓分三服
廣濟療腹中絞痛不可忍
　　當歸　白芍藥　川芎　乾薑
　右等分為末毎服二錢温酒調下一方加延胡索妙
必効方療産後腹痛方
　　羌活(四兩/切)以酒二升煑取一升分服
千金治産後餘疾腹中絞痛不下食瘦乏方
　　當歸　黄耆　芍藥(各六/分)乾地黄　白术(各八/分)桂
　　心　甘草(各四/分)棗(十四/箇)
　右㕮咀水二升煑取八合去滓空心作兩大服忌生葱
千金茱茰酒治心腹内外痛
　　呉茱茰(一/升)酒三升煑取一升空心分二服
聖惠療同前
　　生地黄汁　藕汁　童子小便(各三/合)
　右同煎三二沸分温三服
薑黄散　治産後腹疼
　　没藥(一/分)川薑黄(末三/分)
　右以水童子小便各一盞入藥煎至一盞半分作三
　服通口服約行五七里再進一服即止不過三服便安
療血氣痛欲死
　　槐雞半兩為末酒濃煎頓服立愈
獨聖散　療産後腹痛
　　當歸為末每服二錢水一盞煎至七分温服
又局方當歸散亦治産後腹痛不録
外臺療新産後腹中如弦常堅絞痛無聊方
　　白蜜(一/升)當歸(一/兩)
　右當歸為末入蜜中煎融二沸適寒温頓服
　　　産後小腹疼痛方論第八(凡六方/)
夫産後小腹痛者此由産時惡露下少胞絡之間有餘
血與氣相擊摶令小腹痛也因重遇於冷則血結變成
血瘕亦令月水不利也
延胡索散　治産後臍下痛
　　延胡索　桂心(各半/兩)當歸(一/兩)
　右為細末熱酒調下二錢
香桂散　治産後臍下疼痛不止
　　川芎　當歸(各一/分)桂心(半/兩)
　右為細末分為三服每服酒一盞煎三五沸更入小
　便少許煎至七分温服甚者不過再服即差(出博濟/)
又方
　　釡底墨(醋炒/令乾)延胡索　劉寄奴　桂心　菴閭子
　右等分為末熱酒調下二錢
紫金圓　治産後惡露不快腰痛小腹如刺時作寒熱
頭痛不思飲食亦治久有瘀血月水不調黄瘦不思飲
食並能治之亦可療心痛與失笑散同(出産乳/)
　　五靈脂(水淘去石焙/乾秤炒為末)真蒲黄
　右以好米醋調五靈脂末慢火熬成膏子次以蒲黄
　末搜和圓如櫻桃大每服一元水與童子小便各半
　盞煎至七分令藥化温服之少頃再一服惡露即下
　久有疼血成塊月信不利者並用酒磨下
産後六七日忽然臍腹痛皆由呼吸之間冷氣乗虛而
入宜服當歸建中湯和四順理中元共研再元作小元
飯飲吞下極妙
　　　産後寒疝方第九(凡三方/)
王子亨云産後臍腹大痛由呼吸冷氣乗虛入客於血
宜局方當歸建中湯
羊肉湯　療虛及産婦腹中痛虛眩不能支持兩脅當
臍急痛氣上衝前後相引痛治之如神
　　精羊肉(四/兩)當歸　川芎(各半/兩)生薑(一/兩)
　右細切以水十盞煎至三盞掠去沫去滓分四服空
　心熱服一日來日再作兩日滓合為一日煎當一劑
　服　千金當歸湯療婦人寒疝虛勞不足若産後腹
　中絞痛其方無川芎有芍藥　陳無擇云仲景羊肉
　湯治寒疝右用生薑羊肉湯服之無不驗有一人産
　當寒月寒氣入産門臍下脹滿手不得犯此寒疝也
　醫將治之以抵當湯謂有瘀血或曰非其治也可服
　仲景羊肉湯少减水二服遂愈
羊肉湯　外臺療産後内虛寒氣入腹腹中絞痛下赤
白痢讝語見鬼
　　肥羊肉(一/斤)當歸　甘草　芍藥(各一分産/寳各一兩)
　右㕮咀以水一㪷先煑羊肉取七升入藥更煑取二
　升去滓分服
産寳療産後心腹切痛不能飲食乏氣忽然往來寒熱
　　當歸　川芎　黄芩　人參　甘草　芍藥　防
　　風　生薑(各三/分)大黄(二分宜相人强/弱方可投之)桃仁(八十/个)
　右水七升煑取二升下大黄更煎三沸分作三服
千金羊肉湯無大黄人參桃仁有羊肉煑汁煎藥崔氏同
　　　産後兩脇脹滿氣痛方論第十(凡六方/)
論曰産後兩脇脹滿疼痛由膀胱宿有停水因産後惡
露下不盡水壅痞與氣相摶積在膀胱故令脇肋脹滿
氣與水相激故令痛也
經効療産後血氣脇肋脹痛
　　當歸(十二/分)芍藥　苦梗　㯽榔　枳殻(各八/分)桂心
　　　青木香　柴胡(各六/分)
　右㕮咀以水二升煎取八合去滓空心分温二服
療産後惡露不下血氣壅痞脹痛不下食
　　蘇木　紫葛(各十/二分)芍藥　當歸(各八/分)桂心　蒲黄
　　(各六/分)生地黄汁(三/合)
　右㕮咀以水二升煎取七合下蒲黄分兩服
當歸散　治産後腹痛腹脇脹滿
　　當歸　乾薑(等/分)
　右為末每服三錢水一盞煎八分入鹽醋少許食前
　熱服(選竒方/用酒煎)
經効理血氣煩悶脇肋脹滿及痛
　　芍藥(八/分)蒲黄　延胡索(各四/分)當歸(六/分)荷葉蒂(三枚/炙)
　右水二升煎取七合後入蒲黄空心分作兩服
廣濟療産後腹痛氣脹脇下悶不下食兼微痢
　　茯苓　人參　當歸　甘草(各六/分)生薑　陳皮(各/四)
　　(分/)厚朴(八/分)
　右㕮咀以水二升煎取八合去滓分温服
　　　産後積聚癥塊方論第十一(凡三方/)
夫積者隂氣也五臟所生聚者陽氣也六腑所成皆由
飲食不節寒熱不調致五臟之氣積六腑之氣聚積者
痛不離其部聚者其痛無有常處所以然者積為隂氣
隂性沉伏故痛不離其部聚為陽氣陽性浮動故痛無
常處産後血氣傷於臟腑臟腑虛弱為風冷所乗摶於
臟腑與血氣相結故成積聚癥塊也
治産後餘血不散結成癥塊疼痛宜服桃仁散
　　桃仁　當歸　鬼箭羽　大黄　鱉甲(各一/兩)赤芍
　　藥　延胡索　琥珀(各三/分)川芎　桂心(各半/兩)
　右為粗末每服三大錢水一盞薑三片煎至七分去
　滓温服
京三稜散　治産後積血不散結聚成塊或時寒熱不
思飲食
　　京三稜　熟地黄　鱉甲(各一/兩)桂心　當歸　川
　　芎　牡丹皮　劉寄奴　赤芍藥(各半/兩)大黄(炒/)桃
　　仁　牛膝(各三/分)
　右為粗末每服三錢水一大盞薑三片煎至七分去
　滓温服
桂心元　治産後血氣不散積聚成塊上攻心腹或成
寒熱四肢羸瘦煩疼不思飲食
　　青皮　乾漆(炒煙盡/各三分)没藥　㯽榔　當歸　桂心
　　　赤芍藥　牡丹皮(各半/兩)大黄(炒/)桃仁　鱉甲
　　厚朴　三稜　延胡索(各一/兩)
　右為細末煉蜜元如梧桐大温酒下三十元
　　　産後血瘕方論第十二(凡八方/)
夫新産後有血與氣相摶而痛者謂之瘕瘕之言假也
謂其痛浮假無定處也此由宿有風冷血氣不治至産
血下則少故致此病也不急治則多成積結妨害月水
輕則否澁重則不通也
鱉甲元　治産後惡露不盡結成血瘕乍寒乍熱心腹
脹痛不欲飲食四肢羸瘦或時口乾
　　當歸　木香　赤芍藥(各半/兩)鱉甲(一/兩)大黄(一兩/炒)牛
　　膝　白术　水蛭(製/)䖟䖝(製各/一分)牡丹皮　桂心(各/三)
　　(分/)鬼箭羽(半/兩)
　右為細末煉蜜元如梧桐子大桃仁湯吞下二十元
　食前服(更宜加减不/可連併服)
治産後血氣不調腹中生瘕結而不散生地黄煎元一
名萬病元(方見第一/卷第七論)
産寳療血瘕痛無定處
　　童便(三/升)生地黄汁　生藕汁(各一/升)生薑汁(三/升)
　右先煎前三味約三分减二次下薑汁慢火煎如稀
　餳每取一合暖酒調下
療血瘕痛臍下脹不下食
　　當歸(八/分)桂心　芍藥　麒麟竭　蒲黄(各六/分)延胡
　　索(四/分)
　右為細末空心温酒調二錢匕
千金療血瘕
　　生乾地黄(一/兩)烏賊骨(二/兩)
　右為細末空心温酒調二錢匕服
凌霄花散　治血瘕血塊及産後穢露不盡兒枕急痛
應干積聚疼痛漸成勞瘦悉皆治之
　　凌霄花(一/分)牡丹皮　山梔子仁　赤芍藥　紫荷
　　車　血竭　没藥　碙砂　地骨皮　五加皮
　　甘草(各二/兩)紅娘子(十一/箇)桃仁　紅花　桂心　延
　　胡索　當歸(各一/兩)
　右為細末温酒調一錢服
葛氏方療腹中瘕痛
　桂心為末温酒調二錢
産後血瘕腹痛及喉痺熱塞本人呼血瘕為兒枕産後
即起痛不可忍
　鐵秤錘煅令通赤淬酒中候温飲之用斧亦得
治産後血海氣虛腹臟疼痛心胷注悶每遇紅脉行或
多或少及有塊積者蓬莪茂散(出博濟/)
　　莪茂　桃仁(去皮尖/麩炒)大黄(濕紙/煨)當歸(炒各/一兩)桂心
　　川芎　木香　牡丹皮　延胡索(炒/)赤芍藥(各半/兩)
　右為細末温酒調一錢空心臨卧服
　　　産後餘血奔心煩悶方論第十三(虛煩當/附於此)
論曰餘血奔心蓋是分解了不便與童子小便并擀心
下及卧太速兼食不相宜之物所致但能依方療之無
不痊可
療産後餘血不盡奔衝心煩悶腹痛
　　川芎　生乾地黄　枳殻　芍藥(等/分)
　右為末酒服方寸匕日二服
廣濟療血氣煩悶方
　生藕汁飲二升甚效　竹瀝亦得千金同
集驗療産後血氣煩方(千金同/)
　　生地黄汁　清酒(各一/升)
　右相和煎一沸分為兩服
療産後七日内宿血不散時時衝心迷悶
　　荷葉(六/分)延胡索(八/分)地黄汁(二/合)
　右水二升煑二味取八合下延胡索空心三服忌肉
　食一日
療産後餘血攻心或下血不止心悶靣青冷氣欲絶
　羊血一盞頓服如不定更服立效
經效療産後氣虛冷摶於血血氣結滯上衝心腹脹滿
　　當歸　桂心　川芎　呉茱茰　橘皮　生薑(各/二)
　　(兩/)芍藥(三/兩)
　右㕮咀以水三升煮取一升去滓空心服
治産後餘血奔心
　右用陳白梅搥碎濃煎湯喫
金黄散　治産後惡血衝心時發躁(出博濟/)
　　延胡索(一/兩)蒲黄(半/兩)桂心(一/分)
　右為細末烏梅煎湯冷調下一錢
没藥元　治産後心胷煩躁惡血不快(博濟/)
　　没藥(研/)蠻薑　延胡索　乾漆(炒/)當歸　桂心
　　牛膝　牡丹皮　乾薑(等/分)
　右為細末醋煑麫糊元如梧桐子大煎麯湯下十元
　至十五元
　　　産後虛煩方第十四(凡七方/)
薤白湯　治産後胷中煩熱逆氣方
　　薤白　半夏　甘草　人參(各二/兩)栝樓根(三/兩)麥門
　　冬(半/升)
　右六味㕮咀以水一㪷三升煑取四升去滓分五服
　日三夜二熱甚即加知母一兩
竹根湯　治産後虛煩方
　甘竹根細切一㪷五升水二㪷煑取七升去滓内小
　麥二升大棗二十枚復煑麥熟三四沸内甘草一兩
　麥門冬一升湯成去滓服五合不差更服取差短氣
　亦服之
人參當歸湯　治産後煩悶不安方
　　人參　當歸　麥門冬　桂心　乾地黄(各一/兩)大
　　棗(二十/枚)粳米(一/升)淡竹葉(三/升)芍藥(四/兩)
　右九味㕮咀以水一㪷二升先煑竹葉及米取八升
　去滓内藥煑取三升去滓分三服若煩悶不安者當
　取䜴一升以水三升煑取一升盡服之甚良
甘竹茹湯　治産後内虛煩熱短氣方
　　甘竹茹(一/升)人參　茯苓　甘草(各一/兩)黄芩(三/兩)
　右五味㕮咀以水六升煑取二升去滓分三服日三
千金療婦人産後短氣欲絶心中煩悶不解必效方
　　竹葉(切/)麥門冬　小麥(各一/升)甘草(一/兩)生薑(二/兩)大棗
　　(十四/箇)
　右六味細切以水一㪷煑竹葉小麥取八升去滓内
　餘藥煑取三升去滓温服若虛悸加人參二兩少氣
　力加粳米五合
一方用竹皮若胷中氣逆加半夏二兩忌如常法(與竹/根湯)
(淡竹茹湯/大同小異)
赤小豆散　治産後煩悶不能食虛滿方
　赤小豆三七枚燒作末以冷水和頓服之
治産後煩悶蒲黄散
　蒲黄以東流水和服方寸匕極良
尋常治諸虛煩熱者以竹葉石膏湯温膽湯殊不知産
後與尋常不同如石膏等藥不宜輕用用之必死
　
　
　
　
　
　
　
　
　
　
　
　
　
　婦人大全良方卷二十
欽定四庫全書
　婦人大全良方卷二十一
　　　　　　　　　　　　宋　陳自明　撰
　　　産後口乾痞悶方論第一
論曰産後口乾痞悶者何答曰産後榮衞大虛血氣未
定食麪太早胃不能消化麪毒結聚於胃脘上熏胸中
是以口乾燥渴心下痞悶醫者不識認為胸膈壅滯以
藥下之萬不得一但服見現圓則愈
見現元方
　　薑黄　三稜　蓽澄茄　陳皮　良薑　人參
　　莪荗(等/分)
　右為細末用蘿蔔浸煮爛研細將汁煮麪糊元如梧
　桐子大用蘿蔔湯下三十元
評曰産後口乾痞悶未必只因食麪或産母内積憂煩
外傷燥熱飲食甘辛使口乾痞悶當隨其所因調之可
也煩心宜四物湯去地黄加人參烏梅煎若外傷燥熱
看属何經當隨經為治難以備舉飲食所傷見現元却
能作効
四物湯(方見本卷/第二論)
　　　産後血渴方第二
産寳療産後大渴不止
　　蘆根(切一/升)栝樓　人參　甘草　茯苓(各三/兩)大棗
　　(二十/枚)麥門冬(生四/兩)
　右以水九升煮取三升分三服頓服四劑即差忌菘
　菜
楊氏家藏方黄芩散　治産後血渴飲水不止
　　黄芩　麥門冬(等/分)
　右㕮咀每服三錢水琖半煎至八分去滓温服無時
栝樓根湯　集驗療産後血渴
　　栝樓根(四/兩)麥門冬　人參(各三/兩)生乾地黄　甘草
　　(各二/兩)土𤓰根(五/兩)大棗(二十/枚)
　右㕮咀以水八升煮取二升半分三服(産寳無地黄/麥門冬有牡)
　(蠣粉/等分)
竹葉湯　千金療産後虛渴少氣力
　　竹葉(三/升)甘草　人參　茯苓(各一/兩)小麥(五/合)生薑
　　半夏(各三/兩)麥門冬(五/兩)大棗(十五/枚)
　右㕮咀以水九升先煮竹葉小麥生薑棗取七升去
　滓内藥再煎取二升去滓一服五合日三夜一
延胡散　博濟療産後血渴不止
　　延胡索　蔚金　乾葛　桂心　青皮　枳殻(製/等)
　　(分/)
　右並以好醋浸一宿焙乾杵為細末每服一錢冷橘
　皮湯調下不過三服差
　　　産後乍寒乍熱方論第三(産後瘧疾附/  凡九方)
論曰産後乍寒乍熱者何答曰隂陽不和敗血不散能
令乍寒乍熱産後血氣虛損隂陽不和隂勝則乍寒陽
勝則乍熱隂陽相乗則或寒或熱若因産勞傷臓腑血
弱不得宣越故令敗血不散入於肺則熱入於脾則寒
醫人若誤作瘧疾治之則謬矣隂陽不和宜增損四物
湯敗血不散宜奪命丹又問二者何以别之時有刺痛
者敗血也但寒熱無他證者隂陽不和也増損四物湯
不一皆隨病加減
増損四物湯方
　　人參　當歸　芍藥　川芎　乾薑(各一/兩)甘草(四/錢)
　　(重/)
　右㕮咀每服四錢水一琖薑錢三片煎至七分去滓
　熱服無時候
評曰乍寒乍熱榮衞不和難以輕議若其敗血不散豈
止入脾肺二蔵邪大抵一隂閉一陽即作寒熱隂勝故
寒陽勝故熱只可云敗血循經流入閉諸隂則寒閉諸
陽則熱血氣與衞氣解則休遇再㑹而復作大調經散
五積散入醋煎佳
大調經散　治産後血虛惡露未消氣為敗濁凝滯榮
衞不調隂陽相乗增寒發熱或自汗或腫滿皆氣血未
平之所為也
　　大豆(一兩半/炒去皮)茯神(一/兩)真琥珀(一錢/重)
　右為細末濃煎烏豆紫蘇湯調下
五積散(方見/局方)
産寳療産後惡寒壯熱一夜三五度發惡語口中生瘡
時時乾嘔困乏悶絶
　　人參　獨活　白鮮皮　葛根　防風　青竹茹
　　　逺志(各六/分)茯神(八/分)白斂(十/分)𤣥參(十二/分)竹瀝(二升/半)
　右銀一斤水一㪷五升煎取七升下諸藥重煎取三
　升分温三服忌魚酒麪等物
産後乍寒乍熱心痛月候不來如何答曰敗血充心痛
遶臍腹面色無采縦然得效暫時安痊不過三兩日又
發服局方黒神散大効
知母湯　治産後乍寒乍熱通身温壯胸心煩悶方
　　知母(三/兩)芍藥　黄芩(各二/兩)桂心　甘草(各一/兩)
　右五味㕮咀以水五升煮取二升半分三服一方不
　用桂心加生地黄
　　　産後方論附
評曰郭稽中云産後乍寒乍熱者多是敗血為害或隂
陽不和所作若作瘧疾治之誤矣如陳無擇評曰只可
云敗血循經流入閉諸陽則熱閉諸隂則寒血氣與衞
氣解則休亦未盡善亦有産後病瘧而作寒熱有一日
一發或一日二三發或間日一發或三兩日一發或先
寒後熱或先熱後寒或寒多熱少或熱多寒少或但寒
但熱者亦有産前病瘧而産後未愈者最難用藥如柴
胡常山信砒等㫁不可用今有經效草果飲子生熟飲
子用之有效謾備檢閲如易簡方四獸飲亦可用(男六/徳補)
(遺/)
草果飲子　治婦人産後瘧疾寒熱相半者或多熱者
宜
　　半夏(泡/)赤茯苓　甘草(炙/)草果(炮去/皮)川芎　陳皮
　　　白芷(各二/錢)青皮(去/白)良薑　紫蘇(各一/錢)乾葛(四/錢)
　右㕮咀每服三錢重水一大琖薑三片棗二箇同煎
　至七分去滓當發日侵早連進三服無有不安
生熟飲子　治産後瘧疾多寒者
　　肉豆蔲　草果仁　厚朴(生去/粗皮)半夏　陳皮　甘
　　草　大棗(去/核)生薑
　右八味等分細剉和匀一半生一半用濕皮帋裹煨
　令香熟去帋與一半生者和匀每服秤五錢重水二
　琖煎至七分食前一服食後一服
　　　産後蓐勞方論第四
夫産後蓐勞者此由生産日淺血氣虛弱飲食未平復
不滿日月氣血虛羸將養失所而風冷客之風冷搏於
血氣則不能温於肌膚使人虛乏勞倦乍卧乍起顔容
憔悴食飲不消風冷邪氣而感於肺肺感㣲寒故欬嗽
口乾遂覺頭昏百節疼痛榮衞受於風邪流注藏府須
㬰頻發時有盜汗寒熱如瘧背膊煩悶四肢不舉沈重
著床此則蓐勞之候也
又論曰婦人因産理不順疲極筋力憂勞心慮致令虛
羸喘乏寒熱如瘧頭痛自汗肢體倦怠咳嗽痰逆腹中
絞刺名曰蓐勞
石子湯　療産後虛羸喘乏乍寒乍熱如瘧四肢疼痛
面色痿黄名為蓐勞
　　猪腎(一雙去脂/膜四破)香豉(一方無此/有知母)葱白　粳米　當
　　歸　芍藥(各二/兩)
　右㕮咀分為兩劑用水三升煮取一小椀去滓分三
　服廣濟方無芍藥有人參
許仁則療産後日淺久坐視聽言語多或運用氣力遂
覺頭膊肢節皮肉痛乍寒乍熱此為蓐勞
　　猪腎(一雙去脂/膜四破)當歸　芍藥　生薑(各二/兩)葱白(切/)
　　桂心(各一/兩)
　右水八升煮腎取六升下藥煎取二升分温為二服
胡氏方人參鼈甲散　治婦人産後蓐勞皆由在産内
未滿百日體中虛損血氣尚弱失於將理或勞動作傷
致成蓐勞其狀虚羸乍起乍卧飲食不消時有咳嗽頭
目昏痛發歇無常夜有盜汗寒熱如瘧背膊拘急沈困
在床服此大効
　　人參　桂心　當歸　桑寄生　白茯苓　白芍
　　藥　桃仁　熟地黄　甘草　麥門冬(各半/兩)續㫁
　　(一/分)牛膝(三/分)鼈甲(炙/)黄耆(各一/兩)
　右為細末每服先以猪腎一對去筋膜以水兩大琖
　生薑半分棗三箇煎至一琖去猪腎薑棗然後入藥
　末二錢入葱三寸烏梅一箇荆芥五穂煎至七分去
　滓空心晩食前温服此藥神妙
老孫太保增損柴胡湯　治産後虚羸發寒熱飲食少
腹脹方(出養生/必用)
　　北柴胡　人參　甘草　半夏　陳皮　川芎
　　白芍藥(各等/分)
　右㕮咀每服三錢水一大琖薑五片棗二枚煎七分
　去滓食後温服日二服
熟地黄散　治産後蓐勞皆由體虛氣力未復勞動所
致四肢煩疼時發寒熱不思飲食
　　熟乾地黄　人參　白芍藥　白茯苓　白术(各/一)
　　(兩/)續㫁　黄耆　桂心　五味子　當歸　麥門
　　冬　川芎(各三/分)
　右㕮咀每服四錢水一大琖薑三片棗一箇煎至七
　分去滓温服無時
白茯苓散　治産後蓐勞蓋緣生産日淺久坐多語運
動用力遂致頭目四肢疼痛寒熱如瘧狀宜服
　　白茯苓(一/兩)當歸　川芎　桂心　白芍藥　黄耆
　　　人參(各半/兩)熟乾地黄(半/兩)
　右㕮咀先以水二琖入猪腎一雙去脂膜細切以生
　薑三片棗三枚煎取一琖去腎薑棗入藥半兩煮取
　七分去滓食前分温二服
黄耆圓　治産後蓐勞寒熱進退頭目眩痛百骨節疼
痠氣力羸乏
　　黄耆　鼈甲　當歸(炒各/一兩)桂心　續㫁　白芍藥
　　　川芎　牛膝　蓯蓉　沉香　柏子仁　枳殻
　　(各三/分)北五味　熟地黄(各半/兩)
　右為細末煉蜜元如梧桐子大食後粥飲吞下四十
　元
療産後大虚心腹急痛血氣上搶心氣息乏補益方
　　黄耆　白术　當歸　甘草　人參(各二/兩)生薑(四/兩)
　右先以白羊肉三斤去膜以水一㪷九升煮肉取汁
　五升後下諸藥更煎取三升分温三服
療産後喘乏氣羸腹内絞痛自汗出
　　黄耆　人參　茯苓　甘草　白术　五味子
　　芎藭　當歸(各八/分)澤蘭葉　陳皮(各六/分)麥門冬
　　訶子(各二/十分)桂心　熟乾地黄(各十/二分)
　右為細末煉蜜元如梧桐子大空心温酒下三四十
　元日再服
胡氏牡丹散　治婦人産後虚羸發熱自汗欲變蓐勞
或血氣所摶及經候不調及發寒熱自汗羸痩並宜服
之
　　白芍藥　當歸　五加皮　地骨皮　人參(各半/兩)
　　沒藥　桂心(各二/錢)牡丹皮(三/錢)
　右為細末每服二錢水酒各半琖如不飲酒只用水
　一琖開通錢一錢麻油蘸之同煎七分去滓通口服
　煎不得攪喫不得吹
黄耆煮散　治産後蓐勞肌膚黄痩面無顔色或增寒
壯熱四肢痠疼心煩頭痛
　　黄耆　鼈甲(醋炙各/一兩)桂心　當歸(炒/)桑寄生　白
　　茯苓　白芍藥　人參　熟地黄　麥門冬(去/心)甘
　　草(炙各/半兩)牛膝(三/分)
　右為細末每服用猪石子一對去脂膜先以水一琖
　入薑半分棗三枚煎至七分去滓并石子却下藥五
　錢更煎至四分去滓空心晩食前温服二滓併煎
　　　産後虚羸方論第五
産寳論曰産後虛羸者因産傷損臓腑勞侵氣血輕者
將養滿日即差重者日月雖滿氣血猶不調和故患虛
羸也夫産後氣血虛竭臓腑勞傷若人年齒少盛能節
慎將養滿月便得平復如産後多因血氣虛弱雖逾日
月猶常疲乏或因飲食不節調適失宜為風冷邪氣所
侵摶於氣血流注於五臓六腑則令肌膚不榮顔容痿
悴故曰虛羸
人參散　治産後虚羸脾胃乏弱四肢無力全不思飲
食心腹脹滿
　　黄耆　人參　草果仁　厚朴　附子(各一/兩)白术
　　　當歸　白茯苓　木香　川芎　桂心　甘草
　　(各半/兩)陳皮　良薑　阿棃勒皮(各三/分)
　右㕮咀每服四錢水一琖薑三片棗一枚煎至六分
　去滓無時温服
熟乾地黄湯　治産後虚羸短氣不能食
　　熟乾地黄(二/兩)人參　北五味子　石斛　白茯苓
　　　白术　鹿角膠　附子(各一/兩)桂心　當歸　川
　　芎　澤蘭葉　黄耆　續㫁(各三/分)
　右㕮咀每服四錢薑棗依前煎服
澤蘭補虚元　刪繁療婦人虚勞或本來虚寒或産後
血脈虛竭四肢羸弱飲食減少血脈㫁絶血脈不通虚
實依源
　　澤蘭葉(九/分)石膏(八/分)川芎　甘草　當歸(各七/分)白芷
　　　防風　白术　藁本　川椒　厚朴　乾薑
　　桂心　細辛(各五/分)
　右為細末煉蜜元如梧桐子大酒下二三十元日再
　忌海藻菘菜桃李生葱雀肉
羊腎湯　治産後虚羸乏力短氣
　　羊腎(一雙去/脂膜)麥門冬　羚羊角(屑/)北五味子　茯
　　神　桂心　續㫁　黄耆　川芎　當歸(各半/兩)人
　　參　附子(炮/)乾薑(各三/分)熟乾地黄(一/兩)
　右㕮咀先以水二大琖煮腎至一琖去腎入藥五錢
　椒二七粒薑錢二片棗三枚煎至五分去滓空心温
　服
羊肉當歸湯　治産後虚羸乏弱無力喘急汗出腹中
㽲痛
　　肥羊肉(二/斤)當歸　白芍藥(各半/兩)桂心　附子(炮/)川
　　芎　黄耆　人參　龍骨　白术(各三/分)熟地黄(一/兩)
　右為粗末先以水五大升煮羊肉取汁二大琖每服
　四錢汁一中琖薑三片棗一枚煎至七分去滓温服
黄雌雞湯　治産後虛羸腹痛宜服
　　小黄雌雞(一隻去頭足翅/羽腸肚細切)當歸　白术　熟地黄
　　　桂心　黄耆(各半/兩)
　右㕮咀先以水七升煮雞至三升每服藥四錢以雞
　汁一琖煎至六分去滓温服日三
産寳療産後經三臈諸疾退後身虚無力
　　澤蘭葉(炒/)細辛　熟乾地黄(各五/分)黄耆　當歸
　　防風(各十/八分)麥門冬(去心/八分)石膏(七分/煅)藁本　白芷
　　川芎　柏子仁　五味子　甘草(各四/分)桂心(三/分)
　右為細末煉蜜元如梧桐子大空心温酒下三四十
　元
救急療産後羸乏不復令肥白方
　大烏豆浄拭熬熟如造豆黄法去皮𢷬為末以臘月
　猪脂成煉者和元如梧桐子大酒下五十元日再服
　一月内肥白也無所忌
婦人方當歸散　治産後補虚益血
　　當歸　羌活(各一/兩)延胡索(半/兩)
　右為細末用猪腰子一隻切作片以水一琖入藥末
　二錢同煎至七分同腰子喫
佛手散　治産後血虚勞倦盜汗多困少力咳嗽有痰
　　當歸　川芎　黄耆(各一/兩)北柴胡　前胡(各一/分)
　右㕮咀每服三錢水一大琖桃栁枝各三寸棗子烏
　梅各一枚薑三片煎至六分去滓温服如有痰去烏
　梅
當歸羊肉湯　許仁則療産後雖無疾狀但覺虚弱兼
心腹痛欲得補氣力
　　肥羊肉(一斤去脂水一㪷/煮取八升去肉)當歸(五/兩)　黄耆(四/兩)生薑
　　(六/兩)
　右以肉汁煮三味取二升五合分為四服若覺惡露
　下不盡加桂心三兩惡露下多覺有風加芎藭三兩
　有冷加茱茰一兩有氣加細辛二兩有熱加生地黄
　汁二合
療産後雖無餘苦但覺氣虚
　　當歸(十二/分)乾地黄(十/分)澤蘭葉(八/分)地骨皮　芍藥(各/七)
　　(分/)黄耆　防風　續㫁(各六/分)人參　桂心(各五/分)
　右為細末煉蜜元如梧桐子大温酒吞下二十元
療産後虚羸
　　黄雌雞(一隻去毛/背上破)生百合(煨三/枚)白粳米(半/升)
　右依尋常着五味調和縫背合五味汁煮令熟開腹
　取百合并飰相和汁作羮食之肉亦食令盡略卧佳
産寳療産後虚乏不思飲食四肢皆倦心腹陣痛補虚
治氣
　　人參　芍藥　桂心　甘草　生薑(各一/兩)當歸(一/兩)
　　(半/)生地黄(二/兩)
　右㕮咀每服三錢水兩琖棗二枚煎至一琖去滓温
　服日三服
地黄羊脂煎方　古今録驗療産後諸疾羸痩欲令肥
白飲食和調
　　生地黄(汁一/升)生薑汁(五/升)羊脂(二/斤)白蜜(五/升)
　右四味先煎地黄汁令餘五升下羊脂煎減半次下
　薑次下蜜便以銅器盛著湯中煎令如飴狀空肚酒
　一升取煎如雞子大投酒中飲日三良
　　　産後風虚勞冷方論第六
夫産則血氣勞傷臟腑虛弱而風冷客之冷摶於血氣
血氣不能温於肌膚使人虚乏疲頓致羸損不平復若
久不平復若久不瘥風冷入於子臟則胞臟冷亦使無
子謂之風虚勞損也
黄耆散　治産後風虚勞損羸痩不思飲食四肢疼痛
　　黄耆　白术　木香　羚羊骨(屑/)人參　當歸
　　桂心　川芎　白芍藥　白茯苓(各半/兩)甘草(一/分)
　右㕮咀每服三錢水一琖薑三片棗一箇煎至七分
　去滓温服無時
木香散　治産後風虚勞損氣攻心腹四肢疼痛不思
飲食
　　木香　人參　陳皮　白茯苓　白芍藥　黄耆
　　　川芎(各三/分)熟乾地黄　當歸　附子(各一/兩)甘草
　　(一/分)桂心　白术(各半/兩)
　右㕮咀每服三錢水一琖薑三片棗一枚煎至七分
　去滓温服
人參散　療産後風虚勞損羸痩四肢無力不思飲食
　　人參　黄耆　熟地黄(各一/兩)羚羊角(屑三/分)桂心
　　川芎　防風　當歸　北五味子　白茯苓　白
　　术(各半/兩)甘草(一/分)
　右為粗末每服三錢先用水二大琖獖猪腎一雙切
　去脂膜薑棗同煎至一琖去猪腎入藥煎至四分去
　滓空心温服
枸杞子元　療産後風虚勞損四肢疼痛心神虚煩不
飲食
　　枸杞子　牛膝　白茯苓　人參　黄耆(各一/兩)當
　　歸　漏蘆　防風　桂心　酸棗仁　羚羊角(屑/)
　　羌活　五加皮　白术　川芎(各三/分)熟地黄(二/兩)甘
　　草(半/兩)麥門冬(一兩/半)
　右為細末煉蜜元如梧桐子大温酒下三十元荆芥
　湯亦可
白薇元　治産後風虚勞損腹痛冷氣脚膝無力面色
痿黄飲食減少日漸羸痩補益
　　木香　當歸　桂心　澤蘭葉　牛膝　白薇
　　牡丹皮　枳殻　人參　川芎　厚朴　白术
　　續㫁　熟地黄　北細辛　赤石脂　龍骨　禹
　　餘粮　黄耆(各一/兩)白茯苓　附子(各三/分)吴茱茰(一/分)
　右為細末煉蜜為元如梧桐子大食前温酒下三十
　元
産寳療産後風虚羸痩勞弱不生肌肉
　　黄耆　當歸　芍藥　人參(各二/兩)桂心　甘草
　　川芎　生薑(各八/分)大棗(十二/箇)
　右水七升煮取三升分温三服
療産後虚勞骨節疼痛頭痛汗不出
　　當歸　人參　生薑(各二兩正/方二分)黄耆(三/兩)淡豉(五/合)猪
　　腎(一/雙)粳米(三/合)薤白(三/合)
　右水一㪷五升先煮猪腎取六升後下諸藥煎至二
　升分為三服
又方
　　猪腎一雙煮入葱豉作臛如常食之
延年澤蘭元　主産後風虚損痩不能食令肥悦方
　　澤蘭葉(熬/)當歸　甘草(各七/分)厚朴　藁本　食茱
　　茰　蕪荑　白芷　乾薑　芍藥(各三/分)石膏(八/分)人
　　參　柏子仁　桂心(各四/分)白术(五/分)
　右為細末煉蜜元如梧桐子大酒服十五元至二十
　五元日二服忌生冷鮓滑猪牛肉麪生葱桃李雀肉
　海藻菘菜
古今録驗澤蘭元　産後風虚勞損羸弱百病必效方
　　澤蘭葉(六/分)白芷　川椒　蕪荑仁　藁本　北細
　　辛(各四/分)人參　白术　柏子仁　防風　桂心
　　厚朴　丹參(各五/分)川芎　當歸　甘草(各七/分)乾地
　　黄(十/分)
　右為細末煉蜜元如梧桐子大空心温酒下二十元
　至三十元日二服忌如前
廣濟療産後患風虚冷氣腹内不調補益肥白恱澤方
　　澤蘭(七/分)厚朴　人參　石斛　蕪荑仁　續㫁
　　防風　桂心(各三/分)川芎　白术　柏子仁　北五
　　味子　黄耆　逺志(各四/分)赤石脂　甘草　乾地
　　黄(各六/分)
　右為細末煉蜜元如梧桐子大酒下二十元至三十
　元日二服忌如前
延年增損澤蘭元　主産後風虛勞損黄痩方
　　澤蘭(熬七/分)防風　乾地黄　當歸　北細辛　桂
　　心　茯苓　芍藥　人參　甘草　藁本　烏頭
　　(炮/)麥門冬　石斛　紫苑　川芎(各五/分)乾薑　栢
　　子仁　蕪荑仁　厚朴　川椒(各四/分)白术　黄耆
　　(各六/分)紫石英　石膏(各八/分)
　右為細末煉蜜元如梧桐子大酒下二十元或三十
　元
　　　産後腹脹滿悶嘔吐不定方論第七
論曰産後腹脹滿悶嘔吐不定者何答曰敗血散於脾
胃脾受之則不能運化精微而成腹脹胃受之則不能
受納水穀而生吐逆醫者不識若以尋常治脹止吐藥
治之病與藥不相干轉更傷動正氣疾愈難治但服抵
聖湯則愈
抵聖湯方
　　赤芍藥　半夏　澤蘭葉　人參　陳皮(各一/分)甘
　　草(一/錢)
　右㕮咀每服一劑用水一碗生薑焙乾半兩煎至半
　碗去滓分熱三服
　　　産後嘔逆不食方論第八
夫胃為水穀之海水穀之精以為血氣榮潤蔵府因産
則臓腑傷動有時而氣獨盛者則氣乗腸胃腸胃燥澁
其氣則逆故嘔逆不下食也
丁香散　治産後脾胃氣寒心胸滿悶吐逆四肢少力
不納飲食
　　丁香　人參　㯽榔　白术　桂心　當歸　厚
　　朴　前胡(各三/分)甘草(半/兩)良薑(一/兩)
　右為粗末每服四錢水一琖薑三片煎至七分去滓
　温服空心
開胃散　治産後胃氣不和嘔吐不止全不納食宜服
　　訶子肉(兩/半)人參(一/兩)甘草(半/兩)
　右三味為細末别以半夏半分生薑一分薤白二七
　莖水一大琖煎至六分去滓分為兩服
療産後嘔逆不止(鄧知/縣傳)
　　橘紅(一/兩)半夏麯　甘草(各半/兩)藿香(三/兩)
　右為細末每服二錢水一琖半薑三片煎至六分無
　時候
治産後更無他疾但多嘔逆不能食
　　白术(五/分)生薑(六/分)
　右細切酒水各二升煎取一升分三服
　　　産後霍亂方論第九
夫産後霍亂氣血俱傷臓腑虚損或飲食不消觸冒風
冷所致隂陽不順清濁相干氣亂於腸胃之間真邪相
摶冷熱不調上吐下痢故曰霍亂也經云渇而飲水者
五苓散寒多不飲水者理中元大段虚冷者加附子來
復丹亦妙(見局/方)
白术散　治産後霍亂吐利腹痛煩渇手足逆冷
　　白术　橘紅　麥門冬　人參　乾薑(各一/兩)甘草
　　(半/兩)
　右為粗末每服四錢生薑五片水一琖煎至七分去
　滓温服
附子散　療産後霍亂吐利不止手足逆冷
　　附子　白术　當歸　吴茱茰　桂心　人參
　　丁香　橘紅　甘草(各半/兩)
　右為細末粥飲調下二錢無時候
温中散　治産後霍亂吐瀉不止
　　人參　白术　當歸　草豆蔲仁　乾薑(各一/兩)厚
　　朴(二/兩)
　右為粗末每服三錢水煎服
髙良薑散　治産後霍亂吐利腹中㽲痛
　　良薑　當歸　草豆蔲仁
　右等分為細末每服二錢粥飲調下
訶子散胡椒湯亦妙(方見第七/卷第二論)
　
　
　
　
　
　
　
　
　
　
　
　
　婦人大全良方卷二十一
欽定四庫全書
　婦人大全良方卷二十二
　　　　　　　　　　　　宋　陳自明　撰
　　　産後傷寒方論第一
凡産後發熱頭痛身疼不可便作感冒治之此等疾證
多是血虚或敗血作梗血虚者隂虚也隂虚者陽必湊
之故發熱且以平和之劑與服必效如玉露散方(見十/八卷)
(第三/論)或四物湯以生地黄易熟地黄加北柴胡等分煎
服或人參當歸散秦芁鼈甲散人參輕骨散人參百解
散逍遙散皆可選用常見不學無聞纔見産後發熱不
退便以為熱入血室便以小柴胡湯竟不可救者亦有
用竹葉石膏湯而死者亦有見前失而投以温劑其熱
愈熾者諸如此等非不知罪福皆是不觀古典杜撰臆
度枉傷人命殊不知此等疾狀是産後去血過多而隂
虚發熱亦有寒極生熱但以上件之藥以脈證選用無
不獲安若是隂陽不和乍寒乍熱宜增損四物湯如敗
血不散者宜奪命丹大調經散五積散加醋煎却效(詳/見)
(二十卷/第三論)
王子亨云婦人新産去血過多津液燥少隂陽俱虚大
凡有疾如中風傷寒時氣之類雖當發汗如麻黄謹不
可用取汗母令過多以意斟酌
夫人觸冒寒氣而為病者謂之傷寒産婦血氣俱虚日
月未滿而起早勞動為寒所傷則淅淅惡寒翕翕發熱
頭項肩背骨節皆痛至七八日乃差也
婦人産後亡血汗多故令鬱冒其脈微弱不能食大便
反堅但頭汗出所以然者血虚而厥厥而必冒冒家欲
解必大汗出以血虚下厥孤陽上出故但頭汗出所以
為産婦無汗出者亡隂血陽氣獨盛故當汗出隂陽乃
復所以便堅者嘔不能食也方可用小柴胡湯加生地
黄主之
秦芁鼈甲散人參輕骨散神仙百解散(並見和/劑局方)
人參當歸散　治産後去血過多血虚則隂虚隂虚生
内熱内熱曰煩其證心胸煩悶吸吸短氣頭痛悶亂骨
節疼痛晡時輒甚與大病虚煩相類急宜治之
　　人參　當歸　生乾地黄　桂心　麥門冬(去心/各一)
　　(兩/)白芍藥(二/兩)
　右㕮咀每服四大錢水二盞先將粳米一合淡竹葉
　十片煎至一琖去米竹葉入藥并棗二枚煎至七分
　去滓温服虚甚者用熟地黄
三物黄芩湯　治婦人草蓐中傷風四肢苦煩熱頭疼
與小柴胡湯若頭不疼但煩者
　　黄芩(半/兩)苦參(一/兩)生乾地黄(二/兩)
　右㕮咀每服四錢水一琖煎至七分去滓温服
增損柴胡湯　治婦人産後虚羸發寒熱飲食少腹脹
等疾宜
　　柴胡(三/錢)人參　芍藥　半夏(炮/)甘草　橘紅　川
　　芎(各三/分)
　右㕮咀每服四錢水一琖薑三片棗一枚煎至七分
　去滓温服
竹葉防風湯　治婦人産後傷風發熱面赤喘而頭痛
宜服
　　淡竹葉(半/把)防風　人參　桂枝　苦梗　甘草(各/半)
　　(兩/)葛根(一兩/半)
　右㕮咀每服三錢水一琖薑三片棗一枚煎至七分
　去滓温服使汗出頸項强用附子炮去皮臍剉如豆
　大抄一錢同煎嘔者加半夏煎服
陽旦湯　治婦人産後傷風十數日不解頭微痛惡寒
時時有熱心下堅乾嘔汗出宜
　　桂枝　芍藥(各三/兩)甘草(炙/)黄芩(各二/兩)
　右㕮咀每服三錢水一琖薑三片棗一枚煎至七分
　去滓温服無時候自汗者去桂加炮熟附子一枚渇
　者去桂加栝樓根三兩下痢者去芍藥加乾薑三兩
　心下悸者去芍藥加茯苓四兩虚勞裏急者正陽旦
　湯主之煎時入膠飴為佳若脈浮𦂳無汗發熱者莫
　與也
治産後惡露方下忽而㫁絶晝日明了暮則譫語寒熱
往来如見鬼狀此由為熱入血室不即治之諸變不測
宜服柴胡地黄湯(方見第六卷/十五論中)四物湯加北柴胡
芍藥湯　千金翼療産後虚熱頭痛身體發熱兼治腹
内拘急疼痛
　　桂心(三/兩)牡蠣　白芍藥(各五/兩)黄芩(二兩千金翼云/若通身發熱方)
　　(加黄/芩)生乾地黄(五/兩)
　右㕮咀每服五錢水一琖半煎至一琖去滓温服
千金蜀漆湯　産後療虚熱往来心胸煩滿骨節疼痛
及頭痛壯熱日晡加甚又如瘧狀
　　黄耆(五/兩)生地黄(一/斤)蜀漆葉　桂心　甘草　黄芩
　　(各一/兩)知母　芍藥(各二/兩)
　右㕮咀每服五錢水一琖半煎至一琖去滓温服
　　　産後頭痛方論第二(凡三/方)
夫人頭者諸陽之㑹也凡産後五臓皆虚胃氣虧弱飲
食不充穀氣尚乏則令虚熱陽氣不守上湊於頭陽實
隂虚則令頭痛也○又有産後敗血頭痛不可不知黒
龍丹言之甚詳
川芎散　治産後頭痛
　　真天台烏藥皮　大川芎(等/分)
　右為細末每服三錢秤鎚淬酒調服
芎附散　治産後敗血作梗頭痛諸藥不効者(涂明仲/先生傳)
　大附子一枚釅醋一椀用火四畔炙透蘸醋令盡去
　皮臍川芎一兩並為細末每服二錢茶清調下
一竒散　治産後頭疼
　取當歸川芎為細末每服二錢水一琖煎七分温服
　　　産後咳嗽方論第三(凡四/方)
夫肺者主氣因産後血虚肺經一感微邪便成咳嗽或
風或熱或寒或濕皆令人咳嗽也○若産後喫鹽太早
而咳嗽者難治
産後血氣不通咳嗽者何答曰産後咳嗽多因食熱麪
壅納或熱病或有氣塊發時充心痛氣急咳嗽四肢寒
熱心悶口乾或時煩躁睡夢驚悸氣虚肢體無力宜服
局方真黑神散五積散加棗煎服
二母散　治産後惡露上攻流入於肺經咳嗽宜服此
藥如傷風痰嗽却以尋常傷風藥主治
　　知母　貝母　白茯苓　人參(各半/兩)桃仁　杏仁
　　(並生去皮/尖各一分)
　右為細末每服三錢水一琖半煎至八分無時温服
　如覺腹痛併服之立有神效
集驗療産後感風傷寒咳嗽多痰唾粘(産寳/同)
　　甘草　苦梗(各六/分)欵冬花(四/分)生麥門冬　生地黄
　　(各十/二分)葱白(一/握)豉(二合○舊方/無葱白與豉)
　右㕮咀每二升煮取八合去滓食後分二服
經効療咳嗽多痰唾粘氣急
　　前胡　五味子　紫苑　貝母(各六/分)桑白皮　茯
　　苓(各八/分)淡竹葉(二十/片)
　右㕮咀水二升煎取八合去滓食後分兩服
療産後咳嗽氣喘
　　百部根　苦梗(各六/分)桑白皮(二十/分)乾百合　赤茯
　　苓(各八/分)
　右㕮咀水二升煮取七合去滓食後分兩服
　　　産後喉中氣急喘促方論第四(凡四/方)
論曰産後喉中氣急喘促者何答曰榮者血也衞者氣
也榮行脈中衞行脈外相隨上下謂之榮衞因産所下
過多榮血暴竭衞氣無主獨聚肺中故令喘也此名孤
陽絶隂為難治若惡露不快敗血停凝上熏於肺亦令
喘急但服奪命丹(方見十八卷/第四論中)血去喘自定
評曰産後喘急固可畏若是敗血上熏於肺猶可責効
奪命丹若感風寒或因憂怒飲食鹹冷等奪命丹未可
均濟况孤陽絶隂乎若榮血暴絶宜大料煮芎藭湯亦
自可救傷風寒宜旋覆花湯性理鬱發宜小調經散用
桑白皮杏仁煎湯調下傷食宜服見現元五積散
芎藭湯(方見第二卷第五/論  又名佛手散)
旋覆花湯　治産後傷風感寒暑濕咳嗽喘滿痰涎壅
盛坐卧不寧
　　旋覆花　赤芍藥　前胡　半夏麯　荆芥穂
　　甘草　茯苓　五味子　杏仁　麻黄(各等/分)
　右㕮咀每服四錢水一琖半薑五片棗一枚煎至七
　分去滓食前温服(有汗者/莫服)
小調經散(方見本卷/第十論)五積散(方見/和劑)見現元(方見二十一/卷第一論)
參蘇飲　治婦人産後血入於肺面黑發喘欲死者(胡/氏)
　　人參(一兩别/為末)蘇木(二/兩)
　右以水兩碗煮取一碗以下去滓調參末隨時加減
　服神效不可言
　　　産後口鼻黒氣起及鼻衂方論第五(凡二/方)
論曰産後口鼻黒氣起及鼻衂者何答曰陽明者經脈
之海起於鼻交頞中還出頰口交人中左之右右之左
産後氣消血散榮衞不理散亂入於諸經却還不得故
令口鼻黒起及變鼻衂此緣産後虚熱變生此證其疾
不可治名胃絶肺敗此證不可治故不出方
經驗方云遇有此疾急取緋線一條并産婦頂心髪兩
條𦂳繫中指節上即止無藥可療亦厭禳之一端也
海上方治産後鼻衂中風以荆芥為末童子小便調下
二錢匕
　　　産後咳癔方論第六(凡六/方)
夫肺主於氣五臓六腑俱稟於氣産後則氣血傷臓腑
皆損而風冷摶於氣氣則逆上而又脾虚聚冷胃中伏
寒因食熱物冷熱氣相衝擊使氣厥而不順則咳癔也
脾者主中焦為三焦之闗五臓之倉廩貯積水穀若隂
陽氣虚使榮衞氣厥逆則致生斯病也經云吃噫者胃
寒所生服藥無効者灸期門三壯必愈期門穴乃胃之
大絡(穴見六卷/第十五論)
丁香散　治産後心煩咳癔不止
　　丁香　白豆蔲仁(各半/兩)伏龍肝(一/兩)
　右為細末煎桃仁吴茱茰湯調下一錢如人行五里
　再服
石蓮散　治氣吃噫又治吐逆心怔目暈不思飲食(出/婦)
(人經/驗方)
　　石蓮肉(炒兩/半)白茯苓(一/兩)丁香(半/兩)
　右為細末每服三錢米飲調下無時候
産寳療産後咳逆三日不止欲死
　　桂心(半/兩)薑汁(三/合)
　右同煎取二合以火先炙背摩令背熱時塗藥汁盡
　妙
産後咳逆方
　　乾柿(一/个)
　右切碎以水一琖煎至六分熱呷
又方
　古壁鏡窠三四个水一小琖煎至一半熱服(並出/産寳)
羌活散　治欬逆(出靈/苑方)
　　羌活　附子(炮/)茴香(炒各/半兩)木香　白薑(炮各/一分)
　右五味為末每服二錢水一琖鹽一捻煎一二十沸
　熱服一服止
　　　産後血崩方論第七(凡八/方)
論曰産後血崩者何答曰産卧傷耗經脈未得平復而
勞役損動致血暴崩淋瀝不止或因酸鹹不節傷蠧榮
衞氣血衰弱亦變崩中若小腹滿痛肝經已壊為難治
急服固經元以止之
固經元方
　　艾葉　赤石脂(煅/)補骨脂　木賊(各半/兩)附子(一个/炮)
　右為末陳米飲和員如梧桐子大食前温酒下二十
　員米飲亦可
評曰血崩不是輕病况産後有此是謂重傷恐不止鹹
酸不節而能致之多因驚憂恚怒臓氣不平或産後服
㫁血藥早致惡血不消鬱滿作堅亦成崩中固經元自
難責効不若大料煮芎藭湯加芍藥候定續次隨證諸
藥治之為得
芎藭湯加芍藥方
　　芎藭　當歸　芍藥(等/分)
　右㕮咀每服四錢水琖半煮取七分出滓無時熱服
熟乾地黄散　治産後崩中頭目旋運神思昏迷四肢
煩亂不知人事
　　熟乾地黄　伏龍肝　黄耆　赤石脂(各一/兩)阿膠
　　　甘草　白术　艾葉(炒/)川芎　人參(各半/兩)當歸
　　(三/分)
　右㕮咀每服三錢薑三片煎至七分去滓温服
白芍藥散　治産後崩中下血淋瀝不絶黄痩虚損宜
　　白芍藥　牡蠣　乾薑　熟乾地黄　桂心　黄
　　耆　烏賊骨　鹿角膠　龍骨(各一/兩)
　右為末食前温酒調下二錢
又方
　　熟地黄　赤石脂(各一/兩)鹿茸　牡蠣　當歸(各半/兩)
　右為細末食前粥飲調二錢
阿膠元　治産後崩中下血不止虚羸無力
　　阿膠　赤石脂(各一/兩半)續㫁　川芎　當歸　甘草
　　　丹參(各一/兩)龍骨　鹿茸(酥/炙)烏賊骨　鼈甲(炙各/二兩)
　右為細末煉蜜元如梧桐子大空心温酒下二三十
　元
菖蒲酒　治産後崩中不止下血
　　菖蒲(一兩/半)
　右細剉以酒二琖煮取一琖去滓分温三服食前
瑞蓮散　治産後惡血崩漏狀如泉水
　　瑞蓮(百枚燒/存性)棕櫚(燒存/性)當歸　桂心(各一/兩)鯉魚鱗
　　(燒/)川芎(各三/分)檳榔(二/枚)
　右為細末每服三錢煨薑酒調下如未止更進一服
　或非時血崩無藥可治但進三服即止
　　　産後月水不調方論第八(凡二/方)
夫産後月水不調者由産傷動血氣虚損未復而風邪
冷熱之氣客於經絡乍冷乍熱冷則血結熱則血消故
令血或多或少或在月前或在月後故名不調也
琥珀散　治産後經脈不調四肢煩疼飲食全少日漸
羸痩
　　琥珀　牛膝　生乾地黄　當歸(各一/兩)桃仁　赤
　　芍藥(各半/兩)
　右為粗末每服三錢水一琖薑三片煎至六分去滓
　温服
薑黄元　治産後虚乏不足胸心短氣腹内𦂳急腰背
疼痛月水不調食少煩渇四肢無力
　　薑黄　當歸　熟地黄　牡丹皮　厚朴　桂心
　　　川芎　續㫁　桃仁　白术(各一/兩)赤芍藥　木
　　香(各三/分)羚羊角屑(一/分)
　右為細末煉蜜元如梧桐子大食前温酒下三十元
　　　産後月水不通方論第九(無/方)
論曰夫産傷動於血氣其後虚損未復而為風冷所傷
血之為性得冷則凝結故風冷傷於經血結於胞絡之
間故令月水不通也凡血結月水不通則血結成瘕水
血相併復遇脾胃衰弱肌肉虚者則為水腫也(但於第/一卷第)
(六七論/中求方)
夫婦人衝任之脈為經絡之海皆起於胞内而手太陽
小腸之經手少隂心之經也此二經上為乳汁下為月
水若産後月水不通者盖新産之後勞傷氣血或去血
過多乳汁通行自是不通(闕/)　　　　或一嵗之内而
月經不行此是常候即非病也何必通之諺云妳假是
也若半嵗而行者或四五箇月便經行者皆是少壯血
盛之人注受極易産乳必衆其子失乳必四肢尫羸肚
大青筋頭大髪焦好啖泥土病名無辜若經血有餘者
不可以藥止之若産後一二嵗月經不通而無疾苦何
必服藥或勞傷氣血衝任脈虚氣血衰少而不能行者
但服健脾胃資氣血之藥自然通行若以牛膝紅花蘇
木乾漆䖟虫水蛭等藥以通之則為害滋大經水枯竭
則無以滋養其能行乎初虞世所謂譬猶索萬金於乞
丐之手雖捶楚並下而不可得也後之學者更宜詳審
而療之自明補註
　　　産後四肢浮腫方論第十(凡九/方)
論曰産後四肢浮腫者何答曰産後敗血(闕/)乘虚停積
於五臓循經流入四肢留淫日深却還不得腐壊如水
故令面黄四肢浮腫醫人不識便作水氣治之凡治水
氣多用導水藥極虚人夫産後既虚又以藥虚之是謂
重虚往往因致夭枉但服小調經散血行腫消則愈
小調經散方
　　沒藥　琥珀　桂心　芍藥　當歸(各一/錢)細辛
　　麝香(各半/錢)
　右為細末每服半錢匕薑汁温酒各少許調停服
評曰産後浮腫多端有自懐姙腫至産後不退者亦有
産後失於將理外感寒暑風濕内作喜怒憂驚血與氣
摶留滯經絡氣分血分不可不辨要當隨所因脈證治
之宜得其情小調經散治血分固効但力淺難憑不若
吴茱茰湯枳术湯奪魂散大調經散皆要藥也
經云産後肌浮柑皮酒服
加減吴茱茰湯　治婦人臟氣本虚宿挾風冷胸膈滿
痛腹脇絞刺嘔吐惡心飲食減少身面虚浮惡寒戰慄
或泄不止少氣羸困及因生産臟氣暴虚邪冷内勝宿
疾轉增
　　吴茱茰(一兩/半)苦梗　乾薑　甘草　麥門冬　防
　　風　半夏　細辛　當歸　赤茯苓　牡丹皮
　　桂心(各半/兩)
　右為粗末每服四錢水琖半煎至七分去滓食前熱
　服
枳术湯　治心腹堅大如盤邉如旋盤水飲所作名曰
氣分
　　枳實(一兩/半)白术(三/兩)
　右㕮咀每服四錢水一琖半煎至七分去滓温服中
　軟即當散也
奪魂散　治産後虚腫喘促利小便則愈
　　生薑(三兩/取汁)白麪(三/兩)半夏(七/箇)
　右以生薑汁捜麪裹半夏為七餅子炙焦熟為末水
　調一琖小便利為効
大調經散　最治産後腫滿喘急煩渇小便不利(方見/二十)
(一卷第/三論中)
又論曰夫産後勞傷血氣腠理虚則為風邪所乗邪摶
於氣不得宣越故令虚腫輕浮是邪摶於氣氣腫也若
皮膚如熟李狀則變為水腫氣腫者發汗即愈水腫者
利小便差也
漢防已散　治産後風虛氣壅上攻頭面浮腫
　　漢防已　猪苓　枳殻　桑白皮(各一/兩)商陸　甘
　　草(各三/分)
　右為粗末每服四錢水琖半薑三片煎至七分去滓
　温服空心
治産後遍身青腫疼痛産後血水疾(出婦人/經驗方)
　　乾漆　大麥蘖(等/分)
　右各為細末以新瓦罐子中鋪一重麥蘖一重乾漆
　如此填滿用鹽泥固濟火煅通赤放冷研為散但是
　産後諸疾熱酒調下二錢
張氏方治産後血虚風腫水腫
　　澤蘭葉　防已(等/分)
　右為末每服一一錢温酒調下不能飲者醋湯調亦可
　　　産後腹痛及瀉痢方論第十一(凡七/方)
論曰産後腹痛及瀉痢者何答曰産後腸胃虛怯寒邪
易侵若未滿月欲冷當風乗虚襲留於肓膜散於腹脇
故腹痛作陣或如錐刀所刺流入大腸水穀不化洞泄
腸鳴或下赤白胠脇䐜脹或痛走不定急服調中湯立
愈若醫者以為積滯取之禍不旋踵謹之謹之
調中湯方
　　髙良薑　當歸　桂心　芍藥　附子(炮/)川芎(各/一)
　　(兩/)甘草(半/兩)
　右為粗末每服三錢匕水三琖煎至一琖去滓熱服
評曰産後下痢非止一證當隨所因而調之既云飲冷
當風何所不至寒熱風濕本属外因喜怒憂思還従自
性况勞逸飢飽皆能致病若其洞泄可服調中湯赤白
滯下非此能愈各隨門類别有正方今録桃膠散白頭
翁湯以備用餘従滯下門選之
桃膠散　治産後痢下赤白裏急後重㽲刺疼痛等證
　　桃膠(瓦上/焙乾)沉香　蒲黄(隔紙炒/等分)
　右為末每服二錢食前陳米飲調下
白頭翁湯　治産後下痢虚極
　　白頭翁　甘草　阿膠(各二/兩)黄連　蘖皮　秦皮
　　(各三/兩)
　右㕮咀每服四錢水琖半煎至七分去滓空心服
調中湯　張氏方的竒散治産後泄瀉惡露不行此餘
血滲入大腸為瀉分過則愈雖洞泄不禁下青黒色物
亦驗因食傷動用
　荆芥大者四五穂於琖内然火燒成灰不得犯油火
　入麝香少許研沸湯一兩呷調下此藥雖微能愈大
　病宜勿忽之
産後諸痢方
　　煮薤白食之
又方
　　羊腎脂炒薤白空腹食尤佳
又方
　　炙肥羊肉食之
　　　産後赤白痢疾及虚羸氣痢方論第十二(凡三/十一)
　　　　(方/)
論曰産後痢疾者由産勞傷臓腑不足日月未滿虚乏
未復或勞動太早或誤食生冷若行起太早則外傷風
冷乗虚入於腸胃若誤食生冷難化之物傷於脾胃皆
令洞泄水瀉甚者變為痢也若血滲入大腸則為血痢
難治泄謂之産子痢是也得冷則白或如魚腦得熱則
赤黄或為驟血若冷熱相摶則下痢赤白或膿血相雜
若下痢青色則極冷也若飲食不進便利無常日夜無
度産後本虚更加久痢不止無力痩乏愈見羸弱謂之
虚羸下利又有産後氣宇不順而下痢赤白謂之氣痢
治之之法熱則涼之冷則温之冷熱相摶則調之滑者
澁之虚羸者補之水穀不分者當利小便若産婦性情
執著不能寛解須當順其氣未有不安者也治之各有
方
黄連元　深師療産後冷熱痢
　　黄連(六/兩)烏梅(三/兩)乾薑(二/兩)
　右為細末煉蜜元如梧桐子大空心米飲下三十元
　忌猪肉
經效治産後赤白痢臍下氣痛
　　厚朴(八/分)當歸　枳殻　訶子肉(各六/分)甘草(五/分)肉豆
　　蔲(五/箇)薤白(三/合)
　右水一升煮取九合空心分為三服
張文仲治産後赤白痢腹中絞痛不可忍
　　黄連(四/兩)阿膠　蒲黄　梔子仁(各一/兩)當歸(一兩/半)黄
　　芩(二/兩)黄蘗皮(三/兩)
　右為細末煉蜜元如梧桐子大飲下六十元日三夜
　一立定破血止痢
救急治産後赤白痢腹中絞痛
　　芍藥(四/兩)阿膠　艾葉(各二/兩)乾地黄(四/兩)甘草　當歸
　　(各二/兩)
　右水二升煮取八合分兩服空心
必效療新産後赤白痢疾心腹刺痛
　　薤白(切一/升)當歸(二/兩)酸榴皮(三/兩)地榆(四/兩)粳米(五/合)阿膠
　　　人參　甘草　黄連(各兩/半)
　右㕮咀以水六升煮取一升日三服一方有厚朴一
　兩千金方只有前五味
又療産後赤白痢腹中絞痛不下食
　　當歸　石榴皮　地榆(各二/分)白蘘荷　黄連(各十/二分)
　　黄蘗(一/分)犀角(屑四/分)黄芩　枳殻　甘草　升麻(各/六)
　　(分/)茜根(八/分)粳米(二/合)薤白(一/升)
　右為末煉蜜元如梧桐子大空心米飲下二十元
療産後赤白痢疾
　　黄連(八/分)阿膠(六/分)赤茯苓　當歸　黄蘗(各四/分)
　右為末煉蜜元如梧桐子大粥飲吞下二十元空心
療産後下痢赤白有血
　　赤石脂　黄連　地榆(各六/分)當歸(四/分)乾薑　甘草
　　(各三/分)厚朴(十二/分)葱白(七/茎)
　右水二升煎取八合空心分作兩服
廣濟療産後腹痛氣脹肋下妨滿不能食兼微痢方
　　茯苓　人參　厚朴(各八/分)甘草　橘紅　當歸
　　黄芩(各六分一方無/黄芩有生姜)
　右為細末以飲調下方寸匕至匕半日三
赤石脂元　大治冷痢色青鶩溏又療産後下痢
　　赤石脂(三/兩)甘草　當歸　白术　黄連　乾薑
　　秦皮(各二/兩)川椒　附子(各一/兩)
　右為細末煉蜜為元如梧桐子大酒下二十元日三
　良忌猪肉冷水海藻菘菜
膠蠟湯　深師療産後下痢
　　阿膠　當歸(各六/分)蠟(一枚如/雞子大)粳米(一/合)黄連(十/分)
　右細切以水六升先煮米令蟹目沸去米内藥煮取
　二升入阿膠蠟煮令烊分温三服
當歸湯　千金療産後下痢腹痛
　　當歸　龍骨(各三/兩)乾薑　附子　甘草　熟艾(各/一)
　　(兩/)白术(二/兩)川芎(二兩/半)
　右八味細切以水五升煮取二升半去滓分為三服
　日三一日令盡忌猪肉冷水桃李雀肉毒物
廣濟療産後赤白痢臍下絞痛
　　當歸　芍藥　地榆　龍骨　黄連　艾葉　甘
　　草　厚朴(各八/分)黄芩　乾薑(各六/分)
　右㕮咀以水八升煮取二升半去滓分温三服即差
　忌生冷油膩海藻菘菜猪魚肉
又療産後赤白痢臍下氣痛
　　當歸(八/分)厚朴　黄連(各十/二分)肉豆蔲(五/枚)甘草(六/分)
　右㕮咀以水五升煮取二升去滓分温三服
桂枝湯　千金療産後餘寒下痢便膿血赤白日數十
行腹痛時時下血
　　桂心　乾薑　甘草(各二/兩)赤石脂(十/兩)當歸(三/兩)附子
　　(一兩/炮)蜜(一/升)
　右細切以水七升煮取三升入蜜再煎一二沸去滓
　分服一升日三
必效療産後痢日五十行者方
　　取木裏蠧蟲糞炒令黄急以水沃之稀稠得所服
　　之差止獨孤祭酒訥方
療産後虚羸下痢膿血腹痛
　　黄連　芍藥　甘草　當歸　乾薑　人參(各八/兩)
　　艾葉(三/分)
　右㕮咀水七升煮取二升分為三服忌猪鹿肉
治産後下痢不禁止困乏氣欲絶無問赤白水穀不分
　　黄連　厚朴(各三/兩)芍藥　黄蘗(各二/兩)
　右水六升煮取二升分温二服
治産後羸困赤白痢疾心腹絞痛
　　薤白　石榴皮　黄連(各三/分)當歸(二/兩)地榆(三/分)
　右水七升煮取二升半分為三服
療産後氣痢不止方
　　青木香(三/分)訶子(酥炙黄去/核八分)
　右為細末空心米飲調下方寸匕一方有縮砂仁三
　味等分為細末入蜜一匙米飲調下二錢
療産後水痢
　　枳殻(四/分)厚朴　茯苓　黄連(各六/分)當歸(三/分)
　右水一升煮取八合空心分為三服
療産後水痢
　　黄連(六/分)烏梅(五/分)石榴皮　赤石脂　當歸(各四/分)乾
　　薑(三/分)
　右為細末煉蜜為元如梧桐子大空心米飲下三十
　元
療産後血痢
　　艾葉(三/分)阿膠(十/分)黄連(七/分)芍藥　黄蘗　甘草(各六/分)
　右為細末粥飲調下方寸匕
療産後下痢膿血相雜
　　赤石脂　五色龍骨　黄連(各十/分)白术(五/分)阿膠
　　黄耆(各六/分)黄蘗(四/分)
　右為細末飲服方寸匕
碙砂煎元　治一切積滯化氣消食補益真氣産後逐
敗血補虚至善
　　碙砂(揀透明無石/者别研如粉)金鈴子(去皮/核)天雄(用無灰酒煮/五七百沸候)
　　(軟刮/去皮)當歸(各浄秤/二兩)巴㦸　檳榔　舶茴香　木香
　　　附子(炮/)沉香(各一/兩)阿魏(半兩米醋磨/成膏入諸藥)肉蓯蓉(一/兩)
　右為細末以無灰酒煮白麪糊元如梧桐子大每服
　三十元空心日午温酒下此方家家有予家婦人嘗
　病蓐中下痢日久甚困篤百方不差士人李潛善醫
　曰蓐中痢與他痢不同常痢可用苦澁藥止之蓐中
　痢生於血不足投澁藥則血愈不行痢當更甚為予
　作碙砂法云此藥最能治産後痢先以桂元小下之
　次投碙砂圓日九十圓痢頓減半次日遂愈碙砂圓
　産後雖無疾亦宜服之能養血氣去積滯
桂元方(沈内/翰方)
　　碙砂　桂心　甘遂　丁香　木香　芫花(以碙/砂炒)
　　(焦已上/等分)巴豆(去心皮不/去油減半)
　右為細末麪糊元如菉豆大每服二元三元温水下
　加減更量虚實潛名醫也云此元取積最勝不以久
　近皆能消化
又許仁則秘方
　　神麴末(五合/炒)枳殻　白术(各六/分)人參(四/分)赤石脂(十/分)
　右為細末米飲調下方寸匕
續命湯　療産後驟血不止
　　白蜜(一/匙)生薑(一/片)
　右同煎候蜜色赤投童子小便一升去薑更煎兩沸
　分為三次頓服之
療産後血痢小便不通臍腹痛
　　生馬齒莧
　右𢷬取汁三大合煎一沸下蜜一合調頓服
療産後血痢不止
　　臭樗根(六/分)
　右為末水和元如棗核大麪担作餛飩無度煮二七
　箇熱吞之
療産後下血不止
　　桑耳(炙/)芍藥(炙/)地榆　茜根　牛角腮　阿膠(各/六)
　　(分/)艾葉　雞蘇(各四/分)白龍骨(十二/分)
　右㕮咀以水二升煮取八合分三服
　
　
　
　
　
　
　
　
　
　
　
　
　
　
　
　婦人大全良方卷二十二
欽定四庫全書
　婦人大全良方卷二十三
　　　　　　　　　　　　宋　陳自明　撰
　　　産後痢疾作渴方論第一(凡三/方)
論曰産後不痢作渴夫水榖之精化為血氣津液以養
臟腑臟腑虚燥故痢而渴若引飲則難止反溢水氣脾
胃既虚不能剋水水自流溢浸漬皮膚則令人腫但止
其渴痢則自差
必効療産後痢而渴飲無度數
　　麥門冬(十二/分)烏梅(二十/箇)
　右細剉以水一升煑取七合細呷
經效療産後久痢津液竭渴不止
　　龍骨(十二/分)厚朴　茯苓　黃耆　麥門冬　人參
　　(各八/分)生薑(六/分)大棗(十四箇/並細剉)
　右水一大升煮取七合空心分兩服
古今録驗療産後痢日久津液枯竭四肢浮腫口乾舌
燥
　　冬瓜(一/枚)
　右以黃泥褁厚五寸煨令爛熟去皮攪汁服之差
　　　産後大便祕澁方論第二(凡七/方)
論曰産後大便祕澁者何答曰産卧水血俱下腸胃虚
竭津液不足是以大便祕澁不通也若過五六日腹中
悶脹者此有燥屎在臟腑以其乾澁未能出耳宜服麻
仁元以津潤之若誤以為有熱而投以寒藥則陽消隂
長變證百出性命危矣
麻仁元方
　　麻仁　枳殻　人參(各四/分)大黃(二分/焙)
　右為末煉蜜元如梧桐子大空心温酒下二十元未
　通漸加元數不可太過
評曰産後不得利利者百無一生去血過多藏燥大便
祕澁澁則固當滑之大黄似難輕用唯葱涎調臘茶為
元復以葱茶下之必通(僕常以局方四物湯以生乾地/黄易熟地黄加青皮去白煎服)
(效/)
療産後五七日不大便切不可妄服藥先宜用麥蘖散
方
　　大麥芽(不以/多少)
　右炒黃為末每服三錢沸湯調下與粥間服
阿膠枳殻圓　治産後虚羸大便祕澁
　　阿膠　枳殻(等/分)
　右為末煉蜜圓如梧桐子大别研滑石末為衣温水
　下二十圓半日以來未通再服
許學士云婦人産後有三種疾鬱冒則多汗汗則大便
祕故難於用藥唯麻子仁蘇子粥最佳穩當
　　紫蘇子　大麻子仁
　右二味各二合浄洗研令極細用水再研取汁一盞
　分二次煮粥啜之此粥不惟産後可服大抵老人諸
　虚風祕皆得力
千金療産後熱結大便不通蜜兊法
　白蜜五合慢火煎令如硬餳以投冷水中良久取出
　捻如母指大長二寸内榖道中即通
　　　産後大小便不通方論第三(凡三/方)
論曰産後大小便不通者腸胃本挾於熱因産血水俱
下津液燥竭腸胃痞澁熱氣結於腸胃故令大小便不
通也
葵根湯　千金療産後淋瀝
　　葵根(二兩/乾者)通草(二/兩)車前子(一/升)亂髪(灰/)大黃　桂心
　　(各一/兩)冬瓜汁(七/合)生薑(六/兩)滑石末(别研/一兩)
　右九味切以水七升煮取二升半去滓下滑石末分
　三服　以愚考之既有大黃亦可治大便不通故録
　於此更宜斟量虚實而投之
集驗療産後津液燥竭大小便不通
　　芍藥　大黃　枳殻　麻仁(等/分)
　右為細末煉蜜元如梧子大空心熟水下二十元一
　方有甘草山梔仁
桃花散　治産後大小便祕澁
　　桃花　葵子　滑石　㯽榔(等/分)
　右為細末每服二錢葱白湯空心調下
　　　産後遺糞方第四
廣濟療産後遺糞方
　　取故燕窠中草燒為末以酒調下半錢亦治男子
集驗方
　　礬石(枯/)牡蠣(熬/)
　右等分為末酒服方寸匕日三亦治男子
又療産後遺糞不知出時方
　　白歛　芍藥
　右各等分為末酒服方寸匕
　　　産後諸淋方論第五(凡十/五方)
論曰産後諸淋因産有熱氣客於脬中内虚則起數熱
則小便澁痛故謂之淋
又有因産損氣虚則挾熱熱則搏於血血即流滲於胞
中故血隨小便出而為血淋淋者如雨之淋也
三因論曰治諸産前後淋祕其法不同産前當安胎産
後當去血如其冷熱膏石氣淋等為治則一但量其虚
實而用之瞿麥蒲黃最為産後要藥唯當尋其所因則
不失機要
茅根湯　治産後諸淋無問冷熱膏石氣結悉主之
　　白茅根(八/兩)瞿麥穗　白茯苓(各四/兩)葵子　人參(各/二)
　　(兩/)蒲黃　桃膠　滑石　甘草(各一/兩)紫貝(十箇/燒)石
　　首魚頭中石(二十/箇燒)
　右剉為散每服四大錢水一盞半薑三片燈心二十
　莖煎至七分去滓温服亦可為末木通煎湯調下二
　錢如氣壅閉木通橘皮煎湯調服
集驗療産後患淋小便痛
　　通草(三/兩)大棗(二十/枚)葵子(一/升)白术(一/兩)榆白皮(五/兩)石韋
　　　黃芩(各二/兩)
　右以水八升煮取二升半空心服温呷千金有甘草
　生薑
療産後小便淋澁不通
　　葵子(一/合)朴硝(八/分)
　右水二升煮取八合下硝分兩服
滑石散　千金療産後淋
　　滑石(五分/研)通草　車前子　葵子(各四/分)
　右為末以漿水調服方寸匕至二匕為妙
療産後小便不通張不愚方
　　陳皮(一兩/去白)
　右為末空心温酒調二錢一服便通
療卒不得小便
　　杏仁(十四箇/去皮尖)
　右炒為末和飲頓服立通
古今録驗療産後勞傷熱大小便赤澁
　　雞蘇(一/分)通草(十/分)冬葵子(三/合)芍藥　滑石　芒硝(各/八)
　　(分/)生地黃(十二/分)
　右水三升煮取八合下芒硝空心分三服
療脬轉小便不通八九日
　　滑石(十二/分)寒水石(八/分)
　右水二升煮取八合空心分三服
經效療氣結成淋小便熱淋引痛或如豆汁面色痿黃
　　貝齒(三箇/為末)葵子(一合/碎)石膏(十二/分)滑石(八/分)
　右水一升煮取八合下猪膽汁半枚合煎三四沸空
　心温服
療産後小便澁痛或血淋者
　　瞿麥　黃芩　冬葵子(各二/兩)通草(三/兩)大棗(十二/枚)
　右以水七升煮取二升半分作兩服
療産後血淋
　　車前子　瞿麥(各四/兩)黃芩(三/兩)鬱金末(一/兩)
　右水六升煮取二升下鬱金末分三服
廣濟療産後卒患淋小便磣痛及至尿血
　　冬葵子(一/升)通草(三/兩)滑石(末别處/四兩)石韋(去毛/三兩)茯苓
　　黃芩(各二/兩)
　右水九升煮取三升入滑石末空心服忌熱麫醋物
療産後淋小便痛及血淋
　　白茅根(五/兩)瞿麥　車前子(各二/兩)冬葵子(二/合)鯉魚齒
　　(一百箇/為末)通草(三/兩)
　右水二升煮取一升入齒末空心服
治産後小便不通腹脹如皷悶亂不醒葢縁未産之前
内積冷氣遂致産時尿胞運動不順用鹽於産臍中塡
可與臍平却用葱白剥去麤皮十餘根作一縳切作一
指厚安鹽上用大艾炷滿葱餅子大小以火灸之覺熱
氣直入腹内即時便通神驗不可具述(出産/乳集)
木通㪚　治産後小便不通
　　木通　大麻仁　葵子　滑石　㯽榔　枳實
　　甘草(各半/兩)
　右為粗末每服三大錢水盞半煎至七分去滓温服
　　　産後小便數方論第六(凡二/方)
夫産後小便數者此由脬内宿有冷氣因産後發動冷
氣入腹虚弱不能致其小便故數也
桑螵蛸散　千金翼治産後小便數及遺尿
　　桑螵蛸(三十/箇炒)鹿茸(酥/炙)黃耆(各三/兩)牡蠣(煆/)人參　厚
　　朴　赤石脂(各二/兩)
　右為末空心粥飲調下二錢外臺方無厚朴石脂有
　甘草生薑
栝樓湯　集驗療産後小便數兼渴
　　桑螵蛸　甘草(並/炙)黃連　生薑(各二/兩)栝樓根　人
　　參(各三/兩)大棗(五十/箇)
　右細切以水七升煮取二升半分三服忌猪肉冷水
　　　産後小便不禁方論第七(凡四/方)
廣濟療産後小便不禁
　　以雞尾毛燒作灰細研温酒調方寸匕服日三
又方
　　桑螵蛸(半兩/炒)龍骨(一/兩)
　右為細末食前粥飲調下二錢
千金翼療産後遺尿不知出
　　白薇　芍藥
　右等分為細末以酒服方寸匕日三服
固脬散　治婦人臨産時傷手胞破小便不禁
　　黃絲絹(自然黃者不用染成者三尺以炭灰汁煮/極化爛用清水洗去灰令盡入黃蠟半兩)
　　　(蜜一兩白茅根二/錢馬屁勃末二錢)
　右用水一升再煎至一琖空心頓服服時歛氣服之
　不得作聲如作聲無效
　　　産後小便出血方論第八(凡三/方)
夫産後損於血氣血氣虚而挾於熱血得熱則流散滲
於脬内故血隨小便出　治小便利血方
　　亂髪(浄洗燒成灰/研細為末)
　右米飲調服方寸匕一方有滑石等分每服一錢生
　地黃汁調下
療産後大小便不利下血
　　車前子　黃芩　蒲黃　生地黃　牡蠣　芍藥
　　(各六/分)
　右為細末空心米飲服方寸匕忌麫蒜
崔氏療産後血滲入大小腸
　　車前子草汁(一/升)蜜(一大/合)
　右相和煎一沸分為兩服
　　　産後隂脱玉門不閉方論第九(凡十二方與八/卷第十八論通)
　　　(用/)
三因論曰婦人趣産勞力弩嚥太過致隂下脱若脱肛狀
及隂挺下出逼廹腫痛舉動房勞能發作清水續續小
便淋露
硫黃散　治産後勞傷隂脱
　　硫黃　烏賊骨(各半/兩)五味子(一分千金翼用/三銖一方無之)
　右為細末研令極細糝患處日三易
當歸散　治隂下脱(方見八卷/第十八論)
千金方治産後隂下脱
　　以鐵精粉上推内之　又灸臍下横文二七壯
廣濟療産後隂腫下脱内出玉門不閉(産寳只有此/一方無論)
　　石灰(壹升炒令/能燒草)
　右熱湯二升投灰湯中適温冷澄清坐水中以浸玉
　門斯須平復如故
當歸散　治産後隂下脱方(傳心/方)
　　當歸　黃芩　牡蠣(煆各/二兩)芍藥(一兩/一分)蝟皮(燒存性/半兩)
　右為細末每服二錢空心温酒調服米飲調服亦可
　忌登髙舉重
集驗療婦人産後虚冷玉門不閉寛冷方(千金/同)
　　蛇床子　硫黃(各四/分)兎絲子(五/分)吳茱萸(六/分)
　右為細末以湯一升投藥方寸匕以洗玉門日再用
陳氏玉龍湯　治婦人産後用力太過産門惡出
　　以四物湯入眞龍骨末少許煎空心連進二服麻
　　油湯熏洗
熨法集驗療婦人産後隂下脱方
　　單炒蛇床子一升乘熱以帛裹熨患處亦治産後
　　隂中痛
桃仁膏　治産後隂腫妨悶
　　桃仁(去皮尖别/研為膏)枯礬　五倍子
　右等分為細末以膏子拌均傅之
樗枝散　治産後子腸下出不能收拾不論年深者皆
治之
　　樗枝(取皮焙/乾一握)
　右用水五升連根葱五莖漢椒一撮同煎至三升去
　滓傾在盆内乘熱熏候通手淋洗如冷傾入五升瓶
　内再煎一沸依前用一服可作五度用洗了睡少時
　忌鹽鹹鮓醬濕麫發風毒物及用心力房勞等事
古今録驗療産後隂下脱方
　　鱉頭(二箇/隂乾)葛根(一斤當/作一兩)
　右二味為末酒服方寸匕日三服
皂角散　治産後魋
　　皂角樹皮　川楝樹皮(各半/斤)皂角核(一/合)石蓮(一合/炒去)
　　(心/)
　右為粗末用水煎湯乘熱以物圍定熏通手洗於淨
　房中就熏洗處鋪薦席纔熏洗了以帛挹乾便喫玉
　露通真元熱酒下二元便仰睡(方見通/用方中)
古今録驗療産後隂下脱方
　　川椒(一/斗)吳茱茰(二/升)戎鹽(半雞/子大)
　右為末以綿褁如半雞子大内隂中日一易二十日
　愈
　　　婦人隂蝕五疳方論第十(凡八/方)
凡婦人少隂脉數而滑者隂中必生瘡名曰䘌瘡或痛
或痒如蟲行狀淋露膿汁隂蝕幾盡者此皆由心神煩
鬱胃氣虚弱致氣血留滯故經云諸痛痒瘡皆屬於心
又云陽明主肌肉痛痒皆屬於心治之當補心養胃外
以熏洗坐導法治之乃可
千金療隂蝕瘡方
　　當歸　芍藥　甘草　芎藭(各二/兩)地榆(三/兩)
　右細切以水五升煮取二升去滓熏洗日三夜一
又方
　　蒲黃(一/升)水銀(一/兩)
　右二味研均以粉上
又方
　　肥猪肉(三十/斤)
　右以水三碩煮熟去肉入盆中浸之冷即易不過三
　兩度
崔氏療隂蝕洗搨湯方
　　甘草　乾漆(各一/兩)黃芩　乾地黃　當歸　芍藥
　　(各二/兩)龜甲(五/兩)
　右細切以水七升煮取一半去滓以綿帛内湯中以
　搨瘡處良久即易日二度每搨湯可行十里許即裛
　乾捻取甘濕散薄傅瘡上使遍可經半日又以湯搨
　搨訖如前傅藥(余家婢遇此疾就甘家療不差蝕處/作兩瘡深半寸余於㳙子方中檢得)
　(此甘草湯方仍以自處蚺蛇膽散不經七日瘡乃平/復甚効凡救十八人手下即活遇斯疾者請廣流布)
　(傳/之)
甘濕散又名蚺蛇膽散療疳蟲隂蝕方
　　蚺蛇膽(真/者)青木香末　石硫黃　(闕/)精　麝香(各/四)
　　(分臨時分之多少入用元麝香辟蛇毒若先/以相和蛇膽即無力也舊用五月五日蝦麻)
　右五味等分分為末更細研有患取如三碁子和井
　花水日再服訖先令便利了即以後方桃枝熏下部
　訖然後取藥如碁子安竹管裏吹入下部中亦日再
　度老少量減其熏法每日一度不用再為之良
又療疳蟲食下部及五藏方
　取桃東南枝三七枚輕打頭使散以綿纒之又搗石
　硫黃為末將此綿纒桃枝撚轉之令末少厚又截一
　短竹筒先内下部中仍以所撚藥桃枝熟然熏之
文仲療隂蝕欲盡者方
　　蝦䗫　兎屎
　右等分為末傅瘡上良
狼牙湯　古今録驗療婦人隂蝕其中爛傷膿水淋漓
　臭穢
　　狼牙(三/兩)
　右㕮咀以水四升煑取半升去滓内苦酒如雞子中
　黄大沸湯一盃消盡夜適寒温以綿纒筋頭大如蠒
　濡湯以瀝瘡中日四五度即差
　　　産後乳汁或行或不行方論第十一(凡十/五方)
論曰凡婦人乳汁或行或不行者皆由氣血虛弱經絡
不調所致也乳汁勿令投於地蟲蟻食之令乳無汁若
乳盈溢可潑東壁上佳或有産後必有乳若乳雖脹而
産後臖作者此年少之人初經産乳有風熱耳須服清
利之藥則乳行若累經産而無乳者亡津液故也須服
滋溢之藥以動之若雖有乳又却不甚多者須服通經
之藥以動之仍以羮􁂄引之葢婦人之乳資於衝脉與
胃經通故也有屢經産而乳汁常多者亦婦人血氣不
衰使然也大抵婦人素有疾在衝任經者乳汁少而其
色帶黃所生之子怯弱而多疾
三因論曰産婦有二種乳脉不行有氣血盛而壅閉不
行者有血少氣弱澁而不行者虚當補之盛當疎之盛
者當用通草漏蘆土𤓰根輩虚者當用成煉鍾乳粉猪
蹄鯽魚之屬概可見矣
漏蘆散　療乳婦氣脉壅塞乳汁不行及經絡凝滯妳
乳脹痛留蓄邪毒或作癰腫此藥服之自然内消乳汁
通行
　　漏蘆(二兩/半)蛇脱(十條/炙)𤓰樓(十箇急火燒/令焦存性)
　右為末温酒調下二錢無時候服藥後即以猪蹄羮
　投之經驗方有牡蠣並燒存性　一方只用牡蠣煆
　為末酒調下二錢
又方
　　葵菜子(炒/香)縮砂仁(各等/分)
　右為細末每服二錢熱酒調下滋益氣脉榮衛行津
　液上蔡張不愚方常用極有驗
療乳婦氣少血衰脉澁不行乳汁絶少
　　成煉鍾乳粉(研/)濃煎漏蘆湯調下二錢
産寶　療産後乳無汁
　　土𤓰根　漏蘆(各三/兩)甘草(二/兩)通草(四/兩)
　右水八升煎取二升分温三服忌如常法
　一方加桂心並為末飲服方寸匕
一方
　以猪􁜖如食法煑清粥食之驗
靈苑方　下乳汁立效
　　粳米　糯米(各半/合)萵苣子(一合並/淘浄)生甘草(半/兩)
　右煎汁一升研前藥令細去滓分作三服立下
又方
　　漏蘆(一方/二分)蠐螬(各三/分)𤓰樓根　土𤓰根(各四/分)
　右為細末酒調方寸匕日三服
　一方無土𤓰根有鍾乳沙糖水調服
又方
　　通草(十/分)鍾乳粉　麥門冬(各六/分)
　右為細末食後酒服方寸匕日三兩服効千金方同
　有理石(二方出/産寶)
一方
　　土𤓰根為末酒調方寸匕日三兩服効
一方
　　猪蹄(一/隻)通草(四/兩)
　右以水一㪷煮作羮食之最妙
湧泉散　療乳無汁成都敎授單釀方亦治乳結癰腫
　　穿山甲(洗一兩灰/炒令燥)
　右為細末酒調服方寸匕
下乳方
　　大麻仁(去殻/二合)生鰕(三/枚)
　右同研爛去滓用酒水各一盞瓦甖煇至一盞半有
　餘食後臨卧温服仍用被覆睡乳即通流(劉栁/溪傳)
又方
　必用方云漏蘆栝樓皆要藥或云多食猪蹄羮栝樓
　取子浄洗炒令香熟搥碎取仁研細瓦上攤浥令白
　色研為細末温酒調下一錢服了合面卧少時未効
　再作
　一方𤓰樓一枚熟𢷬以白酒一㪷煮取四升去滓温
　飲一升日三
崔氏療乳不下
　　鼠肉(五/兩)羊肉(六/兩)□肉(八/兩)
　右三物作臛噉之勿令食者知
漏蘆湯　千金療乳無汁
　　漏蘆　通草(各八/分)鍾乳(四/分)黍米(一/升)
　右先將米漬一宿研取汁三升煑藥三四沸去滓作
　飲食經心録同(余荆布因産前食素得疾羸弱産後/乳脉不行已七十日服諸藥無効嬰)
　(兒甚苦偶有人送赤豆一斗遂如常煑赤豆粥食之/當夜乳脉通行閲本草赤小豆能通妳乳謾載之)
　　　産後乳汁自出方論第十二(無/方)
論曰産後乳汁自出葢是身虚所致宜服補藥以止之
若乳多温滿急痛者温帛熨之産寶有是論却無方以
治之若有此證但以漏蘆散亦可
亦有未産前乳汁自出者謂之乳泣生子多不育經書
未曽論及
　　　産後吹妳方論第十三(凡六/方)
夫産後吹妳者因兒喫妳之次兒忽自睡呼氣不通乳
不時洩蓄積在内遂成腫硬壅閉乳道津液不通腐結
疼痛亦有不痒不痛腫硬如石名曰吹妳若不急治腫
甚成癰産後吹妳最宜急治不爾結癰逮至死者速與
服皂角散栝樓散傅以天南星散以手揉之則散矣(出指/迷方)
栝樓散方　乳香(一錢/研)栝樓根末(一/兩)
　右研令均温酒調二錢服
天南星散
　　天南星為末用温湯調以鵞翎塗之
皂角散方　歌曰
　　婦人吹妳意如何　　皂角燒灰蛤粉和
　　熱酒一盃調八字　　須臾揉散笑呵呵
治妳結硬疼痛出經驗方
　　百藥煎為細末每服三錢酒一盞煎數沸熱服
療乳硬作痛
　　嫩桑葉生採研以米飲調攤紙花貼病處
　　　産後妬乳方論第十四(婦人女子乳頭生小淺/熱瘡搔黃汁出方附凡)
　　　(十/方)
夫妬乳者由新産後兒未能飲之及乳不洩或乳脹揑
其汁不盡皆令乳汁蓄結與血氣相搏即壯熱大渴引
飲牢强掣痛手不得近是也初覺便以手助揑去汁更
令傍人助吮引之不爾或作瘡有膿其熱勢盛必成癰
也
吹妳妬乳乳癰其實則一只分輕重而已輕則為吹妳
妬乳重則為癰雖有専門不可不録
療産後吹妳作癰
　　葵莖及子
　右𢷬篩為散酒服方寸匕即愈
又方
　　雞屎為末酒服方寸匕須臾三服愈
又方
　　皂莢拾條以酒一升揉取汁硝石半兩煎成膏傅
　　之
療産婦乳初結脹不消令敗乳自退方
　　𤓰樓(一箇半/生半炒)大粉草(一寸半/生半炙)生薑(一塊半/生半煨)
　右同剉用酒一碗煮取一琖去滓服之其痛一會不
　可忍即捜去敗乳臨卧再一服順所患處乳側卧於
　床上令其藥行故也
療乳腫次第結成癰方
　右以馬溺塗之立愈
婦人女子乳頭生小淺熱瘡搔之黃汁出方附
集驗論曰凡婦人女子乳頭生小淺熱瘡搔之黃汁出
浸淫為長百種療不差者動經年月名為妬乳病婦人
飲兒者乳皆欲斷世論茍抄乳是也宜以赤龍皮湯及
天麻湯洗之傅二物飛烏膏及飛烏散佳始作者可傅
以黃芩漏蘆散及黃連胡粉散並佳
赤龍皮湯方
　　槲皮(切三/升)
　右以水一斗煮五升夏冷用水秋冬温之分以洗乳
　亦洗諸深敗爛久瘡洗畢傅膏散千金同
天麻草湯方
　　天麻草(切五/升)
　右以水一斗半煎取一斗隨寒温分洗乳以殺痒也
　此草葉如麻葉冬生夏着花赤如鼠尾花亦以洗浸
　淫黃爛熱瘡痒疽濕隂蝕瘡小兒頭瘡洗畢傅膏散
　千金同
飛烏膏散
　　用燒朱砂作水銀上黒煙(名緗粉者三/兩熬令焦燥)礬石(三兩/燒粉)
　右二味以絹篩了以甲煎和之令如脂以傅乳瘡日
　三作散者不須和有汁自着可用散亦傅諸熱瘡黃
　爛浸淫汁瘡蜜瘡丈夫隂蝕痒濕諸小兒頭瘡疳蝕
　口邊肥瘡蝸瘡等並以此傅之千金同
又黃連胡粉膏散
　　黃連(二/兩)胡粉(十/分)水銀(一兩同研/令消散)
　右三味𢷬黃連為末三物相和合皮褁熟挼之自和合
　也縱不成一家且得水銀細散入粉中也以傅乳瘡
　諸濕痒黃爛肥瘡若着甲煎為膏千金同
　　　乳癰方論第十五(凡二十/五方)
夫婦人乳癰者由乳腫聚結皮薄以澤是成癰也足陽
明之經脉則血澁不通其血又歸之氣積不散故結聚
成癰千金云年四十以下治之多愈年五十以上宜速
治之即差若不治者多死中年又懷胎發乳癰腫及體
結癰此必無害也葢懷胎之癰病起於陽明陽明者胃
之脉也主肌肉不傷藏故無害也診其右手關上脉沉
則為隂虚者則病癰乳癰久不差則變為瘻
開慶間淦川嘉林曾都運恭人吳氏年已五十而病妳
癰後果不起以此知聖賢不妄説也
産寳論曰産後宜勤去乳汁不宜蓄積不出惡汁内引
於熱則結硬堅腫牽急疼痛或渴思飲其妳手近不得
若成膿者名妬乳乃急於癰宜服連翹湯利下熱毒外
以赤小豆末水調塗之便愈或數揑去乳汁或以小兒手
摩動之或大人含水嗍之得汁吐之其汁狀如膿若産
後不曾乳兒畜積乳汁亦結成癰
連翹湯　療産後妬乳并癰
　　連翹子　升麻　芒硝(各十/分)𤣥參　芍藥　白歛
　　防已　麝干(各八/分)大黃(十二/分)甘草(六/分)杏仁(八十枚/去皮尖)
　右以水九升煎取三升大黃次下硝分三服
又方
　　蒲黃草
　右熟𢷬傅腫上日三度易之并葉煎汁飲之亦佳妬
　乳及癰並差
又方
　　以地黃汁塗即愈
又療諸癰不散已成膿懼針令自決破方
　　取白雞内翅第一翎各一莖燒末服之即決
又方
　　取白丁香研塗乾即易
又療乳癰初得令消
　　赤小豆　菵草
　右等分為細末苦酒和傅之愈
又療乳癰初覺有異
　　黃芩　甘草　防風　赤芍藥　黃耆(各五/兩)通草
　　(十/分)桑寄生　麥門冬(各六/分)大棗(五/枚)
　右細切以水一升煮取九合去滓入乳糖六分分為
　四服
療乳癰或瘡久不差膿汁出疼痛欲死不可忍
　　鹿角(二/兩)甘草(半/兩)
　右為細末用雞子白和於銅器中煖温傅患處日五
　七易即愈
　　一方只用鹿角石上磨取濃汁塗之乾即易
　　一方鹿角燒作灰酒調抹立愈
治乳癰
　　鹿角屑(一/兩)
　右為細末以猪膽汁調下一錢不過再服神驗以醋
　漿水服之亦得集驗方以猪頷下清汁
張氏橘香散　治乳癰未結即散已結即潰極痛不可
忍者藥下即不疼神驗不可云喻因小兒吹妳變成斯
疾者並皆治之
　　陳皮　浸去白眼乾麫炒㣲黃為細末麝香研酒
　　調二錢初發覺赤腫疼痛一服見效每服有效
療乳癰諸般癤癰疽
　　橘紅(半/兩)阿膠(粉/炒)粉草(炙各/一兩)
　右㕮咀分為二服每服用泉水一椀半煎至琖半去
　滓温服
療妳癰并無名癰癤
　　鼠糞不以多少燒存性二分入輕粉二十文研停
　　麻油調塗如有頭即潰無頭即消(又療/火瘡)
療乳頭裂破
　　以丁香為末水調傳立愈又以蛤粉胭脂等分新
　　水調傅
陳日華方一醉膏　治妳癰
　　石膏不以多少煆通赤取於地上椀覆出火毒細
　　研每服三錢温酒調下添酒盡醉睡覺再進一服
　　千金療乳無汁以水煑服
金黃散　治妳癰(出婦人/經驗方)
　　川大黃　粉草(各一/兩)
　右為細末以好酒熬成膏傾在琖中放冷攤紙上貼
　痛處仰面卧至五更未貼時先用温酒調一大匙就
　患處臥明日取下惡物相度强弱用藥羸弱不冝服
療發背乳癰四肢虚熱大渴
　　生地黃(六/兩)黃芩　芍藥　人參　知母　甘草(各/二)
　　(兩/)升麻　黃耆　麥門冬　栝樓(各三/兩)大棗(十二/枚)
　右以竹葉切三升以水一斗二升煑取九升去竹葉
　内藥煮取三升渴則飲之
療婦人發乳丈夫發背爛生膿血後虚成氣疾
　　黃耆　麥門冬　地黃　人參　升麻　茯苓(各/三)
　　(兩/)當歸　芍藥　逺志　甘草(各一/兩)大棗(十/箇)
　右水二升煮取一升分温三服若有是證局中排膿
　内補十宣散亦妙
産乳療婦人乳癰(已穿/未穿)出膿大止痛歛瘡口
　　以芙蓉花爛研如癡若無花只取根上皮先用竹
　　刀刮去麤皮但用内一層嫩白皮研如癡却入蜜
　　少許調停看瘡大小如未穿即留中孔如已穿即
　　塞其孔其膿根自然浢出盡不倦頻頻更換此方
　　大治一切癰疽發背立見神効膿出盡却用後藥
　　傅
乾膿散　又歛瘡口
　　烏賊骨　黃丹　天竺黃(各二/錢)輕粉(二/匕)麝香(一/字)老
　　降眞骨(三/錢)
　右研為細末乾糝瘡口不數日乾
又方
　　降眞節(二/錢)天竺黃　露蜂房(各一/錢)麝香　輕粉(各/少)
　　(許/)
　右為末乾糝
又方
　　乳香　沒藥　黃丹(各一/錢)龍骨(二/錢)真坯子(三/錢)血竭
　　(半/錢)麝香(一/字)降真節(一/錢)
　右為細末乾糝
産寳療乳癰方
　　黃蘖(一/分)
　右為細末以雞子白調停塗之乾則易立愈
又方
　　苧根𢷬傅之愈
丹參膏　必效方療婦人乳癰
　　丹參　白芷　芍藥(各二/兩)
　右㕮咀以苦酒淹經宿以猪脂半斤㣲火煎之白芷
　黃為度膏成去滓傅之
治妳發痛不可忍(先人國器/經效方)
　　水楊栁根新採者一握搥碎以好酒同甘草烏梅
　　煇至七分去滓時時温服
神效瓜樓散(李嗣/立方)治婦人乳疽妳勞
　　瓜樓(一箇去皮焙研為末如急/用只爛研子多者有力)生粉草(半/兩)當歸(酒/洗)
　　(去蘆焙/半兩)乳香(一/錢)通明沒藥(一分二味/并别研)
　右用無灰酒三升同於銀石器中慢火熬取一升清
　汁分作三服食後良久服如有妳勞便服此藥可杜
　絶病根如毒氣已成能化膿為黃水毒未成即於大
　小便中通利疾甚再合服以退為妙婦人乳癰方甚
　多獨此一方神效無比萬不失一(癸亥年僕處五羊/趙經略㕔判閫夫)
　(人年七十一歳隔一二年左乳房上有一塊如鵞卵/大今忽然作楚召余議藥僕云據孫真人云婦人年)
　(五十歳已上乳房不宜見癰見則不可療矣幸而未/破恐是氣瘤謾以五香連翹湯去大黃煎服服後稍)
　(減則已過六七年後每遇乳/有腫脹時再合服必消減矣)
五香連翹湯(方見二十/卷第二論)
　
　
　
　
　
　
　
　
　
　
　婦人大全良方卷二十三
欽定四庫全書
　婦人大全良方卷二十四
　　　　　　　　　　　　宋　陳自明撰
　　　拾遺方
烏喙元　治腸覃病因寒氣客於腸外與胃氣相搏正
氣不榮繫瘕内着惡氣乃起其生也始如雞卵久久乃
成狀如懷胎按之堅推即移月事時下故曰腸覃亦治
乳餘疾大小便不利并食有伏蟲臚脹癰疽毒腫久寒
邪氣
　　烏喙(炮去皮/尖二錢)半夏(湯洗七/次四錢)石膏(煆/)藜蘆(炒/)牡蒙
　　蓯蓉(酒浸各/一錢)乾薑(炮/)桂心(各一錢/三字)巴豆(六七箇/研膏)
　右為末蜜元如緑豆大每服三五元食後酒飲任下
　亦治男子疝痛
木香散　治婦人脾氣血氣血蠱氣蠱水蠱石蠱
　　木香　沉香　乳香(研/)甘草(炙各/一分)川芎　胡椒
　　陳皮　人參　晉礬(各半/兩)桂心　乾薑(炮/)縮砂(各/一)
　　(兩/)茴香(炒兩/半)天茄(五兩赤小/者乾秤)
　右細焙為末空心日午温陳米飲調下二錢忌羊肉
石莖散　治婦人血結胞門或為癥瘕在腹脇間心腹
脹滿腫急如石水狀俗謂之血蠱
　　石莖(一/兩)當歸尾　馬鞭草　紅花(炒/)烏梅肉(各半/兩)
　　蓬莪茂　三稜(並/炮)蘇木節　沒藥　琥珀(别研各/一分)
　　甘草(炙一/錢)
　右為末濃煎蘇木酒調下二錢不飲酒薑棗煎湯調
　亦得
大腹皮飲　治婦人血癭單單腹腫
　　大腹皮　防已　木通　厚朴(薑/製)栝樓　黃芪
　　枳殻(麩/炒)　桑白皮(炙/)大黃(烝/)陳皮　青皮　五味
　　子(各等/分)
　右㕮咀每服秤一兩水一碗煎至六分琖去滓入酒
　一分温服不以時候
大黃甘遂湯　治婦人小腹滿如敦敦狀小便㣲難而
不渴由産後為水與血并結在血室也
　　大黃(四兩/烝)甘遂(炮/)阿膠(炒各/二兩)
　右剉散每服三錢水一琖煎七分去滓温服其血當
　下
竹茹湯　治婦人汗血吐血尿血下血
　　竹茹　熟地黃(各三/兩)人參　白芍藥　桔梗　川
　　芎　當歸　甘草(炙/)桂心(各一/兩)
　右㕮咀每服四錢水一大琖煎至七分去滓不以時
　服
膏髪煎　治婦人榖氣實胃氣下泄隂吹而正喧隂中
出血
　　頭髪灰　猪脂
　右調停綿褁如棗核大納隂中
産後腸頭如以針刺連榖道又如痔痛小便如淋狀或
寒熱此産時用力氣併腸間亦由隂虚陽邪乗之毒氣
攻衝恐成腸癰宜瓜子湯
　　薏苡仁(四/兩)桃仁(去皮/尖)牡丹皮　𤓰樓子(各一/兩)
　右為粗末每服五錢水二琖煎至一琖去滓温服
固眞丹　治元臟久虚及小腸腎餘膀胱疝氣五般淋
疾精滑精漏小便白濁及婦人赤白帶下漏下血崩子宫
血海虚泠等疾並皆治之髙司法方(續添/)
　製蒼术法(洗去土米泔浸逐日換新泔春五日夏三/日如秋七日冬十日切作片子焙乾秤一)
　(斤分/四處)
　蒼术四兩(入茴香一兩鹽一兩/同炒令术黃為度)
　蒼术四兩(入川烏一兩炮裂去皮尖切作片子并川/楝子一兩和皮核擘開同炒令术黃為度)
　蒼术四兩(入紅椒一兩去目并合口者破/故紙一兩同炒令术黃為度)
　蒼术四兩(用好醋好酒各半升一處/同煑二三十沸取术焙乾)
　右一處為末用煑藥酒醋打麫糊為元如梧子大每
　服二十元男子温酒或鹽湯下空心食前婦人醋湯
　下藥性温無毒小便頻數為効
大効内補元　治受氣虚弱及五勞七傷藏府積泠痃
癖癥塊虚脹或經脉不調疳冷赤白帶下口苦舌乾面
色萎黃黒䵟心煩驚悸頭目旋暈不美飲食痰涕黏涎
手足百節熱疼無力肌肉消瘦子息斷緒服一月當姙
娠百病皆愈
　　萆薢(四/兩)牛膝　五加皮　白术(各二/兩)川烏(炮/)枳實
　　(炒/)丹參(各一/兩)
　右為細末煉蜜元如梧子大温酒下二十元空心日
　午晚食前各進一服
南嶽魏夫人濟隂丹　治婦人血氣久冷無子及數經
墮胎皆因衝任之脉虚損胞内宿挾疾病經水不時暴
下不止月内再行或前或後或崩中漏下三十六疾積
聚癥瘕臍下冷痛小便白濁以上疾證皆令孕育不成
以致絶嗣此藥治産後百病百晬内常服除宿血生新
血令人有孕及生子充實亦治男子亡血諸疾
　　桃仁(去皮尖雙/仁麩炒)木香(炮/)茯苓　京墨(燒各/一兩)秦芁
　　甘草　人參　桔梗(炒/)石斛(酒浸/炒)蠶布(燒/)藁本(各/二)
　　(兩/)當歸　桂心　乾薑(炮/)細辛　牡丹皮(去/心)川芎
　　(各兩/半)川椒(去目及閉/口炒去汗)山藥(各三/兩)澤蘭葉　熟地黃
　　(洗酒/烝焙)香附子(炒各/四兩)蒼术(米泔浸/去皮)大豆卷(炒各/半升)糯米
　　(炒一/升)
　右為細末煉蜜元每兩作六元每服二元細嚼温酒
　送下淡醋湯調亦可空心食前服
治面部生瘡或鼻臉赤風刺粉刺用盡藥不効者惟有
此藥可治神効不可言每以少許臨卧時洗面令浄如面
油用之數日間瘡腫處自平赤亦消如風刺粉刺一夕
見效但塗藥勿近眼處
　　生硫黃　香白芷　瓜樓子仁　膩粉(各半/錢重)全蝎
　　(七枚去/翅足)蟬蜕(五枚/洗)芫青(各七枚/去翅足)
　右為細末麻油黃蠟約度如合面油多少熬滚取下
　離火入諸藥在内每用少許塗面上林提㸃方
烏雞煎　治婦人百病
　　吳茱茰　良薑　白薑　當歸　赤芍藥　延胡
　　索　破故紙　川椒　生乾地黃　劉寄奴　蓬
　　莪茂　橘紅　青皮　川芎(各一/兩)荷葉灰(四/兩)熟艾
　　(二/兩)
　右為末醋煮麫糊元如梧子大每服三五十元湯使
　於後
　月經不通紅花蘇木酒下　白帶牡蠣粉調酒下
　子宫久冷白茯苓煎湯下　赤帶建茶清下
　血崩豆淋酒調綿灰下　　胎不安蜜和酒下
　腸風陳米飲調百草霜下　心疼菖蒲煎酒下
　漏胎下血烏梅温酒下　　耳聾蠟㸃茶下
　胎死不動斑猫三十箇煎酒下
　脚腰痛當歸酒下　　　　胎衣不下芸臺研水下
　頭風薄荷㸃茶下　　　　血風眼黒豆甘草湯下
　生瘡地黃湯下
　身軆疼痛黃耆末調酒下　四肢浮腫麝香湯下
　咳𠻳喘滿杏仁桑白皮湯下
　腹痛芍藥調酒下
　産前後痢白者乾薑湯下赤者甘草湯下赤白雜者
　二宜湯下常服温酒醋湯任下並空心食前服
　　　産乳集將䕶嬰兒方論
凡新生兒坐婆急以綿纒手指繳去兒口中惡物令盡
不可遲若嚥入腹中必生諸疾(聖惠方寳鑑方/謂之玉衘疾)先斷兒
臍帶可只留二寸許更看帶中如有小虫急撥去之留
之必生異病或以線繫扎定然後洗兒不然則濕氣入
腹必作臍風之疾(須是坐婆諳練収生/手段輕疾方得其宜)既綳褁了取生
甘草一寸搥剉用水一合煎濃汁用綿篆子蘸令兒咂
之當吐出惡汁盡半合不妨(今人止以濃煎黃連并甘/草汁以綿篆子蘸令兒咂)
(三日以來以退惡物大便下/謂之臍屎此乃忌吐故也)好辰砂一字研細以熟蜜
調置兒口中吮之以去驚邪然後飼乳自此飼乳之後
須依時量多寡與之勿令太飽恐成哯妳久則吐妳不
可節也三朝洗兒可用虎頭骨桃枝猪膽金銀煎湯洗
之則兒少驚(尋常澡浴用猪膽汁/化入湯即不生瘡疥)每日頻就無風處看
兒上㬽并兩頰内有白泡如膜起者速以指甲刮破更
生更去之(保童必効謂之鵞/口無即不須妄動)更看舌下恐生重舌皆由
兒在胎中母喫炙􁳚肥膩飲酒服熱藥所致(保童必効/方自有藥)
(治/之)三日烙臍帶或灸之外不可别加火艾恐成驚癎(舊/灸)
(兒臍有二十壯者/今以七壯為中)又天寒時兒用父母舊衣作衣服不
可用新綿絹只用舊者若太温煖則令兒筋骨軟弱若
天色和煖無風可令妳婆抱孩兒頻見風日則血壯氣
剛肌體硬宻堪耐風寒不致疾病又擇乳母須精神爽
健情性和恱肌肉充肥無諸疾病知寒温之宜能調節
乳食妳汁濃白則可以飼兒不得與妳母大段酸鹹飲
食仍忌纔衝寒或衝熱來便餧兒妳如此則必成妳癖
或驚疳㵼痢之疾切須忌之夜間不得令兒枕臂須作
一二豆袋令兒枕兼左右附之可近乳母之側葢覆衣
衾須露兒頭面一向仰卧恐成驚疾須時復回動之夏
月須凉簟如夜間餧妳須妳母起身坐地抱兒餧之如
隂陽交接之際切不可餧兒妳此正謂之交妳也必生
癖或換易衣綳三月房中不可太煖妳母不可頻喫酒
恐兒作痰𠻳驚熱昏眩之疾至於變蒸次第妳乳所傷
夜啼潮熱之類自有専於小方脉者此略見之若能調
和妳食并看承愛䕶如法則别無疾病亦不可令兒常
服湯藥此尤宜審之也(見楊氏嬰兒論巢氏病源/嬰童寳鑑方程甫備要方)
　　　初生浴兒良日
寅夘酉日大吉　　壬申丁巳癸巳大㐫
木瓜元療兒初生下口中穢惡不盡入喉中即便吐自
後纔啼聲一發則又嚥下因生異疾矣
　　木瓜　麝香　膩粉　木香　㯽榔(末各/一字)
　右水麫糊元如小黃黍米大每服一二元甘草水下
　不拘時候
延胡索散　療兒初生下盤腸刺痛面青色啼哭不止
　　延胡索(一/錢)乳香　木香(各半/錢)
　右為細末水一大琖煎七分無時與服少許
　
　婦人大全良方卷二十四
