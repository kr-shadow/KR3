#+TITLE: 廣博物志-明-董斯張
#+DATE: 2016-06-11 12:24:05
#+SOURCE: github.com/kanripo/KR3k0054 master 505776b7                
欽定四庫全書　　　　　子部十一
　廣博物志　　　　　　　類書類
　　提要
　　　　(臣/)等謹案廣博物志五十卷明董斯張撰斯
　　　　張字遐周烏程人國子監生以洽聞周見有
　　　　聲於時所著述甚多此書名為廣張華博物
　　　　志而作其實分門𨽻事名目瑣碎頗近後世
　　　　類家與博物志原例不甚相合書中分大目
　　　　二十有二子目一百六十有七所載始於三
　　　　墳迄於隋代詳畧互見未能首尾賅貫其徴
　　　　引諸書皆標列原名綴於每條之末體例較
　　　　善而中間亦有舛駮者如太平御覽太平廣
　　　　記皆採摭古書原名具在乃斯張所引出自
　　　　二書者徃徃但題御覽廣記之名而沒所由
　　　　來殊為不明根據又圖經不言某州地志不
　　　　言某代隨意剽掇亦頗近於稗販又漢雜事
　　　　秘辛為楊慎偽作世所共知乃好異喜新雜
　　　　然並載更不免疎於持擇至若孔疏鄭箋牽
　　　　連滿幅道經釋典採録盈篇愛博貪多尤傷
　　　　枝蔓然其蒐羅既富唐以前之遺文墜簡裒
　　　　聚良多在明代類書中固猶為有資於淹雅
　　　　者矣乾隆四十五年十二月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　總　校　官(臣/)陸　費　墀
欽定四庫全書
　廣博物志卷一
　　　　　　　　　　　　明　董斯張　撰
　　天道上(天/)　(日/)　(月/)
天道尚右日月西移地道尚左水道東流人道尚中耳
目役心心有四佐不和曰廢地有五行不通曰惡天有
四時不時曰凶天道曰祥地道曰義人道曰禮(周/書)
太初氣之始也生於酉仲清濁未分也太始形之始也
生於戌仲(八月酉仲為太初屬雄/九月戌仲為太始屬雌)清者為精濁者為形
也太素質之始也生於亥仲已有素朴而未散也三氣
相接至於子仲□判分離輕清者上為天重濁者下為
地中和為萬物(詩緯曰陽本為雄隂本為雌物本為䰟/雄雌但行三節而雄合物䰟號曰太素)
(也三未分别號/曰渾淪○廣雅)
天者何也天之為言鎮也居髙理下為人鎮也地者易
也言飬萬物懷任交易變化也(白虎/通)
天以不見為𤣥地以不形為𤣥人以心腹為𤣥天奥西
北鬱化精也地奥黄泉隱魄榮也人奥思慮含至精也
(太𤣥/經)
天有七星地有七表天有四維地有四瀆(河圖括/地象)
天有精地有形天有八紀地有五岳(素/問)
天以六六為節地以九九制㑹(上/)
天道以九制地理以八制人道以六制(管/子)
天左舒而起牽牛地右闢而起畢昴(尸/子)
黄帝書曰天在地外水在天外水浮天而載地者也
(隋/書)
天象蓋笠地法覆盤(周/髀)
天青黑地黄赤天數之為笠也青黑為表丹黄為裏以
象天地之位(上/)
春為蒼天夏為昊天秋為旻天冬為上天(爾/雅)
臣覽太始天元冊文丹天之氣經於牛女戊分黅天之
氣經於心尾己分蒼天之氣經於危室栁鬼素天之氣
經於亢氐昴畢𤣥天之氣經於張翼婁胃所謂戊己分
者奎壁角軫則天地之門户也(素/問)
九天一中天二羡天三從天四更天五晬天六廓天七
咸天八沈天九成天(太元/經)
中央曰鈞天其星角亢氐東方曰蒼天其星房心尾東
北曰旻天其星箕斗牽牛北方曰𤣥天其星須女虛危
營室西北方曰幽天其星東壁奎婁西方曰昊天其星
胃昴畢西南方曰朱天其星觜嶲參東井南方曰炎天
其星輿鬼栁七星東南方曰陽天其星張翼軫(淮南/子)
天有十端天地陰陽水土人金木火凡十端天亦有喜
怒哀樂與人相副以類合之天人一也(春秋/繁露)
四時者天之吏也日月者天之使也星辰者天之期也
虹蜺彗星者天之忌也(淮南/子)
天者誠日其德也日誠出誠入南北有極故莫弗以為
法則天者信月其期也月信死信生終則有始故莫弗
以為政天者明星其稽也列星不亂各以序行故大小
莫弗以章天者因時其則也四時常相代而不干故莫
弗以為必然天者一法其司也前後左右古今自如故
莫弗以為常天誠信明因一不為衆人易徳故莫能與
爭先(鶡冠/子)
保章氏(官屬如馮相氏○保/官也世守天文之變)掌天文以志星辰日月之
變動(天左轉日月五星右/行故變動而無常)以觀天下之遷(天下灾祥禍/福之遷遇者)
(因可得/而觀焉)辨其吉凶以星土辨九州之地所封(星土星所/主土也封)
(猶界/也)封域各有分星(角亢氐兖州房心豫州尾箕幽州/斗牛女揚州虛危青州室壁并州)
(奎婁胃徐州昴畢冀州觜參益州/井鬼雍州栁星張三河翼軫荆州)以觀妖祥(觀彗孛客/星所犯屬)
(何分野主/何妖祥)以十有二嵗之相觀天下之妖祥(嵗星在木/則火為相)
(在火則土為相在土則金為相在金則水為相/在水則木為相五星順度為祥流逆失度為妖)以五雲
之物辨吉凶水旱(雲有五色以二分二至日觀之青為/䖝白為䘮赤為兵荒黒為水黄為豐)
降豐荒之祲象(降其祲象於國使/人預知而為備也)以十有二風察天地
之和(十二風者風生於十二辰之位也/天地之氣和而成風和則無事)命乖别之妖祥
(乖則異别則離此天地之不和而/為妖祥也故命之以告於人焉)凡此五物者以詔救
政訪叙事(謀訪天時所宜次/序其事○周禮)
眡祲(官屬如/占夣)掌十煇之法(煇謂日之/氣煇光也)以觀妖祥辨吉凶
一曰祲(日旁有陰邪/氣相侵犯也)二曰象(陰氣附日凝/結而成象也)三曰鐫(黒氣/如鐫)
(刺於/日也)四曰監(抱日之氣/如冠珥也)五曰闇(方晝而/暗也)六曰瞢(陰氣蒙/蒙日光)
(瞢然/也)七曰彌(白虹彌天横/氣貫日也)八曰叙(片叚成列穿/日有序也)九曰臍
(螮蝀升氣/於日旁也)十曰想(襍氣以成/形想也)○掌安宅叙降正嵗則行
事嵗終則弊其事(上/)
天地渾沌如雞子盤古生其中萬八千嵗天地開闢盤
古在其中一日九變神於天聖於地天日髙一丈地日
厚一丈盤古日長一丈如此萬八千嵗天數極髙地數
極深盤古極長後乃有三皇數起於一立於三成於五
盛於七處於九故天去地九萬里(三五/厯記)
百世之後地髙天下不風不雨不寒不暑民復食土皆
知其母不知其父如此千嵗之後而天可倚杵洶洶莫
知始終(河圖挺/佐輔)
問云諸天衣服云何答曰如經說六欲界六天中皆服
天衣飛行自在看之似衣光色具足不可以世間繒綵比之
色界諸天衣服雖號天衣衣如非衣其猶光明轉勝轉
妙不可名也(法苑/珠林)
忉利天衣重六銖炎摩天衣重三銖兠率陀天衣重一
銖半化樂天衣重一銖他化自在天衣重半銖
問曰諸天住處其義云何答曰如婆沙論說天雖有三
十二住處但有二十八重以彼四空絶離形報故無别
處遍在欲色二界之中但隨欲色二界衆生成就四空
無色業者隨大乗說有色也其二十八重者謂湏彌山
根從地上升去地四千由旬繞山縱廣一萬由旬是堅
手天於中止住復上升一倍繞山八千由旬是彼持華
鬘天於中止住復上一倍繞山四千由旬是彼常放逸
天於中止住復上一倍繞山四千由旬是彼日月星宿
天於中止住復上一倍繞山四千由旬是彼四天王天
於中止住(其中由有七種金是四/天王城聚落悉在其中)復上升四萬由旬至
須彌山頂縱廣四萬由旬其中有喜見城縱廣一萬由
旬面别有其千門三十三天於中止住即從此山升虗
空四萬由旬有處如雲七寶所成其猶大地是炎摩天
於中止住復上一倍有地如雲七寶所成是兠率陀天
復上一倍有地如雲七寶所成是化樂天復上一倍有
地如雲七寶所成是化自在天如是乃至色界究竟天
皆悉有地如雲七寶所成相去皆倍不煩具說依順正
理論云三十三天迷盧山頂其頂四面各二十千若據
周迴數成八萬有餘師說面各八十千與下際四邊其
量無别山頂四角各有一峰其髙廣量各有五百有藥
乂神名金剛手於中止住守䕶諸天於山頂中有宫名
善見面二千半周萬踰繕那金城量髙一踰繕那半其
地平坦亦真金所成俱用百一襍寶嚴餙地觸柔輭如
妬羅綿於踐躡時隨足髙下是天帝釋所都大城城有
千門嚴飾壯麗門有五百青衣藥乂勇健端嚴長一踰
繕那量各嚴鎧仗防守城門於其城中有殊勝殿種種
妙寶具足莊嚴映蔽天宫故名殊勝面二百五十踰繕
那周千踰繕那是謂城中諸可愛事城外四面四苑莊
嚴是彼諸天其遊戱處一衆車苑謂此苑中隨天福力
種種車現二麤惡苑天欲戰時隨其所須甲仗等現三襍
林苑諸天入中所玩皆同俱生勝喜四喜林院極妙欲
塵襍類俱臻厯觀無厭如是四苑形皆異方方周千踰
繕那量居各有一如意池池面各五十踰繕那量各功
德水彌滿其中隨欲四苑花鳥香林莊飾業果差别難
可思議天福城外西南角有大善法堂三十三天時集
辯論制伏阿素洛等如法不如法事起世經云佛告比
丘以何因緣諸天㑹處名善法堂三十三天集㑹坐時
於中唯論微細善語深義稱量觀察皆是世間諸勝要
法真寔正理是以諸天稱為善法堂又何因緣名波婁
沙迦苑(隋言/麤澁)三十三天王已入坐於賢及善賢二石之
上唯論世間麤惡不善戱謔之語是故稱波婁沙迦又
何因緣名襍色車苑三十三天王入已坐於襍色善襍
色二石之上唯論世間種種襍色相語言是故稱為襍
色車苑又何因緣名襍亂苑三十三天常以月八日十
四日十五日放其宫内一切采女入此園中令與三十
三天衆合雜嬉戱不生障隔恣其歡娛愛天五欲具足
功德遊行愛樂是故諸天共稱此園為襍亂苑又何因
緣彼天有園名為歡喜三十三天王入其中已坐於歡喜
善歡喜二石之上心愛觀喜復愛極樂是故諸天共稱
彼園以為歡喜又何因緣名波利夜怛邏拘毗陀羅樹
下有天子住名曰未多日夜常以彼天種種五欲功德
具足和合遊戲愛樂是故諸天遂稱彼樹以為波利夜
怛邏拘毗陀羅樹
忉利天善見城周圍四萬十千由旬純金為城城圍繞
髙十由旬城上埤堄髙半由旬門髙二由旬其外重門
髙一由旬半十十由旬有一一門城之四面為千門樓
是諸城門衆寶所成種種摩尼之所嚴飾於大城四分
之一中央金城帝釋住處十二由旬有二門四面四百
九十九門復有一小門凡五百門是城形相亦衞四兵
柵塹榭池襍林宫殿作倡伎樂及諸外戲種種寶藏不
可具述是城中央寶樓重閣名皮禪延多樓長五百由
旬廣二百五十由旬周圍一千五百由旬其間四邊却
敵寶樓東邊二十六所三面各二十五所凡一百一所
一一却敵方二由旬周圍八由旬其却敵上復有寶樓
髙半由旬以為觀望一一却敵有七女天一一女天有
七采女樓閣之内有萬七百房室一一房室有七天女
一一天女采女亦七其天女者並是帝釋正妃其外却
敵及内諸房各四億九萬四千九百正妃三十四億六
萬四千三百采女妃及采女合三十九萬億五萬九千
二百皮禪延多重閣最上當中央圍室廣三十由旬周
圍九十由旬髙四十五由旬是帝釋所住之處並是琉
璃所成衆寶所填
問曰諸天僕乗云何荅曰如經說云如欲界六天有僕
乗僕謂僕從乗謂騎乗以六欲天皆有君臣妻妾尊卑
上下卑必從尊下必隨上乗者以六欲天皆有襍類畜
生諸天欲遊隨意乗之或乗象馬或乗孔雀或乗諸龍
若依婆沙論説忉利天已下具有象馬鳬雁鴛鴦孔雀
龍等自炎摩天已上悉無象馬四足衆生惟有教放逸
鳥寔語鳥赤水鳥等訶責諸天誡不放逸問曰若無象
馬四足衆生彼天欲遊何所乗耶答曰即如論說還自
釋言雖無象馬諸天欲出以福力故即有象馬隨心化
起任意所乗乗竟化滅此教放逸鳥等遍在六欲天皆
悉有之常與諸天為師訶責放逸不唯炎摩已上偏獨
有也問曰此鳥既是畜生何得與天為師答曰如正法
念經說此鳥本為人時於三天下教化之師諸天本是
所化衆生由信愛化故布施持戒今得生天其鳥本為
師時名為利故破戒其心不寔今作天鳥然由教化徵
善力故今得生天由本化師故與諸天為師若見諸天
放逸即来訶責諸天見聞各生慚愧改不放逸(並/上)
三界之外次四民天所謂東華南離西靈北貢行仁者
生東華宫行禮者生南離宫行義者生西靈宫行德者
生北貢宫言三界之内大劫交時有四行者堪為種民
王母迎之登上四天為下民種也(四見/論)
東方八天太皇黄曾天帝鬱繿玉明太明王完天帝須
阿那田清明何童天帝元育齊景元胎平育天帝劉度
内鮮元明文舉天帝醜法輪上明七曜摩夷天帝恬懀
延虛無越衡天帝正定光太極濛翳天帝曲育九昌南
方八天赤明和陽天帝理禁上真元明恭華天帝空謡
醜音曜明宗飄天帝重光明竺落皇笳天帝摩夷妙辯
虛明堂曜天帝阿那婁生觀明端靖天帝鬱宻羅千元
明恭慶天帝龍羅菩提太煥極瑤天帝宛黎無延西方
八天元載孔昇天帝開真定光太安皇崖天帝婆婁阿
貪顯定極風天帝招真童始皇孝芒天帝薩羅婁王太
皇翁重浮容天帝閔巴狂無思江由天帝明梵光上揲
阮樂天帝勃勃監無極曇誓天帝飄弩穹隆北方八天
皓庭霄度天帝慧覺昏淵通元洞天帝梵行觀生太文
翰寵妙成天帝那育醜瑛太素秀樂禁上天帝龍羅覺
長太虛無上常容天帝總監鬼神太釋王隆騰勝天帝
𦕈𦕈行元龍變梵度天帝運上元元太極平育賈奕天
帝大擇法門(度人/經)
劉向說天裂陽不足地動隂有餘(晉/書)
懿王元年天再旦于鄭(汲冡/紀年)
成帝建始三年七月夜有青黄白氣長十餘丈光明照
地或曰天裂或曰天劒(古今/注)
王摛史學博聞永明中天忽黄色照地衆莫能解摛云
是榮光世祖大悅用為永陽太守(齊/書)
沙門曇鸞雁門人家近五臺山神迹靈異鸞因患氣疾
周行醫療行至汾水秦陵故墟入城東門仰望青雲忽見
天門調開六欲階位上下重復厯然齊覩由斯疾愈求
覓仙方冀益長夀及屆山所接對欣然便以仙方十卷
用酬来意(神僧/傳)
星官之書自黄帝始至髙陽氏乃使南正重司天文耀
鉤曰唐堯即位羲和立渾儀(後漢/志)
顓頊造渾儀黄帝為蓋天皆以天象蓋也(劉氏/厯正)
近世有四術方天興於王充昕天起於姚信穹天開於
虞昺皆臆斷浮説惟渾天證驗無疑(賀道飬/渾天記)
古人言形者有三一曰渾天二曰蓋天三曰宣夜(蓋天/即周)
(髀/也)
渾天之作由来尚矣考之在天信而有徵舊説天地之
體狀如鷄卵天包地外猶殻之黄渾天言其形體渾渾
如也周天三百六十五度五百八十九分度之百四十
五東西南北展轉周規半覆地上半在地下故二十八
宿半見半隠以儀准之其見常一百八十三度有竒是
以知其半覆地上半在地下也黄赤二道見與交錯一
間相去二十七度以兩儀准之俱三百六十五度有赤
道見者常百八十二度半強又南北考之天見者亦一
百八十二度半強是天之體圓如彈丸北極出地三十
六度是知南極入地亦三十六度而兩相去百八十半
強也(王蕃渾/天說)
虞喜曰宣明也夜幽也幽明之數其術兼之故云宣夜
(書正/義)
宣夜之書云惟漢祕書郎郄萌記先師相傳云天無質
仰而瞻之髙逺無極眼瞀精絶故蒼蒼然也譬之旁望
逺道之黄山而皆青俯察千仞之深谷而窈黑夫青非
真色而黑非有體也日月衆生自然浮生虛空之中其
行其止皆須氣焉是以七曜或逝或住或順或逆伏見
無常進退不同由乎無所根繫故各異也(晉/書)
漢太初中洛下黄閎鮮于妄人耿夀昌等造員儀以考
厯度後至和帝時賈逵繼作又加黄道至順帝時張衡
又制渾象具内外規南北極黄赤道列二十四氣二十
八宿中外星官及日月五緯以漏水轉之於殿上室内
星中出沒與天相應因其闗戾又轉瑞輪蓂莢於階下
隨月虛盈依厯開落其後陸績亦造混象至吳時中常
侍廬江王蕃善數術傳劉洪乾象厯依其法而制渾儀
(晉書○劉曜時南陽孔定製銅/儀太史令晁崇斛蘭嘗為鐡儀)
揚子雲好天文問之於黄閎作渾天老工曰我少能作
其事但隨尺寸法度殊不曉達其意我稍稍益愈到今
七十乃甫適知己又老且死矣今我兒子受學作之亦
當復年如我乃曉知己(桓子/新論)
吳有葛衡字思真明達天官能為機巧作渾天使地居
於中以機動之天轉而地止以上應晷度(晉陽/秋)
成帝咸康中㑹稽虞喜因宣夜之說作安天論以為天
髙窮於無窮地深測於不測天確乎在上有常安之形
地魄焉在下有居靜之體常相覆冐方則俱方員則俱
員無方員不同之義也其光曜布列各自運行猶江海
之有潮汐萬品之有行藏也葛洪聞而譏之曰茍辰宿
不麗於天天為無用便可言無何必復云有之而不動
乎由此而談稚川可謂知言之選也虞喜族祖河間相
聳又立穹天論云天形穹隆如雞子幕其際周接四海
之表浮於元氣之上譬如覆奩以抑水而不沒者氣充
其中故也日繞辰極沒西而還東不出入地中天之有
極猶蓋之有斗也天北下於地三十度極之傾在地卯
酉之北亦三十度人在卯酉之南十餘萬里故斗極之
下不為地中當對天地卯酉之位耳日行黄道繞極極
北去黄道百一十五度南去黄道六十七度二至之所
舎以為長短也吳太常姚信造昕天論云人為靈䖝形
最似天今人頤前多臨胸而項不能覆背近取諸身故
知天之體南低入地北則偏髙又冬至極低而天運近
南故日去人逺而斗去人近北天氣至故冰寒也夏至
極起而天運近北而斗去人逺日去人近南天氣至故
蒸熱也極之立時日行地中淺故夜短天去地髙故晝
長也極之低時日行地中深故夜長天去地下淺故晝
短也自虞喜虞聳姚信皆好竒徇異之說非極數談天
者也(晉書月以/下日)
孔子曰日者天之明月者地之理月上屬為使婦從夫
放月紀(孝經援/神契)
王曰余不知九星之光周公旦曰九星星辰日月四時
嵗是謂九星九光(周/書)
日猶火月猶水火則施光水則含影月光生於日所照
魄生於日所蔽當日則光盈近日則明盡(周/髀)
日者寸也紀刻而成晷也月者尺也紀度而成數也(范/子)
(計/然)
日一南而萬物生日一北而萬物成地坎而天嚴月遄
而日湛五行迭王四時不俱壯(太𤣥/經)
地將震而樞星直井無景則日隂食元首寛則望舒脁
侯王肅則月匿影(後漢/書)
日晝行千里夜行千里然則日行舒緩與麒麟之步相
似類也月行十三度十度二萬里三度六千里與晨鳬
之飛相似類也天行三百六十五度積凡九十三萬里
也行甚疾無以驗當與陶鈞之運弩矢之流相類似乎
(論/衡)
孝經援神契曰天地至貴精不兩明注天精為日地精
為月
五月午日日月㑹於鶉首八月酉日日月㑹於夀星(太/衍)
(星分/圖)
常陽之山日月所入(山海/經)
大荒之中有山名曰鞠陵日月所出
大荒中有山名曰明星日月所出
大荒中有方山上有青松名曰拒格之松日月所出入(並/上)
日之臨照四十萬六千里月照四十五萬里(說/書)
瀛州有金鑾之觀飾以衆環直上干雲中有青瑶瓦覆
以雲紈之素刻碧玉為倒龍之狀懸火精為日刻黒玉
為烏以水晶為月青瑤為蟾兎於地下為闗棙以測昬
明不虧弦望時時有香風冷然而至張袖受之厯年不
歇(拾遺/記)
佛告諸比丘日天宫殿縱廣正等五十由旬上下亦爾
以二種物成其宫殿正方如宅遙看似圓何等為二所
謂金及玻瓈一面兩分皆是天金成清淨光明一面一
分是天玻瓈成清淨光明有五種風吹轉而行何等為
五一名為持二名為住三名隨順轉四名波羅訶迦五
名將行彼日天宫之前别有無量諸天而行時各常受
樂皆名牢行(阿含經云日天宫牆地薄/如華葩為五風所持地)又日宫殿中有
閻浮擅金以為妙輦轝髙十六由旬方八由旬莊嚴殊
勝天子及眷屬在彼輦中以天五欲具足受樂日天子
身夀五百嵗子孫相承皆於彼治宫殿住持滿足一劫
日天身光出照於輦輦有光明復照宫殿光明相接出
已照曜遍四大州及諸世間日天身輦及宫殿有一千
光明五百光明傍行而照五百光明向下而照日天宫
殿常行不息六月北行於一日中漸移北向六拘盧舎
(依雜寶經/有五里)未曾暫時離於日道六月南行亦一日中漸
移南向六拘盧舎不差日道日天宫殿六月行時月天
宫殿十五日中亦行爾許佛告比丘月天子宫殿縱廣
正等四十九由旬四面垣牆七寶所成月天宫殿純以
天銀天青琉璃兩相間錯二分天銀清淨無垢光甚明
曜餘之一分天青琉璃亦甚清淨表裏映徹光明逺照
亦為五風攝持而行(五風/如前)月天宫依空而行亦有無量
諸天宫殿引前而行恒受快樂於此月殿亦有五輦青
琉璃成舉髙十六由旬廣八由旬天子身與諸天女在
此輦中以天種種五欲功德和合愛樂隨意而行彼月
天子身夀五百嵗子孫相承皆於彼治然其宫殿住於
一劫彼月天子身分光明照彼青輦其輦光明照月宫
殿宫殿光照四大州彼月天子有五百光向下而照有
五百光傍行而照是故月天名千光明亦復名為含冷
光明又何因緣月天宫殿漸漸現耶佛答此月三因緣
一背相轉二青身諸天形服瓔珞一切悉青常半月中
隱覆其宫以隱覆故月漸而現三從日天宫殿有六十
光明一時流出障彼月輪以是因緣漸漸而現復何因緣
是月宫殿圓淨滿足亦三因緣故令如是一爾時月天
宫殿面相轉出二青色諸天一切皆青當半月中隱於
十五日時形最圓滿光明熾盛譬如於多油中然火熾
炬諸小燈明皆悉隱翳如是月宫十五日時能覆諸光
三復次日宫殿六十光明一時流出障月輪者此月宫
殿十五日時圓滿具足於一切處皆離翳障是時日光
不能隱覆復何因緣月天宫殿於黑月分第十五日一
切不現此月宫殿於黑月分十五日最近日宫由彼日
光所覆翳故一切不現復何因緣名為月耶此月宫殿
於黒月分一日已去乃至月盡光明威德漸漸减少以
此因緣名之為月(西方以月為黑白月初一日至十五/日名為白月十六日已後至月盡名)
(為黒月此方通攝/黑白合為一月也)復何因緣月宫殿中有諸影現此大
州中有閻浮樹因此樹故名為閻浮州其樹髙大影現
月輪(起世/經)
由大海中有魚鼈等影現月輪故其内有黒相現(瑜伽/論)
陽精為日隂精為月分日月之精為星辰綱者連星也紀
者綴星也星形正圓如丸不應似貫珠穿度又不容作
鈴鼻相綴理宜如破箭竿還相合以成體天地初成無
子舉翅飛上乃在華蓋之下左有北辰右有北斗星辰
稍偹東南西北稍正星辰共以真道要養萬二千物下
及六畜糞土草木皆被服其祕道要德而生長焉(𤣥門/寶海)
(經/)
日一名鬱儀月一名結璘(太洞/經)
日中赤帝上皇真君諱將車梁字髙騫爽月中黄氣上
皇神母諱曜道支字玉薈條日中青帝諱圓常無字昭
龍轁衣青玉錦帔蒼華飛羽帬建翠芙蓉晨冠日中赤
帝諱丹虗峙字綠虹映衣絳玉錦帔丹華飛羽帬建丹
符靈明冠日中白帝諱浩鬱將字廻金霞衣素玉錦帔
白羽飛華帬建浩靈芙華冠日中黒帝諱澄增停字𤣥
綠炎衣𤣥玉錦帔黒羽飛華帬建𤣥芙蓉冠日中黄帝
諱夀逸阜字飈暉像衣黄玉錦帔黄羽飛華帬建芙靈
紫冠月中夫人䰟精内神名暖蕭臺標月中青帝夫人諱
隱娥珠字芬艶嬰衣青華瓊錦帔翠龍鳳文飛羽帬月
中赤帝夫人諱逸寥無字婉筵靈衣丹蘃玉錦帔朱華
鳳落飛羽帬月中白帝夫人諱靈素蘭字鬱連華衣白
珠四出龍錦帔素羽鸞章飛華帬月中黑帝夫人諱結
翅字淳厲金衣元琅九道雲錦帔黑羽龍文飛華帬月
中黄帝夫人諱青營襟字炅定容衣黄雲山文錦帔綠
羽鳳華繡帬(雲笈/七籖)
蘇利耶此云日神蘇摩此云月神(大孔/雀經)
日月者天地之司徒司空也日姓張名表字長史月姓
文名申字子光(老子厯/藏中經)
日中有蘃淵月中有瓊池(僊/經)
日有九芒月有十芒方諸宫有服日月芒法(真/誥)
日陽之精德之長也縱廣二千三十里金物水精暈於
内流光照於外其中有城郭人民七寶浴池池生青黄
赤白蓮花人長二丈四尺衣朱衣之服其花同衰同盛
日行有五風故制御日月星宿遊行皆風梵其綱金門
之上日之通門也金門之内有金精冶鍊之地在西闗
左之分故立春之節日更錬魄於金門之内耀其光於
金門之外四十五日乃止順行至洞陽宫吐金冶之精
以灌於東井之中沐浴於晨暉收八素之氣歸廣寒之
宫也月暉之圍縱廣二千九百里白銀琉璃水精映其
内城郭人民與日宫同有七寶浴池八騫之林生於内
人長一丈六尺衣青色之衣常以一日至十六日採白
銀琉璃鍊於炎光之冶故月度盈則光明比十七日至
二十九日於騫林樹下採三風之華拂日月之光也秋
分之日月宿東井之地上廣靈之堂乃沐浴於東井之
池以鍊日䰟明八朗之芒受陽精日暉吐黄氣於玉池
諸天人悉採玉樹之華以拂日月之光月以黄氣灌天
人之容故秋分是天人㑹月之道也(黄氣陽/精經)
青牛道士口訣暮卧存日在額上月在臍上辟千鬼萬
邪致玉女来降萬禍伏走祕驗
服日月之精華者欲得常食竹筍者日華之胎也一名
大明又欲常食鴻脯者月胎之羽鳥也一名月鷺欲服
日月常食此物氣感運之太虛真人曰鴻者羽族之總
名也其鵠雁鵞鷗皆曰鴻鷺也古歌曰鴻鷺十年鳥為
肴致天真五帝銜月華列坐空中賓(此古之漁/父歌也)
日出於暘谷浴於咸池拂於扶桑是謂晨明登於扶桑
爰始將行是謂朏明至於曲阿是謂旦明至於曾泉是
謂蚤食至於桑野是謂晏食至於衡陽是謂禺中至於
昆吾是謂正中至於鳥次是謂小還至於悲谷是謂晡
時至於女紀是謂大還至於淵虞是謂髙舂至於連石
是謂下舂至於悲泉爰止其女爰息其馬是謂縣車至
於虞淵是謂黄昏至於蒙谷是謂定昏日入於虞淵之
汜曙於蒙谷之浦行九州七舎有五億萬七千三百九
里(淮南/子)
儒者或以日出入為近日中為逺者見日出時大日中
時小也或以日中為近日出入為逺者見日中時温日
出入時寒也如實論之日中近而日出入逺何以驗之
以植竿於屋下夫屋髙三丈竿於屋棟之下正而樹之
上扣棟下抵地是以屋棟去地三丈如旁邪倚之則竿
木旁跌不得扣棟是謂去地過三丈也日中時日正在
天上猶竿之正樹去地三丈也日出入邪在人旁猶竿
之旁跌去地過三丈也夫如是日中為近出入為逺可
知明矣然則日中時日小出入時大者日中光明故小
其出入時光暗故大猶晝日察火光小夜察火光大也
(論/衡)
儒者說日及工技之家皆以日為一禹貢山海經言日
有十在海外東方有湯谷上有扶桑十日沐浴水中有
大木九日居下枝一日居上枝淮南書又言燭十日堯
時十日並出萬物焦枯世俗又名甲乙為日甲至癸凡
十日日之有十猶星之有五也通人談士歸於難知不
肯辯明是以文二傳而不定世兩言而無主誠實論之
且無十焉何以驗之夫日猶月也日而有十月有十二
乎星有五五星之精金木水火土各異光色如日有十
其氣必異今觀日光無有異察其小大前後若一如審
氣異光色宜殊如誠同氣宜合為一無為十也驗日陽
燧火從天来日者大火也察火在地一氣也地無十火
天安得十日然則所謂十日者殆更自有他物光質如
日之狀居湯谷中水時緣據扶桑禹益見之則紀十日
數家度日之光數日之質刺徑千里假令日出是扶桑
日上之日扶桑木宜覆萬里乃能受之何則一日徑千
里十日宜萬里也天之去人萬里餘也仰察之日光眩
耀火光盛明不能堪也使日出是扶桑木上之日禹益
見之不能知其為日也何則仰察一日目猶眩耀况察
十日乎由此言之禹益所見意似日非日也天地之間
物氣相類其寔非者多海外西南有珠樹焉察之是珠
然非魚中之珠也夫十日之日猶珠樹之珠也珠樹似
珠非真珠十日似日非實日也淮南見山海經則虛言
真人燭十日妄紀堯時十日並出且日火也湯谷水也
水火相賊則十日浴於湯谷當滅敗焉火燃木扶桒木
也十日處其上宜燋枯焉今浴湯谷而光不滅登扶桑
而枝不燋不枯與今日出同不驗於五行故知十日非
真日也(上/)
冬至晷長大三尺(鄭𤣥注曰晷者所立八尺/表陰也丈三尺長之極)春分晷長
七尺三寸四分夏至晷長尺有四寸八分秋分晷長二
寸四分(易通/卦騐)
陽數起于一成于三故日中有三足烏(春秋元/命苞)
日者實也形體光實人君之象(禮/統)
君乗木而王其政昇平則日黄中而青暈乗火而王則
黄中而𤣥暈(禮斗/威儀)
政太平則日五色政公平則日黄中而赤暈政和平則
日黄中而黒暈政象平則日黄中而白暈政升平則日
黄中而青暈(上/)
日光曰景(星月之光/通謂之景)日影曰晷出氣曰睍日初出曰旭
日昕曰晞日溫曰煦在午曰亭午在未曰昳日晚曰旰
日西落光返照於東謂之反景照在下曰倒景(纂/要)
日中三足烏見者其所居分野有白衣㑹(黄帝/占書)
日中五帝魄精内神名珠景赤童(雲笈七籖/)
日再中烏連嬉仁聖出握知時(易解終備/)
羣臣恣則日黄無光羣臣爭則日裂人主排斥則日夜
出(春秋感/精符)
黒帝亡二日並出(尚書考/靈曜)
凡日無光則日烏不見日烏不見則飛烏隱竄(物類相/感志)
日者衆陽之精内明𤣥黄五色無主以象人君精精似
青翼翼似黒炫炫似赤縞縞似白煌煌似黄光照無主
不可以一色名也(易/傳)
祭河婁國土人無有日月之光菩薩往造日城(造天/地經)
東華方諸宫髙晨師玉保仙王曰青童東華者仙真
之州也在始暉之間髙晨玉保王所治也東華真人呼
日為紫曜明或曰圓珠青童君乘雕玉之軿御圓珠之
氣登雲波之山入東華之堂(雲笈/七籖)
皇初紫元君曰皇初紫元之天常有暉暉之光鬱鬱如
薄霧焉乃九日之所出有如一日之照耳六淵者乃元
君之宫名寒童者山名也故曰登寒童之嶽㑹六淵之
中矣(上/)
𤣥門輪及太洞經云九天真人呼日為濯曜羅三天真
人呼月為圓光蔚上清真人呼日為九曜生泰清天中
仙人呼日為大明太極天中呼日為圓明東華真人呼
日為紫曜明亦名圓珠亦謂始暉亦謂太明(並上○又/真誥云方)
(諸下真人呼/日為圓曜明)
君應陽君臣和得道度則日含王字(春秋/緯)
髙上太素君曰髙上皇人常宴紫霄之上玉根者玉清
天中山名也乃五老上真之所治太素真人拂日月之
光于帝一之前太素天中呼曰為眇景也玉門蘭室也
並是上清宫中門户名也月中樹名騫樹一名藥王凡
有八樹在月中也得食其葉者為玉仙玉仙之身洞徹
如水精琉璃焉(雲笈/七籖)
皇上四老道中君曰皇上四老真人在日中無影呼日
名為九曜生常乗明玉之輪轉宴於日中也廣霞者玉
清天中山名乃九日之所出矣日帝之所司也
太陽九氣玉賢元君曰太陽九氣者變化三晨之上䇿
駕紫軿於微元之下微元者日中之神名曰玉賢天中
呼日為微元也(並/上)
炎帝築圓丘以祀朝日餙瑤階以揖夜光(拾遺記/)
三苖之時三月不見日
少吴邑於窮桑日五色互照(尸/子)
帝堯修壇河洛仲月辛日禮偹至於日禝榮光出河龍
馬卸甲變綠色臨壇吐甲圖(出尚書中候宋/均曰禝側也)
伊摰將應湯命夢乗船過日月之傍(太平/御覽)
周文王夢日月著其身(帝王/世紀)
景公病水卧十數日夜夢與二日鬬不勝晏子朝公曰
夕者夢與二日鬬而寡人不勝我其死乎晏子對曰請
召占夢者出於閨使人以車迎占夢者至曰曷為見召
晏子曰夜者公夢二日與公鬬不勝公曰募人死乎故
請君占夢是所為也占夢者曰請反其書晏子曰毋反
書公所病者陰也日者陽也一隂不勝二陽故病將已
以是對占夢者入公曰寡人夢與二日鬬而不勝寡人
死乎占夢者對曰公之所病隂也日者陽也一隂不勝
二陽公病將已居三日公病大愈公且賜占夢者占夢
者曰此非臣之力晏子教臣也公召晏子且賜之晏子
曰占夢以占之言對故有益也使臣言之則不信矣此
占夢之力也臣無功焉公兩賜之曰以晏子不奪人之
功以占夢者不蔽人之能(晏/子)
晉侯問於士文伯曰三月朔日有蝕之寡人學惛焉詩
所謂彼日而蝕于何不臧者何也對曰不善政之謂也
國無政不用善則自取讁於日月之災故不可不慎也
政有三而已一曰因民二曰擇人三曰從時(說/苑)
專諸之刺王僚也彗星襲月聶政之刺韓傀也白虹貫
日要離之刺慶忌也蒼鷹擊於殿上(戰國/䇿)
張重字仲篤明帝舉孝亷帝曰何郡小吏答曰臣日南
吏帝曰日南郡人應向北看日答曰臣聞雁門不見壘
雁為門金城郡不見積金為郡臣雖居日南未曾向北
看日(後漢/書)
建武元年三日並出(晉陽/)
程立夢登太山捧日立以白太祖太祖遂加日於立上
因改名昱(魏/志)
惠帝時日中有若飛燕者數日乃消王隱以為愍懷廢
死之徵(晉/書)
永寧元年九月甲申日中有黒子京房易占黑者隂也
臣不掩君惡令下見百姓惡君則有此變又曰臣有蔽
主明者(上/)
髙祖夢天開數丈有一人朱衣捧日令帝張口納之及
覺猶熱後二百日為帝(陳/書)
五帝日君遂與裴君驂乗飛龍之車東到日窟之天東
蒙長丘大桑之宫八極之城登明真之臺坐希林之殿
授裴君以揮刅之章九有之符食青精日􁎭飲靈碧元腴
於是與五帝日君日日而遊此所謂奔日之道也(雲笈/七籖)
舊說曰日有五蝕謂起上下左右中央是也漢尚書令
黄香曰日蝕皆從西月蝕皆從東無上下中央者春秋
魯桓三年日蝕貫中上下竟黒疑者以為日月正等月
何得小而見日中鄭𤣥云月正掩日日光從四邊出故
言從中起也(南齊/書)
凡救日食皆著赤幘以助陽也(决疑/要注)
難者曰大旱雩祭而請雨大水鳴鼓而攻社或請焉或
怒焉者何曰大旱者陽滅陰也陽滅隂者尊壓卑也雖
太甚拜請之而已無敢有加也大水者陰滅陽也隂滅
陽者卑勝尊也日食亦然皆下犯上以賤傷貴逆節也
故鳴鼓而攻之朱絲脇之為其不義也(董/子)
董仲舒救日食祝曰昭昭大明纎滅無光奈何以隂侵
陽以卑凌尊(周官大/祝注)
天子救日置五麾陳五兵五鼓諸侯置三麾陳三兵三
鼓大夫擊橛凡有聲皆陽事也以厭隂氣(榖梁傳/)
角尾交日月食救之者謂夫人擊鏡傳人擊杖庶人之
妻楔搔(白虎/通)
何汶字景由為謁者持赤幘同僚問之曰日當食晡時
果食(益部耆/舊傳)
月天夜明聖人以辯昏象隂形月聖人以命相代政天
月淫聖人以機密大臣代政山月升騰聖人以命相統
治川月東浮聖人以恩及命婦雲月藏宫聖人以慎内
政氣月宴隂聖人以慎羣小月氣夜圓聖人以定方象(三/墳)
月三日成魄八日成光蟾蜍體就光魄時萌(詩推/度災)
政太平則月多耀政公平則赤明政和平則黑明政象
平則白明政升平則青明(禮斗/威儀)
人君乗土而王其政平則月圓而多暈(上/)
大荒之中有山名曰日月山天樞也有女子方澄浴月
帝俊之妻常羲生月十有二此始浴之(山海/經)
帝淫佚則奎有角月有足(龍魚/河圖)
若月三珥者大臣有喜若有冠而復暈者天下有喜(軍/國)
(占/候)
諸侯謀叛則月生爪牙后族專政則日月並照(春秋考/異郵)
蟾蠩去月天下大亂(河/圖)
樂彥引老子道德經云月中仙人宋無忌按白澤圖火
之精曰宋無忌蓋其人火僊也(史封禪/書注)
金華和丹其光上與日月相連丹金為盤椀以承月得
神精如方諸(太平/御覽)
羿請無死之藥於西王母嫦娥竊之以奔月將往枚筮
之於有黄有黄占之曰吉翩翩歸妺獨將西行逢天晦
芒毋恐毋驚後且大昌嫦娥遂託身於月是為蟾蜍(搜神/記)
嫦娥奔月之後羿晝夜思惟成疾正月十四夜忽有童
子詣宫求見曰臣夫人之使也夫人知君懷思無從得
降明日乃月圓之夜君宜用米粉作丸團團如月置室
西北方呼夫人之名三夕可降耳如期果降復為夫媍
如初今言月中有嫦娥大謬蓋月中自有主者乃結璘
非嫦娥也(廣記○一云/嫦娥字純狐)
闞澤年十三夢見名字炳然在月中(㑹稽先/賢傳)
尹思者字少龍安定人也晉元康五年正月十五夜坐
屋中遣兒視月中有異物否兒曰今年當大水月中有
一人披簔帶劍思自視之曰將有亂卒至兒曰何以知
之曰月中人乃帶劍仗矛當大亂三十年後小清耳後
果如其言(真/誥)
安帝隆安五年三月甲子月生齒占曰月生齒天子有
賊臣羣下自相殘桓𤣥簒逆之徵也(晉/書)
北齊釋曇遷常尋惟識論遂感心疾專憑三寶不以醫
術纏情夜夢月落入懷乃擘而食之脆如冰片甚訝香
美覺罷所苦因其勝助食月成徳遂私改鄉名為月德
也(續髙/僧傳)
五帝月夫人遂與裴君共乗飛龍之車西到六嶺之門
八絡之丘協晨之宫八景之城登七靈之臺至太和之
殿授裴君流星夜光之章十朋之符食黄琬紫精之􁎭
飲月華雲膏於是與五夫人夕夕共遊此所謂奔月之
道矣(雲笈/七籖)
　
　
　
　
　廣博物志卷一
欽定四庫全書
　廣博物志卷二
　　　　　　　　　　　　明　董斯張　撰
　　天道二(星/)
夫占變之道二而已矣二者隂陽之數也易曰一隂一
陽之謂道是故發於一成於二備於三周於四行於五
懸象著明莫大於日月察變之動莫著於五星天之五
星運氣於五行其初猶發於隂陽而化極萬一千五百
二十五星之所犯各以金木水火土為占春夏秋冬伏
見有時失其常離其時則為變異得其時居其常是謂
吉祥(說/苑)
星之為言精也陽之榮也陽精為日日分為星故其字
日生為星(春秋說/題辭)
衆星布列體生於地精成於天列居錯峙各有攸屬在
野象物在朝象官在人象神其以神差有五列焉是為
三十五名一居中央謂之北斗四布於方各七為二十
八舎日月運行厯示吉凶五緯躔次用告禍福中外之
官常明者百有二十四可名者二百二十為星二千五
百微星之數蓋萬一千五百二十庶物蠢蠢咸得繫命
不然何得總而理諸(靈/憲)
常星猶公卿也衆星猶萬民也列星正則衆星齊常星
亂則衆星墜矣(鹽鐵/論)
玉鈐云主命原由人之吉凶脩短於結胎受氣之日皆
上得列宿之精其值聖宿則聖值賢宿則賢值文宿則
文值武宿則武值貴宿則貴值富宿則富值賤宿則賤
值貧宿則貧值夀宿則夀值僊宿則僊(抱朴/子)
太微者太乙之庭也紫宫者太乙之居也軒轅者帝妃
之舎也咸池者水魚之囿也天阿者羣神之闕也(淮南/子)
大星一由旬小星二百歩樓炭經云大星圍七百里中
星四百八十里小星二十里星是諸天宫宅瑜伽論云諸
星宿中其星大者十八拘盧舎其中者十拘盧舎其小
者四拘盧舎(法苑/珠林)
五星反羽其下之國不可久處反羽光芒上大下小狀
如反羽(宋/書)
嵗星其國齊其位東方蒼帝之子人主之象也其色明
而内寔暗天下安寧夫嵗星所居國人主有福不可加
以兵嵗星一曰攝提一曰重華一曰應星一曰經星一
曰修仁嵗星動人主怒無光仁道失嵗星順行仁德加
也嵗星農官也主五穀春不勸農則嵗星盈縮所在之
國不可以罰小則民多病大則喜(天官/星占)
太白謂之太囂(廣/雅)
太白位在西方白帝之子天將之象也一名天相一名
太正一名大臣一名大皓一名明星(天官/星占)
太白暉芒雞必夜鳴火精光盛馬必晨驚(劉/子)
熒惑主大鴻臚主死䘮主司空又為司馬主楚吳越以
南又司天下羣臣之過司驕奢亡亂妖孽主嵗成敗(廣/雅)
熒惑主夏位在南方赤帝之子方伯之象也為天候主
嵗成敗司察妖孽所在有兵為亂為賊為疾為䘮為饑
為兵(天官/星占)
孔子曰火上不可握熒惑斑變不可息志帝應其修無
極此言熒惑火精尤史家所宜察也(風俗/通)
填星者黄帝之子女主之象也一名地候(廣/雅)
鎮星主德女主之象也所居國有德不可以兵加也(天/官)
(星/占)
填星墜海水决黄星騁海水躍(晉/書)
辰星北方之位黒帝之子宰相之祥也一名安調一名
熊星一名鈎星一名伺晨主德常行四仲當出不出天
下旱色黄五榖熟色白中謀泄色青大臣憂(天官/星占)
辰星一名㸑星一名伺星(廣/雅)
凡五星盈縮失位其精降於地為人嵗星降為貴臣熒
惑降為童兒歌謠嬉戲填星降為老人婦女太白降為
壯夫處於林麓辰星降為婦人吉凶之應隨其象告(晉/書)
五星者是日月之靈根天胎之五臟天地頼以綜氣日
月繫之而明東方嵗星真皇君姓碧空名澄瀾字清凝
夫人姓涵常名寶容字飛靈南方熒惑真皇君姓涣空名
維渟字散融夫人姓陽常名華凝字元羅太白真皇君
姓皓空名德標夫人姓颷英字靈恩辰星真皇君姓(闕/)
　名肇咺字積原夫人名元華字龍娥鎮星真皇君名
藏睦字耽延夫人名空瑤字飛賢二十八宿為籬落也
織女水官星能致神芝食之夀與天地無極傳舎水官
星主天符南戒星同北戒水官星旦為馬晝為鹿暮為
麞天市星天之倉曹神能致明月珠旦為犬晝為兎暮
為狢平門土官星能致神女倡樂旦為畊牛晝為豕暮
為螔蝓𤣥㝠星姓㝠樞名定宣覺字法開度真名執天
之遊擊也主伐逆上總九天鬼神中領北帝三官下監
萬兆榖土星能致飛鳥来朱雀旦為雞晝為烏暮為鳶
積水星能致四方萬物恣其所欲坐在立亡狼星能致
天帝君百二十神(雲笈/七籖)
春步七星名曰步三綱夏步七星名曰躡六紀秋步七
星名曰行六害冬步七星名曰登六絶(上/)
北極五星一名天極一名北極其第一星為太子第二
星最明者為帝第三為庶子餘二後宫屬也並在紫微
宫中央故謂之中極其占明大則吉若變動則有憂(大/象)
(列星/圖)
上有九辰華君中有九皇夫人䰟精魄靈皆元斗之威
神吐煥七曜之光流映九天之門洞朗幽虛無毫不彰
也其星陽芒則為流金火鈐隂芒則為豁落七元皆髙
上之靈策元始之威章也能飛尺素之訣隱緯吕之中
列帛華辰之下羊雁禮天以招真則𤣥光曲照于盟場
九辰下降于靈宇夫人懽悦于寢席元斗記名于隱書
有知此道存之便足以免大劫之㑹度洪災于甲申也
(雲笈/七籖)
北斗君字君時一字充北斗神君本江夏人姓伯名大
萬挾萬二十石左右神人姓雷名機字太隂主天下諸
仙人又招搖與玉衡為輪北斗之星精曜九道光暎十
天
東斗主擊君西斗主伐君中斗伏逆君紫微宫内神姓
桞字君明紫微君字露光夫人姓王諱叔華太微星君字
卿元太微内有三皇一曰皇君二曰天皇三曰皇老此
即三元之氣混沌之真在太微總領符命也文昌星神
君字先常天子司命之符也土官星所主能致山内菓
實旦為猨晝為猴暮為鼪鼯璇璣星君字處行鈎陳水
星主之常陳天之虎賁也五車天之五嶽能致甘露麒
麟三台星天之陛官旦為龍晝為蛇暮為魚三神者三
台之靈也上台神君字顯真上台名虛精主金玉中台
神君字章明中台名六淳主祿位中台兩星小濶晉張
華為司空死其星開下台神君字際生下台名曲生主
土田軒轅星天之后妃土官也其神旦為羊晝為蟹暮
為鱉洞明星姓幽昇字幽韻真人星姓歸珩諱妙光字
度元天之司空主五嶽靈仙
北斗第一星中名太上宫宫中有帝君變隱逃元内妃
名太乙法怛字幸正扶著黄錦帔丹青飛帬頽雲髻第
二星名中元宫宫中有帝君保胎化形内嬪名太乙三
瓮字羅朱嬰著赤錦帔綠羽飛帬頽雲髻第三星中名
真元宫宫中有帝君六遁七隠上元丹母名太乙虛夷
字仲雙兆著青錦帔繡羽華飛帬頽雲髻第四星中名
紐幽宫宫中有帝君匿景藏光中元内妃名太乙七烈
字横單槃著紫錦帔黄華羽帬頽雲髻第五星中名網
神宫宫中有帝君變體易景斗中太女名太乙鬱書字
疇邱蘭著朱錦帔紫青飛帬頽雲髻第六星中名紀明
宫宫中有帝君隱迹散衆斗中中女名太乙氣精字抱
定陵著朱錦帔青繡飛帬頽雲髻第七星中名闗㑹宫
宫中有帝君分景萬形斗中少女名太乙都墨字天凡
著朱錦帔青華明羽帬頽雲髻第八星中名帝席宫宫
中有帝君化日月水火斗中髙皇左夫人名太乙石啟
珠字落茂華著紫錦帔繡羽飛丹帬頽雲髻第九星中
名上尊宫宫中有帝君化金石山河斗中髙皇右夫人
名太乙條字雲育著綠錦帔翠羽華帬頽雲髻
第一天樞星則陽明星之䰟神也其星則號元斗宫魁
精元上真皇夫人姓明通諱􁁏元真名上精頭建飛雲
華頺之髻餘髮散至腰衣紫黄青三色之䙱帶九鈴之
綬口恒吐青氣之光
第二天璇星則隂精星之䰟神也其星則號元斗官虛
精上元皇夫人姓元鏡諱鬰勃光真名金歸頭建飛雲
華頺之髻餘髮散至腰衣飛錦羅帬鳳交錦帔帶飛紫
綬口恒吐黑氣之光
第三天璣星則真人星之魄精也其星則號上精宫靈
妃元皇夫人姓常明諱化雲真名流爓頭建霞纓寶冠
衣飛雲明光錦䙱帶六山飛晨之綬口恒吐黄氣之精
第四天權星則𤣥㝠星之魄精也其星則號綱極宫上
虛神妃華皇夫人姓開生諱運明真名嬰闗頭建七稱
之冠衣緋羅鳳文之䙱帶金真玉光口恒吐紫氣之精
第五玉衡星則丹元星之䰟靈也其星則號紀明宫北
上金葢中皇夫人姓元方諱神武真名勃頭建紫霞飛
華之冠衣九色之䙱帶神虎玉文口恒吐白氣之光
第六闓陽星則北極星之魄靈也其星則號紫極宫安
上晨華元皇夫人姓王元諱根華真名㝠㑹頭建玉霞
進賢之冠衣飛青羽䙱帶流金火鈴口恒吐綠氣之精
第七揺光星則天闗星之䰟太明也其星則號運天宫
玉華靈皇夫人姓度元諱終㑹真名啓光頭建飛華頺
雲之髻餘髮散至腰衣七色夜光雲錦之帬九色錦帔
九天威靈玉策口恒吐赤氣之精
第八洞明星則輔星之䰟精陽明也其星則號空真宫
太明常皇夫人姓幽昇諱無韻真名空變頭建飛雲華
頽之髻餘髮散至腰衣飛羅文䙱帶九光之綬口恒吐
青氣之精
第九隱元星則弼星之魂明空靈也其星則號元寶宫
空𤣥變靈上皇夫人姓㝠通諱萬先真名常陽頭建飛
雲七稱玉冠衣青衣錦䙱帶九光夜燭口恒吐黑氣之
精
陽明星天之太尉司政主刑上總九天上真中監五嶽
飛仙下領後學真人天地神靈功過輕重莫不隸焉星
圍九百二十里皆琉璃水精中有玉樹青寔金翅之鳥
棲宿其上自生青精玉芝食之一口夀九萬年星有九
門門有四光芒皆爓照九億萬里中上有青城玉樓據
斗真人號曰太上宫青城玉樓九晨君姓上雲號法嬰
容字董洞陽搖天槌頭建九晨玉冠衣青羽飛裳手執
斗中𤣥圖坐玉樓之中若有元名玉錄當得知九晨君内
諱
隂精星天之上宰主祿位上總天宿下領萬靈及學仙
之人諸學道及兆民宿命祿位莫不隸焉星圍五百五
十里亦皆琉璃水精中有玉樹黒實金翅之所棲自生
𤣥芝玉飴食之一口得夀五萬年星有五門門有四光
芒爓照九億萬里中上有五色玉樓攀魁真人號曰中
元宫五色玉樓北上晨君姓育嬰諱元上瓮字昌陽文
激明光頭建元精玉冠衣元羽飛裳手執五色羽節坐
玉樓之中若有元名朱臺當得知上晨君内諱
真人星天之司空主神仙上總九天髙真中監五嶽靈
仙下領學道之人真仙之流莫不隸焉星圍七百七十
里亦皆琉璃水精中有玉樹黄實金翅之所棲自生黄
精玉芝食之一口得夀三千萬年星有十二門門有四
光芒爓照九億萬里中上有黄臺玉樓真人號曰真元
宫中黄臺玉樓主仙華晨君姓歸㻂諱妙隂光字通度
元度凝脂頭建飛晨寶冠衣青羽飛裳手執斗中青籙
坐玉樓之中若有元名方諸當得知華晨君内諱
𤣥㝠星天之遊擊主伐逆上總九天鬼神中領北帝三
官下監萬兆伐逆不臣諸凡凶勃莫不隸焉星圍八百
里亦皆琉璃水精中有玉樹赤實金翅之所棲自生丹
芝流瑛食之一口得夀八千萬年星有三門門有四光
芒爓照九億萬里中上有朱臺玉樓出斗真人號曰紐
幽宫中朱臺玉樓元上飛葢晨君姓㝠樞諱定宣覺字
法明度搖天柱頭建三華寶晨冠衣丹錦飛裳手執命
靈之節坐玉樓之中若有元名玉格當得飛葢晨君内
諱
丹元星天之斗君主命錄籍上總諸天譜籙中統鬼神
部目下領學真兆民命籍諸天諸地莫不總統星圍七
百二十里亦皆琉璃水精中有赤樹白實金翅之所棲
自生金精冶鍊之膏食之一口得夀七萬年星有七門
門有四光芒爓照九億萬里中上有素臺金樓躡紀真
人號曰網神宫中素臺金樓躡紀真人金魁七晨君姓
上開諱㝠通光字朱煥元變五道頭建七寶飛天冠衣
白錦飛帬手執青𤣥籙籍坐金樓之中若有元名崑臺
當得知七晨君内諱
北極星天之太常主昇進上總九天真一中統五嶽飛
仙下領學者之身凡功勤得道輪轉階級悉總之焉星
圍七百七十里亦皆琉璃水精中有黒樹白子金翅之
所棲自生𤣥芝水瑛食之一口夀五萬年星有八門門
有四光芒爓照九億萬里中上有𤣥臺玉樓步網真人
號曰紀明宫中元臺玉樓北晨飛華君姓羽靈諱長明
化字淵洞源昌上元頭建飛精華冠衣紫錦飛裳手執九
斗玉策坐玉樓之中若有元名金臺當得知飛華君内
諱
天闗星天之上帝主天地機運如四時長飬天地否泰
刼㑹莫不隸焉星圍九百里亦皆琉璃水精中有二華
之樹五色之實金翅之所棲生自然九味芝膏食之一
口身生九色之光得夀九萬年星有一門門有九光芒
爓照九億萬里中上有九層玉樓乗龍真人號曰闗㑹
宫九層玉樓總雲九元北葢晨君姓元樞諱轉光字㑹
元終明天徒頭建九元寶冠衣九色錦裳手執暉神之
章坐玉樓之中若有元名九天帝圖玉籙當得知北葢
晨君内諱
輔星天尊玉帝之星也曰常常者常陽也主飛仙上總
九天下領九地五嶽四瀆神仙之官悉由之焉星圍九
百九十里亦皆琉璃水精中有青華之樹自有九音之
字上有青鳥三足鳥生自然琉璃芝瑛食之一口得與玉
帝同真星有八門交通八氣門有四光芒爓照九天之
上中有紫氣玉樓遊行三命真人號曰帝席宫中紫氣
玉樓帝尊九晨君姓精常號常無瓮字元解子空正上
開延頭建飛精玉冠衣九色衣手執火鈴坐玉樓之中
若有元名上清當得知帝尊内諱
弼星太帝真星也曰空空者恒空隱也主變化無方星
圍九百九十里亦皆琉璃水精中有三華之樹自生九
天玉章上有金口之鳳口銜火鈴中生自然七曜之暉
得食暉一口與太帝同真星有九門交闗九天門有四
光芒爓照八極之外無央之中也中有玉臺紫館徘徊
三陽真人號曰上尊宫中玉樓紫館帝真元晨君姓幽
空諱空無先字隱元覺㝠陽暉幽寥元頭建飛天玉冠
衣九天龍衣手執帝章坐紫館之中若有元名九天當
得知帝真内諱(並/上)
北斗七星星間相去九千里其二隂星不見者相去八
千里也(徐整/長厯)
北斗亦有九星七見二隱其第八第九是帝皇太尊精
神也霍光家有典衣奴子名還車忽見二星在斗中光
明非常乃拜而還遂得增年六百(𤣥門寶/海經)
北斗七星在太微北七政之樞機隂陽之元本也故運
乎天中而臨制四方以建四時而均五行也魁四星為
璇璣杓三星為玉衡又曰斗為人君之象號令之主也
又為帝車取乎運動之義也又魁第一星曰天樞二曰
璇三曰璣四曰權五曰玉衡六曰開陽七曰搖光一至
四為魁五至七為杓樞為天璇為地璣為人權為時玉
衡為音開陽為律搖光為星石氏云第一曰正星主陽
德天子之象也二曰法星主隂刑女主之位也三曰令
星主中禍四曰伐星主天理伐無道五曰殺星主中央
助四旁殺有罪六曰危星主天倉五穀七曰部星亦曰
應星主兵又一主天二主地三主火四主水五主土六
主木七主金又曰一主秦二主楚三主梁四主吳五主
燕六主趙七主齊(晉/書)
春斗為天闗軫為地梁夏角為北闗參為地梁
玉衡北兩星為玉䋲玉之為言溝刻也瑕而不掩折而
不傷(禮斗/威儀)
樞為雍州璇為冀州璣為青兗州權為徐揚州衡為荆
州開陽為梁州摇光為豫州(廣/雅)
東斗主算西斗記名北斗落死南斗上生中斗大魁總
監衆靈(度人/經)
北斗魁第一星神名執一曰報隂第二星曰叶詣第三
星曰視金第四星曰拒理第五星曰防仵第六星曰開
寶第七星曰招摇(一曰始酉/陽襍俎)
中宫大帝其精北極星含元出氣流精生物也(文耀/鉤)
斗殞精王者孝行溢則見(宋/書)
次南斗君及七宿法老君曰南斗君姓唐名麤字宣道
太原人次西斗君及七宿法老君曰西斗君姓劉名起
字石嬰長安人次北斗君及七宿法老君曰北斗君姓陳
名奉字百萬江夏人云云在流珠中(雲笈/七籖)
老君曰左司命一人也姓韓名思字元信長樂人也司
錄司伐等屬焉左司命有三十六大員官右司命姓張
名獲邑字子良廣陽人也司𨽻司刑等屬焉右司命亦
有三十六大員官
上台星名虛精求上感帝王之夢及金玉念名求之必
應中台星名六淳求官禄盛興念名求之必得吉遂下
台星名曲生求妻妾奴婢念名求之必遂
甲從官陽神也角星神主之陽神九人姓賓名逺生衣
綠𤣥單衣角星宿主之乙從官隂神也亢星神主之隂
神四人姓扶名司馬馬頭赤身衣赤緹單衣𢃄劒亢星神
主之丙從官陽神也氐星神主之陽神十三人姓王名
師子衣青紗單衣氐星神主之丁從官隂神也房星神
主之隂神八人姓洪名寄生衣絳緋單衣房星神主之
戊從官陽神也心星神主之心星火也為工故在東方陽
神五人姓女名涂祖牛頭人身衣黄單衣帶劍心星神
主之已從官隂神也尾星神主之隂神十一人姓涂名
徐澤兔頭人身衣青單衣尾星神主之庚從官陽神也
箕星神主之桑木者其星之精也陽神十一人姓元闕
名仲衣飄颻玉紗單衣箕星神主之辛從官隂神也南
斗星神主之隂神四人姓陽名多衣青單衣持矛南斗
星主之壬從官陽神也牛星神主之陽神十二人姓栁
名將生衣絳𤣥單衣牛星神主之癸從官隂神也女星
神主之隂神四人姓刁名徐字鬱子犬頭人身女星神
主之寅從官孟神也虛星神主之槐者虛星之精也孟
神四人姓木名徐他䑕頭人身衣銀黑單衣帶劍虛星
神主之夘從官仲神也危星神主之仲神十一人姓劉名
歸生衣瓊紋單衣帶劍危星神主之辰從官季神也營
室星神主之營室之内五色襍神營室天子受命之司水
官星神主之季神八人姓吕名昇衣黄錦單衣營室星神主
之已從官孟神也東壁星神主之孟神七人姓石名蘇和豕
頭人身衣黒單衣帶劍東壁星神主之午從官仲神也奎
星神主之仲神六人姓黑名石勝衣丹紗單衣帶劍奎
星神主之未從官季神也婁星神立之季神十三人姓
竺名逺来衣流熒單衣婁星神主之申從官孟神也胃
星神主之孟神八人姓馮名謝名衣流黄單衣帶劍胃
星神主之酉從官仲神也昴星神主之仲神四人姓張
名弩小衣綠青單衣昴星神主之戌從官季神也畢星
神主之季神姓桑名公孫帶劍衣白毛單衣畢星神主
之亥從官孟神也觜星神主之孟神十一人姓王名平
衣龍青單衣觜星神主之子從官仲神也參星神主之
仲神八人姓銅名徐舒衣黄緋單衣帶劍參星神主之
丑從官季神也井星神主之季神九人名摶陽衣黄水
單衣帶劍能致鳳凰𤣥武東井星神主之震乾之長男
也鬼星神主之長男神五人姓作名涂于蛇頭黑身帶劍
衣赤野單衣鬼星神主之坎乾之中子也栁星神主之
中男神四人姓角名石襄羊頭人身衣黄韋單衣栁星
神主之艮乾之少子也七星神主之少子神五人名勝
子衣飛霞單衣七星神主之巽坤之長女也張星神主
之長女神五人姓李名神子衣赤血單衣張星神主之
離坤之中女也翼星神主之中女神十人姓張名奴子
衣赭黑單衣帶劍翼星神主之兑坤之少女也軫星神
主之少女神五人姓(闕/)名蘇子衣流黄單衣軫星神主
之(並/上)
東方七宿一者角宿主於衆鳥二者亢宿主於出家求
聖道者三者氐宿主水主衆生四者房宿主行車求利
五者心宿主於女人六者尾宿主洲渚衆七者箕宿主
於陶師南方七宿一者井宿主於金師二者鬼宿主於
一切國王大臣三者桞宿主雪山龍四者星宿主巨富
者五者張宿主於盗賊六者翼宿主於商人七者軫宿
主須羅吒國西方七宿一者奎宿主行船人二者婁宿
主於商人三者胃宿主於婆樓迦國四者昴宿主於水
牛五者畢宿主一切衆生六者觜宿主鞞提訶國七者
參宿主於刹利北方七宿一者斗宿主澆部沙國二者
牛宿主於刹利及安多鉢竭那國三者女宿主鴦伽摩
伽陀國四者虛宿主那遮羅國五者危宿主著華冠六
者室宿主乾陀羅國輸盧那國及諸龍蛇腹行之類七
者壁宿主乾闥婆善樂者大德婆伽婆(法苑/珠林)
爾時佉盧虱吒仙告一切天言初置星宿昴為先首衆
星輪轉運行虛空告諸天衆説昴為先首其事是不爾
時日天而作是言此昴宿者常行虛空厯四天下恒作
善事饒益我等知彼宿屬於火天是時衆中有一聖人
名大威德復作是言彼昴宿者我妹之子其星有六形
如俗剃刀一日一夜厯四天下行三十時屬於火天姓
鞞耶尼屬彼宿者祭之用酪復次置畢為第二宿屬於
水天姓頗羅墮畢有五星形如立乂一日一夜行三十
五時屬畢宿者祭用鹿肉復次置觜為第三宿屬於月
天即是月天子姓毗黎伽耶尼星數有三形如鹿頭一
日一夜行十五時屬觜宿者祭用根及果復次置參為
第四宿屬於日天姓婆利失絺其性大惡多於嗔怒止
有一星如婦人黶一日一夜行三十五時屬參宿者祭
用醍醐復次置井為第五宿屬於日天姓私失絺其星
有兩形如脚跡一日一夜行十五時屬井宿者以粇米
華和蜜祭之復次置鬼為第六宿屬嵗星天嵗星之子
姓炮波那毗其性溫和樂修善法其星有三猶如諸佛
胸滿相一日一夜行三十時屬鬼宿者亦以粇米華和
蜜祭之復次置栁為第七宿屬於虵天即姓蛇氏止有
一星如婦人黶一日一夜行十五時屬栁宿者祭用乳
糜右此七宿當於東門復次置南方第一之宿其名曰
星屬於火天姓賓伽耶尼其星有五形如河岸一日一
夜行三十時屬此宿星者宜用粇米烏麻作粥祭之復
次置張為第二宿屬福德天姓瞿曇彌其星有二形如
人之脚跡一日一夜行三十時屬張宿者將毗羅婆果
以用祭之復次置翼為第三宿屬於林天姓􁀙陳如其
星有二形如脚跡一日一夜行十五時屬翼星者用青
黒荳煮熟祭之復次置軫為第四宿屬沙毗黎帝天姓
迦遮延蝎仙人子其星有五形如人手一日一夜行三
十時屬軫星者以莠稗飯而以祭之復次置角為第五
宿屬喜樂天姓質多羅延尼乾闥婆子止有一星如婦
人黶一日一夜行十五時屬於角者以諸華飯而祭之
復次置亢為第六宿屬摩垢羅天姓迦旃延尼其有一
星如婦人黶一日一夜行十五時屬亢星者當取菉豆
和酥煑以用祭之復次置氐為第七宿屬於火天姓些
者利多耶尼一日一夜行三十五時屬氐宿者取種種
華作食祭之右此七宿當於南門復次西方第一之宿
其名曰房屬於慈天姓阿藍婆耶尼房有四星形如瓔
珞一日一夜行三十時屬房宿者以酒肉祭之次復置
心為第二宿屬帝釋天姓羅延那心有三星形如大麥一
日一夜行十五時屬心星者以粇米粥而用祭之次復
置尾為第三宿屬獵師天姓迦遮耶尼尾有七星形如
蝎尾一日一夜行三十時屬尾星者以諸果根作食祭
之次復置箕為第四宿屬於水天姓持乂迦旃延尼箕
有四星形如斗角一日一夜行三十時屬箕宿者取尼
拘陀皮汁祭之次復置斗為第五宿屬於火天姓摸伽
邏尼斗有四星如人拓地一日一夜行四十五時屬斗
宿者以粇米華和蜜祭之次復置牛為第六宿屬於梵
天姓梵嵐摩牛有三星形如牛頭一日一夜行於六時
屬牛宿者以醍醐而用祭之次復置女為第七宿屬毗
紐天姓帝利迦遮耶尼女有四星如大麥粒一日一夜
行三十時屬女宿者以鳥肉祭之右此七宿當於西門
次復置北方第一之宿名為虛星屬帝釋天娑婆天子
姓憍陳如虛有四星其形如鳥一日一夜行三十時屬
虛星者煮烏荳汁而用祭之次復置危為第二宿屬多
羅拏天姓單那尼一日一夜行十五時屬此宿者以粇
米粥而用祭之次復置室為第三宿屬蛇頭天蝎天之
子姓闍都迦尼拘室有二星形如脚跡一日一夜行三
十時屬室宿者以肉血祭之次復置壁為第四宿屬林
天婆婁那子姓陀難闍壁有二星形如脚跡一日一夜
行四十五時屬壁星者以肉祭之次復置奎為第五宿
屬富沙天姓阿虱吒排尼奎有一星如婦人黶一日一
夜行三十時屬奎宿者以酪祭之次復置婁為第六宿
屬乾闥婆天姓阿舎婆婁有三星形如馬頭一日一夜
行三十時屬婁星者以大麥飯并肉祭之次復置胃為
第七宿屬閻摩羅天姓趺伽毗胃有三星形如鼎足一
日一夜行四十時屬胃宿者以粇米烏麻及野棗而用
祭之右此七宿當於北門(上/)
水星姓湍名炎字神靈火姓炎名九鼎字光天木姓艾
名用字道輝金姓魯名遂字德璋土姓司名辯字道后日
姓孫名開字子真月姓唐名末字天賢計姓翁名若字
天真炁姓髙名華字俊夫羅姓馬名元字伯惟孛姓忠
名炎字忠應(雲笈/七籖)
五星合狼張晝視無日光虹蜺煌煌太山失金雞西嶽
亡玉羊太山失金雞者箕星亡也箕者風也風動雞鳴
今箕侯亡故雞亦亡也西嶽亡玉羊者星在未為羊雞
失羊亡臣縱恣萬人愁不祥(易是/類謀)
昴者天之耳也主西方故爾雅曰西陸昴也(宋/書)
火星與昴星出入昴星低時火星出昴星見時火星伏
非火之性厭伏昴也時偶不並度轉乖也正月建寅斗
魁破申非寅建使申破也轉運之衡偶自應也(論/衡)
箕為天口主出氣尾為逃臣賢者叛十二諸侯列於庭(詩汎/厯樞)
有星守三淵大水地動海魚出(天官/占)
維星散句星信則地動散者不相從也(上/)
太白上公妻曰女媊居南明天下祀之曰明星(甘石/星經)
軫星逐鬼張星拘䰟東井還魄(抱朴/子)
魚星主理隂陽事知雲雨之期也故讚曰漢中魚星知
雲雨也占曰魚星明大河海水皆出(謝承後/漢書)
五車者五帝車舎也三柱一曰三泉天子得靈臺之禮
則五車三柱均明有常(晉/書)
四輔四星在紫微宫中抱之細星此為輔臣之位贊於
萬機其占以小而明則吉若微闇則官不理也
鈎陳六星在紫微宫中華蓋之下天帝所居之宫亦䕶
軍將軍之象占以明則吉
華蓋七星其柱九星合十六星如蓋狀在紫微宫中臨
鈎陳以䕃帝座占者正則吉若傾則凶也
女史一星在紫微宫内柱史北此婦人之官掌記宫中
之事占以明則為女史直詞若不明則反是
柱下史一星在紫㣲宫内近尚書此左右掌記君之過
其占以明則為史直詞若不明則詞不依過無真寔也
尚書五星在紫微宫内東南之隅此八座大臣之象故
讚曰尚書納言夙夜詔謀占以小而明則君臣和
宦者四星次帝座西南主侍者帝旁閹人也占以不明
則吉若明則内臣專權
勢四星在太陽西北主刑餘人而用事者也占以不明
為吉若明則閹宦用權
輔一星附北斗杓第六星大臣之象也占欲其小而明
則吉若大而明則臣奪君政若小而不明則臣不任職
若明大與斗合者則國兵暴起也
五諸侯五星主刺舉戒不虞一曰帝師二曰帝友三曰
三公四曰博士五曰太史此五者常為帝定疑議
東壁二星主文章天下圖書之祕府也星明王者興道
術行國多君子星失色大小不同王者好武經士不用
圖書隱星動則有土功(並/上)
進賢一星在平旦西垣星明賢士用進暗小人用(星/經)
帝席三星在大角北星暗天下安星不欲明明則王公
凶
女床三星在天紀北主後宫明則宫人自恣
扶匡七星在天柱東主桑蠶之事
離珠五星在女北主藏府以御後宮移則亂
褵褕三星在秦代東南列北主王侯衣服
傅說一名太祝(並/上)
織女星主瓜果(春秋元/命苞)
運斗樞云牽牛神名畧石氏星經云牽牛名天闗佐助
期云織女神名收隂
河鼔一名三武(荆州/星占)
匏瓜明則嵗大熟(上○又天文要集云/匏瓜為天子果園)
農丈人一星在南斗南主農正官也占明則為豐稔若
暗則為歉(晉/書)
筆星星氣有一枝末鋭似筆也(釋/名)
咸池主五榖其星五者各以其職以精委為國也(元命/苞)
天有卷舌之星人有緘口之銘(劉/子)
昆弟有親親之恩則鉤鈴不離房(孝經内事○宋均曰/鉤鈴逺房則疎闊今)
(昆弟相親/故相近也)
帝命驗曰有人雄起戴玉英履赤矛(鄭𤣥注曰赤/矛瑞星名)
瑞星有十二一曰景星二曰周伯三曰含譽四曰王蓬
芮五曰格澤六曰元保七曰昭明八曰昬昌九曰旬始
十曰司危十一曰莵昌十二曰地維臧光瑞星五行之冲
和氣也五行順樂旺相喜合之所生也周伯王蓬芮皆
古者髙世不仕之人王其姓蓬芮其名周伯其姓字也
其精為星帝命之為瑞星然考之晉志瑞星止四星其
周伯又於客星見之無王蓬芮而客星則有王蓬絮芮
所至之國非福也而三家所言妖星則别有蓬星焉曰
蓬芮曰蓬絮芮曰蓬星其言禍福不同豈各有據乎又
晉志無元保以下七星其昭明司危地維臧光則皆為
妖星若隋志則因晉志而又無格澤疑當從晉志(通/志)
天樞得則景星見衡星得則麒麟生萬人夀(春秋運/斗樞)
作樂制禮得天心則景星見也(禮稽/命圖)
景星者天暒也狀如半月生於晦朔助月為明王者不
私人則見(暒音精孫/氏瑞應書)
歸邪如星非星如雲非雲或曰星有兩赤彗上向有蓋
下連星見必有歸國者昌光赤如龍狀聖人起帝受終
則見(晉/書)
祥氣昌光握譽可錯持􁀙履予(廣/雅)
妖氣格澤旬始□譎天狗枉矢氛祲冠珥(上/)
若星與日並出名曰嫁女星與日爭光武且弱文且強
女子為王在邑為䘮在野為兵(晉/書)
流星之類有音如炬火下地野雉鳴斯天保也所墜國
安有喜流星色青赤名曰地雁其所墜者起兵流星有
光青赤曰天雁軍中之精華也
流星大如缶其光赤黑有喙者名曰梁星其所墜之鄉有
兵君失地飛星大如缶若瓮後皎然白前卑後髙此謂
頓頑其所從者多死亡削邑而不戰有飛星大如缶若
瓮後皎然白前卑後髙搖頭乍上乍下此謂降石所下
民食不足飛星大如缶若瓮後皎然白星滅後白者曲
環如車輪此謂解銜其國人相斬為爵祿有飛星大如
缶若瓮其後皎然白長數丈星滅後白者化為雲流下
名曰大滑所下有流血積骨有飛星大如缶若瓮後皎
白縵縵然長可十餘丈而委曲名曰天刑一曰天飾將
軍殉封疆
嵗星之精流為天棓天槍天猾天衝國皇及登蒼彗熒
惑𣪚為昭旦蚩尤之旗昭明司危天欃赤彗填星𣪚為
五殘獄漢大賁昭星絀流旬始蚩尤虹蜺擊咎黄彗太
白散為天杵天柎伏靈大敗司姦天狗天殘卒起白彗
辰星散為枉矢破女拂樞滅寶繞綖驚理大奮祀黒彗
(並/上)
國有搶星其君必辱國有彗星必有流血浮丘之戰彗
之所出必服天下之讐(管/子)
漢京房著風角書有集章所載妖星皆見於月旁互有五
色方雲以五寅日見各有五星所生云天槍天根天荆
真若天㨬天樓天垣皆嵗星所生也見以甲寅其星咸
有兩青方在其旁天陰晉若官張天惑天崔赤若蚩尤
皆熒惑之所生也出在丙寅日有兩赤方在其旁天上
天伐從星天樞天翟天沸荆彗皆填星之所生也出在
戊寅日有兩黄方在其旁若星帚星若彗竹彗牆星㨬
星白雚皆太白之所生也出在庚寅日有兩白方在其
旁天美天毚天社天麻天林天蒿端下皆辰星之所生
也出以壬寅日兩黑方在其旁此三十五星即五行氣
所生皆出於月左右方氣之中各以其所生星將出不
出日數期候之當其未出之前而見見則有水旱兵䘮
饑亂所指亡國失地王死破軍殺將(文獻/通考)
凡妖星五行之乖戾氣也五行掩合陵犯怒逆錯亂離
散雜變之所生也孛本黄帝時一女子脩行不得其死
蚩尤則黄帝所誅者亦五行戾氣之所蓄結而為之者
也按申須公羊杜預郭璞俱以彗孛為一星左氏昭公
十七年有星孛於大辰魯申須曰彗所以除舊布新也
公羊曰孛者何彗星也文公十四年有星孛於北斗杜
預曰孛彗也郭璞釋爾雅曰彗妖星也亦謂之孛綜其
實不然彗孛長三星其占畧同而其形少異孛星光芒
短其光四出蓬蓬孛孛然彗星光芒長參之如掃帚長
星光芒有一直或竟天或十丈或三十丈宋均注鉤命
訣曰彗五彗也蒼則王侯破天子苦兵赤則賊起強國
恣黄則女害色權奪於后妃白則將軍逆二年兵大作
黑則河决賊處處起史記彗出東井東井齊分景公以
為憂晏子曰君髙臺深池賦歛如弗得刑罰恐弗勝孛
星將出彗星何懼乎然則孛甚彗也董仲舒曰孛者乃
非常惡氣之所生也大率孛彗為除舊布新火災長星
為兵革事(上/)
旬始出北斗旁如雄雞其怒有青黑為伏鼈或曰怒雌
也主爭兵(晉/書)
東北有三大星出名曰女帛見則有大喪(上/)
彗星無光假日之光故夕見則東指晨見則西指(正/義)
國有兵㓙則星墜為鳥獸天下將亡則星墜為飛虫天
下大兵則星墜為金鐵天下有水則星墜為土國主亡
有兵則星墜為草木兵起國主亡則星墜為沙星墜為
人而言者善惡如其言又曰國有大喪則星墜為龍(隋/書)
唐堯為政七十餘載然後景星摛耀
堯遭大水填星逆行入水府(大象/賦注)
仲尼曰吾聞堯率舜等遊首山觀河渚有五老遊焉一
老曰河圖將来告帝期二老曰河圖將来告帝謀三老
曰河圖將来告帝書四老曰河圖將来告帝圖五老曰
河圖將来告帝符龍御玉苞金泥玉檢封盛書咸曰知
我者重瞳姚黄五老因飛為流星上入昴(論語/䜟)
帝堯時有五星自天而霣一是土之精墜於穀城山下
其精化為圯橋老人嵗星之精墜於荆山化而為玉側
而視之色碧正而視之色白卞和得之獻楚王火星之
精墜於南海中為大珠光照數百里紅氣亘天今名其
地為珠池金星之精墜於終南圭峯之西因號為太白
山其精化為白石狀如美玉時有紫氣覆之水星之精
墜於張掖郡栁谷中化為黑石漢之末漸有文彩未甚
分明魏青龍年忽如雷震聲聞百餘里其石自立白色
為文有牛馬僊人之狀及玉環玉玦兼文字果應司馬
氏為晉以符金德焉(録異/記)
虞舜在位十年有五老遊於國都舜以師道尊之言則
及造化之始舜禪於禹五老去不知所從舜乃置五星之
祠以祭之其夜有五長星出薫風四起連珠合璧祥應
備焉(拾遺/記)
張淵賦云嘉黄星之靡鋒明虞舜之不競(注舜將受禪/先有星見員)
(而無鋒芒示揖讓而/受不以兵事競也)
桀末年兩日並鬬五星交錯枉矢流火神見闗龍逢引
黄圖諫不聽焚圖誅逢(路/史)
武王伐紂魚辛諫曰嵗星在北方不北征武王不從(尸/子)
太公釣於磻溪夜夢北斗神告以伐紂之意(尚書/中候)
周將伐殷五星聚房齊桓將霸五星聚箕漢髙入秦五
星聚東井四星聚栁張而光武興復於洛(宋/志)
周公黄錄記太白下為王公然嵗星變為寗夀公等所
見非一家(劉向列/仙傳序)
微子感牽牛星顔淵感中台星張良感弧星樊噲感狼
星老子感火星(劉子○佐助期/云蕭何禀昴星)
周厲王時北斗與三台並流不知其所厲王沒後兩主
星復見(獨異/志)
莊公七年甲午四月辛夘夜恒星不見星隕如雨即周
莊王十年也遂即易筮之云西域銅色人出也所以夜
明非中國之災也(莊王/别傳)
周襄王不能字其母弟彗入斗亡其度(孝經鉤/命訣)
昔管仲與鮑叔牙商賈於南陽見三星聚虛危之分知
齊將有霸主遂共戮力来投齊地(觀象/賦注)
齊有彗星齊侯使祝禳之晏子曰無益也祗取誣焉天
道不諂不貳其命若之何禳之也且天之有彗以除穢
也君無穢也又何禳焉若德之穢禳之何益(一作/損)詩云
惟此文王小心翼翼昭事上帝聿懷多福厥德不回以
受方國君無違德方國將至何患於彗詩曰我無所監
夏后及商用亂之故民卒流亡若德之回亂民將流亡
祝史之為無能補也公說乃止(新/序)
按天官曰背水陳為絶紀向阪陳為廢軍武王伐紂背
濟水向山阪而陣以二萬二千五百人擊紂之億萬而
滅商豈紂不得天官之陳哉楚將公子心與齊人戰時
有彗星出柄在齊柄所在勝不可擊公子心曰彗星何
知以彗鬬者因倒而勝焉明日與齊戰大破之(尉繚/子)
秦始皇帝三十六年熒惑守心有星墜下至地為石刻
其石曰始皇死而地分始皇聞之令御史逐問莫服盡
取石旁家人誅之因燔其石妖
漢武帝祀甘泉至渭橋有女子浴於渭乳長七尺上怪
而問之女曰帝後第七車侍中知我所来時張寛在第
七車對曰夫星主祭祀者齋戒不嚴則女人星見(益部耆/舊傳)
東方朔太白星精黄帝時為風后堯時為務成子周時
為老子越為范蠡齊為鴟夷言其變化無常也(集仙/傳)
東方朔云天下無知我者唯厯官大伍公知之帝召問
之曰諸星在唯嵗星不見(西京/雜記)
武帝元狩中有日者奏太乙星不見帝召東方朔問其
由朔奏曰是星不見則遊於世為居民福夀帝曰何以
驗之朔曰陛下使人於江海之濱設禮祭而迎之或乗
舟或控鶴特異於常者則為驗見則斫竹建壇醮謝之
帝如奏朔日迎之是月果有㑹稽太守奏海中有人丫
角面如玉色乗一葉紅蓮約長丈餘偃卧其中手持一
黄書自東海浮来臣等焚香迎拜俯及百步俄而雲霧
所遮後霧散不知所之遺其黄書飄至亭側進於帝帝
令朔驗之曰此上界火珠經也或曰連珠(漢遺/史)
帝嘗見彗星東方朔折指星之木以授帝帝以木指彗
星星尋則沒也星出之夜野獸皆鳴别說謂之獸鳴星
(洞㝠/記)
郭翰嘗遇織女降其室衣𤣥霄之衣霜羅之帔翹鳳金
之冠躡瓊文九章之履張霜霧丹縠之幬施九晶玉華
之簟轉㑹風之扇有同心龍枕翌日丹鉛書青縑一幅
以寄翰(東方朔/神異記)
孫休永安三年將守質子羣聚嬉戲有異小兒忽来言
曰三公鋤司馬如又曰我非人熒惑星也言畢上昇仰
視若曵一匹練有頃沒後四年而蜀亡六年而魏廢二
十一年而吳平於是九服歸晉魏與吳蜀並戰國三公
鋤司馬如之謂也(晉/書)
司星奏曰三台星墜於蜀化為三井遣使人驗之撞麗
譙鐘聲為度而汲之各使人候於井遂汲一而兩動(上/)
劉聰淫泆無度時有星隕平陽化為肉羣臣諫以滛色
所致聰曰自是天家事於朕何干(十六國/春秋)
秦苻生時太白犯東井有司奏東井秦之分也太白罰
星必有暴兵起於京師生曰星入井者必將渴耳何所
怪(晉/書)
晉建元十三年正月太史奏云有星見外國分野當有
大德智人入輔中國苻堅曰朕聞西域有鳩摩羅什將
非此耶即遣外求之(神僧/傳)
晉太元中有妖星現帝普下諸國有德沙門精勤佛事
令懴禳災曇猷乃祈誠㝠感至六日旦見青衣小兒来
悔過云便退去毋勞法師是夕星退以太和之末卒於
山室屍猶生而舉體綠色
僧慧紹為僧通法華經苦行堅節後隨師僧要止臨行
招提寺常念佛恩之重誓欲捨身以報尅日就山建八
闗齋㑹闔境奔赴雲滿山谷至山紹自行香執燭燃薪
入龕而坐誦藥王捨身品火沿至額猶聞經聲大衆忽
見一星大如斗直下火中俄而升天紹嘗謂同學曰吾
燒身處當生梧桐木切莫伐之後三日果爾而生(並/上)
桓𤣥母馬氏嘗與同輩夜坐於月下見流星墜銅盆水
中忽如二寸火珠冏然明淨競以瓢接取馬氏得而吞
之若有感遂有娠及生𤣥有光照室占者竒之故小名
靈寶(晉/書)
容城令徐路善占候世宗時坐事繫冀州獄别駕崔隆
宗就禁慰問路曰昨夜驛馬星流計赦即時應至隆宗
遣人試出城候焉俄而赦至時人重之(後魏/書)
源師字踐言為尚書郎攝祠部後屬孟夏以龍見請雩
時髙阿那肱為錄尚書事謂為真龍出見大驚喜問龍
所在云作何顔色師整容云此是龍星初見依禮當雩
祭郊壇非謂真龍别有所降阿那肱忿然作色曰漢兒
多事強知星宿祭事不行師出竊歎曰國家大事在祀
與戎禮既廢也其能久乎齊亡無日矣(北/史)
　
　
　
　
　
　
　
　
　
　
　
　
　
　
　廣博物志卷二
欽定四庫全書
　廣博物志卷三
　　　　　　　　　　　　明　董斯張　撰
　　天道三(風/霧)　(雲/露)　(雨蜺雪雷霜/虹      電)
氣上薄為雨下薄為霧風其噫也雲其氣也雷其相擊
之聲也電其相擊之光也風多則合速故雨大而疎風
少則合遲故雨細而宻其寒月則雨凝於上而因風相
襲故成雪焉雹霰之流也陽氣暴上雨則凝結成雹焉
太平之世雲則五色而為慶三色而為矞露則結味而
成甘結潤而成膏政多紕繆則隂陽不調風發屋雨溢
河雪至牛目雹殺驢馬此皆隂陽相蕩而為祲沴之妖
也(春秋/繁露)
王者與臣無禮貌不肅敬則木不曲直而夏多暴風風
者木之氣也其音角也故應之以暴風王者言不從則
金不從革而秋多霹靂霹靂者金氣也其音商也故應
之以霹靂王者視不明則火不炎上而秋多電電者火
氣也其音徵也故應之以電王者聽不聰則水不潤下
而春夏多暴雨雨者水氣也其音羽也故應之以暴雨
王者心不能容則稼穯不成而秋多雷雷者土之氣也
其音宫也故應之以雷(上/)
隂陽之氣偏則風俱則雷交則雹亂則霧和則雨陽氣
勝則散為雨露隂氣勝則凝為霜雪陽之専氣為雹隂
之専氣為霰(大戴/禮)
人主之情上通於天故誅暴則多飄風枉法令則多䖝
螟殺不辜則國赤地令不收則淫雨多(淮南/子)
萬物尊天而貴風雨所以尊天者為其莫不受命焉也
所以貴風雨者為其莫不待風而動待雨而濡也若使
萬物釋天而更有所受命釋風而更有所仰動釋雨而
更有所仰濡則無為尊天而貴風雨矣(管/子)
風猶人之有吹喣也雨猶人之有精液也雷猶人之有
腹鳴也三者附於天地祭天地三者在矣人君重之故
别祭必以為有神則人吹喣精液腹鳴當復食也日月
猶人之有目星辰猶人之有髪三光附天祭天三光在
矣人君重之故復别祭必以為有神則人之食已復食
目與髪也(論/衡)
調暢祥和天之喜氣也折揚奔厲天之怒氣也(黄帝/風經)
諸稽攝提條風之所生也(諸稽攝提天/神之名也)通視明庶風之
所生也(通視天/神也)赤奮若清明風之所生也(赤奮若/天神也)共工
景風之所生也(共工天神也/人面虵身)諸比涼風之所生也(諸比/天神)
(也/)臯稽閶闔風之所生也(臯稽天/神也)隅強不周風之所生
也(隅強天/神也)窮竒廣莫風之所生也(窮竒天神也在/北方  淮南子)
條風至則出輕繫去稽畱明庶風至則正封疆修田疇
清明風至則出幣帛使諸侯景風至則爵有位賞有功
凉風至則報地徳祀四郊閶闔風至則收縣垂琹瑟不
張不周風至則修宫室繕邉城廣莫風至則閉闗梁决
刑罰(上/)
風兖豫雍冀横口合脣言之風汜也其氣博汜而動物
也青徐言風踧口開脣推氣言之風放也氣放散也(釋/名)
風氣者禮樂之使萬物之首也物非風不能熟也風順
則嵗美風暴則嵗惡(樂動/聲儀)
出號令合民心則祥風至(禮稽/命徵)
人君政訟平則祥風至宋均注曰即景風也(禮斗/威儀)
鎮星黄時則祥風至(禮斗/威儀)
猛風曰颲凉風曰飀㣲風曰飈小風曰颼(風俗/通)
風或清明来乆長不揺樹木枝葉離地二三丈者此有
龍徳在於下風或清明不及二三尺者此君子之風也
(上/)
太㣲天帝君曰九天眞人呼風為浮金房在明霞之上
九户在瓊闕之内(雲笈/七籖)
天官之書以正月朝占四方之風風從南方来者旱從
北方来者湛東方来者為疫西方來者為兵(論/衡)
風髙者道逺下者道近凡大風非常三日三夜者天下
盡風也二日二夜者天下半風也一日一夜者千里風
也(抱朴/子)
裂葉風八月風也(洞㝠/記)
治身之道春避青風夏避赤風秋避白風冬避黑風(養/性)
(儀/)
雷公江赫冲電母秀文英風伯方道彰雨師陳華夫(七/籖)
九眞郡居風有風門常出風(山海/經)
大荒之中有山曰鞠陵焉山有人名曰折丹處東極以
出入風(上神注折/丹  人也)
景公為長庲將欲美之有風雨作公與晏子入坐飲酒
致堂上之樂酒酣晏子作歌云穗乎不得獲秋風至兮
殫零落風雨之弗殺也太上之靡弊也歌終顧而流涕
張躬而舞公遂廢酒罷役不果成長庲(晏/子)
列禦㓂鄭人御風而行常以立春日歸乎八荒立秋日
遊於風穴是風至即草木皆生去則草木皆落謂之離
合風(述異/記)
射的山南有白鶴山此鶴仙人取箭漢太尉鄭𢎞嘗采
薪得一遺箭頃有人覓𢎞還之問何所欲𢎞患若耶溪
載薪為難願旦南風莫北風後果然故若耶溪風至今
猶然呼為鄭公風(孔靈符/㑹稽記)
吳真君嘗遇大風書符置屋上有青鳥銜去風即止(續/仙)
(傳/)
齊神武時芒山之役風從西來入營李業興曰小人風
來當大勝後果騐(北/史)
隋文帝仁壽二年西河有胡人乘騾在道忽為回風所
飄幷一車上千餘丈乃墜皆碎焉京房易𫝊曰衆逆同
志至徳乃潛厥異風後二年漢王諒在并州潜逆謀亂
車及騾騎之象也升空而墜顛沛之應也天戒若曰無
妄動車騎終當覆敗而諒不悟及髙祖崩諒發兵反州
縣響應衆至數十萬月餘而敗(隋/書)
煬帝泛舟忽隂風頗𦂳歎曰此風可謂跋扈將軍(大業/拾遺)
(記○以/下雲)
雲之為言運也觸石而起謂之雲含陽而起以精運也
(春秋説/題辭)
雲猶云云衆盛意也又言運也運行也(釋/名)
雲者天地之本也(河圖帝/通記)
冬至陽雲出箕如樹木之狀小寒合凍蒼陽雲出氐大
寒降雪黑陽雲出心立春青陽雲出房如積水雨水黄
陽雲出亢驚蟄赤陽雲出翼春分正陽雲出張如積白
鵠清明白陽雲出奎糓雨大陽雲出張如車葢立夏當陽
雲出觜赤如硃小滿上陽雲出七星芒種長陽雲出斗維
夏至少隂雲如水波萃萃小暑雲五色出大暑隂雲出
南赤北蒼立秋濁隂雲出如赤繒處暑赤雲出白露黄
隂雲出秋分白隂雲出寒露正隂雲出如冠纓霜降大
隂雲出上如羊下如磻石立冬隂雲出而黑大雪降隂
雲出而分冬至日謹候見雲送迎從其鄉來嵗美民和
(易通/卦騐)
春有白鶴雲(易/説)
人君乘水而王其政和平則景雲見也(禮斗/威儀)
山雲艸莾水雲魚鱗旱雲烟火涔雲波水各象其形類
所以感之(淮南/子)
雲外赤内青謂之矞雲雨雲曰油雲雪雲曰同雲(上/)
雲狀若有象馬以鬬名曰滑馬(吕氏/春秋)
凡占長吏耕當視天有黄雲来覆車五糓大熟青雲致
兵白雲致盗烏雲多水赤雲有火(東方朔/外傳)
至亂之國君相賊其雲狀若有犬馬若白鶴連者(上/)
赤雲如兎蜀國當富(京房/易傳)
有雲如蛟龍所見處將軍失魄有雲如鵠尾来䕃國上
三日亡(兵/書)
有雲如丹虵隨車後大戰殺將(上/)
四方北斗中無雲惟河中有雲三枚相連如浴豨三日
大雨(黄子發/雨書)
四方有濯雨雲雲疾者立雨遲者雨少難至(上/)
韓雲如布趙雲如牛楚雲如日宋雲如車魯雲如馬
衛雲如犬周雲如車輪秦雲如行人魏雲如䑕鄭雲如
絳衣越雲如龍蜀雲如菌車(晉/書)
牂雲如狗赤色長尾為亂君為兵表(上/)
九眞華妃曰日者霞之實霞者日之精人唯聞服日實
之法未見其知霞之精也夫飡霞之精甚秘致霞之道
甚易此謂體生玉灮霞映上清之法也(眞/誥)
崑崙有雲色從下望之如城闕之象四面有風羣仙常
駕龍乘鶴遊戯其間四面風者言東南西北一時俱起
也又有祛塵之風若衣服塵汚者風至吹之衣則净如
浣濯甘露濛濛似霧著草木則滴瀝如珠亦有朱露望
之色如丹著木石赭然朱雪灑焉以瑶器承之如飴(拾/遺)
(記/)
員嶠東有雲石廣五百里駮駱如綿扣之片片則蓊然
雲出(上/)
霍山南嶽有雲師雨虎雲師如蠶長六寸似兎雨虎如
蛹長七八寸似蛭雲雨之時出在石上(開山/圖)
鄭有不毛山上有無為之君分布雲雨於九州之内(上/)
上清玉房生七寳之雲雲色七重其氣九扇以童子辟
非童子宣彌得乘此寳雲上入玉清之天也而辟非者
太㣲之内神宣彌者玉清之神女若兆能離合百神間
闗帝一變化九魂混暢五七者則辟非可賴宣彌可致
七度死厄三光所利五老延日以曲照太上三便以相
入矣三便者太上金房之名也(雲笈/七籖)
炎帝時有流雲灑液是謂霞漿服之得道後天而老(拾/遺)
(記/)
黄帝戰涿鹿之野有五色雲氣金枝玉葉止於帝上有
花葩之象因作華蓋(路/史)
黄帝之將興黄雲升於堂文命之侯𤣥龍御雲天命於
湯白雲入房(春秋孔/演圖)
楚昭王之時有雲如飛鳥夾日而飛三日昭王患之使
人乘驛東而問諸太史州黎州黎曰將虐於王身以令
尹司馬説焉則可令尹司馬聞之宿齋沐浴將自以身
禱焉王曰止楚國之有不糓也由身之有匈脇也其有
令尹司馬也由身之有股肱也匈脇轉之股肱庸為去
是人也(説/苑)
楚有蒼雲如霓圍軫七蟠中有荷斧之人向軫而蹲於
是楚唐史畫遺灰而雲滅故曰唐史之策上滅蒼雲(春/秋)
(文耀/鈎)
東方朔乘雲飛去仰天霧覆之不知所在(漢武/内傳)
帝寝靈莊殿召東方朔於青綺牕不隔綈紈重幙問朔
曰漢承庚運火徳以何精瑞為祥應朔跪而對曰臣嘗
過吳明之墟是長安東過扶桑七萬里有及雲山山頂
有井雲起井中若土徳王黄雲出火徳王赤雲出水徳
王黑雲出金徳王白雲出木徳王青雲出此皆應瑞徳
也帝曰善(述異記/以下雨)
雨者天之施也(河圖帝/通記)
雨羽也如鳥羽動則散(釋/名)
候月知雨多少八月一日二日三日凡月色黄者其月
少雨月色青者其月多雨常以五卯日候西北有雲如
羣羊者即有雨至矣冬戊己春辰巳日雨蝗蟲食禾稼
立春雨傷五禾立秋日雨害五糓常以戊己日日入時
出時欲雨日上有冠雲大者即多雨雲小者少雨(師曠/占)
凡候雨以晦朔弦望雲漢四塞者皆當雨東風曰雷雨
暴有黑雲氣如船覆於日下當雨有黒雲氣如牛彘
當雨暴有異雲如水牛不三日大雨黑雲如羣羊奔如
飛烏五日必雨雲如浮舡皆雨北斗獨有雲不五日大
雨四望見青白雲名曰天寒之雲雨徵蒼黑雲細如杼
軸蔽日月五日必雨雲如兩人提鼔持桴皆為暴雨(京/房)
(易飛/候)
一嵗三十六雨天地之氣宣十日小雨應天文也十五
日大雨以斗運也(春秋説/題辭)
大將軍行雨濡衣冠是謂灑兵其師有慶(魏武帝兵/書摘要)
凡軍出逢天無雲而雨此天泣也軍沒不還(太公/兵法)
占天雨否外卦得隂為雨得陽不雨其爻發變得坎為
雨得離不雨坎化為巽先雨後風(周易集/林雜占)
朱鼈浮於波上必大雨(淮南/子)
焦明至為雨備焦明水鳥也(樂動/聲儀)
文襄遊東山雲起恐雨筮遇剥李業興曰坤下艮上為
山山出雲故知有雨吳遵世曰坤為地土尅水故知無
雨文襄曰遵世若著賞絹十不著罰杖十業興若著無
賞不著杖十業興曰同是著何獨無賞文襄曰遵世㑹
我意也須㬰雲散二人各受賞罰(北齊/書)
攝木生江上有寄枝髙三四丈生毛一名楓子天旱以
泥塗之即雨(爾雅/注)
西海上有人乘白馬朱鬛白衣朱冠從十二童子馳馬
如飛名曰河伯使者其所至之國雨水滂沱(神異/經)
耒陽縣有雨瀨此縣時旱百姓同壅之則甘露普降若
一鄉獨壅雨亦偏隨方所其信符刻(太平/御覽)
湘東有雨母山山有祠壇每祈禱無不降澤以是名之
(荆州/記)
絳北有陽石山有神龍池黄帝時遣雲陽先生養龍於
此國有水旱不時即祀池請雨(遁甲開/山圖)
張元賔得仙入華陽洞為理禁伯其職主水蓋雨官也
(真/誥)
君急恚怒無雲而雨(河圖/秘徵)
三軍将行其旗墊然若雨是謂天露三軍失徙将軍雨
甚是謂浴屍先陣者敗亡(魏武帝兵/書摘要)
春旱求雨合縣邑以水日令民禱社家祀户祝無伐名
木無斬山林暴巫聚虵八日於邑東門之外為四通之
壇方八尺植蒼繒八其神共工祭之以生魚八𤣥酒具
清酒膞脯擇巫之清㓗辯言利辭者以祝祝齋三日服
蒼衣先再拜乃跪陳陳已復再拜乃起祝曰昊天五糓
以養人今五糓病旱恐不成敬起進清酒膊脯再拜請
雨雨幸大㴻奉牲禱以甲乙日為大蒼龍一長八丈㞐
中央為小龍七各長四丈於東方皆東鄉其間相去八
尺小童八人皆齋三日服青衣舞之田嗇夫亦齋三日
服青衣而立之諸里社通之於閭外之溝取五蝦蟇錯
置於中池方八尺深二尺置水蝦蟇焉具清酒膊脯祝
齋三日取蒼衣拜跪陳祀如初取三嵗雄雞三嵗豬皆
燔之於四通神宇令闔邑里南門置水其外開北門其
豭豬一置之於里北門之外市者亦置一豭豬聞鼓聲
皆燒豬尾取死人骨埋之開山淵積薪而燔之决通道
橋之壅塞不行者夏求雨令邑以水日家人祝竈無舉
土功更大浚井暴金於壇臼杼於術七日為四通之壇
於邑南門外方七尺植赤繒七其神蚩尤祭之以赤雄
雞七𤣥酒具清酒膞脯祝齋三日服赤衣拜跪陳祝如
春辭以丙丁日為大赤龍一長七丈居中央又為小龍
六長各三丈五尺於南方皆南鄉其間相去七尺壯者
七人皆齋三日服赤衣而舞之司空嗇夫亦齋三日服
赤衣而立之决而通之閭外之溝取五蝦蟇錯置里社
之中池方七尺深一尺酒膊祝齋衣赤衣拜跪陳祝如
初取三嵗雄雞豭豬燔之四通神宇開隂閉陽如春季
夏禱山陵以助之令縣邑壹徙市於邑南門之外五日
禁男子無得行入市家人祠中霤無興土功聚巫市為
益四通之壇於中央植黄繒五其神后稷祭之以五𤣥
酒具清酒膊脯令名為祝齋三日衣黄衣皆如春祠以
戊己日為大黄龍一長五丈居中央又為小龍五各長
二丈五尺於南方皆南鄉其間相去五尺丈夫五人齋
三日服黄衣而舞之嗇夫亦齋三日衣黄衣而立之亦
通社中於閭外溝取蝦蟇池方五尺深一尺他皆如前
秋暴巫至九日無舉火事煎金器家人祠門為四通之
壇於邑西門之外九尺植白繒九其神大昊祭之桐木
魚九𤣥酒具清酒膊脯衣白衣他如春以庚辛日為大
白龍一長九丈居中央為小龍八各長四丈五尺於西
方皆西鄉其間相去九尺鰥者九人皆齋三日服白衣
而舞之司嗇亦齋三日衣白衣而立之蝦蟇池方九尺
深一尺他皆如前冬儛龍六日禱於名山以助之家人
祠井無壅水為四通之壇於邑北門之外方六尺植黑
繒六其神𤣥㝠祭之以黑狗子六𤣥酒具清酒膊脯祝
齋三日衣黑衣祝禮如春以壬癸日為大黒龍一長六
丈居中央為小龍五各長三丈於北方皆北鄉其間相
去六尺老者六人皆齋三日衣黒衣而舞之尉亦齋三
日服黑衣而立之蝦蟇池如春四時皆以水為龍必取
㓗土為之結葢龍成而發之四時皆以庚子之日令吏
民夫婦皆偶處凡求雨之大體丈夫欲藏匿女子欲和
而樂神書又曰開神山神淵積薪夜擊鼔譟而燔之為
其卑也(春秋/繁露)
天及龍皆能降雨何以取别天雨細霧下者是龍雨粗
雷下者是又阿修羅共天鬬時亦能降雨雨有二種有
喜雨有瞋雨若雨和調者是歡喜雨若興雷電霹靂者
是瞋恚雨(分别功/徳論)
太白竊織女侍兒梁玉清衞承莊逃入小仙洞天帝怒
命五嶽搜捕太白歸位衞承莊迯焉玉清有子名子休
玉清謫於北斗常舂其子乃配與河伯驂乘行雨子休
每至小仙洞恥其母淫奔之所輙回馭不經故此地常
少雨(東方朔/内傳)
周穆王時天下連雨三月穆王吹笛其雨乃止(述異/記)
魯僖公時雨澤不澍比於九月率羣臣禱山川以六過
自讓退舎南郊天立大雨(春秋考/異郵)
墨子歸過宋天雨庇其閭中守閭者不内也故曰治於
神者衆人不知其功爭於明者衆人知之(墨/子)
汝南周獲善占天文為郡門下掾鮑昱為汝南太守時
郡境天旱昱自往問何以致雨獲曰急罷三部督郵明
府當自北門出到四十里雨可致也昱從之果得大雨
(司馬彪/續漢書)
管輅與倪清河刻雨期倪未信輅曰十六日壬子直滿
畢星中已有水氣水氣之發動於卯辰此必至之應也
昨檄召五星宣布星符刺下東井告命南箕使召雷公
電父風伯雨師羣岳吐隂衆川激精雲漢垂澤蛟龍含
靈㷸㷸朱電吐咀杳㝠殷殷雷聲嘘吸雨靈習習谷風
六合皆同咳唾之間品物流形天有常期道有自然不
足為難也向暮果有良風鳴鳥日未入東南有山雲樓
起黄昏之後雷聲動天到一鼔中星月皆沒風雲並興
𤣥氣四合大雨河傾(管輅/列傳)
馬均大巧能削竹作人語時天下大旱人皆将酒與此
竹人語天下須㬰雨也(郭/子)
文䖍字仲孺為郡功曹時霖雨廢民業太守憂悒召䖍
補户曹掾䖍奉教齋戒在社三日夜夢見白頭翁謂曰
爾来何遲䖍具白所夢太守曰昔禹夢青繡衣男子穪
滄水使者禹知水脉當通若掾此夢将其兆也明日果
霽(長沙耆/舊傳)
太康中都界大旱束晳為邑人請雨三日而雨注衆謂
晳誠感為作歌曰束先生通神明請天三日甘雨零零
我黍以育我稷以成何以酬之報束長生(晉/書)
晉周暢性仁惠和篤穆帝時為河南尹永和二年夏旱
久禱無雨因收塟枯骨萬餘乃大雨後位至光禄勲(上/)
宋大明六年天下亢旱禱祈山川累月無騐世祖請求
那跋陁羅三藏法師祈雨跋陁即往北湖釣臺燒香祈
請不復飲食黙而誦經宻加祕咒明日晡時西北雲起
初如團蓋日在桑榆風震雲合連日降雨(法苑/珠林)
前樂後憂厥妖天雨羽又曰邪人進賢人逃天雨毛(京/房)
(易傳羽又易妖云天/雨毛  貴人出走)
内淫亂百姓勞苦則雨土君吝祿信衺厥妖雨草雨五
糓人相食(上/)
天雨墨君臣無道讒人進(災祥/集)
雨杼臼饑鬴􁀙穰(占/鏡)
雨䈥大饑(上/)
雨綿絲絮皆兵喪(内/記)
雨爵錫為饑荒狀如甘露而黄(上/)
雨血君殺雨膏忠輔多貪内記云天雨膏師敗雨肉将
易君(占鏡雨紂末/年天  肉)
天雨水銀是謂荆祖不出三年兵喪並起去國失王(内/記)
雨木多風雨蘖君有咎(占/鏡)
河圖云怪目勇敢兩童天雨刀於楚之邦謂項羽春秋
演孔圖云八政不中則天雨刀
雨鼈兵喪(並/上)
夏禹時天雨金古詩云安得天雨金使金賤如土(述異/記)
(河間有雨鉛城漢世天雨鉛錫於此○/王莽時雨五銖錢既而至地悉為龜兒)
京房云雨氷大疫桀末年氷生於朝梁赧王十二年齊
地雨氷廣者六尺漢桓時京師雨氷張駿二年二月雨
氷片如纊
殷紂時十日雨土於亳(尚書/中候)
紂末年雨石皆大如甕(上/)
趙簡子問於翟封荼曰吾聞翟雨糓三日信乎曰信又
聞雨血三日信乎曰信又聞馬生牛牛生馬信乎曰信
簡子曰大哉妖亦足以亡國矣對曰雨糓三日䖟風之
所飄也雨血三日摯鳥擊於上也馬生牛牛生馬雜牧
也此非翟之妖也簡子曰然則翟之妖奚也對曰其國
數散其君㓜弱其諸卿貨其大夫比黨以求禄爵其百
官肆斷而無告其政令不竟而數化其士巧貪而有怨
此其妖也(説苑○又國策云樂毅伐齊湣王出走地方/數百里雨血沾衣○漢書云哀帝時山陽雨)
(血後二年/王莾擅朝)
惠成王七年天雨碧於鄭(竹書/紀年)
梁惠成八年雨骨於赤鞞後國饑兵疫内記云是謂陽
消(上/)
漢武帝時廣陽縣雨麥(述異/記)
武帝時天雨白毛時征役繁興户口凋弊元帝時雨草
而葉相摎結大如彈丸時帝外氏權盛成帝時雨魚王
氏専政(搜神記雨十六國春秋云蜀李期末/年宫中  魚色黄是年為李壽所殺)
漢宣帝時江淮饑饉人相食雨糓三秦魏地亡糓二十
頃(又吳桓王時金陵雨五糓/於貧民家富者則不雨矣)
宣帝元康四年南昌雨荳光武建武三年春縑一疋易
一斗豆夏埜生旅豆民收取之明帝永平十八年下邳
雨大豆似槐實(古今/注)
漢永和年長安雨綿皆白(古今/注)
魏武帝末年鄴中雨五色石(述異/記)
漢桓帝建和三年秋七月北地雨肉似羊肋或大如手
是時梁太后攝政梁冀専權(搜神/記)
魏時河間王子元家雨中有小兒七八枚墮於庭前長
六七寸許自言家在河東南為風所飄而至於君庭與
之言甚有所知如史傳所述(上/)
梁武同㤗年雨灰色黄時帝信佛法蔽賢絶道後有侯
景之亂梁簡文時雨黄沙其年人相食(隋/書)
梁武大同元年雨黄塵如雪攬之盈掬
大同中雨襍色寳珠虞寄上瑞雨頌
隋仁壽年在仁壽宫天雨花(同上○/以下雪)
雪綏也水下遇寒氣而凝綏綏然也(釋/名)
霰星也水雪相搏如星而散也(上/)
盛隂雨雪凝滯而水寒陽氣薄之不相入則散而為霰
盛陽雨水温煖而湯熱隂氣脇之不相入則轉而為雹
霰者隂脇陽也雹者陽脇隂也(洪範五/行傳)
北風雨雪有凍人天子作黄竹詩以哀民(穆天/子傳)
曽子耕㤗山之下天雨雪凍旬日不得歸思其父母作
梁山吟(琴/操)
管寜家貧久雪隂霾不開謂友人曰吾恐凍㫁三足烏
脚寜不足憂(俗/説)
焦先野火燒其廬先因露寢遭大雪至先袒臥不移人
以為死就視如故(高士/傳)
大明中元日雪花降殿庭右將軍謝莊下殿雪暴衣白
上以為嘉瑞羣臣皆作雪花詩(宋書○/以下霜)
霜喪也其氣慘毒物皆喪也(釋/名)
豐山有九鐘霜降而自鳴(山海/經)
廣延國去燕七萬里其地常雨青雪氷霜色皆紺碧(拾/遺)
(記/)
桀無道地吐黄霧夏隕霜冬下露(命歴序/以下霧)
天氣下地不應曰雺地氣發天不應曰霧(爾雅孫/炎注)
十月癸巳霧赤為兵青為殃(望氣/經)
六月三日有霧嵗熟(上/)
曲江縣有銀山常多素霧(湘川/記)
大霧君迷或云霧四時則時多隠士(京房/妖占)
王之千嵗者行遊諸國其所居國必三日變為日中之
霧(地鏡/圖)
白霧四面圍城不出百日大兵至城下(抱朴/子)
服霧法常以平旦於寝静之中坐卧任已先閉目内視
髣髴如見五臟畢因口呼出氣二十四過臨目為之使
目見五色之氣相繞纒在面上鬱然因又口内此五色
氣五十過畢咽唾六十過畢乃㣲呪曰太霞發暉靈霧
四遷結氣宛屈五色洞天神烟合啟金石華真藹鬱紫
空錬形保全出景藏幽五靈化分合明扇虛時乘六雲
和攝我身上昇九天畢又叩齒七通咽液七過乃開目
事訖此道神妙又神州𤣥都多有得此術者爾可行此
法邪久行之常乘雲霧而遊(真/誥)
伊尹卒年百有餘嵗天霧三日(帝王/世紀)
後主禎明三年元日大霧四塞入人口鼻氣皆辛酸(陳/書)
(○以/下露)
露慮也覆慮物也(釋/名)
物之不朽者莫如金氣之清者莫如露(曹植/論)
君治政則軒轅之精散為甘露(禮斗/威儀)
武露布文露沈(甘露降其國布散者人尚/武沉重者人尚文春秋緯)
甘露降耆老得敬則松柏受之尊賢容衆則竹葦受之
甘露者仁澤也其凝如脂其甘如飴名曰天酒(中興/書)
聖徳上及太清下及太寧中及萬靈則膏露下(鶡冠/子)
諸沃之埜揺山之民甘露是飲不壽者八百嵗(山海/經)
勒畢國人長三丈有翼善言語戯笑因名善語國常飲
丹露為漿丹露者日初出有露汁如珠也(洞㝠/記)
明帝永平十七年夢見先帝光烈皇后夢覺悲不能寐
明旦上陵其日甘露降於陵樹帝令百官採之帝伏御
牀流涕也(後漢/書)
皇甫謐㓜時有甘露降其栁樹謐毎以食之謂蜜也(晉/書)
新蔡鄭敬都尉髙懿㕔前槐樹有白露類甘露懿問掾
屬皆言是甘露敬曰明府徳政未致甘露但樹汁耳懿
不悦稱疾而去(汝南先賢傳/○以下虹蜺)
虹攻也純陽攻隂氣也(釋/名)
霓齧也其體斷絶見於非時此災氣也傷害於物如有
所食齧也(上/)
鎮星散為虹蜺主内淫又霓者氣也起在日側其色青
赤黄白(河圖稽/耀鈎)
日傍氣白者為虹日傍青赤者為霓(尚書考/靈曜)
霓者斗之亂精也斗失度則投霓見(宋均注曰投應也/○春秋演孔圖)
天弓虹也又謂之帝弓明者為虹暗者為霓(白虎/通)
九女並譌則九虹並見(感精/符)
螮蝀充側佞人傾惑(焦氏/易林)
虹當雙見鮮盛者雄其暗者雌(埤/雅)
天二氣則成虹地二氣則泄藏(淮南/子)
攻城有虹從南方入飲城中者從虹攻之勝白虹繞城
不匝從虹所在擊之勝謹守其缺賊乃從其地破走(黄/帝)
(出軍/决)
古者有夫妻二人荒年菜食而死俱化成青絳故俗呼
美人虹(異/苑)
白虹貫牛山管仲諌曰無近妃宫恐失權齊侯大懼去
色黨更立賢輔(春秋文/曜鈎)
崔文子學道於王子喬子喬化為白蜺而嬰茀持藥與
之文子驚怪引戈擊蜺因墮其藥俯而視之子喬之尸
也(王逸離/騷注)
郎顗上章曰竊見今月十四日乙邜時白虹貫日見日
旁氣色白而純者多白虹貫日中者侵太陽也見於日
旁政變常也易傳曰公能其事序賢進士後必有喜反
之則白虹貫日以甲乙見則譴在中台自司徒居位隂
陽多謬宜黜之以謝天意(後漢/書)
靈帝時有黑氣墮北宫温明殿東庭中上問蔡邕對曰
所謂天投蜺也(上/)
晉義熈初晉陵薛願有虹飲其釜澳須㬰噏響便竭願
輦酒灌之隨投涸便吐金滿釜(異/苑)
李特長子盪字仲平少子雄字仲雋初特妻羅氏任雄
夢雙虹自地升天一虹中㫁羅曰吾二兒有先亡者有
貴者後雄王蜀(華陽/國志)
太原温湛婢見一嫗向婢流涕無孔竅婢駭怖告湛湛
遂抽刀逐之化成一物如紫虹形宛然長舒上没霄漢
(異/苑)
有黑虹下樂輯營少日輯病卒(述異/記)
劉義慶在廣陵卧病食粥忽有白虹入室就食其粥義
慶擲器於階虹遂作風雨聲響撼庭户良久不見(獨異/志)
故越王無諸舊宫上有大杉樹空中可坐十餘人越人
夏世隆髙尚不仕常之故宫因雨霽欲暮㫁虹飲於宫
池漸漸縮小化為男子入樹良久不出世隆怪異乃召
鄰之少年十數人往視之見男子為大赤虵盤繞衆懼
不敢逼而少年遥擲瓦礫聞樹中有聲極異如婦人之
哭須㬰雲霧不相見又聞隠隠如逺雷之響俄有一彩
龍與赤鵠飛去及曉世隆往觀之見樹中紫虵皮五色
蛟皮欲取以歸有火生樹中樹焚蕩盡吳景帝永安三
年七月也(東甌/後記)
正光元年首陽溪有虹化為女宇文顯進之帝逼幸之
不得異聲如鐘復為虹而去未幾帝崩(上○以/下雷電)
東方之氣雷南方之氣電西方之氣虹霓北方之氣雲
雨雹霰雪(造化/權輿)
雷硠也如轉物有所硠雷之聲也(釋/名)
電殄也乍見則殄滅也(上/)
河圖謂雷曰玉虎鳴(雞跖/集)
春雨初起其音恪恪霹靂者所謂雄雷旱氣也其鳴依
依音不大霹靂者謂之雌雷水氣也(師曠/占)
豐昦(音/杲)之幹睛之奯(音/豁)雷磤磤(音/隠)電炟炟(當葛/反)𫝊曰昦
之幹日之轉也睛之奯目之動也雷磤磤其聲震也電
炟炟其光睒也昔王由是動干戈耀兵威(元命/苞)
天冬雷地必震教令撓則冬雷民飢(易妖/占)
夫雷人君相也入能除害出能興利(上/)
東方有電名曰無厚南方有電名曰順流西方有電名
曰墮光明北方有電名曰百生樹無厚與墮光明相觸
相對順流與百生樹相觸相對(起世/經)
東方光明電王名阿掲多南方光明電王名阿羝嚕西
方光明電王名主多光北方光明電王名蘇多末尼善
男子女聞是名字及知方處者逺離一切怖畏雷電災
横之事
雷部鬼神晝勞夕役動有揺楚大則考戮屑雲雕雷無
有巳時檄龍命鴉以息彼作(玉樞/經)
謝仙者雷部中鬼也夫婦皆長三尺其色如玉掌行火
於人間(酉陽/雜俎)
新山周廻十里樵人常聞雷聲在山下俯看初霧大如
扇須㬰雷霆彌漫敷數百里(安成/記)
楚商梁出遊九臯之澤覽漸水之臺引罘置周於荆山
臨曲池而漁疾風霣雹雷電奄㝠大水四起霹靂下臻
瞿然而驚其僕曰孤虛設張八宿相望熒惑干角五星
失行此國之大變也君其返國矣於是商梁返室援琴
歎之韻聲激發象霹靂之聲故曰霹靂引或曰商梁即
楚莊王聲誤也(琴/操)
秦穆公出狩至於咸陵天震大雷下有火化為白雀銜
綠丹書集於公車(尚書/中候)
子路感雷精而生尚剛好勇親罹衞難結纓而死孔子
毎聞雷鳴中心惻怛(王充/論衡)
秦二世元年天無雲而雷雷陽也雲隂也有雲然後有
雷象君臣也故雲雷相託隂陽相合也今二世不恤人
人臣叛之故無雲而雷也(太平/御覽)
神武閲馬北牧道逢暴雨大雷震地火燒浮圖神武令
薛孤延視之延案矟直前大呼繞浮圖走火遂㓕延還
鬚及馬尾鬛皆焦神武歎其勇决曰延乃能與霹靂鬭
(北/史)
　廣博物志卷三
欽定四庫全書
　廣博物志卷四
　　　　　　　　　　　　明　董斯張　撰
　　時序(總嵗時/秋  冬)　(春附夏/厯)
伏羲列八節神農立四時(白孔/六帖)
神農始别五木以改火軒轅始書雲物成湯始作土龍
巫咸始制驅儺周公始制立春土牛上已流觴齊景公
始為登髙及競渡(物/原)
伏羲初置元日神農初置臘節軒轅初置二社巫咸始
置除夕節周公始置上已秦徳公初置伏日晉平公始
置中秋齊景公始置重陽端午楚懐王初置七夕秦始
皇初置寒食漢武帝始置三元東方朔初置人日(上/)
黄帝立子午十二辰以名月又以十二名獸屬之(事/始)
大嵗在甲曰閼逢(史作/焉逢)在乙曰㫋蒙(史作/端蒙)在丙曰柔兆
(史作/游兆)在丁曰疆圉(史作/疆梧)在戊曰著雍(史作/徒維)在巳曰屠維
(史作/祝犁)在庚曰上章(史作/商横)在辛曰重光(史作/昭陽)在壬曰𤣥黓
(史作/横艾)在癸曰昭陽(史作/尚章)大嵗在寅曰攝提格在夘曰單
閼在辰曰執徐在巳曰大荒落在午曰敦牂在未曰協
洽在申曰涒灘在酉曰作噩在戌曰閹茂(史作奄淮/南作掩)在
亥曰大淵獻在子曰困敦在丑曰赤奮若月在甲曰畢
在乙曰橘在丙曰脩在丁曰圉在戊曰厲在己曰則在
庚曰窒在辛曰塞在壬曰終在癸曰極正月為陬二月
為如三月為□四月為余五月為臯六月為且七月為
相八月為壯九月為𤣥十月為陽十一月為辜十二月
為涂(爾/雅)
正月二月天氣始方地氣始發人氣在肝三月四月天
氣正方地氣定發人氣在脾五月六月天氣盛地氣髙
人氣在頭七月八月隂氣始殺人氣在肺九月十月隂
氣始氷地氣始閉人氣在心十一月十二月氷復地氣
合人氣在腎(素/問)
馮相氏(馮乘也相視也言登/髙臺以視天文也)掌十有二嵗十有二月十
有二辰(謂日月所㑹也子曰𤣥枵亥曰陬訾戌曰降婁/酉曰大梁申曰實沈未曰鶉首午日鶉火巳曰)
(鶉尾辰曰壽星卯曰大/火寅曰柝木丑曰星紀)十日二十有八星之位(東方角/亢氐房)
(心尾箕南方井鬼栁星張翼軫西方奎/婁胃昴畢觜參北方斗牛女虛危室壁)其叙事(東作南/訛西成)
(朔/易)以㑹天位(星鳥以正仲春星火以正仲夏/星虛以正仲秋星昴以正仲冬)冬夏致日
(冬至日在牽牛景長三尺/夏至日在東井景尺五寸)春秋致月(春分日在婁而月/上弦於東井下弦)
(於牽牛秋分日在角而月/上弦於牽牛下弦於東井)以辨四時之叙(二至二分正/則四時之叙)
(可辨/矣)王命(王言之出為命/内史載而書之)遂貳之(又書副本而藏之以/待有所攷也  周禮)
春三月此謂發陳天地俱生萬物以榮夜卧早起廣歩
於庭被髮緩形以使志生生而勿殺予而勿奪賞而勿
罰此春氣之應養生之道也逆之則傷肝夏三月此謂
蕃秀天物氣交萬物華實夜卧早起無厭於日使志無
怒使華英成秀使氣得泄若所愛在外此夏氣之應養
長之道也逆之則傷心秋三月此謂容平天氣以急地
氣以明蚤卧蚤起與鷄俱興使志安寕以緩秋刑收歛
神氣使秋氣平無外其志使肺氣清此秋氣之應養收
之道也逆之則傷肺冬三月此謂閉藏水氷地坼無擾
乎陽蚤卧晚起必待日光使志若伏若匿若有私意若
已有得去寒就温無泄皮膚使氣亟奪此冬氣之應養
藏之道也逆之則傷腎(素問/)
正月啟蟄言始發蟄也雁北鄉先言雁而後言鄉者何
也見雁而後數其鄉也鄉者何也鄉其居也雁以北方
為居何以謂之為居生且長焉爾九月遰鴻雁先言遰
而後言鴻雁何也見遰而後數之則鴻雁也何不謂南
鄉也曰非其居也故不謂南鄉記鴻雁之遰也如不記
其鄉何也曰鴻不必當小正之遰者也雉震呴震也者
鳴也呴也者鼔其翼也正月必雷雷不必聞惟雉為必
聞之何以謂之雷則雉震呴相識以雷魚陟負氷陟升
也負氷云者言解蟄也農緯厥耒緯束也束其耒云爾
者用是見君之亦有耒也初嵗祭耒始用暢也其用初
云爾暢也者終嵗之用祭也言是月之始用之也初者
始也或囿祭韭也囿有韭囿也園之燕者也時有俊風
俊者大也大風南風也何大於南風也曰合氷必於南
風解氷必於南風生必於南風收必於南風故大之也
寒曰滌凍塗滌也者變也變而煖也凍塗者凍下而澤
上多也田䑕出田䑕者嗛䑕也記時也農率均田率者
循也均田者始除田也言農夫急除田也獺祭魚其必
與之獻何也曰非其類也祭也者得多也善其祭而後
食之十月豺祭獸謂之祭獺祭魚謂之獻何也豺祭其
類獺祭非其類故謂之獻大之也鷹則為鳩鷹也者其
殺之時也鳩也者非其殺之時也善變而之仁也故其
言之也曰則盡其辭也鳩為鷹變而之不仁也故不盡
其辭也農及雪澤言雪澤之無髙下也初服於公田古
有公田焉者古言先服公田而後服其田也采芸為廟
采也鞠則見鞠者何也星名也鞠則見者嵗再見爾初
昏參中蓋記時也云斗柄縣在下言斗柄者所以著參
之中也栁梯梯也者發孚也梅杏杝桃則華杝桃山桃
也緹縞也者莎隨也緹也者其實也先言緹而後言縞
者何也緹先見者也何以謂之小正以著名也鷄桴粥
粥也者相粥之時也或曰桴嫗伏也粥養也二月往耰
黍禪禪單也初俊羔助厥母粥俊也者大也粥也者養
也言大羔能食草木而不食其母也羊羔非其子而後
養之善養而記之也或曰憂有煮祭祭也者用羔是時
也不足喜樂喜羔之為生也而記之與羊牛腹時也綏
多女士綏安也冠子取婦之時也丁亥萬用入學丁亥
者吉日也萬也者干戚舞也入學也者太學也謂今時
大舎采也祭鮪祭不必記記鮪何也鮪之至有時美物
也鮪者魚之先至者也而其至有時謹記其時榮黄菜
色菜繁田胡繁田胡者繁母也繁萬勃也皆豆實也故
記之昆小䖝抵蚳昆者衆也田魂螺也者動也小䖝動
也其先言動而後言䖝者何也萬物是動而後著括猶
推也蚳螘卵也為祭醢也取之則必推之推之必不取
取必推而不言取來降燕乃睇燕乙也降者下也言来
者何也莫能見其始出也故曰来降言乃睇何也睇者
眄也眄者視可為室者也百鳥皆曰巢突穴取與之室
何也摻泥而就家人入内也剝鱏以為鼔也有鳴倉庚
倉庚者商庚也商庚者長股也榮芸時有見梯始收有
見梯而後始收是小正序也小正之序時也皆若是也
梯者所為豆實三月參則伏伏者非忘之辭也星無時
而不見我有不見之時故曰伏云攝桑桑攝而記之急
桑也委(委一/作萎)楊楊則華而後記之䍷羊羊有相還之時
其類䍷䍷然記變爾或曰䍷羝也􁈲則鳴􁈲天螻也頒
氷頒氷者分氷以授大夫也采識識草也妾子始蠶先
妾而後子何也曰事有漸也言自卑事者始執養宫事
執操也養長也祈麥實麥實者五糓之先見者故急祈
而記之也越有小旱越于也記是時恒有小旱田䑕化
為鴽鴽鵪也變而之善故盡其辭也鴽為䑕變而之不
善故不盡其辭也拂桐芭拂也者拂也桐芭之時也或
曰言桐芭始生貌拂拂然也鳴鳩言始相命也先鳴而
後鳩何也鳩者鳴而後知其鳩也四月昴則見初昬南
門正南門者星也嵗再見壹正葢大正所取法也鳴札
札者寜縣也鳴而後知之故先鳴而後札囿有見杏囿
者山之燕者也鳴蜮蜮也者或曰屈造之屬也玉萯秀
取荼荼也者以為君薦蒋也莠幽越有大旱記時爾執
陟攻駒執也者始執駒也執駒也者離之去母也執而
升之君也攻駒也者教之服車數舎之也五月參則見
參也者牧星也故盡其辭也浮游有殷殷衆也浮游殷
之時也浮游者渠略也朝生而暮死稱有何也有見也
鴂則鳴鴂者百鷯也鳴者相命也其不辜之時也是善
之故盡其辭也時有養白養長也一則在本一則在末
故其記曰時養白之也乃𤓰乃者急𤓰之辭也𤓰也者
始食𤓰也良蜩鳴良蜩也者五采具匽之興五日翕望
乃伏其不言生而稱興何也不知其生之時故曰興以
其興也故言之興五日翕也望也者月之望也而伏云
者不知其死也故謂之伏五日也者十五日也翕也者
合也伏也者入而不見也啟灌藍蓼啟者别也陶而疎
之也灌者聚生者也記時也鳩為鷹唐蜩鳴唐蜩鳴者
匽也初昬大火中大火者心也心中種黍菽糜時也煮
梅為豆實也蓄蘭為沐浴也菽糜以在經中又言之時
何也是食矩闗而記之頒馬分夫婦之駒也將間諸則
或取離駒納之則法也(矩闗一作短閔/夫婦一作夫卿)六月初昬斗柄
正在上五月大火中六月斗柄正在上用此見斗柄之
不在當心也蓋當依依尾也煮桃桃也者杝桃也杝桃
也者山桃也煮以為豆實也鷹始摯始摯而言之何也
諱煞之辭也故摯云七月莠雚葦未秀則不為雚葦莠
然後為雚葦故先言莠捚子肇肆肇始也肆遂也言其
始遂也其或曰肆殺也湟潦生苹湟下處也有湟然後
有潦有潦而後有苹草也爽死爽也者猶疏也苹莠苹
也者有馬帚也漢案户漢也案户也者直户也言正南
北也寒蟬鳴蟬也者蝭􁈷也初昬織女正東郷時有霖
雨灌荼灌聚也荼雚葦之莠為蒋楮之也雚未秀為菼
葦未秀為蘆斗柄縣在下則旦八月剝𤓰畜𤓰之時也
𤣥校𤣥也者黑也校也者若綠色然婦人未嫁者衣之
剝棗剝也者取也粟零零也者降也零而後取之故不
言剝也丹鳥羞白鳥丹鳥者謂丹良也白鳥者謂蚊蚋
也其謂之鳥也重其養者也有翼者為鳥羞也者進也
不盡食也辰則伏辰也謂星也伏也者入而不見也鹿
人從者從羣也鹿之養也離羣而善而之離而生非所
知時也故記從不記離君子之居幽也不言或曰人人
從也者大者於外小者於内率之也鴽為䑕參中則旦
九月内火内火也者大火大火也者心也遰鴻雁遰往
也主夫出火主夫也者主以時縱火也陟𤣥鳥蟄陟升
也𤣥鳥者燕也先言陟而後言蟄何也陟而後蟄也能
罷貊貉鼬鼪則大若蟄而榮鞠鞠草也鞠榮而樹麥時
之急也王始裘者何也衣裘之時也辰繫於日雀入於
海為蛤蓋有矣非常入也十月豺祭獸善其祭而後食
之也初昬南門見南門者星名也及此再見矣黑烏浴
者何也烏浴也者飛乍髙乍下也時有養者長也若日
之長也𤣥雉入於淮為蜄蜄者蒲蘆也織女正北鄉則
具織女星名也十有一月王狩狩者言王之時田冬獵
為狩陳肋革陳肋革者省兵甲也嗇人不從不從者弗
行於時月也萬物不通隕麋角隕墜也日冬至陽氣至
始動諸向生皆蒙蒙符矣故麋角隕記時焉爾十有二
月鳴弋弋也者禽也先言鳴而後言弋者何也鳴而後
知其弋也𤣥駒賁𤣥駒也者螘也賁者何也走於地中
也納卵䔉卵䔉也者本如卵者也納者何也納之君也
虞人入梁虞人官也梁者主設􁁛罟者也隕麋角蓋陽
氣旦暏也故記之也(大戴/禮)
少陽見寅寅者演也律中太簇律之言率所以率氣令
生也夘者茂也律中夾鐘衰於辰辰震也律中姑洗其
曰甲乙者萬物孚甲也乙者物蕃屈有節欲出時為春
春之為言偆偆動也位在東方其色青其音角角者氣
動耀也其帝太皥皥者大起萬物擾也其神勾芒者物
之始生其精青龍芒之為言萌也隂中陽故太陽見於
巳巳者物必起律中仲吕壯盛於午午物滿長律中蕤
賔衰於未未味也律中林鍾其日丙丁者其物炳明丁
者強也時為夏夏之言大也位在南方其色赤其音徴
徴止也陽度極也其帝炎帝炎帝者太陽也其神祝融
祝融者屬續其精為鳥離為鸞故少隂見於申申者身
也律中夷則壯於酉酉者老物收歛律中南吕衰於戌
戌者㓕也律中無射無射者無聲也其日庚辛庚者物
更也辛者隂始成時為秋秋之為言愁亡也其位西方
其色白其音商商者強也其帝少皥少皥者少歛也其
神蓐收蓐收者縮也其精白虎虎之為言摶討也故太
隂見於亥亥者仰也律中應鍾壯於子子者孳也律中
黄鍾衰於丑丑者紐也律中太吕其日壬癸壬者隂始
任癸者揆度也時為冬冬之為言終也其位在北方其
音羽羽之為言舒言萬物始孳其帝顓頊顓頊者寒縮
也其神𤣥㝠𤣥㝠者入㝠也其精𤣥武掩起離體泉歸
龜蛟珠蛤土為中宫其日戊己戊者茂也己抑屈起其
音宫宫者中也其帝黄帝其神后土月令云十一月律
謂之黄鍾何中和之色鍾者動也言陽氣動於黄泉之
下動養萬物也十二月律謂之太吕何太大也吕者拒
也言陽氣欲出隂不許也吕之為言拒者旅抑拒難之
也正月律謂之太簇何太亦大也簇者湊也言萬物言
大湊地而出也二月律謂之夾鍾何夾者孚甲也言萬
物孚甲種類分也三月謂之姑洗何姑者故也洗者鮮
也言萬物皆去故就其新莫不鮮明也四月謂之仲吕
何言陽氣将極彼故復中難之也五月謂之㽔賔蕤者
下也賔者敬也言陽氣上極隂氣始賔敬之也六月謂
之林鍾何林者衆也萬物成熟種類衆多七月謂之夷
則夷傷則法也言萬物始傷被刑法也八月謂之南吕
何南者任也言陽氣尚有任生薺麥也故隂拒之也九
月謂之無射何射者終也言萬物隨陽而終也當復隨
隂起無有終已十月謂之應鍾何鍾動也言萬物應陽
而動下藏也(白虎/通)
春行冬政肅(肅寒也冬氣/乗之故也)行秋政雷(春陽秋隂隂/乘陽故雷)行夏
政閹(春既陽夏又陽陽/氣猥并故掩閉也)十二地氣發戒春事(自此以下/隂陽之數)
(日辰之名於時國異政家殊俗此但齊獨行不及天下/且經秦焚書或為猥燼無得而詳為闞之以待能者)
十二小夘出耕十二天氣下賜與十二義氣至修門閭
十二清明發禁十二始夘合男女十二中夘十二下夘
三夘同事(謂三夘所用事/同他皆倣此)八舉時節(木成數八木氣舉/君則順時節布政)
君服青色味酸味聽角聲(此木王之時故/服青味酸聽角)治燥氣(春多/風而)
(旱故治/燥氣)用八數(八亦木/成數也)飲於青后之井(東方/井)以羽獸之
火㸑(羽獸南方朱鳥用南方/之火故曰羽獸之火)藏不忍行敺養坦氣修通
凡物開静形生理合内空周外(春主仁故所藏者不忍/之理合聚於内出空於)
(外/)強國為圏弱國為屬(強國所以禁禦弱/國弱國圈然也)動而無不從
静而無不同(強動弱必從/強静弱必同)舉發以禮時禮必得(強國舉/發必當)
(以禮時也禮/也必得其宜)和好不基貴賤無司事變日至(鄰國和好/不基貴賤)
(之位無司存如此則事/變日至無寜居基漸也)夏行春政風(春箕宿/多風也)行冬政落
(寒氣肅殺/故凋落也)重則雨雹(其災重則雨/雹水寒所致)行秋政水(秋畢宿/多霖雨)十
二小郢至徳十二絶氣下下爵賞十二中郢賜與十二
中絶收聚十二大暑至盡善十二中暑十二小暑終三
暑同事七舉時節(火成數七火氣舉君/則順時節而布政)君服赤色味苦
味(此火王之時故/服赤味苦也)聽羽聲(羽北方聲也火王之時不聽/徵而聽羽者所以抑盛陽)
治陽氣用七數(七亦火/之成數)飲於赤后之井(南方/井也)以毛獸之
火㸑(毛獸西方白虎用西方/之火故曰毛獸之火)藏薄純(盛陽之性失在奢/縱故所藏者省薄)
(純素/也)行篤厚(陽性寛和/故行篤厚)坦氣修通凡物開静形生理(物/形)
(既生自然修/理而長育也)定府官明名分而審責於羣臣有司則下
不乘上賤不乘貴法立數得而無比周之民則上尊而
下卑逺近不乖秋行夏政葉(盛陽氣乘之/故卉木生葉)行春政華(少/陽)
(氣乗之故卉/木更生華)行冬政耗(盛隂肅殺/故虚耗也)十二期風至戒秋事
十二小夘薄百爵十二白露下收聚十二復理賜與十
二始節賦事十二始夘合男女十二中夘十二下夘三
夘同事几和時節(金成數九金氣和君/則順時節而布政)君服白色味辛
味聽商聲(此金王之時故/服白味辛聽商)治濕氣(秋多霖雨/氷故治濕)用九數(九/亦)
(金之/成數)飲於白后之井(西方/井)以介蟲之火㸑(介蟲北方𤣥/武用北方之)
(火故曰介/蟲之火)藏恭敬(金性亷㓗故所/藏者恭敬也)行摶銳(兊金性勁鋭/時方肅殺故)
(曰以勁銳傳擊/所以順殺氣也)坦氣修通凡物開静形生理間男女之
畜(男女之畜有内外/之異故須間之也)修鄉閭之什伍(殺氣方至可以出/師征伐故修什伍)
量委積之多寡定府官之計數養老弱而勿通(老少異/糧故其)
(養勿/通)信利周而無私(申布秋利既令/周徧無得有私)冬行秋政霧(秋冬/隂霧)
行夏政雷(盛陽乘盛/隂故雷也)行春政烝泄(少陽乘隂/故烝泄也)十二始寒
盡刑十二小榆賜予十二中寒收聚十二中榆大收十
二寒至靜十二大寒之隂十二大寒終三寒同事六行
時節(水成數六水氣行君/則順時節而布政也)君服黒色味鹹味(此水王之/時故服黒)
(味/鹹)聽徵聲(不聽羽而聽徵者/亦所以抑盛隂也)治隂氣(不治則盛隂太過/太過則盛隂氣也)
用六數(六亦水/之成數)飲於黑后之井(北方/井也)以鱗獸之火㸑(鱗/獸)
(東方青龍也用東方/之火故曰鱗獸之火)藏慈厚(君人者好生惡殺故於刑/殺之時藏於慈厚所以示)
(其不/忍也)行薄純(冬物朴素故/行省薄純儉)坦氣修通凡物開静形生理
器成於僇(冬行刑之時/故成僇器也)教行於鈔(鈔末也冬為四時/之末嵗之將終也)動
靜不記行止無量(記動靜則/行止可量)戒審四時以别息(息生也/四時生)
(物各有不同/故須别之)異出入以兩易(岀入既異又並令/無差故曰兩易也)明養生
以解固(固謂䕶恡也生既須養/則物不可恡故曰解固)審取予以總之(又恐所/養過時)
(故審取與之多少/以總統之  管子)
東方曰星(東方隂陽之氣和雜之時故/為星星亦不定於隂陽也)其時曰春(春蠢/也時)
(物蠢而/生也)其氣曰風(陽動而隂/寒為風也)風生木與骨(木為風而發/暢骨亦木之)
(類/也)其徳喜嬴而發出節(出生也言春徳喜悦/長贏為發生之節也)時其事號
令修除神位謹禱弊梗(梗塞也時方開通而有弊敗/梗塞者則禱神以通道之)宗
正陽(春陽事故以/正陽為宗)治隄防(夏多水潦故於/春預修隄防)耕芸樹藝正
津梁(謂正僑/梁也)修溝瀆甃屋行水(甃者使之行水也修屋/壊時方溉灌依次行而)
(用/)解怨赦罪通四方(凡此皆助/發生之氣)然則柔風甘雨乃至(柔/和)
(也/)百姓乃壽百蟲乃蕃此謂星徳(星以和/為徳也)星者掌發為
風(掌主也主/以風發生)是故春行冬政則凋(肅殺之氣乗/之故凋落也)行秋政
則霜(秋霜降/時也)行夏政則欲是故春三月以甲乙之日發
五政(甲乙統春/之三時也)一政曰論㓜孤舎有罪二政曰賦爵列
授禄位(列次/也)三政曰凍解修溝瀆復亡人(人之逃亡/者還復之)四
政曰端險阻(路有險阻理/之使端平也)修封疆正千伯(千伯即/阡陌也)五政
曰無殺麑夭毋蹇華絶芋(蹇拔也芋之屬其根/經冬不死不絶之也)五政茍
時春雨乃來南方曰日(南方太陽/故為日也)其時曰夏(夏假也謂/時物皆假)
(大/也)其氣曰陽(夏之/氣也)陽生火與氣(陽為欎熱敲蒸/故為火氣也)其徳施
舎修樂(施舎謂施爵禄舎逋罪/修樂謂作樂以修輔也)其事號令賞賜賦爵受
禄順鄉(順鄉謂不違/土俗之宜也)謹修神祀量功賞賢以動陽氣(陽/氣)
(主仁故行恩/賞以助之也)九暑乃至(九暑謂九/夏之暑也)時雨乃降五糓百果
乃登此謂日徳(日以照育/為徳也)中央曰土(土位在中央而寄/王於六月承火之)
(後以土火之子故也而統/於夏所以與火同章也)土徳實輔四時入出(王在四/時之季)
(與之/入出)以風雨節土益力(土徳雨徧益/其生植之力)土生皮肌膚(土所/生木)
(實成皮/與肌膚)其徳和平用均(土無不載無不生/故和而用均也)中正無私(位/居)
(中正無/偏私)實輔四時春嬴育夏養長秋聚收冬閉藏(言上/之四)
(時皆土之/所輔成也)大寒乃極國家乃昌四方乃服(言土輔四時/使均成然後)
(寒極而成嵗/國昌民服)此謂嵗徳(言土能成/嵗之徳也)日掌賞賞為暑(得賞/則熱)
(熱故/為暑)嵗掌和和為雨(和則隂陽/交故為雨)夏行春政則風(風主/春也)行
秋政則水行冬政則落(精氣肅殺/故凋落)是故夏三月以丙丁
之日發五政一政曰求有功發勞力者而舉之二政曰
開乆墳(乆墳瘞之處/開通之也)發故屋辟故窌以假貸(辟開/也)三政
曰令禁扇去笠(禁扇去笠者不欲/令人禦盛陽之氣)毋扱免(禁扱祍免袒/者亦不欲人)
(惡盛陽/之氣也)除急漏田廬(田中之廬欲漏之不/欲人惡盛陽之氣也)四政曰求有
徳賜布施於民者而賞之五政曰令禁罝設禽獸(謂設/罝以)
(取禽/獸也)毋殺飛鳥五政茍時夏雨乃至也西方曰辰(辰星/月交)
(㑹也秋隂陽/適中故為辰)其時曰秋(秋揫也時物/成熟揫歛之)其氣曰隂(秋之/氣也)隂
生金與甲(隂氣凝結堅實故/生金為𤓰甲也)其徳憂哀靜正嚴順(秋氣/凄惻)
(故以憂恤哀憐為徳靜正隂之性也/嚴順謂徳雖嚴然順時而為之也)居不敢淫佚(順秋/氣而)
(静居不敢為/淫佚過失也)其事號令毋使民淫暴順旅聚收(謂順時/理軍旅)
(聚而收/之也)量民資以畜聚賞彼羣幹(衆有武幹/人當賞之)聚彼羣材
(材謂可以充兵器/之材當收聚之)百物乃收使民毋怠(時云收歛出師/故聚装人無懈)
(怠/)所惡其察所欲必得(察所惡之方而伐/之則得其所欲也)我信則克(我/既)
(誠信故/能克敵)此謂辰徳(辰以收歛殺/姦邪為徳也)辰掌收收為隂(收聚冬/閉藏故)
(為/隂)秋行春政則榮(春發/榮也)行夏政則水(夏多行/水潦也)行冬政則
耗(冬肅殺/損耗也)是故秋三月以庚辛之日發五政一政曰禁
博塞(博寒長姦/邪故禁之)圉小辯鬬譯跽(小辯則利口覆國及譯/傳言語相疾忌為鬬訟)
(者皆當禁/圉之也)二政曰毋見五兵之刃(時或出師掩襲故/藏五兵之刃也)三
政曰慎旅農趣聚収四政曰補缺塞坼(師旅營農當慎/取之秋方閉藏)
(故令補缺/塞坼也)五政曰修牆垣周門閭(亦所以助/閉藏之氣)五政茍時
五糓皆入北方曰月(北方太隂/故為月也)其時曰冬(冬中也言藏/收萬物於中)
(也/)其氣曰寒(冬之/氣也)寒生水與血(寒釋則水流/血亦水之類)其徳淳越
温怒周宻(冬時花葉凋落唯根幹存焉故以淳質為徳/越散也冬既閉藏時則入於恡嗇故令散絶)
(為徳雖復隂怒當節之以/温周宻者衆隂之閉藏也)其事號令修禁徙民令靜止
(時方休息故禁人/私徙令為禁止也)地乃不泄(冬令行故/地不泄也)斷刑致罰無赦
有罪以符隂氣(隂氣主殺故斷/刑致罰以符之)大寒乃至甲兵乃強五
糓乃熟國家乃昌四方乃備此謂月徳(月以閉藏罰/罪為徳也)月
掌罰罰為寒(罰則殺物/故為寒也)冬行春政則泄(春陽氣/發泄也)行夏政
則靁(夏雷/雹行)行秋政則旱(謂冬氣/旱也)是故冬三月以壬癸之
日發五政一政曰論孤獨恤長老二政曰善順隂修神
祀賦爵禄授備位三政曰效噲計毋發山川之藏(山藏/謂銅)
(銀之屬藏在山者川藏謂/珠玉之屬藏在川者也)四政曰捕姦遁得盗賊者有
賞五政曰禁遷徙止流民圉分異(分異謂/離居者)五政茍時冬
事不過所求必得所惡必伏是故春凋秋榮冬雷夏有
霜雪此皆氣之賊也(氣反時則/為賊害也)刑徳易節失次則賊氣
遫至賊氣遫至則國多菑殃是故聖王務時而寄政焉
(謂順時/而立政)作教而寄武(因教而/習武也)作祀而寄徳焉(謂設祭以/顯徳則神)
(歆/也)此三者聖王所以合於天地之行也(天地之行唯/此三者而已)日
掌陽月掌隂星掌和陽為徳隂為刑和為事是故日食
則失徳之國惡之月食則失刑之國惡之彗星見則失
和之國惡之(失則當受罰故其所失/各以其所類而興惡也)風與日爭明則失
生之國惡之(日惡風且熱旱災成其方生之物皆枯/悴矣此失生徳也故失生之國惡也)是
故聖王日食則修徳月食則修刑彗星見則修和風與
日爭明則修生此四者聖王所以免於天地之誅也信
能行之五糓蕃息六畜殖而甲兵強(上/)
天生萬物之時聖人命之曰春春不生遂者故天不重
為春春者夏之父也故春生之夏長之秋成而殺之冬
受而藏之春肅而不生者王徳不究也夏寒而不長者
臣下不奉主命也秋順而復榮者百官刑不斷也冬温
而泄者發府庫賞無功也(越絶/書)
喜怒當寒暑威徳當冬夏冬夏者威徳之合也寒暑者
喜怒之偶也喜怒之有時而當發寒暑亦有時而當出
其理一也當喜而不喜猶當暑而不暑當怒而不怒猶
當寒而不寒也當徳而不徳猶當夏而不夏也當威而
不威猶當冬而不冬也喜怒威徳之不可以不直處而
發也如寒暑冬夏之不可不當其時而出也(春秋/繁露)
少陽因木而起助春之生也太陽因火而起助夏之養
也少隂因金而起助秋之成也太隂因水而起助冬之
藏也春愛志也夏樂志也秋嚴志也冬哀志也故愛而
有嚴樂而有哀四時之則也喜怒之禍哀樂之義不獨
在人亦在於天而春夏之陽秋冬之隂不獨在天亦在
於人人無春氣何以博愛而容衆人無秋氣何以立嚴
而成功人無夏氣何以盛養而樂生人無冬氣何以哀
死而恤喪天無喜氣亦何以暖而春生育天無怒氣亦
何以清而秋殺勍天無樂氣亦何以疎陽而夏養長天
無哀氣亦何以激隂而冬閉藏故曰天乃有喜怒哀樂
之行人亦有春秋冬夏之氣者合類之謂也
春之徳風風不信則花萼不茂花萼不茂則發生之徳
廢夏之徳炎炎不信則草木不長草木不長則長贏之
徳廢秋之徳雨雨不信則百糓不實百糓不實則收成
之徳廢冬之徳寒寒不信則水土不堅水土不堅則安
靜之徳廢
春者天之和也夏者天之徳也秋者天之平也冬者天
之成也
天地之氣隂陽相半和氣周回朝夕不息十月隂雖用
事而隂不孤立故謂之陽月四月陽雖用事而陽不獨
存故謂之隂月二月八月隂陽正等
四時天之四選春者少陽之選夏者太陽之選秋者少
隂之選冬者太隂之選(並/上)
政失於春嵗星盈縮政失於夏熒惑逆行政失於秋太
白出入政失於冬辰星不效其鄉(文/子)
一年有二十四氣皆節氣在前中氣在後節氣一名朔
氣朔氣在晦則後月閏中氣在朔則前月閏節氣有入
前月法中氣無入前月法中氣匝則為嵗朔氣匝則為
年(周禮/疏)
日冬至則斗北中繩隂氣極陽氣萌故曰冬至為徳日
夏至則斗南中繩陽氣極隂氣萌故曰夏至為刑隂氣
極則北至北極下至黄泉故不可以鑿池穿井萬物閉
藏蟄䖝首穴故曰徳在室陽氣極則南至南極上至朱
天故不可以夷丘上屋萬物蕃息五糓兆長故曰徳在
野日冬至則水從之日夏至則火從之故五月火正而
水漏十一月水正而隂勝陽氣為火隂氣為水水勝故
夏至濕火勝故冬至燥燥故炭輕濕故炭重日冬至井
水盛盆水溢日夏至而流黄澤石精出(淮南/子)
夏日至則隂乘陽是以萬物就而死冬日至則陽乗隂
是以萬物仰而生晝者陽之分夜者隂之分是以陽氣
勝則日修而夜短隂氣勝則日短而夜修帝張四維運
之以斗月徙一辰復反其所正月指寅十二月指丑一
嵗而匝終而復始指寅則萬物螾律受太簇指卯則茂
茂然律受夾鍾指辰辰則振之也律受姑洗指己己則
生已定也律受仲吕指午午者忤也律受㽔賔指未未
昧也律受林鍾指申申者呻之也律受夷則指酉酉者
飽也律受南吕指戌戌者㓕也律受無射指亥亥者閡
也律受應鍾指子子者滋也律受黄鍾指丑丑者紐也
律受大吕故曰規生矩殺衡長權藏繩居中央為四時
根
攝提格之嵗嵗早水晩旱稻疾蠶不登菽麥昌民食四
升寅在甲曰閼逢單閼之嵗嵗和稻菽麥蠶昌民食五
升卯在乙曰㫋蒙執徐之嵗嵗早旱晩水小饑蠶閉麥
熟民食三升辰在丙曰柔兆大荒落之嵗嵗有小兵蠶
小登麥昌菽疾民食二升已在丁曰疆圉敦牂之嵗嵗
大旱蠶登稻疾菽麥昌禾不為民食二升午在戊曰著
雝協洽之嵗嵗有小兵蠶登稻昌菽麥不為民食三升
未在巳曰屠維涒灘之嵗嵗和小雨行蠶登菽麥昌民
食三升申在庚曰上章作鄂之嵗嵗有大兵民疾蠶不
登菽麥不為禾䖝民食五升酉在辛曰重光掩茂之嵗
嵗小饑有兵蠶不登麥不為菽昌民食七升戌在壬曰
𤣥黓大淵獻之嵗嵗有大兵大饑蠶開菽麥不為禾䖝
民食三升困敦之嵗嵗大霧起大水出蠶稻麥昌民食
三升子在癸曰昭陽赤奮若之嵗嵗有小兵早水蠶不
出稻疾菽不為麥昌民食一升
六合孟春與孟秋為合仲春與仲秋為合季春與季秋
為合孟夏與孟冬為合仲夏與仲冬為合季夏與季冬
為合孟春始贏孟秋始縮仲春始出仲秋始内季春大
出季秋大内孟夏始緩孟冬始急仲夏至修仲冬至短
季夏徳畢季冬刑畢故正月失政七月凉風不至二月
失政八月雷不藏三月失政九月不下霜四月失政十
月不凍五月失政十一月蟄䖝冬出其鄉六月失政十
二月草木不脫七月失政正月大寒不解八月失政二
月雷不發九月失政三月春風不濟十月失政四月草
木不實十一月失政五月下雹霜十二月失政六月五
榖疾狂夏行春令泄行秋令水行冬令肅夏行春令風
行秋令蕪行冬令格秋行夏令華行春令榮行冬令耗
冬行春令泄行夏令旱行秋令霧
先王之政四海之雲至而修封疆蝦蟆鳴燕降而逵路
除道隂降百泉則修橋梁昏張中則務種粟大火中則
種黍菽虛中則種宿麥昴中則收歛畜聚積伐薪木(並/上)
春即祭户户者人所出入亦春萬物始觸户而出也夏
祭竈者火之主人所以自養也夏亦火王長養萬物秋
祭門門以閉藏自固也秋亦萬物成熟内備自守也冬
祭井井者水之生藏在地中冬亦水王萬物伏藏六月
祭中霤中霤者象土在中天也六月亦土王也(白虎/通)
春為忠東方為春春動也是故鳥獸莫不孕榮華生萬
物遂忠之至也夏為樂南方為夏夏興也南任也是故
萬物莫不任興蕃殖充盈樂之至也秋為禮西方為秋
秋肅也萬物莫不肅敬禮之至也冬為信北方為冬冬
終也北伏方也是故萬物冬皆伏貴賤若一美惡不減
信之至也(尸/子)
左法仁則春生殖前法忠則夏功立右法義則秋成熟
後法聖則冬閉藏(鶡冠/子)
春蠢也動而生也夏假也寛假萬物使生長也秋緧也
緧廹品物使時成也冬終也物終成也(釋/名)
冬至及半夜以後者近𤣥之象也進而未極往而未至
虛而未滿故謂之近𤣥夏至及日中以後者逺𤣥之象
也進極而退往窮而還已滿而損故謂之逺𤣥日一南
而萬物死日一北而萬物生斗一北而萬物虚斗一南
而萬物盈日之南也右行而左還斗之南也左行而右
還或左或右或死或生神靈合謀天地乃并天神而地
靈(太𤣥/經)
罔北方也冬也未有形也直東方也春也質而未有文
也蒙南方也夏也物之修長也皆可得而載也酋西方
也秋也物皆成象而就也有形則復於無形故曰㝠故
萬物罔乎北直乎東蒙乎南酋乎西㝠乎北(上/)
赤道横帶天之腹去極九十一度十九分之五黄道邪
帶其腹出赤道表裏合二十四度故夏至去極六十七
度而強冬至去極百一十五度亦強也然則黄道邪截
赤道者則秋分之去極也今比春分去極九十一度立
秋分去極九十一度少者就夏至晷景去極之法以為
率也(張衡渾/天儀)
禮三正記三㣲者陽氣始施黄泉萬物㣲動而未著也
十一月時陽氣始養根於黄泉之下萬物皆赤赤者盛
陽之氣也故周為天正色尚赤十二月萬物始芽而白
白者隂氣故殷為地正色尚白也正月時萬物始達孚
甲而出皆黑人得加功故夏為人正色尚黑不以二月
後為正者萬物不齊莫適所統故必以三㣲之月也(上/)
虞喜天文論漢太初歴十一月甲子夜半冬至嵗雄在
於閼逢雌在攝提格月雄在畢雌在觜日雄在子又云
甲嵗雄也畢月雄也陬月雌也大抵以十干為嵗陽故
謂之雄十二支為嵗隂故謂之雌但畢觜為月雄雌不
可曉今之言隂陽者未嘗用雌雄二字也郎顗𫝊引易
雌雄祕歴今亡此書(法苑/珠林)
火星為夏期専揚助精感符虚星為秋候昴星為冬期
隂氣相位徳乃弗邪子助母合子符(尚書考/靈曜)
卯為春門萬物已出酉為秋門萬物已入(説/文)
春向東食嵗星青氣使入肝夏服熒惑赤氣使入心四
季之月食鎮星黄氣使入脾秋食太白白氣使入肺冬
服辰星黑氣使入腎(抱朴/子)
按立世阿毗曇論問言云何冬寒云何春熱云何夏時
寒熱是冬時水界遂盛長未减盡時草木由濕未萎乾
時地大濕滑火大向下水界上昇所以知然深水最暖
淺水則寒節已至日行外路照炙不乆陽氣在内食消則
速以是事故冬時則寒云何春熱時水界長起减已盡
草木乾萎地已燥坼水氣向下火氣上昇何以知然深
水則冷淺水則熱冬時已過日行内路照炙則久身内
火贏故春熱云何夏時冷熱是大地入月日中恒受照
炙大雲降雨之所灑散地氣蒸鬱若風吹時蒸氣消已
是時則寒若風不起是時則熱是故夏中有時寒熱(西/方)
(四月為一時但立春夏冬/故不立秋故立三時殿也)
復何因縁夏時生熱佛言日天宫殿六月之間向北行
時一日常行六拘廬舎未曽捨離日所行道但於其中
有十因縁所有光明照觸彼十種山令其生熱復何因
縁有諸寒冷於湏彌山佉提羅迦山二山之間有湏彌
海濶八萬四千由旬周廽無量其中衆華悉皆遍滿香
氣甚盛日天光明照觸彼海此是第一寒冷因縁第二
伊沙陀羅山第三遊乾陀山第四善現山第五馬耳頭
山第六尼民陀羅山第七毗那耶迦山第八圍輪大山
第九閻浮洲中所有諸河流行之處日天照觸故有寒
冷第十瞿陀尼洲諸河倍多第十一弗婆提諸河倍多
第十二鬱單越諸河倍多此十之二諸河流水日天光
明照觸寒冷(前之生熱十二次前之八山外第九是空/中去地萬由旬有夜义宫願第十是四大)
(洲山合為/第十也)
復有何因縁於冬分時夜長晝短佛答比丘日天宫殿
過六月已漸向南行毎於一日移六拘廬舎無有差失
當於是時日天宫殿在閻浮洲最極南垂地形狹小日
過速疾以此因縁於冬分時晝短夜長復何因縁於春
夏時晝長夜短佛答云日天宫殿過六月已漸向北行
每一日中移六拘廬舎無有差失異於常道當於是時
在閻浮洲處中而行地寛行乆所以晝長以此因縁春
夏晝長夜分短智度論云如阿鞞跋致品中所説日月
嵗節者日名從旦至日初分中分後分夜亦有三分一
日一夜有三十時春秋分時十五時屬晝十五時屬夜
餘時増减若五月至晝十八時夜十二時十一月至夜
十八時晝十二時一月或三十日半或三十日或二十
九日半或二十七日半有四種月一者日月二者世間
月三者月月四者星宿月日月者三十日半世間月者
三十日月月者二十九日加六十二分之三十星宿月
者二十七日加六十分之二十一閏月者從日月世間
月二事中出是名十三月或十三月名一嵗是嵗三百
六十六日周而復始菩薩知日中分時前分已過後分
未生中分無住處無相可取口分空空無所有到三十
日時二十九日减云何和合成日月無故云何和合而
為嵗以是故(起世/論)
云何黑半云何白半由日黑半由日白半日恒逐月行
一一日相近四萬八千八十由旬日日相離亦復如是
若相近時日月圓被覆三由旬又一由旬三分之一以
是事故十五日月被覆則晝是日黑半圎滿日日離月
亦四萬八千八十由旬月日日開三由旬又一由旬三
分之一以是事故十五日月則開凈圓滿世間則名白
半圓滿日月若最相離行是時月圓世間則説白半圓
滿日月若共一處是名合行世間則説黑半圓滿若日
隨月後行日光照月光月光粗故被照生影此月影還
自翳月是故見月後分不圓以是事故漸漸掩覆至十
五日覆月都盡隨後行時是名黑半若日在月前行日
日開凈亦復如是至十五日具足圓滿在前行時是名
白半(阿毗/曇論)
春者神明推移精華結紐(春秋元/命苞)
春含名蠢位東方動春明達(春之言蠢東方之言動/含此名以自明自達也)六
合俱生萬物節(惟於時為春以其蠢/動無節應此時節也)五行並起各以名
利(自六合俱生以通五行各/有隂陽交合故能然也)其精青龍龍之言萌也隂
中之陽也(上/)
後齊神武霸府田曹參軍信都芳深有巧思能以管候
氣仰觀雲色嘗與人對語即指天曰孟春之氣至矣人
往騐管而飛灰已應毎月所候言皆無爽又為輪扇二
十四埋地中以測二十四氣毎一氣感則一扇自動他
扇並住與灰管相應若符契焉(隋/書)
正月曰端月(纂/要)
正旦五更正衣冠於家庭中爆竹貼畫鷄鏤五色土於
户上厭不祥(易通/卦騐)
漢官典職正旦天子行陽徳殿作九賓樂觀諸樂舞咸
康起居注十二月詔正旦㑹百僚賜緑醽酒(上/)
嵗時元日取鵲巢燒灰著於厠以避兵撒門裏以避盗
賊(墨子/秘要)
上元夜人皆遊賞向獨在家讀書太乙神以青藜照向
(劉向/外傳)
元日食膠牙餳取膠固之意(荆楚嵗/時記)
邯鄲之民以正月之旦獻鳩於簡子簡子大悦厚賞之
客問其故簡子曰正旦放生示有恩也客曰民知君之
欲放之競而捕之死者衆矣君如欲生之不若禁民勿
捕簡子曰然(列子相孔叢子中與/此段  類不重録)
李膺坐黨事與杜宻荀翊同繫新汲縣獄時嵗日翊引
杯曰正朝從小起膺曰死者人情所惡今子無恡色者
何翊曰求仁得仁乂誰恨也膺乃嘆曰漢其亡矣夫善
人天地之紀而多害之何以存國(李膺/家録)
阮佃夫嘗正旦應合朔尚書奏遷元㑹佃夫曰元正慶
㑹國之大禮何不遷合朔日耶其不稽古如此(南/史)
梁武帝正月賜羣臣却鬼丸(海/録)
正月元七厥日惟人(東平王安/仁峯銘)
正月未日夜蘆苣火照井厠中百鬼走(荆楚嵗/時記)
正月十五日有登髙之㑹(石虎鄴/中記)
二月曰仲陽又曰令月(纂/要)
漢武帝始張上已燈(物/原)
晉武帝問尚書郎摯虞曰三日曲水其義何指答曰
漢章帝時平原徐肇以三月初生三女至三日而俱
亡一村以為怪乃相攜之水濵盥洗因水以泛觴曲
水義起於此也帝曰若如所談便非嘉事尚書郎束
晳曰摰虞小生不足以知之臣請説其始昔周公城
洛邑因流水以泛酒故逸詩云羽觴隨波又秦昭王
三日置酒河曲見有金人出捧水心劍曰令君制有
西夏及秦霸諸侯乃因此處立為曲水祠二漢相縁
皆為盛集帝曰善賜金五十觔左遷摰虞為陽城令
(續齊/諧記)
寒食斷火起於子推據左傳史記並無介推被焚之
事周禮司烜仲春以木鐸修火禁於國中今寒食是
仲春之末清明是三月之初然則禁火蓋周之舊制(初/學)
(記○以/下夏)
越王念吳之復夏則握火冬則抱氷(吳越/春秋)
四月曰乏月(纂/要)
或問辟兵之道答曰以五月五日作赤靈符著於心前
(抱朴/子)
或問不熱之道抱朴子曰或以立夏日服六壬六癸之
符或行六癸之炁或服𤣥水(一作/氷)之丸或服飛霜之散
然此用蕭丘上木皮及五月五日中時北行黒蛇血故
少有得合之者也唯㓜伯子王仲都此二人衣裘曝之
於夏日之中周以十二爐之火口不稱熱身不流汗蓋
用此方者也(上/)
桃印本漢制以止惡氣今世端午以綵繒篆符以相問
遺亦以置屏帳之間(續漢/書)
胡廣本姓黄五月五日生父母惡之乃置之瓮投於江
湖一老翁見瓮流下聞有小兒啼聲往取因長養之以
為子遂七登三司流中庸之號一説父母棄之藏之葫
蘆廣以為託葫蘆而生乃姓胡(小/説)
越巫始制端午綵符健線艾人(物/原)
夏至著五綵辟兵題曰游光游光厲鬼也知其名者無
温疾(風俗/通)
天子常以冬夏至日御前殿合八能之士陳八音聽樂
均度晷景候鐘律權土炭效隂陽也(後漢/書)
蜀石泉有禹廟相𫝊禹六月六日生(吳越春/秋註)
六月伏日周時無至此乃有之(郊祀志/以下秋)
秋曰素商七月曰首秋上秋肇秋蘭秋八月曰仲商亦
曰桂月九月曰暮商(纂/要)
秋樹名成秋雨名愁(陸機/要覽)
七月中元乃大慶之月(修行/記)
七月七日為良日(風土/記)
太液池西有武帝曝衣閣常至七月七日宫女出后衣
登樓曝衣(宋卜子楊/園苑疏)
七月七日作麴合丸藥及蜀漆丸暴經書及衣裳(崔寔/四民)
(月/令)
仙忌真記曰子欲昇天慎秋分罪無大小皆上聞以罪
求仙仙甚難是故學道為心寒此是朱火丹陵仲陽先
生之要言矣秋分氣調日和中順天地者也(雲笈/七籖)
秋判之日尊卑盡㑹生死之日也古人以秋分之日為
秋判之日也(三元/素語)
霜娥怨古樂府曲注漢人以中秋無月作此
後漢修孔子廟記云永壽二年青龍在涒灘霜月之靈
黄極之日集古録疑是九月五日也(上/)
八月一日作五明囊盛取百草頭露洗眼眼明也(述征/記)
(以下/冬)
或問不寒之道抱朴子曰或以立冬之日服六丙六丁
之符或閉口行五火之炁千二百遍則十二月中不寒
也或服太陽酒或服紫石英米漆散或先服雄丸一雌
丸二亦可堪一日一夕不寒也雌丸用雌黄曽青礬石
磁石也雄丸用雄黄丹砂石膽也(抱朴/子)
冬至之始人主與羣臣左右縱樂五日天下之衆亦家
家縱樂五日為迎日至之禮(易通/卦騐)
冬至日行逺道周四極命之曰𤣥明天(吕氏/春秋)
冬至之日立八神樹八尺之表日中視其晷晷如度其
嵗美人民和順不如度者則嵗惡人民多譌言政令為
之不平晷進則水晷退則旱進一尺則日食退一尺則
月食月食則正臣下之行日食則正人君之道(進謂長/於度也)
(易通/卦騐)
冬至隂陽合精天地交讓天為尸濕地為不凍君為不
朝百官為不親事不可出游必有憂悔(神農/書)
天竺國以十月二十六日為冬至冬至則麥秀(西域/志)
冬至後遇壬戌為臘(説/文)
王者各以其行盛日為祖衰日為臘漢火徳火衰於戌
故以戌日為臘魏土徳土衰於辰故以辰日為臘晉金
徳金衰於丑故以丑日為臘(魏臺/訪議)
臘者祭先祖蜡者報百神同日異祭也(寳/典)
伏波之闢九郡時雷州徐聞縣人以己酉日遇害故州
人以是日為臘日而祭其先(一統/志)
第五倫母老不能之官每至臘日常悲戀垂淚(謝承後/漢書)
鄭𤣥年十二隨母還家正臘宴㑹周列十數人皆美盛
服飾語言閑通𤣥獨漠然如不及父母私督數乃曰此
非我志不在所願(别/傳)
嵗除日儺皆作鬼神狀二老人儺翁儺母(秦中嵗時記/○以下歴)
夫歴有聖人之徳六焉以本氣者尚其體以綜數者尚
其文以考類者尚其象以作事者尚其時以占往者尚
其源以知来者尚其流大業載之吉凶生焉是以君子
将有興焉咨焉而以從事受命而莫之違也(後漢/書)
昔伏羲始造八卦作三畫以象二十四氣黄帝因之初
作調歴歴代十一更年五千凡有七歴顓頊以今之孟
春正月為元其時正月朔旦立春五星㑹於天歴營室
也氷凍始泮蟄䖝始發雞始三號天曰作時地曰作昌
人曰作樂鳥獸萬物莫不應和故顓頊聖人為歴宗也
湯作殷歴弗復以正月朔旦立春為節也更以十一月
朔旦冬至為元首下至周魯及漢皆從其節據正四時
夏為得天以承堯舜從顓頊故也禮記大戴曰虞夏之
歴建正於孟春此之謂也(董巴/議)
聖人迹太陽於晷景效太隂於弦望明五星於見伏正
是非於晦朔弦望伏見者歴數之綱紀檢驗之明者也
(上/)
地皇以三十日為月十一月為冬至(通/歴)
漢歴志伏羲有甲子元歴是太昊已有甲子故陳鳴歴
書序云伏羲推䇿作甲子而世本等皆謂黄帝令大橈
作甲子非也橈特配甲子作納音爾(路/史)
黄帝命大橈正甲子探五行之情而定之納音風后釋
之以致其用而三命行矣(獨神經云𤣥女授三式壬盾/太乙也攷天書三式以十干)
(十二支衍而成六十取納音㫖如今海中金沙中金之/類風后所釋如甲子乙丑伏墓金丙寅丁夘乗象火是)
(也/)察三辰於上迹禍福於下經緯歴數然後天歩有常
而不倍命容成作蓋天綜六術以定氣象問於鬼㬰蓲
曰天地周紀其有數乎對曰天以六節地以五制周天
氣者六期為備終地氣者五嵗為周五六合者嵗三十
七百二十氣為一紀六十嵗千四百四十氣為一周太
過不及斯以見矣乃因五量治五氣起消息察發斂以
作調歴嵗紀甲寅日紀甲子立正爻以配氣致褈爻以
抵日而時節定是嵗己酉朔旦南至而穫神策得寳鼎
冕侯問於鬼容蓲容蓲對曰是謂得天之紀終而復始
(冕侯封禪/書作宛朐)爰興封禪迎日推策造十六神歴積邪分以
致閏配甲子而設蔀嵗七十六以為紀紀二十而蔀首
定之原名握先率二十而冬至復朔凡二十推三百八
十年而策定然後歲正而辰從(續漢書黄帝徵能/術者為四分之歴)
黄帝髙辛夏后以十二月為正少昊唐商以十二月髙
陽虞周以十一月(宋/志)
黄帝造歴元起辛夘而顓頊用乙卯虞用戊午夏用丙
寅殷用甲寅周用丁巳魯用庚子漢初用乙卯至武帝
元年以丁丑(續漢/書)
髙陽氏以十一月為正􁀔玉以赤繒髙辛氏以十三月
為正􁀔玉以白繒(宋/志)
大橈作甲子黔如作虜首容成作歴羲作占日尚儀作
占月后益作占嵗(吕氏/春秋)
少昊氏衰𤣥都氏黎實亂天徳賢鬼而廢人惟龜策之
從謀臣不用喆士在外家為巫史亡有要質民匱於祀
神䙝民狎嘉生不降龜策鬼神不足以舉勝左右背鄉
不足以専戰顓頊乃命重犂典司祝融重獻上天以屬
神犂抑下地以屬民以絶上下之通以規三辰之行(路/史)
帝注新歴十三月以為元嵗紀甲寅上日乙巳日月直
艮維之初而五星㑹於天歴(天歴營室也秦用顓帝歴/元用乙夘竊案歴法黄帝)
(顓帝夏商周魯凡六家皆有元顓帝歴術云天元正月/乙巳朔旦立春俱以日月起於天廟營室五度與月令)
(合然秦歴以十月為嵗首故説者謂顓帝歴首十月非/也蓋秦遇閏則一切置之九月為後九月則是首十月)
(亦非以十月為正也按二世二年閏在酉漢二年閏在/己五年閏在寅而皆書後九月非法也傳又云顓帝歴)
(正月用寅/朔亦非)氷始離蟄始動時□三號而立春至天曰作
時地曰作昌人曰作樂是以萬物應和而百度理是為
歴宗
初重黎受職髙陽之代髙辛氏作而三苗復九黎之事
民興胥漸罔中於信而二官以廢閏餘乖統民黷齊盟
上帝不蠲苗民遏絶於是復育重黎之後使纂舊業乃
命羲和絶地天通羲載上天黎獻下地俾主隂陽羲和
居卿而致日著推術設蔀首演紀於虛之初建困敦而
首大吕朞三百又六旬又五日而朞以閏月定邪而成
嵗攽之諸侯而臧之祖(並/上)
鄭𤣥以為堯正建丑舜正建子王肅等以為唯殷周改
正易民視聽自夏以上皆以建寅為正(書/義)
禹命伯封叔及昭明作衍歴嵗紀甲寅鈐天行施敬授
人時(路/史)
武王作周歴周公作魯歴(董巴/議)
命歴序曰孔子治春秋退修殷之故歴使其數可𫝊於
後春秋宜以殷歴正之今攷之交㑹不與殷歴相應(晉/志)
劉洪字元卓善筭當世無偶作七曜術及在東觀與蔡
邕共述律歴記考騐天官及造乾象經十餘年考騐日
月與象相應(袁山/松書)
周羣妙閑善筭術䜟説遊岷山採藥見一白猿從絶峯
而下對羣而立羣抽所佩書刀投猿猿化為一老翁握
中有玉版長八寸以授羣羣問曰公是何年生答曰已
衰邁也忘其年月猶憶軒轅之時始學歴數風后容成
皆黄帝之子就余授歴術至顓頊時考定日月星辰之
運尤多差異及春秋時有子韋子野禆竈之徒權略雖
騐未得其門邇来世代興亡不復可記因以相襲至大
漢時有洛下閎頗得其㫖羣服其言更精勤筭術及累
校年歴之運騐於圖緯知蜀應滅及明年歸命奔吳皆
云周羣詳隂陽之精妙也蜀人謂之後聖(拾遺/記)
先主在蜀仍漢四分歴吳中書令闞澤受劉洪乾象法
於東萊徐岳故吳用乾象歴(晉/志)
景初元年山茌縣言黄龍見有司奏以為魏得地統宜
以建丑之月為正乃定歴年改太和歴為景初歴(魏/志)
何承天曰夫歴數之術若心所不達雖復通人前識無
救其為敝也是以多歴年嵗未能有定四分於天出三
百年而盈一日積代不悟徒云建歴之本必先立元假
言䜟緯遂闗治亂此之為蔽亦已甚矣劉歆三統法尤
復疎濶方於四分六千餘年又益一日楊雄心惑其説
采為太𤣥班固謂之最宻著於漢志司馬彪因曰自太
初元年始用三統歴施行百有餘年曽不憶劉歆之生
不逮太初二三君子言歴幾乎不知而妄言歟(宋/書)
何承天以博物著名問釋慧嚴佛國將用何歴嚴云天
竺夏至之日方中無影所謂天中於五行土徳色尚黄
數尚五八寸為一尺十兩當此土十二兩建辰之月為
嵗首及討覈分至推校薄蝕顧歩光影其法甚詳宿度
年紀咸有條例承天無所厝難(髙僧/傳)
宋元嘉中用何承天所制歴比古十一家為宻祖冲之
以為尚疎乃更造新法上表曰臣博訪前墳逺稽昔典
五帝躔次三王交分春秋朔氣紀年薄蝕談遷載述彪
固列志魏世注歴晉代起居探異今古觀要華戎書契
以降二千餘稔日月離㑹之徵星度疎宻之騐専功端
思咸可得而言也加以親量圭黍躬察儀漏目盡毫釐
心窮籌筴考課推移又曲備其詳矣然而古歴疎舛類
不精宻羣氏紏紛莫審其㑹尋何承天所上意存改革
而置法簡畧今已乖逺以臣校之三覩厥謬日月所在
差覺三度二至晷景幾失一日五星見伏至差四旬留
逆進退或移兩宿分至失實則節閏非正宿度違天則
伺察無凖臣生屬聖辰詢逮在運敢率愚瞽更創新歴
謹立改易之意有二設法之情有三改易者一以舊法
一章十九嵗有七閏閏數為多經二百年輙差一日嵗
閏既移則應改法歴紀屢遷實由此條今改章法三百
九十一年有一百四十四閏令却合周漢則將來永用
無復差動其二以堯典云日短星昴以正仲冬以此推
之唐世冬至日在危宿之左五十許度代之初即秦歴
冬至日在牽牛六度漢武改立太初歴冬至日在牛初
後漢四分法冬至日在斗二十二晉世姜岌以月蝕檢
日知冬至在斗十七今參以中星課以蝕望冬至之日
在斗十一通而計之未盈百載所差二度舊法並令冬
至日有定處天數既差則七曜宿度漸與舛訛乖謬既
著輙應改易僅合一時莫能逺通遷革不已又由此條
今令冬至所在嵗嵗微差却檢漢註並皆審宻将來久
用無煩屢改又設法者其一以子為辰首位在正北爻
應初九升氣之端虛為北方列宿之中元氣肇初宜在
此次前儒虞喜備論其義今歴上元日度發自虛一其
二以日辰之號甲子為先歴法設元應在此嵗而黄帝
以来世代所用凡十一歴上元之嵗莫値此名今歴上
元嵗在甲子其三以上元之嵗律内衆條並應以此為
始而景初歴交會遲疾元首有差又承天法日月五星
各自有元交㑹遲疾亦並置差裁得朔氣合而已條序
紛錯不及古意今設法日月五緯交㑹遲疾悉以上元
嵗首為始羣流共源異術同軌若夫策以定形據以實
効懸象著明尺表之騐可推動氣幽微寸管之候不忒
今臣所立易以取信但綜覈始終大存緩宻革新變舊
有約有煩用約之條理不自懼用煩之意顧非謬然何
者夫紀閏麥差數合有分分之為體非不細宻臣用是
深惜毫釐以求全妙之准不辭積累以成永定之製非
為思而莫知悟而弗改也若所上萬一可採伏願頒宣
羣司賜垂詳究事奏孝武令朝士善歴者難之不能屈
(南齊/書)
時崔浩集諸術士考校漢元以来日月薄蝕五星行度
并譏前史之失别為魏歴以示髙允允曰善言逺者必
先騐於近且漢元年冬十月五星聚於東井此乃歴術
之淺事今譏漢史而不覺此謬恐後之譏今亦猶今之
譏古浩曰所謬云何允曰案星傳金水二星常附日而
行冬十月日旦在尾箕昬没於申南而東井方出於寅
北二星何因背日而行是史官欲神其事不復推之於
理浩曰欲為變者何所不可君獨不疑三星之聚而怪
二星之来允曰此不可以空言爭宜更審之時坐者咸
怪唯東宫少傅游雅曰髙君長於歴當不虛言也後嵗
餘浩謂允曰先所論者本不經心及更考究果如君語
以前三月聚於東井非十月也又謂雅曰髙允之術陽
源之射也(北/史)
陶𢎞景尤明隂陽五行風角星筭山川地理方圓産物
醫術本草帝代年歴以筭推知漢熹平三年丁丑冬至
加時在日中而天實以乙亥冬至加時在夜半凡差三
十八刻是漢歴後天二日十二刻也(南/史)
髙祖作輔方行禪代之事道士張賔揣知上意因盛言
有代謝之徵及受禪之初議造新歴賔等依何承天法
㣲加増損撰成奏上髙祖詔用之張賔歴既行劉孝孫
與冀州秀才劉焯並稱其失言學無師法刻食不中所
駁凡有六條賔有寵於髙祖劉暉附㑹之二人叶議共
短孝孫言其非毁天歴孝孫焯等竟以他事斥罷後賔
死孝孫仍直太史累年不調寓宿觀臺乃抱其書弟子
輿襯来詣闕下伏而慟哭髙祖異焉以問國子祭酒何
妥妥言其善即日擢授大都督遣與賔歴比校短長(隋/志)
張胄𤣥推步甚精改定新歴言前歴差一日内史通事
顔敏楚上言曰漢時洛下閎改顓頊歴作太初歴云後
當差一日八百年當有聖者定之計今相去七百一十
年術者舉其成數聖者之謂其在今乎上大悦漸見親
用胄𤣥所謂歴法與古不同者有三事其一宋祖冲之
於嵗用之末創設差分冬至漸移不循舊軌毎四十六
年却差一度至梁虞􁅴歴法嫌冲之所差太多因以一
百八十六年冬至移一度胄𤣥以此二術年限懸隔追
檢古注所失極多遂折中兩家以為度法冬至列宿嵗
别漸移八十三年却行一度則止合堯時日永星火次
符漢歴宿起牛初明其前後並皆宻當其二周馬顯造
景寅元歴有隂陽轉法加減章分進退蝕餘乃推定日
創開此數當時術者多不能曉張賔因而用之莫能考
正胄𤣥以為加時先後逐氣參差就月為斷於理未可
乃因二十四氣列其盈縮所出實由日行遲則月逐日
易及令合朔加時早日行速則月逐日少遲令合朔加
時晚檢前代加時早晚以為損益之率日行至秋分以
後至春分其勢速計一百八十二日而行一百八十度
自春分以後至秋分日行遲計二百八十二日而行一
百七十六度毎氣之下即其率也其三自古諸歴朔望
值交不問内外入限便食張賔立法創有外限應食不
食猶未能明胄𤣥以日行黄道嵗一周天月行月道二
十七日有餘一周天月道交絡黄道毎行黄道内十三
日有竒而出又行黄道外十三日有竒而入終而復始
月經黄道謂之交朔望去交前後各十五度已下即為
當食若月行内道則在黄道之北食多有騐月行外道
在黄道之南也雖遇正交無由掩映食多不騐遂因前
法别立定限隨交逺近逐氣求差損益食分事皆明著
其超古獨異者有七事其一古歴五星行度皆守恒率
見伏盈縮悉無格准胄𤣥推之各得其真率合見之數
與古不同其差多者至加减三十許日即如熒惑平見
在雨水即均加二十九日見在小雪氣則均减二十五
日加减平見以為定見諸星各有盈縮之數皆如此例
但差數不同特其積候所知時人不能原其意其二辰
星舊率一終再見凡諸古歴皆以為然應見不見人未
能測胄𤣥積候知辰星一終之中有時一見及同類感
應相隨而出即如辰星平晨見在雨水氣者應久伏不
見若平晨見在啟蟄氣者去日十八度外三十六度内
晨有木火土金一星者亦相隨見其三古歴歩術行有
定限自見以後依率而推進退之期莫知多少胄𤣥積
候知五星遲速留退真數皆與古法不同多者至差八
十餘日留廽所在亦差八十餘度即如熒惑前疾初見
在立冬初則二百五十日行一百七十七度定見在夏
至初則一百七十日行九十二度追歩天驗今古皆宻
其四古歴食分依平即用推騐多少實數罕符胄𤣥積
候知月從木火土金四星行有向背月向四星即速背
之則遲皆十五度外乃循本率遂於交分限其多少其
五古歴加時朔望同術胄𤣥積候知日食所在隨方改
變傍正髙下毎處不同交有淺深遲速亦異約時立差
皆㑹天象其六古歴交分即為食數去交十四度者食
一分去交十三度食二分去交十度食三分毎近一度
食益一分當交即食既其應少反多應多反少自古諸
歴未悉其原胄𤣥積候知當交之中月掩日不能畢盡
其食既少去交五六時月在日内掩日便盡故食乃既
自此以後更逺者其食又少交之前後在冬至皆爾若
近夏至其率又差所立食分最為詳宻其七古歴二分
晝夜皆等冑𤣥積候知其有差春秋二分晝多夜漏半
刻皆由日行遲疾盈縮使其然也凡此胄𤣥獨得於心
論者服其精宻(隋/書)
　
　廣博物志卷四
欽定四庫全書
　廣博物志卷五
　　　　　　　　　　　　明　董斯張　撰
　　地形(總地/)　(山/)
伏羲立九部而民易理(易卦坤靈圖葢九州之始也竇/櫝記云伏羲審地勢定山川是)
　
神農世白阜圖地形脉道(春秋元命苞註白阜為神/農圖畵地形通水之脉)
神農度四海内東西九十萬里南北八十一萬里帝堯
所治九州地二千四百三十萬八千二百四頃其墾者
九百一十萬八千二十四頃夏禹所治四海内地東西
二萬八千里南北二萬六千里出水者八千里受水者
八千里(廣/雅)
黄帝受命風后受圖割地布九州置十二圖(周公城/名録)
黄帝立四監以治萬國唐有九州舜置十二州有牧夏
為九州牧殷周八命曰牧
九州十二域或繫之北斗或繫之二十八宿或繫之五
星雍主魁冀主樞青兖主機揚徐主權荆主衡梁主開
陽豫主揺光此繫之北斗者也星紀吴越𤣥枵齊娵訾
衞降婁魯大梁趙實沈晉鶉首秦鶉火周鶉尾楚壽星
鄭大火宋析木燕此繫之二十八宿者也嵗星主齊吴
熒惑主楚越鎮星主王子太白主大臣辰星主燕趙代
此繫之五星者也(晉/書)
昔在帝堯叶和萬邦制八家為隣三隣為朋三朋為里
五里為邑十邑為都十都為師州十有二師焉(上/)
禹東造絶迹西延積石南逾赤岸北過𤣥谷而徘徊乎
崑崙察六扈青泉赤淵分入洞穴金匱玉符以鎮川瀆
東至榑木日出九津青羌之野攅樹之所㨉天之山鳥
谷青山之鄕窮髮帶方之地南至交趾孫濮續樠之域
丹栗沸水之際南娭黄支之堵不死之望西過三危之
阨巫山之下飲露之民竒肱三靣北至太正之谷夏海
之窮祝栗之界禺强之里積冰積石之山未嘗暇息(吴/越)
(春秋吕/氏春秋)
湯問於夏革曰四海之外奚有革曰猶齊州也湯曰汝
奚以寔之革曰朕東行至營人民猶是也問營之東復
有營也西行至豳人民猶是也問豳之西復有豳也朕
以是知四海四荒四極之不異是也(列/子)
職方氏掌天下之圖以掌天下之地辨其邦國都鄙四
夷八蠻七閩九貉五戎六狄之人民與其財用九榖六
畜之數要周知其利害乃辨九州之國使同貫利東南
曰揚州其山鎮曰㑹稽其澤藪曰具區其川三江其浸
五湖其利金錫竹箭其民二男五女其畜宜鳥獸(周書/云宜)
(鷄狗/鳥獸)其榖宜稻正南曰荆州其山鎮曰衡山其澤藪曰
雲瞢其川江漢其浸潁湛其利丹銀齒革其民一男二
女其畜宜鳥獸其榖宜稻河南曰豫州其山鎮曰華山
其澤藪曰圃田其川滎雒其浸波溠其利林漆絲枲其
民二男三女其畜宜六擾其榖宜五種正東曰青州其
山鎮曰沂山其澤藪曰望諸其川淮泗其浸沂沭(米當/作洙)
其利蒲魚其民二男二女其畜宜鷄狗其榖宜稻麥河
東曰兖州其山鎮曰岱山其澤藪大野其川河泲其浸
盧維其利蒲魚其民二男三女其畜宜六擾其榖宜四
種正西曰雍州其山鎮曰嶽山其澤藪曰弦蒲其川涇
汭其浸渭洛其利玉石其民三男二女其畜宜牛馬其
榖宜黍稷東北曰幽州其山鎮曰醫無閭其澤藪曰貕
養其川河泲其浸菑時其利魚鹽其民一男三女其畜
宜四擾其榖宜三種河内曰冀州其山鎮曰霍山其澤
藪曰楊紆其川漳其浸汾潞其利松栢其民五男三女
其畜宜牛羊其穀宜黍稷正北曰并州其山鎮曰恒山
其澤藪曰昭餘祁其川虖池嘔夷其浸淶易其利布帛
其民二男三女其畜宜五擾其榖宜五種乃辨九服之
邦國方千里曰王畿(畿周書/作祁)其外方五百里曰侯服又
其外方五百里曰甸服又其外方五百里曰男服又其
外方五百里曰采服又其外方五百里曰衞服又其外
方五百里曰蠻服又其外方五百里曰夷服又其外方
五百里曰鎮服又其外方五百里曰藩服(周/禮)
兩河間曰冀州河南曰豫州河西曰雍州漢南曰荆州
江南曰揚州濟河間曰兖州東曰徐州燕曰幽州齊曰
營州(與禹貢異此/殷制爾雅)
青州在東取物生而青也州注也郡國所注仰也徐州
徐舒也土氣舒緩也揚州州界多水水波揚也荆州取
名於荆山也必取荆為名者荆警也南蠻數為冦逆其
民有道後服無道先彊常警備之也豫州地在九州之
中京師東都所在常安豫也凉州西方所在寒凉也雍
州在四山之内雍翳也并州曰無定也其州或并或設
故因以為名也幽州在北幽昧之地也冀州亦取地以
為名也其地有險有易帝王所都亂則冀治弱則冀彊
荒則冀豐也兖州取兖水以為名也司州司𨽻校尉所
主也益州益阨也所在之地險阨也古有營州齊衞之
地於天文屬營室取其名也燕宛也北方沙漠平廣此
地在涿鹿山南宛宛然以為國都也宋送也地接淮泗
而東南傾以為殷後若云滓穢所在送使隨流東入海
也鄭町也其地多平町町然也楚辛也其地蠻多而人
性急數有戰爭相爭相害辛楚之禍也周地在岐山之
南其山四周也秦津也其地沃衍有津潤也晉進也其
土在北有事於中國則進而南也又取晉水以為名其
水迅進也趙朝也本小邑朝事於大國也魯魯鈍也國
多山水民性樸魯也衞衞也既滅殷立武庚為殷後三
監以守衞之也齊齊也地在渤海之南勃齊之中也呉
虞也太伯讓位而不就歸封之於此虞其志也越夷蠻
之國也度越禮義無所拘也此十三國上應列宿各以
其地及於事宜制此名也至秦改諸侯置郡縣隨其所
在山川土形而立其名漢就而因之也河南在河之南
也河内河水從岐山而南從雷首而東從譚首而北郡
在其内也河東在河水東也河西在河水西也上黨黨
所也在山上其所最高故曰上也潁川因潁水為名也
汝南在汝水南也汝隂在汝水隂也東郡南郡皆以京
師方靣言之也北海海在其北也西海海在其西也南
海在海南也宜言海南欲同四海名故言南海東海海
在其東也濟南濟水在其南也濟北濟水在其北也義
亦如南海也濟隂在濟水之隂也南陽在國之南而地
陽也凡若此類郡國之名取號於此則其餘可知也縣
邑之名亦如之大曰邦邦封也封有功於是也國城曰
都者國君所居人所都㑹也周制九夫為井其制似井
字也四井為邑邑猶悒也邑人聚㑹之稱也四邑為丘
丘聚也四丘為甸甸乗也出兵車一乗也鄙否也小邑
不能逺通也縣懸也懸係於郡也郡羣也人所羣聚也
五家為伍以五為名也又謂之鄰鄰連也相接連也又
曰比相親比也五鄰為里居方一里之中也五百家為
黨黨長也一聚之所尊長也萬二千五百家為鄉鄕向
也衆所向也(釋/名)
東至於泰逺西至於邠國南至於濮鉛北至於祝栗謂
之四極觚竹北户西王母日下謂之四荒太平之人仁
(在/東)丹穴之人智(在/南)太蒙之人信(在/西)空同之人武(在北/爾雅)
凡天下之地執兩山之間必有川焉大川之上必有涂
焉(考工/記)
布指知寸布手知尺舒肘知尋十尋而索百步而堵三
百步而里千步而井三井而句烈三句烈而距五十里
而對百里而有都邑(大戴/禮)
東方之域天地之所始生也魚鹽之地海濵傍水其民
食魚而嗜鹹皆安其處美其食魚者使人熱中鹽者勝
血故其民皆黑色疎理其病皆為癰瘍其治宜砭石故
砭石者亦從東方來西方者金玉之域沙石之處天地
之所収引也其民陵居而多風水土剛强其民不衣而
褐薦其民華食而脂肥故邪不能傷其形體其病生於
内其治宜毒藥故毒藥者亦從西方來北方者天地所
閉藏之域也其地高陵居風寒冰冽其民樂野處而乳
食藏寒生滿病其治宜灸焫故灸焫者亦從北方來南
方者天地所長養陽之所盛處也其地下水土弱霧露
之所聚也其民嗜酸而食胕故其民皆緻理而赤色其
病攣痺其治宜微鍼故九鍼者亦從南方來中央者其
地平以濕天地所以生萬物也衆其民食襍而不勞故
其病多痿厥寒熱其治宜導引按蹻故導引按蹻者亦
從中央出也(素/問)
地厚萬里其下得大空大空四角下有自然金柱輙方
員五千里(闗令/内傳)
地大則有常祥不庭岐母羣抵天翟不周山大則有虎
豹熊螇蛆水大則有蛟龍黿鼉鱣鮪(呂氏/春秋)
土有九山山有九塞澤有九藪風有八等水有六品何
謂九州東南神州曰農土正南次州曰沃土西南戎州
曰滔土正西弇州曰并土正中冀州曰中土西北台州
曰肥土正北濟州曰成土東北薄州曰隠土正東陽州
曰申土何謂九山㑹稽泰山王屋首山太華岐山太行
羊腸孟門何謂九塞曰太汾澠阨荆阮方城殽阪井陘
令疵句注居庸何謂九藪曰越之具區楚之雲夢秦之
陽紆(一名/具圃)晉之大陸鄭之圃田宋之孟諸齊之海隅趙
之鉅鹿燕之昭余何謂八風東北曰炎風(一曰/融風)東方曰
條風(一曰明/庶風)東南曰景風(一曰清/明風)南方曰巨風(一曰/凱風)西
南曰涼風西方曰飂風西北曰麗風(一曰閶/闔風)北方曰寒
風(一曰廣/莫風)何謂六水曰河水赤水遼水黑水江水淮水
闔四海之内東西二萬八千里南北二萬六千里水道
八千里通谷其名川六百陸徑三千里禹乃使大章步
自東極至於西極二億三萬三千五百里七十五步使
豎亥步自北極至於南極二億三萬三千五百里七十
五步凡鴻水淵藪自三百仞以上二億三萬三千五百
五十里有九淵禹乃以息土填洪水以為名山掘崑崙
虛以下地中有增城九重其高萬一千里百一十四步
二尺六寸上有木禾其修五尋珠樹玉樹琁樹不死樹
在其西沙棠琅玕在其東綘樹在其南碧樹瑶樹在其
北傍有四百四十門門間四里里間九純純丈五尺傍
有九井玉横維其西北之隅(横猶光也横或作彭/彭受不死藥器也)北門
開以内不周之風傾宮旋室縣圃涼風樊桐在崑崙閶
闔之中是其疏圃疏圃之池浸之黄水黄水三周復其
原是謂丹水飲之不死河水出崑崙東北陬貫渤海入
禹所導積石山赤水出其東南陬西南注南海丹澤之
東赤水之東弱水出自窮石至於合黎餘波入於流沙
絶流沙南至南海洋水出其西北陬入於南海羽民之
南凡四水者帝之神泉以和百藥以潤萬物崑崙之丘
或上倍之是謂涼風之山登之而不死或上倍之是謂
懸圃登之乃靈能使風雨或上倍之乃維上天登之乃
神是謂太帝之居抉木在陽州日之所曊建木在都廣
衆帝所自上下日中無景呼而無嚮葢天地之中也若
木在建木西末有十日其華照下地九州之大純方千
里九州之外乃有八殥亦方千里自東北方曰大澤曰
無通東方曰大渚曰少海東南方曰昃區曰元澤南方
曰大夢曰浩澤西南方曰渚資曰丹澤西方曰九區曰
泉澤西北方曰大夏曰海澤北方曰大㝠曰寒澤凡八
殥八澤之雲是雨九州八殥之外而有八紘亦方千里
自東北方曰和丘曰荒土東方曰棘林曰桑野東南方
曰大窮曰衆女南方曰都廣曰反户西南方曰焦僥曰
炎土西方曰金丘曰沃野西北方曰一目曰沙所北方
曰積冰曰委羽凡八紘之氣是出寒暑以合八正必以
風雨八紘之外乃有八極自東北方曰方土之山曰蒼
門東方曰東極之山曰開明之門東南方曰波母之山
曰陽門南方曰南極之山曰暑門西南方曰編駒之山
曰白門西方曰西極之山曰閶闔之門西北方曰不周
之山曰幽都之門北方曰北極之山曰寒門凡八極之
雲是雨天下八門之風是節寒暑八紘八殥八澤之雲
以雨九州而和中土東方之美者有醫母閭之珣玗琪
焉東南方之美者有㑹稽之竹箭焉南方之美者有梁
山之犀象焉西南方之美者有華山之金石焉西方之
美者有霍山之珠玉焉西北方之美者有崑崙之球琳
琅玕焉北方之美者有幽都之筋角焉東北方之美者
有斥山之文皮焉中央之美者有岱嶽以生五榖桑麻
魚鹽出焉凡地形東西為緯南北為經山為積徳川為
積刑高者為生下者為死丘陵為牡谿谷為牝水圓折
者有珠方折者有玉清水有黄金龍淵有玉英土地各
以其類生是故山氣多男澤氣多女障氣多喑風氣多
聾林氣多癃木氣多傴岸下氣多腫石氣多力險阻氣
多癭暑氣多夭寒氣多壽谷氣多痺丘氣多狂衍氣多
仁陵氣多貪輕土多利重土多遲清水音小濁水音大
湍水人輕遲水人重中土多聖人皆象其氣皆應其類
故南方有不死之草北方有不釋之冰東方有君子之
國西方有形殘之尸寢居直夢人死為鬼磁石上飛雲
母來水土龍致雨燕雁代飛蛤蟹珠龜與月盛衰是故
堅土人剛弱土人肥壚土人大沙土人細息土人美耗
土人醜食水者善游能寒食土者無心而慧食木者多
力而□食草者善走而愚食葉者有絲而蛾食肉者勇
敢而捍食氣者神明而壽食穀者知慧而夭不食者不
死而神(淮南/子)
東方川谷之所注日月之所出其人兊形小頭隆鼻大
口鳶肩企行竅通於目筋氣屬焉蒼色主肝長大早知
而不壽其地宜麥多虎豹南方陽氣之所積暑濕居之
其人修形兊上大口決􁀙竅通於耳血胍屬焉赤色主
心早壯而夭其地宜稻多兕象西方高土川谷出焉日
月入焉其人面末僂修頸卭行竅通於鼻皮革屬焉白
色主肺勇敢不仁其地宜黍多旄犀北方幽晦不明天
之所閉也寒水之所積也蟄䖝之所伏也其人翕形短
頸大肩下尻竅通於隂骨幹屬焉黑色主腎其人蠢愚
禽獸而壽其地宜菽麥犬馬中央四逹風氣之所通雨
露之所㑹也其人大面短頥美髯惡肥竅通於口膚肉
屬焉黄色主胃慧聖而好治其地宜禾多牛羊及六畜
東方之極自碣石過朝鮮貫大人之國東至日出之次
扶木之地青土樹木之野太皥句芒之所司者萬二千
里南方之極自北户烏孫之界貫顓頊之國南至委火
炎風之野赤帝祝融之所司者萬二千里中央之極自
崑崙東絶恒山日月之所道江漢之所出人民之野五
穀之宜龍門河濟相貫以息壤堙鴻水之洲東至於碣
石黄帝后土之所司者萬二千里西方之極自崑崙絶
流沙沉羽西至三危之國石城金室飲氣之民不死之
野少皥蓐収之所司者萬二千里北方之極自九極窮
夏海之所極北至令止之俗有凍寒積雪雹霜霰凛潤
羣水之野顓頊𤣥㝠之所司者萬二千里(夏海大/海也)
東北為報徳之維西南為背陽之維東南為常羊之維
西北為號通之維(並/上)
秦地處仲秋之位男懦弱女高瞭(瞭明也/落消切)白色音中商
其言舌舉而仰聲清而揚魏地處季冬之位土地平夷
唐地處孟冬之位得常山大岳之風音中羽其地磽确
(上苦交切/下苦割切)而収其民儉而好畜此唐堯之所處(詩含/神霧)
曾隨師主履行比至朱陵扶桑蜃海宴夜之丘純陽之
陵始青之下月宫之間内遊七丘中旋十洲踐赤縣而
遨五嶽行陂澤而息名山臣自少及今周流六天廣陟
天光極於是矣未若陵虚之子飛真之官上下九天洞
視百萬北極勾陳而并華葢南翔大丹而棲大夏東之
通陽之霞西薄寒穴之野日月所不逮星漢所不與其
上無復物其下無復底臣所識乃及於是愧不足以酬
廣訪矣(十洲/記)
崑崙柱天萬脈(萬山/之脈)由起西北綿亘幽寒莫詣為背為
項(西北近崑崙/如人之背項)為脊為毳(漸逺/也)下為􁁉臋上為髮際面
居㤗雍耳目口鼻(秦雍為天下之西/分耳目口鼻也)幽冀川蜀分左右
背懸心闗腦腹垂洛汭胃脘出納為汧為渭大河大江
經絡榮衞大膓膀胱震澤漯濟青徐以降是為髖髀泄
為尾閭茫洋無際海洲萬國糞滓塵穢(張子房/赤霆經)
大夫曰五行東方木而丹章有金銅之山南方火而交
趾有大海之川西方金而蜀隴有名材之林北方水而
幽都有積沙之地此天地所以均有無而通萬物也(鹽/鐵)
(論/)
佛告諸比丘若閻浮洲日正中時弗婆提洲日則始没
瞿耶尼洲日則初出鬱單越洲正當半夜若瞿耶尼洲
日正中時此閻浮洲日則始没鬱單越洲日正中時瞿
耶尼洲日則始没弗婆提洲日則初出閻浮洲正當夜
半若弗婆提洲日正中時鬱單越洲日則始没閻浮洲
中日則初出瞿耶尼洲正當半夜佛告比丘若閻浮洲
人所謂西方瞿耶尼人以為東方瞿耶尼人所謂西方
鬱單越人以為東方鬱單越人所謂西方弗婆提人以
為東方弗婆提人所謂西方閻浮洲人以為東方南北
二方亦復如是(法苑/珠林)
尋夫方土人别不同總有二種一凡二聖若約方言之
即有四種所謂四天下人若以住處言之四天下中合
有四千八處則有四千八種之人若直按閻浮提一方
言之如樓炭經說大國總有三十六之大國人亦同之
若展别論則有二千五百小國人亦同之又一一國中
種類若干胡漢羌虜蠻夷楚越各隨方土色類不同樓
炭經云此南浮提種類差别合有六千四百種人但總
彰大數不别其名長阿含經云佛告比丘此四天下有
八千天下圍繞其外復有大海水周帀圍繞八千天下
復有大金剛山繞大海水金剛山外復有苐二大金剛
山二山中間窈窈㝠㝠日月神天有大威力不能以光
照及於彼人大地獄也苐一北鬱單越者長阿含經云
湏彌山北天下有鬱單越國其土正方縱廣一萬由旬
人面亦方像彼地形有大樹王名菴婆羅圍七由旬高
百由旬枝葉四布五十由旬多有諸山浴池華果豐茂
無數種鳥和鳴地生輭草槃縈右旋色如孔翠香如婆
師輭若天衣其地柔輭以足踏地地凹四寸舉足還復
地平如掌無有高下彼土四靣有四阿耨逹池各縱廣
百由旬以七寳砌出四大河廣十由旬衆鳥和鳴彼土
無有溝坑荆棘株杌亦無蚊虻毒䖝地純衆寳隂陽調
柔四氣和順百草常生無有冬夏其土常有自然粇米
不種自生無有糠糩如白華聚猶忉利天食衆味具足
其土常有自然釡鍑有摩尼珠名曰熖光置於鍑下飯
熟光滅不假樵火不勞人功其土有樹名曰曲躬葉葉
相次天雨不漏彼諸男女止宿其下復有香樹高七十
里華果繁茂其果熟時皮破自烈自然香出或高六十
里五十里小者五里其果熟時皮破自然出種種衣或
出種種嚴身之具或出種種器或出種種食或戲河中
有衆寳船彼方人民欲入中洗浴遊戲時脫衣岸上乗
船中流娯樂訖已度水遇衣便着先出先着後出後着
不求本衣次至香樹樹為曲躬其人手取樂器調絃並
以妙聲和絃而行詣園娯樂其土中夜阿耨達尤王數
數時起清淨雲周遍世界而降甘雨如構牛乳以八味
水潤澤普洽於中夜後淨無有翳空中清明海出涼風
微吹人身舉體快樂其貌少壯如閻浮提二十許人其
人口齒平正潔白無間髮紺青色無有塵垢髮垂八指
齊眉而止不長不短若其土人起欲心時有熟視女人
而捨之去彼女隨逐往詣園林若彼女人是彼男子父
親母親骨肉中表不應行欲者樹不曲䕃各自散去若
非親者樹則曲䕃隨意娯樂一日二日或至七日爾乃
捨去(立世阿毗曇論云北洲人不索女不迎妻不買不/賣若男子欲娶女時諦瞻彼女若女欲羡男時亦)
(須諦視男子若不見視餘女報言是人看汝即為夫妻/男不見女看餘男報言是女看汝亦為夫妻若自相見)
(便即相隨其往别處若多欲者一生之中數唯/至五其中品者或四三亦有修行至死無欲)彼人懷
姙七日八日便産隨生男女置於四衢捨之而去有諸
行人經過其邊出指含􁀙指出甘乳充遍兒身過七日
已其兒長成與彼人等男向男衆女向女衆彼人命終
不相哭泣莊嚴死屍捨之而去有鳥名憂慰禪伽接彼
死屍置於他方(依世論云其鳥啄屍將/去至山外而便噉食也)又其土人大小
便時地為開坼便利訖已地還自合其土人民無所繫
戀亦無蓄積壽命常定死盡生天其人前世修十善行
身壞命終生鬱單越壽命千嵗不增不減彼土人民悉
皆白淨人所莊餙鬚髮翠黑恒如剃周羅五日頭髪自
然長横七指無有增減順正論云北俱盧洲形如方座
邊有二中洲一矩婆洲二憍拉洲苐二東弗于逮依長
阿含經云須彌山東有天下名弗于逮其土正圓縱廣
九千由旬人面像彼地形有大樹王名伽藍浮圍七由
旬高百由旬枝葉四布五十由旬造天地經云東方人
物勝閻浮提人彼土用綿絹共相市易依長阿含經云
彼土人壽二百嵗(樓炭經云人/壽三百嵗也)飯食魚肉(立世論云自/不殺生不令)
(他殺若有自/死則食其肉)人有婚禮嫁娶(立世論云東弗婆提人其/多欲者一生之中其數至)
(七其中品者或至五六亦有修行至死無欲東西二洲/人唯無黑色餘同閻浮提身有種種色彼人頭髮莊飾)
(剪前被後上下兩衣著/下竟上衣繞身而已)依順正論云東勝神洲東狹西
廣形如半月其洲邊有二中洲者一提訶洲二毗提訶
洲苐三俱耶尼者依長阿含經云須彌山西天下名俱
耶尼其土形如滿月縱廣八千由旬人面像彼地形有
樹王名曰斤提圍七由旬高百由旬枝葉四布五十由
旬(起世經云於彼樹下有一石牛高一/由旬以此因縁名瞿尼尼此云牛傎)人壽三百嵗以
牛馬珠玉共相市易人物亦勝閻浮提主世論云彼土
人或自殺生或令他殺死則食肉同閻浮提人若眷屬
死送喪山中燒屍棄去或置水中或埋土裏或著空地
東西二洲大同閻浮提婚禮亦同其欲多者一生之中
數至十二其中品者數或至十亦有修行至死無欲彼
人莊飾並皆被髪上下著衣依順正理論云西牛貨洲
圓如滿月其洲邊有中洲者一捨摑洲二嗢怛羅澷里
拏洲苐四閻浮提者依長阿含經云須彌山南有天下
名閻浮提其土南狹北廣縱廣七千由旬人面像此地
形有大樹王名閻浮提圍七由旬高百由旬枝葉四布
五十由旬(起世經云於此樹下有閻浮那檀金聚高二/十由旬以此勝金出此樹下故名閻浮那檀)
(金/)復有金翅鳥王樹名俱利睒婆羅圍七由旬高百由
旬枝葉四布五十由旬阿修羅王有樹名曰善盡圍七
由旬高百由旬枝葉四布五十由旬閻浮提人人壽百
嵗中夭者多初十無知二十少知猶未黠了三十欲意
盛四十所行無端五十所習不忘六十慳著七十體性
遲緩八十無榮飾九十疾病百嵗諸根衰耗立世阿毗
曇論云閻浮提人衣服莊飾種種不同或有長髮分為
兩髻或有剃落髪鬚或有頂留一髻餘髪皆除名周羅
髪或有拔除髪或有剪髪或有編髪或有被髪或有剪
前被後令圓或有裸形或着衣服覆上露下或露上覆
下或上下俱覆或止障前後四洲人民所食多種不可
具述婚禮市易現事可知然論云閻浮提人一生欲事
無數無量不同餘三洲人少欲亦有修行至死無欲依
順正理論云南贍部洲有邊洲一名遮末羅洲二名筏
羅遮羅洲(法苑/珠林)
東方弗于岱九萬里之外極毫林之墟其國音銘呵羅
提之國國地形正圓其色如碧脂之鮮無有山阜廣狹
九十萬里其國人形長二丈壽四百嵗國有六音之銘
是高上始氣置於外國胡老之品高上恒吟歌其音以
化胡老之人令知外國有不死之教其國人皆行禮而
誦其音是得四百嵗之壽上學之士知外國地色恒吟
詠六品之音者則致胡老仙官衞兆之身九年自然得
遊其國與胡老交言變化飛空遊行東極之境也(雲笈/七籖)
南方閻浮利三十萬里之外極洞陽之野其國音則銘
伊沙陁之國國地平博無有高下土色如丹廣狹八十
一萬里其國人形長二丈四尺壽三百六十嵗國有六
音之銘是高上置於外國越老之品高上恒吟歌其音
以化越老之人令知其國有不死之教其國人皆行禮
而誦其音是得三百六十嵗之壽學者知外國地色恒
吟詠六品之音者則致越老仙官衞兆之身九年自然
得遊伊沙陁之國與越老交言變化朱宮飛行南陽之
境也
西方俱耶尼七十萬里之外極浩素之壠其國音則銘
尼維羅緑那之國地形多高壠與天西闗相接土色白
如玉廣狹六十八萬里其國人形長一丈六尺壽六百
嵗國有六音之銘是髙上置於外國氐老之品高上恒
吟歌其音以化氐老之人令知其國有不死之教其國
人皆行禮誦詠其音是得六百嵗之壽學者知外國地
色恒吟詠修行則致氐老仙官衞兆之身九年自然得
遊尼維羅緑那之國與氐老交言能飛行𤣥虚遊戯浩
素之壠也
北方鬱單越五十萬里之外國極朔隂之庭其國音則
銘旬他羅之國國地長流平演土色黑潤廣狹五十八
萬里其國人形長一丈二尺壽三百嵗國有六音之銘
是高上置於外國羌老之品高上恒吟歌其音以化羌
老之人令知其國有不死之教其國人皆行禮而誦詠
其音是得三百嵗之壽學者知外國地色恒吟詠修行
則致羌老仙官衞兆之身九年自然得遊其國與羌老
交言飛行𤣥虚遊宴朔隂之庭也
上方九天之上清陽虚空之内無色無象無形無影空
洞之銘元精青沌自然之國以青氣為世界上極無窮
四覆諸天則高上玉皇萬聖帝真受生之根元壽命無
量惟刼為年其空洞之内亦有六音之銘則元始置於
真皇自然之品高上吟歌其音以延羣仙令知𤣥空有
無量之真其國玉皇萬聖帝真皆行禮悉吟詠其音是
得無量之壽學者知空洞之色吟詠修行則致三元下
降五帝詣房授兆靈音九年則得乗駕浮雲上追玉清
太空之中也
中國極下極大風澤去地五百二十億萬里綱維地源
制使不落土色如金之精中國音則銘太和寳真無量
之國中嶽崑崙即㨿其中央諸天之别名上有𤣥囿七
寳諸宮與天交端上真飛仙之館中國周迴百二十億
萬里其國人形長九尺皆學導引之術壽一千二百嵗
國有六音之銘是高上置於中國之品高上玉皇帝君
悉吟詠其音以化中國傖老之人令知其國有不死之
教其國人皆修上清之道行禮誦詠是得壽一千二百
嵗學者知中國地色吟詠修行則致傖老仙官衞兆之
身九年自然與傖老交言𤣥察太空飛行上清(並/上)
或問日時羣忌此天地之數也非吉凶所生也東方主
生死者不鮮西方主殺生者不寡南方火也居之不焦
北方水也蹈之不沈故甲子昧爽殷滅周興咸陽之地
秦亡漢隆(申/鑒)
夫土地皆有形名而人莫察焉有龜龍體有鱗鳯貌有
弓弩勢有斗升象有張舒形有塞閉容有隠真之安有
累卵之危有膏腴之利有塉埆之害此十形者氣勢之
始終隂陽之所極也(楊泉物/理論)
自華以南氣下黑上赤嵩高三河之郊氣正赤恒山之
北氣青勃碣海岱之間氣皆正黑江淮之間氣皆白東
海氣如員簦附漢河水氣如引布江漢氣勁如杼濟水
氣如黑㹠渭水氣如狼白尾淮南氣如白羊少室氣如
白兎青尾恒山氣如黑牛青尾東夷氣如樹西夷氣如
室屋南夷氣如闍臺或類舟船(晉/書)
地理書者若朱贛所採浹於九州闞駰所書殫於四國
斯則言皆雅正事無偏黨者矣(史/通)
周隠王二年四月齊地暴長長丈餘高一尺五寸京房
易妖曰地四時暴長占春夏多吉秋冬多凶歴陽之郡
一夕淪入地中而為水澤今麻湖是也不知何時運斗
樞曰邑之淪隂吞陽下相屠焉(搜神/記)
依佛般􁀙泥經云阿難义手問佛欲知地動㡬事佛語
阿難有三因縁一為地倚水上水倚於風風倚於空大
風起則水擾水擾則地動二為得道沙門及神妙天欲
現感應故以地動三為佛力自我作佛前後已動三千
日月萬三千天地無不感發天人鬼神多得聞解又大
方等大集念佛三昧經云一切大地六種震動一動遍
動等遍動二震遍震等遍震三涌遍涌等遍涌四吼遍
吼等遍吼五起遍起等遍起六覺遍覺等遍覺是六各
三合十八相如是東涌西没西涌東没南涌北没北涌
南没中涌邊没邊涌中没又立世阿毗曇論云佛告富
樓那復有大神通威徳諸天若欲震動大地即能令動
若諸比丘有大神通及大威徳觀地大相令小小相令
大欲令地動亦能震動令地動有風名鞞嵐婆此風常
吹俱動不息風力上昇有風下吹亦有傍動是風平等
圓轉相持又智度論云地動有四種一火二龍三金翅
鳥四天二十八宿等又諸羅漢諸天等亦能地動又增
一阿含經云佛在舎衞城見諸比丘有八因縁而地大
動此地深六十八千由延為水所持水依虚空或復是
時虚空風動而水亦動水動地便大動是初動也若比
丘得神足所欲自在觀地如掌能使地大動是二動也
若復諸天有大神足有大威力能使地動是三動也若
復菩薩在兠術天欲降神下生是時地是四動也若菩
薩自知在母胎中地為大動是五動也若菩薩知滿十
月當出母胎地為大動是六動也若菩薩出家於道塲
坐降伏魔怨終成等覺地為大動是七動也若未來於
無餘中湼槃界而般湼槃為大動是八動也(法苑珠林/  以下山)
古之人入山者皆佩黄神越章之印其廣四寸其字一
百二十以封泥著所住之四方各百部則虎狼不敢近
其内也或用七星步及玉神符八威五勝符李耳太平
符中黄華葢印文及石流黄散燒牛羊角或立西嶽公
禁山符皆有驗也(枹朴/子)
入名山必先齋五十日牽白犬抱白鷄以鹽一升山神
大喜芝草異藥寳玉為出未到山百步呼曰林林央央
此山王名知之却百邪(地/鏡)
凡天下名山五千二百七十出銅之山四百六十有七
出鐵之山三千六百有九(廣/雅)
山産也産生物也土山曰阜阜厚也言高厚也大阜曰
陵陵隆也體高隆也山頂曰冢冢腫也言腫起也山旁
曰陂言陂陁也山脊曰岡岡亢也在上之言也山旁隴
間曰涌涌猶桶桶狹而長也山大而高曰嵩嵩竦也亦
高稱也山小高曰岑岑嶃也嶃然也上銳而長曰嶠形
似橋也小山别大山曰甗(音/彦)甗甑也甑一孔者甗形孤
出處似之也山多小石曰磝磝堯也每石堯堯獨處而
出見也山多大石曰礐礐學也大石之形學學形也山
有草木曰岵岵怙也人所怙取以為事用也山無草木
曰屺屺圮也無所出生也山上有水曰垺垺脫也脫而
下流也石載土曰岨岨臚然也土載石曰崔嵬因形名
之也山東曰朝陽山西曰夕陽隨日所照而名之也山
下根之受霤處曰甽甽吮也吮得山之肥潤也山中藂
木曰林林森也森森然也山足曰麓麓陸也言水流順
陸燥也山體曰石石格也堅捍格也小石曰礫礫料也
小石相枝柱其間料料然出内氣也(釋/名)
五嶽者何謂也㤗山東嶽也霍山南嶽也莘山西嶽也
常山北嶽也嵩高山中嶽也五嶽何以視三公能大布
雲雨焉能大歛雲雨焉雲觸石而出膚寸而合不崇朝
而雨天下施徳博大故視三公也四瀆者何謂也江河
淮濟也四瀆何以視諸侯能蕩滌垢濁焉能通百川於
海焉能出雲雨千里焉為施甚大故視諸侯也山川何
以視子男也能出物焉能潤澤物焉能生雲雨為恩多
然品類以百數故視子男也(說/苑)
東方㤗山詩云泰山巖巖魯邦所贍尊曰岱宗岱者長
也萬物之始隂陽交代雲觸石而出膚寸而合不崇朝
而徧雨天下其惟㤗山乎故為五嶽之長王者受命易
姓改制應天功成分禪以告天地孔子曰封㤗山禪梁
父可得而數七十有二岱宗廟在博縣西北三十里山
虞長守之十月日合凍臘月日涸凍正月日解凍皆太
守自侍祠若有穢疾代行事法七十萬五千三牲燔柴
上福脯三十朐縣次傳送京師四嶽皆王同禮南方衡
山一名霍霍者萬物盛長垂枝布葉霍然而大廟在廬
江灊縣西方崋山崋者華也萬物滋然變華於西方也
廟在𢎞農崋隂縣北方恒山恒者常也萬物伏藏於北
方有常也廟在中山上曲陽縣中央曰嵩山嵩者高也
詩云嵩高惟嶽峻極于天廟在潁川陽城縣(風俗/通)
岱宗謂之泰山天柱謂之霍山崋山謂之太崋常山謂
之恒山(廣/雅)
先儒說桀之将亡泰山三日泣今㤗山山石逺望之若
人泣葢是也武王謂周公曰桀為不道走山泣石(述異/記)
舊說岱嶽上有金篋玉策能知人年壽修短漢武帝探
策得十八因倒讀曰八十其後果夀八十(風俗/通)
㤗山之中有神房阿閣(尸/子)
泰山廟在山南悉種栢樹千株大者十五六圍父老傳
云漢武所種廟及東西房三十餘間并高樓三處春秋
饗祀泰山君常在此壇(泰山/記)
泰山之高叅天入雲孟子逸語(文選/註)
㤗山在左亢父在右亢父知生梁甫知死王者封㤗山
禪梁甫(開山/圖)
車駕正月二十八日發雒陽宮二月九日到魯遣守謁
者郭堅伯將徒五百人治㤗山道十日曾遣宗室諸劉
及孔氏瑕丘丁氏上壽受賜皆詣孔氏宅賜酒肉十日
發十二日宿奉高是日遣虎賁郎將先上山三案行還
益治道徒千人十五日始齋國家居太守府舎諸王居
府中諸侯在縣庭中齋諸卿校尉將軍大人黄門郎百
官及宋公衞公褒城侯東方諸侯雒中小侯齋城外汶
水土太尉太常齋山虞馬苐伯自云某等七十人先之
山虞觀祭山壇及故明堂宮郎官等郊肆處入其幕府
觀治石石二枚狀博平圓九尺此壇上石也其一石武
帝時石也時用五車不能上也因置山下為屋號五車
石四維距石長丈二廣三尺厚尺半所四枚檢石長三
尺廣六寸狀如封篋長檢十枚一紀號石高丈二尺廣
三尺厚尺二寸名曰立石一枚刻文字紀功徳是朝上
山騎行往往道峻峭不騎步牽馬乍步乍騎且相半至
中觀留馬去平地二十里南向極望無不覩仰望天闕
如從谷底仰觀抗峯其為高也如視浮雲其峻也石壁
窅篠如無道徑通望其人端如行朽兀或為白石或雪
久之白者移過樹乃知是人也殊不可上四布僵卧石
上有頃復蘇亦賴齎酒脯處處有泉水目輙為之明復
勉强相將行到天闗自以已至也問道中人言尚十餘
里其道旁山脇大者廣八九尺狹者五六尺仰視巖石
松樹鬱鬱蒼蒼若在雲中俛視谿谷碌碌不可見丈石
遂至天門之下仰視天門窔遼如從穴中視天直上七
里賴其羊腸逶迤名曰環道往往有絙索可得而登也
兩從者扶挾前人相牽後人見前人履底前人見後人
頂如畫重累人矣所謂磨胸􁧊石捫天之難也初上北
道行十餘步一休稍疲咽脣焦五六步一休牒牒㨿頓
地不避濕暗前有燥地目視而兩脚不隨早食上脯後
到天門郭使者得銅物銅物形狀如鐘又方柄有孔莫
能識也疑封禪具也得之者汝南召陵人姓楊名通東
上一里餘得木甲木甲者武帝時神也東北百餘步得
封所始皇立石及闕在南方漢武在其北二十餘步得
北垂圓臺高九尺方圓三丈所有兩陛人不得從上從
東陛上臺上有壇方一丈二尺所上有方石四維有距
石四靣有闕鄉壇再拜謁人多置錢物壇上亦不掃除
國家上見之則詔書所謂醀棃酸棗狼籍散錢處數百
幣帛具道是武帝封禪至泰山下未及上百官為上跪
拜置棃棗錢於道以求福即此也東山名曰日觀者鷄
一鳴時見日始欲出長三丈所秦觀者望見長安呉觀
者望見㑹稽周觀者望見齊西北有石室壇以南有玉
盤中有玉龜山南脇神泉飲之極清美利人日入下去
行數環日暮時頗雨不見其道一人居則前先知蹈有
人乃舉足隨之北至天門下夜人定矣(應劭漢/官儀)
晉越城寺有釋法相姓梁不測何許人常山居精苦誦
經十餘萬言鳥獸集其左右皆馴若家禽泰山祠有大
石函貯財寳相時山行宿於廟側忽見一人𤣥衣武冠
令相開函言絶不見其石函葢重過千鈎相試提之飄
然而起於是取其財以救貧民(梁高/僧傳)
華山古之敦物山也(上/)
趙主父工施鈎梯而縁潘吾刻疎人迹其上廣三尺長
五尺而勒之曰主父常遊于此秦昭王令工施鈎梯而
上華山以松栢之心為博箭長八尺棋長八寸而勒之
曰昭王嘗與天神博於是矣(韓非/子)
嵩高山下有石室名謨觴内有僊書無數昔僊人方回
讀書於内玉女進以飲食(記事/珠)
傅亮北征在黄河中垂至洛遥見嵩高山於時同從客
在坐問傅曰潘安仁懷舊賦云前瞻太室傍眺嵩丘嵩
丘太室故是一山何以言傍眺傅曰有嵩丘山去太室
七十里此是書冩誤耳(俗/說)
懊來山是蜀中來與嵩山爭高而不勝故云懊來(嵩山/記)
有臘師在山見畵圖竒妙異常有金象比來尋求白霧
忽起不知其處(上/)
恒山謂之𤣥嶽(水/經)
范零子隨司馬季主入常山石室石室東北角有石匱
季主戒勿開零子思歸發之見其父母大小近而不還
乃悲思季主遂逐之經數載復令守一銅匱又違戒所
見如前竟不得道(真/誥)
北嶽有五名一名蘭臺府二名列女宫三名華陽臺四
名紫薇宫五名太乙宫(上/)
漢武徙南嶽之祭於廬江灊縣霍山之上無水廟有四
鑊可受四十斛至祭時水輒自滿用之足了事畢即空
塵土樹葉莫之汚也積五十嵗嵗作四祭後但作三祭
一鑊自敗(搜神/記)
舜時十有一月巡狩北嶽詣大茂山谷值大雪不能進
而遥祭之忽廟之右飛一石冉冉而墜帝前名曰安王
石又五載巡狩其石飛於曲陽建廟祀之(上/)
代州東南五臺山方三百里極巉巖崇峻有五臺上不
生草木唯松栢茂林經中明文殊將五百仙人往清涼
之山即斯地也地極嚴寒多雪號曰清涼山中臺最高
去頂七百里望如指掌上有小石浮啚其量千計即是
魏文帝宏所立石上人馬跡宛然如新有大泉名曰太
華清澄如鏡有二浮啚夾之中有文殊師利象(法苑/珠林)
衡山俗名岣嶁(山海/經)
衡山一名芝岡東海一名岱淵(楊升/菴集)
湘東姚祖大元中為郡吏經衡山望巖下數少年竝執
筆作書祖謂行旅休息乃過之未至百步少年相與飛
颺遺一紙書在坐處前數句古詩字字皆鳥跡(異/苑)
衡山有三峯極秀一峯名芙蓉峯最為竦桀自非清霽
素朝不可望見峯上有泉飛𣲖如一幅絹分映青林直
注山下(盛𢎞之/荆州記)
崔賾從駕登太行山詔問賾曰何處有羊腸坂賾對曰
臣按漢書地理志上黨壺闗縣有羊腸坂帝曰不是又
答曰臣按皇甫士安撰地書云太原北九十里有羊腸
坂帝曰是也因謂牛𢎞曰崔祖濬所謂問一知二(隋/書)
少室一名負黍山負黍城在南故因山以名城(郡國/志)
終南山半有横雲如瀑布則澍雨人常以為驗候故語
云南山瀑布非朝即暮(上/)
積石河北有層山山甚靈秀山峯之上立石數百丈亭
亭桀竪兢勢爭高逺望嵾嵾若攢圖之起霄上其下層
巖峭舉壁岸無階懸巖之中多石室焉室中若有積卷
矣而世士罕有津逮者因謂之積書巖巖堂之内每時
見神人往還矣葢鴻衣羽裳之士練精餌食之夫耳俗
人不悟其僊者乃謂之神鬼彼羗目鬼曰唐述復因名
之為唐述山(水經/註)
河東涷水南鹽道山其西則石壁千尋水則磻溪萬仞
方嶺雲迴竒峯霞舉孤標秀出罩絡羣山之表翠栢䕃
峯清泉灌頂郭景純云世所謂鴦漿也發於上而潛於
下矣厥頂方平有良藥神農本草曰地有固活女疎銅
芸紫菀之族也是以緇服思𤣥之士鹿裘念一之夫代
往遊焉路出北巘勢多懸絶來去者咸援蘿騰崟尋葛
降深於東則連水乃陟百梯方降巖側縻鎻之跡仍今
存焉故亦曰百梯山也(上/)
鵜鶘山有二峯峻極于天高崖雲峯亢石無階猨徒䘮
其㨗巧鼯族窮其輕工及其長霄罥嶺層霞冠峯方為
就辨優劣耳故有大小鵜鶘之名矣(上/)
若魚山本名立石山石色黑而理若雲母發一重輒有
魚形長數寸鱗鬛首尾皆若刻畫燒之作魚膏腥(並/上)
曹植嘗登魚山臨東阿忽聞巖岫裏有誦經聲清通深
亮逺谷流響肅然有靈氣不覺歛衿袛敬便有終焉之
志即效而則之今之梵唱皆植依擬所造一云陳思王
遊山忽聞空裏誦經聲清逺遒亮解音者則而冩之為
神仙聲道士效之作步虚聲也(異/苑)
女觀山厥處高顯迥眺極目古老傳言昔有思婦夫官
於蜀屢愆期愁登此山絶望憂感而死山木古悴鞠為
童枯鄕人哀之因名此山為女觀焉(水經/注)
高齊初沙門寔公者旦從林慮向白鹿山因迷失道日
將禺中忽聞鐘聲尋響而進巖岫重阻登陟而趣乃見
一寺獨據深林三門正南赫奕輝煥前至門所看額云
靈芝寺門外五六犬其犬如牛白毛黑喙或踊或臥以
眼盻寔寔怖將返須臾胡僧外來寔喚不應亦不迴顧
直入門内犬亦隨入講堂唯見牀榻高座儼然寔入西
南隅牀上坐久之忽聞棟間有聲仰視見開孔如井大
比丘前後從孔飛下遂至五六十人依位坐訖末後一
僧從空而下諸人競問來何太遲答曰今日相州城東
彼岸寺鑒禪師講㑹各各竪義大有後生聰俊難問詞
㫖鋒起殊為可觀不覺遂晩而至寔本事鑒為和上旣
聞此語咨諸僧曰鑒是寔和上諸僧直視忽隠向之寺
宇一無所見唯覩巖谷禽鳥翔集喧亂切心出以問尚
統法師尚曰此寺名趙時佛圖澄法師所造年嵗久逺
賢聖居之非凡所住或汎或隠遷徙無定今山行者猶
聞鐘聲(見侯君素/族異記録)
髙唐縣鳴石山巖髙百餘仞人以物扣巖聲甚清越晉
太康中逸士田宣隠於巖下葉風霜月常拊石自娯每
見一人着白单衣徘徊巖上及曉方去宣於後令人擊
石乃於巖上濳伺俄然果來因據執袂詰之自言姓王
名中倫衞人周宣王時入少室山學道比頻適方壺去
來經此愛此石響故輙留聽宣乃求其養生唯留一石
如雀卵初則凌空百餘步猶見漸漸烟霧障之宣得石
含輙百日不饑(上/)
漢建武間有人騎白牛曰吾北海使將看天子登封田
父尋至山上惟見牛跡遺糞皆銀也明年世祖登封遂
名其山為銀牛在太原北(雜/俎)
廣昌嶺髙四十餘里二十里中委折五迴方逹其上故
嶺有五迴之名下望層山盛如蟻垤實兼孤山之稱亦
崚崠也(水經/注)
汝州臨汝縣廣成坡之西垠有小山曰崆峒即黄帝訪
道地廣成子所隠也其顛洞穴如盎將有大風雨則白
犬自穴出田夫以為候亦名山曰玉犬峯耆老云若九
春三秋天景清麗必有素霧自岊起須臾粉㻡青梵彌
亘數里樓殿轇轕花木煥爛數息中霧勢漫散不復見
矣(三水/小牘)
龜山操孔子所作季桓子受齊女樂孔子欲諫不得退
而望龜山作曲喻季氏若龜山之蔽魯(琴/纂)
玉笥山本名羣玉山胚渾初分此山積五色氣而成形
覩若羣玉之狀皆虚無之貌浮焉至庖犧氏之時山乃
堅而委地變為五色遂號為羣玉山至夏殷之世人多
採其玉百靈慮損其山形遂化為五色土石而生之叢
木今溪澗之中五色碧赤之石皆古變色(太真白/龜山經)
雷首一名獨頭山夷齊所隠也(闕駰十/三州志)
西河謁泉山一名隱泉山山有石室子夏退居之所(隋/圖)
(經/)
長白山陳仲子夫妻隠處(郡國/志)
長白山相傳古肅然也峴南有鐘鳴燕世桑門釋惠霄
者自廣固至此峴聽鐘聲稍前忽見一寺門宇炳煥遂
求中食見一沙彌乃摘一桃與霄須臾又與一桃語霄
曰至此已淹留可去矣霄出迴頭顧失寺至廣固見弟
子言失和尚已二年矣霄始知二桃兆二年矣(上/)
雅州有周公山舊𫝊孔明於此夢見周公因立廟為文
憲王廟號周公山(蜀/志)
不其城南二十里有大勞山小勞山在海側俗云㤗山
自言髙不如東海勞即此也(伏深/齋記)
平樂縣有山臨水巗間有兩目如人眼極大瞳子白黑
分明名為目巗(搜神/記)
濟南郡有方山相傳有奐生得仙於此山南有明鏡崖
石方三丈魑魅行伏了了然在鏡中南燕時鏡上遂使
漆焉俗言山神惡其照物故漆之(上/)
漢髙帝封兄子信為頡羔侯寔有頡羔山在嫣州懐戎
縣東南十五里(上/)
牟州有拒神山在州東五里始皇取石為橋此山拒而
不去因遂名焉山南四里有黄銀穴(續高/僧傳)
臨沮縣西有青山青溪之源也尋源浮溪竒詭深峭盛
𢎞之云稠水傍生凌空交合危樓傾嶽恒有落勢風泉
傳響於青林之下巗澗流聲於白雲之上遊者常若目
不周翫情不給賞是以林徒栖託雲客宅心泉側多結
道士精廬焉側北齊州東南有石門世俗謂之龍門也
其山上合下開開處高六丈飛水歴其間南出乗崖傾
瀾泄注七丈有餘渀盪之音竒為壯猛觸石成井水深
不測闞之者驚神臨之者駭魄矣(水經/注)
夏桀末年瞿山地陷一夕為大澤深九丈其年為湯所
放(古今五/行記)
紇其山望之數百里内夏恒積雪又有神泉人為之歌
曰紇其山頭凍死雀何不飛去生處樂
金陵之土似北邙及谷闗土堅實而宜禾穀掘其間作
井正似長安鳯門外井水味是清源幽瀾洞泉逺沽耳
水色白都不學道居其土飲其水亦令人壽考也是金
津潤液之所漑耶(陶隠居/真誥)
金陵之左右汧谷溪源陵之左有山也右有源汧名栁
谷陵之西有源汧名陽谷名山内經福地誌曰伏龍之
地在柳谷之西金壇之右可以高棲正金陵之福地也
上古名此山為岡山孔子福地記云岡山之間有伏龍
之鄉可以避水辟病長生本所以名為岡者亦金壇之
質也
句曲有五門有心立志清齋三月登尋此門皆可即得
得可入但人自不能齎尋之耳
華陽中玉碣文在童初府西向一云四靣其文曰解帶
被褐尋生理活養存三赤洞我玉文領理八老二十四
真不眠内視微氣綿綿把錄太素𤣥之又𤣥神道在今
子來乃臻
河圖要元篇云勾金之壇其間有陵兵病不起洪波不
登又曰乃有地脉土良水清勾曲之山金壇之陵可以
度世上昇曲城要元篇葢漢世緯書後漢書志註不載
其目今見茅山志
句曲洞天東通林屋北通岱宗西通峨嵋南通羅浮皆
大道也其門有小徑襍路阡陌抄㑹非一處也漢建安
之中左元放聞傳者云江東有此神山故渡江尋之遂
齋戒三月乃登山乃得其門入洞虚造隂宫三君亦授
以神芝三種元放周旋洞宫之内經年宫室結搆方圓
整肅甚惋懼也不圖天下復有如此之異乎神靈往來
相推校生死如地上之官家矣(並/上)
始皇登句曲北垂嘆曰巡狩之樂莫過於山海自今以
往良為常也乃改為良常山(金陵/志)
良常東南又有可住處累石如竈寄生樹如曲葢(陶隠/居真)
(誥/)
宋武帝登八公山劉安舊臺曰城郭猶匹帛之繞叢花
也(六/帖)
白紵山本名楚山桓温領妓遊此山奏樂好為白紵歌
因改焉(宣城/圖經)
溧水有伍牙山一名護牙輿地廣記云子胥伐楚還呉
經此山故名伍牙建康志云俗傳伍子胥美齒牙避楚
至此恐為人所識以石擊毀其牙山神為鎮護之不毀
因名護牙
浮槎山相傳自海上浮來有梵僧過而指曰此耆闍一
峯也梁武帝女為尼於此山建道林寺
舒州灊山最竒絶而山麓尤勝誌公與白鶴道人皆欲
之天監六年二人俱白武帝帝以二人皆具靈通俾各
以物識其地得者居之道人云某以鶴止處為記誌云
某以卓錫處為記已而鶴先飛去至麓將止忽聞空中
錫飛聲誌公之錫遂卓於山麓而鶴驚止他所道人不
懌然以前言不可食遂各以所識築室焉(神僧/傳)
太湖中穹窿山有銅闕(水經/註)
禹治洪水至牧徳之山見神人焉謂禹曰勞子之形役
子之慮以治洪水無乃怠乎禹知其神人再拜請誨神
人曰我有靈寳五符以役蛟龍水豹子能傳之不日而
就因授禹而誡之曰事畢可秘之於靈山禹成功後乃
藏之於洞庭苞山之穴至呉王闔閭之時有龍威丈人
得符獻之呉王以示羣臣皆莫能識乃令賫符以問孔
子孔子曰昔禹治水於牧徳之山遇神人授以靈寳五
符後藏於洞庭之苞山君王所得無乃是乎赤鳥之事
某所未詳使者反白闔閭乃尊事之先是江左童謡云
禹治洪水得五符藏之洞庭之苞山湖龍威丈人竊禹
書得五書者䘮國廬尋而呉果滅(呉越春秋/越絶書)
震澤中洞庭山有洞穴深百餘尺仰公眺誤墮洞中至
一龍宫下有青泥晝夜常明饑食青泥味若粳米飯記
得歸路得出事聞梁武帝帝問杰公公曰此洞穴有四
支一通洞庭湖西岸一通蜀道青衣浦北岸一通羅浮
兩山間大谿一通枯桑島東􁁜(梁四/公記)
洞庭山有靈洞入中常如有燭於前中有異香芬馥泉
石明朗採藥石之人入中如行十里迥然天清霞耀花
芳桞暗丹樓瓊宇宫觀異常乃見衆女霓裳冰顔艶質
來邀採藥之人飲以瓊漿金液延入璇室奏以簫管絲
桐餞令還家贈之丹醴之訣便絶饑渴而逹舊鄕已見
邑里人户各非故鄉惟尋得九代孫問之云逺祖入洞
庭山採藥不還今經三百年也(拾遺/記)
洞庭山有穴五門東通林屋西逹峨眉南接羅浮北連
岱嶽東有石樓樓下兩石扣之清越所謂神鉦者有青
童乗獨飈飛輪之車至此其跡存焉上有天帝壇山山
有金牛穴吴孫權時令人掘金金化為牛走上山故號
為金牛穴(述異/記)
包山舊無三班謂虵虎雉也侯景之亂乃有虵虎
香山吴王遣美人採香於此山因以為名故有採香徑
(吳地/記)
包山下有石室銀户方圓百里
虞山東二百里有石室太公吕望避紂之處(上/)
天目山有洞三十六毎秋必有一月風雨晦暝土俗云
是山神與江神㑹也(圖/經)
山川之美古來共談高峯入雲清流見底兩岸石壁五
色交暉青林翠竹四時俱偹曉霧將歇猨鳥亂鳴夕日
欲頽沈鱗競躍寔是欲界之僊都自康樂以來未復有
能與其竒者(陶𢎞景答/謝中書書)
故鄣縣東三十五里有青山絶壁干天孤峯入漢緑嶂
百重青川萬轉歸飛之鳥千翼競來企水之猨百臂相
接秋露為霜春蘿被逕風雨如晦鷄鳴不已信足蕩累
頥物悟衷散賞(梁呉均與/施從事書)
梅溪之西有石門山者森壁爭霞孤峯限日幽岫含雲
深溪蓄翠蟬吟鶴唳水響猿啼英英相雜綿綿成韻旣
素重幽居遂葺字其上幸富菊華偏饒竹寔山谷所資
於斯已辦仁智所樂豈徒語哉(呉均與/顧章書)
風烟俱淨天山共色從流飄蕩任意東西自富陽至桐
廬一百許里竒山異水天下獨絶水皆漂碧千丈見底
遊魚細石直視無礙急湍甚箭猛浪若奔夾峯高山皆
生寒樹負勢競上互相軒邈爭高直指千百成峯泉水
激石泠泠作響好鳥相鳴嚶嚶成韻蟬則千轉不窮猨
則百呌無絶鳶飛戾天者望峯息心經綸世務者窺谷
忘反横柯上蔽在晝猶昏疎條交映有時見日(呉均與/朱元思)
(書/)
呉興有山曰呉羌山漢有呉羗避王莾之亂同梅福東
隠於呉後人因指其所居山名之(呉興/掌故)
長城北五里有雉山梁武帝時有童謡云鳥山出天子
乃於江左以鳥名山者皆鑿之而雉山獨遺焉及武帝
興為長城下若里人寔應其謡
㑹稽山南有宛委山其上有石俗呼石簣壁立于雲有
懸度之險升者累梯然後至焉昔禹治洪水厥功未就
乃躋於此山發石簣得金簡玉字以知山河體勢於是
疏導百川各盡其宜(孔靈符㑹/稽山記)
九山東南曰天承山號宛委承以文玉覆以藍石其書
金簡青玉為字編以金銀禹登衡山有赤繡衣男子自
稱𤣥夷蒼水使者謂禹曰欲得我簡書知道水方齋於
黄帝之嶽禹乃齋登石簣山果得其文周行天下伯益
記之為山海經(呉越/春秋)
禹巡越大㑹計治國之道更名茅山曰㑹計(上/)
㑹稽剡縣有山名刻石父老相傳云山雖名刻石而不
知文字所在昇明末縣人倪襲祖行獵忽見石上有文
字凡三處苔生其上字不可識乃去苔視之其大石文
曰此齊者黄石公之化氣也立石文黄天星姓蕭字道
成得賢師天下太平小石文曰刻石者誰㑹稽南山李
斯刻秦望之封也(南/史)
㑹稽集道經云兩火一刀可以逃言剡中多名山可以
避災也故漢晉以來多隠逸之士沃州天姥是其處
許詢常登山憑林築室蕭然有致因號蕭山
越絶云獨婦山去㑹稽四十里勾踐將伐呉徙寡婦至
獨山者以為死士示得専一也呉越春秋作獨女山云
勾踐以諸寡婦滛泆過犯皆輸山上士有憂思者令遊
山上以喜其意
天台山上超然出天山有八重視之如一㠶高一萬八
千丈周廻八百里又有飛泉懸流千丈似布(臨海/經)
天台山去人不逺路經福溪水險清冷前有石橋路徑
不盈尺長數十丈下臨絶㝠之澗唯忘其身然後能躋
躋者梯巖壁捫蘿葛之莖度得平路見天台山蔚然綺
繡列雙嶺於青霄上有瓊臺玉閣天堂碧林醴泉仙物
畢具晉隠士白道猷得過之獲醴泉紫芝靈藥(啟䝉/記注)
赤城山有孤巖獨立秀出干雲釋道猷摶石作梯昇巖
宴坐接竹傳水以供常用禪學造者十有餘人王羲之
聞而故往仰峯高挹致敬而返赤城巖與天台瀑布靈
溪四明竝相連屬而天台懸崖峻峙峯嶺切天古老相
傳云上有往時精舎得道者居之雖有石橋跨澗而横
石斷人且莓苔青滑自終古已來無得至者猷行至橋
所聞空中聲曰知君誠篤今未得度却後十年自當來
也猷心悵然夕留中宿聞行道唱布薩聲且復欲前見
一人鬚眉皓白問猷所之猷具答意公曰君生死身何
可得去吾是山神故相告耳猷乃退還道經一石室過
中憇息俄而雲霧晦合室中盡明猷神色無擾明旦見
人著单衣祫來曰此乃僕之所居昨行不在家中遂致
騷動大深愧怍猷曰若是君室請以相還神曰僕家室
已移請留今住猷停少時猶恨不得度石橋後潔齋累
日復欲更往見横石洞開度橋少許覩精舎神僧果如
所說因燒香中食食畢神僧謂猷曰却後十年自當來
此今未得住於是而反顧看横石還合如初(神僧/傳)
智顗語默之際每思林澤乃夢巖崖萬重雲日半垂其
側滄海無畔泓澄在於其下又見一僧揺手伸臂至於
岐麓挽顗上山顗以夢中所見通告門人咸曰此乃會
稽之天台山也聖賢之所託矣先有青州僧定光久居
此山積四十載定慧兼習顗未至二年預告山民曰有
大善知識當來相就宜種豆造醤編蒲為席更起屋舍
用以待之顗往天台旣逹彼山與光相見即陳賞要光
曰大善知識憶我早年山上揺手相喚不乎顗驚異焉
知通夢之有在也又聞鐘聲滿谷衆咸怪異光曰鐘是
召集有縁爾得住也顗乃卜居勝地是光所住之北佛
壠山南螺溪之源地平泉清徘徊止宿俄見三人皁幘
絳衣執疏請云可於此行道顗後於寺北華頂峰獨靜
頭陀大風拔木雷霆震吼螭魅千羣一形百狀吐火聲
呌駭畏難陳乃抑心安忍湛然自失(上/)
八素山在武義縣東陽山水記云秦末有八士來隠於
此故名
廬山古名南鄣山(郡國志○九微志云武王時方輔先/生與李老跨白驢入山煉丹得道仙)
(去惟廬存故/曰廬山云)
匡俗字君孝父東野王共潯陽令呉芮佐漢定天下而
亡漢封俗於潯陽曰越廬君兄弟七人皆好道術遂寓
精爽於洞庭之山故世謂之廬山漢武南巡封俗大明
公(豫章/舊志)
威烈王以安車迓匡續續仙去惟廬存因命其山為靖
廬山邦人以先生姓呼匡山又曰匡阜(謝顯廣/福觀碑)
潯陽有廬山者盤基彭蠡之西其崇標峻極辰光隔輝
幽澗澄深積清百仞若乃絶阻重險非人跡之所遊窈
窕冲深常含霞而貯氣真可謂神明之區域列真之苑
囿矣太元十一年有樵採其陽者于時鮮霞褰林傾暉
映岫見一沙門披法服獨在巗中俄頃振裳揮錫凌崖
直上排丹霄而輕舉起九折而一指旣白雲之可乗何
帝鄉之足逺哉窮目蒼蒼翳然滅跡(湛方生廬山/神仙詩序)
匡廬大嶺凡有七重圓基周廻乗五百里風雲之所攄
江山之所帶高巗仄宇峭壁萬尋幽岫穹嵌人獸兩絶
天將雨則有白氣先摶而纓絡於山嶺下及至觸石吐
雲則倐忽而集或大風振巗逸響動谷羣籟競奏其聲
駭人(逺公廬/山記)
晉廬山七嶺同㑹於東共成峯㠋其崖窮絶莫有昇者
晉太元中豫章太守范寗將起學館遣人伐材其山見
人著沙門服凌虚直上旣至則廻身踞其峯良久乃與
雲氣俱滅時有採藥數人皆共瞻覩當時能文之士咸
為之興沙門釋曇諦廬山賦曰應真凌雲以踞峯眇翳
景而入㝠者也
廬山紫霄峰石室極深險人不可至禹刻字大如掌有
好事者縋而下摹得百餘字字竒古不可辨惟洪荒漾
予乃檋六字可識云(一統/志)
廬山有三石梁長數千丈廣不盈尺咸康中江州刺史
庾亮迎呉猛將弟子登山遊觀因過此梁見一老公坐
住樹下以玉盃承甘露與猛猛遍與弟子又進至一處
見崇臺廣厦玉宇金房琳琅焜燿煇彩眩目多珍寳玉
器不可識見數人與猛共言若舊相識設玉膏終日(述/異)
(記/)
桓冲為江州刺史遣人周行廬山冀覩靈異旣陟崇巘
有一湖帀生桑樹有羣白鵠湖中有敗艑赤鱗魚使者
渴極欲往飲水赤鱗魚張鬐向之使者不敢飲(述征/記)
石門山在康王東北八十餘里是一山之大谷有澗水
亦名石門澗吐源渡逺為衆泉之宗每夏霖秋潦轉石
發樹聲動數十里(周景式/廬山記)
潯陽姑石山在江之坻初桓𤣥西下令人登之中嶺便
聞長嘯聲甚清澈及至峯頂見一人箕踞石上(異/苑)
南康歸(一作/皈)美山石城内有柑橘橙柚就食其實任意
取足脫持歸者便遇大蛇或顛仆失徑家人啖之輒病
(上/)
濟陽山麻姑登仙處俗說山上有千年金鷄鳴玉犬吠
(述異/記)
葛洪嘗過贛之興國境見山靈水秀遂結廬築壇鑿池
洗藥留四言詩一首曰洞隂泠泠風佩清清仙居永刼
花木長榮今其地有洗藥池
丹雀山髙可三十丈北臨丹水赤壁如霞(荆州/圖副)
樊東之口有樊山若天旱以火燒山即至大雨今往往
有驗(搜神/記)
元嘉初武溪蠻人射鹿逐入石穴纔容人見其傍有梯
豁然開朗桑果蔚然行人翺翔亦不為怪此蠻於路斫
樹為記其後茫然無復彷彿(異/苑)
武陵緑蘿山素巗若雪松如挿翠流風叩阿有絲桐之
韻上人歌曰仰兹山兮迢迢層石構兮嵯峨朝日麗兮
陽巗落景梁兮隂阿鄣壑兮生音吟籟兮相和敷芳兮
緑林恬淡兮潤波樂兹潭兮安流緩爾櫂兮詠歌(水經/注)
武當山一名篸嶺輕霄葢其上白雲帶其前(荆山/記)
武當山一名謝羅山葢以謝允仙跡也酈道元水經注
引荆州圖副記晉咸和中歴陽謝允為羅令棄官隠遁
兹山得道仙去故名又甄異傳云允字道通年十五為
蘇峻賊兵所掠賣東陽蔣鳯家嘗飼虎檻中甫入則一
虎攀木仰視允謂虎曰此檻木本為汝施而我㡬死其
中汝不殺我我放汝乃開檻出虎賊平之後詣縣自理
烏程令張球不為申别桎梏考楚允夢見一人謂曰此
中易入難出汝有慈心當拯救醒覩一少年通身黄衣
忽進獄與允言語獄吏知是異人不敢枉蒙理還都西
上武當山大尉庾公聞而愍之給其糧資隨到襄陽見
道士說吾師戴先生非世間人也云若有西山欲見我
者可將來君是謝允否允因隨去入武當山齋戒三日
進見先生乃是昔日所夢人也問允復見黄童否因賜
以神藥三丸服之便不饑渴無所思欲戴先生亦無常
處時有祥雲紫氣䕃其上或聞芳香之氣徹於山谷按
戴先生即漢武帝所遣殿上將軍戴甄生也甄異傳所
載詳備如此而不言嘗作羅令不可曉又續搜神記云
謝允從武當山還在桓宣武坐言及左𤣥放為曹公致
鱸魚允便云此可得耳求大甕盛水朱書符投水中俄
有二鯉鼓鬐而泳然則允得道後又嘗出山矣(弇州/集)
長沙有銅棺山湘中記云程普闗羽分界於此共鑄銅
棺為誓相侵者以銅棺貯之
君山有道與呉包山濳通上有美酒數斗得飲者不死
漢武帝齋七日遣男女數十人至君山得酒欲飲之東
方朔曰臣識此酒請視之因一飲致盡帝欲殺之朔乃
曰殺朔若死此為不驗以其有驗殺亦不死乃赦之(東/方)
(朔别/傳)
宜都夷陵縣西八十里有高筐山古老相傳堯時大水
此山不沒如筐篚因以為名
荆州有空舲峽絶崖壁立數百丈飛鳥不棲有一火燼
挿在崖間望見可長數尺傳云洪水時行舟者泊爨於
此餘燼挿之至今猶曰挿竈(洽聞/記)
黄州東百里有孔子山相傳孔子適楚嘗登山上有坐
石草木不侵有硯石毎雨墨水浸出(山川/記異)
君山翠麗鮮明逺若臺榭名曰媧宫風雨之後景氣明
淨頗聞鼓吹之聲(南康/記)
江州有明月峽峽首南峯石壁有圓孔形如明月因以
為名(華陽/國志)
宜城縣有㤗山山下有廟漢末多士其中刺史二千石
卿長數十人朱軒華葢同㑹於廟下荆州刺史行部見
之雅嘆其盛號曰冠葢里刻石銘之其辭曰峩峩南嶽
烈烈離明實敷俊乂君子以生唯此君子作漢之英徳
為龍光聲化鶴鳴(上/)
九疑之山山有九峯峯有一水九江分流其下以注六
合周而復始泝上於此以灌天河故九水源出此山也
上下流注周於四海九水者一曰銀花水二曰復淑水
三曰巢水四曰許泉五曰歸水六曰沙水七曰金花水
八曰冰安水九曰晉水(集仙/傳)
九疑清澗中有黄色蓮花芳氣竟谷此山之表復有二
峯望之乃似人形映出雲端如玉積高于諸山頂有飛
泉如帶舜廟在山之陽有入廟中者常聞絃歌之聲(王/歆)
(之神/境記)
九疑山盤基數郡之界連峯接岫競秀爭高含霞捲霧
分天隔日(盛𢎞之/荆州記)
九疑山有九峯一曰丹朱峯二曰石城峯三曰樓溪峯
形如樓四曰娥皇峯下有舜池池傍春日百鳥生卵人
取之則迷路致不可得五曰舜原峯比衆峯最高上多
紫蘭六曰女英峯舜墓于此峯下七曰簫韶峯峯下即
象耕種之處八曰紀峯馬明生遇安期授金液神丹之
處九曰紀林峯周義山開石函得李山經讀之得仙也
有九水七則歸流嶺北二則翻注廣南(郡國/志)
永州有山曰蘇躭山乃其飛昇之所也山中多石人以
鋸界破其象有桃株有塔様有觀音彌勒像又有天下
蘇山四字
峨嵋山有聖燈每月明之夕數十日如亂螢自二峨來
撲之皆木葉也
蜀中山水如峨嵋山夏含霜雹碑板之所聞崑崙之伯
仲也(王羲/之書)
混沌初開有神曰聖姥母子二人居武夷山後衆仙立
為大姥聖母今人祝廟稱太元夫人是也又云天台山
元靈老君華真仙師遣第七仙子名屬仁乗雲駕來棲
此山今人號為控鶴仙人是也又云昔有魏王名子騫
於此山得道有白石先生馬鳴先生等八人并女子四
人共十二人同詣此山謂魏王為地主求道得遇控鶴
仙人各賜胡麻一合湯藥半合得道𤣥化(武夷/記)
鳴鐃山蕭子開建安記云一名大戈山越王無諸乗象
輅大將軍乗鳴鐃載旗略獵登于此山古老傳天欲雨
其山即有音樂聲也(建州/圖經)
羅浮山本蓬萊一峯有璇房瓊室七十二所(日南/志)
聚霞峯在羅浮絶頂上高三百丈周廻二十里常有紫
霞聚於峯上(羅浮/山記)
羅羅山也浮浮山也二山合體謂之羅浮在層城博羅
二縣之境有羅水南流流于海相傳曰浮山從㑹稽來
今浮山上猶有東方草木(上/)
朱明之陽宮耀真之隂空洞穴之寳衢海靈之雲術(謝/靈)
(運羅浮/山賦序)
重類應沉而南海有浮石之山輕物當浮而牂牱有沉
羽之流(抱朴/子)
東莞寳安縣有參里山傳云曾參純孝其所居山林後
以為名(顧微廣/州記)
日南有月山時人為之語曰東有日山西有月年年征
戰無休歇(古樂/府)
今㨿三千大千世界之中諸佛世尊皆垂化現現生現
滅導聖導凡約有四天下即以一日月所照臨處以蘇
迷盧山為中(唐云妙高山舊名湏彌山/又曰迷留亦云彌婁山)高三百三十六
萬里四寳所成東面黄金南面流璃西面白銀北靣玻
瓈在大海中亦深三百三十六萬里㨿金輪上如起世
經云須彌山下有八重山初山名佉提羅高四萬二千
由旬上闊亦爾七寳所成其須彌山佉提羅山二山之
間闊八萬四千由旬周帀無量佉提羅山外有山名曰
伊沙陀羅高二萬一千由旬上闊亦爾七寳所成二山
之間闊四萬二千由旬周帀無量伊沙陀羅山外有山
名曰遊乾陀羅高一萬二千由旬上闊亦爾七寳所成
二山之間闊二萬一千由旬周帀無量遊乾陀羅山外
有山名曰善見高六千由旬上闊亦爾七寳所成二山
相去一萬二千由旬周帀無量善見山外有山名曰馬
半頭高三千由旬上闊亦爾七寳所成二山之間闊六
千由旬周帀無量馬半頭山外有山名曰尼民陀羅高
一千二百由旬上闊亦爾七寳所成二山之間闊二千
四百由旬周帀無量尼民陀羅山外有山名毗那耶迦
高六百由旬上闊亦爾七寳所成二山之間闊一千二
百由旬周帀無量毗那耶迦山外有山名斫迦羅(此言/輪圍)
(即鐵圍/山是也)髙三百由旬上闊亦爾七寳所成二山之間闊
六百由旬周帀無量上列諸山中間皆是海水水皆有
優鉢羅華鉢頭摩華拘牟陀華奔荼利迦華等諸妙香
物遍覆於水去斫迦羅山其間不逺亦有空地青草遍
布即是大海長阿含經云其山空地中有大海水名曰
鬱禪那此水下轉輪聖王道廣十二由旬夾道兩邊有
七重牆七重欄楯七重羅網七重行樹周帀交餙七寳
所成閻浮提地輪王出時水自然去其道平現去海不
逺有山名鬱禪山去此山不逺有山名金壁過此山已
有山名雪山縱廣五百由旬深五百由旬雪山中間有
寳山髙二十由旬雪山埵出髙百由旬其山頂上有阿
耨逹池縱廣五十由旬其水清冷澄徹無穢七寳砌壘
其池底金沙充滿華如車輪根如車轂華根出汁色白
如乳味甘如蜜池東有恒伽河從牛口出從五百河入
于東海池南有新頭河從獅子口出從五百河入于南
海池西有博义河從馬口出從五百河入于西海池北
有斯陀河從象口出從五百河入于北海西國傳云其
贍部洲之中地者阿那婆答多池也(此云無熱舊曰/阿耨逹池訛也)在
香山之南大雪山之北周八百里金銀琉璃頗胝飾其
岸焉金清彌澷清波皎鏡大地菩薩以願力故化為龍
王於中濳宅出清泠水屬贍部洲是以池東面銀牛口
流出殑加河(舊曰恒河又/曰恒伽訛也)繞池一帀入東南海池南面
金象口流出信度河(舊曰辛頭/河者訛也)繞池一帀入西南海池
西面琉璃馬口流出縳芻河(舊曰义河/者訛也)繞池一帀入西
北海池北面頗胝獅子口流出徙多河(舊說曰私陀/河者訛也)繞
池一帀入東北海或曰濳流下地出積石山即徙多河
之流為中國之河源也時無輪王應運贍部洲地有四
主焉南象主則暑温宜象西寳主乃臨海盈寳北馬主
寒勁宜馬東人主和暢多人故象主之國躁烈篤學時
閑異術寳主之鄕無禮義重財賄馬主之俗天資擴暴
情忍殺戮人主之地風俗機變仁義照明四主之俗東
方為上其居室則東開其户日則東向以拜人主之地
南面為尊方俗殊風斯其大槩至於君臣上下之禮憲
章文軌之儀人主之地無以加也清心釋累之訓出離
生死之數象主之國其理優矣
閻浮提外東方海中有琉璃山具種種寳其山有窟名
種種色是昔菩薩所住之處有一毒蛇在中而住修聲
聞慈復有一窟名曰無死亦是菩薩昔所住處中有一
馬修聲聞慈復有一窟名曰善住處亦是菩薩昔所住
處中有一羊修聲聞慈其山樹神明曰無勝有羅刹女
名曰善行各有五百眷屬圍繞是二女人常共供養如
是三獸閻浮提外南方海中有玻瓈山其山有窟名曰
上色亦是菩薩昔所住處有一獼猴修聲聞慈復有一
窟名曰誓願亦是菩薩昔所住處中有一鷄修聲聞慈
復有一窟名曰法牀亦是菩薩昔所住處中有一犬修
聲聞慈中有火神有羅刹女名曰眼見各有五百眷屬
圍遶是二女人常供養是三鳥獸閻浮提外西方海中
有一銀山名曰菩提月中有一窟名曰金剛亦是菩薩
昔所住處中有一豬修聲聞慈復有一窟名香功徳亦
是菩薩昔所住處中有一䑕修聲聞慈復有一窟名高
功徳亦是菩薩本所住處中有一牛修聲聞慈山有鳯
神名曰動風有羅刹女名曰天䕶各有五百眷屬圍遶
是二女人常供養如是三獸閻浮提外北方海中有一
金山名曰功徳相中有一窟名曰明星亦是菩薩昔所
住處有一獅子修聲聞慈復有一窟名曰淨道亦是菩
薩昔所住處中有一兎修聲聞慈復有一窟名曰喜樂
亦是菩薩昔所住處中有一龍修聲聞慈山有水神名
曰水天有羅刹女名修慚愧各有五百眷屬圍遶是二
女人常共供養如是三獸是十二獸晝夜常行閻浮提
内人天恭敬功徳成就已於諸佛所發深重願一日一
夜常令一獸遊行教化餘十一獸安住修慈周而復始
七月一日䑕初遊行以聲聞乗教化一切䑕身令離惡
業勸修善事如是次第至十二日鼠復還行如是乃至
盡十二月至十二嵗亦復如是常為調伏諸衆生故(迦/葉)
(經/)
須彌山高三百三十六萬里四寳所成東面黄金西面
白銀南面琉璃北面玻瓈四邊繞山半有遊乾陀山谷
高四萬二千由旬四天王各居一山長阿含經云北面
天金所成光照北方西面天水精所成光照西方東面
天銀所成光照東方南面天琉璃所成光照南方智度
論云四天王各居其城東方城名上賢南方城名善見
西方城名周羅北方城有三一名可畏二名天敬三名
衆歸(智摩/論)
崑崙山縱廣萬里高萬一千里有青河白河赤河黑河
環其墟(山海/經)
槐江之山寔惟帝之平圃南望崑崙其光熊熊其氣魂
魂(上/)
崑崙號曰崑崚在西海之戍地北海之亥地(十洲/記)
崑崙山下有黄水名曰日月水飲者得仙
崑崙矩縷宛委防山有黄帝之書空桐祝融有唐帝之
碑㤗山箕山青城海隅有古帝王文字霍灊嵩岱衡華
恒山㑹稽空桐雄耳碣石等處皆有禹所記焉(路/史)
崑崙山者西方曰須彌山對七星之下出碧海之中上
有九層第六層有五色玉樹䕃翳五百里夜至水上其
光如燭第三層有禾穟一株滿車有𤓰如桂有柰冬生
如碧色以玉井水洗食之骨輕柔能騰虚也第五層有
神龜長一尺九寸有四翼萬嵗則升木而居亦能言第
九層山形漸小狹下有芝田蕙圃皆數百頃羣仙種耨
焉傍有瑶臺十二各廣千步皆五色玉為臺基㝡下層
有流精闕霄間直上四十丈東有風雲雨師南有丹宻
雲望之如丹色丹雲四垂周宻西有螭潭多龍螭皆白
色千嵗一蛻其五臟此潭左側有五色石皆云是白螭
腸化成此石有琅玕璆琳之玉煎可以為脂北有珍林
别出折枝相扣音聲和韻九河分流南有赤陂紅波千
刼一竭千刼水乃更生也(拾遺記○又云崑崙山有昆/陵之池其高出日月之上山)
(有九層毎層/相去萬里)
崑崙為無熱丘(水經/注)
嶓冢山上為狼星武開山為地門上為天高星主囹圄
荆山為地雌上為軒轅星大别為地理天以合地以通
三危山在鳥鼠之西南上為天苑星政山在崑崙東南
為地乳上為天糜星汶山之地為井絡帝以會昌神以
建福上為天井星桐栢為地穴鳥鼠同穴山之幹也上
為掩畢星熊耳山地門也精上為畢附星耳(河/圖)
崑崙山者天之中嶽也在八海之間形如偃葢日月黄
赤二道交㑹其上上有瓊華之闕光碧之堂瑶池翠水
即西王母統衆僊居焉絶頂之上有金臺五所玉樓十
二金城千里瓊柯瑶林紫雀翠鸞碧桃白李即黄帝天
君含樞紐鎮此山主鎮星之精居於中元一氣天中焉
(雲笈/七籖)
廣乗山者天之東嶽也在東海之中上有碧霞之闕瓊
樹寒林紫雀翠鸞碧藕白橘即青帝天君靈威仰鎮此
山上主嵗星之精居九氣青天之内矣
長離山者天之南嶽也在南海之中上有朱宮絳闕赤
室丹房朱草紅芝霞膏金液應天下初得道神仙皆詣
此宮營形浴質銷隂煉陽為長生久視之道即赤帝天
君赤熛怒鎮此山主熒惑之精居二氣丹天之内矣
麗農山者天之西嶽也在西海之中上有白華之闕三
素之城玉泉之宮瑶林瑞獸即白帝天君白招拒鎮此
山主太白之精居七氣素天之内矣
廣野山者天之北嶽也在北海弱水之中上多瓊樓寳
闕金液龍芝即黑帝天君叶光紀鎮此山居五氣𤣥天
之内矣(並/上)
蓬萊山亦名防丘亦名雲來水淺有細石如金玉得之
不加陶冶自然光淨仙者服之東有鬱夷國時有金霧
諸仙說此上常浮轉低昻有如山上架樓室常向明以
開戸牖及霧滅歇户皆西北其西有含明之國綴鳥毛
以為衣承露而飲終天登高取水亦以金銀蒼環水精
火藻為階有冰水拂水飲者千嵗(拾遺/記)
方丈之山一名巒雉東方龍塲方千里玉瑶為林雲色
皆紫(上/)
方丈之西北有隂成大山滄浪西南有陽長大山山周
廻各一千四百里高七百里其山多真仙之人所居處
焉此二山是陽九百六歴數之標揭也百六之運將至
則陽長水竭隂成水架矣陽九之運將至則隂成水竭
陽長水架矣(真/誥)
員嶠山一名環丘上有方湖周廽千里(拾遺/記)
岱輿山有員淵千里常沸騰以金石投之則爛如土矣
孟冬水涸中有黄烟從地出起數丈烟色萬變山人掘
之入數尺得燋石如炭滅有碎火以蒸燭投之則然而
青色深掘則火轉盛(上/)
鍾山之南有平邪山北有蛟龍山西有勁草山東有束
木山四山竝鍾山之枝幹也(十洲/記)
西𤣥者葛衍山之别名葛衍有三山相連西為西𤣥東
為鬱絶根山中央名葛衍山三山有三府名曰三宫西
𤣥山為清靈宮葛衍山為紫陽宮鬱絶根山為極真宮
三山纒固萬三千里高二千七百里下有洞庭濳行地
中通𤣥洲崑崙府也西𤣥山下有洞臺方圓千里金城
九重有玉堂蘭室東西宮殿中有四百二十真人處焉
其樹則絳碧草則芝英鳥獸則麒麟鳯凰距崑崙七萬
里其間則有高暉山(雲笈/七籖)
天子觴西王母於瑶池之上西王母為天子謡曰白雲
在天山䧙自出道里悠逺山川間之將子無死尚能復
來天子答之曰予歸東土和治諸夏萬民平均吾汝比
及三年將後而野天子遂驅升於弇山乃紀丌跡於弇
山之石而樹之槐睂曰西王母之山(穆天/子傳)
天子五日觀於舂山之上乃為銘迹於縣圃之上以詔
後世(上/)
濱北海之北其國名曰終北當國之中有山山名壺嶺
狀若甔甀頂有口狀若員環名曰滋穴有水湧出名曰
神瀵(列/子)
王屋山仙之别天所謂陽臺是也諸始得道者皆詣陽
臺陽臺是清虚之宮也下生鮑濟之水水中有石精得
而服之可長生(真/誥)
大洞者神州是也神州别有三山三山有七宮七宮有
七變朝化為金日中化為銀暮化為銅夜化為光或化
為山或化為水或化為石謂之七變七變有七經七經
有二十一玉童隨此書故曰大洞真經(雲笈/七籖)
方諸王四方故謂之方諸一面長一千三百里四面合
五千二百里上高九千丈有長明太山夜月高丘各周
廽四百里小小山川如此間耳但草木多茂蔚而華實
多蒨粲饒不死草甘泉水所在有之飲食者不死青君
宫在東華山上方二百里中盡天仙上真宫室也金玉
瓊瑶雜為棟宇
又有𤣥寒山山上别為外宫宫室周二百里中方諸東
西面又各有小方諸去大方諸三千里小方諸亦方面
各三百里周廽一千三百里亦各别有青君宫室又特
多中仙人及靈鳥靈獸輩
大方諸之東小方諸上多竒靈寳物有白玉酒金漿汧
青君畜積天寳之器物盡在於此亦多有仙人食不死
草飲此酒漿身作金玉色澤
桐柏山高萬八千丈其山八重周廽八百餘里四面視
之如一在㑹稽東海際一頭亞在海中金庭有不死之
鄉在桐柏之中方圓四十里上有黄雲覆之樹則蘇玡
琳碧泉則石髓金精其山盡五色金也
八渟山高五千里周帀七千里與滄浪方山相連比其
下有碧水之海山上有乗林真人鬱池𤣥宫東王公所
鎮處也此山是琳琅衆玉青華絳實飛間之金所生出
矣(並/上)
　
　
　
　
　
　
　
　
　
　
　廣博物志卷五
欽定四庫全書
　廣博物志卷六
　　　　　　　　　　　　明　董斯張　撰
　　地形二(海/)　(河/)　(江/)　(湖/)　(諸水/)
新婆娑論云於南贍部洲中有四大河眷屬各四一名
殑伽二名信度三名縳芻四名私多殑伽大河有四眷
屬一名閻母那二名薩洛瑜三名阿氏羅筏底四名莫
醯信度大河有四眷屬一名毗□奢二名藹羅筏底三
名設呾荼盧四名毗呾婆多縛芻大河有四眷屬一名
筏刺弩二名吠呾刺尼三名防奢四名屈慤婆私多大
河有四眷屬一名薩梨二名避魔三名捺地四名電光
譬如大海有八不可思議何等為八一者漸漸轉深二
者深難得底三者同一鹹味四者潮不過限五者種種
寳藏六者大身衆生在中居住七者不宿死屍八者一
切萬流大雨投之不增不减又金剛三昧不壞不㓕經
云佛言彌勒當知阿耨大池出四大河此四大河分為
八河及閻浮提一切衆流皆歸大海以沃焦山故大海不
增以金剛輪故大海不减此金剛輪隨時轉故令大海
水同一鹹味(湼槃/經)
晏子曰吾聞江深五里海深十里(補齊/記)
海水三嵗一周流波相薄故地動(藝文/類聚)
北有漆海毛羽染之皆黑西有乳海其水白滑如乳二
海間方七百里水土肥沃大鴨生駿馬大鳥生人男死
女活鳥自銜其女行哺之銜不勝則負之女能跬步則
為酋豪所養女皆殊麗羙而少壽為人姬媵未三十而
死(四公/記)
昔魯人有浮海而失津者至于亶州見仲尼及七十子
遊于海中與魯人一杖令閉目乘之使歸告魯侯築城
以備冦魯人出海投杖水中乃龍也具以狀告魯侯不
信俄而羣燕數萬䘖土培城魯侯乃大城曲阜迄而齊
冦至攻魯不克而還(崔鴻北/燕錄)
竇憲伐匈奴至勃鞮海(後漢/書)
交阯别窵舊刺史行部不渡漲海刺史周敞涉海遇風
船欲覆設筏㧞劔訶罵水神風即止息(上河以/下)
謹按尚書大傳禮三正記江河淮濟為四瀆瀆者通也
所以通中國垢濁民陵居殖五榖也江者貢也珍物可
貢獻也河者播為九流出龍圖也淮者均均其務也濟
者齊齊其度量也(風俗/通)
河之為言荷也荷精分布懷隂引度也(春秋說/題辭)
天降嘉應河水先清三日清變為白白變為赤赤變為
𤣥𤣥變為黄各三日(乾鑿/度)
五河皆出山隅弱水遶之鴻毛不浮飛鳥不過其上神
鳥神馬幽昌鷦鷴騰黄吉光皆能人語(抱朴/子)
大禹鬟河而導之九牧(賈誼/新書)
禹剔河而導九岐鑿江而通九路(吕氏春秋王又管子/云夏人之  外鑿二)
(十䖟韘十七湛/疏三江鑿五湖)
大禹觀濁河而受緑字(晉/志)
周昭王即位二十四年甲寅嵗四月八日江河泉水忽
然泛漲井水溢出山川震動有五色光入貫太微遍于
西方盡作青紅色太史蘇由奏曰有大聖人生于西方
一千年外聲教及此昭王即敇鐫石記之埋于南郊天
祠前此即佛生之時也穆王使相國吕侯乘驊騮八駿
而行求佛因以禳之至穆王五十二年二月十五日暴
風忽起林木傷折大地震動西方有白虹十二道南北
通過連夜不㓕穆王問太史扈多曰是何徵也對曰西
方有大聖人㓕度衰相現耳此時佛湼槃也(周書/異記)
韓褐子濟于河津人告曰夫人有過于此者未有不快
用者也而子不用韓褐子曰天子祭海内之神諸侯祭
封域之内大夫祭其親士祭其祖禰褐也未得事河伯
也津人申楫舟中水而運津人曰向也役人固已告矣
夫子不聽役人之言也今舟中水而運甚殆治裝衣而
下遊乎韓子曰吾不為人之惡我而改吾志不為將死
而改吾義言未已舟泆然行(說/苑)
澹臺子羽渡河齎千金之璧于河河伯欲之至陽侯之
波起兩鮫挾船子羽左操璧右操劔擊鮫皆死既渡三
投璧于河河伯躍而歸之子羽毀而去(上/)
秦王政以白璧沉河有黑頭公從河出謂政曰祖龍來
授天寳開中有尺二玉牘(河圖考/靈耀)
索勱字彥義刺史毛奕表行貳師將軍酒泉燉煌兵千
人至樓蘭屯田召鄯善焉耆龜兹三國兵各千横斷江
濵河河斷之日水奮勢激波淩冐堤勱厲聲曰王遵建
節河隄不溢王霸精誠滹沱不流水徳明古今一也勱
躬禱祀水猶未减乃列陳被仗鼔譟讙呌且刺且射大
戰三日水乃廻减胡人稱神(水經/注)
龜兹國南有大河東流號計式水即黄河也(魏/書)
一人數旦旦詣河邊拜河水如此十年河侯河伯遂與
相見與其白璧十雙教授水行不溺法(異/苑)
陳後主泛舟樂遊于河忽遇雨浮漚生宫人指浮漚曰
滿河珍珠因名其河為珍珠河(金陵志/以下江)
江出岷山東流絶漢入海左還北流至于開母之北右
還東流至于東極河出積石睢出荆山淮出桐栢山睢
出羽山清漳出楬戾濁漳出發包(楬戾山在上黨發包/山一名鹿苦山亦在)
(上/黨)濟出王屋時泗沂出臺台術洛出獵山汶出弗其流
合于濟漢出嶓冢涇出薄落之山渭出鳥鼠同穴伊出
上魏雒出熊耳浚出華竅維覈舟汾出燕京祍出濆熊
淄出目飴丹水出高禇股出嶕山鎬出鮮于凉出茅盧
石梁汝出猛山淇出大號晉出龍山結給合出封羊遼
出砥石釡出景岐出石橋呼池出魯平泥塗淵出樠山
維濕北流出于燕(淮南/子)
汶阜之山江出其腹(蜀/謡)
有古青衣國與叙江相隣其水名青衣江諸葛五月渡
瀘此水之上源也(圖/經)
岷山大江所出也峽山南江水所出也崌山北江所出
也三江皆發源于蜀而注震澤禹貢紀其源而及其委
耳(郭璞山/海經注)
牛女為江潮江潮者所以開神潤化故其氣湍急(元命/苞)
西江别支為弱柳江(九江/記)
嘉靡江者九江之一也(水/經)
潯陽九江其一曰白烏(上湖以/下)
太湖上禀咸池之氣(陸龜/䝉語)
洞庭湖中有釣洲昔范蠡乘扁舟至此遇風止釣于洲
上刻石記焉有一陂陂中有范蠡魚(述異/記)
吴王遊五湖經練瀆曰此水潔白如練影之涵空也故
名練瀆(洞庭/記)
鏡湖本慶湖也避漢安帝父清河王諱改為鏡湖
鏡湖俗傳軒轅氏鑄鏡于湖邊今有軒轅磨鏡石石上
常潔不生蔓草(述異/記)
官亭即彭蠡澤也(荆州/記)
隋煬帝起西苑十六院又鑿五湖每湖方四十里東曰
翠光湖西曰金光湖北曰潔水湖南曰迎陽湖中曰廣
明湖湖中積土石為山上搆庭殿曲屈環繞澄澄皆碧
窮極人間華麗(迷樓/記)
北山有湖故老相傳云其下有居民徐公者常登嶺至
此處見湖水湛然有二人共博于湖間自稱赤松子安
期先生有一壺酒因酌以飲徐公徐公醉而寐其側比
醒不復見二人而宿草攅蕚其上家人以為死也喪服
三年服竟徐公方反今其處猶為徐公湖(鄭緝之東陽/記  以下諸)
(水/)
地者萬物之本原諸生之根菀也美惡賢不肖愚俊之
所生也水者地之血氣如筋脉之通流者也故曰水具
材也何以知其然也曰夫水淖弱以清而好灑人之惡
仁也視之黑而白精也量之不可使概至滿而止正也
唯無不流至平而止義也人皆赴高已獨赴下卑也卑
也者道之室王者之器也而水以為都居凖也者五量
之宗也素也者五色之質也淡也者五味之中也是以
水者萬物之凖也諸生之淡也違非得失之質也是以
無不滿無不居也集于天地而藏于萬物產于金石集
于諸生故曰水神是以聖人之治于世也不人告也不
户說也其樞在水(管/子)
水之為言演也隂化淖濡流施潜行也故其立字兩人
交一以中出者為水一者數之始兩人譬男女之隂陽
交物以一起也(春秋元/命苞)
所以立天地者水也夫水也者本也吐元氣發日月經
星辰而興(物理/論)
以何因緣有諸河水流于世間佛告比丘以有日故有
熱有熱故有炙有炙故有蒸有蒸故有汗濕以汗濕故
一切山中汗流為水以成諸河
孔子曰夫水徧與諸生而無為也似徳其流也埤下裾
㧦必循其理似義其恍恍乎不淈盡似道其赴千仭之
谷不懼似勇主量必平似法盈不求概似正綽約微逹
似察以出以入就鮮潔似善化其萬折也必東似志是
故君子見大水必觀焉(荀/子)
堯郊天地祭神坐上有響誨堯曰水方至為害命子救
之堯乃作歌(古今/樂錄)
舜之時共工振滔洪水以薄空桑(淮南/子)
蒙水瑞水也君乘土而王其政太平則蒙水出于山焉
(瑞應/圗)
王者盛徳之應洛水先溫九日乃寒五日變為五色(易/乾)
(鑿/度)
或問涉江渡海辟龍虵之道抱朴子曰道士不得已而
當游涉大川者皆先當于水次破雞子一枚以少許粉
雜香末合攪器中水以自洗洗濯則不畏風波蛟龍也
又佩東海小童符及制水符蓬萊符皆却水中之百害
也天文大字有北帝書寫帛而帶之亦辟風波蛟龍水
蟲也(抱朴/子)
或問曰昔聞談昌或步行水上或久居水中以何法乎
抱朴子曰以葱涕和桂服如梧桐子大七丸日三服至
三年則能行水上也或食六戊符千日或以赤斑蜘蛛
及七重水馬以合馮夷水仙丸服之則亦可以居水中
(上/)
夫齊之水道躁而復故其民貪麤而好勇楚之水淖弱
而精故其民輕果而賊越之水濁重而洎故其民愚疾
而垢秦之水泔最而稽􁒆滯而雜故其民貪戾罔而好
事晉之水枯旱而運􁒆滯而雜故其民諂諛葆詐巧佞
而好利燕之水萃下而弱沈滯而雜故其民愚戇而好
貞輕疾而易死宋之水輕勁而清故其民間易而好正
(管/子)
天下諸水有名丹者如南陽丹水之屬是也其中皆有
丹魚常先夏至十日夜伺之丹魚于水側赤光上照赫
然如火也網而取之可得之得之雖多勿盡取也割其
血塗足下則可步行水上長居淵中矣(抱朴/子)
白水宜玉黑水宜砥(砥卓/石)青水宜碧赤水宜丹黄水宜
金清水宜龜汾水濛濁而宜麻濟水通和而宜麥河水
中濁而宜菽雒水輕利而宜禾渭水多力而宜黍漢水
重安而宜竹江水肥仁而宜稻平土之人慧而宜五榖
(淮南/子)
夫五源之溪天下之至窮處也鼯吟而鼬啼且曉昏而
日映也蒼蒼踟蹰四顧而無有人聲雖然其土脉膏以
發其植物也兌以澤其清流四注無乏于濯溉其蘋草
之芼足以供祭也流光馳景却顧于斷蹊絶壑之下雲
雨之所出入也其石皴栗爛如赭霞蘤草之苦從風以
揚壟耕溪飲為力也佚而坐嘯行歌可以卒嵗(子華/子)
髙前之山其上有水焉甚寒而清帝臺之漿也飲之者
不心痛(山海/經)
條管之水其中多器酸三嵗一成(未/詳)食之已癘(上/)
昆丘之上有赤泉飲之不老神宫有美泉飲之眠三百
嵗乃覺不死(括地/圖記)
西海之西有浮玉山山下有巨穴穴中有水其色若火
晝則通曨不明夜則照耀穴外雖波濤灌蕩其光不㓕
是謂隂火當堯世其光爛起化為赤雲丹輝炳映百川
恬澈游海者銘曰沉燃以應火徳之運(拾遺/記)
泰山之東有灃泉其形如井本體是石也欲取飲者皆
洗心志跪而挹之則泉出如飛多少足用若或汚漫則
泉止焉葢神明之嘗志者也(搜神/記)
乘磯山下臨清川昔有漁父宿于川夜半聞水中有弦
歌之音宫商和暢清弄諧密(異/苑)
連州水三流有斟溪一日十溢十竭安寜州有潮泉一
日三溢三竭貴州城有漏汋一日百盈百涸應漏刻(王/韶)
(之始/興記)
沮渙二水波文皆若五色彼人多文章故一名繢水(述/異)
(記/)
日南之南有淫泉之浦言其水浸淫從地而出成淵故
曰淫泉或言此水甘軟男女飲之則淫其水小處可濫
觴褰涉大處可方舟沿泝隨流屈直其水激石之聲似
人之歌笑聞者令人淫動故俗謂之淫泉(拾遺/記)
甜水去虞淵八十里有甜溪水味如蜜東方朔遊此水
得數斛以獻帝投水于井井水嘗甜而寒洗沭則肌理
柔滑(述異/記)
陽泉在天餘山北清流數十步所涵草木皆化為石精
明堅勁其水所經之處物皆漬為石
澄永泉在滄洲九視山山下出泉濶百餘步亦名流水
渠雖泛金石終不沉故洲人欲渡此泉以瓦鐵為船舫
(並/上)
河東霍山有靈泉以供祭祀鼔動則泉流聲絶則水竭
(水經注○又述異記神泉出髙密瑯琊郡人或禱/祈求之則飛泉湧出清冷味甘人或汗之則便竭)
孟門始經禹鑿河中漱廣夾岸崇深傾崖返捍巨石臨
危若墜復倚古之人有言水非石鑿而能入石信哉其
中水流交衝素氣雲浮往來遥觀者常若霧露沾人窺
深悸魂其水尚崩浪萬尋縣流千丈渾洪贔怒鼔若山
騰濬波顔叠迄于下口方知慎子下龍門流浮竹非司
馬之追也
南湘陂村村有圓水廣圓可二百步一邊煖一邊冷冷
處極清緑淺則見石深則無底煖處水白且濁𤣥素既
殊涼煖亦異厥名除泉其猶江乘之半湯泉也
濕餘水出上谷居庸闗東溪之東岸有石室三層其户
牖扇扉悉石也葢古闗之候臺矣南則絶谷累石為闗
址崇墉峻壁非輕功可舉山岫層深側道褊狹林鄣邃
險路才容軌曉禽暮獸寒鳴相和羈官遊子聆之者莫
不傷思矣
絳水出絳山東至寒泉奮湧揚波北注縣流奔壑十一
許丈青崖若㸃黛素湍若委練望之極為竒觀矣
若耶溪東又有寒溪溪北有鄭公泉深及數丈冬温夏
凉漢太尉鄭公𢎞宿居潭側因以名泉
有龍泉出允街谷泉眼之中水文成蛟龍或試撓破之
尋平成龍畜生將飲者皆畏避而走謂之龍泉(並/上)
吴故宫有香水溪西施浴處人呼脂粉塘古詩曰安得
香水泉濯郎衣上塵(述異/記)
長沙醴陵縣有小水有二人乘船取樵見岸下土穴中
水逐流出有新斫片木逐流下深山中有人跡異之乃相
謂曰可試如水中看何由爾一人便以笠自障入穴穴
纔容人行數十步便開明朗然不異世間(搜神/記)
衡陽唐安縣東有畧塘塘有銅神往往銅聲激水水為
變緑作銅腥魚盡死
瀘水自朱提至僰道有赤水步道有黑水羊官水至嶮難
三津之阻行者苦之俗語曰楢溪赤水盤蛇七曲盤羊
烏櫳氣與天通(水經/注)
白帝城西江中有淫豫石冬出二十餘丈夏則没亦有
裁出焉江水東逕廣溪峽乃三峽之首也中有瞿塘黄
龕二灘夏水囘復㳂泝所忌故行者歌之淫預或作艶
預亦作灔澦歌曰淫預大如馬瞿塘不可下淫豫大如
象瞿塘不可上淫預大如牛瞿塘不可流淫預大如襆
瞿塘不可觸金沙浮轉多桂浦忌經過(上/)
筑陽縣粉水源出房陵取其水為粉鮮潔異于餘水或
云蕭何夫人漬粉處也(南雍/州記)
樂城縣三原亭溪水清如鏡曩昔有得一死鮎者鬐大
五六圍一鬐輒得數十斛鮓此灣無所不容有人能食
者常自譬腹如三原灣無所不容(永嘉/郡記)
有柘林水有梧桐水有桃枝水(上/)
新都縣有溫泉冬月未至數里遥見白氣如烟上下交
映狀如綺疏又有車輪雙轅形世人傳昔有玉女乘車
自投此泉人時見女子姿儀光麗往來倐忽人造泉一
有聲則沸從下出而不可止也(荆州/記)
湘水至清雖深五六丈見底了了然石子如樗蒱矢五
色鮮明白沙如霜雪赤岸如朝霞(並/上)
樊山東有小谿夏時懷袖恒有寒氣故謂之寒谿(武昌/記)
東方有柴渚焉在齊國山山泉如井狀深不測至春時
雹從井中出出常敗五榖人常以林木柴塞則不出故
名為柴渚焉(𤣥中/記)
谷口去雲陽宫十里流潦沸騰飛泉灑激兩岸峭壁孤
竪横盤凛然凝沍毎入穴中朱明盛暑當晝蹔暄凉秋
晩候縕袍不煖所謂寒門也(雲陽/記)
沔陽縣州沼有鐵官又有渡水水有二源一曰清檢二
曰濁檢有魚穴清水出􁖋濁水出鮒
梁鄒城西有籠水云齊孝婦誠感神明湧泉發於室内
潜以績籠覆之由是無負汲之勞及家人疑之待其出
而搜其室試發此籠而泉遂濆湧流漂居宇故名曰籠
水(續述/征記)
臨淄牛山下有女水齊人諺曰世治則女水流世亂則
女水竭慕容超時乾涸彌載及宋武北征而激洪流漬
(述異/記)
滭發水今俗亦名妬女泉大如車輪水色青碧百姓祀
之婦人不得艶籹衣新綵臨之必興雨雹故云妬女即
介子推妹也(隋圖/經)
武都紫水有泥其色紫而粘貢之用封璽書故詔誥有
紫泥之美(隴右/記)
郡西南大溪之中有仙人洲昔梅真人上昇墜馬于此
洲故後名墜馬洲(建安/記)
苕溪在餘杭夾岸多苕花因得名(圖/經)
臨城縣南四十里有葢山百許步有舒姑泉昔有舒女
與其父析薪于此泉女因坐牽挽不動乃還告家比還
唯見清泉湛然女母曰吾女好音樂乃作絃歌泉湧洄
流有朱鯉一雙今人作樂嬉戲泉故湧出(幽怪/録)
夷道縣句將山下有三泉傳云本無此泉居者皆苦逺
汲人人多賣水與之有一女子孤貧繿縷無以資易有
一乞人衣麤貌醜瘡痍竟體村人見之無不穢惡唯女
子獨加哀矜割飯飴之乞人食畢曰我感姬行善欲思
相報為何所須女答曰何恩可報且今所須之物非君
能得因問所須女子曰正願此山下有水可汲乞人乃
取腰中書刀㓨山下三處即飛泉湧出因便辭去忽然
不見(上/)
古有尹公者善推候有異術鄉人王氏有女美質尹公
求之不得叱水來潮以溺其居至今日暮則風生水長
數尺號為尹公潮(御/覽)
長興吴山下有溪名吴山灣昔吴王送女至此有潮高
三尺倒流七十里名吴王送女潮(西吴/記)
番禺記晨潮下晩潮上兩水相合謂之沓潮(唐詩云屯/門積日無)
(囘飈滄波不/歸成杳潮)
子產死家無餘財子不能葬國人哀之丈夫舎玦珮婦
人舎珠玉以賻之金銀珍寳不可勝計其子不受自負
土葬于邢山國人悉輦以沉之河因名金水(嫏環/記)
漢桓帝十三年西幸榆中東行代地洛陽大賈齎金貨
隨帝後行夜迷失道往投津長曰子封送之渡河賈人
卒死津長埋之其子尋求父喪發冢舉尸資費一無所
損其子悉以金與之津長不受事聞于帝曰君子也即
名其津為君子濟(水經/注)
漢鄭𢎞為靈文鄉嗇夫行官京洛未至宿一埭埭名沈
釀於埭逢故舊友人四顧荒郊村落絶逺酤酒無處情
抱不伸乃以錢投水中依口而飲飲盡酣暢皆得大醉
因更為沈釀川(古今/注)
負局先生上吳山語下人曰吾欲還蓬莱山為汝曹下
神水崖頭一旦有水白色流從石間來下服之多愈疾
(列仙/傳)
孫權赤烏八年遣校尉陳勲漕句容中道鑿破埋握得
一黑物無有首尾形如數百斛船長數百丈蠢蠢而動
有頃悉融液成汁時人莫能識得此之後獲泉源或謂
是水脉每至大旱餘瀆皆竭唯此巨流焉(異/苑)
吴太平二年長沙大饑殺人不可勝數孫權使趙達占
之云天地川澤相通如人四體鼻衂炙脚而愈今餘干
水口暴起一洲形如鼈食彼郡風氣可祠而掘之權乃
遣人祭以太牢斷其背故老傳云饑遂止其水在饒州
餘干縣也(洽聞/記)
潯陽縣落星山澗有五松橋昔惠逺法師與殷仲堪席
澗談易于此而樹下泉湧號聰明泉(寰宇/記)
吴隱之罷郡見妻篋中有沉香一斤遂投石門内水中
後人謂之沉香浦亦曰投香浦(上/)
謝靈運與弟書聞惡谿道中九十九里有五十九灘王
右軍遊此惡道歎其竒絶遂書突星瀨于石
范柏年謁宋明帝言及廣州貪泉因謂曰卿州復有此
否答曰梁州唯有文川武鄉㢘泉讓水曰卿宅何在曰
在㢘讓之間(南齊/書)
沛國劉璡行至吴謂人曰吾聞張融與陸慧曉並宅其
間有水此必有異味故命駕往酌而飲之曰飲此水則
鄙吝之萌盡矣(南/史)
齊范雲為始興至修仁水酌而飲之賦詩曰三楓何習
習五渡何悠悠且飲修仁水不挹皆邪流
袁粲謂周旋曰昔一國中有水號曰狂泉國人飲之無
不狂者惟國君穿井而汲獨得不狂國人旣並狂反謂
國主之不狂為狂于是聚謀共執國主療其狂疾火艾
鍼藥畢具國主不任其苦于是到泉所酌泉而飲之飲
畢便狂君臣大小其狂若一衆乃歡然我既不狂難以
獨立比亦試飲此水矣(並/上)
竇熾字光成除原州刺史在州十載甚有政績州城北
有泉水熾屢經游踐嘗與僚吏宴于泉側因酌水自飲
曰吾在此州唯當飲水而已及去職後人吏感其遺惠
每至此泉者莫不懷之(北/史)
嘗游趙州見栢人城北有一小水土人亦不知名後讀
城西門徐整碑云洦流東指衆皆不識吾按說文此字
古魄字也洦淺水貌此水漢來本無名矣直以淺貌目
之或當即以洦字名乎(顔氏/家訓)
　
　
　
　
　
　
　
　
　廣博物志巻六
欽定四庫全書
　廣博物志卷七
　　　　　　　　　　　　明　董斯張　撰
　　地形三(都邑/墓)　(城/田)　(池/石)　(井/)
包犧氏都陳神農氏都陳而别營於曲阜黄帝都於涿
鹿少皥始自窮桑而遷都曲阜顓帝始自窮桑而徙邑
商丘髙辛建都於亳帝嚳都偃師堯都平陽舜都蒲坂
禹都陽城自契至湯八遷湯始居亳周文王都豐武王
都鎬(帝王/世紀)
周公將致政南繫於洛水北因於郊山以為天下之大
湊(周書作/雒解)
冀州者天下之中州自唐虞及夏殷皆都焉是天子之
常居鄒衍著書云九州之内名曰赤縣赤縣之畿從冀
州而起(榖梁/疏)
雒陽漢以火徳王忌水故去水加隹以洛陽為雒陽魏
土徳故仍從水(羣碎/録)
韓顯宗曰按春秋之義有宗廟謂之都無謂之邑此不
刋之典也(北/史)
兗豫屬上台(九州繫/于三台)荆陽屬下級(上下/之等)梁雍屬中上(中/台)
(之/上)冀州屬錯(中台之下/下台之上)青州屬下上(下台/之上)徐州屬下下
(下台之下/摘輔象)
周禮四甸為縣秦孝公并諸小鄉聚為縣始皇以郡領
縣隋文帝罷郡以縣𨽻州(古今事/物考)
曹地處季夏之位土地勁急音中徴其聲清以急秦地
處仲秋之位男懦弱女髙膫白色秀身音中商其言舌
舉而抑聲清以揚(詩含/神霧)
酸棗縣故城古韓國昔天子建國名都或以人名或以
山林故豫章以樹氏都酸棗以棘名邦(水經注/)
海康在漢為徐聞縣冬耕夏收嘉禾又名再熟彼中諺
云欲㧞貧詣徐聞(地理/志)
鶉觚縣者秦使太子扶蘇及蒙恬築長城見此原水淺
因欲築城遂爵奠祭乃有鶉鳥飛昇觚上以為靈異因
以縣名(周地/記)
漢梁州有縣名鸞鳥鸞音雚鳥音雀漢馬賢追先零到
鸞鳥後魏紀功碑蕩龍荒逰鸞朔以鸞鳥為雚雀義不
可解以雀為朔義近之(丹鉛/録)
邑名朝歌顔淵不舍七十弟子掩目宰子獨顧由蹙之
墮車(論語/讖)
項羽遣英布弑義帝武陵人哭於招屈亭下髙祖聞而
義之號其郡為義陵公孫述據蜀犍為不肯從世祖聞
而義之賜郡名漢嘉
武當縣有一谿㟁土色鮮黄乃可噉(上/)
臨賀馮乘縣東五里有故縣廟相傳漢淮南王安被誅
其子奔迹來至一夜忽化為石人當門而立百姓怪而
觀之其迫察者手足皆浥爛(盛𢎞之/荆州記)
袁山松曰父老傳言屈原既流放忽然暫歸鄉人喜恱
因名曰歸鄉(水經/注)
益陽縣在長沙郡界益水在其陽縣治東望時見長沙
城隍人馬形色悉可審辨或停覽矚移晷乃漸散滅縣
去長沙尚三百里跨越重山裏絶表顯將是山嶽炳靈
㝠像所傳者乎昔光武中元元年封太山禪梁父是日
山靈炳象搆成宫室昔漢武帝遣方士徐宣浮海採藥
於波中見漢家樓觀參差宛然備矚公侯第宅皆滿目
班超在渾耶國平日雲霞鮮朗見天際宫闕館宇嚴列
侍臣左右悉漢家也如斯之類難可審論(錄異記/)
隋大業初敕内史舎人竇威崔祖濬及龍川賛治侯偉
等三千餘人撰區宇圖志一部五百餘卷新成奏之又
著丹陽郡風俗乃以呉人為東夷度越禮義及屬辭比
事全失修撰之意帝不悦遣内使舍人栁達宣敕責威
等云昔漢末三方鼎峙立大呉之國以人物稱故晉武
帝云江東之有呉㑹猶江西之有汝頴衣冠人物千載
一時及永嘉之末華夏衣纓盡過江表此乃天下之名
都自陳平之後碩學通儒莫非彼至爾等著其風俗乃
為東夷之人度越禮義于爾等可乎然于著述之體又
無次序各賜杖一頓即日敕遣秘書學士十八人修十
郡志内史侍郎虞世基總檢於是世基先令學士各序
一郡風俗擬奏請體式學士著作郎虞作序京兆郡風
俗學士宣惠尉陵敬序河南郡風俗學士宣徳郎杜寳
序吴郡風俗三人先成以簡世基世基奏聞去取聼敕
及奏帝曰學士修書頗得人意各賜帛二十叚付世基
擇善用之修成一千二百卷卷頭有圖叙山川則卷首
有山水圖叙郡國則卷首有郭邑圖叙城隍則卷首有
公館圖其圖上山川城邑題字極細并用歐陽肅書即
率更令詢之長子攻於草𨽻為時所重云(大業/拾遺)
烏程縣乃古菰城楚以封春申君今俗呼下菰城而舊
經謂之五菰城(海/録)
蜀郡本一漢髙祖置廣漢郡武帝又分置犍為郡故後
人并蜀郡謂之三蜀(上/)
蜀紀言三皇乘祗車出谷口秦宓曰今之斜谷也及武
王伐紂蜀亦從行史記周貞王之十六年秦厲公城南
鄭此谷道之通久矣而說者以為蜀王因石牛始通不
然也本紀既以炳明而世俗間横有為蜀傳者言蜀王
蠶叢之間周廻三千嵗又云荆人鱉靈死屍化西土後
為蜀帝周萇𢎞之血變成碧珠杜宇之魄化為子䳌又
言蜀椎髻左袵未知書文文翁來始知書學按蜀紀帝
居房心决事參伐則蜀分野言蜀在帝議政之方帝不
議政則王氣流於西故周失紀綱而蜀先王七國皆王
蜀又稱帝此則蠶叢自王杜宇自帝皆周之叔世安得
三千嵗且太素資始有生必死死終物也自古以來未
聞死者能更生當世或遇有之則為怪異子所不言况
能為帝王乎碧珠出不一處地之相距動數千里一人之
血豈能致此子䳌鳥今云是嶲或云嶲周(今按説文云/蜀王望婬其)
(相妻慙亡去為子嶲鳥故蜀人聞子嶲鳴皆/起云望帝嶲户圭切所言與蜀志所述相似)四海有之
何必在蜀昔唐帝萬國時雍堯舜光宅八表大禹功濟
九州后稷封殖天下井田之制庠序之教由來逺矣孔
子曰述而不作信而好古竊比于我老彭則彭祖本生
蜀為殷太史夫人為國史作為聖則仙自上世見稱在
昔及周之末服事于秦首為郡縣雖濵戎夷亦有冠冕
故蜀紀曰大人之鄉方大之國也至于漢興反當荒服
而無書學乎漢書曰郡國之有文學因文翁始若然翁
以前齊魯尚無文學哉漢末時漢中祝元靈性滑稽用
州牧劉焉談調之末與蜀士燕胥聊著翰墨當時以為
極歡後人有以為或恐此之類必起于元靈之由也唯
智者辨其不然(華陽國志/)
蜀之為國地稱天府原曰華陽其卦値坤故多班采文
章其辰値未故尚滋味徳在少昊故好辛香星應輿鬼
故君子精敏小人鬼黠與秦同分故多悍勇在詩文王
之化被乎江漢之域秦豳同詠故有夏聲也(上/)
郭璞遷福州記曰桑田為海人事更改六旬甲子當見
其害更重著衣周廻重載鄭國歸朝重闗為待鳥出木
空千載不昧前有䨇目重施粉黛溪澗水來盡歸於海
主揖其客客住主在穏首東日髙山鎮寨本自添金因成
右兌但見地影莫知坐亥事過方知知而未㑹龍山髙
山先照其代巧婦能裁得令人愛若解修心得其終倍
市籠放火聚集磊磊有一老翁手把竹筒重添新宰在
言不在銘曰秦康之載遷挿甌基四色牢城層巒三徑
洪許南流瑞龍地應其主螺女現對花峰千載不雜世
代興隆諸邦萬古繁盛仁風其城形狀如鸞似鳯勢氣
盤拏遇兵不饉遇荒不掠逄災不染其甲子滿廢而復
興(三山/舊志)
蒼梧人風婐劃地氣敲瘴(史通○/以下城)
史記言黄帝為五城軒轅本紀言黄帝築城邑而汜勝
之書記神農之教雖有石城湯池帶甲百萬然而無糧
則不能守也是炎黄已城池矣石城之制既自神農則
土城之作有不自伏羲乎(路史○又廣信軍新城髙陽/記曰本顓帝所造見九域志)
天子周城諸侯軒城軒城者缺南靣以受過也(春秋/説文)
夏鯀作三仞之城諸侯背之海外有狡心禹知天下之
叛也乃壊城平池散財物焚甲兵施之以徳海外賔伏
四夷納職(淮南/子)
處士東里塊責禹亂天下禹退作三城强者攻弱者守
敵者死戰城郭禹始也
齊有不夜城盖古者有日夜中照于東境故萊子立此
城以不夜為名(解道康/地記)
長垣縣有鶴城昔夏累飬鶴於此遂號鶴城(城塚/記)
傅説衣褐帶劒築於秕傳之城武丁夕夢旦得之(説/苑)
廬山有康王谷巔有一城號為釗城傳云此周康王之
城康王愛竒好異廵厯名山不逺而至城中毎得古器
大鼎及弓弩金之屬知非常人之所處也(述異/記)
子胥乃使相土嘗水象天法地造築大城周廻四十七
里陸門八以象天八風水門八以法地八聰築小城周
十里陵門三不開東靣者欲以絶越明也立閶門者以
象天門通閶闔風也立蛇門者以象地户也闔閭欲西
破楚楚在西北故立閶門以通天氣因復名之破楚門
欲東并大越越在東南故立蛇門以制敵國呉在辰其
位龍也故小城南門上反羽為兩鯢鱙以象龍角越在
已地其位蛇也故南大門上有木蛇北向首内示越屬
於呉也(呉越/春秋)
越王曰寡人之計未有决定欲築城立郭分設里閭欲
委屬於相國於是范蠡乃觀天文擬法於紫宫築作小
城周千一百二十一步一圓二方西北立龍飛翼之樓
以象天門東南伏漏石竇以象地户陵門四達以象八
風外郭築城而缺西北示服事呉也不敢壅塞内以取
呉故缺西北而呉不知也北向稱臣委命呉國左右易
處不得其位明臣屬也城既成而怪山自生者瑯琊東
武海中山也一夕自來故名怪山范蠡曰臣之築城也
其應天矣崑崙之象存焉越王曰寡人聞崑崙之山乃
地之柱上承皇天氣吐宇内下處后土禀受無外滋聖
生神嘔飬帝㑹故帝處其陽陸三皇居其正地吾之國
也扁天地之壤乘東南之維斗去極北非糞土之城何
能與王者比隆盛哉范蠡曰君徒見外未見於内臣乃
承天門制承合氣於后土嶽象已設崑崙故出越之霸
也越王曰茍如相國之言孤之命也范蠡曰天地卒號
以著其實名東武起游䑓其上東南為司馬門立層樓
冠其山巔以為靈䑓起離宫於淮陽中宿䑓在於髙平
駕䑓在於成丘立苑於樂野燕䑓在於石室齋䑓在於
襟山勾踐之出遊也休息食室於氷厨(上/)
勾踐封范蠡子於苦竹城(越絶/書)
行唐城北門側有玉女神廟廟前碑云趙武靈王營斯
邑城彌載不立聖女發歎百堵皆興百日而就(水經/注)
秦時築城於武周塞内以備胡城將成而崩者數焉有
馬馳走周旋反復父老異之因依馬迹以築城城乃不
崩遂名馬邑其故城今在朔州(搜神/記)
韓氏城新城期十五日而成叚喬為司空有一縣後二
日段喬執其吏而囚之囚者之子走告封人子髙曰唯
先生能活臣父之死願委之先生封人子髙曰諾乃見
叚喬自扶而上城封人子髙左右望曰美哉城乎一大
功矣子必有厚賞矣自古及今功若此其大而能無有
罪戮者未嘗有也封人子髙出叚喬令夜解其吏之束
縛也而出之故曰封人子髙為之言也使匿己之為而
為也叚喬聼而行之也匿己之行而行也說之行若此
其精也封人子髙可謂善說矣(吕氏/春秋)
靖郭君欲城薛而客多以諫君告謁者無為客通事於
是有一齊人曰臣願一言過一言臣請烹謁者賛客客
曰海大魚因反走靖郭君曰請少進客曰否臣不敢以
死戲靖郭君曰嘻寡人母得已試復道之客曰君獨不
聞海大魚乎網弗能止繳不能牽蕩而失水陸居則螻
蟻得意焉且夫齊亦君之水也君已有齊奚以薛為君
若無齊城薛猶且無益也靖郭君大悅罷民弗城薛也
(新/序)
雲中快馬城有綾羅泉即塞上翁所居之邑塞上翁六
國前人姓李也(郡國/志)
初張儀築成都城城屢壊不能立忽有大龜周旋行走
巫言依龜行處築之城乃得立所掘處成大池龜乃復
入於中龜毎出則州境有賊刺史或病(寰宇/記)
北平侯王譚不同王莽之政子興生五子並避時亂隠
居西山人名其居為五大夫城光武即位封為五侯所
謂中山之五王也二館之城澗曲泉清山髙林茂風烟
披薄觸可棲情方外之士尚憑依舊居取暢林木(水經/注)
梁武帝攻郢城夜郢城有數百毛人踰堞且泣因投黄
鵠磯盖城之精也及旦城降(南/史)
吾嘗從齊王幸并州自井陘闗入上艾縣東數十里有
獵閭村後百官受馬糧在晉陽東百餘里亢仇城側並
不識二所本是何地博求古今皆未能曉及檢字林韻
集乃知獵閭是舊獵餘聚亢仇舊是䜱䜪亭悉屬上艾
時太原王邵欲撰鄉邑記注因此二名聞之大喜(顔氏/家訓)
僧慧至湘州城南忽云地中有碑衆人試掘果得二枚
(梁髙/僧𫝊)
後魏孝文親征馬圏行至賈復城昏霧得三鵶引路遂
至南山因號通鵶城(郡縣/志)
扶桑王宫内有水精城天未曉而明如晝城忽不見其
月便蝕(四公/記)
昔佛在世時與諸比丘及與阿難前後圍遶入王舍城
而行乞食至於巷中見二小兒一名徳勝二名㺯土而
戲擁土作城舍宅倉儲以土為麨著於倉中此二小兒
見佛相好金色光明偏照城内徳勝歡喜掬倉中土名
為麨者奉上世尊而發願言使我將來盖於天地廣設
供飬緣是善根發願功徳佛般湼槃一百年後作轉輪
王王閻浮提住華氏城王法治世號阿恕伽王分佛舍
利而作八萬四千寳塔(阿育王經/○以下池)
黄帝破蚩尤而為池沼盖始於此(古今事/物考)
故牧弊池之精名曰髠頓狀如牛頭見人則逐人以其
名呼之則去(白澤/圖)
庚戌天子西征至於𤣥池天子三日休於𤣥池之上乃
奏廣樂三日而終是曰樂池天子乃樹之竹是曰竹林
(穆天/子傳)
衛靈公以天寒鑿池宛春諫曰天寒起役恐傷民公曰
天寒乎宛春曰君衣狐裘坐熊席隩隅有竈是以不寒
今民衣敝不補履决不苴君則不寒民誠寒矣公曰善
令罷役(說/苑)
昆明池漢武習水戰中有靈沼神池云堯時理水停船
此池盖堯時已有沔池漢武因而深廣耳(潘岳闗/中記)
滄池在長安城中舊圖云未央宫有滄池言池水蒼色
故曰滄池
鶴池在長安城西盤池在西北並廢(三輔/黄圗)
氷池在長安西舊圖云西有彪池亦名聖女泉盖氷彪
聲相近傳說之訛也
太液池西有一池名孤樹池池中有洲洲上煔樹一株
六十餘圍望之重重如盖故取為名(西京/雜記)
東漢有九龍池御龍池靈芝池白石池濯龍池天泉池
(三輔/黄圖)
剪刀池昔車𦙍讀書於此婦以女紅佐之落剪刀於此
池(楚地/記)
文帝釣天池垂綸不獲王彧曰臣以為垂綸者清故不
獲貪餌(宋/書)
北齊中書侍郎河東裴襲字敬憲患耳新搆山池與賔
客宴集謂河間邢子才曰山池始就願為一名子才曰
海中有蓬萊山仙人之所居宜名蓬萊蓬萊裴聾也故
以戲之(談/藪)
周文帝與公卿往昆明池觀魚行至西漢故蒼池顧問
無知者或云蘇綽博物多通召問應對如流(北史○/以下井)
黄帝始穿井(周/書)
伯益作井(吕氏/春秋)
王者清淨則浪井出有仙人主之(瑞應圖鑿典畧曰浪/井者不  自然之井)
火從井出有賢士從人起(春秋潜/潭巴)
少昊母皇娥璇宫之側有井曰盤靈白帝之子與皇娥
宴於宫帝子命江妃歌冲景旋歸之曲盤靈之神吹簫
以和之故至今號井神曰吹簫女子(緝栁/編)
頻斯國有丹石井非人之所鑿下及漏泉水常沸湧諸
仙欲飲之時以長綆引汲也其國人皆多力不食五榖
日中無影飲桂漿雲霧羽毛為衣髪大如縷堅韌如筋
伸之幾至一丈置之自縮如蠡續人髪以為繩汲丹井
之水水中有白蛙兩翅常來去井上仙者食之至周王
子晉臨井而窺有青雀銜玉杓以授子晉子晉取而食
之乃有雲起雪飛子晉以衣袖揮雲則雲雪自止白蛙
化為雙白鳩入雲望之遂滅(拾遺/記)
秦始皇入湘觀衡山道此渴甚徐福以如意擊地清水
湧出後人就此鑿井名秦皇井(楚地/記)
野人毛遂墜井而死客以告平原君平原君曰嗟乎天
喪予矣既而知非平原客(西京/雜記)
湓城灌嬰所築孫權經此城自標井地令人掘之得故
井銘云潁陽侯所開三百年當塞後不滿百年當為應
運者所開權歡悦以為已瑞井甚深大江中風浪此井
輒動土人呼為浪井(潯陽/記)
韓信将下趙引兵方出井陘口師患無井筮之得䝉知
山下有泉焉信遣将索之見二白鹿跑地有泉湧出(太/平)
(御/覽)
衛青破月支月支有井色如酒因名曰酒井(羊頭/山記)
西秦乞伏熾磐都長安端門外有一井人常宿汲水亭
之下而夜聞磕磕有聲驚起照視瓮中如血中有丹魚
長可三寸而有寸光時東𦍑西虜共相攻伐國尋滅亡
(異/苑)
郡東北二十五里任曾逸家有一石井自然天成非人
功所造井深四丈常有湧泉大水不溢大旱不竭夏絶
香冷冬至甜温長老相傳云昔有採材人臨溪洗器流
失酒杯後出於井中(臨海/記)
齊建元初延陵季子廟舊有湧井井北忽有金石聲掘
深二尺得湧泉泉中得木簡長一尺廣一寸二分隠起
字曰廬山道士張陵再拜謁木堅而白字色黄亦木宗
廟地中生赤木人君禮名得其宜也(南齊/書)
石陽縣有井水半青半黄黄者如灰汁取作粥飲悉作
金色氣甚芬馥
漢水西山有九井井中常出五色烟髙數丈傳云昔人
有縋入得數斛空青(述異/記)
卓文君閨中庭内有一井文君手汲則甘香用以沐浴
則滑澤鮮好他人汲之與常井等沐浴亦不少異至今
尚存即文君井也(採蘭/雜志)
建康辱井以後主麗華貴嬪共入其中故名(筆衡○/以下墓)
墓銘或謂晉以前無有顔延年始為其制按呉志凌統
卒權聞流涕使張承作銘誄則是三國時事也又漢西
都時南宫寢殿内有醇儒王史長銘漢杜子夏臨終作
文命刋石埋墳前
齊武帝欲為裴后立石誌墓中王儉以為非古或以為
宋元嘉中顔延之為王球作墓誌有銘自宋始隋得王
戎墓銘為自晉始亦非是今世有崔子玉書張衡墓銘
則墓有銘自東漢有之
商湯始造明旌伊尹始造墓宫周公始為華表周宣王
始置石鼔石人猊虎羊馬秦始王始作壙屋晉武帝始
置神道碑(物/原)
秦始皇始上墳
夏禹始制明器芻靈商湯設含巫咸始造開路神周武
王買窆碑隧道俑機衣襚穆王加以殉寳秦武公始以
人殉(並/上)
於衡湘得雲陽之從於廣都得盤古之祀於馮翊得史
皇之墓於藍田得尊壚之埰於衡山得祝融之􁁉於長
安得隂康之冢於肺山得華胥之封於黄龍得女媧之
碣於荼水得炎帝之陵於蛾眉得黄帝之款於雝得帝
鴻之坋於雲陽得少昊之堬於成陽得慶都之䈀於天
山得有虞之文於陳倉得娥眉之殔於商於得女英之
壟於杼山得夏后之銘(路/史)
靈王時岣嶁山崩毁祝融墳得營丘九頭圖
隂康氏治於華原葬浮肺山之隂
顓頊葬青塜山下不及泉四虵衛之(前趙錄云帝葬廣/陽或云葬鮒鰅十)
(道志云即廣陽山别/名也鮒鰅或作務顒)
堯𦵏於榖林舜𦵏於紀市(吕氏/春秋)
堯北教乎八狄道死𦵏鞏山之陽衣衾三領榖木之棺
葛以緘之既汜而後哭舜西教乎七戎道死𦵏南已之
市衣衾三領榖木之棺葛以緘之已𦵏而市人乘之(墨/子)
華胥𦵏覆車之原慶都𦵏雷澤
六安縣故咎陶國也夏禹封其少子奉其祀今縣都陂
中有大冢民傳曰公琴者即臯陶冢也楚人謂冢為琴
矣(水經/注)
禹命羣臣曰吾百世之後𦵏我㑹稽之山葦椁桐棺穿
壙七尺下無及泉墳髙三尺土階三等𦵏之後田無改
畒以為居之者樂為之者苦
後魏天賜中河東人張恩盜發湯塜得志云我死後二
千年困於恩恩得古鐘磬皆投於河(史/系)
彭祖父墓坤山下作癸向放坎入乾坎峰髙揖五行相
生(黄嚢/經)
闔閭冢在閶門外名虎丘下池廣六十步水深丈五尺
銅槨三重墳池六尺玉鳬之流扁諸之劒三千方圓之
口三千時耗魚腸之劒在焉千萬人築治之取土臨湖
口築三日而白虎居上故號虎丘(越絶/書)
虎丘北莫格冢古賢者避世冢去縣二十里(同上/)
孔子當泗水之塟泗水為之却流(又云其樹/若偃斧)
王季厯塟於渦水之尾來水齧其墓見棺之前和文王
曰譆先君必欲一見羣臣百姓也天故使明水見之於
是出而為之張朝百姓皆見之(吕氏/春秋)
闔閭墓中石銘云呉王之夜室也嗚呼吾之君王棄吾
之邦遷於重岡維岡之陽吾王之邦(述異/記)
闔閭夫人墓中周廻八里别館洞房迤邐相屬漆燈照
爛如日月焉尤異者金蠶玉燕各千餘雙(上/)
越滅呉流其三子長曰鴻流婺源塟焉(寰宇/記)
廣州東界有大夫文種之墓墓下有石為華表柱石鶴
一隻(述異/記)
善謔驛在宜城縣北十五里淳于髠墓在其後以此得
名(海/録)
始皇為冢歛天下瓌異生殉工人傾逺方竒寳于冡中
為江漢川瀆及列山嶽之形以沙棠沉檀為舟楫金銀
為鳬雁以琉璃雜寳為龜魚又於海中作玉象鯨魚銜
火珠為星以代膏燭光出墓中精靈之偉也昔生埋工
人于冢内至被開時皆不死工人于冢内琢石為龍鳯
仙人之像及作碑文辭讚漢初發此冢騐諸史傳皆無
列仙龍鳯之製則知生埋匠人之所作也後人更冩此
碑文而辭多怨酷之言乃謂為怨碑史記畧而不錄(拾/遺)
(記/)
齊王之生不及栁惠之墓秦王之宫未若康成之閭(抱/朴)
(子/)
昭帝母趙媫妤雲陵在雲陽南今人呼為女陵(三輔/黄圖)
李夫人墓在茂陵西北一里俗名英陵亦云集仙䑓(上/)
漢丞相夏侯嬰墓在飲馬橋東人謂之馬塜(三輔/故事)
留侯解形于世塟龍首原赤眉之亂人發其墓但見黄
石枕化而飛去不見尸形衣冠得兵書一篇及兵畧數
章子房登仙位為太𤣥童子(神仙傳/拾遺)
廣川王去疾好聚無頼少年遊獵畢弋無度國内冢藏
一皆發掘余所知爰猛説其大父為廣川王中尉毎諫
王不聼病免歸家説王所發掘冢墓不可勝數其竒異
者百數焉為余説十許事今記之如左(西京/雜記)
魏㐮王冢皆以文石為槨髙八尺許廣狹容四十人以
手捫槨滑液如新中有石牀石屏風婉然周正不見棺
柩明器蹤跡但牀上有玉唾壺一枚銅劒二枚金玉雜
具皆如新物王取服之
哀王冢以鐵灌其上穿鑿三日乃開有黄氣如霧觸人
鼻目皆辛苦不可入以兵守之七日乃歇初至一户無
扄鑰石牀方四尺牀上有石几左右各三十人立侍皆
武冠帶劒復入一户石扉有闗鑰叩開見棺柩黒光照
人刀斫不入燒鋸截之乃漆雜兕革為棺厚數寸累積
十餘重力不能開乃止復入一户亦石扉闗鑰得石牀
方七尺石屏風銅帳鈎一具或在牀上或在地下似是
帳靡朽而銅鈎堕落牀上石枕一枚塵埃朏朏甚髙似
是衣服牀左右石婦人各二十悉皆立侍或有執巾櫛
鏡鑷之象或有執盤捧食之形無餘異物但有鐡鏡數
百枚
魏王子且渠冢甚淺狹無棺柩但有石牀廣六尺長一
丈石屏風牀下悉是雲母牀上兩屍一男一女皆年二
十許俱東首祼卧無衣衾肌膚顔色如生人鬢髪齒爪
亦如生人王畏懼之不敢侵近還擁閉如舊焉
晉靈公冢甚瑰壯四角皆以石為玃犬捧燭石人男女
四十餘皆立侍棺器無復形兆屍猶不壊孔竅中皆有
金玉其餘器物皆朽爛不可别唯玉蟾蜍一枚大如拳
腹空容五合水光潤如新生王取以為書滴
幽王冢甚髙壯羡門既開皆是石堊撥除丈餘深乃得
雲母深尺餘見百餘屍縱横相枕籍皆不朽唯一男子
餘皆女子或坐或卧亦猶有立者衣服形色不異生人
欒書冢棺柩明器朽爛無餘有一白狐見人驚走左右
擊之不能得傷其左脚其夕王夢一丈夫鬚眉盡白來
謂王曰何故傷吾左脚乃以杖叩王左脚王覺脚腫痛
生瘡至死不差(並/上)
揚雄死弟子共起墳名曰揚冢又曰𤣥冢(家/譜)
東平思王奢靡及死生塟所幸奴婢鑄銅牕内令守冢
(聖賢冢/墓記)
初袁安父沒母使安訪求葬地道逄三書生問安何之
安為言其故生乃指一處云葬此地當世為上公須臾
不見安異之(東漢/書)
董仲舒墓門人至皆下馬謂之馬陵
趙岐字䑓卿年九十餘建安六年卒先自為夀藏圖季
札子産晏嬰叔向四像居賔位又自圖其像居主位皆
為賛頌敕其子曰我死之日墓中聚沙為牀布簟白衣
散髪其上覆以單被即日便下下即掩(趙岐/别傳)
范㓜冲漢時尚書郎某(缺失/一字)解地理乃以冢宅為意魏
末得來在此童初中其言云我今墓有青龍秉氣上𤣥
辟非𤣥武延軀虎嘯八垂殆神仙之丘窟鍊形之所歸
乃上吉冢也其言如此(真/誥)
鄴中銅駞鄉魏文帝陵下銅駞石犬各二古詩云石犬
不可吠銅駞徒爾為(述異/記)
田豫病亡戒其妻子曰葬我必西門豹籩妻子難之曰
西門豹古之神人那可葬其所豫曰豹所履行正與我
等耳使死而有靈必與我善妻子從之(魏/畧)
東晉謝太傅墓碑但樹貞石初無文字
永明二年蕭鑑刺益治園江南鑿石冢有槨無棺得銅器數千
種玉塵三斗金蠶虵數萬硃砂為阜水銀為池珍玩多
所不識有篆云蠶叢氏之墓鑑責功曹何佇墳之一無
所犯于上立神衣青衣即今成都青衣神也
開明妃墓今武擔山也妃始武都男子化為女美艷開
明納之不習水土欲去王作東平之歌未幾物故既葬
表以二石闕石鏡武陵王蕭妃掘之棺中美女容貎如
生體如氷掩之而樹其上鏡周三丈五尺
天監五年丹陽山南得瓦物髙五尺圍四尺上銳不平
盖如合焉中得劒一瓷具數十時人莫識沈約云此東
夷罨盂也葬則用之代棺此制度卑小則隨當時矣東
夷死則坐葬之武帝服其博識(史/系)
文惠太子鎮雍州有盜發古冢相傳云是楚王冢獲竹
簡書青絲綸簡廣數分長二尺皮節如新有得十餘簡
以示王僧䖍曰是科斗書考工記周官所闕文也(南/史)
張永開𤣥武湖過古冢上得一銅斗有柄文帝以訪之
朝何承天曰此亡新威斗王莽時三公亡皆賜之一在
冢内一在冢外此必甄邯之墓果然(南/史)
張興世為方伯還家欲拜墓其父仲子謂曰汝衛從太
多先人必當驚怖興世乃減撒而行(上/)
梁昭明太子墓為人所開取其琉璃碗紫玉盃携入大
航有燕雀數萬擊之因為所司覺悟縛之(窮神/秘苑)
何點居東籬門園園有卞忠貞冢㸃植花卉于冢側毎
飲必舉酒酌之(南/史)
劉之遴子三達字三善數嵗能清言及屬文州將湘東
王繹聞之盛集賔客召而試之說義屬詩皆有理致年
十二聼江陵令賀革講禮還仍覆述不遺一句年十八
卒之遴深懐悼恨乃題墓曰梁妙士
裴䆳廟在光宅寺西堂宇𢎞敞松栢鬱茂范雲廟在三
橋蓬蒿不翦梁武帝南郊道經三廟顧而歎曰范為己
死裴為更生大同初都下旱蝗四籬門外桐栢凋盡唯
䆳墓犬牙不入當時異之
范孝敬在武昌自造冢名長室時與賔客作鼓吹入中
宴飲(並/上)
李元忠將仕夢手執炬入其父墓中夜驚起甚惡之旦
告其受業師占曰大吉可謂光照先人也竟如其言(北/史)
(○以/下田)
神農始造田法典田大夫以其法教民始教造田謂之
田祖謂之稼穡謂之先嗇神其農業謂之神農(玉/海)
黄帝始立步制畝是田以畝計起自軒轅也(通/典)
五行書云田祖以甲寅日生田主以乙巳死辛亥𦵏大
司徒注云田主田神后土及田正之神所依疏棄為堯
稷官立稼穡死配稷名為田正詩人謂之田祖(路史/注)
汜勝之奏曰昔湯有旱災伊尹為區田教民糞種負水
澆稼收至畝百石勝之試為之収至畝四十石(太平/御覽)
交阯有駱田(駱音架/廣州記)
㺯田在未央宫㺯田者燕遊之田天子所戲㺯耳漢書
昭帝紀曰始元元年上耕於鈎盾㺯田(三輔/黄圖)
河間沐堅字璧强石勒時監作水田御下苛虐百姓怨
毒乃為堅形以刃矛斫刺咒令倒斃堅尋得病苦被捶
割於是遂殞(異/苑)
王騫厯黄門郎司徒右長史不事産業有舊田在鍾山
八十頃與諸兒及故舊共佃之嘗謂人曰我不如鄭公
業有田四百畝而食不周以此為愧(齊/書)
梁時有沙門訟田武帝大署曰貞有司未辨徧問羣臣
皆莫能知劉顯曰貞文字為與上人帝忌出之(南史石/以下)
秦穆公時扶風獲一石佛穆公不識棄馬坊中穢汚此
像護像神嗔令公染疾公又夢遊上帝極被責疏覺問
侍臣由余便答曰臣聞周穆王時有化人來此土云是
佛神穆王信之於終南山造中天䑓髙千餘尺基址見
在又於蒼頡䑓造神廟名三㑹道塲公今所患殆非佛
為之耶公聞大怖語由余曰吾近獲一石人衣冠非今
所製棄之馬坊得非此是佛神耶由余聞往視之對曰
此真佛神也公取像澡浴安清浄處像遂開光公又怖
謂神嗔也宰三牲以祭之諸善神等擎棄逺處公又大
怖以問由余答曰臣聞佛清浄不進酒肉愛重物命如
護一子所有供飬燒香而已所可祭祀餅果之屬公大
悦欲造佛像絶於工人又問由余答曰昔穆公造寺之
側應有工匠遂於髙四䑓南村内得一老人姓王名安
年百八十自云曾於三㑹道塲見人造之臣今年老無
力能作所住村北有兄弟四人曾於道塲内為諸匠執
作請追共造依言作之成一銅像相好圓備公悦大賞
賚之彼人得財並造功徳於土堂上造重閣髙三百尺
時人號之髙四䑓或曰髙四樓其人姓髙大者名四或
曰兄弟四人同立故也或取大兄名以目之故有髙四
之名至今稱也(神僧傳/)
昔維衛及迦葉石像以西晉愍帝建興元年像泛海而
入乎呉淞江滬瀆口遥見海中有二人浮游水上漁人
莫能就視延巫師祝則謂為海神祭酒則疑是仙靈或
振鐸以請或巾褐往祈並濤涌霧曀逆流逺去呉縣朱
應素奉正法廼請東靈寺帛尼并信齋戒者數人共往
迎像於是雲銷日朗乘流自到轉身示銘始接登舟其
輕如羽末載大車其重若山處像於呉時舊寺通𤣥精
舍至齊永明七年又有瑞石浮海來入呉境駕潮截瀾
汎若松舟時主書朱法讓即先獲石像朱應之曾孫也
被使至呉獲石像獻䑓齊武皇帝乃命造釋迦文像盡
鐫琢之竒極金艧之巧宋世所獲二石像立髙七尺銘
其背上一名維衛佛二名迦葉佛莫識年代而字分明
(法苑/珠林)
逃石在曲江縣經云本在桂陽縣因夜迅雷至此商人
見石逃來因此名之
佷山縣有一山獨立峻絶西北有石穴以燭行百步許
二大石其間相去一丈許俗名其一為陽石一為隂石
水旱為災鞭隂石則雨鞭陽石則晴(盛𢎞之/荆州記)
汝城縣有烏龍白馬山有黒石如龍白石如馬(湘州/記)
廬山頂上有池中有三石雁霜降則飛(潯陽/記)
古說淮南諸山石生榖袁安云石榖藥名穗之尤小者
(述異/記)
搗衣山一名靈山在瑯琊郡山南絶險巖有方石昔有
神女於此搗衣其石明瑩謂之玉女搗練砧
斗鄉西津有玉女岡天當雨輒先涌五色氣於石間俗
謂玉女披衣
灌肥之間離别亭古送别處漢沔㑹流處㟁上有石銘
云下至水府三十一里皆傳云李斯刻此石(並/上)
宜都建平二郡之界有五六峰參差互出上有倚石如
二人像攘袂相對俗謂二郡督郵爭界於此(幽明/録)
空乘之地其名為孔寳在魯南山之穴外有雙石如桓
楹起立髙數丈魯人絃歌祭祀穴中無水毎當祭時灑
掃以告輒有清泉自石間出足以周事既已泉亦止其
驗至今存焉(搜神/記)
豫章有石黄白色而理疎以水灌之便熱如鼎於上炊
足以熱冷則灌之雷煥以問張華華曰此燃石也(異/苑)
潯陽山上有石人髙丈餘虎至此輒倒石人前(酉陽/雜爼)
道側燒石葉之香此石重叠狀如雲母其光氣辟惡厲
之疾此香馥題國所進(拾遺/記)
方丈山西有照石去石十里視人物之影如鏡焉碎石
片片皆能照人而質方一丈則重一兩昭王舂此石為
泥泥通霞之䑓(上/)
岣嶁山有響石如人共語而不可解但唱岣嶁猶言拘
留耳(湘中/記)
百丈山中有石房内有石案置石書二卷(異/苑)
永寜縣濤山有河水色紅赤有自然石橋多魚獺異禽
隂雨時嘗聞鞉角聲甚亮(上/)
儋州湖化昌明山山有二石如人形云有兄弟二人向
海捕魚因化為石號曰兄弟石也(郡國/志)
岐府西隴州路七十餘里有魚龍洞中有石或大或小
隨水流出破而看之石中皆有魚龍形人過洞前並不
敢語語者便聞風雷之聲立致驚懼奔走但諸人不聞
耳(錄異/記)
婺州永康縣山亭中有枯松樹因斷之誤堕水中化為
石取未化者試於水隨亦化焉其所化者枝幹及皮與
松無異但堅勁有未化者數段相兼留之以旌異物焉(上/)
蜀州晉源縣山亭中有二大石各徑二尺已來出地七
八寸人或坐之心痛往往不救又是落星石東邊者生
即靈騐西邊者死與諸石無異色並帶青白也
荆州利水間有二石若闕名曰韶石晉永和中有飛仙
衣冠如雪各憇一石旬日而去人咸見之
萊子國海上有石人長一丈五尺大十圍昔秦始皇遣
此石人追勞山不得遂立於此
西域茍(一作/枸)夷國山上有石駱駞腹下出水以金鐡及
手承取即便流過唯瓠蘆盛之者則得飲之令人身體
香净而昇仙(異/苑)
郅支國貢馬肝石百斤常以水銀飬之内玉櫃中金泥
封其上國人長四尺惟餌此石而已半青半白如今之
馬肝舂碎以和九轉之丹服之彌年不饑渇也以之拂
髪白者皆黑帝坐羣臣於甘泉殿有髪白者以石拂之
應手皆黒是時公卿語曰不用作方伯惟須馬肝石此
石酷烈不和丹砂不可近髪(述異/記)
光武夜至趙州南迷路聞人語問之弗應見二人立旁
怒㧞劒斬之其一急走熟視之乃石也(野史趙/州志)
漢劉子光西征遇山而渇無水子光在山南見一石人
問之曰何處有水石人不言乃㧞劍斬石人須臾窮山
水出(獨異/記)
公孫述時蜀武擔石折任文公曰噫西州智士死我乃
當之自是常㑹聚子孫設酒食後三月果卒故益部為
之語曰任文公智無雙(東漢/書)
明帝青龍三年張掖郡氐池縣大桞谷口夜激波涌溢
其聲如雷曉而有蒼石立水中白石畫之為馬牛等形
其文曰大討曹帝惡其討也使鑿去為計以蒼石塞之
宿昔而白石滿焉至晉初其文愈明馬象皆煥徹如玉
焉(漢晉/春秋)
縣人有隗叔通者性至孝為母給江膂水天為出平石
至江膂中今猶謂之孝子石可謂至誠發中而休應自
天矣(水經/注)
髙琳字季珉琳母嘗祓禊泗濵見一石光彩朗潤遂持
以歸是夜夢一人謂之曰此浮磬之精若能寳持必生
令子俄而有妊及生子因名琳(後魏/書)
晉武帝大康十年洛陽宫西西宜秋里石生地中始髙
三尺如香罏形後如傴人槃薄不可掘按劉向說此白
𤯝也明年宫車晏駕王室始騷卒以亂亡京房易傳曰
石立如人庶士為天下雄此近之矣(晉/書)
晉惠帝太安元年丹陽湖孰縣夏架湖有大石浮二百
步而登㟁民驚譟相告曰石來干寳曰尋有石氷入建
康(宋書/志)
石言于陜若言勿東也(晉/書)
張軌在凉州時有石如張掖字掖字漸磨滅粗可識而
張字分明又有文曰初祚天下西方安萬年又蘭池送
𤣥石大如丸破之中有必字青㸃白文書之又姑臧送
𤣥石白㸃如星成二十八宿(十六國/春秋)
陶淵明所居㮚里兩山間有大石仰視𤣥瀑可坐十人
號醉石(廬山/記)
永康王曠井上有洗石時見赤氣後有二胡人寄宿忽
來買之曠怪所以未及度錢子婦孫氏覩二黄鳥闘於
石上即往掩取變成黄金胡人不知索市愈急既得撞
破内空段有二鳥處(異/苑)
宋昇明三年四月滎陽人于嵩髙山東南澗見天雨石
墜地石開有璽方三寸文曰戊丁之人與道俱肅然入
草應天符(南齊/書)
梁時同泰寺院前有醜石四髙丈餘形如羅刹試抱嬰
兒看之無不掩袖而啼毎小兒夜啼則畏之曰汝啼我
抱汝看醜石啼遂止(三餘/帖)
梁武帝中大同元年春曲阿縣建陵隧口石辟邪起舞
天目山人全文猛于新豐後湖觀音寺西㟁獲一五色
石大如斗文彩盤蹙如有夜光文猛以為神異抱獻之梁
武梁武喜命置于大極殿側將年餘石忽光照廊廡有
聲如雷帝以為不祥召杰公示之對曰此上界化生龍
之石也非人間物若以洛水赤礪石和酒合藥煮之百
餘沸柔軟可食琢以為飲食之器令人延夀福徳之人
所應受用有聲者龍欲取之帝令馳取赤石如其法命
工琢之以為甌各容五斗之半以盛御膳香美殊常以
其餘屑置於舊處忽有赤龍揚鬐鼔鬛掉尾入殿擁石
騰躍而去帝遣推驗乃是晉通二年始平郡石鼔村鬬
龍所競之石其甌遭侯景之亂不知所之(梁四/公記)
䑓城同泰寺前四石各髙丈餘陳之三品石也
神武幸汾陽之天池池邊得一石上有隠起字文曰三
王六川問陽休之曰此文字何義對曰六者大王字河
洛伊為三川大王若受天命終應統有闗右神武曰世
人常道我欲反今若聞此更致紛紜慎莫妄言也(北/史)
大業十三年西平都有石文曰天子立千年百僚稱賀
有識者尤之曰千年萬嵗者身後之意也立稱立千年
者禍在非逺明年而帝被殺(隋/書)
孔雀王佛沙蜜多羅御四兵攻雞雀寺寺有二石獅子
號吼動地王大驚怖退走入城(法苑/珠林)
　
　
　
　
　
　
　
　
　
　
　
　
　
　
　廣博物志卷七
欽定四庫全書
　廣博物志卷八
　　　　　　　　　　　　明　董斯張　撰
　　地形四(戎狄/)
言夷狄者舉終始也言蠻舉逺也言貉舉惡也則别之
東方為九夷南方為八蠻西方為六戎北方為五狄何
以知夷在東方禮王制曰東方曰夷被髪文身又曰南
方曰蠻雕踶交趾西方曰戎被髪衣皮北方曰狄衣羽
居穴何以名為夷蠻曰聖人本不治外國非為制名也
因其國名而言之耳一説曰名其短而為之制名也夷
者僔狄無禮義東方者少陽易化故取名也北方太隂
鄙郄故少蠻蟲難化執心違邪戎者强惡也狄者易也
辟易無别也(白虎/通)
東辟之民曰夷精以僥至於大逺有不火食者矣南辟
之民曰蠻信以朴至於大逺有不火食者矣西辟之民
曰戎勁以剛至於大逺有不火食者矣北辟之民曰狄
肥以戾至於大逺有不火食者矣及中國之民曰五方
之民(大戴/禮)
湯問伊尹曰諸侯來獻或無馬牛之所生而獻逺方之
物事實相反不利(非其所有而當逺/求于民故不利也)今吾欲因其地勢
所有獻之必易得而不貴其為四方獻令伊尹受命於
是為四方令曰臣請正東符婁仇州伊憲漚深九夷十
蠻越漚鬋文身(十者東夷蠻/越之别稱)請令以魚支之鞞烏鰂之
醤鮫􁀙利劒為獻(鞞刀削鰂魚名􁀙盾也/以鮫皮作之鮫文魚也)正南甌鄧桂
國損子産里百濮九菌(六者南蠻/之别名)請令以珠璣珻瑁象
齒文犀翠羽菌􁀙短狗為獻(璣似珠而小菌􁀙可用為/旌翳短狗狗之善者也)
正西崑崙狗國鬼親枳已闟耳貫胸雕題離丘漆齒(九/者)
(西戎之/别名也)請令以丹青白旄紕罽江厯龍角神龜為獻(江/厯)
(珠/名)正北空同大夏莎車姑他旦畧貎胡戎翟奴樓煩月
氏□犂其龍東胡(十二者北狄/中之别名也)請令以槖駞白玉野馬
騊駼駃騠良弓為獻湯曰善(周/書)
懐方氏掌來逺方之民致方貢致逺物而送逆之達之
以節(周/禮)
凡海外三十六國自西北至西南方有修股民天民肅
慎民白民沃民女子民丈夫民竒肱民一臂民三身民
自西南至東南方有結胸民羽民讙頭國民祼國民三
苖民交股民不死民穿胸民反舌民豕喙民鑿齒民三
頭民修臂民自東南至東北方有大人國君子國黒齒
民𤣥股民毛民勞民自東北至西北方有跂踵民句嬰
民深目民無腸民柔利民一目民無繼民雒棠武人在
西北陬(皆日所入/山之名)□魚在其南有神二人連臂為帝候
夜在其西南方三珠樹在其東北方有玉樹在赤水之
上崑崙華丘在其東南方爰有遺玉青馬視肉楊桃甘
樝甘華百果所生和丘在其東北陬三桑無枝在其西
夸父耽耳在其北方夸父棄其䇿是為鄧林昆吾丘在
南方軒轅丘在西方巫咸在其北方立登保之山暘谷
搏桑在東方有娀在不周之北長女簡翟少女建疵西
王母在流沙之瀕樂民拏閭在崑崙弱水之洲三危在
樂民西宵明燭光在河洲所照方千里龍門在河淵湍
池在崑崙𤣥燿不周申池在海隅孟諸在沛少室太室
在冀州燭龍在雁門北蔽於委羽之山不見日其神人
靣龍身而無足后稷壟在建木西(建木在都廣都/廣南方澤名)其人
死復蘇其半魚在其間(南方人死復生或化/為魚在都廣建木間)流黄沃民
在其北方三百里狗國在其東雷澤有神龍身人頭鼔
其腹而熈(淮南/子)
魏志言箕子適朝鮮作八條之教無門户之閉而不為
盜
結胸國其為人結胸(臆前佚出如人/結喉也山海經)
羽民國在其東南其為人長頭身生羽(能飛不能/逺卵生)一曰
其為人長頰(啟筮曰羽民之狀鳥喙赤目而白首○又/大荒經云羽民國其民皆生毛羽卵民國)
(其民皆/生卵)
讙頭國在其南其為人人靣有翼鳥喙方捕魚或曰讙
朱國(○又大荒經云有人名曰讙頭鯀妻士敬士敬子/曰炎融生讙頭人面鳥喙有翼食海中魚杖翼而)
(行維宜芭苣穋楊是食○又云顓頊/生讙頭讙頭生苖民苖民釐姓食肉)
厭火國在其南獸身黒色生火出其口中(言能/吐火)
三苖國在赤水東其為人相隨(昔堯以天下讓舜三苖/之君非之帝殺之有苖)
(之民叛入南/海為三苖國)一曰三毛國
貫胸國在其東其為人胸有竅(尸子曰四夷之民有貫/胸者有深目者有長肱)
(者黄帝之/徳常致之)
交脛國在其東其為人交脛(言脚脛曲戾相交所/謂雕踶交趾者也)
不死民在其東其為人黒色夀不死(有員山上有不死/樹食之乃夀亦有)
(赤泉飲之不老○又大/荒經云阿姓甘木是食)
岐舌國在其東(其人舌皆岐/或云支舌也)
三首國在其東其為人一身三首
周饒國在其東其為人短小冠帶(其人長三尺穴/居能為機巧)一曰
焦僥國在三首東(外傳云焦僥氏長三尺短之至也詩/含神霧曰從中州以東西四十萬里)
(得焦僥國人長尺五寸○又大/荒經云焦僥國幾姓嘉榖是食)
長臂國在其東捕魚水中兩手各操一魚(舊説云其人/手下垂至地)
(魏黄初中𤣥莵太守王頎討髙句麗王宫窮追之過沃/沮國其東界臨大海近日之所出問其耆老海東復有)
(人否云嘗在海中得一布褶身如中/人衣兩袖長三丈即此長臂人衣也)
三身國在夏后啟北一首而三身(大荒經云不庭之山/滎水窮焉有人三身)
(帝俊妻娥皇生/此三身之國)
一臂國在其北一臂一目一鼻孔有黄馬虎文一目而
一手(河圖玉版云/亦有一脚人)
竒肱之國在其北其人一臂三目有隂有陽乘文馬(隂/在)
(上陽在下文/馬即吉良也)
丈夫國在維鳥北其為人衣冠帶劒(殷帝太戊使王孟/採藥從西王母至)
(此絶糧不能進食木實衣木皮終身無妻而生二子從/脇中出其父即死是為丈夫民○𤣥中記云子從背脇)
(出王孟一/作王英)
女丑之尸生而十日炙殺之在丈夫北以右手鄣其靣
(又大荒經云有人衣青以/袂蔽靣名曰女丑之尸)
巫咸國在女丑北右手操青虵左手操赤虵在登葆山
羣巫所從上下也(採藥/往來)
女子國在巫咸北兩女子居水周之(有黄池婦人入浴/出即懐姙矣若生)
(男子三嵗輒/死周猶也)
軒轅之國在此窮山之際其不夀者八百嵗在女子國
北人靣虵身尾交首上
白民之國在龍魚北白身被髪(言其人體洞白○又大/荒經云帝俊生帝鴻帝)
(鴻生白民/銷姓食黍)有乘黄其狀如狐其背上有角乘之夀二千
嵗(周書曰白民乘黄似狐背上有兩角即/飛黄也淮南子曰天下有道飛黄伏皁)
長股之國被髪(國在赤水東也長臂人身如中人而臂/長二丈以類推之則此人脚過三丈矣)
(黄帝時至或曰長脚人常/負長臂人入海中捕魚也)一曰長脚(或曰有喬國今伎/家喬人盖象此身)
(○又大荒經云赤水/之東有長脛之國)
無䏿之國(音啓或/作綮)在長股東為人無䏿(䏿肥腸也其人/穴居食土無男)
(女死即埋之其心不朽/死百廿嵗乃復更生)
一目國在其東一目中其靣而居一曰有手足
柔利國在一目東為人一手一足反膝曲足居上(一脚/一手)
(反卷/曲也)一云留利之國人足反折
深目國在其東為人舉一手一目(一作/曰)在共工䑓東(大/荒)
(經云深目之/國盼姓食魚)
無腸之國在深目東(一作/南)其為人長而無腸(為人長大/腹内無腸)
(所食之物直通過○又大荒經云無腸國/任姓無繼子食魚注云繼當作䏿膊腸也)
聶耳之國在無腸國東使兩文虎為人兩手聶其耳(言/耳)
(長行則以手/攝持之也)
博父國在聶耳東右手操青虵左手操黄虵
拘纓之國在其東一手把纓(言其人常以一手持冠/纓也或曰纓宜作癭)
一曰利纓之國㝷木長千里在拘纓南生河上西北
跂踵國(跂音/企)在拘纓東其為人大兩足亦大(其人行脚/跟不着地)
(也孝經鉤命訣曰焦/僥跂踵重譯欵塞也)一曰大踵
歐絲之野在大踵東一女子跪據樹歐絲(言噉桑而吐/絲盖蠶類也)
三桑無枝在歐絲東其木長百仞無枝
大人國在其北為人大坐而削船一曰在􁒴丘北(大荒/經云)
(釐姓黍食○又云大人之市在海中○又博物志云大/人國其人孕三十六年生白頭其兒則長大能乘雲而)
(不能走盖龍類去/㑹稽四萬六千里)
奢比之尸在其北獸身人靣大耳珥兩青虵(珥以虵/貫耳也)一
曰肝榆之尸
君子國在其北衣冠帶劒食獸使二大虎在旁其人好
讓不争有薫(或作/堇)華草朝生夕死
􁅫􁅫在其北(音/虹)各有兩首(虹螮/蝀也)
青丘國在其北(其人食五/榖衣絲帛)其狐四足九尾(竹書曰栢杼/子征于東海)
(及三夀得一狐/九尾即此類也)
黒齒國在其北為人黒食稲啗虵一赤一青在其旁(大/荒)
(經云帝俊生黒/齒姜姓黍食)
𤣥股之國在其北(髀以下盡/黒故云)其為人衣魚(以魚皮/為衣也)食䳼
(䳼水鳥/也音憂)使兩鳥夾之(大荒經云黍/食使四鳥)
勞民國在其北其為人黒(食果草實也/有一鳥兩頭)或曰教民
伯慮曰(未/詳)離耳國(鎪離其耳分令下垂以為飾即儋耳/也在朱崕海渚中不食五榖但噉蚌)
(及諸與也○大荒經/云儋耳之國任姓)雕題國(㸃湼其靣畫體為/鱗采即鮫人也)北朐國
(音劬/未詳)皆在欎水南
梟陽國在北朐之西其為人人靣長唇黒身有毛反踵
見人笑亦笑左手操管(周書曰州靡髣髴者人身反踵/自笑笑則上唇掩其面爾雅云)
(髣髴大傳曰周書成王時州靡/國獻之海内經謂之贑巨人)
氐人國(音抵觸/扺之扺)在建木西其為人人靣而魚身無足(盖/胸)
(以上人胸/以下魚也)
匈奴(一曰/獫狁)開題(音/提)之國列人之國並在西北
犬封國曰犬戎國狀如犬(皇帝之後下明生白犬二/頭自相牝牡遂為此國)
有一女子方跪進杯食(與酒/食也)
鬼國在貳負之尸北為物人面而一目一曰貳負神在
其東為物人面虵身
盖國在鉅燕南倭北倭屬燕(倭國在大海内以女為主/其俗露紒衣服無針功以)
(丹朱塗身不妬忌/一男子數十婦也)
列姑射在海河洲中(山名也有神人河洲在海中河水/所經者箕子所謂藐姑射之山也)
姑射國在海中屬列姑射(劉晝新論云胡之北有射姑/之國其親死棄屍于江中謂)
(之水仙意是/射姑之誤)
明組邑居海中
東海之外大壑少昊之國少昊孺帝顓頊于此棄其琴
瑟
有小人國名靖人(詩含神霧曰東北極有人長九寸殆/謂此小人也或作竫音同○又云盖)
(猶之山有小/人名曰菌人)
大荒之中有中容之國帝俊生中容(俊亦舜字/假借音也)中容人
食獸木實(此國中有赤木𤣥木其/華實美見吕氏春秋)
有司幽之國帝俊生晏龍晏龍生司幽司幽生思士不
妻思女不夫(言其人直思感而氣通無配合而生子此/莊生所謂白鵠相視眸子不運而感風化)
(之類/也)
有柔僕民是維嬴士之國(嬴猶沃/衍也)有夏州之國有盖余
之國
有困民國勾姓而食有人曰王亥兩手操鳥而食其頭
王亥託于有易河伯僕牛(河伯僕牛皆人姓/名託寄也見竹書)有易殺王
亥取僕牛(竹書曰殷王子亥賔于有易而婬焉有易之/君綿臣殺而放之是故殷主甲徴假師于河)
(伯以伐有易滅之/遂殺其君綿臣也)河念有易潜出為國于獸方食之名
曰揺民(言有易本與河伯友善上甲徴殷之賢王假師/以義伐罪故河伯不得不助滅之暨而哀念有)
(易使得潜化而/出化為揺民國)帝舜生戲戲生揺民海内有兩人(此乃/有易)
(所化/者也)名曰女丑(即女丑之尸言其變化無常也然則一/以涉化津而遯神域者亦無往而不之)
(觸感而/寄跡矣)女丑有大蟹(廣千/里也)
有女和月母之國有人名曰􁁉(音/婉)北方曰􁁉來之風曰
􁀙(言亦有兩/名也音剡)是處東極隅以止日月使無相間出沒司
其短長(言􁁉主察日月出入不令/得相間錯知景之短長)
有季禺之國顓頊之子食黍(言此國人顓/頊之裔子也)
有盈民之國於姓黍食
有人食獸曰季釐帝俊生季釐故曰季釐之國有緡(音/昬)
淵少昊生倍伐倍伐降處緡淵
有臷民之國帝舜生無淫降臷處自謂巫臷民巫臷民
朌姓食榖不績不經服也(自然有/布帛也)不稼不穡食也(言五/榖自)
(生/也)爰有歌舞之鳥鸞鳥自歌鳯鳥自舞爰有百獸相羣
爰處百榖所聚(海外經云其為人黄/能操弓射虵臷音秩)
有蜮山者有蜮民之國桑姓食黍射蜮是食有人方扞
弓射黄虵(扞挽也/音紆)名曰蜮人
有國曰顓頊生伯服食黍有鼬姓之國(音如橘/柚之柚)
有人名曰張𢎞在海上捕魚海中有張𢎞之國(或曰即/竒肱人)
(疑/非)食魚使四鳥有人焉鳥喙有翼方捕魚于海
有國名曰淑士顓頊之子(言出自髙/陽氏也)
有西州之國姬姓食榖有人方耕名曰叔均帝俊生后
稷(俊宜為嚳嚳第/二妃生后稷也)稷降以百榖稷之弟曰台璽生叔均
叔均是代其父及稷播百榖始作耕
赤水之西有先民之國食榖使四鳥有北狄之國黄帝
之孫曰始均始均生北狄有芒山有桂山有榣山(此山/多桂)
(及榣木因/名云耳)其上有人號曰太子長琴顓頊生老童(世本/云顓)
(頊娶于滕􁀙氏謂/之女祿産老童也)老童生祝融(即重黎也髙辛氏/火正號曰祝融也)祝融
生太子長琴是處榣山始作樂風有五彩鳥三名一曰
皇鳥一曰鸞鳥一曰鳯鳥有蟲狀如莵胸以後者祼不
見(言皮色青故不/見其祼露處)青如猿狀
有沃之國(言其土/饒沃也)沃民是處沃之野鳯鳥之卵是食甘
露是飲凡其所欲其味盡存(言其所願滋味/此無所不備)爰有甘華
甘柤白桞視肉三騅琁瑰瑶碧白木琅玕白丹青丹多
銀鐵是謂沃之野
大荒之中有龍山日月所入有三澤水名曰三淖昆吾
之所食也(穆天子傳曰㴞水濁繇/氏之所食亦此類也)
南嶽娶州山女名曰女䖍女䖍生季格季格生夀麻夀
麻正立無景疾呼無嚮爰有大暑不可以往有人無首
操戈盾立名曰夏耕之尸故成湯伐夏桀于章山克之
斬耕厥前耕既立無首走厥咎乃降於巫山有盖山之
國有樹赤皮支幹青葉名曰朱木(或作朱/威木)
有互人之國(人面/魚身)炎帝之孫名曰靈恝(音如劵/契之契)靈恝生
互人是能上下于天(言能乘/雲雨也)
有胡不與之國(一國復名耳今/胡夷語皆通然)裂姓黍食
有肅慎氏之國有蟲獸首虵身名曰琴蟲
有始州之國有丹山(此山純出丹朱也竹書/曰和甲西征得丹山)
大荒之中有叔歜國(音作感反/一音觸)顓頊之子黍食使四鳥
虎豹熊羆有黒蟲如熊狀名曰猎猎(或作舄/音夕同)有北齊之
國姜姓使虎豹熊羆
毛民之國依姓食黍禹生均國均國生役采役采生修
鞈(音/祫)修鞈生綽人帝念之潜為之國是此毛民
西北海外流沙之東有國曰中䡢顓頊之子食黍有國
名曰頼丘
南海之内黒水青水之間有禺中之國有列襄之國有
牛黎之國有人無骨儋耳之子(儋耳人生/無骨子也)
有國名曰朝鮮天毒其人水居(天毒即/天竺國)
西海之内流沙之中有國名曰壑市流沙之西有國名
曰汜葉
流沙之東黒水之西有朝雲之國司彘之國
有鹽長之國有人焉鳥首名曰鳥氏有九丘以水絡之
名曰陶唐之丘有叔得之丘孟盈之丘昆吾之丘黒白
之丘赤望之丘參衛之丘武夫之丘神民之丘西南有
巴國大皥生咸鳥咸鳥生乘釐乘釐生後照後照是始
為巴人有國名曰流黄辛氏(即酆/氏也)其域中方三百里有
巴遂山澠水出焉又有朱卷之國有黒虵青首食象(即/巴)
(虵/也)
北海之内有反縛盜械帶戈常倍之佐名曰相顧之尸
(亦貳負臣/危之類)伯夷父生西嶽西嶽生先龍先龍是始生氐
羌氐羌乞姓(伯夷父顓頊師今/氐羌其苖裔也)
北海之内有大𤣥之山有𤣥丘之民(言丘上人/物盡黒也)
有大幽之國(即幽民也/穴居無衣)有赤脛之民(膝已下/正赤色)
有釘靈之國其民從膝已下有毛馬蹄善走(並/上)
西北海外有人焉長二千里兩脚中間相去千里腹圍
一千六百里俱日飲天酒五斗張華注云天酒甘露也
不食五榖魚肉惟飲酒好游山海間不犯百姓不干萬
物與天地同生名無路之人一名仁一名信一名神(神/異)
(經/)
西北荒中有小人焉長一寸員如長朱衣𤣥冠乘軺車
導引有威儀人遇其乘車並食之其味辛楚終不為蟲
象所咋並識萬物名字殺腹中三蟲
八荒之中有毛人喜食人名曰髯公俗曰髯麗一名髯
狎西荒之中有人着敗衣手虎爪名獏㺔欲食人腦東
南隅大荒中有林父其髙千里其圍百輔(並/上)
西極之南隅有國焉不知境界之所接名古莽之國隂
陽之氣所不交故寒暑亡辨日月之光所不照故晝夜
亡辨其民不衣不食而多眠五旬一覺以夢之所為者
實覺之所見者妄四海之齊謂中央之國跨河南北越
岱東西萬有餘里其隂陽之審度故一寒一暑昬明之
分察故一晝一夜其民有智有愚萬物滋殖才藝多方
有君臣相臨禮法相持其所云為不可稱計一覺一寐
以為覺之所為者實夢之所為者妄東極之北隅有阜
落之國其土氣常燠日月餘光之照其土不生嘉苗其
民食草及木實不知火食性剛悍强弱相藉貴勝而不
尚義多馳步少休息常覺而不眠(列/子)
越之東有輒沐之國其長子生則解而食之謂之宜弟
其大父死負其大母而棄之曰鬼妻不可以同處楚之
南有炎人之國其親戚死朽其肉而棄然後埋其骨秦
之西有義渠之國其親戚死聚柴積而焚之燻則烟上
謂之登遐然後成為孝子(上/)
乘雲璽産之國肝心不朽之民巢居野處獨目三首馬
間狗蹄修臂交股黄池無男穿胸勞口(抱朴/子)
北夷之氣象羣羊南夷之氣象船(魏/子)
黄帝之世茄豐氏有罪刑而放之扶伏而去是為扶伏
民居玉門外(𤣥中/記)
髙陽氏有同産而為夫婦者帝怒放之於是相抱而死
有神鳥以不死竹覆之七年男女皆活同頸異頭共身
四足是為蒙雙氏(外國/圖)
黄州之西二萬里有孝飬之國其俗人年三百嵗而織
茅為衣即尚書島夷卉服之類也死塟之中野百鳥銜
土為墳羣獸為之掘穴有親死者刻木為影事之如生
其俗驍勇能囓金石其舌杪方而本小手搏千鈞以爪
畫地則洪泉湧流善飬禽獸入海取虬龍育于圜室以
充祭祀昔黄帝伐蚩尤除諸凶害獨表此處為孝飬之
鄉舜封為孝讓之國舜受堯禪其國執玉帛來朝特加
賔禮異于餘戎狄也(拾遺/記)
夷有九種曰畎夷於夷方夷黄夷白夷赤夷𤣥夷風夷
陽夷少康後世服王化賔于王門獻其樂舞(後漢/書)
溟海北有勃鞮之國人皆衣羽毛無翼而飛日中無影
夀千嵗食以黒河水藻飲以隂山桂脂憑風而翔乘波
而至獻黒玉之環色如淳漆貢𤣥駒千匹(拾遺/記)
成王即政三年有泥離之國來朝其人稱自發其國常
從雲裏而行聞雷霆之聲在下或入潜穴又聞波瀾之
聲在上視日月以知方國所向計寒暑以知年月考國
之正朔則序厯與中國相符
燃丘國經厯百有餘國方至京師越鐵峴泛沸海虵州
蜂岑鐵峴峭礪車輪剛金為網比至京師輪皆銚鋭幾
盡又沸海洶湧如煎魚鱉皮骨堅强如石可以為鎧泛
沸海之時以銅薄舟底蛟龍不能近也又經虵州則以
豹皮為屋于屋内推車又經蜂岑燃胡蘇之木此木烟
能殺百蟲經途十五餘年乃至洛邑成王封泰山禪社
首使發其國之時並童稚至京師鬚皆白及還至燃丘
復還少壯
盧扶國來朝渡河萬國方至云其國中山川無惡鳥獸
水不揚波風不折木人皆夀三百嵗結草為衣是謂卉
服至死不老咸知孝讓夀登百嵗以上相敬如至親之
禮死葬於野外以香木靈草瘞掩其尸閭里助遂號泣
之音動於林谷河源為之流止春木為之改色居䘮水
漿不入於口至死者骨為塵埃然後乃食昔大禹隨山
導川乃旌其地為無老純孝之國
始皇好神仙之事有宛渠之民乘螺舟而至舟行似螺
沉行海底而水不浸入一名淪波舟其國人長十丈編
鳥獸之毛以蔽形始皇與之語及天地初開之時了如
親覩曰臣國在咸池日沒之所九萬里以萬嵗為一日
俗多隂霧遇其晴日則天豁然雲裂耿若江漢則有𤣥
龍黒鳯翺翔而下及夜燃石以繼日光此石出燃山其
土石皆自光徹叩之則碎狀如粟一粒輝映一堂昔炎
帝始變生食用此火也國人今獻此石或有投其石於
溪澗中則沸沫流於數十里名其水為焦淵臣國去軒
轅之丘十萬里少典之子採首山之銅鑄為大鼎臣先
望其國有金火氣動奔而往視之三鼎已成又見冀州
有異氣應有聖人生果有慶都生堯又見赤雲入于酆
鎬走而往視果有丹雀瑞昌之符始皇曰此神人也彌
信仙術焉
含塗國貢其珍怪其使云去王都七萬里鳥獸皆能言
語鷄犬死者埋之不朽經厯數世其家人逰於山阿海
濵地中聞鷄犬鳴吠主乃握取還家飬之毛羽雖秃落
更生久乃恱澤
孝惠帝時有道士姓韓名稚則韓終之𦙍也越海而來
云是東海神使聞聖徳洽乎區宇故恱服而來庭時有
東極出扶桑之外有泥離之國來朝其人長四尺兩角
如繭牙出于唇自乳已來有靈毛自蔽居于深穴其夀
不可測也帝云方士韓稚解絶國人言令問人夀幾何
經見幾代之事答曰五運相承迭生迭死如飛塵細雨
存歿不可論筭問女媧以前可聞乎對曰虵身以上八
風均四時序不以威悦攬乎精運又問燧人以前答曰
自鑽火變腥以來父老而慈子夀而孝自軒皇以來屑
屑焉以相誅滅浮靡囂動淫於禮亂於樂世徳澆訛淳
風墜矣稚以答聞於帝帝曰悠哉杳昧非通神達理者
難可語乎斯逺矣稚於斯而退莫知其所之帝使諸方
士立仙壇於長安城北名曰祠韓館俗云司寒之神祀
於城隂按春秋傳曰以享司寒其音相亂也定是祠韓
館
有遺池國人長三尺夀萬嵗以茅為衣服皆長裾大袖
因風以昇烟霞若鳥用羽毛也人皆雙瞳修眉長耳飡
九天之正氣死而復生于億刧之内見五獄再成塵扶
桑萬嵗一枯其人視之如旦暮也北有浣腸之國甜水
繞之味甜如蜜而水强流迅急千鈞投之久久乃沒其
國人常行於水上逍遥於絶嶽之嶺度天下廣狹繞八
柱為一息經四軸而暫寢拾塵吐霧以筭厯刧之數而
成丘阜亦不盡也
渠搜國之西有祈淪之國其俗淳和人夀三百嵗有夀
木之林一樹千尋日月為之隠蔽若經憇此木下皆不
死不病或有泛海越山來㑹其國歸懐其葉者則終身
不老
西方有因霄之國人皆善嘯丈夫嘯聞百里婦人嘯聞
五十里如笙竽之音秋冬則聲清亮春夏則聲沉下人
舌尖處倒向喉内亦曰兩舌重沓以爪徐刮之則嘯聲
逾逺故吕氏春秋云反舌殊鄉之國即此謂也有至聖
之君則來服其化
有頻斯國人來朝以五色玉為衣如今之鎧其使不食
中國滋味自賫金壺壺中有漿凝如脂嘗一滴則夀千
嵗其國有大楓木成林髙六七十里善筭者以里計之
雷電常出樹之半其枝交䕃于上蔽不見日月之光其
下平浄掃灑雨霧不能入焉樹東有大石室可容萬人
坐壁上刻為三皇之像天皇十三頭地皇十一頭人皇
九頭皆龍身亦有膏燭之處緝石為牀牀上有漆痕深
三寸牀上有竹簡長尺二寸書大篆之文皆言開闢以
來人事莫能識或言是伏羲畫卦之時有此書或言是
蒼頡造書之處
員嶠山有陀移國人長三尺夀萬嵗廣延之國人長二
尺(並/上)
漢武時月氏國遣使獻香云乘毳車而濟弱淵策冀足
以度飛沙契濶遥途辛勤蹊路(十洲/記)
太初四年東方朔從支提國來國人長三丈二尺三手
三足各三指多力善走國内小山能移之有澗泉飲能
盡(洞㝠記/)
荆州有鼻飲之蠻南城有頭飛之夷(桓譚/新論)
倭南有侏儒國其人長三四尺去女王國四千餘里(魏/畧)
辰韓國兒生以石壓其頭欲其扁今辰韓人皆扁頭(魏/志)
扶南王范尋常畜虎五六頭及鰐魚十頭若有訟未知
曲直便投與魚虎魚虎不食則為有理獩貊之人祭虎
為神将有以也(異/苑)
西域有䑕王國䑕之大者如狗中者如兎小者如常大
䑕頭悉已白然帶金環枷商估有經過其國不先祈祀
者則嚙人衣裳也得沙門咒願更獲無他釋安昔至西
方親見如此俗諺云䑕得死人目睛則為王
河東毌丘儉字仲恭嘗征沃沮使王頎窮其東界耆老
云曾有一破船隨波流出在海㟁邊有一人項中復有
面生得之與語不相通不食而死(並/上)
大秦國隔海心無憂患輒遇善風二十日得度若憂即
數年不得度故諺曰心無憂患不經二旬心若憂患逺
離三春(西域/志)
巴郡南郡蠻本有五姓其山有赤黒二穴巴氏之子生
於赤穴四姓之子皆生黒穴未有君長但事鬼神乃共
擲劒於石穴約能中者奉以為君巴氏子務相乃獨中
之衆皆歎服又令乘土船約能浮者當以為君餘姓悉
沉唯務相獨浮因其立之是為廪君乃乘土船從夷水
至鹽陽鹽水有神女謂廪君曰此地廣大魚鹽所出願
留共君廪君不許鹽神暮輒來取宿旦即化為蟲與諸
蟲羣飛掩蔽日光天地之晦㝠積十餘日廪君因射殺
之天乃開明廪君於是君乎夷城四姓皆臣之廪君死
魂魄世為白虎巴氏以虎飲人血遂以人祠焉(東漢/書)
髙麗之先夫餘王嘗得河伯女因閉於室為日光隨而
照之感而遂孕生一卵五升大有一男子破殻而生名
曰朱蒙(朝鮮/史畧)
袁釰者𦍑豪也秦時拘執為奴𨽻後得亡去秦人追之
急迫藏於穴中秦人焚之有景相如虎來為蔽故得不
死諸𦍑神之推以為君其後種落熾盛(搜神/記)
扶桑國有南北獄若有犯輕罪者入南獄重罪者入北
獄有赦則放南獄不放北獄(南/史)
天竺迦毗黎國元嘉五年國王月愛遣使奉表曰伏聞
彼國據江傍海山川周固衆妙悉備莊嚴清浄猶如化
城宫殿莊嚴街巷平坦人民充滿歡娯安樂聖王出遊
四海隨從聖明仁愛不害衆生萬邦歸仰國福如海國
中衆生奉順正法大王仁聖化之以道慈施羣生無所
遺惜帝修浄戒軌道不及無上法船濟諸沉溺羣僚百
官受樂無怨諸天擁䕶萬神侍衛天魔降伏莫不歸化
王身端嚴如日初出仁澤普潤猶如大雲聖賢承業如
日月天於彼真丹最為殊勝臣之所住名迦毗河東際
於海其城四邊悉紫紺石首羅天䕶令國安隠國王相
承未嘗斷絶國中人民率皆修善諸國來集共遵道法
諸寺舍中皆七寳形像衆妙供具如先王法臣自修檢
不犯道禁臣名月愛棄世王種惟願大王聖體和善羣
臣百官悉自安隠今以此國羣臣吏民山川珍寳一切
歸屬五體歸誠大王足下山海遐隔無由朝覲宗仰之
至遣使下承使主父名天魔悉達使主父名尼陁達此
人由來良善忠信是故今遣奉使表誠大王若有所須
珍竒異物悉當奉送此之境土便是王國王之法令治
國善道悉當承用願二國信使往來不絶此反使還願
賜一使具宣聖命備勅所宜欵至之誠望不空反所白
如是願加哀愍奉獻金剛指環摩勒金環諸寳物赤白
鸚鵡各一頭(沈約宋書重他/表相類不  錄)
大同中盤盤國丹丹國武昌國髙昌國遣使獻方物帝
令有司設充庭法駕雅樂九闋百寮具朝服如元正之
儀帝問四公異國來庭爵命髙下欲以上公秩加之䵎
公曰成王太公周公輔政越裳氏重譯來貢不聞爵命
及之春秋邾楚之君爵不加子設使其君躬聘依禮經
位止子男若加以上公恐非稽古帝固謂䵎公更詳定
之俄屬暴風如旋輪曵帝裙帶帝又問其事公曰明日
亦未果請他日議之帝不懌學士羣誹之向夕帝女墜
閣而死禮竟不行後詰之對曰旋風襲衣愛子暴殞更
何疑焉(梁四/公記)
西海中有島島上有大林林皆寳樹中有萬餘家其人
皆巧能造寳器所謂拂林國也
杰公曰以今所知女國有六何者北海之東方夷之國
有女國天女下降為其君西南夷板楯之西有女國其
女悍而男恭女為人君以貴男為夫置男為妾媵昆明
東南絶徼之外有女國以猿為夫生男類父而入山谷
晝伏夜遊生女則巢居穴處南海東南有女國舉國惟
以鬼為夫夫致飲食禽獸以飬之勃律山之西有女國
山出台虺之水女子浴之而有孕其女舉國無夫西海
西北有女國以虵為夫男則為虵不噬人而穴處女為
臣妾官長而居宫室(並/上)
女國在葱嶺之南其國代以女為王王姓蘇毗字末羯
在位二十年女王之夫號曰金聚不知政事國内丈夫
唯以征伐為務山上為城方五六里人有萬家王居九
層之樓侍女數百人五日一聼朝復有小女王共知國
政其俗婦人輕丈夫而性不妬忌男女皆以彩色塗靣
一日之中或數度變改之人皆被髪(隋/書)
天監時西北逺邊有白題及滑國入貢二國厯代弗賔
莫知所出裴子野曰漢潁隂侯斬胡白題將一人服䖍
注云白題胡名也又漢定逺侯擊虜入滑此其後乎時
服其博(梁/史)
元魏時北夷酋長遣子入侍者常秋来春去以避中國
之熱時人謂之雁臣(伽藍/記)
于闐國是老子化胡成佛之所俗無禮義多賊盜淫縱
王錦㡌金䑕冠妻戴金花其王髪不令人見俗云若見
王髪年必儉(隋/書)
吐火羅國都葱嶺西五百里與挹怛雜居都城方二里
勝兵者十萬人皆習戰其俗奉佛兄弟同一妻迭寢焉
毎一人入房户外挂其衣以為志生子屬其長兄其山
穴中有神馬毎嵗牧牝馬于穴所必産名駒
漕國在葱嶺之北漢時罽賔國也其王姓昭武字順達
康國王之宗族都城方四里勝兵者萬餘人國法嚴整
殺人及賊盜皆死其俗淫祠葱嶺山有順天神者儀制
極華金銀鍱為屋以銀為地祠者日有千餘人祠前有
一魚脊骨其孔中通馬騎出入國王戴金魚頭冠坐金
馬座
林邑王死七日而葬有官者三日庻人一日皆以函盛
屍鼓舞導從輿至水次積薪焚之收其餘骨王則内金
甖中沉之于海有官者以銅甖沉之于海口庻人以瓦
送之于江
疏勒國都白山南百餘里漢時舊國也其王字阿彌厥
手足皆六指産子非六指者即不育(並/上)
帝行次金城郡黨項羌首朝見帝問曰古有先零燒當
等種落爾是何者之後對曰相傳獼猴之後帝笑之(大/業)
(拾/遺)
煬帝令朱寛征留仇國還獲男女口千餘人并雜物産
與中國多不同緝木皮為布甚細白幅濶三尺二三寸
亦有細斑布幅濶一尺許又得金荆榴數十觔木色如
真金宻緻而文彩盤䠞有如美錦甚香極精可以為枕
及案面雖沉檀不能及彼土無銕朱寛還至南海郡留
仇中男夫壯者多加以銕鉗鎻恐其道逃叛還至江都
将見為解脱之皆手把鉗叩頭惜脱甚于中土貴金人
形短小似崐崘(朝野/僉載)
東方極豪林之墟名阿羅提國人夀四百嵗南方極洞
陽之野其國人夀三百六十嵗西方極浩素之壟其國
人夀六百嵗北方極朔陽之庭名旬羅之國人夀三百
嵗(放品/經)
　
　
　
　
　
　
　
　
　
　
　
　廣博物志卷八
欽定四庫全書
　廣博物志卷九
　　　　　　　　　　　　明　董斯張　撰
　　斧扆上(盤古氏至帝嚳止/)
丹壺書云皇次四世蜀山􁀙傀六世渾敦七世東户十
七世皇覃七世啟統三世吉夷四世九渠一世􁀙韋四
世大巢二世遂皇四世庸成八世凡六十有八世是為
因提之紀倉頡一世栢皇二十世中央四世大庭五世
栗陸五世麗連十一世軒轅三世赫胥一世葛天四世宗
盧五世祝融二世昊英九世有巢七世朱襄三世隂康
二世無懐六世凡八十有八世是為禪通之紀可謂備
矣而又有鉅靈氏句强氏自句强而下次譙明氏次涿
光氏以次至次民氏總曰循蜚紀有號而無世自是而
上亦惟有九皇氏地皇氏天皇氏又上而乃有盤古氏
基之渾沌之説其言渾沌之初所謂上無復色下無復
淵為説甚繁非足貽訓故絀焉(路/史)
太古之民皆夀盈易始三頭謂之合雄紀生子三世合
雄氏沒子孫相𫝊記其受命謂之叙命紀生子二世通
紀四姓男女衆多羣居連逋從强而行是謂連逋紀生
子一世通紀五姓是謂五姓紀天下羣居男女衆多各
有居方故號居方氏居方氏沒生子三十二世强弱相
迫中有神人提挺而治故號提挺氏提挺氏生子三十
五世通紀七十二姓故號通姓氏(古三墳齊合雄或作/合雒    授梁䇿云)
(皇雄大庭之/辟想指此)
盤古垂死化身氣成風雲聲為雷霆左眼為日右眼為
月四肢五體為四極五嶽血液為江河筋脉為地里肌
肉為田土髪髭為星辰皮毛為草木齒骨為金石精髓
為珠玉汗流為雨澤身之諸蟲因風所感化為黎甿(元/氣)
(論為又五運歴年記云盤古之君龍首虵身噓為風雨/吹  雷電開目為晝閉目為夜死後骨節為山林腸為)
(江海血為淮瀆/毛髪為草木)
荆湖南北以十月十六日為盤古氏生日(路/史)
三一者上一眞帝之極中一眞皇之主下一眞王之妙
天皇得極故上成皇極地皇得主故上成正一人皇得
妙故上成衆妙(靈寳/經)
天皇出於柱州即無外山也(遁甲開/山圖)
天皇九翼提名旋復(河圖括地象也九翼輔翼者九人/也提名䇿名  旋復言其變化)
天皇氏以獲為名以望為姓字子潤(路/史)
天皇於是斟元陳樞以立易威(春秋保/乾樞)
天皇之先與乾曜合元君有五期輔有三名(易通卦驗/注云君之)
(用事五行更王者亦有/五期三輔公卿大夫也)
地皇出於雄耳龍門之嶽人皇出於刑馬山提地之國
(上/)
地皇姓鑑名嶽字子元人皇姓愷名胡洮字文生(洞神/經)
天皇氏以木王地皇氏以火紀(春秋命/厯序)
人皇氏駕六提羽乘雲祗車(見雒書寰宇/記作抵車悞)
人皇氏駕六蜚鹿政三百歳(春秋命/厯序)
人皇厭倦塵事乃授籙於五姓(真源/賦)
皇伯皇仲皇叔皇季皇少五姓同期俱駕龍號曰五龍
(命歴序車真源賦云五/姓乘雲  而治天下)
昔者太極泮而渾敦氏職焉渾敦氏逸而有初三皇君
三皇射而二靈作二靈後乃有十紀其六在鉅靈氏之
前百七十有八姓其四在鉅靈氏之後三紀五十二姓
而疏仡之紀自黄帝始(路/史)
黄神氏或曰黄祙黄頭大腹出天參政(春秋命/厯序)
人皇沒􁓃神次之出於長淮駕六蜚羊(上/)
雲陽氏是謂陽帝葢處於河亦著甘泉以故黄帝以來
大祀於甘泉(路/史)
蜀之為國肇自人皇其始有蠶叢帝拍䕶帝魚鳬帝(或/作)
(折䕶與伯雍者非寰/宇記作伯禽尤疎)最後乃得望帝杜宇寔為滿捍(揚/雄)
(蜀/紀)
執中涵和除日無歲無内而無外者渾沌氏之治也(莊/子)
冉相氏得其環中以隨成與物無終無始無幾無時曰
與物化者一不化者也此之謂真人(上/)
泰上成鳩之道一族用之萬八千歳增䂓不圓益矩不
方(鶡冠/子)
次民氏是為次是氏(洛書摘亡辟注以次/是民為皇次屈非也)
几蘧氏之御天下也不治而不亂天下之人惟知母不
知父鶉居鷇飲而不求名譽晝則旅行夜則類處及其
死也槀舁風化而已命之曰知生之民(亢倉/子)
辰放氏是為皇次屈渠頭四乳駕六蜚麐出地郣而從
日月上下天地與神合謀古初之人卉服蔽體次民氏
沒辰放氏作時多隂風乃教民㩃木茹皮以禦風霜綯
髮閐首以去靈雨而人從之命之曰衣皮之人
辰放六頭四乳在位二百五十年離光次之號曰皇談
鋭頭日角駕六鳯凰(春秋命歴序/  談一作譚)
東户氏之熈載也紹荒屯遺美好垂精拱黙而九寰以
承流當是之時禽獸成羣竹木遂長道上顔行而不拾
遺耕者餘餼宿之隴首其歌樂而無謡其哭哀而不聲
皆至徳之世也(子思子扈/户一作)
尊盧氏是為宗盧其立政也官天地府萬物革天下之
故惟以幣行無所甚親無所甚疎抱德煬和以順天下
而世用寧焉治九十餘載位嵹臺之陽塟浮肺山之隂
有巢氏編槿而廬緝􁁉而扉(開山圖石門山在郎邪/昔有巢氏治此山南)
有巢氏駕六龍從日月是曰古皇龜龍効圖書畀於是
文成而天下治(有巢氏亦曰大/巢氏出世紀)
燧明之國不識晝夜上有燧木後世聖人遊於日月之
外以食救物至於南垂觀此燧木有鳥類鶚喙其枝則
火出取以鑽火號燧人氏燧人氏之時雒出四佐以代
天理物乃大臣職命明繇政乎陞級畢旒辨乎方色(論/語)
(摘輔象云必有受稅俗注云受/税賦及徭役所宜必畢古通用)成博受乎古諸(都鄙/之事)隕
蓲錄乎延嬉(延長嬉福也蓋謂/祭祀蓲一作丘)四后職而天道平人事
理龍圖呈瑞龜字効靈於是占建而正方(定方名東西/南北是也)
握機矩表計寘指天以布躔而齊七政始注物蟲鳥獸
之名而通國之輕重以轉民之貲(管子云燧人以來未/有不以輕重而為天)
(下者/也)人滋反醇情欲蠢動好嗜外迫則冐禮而忘形以
賤其神乃制男子三十而取女子二十而歸(一云女二/十五逸禮)
(本命篇云太古男五十而取女三十/而嫁中古男三十而室女二十而嫁)以息其民為之進
退以耻其凡是故父老而慈子夀而孝著之世姓而法
自是作禮繇此顯矣(禮記疏云禮有三起禮事/起於遂皇禮名起於黄帝)
遂人氏立傳敎之臺伏羲作十言之教神農頒時令黄
帝作厯法
倉帝史皇氏名頡姓侯岡龍顏侈哆四目靈光(廟碑云/倉頡天)
(生德於大聖四目靈光為百王作憲其銘曰穆穆聖倉/熹平六年立按春秋演孔圖及春秋元命苞叙帝王之)
(相云倉頡四目是謂並明顓帝戴干是謂崇仁帝俈戴/干是謂清明堯眉八彩是謂通明舜目重瞳是謂無景)
(禹耳三漏是謂大通湯臂三肘是謂栁翼文王四乳是/謂含良武王􁀙齒是謂剛强不及人臣也故索靖草書)
(狀曰聖皇御世隨時之宜倉頡既王書契是為而世紀/乃言黄帝史官倉頡取象鳥迹始作文字紀其言動䇿)
(而藏之名曰/書契妄也)
栢皇氏姓栢名芝是為皇栢出摶日之陽駕六龍以木
紀德為而不有應而不求立於正陽之南
大庭氏之膺籙也適有嘉瑞三辰曽輝五鳳異色都于
曲阜故魯有大庭氏之庫昔者黄帝䄢於大庭之館兹
其所矣
葛天氏葛天者權天也爰儗旋穹作權象故以葛天為
號(説文葛蓋也與􁈁皆音蓋而集韻蓋覆也居曷切蓋/曷盍古通用故曷旦作盍旦渇碣本從盍堨􁀙一從)
(蓋䡷礚壒􁁳一皆/從葛世不知爾)
啟統氏别無攷見獨起居舎人張衡運紹紀若通載有
之而乃序之尊盧氏之後觀衡自言歷觀四部古人圖
籙其亦有所取矣(路/史)
祝誦氏(庸誦古通用一作頌故禮庸鍾容/磬及漢書為容皆作頌有以也)一曰祝龢(見/金)
(樓/子)是為祝融氏(祝斷也化而裁之之謂陸佃解月令説/云木發而榮之金蓐而収之火祝而融)
(之水𤣥而㝠之蓋融而熟之火也王按陳晦伯所引兼/明書謂燧人女媧祝融俱覇而不  説甚不經備錄之)
(以俟/攷)
祝融棲神於衡阜虞帝登仙於蒼梧赫胥曜迹於潛山
黄帝飛輪於鼎湖(仙傳/拾遺)
無懷氏之撫世也以道存心以德安刑過而不悔當而
不揄富世之人甘其食樂其俗安其居而重其生意恙
不堅於色堅白不刑於心而漸毒不萌於動世用太平
鳳凰降龜龍閣風雨節而寒暑時於是陞中泰山以宗
天禪云云以復墜勒石昭示而天下益趣於文矣(見管/子大)
(戴禮/史記)
赫蘇氏是為赫胥
天生蒸民而樹之君所以對揚天休司牧黔首攝提合
雒以前栗陸麗連之外書契不傳無得稱也(梁元帝荅/王僧辨書)
予述此書自遂人而下益詳遂人而上雖復著之有不
得而詳者若夫上之號氏世姓多得之外書如風俗通
之列僊氏始學篇之卷須氏皆誕繆無鞅者也又有得
以僅存者如氏譜之吉夷氏莊子之冉相氏狶韋氏皇
覽之巫常氏王潛夫之神民氏子思子之東户氏亢倉
子之几蘧氏風俗通之帝疇氏和蒐史之太蒐氏鬼蒐
氏命歷序之黄神氏􁓃神氏辰放氏皇談氏然皆不得
考其上下獨夏后氏之書注山水之所自多有諧其號
氏者豈其人之所自出而迹之所麗邪(路史如按羅氏/所載  神民氏)
(大隗氏鉅靈氏朗陵陳/晦伯駁之極當不更錄)
三皇者何謂也謂伏羲神農燧人也或曰伏羲神農祝
融也禮曰伏羲神農祝融三皇也謂之伏羲者何古之
時未有三綱六紀民人但知其母不知其父能覆前而
不能覆後臥之詓詓起之吁吁饑即求食飽即棄餘茹
皮飲血而衣皮韋於是伏羲仰觀象於天俯察法於地
因夫婦正五行始定人道畫八卦以治下下伏而化之
故謂之伏羲也謂之神農何古之人民皆食禽獸肉至
於神農人民衆多禽獸不足於是神農因天之時分地
之利制耒耜教民農作神而化之使民宜之故謂之神
農也謂之燧人何鑽木燧取火教民熟食養人利性避
臭去毒謂之燧人也謂之祝融何祝者屬也融者續也
言能屬續三皇之道而行之故謂祝融也五帝者何謂
也禮曰黄帝顓頊帝嚳帝堯帝舜五帝也黄帝中和之
色自然之性萬世不易黄帝始作制度得其中和萬物
常存故稱黄帝也謂之顓頊何顓者專也頊者正也能
專正天人之道故謂之顓頊也謂之帝嚳者何也嚳者
極也言其能施行窮極道德也謂之堯者何堯猶嶤嶤
也至髙之貌清妙髙逺優游博衍衆聖之主百王之長
也謂之舜者何舜猶僢僢也言能推信堯道而行之三
王者何謂也夏殷周也夏者大也明當守持大道殷者
中也明當為中和之道也聞也見也謂當道著見中和
之為也周者至也宻也道德周宻無所不至也(白虎/通)
三皇禪於繹五帝禪於亭三王禪於梁父(風俗/通)
含文嘉記虙戲燧人神農伏者别也變也戲者獻也法
也伏羲始别八卦以變化天下天下法則咸服貢獻故
曰伏羲也燧人始鑽木取火炮生為熟令人無復腹疾
有異於禽獸遂天之意故曰遂人也神農神者信也農
者濃也始作耒耜教民耕種美其衣食德濃厚若神故
為神農也尚書大傳説遂人為遂皇伏羲為戲皇神農
為農皇也遂人以火紀火太陽也陽尊故託遂皇於天
伏羲以人事紀故託戲皇於人蓋天非人不因人非天
不成也神農悉地力種㯏疏故託農皇於地天地人道
備而三五之運興矣黄帝始制冠冕垂衣裳上棟下宇
以避風雨禮文法度興事創業黄者光也厚也中和之
色德四季與地同功故先黄以别之也顓者專也頊者
信也言其承易文之以質使天下蒙化皆貴貞慤也嚳
者考也成也言其考明法度醇美嚳然若酒之芬香也
堯者髙也饒也言其隆興煥炳最髙明也推行道德舜
者推也循也言其循堯緒也(風俗/通)
太昊宅東少昊宅西炎帝居南顓帝居北(路/史)
太昊伏羲氏(昊本作􁁉按太昊幣文作/昊又作奭奭並太昊字)方牙一曰蒼牙
(通卦驗云遂皇出握機矩表計寘而其刻曰蒼牙通靈/昌之成謂伏羲也説者以為文王非按雷吏有蒼牙所)
(謂蒼牙/利鋒者)風姓(孔演明道經云燧皇在伏羲前風姓始王/天下是伏羲因燧皇之姓矣三墳書言因)
(風而生為風姓鄧氏姓書云東方之帝木能生風故為/姓豈其然哉予固謂上世嘗有風國因為姓爾故帝後)
(有風后風國之後蓋久而後得之/𤣥女經云禹問風后知其後云)是為春皇包羲(世多/作庖)
(犧轉/失)亦號天皇人帝皇雄氏(一作熊並音𢎞世/紀云一作雄皇)蒼精之
君也(見鄭禮記注梁武祠像碑云伏羲/蒼精始造工業畫卦結繩以理)母華胥孕十有
二嵗以十月四日降神(帝系譜云人定時生孝經河圖/云伏羲在亥得人定之應張説)
(文衍文符歷序謹以十六年八月端五赤光照室/之夜皇雄成紀之辰是以為八月五日矣非也)得亥
之應故謂曰嵗(或曰伏羲即木帝故曰嵗十有二年而/生也木生丁亥十月在亥復得亥時其)
(符皆/至)
庖犧生成紀神農生石穴黄帝生夀丘顓頊生若水帝
堯生石乳武王生元氏(帝王/世紀)
天皇伏羲氏䇿辭曰昔在天皇居於君位咨於將咨於
相咨於民垂皇䇿辭皇曰惟我生無道承父居方三十
二易草木上升君位我父燧皇歸世未降河圖生民結
繩而無不信於末甲八太七成三十二易草木惟我老
極時生人衆多羣蟲聚欲相吞害惟天至仁於草生月
天雨降河龍馬負圖神開我心子其未生我畫八卦自
上而下咸安其居後二成二十二易草木皇曰命子襄
居我飛龍之位主我圖文代我咨於四方上下無或私
襄曰咸若咨衆之辭君無念哉後一易草木皇曰命子
英居我潛龍之位主我隂陽甲厯咨於四方上下無或
差英曰依其法亦順君無念哉皇曰無為後二十二易
草木昊英氏進厯於君曰厯起甲寅皇曰甲日寅辰乃
鳩衆於傳教臺告民示始甲寅易二月天皇升傳教臺
乃集生民后女媧子無(闕/)
之右上相共工下相皇桓飛龍朱襄氏潛龍昊英氏居
君左右栗陸氏居北赫胥氏居南昆連氏居西葛天氏
居東隂康氏居下九州之牧各統其人羣居於外皇曰
咨予上相共工我惟老極無為子惟扶我王道咨告於
民俾知甲歷日月嵗時自兹始無或不記子勿怠共工
曰工居君臣之位無有勞君其念哉皇曰下相皇桓我
惟老極無為子惟扶我正道撫愛下民同力咨告於民
俾知甲歷日月嵗時自兹始無或不記子其勿怠桓曰
居君臣之位無有勞君其念哉皇曰栗陸子居我水龍
之位主養草木開道泉源無或失時子其勿怠陸曰竭
力於民君其念哉皇曰大庭主我屋室視民之未居者
喻之借力同搆其居無或寒凍庭曰順民之辭皇曰隂
康子居水土俾民居處無或漂流勤於道逹於下康曰
順君之辭皇曰混沌子居我降龍之位惟主於民皇曰
昆連子主我刀斧無俾野獸犧虎之類傷殘生命無俾
同類大力之徒敺逐微弱子其伏之連曰專主兵事君
無念哉皇曰四方之君咸順我辭則世無害惟愛於民
則位不危皇曰子無懷安惟安於民民安子安民危子
危子其念哉(三/墳)
庖犧所都之國有華胥之洲神母遊其上有青虹繞神
母久而方㓕即覺有娠歴十二年而生庖犧長頭修目
龜齒龍唇眉有白毫鬚垂委地(拾遺記○按開山圖曰/仇夷山四絶孤立伏羲)
(生/處)
伏羲自有句而應世故又曰有句氏(句即庖乃國名蓋/其始迹之地其後)
(復封之故潛夫論太昊之後有庖國以姓今庖水在山/陽平樂而帝墓又在山陽則其故迹無疑也後世弗知)
(謂為庖厨已失大妄而班/志更以為炮鄙陋甚矣)
伏虙羲戲字義皆同史傳或謂伏牛乘馬因號伏犧取
犧牲以充庖因號庖犧最為鄙妄按莊周等古書皆作
虙戲無作羲者且伏羲古或用羲而犧牛之字未有用
戲者况伏豈得為服御字乎故世紀云後世音繆或謂
伏犧或作虙儀皆失其㫖然史傳一書元有異辭予攷
古書獨禮緯含文嘉云伏者别也羲者獻也斯為最近
王莽傳立斗獻亦音為羲謂北斗之魁標若勺形然集
韻亦同稀勺而禮器之羲尊乃周禮之獻尊則知羲獻
在古同義而叔獻之為叔戲有以也(潛夫論云伏/羲世號太皥)
廣成子以靈飛六甲籙八卦鎮方籙及卜法授伏羲(眞/源)
(賦/)
伏羲生於仇夷長於起城
伏羲氏之王天下也枕石寢繩殺秋約冬(文/子)
伏羲作造六峜以迎隂陽作九九之數以合天道而天
下化之(管/子)
伏羲禪於伯牛鑽木作火(河圖挺/佐輔)
伏羲舉六佐以自䇿命金提􁀙俗指苫蓋謹窖臧視之
未居者借力成之以靖敷民命鳥明建方泭窽木絶港
道以濟不通奠八方旌九位而分九土命視冐為貹志
災惡察虛實居百䞈以平民(摘輔象曰鳥明主/建福視墨主災惡)命紀侗
中職定於中邦(二八目作紀通宋均/云為田主主内職)仲起司陸(均云主/平地一)
(作司/陽)陽侯司海(宋𠂻云陽侯伏羲之/臣葢大江之神者)六佐職而天地位
隂陽得
伏戲女媧不設法度而以至德遺於後世何則至虚無
純一而不􁗔喋苛事也(淮南/子)
伏羲始作媒以交男女作介以交朋友女媧始作巫祝
以交神人神農始作儈以通衒售軒轅始作保以通假
貸少昊始作謁以通君臣夏禹始作譯以通夷夏
女皇氏㚿媧雲姓(按洞神經伏羲姓風女媧姓雲號女/皇名媧葢古聖人有不相襲以知書)
(傳所言女媧風姓止本伏/羲言之不知其嘗更也)一曰女希(世紀云虵身人首/一曰女希是為女)
(皇而姓書希氏出於伏羲風俗通亦/云女媧伏希之妹知羲希古通用)虵身牛首宣髪(𤣥/中)
(記云伏羲龍身女蝸虵軀列子以為皆虵身牛首虎鼻/故曹植贊女媧云二皇牛首虵形葢人之形目有同乎)
(物者今相家者流取象禽獸之形體者是矣非真首牛/而身虵也王充云世圖女媧為婦人形斯得之矣至陶)
(𢎞景遂疑佛氏地獄中有所謂牛頭/阿旁者為是三皇五帝尤可怪笑)太昊氏之女弟出
於承匡生而神靈亡景亡􁐭少佐太昊禱於神祈而為
女婦正姓氏職昬因通行媒以重萬民之判是曰神媒
女媧申祠祝而枚占之曰吉詞曰昭昭九州日月代極
平均土地合和萬國
俗説天地開闢未有人民女媧搏黄土作人劇務力不
暇供乃引繩於泥中舉以為人故富貴者黄土人也貧
賤者縆也(風俗/通)
徃古之時四極廢九州裂天不兼覆地不周載火爁炎
而不㓕水浩洋而不息猛獸食顓民鷙鳥攫老弱於是
女媧鍊五色石以補蒼天斷鼇足以立四極殺黒龍以
濟冀州積蘆灰以止淫水蒼天補四極正淫水涸冀州
平狡蟲死顓民生背方州抱圓天和春陽夏殺秋約冬
枕方寢繩隂陽之所壅沈不通者竅理之逆氣戾物傷
民厚積者絶止之當此之時卧倨倨興盻盻一自以為
馬一自以為牛其行蹎蹎其視瞑瞑侗然皆得其和莫
知所由生浮游不知所求魍魎不知所徃當此之時禽
獸蝮虵無不匿其𤓰牙藏其螫毒無有攫噬之心考其
功烈上際九天下契黄壚名聲被後世光暉重萬物乘
雷車服駕應龍驂青虬援絶瑞席蘿圖黄雲絡前白螭
後奔蛇浮游消搖道鬼神登九天朝帝於靈門宓穆休
於太祖之下然而不彰其功不揚其聲隱眞人之道以
從天地之固然何則道德上通而智故消㓕也(淮南子/)
女媧尚白神農赤黄帝黒少昊白髙陽赤髙辛黒唐白
虞赤(論語/疏)
炎帝神農氏姓伊耆(一作祈世以為堯姓非也熊安云/伊耆氏即神農詳詩禮正義集韻)
(作帆云古天子/號葢誤當作帆)名軌(見春秋鉤/命訣註)一曰石年(見春秋命歷/序  或作耳)
(訛/)
神農生三辰而能言五日而能行七朝而齒具三嵗而
能知稼穡般戲之事(元命/苞)
神農作耒耜地應以醴泉堯德匪懈醴泉出(禮/緯)
人皇神農氏政典曰惟天生民惟君奉天惟食喪祭衣
服教化一歸於政皇曰惟我生無德咸若古政嗟爾四
方之君有官有業乃子乃父乃兄乃弟無亂於政昔二
君始皇未有書契結繩而治交易而生亦惟歸政昔
在天皇肇修文教始畫八卦明君臣民物隂陽兵象以
代結繩之政出言惟辭制器惟象動作惟變卜筮惟占
天皇氏歸氣我惟代政惟若古道以立政皇曰正天時
因地利惟厚於民民惟邦本食惟民天農不正食不豐
民不正業不專惟民有數惟食有節惟農有教林林生
人無亂政典政典曰君正一道二三凶臣正一德有常
吉時正惟四亂時不植氣正惟和氣亂作癘官正惟百
民正惟四色正惟五惟質惟良病正四百四藥正三百
六十五過數乃亂而昬而毒道正常過政反僻刑正平
過政反私禄正滿過政反侈禮正度過政反僣樂正和
過政反流治正簡過政反亂喪正哀過政反遊干戈正
亂過政反危市肆正貨過政反邪譏禁正非過政失用
皇曰嗟爾有官有業乃子乃父乃兄乃弟咸若我辭一
歸於正皇曰君相信任惟正相君輔位惟忠相官統治
惟公官相代位惟勤民官撫愛惟仁官民事上惟業父
無不義厥子惟孝兄無不友厥弟惟恭夫不游妻不淫
師不怠教不失刑者形也形爾身道者導也導爾志禮
者制也制爾情樂者和也和爾聲政者正也正其事(三/墳)
神農虛素以公希聲若退樂與政為政樂與治為治是
故威厲而不試謂賞在於成民之生賞誠設矣然施於
人而天下化謂政亡有棄法而成治法誠立矣然刑罰
不施於人而俗善後其身而先外其身而民其神不國
其鬼不神亡隅亡適而天下正南交北幽三危暘谷偎
僾之人靡不戾止天不牟其道地不愛其寶故黄龍川
泳丹渠先産風不鳴條雨不破蒯(路/史)
神農伐土㽨穢燒􁀙埩野以教天下播種(淮南/子)
神農之世公耕而食婦織而衣(商/子)
神農修德而夙沙至夏禹焚戈甲而夷人附(崔融四/鎮議)
神農憔悴堯痩臞舜黴黒禹胼胝(淮南/子)
宰我問於孔子曰昔者予聞諸榮伊令黄帝三百年請
問黄帝者人邪抑非人邪何以至於三百年乎孔子曰
黄帝少典之子也曰軒轅生而神靈弱而能言㓜而慧
齊長而敦敏成而聰明治五氣設五量撫萬民度四方
教熊羆貔豹虎以與赤帝戰於版泉之野三戰然後得
行其志黄帝黼黻衣大帶黼裳乘龍扆雲以順天地之
紀幽明之故死生之説存亡之難時播百榖草木故教
化淳鳥獸昆蟲厯離日月星辰極畋土石金玉勞心力
耳目節用水火材物生而民得其利百年死而民畏其
神百年亡而民用其教百年故曰三百年宰我請問帝
顓頊孔子曰顓頊黄帝之孫昌意之子也曰髙陽洪淵
以有謀疏通而知事養材以任地履時以象天依鬼神
以制養治氣以教民潔誠以祭祀乘龍而至四海北至
於幽陵南至於文趾西濟於流沙東至於蟠木動靜之
物大小之神日月所照莫不祗勵宰我曰請問帝嚳孔
子曰𤣥囂之孫蟜極之子也曰髙辛生而神靈自言其
名博施利物不於其身聰以知逺明以察微順天之義
知民之急仁而威恵而信修身而天下服取地之財而
節用之撫教萬民而利誨之厯日月而迎送之明鬼神
而敬事之其色郁郁其德嶷嶷其動也時其服也士春
夏乘龍秋冬乘馬黄黼黻衣執中而獲天下宰我曰請
問帝堯孔子曰髙辛之子也曰放勲其仁如天其知如
神就之如日望之如雲富而不驕貴而不豫黃黼黻衣
丹車白馬伯夷主禮龍䕫教舞舉舜彭祖而任之四時
先民治之流共工於幽州以變北狄放驩兠於崇山以
變南蠻殺三苖於三危以變西戎殛鯀於羽山以變東
夷其言不貳其德不回宰我曰請問帝舜孔子曰蟜牛
之孫瞽叟之子也曰重華好學孝友聞於四海陶家事
親寛裕温良教敦而知時畏天而愛民恤逺而親親承
受大命依於倪皇叡明通知為天下王使禹敷土主明
山川以利於民使后稷播種務勤嘉榖以作飲食羲和
掌歴敬授民時使益行火以辟山萊伯夷主禮以節天
下䕫作樂以歌籥舞和以鍾鼓臯作士忠信疏通知民
之情契作司徒教民孝友敬政率經其言不惑其德不
慝舉賢而天下平宰我曰請問禹孔子曰髙陽之孫鯀
之子也曰文命敏給克濟其德不回其仁可親其言可
信聲為律身為度稱以上士亹亹穆穆為綱為紀廵九
州通九道陂九澤度九山為神主為民父母左凖繩右
䂓矩履四時據四海平九州戴九天明耳目治天下(大/戴)
(禮/)
黄帝有熊氏(或作/雄)姓公孫(初姓後改姬馬總以來/多沒其公孫者非也)名荼
(河圖挺輔佐云黄帝告天老曰荼昔夢兩龍以白圖授/予天老曰河有河圖洛有龜書天其授帝圖乎帝乃齋)
(徃河洛有大魚泝流而泛白圖帝跪授荼古舒字或作/余故世本云伯余製衣裳淮南子伯余之初作衣許注)
(亦云黄帝名氷黄帝經序及難/經疏乃云黄帝名全字轉訛)一曰軒(河圖握樞云黄/帝名軒北斗黄)
(神之精孝經鉤命訣云附寶出降大靈生帝軒注軒黄/帝名故文選言登封降禪齊德黄軒牽秀云邈矣帝軒)
(尚書中候云黄帝提象又云黄帝巡洛龜書赤文成字/象軒而論語撰者亦有軒知地利九牧昌教之語是黄)
(帝名惟曰軒/不曰軒轅)軒之字曰𤣥律(見黄帝經序及難經疏按/𤣥星謂之𤣥軒廣韻九合)
(内志文云竹受氣於𤣥軒之宿是矣然則名軒而字𤣥/軒理或然也山海經帝律生帝鴻則帝之字律尤信)
軒轅出自有熊之國母曰昊樞以戊己之日生故以土
德稱王也時有黄星之祥考定歴紀始造書契服冕垂
衣故有袞龍之頌變乘桴以造舟楫水物為之祥踴滄
海為之恬波泛河沉璧有澤馬羣鳴山車滿野吹玉律
正璇衡置四史以正圖籍使九行之士以統萬國九行
者孝慈文信言忠恭勇義以觀天地以祠萬靈亦為九
德之臣薰風至真人集乃厭世於昆臺之上留其冠鼎
湖之極峻處也立館於其下帝以神金鑄器皆銘題及
昇遐後羣臣觀其銘皆上古之字多磨㓕缺落詔使百
辟羣臣受德教者先列珪玉於蘭蒲席上然沉榆之香
舂雜寶為屑以沉榆之膠和之為泥以塗地分别尊卑
華戎之位也(拾遺記○又河圖握樞云附寶生軒轅胸/有文曰黄帝子○五行書又云以戊子日)
(生○又路史云符寶孕一十有四/月而生帝於夀丘生而紫炁充房)
地皇軒轅氏政典曰嗟爾天師俌相正五百官士子農
夫商人工技咸若我言政典曰國無邪教市無淫貨地
無荒土官無濫士邑無遊民山不童澤不涸其正道至
矣正道至則官有常職民有常業父子不背恩夫婦不
背情兄弟不去義禽獸不失長草木不失生政典曰方
圓角直曲斜凹凸必有形逺近髙下長短疾緩必有制
寒暑燥濕風雨逆順必有時金木水火土石羽毛必有
濟布帛桑麻筋角齒革必有用百官器用必有制聖人
治天下權以聚財財以施智智以傗賢賢以輔道道以
統下下以事上上以施仁仁以保位位以制義義以輔
禮禮以制情情以敦信信以一德德以明行行以崇教
教以歸政政以崇化化以順性性以存命命以保生生
以終夀皇曰岐伯天師爾司日月星辰隂陽厯數爾正
爾考無有差貸先時者殺不及時者殺爾惟戒哉皇曰
后土中正爾識山川草木蟲魚鳥獸爾掌爾察無亂田
制以作田訟爾惟念哉皇曰龍東正爾分爵禄賢智爾
咨爾行無掩大賢以恡財無庇惡德以私賞皇曰融南
正爾平禮服祭祀爾正惟無亂國制以僣上無廢祀事
以簡恭爾惟念哉皇曰太封西正爾分干戈刑法爾掌
爾平皇曰太常北正爾居田制民事爾訓爾均百工惟
良山川爾圖爾惟勤恭哉皇曰天師俌相五正百官士
子農夫商人工技咸順我言終身於休(三/墳)
子貢問孔子曰古者黄帝四面信乎孔子曰黄帝取合
己者四人使治四方不謀而親不約而成大有成功此
之謂四面也(尸/子)
黄帝以雷精起(河/圖)
黄帝之初養性養民不好戰伐而四帝各以方色稱號
邊城日驚介胄不釋黄帝歎曰君危於上民安於下主
失於國其臣再嫁厥病之由非養㓂耶今處民氓之上
而四盗亢衡遞震予師於是遂即營壘以㓕四帝向令
黄帝不龍驤虎變而與俗同道則其民亦嫁於四帝矣
(蔣子萬機論共青帝太皥後赤帝/神農後白帝  工後黒帝葛天後)
黄帝即位十有五年喜天下戴已養正命娛耳目供鼻
口燋然肌色皯黣昬然五情爽惑黄帝乃喟然讚曰朕
之過淫矣養一己其患如此治萬物其患如此於是放
萬機舍官寢去直侍徹鍾懸减厨膳退而閒居大庭之
館齊心服形三月不親政事晝寢而夢游於華胥氏之
國華胥氏之國在奄州之西台州之北不知斯齊國㡬
千萬里葢非舟車足力之所及神游而已其國無帥長
自然而已其民無嗜欲自然而已不知樂生不知惡死
故無夭殤不知親己不知疎物故無愛憎不知背逆不
知向順故無利害都無所愛惜都無所畏忌入水不溺
入火不熱斫撻無傷痛指擿無痟癢乘空如履實寢虛
若處牀雲霧不硋其視雷霆不亂其聽美惡不滑其心
山谷不躓其歩神行而已黄帝既寤悟然自得召天老
力牧太山稽告之曰朕閒居三月齋心服形思有以養
身治物之道弗獲其術疲而睡所夢若此今知至道不
可以情求矣朕知之矣朕得之矣而不能以相告若矣
又二十有八年天下大治㡬若華胥氏之國而帝登遐
百姓號之二百餘年不輟(列/子)
黄帝之治天下也其民不引而來不推而徃不使而成
不禁而止故黄帝之治也置法而不變使民安其法者
也(管/子)
黄帝巾几銘曰予居民上搖搖恐夕不至朝惕惕恐朝
不及夕兢兢慄慄日慎一日人莫躓於山而躓於垤
黄帝作輿几之箴以警晏安作金几之銘以戒逸欲(帝/王)
(世/紀)
振䕫鼓載龍旗天則𤣥女授符帝則黄神降斗斯乃軒
轅氏之所以除人害也(崔融啟/母廟碑)
黄帝命知命糾俗天老籙教力牧準斥鵊治决法五聖
道級闚紀補闕地典州絡七輔得而天地治神明至(門/紀)
(即陶潛賢輔録中窺紀也論語摘輔象七輔有風后而/無鵊治世紀云黄帝以風后為上台與天老五聖為三)
(公其餘知命規紀地典力牧常先封胡孔甲等或為師/或為將非一人也故張衡云方將師天老而友地典漢)
(志隂陽有地典六篇鵊治子一篇封胡五篇力牧十五篇/風后十三篇鬼容蓲三篇及容成隂道天老雜子隂道皆)
(黄帝臣○補闕博物志作/變復凖斥博物志作淮斥)
黄帝申命封胡以為丞鬼容蓲為相力牧為將而周昌
輔之大山稽為司徒庸光為司馬恒先為司空建九法
七相翌而下服度風后善乎伏戲之道以為當天而配
上台桓常審乎地利以為常平於是地獻草木乃述耕
種之利奢比辨乎東以為土師而平春種角榖論賢列
爵勸耕饁禁伐厲庸光辨乎南以為司徒而正夏種芒
榖修馳戒僇發宿臧靜居農以戒力以宛夏功種房榖
以應戊己之方大封辨乎西以為司馬玩巽禽種蓫榖
収榖薦祖組甲厲兵戒什伍以從事后土辨乎北以之
李行冬斷罪種稜榖劋箭伐木乃勞農始獵殺帝處中
央而政四國分八節以紀農功命天中建皇極乃命史
甲作戒盤盂籩豆奩鏡劔履輿席市杖户牖弓矛一著
銘詩以彌縫其闕(黄帝又有臣常山封鴻又/鄧伯温者及蚩尤氏轉戰)
黄帝立四面堯舜得伯陽續耳然後成(吕氏/春秋)
傳記黄帝以車戰蚩尤以騎戰蚩尤作霧黄帝作指南
車通典云蚩尤氏帥魑魅與黄帝戰於涿鹿帝命吹角
作龍吟以禦之
黄帝攻蚩尤三年城不下得術士伍胥問之胥曰是城
中之將白色商音帝之始攻得無以秋之東方行乎今
帝為人蒼色角音此雄軍也請以戰為帝曰為之若何
曰請攻三日城必下乃設五旗五軍已具四面攻之三
日城果下(𤣥女/兵法)
帝征蚩尤七十一戰不克晝夢金人云天帝使授符得
兵符戰必克矣帝寤問風后曰此天應也乃於盛水之
陽築壇祭太牢有𤣥龜含符致壇似皮非皮似綈非綈
文曰天乙在前太乙在後帝再拜受於是設九宫置八
門布三奇六儀制隂陽二遁凡千八十局名曰天乙遁
甲式三門發五將具征蚩尤而斬之(太白/隂經)
蚩尤幻變多方徴風召雨吹煙噴霧黄帝師衆大迷帝
歸息太山之阿昏然憂寢王母遣使者被𤣥狐之裘以
符授帝符廣三寸長一尺青瑩如玉丹血為文佩符既
畢王母乃命一婦人人首鳥身謂帝曰我九天𤣥女也
授帝以三宫五意隂陽之畧太乙遁甲六壬歩斗之術
隂符之機靈寶五符五勝之文遂克蚩尤於中冀又數
年王母遣使白虎之神乘白鹿集於帝庭授以地圖(𤣥/女)
(兵/法)
黄帝治五氣設五量及神農氏衰黄帝乃擾馴猛獸與
神農氏戰於版泉之野又討蚩尤氏使應龍殺之於凶
黎之丘凡五十二戰而天下大服(帝王/世紀)
蚩尤出自羊丘八肱八趾疏首登九淖以伐空桑黄帝
殺之於青丘(歸藏/啟筮)
黄帝太乙宻推云欲知巡狩之年當視太乙與天目在
四維之嵗法當巡狩
黄帝以地皇九年正月上寅詣首陽山宰牧從焉入空
峒禮廣成子回駕王屋啟石函發玉笈得九鼎飛靈神
丹訣次游𤣥圃禮雲臺先生授龍蹻經役使龍虎令詣
天真皇人(真/源)
黄帝謁峨眉見天真皇人拜之曰敢問何為三一之道
皇人曰而既已君統矣又咨三一無乃朗抗乎古之聖
人盍三辰立晷景封域以判邦國山川以分隂陽寒暑
以平嵗道執以衛衆交質以聚民備械以防姦車服以
章等皆法乎天而鞠乎有形者也天地有啟閉日星有
薄失治亂有運㑹隂陽有期數賢愚之蔽夀天之質貴
賤之事吉凶之故一成而不變盩氣浮於上而精氣萃
於下性發乎天命成乎人使聖人以為之紀是以聖人
欲治天下必身先之立權以聚財揆財以施智因智以
制義繇義以出信仗信以著衆用衆以行仁安仁以輔
道廸道以保教善教以政俗從俗以毓質崇質以恢行
勤行以典禮制禮以定情原情以道性復性以一德成
德以叙命和命以安生而天下自爾治萬物自爾得神
志不勞而真一定矣子以蕞爾之身而百夫之所為備
故天和莫至悔吝屢更生殺失寒暑之宜動靜戾剛柔
之節而貪欺終無所用無乃已浮乎黄帝乃終身弗違
而天下治(玉佩/金璫)
黄帝問於伯髙曰吾欲陶天下而以為一家為之有道
乎伯髙對曰請刈其莞而樹之吾謹逃其爪牙則天下
可陶而為一家(管/子)
黄帝遊天衢奏鈞天之鼓建日月之旗乘琱雲之輿駕
六翼之龍彭祖前驅松喬俠轂光景流而不見長風逐
而不及發軔紫宫不崇朝而匝六合也(孫綽/子)
黄帝封東山而奉中華君(或云即中黄丈/人受九品之方)
黄帝東海南江登空躡岱至昆峰振轡風山訪道存諸
汗竹不可厚誣(晉/志)
黃帝受襄城小童歩六紀之法黄纍小童歩三䌉之法
(金簡/玉字)
昔黄帝生而能言役使百靈可謂天授自然之體者也
猶復不能端坐而得道故陟王屋而授丹經到鼎湖而
飛流珠登崆峒而問廣成之具茨而事大隗適東岱而
奉中黄入金谷而諮涓子心論道養則資𤣥素二女精
推歩則訪山稽力牧講占候則詢風后著休診則受雷
岐審攻戰則納五音之䇿窮神奸則記白澤之辭相地
理則書青烏之説救傷殘則綴金冶之術故能畢該秘
要窮道盡真遂乘龍以髙躋與天地乎罔極也(抱朴/子)
昔黄帝東到青丘過楓山見紫府先生受三皇内文以
劾召萬神南到圓隴䕃建木觀百神之所登採若木之
華飲丹轡之水西見中黄子受九加之方過洞庭從廣
成子受自然之經北到洪隄上具茨見大隗君黄葢童
子受神芝圖還陟玉室得神丹金訣記(上/)
黄帝濟東海入江内取緑圖(新/書)
許玉斧言黄帝以疾崩于橋山(眞/誥)
黄帝體僊登遐其臣扶微等歛其衣冠塟之(晉周生/招魂議)
黄帝皁衣纁裳放勲彤車白馬(隋/書)
黄帝馭紫虬帝堯駕白馬
黄帝十嵗而改神農之政顓頊十三而致太平帝嚳十
五而佐顓頊唐堯十三而佐帝摯禹孕十四月
帝鴻氏繼黄帝者也而説者以為黄帝何邪以五帝位
無地以置之也虞氏之先有幕而惑於史記所叙之世
者無地以置夫幕也遂以謂之虞思而不暇顧是皆學
者沈綿之意病也按春秋運斗樞以帝鴻金天髙陽髙
辛唐虞為五代而班氏人表既叙帝鴻于炎帝之前矣
豈得謂黄帝哉干令昇曰相皇㮚陸而前為而不有應
而不求執大象也鴻黄世及以一民也堯舜内禪體文
德也漢魏外禪順大名也是則鴻黄為世及者信矣雖
然亦有以致其疑者昔者文信侯引黄帝告顓頊之言
曰大員在上大矩在下汝能法之為民父母而鬻子謂
顓頊十五而佐黄帝二十而有天下汲書亦云黄帝死
七年其臣左徹乃立顓頊三書世少見信然史記亦言
黄帝崩而昌意之子髙陽立少昊且無况帝鴻邪此鄭
康成於書中候所以依運斗樞以帝鴻為五帝而乃指
之為黄帝也余觀内簡黄帝經黄帝後歴四世乃至顓
頊設不之信則少昊為世八十有四載顓頊何由事黄
帝哉此其不足疑者然斑氏置之炎帝之前則又失之
(路史○按陳晦伯駁之云左傳史克曰昔帝鴻氏有不/才子杜預曰帝鴻黄帝也山海經云帝俊生帝鴻帝鴻)
(生白民唐逢行珪鬻子注云軒轅氏少典次子父曰帝/鴻氏路史謂帝鴻是黄帝子帝俊是黄帝字無稽此駁)
(甚正備/錄之)
小昊青陽氏(少昊幣文作小/周書亦作小顥)紀姓(世紀青陽紀姓古史/攷云窮桑氏嬴姓非)
名質(周書云乃命小昊青司馬鳥師以正五帝之官因/名曰質質贄同故史傳多云名縶而以為髙辛之)
(子誤/矣)是為挈(世紀云少昊名摯亦見世本宜與摯通即/考挈本作栔乃契刻字故年代歴云少昊)
(名栔或/云名契)
少昊以主金方一號金天氏亦曰金窮氏時有五鳯随
方之色集於帝庭因曰鳯鳥氏金鳴於山銀湧於地或
如龜虵之類乍似人鬼之形有水屈曲亦如龍鳯之狀
有山盤紆亦如屈龍之勢故有龍山龜山鳯水之目也
亦因以為姓末代為龍丘氏出班固藝文志虵丘氏出
西王母神異𫝊(拾遺/記)
少昊生於稚華之渚其渚一旦化而為陵鬱鬱葱葱焉
襄九年左傳言魯襄公年十二而冠依八代記即少昊
亦十二而冠(公羊/疏)
帝顓頊髙陽氏黄帝孫昌意之子昌意出河濵遇黒龍
負𤣥玉圖時有一老叟謂昌意云生子必叶水德而王
至十年顓頊生手有文如龍亦有玉圖之象其夜昌意
仰視天北辰下化為老叟及顓頊居位奇祥衆祉莫不
總集不稟正朔者越山航海而皆至也(拾遺記/)
軒轅子昌意娶蜀山之女生顓頊顓頊父君弱水之鄉
頊身陶七河之津是為𤣥帝也伏萬靈以信順監衆神
以導物役御百氣召致雷電於是乘結元之輦周旋八
外諸有洞臺之山隂宫之丘皆移安息之石封而鎮之
鑄羽山之銅為寶鼎各獻以一於洞山神峰不獨句曲
一山而已(陶隱居/真誥)
帝嚳髙辛氏姬姓(古史考云或云房/姓妄也一云妘姓)曰嚳(一作俈集韻/髙辛號通作)
(嚳/)一曰逡(見世紀一作夋山海經作俊言帝俊處甚多/皆謂嚳郭景純皆以為舜謂舜俊聲相近失)
(所攷/矣)嚳之字曰亡斤黄帝氏之子曰𤣥枵之後也(世本/嚳黄)
(帝之曽孫漢志言顓帝蒼林昌意之子帝嚳青陽𤣥囂/之子皆並二人而言繆亂如此外紀𤣥囂雷祖之子是)
父僑極(大戴禮/蟜極)取陣豐氏曰裒(髙堂隆北郊表曰/握裒履巨跡是也)履大
跡而生嚳方嚳之生握褒莫覺生而神異自言其名遂
以名(見大戴禮世紀故曹植賛及張顯析言云髙/辛氏初生自言其名其君民終無迷繆也)舉星
畢曵雲稍黄斧紼衣執中而獲天下(路/史)
　
　廣博物志卷九
欽定四庫全書
　廣博物志卷十
　　　　　　　　　　　　明　董斯張　撰
　　斧扆中(堯舜至漢止/)
堯母慶都生於斗維之野天偶大雷電有血流潤大石
之中生慶都常有黄雲覆葢之蔑食不饑年二十寄伊
長儒家出觀三河之首常若有神随之者有赤龍負圖
出慶都督讀之云赤受天運下有圖人衣赤光面八采
鬚髪長七尺二寸鋭上豐下足履翼宿署曰赤帝起成
天下寶奄然隂風四合赤龍與慶都婚有娠龍消不見
既乳視堯如圖表及堯有知慶都以圖予堯(春秋合/誠圖)
世謂堯生伊長孺之家而姓伊祈非也伊祈乃炎帝之
姓堯姓姬出於唐嚳不為伊葢昔以堯與炎帝俱火德
王故謂堯為炎後自漢以來有是説世遂果以堯為炎
帝子孫因云姓伊祈失之世紀云慶都寄於伊長孺家
故堯以母所居為姓又云為祈氏或從母姓伊姓非其
本姓亦自辨矣稽古録從之為祈姓誤也靈臺碑言昔
者慶都兆㑹窮精氏姓曰伊則伊其母姓爾然亦不得
為祈云(路/史)
堯為仁君一日十瑞宮中芻化為禾鳯皇止於庭神龍
見於宮沼歴草生堦宮禽五色烏化白神木生蓮箑蒲
生厨景星耀於天甘露降於地是為十瑞(述異/記)
帝堯書銘竹帛瑑戒杆柈(墨/子)
堯教於𨽻屬而民不聽至於南面而王天下令則行禁
則止
堯教化及雕題蜀越撫交趾身渉流沙地封獨山西見
王母訓及大夏渠搜北中幽都及狗國與人身而鳥面
及焦僥
堯時三年耕餘一年之食謂之升平九年耕餘二年食
謂之登平二十年耕餘七年食謂之太平(兎園/策注)
孔子云舜臨民以五堯臨民以十二謂十二載一巡狩
也
人君之有天下瑶臺九纍而堯白屋黼衣九種而堯大
布宮中三市而堯鶉居珍羞百種而堯糲飯菜鬻騏驎
青龍而堯素車璞馬不以鶉居易九市不以私故留耕
時水處者漁谷居者牧陵阪耕畬臯澤織罔是以地宜
其事事宜其械械宜其材故人得以所有易所亡所工
易所拙而上下達矣(見尸子文/子淮南子)
堯曰余坐華殿之上森然而松生於棟余立櫺扉之内
霏然而雲生於牖雖靣雙闕無異乎崔嵬之冠蓬萊雖
背墉郭無異乎迴巒之縈崑崙余安知其所以安榮(符/子)
堯取人以狀舜取人以色禹取人以言湯取人以聲武
王取人以度(大戴/禮)
堯有大唐之歌(文心/雕龍)
堯置敢諌之鼓舜立誹謗之木湯有司直之人武王立
戒慎之鞀(淮南子○又晉張紘云堯舜立敢諌之鼓三/王立誹謗之木呂氏春秋言堯有欲諌之鼓)
(尸子言堯立誹謗木文紀注進善之旌堯立之五達之/道誹謗木堯作之橋梁板所以書政治之愆失又帝王)
(世紀云禹置/敢諫之幡)
舜為御堯為左禹為右入於澤而問牧童入於水而問
漁師奚故也其知之審也(呂氏/春秋)
堯無百户之郭舜無置錐之地以有天下禹無十人之
衆湯無七里之分以王諸侯
堯翼星之精在南方色赤舜斗星之精在中央色黄禹
參星之精在西方色白湯虚星之精在北方色黒文王
房星之精在東方色青(感精/符注)
堯夢乘青龍上㤗山舜夢擊鼓桀夢黒風破其宮紂夢
大雷擊其首
堯有九佐舜有七友禹有五丞湯有三輔(戰國䇿七友/者雄陶方回)
(續牙伯陽東不/訾秦不虛靈甫)
彼聞堯舜之時鳯皇景星皆見河圖洛書皆出以為後
王治天下當復若等之物乃為太平用心若此猶謂堯
當復比齒舜當復八眉也
堯學於君疇舜學於務成昭(荀/子)
晏子問於子華子曰嬰聞聖人尚儉堯不以圡階為陋
而有虞氏怵戒於塗髹於傳有之乎子華子曰昔堯居
於衢室之宮垂衣而襞幅䆳如神明之居輯五瑞以見
羣后帶幅舄而入覲者如衆星之拱北堯則若固有之
也舜遊於巖廊之上被袗衣而鼓五絃之琴畫日月於
太常備十有二章黼黻𤣥黄爛如也出則有鸞和動則
有珮環歩趨中於莖韶之節舜亦若固有之也夫堯舜
之備物也如此而惡有所謂土階三尺茅茨不剪者惡
有所謂塗髹以自怵戒者此腐儒之所守而汙俗之所
以相欺者也(子華/子)
堯以仲春之月刻玉而遊河舜以甲子之朝披圖而巡
洛(庾信/賦)
堯有子十人不與其子而授舜舜有子九人不與其子
而授禹(呂氏/春秋)
昔者舜問於堯曰天王之用心何如堯曰吾不敖無告
不廢窮民苦死者嘉孺子而哀婦人此吾所以用心已
舜曰美則美矣而未大也堯曰然則何如舜曰天德而
出寧日月照而四時行若晝夜之有經雲行而雨施矣
堯曰然則膠膠擾擾乎子天之合也我人之合也(莊子/)
初堯在位七十載矣見丹朱之不肖不足以嗣天下乃
求賢以巽於位至夢長人見而論治(見書緯温子昇舜/廟碑所謂感夢長)
(人/者)舜之潛德堯實知之於是疇咨於衆詢四嶽明明揚
仄陋得諸服澤之陽(世紀云堯求賢四嶽薦舜堯命/之於順澤之陽或云即濩澤)問
以天下曰我欲致天下為之柰何對曰執一亡失行微
亡怠中信亡倦而天下自來(荀子云執一如天地行微/如日月誠盛於内賁於外)
(形於四海天下其在一/隅邪夫亦何足致也)問以奚事對曰事天問以奚任
對曰任地又問奚務對曰務人曰人之情柰何對曰妻
子具而孝衰於親耆欲得而信衰於友人之情乎人情
不可長又奚問焉若夫從道則吉反道則凶猶影響也
南面而與之言席龍垤而䕃翳桑䕃不移而堯志得妃
以盲婭以罃(盲即娥皇字娥娙皇盲聲相混也罃即女/英見世本孝桓梁后名曰文罃一曰匽帝)
(系作女匽氏尸子云妻以娥媵以皇娥皇衆女/之英妄  淮南子云屬以九子贈以昭華之玉)堯之子
長監明蚤死不得立監明之嗣封干劉朱又不肖而弗
獲嗣
堯舉舜於服澤之陽禹舉益於隂方之中文王舉閎天
泰顛於罝罔之中(墨/子)
舜牧羊於潢陽堯舉之以為天子(公孫/尼子)
堯欲傳天下於舜鯀諌曰不祥哉孰以天下而傳之於
匹夫乎堯不聽舉兵而誅殺鯀於羽山之郊共工又諌
曰孰以天下而傳之於匹夫乎堯不聽又舉兵而誅共
工於幽州之都於是天下莫敢言乃傳天下於舜(韓非/子)
方堯禪舜沉書日稷而赤光起舜禪禹沈璧堯壇赤光
又起及湯觀洛沈璧三投光不起矣(鈎命/訣)
虞舜握石椎懐神珠(椎讀曰鐘鐘平輕重也握謂知玉/衡之道懷神珠喻有聖性也出尚)
(書帝/命驗)
舜東夷之人生於桃丘媯水之汭損石之東舊説言舜
上虞人也後為縣桃丘即桃丘方相近也今臨江山有
立石所謂損石者也(風土記○又山海經/中容之國舜之所生)
舜耕於歴山而交益陶於河濵而交禹(魯連/子)
舜耕於歴山得玉歴於河際之巖舜知天命在己體道
不倦(搜神/記)
歴山之農者侵畔舜徃耕焉期年而畆正河濵之漁者
爭抵舜徃漁焉期年而讓長東夷之陶者器苦寙舜徃
陶焉期年而器牢仲尼歎曰耕漁與陶非舜官也而舜
徃為之者所以救敗也舜其信仁乎乃躬耕處苦而民
從之(韓/子)
舜兼愛百姓務利天下其田歴山也荷彼耒耜耕彼南
畆與四海俱有其利其漁雷澤也旱則為耕者鑿瀆儉
則為獵者表虎故有光若日月天下歸之若父母(尸/子)
舜耕歴山嵗不熟舜糶其父詣糴每還錢與米問之子
也因相抱歸拭其父目尋自明堯聞而妻之(真/源)
瞽叟又速舜飲酒醉將殺之舜告二女二女乃與舜藥
浴注遂徃舜終日飲酒不醉(列女/傳)
舜父母憎舜使其塗廪自下焚之舜服鳥工衣服飛去
又使浚井自上填之以石舜服龍工衣自傍而出(竹書/紀年)
虞舜灰於常羊什器於夀丘就時負夏未甞暫息頓丘
買貴於是販於頓丘𫝊虚賣賤於是債於𫝊虚以均救
之
舜南面而治天下燭於玉燭息於永風食於膏火飲於
醴泉舜之行其猶江海乎千仞之溪滿之螻螘之穴亦
滿之禹湯之功不足尚矣(尸/子)
王充云禹舜大聖隠藏骨肉之過而尸子云事親養兄
為天下法是則更有兄也(路/史)
昔者舜􁀙盆無膻而下不以餘獲罪飯乎土簋啜乎土
型而農不以力獲罪麑衣而盩領而女不以巧獲罪法
下易由事寡易為功而民不以政獲罪(韓詩/外傳)
務成昭之教舜曰避天下之逆從天下之順天下不足
取也避天下之順從天下之逆天下不足失也(尸子/)
南風孝子之詩舜以敎天下之孝(禮記/疏)
舜受終鳯皇儀黄龍感朱草生蓂莢孳西王母授益地
圖(雒書靈/准聽)
帝命驗曰順堯攷德題期立象(注曰堯巡省河洛得龜/之圖書舜禪習禮題五)
(德之期立將/起之象也)
舜在位十有四年奏鍾石笙管未罷而天大雷雨疾風
登屋㧞木桴鼓播地鐘磬亂行舞人頓伏樂正狂走舜
乃堵持衡而笑曰明哉天下非一人之天下也亦乃見
於鐘石笙筦乎乃薦禹於天使行天子事也於是和氣
普應慶雲興焉若烟非烟若雲非雲郁郁紛紛蕭索輪
囷百工相和而歌卿雲帝乃倡之曰慶雲爛兮糺漫漫
兮日月光華旦復旦兮羣臣咸進頓首曰明明上天爛
然星陳日月光華𢎞於一人帝乃再歌曰日月有常星
辰有行四時從經萬姓允誠於予論樂配天之靈遷於
聖賢莫不咸聽鼚乎鼓之軒乎舞之精華以竭褰裳去
之於是八風循通慶雲叢聚蟠龍奮迅於其藏蛟魚踊
躍於其淵龜鼈咸出於其穴遷虞而事夏舜乃設壇於
河依堯故事至於下昃榮光休至黄龍負圖長三十二
尺廣九尺出於壇畔赤文録錯其文言當禪禹(竹書/紀年)
舜禪夏禹於洞庭之野(符/子)
昔者舜使吏决鴻水先令有功而舜殺之禹朝諸侯之
君㑹稽之上防風後至而禹斬之以此觀之先令者殺
後令者斬則古人必貴如令矣(韓非/子)
有虞氏不賞不罰夏后賞而不罰商罰而不賞周賞且
罰(慎/子)
禹父既放降在匹庶有聖德夢日洗於河西四嶽師舉
之舜進之堯(帝王世紀十傅子云荀/仲豫稱禹  二為司空)
詩含神霧云大禹之興黒風㑹紀(注黒力墨風風后皆/黄帝臣禹伯禹當其)
(至/也)
帝告禹曰予告汝九術五勝之常可以克之汝能従之
師徒其興(見河圖/握矩紀)
舜升大禹石夷之野後漢戴叔鸞傳云大禹生西羌水
經注禹生於蜀之廣柔縣石紐村今之石泉縣也(丹鉛/録)
舜染於許由伯陽禹染於臯陶伯益湯染於伊尹仲虺
武王染於太公望周公旦此四王者所染當故王天下
立為天子功名蔽天地舉天下之仁義顯人必稱此四
王者(呂氏/春秋)
堯禪天下虞舜受之作為食器斬山木而財之削鋸修
之迹流漆墨其上輸之於宮以為食器諸侯以為益侈
國之不服者十三舜禪天下而傳之於禹禹作為祭器
墨染其外而朱畫其内縵帛為茵蔣席頗縁觴酌有采
而樽爼有餙此彌侈矣而國之不服者三十二夏后氏
沒殷人受之作為大輅而建九旒食器雕琢觴酌刻鏤
四璧堊墀茵席雕文此彌侈矣而國之不服者五十三
(韓/子)
大禹之名飛在金烏前懸於玉兎上(禹廟/諡議)
大禹勤求賢士以及方外見耕者五偶而式十室之邑
必下見山仰之見谷俯之以備道秉德之士存焉(賈/子)
夏禹治水随山濬川老君遣雲華夫人徃隂相之時禹
駐巫山之下大風卒至崖谷振隕力不可制忽遇雲華
夫人禹拜而求助夫人即勅侍女授禹䇿召鬼神之書
因命其神狂章虞余黄麾大翳庚辰童律巨靈神等助
其斬石疏波决塞導阨禹甞謁雲華於崇巘之顛顧盻
之際化而為石或倐然飛騰散為輕雲油然而止聚為
夕雨或為遊龍或為翔鶴千態萬狀不可親也(真仙/通鑑)
大禹之治天下也諸侯萬人而禹一皆知其體故大禹
豈能一見而知之也豈能一聞而識之也諸侯朝㑹而
禹親報之故是以禹一皆知其國也其士月朝而禹親
見之故是以禹一皆知其體也然且大禹其猶大恐諸
侯㑹則問於諸侯曰諸侯以寡人為驕乎朔日士㑹則
問於士曰諸大夫以寡人為汰乎其聞寡人之驕之汰
耶而不以語寡人者此教寡人殘道也滅天下之教也
故寡人之所怨於人者莫大於此也(上/)
夏禹未遇夢乗舟月中過
昔禹治洪水既畢乃乗蹻車度弱水而到鐘山祠上帝
於北阿歸大功於九天(十洲/記)
禹之為水以身解於陽盻之河湯旱以身禱於桑山之
林(淮南/子)
禹崩啟立曉知王事達於君臣之義益死之後啟嵗善
犧牲以祠之經曰夏啟善犧於益此之謂也(越絶書/)
伯益干啟位啟殺之(竹書/紀年)
禹讓天下於竒子竒子曰君言佐舜勞矣鑿山川通河
漢首無髪股無毛故舜也以勞報子我生而逸不能為
君之勞矣(符/子)
夏禹十寸為尺成湯十二寸為尺武王八寸為尺
禹制九等而康歌興周人十一而頌聲作(隋食/貨志)
禹平天下得益臯陶横革直成為輔(荀/子)
禹之治天下也得臯陶得杜子業得既子得施子黯得
季子寗得然子堪得輕子玉得七大夫以佐其身以治
天下(鬻/子)
帝啟一名建一名余(世/紀)
桀作瑶臺罷民力殫民財為酒池糟隄縱靡靡之樂羣
臣相持歌曰江水沛沛兮舟楫敗兮我王廢兮趣歸薄
兮薄亦大兮又曰樂兮樂兮四牧蹻兮六轡沃兮去不
善而從善何不樂兮伊尹知天命之至舉觴而告桀曰
君王不聽臣之言亡無日矣桀拍然而作啞然而笑曰
子何妖言吾有天下如天之有日也日亡吾亦亡矣於
是接履而趣遂適湯湯立為相殷王而夏亡(竹書紀/年注)
桀者冬不為杠夏不束相以觀凍溺弛牝虎充市以觀
其驚駭(管/子)
桀之力制觡伸鉤索鐡歙金(淮南/子)
桀盛軍伍立兩億自謂天父(上/)
龍逢諌桀曰臣觀君之冕非冕冠危石觀君之履非履
履春氷未有冠危石而不壓蹈春氷而不陷者也(符子/曰龍)
(逢遂為炮/烙之歌)
桀殺龍逢於庚子之日有金版出於庭中地曰臣族虐
王禽(任昉百辟勸進今上/牋注出論語隂嬉䜟)
夏桀之時費昌之河上見二日在東者爛爛將起在西
者沉沉將滅苦疾雷之聲昌問於馮夷曰何者為殷何
者為夏馮夷曰西夏東殷於是費昌徙疾歸殷
桀怒湯以䛕臣趙梁計召而囚之釣臺寘之種泉幾於
死湯乃行賂桀遂釋之而賞之攢茅
夏桀之時有芩山之水桀常以十月發民鑿山穿陵通
於河民諌曰孟冬鑿山穿陵是泄天氣發地之藏天子
失道後必有敗桀殺之期年芩山崩為大澤湯率諸侯
伐之(太公/金匱)
桀為無道天下顫恐干辛任威國人大崩湯欲令伊尹
徃視曠夏恐其不信湯乃自射伊尹伊尹奔夏三年反
報於毫曰桀迷於妹嬉好彼琬琰不恤其衆民心積怨
皆曰上天不恤夏命其卒湯與伊尹盟以示必滅夏伊
尹又徃視曠夏聽於妹嬉之言以告湯湯良車七十乘
必死六十人以戊子戰於郕遂禽移大犧登自鳴條乃
入巢門遂有夏民大悦親郼如夏(呂氏/春秋)
湯禽桀於焦門放之歴山乃與妺嬉及嬖妾同舟浮海
奔南巢之山(世/紀)
夏桀之時主闇晦而不明道瀾漫而不修棄捐五帝之
恩刑推蹶三王之法籍是以至德滅而不揚帝道揜而
不興舉事戾蒼天發號逆四時春秋縮其和天地除其
德仁君處位而不安大夫隱道而不言羣臣凖上意而
懐當疏骨肉而自容邪人參耦比周而隂謀居君臣父
子之間而競戴驕主而像其意亂人以成其事是故君
臣乖而不親骨肉疏而不附植社槁而􁀙裂容臺振而
掩覆犬羣嘷而入淵豕銜蓐而席澳美人挐首墨面而
不容曼聲吞炭内閉而不歌䘮不盡其哀獵不聽其樂
西姥折勝黄神嘯吟飛鳥鎩翼走獸廢脚山無峻榦澤
無洼水狐狸首穴馬牛放失田無立禾路無莎薠金積
折亷璧襲無理(金氣積聚折其鋒亷也璧文襲重/言用之煩數皆鈍無復文理也)磬龜
無腹蓍䇿日施(淮南/子)
桀死於亭山紂縣於赤斾(荀子○又淮南子云/桀囚焦門紂居宣室)
女華者桀之所愛也湯事之以千金曲逆者桀之所善
也湯事之以千金内則有女華之隂外則有曲逆之陽
隂陽之議合而得成其天子此湯之隂謀也(管/子)
湯以薄武王以滈(薄亳同滈/鎬同荀子)
湯之治天下也得慶誧伊尹湟里且東門虚南門蝡西
門疵北門側得七大夫佐以治天下(鬻/子)
成湯大聖覩野魚而有獵逐之失(蜀/書)
昔湯繫於夏臺伊尹不離其側文王囚於石室太公不
棄其國(吳越/春秋)
湯獻牛荆之伯之伯者荆州之君也湯行仁義敬鬼神
天下皆一心歸之當是時天下未從也湯於是乃餙犧
牛以事荆伯乃媿然曰失事聖人禮乃委其誠心此謂
湯獻牛荆之伯也(越絶/書)
湯思賢夢見有人負鼎抱爼對已而笑寤而占曰鼎為
和味爼者割截天下豈有大為吾宰者哉初力牧之後
曰伊摯耕於有莘之野湯聞以幣聘有莘之君留而不
進湯乃求婚於有莘之君遂嫁女於湯以摯為媵臣至
亳乃負䁀抱爼見湯也(世/紀)
伊尹耕於有莘之野王馳徃見之彭氏子諌曰伊尹賤
人可徒致之君無辱車乘王曰夫一草之木可已天子
病者天子猶欣喜食之子誠不欲藥人病也遂黜彭氏
之子(劉縚先/聖本紀)
成湯將放桀自處於中野士民聞湯在野皆委貨扶老
携㓜奔國中虚桀請湯曰國所以為國者以有家家所
以為家者以有人也今國無家家無人矣君有人國君
之有也湯曰否昔大帝作道明教士民今君王滅道殘
政士民惑矣吾為王明之士民復致於桀桀與其屬五
百人南徙千里止於不齊民徃奔湯於中野桀復請湯
國君之有也湯曰否我為君王明之士民復重請之桀
與其屬五百人徙于魯魯士民復奔湯桀又曰國君之
有也吾則外人我將去之湯曰此君王之士也君王之
民也委之何為湯不能止桀湯曰欲從者從君桀與其
屬五百人去湯放桀而復薄三千諸侯大㑹湯退再拜
從諸侯之位湯曰天下非一家之有也有道者之有也
故天下者唯有道者理之唯有道者紀之唯有道者宜
久處之湯以此讓三千諸侯莫敢即位然後湯即天子
之位(竹書/紀年)
湯將奉天命放桀夢及天而舓之(宋/志)
大荒西經云成湯伐夏桀于章山克之注章山名大沙
或云沙丘
湯入夏付國於文祀西伯之殷委國於二老(吳越/春秋)
京房易載湯戒妹之辭曰無以天子之尊而乘諸侯無
以天下之富而驕諸侯隂之從陽女之順夫本天地之
義也徃事爾夫必以義理
殷家質直故以生日名子尚書言太甲帝乙武丁是也
不以子丑名者何也曰甲乙者榦也子丑者枝也榦者
本本實故以甲乙為名也(白虎/通)
伊尹之始終書叙備矣陸士衡豪士賦序伊生死抱明
允以嬰戮葢惑於汲冡紀年之妄説也皇甫謐云伊尹
百有餘嵗應劭云周公年九十九王充論衡云召公百
八十故趙岐注孟子云夀若召公
紂甞以六月獵於西土民諌曰六月天務覆施地務長
養今盛夏發民逐禽而元元懸於野君踐一日之苖而
民百日不食天子失道後必無福紂以為妖言而誅之
後數日天暴風雨發屋折樹(太公金匱○比干/作秼馬金闕歌)
周文王之時蒞國八年嵗六月文王寢疾五日而地動
東西南北不出國郊有司皆曰臣聞地之動也人主也
今者君王寢疾五日而地動四面不出國郊羣臣皆恐
請移之文王曰柰何其移之也對曰興事動衆以増國
城其可移之乎文王曰不可夫天之道見妖是以罰有
罪也我必有罪故此罰我也今又專興事動衆以増國
城是重吾罪也不可以之昌也請改行重善移之其可
以免乎於是遂謹其禮節袟皮革以交諸侯飾其辭令
幣帛以禮俊士頒其爵列等級田疇以賞有功遂與羣
臣行此無㡬何而疾止(韓詩/外傳)
辛甲事紂七十五諌不聽而去召公與語賢之告文王
親自迎之以為公卿封於長子(劉向/别録)
文王語太子發曰吾厚德而廣惠不為驕侈不為㤗靡
童牛不服童馬不馳萬物不失其性(周/書)
文王觀於臧見一丈夫釣而其釣莫釣非持其釣有釣
者也常釣也文王欲舉而授之政而恐大臣父兄之弗
安也欲終而釋之而不忍百姓之無天也於是旦而屬
之大夫曰昔者寡人夢見良人黒色而􁊝乘駁馬而偏
朱蹄號曰寓而政於臧丈人庶㡬乎民有瘳乎諸大夫
蹙然曰先君王也文王曰然則卜之諸大夫曰先君之
命王其無他又何卜焉遂迎臧丈人而授之政典法無
更偏令無出三年文王觀於國則列士壊植散羣長官
者不成德螤斛不敢入於四境列士壊植散羣則尚同
也長官者不成德則同務也螤斛不敢入於四境則諸
侯無二心也文王於是焉以為太師北靣而問曰政可
以及天下乎臧丈人昧然而不應泛然而辭朝令而夜
遁終身無聞(莊/子)
王將獵史編卜之曰將大獲非熊非羆天遣大師以佐
昌臣太祖史疇為禹卜畋得臯陶其兆類此至於磻溪
之水呂尚釣於涯王下趨拜曰望公七年乃今見光景
於斯尚立變名答曰望釣得玉璜其文要曰姬受命昌
来提撰爾洛鈐報在齊尚出遊見赤人自洛出授尚書
命曰召佐昌者子(竹書紀年而又列仙傳云呂尚者冀/州人也生  内智避紂之亂隱於遼)
(東四十年西適周匿於南山釣於磻溪三年不獲魚比/閭皆曰可已矣尚曰非爾所及也已而果得兵鈐於魚)
(腹中文王夢得聖人聞尚遂載而歸至武王伐紂尚作/隂謀百餘篇服澤芝地髓且二百年而告亡有難而不)
(葬後子伋葬之無尸唯有玉鈐六篇在棺中云○又説/苑云呂望年七十釣於渭渚三日三夜魚無食者望即)
(忿脱其衣冠上有農人者古之異人謂望曰子姑復釣/必細其綸芳其餌徐徐而投無令魚駭望如其言初下)
(得鮒次得鯉刺魚腹得書書/文曰呂望封於齊望知其異)
呂望釣於渭濵西伯再拜望釣不輟西伯拜不止望箕
踞笑曰汝何為来哉西伯曰殷政荒矣生民荼矣愚將
拯之思得賢士望曰殷政自荒生民自荼胡與於汝汝
胡垢予為西伯曰夫聖人不藏用以獨善於己必盡智
以兼濟萬物豈無是耶望曰夫人與鳥獸昆蟲共浮於
天地中一炁而已猶乎天下城郭屋舎皆峙於空虚者
也盡壊城郭屋舎其空常空若盡殺人及鳥獸昆蟲其
炁常炁殷政何能荒邪生民何謂荼耶雖然城郭屋舎
不必壊生民已形不必殺予將拯之矣乃許西伯同載
而歸(無能/子)
文王斷虞芮之訟諸侯歸之改稱元年(武成/正義)
文王十五而生武王非法也(淮南/子)
帝乙以義故囚文王以仁故拘(潛夫/論)
文王智而好問故聖武王勇而好問故勝(淮南/子)
文王誅四武王誅二(荀/子)
紂為無道左强在側(左强紂/之䛕臣)太公並世故武王之功立
(淮南/子)
文王見詈於玉門顔色不變而武王擒紂於牧野(韓/子)
紂作梏數千睨諸侯之不諂已者杖而梏之文王桎梏
於羑里七年而後得免及武王克殷既定令殷之民投
撤桎梏而流之於河民輸梏者以手撤之弗敢墜也跪
之入水弗敢投也曰昔者文王鬻常擁此故愛思文王
猶敬其梏况守其法教乎(賈/子)
武王至殷郊係堕五人御於前莫肯為之曰吾所以事
君者非係也武王左釋白羽右釋黄鉞勉而自為係孔
子聞之曰此五人者之所以為王者佐也不肖主之所
弗安也(呂氏春秋作韓非子/作文王又  晉文公)
武王伐紂到於邢丘楯折為三天雨三日不休武王心
懼召太公而問曰意者紂未可伐乎太公對曰不然折
為三者軍當分為三也天雨三日不休欲灑吾兵也武
王曰然何若矣太公曰愛其人及屋上烏惡其有人者
憎其骨餘咸劉厥敵靡使有餘武王曰於戲天下未定
也周公趨而進曰不然使各度其宅而佃其田無獲舊
新百姓有過在予一人武王曰於戲天下已定矣乃修
武勒兵於寗更名邢丘曰懐寗曰修武行克紂於牧之
野(韓詩/外傳)
武王克商將度邑自鹿丘而歎(周/書)
武王伐紂過隧斬岸過水折舟過谷發梁過山焚萊示
民無返志也至於有戎之隧大風折斾散宜生諌曰此
其妖歟武王曰非也天落兵也風霽而乘天大雨水平
地而嗇散宜生又諌曰此其妖歟武王曰非也天灑兵
也卜而龜熸散宜生又諌曰此其妖歟武王曰不利以
禱祠利以擊衆是熸之已故武王順天地犯三妖而禽
紂於牧野其所獨見者精也(説/苑)
武王之伐紂也東靣而迎太嵗至汜而汜至懐而懐至
共頭而山隧霍叔懼曰出三日而五災至無乃不可乎
周公曰刳比干而囚箕子夫又惡有不可焉遂選馬而
進朝食於戚暮宿於甘泉厭旦於牧之野遂乘殷人而
進誅紂(荀/子)
武王伐紂太公隂謀食小兒以丹令身純赤長大教言
殷亡殷民見兒身赤以為天神及言殷亡皆謂商滅兵
至牧野晨舉脂燭姦謀惑民權掩不備周之所諱也(隂/謀)
河南有鉤陳壘相傳武王伐紂八百諸侯所㑹處(水經/注)
武王率兵車以伐紂紂虎旅百萬陣於商郊起自黄鳥
至於赤斧三軍之士莫不失色(鬻/子)
武王伐紂戰於牧野紂之卒輻分車瓦裂甲如解下(書/大)
(傳/)
紂將與武王戰紂陳其卒左翼右翼鼓之不進皆還其
刅顧以鄉紂也紂走還於寢廟之上身鬬而死左右弗
肯助也紂之官衛以紂之軀棄之玉門之外民之觀者
皆進蹴之蹈其腹蹶其腎踐其肺履其肝周武王乃使
人帷而守之民之觀者攓帷而入提擲之者猶未肯止
(賈/子)
武王大敗殷人上堂見玉曰誰之玉也曰諸侯之玉即
取而歸之於諸侯天下聞之曰武王亷於財矣入室見
女曰誰之女也曰諸侯之女也即取而歸之於諸侯天
下聞之曰武王廉於色也(説/苑)
武王入殷聞殷有長者武王徃見之而問殷之所以亡
殷長者對曰王欲知之則請以日中為期武王與周公
旦明日早要期則弗得也武王怪之周公曰吾已知之
矣此君子也既不能其主又以其惡告王不忍為也若
夫期而不當言而不信此殷之所以亡也已以此告王
矣(呂氏/春秋)
商容及殷民觀周軍之入見畢公至殷民曰是吾新君
也容曰非也視其為人嚴乎將有急色故君子臨事而
懼見太公至民曰是吾新君也容曰非也視其為人虎
據而鷹趾當敵將衆威怒自倍見利即前不顧其後故
君子臨衆果於進退周公至民曰是吾新君也容曰非
也視其為人忻忻休休志在除賊是非天子則周之相
國也故聖人臨衆知之見武王民曰是吾新君也容曰
然聖人為海内除紂惡見惡不怒見善不喜顔色相副
是以知之
門無鬼與赤張滿稽觀於武王之師赤張滿稽曰不及
有虞氏乎故離此患也門無鬼曰天下均治而有虞氏
治之耶其亂而後治之與赤張滿稽曰天下均治之為
願而何計以有虞氏為有虞氏之藥痬也秃而施髢病
而求醫孝子操藥以修慈父其色燋然聖人羞之至德
之世不尚賢不使能上如標枝民如野鹿端正而不知
以為義相愛而不知以為仁實而不知以為忠當而不
知以為信蠢動而相使不以為賜是故行而無迹事而
無𫝊(莊/子)
武王不閉外門以示無懼去劔搢笏以示無讐(周/書)
武王踐阼三日召士大夫而問焉曰惡有藏之約行之
行萬世可以為子孫常者乎諸大夫對曰未得聞也然
後召師尚父而問焉曰黄帝顓頊之道存乎意亦忽不
可得見與師尚父曰在丹書王欲聞之則齊矣三日王
端冕師尚父亦端冕奉書而入負屏而立王下堂南面
而立師尚父曰先王之道不北面王行西折而南東面
而立師尚父西面道書之言曰敬勝怠者吉怠勝敬者
滅義勝欲者從欲勝義者凶凡事不强則枉弗敬則不
正枉者滅廢敬者萬世藏之約行之行可以為子孫常
者此言之謂也且臣聞之以仁得之以仁守之其量百
世以不仁得之以仁守之其量十世以不仁得之以不
仁守之必及其世王聞書之言惕若恐懼退而為戒書
於席之四端為銘焉於機為銘焉於鑑為銘焉於盥盤
為銘焉於楹為銘焉於杖為銘焉於帶為銘焉於履屨
為銘焉於觴豆為銘焉於户為銘焉於牖為銘焉於劔
為銘焉於弓為銘焉於矛為銘焉席前左端之銘曰安
樂必敬前右端之銘曰無行可悔後左端之銘曰一反
一側亦不可以忘後右端之銘曰所監不逺視邇所代
機之銘曰皇皇唯敬口生㖃口戕口鑑之銘曰見爾前
慮爾後盥盤之銘曰與其溺於人也寧溺於淵溺於淵
猶可游也溺於人不可救也楹之銘曰母曰胡殘其禍
將然母曰胡害其禍將大母曰胡傷其禍將長杖之銘
曰惡乎危於忿㚄惡乎失道於嗜慾惡乎相忘於富貴
帶之銘曰火滅修容慎戒必恭恭則夀屨履之銘曰慎
之勞勞則富觴豆之銘曰食自杖食自杖戒之􁀙􁀙則
逃戸之銘曰夫名難得而易失無懃弗志而曰我知之
乎無懃弗及而曰我杖之乎擾阻以泥之若風將至必
先揺揺雖有聖人不能為謀也牖之銘曰随天時地之
財敬祀皇天敬以先時劔之銘曰帶之以為服動必行
德行德則興倍徳則崩弓之銘曰屈身之義廢興之行
無忘自過矛之銘曰造矛造矛少間弗忍終身之羞予
一人所聞以戒後世子孫(武王踐/阼記)
帝王微行自漢武帝始也劉氏曰盧生教始皇為微行
非自漢武帝矣(物/原)
成王冠周公使祝雍祝王曰逹而勿多也祝雍曰使王
近於民遠於年嗇於時惠於財親賢使能(大戴/禮)
昔成王之政周公在前邵公在後畢公在左史佚在右
四子挾而維之目見正容耳聞正言一日即位天下曠
然言其法度素定也(後漢/書)
髙祖與項羽戰於垓下孔將軍居左費將軍居右皆假
為名(西京/雜記)
四皓有羽翼太子之功其沒也惠帝為之製文立碑(文/章)
(縁/起)
惠帝崩太后欲為髙墳使從未央宮而見之諸將諌不
許東陽侯垂泣曰陛下見惠帝冡悲哀流涕無已是傷
生也臣竊哀之太后乃止東陽侯張相如也(楚漢/春秋)
文帝廟號顧成景帝廟號德陽武帝廟號淵龍昭帝廟
號徘徊宣帝廟號樂遊元帝廟號長夀成帝廟號陽池
(三輔/黄圖)
景帝坐崇芳閣上有丹霞起赤龍盤棟間使王夫人居
之改崇芳閣為猗蘭殿得幸有娠夢日入懐景帝亦夢
髙祖謂之曰王美人得子可名曰彘及生男因名焉是
為武帝生於猗蘭殿(漢武/故事)
武帝初名彘三嵗景帝抱於膝上撫念之知其心藏洞
徹試問兒樂為天子否對曰由天不由兒願每日居宮
垣在陛下前戲弄亦不敢逸豫以失子道景帝聞而愕
然加敬而訓之他日復抱之几前説問兒悦習何書為
朕言之乃通伏羲以来羣聖所録隂陽診候及龍圖龜
䇿數萬言無一字遺落至七嵗聖徹過人景帝令改名
徹(漢武/内傳)
漢武帝甞微行造主人家家有婢國色帝悦之仍留宿
夜與主婢卧有一書生亦寄宿善天文忽見客星將掩
帝座甚逼書生大驚懼連呼咄咄不覺聲髙仍又見一
男子操刀將入戸聞書生聲急謂為己故遂縮走客星
應時而退如此者數過帝聞其聲異而問之書生具説
所見帝乃悟曰必此人壻也將欲肆兇惡於朕仍召集
期門羽林語主人曰朕天子也於是擒奴問而欵服乃
誅之帝歎曰斯葢天啟書生之心以扶祝朕躬乃厚賜
書生焉(廣異/記)
武帝遺詔以雜道書四十卷置棺中元康二年河東功
曹李及入上黨抱犢山採藥於巖室中得此書盛以金
箱卷後題日月是武帝時也河東太守張純以箱及書
奏上之武帝時左右見之涕泣曰此是帝殯物宣帝愴
然以書付茂陵(漢武/内傳)
漢武帝冢裏先有玉箱瑶杖各一是西胡康渠王所獻
帝平素常玩之故入梓宮中其後四年有人於扶風郿
市買得此二物帝左右識而認之説賣者形狀乃帝也
(異/苑)
光武生有赤光照室影如五麟七鳯
光武進至下博城西皇惑不知所之有白衣老父在旁
指曰努力(東漢/書)
明帝時公車以反支日不受章奏帝聞而怪曰民廢農
桑逺来詣闕而復拘以禁忌豈為政之意乎於是遂蠲
其制(潛夫/論)
　
　
　
　
　廣博物志卷十
欽定四庫全書
　廣博物志卷十一
　　　　　　　　　　　　明　董斯張　撰
　　斧扆下(太子/)　(后妃/)
太子年十八曰孟侯孟侯者於四方諸侯来朝迎於郊
者問其所不知也問之人民之所好惡地土所生美珍
怪異山川之所有無父在時皆知之(尚書/大傳)
皇太子初拜有赤旄幢馬齒呈箱事四枚鹵簿有黄麾
崇福門有雞鳴㦸十張(張敞晉東/宫舊事)
皇太子大小㑹庭設三廂樂舞六佾
太子有獨坐龍鬚席赤皮席花席經席
皇太子納妃給織成袞帶白玉佩四望車有七綵盃文
綺被長命盃文綺袴絳真文羅袴漆龍頭支髻枕一銀
花環鈕百副金塗連盤鴨燈一玳瑁梳二枚百濟白手
巾赤花雙文簟綘地文履一量漆花簏二具同心雀鈿
一具歩搖一具九鈿函盛之又有素栢扄脚牀八板牀
漆牀(並/上)
皇太子金璽龜紐朱黄綬逺遊冠介幘翠緌佩瑜玉(隋/書)
皇太子安車朱輪青蓋畫轓文輈五彩(續漢/書)
太子輦曰銅輦
太始三年制太子安車乘象輅(沈約/宋書)
太子車緑幢青幰(隋/書)
皇孫緑蓋車(晉/志)
古者胎教之道王后有身十月而就蔞室太史持銅而
御户左太宰持斗而御戶右太卜持蓍龜而御堂下諸
官皆以其職御於門内比三月者王后所求聲音非禮
樂則太師撫樂而稱不習所求滋味者非正味則太宰
荷斗而不敢煎調太子生而立太師吹銅曰聲中某太
宰曰滋味上某太卜曰命云某然後為王太子懸弧之
禮義東方之弧以梧梧者東方之草春木也其牲以雞
雞者東方之牲也南方之弧以栁栁者南方之草夏木
也其牲以狗狗者南方之牲也中央之弧以桑桑者中
央之木也其牲以牛牛者中央之牲也西方之弧以棘
棘者西方之草秋木也其牲以羊羊者西方之牲也北
方之弧以棗棗者北方之草冬木也其牲以彘彘者北
方之牲也五弧五分矢東方射東方南方射南方中央
髙射西方射西方北方射北方皆三射然後卜王太子
名上毋取天下毋取於土毋取於名山通谷毋悖於鄉
俗(新/書)
帝初取富宜氏曰皇生朱(皇即女皇世本帝繫漢書云/女皇生丹朱帝繫人表作散)
(宜氏繆堯三妃一后或云即中山夫人雷澤縣西五中/歩有中山夫人祠云堯之四妃張謂舜廟碑謂堯舜皆)
(娶一姓也朱即嗣子朱説文引虞書/作丹絑御覽世紀女罃生丹朱非也)朱之兄考監明先
死而不得立庶弟九(莊子云堯不慈故云殺長子殆先/死爾而四機論乃有堯囚十子之)
(説淮南子云堯得舜任以百官屬以九子然説苑堯時/舜為司徒契司馬禹司空稷為田疇䕫樂正倕工師伯)
(夷秩宗臯陶大理益敺禽獸九子為臣堯知九職之/事使九子者各受其事以成九功則非堯之子矣)
堯生丹朱驁狠􁀬克帝悲之為制奕棋以閒其情使出
就丹帝崩虞氏國之於房為房侯(路/史)
周妃后姙成王於身立而不跛坐而不􁀙獨處不倨雖
怒不罵胎教之謂也成王生仁者養之孝者繦之四賢
傍之成王有知而選太公為師周公為傅前有與計而
後有與慮也(賈/子)
昔周文王使太公望傅太子太子發嗜鮑魚而公弗與
太公曰禮鮑魚不登於爼豈有非禮而可以養太子哉
(上/)
晉獻公太子之至靈臺虵繞左輪御曰太子下拜吾聞
國君之子虵遶左輪者速得國太子遂不行返乎舎御
人見太子太子曰吾聞為人子者盡和順君不行私欲
恭嚴承命不逆君安今吾得國是君失安也見國之利
而忘君安非子道也聞得國而拜其聲非君欲也廢子
道不孝逆君欲不忠而使我行之殆欲吾國之危明也
㧞劔將死御止之曰夫禨祥妖孽天之道也恭嚴承命
人之行也拜祥戒孽禮也嚴恭承命不以身恨君孝也
今太子見福不拜失禮殺身恨君失孝從僻心棄正行
非臣之所聞也太子曰不然我得國君之孽也拜君之
孽不可謂禮見禨祥而忘君之安國之賊也懐賊心以
事君不可謂孝挾偽意以御天下懐賊心以事君邪之
大者也而使我行之是欲國之危明也遂伏劔而死(新/序)
楚莊王之時太子車立於茅門之内少師慶逐之太子
怒入謂王曰少師慶逐臣之車王曰舎之老君在前而
不踰少君在後而不豫是國之寶臣也(上/)
魏文侯有子曰擊次曰訢訢少而立以嗣封擊中山三
年莫徃来其傅趙蒼唐曰父忘子子不可忘父何不遣
使乎擊曰願之而未有所使也蒼唐曰臣請使擊曰諾
於是乃問君之所好與所嗜曰君好北犬嗜晨雁遂求
北犬晨雁賫行蒼唐至曰北蕃中山之君有北犬晨雁
使蒼唐再拜獻之文侯曰擊無恙乎蒼唐唯唯而不對
三問而三不對文侯曰不對何也蒼唐曰臣聞諸侯不
名君既已賜弊邑使得小國侯君問以名不敢對也文
侯曰中山之君無恙乎蒼唐曰今者臣之来拜送於郊
文侯曰中山之君長短若何矣蒼唐曰問諸侯比諸侯
諸侯之朝則側者皆人臣無所比之然則所賜衣裘幾
能勝之矣文侯曰中山之君亦何好乎對曰好詩文侯
曰於詩何好曰好黍離與晨風文侯曰黍離何哉對曰
彼黍離離彼稷之苖行邁靡靡中心搖搖知我者謂我
心憂不知我者謂我何求悠悠蒼天此何人哉文侯曰
怨乎曰非敢怨也時思也文侯曰晨風謂何對曰鴥彼
晨風鬱彼北林未見君子憂心欽欽如何如何忘我實
多於是文侯大悦曰欲知其子視其母欲知其君視其
所使中山君不賢惡能得賢遂廢太子訢召中山君以
為嗣詩曰鳯皇於飛翽翽其羽亦集爰止藹藹王多吉
士惟君子使媚於天子曰夫使非直敝車罷馬而已亦
將喻誠信通氣志明好惡然後可使也(韓詩/外傳)
齊王欲以淳于髠傅太子髠辭曰臣不肖不足以當此
大任也王不若擇國之長者而使之齊王曰子無辭也
寡人豈責子之令太子必如寡人也哉寡人固生而有
之也子為寡人令太子如堯乎其如舜也(呂/覽)
夏扶謂荆軻曰何以教太子軻曰髙欲令四三王下欲
令六五霸於君何如也(燕丹/子)
漢髙祖手敕太子云吾以汝是元子早有立意兼羣臣
咸稱汝友四皓吾所不能致而為汝来是為人大事也
今定汝為嗣(殷芸/小説)
衛太子大鼻武帝病太子入省江充曰上惡大鼻當持
紙蔽其鼻而入帝怒(三輔/故事)
小黄門髙望幸於皇太子太子因蹇碩屬望子進為孝
亷蓋勲不肯用曰進賢所以報國非賢不舉死亦無悔
(後漢/書)
鄭衆字仲師從父受左氏春秋精力於學建武中皇太
子及山陽王荆因虎賁中郎將梁松以縑帛聘請衆謂
松曰太子儲君無外交之義漢有舊防蕃王不宜私通
賔客遂辭不受
种暠字景伯順帝時為侍御史監䕶太子承光宮中常
侍髙梵受敕迎太子不賫詔書以衣車載太子欲出暠
至横劔當車曰御史受詔監䕶太子太子國之儲副天
命所繫常侍来無一尺詔書安知非挾奸耶梵馳奏之
詔報太子乃得去帝亦嘉其持重稱善良久(並/上)
春秋佐助期漢以蒙孫亡説者以蒙孫值漢二十四帝
童蒙愚惑以弱亡漢帝少時名為董侯名不正蒙亂荒
惑其子孫以弱亡也
文帝初在東宮與太尉王朗書云疫癘數起士人凋落
余獨何人能全其夀故集諸儒於肅成門内講論大義
侃侃無倦(魏/書)
中宗任刑法以韓子賜太子(晉中/興書)
武帝時文惠太子立樓館於鍾山下號曰東田太子屢
遊幸之東田反語為顛童也武帝又於清溪立宮號曰
舊宫反之窮廄也至鬱林王果以輕狡而至於窮又武
帝時小史姓皇名太子武帝曰皇太子非名之謂於是
移黜於外易名犬子處士何㸃曰太子者天地之所懸
三才之所係今化而為犬不得立矣既而文惠太子薨
鬱林海陵相繼廢黜此其驗也(南齊/書)
昭明太子食中得蠅蟲之屬宻置柈邊恐㕑人獲罪不
令人知(南/史)
梁元帝謂蕭大圜曰昔河間好學臨淄好文爾今兼之
然得東平好善則彌髙千載
裴昭明少傳儒史之業宋太始中為大學博士有司奏
太子婚納徴用玉璧虎皮未詳何所凖擬昭明議禮納
徴儷皮鄭云皮為庭實鹿皮也晉太子納妃注以虎皮
二太元中公主納徴虎豹皮各一此豈謂婚禮不詳王
公之差故取虎豹文蔚以尊其事虎豹雖文而徴禮所
不言熊羆雖古而婚禮所不及珪璋雖美或為用各異
今宜凖經誥凡諸僻謬一皆詳正於是有司參議加珪
璋豹熊羆各二(南/史)
元帝愍懐太子昵狎羣下好着微服常入朝公服中着
碧絲布袴摳衣元帝見之大怪遣尚書周𢎞正責之(梁/書)
邢峙為國子助教授太子經㕑宰進太子食菜有邪蒿
峙令止之曰此菜有不正之名非陛下宜食文宣聞而
嘉之(北齊/書)
時太子至年十七王集諸臣而共議言為訪索婚有一
釋種婆羅門名摩訶那摩其人有女名耶輸陀羅顔容
端正聰明智慧賢才過人人禮備舉有如是德故索為
妃太子雖納為妃然恒與妃行住坐卧未曽有世俗之
意但修禪觀又普曜經云時諸力士釋種長者啟王若
太子作佛斷聖王種王曰何所有玉女宜與太子為妃
以權方便令當試之使上工匠立端金像以書文字女
人德義如吾所流能應聘耳王告左右梵志入迦夷衛
國遍瞻周行覩一玉女淨猶蓮華類玉女寶是執杖釋
種女名俱夷見太子竒異才術以女俱夷為太子妃及
年十七王為納妃揀選數千最後一女名曰裘夷端正
第一神義備舉是則宿命賣華女也雖納為妃久而不
接婦人情欲有附近心太子曰汝却人有汙垢必浣此
䙝婦不敢近諸女咸疑太子不男太子以手指妃腹曰
却後六年爾當生男遂以有娠(因果經妃/以下后)
人皇九人别長九州離艮地精女出為后此稱后之始
云初學記曰夏殷以前大率稱妃周則天子立后正嫡
曰王后秦稱皇帝正嫡曰皇后漢因之景帝廢后薄氏
後世人主廢后始此(物/原)
内宰掌書版圖之法(版謂宫中閽寺之籍/圖謂宫中官府之象)以治王内之
政令(政令謂治閽/寺之法禁)均其稍食分其人民以居之(人民謂/吏之子)
(弟居之謂使/之宿衛也)以隂禮教六宫(隂禮婦人之禮六宫謂后/也王后立六宫正寢一燕)
(寢五/也)以隂禮教九嬪以婦職之法教九御(婦職謂織絍/組紃縫線之)
(事九御者女御八十一人九九/而御於王謂每九人當一夕也)使各有屬(每九人/屬一嬪)以作
二事(合絲枲/之事)正其服(一其/禮也)禁其竒衺(齊其/行也)展其功緒(核/其)
(事/也)大祭祀后裸獻則贊(贊助/也)瑤爵亦如之(尸卒食王既/酳后后亞獻)
(之其爵以瑤玉為飾/亦内宰贊助其禮)正后之服位(服謂褘衣以下六服/位謂房内戶中及阼)
(所立/處)而詔其禮樂之儀(詔其出入進止之/節使與禮樂相應)贊九嬪之禮
事(助九嬪贊/后之事)凡賓客之裸獻瑤爵皆贊(王禮賓而后亞/裸王獻賓而后)
(亞獻王酬賔而后以瑤/爵酬賔者皆内宰贊之)致后之賓客之禮(后致飲於賓/客之禮則酒)
(人共之而内/宰致之也)　凡喪事佐后使治外内命婦正其服位
　凡建國(建立/國都)佐后立市(王立朝而后立/市内宰佐之)設其次(司市/所居)
置其叙(胥師賈師/等所居)正其肆(諸行列/肆之等)陳其貨賄(諸物皆/陳列之)出
其度量淳制(淳謂幅之廣制謂/匹夫之長淳音凖)祭之以隂禮(婦人/之禮)中春
詔后帥内外命婦始蠶於北郊(外命婦諸臣之妻内命/婦三夫人以下仲春始)
(蠶之時也北郊/正隂之地也)以為祭服(以親蠶而為祭/服敬之至也)嵗終則㑹内
人之稍食(計嬪御/之廩給)稽其功事(攷絲枲/之功事)佐后而受獻功者
(内宰助后而受女/御所獻絲枲之功)比其小大與麤良而賞罰之㑹内宫
之財用正嵗均其稍食施其功事(施其絲/枲之事)憲禁令於王
之北宫而糾其守(北宫後宫也表縣禁令於/北宫而糾宿衛之怠慢者)上春詔王
后帥六宫之人而生穜稑之種而獻之於王(先種後熟/曰穜後種)
(先熟曰稑上春正嵗春事將/殷之時助王親耕也  周禮)
内小臣掌王后之命正其服位后出入則前驅(以其掌/后之命)
(故后出入則/前驅而徃也)若有祭祀賓客喪紀則擯詔后之禮事(三/者)
(有禮必有事擯則若執事/介賓也詔則告之以言也)相九嬪之禮事正内人之禮
事(正以齊之嬪詔相/正不同異尊卑也)撤后之爼(后於祭祀授爼於/房既事則撤去之)后有
好事於四方則使徃(好事謂恩好之事四方謂族親/為四方諸侯者使徃問遺之)有
好令於卿大夫則亦如之(好令謂恩好之令卿大夫/謂族親有位於朝者也)掌
王之隂事隂令(隂事謂進御之事隂令謂/王有所求為於北宫之令)
内豎(豎未冠者/之官名)掌内外之通令凡小事(内后六宫也外/卿大夫也童子)
(出入便疾故使之/通命令治小事焉)若有祭祀賔客喪紀之事則為内人
蹕　王后之喪遷於宫中則前蹕及塟執䙝器以從遣
車
九嬪(王后立六宫三夫人九嬪二十七世婦八十一御/妾不列夫人之職官者夫人之於后猶三公之於)
(王無官/職也)掌婦學之法以教九御婦德婦言婦容婦功各
帥其屬而以時御叙於王所凡祭祀贊玉齍(玉齍受黍/稷器以玉)
(為之齍/音咨)　贊后薦徹豆籩若有賓客則従后大喪帥叙
哭者亦如之
世婦掌祭祀賓客喪紀之事帥女宫而濯摡(洗祭器也/水滌為濯)
(手拭/為摡)為齍盛(為治擇也黍稷/曰齍在器曰盛)及祭之日涖陳女宫之具
凡内羞之物(内羞房中之/羞盛物以薦)　掌弔臨於卿大夫之喪
女御掌御叙於王之燕寢以嵗時獻功事　凡祭祀贊
世婦大喪掌沐浴后之喪持翣從世婦而弔於卿大夫
之喪
女祝掌王后之内祭祀凡内禱祠之事掌以時招􁎐禬
禳之事(招以召祥􁎐以碍災/禬以㑹福禳以禳禍)以除疾殃
女史(女人掌/文史者)掌王后之禮職(后於禮事/所當職者)掌内治之貳(内宰/主治)
(王内之政令/而女史貳之)以詔后治内政逆内宫(於后宫之事有/所逆而治正之)書内
令(於后宫之令有/所書而宣布之)凡后之事以禮從(后舉則以禮籍從焉/猶太師之從王也)
世婦掌女宫之宿戒(女宫謂刑女給宫役者/宿戒謂前期齊戒也)及祭祀比
其具(比次也具謂所/濯摡及粢盛也)詔王后之禮事(詔告也禮事謂裸/獻薦徹之節也)
帥六宫之人共齍盛(六宫之人謂/世婦女御也)相外内宗之禮事(外/内)
(宗謂女之有爵者后之禮事則以言/詔之外内宗之禮事則以力相之)大賔客之饗食亦
如之(賓客饗食后有亞裸亞獻之禮/内外宗佐之而世婦相之也)　大喪比外内命
婦之朝莫哭不敬者而苛罰之凡王后有􁅛事於婦人
則詔相凡内事有逹於外官者世婦掌之
内宗(王同姓之女/凡有爵者)掌宗廟之祭祀薦加豆籩及以樂徹
則佐傳豆籩(后徹傳之内宗又逓/傳之外宗有司也)賓客之饗食亦如之
　王后有事則従大喪序哭者哭諸侯亦如之凡卿大
夫之喪掌其弔臨
外宗(王姑姊妹之/女凡有爵者)掌宗廟之祭祀佐王后薦玉豆眡豆
籩(王之豆籩皆飾以玉/眡豆籩者眡其實也)及以樂徹亦如之(亦佐后也又/為内宗佐傳)
(也/)　王后以樂羞齍則贊凡王后之獻亦如之王后不
與則贊宗伯小祭祀掌事賔客之事亦如之大喪則叙
外内朝莫哭者哭諸侯亦如之(並/上)
古者貴賤通稱其妻曰妃周公始稱天子妻曰后妾曰
夫人諸侯妻夫人卿妻曰内子大夫妻曰命婦士庶
人曰妻秦昭王始稱其母曰太后漢髙祖始稱其母曰
太上皇后諸侯母曰太夫人武帝始稱其祖母曰太皇
后魏明帝始稱天子妾諸侯妻並曰妃晉哀帝始稱所
生妾母曰太妃(物/原)
皇后婕妤乘輦餘皆以茵四人輿以行(應劭漢/官儀)
皇后春幸繭館夏遊御宿秋望昆明冬飲飛羽皇后出
乘鸞輅青羽蓋駕駟馬龍旂九斿大將軍妻叅乘太僕
妻御雒陽令奉引亦千乘萬騎車府令設鹵薄制虎賁
羽林騎戎頭黄門鼓吹五帝車女騎夾轂執法御史在
前後亦有金鉦黄鉞五將導桑於蠶宫手三盆於繭館
畢還宫(丁孚/漢儀)
皇太后法駕皆御金根加交路帷裳非法駕則乘紫罽
軿車長公主赤罽軿車貴人公主王妃油畫駢車(上/)
帝祖母稱長信宫帝母稱長樂宫(漢官/儀)
漢世母后無謚至於明帝始建光烈之稱(蔡邕/諡議)
華胥履大人之跡而生伏羲女媧感瑤光貫日而生顓
頊握登見大虹而生舜修紀見洞流星而生夏禹夫都
見白氣貫月而生殷湯大任夢見長人而生文王任姒
感龍生帝嵬魁(又詩含神霧曰大跡出雷澤華胥履之/鈎命訣曰華胥履跡註云靈威仰之跡)
(也書帝命驗云姚氏縦華感樞注縦生也舜母感樞星/生舜重華金樓子云成湯母感狼星之精又感黒龍而)
(成以乙日生湯號天乙國語/云大任􁉆於豕牢而得文王)
黄帝立后三妃以存靈憲彤史小臣以備内宫以教天
下之内治次妃嫫母貎惡德充帝内之曰屬女德而弗
忘與女正而弗襄雖惡何傷是生蒼林禺陽(路/史)
黄帝妃嫫母訓宫人而有淑德奏六德之頌(類/要)
少昊母曰女節黄帝時有大星如虹下流華渚女節夢
接之意感而生少昊是為𤣥囂(路史云髙陽取/干類氏生少昊)
有陬氏曰常羲生而能言髪迨其踵是歸髙辛生太子
康及日十二(山海經云羲和者帝俊之妻也又曰帝俊/妻常羲生月十二蓋月當為日十日者謂)
(以日名如甲乙丙丁之類云羲和者乃常羲有陬氏也/大戴禮名常羲傳尚儀作常儀又作常宜士安作常耳)
(失之陬音輙見大戴史/漢世紀作娵訾氏非也)
顓頊母景僕蜀山氏女為昌意正妃謂之女樞金天氏
之末瑤光之星貫月如虹感女樞幽房之宫生顓頊於
若水
帝嚳之妃鄒屠氏之女也軒轅去蚩尤之凶遷其民善
者於鄒屠之地遷惡者於有北之鄉其先以帝命族後
分為鄒氏屠氏女行不踐地常履風雲遊於伊洛帝乃
期焉納以為妃妃常夢吞日則生一子凡經八夢則生
八子世謂為八神亦謂八翼翼明也亦謂八英亦謂八
力言其神力英明翼成萬象億兆流其神睿焉(拾遺記/  八神)
(意即/八愷)
鄭𤣥云俈立四妃以象后妃四星一明者為正三小為
次帝堯因之
諏訾氏生而髪與足齊堕地能言及為髙辛帝室夢日
而生八子世號八元(異/苑)
嚳娶陳豐生放勲
簡狄疈而生卨卨契也(契古作卨從禸/蟲也一作偰)
簡狄一作柬翟即簡易也干寶作索俠尚書中候云𤣥
鳥翔水遺卵娀簡易拾吞生契封商後萌水易注云易
疑浴娀簡在水中易而吞卵生契後人當天應嘉乃以
水易為湯
舜妃癸比氏生二女曰宵明曰燭光處河大澤靈照百
里是為湘之神(大澤謂洞庭言為神處此故靈光及於/百里也以湘神黄陵為舜之二女非堯)
(之女/也)
舜納三妃生九子娥皇無子女英生商均益比生二女
宵明燭光舜不告而娶不立正妃故納三妃焉(藝文注/  又山)
(海經云舜妻登北氏生宵明燭光又舜妹有婐首見路/史世傳瞽叟與象每欲殺舜其妹婐首每為之解説文)
(云或作畫婐一音畫/也婐或作擊或作繫)
舜妃女罃生義鈞及季釐季釐封於緡為桀所克義鈞
封於商是為商鈞最喜歌舞(路/史)
禹母曰修已出行見星貫昴夢接意感既而吞神珠修
已背剖而生禹於石紐(竹書紀年/苡而吞之)　(吳越春秋云得薏/一云禹孕十四月)
鯀娶華氏曰女志是生髙宻(世本氏吳越春秋云娶/有莘  之女曰女嬉)
女秩暮汲石紐山下泉水中得月精如鷄子愛而含之
不覺而吞遂有娠十四月生夏禹(遁甲開山/圖榮氏解)
嵞山即名女媧見史記注
禹卨逆生闓母背而出后稷順生不坼不副不感動母
體故曰不坼不副逆生者子孫逆死順生者子孫順亡
蟬之生復育也闓背而出天之生聖子與復育同道乎
兎吮毫而懷子及其子生従口而出案禹母吞薏苡卨
母嚥燕卵與兎吮毫同實也禹卨之母生宜皆從口不
當闓背(論衡背繁露云禹生/發於  契生發於胸)
禹立三妃九嬪以為内治(路/史)
禹娶塗山之子名曰攸女生余(連山/易)
后桀命扁伐岷山岷山女於桀二人曰琬曰琰桀愛二
女無子焉斵其名於苕華之玉苕是琬華是琰而棄其
元妃於洛曰妺嬉氏以與伊尹交遂以夏亡(竹書紀年/  又國語)
(云妺嬉與伊尹比妲己與膠鬲比又云/妺嬉有施氏之女姐己有蘇氏之女)
孔子曰昔逢氏抱小女妹嬉觀帝為履癸妃(洛書録/運法)
湯妃有㜪綂領九嬪後宫有序咸無姤媢逆理之人卒
致王功(列女/𫝊)
大姒夢見商之庭産棘太子發取周庭之梓樹於闕梓
化為松栢棫柞寐覺以告文王文王乃召太子發占之
於明堂王及太子發竝拜吉夢受商之大命於皇天上
帝(周/書)
武王納太公之女曰邑姜修教於内生太子誦(帝王/世紀)
天子西至於重璧之臺盛姬告病亡天子哀之是日哀
次天子乃殯盛姬於轂丘之廟甲申天子北升於大北
之隥而降休於兩栢之下天子永念傷心乃思淑人盛
姬於是流涕七萃之士葽豫上諫於天子曰自古有死
有生豈獨淑人天子不樂出於永思永思有益莫忘其
新天子哀之乃又流涕(穆天/子𫝊)
盛姬卒王改其族為痛氏(上/)
婦人有謚自周景王之穆后始(物/原)
楚莊王好獵樊姬為之不食鳥獸之肉秦穆公好滛樂
華陽后為之不聽鄭衛之音(論/衡)
秦昭王母芊氏號宣太后是太后之號始於此也漢因
秦故尊母曰皇太后(事物/考)
楚莊姪者楚縣邑之女也頃襄王好遊觀之樂焉王左
右謂王曰南遊於唐五百里有樂焉王將行姪年十二
王既見姪操幟伏於南郊道傍王車至姪舉其幟王使
人問之姪曰願謁隱事於王王召之子何以成寡人對
曰大魚失水有龍無尾牆欲内崩而王不視王曰不知
對曰大魚失水者離國五百里也有龍無尾者年三十
無太子牆欲内崩王不視者禍亂且成而王不改王曰
何對曰王好臺榭而不恤衆庶出入不時耳目不聰强
秦間王左右使王日以滋甚王不亟反且及禍雖悔無
逮王曰善命後車載之立反國比至國門已閉反者已
定王乃發鄢郢之師以擊之僅而得勝乃立姪為夫人
(列女/傳)
齊有婦人極醜無雙號曰無鹽女其為人也臼頭深目
長壯大節昻鼻結喉肥項少髪折腰出胸皮膚若漆行
年三十無所容入衒嫁不售流棄莫執於是乃拂拭短
褐自詣宣王願一見謂謁者曰妾齊之不售女也聞君
王之聖德願備後宫之掃除頓首司馬門外唯王幸許
之謁者以聞宣王方置酒於漸臺左右聞之莫不揜口
而大笑曰此天下强顏女子也於是宣王乃召而見之
謂曰昔先王為寡人取妃匹皆已備有列位矣寡人今
日聽鄭衛之聲嘔吟感傷揚激楚之遺風今夫人不容
鄉里布衣而欲千萬乘之主亦有竒能乎無鹽女對曰
無有直竊慕大王之美義耳王曰雖然何喜良久曰竊
嘗喜隱王曰隱固寡人之所願也試以行之言未卒忽
然不見矣宣王大驚立發隱書而讀之退而惟之又不
能得明日復更召而問之又不以隱對但揚目衘齒舉
手拊肘曰殆哉殆哉如此者四宣王曰願遂聞命無鹽
女對曰今大王之君國也西有衡秦之患南有强楚之
讐外有三國之難内聚姦臣衆人不附春秋四十壯男
不立不務衆子而務衆婦尊所好而忽所恃一旦山陵
崩弛社稷不定此一殆也漸臺五重黄金白玉琅玕龍
疏翡翠珠璣莫落連飾萬民罷極此二殆也賢者伏匿
於山林諂䛕强於左右邪偽立於本朝諫者不得通入
此三殆也酒漿流湎以夜續朝女樂徘優従横大笑外
不修諸侯之禮内不秉國家之治此四殆也故曰殆哉
殆哉於是宣王掩然無聲意入黄泉忽然而昻喟然而
嘆曰痛乎無鹽君之言吾今乃一聞寡人之殆寡人之
殆幾不全於是立停漸臺罷女樂退諂諛去彫琢選兵
馬實府庫四闢公門招進直言延及側陋擇吉日立太
子進慈母顯隱女拜無鹽君為王后而國大安者醜女
之力也(新/序)
東越閩中有庸嶺髙數十里其西北隙中有大虵長七
八丈圍一丈土俗常懼或與人夢或喻巫祝欲得啖童
女年十二三者都尉令長竝共患之共請求人家生婢
子兼有罪家女養之至八月朝祭送虵穴口虵輙夜出
吞囓累年如此前後共用九女爾時預復募索未得其
女將樂縣李誕家有六女無男其小女名寄應募欲行
父母不聽寄曰女無緹縈濟父母之功既不能供徒費
衣食生無所益不如早死寄乃行請好劔及咋虵犬至
八月朝便詣廟中坐懐劔將犬先作數石米餈蜜麨灌
之以置穴口虵夜便出頭大如囷目如二尺鏡聞餈香
氣先啖食之寄便放犬犬就囓咋寄從後斫虵因踊出
至庭而死寄入視穴得其九女髑髏悉出咤言曰汝曹
怯弱為虵所食甚可哀愍於是寄女緩歩而歸越王聞
之聘寄女為后拜其父為將樂令(搜神/記)
豐公家於沛之豐沛邑之陽里其妻夢赤馬若龍戲已
而生孰嘉是為太公即太上皇也太上皇之妃昭靈后
名含始遊於洛地有玉雞啣赤珠出刻曰玉英吞此者
王含始吞之生邦字季(帝王/世紀)
漢中洋川戚夫人所生處夫人思慕東鄉追求洋川帝
為驛致長安(水經/注)
戚夫人侍兒賈佩蘭後出為扶風人段儒妻説在宫内
時常以絃管歌舞相歡娛競為妖服以趣良時十月十
五日共入靈女廟以豚黍樂神吹篴擊筑歌上靈之曲
既而相與連臂踏地為節歌赤鳯皇来至七月七日臨
百子池作于闐樂樂畢以五色縷相羈謂為相連愛八
月四日出雕房北户竹下圍棋勝者終年有福負者終
年疾病取絲縷就北辰星求長命乃免九月九日佩茱
萸食蓬餌飲菊花酒令人長夀菊花舒時并采莖葉雜
黍米釀之至来年九月九日始熟就飲焉故謂之菊花
酒正月上辰出池邊盥濯食蓬餌以袚妖邪三月上已
張樂於流水如此終嵗焉(西京/雜記)
漢文帝出惠帝美人令得自嫁見魏楊阜𫝊
撒帳始於漢武帝非始於翼奉也李夫人初至坐七寶
流蘇輦張鳯羽長生扇帝迎入帳中共坐歡飲之後預
戒宫人遙撒五色同心花果帝與夫人以衣裾盛之云
得多得子多也(原/始)
武帝以象牙為簟賜李夫人(西京/雜記)
武帝過李夫人就取玉簮搔頭自此後宫人搔頭皆用
玉玉價倍貴焉(上/)
帝息於延凉室卧夢李夫人授帝蘅蕪之香帝驚起而
香猶著衣枕歴月不歇帝彌思求終不復見涕泣洽席
遂改延凉室為遺芳夢室(拾遺/記)
飛燕與其妹婕妤坐后誤唾其袖合德曰姊唾染人紺
碧正似石上花假令尚方為之未必能若此衣之華乃
號石華廣袖(飛燕/外𫝊)
飛燕為皇后其女弟在昭陽殿遺飛燕書曰今日嘉辰
貴姊懋膺洪册謹上襚三十五條以陳踊躍之心金花
紫輪㡌金花紫羅靣衣織成上襦織成下裳五色文綬
鴛鴦襦鴛鴦褥金錯繡襠七寶綦履五色文玉環同心
七寶釵黄金歩搖合歡圓璫琥珀枕龜文枕珊瑚玦瑪
瑙彄雲母扇孔雀扇翠羽扇九華扇五明扇雲母屏風
琉璃屏風五層金博山香爐廻風扇椰葉席同心梅含
枝李青木香沈水香香螺巵(出南海一/名丹螺)九真雄麝香七
枝鐙(西京/雜記)
趙后始加大號婕妤奏書於后曰天地交暢貴人姊及
此令吉光登正位為先人休不堪喜豫謹奏上二十六
物以賀金屑組文茵一鋪沉水香蓮心椀一面五色同
心大結一盤鴛鴦萬金錦一疋琉璃屛風一張枕前不
夜珠一枚含香緑毛狸藉一鋪通香虎皮檀象一座龍
香握魚二首獨揺寶蓮一鋪七出菱花鏡一奩精金彄
環四指若亡綘綃單衣一襲香文羅手藉三幅七回光
雄肪髪澤一盎紫金被褥香爐三枚文犀辟毒箸二雙
碧玉膏奩一合使侍兒郭語瓊拜上后報以雲錦五色
帳沉水香玉壺婕妤泣怨帝曰非姊賜我死不知此器
帝謝之詔益州留三年輸為婕妤作七成錦帳以沉水
香飾(飛燕/外𫝊)
明德皇后眉不施黛獨左眉小缺補之以縹(東觀/漢記)
明德馬皇后自撰顯宗起居注削去兄防參醫藥事帝
請曰黄門舅旦夕供養既無褒異又不録勤勞無乃過
乎太后曰吾不欲令後世聞先帝數親后宫之家故不
著也(續漢/書)
馬后美於色厚於德帝用嘉之嘗與觀畫過虞舜像見
娥皇女英帝指之戲后曰恨不得如此為妃又前見陶
唐之像后指堯曰嗟乎羣臣百僚恨不得為君如是帝
顧而笑(陳思王/畫贊序)
鄧皇后志在典籍六嵗能史書母常非之曰汝不習女
工以供衣服乃更務學寧當舉博士耶后重違母言晝
修婦業暮誦經典家人號曰諸生相者見后曰此成湯
之骨法也嘗夢捫天蕩蕩正青若有鍾乳狀乃仰嗽飲
之以訊占夢者云堯夢攀天而上湯夢及天而餂之斯
皆聖王之占吉不可言後果為皇后(續漢/書)
建和元年四月丁亥保林吳姁以丙戌詔書下中常侍
超曰朕聞河洲窈窕明辟思服擇賢作儷隆代所先故
大將軍乗氏忠侯商所遺少女有貞靜之德流聞禁掖
其與姁並詣商第周視動止審悉幽隱其母諱匿朕將
採焉姁即與超以詔書趨詣商第第内讙譟食時商女
女瑩從中閤細歩到寢姁與超如詔書周視動止俱合
法相超留外舎姁以詔書如瑩燕處屏斥接偫閉中閤
子時日晷薄辰穿照蜃牕光送著瑩面上如朝霞和雪
艶射不能正視目波澄鱗眉嫵連卷朱口皓齒修耳懸
鼻輔靨頤頷位置均適姁尋脱瑩歩搖伸髻度髪如黝
髹可鑒圍手八盤墜地加半握已乞緩私小結束瑩面
發頳抵攔姁告瑩曰官家重禮借見朽落緩此結束當
加鞠翟耳瑩泣數行下閉目轉面内向姁爲手緩捧著
日光芳氣噴襲肌理膩㓗拊不留手規前方後築脂刻
玉胸乳菽發臍容半寸許珠私處墳起為展兩股隂溝
渥丹火齊欲吐此守禮謹嚴處女也約畧瑩體血足榮
膚膚足飾肉肉足冐骨長短合度自顛至底長七尺一
寸肩廣一尺六寸臀視肩廣减三寸自肩至指長各二
尺七寸指去掌四寸肖十竹萌削也髀至足長三尺二
寸足長八寸踁跗豐妍底平指歛約縑迫袜収束微如
禁中久之不得音響姁令催謝皇帝萬年瑩乃徐拜稱
皇帝萬年若微風振簫幽鳴可聽不痔不瘍無黒子創
陷及口鼻腋私足諸過臣妾姁女賤愚憨言不宣心書
不符見謹秘緘昧死以聞時夜漏三下太后猶御夀安
殿發緘懽喜顧語帝曰吾入宫後知有㓜妹然中外隔
闊目所未見不謂爭逹如爾明日詔下有司議禮有司
奏曰謹按春秋迎王后於紀在途則稱后故大將軍乘
氏忠侯商女今大將軍參録尚書事乘氏侯冀女弟膺
紹聖善舊協潛邸結婚之際有命既集宜備禮章時進
徴幣請下三公太常案禮儀奏可一凖孝惠皇帝納后
故事於六月癸未皇帝制詔大將軍參録尚書事乘氏
侯冀乹施坤受實始人經不有配儷曷奉天地宗廟爰
謀公卿咸謂宜率前典今使使持節太常𢎞宗正千秋
以禮納采主人曰皇帝嘉命訪婚陋族備數采擇臣父
故大將軍乘氏忠侯商之遺女未閑訓誡衣履若而人
欽承前典肅奉儀制大將軍參録尚書事乘氏糞土臣
冀頓首再拜承制乙酉皇帝制詔大將軍參録尚書事
乘氏侯冀兩儀配儷承天綂物正位乎内必竢令族重
申舊典今使使持節太常𢎞宗正千秋以禮問名主人
曰皇帝嘉命使者𢎞到重宣中詔問臣名族臣女弟女
瑩父母所生先臣故九江太守定陵鄉侯綂之遺𤣥孫
先臣故褒親愍侯竦之曽孫先臣故少府特進乘氏侯
雍之孫先臣故大將軍乘氏忠侯商之遺女外出自先
臣故侍中鮦陽侯萬全之外曽孫先臣故大鴻臚鮦陽
侯桂之外孫年十六欽承前典肅奉儀制戊子皇帝制
詔大將軍參録尚書事乘氏侯冀人謀龜従僉曰貞吉
敬従典禮今使使持節太常𢎞宗正千秋以禮納吉主
人曰皇帝嘉命使者𢎞重宣中詔太卜元吉臣陋族卑
鄙憂懼不勝欽承前典肅奉儀制辛邜皇帝制詔大將
軍參録尚書事乘氏侯冀之女弟有母儀之德窈窕之
姿如山如河宜奉宗廟永承天祚以黄金二萬斤馬十
二匹𤣥纁榖璧以章典禮今使使持節司徒戒太常𢎞
以禮納徴主人曰皇帝嘉命降婚卑陋崇以上公寵以
典禮備物典䇿欽承前典肅奉儀制甲午皇帝制詔大
將軍參録尚書事乘氏侯冀謀於公卿大筮元龜罔有
不臧率遵典禮今使使持節太常𢎞宗正千秋以禮請
期主人曰皇帝嘉命使𢎞重宣中詔吉日惟今月庚子
可迎臣欽承前典肅奉儀制庚子皇帝制詔大將軍參
録尚書事乘氏侯冀嵗吉月令吉日惟庚子率禮以迎
今使使持節太尉喬司徒戒以迎主人曰皇帝嘉命使
者喬重宣中詔令月吉辰備禮以迎上公宗卿兼至副
介近臣百兩臣蝝蟻之族猥承大禮憂悚惶悸欽承前
典肅奉儀制后服紺上𤣥下假髻歩搖八雀九華十二
䥖加以翡翠朱舄袜乘法駕重翟羽蓋金根車駕青交
路青帷裳􁀙畫輈黄金塗五末蓋蚤施金華駕駟馬龍
旗九斿大將軍參乘太僕妻御車府令設鹵簿屬車四
十六乘前鸞旗車皮軒鳯皇闟㦸九斿雲䍐金鉦黄鉞
洛陽令奉引公卿五官校尉司𨽻校尉河南尹妻皆乘
其官車𢃄夫本官綬以従置虎賁羽林騎戎頭黄門鼓
吹五時副車女騎夾轂執法御史在前五將導騎千乘
萬騎引至闕下自皇漢迎后未有若斯之盛也至八月
乙未詔曰維建和元年八月乙未制詔故大將軍乘氏
忠侯商女女瑩朕聞任姒佐周綿運八百良以德重黄
牀足奉宗廟也朕以寡昧承嗣歴服爰求英淑共臨海
内惟爾夙閑内戒德冠後庭有桃夭之宜協和鳴之祥
宜升尊位母儀天下今使太尉喬使持節奉璽綬宗正
千秋為副立爾為皇后其敬慎中饋以踐乃位無替朕
命永奠坤維后即位於章德殿太尉使持節奉璽綬天
子臨軒陛設虎賁旄頭五牛旗百官陪位皇后北面太
尉徃蓋下東向宗正大長秋西向宗正讀䇿文畢皇后
稱臣妾皇帝萬年畢住位太尉喬授璽綬中常侍超長
跪受璽綬奉於殿前女史授婕妤婕妤長跪受以授昭
儀昭儀長跪受以𢃄皇后皇后伏起拜稱臣妾皇帝萬
年訖黄門鼓吹三通鳴鼓畢羣臣以次出后即位大赦
天下(漢雜事秘辛烏漢雜事一卷得於安寧州土知州/董氏前有義  王子充印蓋子充使雲南時篋中)
(書也然御覽諸書亦有漢雜事而畧不見収此特載漢/桓帝懿獻梁皇后被選及六禮册立事而吳姁入后燕)
(處審視一段最為竒艶但太穢䙝耳不謂冀威赫震人/猶得瀆選如此卷首有秘辛二字不可解要是卷帙甲)
(乙名目余甞搜考弓足原始不得及見約縑迫袜収束/微如禁中語則纒足後漢已自有之言脱於口追駟不)
(及聊志於此用塞踈/漏之誚成都楊慎)
獻帝伏皇后聰慧仁明有聞於内則及乘輿為李傕所
敗至河無舟楫后乃負帝以濟河河流迅急惟覺脚下
如有乘踐則神物之助焉兵戈逼岸后乃以身擁遏於
帝帝傷趾后以繡紱拭血括玉釵以覆於瘡應手則愈
以淚湔帝衣及面潔淨如浣軍人歎服雖亂猶有明智
婦人精誠之至幽祗之所感矣(拾遺/記)
先主甘后體貌特異玉質柔肌態媚容冶先主召入綃
帳中於户外望者如月下聚雪河南獻玉人髙三尺乃
取玉人置后側晝則講説軍謀夜則擁后而玩玉后與
玉人潔白齊潤觀者殆相亂惑(上/)
文帝郭后少時其父竒之曰此我女中玉也遂名如玉
(魏/志)
甄皇后生每寢家中人髣髴見如有人持玉衣覆其上
者(上/)
甄后既入魏宫宫庭有一緑虵口中恒有赤珠若梧桐
子大不傷人人欲害之則不見矣每日后梳妝則盤結
一髻於后前后異之因效而為髻巧奪天工故后髻每
日不同號為靈虵髻(採蘭/雜志)
薛靈芸未至京師十里帝乘雕玉之輦以望車徒之盛
嗟曰昔者言朝為行雲暮為行雨今非雲非雨非朝非
暮改靈芸為夜來入宫後居寵愛外國獻火珠龍鸞之
釵帝曰明珠翡翠尚不能勝况乎龍鸞之重乃止不進
夜来妙於鍼工雖處於深帷之内不用燈燭之光裁製
立成非夜来縫製帝則不服宫中號為鍼神也(拾遺記/)
夜来初入魏宫一夕文帝在燈下詠以水晶七尺屏風
障之夜来至不覺面觸屏上傷處如曉霞將散自是宫
人俱用胭脂傚畫名曉霞妝(採蘭/雜志)
魏文帝宫人莫璚樹置蟬鬢次薛夜来善女紅次段巧
笑始以錦衣綵履作紫粉拂面次田尚衣能歌舞四美
一時冠絶日夕在側
田尚衣多病文帝以硃砂塗四壁以辟邪故謂之紅壁
(女紅/志)
吳主趙夫人丞相逹之妹善畫巧妙無雙能於指間以
綵絲織雲霞龍虵之錦大則盈尺小則方寸宫人謂之
機絶孫權常嘆魏蜀未夷軍旅之隙思得善畫者使圖
山川地勢軍陣之像逹乃進其妹權使冩九州江湖方
嶽之勢夫人曰丹青之色甚易歇滅不可久寶妾能刺
繡作列國方帛之上冩以五嶽河海城邑行陣之形既
成乃進於吳主時人謂之針絶雖荆棘木猴雲梯飛䲻
無過此麗也權居昭陽宫倦暑乃褰紫綃之帷夫人曰
此不足貴也權使夫人指其意思焉答曰妾欲窮慮盡
思能使下綃帷而清風自入視外無有蔽礙侍列者飄
然自凉若馭風而行也權稱善夫人乃折髪以神膠續
之神膠出鬱夷國接弓弩之斷弦百斷百續也乃織為
羅縠累月而成裁為幔内外視之飄飄如煙氣輕動而
房内自凉時權常在軍旅每以此幔自隨以為征幙舒
之則廣縦一丈卷之則可内於枕中時人謂之絲絶故
吳有三絶四海無儔其妙(拾遺/記)
吳孫皓寵姬張氏死思其色使巧工刻木作美人形像
常置座側(筆/叢)
吳孫和説鄧夫人嘗置膝上和弄水晶如意誤傷夫人
頰醫者曰得白獺髄雜玉與琥珀當滅痕及差有赤㸃
更益其妍諸嬖人更以丹脂㸃頰以要寵(上/)
魏文帝黄初七年正月命中宫蠶於北郊依周典也及
武帝太康六年散騎常侍華嶠奏先王之制天子諸侯
親耕籍田千畆后夫人躬蠶桑宫今陛下以聖明至仁
修先王之緒皇后體資生之德合配乾之義而坤道未
光蠶禮尚缺以為宜依古式備斯盛典詔曰昔天子親
籍以供粢盛后夫人躬蠶以備祭服所以聿遵孝敬明
教示訓也今籍田有制而蠶禮不修由中間務多未暇
崇備今天下無事宜修禮以示四海其詳依古典及近
代故事以叅今宜明年施行於是蠶於西郊蓋與籍田
對其方也乃使侍中成粲草定其儀先蠶壇髙一丈方
二丈為四出陛陛廣五尺在皇后採桑壇東南帷宫外
門之外而東南去帷宫十丈在蠶室西南桑林在其東
取列侯妻六人為蠶母蠶將生擇吉日皇后著十二笄
歩搖依漢魏故事衣青衣乘油畫雲母安車駕六騩馬
女尚書著貂蟬佩璽陪乘載筐鉤公主三夫人九嬪世
婦諸太妃太夫人及縣鄉君郡公侯特進夫人外世婦
命婦皆歩搖衣青各載筐鉤從蠶先桑二日蠶宫生蠶
著薄上桑日皇后未到太祝令質明以一太牢告祠謁
者一人監祠祠畢撤饌班餘胙於從桑及奉祠者皇后
至西郊升壇公主以下陪列壇東皇后東面躬桑採三
條諸妃公主各採五條縣鄉君以下各採九條悉以桑
授蠶母還蠶室事訖皇后還便坐公主以下乃就位設
饗宴賜絹各有差(晉/書)
晉惠帝永康元年帝納皇后羊氏后將入宫衣中忽有
火光衆咸怪之自後蕃臣搆兵洛陽失御后為劉曜所
嬪(異/苑)
杜皇后長猶無齒成帝納采之日一夕盡生(上/)
晉穆帝后父何凖寓居海鹽南三里后將産之夕有羣
烏夜驚於聚落爾後烏更鳴衆共異之及明大赦乃穆
帝立凖女為后(睦州/記)
劉聰以婢為后王鑒諫曰不可以汚玉簀塵瓊寢(十六/國春)
(秋/)
劉聰將起鳯儀殿於後庭陳元逹諫聰怒將斬之時在
逍遥園元逹抱堂下樹呌曰臣所言者社稷之計也劉
后在後堂密手疏救之乃解改逍遥園為納賢園秀中
堂為愧賢堂(前趙/録)
石虎皇后浴室中有雙長生樹(鄴中/記)
宋武帝節儉張妃房唯碧綃蚊幬(崔祖思/啟事)
陸元德吳興東遷人宋文帝召入内時太后王氏雅信
黄老降母后之尊執門徒之禮(珠/囊)
宋孝武大明五年閏月皇太子妃薨樟木為櫬號曰樟
宫載以龍輴造陵於龍山置大匠卿斷草司空告后土
謂塟曰山塋(宋/書)
郗皇后性妬忌武帝初立未及册命因忿怒忽投殿庭
井中衆趨井救之后已化為毒龍煙焰冲天人莫敢近
帝悲嘆久之因册為龍天王便於井上立祠(兩京/記)
梁武妃丁貴嬪左臂有赤痣上有五采而體多疣納之
其疣並失(梁/書)
陳武章皇后手爪長五寸色並紅白每遇期功之服則
先折一爪(陳/書)
後主沈皇后諱婺華身居儉約唯尋閲釋典為事常遇
嵗旱自暴而誦經應時雨降陳亡入隋及煬帝崩自廣
陵過江於毘陵天靜寺為尼名觀音(上/)
陳後主與張麗華遊後園有栁絮㸃衣張麗華謂後主
曰何能㸃人衣後主曰輕薄物識卿意也張麗華笑而
不答(類/記)
每憶爾時麗華方凭臨春閣試東都紫毫書小砑紅綃
答江令碧月詞未終見韓擒虎領數萬騎直来捉人都
無去就意(南部烟/花記)
張麗華髪長七尺(上/)
後主馮淑妃名小憐太穆后從婢也穆后愛衰以五月
五日進之號曰續命慧黠能彈琶琵工歌舞後主惑之
坐則同席出則並馬願得生死一處(北/史)
昔有大姓家子端正以金作女像語父母言有女似此
者兒乃當取時他國女有貎亦端正亦作金男白父母
言有男似此乃當嫁之父母各聞便逺娉合時國王舉
鏡自照謂羣臣曰天下人顏有如我不諸臣答曰臣聞
彼國有男端正無比則遣使請之使至告之王欲見賢
者則嚴早進去已自念王以我明逹故來相呼則還取
書而見婦與奴為奸悵然懐憾為之結氣顏色衰醜臣
見如此謂行道消瘦馬廏安之夜於廏中見王正夫人
與馬下人私通心乃自悟王大夫人尚當如此何况我
婦意解心悦顏色如故則與王相見王曰何因止外三
日答曰臣来有忘還歸取之而見婦與奴為奸意忿顔
色衰變故住廐中三日昨見正夫人来與養馬兒私通
夫人乃爾何况餘人意解顏色復故王言我婦尚爾何
况凡女兩人俱捨便入山中剃髪作沙門思惟女人不
可從事精進不懈俱得辟支佛道(譬喻/經)
昔有國王䕶持女急正夫人語太子曰我為汝母生汝
不見國中欲一迴出汝可白王如是至三太子白王王
則聽可太子自為御車羣臣於路奉迎設拜夫人出手
開帳令人得見太子見女人而如是便詐腹痛而還夫
人言曰我無相甚矣太子自念我母尚當如此何况餘
乎夜便委國捨去入山遊觀時道邊有樹下有泉水太
子上樹逢見梵志獨行入水池浴出已飯食作術吐出
一壺壺中有女與屏處室梵志得卧女人復吐一壺壺
中有男復與共卧卧已吞壺須臾之頃梵志起已復内
婦著壺中吞已杖持而去太子歸國白王請梵志及諸
臣下作三人食持著一邊梵志既至言我獨自太子曰
梵志汝當出婦共食梵志不得已出婦太子語婦汝當
出夫共食如是至三不得已出男共食食已便去王問
太子汝何因知之答曰我母觀國我為御車母開出手
令人見之我念女人能多樂欲便詐腹痛還入山中見
梵志藏婦腹中如是女人奸不可絶願大王放赦宫中
王敕後宫其欲行者任從志也(上/)
無憂婆羅門將無比女徃憍閃毗娉與鄔陀延王為夫
人無憂為輔國大臣王又有夫人名紺容無比情懐嫉
妬數於王處搆扇讒言時王邉境反叛王親領兵自徃
征伐遂敕無憂守都邑無比每勸其父令害紺容紺容
夜讀佛經復須抄冩告大臣樺皮貝葉筆墨燈明便宜
多進大臣於樺皮内宻安火炭置在宫門夜被風吹火
便大發紺容與五百綵女同時殞命惟曲脊侍女從水
竇出得免先嘗有二人来至王所樂為奉事一人能説
喜事一人能説憂事爾時國人及留守臣見紺容死計
無所出其説幽事人共大臣等議畫一幀作紺容夫人
所為因縁投火死狀並與象馬各數滿五百真金一億
别嚴四兵詣王營所遣使持書白王王啟封讀書而笑
問善知識比曽見有被死將去求索得耶答曰若被死
將去求索不得者可開此幀因言紺容已死願王寛其
罪恐王憂惱設此權謀王即旋軍敕殺無憂以無比置
地牢内王經七日極懐憂悴復出無比因徃問世尊何
因縁故佛言乃徃古昔婆羅泥斯國王梵摩逹多大夫
人曽於五百綵女遊觀華國入芳池浴時寒求火去此
不遠有獨覺聖者造一草庵在中住止夫人命一使女
燒彼草庵女見不忍夫人即便自徃放火諸女悉共懽
笑彼夫人者即紺容是彼侍女者即五百内人是彼使
女者即曲脊女是(法苑/珠林)
　
　
　
　
　
　
　
　廣博物志卷十一
欽定四庫全書
　廣博物志卷十二
　　　　　　　　　　　　明　董斯張　撰
　　靈異一(僊/)
昇天之僊凡有九品第一上僊號九天真王第二次僊
號三天真王第三號太上真人第四號飛天真人第五
號靈僊第六號真人第七號靈人第八號飛僊第九號
僊人(真仙/通鑑)
太極真人有僊相好真者要在慈心觸物以轉相好然
後得僊矣不能忍性則僊相敗矣故修道㑹真必以精
思為本存神觀徳必以静念為先(三一/經)
仙方凡有九品一名太和自然龍胎之醴二名玉脂瓊
液之膏三名飛丹紫華流精四名朱光雲碧之腴五名
九種紅華神丹六名太清金液之華七名九轉霜雪之
丹八名九鼎雲英九名雲光石流飛丹(上/)
太上有瓊羽之門合延為胎命之王𤣥一為三氣之尊
元老為上帝之賔竝扶兆身神䑓刋名於福連之簡又
曰太上金簡玉札為福連之書(上/)
或問隠淪之道抱朴子曰鄭君云服大隱符十日欲隠
則左轉欲見則右回也或以玉􁎭丸塗人身中或以虵
足散或懷離母之草或折青龍之草以伏六丁之下或
入竹田之中而執大樞之壤或造河龍石室而隱雲盖
之隂或伏清泠之淵以過幽闕之徑或乗天一之馬以
遊紫房或登天一之明堂或入玉女之金匱或背輔尚
官立三盖之下或投巾觧履(闕/)　膽煎及而衣符子居
蒙(一作/象)人清液桂梗六甲父母僻側之交䭾馬泥丸木
鬼之子金商之艾或可為小兒或可為老翁或可為鳥
或可為獸或可為草或可為木或可為六畜或依木成木依
石成石依水成水依火成火所謂移形易貌不能多隠
者也(抱朴/子)
僊道有黄水月華服之化而為月有徊水玉精服之化
而為日有鐶剛樹子服之化而為雲有水陽青映服之
化而為石有赤樹白子服之化而為王有絳樹青實服
之化為黄金有琅玕華丹服之化為飛龍有九轉神丹
服之化為白鵠有白羽紫盖以㳺五嶽有流金之鈴以
攝鬼神有素奏丹符以召六甲有金真玉光以映天下
有八景之輿以逰行上清有飛行之羽以超虚躡空有
紫繡毛帔丹青飛裙有白羽黒翮以翔八方有翠羽華
衣金鈴青𢃄有曲晨飛盖御之體自飛有三十七種色
之節以給僊人(真/誥)
漱龍胎而死訣飲瓊精而叩棺者先師王西城及趙伯
𤣥劉子先是也服金丹而告終者臧延甫張子房墨翟
子是也挹九轉而尸臰吞刀圭而蟲流司馬季子寗仲
君燕昭王王子㬜是也
夫至忠至孝之人既終皆受書為地下主者一百四十
年乃得受下僊之教授以大道従此漸進得補􁦆官一
百四十年聽一試進也至孝者能感激鬼神使百鳥山
獸巡其墳埏也至忠者能公犯直心精貫白日或剖藏
煞身以激其君者也比干今在戎山李善今在少室有
得此變鍊者甚多舉此二人為摽耳
右英告曰自古及今死生有津顯黙異㑹藏住滅智與
世同之者皆得道之行也若夫瓊丹一御九華三飛雲
液晨酣流黄徘徊仰咽金漿咀嚼玉㽔者立便控景登
空𤣥升太㣲也自世事乖𤣥斯業未就便當蹔履太隂
潜生𠖇鄉外身棄質養胎虗宅陶氣絶籥受精𤣥漠故
改容於三隂之館童顔於九鍊之户然後知神僊為竒
死而不亡去来之事理之深也
南人告云得道去世或顯或隱託體遺跡道之隠也或
有再酣瓊精而叩棺一服刀圭而尸爛鹿皮公吞玉華
而流虫出户仇季子咽金液而臭聞百里黄帝火九鼎
於荆山尚有橋嶺之墓季主服雲散以潜升猶頭足異
處墨狄咽虹丹以投水寗生服石腦而赴火務光剪韭
以入清泠之淵栢成納氣而腸胃三腐諸如此比不可
勝紀微乎得道趣舍之迹無常矣(並/上)
内景黄庭為不死之道受者齋九日或七日或三日然
後受之結盟立誓期以勿泄古者盟用𤣥雲之錦九十
尺金簡鳳文之羅四十尺金鈕九雙以代剖髪㰱血勿
泄之約此物是神鄉之竒帛非赤縣之所有也今錦可
用白絹羅可用青布鈕可用金鐶亦足以誓信九天制
告三官矣(雲笈/七籖)
天皇上真者是上清真人之典禁主玉華仙女之母故
號曰玉華三元君也乗神徊之車登雲飈之宫入流逸
之室神徊者是真人一輪車名九曲下户者是男女之
隂地也男曰九曲女曰下户此隂地常生白雲之氣以
薫黄庭之間是得道之騐候也(上/)
道告阿丘曽曰汝歬生與南極尊神同在禪黎世界於
丹陵之舍栢林之下同發道意爾時南極姓皇字度明
執汝右手俱題赤石以記姓名南宫即書汝筆跡題於
南軒今猶尚在石字亦存汝憶之不丘曽心悟舉目即
見南極所主南壁刻書云太甲歳七月一日皇度明王
阿丘曽同於丹陵栢林下發願合二十三字字甚分明
太上道君者於西那天鬰察山浮羅之嶽坐七寳騫木
之下清齋空山静思神真合慶㝠樞蕭朗自然擁觀萬
化俯和衆生是時十方大聖至真尊神詣座燒香稽首
道前上白道君不審靈寳出法従何刼而来至于今日
凡幾度人為盡如是復有轉輪天生尊是何刼生值遇
真文得今太上之任致是得度何獨如之巍巍徳宗髙
不可勝願垂賜告本行因縁觧說要言開悟後生道言
天元輪轉隨刼改運一成一敗一死一生滅而不絶幽
而復明靈寳出法隨世度人自元始開先至于赤明元
年經九千七百億萬刼度人有如塵沙之衆不可勝量
赤明之前於𣺌莽之中刼刼出化非可思議赤明已後
至土皇元年宗範大法得度者衆終天說之亦常不盡
今可為粗明真正之綱維標得道者之遐迹爾今聊以
開示於後来領㑹於靈文之妙我濯紫晨之流芳盖皇
上之胄𦙍我隨刼死生世世不絶常與靈寳相值同出
經七百億刼中㑹青帝刼終九氣改運於是託胎於洪
氏之胞凝神於瓊胎之府積三千七百年至赤明開運
歳在甲子誕於扶刀盖天西那玉國浮羅之嶽復與靈
寳同出度人元始天尊以我因縁之勲錫我太上之號
封鬱恱那林昌玉䑓天帝君位登髙聖治𤣥都玉京實
由我身尊承大法靈寳真文世世不絶廣度天人慈心
於萬刼博濟於衆生功徳之大勲名繕於億刼之中致
今報為諸天所宗焉(洞𤣥太/行經)
東方安寳華林青靈始老帝君者徃在白氣御運於
金刼之中暫生鬱恱金映靈䑓那林之天西婁無量玉
國浩明𤣥嶽厥名元慶於此天下大建功徳初無懈心
勲名仰徹朱陵火宫書其姓名記於赤簡仙道垂成而
值國多綵女元慶遂以寄世散想靈魔舉其濁目朱宫
輟其仙名一退遂經三刼中值火刼改運元慶又受氣
寄胎於洪氏之胞上天以其先身好色故轉為女子朱
靈元年歳在丙午誕於丹童龍羅衛天洞明玉國丹霍
之阿改姓洪諱那臺年十四敬好道法心願神仙常市
香膏然燈照暝大作功徳諸天所稱名標上清南極上
靈紫虗元君託作傭人下世教化見那䑓貞潔好尚至
法廻駕於丹霍之阿授那䑓靈寳赤書南方真文一篇
於是那䑓勵志殊勤自謂一生作於女子䖏於幽房無
由得道因齋持戒思念願得轉身為男丹心遐徹遂致
感通上真下降元始天尊時於琅碧之溪扶瑶之丘坐
長林枯桑之下衆真侍坐是日那臺見五色紫光曲照
齋堂於是心悟疑是不常仍出登墻四望忽見東方桑
林之下華光赫奕非可勝名去那臺所住數百里中隔
礙暘谷滄海之口心懷踴躍無由得徃因乂手遥禮稱
名那䑓先縁不厚致作女身發心願樂志期神仙高道
法妙不可得攀日夕思念冀得滅度轉形為男歴年無
感常恐生死不得遂通彌齡之運有於今日天河隔礙
無由披陳今當投身碧海沒命於天冀我形魂早得輪
轉更建功徳萬刼之中冀見道真言訖便従墻上投身
擲空命赴滄海極淵之中紛然無落即為水帝神王以
五色飛龍捧接女身俄頃之間已於懸中得化形為男
子乗龍䇿虚飛至道前於是元始即命仙都錫加帝號
於火刼受命輔於靈寳青帝玉篇七百年中火刼數極
青氣運行隨元滅度以開光元年於彌梵羅臺霄絶寥
丘飛元雲根之都滄霞九雲之墟元始又錫安寳華林
青靈始老帝君號(上/)
通𤣥天師一號𤣥中大法師在天皇時出洞真經一十
二部以無極大道不教人間(真仙/通鑑)
有古先生於地皇時出洞𤣥經一十二部化人以無上
正真之道
盤古先生在人皇時出洞神經一十二部化人以太平
無為之道
鬱華子在宓犧時降於田野授天皇内文又降河圖八
卦之文教人以順性之道一號宛華穪田野子作元陽
經三十四卷
廣壽子在祝融時降于恒山授人皇内文教人以安神
之道一號𫝊豫子作按摩道精經九十卷
大成子又號傅豫子在神農時降于濟隂授地皇内文
教人以好生之道俾播殖榖菓以代烹殺和合方藥救
疾養性一云作太乙元精經三十六卷(並上/)
黄帝遊靈臺青城山絶巖之下見天皇真人以蒼玉為
屋黄玉為牀翠羅之幃侍者皆天人(三一/經)
赤将子輿者黄帝時人不食五榖而噉百草花至堯帝
時為水工能隨風雨上下時時於市中賣繳亦謂之繳
父云(列仙/𫝊)
寗封子者黄帝時人也世傳為黄帝陶正有人遇之為
其掌火能出五色烟乆則以教封子封子積火自燒而
隨烟氣上下視其灰燼猶有其骨時人共塟於寗北山
中故謂之寗封子焉
馬師皇者黄帝時馬醫也知馬形生死之診治之輙愈
後有龍下向之垂耳張口皇曰此龍有病知我能治乃
鍼其唇下口中以甘草湯飲之而愈後數數有疾龍出
其波告而求治之一旦龍負皇而去
容成公者自稱黄帝師見於周穆王能善補導之事取
精於元牝其要谷神不死守生養氣者也(並/上)
隨應子一號大極先生在少皥時降于崆峒山說莊敬
經教以順時行令(真仙/通鑑)
赤精子在顓頊時說㣲言經教以忠順之道
録圖子在帝嚳時降於江湄說黄庭經教以清和之道
又命九天真王三天真皇執八光之節景雲之符下牧
徳臺授帝嚳以九天真靈三天寳符上以奉天使二儀
無遺下以營人使年命無墜帝乃祭天於北河之壇藏
符於鍾山之峰後昇天為𤣥宫真人作黄庭經五十卷
展上公者髙辛時仙人也常向諸仙人云昔在華陽下
食白李羙憶之未乆忽已三千歳矣郭四朝後於其䖏
種五菓又此地可種柰所謂福鄉之奈可以除災厲玉
匱記云御朱山俗呼獨女山也仙人展上公昇天(並上/)
偓佺者槐山採藥父也好食松實形體生毛長數寸兩
目更方能飛行逐走馬以松子遺堯堯不暇服也松者
簡松也時人受服者皆至二三百歳焉(列仙/傳)
方囬者堯時隠人也堯聘以為閭士練食雲母亦與民
人有病者隱於五柞山中夏啟末為宦士為人所劫閉
之室中従求道囘化而得去更以方囘印封其户時人
言得囘一丸泥塗門户終不可開(上/)
務成子在唐堯時降於姑射山說𤣥徳經教以謙遜之
道一云作政事宣化經各四十卷(真仙/通鑑)
籛鏗因進雉羮於堯堯封於彭城後謂之彭祖有子二
人長名武次名夷其所隠山後人名曰武夷山
宛丘先生服制命方得道至殷湯之末世幾千餘嵗以
方傳弟子姜若春彭祖師之受其方三首
赤烏公彭祖弟子服金汋而升大極(或作青烏/  並上)
武夷君食湘㽔皓本(湘㽔荇也皓本/根也  武夷記)
黄石(一作/山)公記云彭祖去後七十餘年門人於流沙之
西見之非死明矣又彭祖之弟子青烏公黒穴公秀眉
公白兎公子離婁公太足君高丘子不肯来七八人皆
歴數百歳(抱朴/子)
武夷君地官也相𫝊每於八月十五日大㑹村人於武
夷山上置幔亭化虹橋通山下是日太極玉皇太姥魏
真人武夷君並座空中告呼村人為曽孫汝等若男若
女呼坐乃命鼓師張安陵等作樂行酒令歌師彭令昭
唱人間可哀之曲其詞曰天上人間兮㑹合踈稀日落
西山兮夕鳥歸飛百年一餉兮志與願違天宫咫尺兮
恨不相隨(武夷/記)
彭祖為才夫八百年然後西適流沙寗封為陶正方回
為閭士仇生仕於殷馬推官於晉琴髙執笏於宋康常
生降志於執鞭莊公藏器於小史(抱朴子/)
人退已進隂子所以窮至道也敬卒若始羨門所以致
雲龍也(上/)
尹夀子在虞舜時降於河陽說道德經教以無為之道
又𫝊道與彭祖一云作通𤣥真一經七十卷道徳經千
二百卷(真仙/通鑑)
何侯者堯時隠蒼梧山舜南狩止何侯家天帝五老来
謂舜曰昇舉有期翌日五帝下迎舜白日昇天至夏禹
時五帝以藥一器與何侯使投酒中一家三百餘口飲
不竭以餘酒灑屋宇㧞宅上昇天
真行子一號寗真子在夏禹時降於商山教以勤儉之
道授九疇書又命宛委之神𤣥夷使者授禹玉書靈寳
五符治水真文及罡步劾召鬼神之法(並上/)
嘯父者冀州人也少在西周市上補履數十年後竒其
不老好事者造求其術不能得也惟梁母得其作火法
(列仙傳/)
蔡天生者上谷人也小為嘯父賣雜香於野外以自業
贍情性仁篤口不言惡道逢河伯少女從天生市香天
生知是異人再拜上一檐香少女感之乃教其朝天帝
玉皇之法遂以獲仙(真誥/)
師門者嘯父弟子也能使火食桃葩夏孔甲惡之殺而
埋之野外山木皆焚孔甲禱未還而死(列仙𫝊/)
錫則子在商湯時降於潜山說長生經教以恭愛之道
一號錫壽子作道元經七十卷(真仙通鑑/)
仇生者不知何所人也當殷湯時為木正三十餘年而
更壯常食松脂在尸鄉北山上自作石室至周武王幸
其室而祀之(列仙傳/)
高丘子殷人也好道入六景山中積五百二十餘歳但
讀黄素道經服餌术後合鴻丹以得陸仙游行五岳二
百餘歳後得金液以升太清也今為中岳真人(真仙/通鑑)
務光自沈蓼水已而自匿後四百餘歳至武丁時復見
武丁欲以為相不從武丁以輿迎而從逼不以禮遂投
河浮山
九元子者煉紫金合神丹登仙其經曰庚辛經(上/)
昌容者常山道人也自稱殷王子食蓬虆根徃来上下
能致紫草賣與染家得錢以遺孤寡(列仙/𫝊)
上黄先生者修步斗之道得隠形法(真仙/通鑑)
常生子者常潄水和玉屑服之以昇
長存子者學道成為𤣥洲仙伯
張穆子修太極上元年紀昇仙後以此法受龔叔進王
文卿尹子房皆得道
蒲先生者常乗白鹿採芝草於茅山
童子先生者於狄山學道修谷契鈴經得仙
九源丈人者為方丈宫主領天下水神及隂精水獸蛟
鯨之類(並/上)
離婁公服竹汁餌桂得仙(神仙/傳)
老子以商王陽甲十七年降胎至武丁九年庚辰二月
建寅十五日夘時生在周西伯時為藏史武王時為柱
史西出闗自流沙還授禮於孔子在天以玉晨大道君
為師在人間以常樅為師(上/)
李乾為周上御史(字元杲老子之父𤣥妙内篇云老子/母無壻故范祖禹曰老子父書𫝊無)
(見非也當真仙通鑑云老子父/名靈飛  老君未誕而昇天)胎刵且𦕈取洪氏曰嬰
敷(前凉録索綏云元杲胎刵無耳一目不明又云生而/孤單年七十二無妻與鄰氏人益夀氏野合而娠十)
(年而生國臣記云乾娶滕氏恐非一娶云/  仙鑑云老子母尹氏即無上元君也)感飛星而娠
十有二年副左而生儋(宣王四十二年乙夘二月十五/日生劉向列仙傳云生於商時)
(妄/)曰𤣥禄(集真録老子始生/母名之曰𤣥禄)是為伯陽甫生而能語黄
面皓首故謂老子耳七寸而參屚故名耳而字儋(即太/史儋)
(世以為二人不/知儋與𥅆同)幹籍九尺方童長眉鼻雙柱齒六八(詳/金)
(蕭内經朱韜玉札等書仙傳/云生而能語九日長九尺)邑於苦之賴賴乃莱也故
又曰老莱子(世以老莱子别一人亦非列女傳云莱子/逃世耕蒙山之陽椘王求之按髙士傳孔)
(子至椘見老莱子時已二百餘歳斑/衣戯母側所問答皆禮事知非二人)
譙令長沙王阜所立碑云老子生於曲過間(水經/注)
李𥅆一名雅字伯宗一名志字伯光一名石字孟公一
名重字子文一名定字元陽一名元字伯始一名顯字
元坐一名徳字伯文(太平/廣記)
老𥅆在周之末居反景日室之山與世人絶跡惟有黄
髪老叟五人或乗鴻鶴或衣羽毛耳出於頂瞳子皆方
面色玉潔手握青筠之杖與𥅆共談天地之數及𥅆退
跡為柱下史求天下服道之術四海名士莫不争至五
老即五方之精也(拾遺/記)
闗令尹喜周之大夫也母氏嘗晝寝夢天下絳霄流繞
其身見長人語令咽之既覺口有盈味及真人生時有
雙光若日飛游其側室内皆明良乆不知所在其家陸
地自生蓮華光色鮮盛眼有日精姿形長雅垂臂下膝
少好學墳素善於天文秘緯仰看俯察莫不洞徹老子
感焉未至九十日闗令登樓四望見東極有紫氣西邁
喜曰夫陽氣盡九星宿值合歳月並王後九十日之外
法應有聖人經過京邑至期乃齋戒其日果見老子(闗/令)
(内/傳)
老子為闗令尹喜着道經臨别曰子行道千日後成都
青羊肆尋我今為青陽觀也(蜀本/紀)
老君與張道陵至成都說經䖏局脚玉牀自地而出故
以名觀(成都/記)
青鸞子千歳而千化(闗尹/子)
長桑公子者常散髪行歌曰巾金巾入天門呼長精吸
𤣥泉鳴天鼓養丹田柱下史聞之曰彼長桑公子所歌
之詞得服五星守洞房之道(真仙/通鑑)
太上真人歩五星之道昔鬱沙公北里子長陵老人皆
案此法而得升天(上/)
青城山洞周圍二千里昔洪崖先生服琅玕之花而隱
代為青城真人(五嶽/朝義)
爕邑子亦稱赤精子降於岐山之陽說赤精經教以仁
信之道西伯聞之召為守藏史(真仙/通鑑)
育成子周武王克商踐祚以守藏史遷為柱下史作璇
璣經一云周武王時出為師號郭叔子亦稱續成子或
號天老公復稱為老君乍為常人乍為柱下史作長生
經三十卷以授於王
經成子周武王時為柱下史說廣化經又以道授周公
旦乃退而閉居因出遊西極大秦竺乾等國號古先生
(並/上)
人生有骨録必有篤志道使之然若如青光先生谷希
子南嶽松子長里先生墨羽之徒皆為太極真人所友
或為太上天帝所念者興雲駕龍以迎之故不學道而
仙自来也過此以下皆湏篤志也(真/誥)
俞靈璝受廻風之道守明之法於南岳赤君行之二十
年能坐見天下事如視諸掌後仙去
高陵子始未聞道其書滿家既聞道破觚杇牘窒視刳
識
葛由者羌人也周成王時好刻木羊賣之一日騎羊而
入西蜀蜀中王侯貴人追之上綏山隨之者不復還皆
得仙道故里諺曰得綏山一桃雖不得仙亦足以豪(列/仙)
(𫝊/)
周穆王時西極之國有化人来入水火貫金石反山川
移城邑乗虚不墜觸實不硋千變萬化不可窮極既已
變物之形又且易人之慮穆王敬之若神事之若君推
路寝以居之引三牲以進之選女樂以娱之化人以為
王之宫室卑陋而不可䖏王之厨饌腥螻而不可饗王
之嬪御膻惡而不可親穆王乃為之改築土木之功赭
堊之色無遺巧焉五府為虚而臺始成其高千仭臨終
南之上號曰中天之臺簡鄭衛之䖏子娥媌靡曼者施
芳澤正蛾眉設笄珥衣阿錫曵齊紈粉白黛黒珮玉環
雜芷若以滿之奏承雲六瑩九韶晨露以樂之月月獻
玉衣旦旦薦王食化人猶不舍然不得已而臨之居亡
幾何謁王同遊王執化人之祛騰而上者中天乃止暨
及化人之宫化人之宫構以金銀絡以珠玉出雲雨之
上而不知下之據望之若屯雲焉耳目所觀聽鼻口所
納皆非人間之有王實以為清都紫㣲鈞天廣樂帝之
所居王俯而視之其宫榭若累塊積蘇焉王自以居數
十年不思其國也化人復謁王同遊所居之䖏仰不見
日月俯不見河海光影所照王目眩不能得視音響所
来王耳亂不能得聽百骸六藏悸而不凝意迷精䘮請
化人求還化人移之王若磒虚焉既寤所坐猶嚮者之
䖏侍御猶嚮之人視其前則酒未清殽未昲王問所従
来左右曰王黙存耳由此穆王自失者三月而復更問
化人化人曰吾與王神遊也形奚動哉(列/子)
李脫學長生之道周穆王時来居蜀之金堂山龍橋峰
下合九華丹丹成去遊五嶽千洞二百餘年於海上遇
飛陽君授水玉之道還歸此山煉藥成又去數百年或
隠或顯遊於市朝蜀人歴代見之因號曰李八百(混元/實録)
周穆王北造崑崙之阿親飲絳山石髓食玉樹之實而
方墓乎汲郡夏禹詣鍾山㗖紫奈醉金酒服靈寳行九
真而猶塟於㑹稽北戎長胡大王獻帝舜以白琅之霜
十轉紫華服之使人長生飛仙與天地相傾舜即服之
而方死塟蒼梧之野此諸君並已龍奏靈阿鳳鼓雲池
矣而猶尸觧託死者欲斷以生死之情示民有終始之
限耳豈同腐骸太隂以肉餉螻蟻者哉直欲遏違世之
夫塞俗人之願望也(真/誥)
杜冲字𤣥逸鎬京人也以周昭王二十七年丁巳聞丈
始先生發真乃於兹靈宅棲𤣥學道先生本第周康王
時賜金百鎰重加完葺賜號曰樓觀冲居之吟諷道徳
榮䕶神氣至是穆王聞之為修觀建祠冲居樓觀經二
十餘年幽感真人展先生降於寝所侍者二人奉碧玉
函立於左右冲乃拜首求哀蒙授九華丹經一函謂冲
曰老君與伊先生於東海八渟山召大帝校集群真天
下山川洞室仙人無逺不至時有地司保舉子之勤勞
老君教我付爾仙經也又感真人李君授以太上素靈
洞𤣥大有妙經冲修之甚得騐遂乃解胞釋結保命凝
真領攝群神動觀衆妙與穆王共䇿遺風之駿日馳千
里中到崑崙山昇𤣥圃之宫西詣龜山詣王母於青琳
之室東游碧海展敬丈人採若木之華北適𤣥壟南適
長離同挹絳山之髓驅䇿霆豹役使百靈通㝠達幽莫
測其涯年一百二十餘以懿王十二年己亥上清元君
遣仙官下迎授書為太極真人(真仙/通鑑)
章宸字玉宇南郡人也少好學周幽王徴之不出乃嘆
曰人生世間日失一日去生轉逺去死轉近而但貪富
貴不知養性命命盡氣絶則死位為王侯金玉如山何
益於灰土乎獨有神仙度世可以無窮耳乃師桑子具
受衆術别造一家之法著道書百餘篇其術以務魁為
主而精於五行之意演其㣲妙以養性治病消災散禍
能起飄風發屋折木作雷雨雲霧能以木瓦石為六畜
熊虎立成能分形為百千人能涉江海含水噴之皆成
珠玉久亦不變或時閉氣不息舉之不起推之不動屈
之不曲伸之不直或百日數十日乃起乃與弟子行合
丸泥為馬與之令閉目湏㬰成大馬乗之日得千里又
能吐氣五色起數丈見飛鳥過指之即墮臨淵投符召
魚鱉之屬暴㟁上令弟子舉眼見千里外物亦不能久
也其務魁時以器盛水著兩肘之間嘘之水上立有赤
光輝輝起一丈以此水治病病在内飲之在外者浴之
立愈後入崆峒山合丹白日昇天而去(湖廣/志)
宋德𤣥周宣時人服此靈飛六甲得道能一日三千里
卭疏者周封史也能行氣練形煮石髓而服之謂之石
鐘乳至數百年徃来入泰室山中有卧石牀枕焉(列仙/傳)
介子推者姓王名光晉人也隱而無名恱趙成子與遊
旦有黄雀在門上㬜公子重耳異之與出居外十餘年
勞苦不辭及還介山伯子常晨来呼推曰可去矣推辭
母入山中従伯子常遊後文公遣数千人以玉帛禮之不
出後三十年見東海邊為王俗賣扇後數十年莫知所
在
馬丹者晉耿之人也當文侯時為大夫至獻公時復為
幕府正獻公滅耿殺恭太子丹乃去至趙宣子時乗安
車入晉都候諸大夫靈公欲仕之逼不以禮有迅風發
屋丹入廻風中而去(並/上)
蕭仙者以周宣王十七年五月五日生宣王之末史籍
散亂蕭仙能文著本末以備史之不及人以史目之實
無名也行第三浪迹入秦善吹簫能致孔雀白鶴於庭
穆公有女名弄玉善吹笙無和者求得吹笙者以配孟
明薦史因召見秦侯問史云善簫曰吾女好笙子簫也
奈何史以不稱㫖退女在屏門呼曰試使吹之一吹清
風生再吹而彩雲起三吹而鳯皇来女曰是吾夫也願
嫁之史曰女亦且吹笙且三吹之如史所感於是孟明
為媒蹇叔為賔(仙/鑑)
赤湏子豐人秦穆公時主魚吏也數道豐界災害水旱
十不失一好食松實天門冬石脂齒落更生髪墮更出
去吴山下十餘年莫知所之(列仙/𫝊)
宋来子楚莊公時市長宋来子常灑掃一市乆之時有
乞食公入市歌曰天庭發雙華山源彰隂邪清晨按天
馬来詣太真家常歌此句乞食一市人無觧歌者獨来
子忽悟疑是仙人然未能觧歌耳遂乃師此乞食公棄
官追逐積十三年此公遂授以中仙之道来子今在山
嶽乞食公者西嶽真人馮延夀周宣王時史官也(真仙/通鑑)
任光者上蔡人也善餌丹賣於都市里間積八十九年
乃知是故時任光也趙簡子聘與俱歸常在栢梯山上
三世不知所在
中嶽仙人湏林字子𤣥本衛人靈公末年生少好道徳
受學於岑先生受煉身消災之道術後又遇仇公教以
服氣之法還神守魂之事
衡嶽洞門觀在石廪峰西石榴峰南下昔施真人施存
自號胡浮先生或云婉盆子師黄盧子得三皇内文役
御虎豹之術遁變化景之法或隱或顯數百年慕石廪
洞門是其冲真之地乃居之又於峰西石室造閣亘空
十餘丈出乗白豹或步還山豹即迎之以晉惠帝永康
元年四月七日乗豹昇天(真誥云施存是孔子弟子三/千之徒或云即壺公  考家)
(語史記孔子弟子並無施存但有/施之常字子恒未知即此人否)
幼伯子者周蘇氏客也冬常着單衣盛暑着𥜗袴形貌
歳異後數十年更壯時人莫知世世来誡祐蘇氏子孫
得其福力也
涓子者齊人也好餌术接食其精至二百年乃見於齊
著天人經四十八篇後釣於荷澤得鯉魚腹中有符隱
於宕山能致風雨受伯陽九仙法淮南王安少得其文
不能觧其㫖也其琴心三篇有别理焉(並/上)
主父既胡服夜恒獨觀天象一夕見有神人自天而降
主父拜之覩其狀貌端莊艶麗面有光輝手指如玉音
聲清亮授主父以𤣥女隠身之術九鍊變骨之丹忽復
足下起五色雲従天西北去後主父入秦直至昭王所
居六英之宫而人不覺夜静昭王方與儀姬戯帷中主
父因以匕首刺昭王中之而不傷昭王驚疑有諸侯刺
客遣官追捕而主父猶在傍也主父知秦之世數未絶
故歸亡何遇李兊之變閉主父於沙丘三月啟視重門
鏁鐍封識如故而主父去矣盖尸觧云其後趙最遇主
父於嵩山之下道服閑行最拜主父答拜最曰君猶在
也忘李兊之仇乎主父笑而不答(廣/記)
琴髙者趙人也以鼓琴為宋康王舍人行涓彭之術浮
游冀州涿(一作/碭)郡之間二百餘年後辭入涿水中取龍
子與諸弟子期曰皆潔齋待於水傍設祠果乗赤鯉来
出坐祠中且有萬人觀之留一月餘復入水去(列仙/𫝊)
桂父者象林人也色時黒而時白時黄而時赤南海人
見而尊事之常服桂及葵以龜腦和之今荆州之南尚
有桂丸焉
瑕丘仲者寗人也賣藥於寗百餘年地動舍壊仲及里
中數十家屋臨水皆敗仲死民人取仲尸棄水中収其
藥賣之仲披裘而従詣之取藥棄仲者俱叩頭哀求仲
曰恨汝使人知我耳吾去矣後為扶餘胡王驛使復来至
寗北方謂之謫仙人焉
酒客者梁市上酒家人也作酒常羙而售日得萬錢有
過而逐之主人酒常酢敗窮貧梁市中賈人多以女妻
而迎之或去或来後百餘嵗来為梁丞使民益種芋菜
曰三年當大饑卒如其言梁民不死五年觧印綬去莫
知其終焉(並/上)
墨子遇神人授以素書朱英丸方道靈教戒五行變化
凡二十五篇拜受合作遂得其騐乃撰集其要以為五
行記遂得地仙至漢武帝時遣使者楊違束帛加璧以
聘墨子墨子不出周遊五嶽不知所終(神仙/拾遺)
墨子仕宋年八十二乃歎曰世事已可知榮位非常保
将委流俗以從赤松子遊耳乃入周狄山精思道法(廣/記)
莊子師長桑公子受其㣲言謂之莊子隠於抱犢山中
服北肓火丹白日昇天(真/誥)
王傅字恭確周人也五十棄家學道服黄連一百四十
年耳目聰明智慧日廣有兒名神精其父子竝得道後
昇天而去(仙/鑑)
沈羲者吴郡人也學道於蜀中但能災消病除救濟百
姓服藥功德感天天神識之周赧王十年丙辰老君遣
使召隠士沈羲是月與妻賈氏共載詣子婦卓孔吟家
道逢龍車虎車白鹿車各一乗従騎十數人皆朱衣仗
矛帶劔輝赫滿道問羲曰君是道士沈羲否羲愕然曰
是也騎曰羲有功於民心不忘道従生以来履行無過
黄老今遣仙官相迎侍郎薄延之白鹿車是也度世司
馬生青龍車是也送迎使者徐福白虎車是也湏臾三
仙羽衣持節以白玉冊青玉界丹玉字授羲碧落侍郎
羲不能讀遂載昇天(上/)
安期生以醉墨灑石上皆成桃花(列仙/𫝊)
周太賔秦時道士也同姜叔茂學道在勾曲山種五菓
五辛菜貨之以市丹砂二人並得仙太賔有才藝善鼓
琴能彈獨絃而八音和以教糜長生孫廣田(廣田即孫/登也  真)
(仙通/鑑)
秦三将軍者一名建威姓唐氏一名徳殳姓李氏一名
雲刀姓宋氏見秦政日亂乃相與謀曰時勢去矣英雄
起矣方今王道失序政事乖錯不早為之所吾徒其魚
肉矣時有名宦十人皆正人君子亦相率而去之於是
十有三人皆棄官學道遂經廬山之陽至紫霄峰愛其
山水之勝三人欲遂栖焉十人曰不然初志歸羣玉洞府
豈可中道而廢言訖未行一夕雷電奄至洪流汎湧旦
視廬舍左右化成二溪溪中盤石上有玉簡大篆云神
化靈溪金簡標題真人受㫖玉洞潜栖十人莫知所徃
三武士遂栖於溪側種桃茹芝為養真之具建威曰當
惠以施貧德殳曰當藥以濟病雲刀曰當言以滌迷異
術同功而逺近蒙其福久之但見祥雲遊遶雙鶴飛舞
自是三人得道仙去矣後人指其居曰三将軍洞而置
祠焉至漢武帝賜名靈溪觀(十人者孔丘明駱法通吴/天印張法樞謝志空周仙)
(用鄒武君謝幽嵒/楊元中吴紫霄也)
西門君者少好道明諸䜟緯以開山圖授秦始皇帝而
不能用(並/上)
游三蓬者秦時閩清人也少而孤有田僅足糠覈久之
不竟耕與弟乞奴漁釣溪上日歌呼相和寒暑以三莎
蔽體故閩清人謂之三蓬人或憐之與以短褐數日亦
棄之始皇帝二年停舟水口有一老父襤䄛求渡三蓬
兄弟為其老長跪而和之老父曰旦日玉皇太姥
宴群仙於𤣥化洞夫子能従我游乎三蓬兄弟相視而
駴因跪曰幸甚老父遂令瞑目而坐便覺蓬蓬如飛食
頃忽聞鶴唳竊視之則二舟已閣巖罅不復動矣老父
怒曰與若云何而竊視耶於是玉皇太姥乃使謁者設
虹橋従巖引入金闕闕内外鹵簿繽紛天樂迭奏殿上
設龍斿紫盖玉皇太姥南向坐殿下若天神若真官羽
士及老父等分班侍立陛下左右設霞幄雲茵三蓬兄
弟及山下數百人以次奉謁禮畢皆呼為曽孫賜宴幄
下以尊卑次第上夀酒罷三蓬輩従虹橋而下至家遂
辟榖不復飲食至漢昭帝時人有見之於武夷山中云
(廣記小與前武夷君/一則  異並存之)
黄庭真人王探字養伯太原人也偉貌傀態雲爽霞暉
洞洽元律深窮道本仕漢為中常侍中郎以吕后專政
抗跡南山居於樓觀常以朝元煉藏吐故納新為務至
文帝即位遐仰其風以逸人見禮時年三十六常誦五
千文知名與身踈徳為道本乃廣行賑惠念及蒼生仙
人趙先生託以狂人形容毁弊従探求乞施與不已而
求取無厭探欣然捨之未嘗疑怪遂授以黄庭内修之
訣後遇太元玉女西靈子都授以藏景鍊形之道即能
變身化景倐忽萬端或立叢林或坐泉石或化水火或
成鳥獸而探之本人與人言笑宛然無異復師司馬季
主得其神化無方之術常與人同行忽探身散為雲霧
或立平地即為崇山觀者震駭而其貌儼然猶在舊處
年九十一嵗以漢武帝元朔六年戊午正月西靈金母
遣仙官下迎授書為太極真人(仙/鑑)
昔漢初有四五小兒路上畫地戲一兒歌曰着青裙入
天門揖金母拜木公張子房徃拜之曰此東王公之玉
童也所謂金母者西王母也木公者東王公也(真/誥)
句曲山洞宫之中本有神仙人郭四朝者治其宫四朝
燕人也兄弟四人得道四朝是長兄也(茅君/内傳)
清靈真人裴君字𤣥仁右扶風夏陽人也以漢孝文帝
二年君始生焉為人清明顔儀整素善於言笑目有精
光垂臂下膝聲氣髙徹呼如鐘鳴家奉佛道年十餘嵗
晝夜不寐精思讀經嘗於四月八日與馮翊趙康子上
黨皓季成共載詣佛圖時天隂雨忽有賤人著故布單
衣巾黄巾詣君車後索載君禮而問之不答君下車以
載之康子季成並大怒呵問何等人而上吾車乎君乃
陳諭遂聼俱載君自徒行在後顔無變色寄載人自若
亦不以為慙也将至佛圖乃曰吾家近在此乃下車奄
然失之佛圖中道人支子元者亦頗知道宿舊人𫝊之
云已年一百七十歳見君而歎曰吾従少至老見人多
矣而未嘗見如子者乃延君入曲室之中幽静之房大
設豊饌飲食既畢将君更移隠䖏呼之共坐乃謂曰吾
善相人莫如爾者子目中珠子正似北斗瑶光星自背
已下象如河魁既有貴爵又當神仙天下志碩子實享
焉然津梁未啟七氣未淳不見妙事亦無縁而成也以
所修祕術密以告君道人曰此長生内術世莫得知吾
昔遊焦山及鼈祖之阿遇仙人蒋先生者乃赤将子輿
也以神訣五百授吾奉而行之於今一百七年矣氣力
輕壯不覺衰老但行之不勤多失真志不能去世故雖
延年不得神仙也(雲笈/七籖)
司馬季主後入委羽山石室大有宫中受石精金光藏
景化形法於西靈子都西靈子都者太𤣥仙女也其同
時今在大有室中者廣寗鮑叔陽太原王養伯潁川劉
瑋惠岱郡段季正俱受師西靈子都之道也季主臨去
之際託形枕席為代己之像墓在蜀郡成都升盤山之
南諸葛武侯昔建碑銘徳於季主墓前碑讃末曰𤣥漠
太寂混合隂陽天地交泮萬品滋彰先生理著分别柔
剛鬼神以觀六度顯明季主得道後嘗讀服明丹之華
挹扶晨之輝顔如少女鬚三尺黒如墨子二人男名法
育女名濟華乃俱在委羽山(真/誥)
真誥云季主咽虹液而頭足異䖏劍經注云吞刀圭而
虫流今東卿說云託形枕席為代己之像似當是作煉
形靈丸兵解去也漢史既不顯其終無以别測其事也
漢孝武皇帝閒居殿上忽有一人乗雲車駕白鹿従天
而下来集殿前其人年可三十許色如童子羽衣黄冠
帝乃驚問曰為誰答曰吾中山衛叔卿也帝曰子若是
中山人乃朕臣也可前共語叔卿本意謁帝謂帝好道
見之必加優禮而帝今謂是朕臣也於是大失望黙然
不應忽焉不知所在帝甚悔恨即遣使者梁伯至中山
推求叔卿不得見但見其子名度世即将還帝遣使者
與度世共之華山求尋其父到山下欲上輙火不能上
也積數十日度世齋戒獨上於絶巖之下望見其父與
數人博戲於石上紫雲鬱鬱於其上白玉為牀又有數
仙童執幢節立其後度世望而載拜叔卿曰汝来何為
度世曰帝甚恨前日倉猝不得與父言語今故遣使者
梁伯與度世共来願更得見父也叔卿曰前為太上所
遣欲誡帝以大災之期及救危厄之法國祚可延而疆
自貴不識真道而反欲臣吾不足告語是以去耳度世
曰不審向與父並坐是誰也叔卿曰洪厓先生許由巢
父火低公飛黄子王子晉薛容耳汝歸當取吾齋室西
北隅大柱下玉函函中有神素書取而按方合服之一
年可能乗雲而行道成来就吾於此勿得為漢臣也度
世拜辭而去下山見梁伯不告所以梁伯意度世必有
所得乃叩頭求乞道術先是度世與之共行見伯情行
温實乃以語之後掘得玉函封以飛仙之香取而餌服
乃五色雲母遂合藥服之與梁伯俱仙去(神仙/𫝊)
谷希子者學道得仙東方朔師之受閬風鍾山蓬莱及
神州真形圖(真仙/通鑑)
東方朔父張夷字少平妻田氏女夷年二百歳顔如童
子朔生三日而田氏死鄰母拾而養之年三嵗天下祕
讖一覧闇誦於口常指撝天下空中獨語鄰忽失朔累
月方歸母笞之後復去經年乃歸母忽見大驚曰汝行
經年一歸何以慰我耶朔曰兒至紫泥海有紫水汚衣
仍過虞淵前浣朝發中返何云經年乎母問之汝悉是
何䖏行朔曰兒湔衣竟暫息都崇堂王公飴之以丹霞
漿兒食之太飽悶幾死乃飲𤣥天黄露半合而醒既而
還路遇一蒼虎息於路傍兒騎虎還打捶過痛虎囓兒
脚傷母悲嗟乃裂青布褁之朔復去家萬里見一枯樹
脫布挂於樹布化為龍因名其地為布龍澤朔以元封
中遊濛鴻之澤忽見王母採桑於白海之濱俄有黄翁
指阿母以告朔曰昔為吾妻託形為太白之精今汝此
星精也吾却食吞氣已九千餘歳目中瞳子色皆青光
能見幽隐之物三千嵗一反骨洗髓二千嵗一刻骨伐
毛自吾生已三洗髓五伐毛矣(洞𠖇/記)
張少平妻田氏少平卒後累年寡居忽夢一人自天而
下壓其腹因而懷孕乃曰無夫而孕人聞棄我也徙于
代依東方五月朔旦生一子以其居代東方名之東方
朔(上/)
書堂山有靈子寺去六七里有玅子洞謂東方朔二子
長靈次妙讀書䖏(湖廣/志)
淮南王安謁仙伯坐起不恭主者奏安不敬讁守厠三
年(神仙/傳)
王谷神皮𤣥耀者西漢蜀青城山道士㓜而頴悟不居
榮寵周游名山渡荆渚汎瀟湘至南嶽胎息還元數年
道成東游羣玉訪九仙漢武帝南廵見之神氣不羣乃
延之卜隠於西峰帝厚賜兼封王為太㣲先生皮為太
素先生以上卿禮待之三年控碧騾上昇(真仙/通鑑)
戴孟名之生漢将軍武帝遣入北山採藥棄官學道號
孟盛子受法於清靈裴真人得玉珮金璫之書石精金
光之符周遊名山日行七百里後白日上昇落帽於武
當山之上迄今呼曰落帽峰(湖廣志濟按真誥云戴孟/姓燕名  字仲㣲易姓為)
(戴託官於/武帝耳)
李少君字雲翼齊國臨淄人好道入泰山採藥修絶榖
全身之法遇安期生少君疾困叩頭乞活安期以神樓
散一匕與服之即愈乃以方干上言臣能凝澒成白銀
飛丹砂成黄金金成服之白日昇天身生朱陽之翼豔
備員光之異竦則凌天伏入無間控飛龍而八遐遍乗
白鴻而九陔周㝠海之棗大如𤓰鐘山之李大如缾臣
以食之遂生竒光師安期投臣口訣是以保萬物之可
成也於是上甚尊敬為立屋第(漢武/内𫝊)
孟岐河清之逸人也年可七百嵗語及周初事了然如
目前岐侍周公昇壇上岐以手摩成王足周公以玉笏
與之岐嘗寳執每以衣袂拂拭笏厚七分今銳斷恒切
桂葉食之聞帝好仙披草盖而来謁帝焉(洞𠖇/記)
郭瓊東郡人也形貌醜劣而意度過人曽宿人家輒乞
薪自照讀書晝眠眼不閉行地無迹帝聞其異徴焉
黄安代郡人也為代郡卒常服朱砂舉體皆赤冬不着
裘坐一神龜廣二尺人問子坐此龜幾年矣對曰昔伏
羲始造網罟獲此龜以授吾吾坐龜背已平矣此虫畏
日月之光二千嵗即一出頭吾坐此龜已見五出頭矣
行即負龜以趨世人謂黄安萬嵗矣(並/上)
犢子者鄴人也少在黒山採松子茯苓餌而食之常過
酤酒陽都家陽都女者市中酤酒家女眉生而連耳細
而長衆以為異皆言此天人也㑹犢子牽一黄犢来過
都女恱之遂留相奉侍都女隨犢子出取桃李一宿而
返皆連兠甘羙邑中隨伺逐之出門共牽犢耳而走人
不能追也且還復在市中數十年乃去見潘山下冬賣
桃李云(列仙/𫝊)
主柱者不知何所人也與道士共上宕山言此有丹砂
可得數萬斤宕山長吏知而上山封之砂流出飛如火
乃聼柱取焉邑令章君明餌砂三年得神砂飛雪服之
數年能飛行遂與柱俱去云
鹿皮翁者淄川人也少為府小吏木工舉手能成器械
岑山上有神泉人不能至也小吏白府君請木工斤斧
三十人作轉輪懸閣意思横生數十日梯道四間成上
其巔作祠舍留止其旁絶其二間以自固食芝草飲神
泉且七十年淄水来山下呼宗族家室得六十餘人令
上山半水盡漂一郡没者萬計小吏乃辭遣宗家令下
山着鹿皮衣遂去復上閣後百餘年下賣藥於市(並/上)
金華山北有仙洞俗呼為劉先生隠身䖏其内有三十
六室廣三十六里石刻上以松炬照之云劉嚴字仲卿
漢室射聲校尉當恭顯之際極諫被貶於東陬隠迹於
此莫知所終即道士蕭至𤣥所記也山口人時得玉篆
牌俗𫝊仲卿每至中元日来降洞中州人祈福尋溪口
邊得此者當巨富(金華/志)
谿父南郡甗人居山間有仙人常止其家従買瓜教之
煉瓜子與桂附枳實共藏而對分食之二十餘年能飛
走昇仙入水後百餘年絶居山頂呼溪下父老與道生
時事(列仙/𫝊)
山圖者隴西人也少好乗馬馬踏之折脚山中道人教
令服地黄當歸羌活獨活苦参散服之一歳而不嗜食
病愈身輕追道士問之自言五嶽使之名山採藥能
隨吾使汝不死山圖追隨之六十餘年一旦歸来行母
服於家間期年復去莫知所之
谷春者櫟陽人也成帝時為郎病死而屍不冷家發䘮
行服猶不敢下釘三年更著冠幘坐縣門上邑中人大
驚家人迎之不肯隨歸發棺有衣無屍留門上三宿去
之長安止横門上人知追迎之復去之太白山立祠於
山上時来至其祠中止宿焉
隂生者長安中渭橋下乞兒也常止於市中乞市人厭
苦以糞灑之旋復在里中衣不見汚如故長吏知之械
収繫之桎梏而續在市中乞又械欲殺之乃去灑者之
家室自壞殺十餘人故長安中謡曰見乞兒與羙酒以
免破屋之咎
服閭者不知何所人也常止莒徃来海邊諸祠中有三
仙人於祠中博賭𤓰顧閭令擔黄白𤓰數十頭教令瞑目及
覺乃在方丈山後徃来莒取方丈山上珍寳珠玉賣之
久久一旦髠頭著頳衣貌更老人問之言坐取廟中物
云後數年貌更壯好鬢髪如徃日時矣
文賔者太丘鄉人也賣草履為業數娶嫗數十年輙棄
之後時故嫗夀老年九十餘續見賔年更壯他時嫗拜
賔涕泣賔謝曰不須至正月朝儻能㑹鄉亭西社中邪
嫗老夜従兒孫行坐社中待之湏㬰賔到大驚汝好道
邪教令服菊花地膚桑上寄生松子取以益氣嫗亦更
壯復百餘年見云
商丘子胥者高邑人也好牧豕吹竽年七十不娶婦而
不老邑人多竒之従受道問其要言但食术菖蒲根飲
水不饑不老如此𫝊世見之三百餘年貴戚富室問之
取而服之不能終歳輙心怠慢矣謂将復有匿術也
子主者楚語而細音不知何所人也詣江都王自言寗
先生顧我作客三百年不得作直以為狂人也問先生
所在云在龍眉山上王遣吏将上龍眉山巔見寗先生
毛身廣耳被髪鼓琴主見之叩頭吏致主命先生曰此
主吾比舍九世孫且念汝家當有暴死女子三人勿預
吾事語竟大風發吏走下山比歸宫中相殺三人王遺
三牲立祠焉
赤斧者巴戎人也為碧雞祠主簿能作水澒煉丹與消
石服之三十年反如童子毛髪皆赤掌中有赤斧文
焉
黄阮丘者睢山上道士也衣裘被髪耳長七寸口中無
齒日行四百里於山上種蔥薤百餘年人不知也時下
賣藥朱璜發明之乃知其神人也
木羽者鉅鹿南和平鄉人也母貧賤主助産嘗探産婦
兒生便開目視母大笑母大怖夜夢見大冠赤幘者守
兒言此司命君也當報汝恩使汝子木羽得仙母隂識
之母後生兒字之為木羽所探兒生年十五夜有車馬
来迎去遂過母家呼木羽木羽為我御来遂俱去後二
十餘年鸛雀旦銜二尺魚著母户上母匿不道而賣其
魚三十年乃沒去母至百年乃終
穀城平常生者不知何所人也數死復生後數十年復
為華隂門卒
梅福求師慕道訪鴈蕩諸山遊南閩入支提山又入仙
霞山乃武夷之東也遂於巖上結菴積年遇空同仙君
授以内外丹法後至飛鴻山結庵脩煉十日功成神遊
體外丹光燭天復回九江乗青鸞飛昇而去自後飛鴻
山號曰梅仙山(並/上)
漢哀帝元壽二年八月己酉五帝各乗方面車従群官
来下受大帝之命授茅盈為東嶽上卿司命神君文以
紫玉為极黄金刻之其文曰惟盈虚挺逺朗幽耽妙𤣥
爰自童蒙散髪北山静心林澤精思求神登峻履谷艱
尋師門擲形絶㠋投軀萬津丹誠率任肆其天然遂造
明匠九授靈篇剪髪祝􁞓殘首截身帯素自樂不恥饑
寒所適惟道所保以真情昭上帝感激太𤣥今敬授盈
為大元真人領東嶽上卿司命神君君平心正格秉操
金石丹心矯衆栖神髙映故報盈以玉鉞緑旌八威之
䇿使盈征伐源澤折衝萬神君寒凍林谷味𤣥仰真思
激窮岫啟心精誠今故報盈以紫旄之節藕敷華冠使
盈招驅萬靈封山召雲君棄家獨徃離親樂仙契濶嶮
巇各祖山川今故賜盈繡羽紫帔丹青飛裙使盈従容
霄階擕命玉貞君步驟深藪足履危仭心耽志尚曽不
愆惮今故報盈以斑龍之輿素虎之軿使盈浮景太空
飛輪帝庭君披榛併景寒凌霜雪心求明真不戰不慄
今故報盈以曲晨寳盖瓊幃緑室使盈遊盻九宫静神
温宻君逺秀遁榮無疲於心潜形幽嶽静思萬林今故
報盈以流金火鈴雙珠月明可以上聞太極通音上清
君真心高静滛累不經素挺浩映内外坦平今故報盈
以錦旌繡旛白羽𤣥竿可以呼召六隂玉女侍軒君慈
向觸物隂徳萬生蠢動之貎皆念經營今故報盈以鳳
鸞之簫金鐘玉磬可以和神虚舘樂真舞靈君饑渇
養神艱辛求真萬物不能致其惑千邪不能毁其淳今
故報盈以紫琳之腴玉漿金甖可以夀同三光刻簡丹
瓊也盈標領清𤣥紫瑋八映心暉重離神耀太霞實真
人之長者故賜以大元為號君九徳既備咸積太㣲天
人虚白不期同歸今酬九事以報徃懷盈心神方朗四
靈所栖丹神啟煥秉直不回正任全固監無照㣲令屈
宰上卿總括東嶽又加司命之任以領録圖籍給玉童
玉女各四十人以出入太㣲受事太極也治宫赤城玉
洞之府盈其涖之動静以聞(真仙/通鑑)
魯女生長樂人初餌胡麻乃永絶榖八十餘年少壯色
如桃花一日與親知故人别入華山後五十年先識者
逢女生於廟前乗白鹿従王母人因識之謝其鄉里而
去(漢武/内𫝊)
陳安世年十三嵗盖灌叔本之客子耳先得仙道叔本
年七十皓首朝夕拜安世曰道尊徳貴先得道者則為
師矣吾不敢倦執弟子之禮也由是安世告之要方遂
得仙去矣(抱朴/子)
帛和字仲理遼東人也入地肺山事董奉奉以行氣服
术法授之告和曰吾道盡此不得神丹金砂周游天下
無山不徃汝今少壯廣求索之和乃到西城山事王君
王君語和大道訣曰此山石室中嘗熟視北壁當見壁
有文字則得道矣視壁三年方見文字乃古人之所刻
太清中經神丹方及三皇天文大字五嶽真形圖皆著
石壁和諷萬言義有所不觧王君乃授之訣後入林慮
山為地仙林慮一名隆慮其山南連太行北接恒嶽有
仙人樓高五十丈(葛洪神/仙傳)
王仲都漢人也一云道士學道於梁山遇太白真人授
以虹丹能禦寒暑已二百許年漢元帝召至京師試其
方術嘗以嚴冬之月従帝而遊令仲都單衣乗駟馬車
於上林昆明池環水馳走帝御狐裘而猶覺寒仲都貌
無變色背上氣蒸烋烋然又當盛夏曝之日中圍以十
罏火口不稱熱身不流汗後亦仙去桓君山著新論穪
其人(列仙/傳)
隂真人煉丹歌曰有物有物可大可久採乎蠶食之歬
用乎火化之後成湯自上而臨下夸父處中而見受氣
應朝光功参夜漏白英聚而雪慙黄酥凝而金醜轉制
不已神趨鬼驟金歟玉歟天年上夀
王遥字伯遼鄱陽人也有竹箧長數寸有一弟子姓錢
隨遥數十年未嘗見遥問之一夜大雨晦暝遥使錢以
九節杖擔此箧将錢出冐雨而行遥及弟子衣皆不濕
所行道非所曽經又常有兩炬火導前約行三十里許
登小山入石室室中有二人遥既至取弟子所擔箧發
之中有五舌竹簧三枚遥自鼓一枚以二枚與室中二
人並坐鼓之良乆遥辭去収三簧皆納箧中使錢擔之
孔安國魯人也常行氣服鉛丹年二百嵗色如童子隠
潜山弟子隨之數百人有陳伯者安樂人也求事安國
以為弟子留三年知其執信乃謂之曰吾亦少更勤苦
尋求道術無所不至而昔事海濱漁父漁父者故越相
范蠡也乃易姓名隠以避世哀我有志授我秘方服餌
之法以得度世吾授道以来以其一方授崔仲卿卿年
八十四服来已三十三矣子徃與相見事之陳伯遂徃
事之受其方亦度世不老
清平吉沛國人漢髙祖時衛卒也至光武時容色不老
後尸觧去
董子陽少知長生之道隠博落山中但食飲石泉後逢
司馬季主季主以導仙八方與之遂度世
東郭延者山陽人服雲散能夜書有數十人乗虎豹来
迎比隣盡見之
封衡字君達隴西人也㓜學道通老莊學勤訪真訣後
遇魯女生授還丹訣及五嶽真形圖遂周遊天下故山
官水神潜相迎伺而兇鬼怪物無不竄避常駕一青牛
人莫知其名因號青牛道士有二侍者一負書笈一携
藥笥
南極子者姓栁名融能含粉成雞子吐之數十枚煑而
啖之與雞子無異黄中皆餘有少許粉如指端者取杯
呪之即成龜煑之可食腸臟皆具而杯成龜殻煮取肉
則殻還成杯矣取水呪之即成羙酒飲之醉人舉手即
成大樹人或折其細枝以刺屋間連日猶在以漸萎壞
與真木無異也服雲霜丹得仙去矣(並/上)
趙叔期學道於王屋山中時時出民間聞有卜者在市
叔期徃見之卜者謂叔期曰欲入天門調三闗存朱衣
正崑崙叔期知是神人因拜叩頭請以要道因以一卷
書與之是胎中記拜受之後合神丹而昇天(真仙通鑑/  三関者)
(口為心関足為/地関手為人関)
莊伯微者漢時人少好道不知求道之方惟以日入時
正西北向閉目握固想崑崙山積三十年後見崑崙山
仙人授以金汋方合服得道
瞿武後漢人也七嵗絶粒服黄精紫芝入峨眉山天竺
真人授以真訣乗白龍而去今蜀中有瞿君祠
盧耽者少學道得仙後復仕為州治中每時乗空歸家
到曉則反州嘗元㑹期賀在列時耽後至廻翔閣前欲
下次為威儀以箒擲耽得一隻履墜地耽由是飛去(王/喬)
(事同不/重録)
黄觀子少好道家奉佛道朝朝拜叩求乞長生如此積
四十九年後遂服食入焦山太極真人以百四十事試
之皆過遂服金丹而咏太洞真經今補官為太極左仙
卿
石垣字洪孫渤海人也游趙魏諸名山得道能分身同
時請十餘家各家有一垣所言各異
蔡瓊字伯瑶師老子授太𤣥陽生符還丹方合服得道
白日昇天常以陽生符活已死之人但骸骨存者以符
投之即起
龍迷不知何許人也於金山得神芝實如梧桐子大服
二年得仙真誥云龍伯高者後漢時人漢伏波将軍馬
援戒其兄子稱此人之佳可法即其人也
淳于斟字叔顯㑹稽上虞人漢桓帝時作徐州縣令靈
帝時大将軍辟掾少好道明術數服食胡麻黄精餌後
入吴烏目山中隠居遇仙人慧車子授以虹景丹經修
行得道
姚俊字翁仲錢塘人為交阯太守漢末棄世入増城山
中學道遇東郭㓜平㓜平秦時人久隠増城得道者也
㓜平教俊服九精煉氣輔星在心之術俊脩之道成今
在洞中兼北河司命主水官之考罸
韓崇者字長季吳郡毗陵人也少好道林屋仙人王瑋
𤣥曾授之以流珠丹一法崇奉而修之大有騐瑋𤣥
語之曰子行此道可以出身仕宦無妨仙舉遂仕至宛
陵令行仁以為政用道以撫民虎狼深避蝗不集界
遷汝南太守㧞書佐袁安安後位至司徒時人通以崇
有識物之鍳也崇獨居清素上竒之加崇俸禄秩中二
千石後漢孝明皇帝廵守汝南上治崇府崇使妻出住
孤獨老嫗家上聞嘆韓崇可謂百煉不消也賜縑五十
疋崇在郡積十四年政化洽著舉天下最年七十四瑋
𤣥乃授以隠觧法得仙去(並/上)
李鳳仙漢末人隠衡山自㓜寡言人問之曰知白守黒
道貴昏黙後仙去(湖廣/志)
成武丁後漢時為臨武小吏身長七尺少言大度人謂
之癡邑令遣至州州牧周昕識其異狀因留之乃署為
文學主簿太守因元日宴郡官使之司酒忽取酒含而
噀之衆怪問答曰適見臨武失火所以噀酒救之已而
縣令張濟上書稱元日慶集晡時火延燒㕔署時天氣
澄霽忽見東北黒雲暴雨大至其火遂滅雨下時皆作
酒氣救火者被雨皆醉太守即遷州西立仙君宅經二
年忽告人曰牽牛詣織女吾當還宫言訖而卒數日有
人従臨武来於武昌崗見仙君乗騾逝焉(上/)
初平中山東人有青牛先生者字正方曉知星厯風角
鳥情常食青葙芫花年似五六十者人或識之謂其已
百餘歲矣(魏/志)
大宛山有青精先生者𫝊言千歳色如童子歩行日過
五百里能終歲不食亦能一日九食(神仙/𫝊)
青谷先生者不知何許人也常脩行九息服氣之道後
合爐火大丹服之得道(真仙/通鑑)
昔有傅先生者其少好道入焦山石室中積七年而太
極老君詣之與之木鑽使穿一石盤厚五尺許云穿此
盤便當得道其人乃晝夜穿之積四十七年鑽盡石穿
遂得神丹乃升太清為南嶽真人
昔有劉少翁曽數入太華山中拜禮向山如此二十年
遂忽一旦得見西嶽丈人授其仙道(並/上)
橋順二子曰璋曰瑞師事仙人盧子基於龍慮山棲霞
谷服飛龍藥一丸千年不饑(顔修/内傳)
世有二人居牢山食松久之肉與松同人呼為青翁今
山中青翁觀乃故居也(莱州/圖經)
武陽龍尾山竝仙者羽化之䖏上有仙人及龍馬跡於
其䖏得遺詠雖神栖白雲屬想芳流藉念泉鄉遺咏在
茲覽其餘誦依然息逺匪直邈想霞蹤愛其文咏可念
故端牘抽札以詮其詠其畧曰登武陽觀樂藪峨嶺
顛洋湖口命飛螭駕白駒臨天水心躇蹰千載後不知
如盖勝賞神鄉秀情超㧞矣(水經/注)
縣人謝廪行路中忽遇雲霧雲霧中有一人乘
龜而行廪知神人拜請求随去其人曰汝無仙骨(王/烈)
(之安/成記)
張𤣥賔者定襄人也魏武帝時曽舉茂才歸鄉里歸事
西河薊公受服术行洞房白元之事後遇樊子明於少
室山授以遁變隠景之道𤣥賔善談空昔曽詣蓬莱宋
晨生宋晨生者蓬莱左公也(真仙/通鑑)
葛仙公於赤烏元年太嵗戊午十一月初一日蒙太上
節次三頒錫命遣天吏告下福庭第一錫命曰太上玉
書勑葛𤣥學仙弟子先世苦行累刼立功損身布施濟
度危亡積感太上遂令名注𤣥都上仙定籍是故英明
智慧誕降徳門所以才質王秀馨蘭清發天姿逸頴卓
然挺㧞道謨淵偉獨歩群萃高辭世榮抱璞尚質注意
仙經含光守一徜徉林麓不戀朝市慈心度人拳拳不
輟道徳既充宜有錫命今賜子天寳羽服丹霞繡帔飛
羅之裙矣芙蓉寳冠金真神虎仗命魔幢役海召山所
為任意第二錫命勅無上學仙弟子葛𤣥索隠番經長
齋靜念存思専精苦而不倦再賜子八景玉輿駕龍乘
雲頂生圓光金童玉女以酬宿徳紀綱道門後賢仰止
乗持法輪太上尊教三天所銓矣第三錫命曰勅無上
學仙弟子葛𤣥身軆𢎞道開化未悟普濟羣品俱超方
覺功成名揚高真信服三界群靈尊奉穆穆恩盈十方
歳濟所欲也宜錫子位為上太玉京太極左宫仙公總
統三界六天大魔王之官主行三洞經籙給真仙玉童
玉女各五百人侍直左執九曜之華旛右捧洞𤣥之真
經龍旗虎節游行上清九宫一年三朝太上𤣥都玉京
金闕太上錫命天帝承書一如三天故典奉行(上/)
葛尚書年八十始有仙公一子時有天竺僧於市大買
香市人怪問僧曰我昨日夢見善思菩薩下生葛尚書家
吾將此香浴之到生時僧燒香右繞七匝禮拜恭敬沐
浴而止(仙公起/居注)
葛𤣥善於變幻而拙於用身今正得不死而已非仙人
也初在常山近入蓋竹亦能乘虎使鬼無所不至但幾
於未得受職耳亦恒與謝穉堅黄子陽郭聲子相随(真/誥)
劉文饒𢎞農劉寛也年七十三一旦遇青谷先生降之於寢
室授其杖解法將去入太華山行九息服氣及授以爐火
丹方修之道成
毛伯道劉道恭謝稚堅張兆期皆後漢時人也學道在
王屋山中積四十餘年共合神丹毛伯道先服之而死
道恭服之又死謝稚堅張兆期見之如此不敢服之並
捐山而歸去後見伯道道恭在山上二人悲愕遂就請
道與之茯苓持行方服之皆數百歳
左慈今在小括山常行来數在此下尋更受職也慈顔
色甚少正得罏火九華之益
中山劉偉道學仙在嶓冢山積十二年仙人試之以石
重十萬斤一白髪懸之使偉道卧其下偉道顔無變色
心安體恱卧在其下積十二年仙人數試之無所不至
已皆語之遂賜其神丹而白日昇天(並/上)
後漢元和三年獵者張五郎即禽於郡北之西巖見白
鹿奔入巖中五郎尾之行可數百武皆兩巖壁峙仰不
見天側肩而進意將䦨忽聞樂聲遂復前百餘武微見
日光如縷折而東石門半開豁然别一天地有四人衣
冠古朴一鼓瑟坐梅花樹下一坐磐石臨流吹笙一倚
修竹擊磬一騎白鹿執如意而歌見客至皆舍樂驚起
相問何從得來王歸未也五郎不審所謂其人曰吾越
王樂工也昔者夫椒之役吾抱樂器竄身於此石門忽
閉遂不得出乃掘黄精採葉為糧久之亦不復饑於是
相與結茅而居績野葛麻苧以為衣服時有仙人來此
分惠藥物然竟不知吾王今何如也五郎聞之大駭求
歸其人各以鹿脯黄精為贈既出石門即闔其後人遂
以此山越王勾踐時自㑹稽飛來因名飛山晉太康中
道人任昉復入巖中得𫝊金丹秘訣(廣/記)
杜契者字廣平京兆杜陵人建安之初來渡江東依孫
策入㑹稽嘗從之後為孫權作立信校尉黄武三年漸
學道遇介琰先生授之以𤣥白術隠居大茅山之東面
也守𤣥白者能隱形亦數見身出此市里契與徐宗度
晏賢生合三人俱在茅山之中時得入洞耳或自採伐
貨易衣糧於句曲而人自不知之耳介琰者即白羊公
弟子也今在建安方山中也徐宗度晉陵人作孫皓左
典軍呂悌司馬受風谷先生氣禁道故得契俱晏賢生
是歩陟外甥即宗度之弟子也
朱􁀙者陳留人也為人無道專作劫盗後人發覺収掩
􁀙得逸出逺他境至汝南少室山中見馮先生隱學云
後三年乃受其真僊(真/誥)
張激子當為太極仙侯激子者河内張奉者也字公先
少時名激子耳此人少而有清行太傅袁隗歎其高􁄐
妻以女女服飾奢麗奉不顧眥無異路人婦改服乃後
成室家也後棄世入剡山遇山圖公子山圖公子周哀
王時大夫僊人者也授激子九雲水强梁鍊桂法激子
修此得道
明晨侍郎夏馥字子治陳留人也少好道服术餌和雲
母後入吳山從赤湏先生受錬魂法又遇桐柏真人授
之以黄水雲漿法得道今在洞中馥少時被公府辟召
懸辟書著桑樹乃去其情懐高邁如此(並/上)
白茅洞昔人遇一道士衣巾爽麗自洞中出詢所自來
曰吾白茅先生職此久矣遂得名(餘杭/志)
葛穉川居羅浮與南海太守鮑靚善靚時時往來羅浮
山中或迎至郡與言達旦夫人見其來門無車馬獨有
䨇燕怪而問之則䨇履也靚亦有道術嘗行部入海遇風
饑甚取白石煮食之
董威輦含一石千日不食(續仙/傳)
郭志生字通眀朱提郡人晉元帝時云已四百歲見之
如五十許人有短卷書滿兩篋中常負之多止烏傷張
績家每嘆曰兵荒方至毒流生民將以溝凟為棺材蒼
蝇為孝子必然之期可為痛心後二年孫恩妖亂冬夏
殺害及餓死者十不遺一忽謂績曰應亾為吾偹粗材
器殯不湏釘材亦不湏埋但送山巖中以石鎮材上後
少日而死績謹依斯教數日績親人自冨陽還見志生
騎白鹿山中行作書與績
蕭子雲字景慕天聖初撰晉書百餘卷進之㓜而好道
志尚正静不樂仕進雖名宦每有異人宻與談笑累遷
丹陽郡丞㝷遷黄門侍郎司徒左長史常携家游江表
名山一日掛帆來訪廬陵玉笥初至清虛館時杜元老
已於玉笥得道(元老名/曇永)乃南齊故僚相值情好如舊以
師事之往來洞天間獨得其秘親製一碑以紀杜德後
過玉笥之東南連山重崖間今號蕭山是也壇爐藥臼
遺跡猶在㑹梁武璽書來召與子特委家入朝既至遷
侍中侯景之亂恐不免禍遂隠蕭山後再徙居清虛五
年忽神人降言曰館之東北有郁木坑水自東注可以
久居蕭又徙家居焉歷二紀一旦上帝賜玉冊封元洲
長史(真仙/通鑑)
鄧郁之與徐靈期結方外交遇至人得金鼎火符之術
郁之以資財讓靈期成道而去郁之遂苦無法財惟此
志不退梁天監初臺司奏少㣲星現南楚長沙分埜武
帝勅監軍採訪得之訪問所修答曰貧道修鍊金液而
缺丹財帝賜金帛子女於南嶽選其幽勝立上中下三
宫以修内外丹後於天監末十二月三十日就石壇升
天(上/)
陶貞白僊障有九名居其一使吾不白日昇天蓋三朝
安得有浮名乎
隱居弟子桓法闓字彦舒事隠居於茅山華陽館十餘
年一日有二青童一白鶴自空而下集於庭隱居欣然
而接謂已當之青童曰太上所命者桓先生也隱居黙
計門人皆無姓桓者索之唯得執役桓法闓焉詰其所
致則曰常修黙朝之道親朝太帝已九年矣故有今日
之召闓於是駕白鶴而昇天(上/)
隋人號潜翁者嘗遊鯉湖見一叟携籃採葉心異之遂
下拜乞長生藥叟以數葉與之即失所在後潜翁煉形
於石壁山養白蝦蟇自隨久亦化去(九鯉/湖志)
　
　
　
　廣博物志卷十二
欽定四庫全書
　廣博物志卷十三
　　　　　　　　　　　　明　董斯張　撰
　　靈異二(女僊/)
西王母者九靈太妙龜山金母也一號太虛九光龜臺
金母元君乃西華之至妙洞陽之極尊在昔道氣凝寂
湛體無為將欲啟廸𤣥功化生萬物先以東華至真之
氣化而生木公木公生於碧海之上芬靈之墟以主陽
和之氣理於東方亦號曰東王公焉又以西華至妙之
氣化而生金母金母生於神州伊川厥姓侯氏與東王
公共理二氣而育養天地陶鈞萬物焉所居宫闕有曾
城千里玉樓十二瓊華之闕光碧之堂九層𤣥室紫翠
丹房左帶瑶池右環翠水其山之下弱水九重非飈車
羽輪不可到也所謂玉闕暨天緑臺承霄青琳之宇朱
紫之房連琳綵帳明月四朗戴華勝佩虎章左侍僊女
右侍羽童軒砌之下植以白環之樹丹剛之林空青萬
條瑶幹千尋無風而神籟自韻琅琅然皆九奏八㑹之
音也爾雅云王母蓬髮戴華勝虎齒善嘯者此乃王母
之使金方白虎之神非王母之真形也(廣/記)
西王母梯几而戴勝(山海經○注/梯謂慿也)
東王父姓無為字君解西王母姓自然字君思一云東
王公名倪字君明西王母姓楊名囘(老君枕/中經)
西王母姓楊一曰緱氏一曰侯氏一曰焉氏名囘一曰
婉妗(廣/記)
萬民皆付西王母唯王聖人真人僊人道人之命上屬
九天君耳(御/覽)
西王母感上之誠暮必神降上乃盛施幃帳燒兠沫香
香聞數百里(漢武/故事)
雲華夫人者金母之女也(真仙竒記/云名瑶姬)受書為雲華上宫
夫人主領教童真之士理在玉暎之臺(真僊/通鑑)
帝閒居承華殿東方朔董仲舒在側忽見一女子著青
衣美麗非常帝愕然久之女對曰我墉宫玉女王子登
也為王母所使至七月七日王母暫來也帝下席跪諾
言訖玉女忽然不知所在帝問東方朔此何人朔曰是
西王母紫蘭宫玉女常傳使往來扶桑出入靈州交關
常陽傳言𤣥都阿母昔出配北燭僊人近又召還使領
命祿真靈官也(漢武/内傳)
上元夫人即命侍女紀離容徑到扶廣山勅青真小童
出六甲左右靈飛致神之方十二事當以授劉徹也(真青/小童)
(君太上中黄道君之師真元始十天王十室弟子也姓/延陵名陽字庇華形有嬰孩之貌故仙官以青真小童)
(為/號)
王母謂帝曰夫欲修身當榮其氣太上真經所謂行益
易之道益者益精易者易形能益能易名山僊籍不益
不易不離死厄子但愛精握固閉氣吞液行之不倦神
精充溢此元始天王在丹房之中所説㣲言今勑侍笈
玉女李慶孫書録之以相付子善修焉(並上○王母又/有侍女郭宻香)
(○又有侍女張/靈子見茅盈傳)
玉女常以黄玉為誌大如黍米在鼻上是真玉女也無
此誌者鬼試人耳(抱朴/子)
老君曰或見玉女青衣者名曰惠精玉女或見玉女黒
衣者名曰太𤣥玉女或見玉女赤衣者名曰赤圭玉女或
見玉女黄衣者名曰常陽玉女或見玉女三人青衣紫
下裳俱來者一名常在一名絶洞一名五德或見九玉
女衣服五綵俱來者一名上一名虎一名扶一名靈闕
一名孔林一名慿一名住一名多一名(闕雲笈/  真籖)
東方之神女名曰青腰玉女南方之神女名曰赤圭玉
女中央之神女名曰黄素玉女西方之神女名曰玉素
玉女北方之神女名曰𤣥光玉女左為常陽右為承翼
此皆玉女之名也(上/)
南極夫人西王母第四女也名林字容真一號紫元夫
人或曰南極元君理太丹宫受書為金闕聖君漢平帝
時降於陽落山䂖室之中授清虛王母太上保文等經
三十卷夫人着錦袍青羽裙左佩虎書右帶揮靈可年
十六七形貎真正天姿奄靄乗羽寳車駕以九龍女騎
九千居渤陽丹海長離山中主教當為真人者(真仙/通鑑)
右英夫人西王母第十三女名媚蘭字申林治滄浪山
受書為雲林夫人晉哀帝興寧三年七月降句曲山
紫㣲夫人名青娥字愈音王母第二十女也昔降寳神
經與清靈裴真人行之得道晉哀帝興寧三年乙丑六
月與九華安妃二十三真人十五女僊降句曲授道於
真人揚羲
太真夫人王母之小女也衣服竒麗姿容絶世年可十
六七時以兒為三天太上府都官司直被降主東嶽夫
人暫來往於岱宗山石室高崖重巖深隱人跡所不能
到去地千餘丈中有玉几金牀珍物竒偉每彈一弦之
琴即百鳥飛集鼓舞聽之時乘白龍周旋四海僊人馬
眀生嘗為縣吏為賊所傷瘡甚殆死遇夫人救之數年
後夫人令明生歸師安期生授金液還丹修煉昇天(並/上)
昔禪黎世界隊王有女字絓音(一曰/繼音)生乃不言年至十
四王怪之乃棄女於南浮長桑之阿空山之中女乏糧
食常仰日咽氣引月服精自然充飽體不疲損常行山
周帀巗洞忽與神人㑹於丹陵之舍栢林之下執絓音
右手題赤石之上語絓音曰汝雖不能言可憶此也絓
音私心自悼受生不幸口不能言棄枉窮山誓心自願
得還人中當作功德無有愛惜百刼之後冀與願㑹天
為其感遣朱宫靈童下教絓音理身之術受赤書八字
之音於是能言絓音晨夕朝禮天文道真既降逆知吉
㐫役使百靈坐命十方於山而出還於王國時天下大
旱人民燋燎王大懼怖祈請神眀絓音往白王言常聞
山中有女不言能感於天王識之乎王於是悟識是王
女乃迎女還宫見女能言王見愧顔女顯其道為王仰
笑天降洪雨注水至丈於是化形隱景而去(洞𤣥本/行經)
紫清上宫九華安妃名鬰嬪字靈簫太虚元君金臺李
夫人少女詣龜山學上清道道成受太上書署為紫清
上宫九華真妃賜姓安(真仙/通鑑)
王觀香字衆愛周靈王第三女也是宋姬所生於子喬
為别生妹授子喬飛解脫網之道得去入緱氏山中後
俱與子喬入陸渾移三十九年道成白日昇天子喬弟
兄七人得道(五男/二女)其眉壽是觀香之同生兄亦得道(上/)
毛女字玉姜(神僊/𫝊)
有魚道超魚道逺者皆秦時之女真入武夷山隐焉後
人常常見之其地四圍皆生毛竹故人因毛竹而亦呼
此二魚為毛(真仙/通鑑)
南嶽夫人能𨽻書小有王君並𫝊事甚詳悉又述黄庭
内景叙青精䭈飯方(魏夫人傳夫/人名華存)
清虛真人王君侍女華教條李眀瓮(上/)
梅姑秦時丹陽縣人有道術能着履行水上縣有梅姑
廟尚存(異/苑)
張麗英面有竒光不照鏡但對白紈扇長沙王吳芮聞
而聘之女聞芮來登金精山仰臥被髮覆石皷下咸謂
已死忽紫雲鬰起遂失所在惟留歌一首歌曰石皷石
皷哀哉下土自我來觀民生實苦世事悠悠我意蹙蹙
我意不可辱兮王威不可奪有鸞有鳯自舞自歌凌雲歴漢
逺絶塵羅世人之子其如我何
李真多李八百之妹也隨兄修道一日八百見真多手
持蓮花身似有孕八百怒意欲引劔揮之真多覺之倐
爾凌虚渡江産下童子經一卷遂乘雲氣冉冉昇天(真/仙)
(通/鑑)
周爰支漢河南尹周暢之女也暢汝南安城人好行隂
德功在不覺曾作河南尹遭大旱收𦵏洛陽城傍客死
骸骨萬餘人為立義塚祭祀之應時大雨豐收太上䖍
以暢有隂行令爰支從南宫受化得僊今在洞中為眀
晨侍郎
韓太華者韓安國之妹也漢貳師將軍李廣利之婦也
得道在易遷宫利宿世有功德今亦在南宫受化
張㣲子者漢昭帝時將作大匠張慶之女不知何郡人
也㣲子少好道因得尸解去㣲子自言師東海東華玉
妃淳文其受服霧氣之道云霧是山澤水火之華精金
石之盈氣久服之則能散形入空與雲氣合體㣲子修
之得其僊道也
傅禮和者漢桓帝外甥侍中𫝊建之女也北地人舉家
奉佛禮和常月日灑掃佛前勤勤祝誓心願仙化常服
五星精身生光華得道僊去善為空同之歌歌則禽鳥相
舞而集飛集其前以聽之
劉春龍漢宗正劉奉先之女以其先世有隂德故皆得
道入華陽易遷宫中
郭芍藥漢度遼將軍郭蹇女也少好道篤誠真人因授
其六甲而得道
趙素臺者漢幽州刺史趙熈之女也熈少有善行常濟
窮困救王惠等族誅有隂德數十事熈得身詣朱陵兒
子得遁形遊洞天素臺在易遷宫中已四百年不肯徙
自謂天下無復樂於此處也數㣲服遊行盻山澤以自
足
黄景華者漢司空黄瓊之女也景華少好仙道常宻修
至要後師韓終授其岷山丹方服之得入易遷宫位為
恊晨夫人領九宫諸僊女亦總教授之
張桃枝者漢司𨽻校尉朱寓季陵母也沛人寓往與陳
蕃俱誅寓母以隂德久聞在易遷始得為明晨侍郎耳
(真誥注云朱寓沛人桓靈之時八俊後同黨/人之烈與李膺杜宻俱下獄死非陳蕃同時)
竇瓊英者竇武之妹也其七代祖名峙常以𦵏枯骨為
事以活死為心瓊英今得女僊在易遷宫
趙愛兒者幽州刺史劉虞别駕趙該姊也好道得尸解
後又受符見居東華方諸䑓
張玉蘭者張衡之女也㓜而潔素不食葷血年十七歲
夢朱光入口因而有孕父母索之終不肯言惟侍婢知
之一日謂侍婢曰我死爾當剖腹以明我心其夕遂殁
父母不違其言剖腹得一物如蓮花初開其中有白素
金書十卷乃本濟經也十餘日間有大風雨晦暝遂失其
經成都記云天師雲孫女無夫而孕父疑之欲殺焉既
産有異光乃一軸書則本濟經也父以為師乃擲其刀
其後於敦信村登僊即女郎觀也今有聖女臺抛刀池
洗經池存焉
王魯連魏明帝城門校尉范陽王剛女也剛得道於元
洲魯連見父昇天遂勤志修道入陸山遇太乙真人授
飛昇之法行之白日昇天
張姜子西州人張濟妹也(濟後漢末西凉州人為董卓/将後攻穣成被射死即張繡)
(從叔也其妹不顯/外書不知出適)李惠姑齊人夏侯𤣥婦也(𤣥魏末人/與李豐俱)
(為晉文王所誅不知婦亡在𤣥之前後李女/豐乃是馮翊人非齊人不知此是李誰之)施淑女山陽
人施績女也(施績呉興人孫皓時為驃騎將軍守西陵/今云山陽恐女或出適取夫家郡不爾則)
(乖/)鄭天生鄧芝母也(鄧芝字伯苖南陽新野人在蜀為/劉禪車騎將軍後行見蝯抱子行)
(引弓射殺因感念而/亡母不知鄭誰之女)此數女子昔世有仁行令問並得
在洞中洞中有易遷館舍真臺皆宫名也計今在易遷
館東廂中此館中都有八十三人又有恊辰夫人者九
宫之女也太上往遣來教此等法皆以保命授書恊辰
夫人主教領之也夫人漢司空黄瓊女黄景華也韓終
授其岷山丹服得僊
趙威伯者東郡人也少學邯鄲張先生先生得道之人
耳晚在中嶽授玉珮金鐺經於范丘林丘林乃是漢樓
船將軍衛行道婦也學道得僊遂授行挹日月之道又
服九靈明鏡華遂得僊昔亦來在華陽内為保命丞
郭叔香者王修母得道在易遷宫中真誥注云王修字
叔冶北海人為魏武郎中令年七歲䘮母母以社日亡
不知郭誰女也
北元中𤣥道君李慶賔之女太保玉郎李靈飛之小妹
受書為東宫靈照夫人治方丈臺第十三朱館中
孫寒華者吳人孫奚之女也師杜契授𤣥白之要顔容
少艾周旋吳越諸山十餘年乃得僊道而去一云即吳
大帝孫女也於茅山修道道成冲虚而去因號其山為
華姥山
李奚子者晉樂平太守李惠祖母也奚子每專一志務
於救人大雪寒凍每積稲布榖於園庭恐禽鳥餓死其
用心如此今得道而居華陽洞中
王進賢者晉武帝尚書令王衍女為愍懐太子妃洛陽亂
劉曜石勒掠進賢渡孟津河於河中欲妻之進賢罵曰
我皇太子婦司徒公之女而胡羌小子敢欲干我乎言
畢即投河中其侍婢名六出復言曰大既有之小亦冝
然復投河中時遇嵩高女真諱西華出遊而愍之撫接
二人遂獲救外示死形體實宻濟便將入嵩高山今在
華陽宫洞内(並/上)
六出時年二十二三許體貎亦整善有心節本姓田漁
陽人魏故浚儀令田諷之孫諷㑹有隂徳之行以及於
六出耳
嬰母者姓諶氏西晉之時丹陽郡黄堂觀居焉潜修至
道時人自童㓜迨衰老見之顔状無改衆號為嬰母因
入吳市逢有三嵗孩子悲啼呼呌執母衣裾曰我母何
來母哀而収育之逾於所生既長明頴孝敬異於常人
冠嵗以來風神挺邁所居常有異雲氣光景彷彿時説
蓬萊閬苑之事母異之謂曰吾與汝暫此相因汝以何
為號子曰昔蒙天真盟授靈章錫以名品約為孝道眀
王今冝呼而稱之遂告母修真之訣曰每須高處𤣥臺
踈絶異黨修閒丘阜餌順陽和静夷𤣥圃委鑒前非無
英公子黄老玉書大洞真經豁落七元太上隠𤣥之道
可致晏息以流霞之障睠盻乎文昌之臺得此道者九
鳳齊唱天籍駭虛竦身御節入景浮空龍車虎旂遊徧
八方矣母冝保之一旦孝道眀王漠然隱去母宻修道
法積數十年其後吳猛許遜自高陽南遊詣母請傳所
得之道又數年有雲龍之駕千乘萬騎來迎諶母白日
昇天(墉城/仙錄)
濟北弦超嘉平中夜夢神女從之自稱天上玉女東郡
人姓成公字智瓊蚤失母天帝哀其孤苦令得下嫁從
夫當其夢也嘉善非常覺悟欽想如此三四夕旦顯然
來遊駕輜軿車從八婢服綾羅綺繡狀若飛僊自言年十
七遂為夫婦贈詩曰飄颻浮勃述敖曹雲石滋神僊豈
虛降應運來相之
杜蘭香自稱南陽人以建興四年春詣張傳傳年十七
望見其車在門外婢通言阿母所生遣授配君𫝊先改
名碩碩呼女前視可十八九説事邈然久逺有婢子二
人大者萱支小者松支鈿車青牛上飲食皆僃作詩曰
阿母處靈嶽時遊雲霄際衆女侍羽儀不出墉宫外飈
輪送我來豈復恥塵穢從我與福俱嫌我與禍㑹至其
年八月旦來復作詩曰逍遥雲霧間呼吸發九嶷流汝
不稽路弱水何不之出薯豫子三枚大如雞子云食此
令君不畏風波避寒温碩食二欲㽞一不肯令碩盡食
言本為君作妻情無曠逺以年命未合其小乖太歲東
方卯當還求君(杜蘭香/别傳)
㑹稽剡縣民袁根杜碩二人獵經深山見一群山羊逐
經一石橋橋甚狹而峻向絶崖崖正赤壁立名曰赤城
經有山穴如門豁然而過旣入内甚平敞草木皆香有
一小屋二女子住其中年皆十五六容色甚羙着青衣
一名瑩珠一名(闕/)　見二人至忻然云早望汝來遂為室
家忽二女出行云復有得壻者往慶之曵履於絶巖上
行琅琅然二人思歸潜去歸路二女追還已知乃謂曰
自可去乃以一腕嚢與根語曰慎勿開也於是乃歸後
出行家人開其嚢􁂫如蓮花一重去一重復至五葢中
有小青鳥飛去根還知此悵然而已後根於田中耕家
依常餉之見在田中不動就視但有殻如蟬蛻也(續搜/神記)
晉太始中北海蓬球字伯堅入山伐木忽覺異香遂遡
風尋至北山廓然宫殿盤鬱樓臺博敞球入門窺之見
五株玉樹復稍前有四婦人端妙絶世共彈棋於堂上
見球俱驚起謂球曰蓬君何故得來球曰尋香而至遂
復還戲一小者便上樓彈琴留戲者呼之曰元暉何為
獨昇樓球樹下立覺少饑乃以舌䑛葉上垂露俄然有
一女乘鶴而至迎恚曰玉華汝等何故有此俗人王母
已令王方平行諸僊室球懼而出門囘顧忽然不見至
家建平中其舊居閭舍皆為墟矣(廣/記)
許氏者許真君遜之女也適建安黄仁覧盡得真君道
妙日究神僊之學任青州從事單騎之官㽞許氏侍翁
姑一夕家僮告許氏院中夜有語笑聲姑訊之許氏曰黄
郎爾姑曰吾子從事數千里安得至此許氏曰彼已得
仙道能頃刻千里戒在漏語故不敢令姑知若然當使
我見之是夕仁覽歸許氏告以故仁覽不得已出謁父
母曰仁覽雖從宦逺鄉夜必潜歸膝下僊道秘宻不可
泄言恐招譴累言訖取竹杖化為青龍乘之而去後許
真君輕舉之日許氏同仁覽公姑三十二口白日飛昇
僊仗既行許氏釵偶墜落今有許氏墜釵洲(真僊/通鑑)
鮑靚及妹並是其七世祖李湛張慮本杜陵北鄉人也
在渭橋為客舍積行隂德好道希生故令福逮於靚等
使易世變練改氏更生合為兄弟耳根胃雖異德䕃者
同故當同心氏族也今並作地下主者在洞宫中靚所
受學本自薄淺質又撓滯故不得多也(陶隠居/真誥)
郗綜婦丁淑英者有救窮之隂德又遇趙阜之厄而不
言内慈自中𤣥感皇人故令福逮於囘使好僊也綜墓
在東平淑英今為朱陵嬪數遊三上司命亦令聽政焉
(此二人當是囘之/曾祖也外書不顯)郄瞿與薛春華至埀心於門宗初不
以生人為事然訟者多但不能威制之耳每見諫考訴
者甚懃至也時節宜祠之耶此二人郗家之福鬼(外書/亦無)
(此二人不/知是何親)郗雄與閻屈女不相當負石之役於今未了
喜擊犯門宗心常殺絶此二人是郗家之禍鬼
女真薛練師不知何許人也晉時世弊京邑不寧有道
之士多棲寓山林以避世因居南嶽尋真臺外示同塵
内修至道嘗騎白豹遊耆闍峰黄鳥白猿不離左右(並/上)
錢妙真二姊妹依陶隠居誦黄庭經三十年至普通二
年道成入洞即茅山燕洞也至今有紫菖蒲碧桃在焉
其姊披白練衣先入洞妹後至洞已扃矣
蘋花溪相傳洪崖先生煉丹地嘗有老姥採蘋其間莫
測所自來問之曰吾鮑姑也忽不見(湖廣/志)
廣陵茶姥者不知姓氏晉元帝南渡之後耆舊相𫝊見
之百餘年顔色不改再持一器茗往市鬻之市人争買
自旦至暮所買者極多而器中茶常如新熟而未減少
人多異之刺史以冐法繫之於獄姥乃持所賣茗器自
牗中飛去矣(真仙/通鑑)
徐僊姑者隋朝僕射徐之才女也不知師奉何人已數
百嵗狀貌如常二十四五嵗善禁呪之術(上/)
　
　
　
　
　
　
　
　
　
　
　廣博物志卷十三
欽定四庫全書
　廣博物志卷十四
　　　　　　　　　　　　明　董斯張　撰
　　靈異三(神/)
凡䧿山之首自招搖之山以至箕尾之山凡十山二千
九百五十里其神狀皆鳥身而龍首其祠之禮毛(言擇/牲取)
(其毛色也周官曰/陽祀用騂牲之毛)用一璋玉瘞(半珪為璋/瘞埋也)糈用稌米(糈/祀)
(神之米名先吕反今江東音所一壻/稌稌稻也他覩反糈或作疏非也)一璧稻米白菅為
席(菅茅屬也音/間山海經)
凡南次二經之首自柜山至於漆吳之山凡十七山七
千二百里其神狀皆龍身而鳥首其祠毛用一璧瘞糈
用稌
凡南次三經之首自天虞之山以至南禺之山凡十四
山六千五百三十里其神皆龍身而人面其祠皆一白
狗祈糈用稌
凡西經之首自錢來之山至於騩山凡十九山二千九
百五十七里華山冢也(冢者神鬼/之所舍也)其祠之禮太牢(牛羊/豕為)
(太/牢)羭山神也祠之用燭(或作/煬)齋百日以百犧(牲純色/者為犧)瘞
用百瑜(瑜亦美玉/名音臾)湯(或作/温)其酒百樽(温酒/令熱)嬰以百珪百
璧(嬰謂陳之以環祭也或曰嬰即古罌字謂盂/也徐州云穆天子𫝊曰黄金之嬰之屬也)其餘十
七山之屬皆毛牷用一羊祠之(牷謂牲體全具也左/傳曰牷牲肥腯者也)燭
者百草之末灰白席采等純之(純縁也五色純之等差/其文綵也周禮莞席紛)
(純/)
凡西次二經之首自鈐山至於萊山凡十七山四千一
百四十里其十神者皆人面而馬身其七神皆人面牛
身四足而一臂摻杖以行是為飛獸之神其祠之毛用
少牢(羊猪為/少牢也)白菅為席其十輩神者其祠之毛一雄雞
鈐而不糈(鈐所用祭器名所未詳也或/作思訓祈不糈祠不以米)毛采(言用雄/色雞也)
凡西次三經之首自崇吾之山至於翼望之山凡二十
三山六千七百四十四里其神狀皆羊身人面其祠之
禮用一吉玉瘞(玉加采色者也子/曰吉玉大龜尸)糈用稷米
凡北山經之首自單狐之山至於隄山凡二十五山五
千四百九十里其神皆人面虵身其祠之毛用一雄雞
彘瘞吉玉用一珪瘞而不糈(言祭不用米皆/埋其所用牲玉)其山北人
皆生食不火之物(或作皆生/食而不火)
凡北次二經之首自管涔之山至於敦題之山凡十七
山五千六百九十里其神皆蛇身人面其祠毛用一雄
雞彘瘞(埋/之)用一璧一珪投而不糈(擿玉於山中以/禮神不埋之也)
凡東山經之首自樕蛛之山以至於竹山凡十二山三
千六百里其神狀皆人身龍首祠毛用一大祈䎶用魚
(以血塗祭為䎶也公羊傳云盖/叩其鼻以䎶社音鈎餌之餌)
凡西次四經自隂山以下至於崦嵫之山凡十九山三
千六百八十里其祠祀禮皆用一白雞祈糈以稻米白
菅為席
凡東次二經之首自空桑之山至於䃌山凡十七山六
千六百四十里其神狀皆獸身人面載觡其祠毛用一
雞祈嬰用一璧瘞
凡東次三經之首自尸胡之山至於無臯之山凡九山
六千九百里其神狀皆人身而羊角其祠用一牡羊米
用黍是神也見則風雨水為敗
凡北次三經之首自太行之山以至於無逢之山凡四
十六山萬二千三百五十里其神狀皆馬身而人面者
廿神其祠之皆用一藻􁈙瘞之其十四神狀皆彘身而
載玉其祠之皆玉不瘞(不埋所/用玉也)其十神狀皆彘身而八
足虵尾其祠之皆用一璧瘞之大凡四十四神皆用稌
糈祠之此皆不火食
凡薄山之首自甘棗之山至於鼓鐙之山凡十五山六
千六百七十里歴兒冢也其祠禮毛太牢之具縣以吉
玉(縣祭山之名/也見爾雅)其餘十三山者毛用一羊縣嬰用桑封
瘞而不糈桑封者桑主也方其下而鋭其上而中穿之
加金(言作神主而祭以金銀飾之也/公羊傳曰虞主用桑主或用玉)
凡萯山之首自敖岸之山至於和山凡五山四百四十
里其祠太逢熏池武羅皆一牡羊副(副謂破羊骨磔之/以祭也見周禮音)
(悃愊/之愊)嬰用吉玉其二神用一雄雞瘞之糈用稌
凡釐山之首自鹿蹄之山至於𤣥扈之山凡九山千六
百七十里其神狀皆人面獸身其祠之毛用一白雞祈
而不糈(言直/祈禱)以彩衣之(以彩/飾雞)
凡薄山之首自茍林之山至於陽虛之山凡十六山二
千九百八十二里升山冢也其祠禮太牢嬰用吉玉首
山䰠也其祠用稌黒犧太牢之具蘖釀(以蘖作/醴酒也)干儛(干/儛)
(萬儛干/楯也)置鼓(擊之/以儛)嬰用一璧尸水合天也(天神之/所馮也)肥牲
祠之用一黒犬於上用一雌雞於下刉一牝羊獻血(以/血)
(祭也刉猶刲也周/禮曰刉咡用犬牲)嬰用吉玉彩之(又加以繒/彩飾之也)饗之(勸强/之也)
(特牲饋食禮曰/執奠祝饗是也)
凡苦山之首自休與之山至於大騩之山凡十有九山
千一百八十四里其十六神者皆豕身而人面其祠毛
瘞用一羊羞(言以羊/為薦羞)嬰用一藻玉瘞(藻玉玉有五彩者/也或曰所以盛玉)
(藻藉/也)苦山少室大室皆冢也其祠之太牢之具嬰以吉
玉其神狀皆人面而三首其餘屬皆豕身人面也
凡岷山之首自女几山至於賈超之山凡十六山三千
五百里其神狀皆馬身而龍首其祠毛用一雄雞瘞糈
用稌文山勾檷風雨騩之山是皆冢也其祠之羞酒(先/進)
(酒以/酹神)少牢具嬰毛一吉玉熊山席也(席者神之/所憑止也)其祠羞
酒太牢具嬰毛一璧干儛用兵以禳(禳祓除之祭名儛/者持盾武儛也)
祈璆冕舞(所求福祥也祭用玉儛者/冕服也美玉曰璆已求反)
凡濟山經之首自煇諸之山至於蔓渠之山凡九山一
千六百七十里其神皆人面而鳥身祠用毛(擇用/毛色)用一
吉玉投而不糈
凡縞羝山之首自平逢之山至於陽華之山凡十四山
七百九十里嶽在其中以六月祭之(六月亦/嵗之中)如諸嶽之
祠法則天下安寜
凡荆山之首自景山至琴鼓之山凡二十三山二千八
百九十里其神狀皆鳥身而人面其祠用一雄雞祈瘞
(禱請已/埋之也)用一藻圭糈用稌驕山冢也其祠用羞酒少牢
祈瘞嬰毛一璧
凡首陽山之首自首山至於丙山凡九山二百六十七
里其神狀皆龍身而人面其祠之毛用一雄雞瘞糈用
五種之糈堵山冢也其祠之少牢具羞酒祠嬰毛一璧
瘞騩山帝也其祠羞酒太牢其合巫祝二人儛嬰一璧
凡荆山之首自翼望之山至於几山凡四十八山三千
七百三十二里其神狀皆彘身人首其祠毛用一雄雞
祈瘞用一珪糈用五種之精禾山帝也其祠太牢之具
羞瘞倒毛(薦羞反倒/牲埋之也)用一璧牛無常堵山玉山冢也皆
倒祠羞毛少牢嬰毛吉玉
凡洞庭山之首自篇遇之山至於榮余之山凡十五山
二千八百里其神狀皆鳥身而龍首其祠毛用一雄雞
一牝豚刉(刉亦割/刺之名)糈用稌凡夫之山即公之山堯山陽
帝之山皆冢也其祠皆肆瘞(肆陳之也陳牲/玉而後埋藏之)祈用酒毛
用少牢嬰毛一吉玉洞庭榮余山神也其祠皆肆瘞(肆/竟)
(然後依前/埋之)祈酒太牢祠嬰用圭璧十五五彩惠之(惠猶/飾也)
(方言/也)
嬴母之山神長乗司之是天之九徳也(九徳九/氣所生)其神狀
如人而豹尾
玉山是西王母所居也(此山多玉石因以名云穆天子/𫝊謂之群玉之山見其山河無)
(險四徹中繩先王之所謂䇿府寡草木無鳥獸穆王於/是攻其玉石取玉石版三乗玉器服物載玉萬隻以歸)
(雙玉為㲄/半璧為隻)西王母其狀如人豹尾虎齒而善嘯蓬髮戴
勝(蓬頭亂髮勝/玉勝也音龎)是司天之厲及五殘(王母知灾厲五刑/殘殺之氣也又案)
(竹書穆王五十七年西/王母來見賔於昭宫)
長留之山其神白帝少昊居之實惟員神磈氏之宫(音/隗)
是神也主司反景
符惕之山神江疑居之
騩山神耆童居之其音常如鐘磬
天山有神焉其狀如黄囊赤如丹火六足四翼渾敦無
面目是識歌舞實唯帝江也
泑山神蓐收居之是山也西望日之所入其氣負神紅
光之所司也
敖岸之山神薫池居之
堵山神天愚居之岐山神涉􁠦處之
剛山剛水出焉北流注於渭是多神􁀙(􁀙亦魑魅之類/也音恥囘反或)
(作/􁀙)其狀人面獸身一足一手其音如欽(欽亦吟/字假音)
槐江之山實惟帝之平圃神英招司之其狀馬身而人
面虎文而鳥翼其音如榴有天神焉其狀如牛而八足
二首馬尾其音如勃皇見則其邑有兵
崑崙之丘實惟帝之下都神陸吾司之(即肩/吾也)其神狀虎
身而九尾人面而虎爪
青要之山實惟帝之密都䰠武羅司之(武羅神名/䰠即神字)其狀
人面而豹文小腰而白齒(或作/首)而穿耳以鐻(鐻金銀器/之名未詳)
(也音/渠)其鳴如鳴玉
平逢之山有神焉其狀如人而二首名曰驕䖝是為螫
䖝(為螫䖝/之長)實惟蜂蜜之廬(言羣蜂之所舍/集蜜赤蜂名)
驕山神􁠦圍處之(􁠦音/鼉)其狀如人面羊角虎爪恒遊於
睢漳之淵出入有光
豐山神耕父處之常遊清冷之淵出入有光見則其國
為敗
和山五曲九水合焉吉神泰逢司之其狀如人而虎尾
是好居於萯山之陽出入有光
光山神計䝉處之其狀人身而虎首恒遊於漳淵出入
必有飄風暴雨
夫夫之山神於兒居之其狀人身而手操兩虵常游於
江淵
洞庭之山帝之二女居之(按九歌湘君湘夫人自是二/神江湘之有夫人猶河洛之)
(有宓妃也此之為靈與天地並矣安得謂之堯女禮記/曰舜葬蒼梧二妃不從明二妃生不從征死不從葬義)
(可知矣即令從之二女靈達鑒通無方尚能以鳥工龍/裳救井廩之難豈當不能自免於風波而有雙淪之患)
(乎假復如此𫝊曰生為上公死為貴神禮五嶽比三公/四瀆比諸侯今湘川不及四瀆無秩於命祀而二女帝)
(者之后配神而靈無縁當/復下降小水而為夫人也)是常遊於江淵澧沅之風交
瀟湘之淵是在九江之間出入必以飄風暴雨是多怪
神狀如人而載虵左右手撡虵
鍾山之神名曰燭隂(燭龍也是燭/九隂因名云)視為晝暝為夜吹為
冬呼為夏不飲不食不息息為風(息氣/息也)身長千里在無
䏿之東其為物人面虵身赤色居鍾山下(淮南子曰/龍身一足)
朝陽之谷神曰天吳是為水伯兩水間其為獸也八首
人面八足八尾皆青黄(大荒東經/東十尾)
從極之淵深三百仞維氷夷恒都焉(氷夷馮夷也淮南/云馮夷得道以潜)
(大川即河伯也穆天子/𫝊所謂河伯無夷者)氷夷人面乗兩龍(畫四面各乗/靈車駕二龍)
一曰忠極之淵陽汙之山河出其中凌門之山河出其
中(皆河之枝源/所出之處也)
雷澤中有雷神龍身而人頭鼓其腹在吳西(今城陽有/堯冢靈臺)
(雷澤在北也河圖曰大迹在/雷澤華胥履之而生伏羲)
東海之渚中(渚/島)有神人面鳥身珥兩黄虵(以虵/貫耳)踐兩黄
虵名曰禺􁨳黄帝生禺􁨳禺􁨳生禺京(即禺/强也)禺京處北
海禺􁨳處東海是惟海神(言分治一海/而為神也)
南海渚中有神人面珥兩青虵踐兩赤虵曰不廷胡余
(神名/耳)有神名曰因因乎南方曰因乎夸風曰乎民(亦有/二名)
處南極以出入風
有神十人名曰女媧之腸(或作女/媧之腹)化為神處栗廣之野
(女媧古神女而帝者人面虵身一日中七/十變其腹化為此神栗廣野名媧音𤓰)横道而處(言/斷)
(道/也)有人名曰石夷來風曰韋(來或作/本也)處西北隅以司日
月之長短(言察日月/晷度之節)
西海陼中有神人面鳥身珥兩青虵踐兩赤虵名曰奄
兹
西北海之外赤水之北有章尾山有神人面虵身而赤
(身長/千里)直目正乗(直目目從也/正乗未聞)其暝乃晦其視乃明(言視/為晝)
(眠為/夜也)不食不寢不息風雨是謁(言能請/致風雨)是燭九隂(照九/隂之)
(幽隂/也)是謂燭龍
大荒之中有山名曰北極天櫃有神九首人面鳥身名
曰九鳯又有神銜虵撡虵其狀虎首人身四蹄長肘名
曰強良
有神焉人首虵身長如轅左右有首衣紫衣冠旃冠名
曰延維人主得而饗食之伯天下
夏后啟之臣曰孟涂是司神於巴人請訟於孟涂之所
其衣有血者乃執之
小人國有神名曰犁􁠸之尸
南方祝融獸身人面乗兩龍(火神/也)
東方勾芒鳥身人面乗兩龍(木神也方面素服墨子曰/昔秦穆公有明徳上帝使)
(勾芒賜之/夀十九年)
西方蓐收左耳有虵乗兩龍(金神也人面虎爪/白毛執鉞見外傳)
北方禺疆人面鳥身弭兩青虵踐兩赤虵(字𤣥㝠水神/也莊周曰禺)
(疆立於北極一曰禺京一本云/北方禺疆黒身手足乗兩龍)
五帝廟蒼曰靈府赤曰文祖黄曰神升白曰顯紀黒曰
𤣥秬(廣/雅)
青帝䕶魂白帝侍魄赤帝養炁黒帝通血黄帝中主萬
人無越(度人/經)
天嵗星主徳慶其精下為大社之神天太白星主兵凶
其精下為雨師之神天熒惑星主司非其精下為風伯
之神天辰星主氣司灾其精下為先農之神天鎮星主
得士之慶其精下為靈星之神(龍魚/河圖)
東方蒼帝神名靈威仰精為青龍南方赤帝神名赤熛
怒精為朱鳥中央黄帝神名含樞紐精為麒麟西方白
帝神名白招矩精為白虎北方黒帝神名叶光紀精為
𤣥武(上/)
東方君姓爓諱開明字靈威仰南方君姓洞浮諱極炎
字赤熛怒中央君姓通斑諱元氏字含樞紐西方君姓
上金諱昌開字耀魄寳北方君姓黒節諱靈㑹字隠侯
局(道家玉/玦經)
乾神字仲尼號曰伏羲坎神字大曽子艮神字照光玉
震神字小曽子巽神字大夏侯離神字文昌坤神字揚
翟王號曰女媧兌神字一世(一云字/八世)
五龍兄弟五人皆人面龍身長曰角龍木仙也次曰羽
龍水仙也父曰宫龍土仙也父子同得仙治在五方今
五行之神也(遁甲開/山圖)
東嶽泰山君領羣神五千九百人主治死生百鬼之主
帥也泰山君服青袍戴蒼璧七稱之冠佩通陽太平之
印乗青龍
南嶽衡山君領仙官七萬七百人南嶽君服朱光之袍
戴九丹日精之冠佩夜光天真之印乗赤龍
中嶽嵩髙君領仙官玉女三萬人中嶽君服黄素之袍
戴黄王太乙之冠佩神宗陽和之印乗黄龍
西嶽華山君領仙官玉女四千一百人華山君服白素
之袍戴太初九流之冠佩開天通真之印乗白龍
霍山南嶽儲君黄帝所命衡岳之副主也領靈官三萬
人上調和氣下拯黎民閲校衆仙制命水神是峻險之
府而諸靈之所順也儲君服青錦之袍戴啟明之冠佩
道君之玉䇿而來或駕科車或駕龍虎
濳山儲君黄帝所命為衡嶽儲貳時叅政事今職似輔
佐者也潜山君服朱光繡衣戴參明之冠佩朱宫之印
乗赤龍之車(並/上)
東方太山君神姓圓名常龍南方衡山君神姓丹名靈
峙西方華山君神姓浩名鬱狩北方恒山君神姓登名
僧中央嵩山君神姓軍夀名逸羣呼之令人不病東方
泰山將軍姓唐名臣南方霍山將軍姓朱名丹西嶽華
隂將軍姓鄒名尚北嶽恒山將軍姓莫名惠中嶽嵩髙
山將軍姓石名𤣥恒存之郤百邪東海君姓馮名修青
夫人姓朱名隠娥南海君姓視名赤夫人姓翳名逸寥
西海君姓勾大名丘白夫人姓靈名素蕳北海君姓禹
名帳黒夫人姓結名連翹河伯姓公名子夫人姓馮名
夷(河/圖)
東嶽姓𤣥丘名日陸南嶽姓爛名洋光西嶽姓浩嶽名
元倉北嶽姓伏名通萌中嶽姓角名暜生(雲笈/七籖)
少昊治西方蚩尤佐之使主金𤣥㝠治北方白辯佐之
使主水太皓治東方袁何佐之使主木祝融治南方僕
程佐之使主火后土治中央后稷佐之使主土(越絶/書)
句芒號曰文始洪崖先生東方蒼帝東海君也祝融號
曰赤精成子南方赤帝南海君也蓐收號曰夏里黄公
西方白帝西海君也禺疆號曰㝠𤣥子昌北方黒帝北
海君也天地神人等耳風伯神名叱號曰長育雨師神
名馮修號曰樹徳諸神常當存念之馮夷號曰元梁使
者(雲笈/七籖)
東海姓閧名内靈西海姓導名洞清北海姓喻名淵
東海姓何名歸君南海姓劉名潄君北海姓吳名禽强
君
東海神名阿明南海祝融西海臣乗北海禺疆(養生/雜書)
堪坏得之以襲昆侖肩吾得之以處泰山禺疆得之立
乎北極西王母得之坐乎少廣(莊/子)
山神謂之離河伯謂之馮夷江神謂之竒相物神謂之
鬼土神謂之羵羊水神謂之网冩木神謂之畢方火神
謂之游光金神謂之清明(廣雅江江賦曰竒相得道而/宅神  記云帝女也卒為江)
(神蜀檮杌曰古史震䝉氏之女竊黄帝𤣥珠汎江而死/化為此神即今江瀆廟是也山海經大禹生於石紐江)
(瀆神生/於汶川)
丁卯神司馬卿丁丑神趙子壬丁亥神張文通丁酉神
臧文公丁未神石叔通丁巳神崔石卿(老君六/甲符圖)
丁卯神名孔林埃丁丑神名梁丘叔丁亥神名林盛陸
丁酉神名費顔明丁未神名王屈竒丁巳神名許咸池
(鬼谷注/隂符經)
甲子神名弓隆欲入水内呼之不溺甲戌神名執明呼
之入火不燒(酉陽/雜爼)
甲子神王文卿甲戌神展子江甲申神扈文長甲午神
衛上卿甲辰神孟非卿甲寅神明文章
東王公諱傀字君明佩雜色綬綬長六尺六寸
太乙君名獦
天翁姓張名刺渇(酉陽/雜爼)
九源丈人者為方丈宫主領天下水神
真中有神長生大君無英公子白元尊神太乙司命桃
康合延執符把籙保命生根(度人/經)
其神則有無頭子倒景君翕鹿公中黄先生與鹿門大
夫張陽字子淵使備玉闕自不帶老君竹使符左右契
者不得入也(抱朴/子)
梁簡文云船神名馮耳五行書云下船三呼其名除百
忌又呼為孟公孟母
炎帝於火而死為竈禹勞天下而死為社后稷作稼穡
而死為稷羿除天下之害而死為宗布(淮南子共又風/俗通云  工之)
(子曰修車好逺遊舟車所至足跡/所達靡不窮覽故祀以為社神)
井神曰吹簫女子(白澤/圖)
夢神曰趾離呼之而寢夢清而吉有呪曰元州牂菅娶
竺米題臨卧誦七遍吉(致虛閣/雜爼)
竈神名隗狀如美女又姓張名單字子郭夫人字卿忌
有六女皆名察治常以月晦日上天白人罪狀大者奪
紀紀三百日小者奪算算一百日其屬神有天帝嬌孫
天帝大夫天帝都尉天帝長兄硎上童子突上紫宫君
太和君玉池夫人等一曰竈神名壤子也(酉陽雜俎蘇/又云竈神)
(吉利妻王/氏名摶頰)
東卿司命監泰山之衆真總括吳越之萬神可謂道淵徳
髙折衝羣靈者也賈𤣥道李叔升言城生𫝊道流徃竝
受東卿君之要也𤣥道河東人周威王之末年生叔升
涿郡人漢元帝時生道流北地人漢靈帝殿中將軍
也城生吳人後漢劉聖公時為武當郡尉受學至勤竝
得真道今在泰山支子小陽山中此所謂地真者也(陶/隠)
(居真/誥)
夏啟為東明公文王為西明公召公奭為南明公季札
為北明公主領四方鬼齊桓公為三官都禁郎主生死
簡籙晉文公為水官司命秦始皇為北帝上相劉季為
南明賔友孔子為太極上真公治九嶷山顔囘為明晨
侍郎後為三天司真張衡楊子雲為北方鬼帝治羅酆
山周公為北帝師莊周為太𤣥博士嵇康為中央鬼帝
治抱犢山屈原為海伯統八海王弼為丘監嚴君平尚
在峨眉山鬼谷子為太𤣥師治青城山郭景純為都録
司命治雲臺山周顗為鬼官司命賈誼為西明都禁郎
以治馬融事不當謫遷泰山司馬郄鑒為南門亭長臧
洪為北斗天門亭長紀瞻為北天修門郎與虞譚更直
守天門顧和為執盖郎温太真為監海伯杜預為長史
王嘉徐庶何晏殷浩俱侍帝宸庾亮為北太帝前中衛
大將軍孔融為後中衛大將軍陶侃為西河侯蔡謨為
長史荀彧為北明公賔友謝幼輿為左副監(酉陽/雜爼)
張良為門下侍中淮南王劉安為太極真人莊周為太
極闈編郎墨翟為太極仙卿東方朔為華陽洞主司馬
季主為委羽仙人曹植為遮須國王蔡邕為修文郎劉
楨徐幹王粲俱為侍中王導為尚書令陶隠居為蓬萊
都水監楊羲為東華上佐許遜為九州都仙太史髙明
大使劉文饒為華陽洞童初府上帥鄭崇為大霍山長
顔囘與卜商俱為地下修文郎
沈有履竈有髻户内之煩壤雷霆處之東北方之下者
陪阿蛙蠪躍之西方之下者則泆陽處之水有罔象丘
有萃山有䕫埜有方皇澤有委虵委虵其大如轂其長
如轅紫衣而朱冠惡聞雷車之聲則捧其首而立見之
者殆乎霸(履水神髻竈神阿蛙蠪狀如小兒泆陽豹頭/馬尾罔象大耳長臂萃文身五采䕫一足方)
(皇如虵兩頭/皆神名莊子)
涸澤數百嵗生慶忌慶忌者其狀若人其長四寸衣黄
衣冠黄冠戴黄盖乗小馬好疾馳以其名呼之可使千
里之外一日反報此涸澤之精也涸川之精者生於蟡
蟡者一頭而兩身其形若虵其長八尺以其名呼之可
以取魚鼈此涸川水之精也(韓/子)
吳孫皓時臨海得毛人山海經云山精如人而有毛此
蔣山精也故抱朴子曰山之精形如小兒而獨足足向
後喜來犯人其名曰蚑知而呼之即當自却耳一名曰
超空可兼呼之又或如鼓赤色一足其名曰渾又或如
人長九尺衣裘戴笠曰金累又或如龍有五色赤角名
曰飛龍見之皆可呼其名不敢為害𤣥中記山精如人
一足長三四尺食山蟹夜出晝藏(異/苑)
厠之精名曰倚衣青衣持白杖知其名呼之者除不知
其名呼之則死又築室三年不居其中有滿則長二尺
見人則掩面見之有福又其精名忽長七尺見者有福
又築室三年不居其中有小兒長三尺而無髮見人則
掩鼻見之有福火之精名曰必方狀如鳥一足以其名
呼之則去水之精名曰罔象其狀如小兒赤目黒色大
耳長爪以索縳之則可得烹之吉門之精名曰野狀如
侏儒見之則拜以其名呼之宜飲食故澤之精名曰冕
其狀如虵一身兩頭五采文以其名呼之可使取金銀
故廢丘墓之精名曰無狀如老役夫衣青衣而操杵好
舂以其名呼之使人宜禾穀故道徑之精名曰忌狀如
野人行歌以其名呼之使人不迷故車之精名曰寜野
狀如輼車見之傷人目以其名呼之不能傷在道之精
名曰作器狀如丈夫善眩人以其名呼之則去故臼之
精名曰意狀如豚以其名呼之則去故井故淵之精名
曰觀狀如美女好吹簫以其名呼之則去故臺屋之精
名曰兩貴狀如赤狗以其名呼之使人目明左右有山
石水生其澗水出流千嵗不絶其精名曰喜狀如小兒
黒色以其名呼之使取飲食三軍所戰精名曰賔滿其
狀如人頭無身赤目見人則轉以其名呼之則去故水
石者精名慶忌狀如人乗車盖一日馳千里以其名呼
之則可使入水取魚丘墓之精名曰狼鬼善與人鬬不
休為桃棘矢羽以鵄羽以射之狼鬼化為飄風脱履捉
之不能化也故市之精名曰問其狀如囤而無手足以
其名呼之則去故室之精名曰傒龍狀如小兒長一尺
四寸衣黒衣赤幘大冠帶劍持㦸以其名呼之則去山
之精名䕫狀如鼔一足如行以其名呼之可使取虎狼
豹故牧弊池之精名曰髠頓狀如牛無頭見人則逐人
以其名呼之則去夜見堂下有鬼被髮走物惡之精名
曰溝以其名呼之則無咎故溷之精名曰卑狀如美女
而持鏡呼之知愧則去也(白澤/圖)
河精者人頭魚身師曠時所受䜟也(宋/書)
或以三皇天文召司命司危五嶽之君阡陌亭長六丁
之靈皆使人見之而對問以諸事則吉凶昭然存諸掌
無逺近幽深咸可先知也或召六隂玉女其法六十日
而成成則長可役使或祭致八史八史者八卦之精也
亦足以預識未形矣或服葛花及秋芒麻勃刀圭方寸
匕忽然如欲卧而聞人語之以所不覺之事吉凶立定
也或用明鏡九寸以上自照有所思存七日七夕則見
神仙或男或女或老或少一示之後心中自知千里之
外方來之事也明鏡或用一或用二謂之日月鏡或用
四謂之四規四規者照之時前後左右各施一也用四
規所見來神甚多或縱目或乗龍駕虎冠服采色不與
世同皆有經圖欲修其道當先暗誦所當致見諸神姓
名識其衣冠不爾則卒至而忘其神或能驚懼則害人
也為之率欲得靜漠幽閑林麓之中外形不驚目外聲
不入耳其道必成也三童九女節夀君九首虵軀百二
十官雖來不得熟視也或有問之者或有訶怒之者亦
弗荅也或有侍從暐曄力士甲卒乗龍駕虎簫鼓嘈嘈
勿舉目與言也但諦念老君真形老君真見形則起再
拜也老君真形者思之姓李名聃字伯陽身長九尺黄
色深嘴隆鼻秀眉長五寸耳長七寸額有三理上下赤
足有八卦以神龜為牀金樓玉堂白銀為堦五色雲為
衣重疊之冠鋒鋋之劍從黄金百二十人左有十二青
龍右有二十六白虎前有二十四朱雀後有七十二𤣥
武前道十二窮竒後從三十六辟邪雷電在上晃晃昱
昱(抱朴子則又云執八嵗威之節佩老/子玉䇿  山神可使豈敢為害乎)
依七佛經云若有人能受持五戒感得二十五神侍衛
殺戒有五神一名波吒羅二名摩那斯三名婆睺那四
名呼奴吒五名頗羅吒盗戒有五神一名法善二名佛
奴三名僧善四名廣額五名慈善婬戒有五神一名貞
潔二名無欲三名淨潔四名無染五名蕩滌妄戒有五
神一名美㫖二名實語三名質直四名直答五名和合
語飲酒戒有五神一名清素二名不醉三名不亂四名
無失五名䕶戒(法苑/珠林)
庖羲氏使鬼物以致羣祠以犧牲登薦百神則祭祀之
始也(拾遺/記)
炎慶甲者古之炎帝也今為北太帝君天下鬼神之主
也(真/誥)
黄帝㑹鬼神於泰山駕象車六蛟龍(墨/子)
少昊以金徳王母曰皇娥處璇宫而夜織或乗桴木而
晝游經歴窮桑滄茫之浦時有神童容貌絶俗稱為白
帝之子即太白之精降乎水際與皇娥讌戲奏㛐娟之
樂游漾忘歸窮桑者西海之濵有孤桑之樹直上千尋
葉紅椹紫萬嵗一實食之後天而老帝子與皇娥汎於
海上以桂枝為表結薫茅為旌刻玉為鳩置於表端言
鳩知四時之候今之相風此之遺象也帝子與皇娥竝
坐撫桐峯梓瑟皇娥倚瑟而清歌曰天清地曠浩茫茫
萬象迴薄化無方浛天蕩蕩望滄滄乗桴輕漾着日旁
當期何所至窮桑心知和樂悦未央俗謂遊樂之處為
桑中也白帝子荅歌曰四維八埏𣺌難極驅光逐影窮
水域璇宫夜靜當軒織桐峯文梓千尋直伐梓作器成
琴瑟清歌流暢樂難極滄湄海浦來棲息及皇娥生少
昊號曰窮桑氏亦曰桑丘氏至六國時桑丘氏著隂陽
書即其餘裔也(拾遺/記)
禹鑿龍關之山亦謂之龍門至一空巖深數十里幽暗
不可復行禹乃負火而進有獸狀如豕啣夜明之珠其
光如燭又有青犬行吠於前禹計可十里迷於晝夜既
覺漸明見向來豕犬變為人形皆着𤣥衣又見一神虵
身人面禹因與語神即示禹八卦之圖列於金版之上
又有八神侍側禹曰華胥生聖子是汝耶答曰華胥是
九河神女以生余也乃探玉簡授禹長一尺二寸以合
十二時之數使量度天地禹即執持此簡以平定水土
虵身之神即羲皇也(上/)
禹治水三至桐栢山驚風迅雷石號木鳴五伯擁川天
老肅兵不能興禹怒召集百靈搜命䕫龍桐栢千君長
稽首請命禹因囚鴻䝉氏商章氏兠氏盧氏犂婁氏乃
獲淮渦水神名無支祈善應對言語辨江淮之淺深原
隰之逺近形若猿猴縮鼻髙額青軀白首金目雪牙頸
伸百尺力踰九象禹授之童律不能制授之烏木田不
能制授之庚辰能制鴟脾桓胡木魅水靈山妖石怪奔
號藂繞以千數庚辰持㦸逐去頸鎖大索鼻金鈴徙之
淮陽之龜山足下禆淮水永安流注海也(古嶽/凟經)
禹理洪水觀於河見白面長人魚身出曰吾河精也授
禹河圖而還於淵中(尸/子)
僕躬耕南陽之畝遂䝉劉氏顧草廬勢不可郤計善事
之於是情好日密相拉總師趨蜀道履黄牛因覩江山
之勝亂石排空驚濤拍岸歛巨石於江中崔嵬巑岏列
作三峯平治洚水順遵其道非神扶助於禹人力奚能
致此耶僕縱步環覽乃見江左大山壁立林麓峰巒如
畫熟視大江重複石壁間有神像影現焉鬢髮鬚眉冠
裳宛然如彩畫者歬竪一旌旗右駐一黄犢猶有董工
開導之勢古𫝊所載黄龍助禹開江治水九載而功成
信不誣也惜乎廟貌廢去使人太息神有功助禹開江
不事鑿斧順濟舟航當廟食兹土僕復而興之再建其
廟號目之曰黄牛廟以顯神功(諸葛亮黄/陵廟記)
昔三苗大亂天命夏禹於𤣥宫有大神人面鳥身降而
福之司禄益食而民不饑司金益富而固家實司命益
年而民不夭四方歸之禹乃克三苖而神民不違(隋巢/子)
伯益字隤敳為唐澤虞是為百蟲將軍(今鞏洛嵩山有/百蟲將軍廟是)
(也自漢有之水經云晉元康/五年七月順人吳義復立)
夏桀時天乃命湯於釃宫有神來告曰夏徳大亂徃攻
之予必使汝乃戡之(墨/子)
有神降於莘王問内史過曰是何故也對曰昔夏之興
也祝融降於崇山其亡也囘禄信於聆隧商之興也檮杌
次於丕山其亡也夷羊在牧周之興也鸑鷟鳴於岐山
其衰也杜伯射王于鄗是皆明神之志者也昔昭王娶
於房曰房后實有爽徳協於丹朱丹朱馮身以儀之生
穆王焉實臨照周之子孫而禍福之(國/語)
湯時有神牽白狼啣鈎入朝乃東觀沈璧於洛獲黄魚
黒玉之瑞(世/紀)
武王伐紂都洛邑未成隂寒雨雪十餘日深丈餘甲子
平旦不知何五丈夫乗五車從兩騎止門外欲謁武王
武王將不出見大公曰不可雪深丈餘而車騎無跡恐
是聖人王使太師尚父謝五大夫曰賔幸臨之失不先
問方修法服太師尚父使人持一器粥出進五車兩騎
曰大夫在内方對天子天寒故進熱粥以御寒未知長
幼從何起兩騎曰先進東海君次河伯風伯雨師粥既
畢使者具以告尚父尚父告武王曰客可見矣武王曰
諸神各有名乎師尚父曰南海神名祝融北海神名𤣥
㝠東海神名勾芒西海神名蓐收河伯名馮修請使謁
者各以其名召之武王乃於殿上謁者於殿下門外引
祝融進五神皆驚相視而歎祝融拜武王王曰天隂乃
逺來何以教之神曰王伐殷立周謹來受命願勅風伯
雨師各使奉其職武王曰予歳時亦無廢禮焉(太公/金匱)
武王問太公曰天下神來甚衆恐有試者何以待之太
公曰請樹槐於王門内有益者入無益者距之(上/)
天子西征鶩行至於陽紆之山河伯無夷之所都居(穆/天)
(子/傳)
關中有金魚神周平王時十旬不雨祭此神俄生涌泉
魚躍降雨(述異/記)
儒家之徒董無心墨家之徒躔子相見講道躔子稱墨
家右鬼神是引秦繆公有明徳上帝賜之九年董子難
以堯舜不賜年桀紂不夭死而秦穆晉文言之夫謬者
誤亂之名文者徳惠之表有誤亂之行天賜之年有徳
惠之操天奪其命乎(論/衡)
虢公夢在廟有神人面白毛虎爪執鉞立於西阿公懼
而走神曰無走帝命曰使晉襲於爾門公拜稽首覺召
史嚚占之對曰如君之言則蓐收也天之刑神也天事
官成公使囚之且使國人賀夢舟之僑告其諸侯曰衆
謂虢亡不乆吾今乃知之君不度而賀大國之襲於己
何瘳吾聞之曰大國道小國襲焉曰報小國傲大國襲
焉曰誅民疾君之侈也是以遂於逆命今嘉其夢侈心
展是天奪之鑑而益其疾民疾其態天又誑之大國來
誅出令而逆宗國既卑諸侯逺己内外無親其誰云救
之吾不忍族也將行以其族適晉六年虢乃亡(國/語)
晉平公至澮上見人乗白驂八駟以來有狸身而狐尾
去其車而隨公之車公問師曠師曠曰狸身而狐尾其
名曰首陽之神飲酒於霍泰山而歸其逢君於澮乎君
其有喜焉(古文/瑣語)
晉侯有疾鄭伯使公孫僑如晉聘且問疾叔向問焉曰
寡君之疾病卜人曰實沉臺駘為祟史莫之知敢問此
何神也子産曰昔髙辛氏有二子伯曰閼伯季曰實沈
居於曠林不相能也日尋干戈以相征討后帝不臧遷
閼伯於商丘主辰商人是因故辰為商星遷實沈於大
夏主參唐人是因以服事夏商其季世曰唐叔虞當武
王邑姜方震大叔夢帝謂己余命而子曰虞將與之唐
屬諸參而蕃育其子孫及生有文在其手曰虞遂以命
之及成王滅唐而封大叔焉故參為晉星由是觀之則
實沈參神也昔金天氏有裔子曰􁀙為𤣥㝠師生允格
臺駘臺駘能業其官宣汾洮障大澤以處犬原帝用嘉
之封諸汾州沈姒蓐黄實守其祀今晉主汾而滅之矣
由是觀之則臺駘汾神也(左/傳)
鄭子産聘於晉晉侯有疾韓宣子逆客私焉曰寡君寢
疾於今三月矣並走羣望有加而無瘳今夢黄􁁉入於
寢門其何厲鬼也對曰以君之明子為大政其何厲之
有昔堯殛鯀于羽山其神化為黄􁁉以入于羽淵實為
夏郊三代祀之晉為盟主其或者未之祀也乎韓子祀
夏郊晉侯有間賜子産莒之二方鼎(上/)
齊景公伐宋過泰山夢見二人怒公恐謂泰山之神晏
子以宋祖湯與伊尹為言其狀湯姿容多髭鬚伊尹黒
而短即此夢也景公進軍不聽車轂毁公恐乃散軍不
伐宋(物異志揚晏子云湯質晳而長顔以髯兊上豐下/倨身而  聲伊尹黒而短蓬而髯豐上兊下僂身)
(而下聲大又璅語作盤庚伊尹云盤庚長/九尺餘  下小上白而髯好仰而聲上)
鄭繆公晝日處廟有神人面鳥身素服面狀方正繆公
大懼神曰無懼帝厚汝明徳使錫汝夀十年使若國昌
公問神名曰予為勾芒也(墨子/)
孔子生夜有二蒼龍自天而下來附徵在之房因夢而
生孔子有二神女擎香露於空中而來以沐浴徵在又
有五老列於徵在之庭則五星之精也(拾遺/記)
孔子母徵在遊大冢之坡睡夢黒帝使請與己交語曰
女乳必於空桑之中(春秋孔/演圖)
項槖魯人十嵗而亡時人尸而祝之號小兒神(圖/經)
孟子生時其母夢神人乗雲自泰山來將止於嶧母疑
視乆之忽片雲墜而寤時閭巷皆見有五色雲覆孟子
之居焉
屈原以忠見斥隠於沅湘披蓁茹草混同禽獸采栢實
以和桂膏用養心神被王逼逐乃赴清泠之水楚人思
慕謂之水仙其神遊於天河精靈時降湘浦楚人為之
立祠(拾遺/記)
昔秦漢二代大興祈禱所祭太乙神陳寳八仙之屬動
用牛羊穀帛錢費億萬了無所益况於匹夫徳之不備
體之不養而欲以三牲酒肴祝愿鬼神以索延年惑亦
甚矣(抱朴/子)
秦時丹陽縣湖側有梅姑廟生時有道術能著履行水
上後負道法夫怒殺之投屍于水乃隨波漂流至今廟
處巫人常令殯殮不須墳塟即時有方頭漆棺在祠堂
下晦望之日時見霧中曖然有著履形廟左右不得取
魚射獵輙有迷徑溺沒之患巫云姑既傷死所以惡見
殘殺(法苑/珠林)
秦始皇作石橋欲過海觀日所出處𫝊云時有神能驅
石下海陽城十一山今盡起立嶷嶷東傾如相隨形狀
又云石去不速神人輙鞭之皆流血石莫不悉赤至今
猶爾秦皇于海中作石橋或云海神為之竪柱始皇感
其惠乃通敬于神求與相見神云我形醜約莫圖我形
當與帝㑹始皇乃從石橋入三十里與神相見帝左右
有巧者潛以脚畫神怒曰帝負約可速去始皇即轉馬
前脚猶立後脚隨崩僅得登岸(三齊/要㑹)
秦始皇與神女遊忤其㫖唾之生瘡始皇怖謝乃為出
温湯洗除(辛氏三/秦記)
武帝時迷於鬼神尤信越巫董仲舒數以為言武帝欲
驗其道令巫詛仲舒仲舒朝服南面誦詠經論不能傷
害而巫者忽死(風俗/通)
漢武帝在甘泉宫有玉女降常與帝圍棋帝乃逼之玉
女因唾帝面而去遂病瘡經年漢書云避暑甘泉宫此
其時也(幽明/録)
漢武帝宴於未央方噉黍􁂄忽聞人語云老臣冒死自
訴不見其形尋覔良乆梁上見一老翁長八九寸面目
頳􁀙鬚髮皓白拄杖僂步篤老之極帝問曰叟姓字何
居在何處何所病苦而來訴朕翁縁柱而下放杖稽首
嘿而不言因仰頭視屋俯指帝脚忽然不見帝駭愕不
知何等乃曰東方朔必識之於是召方朔以告朔曰其
名為藻水木之精夏巢幽林冬潛深河陛下頃日頻興
造宫室斬伐其居故來訴耳仰頭看屋而復俯指陛下
脚者足也願陛下宫室足於此帝感之既而息役幸瓠
子河聞水底有絃歌聲前梁上翁及年少數人絳衣素
帶纓佩甚鮮皆長八九寸有一人長尺餘凌波而出衣
不霑濡或有挾樂器者帝方食為之徹膳命列坐於食
案前帝問曰聞水底樂奏為是君耶老翁對曰老臣前
昩死歸訴幸䝉陛下天地之施即息斧斤得全其居不
勝歡喜故私相慶樂耳帝曰可得奏樂否曰故齎樂來
安敢不奏長人便絃而歌歌曰天地徳兮垂至仁愍幽
魄兮停斧斤保窟宅兮庇微身願天子兮夀萬春歌聲
大小無異於人清徹遶越梁棟又二人鳴管撫節調契
聲諧帝歡悦舉觴竝勸曰不徳不足當雅貺老翁等並
起拜受爵各飲數升不醉獻帝一紫螺殻中有物狀如
牛脂帝問曰朕闇無以識此物曰東方生知之耳帝曰
可更以珍異見貽老翁顧命取洞穴之寳一人受命下
沒淵底倐忽還到得一大珠徑數寸明耀絶世帝甚愛
翫翁等忽然而隠帝問朔紫螺殻中何物朔曰是蛟龍
髓以傅面令人好顔色又女子在孕産之必易㑹後宫
産難者試之殊有神效帝以脂塗面便悦澤又曰何以
此珠名洞穴珠朔曰河底有一穴深數百丈中有赤蚌
蚌生珠故以名焉帝既深歎此事又服朔之竒識(上/)
蜀有迴復水江神嘗流殺人文翁為守祠之勸酒不盡
拔劍擊之遂不為害(水經/注)
初宣帝時隂子方者至孝有仁恩臘日晨炊而竈神形
見子方再拜受慶家有黄羊因以祀之自是暴冨(後漢/書)
文選注引王褒碧雞頌曰持節使者王褒謹拜南崖敬
移金精神馬縹碧之雞(云云/)歸來歸來漢徳無疆廣乎
唐虞澤配三皇黄龍見兮白虎仁歸來歸來可以為倫
歸來翔兮何事南荒
茂陵富人袁廣漢藏鏹巨萬家僮八九百人於北邙山
下築園東西四里南北五里激流水注其内搆石為山
髙十餘丈連延數里養白鸚鵡紫鴛鴦牦牛青兕竒禽
怪獸委積其間移沙為洲嶼激水為波潮其中置江鷗
海鶴孕雛産鷇延漫林池竒樹異草靡不具植屋皆徘
徊連屬重閣修廊行之移晷不能徧也所親或以僣侈
戒之廣漢傲然不從其家常祀太一神一夕假寐忽見
神告之曰不即歛戢且禍及既覺終不能從後竟被誅
(西京/雜記)
習郁為侍中時從光武幸黎丘與帝通夢見蘇山神光
武嘉之拜大鴻臚録其前後功封襄陽侯使立蘇嶺祠
刻二石鹿俠神道百姓謂之鹿門廟或呼蘇嶺山為鹿
門山(㐮陽耆/舊傳)
漢朱遵仕郡功曹公孫述僣號遵擁郡人不伏述攻之
乃以兵拒述埋車絆馬而戰死光武追贈輔漢將軍吳
漢表為置祠一曰遵失首退至此地絆馬訖以手摸頭
始知失首於是士人感而義之乃為置祠號為健兒廟
後改勇士廟(新漢縣/圖記)
第五公誅除妖道而既夀且貴宋廬江罷除山祭而福
禄永終文翁破水靈之廟而身吉民安魏武禁淫祀之
俗而洪慶來格(抱朴/于)
汝南鮦陽有於田得麏者其主未徃取也商車十餘乗
經澤中行望見此麏著繩因持去持一鮑魚置其處有
頃其主徃不見所得麏反見鮑魚澤中非人道路怪其
如是大以為神轉相告語治病求福多有效騐因為起
祠舍衆巫數十幃帳鐘鼔方數百里皆來禱祀號鮑君
神其後數年鮑魚主來歴祠下尋問其故曰此我魚也
當有何神上堂取之遂從此壊(風俗通重李君/事同不  録)
范丹少為尉從佐使檄謁督郵丹有志節自恚為厮役
小吏及於陳留大澤中殺所乗馬捐棄官幘詐逢劫者
有神下其家曰我范史雲也為劫人所殺疾取我衣於
陳留大澤中家取得一幘丹遂之南郡轉入三輔從英
賢遊學十三年乃歸家人不復識焉陳留人高其志行
及歿號為貞節先生(搜神/記)
漢時泰山黄原平旦開門忽見一青犬在門外伏守備
如家養原紲犬隨隣里獵日垂夕見一鹿便放犬犬行
甚遲原絶力逐終不及行數里至一穴入百餘步忽有
平衢槐栁列植垣牆迴匝原隨犬入門列房可有數十
間皆女予姿容妍媚衣裳鮮麗或撫琴瑟或執博碁至
北閣有三間屋二人侍直若有所伺見原相視而笑云
此青犬所引至妙音婿也一人留一人入閣須臾有四
婢出稱太真夫人白黄郎有一女年已弱笄㝠數應為
君婦既暮引原入内有南向堂堂前有池池中有臺臺
四角有徑尺穴穴中有光照暎帷席妙音容色婉妙侍
婢亦美交禮既畢宴寢如舊經數日原欲暫還報家妙
音曰神人道異本非乆居至明日解佩分袂臨堦涕泣曰
後㑹無期深加愛敬若能相思三月旦可修齋戒四婢
送出門半日至家情念恍惚每至期常見空中有軿車
彷彿若飛
漢中有鬼神欒侯常在承塵上喜食鮓菜能知吉凶甘
露中大蝗起所經處禾稼輙盡太守遣使告欒侯祀以
鮓菜侯謂史曰蝗虫小事輙當除之言訖翕然飛出吏
髣髴其狀類鳩聲如水鳥吏還具白太守即果有衆鳥
億萬來食蝗䖝須臾皆盡(列異/𫝊)
龍舒陵亭有一大樹髙數十丈黄鳥十數巢其上時乆
旱長老共相謂曰彼樹常有黄氣或有神靈可以祈雨
因以酒脯徃亭中有寡婦李憲者夜起室中忽見一繡
衣婦人曰我樹神也以汝性潔佐汝為生來朝父老皆
欲祈雨吾有求之於帝至明日日中果大雨遂立為祠
憲曰諸卿在此吾近居水當致少鯉魚言訖有鯉數十
頭飛集堂下坐者莫不驚悚如此嵗餘神曰將有大兵
今辭汝去留一玉環曰持此可以避難後袁術劉表相
攻龍舒之民皆流去惟憲里不被兵(搜神/記)
南州人有遣吏獻犀簮于孫權者舟過宫亭湖廟而乞
靈焉神忽下教曰須汝犀簮吏惶遽不敢應俄而犀簮
已前列矣神復下教曰俟汝至石頭城反汝簮吏不得
已遂行自分失簮且得死罪比達石頭忽有大鯉魚長
三尺躍入舟剖之得簮
諸葛恪為丹陽太守出獵兩山之間有物如小兒伸手
欲引人恪令伸之曰去故地即死既而參佐問其故以
為神明恪曰此事在白澤圖内曰兩山之間其精如小
兒見人則伸手欲引人名曰傒囊引去故地則死諸人
未之見也(並/上)
司馬懿拜司空日有人叩門請見自稱白虎使者衣白
衣懐中探一物内懿手中戒曰兩世慎勿開墓中絶言
訖不見懿曰此或數也遂開視之乃一金龍子長三四
尺背上有銘云父子從我受重火至武帝受禪世墓中
絶𤣥帝渡江都建業(獨異/志)
孝武帝逰于清暑殿有人黄衣自號天泉池神名淋岑君謂
帝曰若見善待當福佑之帝怪恐授以佩刀神怒曰君為不道
當使知之因不見遂聞鼔鼙之響而去帝乃請大沙門為齋轉
誦見一臂長二丈來摸經案甚怪之後帝與宫妓汎龍舟宴
飲于池有慢色神乃見形攀龍舟沈帝遂溺死(圖/經)
鳥傷陳氏有女未醮著履徑上大楓樹顛了無危懼顧
曰我應為神今便長去惟左蒼右黄當暫歸耳家人悉
出見之舉手辭訣於是飄聳輕越極睇乃沒人不了蒼
黄之意每春輙以蒼狗秋黄犬設祀於樹下(異/苑)
汝陽有彭氏墓近大道墓口有一石人田家老母到市
買數片餌以歸天熱過䕃彭氏墓口樹下以所買餌暫
著石人頭上及去忘取之後來者見石人頭上有餌求
而問之或人調云此石人有神能治病病愈者以餌來
謝之如此轉以相語云頭痛者摩石人頭腹痛者摩石
人腹亦還以自摩無不愈者遂千里來就石人治病初
具雞豚後用牛羊為立帷帳管絃不絶如此數年前忘
餌母聞之乃為人説無復徃者(抱朴/子)
西門豹之神夢交於茍氏而生苻堅
建康小吏曹著見廬山夫人夫人命女婉與著相見婉
見著欣悦命婢瓊林取琴出婉撫琴歌云登廬山兮鬱
嵯峨晞陽風兮拂紫霞招若人兮濯靈波欣良運兮暢
雲柯彈鳴琴兮樂莫過雲龍㑹兮樂太和著意不安屢
求去婉垂涕為别并贈織成禈衫(搜神/記)
晉太元中謝家沙門竺曇遂年二十餘白晳端正嘗行
經青溪廟前過因入廟中看暮歸夢一婦人來語云君
當來作我廟中神不復乆曇遂夢問婦人是誰婦人云
我是青溪中姑如此一月許便病臨死謂同學年少曰
我無福亦無大罪死乃當作青溪廟中神諸君行便可
過看之既死後諸年少道人詣其廟既至便靈語相勞
問音聲如昔時臨去云乆不聞唄思一聞之其伴慧覲
便為作唄訖其猶唱讃語云岐路之訣尚有悽愴况此
之乖形神分散窈㝠之歎情何可言既而歔欷不自勝
諸道人等皆為流涕(續搜/神記)
晉明時獻馬者夢河神請之及至與帝夢同即投河以
奉神始太傅禇褒亦好此馬帝云已與河神及禇公卒
軍人見公乗此馬矣(孔約/志怪)
徐登趙昞貴尚清儉祀神以東流水削桑皮以為脯(搜/神)
(記/)
永嘉中有神見兖州自稱樊道基有嫗號成夫人夫人
好音樂能彈箜篌聞人絃歌輙便起舞(上/)
廬江匡先生廟舟人徃來致禱能分風送之晉曹毗詩
云分風為二擘流為兩(海/録)
豫章有戴氏女乆病不差見一小石形像偶人女謂曰
爾有人形豈神能差我宿疾者吾將重汝其夜夢有神
告之吾將祐汝自後疾漸差遂為立祠山下戴氏為巫
故名戴侯祠(搜神/記)
晉揚州江畔有亭湖神嚴峻甚惡于時有一客僧婆羅
門名曰法藏善能持咒辟諸邪毒並皆有騐别有小僧
就藏學呪經於數年學業成就故詣亭湖神廟止宿誦
呪伏神其夜見神遂致殞命藏師聞弟子誦呪致死懐
忿自來夜到神廟瞋意誦咒神來出見自亦致死同寺
有僧每恒受持般若聞師徒並亡遂來神所於廟夜誦金
剛般若至夜半中聞有風聲極大迅速之間見有一物
其形偉大眼光如電經師端坐正念誦經神來至師前右
膝著地聽經訖師問神曰檀越是何神靈初來猛峻後
乃容豫神答曰弟子惡業報得如是是此湖神然甚信
敬經師又問若神信敬何意前二師並皆打死荅云前
二師死者為不能受持大乘經典瞋心誦呪見弟子來
專誦惡語欲降弟子弟子不伏于時二師見弟子形惡
自然怖死亦非弟子故殺二僧左近道俗見歬二僧被
殺謂經師亦死相率徃看且見平安容儀歡泰時人甚
怪競共問由具荅前意實因般若威力聖教不虛(法苑/珠林)
釋僧稠常於鵲山靜處感神來嬈抱肩築腰氣噓頂上
稠以死要心因證心定九日不起(梁髙/僧傳)
晉始豐赤城山有支曇蘭青州人蔬食樂禪晉太元中
遊剡後憩始豐赤城山見林泉清曠居之忽見一人長
數丈呼蘭令去又見諸異形禽獸以駭蘭見蘭恬然自
得乃屈膝云珠欺王是家舅今徃韋鄉山就之推此處
以相奉爾後三年忽見車騎隠隠從者彌峰俄而有人
著幘稱珠欺王通既前從其妻子男女等二十三人並
形貌端正有逾於世既至蘭所暄涼訖蘭問住在何處
荅云樂安縣韋鄉山乆服夙聞今與家累仰投乞受歸
戒蘭即受之受法竟襯錢一萬密二器辭别而去便聞
鳴笳動天響振山谷(法苑/珠林)
沛國戴文諶居陽城山有神降妻焉諶疑是妖魅神已
知之便去遂見作一五色鳥白鳩數十枚從有雲覆之
遂不見(搜神/記)
益州之西雲南之東有神祠尅山石為室下有人奉祠
之自稱黄公因言此神張良所受黄石公之靈也清淨
不烹殺諸祈禱者持一百錢一雙筆一丸墨石室中前
請乞先聞石室中有聲須臾問來人何欲既言便具語
吉凶不見其形至今如此(上/)
苻堅入冦㑹稽王道子以威儀鼓吹求於鍾山之神奉
以相國之號及堅至夀春望八公山草木皆類人形若
有力焉(晉/書)
臨海羅陽縣有神自稱王表語言飲食與人無異然不
見其形又一婢名績紡遣中書郎李崇賫輔國將軍羅
陽縣印綬迎表表隨崇俱出所歴山川輙遣婢與其神
相聞表至權於蒼龍門外為立第舍表説水旱小事徃
徃有騐(吳/志)
宫亭湖孤石廟嘗有估客下都經其廟下見二女子云
可為買兩量絲履自相厚報估客至都市好絲履并廂
盛之自市書刀亦内廂中既還以廂及香置廟中而去
忘取書刀至河中流忽有鯉魚跳入船内破魚腹得書
刀焉(搜神/記)
有商人區明者過彭澤湖有車馬出自稱青洪君要明
過厚禮之問何所須有人敎明但乞如願及問以此言
荅青洪君甚惜如願不得已許之乃其婢也既而送出
自稱商人或有所求如願並為即得後至正旦如願起
晩乃打如願如願走入糞中商人以杖打糞掃喚如願
竟不還也(録異/記)
陶侃家童子千餘人嘗得胡奴不喜言嘗黙坐侃一日
出郊奴執鞭以隨胡僧見而驚禮云此海山使者也侃
異之至夜失奴所在(異/苑)
王猛少貧賤鬻畚為事嘗至洛陽貨畚有人於市貴買
其畚云家近在此可隨我取直隨去忽至深山此人曰
且住當先啟道君須臾猛進見一公踞胡床頭白將從
十許人有一人引猛云大司馬公可進猛因拜老公公
曰王公何縁拜即發人送猛出山既出顧視乃嵩髙山
也(晉中/興書)
顧劭為豫章禁淫祀毁諸廟至廬山廟一郡悉諫不從
夜有人經前狀若方相云是廬山君劭要之入坐與談
春秋燈盡燒左傳以續之鬼欲凌劭劭神氣湛然鬼返和
遜求復廟劭笑而不荅鬼怒曰三年内君必衰當此時
相報如期劭果病咸勸復廟劭曰邪豈勝正終不聽遂
卒(商芸/小紀)
藺啟之家在南鄉有樗蒲婁廟啟之有女名僧暴死一夕
而寤云樗蒲君遣婢迎僧坐斗帳中仍陳盛筵以金銀
為俎案五色玉為杯椀與僧共食一宿而醒也(上/)
陳後主禎明二年有神自稱老子遊於都下與人對語
而不見形吉凶多騐得酒輒飲之經三四年乃去有船
下忽聞人言明年亂視之得死嬰兒長三尺而無頭明
年陳亡(南/史)
宋咸寜中太常卿韓伯子某㑹稽内史王藴子某光禄
大夫劉耽子某同遊蔣山廟有數婦人像甚端正某等
各指像以妻匹配戲弄之即以其夕三人同夢蔣侯遣
𫝊敎相聞曰家子女甚醜陋而隈䝉榮顧輙尅某月某
日悉相迎某等以其夢指適異常試徃相問而果各得
此夢符協如一於是大懼備三牲詣廟謝罪乞哀又俱
夢蔣侯親來降已曰君等既以顧之實幸今剋期坐及
豈容君等中悔經少時並亡
㑹稽趙文韶宋元嘉中為東扶侍廨在清溪中橋清夜
步月悵然思歸乃倚門唱烏飛曲忽有青衣詣門曰女
郎聞歌聲有悦人者逐月遊戲故遣相問須臾女郎至
年可十八九許容色絶妙謂文韶曰聞君善歌能為作
一曲否文韶為歌草生盤石下聲甚清美女郎顧青衣
取箜篌鼓之泠泠似楚曲又令侍婢歌繁霜自脱金簪
扣箜篌和之婢乃歌云日暮風吹葉落依枝丹心寸意
愁君未知又云歌闋夜已乆繁霜侵曉幕何意空相守
坐待繁霜落將旦别去以金簪遺文韶文韶亦贈以銀
盌及琉璃匕明日於清溪廟中得之乃知昨所見青溪
小姑也廣陵蔣子文嘗為秣陵尉擊賊傷而死吳孫權
時封中都侯立廟鍾山清溪小姑者蔣侯第三妹云
沈警字𤣥機吳興武康人也美風調善吟咏為梁東宫
常侍名著當時每公卿宴集必致騎邀之語曰𤣥機在
席顛倒賔客其推重如此後荆楚陷沒入周為上柱國
奉使秦隴途過張女郎廟旅行多以酒餚祈禱警獨酌
水具祝詞曰酌彼寒泉水紅芳掇岩谷雖致之非遙而
荐之隨俗丹誠在此神其感録既暮宿𫝊舍憑軒望月
作鳯將雛含嬌曲其詞曰命嘯無人嘯含嬌何處嬌徘
徊花上月空度可憐宵又續為歌曰靡靡春風至㣲㣲
春露輕可惜關山月還成無用明吟畢聞簾外嘆賞之
聲復云閒宵豈虛擲明月豈無明音㫖清婉頗異于常
忽見一女子褰簾而入拜云張女郎姊妹見使致意警
異之乃具衣冠未離坐而二女已入謂警曰跋涉山川
因勞動止警曰行役在途春宵多感聊因唫咏稍遣旅
愁豈意女郎猥降仙駕願知伯仲二女郎相顧而微笑
大女郎謂警曰妾是女郎妹適廬山夫人長男指小女
郎云適衡山府君小子並以生日同覲大姊屬大姊今
朝層城未旋山中幽寂良夜多懐輙欲奉屈無憚勞也
遂攜手出門共登一輜軿車駕六馬馳空而行俄至一
處朱樓飛閣備極煥麗令警止一水閣香氣自外入内
簾幌多金縷翠羽間以珠璣光照滿室須叟二女郎自
閣後冉冉而至揖警就坐又具酒殽於是大女郎彈箜
篌小女郎援琴為數弄皆非人世所聞警嗟賞良乆願
請琴冩之小女郎笑而謂警曰此是秦繆公周靈王太子
神仙所製不可𫝊於人間警粗記數弄不復敢訪及酒
酣大女郎歌曰人神相合兮後㑹難邂追相遇兮暫為
歡星漢移兮夜將䦨心未極兮且盤桓小女郎歌曰洞
簫響兮風生流清夜䦨兮管絃遒長相思兮衡山曲心
斷絶兮秦隴頭又題曰隴上雲車不復居湘川斑竹淚
沾餘誰念衡山烟霧裡空看雁足不𫝊書警歌曰義熙
曽歴許多年張碩凡得幾時憐何意今人不及昔暫來
相見更無縁二女郎相顧流涕警亦下淚小女郎謂警
曰蘭香姨智瓊姊亦嘗懐此恨矣警見二女郎歌詠極
歡而未知密契所在警顧小女郎曰潤玉此人可念也
良乆大女郎命履與小女郎同出及門謂小女郎曰潤
玉可使伴沈郎寢警欣喜如不自得遂攜手入門已見
小婢前施卧具小女郎執警手曰昔從二妃遊湘川見
君于舜帝廟讀湘東碑此時想念頗切不意今宵得諧
宿願警亦備記此事執手欵叙不能自已小婢麗質前
致詞曰人神路隔别促㑹賒况姮娥妬人不肻留照織
女無賴已復斜河寸隂幾時何勞煩瑣遂掩户就寢備
極歡昵將曉小女郎起謂警曰人神事異無宜卜晝大
姊已在門首警於是抱持置于膝共叙衷欵須臾大女
郎即復至前相對流涕不能自勝復置酒警又歌曰直
恁行人心不平那宜萬里阻關情只今隴上分流水更
汎從來嗚咽聲警乃贈小女郎指環小女郎贈警金合
歡結歌曰結心纒萬縷結縷幾千迴結怨無窮極結心
終不開大女郎贈警瑤鏡子歌曰憶昔窺瑤鏡相望看
明月彼此俱照人莫令光彩滅贈荅極多不能備記粗
憶數首而已遂相與出門復駕輜軿車送至廟下乃執
手嗚咽而别及至館懐中探得瑤鏡金縷結良乆乃言
於主人夜而失所在時同侣咸怪警夜有異香警後使
囘至廟中于神座後得一碧箋乃是小女郎與警書備
叙離恨書末有篇云飛書報沈郎尋已到衡陽若存金
石契風月兩相忘從此遂絶(異聞/録)
㑹稽山隂賀瑀字彦琚曽得疾不知人惟心下尚温居
三日乃蘇云吏將上天見官府府君居處甚嚴使人將
瑀入曲房房中有層架其上有印及劍使瑀取之印雖意
所好短不及上層取劍以出問之子何得也瑀曰得劍
吏曰恨不得印可以驅䇿百神今得劍惟使社公耳疾
既愈每行即社公拜謁道下(録異/傳)
京兆董竒庭前有大樹隂暎甚佳後霖雨竒獨在家鄉
有小吏言大承雲府君來乃見承雲著通天冠長八尺
自稱為方伯某第三子有雋才方當與君周旋明日覺
樹下有異每晡後無人輙有一少年就竒語戲或命取
飲食如是半年竒氣强壯一門無疾竒後適下墅其僕
客三人送䕶言樹材可用欲貨之郎常不聽今試共斬
斫之竒遂許之神亦自爾絶矣(幽明/録)
曇邕與弟子曇果澄思禪門嘗於一時果夢見山神求
受五戒果曰家師在此可徃諮受少時邕見一人著單
衣帢風姿端雅從者二十許人請受五戒邕以果先夢
知是山神乃為説法授戒神襯以外國匕筯禮拜辭别
倐忽不見至邕臨亡之日奔赴號踊(神僧傳/)
平原縣西十里舊有社林南燕太上時有邵敬伯者家
于長白山有人寄敬伯一函書言我吳江使也令吾通
問于齊伯吾今須過長白幸君為通之仍教敬伯但至
社林中取樹葉投之于水當有人出敬伯從之果見人
引入伯懼水其人令敬伯閉目似入水中豁然宫殿宏
麗見一翁年可八九十坐水精牀發函開書曰裕興超
滅侍衛者皆圓眼具甲胄敬伯辭出以刀子贈敬伯曰
好去但持此刀當無水厄矣敬伯出還至社林中而衣
裘初無沾濕其年宋武帝滅燕敬伯三年居兩河間夜
中忽大水舉村俱没唯敬伯坐一榻牀至曉著㟁敬伯
看之牀乃是一大黿也敬伯死刀子亦失世𫝊社林下
有河伯家(酉陽/雜爼)
河南陽起字聖卿少時疾瘧于社中得書一卷譴劾百
鬼法為日南太守母至厠上見鬼頭長數尺以告聖卿
聖卿曰此肅霜之神劾之來出變形如奴送書京師朝
發暮返作使當千人之力有與忿恚者聖卿遣神夜徃
趣其牀頭持兩手張目正赤吐舌柱地其人怖幾死(幽/㝠)
(録/)
宋齊僧欽者江陵人也家門奉法年十許嵗時善相占
云年不過三六父母兄弟甚為憂懼僧欽亦増加勤敬
齋戒精苦至年十七宋景平末得病危篤家齋祈彌厲
亦淫祀求福疾終不愈時有一女巫云此郎福力猛盛
魔魎所不能親自有善神䕶之然病乆不差運命或將
有限世有揬命術少事天神頗曉其數當為君試効之
於野中設酒脯之饋燒錢經七日七夕云始有感見見
諸善神方為此郎祈禱蒙益兩算矣病必得愈無所憂
也僧欽於是遂差彌加精至其後二十四年而終如巫
所言則一算十二年矣(㝠祥/記)
僧達返鄴京夜有神現身被黄服拜而跪曰弟子戴山
胡也王及三谷正備供養願不須還達曰在山利少在
京利多貧道觀機而動幸無遮止又經靜夜有推户者
稱曰山神之童曰日無暇今故叅拜并奉米糕一筐進
而重曰僧無偏為禮佛之時請兼弟子名也(神僧/傳)
𤣥光見思大和尚後返錫江南屬本國舟艦附載離岸
時綵雲亂目雅樂沸空絳節霓旌𫝊呼空中聲云天帝
召海東𤣥光禪師光拱手避讓唯見青衣前導少選入
宫城且非人間宫府羽衛之設也無非鱗介參襍鬼神
或曰今日天帝降龍王宫請師説親證法門吾曹水府
䝉師利益既登寳殿次涉髙臺如問而談畧經七日然
後王躬送别其船汎洋不進光復登船船人謂經半日
而已(上/)
宋文帝元嘉三年八月吳郡趙文昭字子業為東宫侍
講宅在清溪橋北與吏部尚書王叔卿隔牆南北當秋
夜對月臨溪唱烏棲之詞音㫖閑怨忽有一女子衣青
羅之衣絶美云王尚書小娘子欲來訪君文昭問其所
以荅曰小娘子聞君歌詠有怨曠之心著清涼之恨故
來願薦枕席言訖而至姿容絶世文昭迷悞恍惚盡忘
他志乃揖而歸從容密室命酒陳筵逓相歌送然後就
寢至曉請去女解金纓留别文昭荅琉璃琖後數夜文
昭思之不已偶遊清溪神廟忽見所與琉璃盞在神女
之後及顧其神與畫侍女並是同宿者(八朝窮/怪録)
餘杭縣南有上湖湖中央作塘有一人乗馬看戲將三
四人至岑村飲酒小醉暮還時炎熱因下馬入水中枕
石眠馬斷走歸從人悉追馬至暮不返眠覺日已向晡
不見人馬見一婦來年可十六七云女郎再拜日既向
暮此間大可畏君作何計問女郎姓何那得忽相聞復
有一年少年十三四甚了了乗新車車後二十人至呼
上車云大人暫欲相見因迴車而去道中絡繹把火見
城郭邑居既入城進㕔事有信幡題云河伯俄見一人
年三十許顔色如畫侍衛繁多相對欣然敕行酒炙云
僕有小女頗聰明欲以給君箕箒此人知神不敢拒逆
便敕備辦令就進婚郎中承白已辦遂穿絲布單衣紗
及祫絹裙紗衫禈履屐皆精好又給十小吏青衣數十
人婦年可十八九姿容婉媚便成三日經大㑹客拜閤
四日云禮既有限當發遣去婦以金甌麝香囊為婿别
涕泣而分又與錢十萬藥方三卷云可以施功布徳復
云十年當相迎此人歸家遂不肯别婚辭親出家作道
人所得三卷方一卷脈經一卷湯方一卷丸方周行救
療皆致神騐後母老兄喪因還婚宦(幽明/録)
宋劉子卿徐州人也居廬山虎溪少好學篤志無倦常
慕幽閒以為養性恒愛花種樹其江南花木溪庭無不
植者文帝元嘉三年春臨翫之際忽見雙蝶五彩分明
來遊花上其大如燕一日中或三四徃復子卿亦訝其
大九旬有三日月朗風清歌唫之際忽聞扣扄有女子
語咲之音子卿異之謂左右曰我居此溪五嵗人尚無
能知何有女子而詣我乎此必有異乃出户見二女各
十六七衣服霞煥容止甚都謂子卿曰君常怪花間之
物感君之愛故來相詣未度君子心若何子卿延之坐
謂二女曰居止僻陋無酒叙情有慚于此一女曰此來
之意豈求酒耶况山月已斜夜將垂曉君子豈有意乎
子卿曰鄙夫唯有茅齋願申繾綣二女東向坐者笑謂
西向坐者曰今宵讓姊餘夜可知因起送子卿之室入
謂子卿曰郎閉户雙棲同衾共枕來夜之歡願同今夕
及曉女乃請去子卿曰幸遂繾綣復更來乎一夕之歡
反生深恨女撫子卿背曰且女妹之期後即次我將出
户女曰心存意在特望不憂出户不知蹤跡是夕二女
又至宴如前姊謂妹曰我且去矣昨夜之歡今留與汝
汝勿貪多娛少惑劉郎言訖大咲乗風而去于是同寢
卿問女曰我知卿二人非人間之有願知之女曰但得
佳妻何勞執問乃撫子卿曰郎但申情愛莫問閑事臨
曉將去謂卿曰我姊實非人間之人亦非山精物魅若
説與郎郎必異𫝊故不欲取咲于人代今者與郎契合
亦是因縁慎跡藏心無使人曉即姊妹每旬更至以慰
郎心乃去常十日一至如是數年㑹寢後子卿遇亂歸
鄉二女遂絶廬山有康王廟去所居二十里餘子卿一
日訪之見廟中泥塑二女神并壁間畫二侍者容貌依
稀有如前遇疑此是也(八朝窮/怪録)
蕭總字彦先自建業歸江陵值宋廢帝元徽中四方多
亂因游明月峽愛其風景遂盤桓累嵗常於峽下枕石
潄流時春向晩忽聞林下有人呼蕭卿者數聲驚顧去
坐石四十餘步有一女把花招總總心異之又常知此
有神女從之視其容貌當可笄年所衣之服非世所有
所佩之香非世所聞謂總曰蕭郎遇此未曽見邀今幸
良辰有同宿契總恍然行十餘里乃見溪上有宫闕臺
殿甚嚴宫門左右有侍女二十人皆十四五並神仙之
質其寢卧服玩之物俱非世有心亦喜幸一夕綢繆以
至天曉忽聞山鳥晨呌巖泉韻清出户臨軒將窺舊路
見烟雲正重殘月在西神女執總手謂曰人間之人神
中之女此夕歡㑹萬年一時也總曰神中之女豈人間
所常望也女曰妾實此山之神上帝三百年一易不似
人間之官來嵗方終一易之後遂生他處今與郎契合
亦有因由不可陳也言訖乃别神女手執一玉指環謂
曰此妾嘗服玩未曽離手今永别寜不相遺願郎穿指
慎勿忘心總曰幸見顧録感恨徒深執此懐中終身是
寳天漸明總乃拜辭掩涕而别攜手出户已見路分明
總下數步迴顧宿處宛見巫山神女之祠也他日持玉
環至建業因話於張景山景山驚曰吾嘗遊巫峽見神
女指上有此玉環世人相𫝊云是晉簡文帝李后曽夢
遊巫峽見神女神女乞后玉環覺後乃告帝帝遣使賜
神女吾親見在神女指上今又令卿得之是世世異人
矣總齊太祖建元末方徵召未行帝崩世祖即位累為
中書舍人初總為制書御史江陵舟中偶而忽思神女
事悄然不樂乃賦詩曰昔年巖下客宛似成今古徒思
明月人願濕巫山雨(廣/記)
義鄉縣長風廟神姓鄧先經為縣令死遂發靈周山圖
啟乞加神位輔國將軍上答曰足狗肉便了事何用階
級為(南齊/書)
陳霸先討侯景進次大雷軍人杜稜夢雷池君周何神
自稱征討大將軍乘朱航陳甲仗稱下征侯景須臾便
還云已殺景死(陳/書)
孝武初裴粲出為膠州刺史屬時亢旱土人勸令禱於
海神粲憚違衆人乃為祈請直據胡牀舉杯曰僕白君
左右云前後例皆拜謁粲曰五嶽視三公四瀆視諸侯
安有方伯致禮海神卒不肻拜(北/史)
劉畫夜嘗夢貴人若吏部尚書者補交州興俊令寤而
密書記之卒後旬餘其家幼女鬼語聲似畫云我被用
為興俊縣令得假暫來辭别云(上/)
蕭猷封臨汝侯為吳興郡守性倜儻與楚王廟神交飲
至一斛每酧祀盡歡極醉神亦有酒色祈禱必從後為
益州刺史時江陽人濟茍兒反猷乃禱之請救是日有
田老逢一騎從東方來問去城幾里曰百四十時日已
晡騎舉稍曰後人來可令之病馬歘又曰破賊俄有數
百騎如風一騎過請飲田老問為誰曰吳興楚王來救
臨汝當此時廟中請祈騐十餘日乃見侍衛土偶皆泥
濕如汗者是日猷大破茍兒(梁/書)
初聖武皇帝嘗率數萬騎田於山澤歘見輜車自天而
下既至見美人侍衛甚盛帝異而問之對曰我天帝女
受命相遇隨同寢宿且請還曰明年周時復㑹此言終
而别去如風雨及周嵗前所田處果復相見此女以所
生男授帝曰此君之子也善養視之子孫相承當世為
帝語訖而去子即世祖也(後魏/書)
吳興徐長夙與鮑南海有神明之交欲授以秘術先謂
徐宜有約誓徐誓以不仕於是受籙常見八大人在側
能知來見徃才識日異縣鄉翕然有美談欲用為縣主
簿徐心悦之八神一朝不見七神餘一神倨傲不如常
徐問其故答云君違誓不復相為使身一人留衛籙耳
徐乃還籙遂退(世/語)
北齊盧元明聘于梁其妻乗車送至河濵忽聞水有香
氣異常顧見水神湧出波中牛乃驚奔曳車入河其妻
溺死(北/史)
　
　
　
　
　
　
　
　
　
　
　
　
　
　
　
　廣博物志卷十四
欽定四庫全書
　廣博物志卷十五
　　　　　　　　　　　　明　董斯張　撰
　　靈異四(鬼/)
心蔽吉凶者靈鬼攝之心蔽男女者淫鬼攝之心蔽幽
憂者沉鬼攝之心蔽放逸者狂鬼攝之心蔽盟詛者竒
鬼攝之心蔽藥餌者物鬼攝之如是之鬼或以隂為身
或以幽為身或以風為身或以氣為身或以土偶為身
或以彩畫為身或以老畜為身或以敗器為身彼以其
精此以其精兩精相摶則神應之為鬼所攝者或解竒
事或解異事或解瑞事(關尹/子)
鬼云為䰟鬼白為魄於文則然鬼者人死所變云者風
風者木木白者氣氣者金風散故輕清輕清者上天金
堅故重濁重濁者入地輕清者魄從魂升重濁者魂從
魄降有以仁升者為木星佐有以義升者為金星佐有
以禮升者為火星佐有以智升者為水星佐有以信升
者為土星佐有以不仁沉者木賊之不義沉者金賊之
不禮沉者火賊之不智沉者水賊之不信沉者土賊之
魂魄半之則在人間升魂為貴降魄為賤靈魂為賢厲
魄為愚輕魂為明重魄為暗揚魂為羽鈍魄為毛明魄
為神幽魄為鬼(關尹/子)
佛典引韓詩外𫝊曰死者為鬼鬼者歸也精氣歸於天
肉歸於土血歸於水脈歸於澤聲歸於雷動作歸於風
眼歸於日月骨歸於木筋歸於山齒歸於石膈歸於露
毛歸於草呼吸之氣復歸於人今本俱無之(焦氏/筆乗)
莊子云遊島問於雄黄曰逐疫出魅擊鼓呼噪何也曰
黔首多疾黄帝氏立巫咸使之沐浴齋戒以通九竅鳴
鼓振鐸以動其心勞其形趍步以發隂陽之氣飲酒茹
葱以通五臟擊鼓噪呼逐疫出魅黔首不知以為魅祟
爾(逸/篇)
季冬先臘一日大儺謂之疫選侲子百二十人皆赤幘
皁製執大鼗鼓方相氏黄金目䝉熊皮𤣥衣朱裳執戈
持盾率百𨽻及童子而時儺以逐惡鬼於禁中黄門唱
侲子和曰甲作食􁈌胇胃食虎熊伯食魅騰簡食不祥攬
諸食咎伯竒食夢强梁祖明共食磔死寄生委隨食觀
錯斷食巨窮竒騰根共食蠱凡使十二神追惡凶赫女
軀拉女幹節解女肉抽女肺腸女不急去後諸為糧(後/漢)
(書/)
太真科經説有鬼仙丙戌日鬼名􁁉生丙午日鬼召挻
􁀙乙夘日鬼名天陪戊午日鬼名耳述壬戌日鬼名􁁜
辛丑日鬼名䢑乙酉日鬼名聶左丙辰日鬼名天􁁜辛
夘日鬼名􁁉酉䖝鬼名髮廷􁁜厠鬼為頊天竺語忘敬
遺二鬼名婦人臨産呼之不害人馬鬼名賜蛇鬼名㕓
井鬼名瓊衣服鬼名甚逺(酉陽/雜爼)
傖獰亦鬼名見東方朔罵鬼書
東北方有鬼星石室三百户而共一門石榜題曰鬼門
晝日不開至暮即有人語(神異/經)
南有人焉周行天下其長七丈腹圍如其長朱衣縞帶
以赤蛇繞其項此人以鬼為飲以霧為漿名曰尺郭一
名黄父(上/)
南海小虞山中有鬼母能産大虵朝産之暮食之今蒼
梧有鬼姑神是也虎頭龍足蟒目蛟眉(述異/記)
黄州治下有黄父鬼出則為祟所著衣袷皆黄至人家
張口而笑必得疫癘長短無定隨籬髙下自不出已十
餘年土俗畏怖廬陵人郭慶之有家生婢名採薇年少
有色宋孝建中忽有一人自稱山靈如人祼身長丈餘
臂胸皆有黄色膚貌端潔言音周正土俗呼為黄父鬼
來通此婢婢云意事如人鬼遂數來常隠其身時或露
形形變無常乍大乍小或似烟氣或為石或作小兒或
作婦人或如鳥如獸足跡如人長二尺許或似鵝跡掌
大如盤開户閉牖其入如神與婢戲笑如人(述異/記)
山中鬼常迷惑使失徑者以葦杖投之即死也(上/)
夏至著五綵辟兵題綵曰遊光遊光厲鬼也知其名無
温疾(風俗/通)
青天魔王巴元醜伯赤天魔王負天擔石白天魔王反
六目黒天魔王監醜朗馥黄天魔王横天擔力五帝大
魔萬人之宗(度人/經)
張天師傳八部鬼帥劉元達行雜病張元伯行瘟病趙
公明行下痢鍾子季行腸腫史文業行暴汗寒瘧范巨
卿行酸痛姚公伯行五毒李公仲行狂魅赤眼
當有一人著平上幘多髭鬚長著紫皮袴褶將黄娥來
此人是鬼帥王延也(真/誥)
北帝煞鬼之法先叩齒三十六下乃祝曰天蓬天蓬九
元煞童五丁都司髙刁北公七政八靈太山浩凶長顱
巨獸手把帝鐘素梟三晨嚴駕䕫龍威劍神王斬邪滅
蹤紫氣乗天丹霞赫衝吞魔食鬼横身飲風蒼舌緑齒
四目老翁天丁力士威南禦凶天騶激戾威北衘鋒三
十萬兵衛我九重辟尸千里去郤不祥敢有小鬼欲來
見狀攫天大斧斬鬼五形炎帝裂血北斗燃骨四明破
骸天猷滅類神刀一下萬鬼自潰
赤靈丈人侍以玉女二人一女名華正一女名攝精丈
人着赤羅袍玉女二人上下黄衣所存畢乃叱咤曰廟
中鬼神速來使百邪詣赤靈丈人受斬死衆精郤千里
此是三天前驅使者捕鬼之法(並/上)
獼猴之鬼令人病瘧龜鼈鼉之鬼令人鬼欬(抱朴/子)
害馬之神曰馬步(通典/注)
目連至恒河邊見五百餓鬼羣來趨水有守水鬼以鐵
杖驅逐不得近於是諸鬼逕詣目連禮目連足各問其
罪一鬼曰我受此身常患熱渇先聞恒河水清且涼歡
喜趣之沸熱壊身試飲一口五藏焦爛臭不可當何因
縁故受如此罪目連答曰汝先世時曽作相師相人吉
凶少實多虛或毁或譽自稱審諦以動人心詐惑欺誑
以來財利迷惑衆生失如意事復有一鬼言我常為天
祠有狗利牙赤白來啗我肉唯有骨在風來吹起肉續
復生狗復來啗此苦何因目連答言汝前世作天祠主
常教衆生殺羊以血祠天汝自食肉是故今日以肉償
之復有一鬼言我常身上有糞周徧塗漫亦復啗之是
罪何因目連答言汝前世時作婆羅門惡邪不信道人
乞食取鉢盛滿糞以飯著其上持與道人道人持還以
手食飯糞汙其手是故今日受如此罪復有一鬼言我
腹極大如甕咽喉手脚其細如針不得飲食何因此苦
目連答言汝前世時作聚落主自恃豪貴飲酒縱横輕
欺餘人奪其飲食餓困衆生復有一鬼言我常趣溷欲
啗食糞有大羣鬼捉杖驅我不得近厠口中爛臭饑困
無賴何因如此目連答言汝前世時作佛圖主有諸白
衣供養衆僧供辨食具汝以麤供設客僧細者自食復
有一鬼言我身上徧滿生舌斧來斫舌斷復續生如此
不已何因故爾目連答言汝前世時作道人衆僧差作
蜜漿石蜜塊大難消以斧斫之盜心啗一口以是因縁
故來斫舌也復有一鬼言我常有七枚熱鐵丸直入我
口入腹五藏焦爛出復還入何因故受此罪目連答言
汝前世時作沙彌行果蓏子到自師所敬其師故偏心
多與實長七枚復有一鬼言常有二熱鐵輪在我兩腋
下轉身體焦爛何因故爾目連答言汝前世時與衆生
作餅盗心取二番挾兩腋底故受此苦復有一鬼言我
癭丸極大如甕行時擔著肩上住則坐上進止患苦何
因故爾目連答言汝前世時作市令常以輕稱小斗與
他重稱大斗自取常自欲得大利於己侵剋餘人復有
一鬼言我常兩肩有眼胸有口鼻常無有頭何因故爾
目連答言汝前世時恒作魁膾弟子若殺罪人時汝常
歡喜心以繩著髻挽之復有一鬼言我常有熱鐵針出
入我身受苦無賴何因故爾目連答言汝前世時作調
馬師或作調象師象馬難制汝以鐵針刺腳又時牛遲
亦以針刺復有一鬼言我身常有火出自然懊惱何因
故爾目連答言汝前世時作國王夫人更一夫人王甚
幸愛常生妬心伺欲危害值王卧起去時所愛夫人卧
猶未起著衣即生惡心正值作餅有熱麻油即以灌其
腹上腹爛即死故受此苦復有一鬼言我常有旋風迴
轉我身不得自在隨意東西心常惱悶何因故爾目連答
言汝前世時常作卜師或時實語或時妄語或誑人心
不得隨意復有一鬼言我身常如塊肉無有脚手眼耳
鼻等恒為蟲鳥所食罪苦難堪何因故爾目連答言汝
前世時常與他人樂墮兒胎復有一鬼言我常有熱鐵
籠籠絡我身焦熱懊惱何因受此目連答言汝前世時
常以羅網掩捕魚鳥復有一鬼言我常以物自䝉籠頭
亦常畏人來殺我心常怖懼不可堪忍何因故爾目連
答言汝前世時作婬犯外色常畏人見或畏其夫捉縛
打殺或畏官法戮之都市恐怖相續復有一鬼問言我
受此身肩上常有銅瓶滿中洋銅手捉一杓取自灌頭
舉體焦爛如是受苦無數無量有何罪咎答言汝前世時
出家為道與僧飲食以一酥瓶私著餘處有客道人來
者不與之去已出酥行與舊僧此酥是招提僧物一切
有分此人藏隠雖與不等由是縁故受此罪也(法苑/珠林)
文王晝卧夢人登城而呼己曰我東北陬之稿骨也速
以王禮葬我文王曰諾覺召吏視之信有焉文王曰速
以人君禮葬之吏曰此無主也請以伍大夫文王曰吾
夢中已許之矣奈何其倍之也(賈/子)
杜伯名曰恒入為周大夫宣王之妾曰女鳩欲通之杜
伯不可女鳩訴之宣王曰竊與妾交宣王信之使薛甫
與司空錡殺杜伯其友左儒九諫而王不聽後三年宣
王遊囿田從人滿野日中見杜伯乗白馬素車朱冠起
於道左執朱弓彤矢射王中心折脊伏於弓衣而死(顔/之)
(推還寃記不王濟事/與此畧同  重録)
顔淵子路共坐於門有鬼魅求見孔子其目若日其形
甚偉子路失魄口噤顔淵乃納履拔劒而前於是化為
蛇遂斬之(小/説)
齊莊公之時有士曰賔卑聚夢有壮子叱之唾其面惕
然而寤終夜坐不自快明日召其友而告之曰吾少好
勇年六十而無所挫辱今夜辱吾將索其形期得之則
可不得將死之每朝與其友俱立乎衢三日不得却而
自歿(呂氏/春秋)
燕臣莊子儀無罪簡公殺之子儀曰死者無知則已若
其有知不出三年當使君見之明年簡公祀於祖澤子
儀起於道左荷朱杖擊公公死車上(顔之推/還寃記)
宋公鮑有疾祝曰夜姑掌將事於厲者厲鬼杖檝而與
之言曰何而粢盛之不膏也何而芻犧之不肥碩也何
而珪璧之不中度量也而罪歟其鮑之罪歟夜姑順色
而對曰鮑身尚幼在襁褓不預知焉審是掌之厲鬼舉
檝而掊之斃於壇下(論/衡)
梁北有黎丘部有竒鬼焉善効人之子姪昆弟之狀邑
丈人有之市而醉歸者黎丘之鬼効其子之狀扶而道
苦之丈人歸酒醒而誚其子曰吾為汝父也豈謂不慈
哉我醉汝道苦我何故其子泣而觸地曰孽矣無此事
也昔也徃責於東邑人可問也其父信之曰譆是必夫
竒鬼也我固嘗聞之矣明日端復飲於市欲遇而刺殺
之明旦之市而醉其真子恐其父之不能反也遂逝迎
之丈人望其真子拔劍而刺之(吕氏/春秋)
隴西辛道度者遊學至雍州城四五里北見一大宅有
青衣女子在門度詣門下求飱女子入告秦女女命召
入度趨入閣中秦女於西榻而坐度稱姓名叙起居既
畢命東榻而坐即治飲饌食訖女謂度曰我秦閔王女
出聘曹國不幸無夫而亡亡來已二十三年獨居此宅
今日君來願為夫婦經三宿三日後女即自言曰君是
生人我鬼也共君宿契此㑹可三宵不可乆居然兹信
宿未悉綢繆既已分飛將何表信即命取床後盒子開
之取金枕一枚與度為信乃分袂泣别即遣青衣送出
門外未逾數步不見舍宇惟有一塜度當時荒忙出走
視其金枕在懐乃無異變尋至秦國以枕於市貨之恰
遇秦妃東遊親見度賣金枕疑而索看詰度何處得來
度具以告妃聞悲泣不能自勝乃遣人發冡起柩視之
原塟悉在唯不見枕解體看之交情宛若秦妃始信之
歎曰我女大聖死經二十三年猶能與生人交徃此是
我真女壻也遂封度為駙馬都尉賜金帛車馬令還本
國因此以來後人名女婿為駙馬(搜神記不談生盧/充事同  重録)
梁緯枉殺叚孝直孝直魂愬於漢景帝帝勅下將梁緯
徃孝直墓所斬而祭之仍追贈尚書郎守長安令故語
云莫言鬼無身杜伯射宣王莫言鬼無靈孝直訟生人
此之謂也(上/)
江夏劉次卿以正旦至市見一書生入市衆鬼悉避劉
問曰子有何術以至於此書生言我本無術出之日家
師以一丸藥絳囊裹之令以繫臂防惡氣耳於是劉就
書生借此藥至所見鬼處諸鬼悉走(荆楚嵗/時記)
漢九江何敞為交州刺史行部到蒼梧郡髙安縣暮宿
鵠奔亭夜猶未半有一女從樓下出呼曰妾姓蘇名娥
字始珠本居廣信縣修里人早失父母又無兄弟嫁與
同縣施氏薄命夫死有襍繒帛百二十疋及婢一人名
致富妾孤窮羸弱不能自振欲之傍縣賣繒從同縣男
子王伯賃牛車一乗直錢萬二千載妾并繒令致富執
轡乃以前年四月十日到此亭外於時日已向暮行人
斷絶不敢復進因即留止致富暴得腹痛妾之亭長舍
乞漿取火亭長龔夀操戈持㦸來至車旁問妾曰夫人
從何所來車上所載何物丈夫安在何故獨行妾應曰
何勞問之夀因持妾臂曰少年愛有色冀可樂也妾懼
怖不從夀即持刀刺脇下一創立死又刺致富亦死夀
掘樓下合埋妾在下婢在上取財物去殺牛燒車車缸
及牛骨貯亭東空井中妾既寃死痛感皇天無所告訴
故來自歸於明使君敞曰今欲發出汝屍以何為驗女
曰妾上下著白衣青絲履猶未朽也願訪鄉里以骸骨
歸死夫掘之果然敞乃馳還遣吏捕捉拷問具服下廣
信縣驗問與娥語合夀父母兄弟悉捕繫獄敞表夀常
律殺人不至族誅然夀為惡首隠密數年王法自所不
免令鬼神訴者千載無一請皆斬之以明鬼神以助隂
誅上報聽之(搜神/記)
陳仲舉微時常行宿主人黄申家申家夜産仲舉不知
夜三更有叩門者乆許聞應云門裏有貴人不可前宜
從後門徃俄聞徃者還門内者問之見何兒名何當幾
嵗還者曰是男兒名阿奴當十五嵗又問曰後當若為
死答曰為人作屋落地死仲舉聞此黙志之後十五年
為豫章太守遣吏徃問昔兒阿奴所在家云助東家作
屋墮棟而死矣仲舉後果大貴(幽明録陽列異傳華歆/魏舒晉  秋劉少事同)
(不重/録)
蔣濟為領軍其婦夢見亡兒涕泣曰死生異路我生時
為卿相子孫今在地下為泰山五伯憔悴困辱不可復
言今太廟西謳士孫阿見召為泰山令願母為白侯屬
阿令轉我得樂處言訖母忽寤明日以白濟濟曰夢為
爾耳不足恠也明日暮復夢我來迎新君止在廟下未
發之頃暫得來歸新君明日日中當發臨發多事不復
得歸永辭於此侯氣彊難感悟故自訴於母願重啟侯
遂道阿之形狀言甚備悉天明母重啟云夢不足
恠亦何惜不一驗之濟乃遣人詣太廟下推問孫阿果
得之形狀證騐如兒言濟涕泣曰㡬負我兒於是
乃見孫阿具語其事阿不懼當死而喜得為泰山令惟
恐濟言不信也曰若如節下言阿之願也不知賢子欲
得何職濟曰隨地下樂者與之阿曰輙當奉教乃厚賞
之言訖遣還濟欲速知其驗從領軍門至廟下十步安
一人以𫝊阿消息辰時𫝊阿心痛已時傳阿劇日中𫝊
阿亡濟泣曰雖哀吾兒之不幸且喜亡者有知後月餘
兒復來語母曰已得轉為録事矣(列異/𫝊)
世𫝊費長房得符於壺公以是制服百鬼其後鬼竊其
符因以殺長房
糜竺家傍有古塜夜聞哭聲尋見一婦云漢末為赤眉
剖棺見剥乞弊衣自掩竺從其言復見婦云君應遭火
厄今遺君青蘆杖一枚奉報後隣人見竺家有青氣如
龍虵之形旬日火從庫起燒其珠玉十分遺一火盛之
時見青衣童子十數個來撲火即滅(拾遺/記)
潁川鍾繇字元常嘗數月不朝㑹意性異常或問其故
云常有好婦來美麗非凡問者曰必是鬼物可殺之婦
人後徃不即前止户外繇問何以曰公有相殺意繇曰
無此勤勤呼之乃入繇斫之傷髀婦人即出以新綿拭
血竟路明日使人尋跡之至一大冢木中有好婦人形
體如生人著白練衫丹繡裲襠傷左髀以裲襠中綿拭
血(搜神/記)
廣陵王瓊之為信安令在縣忽有一鬼自稱姓蔡名伯
喈或復談論誦詩書知古今靡所不諳問是昔蔡邕不
答云非也與之同姓耳問此伯喈今何在云在天上或
下作仙人飛來去受福甚快非復疇昔也(齊/諧)
賈充伐吳時常屯項城軍中忽失充所在帳下都督周
勤時晝眠夢見百餘人録充引入一徑勤驚覺聞失充
乃出尋索忽覩所夢之道遂徃求之果見充行至一府
舍侍衛甚盛府公南面而坐聲色甚厲謂充曰將亂吾
家事者必爾與荀朂既惑吾子又亂吾孫間使任愷黜
汝而不去又使庾純詈汝而不改今吳冦當平汝方表
斬張華汝之暗戅皆䫫此也若不悛慎當旦夕加誅充
因叩頭流血府公曰汝所以延日月而名器若此者皆
衛府之勲耳終當使係嗣死於鐘􁎛之間大子斃於金
酒之中小子困於枯木之下荀朂爾亦宜同然其先徳
小濃故在汝後數世之外國嗣亦替言畢命去充忽然
得還營顔色憔悴性理昏錯經日乃復至後謐死於鐘
下賈后服金酒而死賈午考竟用大杖終皆如所言(搜/神)
(記/)
晉潁川荀澤以太元中亡恒形見還與婦魯國孔氏嬿
婉綢繆遂有姙焉十月而産産悉是水(異/苑)
晉鄒湛南陽人初湛常見一人自稱甄舒仲餘無所言
如此非一乆之乃悟曰吾宅西有積土敗瓦其中必有
死人甄舒仲者予舍西土瓦中人也檢之果然乃厚加
殯殮畢夢此人來謝(上/)
宋岱為青州刺史禁淫祀著無鬼論有一書生葛巾脩
㓨詣岱曰君絶我輩血食二十餘年君有青牛髯奴所
以未得相困耳奴已叛牛已死今日得相加矣言絶而
失明日岱死(語林同搜神記阮/瞻事  不重録)
有士人買得鮮卑女名懐順自説其姑女為赤莧所魅
始見一丈夫容質研淨著赤衣自云家在厠北女於是
恒歌謡自得每至將夕輙結束去屋後其家伺候唯見
有一株赤莧女子指環挂在莧上芟之而女號泣經宿
遂死(異/苑)
昔有一老姥雨夜紡績斷失其􁱻所在姥獨罵曰何物
鬼擔去户外即有應聲言暫借避雨實不偷􁱻宜就覓
之姥驚懼窺外畧無所見􁱻尋獲(上/)
吳興施續為尋陽督能言論有門生亦有理意常秉無
鬼論忽有一黒衣白袷客來與共語遂及鬼神移日客
辭屈乃曰君辭巧理不足僕即鬼也何以云無問鬼何
以來答曰受使來取君期盡明日食時門生請乞酸苦
鬼問有人似君者否門生云施續帳下都督與僕相似
便與俱徃與都督對坐鬼手中出一鐵鑿可尺餘安着
都督頭便舉椎打之都督云頭覺微痛向來轉劇食頃
便亡(搜神/記)
晉王敬伯仕東宫為衛佐休假還鄉過吳維舟中渚登
亭望月倚琴歌泫露之詩俄聞户外有嗟賞聲見一女
子入曰女郎悦君之琴願共撫之有頃女郎至資質婉
麗綽有餘態從以二少女一則向先至者女郎乃撫琴
揮絃調韻哀雅類今之登歌曰古所謂楚明君也惟嵇
叔夜能為此聲自兹以來𫝊習數人而已復鼓琴歌遲
風之詞因嘆息乆之乃命大婢酌酒小婢彈箜篌作宛
轉歌女郎脱頭上金釵扣琴絃而和之意韻繁諧歌凡
八曲敬伯惟憶二曲將去留綿卧具繡香囊并佩一雙
以遺敬伯敬伯報以牙火籠玉琴軫既别敬伯船至虎
牢戍吳令劉惠明者有愛女早世舟中亡卧具於敬伯
船獲焉敬伯具以告果於帳中得火籠琴軫女郎名妙
容字雅華大婢曰春條小婢曰桃枝皆善音相繼卒(異/苑)
安定梁清字道修居揚州右尚方間桓徐州故宅元嘉
十四年二月數有異光仍聞擘羅聲令婢子松蘿徃看
見一人問云姓華名芙蓉為六甲至尊所使從太微紫
宫下來過舊居乃留不去或烏頭人身舉面是毛擲灑
糞穢引弓射之應弦而滅並有絳汁染箭又覩一物形
如猴懸在樹標令人刺中其髀墮地淹沒經日反從屋
上跛行就婢乞食團飰授之頓盡二升經日衆鬼羣至
醜惡不可稱論松蘿牀帳塵石飛揚累晨不息婢採菊
路逢一鬼著衣幘乗馬衛從數十人謂採菊曰我是天
上仙人勿名作鬼問何以恒擲穢汚答曰糞穢者錢財
之象也投擲者速遷之徵也頃之青果為揚武將軍北
虜郡太守清厭毒既乆乃呼外國道人波羅㲲誦咒文
見諸鬼怖懼踰垣穴壁而走皆作鳥聲於此都絶在郡
少時夜中松蘿復見威儀器械人衆數十一人戴幘送
書粗紙有七十許字筆跡婉媚逺擬羲獻又歌云生儂
孔雀樓遥聞鳯凰鼓下我鄒山頭彷彿見梁魯鬼有叔
操喪哭泣答弔不異世人鬼𫝊敎曽乞松蘿一函書題
云故孔修之死罪白箋以弔其叔喪叙致哀情甚有銓
次復云近徃西方見一沙門自名大摩刹問君消息寄
五丸香以相與之清先奉使燉煌憶見此僧清有婢産
於此遂絶(上/)
元嘉中太山巢氏先為湘縣令居晉陵家婢採薪忽有
一人追之如相問訊遂共通情隨婢還家仍住不復去
巢恐為禍夜輙出婢聞與婢謳歌言語大小悉聞不使
人見見者唯婢而已恒得錢物酒食日以充足每與飲
吹笛而歌歌云閒夜寂已清長笛亮且鳴若欲知我者
姓郭字長生(幽明/録)
晉升平末故鄣縣老公有一女居深山餘杭廣求為婦
不許公後病死女上縣買棺行半道逢廣女具道情事
女因曰窮逼君若能徃家守父屍須吾還者便為君妻
廣許之女曰我欄中有豬可為殺以飴作兒廣至女家
但聞屋中有撫掌欣舞之聲廣披帷見衆鬼在堂共捧
弄公屍廣把杖大呼入門羣鬼盡走廣守屍取豬殺至
夜見屍邊有老鬼伸手乞肉廣因捉其臂鬼不復得去
持之愈堅但聞户外有諸鬼共呼云老奴貪食至此甚
快廣語老鬼殺公者必是汝可速還精神我當放汝汝
若不還者終不置也老鬼曰我兒等殺公耳即喚鬼子
可還之公漸活因放老鬼女載棺至相見驚悲因取女
為婦(幽明/録)
句章人至東野還暮不至門見路傍有小屋燈火因投
寄止宿有一小女不欲與丈夫共宿呼鄰家女自伴夜
共彈琴箜篌至曉此人謝去問其姓氏女不答彈琴而
歌曰連綿葛上藤一緩復一絙欲知我姓名姓陳名阿
登(上/)
吳興袁乞妻臨終執乞手云我死君再娶不乞言不忍
也既而服竟更娶乞白日見其死婦語之云君先結誓
何負言因以刀割其陽雖不致死人性永廢(異/苑)
臨川聶包死數年忽詣南豐相沈道襲作歌其歌笑甚
有倫次每歌輙作花上露盈盈正聞行當歸不聞死復生
事異辭恠(上/)
㑹稽賀思令善彈琴嘗夜在月中坐臨風撫奏忽有一
人形器甚偉著械有慘色至其中庭稱善便與共語自
云是嵇中散謂賀云卿下手極快但于古法未合因授
以廣陵散賀因得之於今不絶(幽明/録)
宋髙平金鄉張超與同縣翟願不和願以宋元嘉中為
方與令忽為人所殺咸疑是超超後除縣職解官還家
入山伐林翟兄銅烏執弓持矢并賫酒醴就山貺之斟
酌已畢銅烏曰明府昔害民叔無縁同戴天日引弓射
之即死銅烏其夜見超云我不殺汝叔枉見殘害今已
上訴故來相報引刀刺之吐血而死(廣/記)
元嘉二十年王懐之丁母憂葬畢忽見樹上有嫗頭戴
大髮身披白羅裙足不踐柯亭然虛立還家叙述其女
遂得暴疾面乃變作向樹杪鬼狀迺與麝香服之尋復
如常世云麝香辟惡此其驗也(異/苑)
宋沈攸之在鎮朱道珍嘗為孱陵令劉廓為荆州户曹
皆好圍碁日夜相就道珍元徽三年六月亡至數月廓
坐齋中忽見一人以書授廓云朱孱陵書題云每思碁聚
非意致闊方有來縁想能近顧廓讀畢失信所在寢疾
尋卒(渚宫/舊事)
梁天監元年武昌小吏顧總性昏戅不任事數為縣令
鞭朴嘗鬱鬱懐憤因逃墟墓之間彷徨惆悵不知所適
忽有二黄衣顧見總曰劉君頗憶疇日周旋耶總曰弊
宗乃顧氏先未曽面清顔何有周旋之問二人曰僕王
粲徐幹也足下前生是劉楨為坤明侍中以納賂金謫
為小吏公當自知矣然公言辭歴歴猶見記室音㫖因
出䄂中軸書示之曰此君集也當諦視之總試省覽乃
了然明悟便覺文思坌涌其集人多有本唯卒後數篇
記得詩一章題云從駕遊幽厲宫却憶平生西園文㑹
因寄地文府正郎蔡伯喈詩曰在漢繩綱緒溟瀆多騰
湍煌煌魏英祖拯溺靜波瀾天紀已垂定邦人亦保完
大開相公府掇拾盡幽蘭始從衆君子日侍賢王歡文
王在春宫蒸孝踰問安監撫多餘暇園圃恣遊觀末臣
戴簪筆翊聖從和鸞月出行殿涼珍木清露團天文信
輝麗鏗鏘振琅玕被命仰為和顧已試所難弱質不自
持危脆朽萎殘豈意十餘年陵寢梧楸寒今來坤明國
再顧簪蟬冠侍遊于離宫足躡浮雲端却想西園時主
死暫悲酸君昔漢公卿未央冠羣賢倘若念平生覽此
同愴然其餘七篇𫝊者失本王粲謂總曰吾本短小無
何娶樂進女女似其父短小尤甚自别君後改娶劉荆
州女尋生一子荆州與字翁奴今年十八長七尺三寸
所恨未得參丈人也當渠年十一與予同覽鏡予謂之
曰汝首魁梧於予渠立應予曰防風骨節專車不如白
起頭小而鋭予又謂曰汝長大當為將又應予曰仲尼
三尺童子羞言覇道况承大人嚴訓敢措意於斫刺乎
予知其了了過人矣不知足下生來有郎娘否良乆沈
思稍如相識因曰二君既是總友人何計可脱小吏之
厄徐幹曰君但執前集訴於縣宰則脱矣總又問坤明
是何國幹曰魏武開國鄴地也公昔為其國侍中遽忘
耶公在坤明家累悉無恙賢女嬌羞娘有一篇奉憶昨
者已誦似丈人矣詩曰憶爺抛女不歸家不作侍中為
小吏就他辛苦棄榮華願爺相念早相見與兒買李市
甘𤓰誦訖總不覺涕泗交下因為一章寄嬌羞娘云憶
兒貌念兒心望兒不見淚沾襟時移世異難相見棄謝
此生當重尋既而王粲徐幹與總殷勤叙别乃遺劉禎
集五卷見縣令具陳其事令見禎集後詩驚曰不可使
劉公幹為小吏即解遣以賔禮待之後不知總所在集
亦尋失時人朂子弟皆曰死劉禎猶庇得生顧總可不
修進哉(𤣥恠/録)
劉導字仁成沛國人好學篤志專勤經籍慕晉嵇康曽
隠京口與同志李士烟同宴於時秦江初霽共歎金陵
皆傷興廢俄聞松間數女子笑聲乃見一青衣女童立
導之前曰館娃宫歸路經此聞君志道髙閒欲冀少留
願垂顧盼語訖二女已至容質甚異皆如仙者衣紅紫
綃縠馨香襲人俱年二十餘導與士烟不覺起拜謂曰
人間下俗何降神仙二女相視而笑曰住爾輕言願從
容以陳幽抱導揖就席謂曰塵濁酒不可以進二女笑
曰既來叙㑹敢不同觴衣紅絹者西施也謂導曰適自
廣陵渡江而至殆不可堪深願思飲焉衣紫絹者夷光也
謂導曰同宫三妹乆曠深幽與妾此行盖為君子導語
夷光曰夫人之姊固為導匹乃指士烟曰此夫人之偶也
夷光大笑而熟視之西施曰李郎風儀亦足相匹夷光
曰阿婦容貌豈得動人合座喧笑俱起就寢臨曉請去
尚未天明西施謂導曰妾本浣紗之女吳王之姬君固
知之矣為越所遷妾落他人之手吳王歿後復居故國
今吳王已耄不任妾等夷光是越王之女越昔貢吳王
者妾與夷光相愛坐則同席出則同車今者之行亦因
縁㑹言訖惘然導與士烟深相感恨聞京口曉鐘各執
手曰後㑹無期西施以寳鈿一隻留與導夷光拆裙珠
一雙亦贈士烟言訖共乗寳車去如風雨音猶在耳頃
刻無見時梁武帝天監十一年七月也(窮恠/録)
王諿瑯琊人也仕梁為南康王記室亡後數年妻子困
於衣食嵗暮諿見形謂婦曰我若得財物當以相寄後
月小女探得金指環一雙(集靈/記)
長白山西有夫人墓清河崔羅什弱冠有令望被徵詣
州道經於此忽見朱門粉壁樓閣相接俄有一青衣出
語什曰女郎須見崔郎什恍然下馬兩重門内有一青
衣通問引前什曰行李之中忽重䝉厚命素既不叙無
宜深入青衣曰女郎平陵劉府君之妻侍中吳質之女
府君先行故欲相見什遂前什就牀坐其女在户東坐
與什叙温涼室内二婢秉燭女呼一婢令以玉夾膝置
什前什素有才藻頗善諷詠雖疑其非人亦愜心好也
女曰比見崔郎息駕庭樹皆若吟歗故延入一叙玉顔什
遂問曰魏帝與尊公書稱尊公為元城令然否也女曰
家君元城之日妾生之嵗什仍與論漢魏時事悉與魏
史符合言多不能備載什曰貴夫劉氏願告其名女曰
狂夫劉孔才之第二子名瑤字仲璋比有罪被攝乃去
不返什下牀辭出女曰從此十年當更奉面什遂以玳
瑁簪留之女以指上玉環贈什什上馬行數十步囘顧
乃見一大冢什届歴下以為不祥遂躬設齋以環布施
天統末什為王事所牽築河隄于桓家冢遂於幕下話
斯事于濟南奚叔布因下泣曰今嵗乃是十年無何什
在園中食杏忽見一人云報女郎信俄即去食一杏未
盡而卒什二為郡功曹為州里推重及死無不傷歎(襍/俎)
煬帝夕泛舟北海忽見水上有小舟至乃後主也帝起
迎之後主曰聞開隋渠引洪河之水東遊維揚因作詩
以奏云隋室開兹水初心謀大賖一千里力役百萬民
吁嗟水殿不復返龍舟成小瑕溢流隨陡岸濁浪噴黄
沙兩人迎客至二月栁飛花日脚沈雲外榆梢噪暝鴉
如今遊子俗異日便天家且樂人間景休尋海上槎人
喧舟艤岸風細錦㠶斜莫言無後利千古壯京華(海山/記)
煬帝在江都嘗遊吳公宅雞臺恍惚間與陳後主相遇
尚稱帝為殿下後主舞女數十許羅侍左右中一人迥
美帝屢目之後主云即麗華也乃以緑文測海蠡酌紅
粱新醖勸帝帝飲之甚歡因請麗華舞玉樹後庭花麗
華徐起終一曲後主問帝蕭妃何如此人帝曰春蘭秋
菊各一時之秀也(隋遺/録)
　
　
　
　
　
　
　
　
　
　
　廣博物志卷十五
欽定四庫全書
　廣博物志卷十六
　　　　　　　　　　　　明　董斯張　撰
　　職官上(總職/)　(三公/)　(宰相/)　(尚書/)　(諸京職/)
神農之法一君二臣三佐四使言有虞氏官五十者孤
矣
黄帝立四輔三公六卿三少二十有四官凡百二十官
有秩以之共理而視四民(三公六卿即為九卿二十四/官與三少即二十七大夫靈)
(樞有黄帝問少師則時有少師論語撰攷云黄/帝受地形象天文以制官葢至是名位乃具)
秋郯子來朝公與之宴昭子問焉曰少皞氏鳥名官何
故也郯子曰吾祖也我知之昔者黄帝氏以雲紀故為
雲師而雲名炎帝氏以火紀故為火師而火名共工氏
以水紀故為水師而水名大皞氏以龍紀故為龍師而
龍名我高祖少皞摯之立也鳳鳥適至故紀於鳥為鳥
師而鳥名鳳鳥氏歴正也𤣥鳥氏司分者也伯趙氏司
至者也青鳥氏司啟者也丹鳥氏司閉者也祝鳩氏司
徒也瞗鳩氏司馬也鳲鳩氏司空也爽鳩氏司寇也鶻
鳩氏司事也五鳩鳩民者也五雉為五工正利器用正
度量夷民者也九扈為九農正扈民無淫者也自顓頊
以來不能紀逺乃紀於近為民師而命以民事則不能
故也仲尼聞之見於郯子而學之既而告人曰吾聞之
天子失官學在四夷猶信(左/傳)
顓帝立九寺九卿(路/史)
帝堯黄收純衣彤車白馬乃立三公六卿百揆暨百執
事(上/)
官數唐六十員夏百二十員殷二百四十員周内外官
六萬三千六百七十五員(通典千荀子云古者/天子  官諸侯百官)
舜設三公四輔師保疑丞官不必備惟人也(四輔三公/何敞所謂)
(聖主爭臣七人者建官惟百三公九卿備矣王吉書以/舜湯為不用三公九卿之世妄也記曰虞夏商周有師)
(保有疑丞所謂四鄰也大傳以為前疑後丞左輔右拂/其爵視卿禄視次國之君此皆三公論道者故周六官)
(無之非專職也莊子說苑有舜問乎/丞之語師保即輔拂故漢周因之)
禹立三公九卿百二十官三歲而考績五歲而定政(路/史)
聖王在上舉天下之高以為三公一國之高以為九卿
一縣之高以為二十七大夫一鄉之髙以為八十一元
士(淮南/子)
湯問伊尹曰三公九卿大夫列士其相去何如伊尹對
曰三公者知通於大道應變而不窮辯於萬物之情通
於天道者也其言足以調隂陽正四時節風雨如是者
舉以為三公故三公之事常在於道也九卿者不失四
時通於溝渠修隄防樹五榖通於地理者也能通不能
通能利不能利如此者舉以為九卿故九卿之事常在
於徳也大夫者出入與民同衆取去與民同利通於人
事行猶舉繩不傷於言言之於世不害於身通於關梁
實於府庫如是者舉以為大夫故大夫之事常在於仁
也列士者知義而不失其心事功而不獨專其賞忠政
強諫而無有姦詐去私立公而言有法度如是者舉以
為列士故列士之事常在於義也故道徳仁義定而天
下正凡此四者明王臣而不臣湯曰何謂臣而不臣伊
尹對曰君之所不名臣者四諸父臣而不名諸兄臣而
不名先王之臣臣而不名盛徳之士臣而不名是謂大
順也(說/苑)
伊尹曰三公調隂陽九卿通寒暑(晉/志)
天設三光以照誋天子立公卿以明治故曰公卿者四
海之儀表神化之丹青也(鹽鐵/論)
周制三載考績三考黜陟其訓曰三歲而小考其功也
小考者正職而行事也九歲而大考其功也大考者黜
無職而賞有功也(上/)
冢宰之官以成道司徒之官以成徳宗伯之官以成仁
司馬之官以成聖司寇之官以成義司空之官以成禮
(大戴/禮)
記曰司徒典民司空主地司馬順天天者施生所以主
兵何兵者為謀除害也所以全其生衞其養也故兵稱
天寇賊猛獸皆為除害者所主也論語曰天下有道則
禮樂征伐自天子出司馬主兵言馬者馬陽物乾之所
為行兵用焉不以傷害為度故言馬也司徒主人不言
徒人者徒衆也重民司空主土不言土言空者空尚主
之何况於實以微見著(白虎/通)
内官不過九御外官不過九品(國/語)
景公問晏子曰吾欲善治齊國之政以干霸王之諸侯
晏子作色對曰官未具也臣數以聞而君不肯聽也故
臣聞仲尼居處惰倦㢘隅不正則季次原憲侍氣鬱而
疾志意不通則仲由卜商侍徳不盛行不厚則顔回騫
雍侍今君之朝臣萬人兵車千乘不善政之所失者衆
矣未有能士敢以聞者臣故曰官未具也公曰寡人今
欲從夫子而善齊國之政可乎對曰嬰聞國有具官然
後其政可善昔吾先君桓公身體懈惰辭令不給則隰
朋䁥侍左右多過獄讞不中則弦甯䁥侍田野不修民
氓不安則甯戚䁥侍軍吏怠戎士偷則王子成甫䁥侍
居處佚怠左右懾畏繁乎樂省乎治則東郭牙䁥侍徳
義不中信行衰微則管子䁥侍先君能以人之長續其
短以人之厚補其薄是以辭令窮逺而不逆兵加於有
罪而不頓是故諸侯朝其徳而天子致其胙今君之過
失多矣未有一士以聞也故曰官不具公曰善(晏/子)
木者司農也司農為姦朋黨比周以蔽主明退匿賢士
絶滅公卿教民奢侈賓客交通不勸田事博戲鬬雞走
狗弄馬長幼無禮大小相虜並為寇賊横恣絶理司徒
誅之齊桓是也行霸任兵侵蔡蔡潰遂伐楚楚人降伏
以安中國木者君之官也夫木者農也農者民也不順
如叛則命司徒誅其率正矣故曰金勝木(春秋/繁露)
火者司馬也司馬為讒反言易辭以譖愬人内離骨肉
之親外疎忠臣賢聖旋亡讒邪日昌魯上大夫季孫是
也專權擅勢薄國威徳反以怠惡譖愬其羣臣刼惑其
君孔子為魯司寇據義行法季孫自消墮費郈城兵甲
有差夫火者大朝有邪讒熒惑其君執法誅之執法者
水也故曰水勝火
土者司營也司營為神主所為皆曰可主所言皆曰善
讇順主指聽從為比進主所善以快主意導主以邪陷
主不義大為宫室多為臺榭雕文刻鏤五色成光賦斂
無度以奪民財多發繇役以奪民時作事無極以奪民
力百姓愁苦叛去其國楚靈王是也作乾谿之臺三年
不成百姓罷弊而叛反其身弑夫土者君之官也君大
奢侈過土大禮民叛矣其民叛其君窮矣故曰木勝土
金者司徒也司徒為賊内得於君外驕軍士專權擅勢
誅殺無罪侵伐暴虐攻戰妄取令不行禁不止將率不
親士卒不使兵弱地削令君有恥則司馬誅之楚殺其
司徒得臣是也得臣數戰破敵内得於君驕蹇不䘏其
下卒不為使當敵而弱以危楚國司馬誅之金者司徒
司徒弱不能使士衆則司馬誅之故曰火勝金
水者司寇也司寇為亂足恭小謹巧言令色聽謁受賂
阿黨不平慢令急誅誅殺無罪則司營誅之營蕩是也
為齊司寇太公封於齊問焉以治國之要營蕩對曰任
仁義而已太公曰任仁義奈何營蕩對曰仁者愛人義
者尊老太公曰愛人尊老奈何營蕩對曰愛人者有子
不食其力尊老者妻長而夫拜之太公曰寡人欲以仁
義治齊今子以仁義亂齊寡人立而誅之以定齊國夫
水者執法司寇也執法附黨不平依法刑人則司營誅
之故曰土勝水
東方者木農之本司農尚仁進經術之士道之以帝王
之路將順其美匡救其惡執規而生至温潤不知地形
肥墝美惡立事生則因地之宜召公是也親入南畝之
中觀民墾草發淄耕種五榖積蓄有餘家給人足倉庫
充實司馬食谷司馬本朝也本朝者火也故曰木生火
南方者火也本朝司馬尚進賢聖之士上知天文其形
兆未見其萌芽未生昭然獨見存亡之機得失之要治
亂之源豫禁未然之前執矩而長至忠厚仁輔翼其君
周公是也成王幼弱周公相誅管叔蔡叔以定天下天
下既寧以安君官者司營司營者土也故曰火生土
中央者土君官也司營尚信卑身賤體夙興夜寐稱述
往古以厲主意明見成敗微諫納善防滅其惡絶源塞
隟執繩而制四方至忠厚以信其君據義割恩太公是
也應天因時之化威武強禦以成大理者司徒也司徒
者金也故曰土生金
西方者金大理司徒也司徒尚義臣死君而衆人死父
親有尊卑位有上下各死其事事不踰矩執權而伐兵
不茍克取不茍得義而後行至㢘而威質直剛毅子咠
(疑是/胥字)是也伐有罪討不義是以百姓附親邊境安寧寇
賊不發邑無獄訟則親安執法者司寇也司寇者水也
故曰金生水
北方者水執法司寇也司寇尚禮君臣有位長幼有序
朝廷有爵鄉黨以齒升降揖讓般伏拜謁折旋中矩立
而罄折拱則抱皷執衡而藏至清㢘平賂遺不受請謁
不聽據法聽訟無有所阿孔子是也為魯司寇斷獄屯
屯與衆共之不敢自專是死者不恨生者不怨百工維
時以成器械器械既成以給司農司農者田官也田官
者木故曰水生木(並/上)
先王制法建官授任則置副佐陳師命將則立監貳宣
命遣使則設介副當難則權足相濟員缺則才足相代
韓信伐趙張耳為貳馬援討越劉隆副車(魏阿/昌奏)
司馬主天司空主土司徒主人故隂陽不和四時不節
星辰失度灾變非常則責之司馬山陵崩竭川谷不流
五榖不殖草木不茂則責之司空君臣不正人道不和
國多盜賊下怨其上則責之司徒故三公典其職憂其
分舉其辯明其隱此三公之任也(韓詩/外傳)
宰爵知賓客祭祀饗食犧牲牢之數司徒知百宗城郭
立器之數司馬知師旅甲兵乘白之數修憲命審詩商
禁淫聲以時順修使夷俗邪音不敢亂雅大師之事也
修隄梁通溝澮行水潦安水藏以時決塞歲雖凶敗水
旱使民有所耘艾司空之事也相高下視肥墝序五種
省農功謹畜藏以時順修使農夫僕力而寡能治田之
事也修火憲養山林藪澤草木魚鱉百索以時禁發使
國家足用而財物不屈虞師之事也順州里定廛宅養
六畜開樹藝勸教化趨孝悌以順時修使百姓順命安
樂處鄉鄉師之事也論百工審時事辨功苦尚完利便
備用使雕琢文采不敢專造於家工師之事也相隂陽
占祲兆鑽龜陳卦主禳擇五卜知其吉凶妖祥傴巫跛
擊之事也修採清易道路謹盜賊平室律以時順修使
賓旅安而貨財通治市之事也抃急禁悍防淫除邪戮
之以五刑使暴悍以變姦邪不作司寇之事也本政教
正法則兼聽而時稽之度其功勞論其慶賞以時愼修
使百吏勉盡而衆庶不偷冢宰之事也論禮樂正身行
廣教化美風俗兼覆而調一之辟公之事也全道徳致
隆高綦文理一天下震毫末使天下莫不順比從服天
王之事也故政事亂則冢宰之罪也國家失俗則辟公
之過也天下不一諸侯俗反則天王非其人也(荀/子)
王者官人有九等一曰師二曰友三曰大臣四曰左右
五曰侍御六曰厮役知足以為源泉行足以為儀表問
焉則應求焉則得者為之師智足以為礲礪行足以為
輔助明於進賢敢於退不肖内相匡正外相揚美謂之
友智足以謀國事行足以為民率仁足以合上下之忻
國有法則退而守之君有難則與民死之者大臣也修
身正行不愆於鄉曲言語談說不怍於朝廷智能不困
於事業服一介之使能合兩君之歡執㦸居能舉君之
過失不難以死持之者左右之臣也不貪於財不淫於
色事君不敢有二心居則不敢泄君之謀君有過失雖
不能正諫以其死持之而愁悴有憂色者侍御之臣也
唯䛕之行唯言之聽眶眦之間事君者厮役也(賈誼/新書)
天興元年置八部大夫散騎常侍待詔等官其八部大
夫於皇城四維面置壹人以擬八座謂之八國常侍侍
置左右出入王命三年置八博士官典煑煉百藥天錫
元年八月初置六謁官准古六卿其秩五品屬官有大
夫秩六品大夫屬官有元士秩七品元士屬官有置令
長秩八品令長屬官有署丞秩九品又減五等之爵始
分為四曰王公侯子除伯男二號四帝欲法純質每於
定制官號多不依周漢舊名或取諸身或取諸物或以
民事皆擬逺古雲鳥之義諸曹走使謂之鳧鴨取飛之
迅疾也以伺察候占官謂之白鷺亦取其延頸逺望也
自餘之官義皆類此神瑞元年春置八大夫官大人下
置三屬官總理萬機故世號八公太帝二年夏置六部
大人官有天地東西南北部皆以諸侯為之大人置三
屬官自太祖至高祖其内外百官屢有減置或出當時
不為常目如萬騎飛鳩常忠直意將軍之徒是也(後漢/書)
凡諸官稱師自伏羲龍師始諸官稱史亦自伏羲置史
官始諸官稱監自軒轅置左右太監始諸官稱正自顓
頊置南北正始諸官稱司亦自軒轅置司徒始諸官稱
大夫自堯設司徒屬大夫始諸官稱典自舜命夔典樂
始諸官稱大稱少自商湯設太傅少傅始諸官稱令自
楚若敖置令尹始諸官稱尉自晉武公置軍尉始諸官
稱丞自秦獻公置丞相始諸官稱郎自秦武王置常侍
郎始諸官稱事自秦始皇置給事始諸官稱使自漢武
帝稱都水使始諸官稱知自後魏太武置叅知政事始
(物/原)
執笏始於宇文周保定四年紫緋緑袍始於隋大業六
年(上/)
商容嘗執羽籥馮於馬徒欲以伐紂而不能遂去伏於
太行及武王克殷立為天子欲以為三公商容辭曰吾
常馮於馬徒欲以伐紂而不能愚也不能而隱無勇也
愚且無勇不足以備乎三公遂固辭不受命(韓詩/外傳)
袁盎親於景帝秣馬不過一駟公孫𢎞即三公之位家
不過十乘當世囂囂非患儒之雞㢘患在位者之虎飽
鷁咽於求覽無所孑遺耳(鹽鐵/論)
黄憲字叔度同郡陳蕃為三公臨朝歎曰叔度若在吾
不敢先佩綬(後漢/書)
靈帝欲以羊續為太尉時拜三公者皆輸東園錢千萬
中使督之續乃舉緼袍以示之曰臣之所資惟斯而已
故不登公位(上使又古今善言云續出黄紙補袍以/示  人時人謡曰天下清苦羊興祖)
景初中洛陽城東橋城西橋洛水浮橋三柱三折三柱
三公象也時徭役大興三公垂頭隱匿故也(魚豢/魏略)
何曽議太子少傅當稱臣拜荀顗曰太之與少自二傅
之名次耳非於天子有輕重也詔曰秦漢以來舊章廢
滅隨時改作其舊不可依用宜準古義遂定二傅不拜
(晉/書)
郭祚領太子少師肅宗幼弱祚懐一黄㼐出奉肅宗時
桃子深為世宗所信祚師事之人號為桃子僕射黄㼐
少師(後魏書相/以下宰)
管仲妾婧云睪子生五歲而佐禹曹大家云皋子者臯
陶之子伯益也(路/史)
夷齊之諫周公曰尊士王欲以為左相去之王摩子往
難之遂不食而死(列士/傳)
晏子相齊衣十升之布脫粟之食五卵苔菜而已(晏/子)
晏子相齊燕之遊士有泯子午者南見晏子於齊言有
文章術有條理巨可以補國細可以益晏子者三百篇
睹晏子恐懼而不能言晏子假之以悲色開之以禮顔
然後能盡其復也客退晏子直席而坐廢朝移時在側
者曰嚮者燕客侍夫子胡為憂也晏子曰燕萬乗之國
也齊千里之塗也泯子午以萬乗之國為不足說以千
里之塗為不足逺則是千里人之上也且不能殫其言
於我况齊人之懐善而死者乎(上/)
公儀休相魯魯君死左右請閉門公儀休曰止池淵吾
不稅蒙山吾不賦苛令吾不布吾已閉心矣何閉門哉
(說/苑)
蘧伯玉為相子貢觀之曰何以治國曰以弗治治之於
是簡子欲伐衞使史黯往覿焉還報曰蘧伯玉為相未
可以加兵(淮南/子)
孟獻伯相魯堂下生藜藿門外長荆棘晉無衣帛之妾
居不粟馬出不從車叔向聞之以告苗賁皇賁皇非之
曰是出之爵禄以附下也(韓非/子)
子産相鄭往見壺丘子林與其弟子坐必以年是倚其
相於門也夫相萬乗之國而能遺之謀志論行而以心
與人相索其唯子産乎故相鄭十八年刑三人殺二人
桃李之垂於行者莫之援也錐刀之遺於道者莫之舉
也(吕/覽)
介子推行年十五而相荆仲尼聞之使人往視還曰廊
下有二十五俊士堂上有二十五老人仲尼曰合二十
五人之智智於湯武并二十五人之力力於彭祖以治
天下其固免矣乎(說/苑)
孫叔敖相楚棧車牝馬糲餅菜羮(韓/子)
孫叔敖決水以灌雩婁而莊王知其可相(上/)
百里相秦名存雀籙蕭張輔沛姓在河書(北齊/書)
靖郭君相齊與故人久語則故人富懐左右刷則左右
重久語懐刷小資也猶以成富况以吏勢乎(韓/子)
田嬰相齊人有說王者曰終歲之計王不一以數日之
閒自聽之則無以知吏之姦邪得失也王曰善田嬰聞
之即遽請於王而聽其計王將聽之矣田嬰令官具押
券斗石參升之計王自聽計計不勝聽罷食後復坐不
復暮食矣田嬰復謂曰羣臣所終歲日夜不敢偷怠之
事也王以一夕聽之則羣臣有為勸勉矣王曰諾俄而
王已睡吏盡揄刀削其押券升石(上/)
魏安釐王問子順曰馬回之為人雖少才文梗梗亮直
有大丈夫之節吾欲以為相可乎答曰知臣莫若君何
有不可至於亮直之節臣未明也王曰何故答曰聞諸
孫卿云其為人也長目而豕視者必體方而心圓每以
其法相人千百不失臣見回非不偉其體幹也然甚疑
其目王卒用之三月果以諂得罪(孔叢/子)
東閭子嘗富貴而後乞人問之曰公何為如是曰我自
知吾嘗相六七年未嘗薦一人也吾嘗富三千萬者再
未嘗富一人也不知士出身之咎然也(說/苑)
孟卯妻其嫂有五子焉然而相魏寧其危解其患景陽
淫酒被髪而御於婦人咸服諸侯(淮南/子)
李斯相秦荀卿為之不食(鹽鐵/論)
上常輕服為微行時丞相公孫𢎞數諫弗從𢎞謂其子
曰吾年已八十餘陛下擢為宰相士猶為知已死况不
世之君乎今陛下微行不已社稷必危吾雖不逮史魚
冀萬一能以尸諫因自殺上聞而悲之自為誄(西京/襍記)
平津侯自以布衣為宰相乃開東閣營夜館以招天下
之士其一曰欽賢館以待大賢次曰翹材館以待大才
次曰接士館以待國士其有徳任毗贊佐理隂陽者處
欽賢之館其有才堪九列將軍二千石者居翹材之館
其有一介之善一方之藝居接士之館而躬自菲薄所
得俸禄以奉待之(上/)
東海王越為太傅問王尼何以獨不拜尼數越事事非
宰相以是不拜(晉/書)
王尼見太傅越曰公負尼物越答初不識此事尼曰昔
楚人失布謂令尹盜者以令尹執政不能奉禮率法至
使盜賊公行則是與自盜無異也尼舍資財軍寇掇略
公為宰輔未能禁賊令尼窮困是亦明公負物也越意
解大笑與尼絹五十疋(上/)
沙門惠琳嘗著均善論頗貶裁佛法其歸以為六度與
五教並行信順與慈悲齊立文帝見論賞之元嘉中遂
參權要朝廷大事皆與議焉會稽孔顓常詣之遇賓客
塡咽暄凉而已顗慨然曰遂有黒衣宰相可謂冠履失
所矣(南/史)
元善以高熲有宰相之具常言於上曰楊素粗疎蘇威
怯愞元昊正似鴨耳可以付社稷者唯獨高熲上初然
之(北史尚以下/諸部  書)
戴驩為宋太宰夜使人曰吾聞數夜有乗輼車至李史
門者謹為我伺之使人報曰不見輼車見有奉笥而與
李史語者有間李史受笥(遣伺輼車故實奉笥本令伺/奉笥彼當易具辭  韓非子)
商大宰使少庶子之市顧反而問曰何見於市對曰市
南門之外甚衆牛車大宰因召市吏而誚之曰市門之
外何多牛矢市吏甚怪大宰知之疾也乃悚懼失所也
(上/)
禇炫為吏部尚書炫居身清正門庭蕭索賓客罕得出
入左右常捧一黄紙㡌風吹紙剥殆盡(南齊/書)
何戢字慧景為吏部尚書加驍騎將軍戢美容儀動止
與褚淵相慕時人呼為小褚公
張緒字思曼為吏部尚書每朝見太祖目送之謂王儉
曰緒以位尊我我以徳貴緒(並/上)
何敬容為吏部尚書性矜莊衣冠鮮麗梁武帝雖衣浣
衣而左右衣必須鮮潔嘗有侍臣衣帶卷摺帝怒曰卿
衣帶如繩欲何所縛敬容希旨嘗以膠清刷鬢衣裳不
整伏床熨之暑月背為之焦(梁/書)
庾仲文性好潔為吏部尚書用少府卿劉道錫為廣州
刺史道錫至鎭餉白檀牽車嘗自乗焉或以白文帝帝
見問曰道鍚餉卿小車裝飾甚嚴麗有之乎仲文懼起
謝(南/史)
何昌㝢為吏部尚書有姓閔求官者昌㝢問君是誰後
對曰子騫後昌㝢掩口笑曰遥遥華胄(梁/書)
元修義為吏部尚書唯事貨賄官之大小皆有定價中
散大夫高居呼為京師白刼(後魏/書)
段孝言為吏部尚書孝言既無深鑒又待物不平抽擢
之徒非賄則舊有將作丞崔成忽於衆中抗言曰尚書
天下尚書豈獨段家尚書也孝言無辭以答唯厲色遣
下而已(北齊/書)
魏舒為司徒有周震者屢為三公府辟辟書下公輒亡
時人號為殺公掾及舒命之竟無他也(晉/書)
梁武代齊袁昂不屈後梁以為民部尚書帝謂曰齊明
帝用卿為黒頭尚書我用卿為白頭尚書良以多愧對
曰臣生四十七年於兹矣四十以前臣之自有七年以
後陛下所養七歲尚書未為晚達帝曰士固不妄有名
(梁/書)
張陵官尚書梁冀帶劒入省陵訶叱令出劾奏兾兾弟不
疑舉陵孝㢘謂曰舉君適以自伐也陵對曰明府不以
陵不肖誤見擢序今申公憲以答私恩(後漢/書)
桓階為尚書文帝行幸見諸少子無褌上摶手曰長者
子無褌是日拜三子為黄門郎(桓階/别傳)
黄香遷僕射月餘為尚書令増秩二千石上惜其幹用
臺閣舊習遂見尊重香亦勤力憂公畏愼周密每月奏
議所建畫未見流布(後漢/書)
明帝車駕卒至尚書門陳矯跪問曰陛下欲何之帝曰
欲案行文書耳矯曰此自臣職分非陛下所宜臨也若
臣不稱其職則請就黜退帝慙回車(魏/志)
王瓚之為五兵尚書未嘗詣一朝貴江湛謂何偃曰王
瓚之今便是朝隱(梁/書)
古弼為尚書令大武大閱將校獵於河西弼留守詔以
肥馬給騎人弼命給弱者世祖大怒曰尖頭奴敢裁量
朕也朕還臺先斬此奴弼頭尖世祖常名之曰筆頭是
以時人呼為筆公(魏/書)
何𦙍為左民尚書後辭官隱於若耶山雲門寺勅給白
衣尚書禄𦙍固辭(梁/書)
孝文初王嶷為南部尚書時南州多事李訢鄧宗慶等
號為明察並見誅戮而嶷委隨不斷卒得自保時人為
之語曰實癡實昏終得保存(北/史)
羊侃為都官尚書宦者張僧𦙍候侃侃曰我牀非閹人
所坐竟不前之時論美其眞正(梁書京以/下諸  職)
江淹幼孤貧常採薪以養母曽於樵所得貂蟬一具將
鬻以供養其母母曰此乃汝之休徵也汝才行若此豈
長貧賤可留待得侍中著之後果拜侍中(齊/書)
江夏王義恭性愛古物常遍就朝求之侍中何勗已有
所送而王徵索不已何意不平常出行於道中見狗枷
敗犢鼻乃命左右取之還以箱檠送之牋云承復須古
物今奉李斯狗枷相如犢鼻(宋拾/遺)
李元忠為侍中唯以聲酒自娛每言寧無食不可使無
酒元忠常為太常卿後自中書令復求為太常以其有
音樂而多美酒故神武欲用為僕射文襄言其放達常
醉不可委以臺閣其子聞之請節酒元忠曰我謂作僕
射不勝飲酒樂汝愛僕射時宜勿飲酒(北/史)
隋文帝以沙門彦崇為學士命僧以官始此(羣碎/錄)
後魏羅結世祖初為散騎常侍遷侍中年一百七歲精
爽不衰詔聽歸老太寧中賜東川為居業并為築城即
號曰羅侯城(上/)
梁蕭暎為北徐州刺史及徵將還鍾離人顧思逺挺乂
行部伍中暎見其甚老使人問之對曰年一百一十二
歲凡七娶有子十二死亡略盡今唯小者已六十又無
孫息家闕養乏是以行役暎大異之召賜之食食兼於
人檢其頭有肉角長寸遂命後舟載還都謁見天子與
之言往事多異所傳擢為散騎侍郎賜以俸宅朝夕進
見年百二十卒(南/史)
傅咸為尚書左丞剛簡有大節疾惡如讐楊濟與書曰
生子痴了公事了事正作痴復為快耳左丞總司天臺
維正八座此未易居以君盡性而處任益不易也咸答
曰衞公云酒色之殺人此甚於作直坐酒色死人不為
悔逆畏以直致禍此由心不直正欲以茍且為明哲耳
自古以直致禍者當自矯枉過直或不忠允欲以亢厲
為聲故致忿耳安有悾悾為忠益而當見疾乎(晉/書)
崔洪字良伯少以清厲顯名武帝世為尚書左丞時人
語曰叢生棘刺來自博陵在南為鷂在北為鷹(上/)
劉覽字孝智為尚書左丞性聰敏尚書令史七百人一
見並記名姓當官清正無所私姊夫御史中丞褚湮從
兄吏部郎孝綽在職頗通贓貨覽劾奏並免官孝綽怨
之嘗謂人曰犬齧行路覽噬家人(南/史)
尚書令符雅為人樂施乞人塡門嘗曰天下物何常吾
今日富後日貧耳忽一日不施則意不泰時人為之語
曰不為權翼富寧作符雅貧(十六國/春秋)
王僧虔為尚書令嘗為飛白書題尚書省壁曰圓行方
止物之定質修之不已則溢髙之不已則慄馳之不已
則質𢎞之不已則迭是故去之宜疾當時嗟賞以比座
右銘(南/史)
王敬𢎞為尚書僕射關署文案初不省讀上嘗問獄敬
𢎞不對上問左右何不以訊牒付僕射敬𢎞曰臣乃得
訊牘讀之政自不解(上/)
馮豹拜尚書郎每奏事未得報俯伏省閣從昏至明肅
宗聞而嘉之使黄門持被覆豹勅令勿驚(後漢/書)
何尚之遷吏部郎告休定省傾朝送别於沼渚及至郡
叔度謂曰聞汝來此傾朝相送可幾客答曰殆數百人
叔度笑曰此是送吏部郎耳非關何彦徳也(齊/書)
何尚之在選日有人求為吏部郎尚之歎曰此敝俗也
官當圖人人安得圖官時顔延之在坐笑曰我聞古者
官人以才今官人以勢彼勢之所求又何疑焉當時以
為名言(南/史)
韋世康在吏部十餘年時稱廉平常有止足之志謂子
弟曰禄豈須多防滿則退年不待暮有疾便辭(隋/書)
顧憲之為吏部郎初其祖凱之嘗為吏部於庭植嘉樹
謂人曰吾為憲之種耳至是憲之果為此官(梁/書)
陸慧曉除尚書殿中郎隣族來相賀慧曉舉酒曰陸慧
曉年踰三十媍父領選始作尚書郎卿輩乃復以為慶
耶(齊/書)
梁武帝問吏部尚書徐勉求一有學藝解朝儀曹郎勉
曰孔休源識見清通詳練故事自晉宋起居注誦略上
口武帝亦素聞之即日除尚書儀曹郎多所改作每建
訪前事休源即以所誦記隨機斷決曽無疑滯吏部任
昉嘗謂之孔獨誦(南/史)
卞彬除南海王國郎中令尚書比部郎彬性飲酒以瓠
壺瓢勺杬皮為肴著帛冠十二年不改易以大瓠為火
籠什物多諸詭異自稱卞田居婦為傳蠶室或諫曰卿
都不持操名器何由得升彬曰擲五木子十擲輒鞬豈
復是擲子之拙吾好擲正極此耳(南齊/書)
袁聿修字叔徳在官㢘愼為尚書郎十年未嘗受斗酒
之饋尚書邢邵與聿修舊欵每於省中語戲嘗呼聿修
為清郎太寧初聿修以太常少卿出使巡省經兖州時
邢邵為刺史别後遣送白紬為信聿修不受與邵書云
今日仰遇有異常行願得此心不貽厚責邵亦忻然領
解報書云一日之贈率爾不思謹承來旨吾無間然弟
昔為清郎今日復作清卿矣(北齊/書)
孔逿為齊尚書儀曹郎屢箴闕禮多見信納上謂王儉
曰孔逿眞所為儀曹也(南/史)
後周裴俠為工部中大夫疾沈頓忽聞五更皷驚起曰
可向府耶遂瘳晉公䕶曰危篤如此不廢憂公聞皷聲
疾遂愈意天祐其勤也(北/史)
李肅字彦邕位員外常侍初諂附侍中元暉後以左道
事侍中穆紹常裸身被髪畫腹銜刀於隱屏為紹求福
故紹愛之(上/)
何𦙍字子季為國子祭酒與太子中庶子王瑩並為侍
中時𦙍單作祭酒疑所服陸澄博古多該亦不能據遂
以𤣥服臨試爾後詳議乃用朱服祭酒朱服自此始(南/史)
丘靈鞠領東觀祭酒曰人居官願數遷使我終身為祭
酒不恨也
孔廣字湛源美容止善吐論張緒數詣之每歎云孔廣
使我成輕薄祭酒(並/上)
韓子熙除國子祭酒使百官並給兵刀時以祭酒閑務
止給二人或有令其陳請者子熙曰朝廷自不與祭酒
兵何關韓子熙事(北/史)
甄宇北海人為州從事徵拜博士每臘詔書賜博士一
羊羊有大小肥痩宇先自取其一痩者後召㑹詔問痩
羊甄博士(東觀/漢記)
文宣在晉陽太子監國集諸儒講孝經謂助教許散愁
曰先生在世何以自資答曰散愁自少以來不登孌童
之牀不入季女之室服膺簡策不知老之將至平生素
懐若斯而已太子曰顔子縮屋稱貞栁下嫗而不亂未
若此翁白首不娶者也乃賫絹百疋(北/史)
陳後主在東京欲以江總為詹事孔奐曰江總有潘陸
之才而無園綺之實輔弼儲貳切謂非宜後主深以為
恨乃自言於宣帝將許之奐乃奏曰江總文華之人今
皇太子文華不少無藉於總如臣愚見願選敦重之才
以居輔導帝曰誰可奐曰都官尚書王廓立性敦敏可
以居之時後主在側乃曰廓王泰之子不居太子詹事
奐又曰宋朝范曄即范泰之子亦為太子詹事後主固
爭之遂以總為詹事(陳/書)
徐勉門客有虞暠者求五官詹事勉正色答曰今夕只
可談風月不宜及公事時人服之(南/史)
蕭惠開家雖貴戚而車服簡素初為祕書著作並名家
年少惠開意趣與之多不同比肩三年不共語(宋/書)
梁朝貴遊子弟多無學術諺云上車不落則著作體中
何如則祕書(家/訓)
栁䛒煬帝嗣以拜祕書監退朝之後便命入閤言宴諷
讀終日而罷帝每與嬪后對酒時逢興㑹輒遣命之至
與同榻共席親若友朋帝猶恨不能夜召於是命刻木
偶人施關機能坐起拜伏以象䛒帝每月中對酒輒令
宫人置之於坐與相酬酢而為歡笑(隋書䛒/音辯)
劉禪之父翼字小心為著作郎峭直有行嘗面折僚友
短退無餘訾李百藥曰子翼詈人多不憾
杜臺卿患聾不任吏職請修史上許之拜著作郎(並/上)
趙孝以父田禾將軍任為郎每告歸白衣步擔嘗從長
安還欲止郵亭亭長聞孝當過灑掃待之孝既到長不
肯内因問曰田禾將軍子何時到孝曰尋到矣顯宗皇
帝聞孝名詔拜諫議大夫遷衞尉(風俗/通)
秦黄門郎古成詵風韻秀舉確然不羣每以天下是非
為己任時京兆韋高慕阮籍之為人居母喪彈琴飲酒
詵聞而泣曰吾當私刃斬之以崇風教遂持劒求高高
懼逃匿終身不敢見詵(晉/書)
司馬膺之神氣甚高性方古舊與楊愔同為黄門郎至
愔為尚書令抗禮如初曽路逢愔威儀導引乃於樹下
側避愔望見令呼謂曰兄何意避弟膺之曰我自避赤
棒本不避卿愔甚重之(北齊/書)
王遵業有譽當時與中書令陳郡袁翻尚書瑯琊王誦
並領黄門郎號曰三哲時政歸門下世謂侍中黄門為
小宰相而遵業從容恬素若處丘園常着穿角履好事
者多毁新履以學之(北/史)
孔臧仲尼之後遷御史大夫辭曰臣代以經學為家乞
為太常專修家業漢武遂用之(漢/書)
宣秉字巨公為御史中丞遷司𨽻校尉秉性節約常布
服被蔬食瓦器帝嘗幸其府舍見而嘆曰楚國二龔不
如雲陽宣巨公即賜布帛帳幃(後漢/書)
王僧虔為御史中丞甲族由來多不居憲臺僧虔為此
官乃曰此是烏衣郎坐處(南/史)
張緬為中丞號為勁直梁武帝遣圖其形於臺省以勵
當官(上/)
元仲景性巖峭孝莊時㢘御史中尉京師肅然每向臺
陌駕赤牛時人號赤牛中尉(北/史)
李膺為侍御史青州凡六郡唯陳仲舉為樂安視事其
餘皆病七十縣並棄官遁去其威風如此(商芸/小說)
後魏河間邢山賓遷殿中侍御史嘗有疾策山桃杖帝
問此何杖答曰巨源杖太武諱燾故言焉(談/藪)
始李彪為中尉號為嚴酷以姦欵難得乃為木子擊其
脇腋氣絶而復屬者時有焉(北/史)
汝南何比干字少卿為汝隂縣獄吏决曹掾平活數千
人後為丹陽都尉獄無寃囚淮汝號曰何公征和三年
三月辛亥天大隂雨比干在家日中夢貴客車騎滿門
覺以語妻語未已而門有老嫗可八十餘頭白求寄避
雨雨甚而衣履不霑漬雨止送出門乃謂比干曰公有
隂徳今天錫君䇿以廣公之子孫因出懐中符策狀如
簡長九寸凡九百九十枚以授比干曰子孫佩印綬者
當隨此算嫗東行忽不見自比干以下與張氏俱授靈
瑞累世為名族三輔舊語曰何氏策張氏鈎也(三輔/決録)
盛吉為廷尉每至冬月罪囚當斷其妻持燭吉持丹筆
相向垂淚(㑹稽/典録)
顧榮字彦先以南土秀望累遷廷尉正(晉/書)
顧協少清介有志撡初為廷尉正冬服單薄寺卿蔡法
度欲解襦與之憚其清嚴不敢發口謂人曰我願解身
上襦與顧郎顧郎難衣食者竟不敢以遺之(南/史)
張永累遷廷尉上謂曰卿既與釋之同姓欲使天下復
無寃人(上/)
宋世軌為廷尉少卿時大理正蘇珍之亦以平幹知名
寺中為之語曰決定嫌疑蘇珍之視表見裏宋世軌時
人以為寺中二絶也(北齊/書)
東郡商鏗名子為外臣外臣任為廷尉評鏗入謝恩武
帝問卿名子外臣何為令其入仕鏗答曰外臣生於齊
季故人思匿跡今幸遭聖代草澤無復遺人上大悅(太/平)
(廣/記)
太傅汝南陳蕃仲舉去光禄勲還到臨潁巨陵亭從者
擊亭卒數下亭長閉門收其諸生人客皆厭毒痛欲復
收蕃蕃曰我故大臣有罪州郡尚當先請今約勅兒客
無素幸皆坐之何謂乃欲相及相守數時㑹行亭掾至
因乃得免時令范伯弟即殺其亭長(風俗/通)
張子孝平陵人性矜嚴非禮不動遇妻子若嚴君三輔
以為儀表人或謂之詐子孝曰我誠詐也人皆詐惡我
獨詐善不亦可乎為光禄數諫正嘗乗白馬上每有異
政輒言白馬生且復諫矣(續漢/書)
王逺為光禄勲宋世為之語曰王逺如屏風屈曲能蔽
風露(齊/書)
劉愷為太常論議常引正大義諸儒為之語曰難經伉
伉劉太常(華嶠後/漢書)
祭彤為太僕光武嘗謂彤可屬以重任從東巡守過魯
坐孔子講堂顧指子路室謂左右曰此太僕之室太僕
吾之禦侮也(上/)
阮修字宣子王敦時為鴻臚卿謂修曰卿常無食鴻臚
承差有禄能作不修曰亦復可爾耳遂為之(晉/書)
李安世天安初為主客令齊使劉纘來聘纘呼安世為
典客安世曰三代不共禮五帝各異樂安得以亡秦之
官稱於上國纘曰世異之號凡有幾也安世曰周謂掌
客秦改典客漢名鴻臚今曰主客君等不欲影響文武
而殷勤亡秦(魏/書)
永明元年熒惑入紫微時中書通事舍人四人各住一
省謂之四户既總重權勢傾天下㑹𤣥象失度太史奏
宜修福禳之太尉王儉謂帝曰天文乖忤此由四户仍
其舍人王文明等奏之(南齊/書)
荀士遜好學世祖時轉中書舍人狀貌甚醜以文辭見
用曽有事須奏值世祖在後庭因左右轉通者不得士
遜姓名乃云醜舍人世祖曰必士遜也看封題果是内
人莫不忻笑(北齊/書)
孝明之世讀蘇武傳見武官名曰移中監以問百官百
官不知(論/衡)
虞玩之高宗鎭東府朝廷致敬玩之為少府猶躡屐造
席高帝取屐視之問曰卿此屐已幾載玩之曰初釋褐
拜征北行佐買之着已三十年貧士竟不辦易高帝咨
嗟因賜以新屐玩之不受問其故答曰公之賜恩華俱
重但舊簪弊席復不可遺所不敢當帝善之(南/史)
　
　
　
　
　
　
　
　
　
　
　
　廣博物志卷十六
欽定四庫全書
　廣博物志卷十七
　　　　　　　　　　　　明　董斯張　撰
　　職官下(刺史/)　(郡縣/)
李壽長為青州刺史其所經歴他州縣察視牧守治政
優劣上言曰夫東家有犬不忍見西家之有䑕臣之所
見敢不以聞(後漢/書)
李珣為兖州刺史所種小麥胡蒜悉付從事無所留清
約率下席羊皮服布被(東觀/漢記)
百里嵩時為徐州刺史境旱行部傳車所經甘雨即降
謂刺史雨(後漢/書)
王閎遷冀州刺史閎性刻不發私書不交豪族賓客號
曰王獨坐
巴祗為揚州刺史與客坐闇冥之中不燃官燭(並/上)
裴潛為兖州刺史每之官不將妻子妻子貧乏織荆笓
以自供家人小大咸并食而食(魏/略)
陳泰字伯𤣥為并州刺史懐柔民夷甚有威惠京邑貴
人多寄寳貨因泰市奴婢泰皆挂之於壁不發其封及
徵為尚書悉付還之(魏/志)
交州刺史朱符多以鄉人虞褒劉彦之徒分作長吏侵
虐百姓彊賦於民黄魚一枚收稻一斛百姓怨叛山賊
並出攻州突縣(呉/志)
呉孫皓時以滕修為廣州刺史未至州有五僊人騎五
色羊負五榖來迎而去今州廳事梁上畫五僊人騎五
色羊為瑞(郡國/志)
杜預為荆州人號為杜父舊水道唯㳂漢達江陵千數
百里預乃開陽口起夏水導洪洞達巴陵徑近千里南
土美而謡曰後世無叛由杜翁孰識知名與勇功及卒
州人諱其名改户曹為辭曹(晉/書)
劉卞字叔龍本兵家子質直少言少為縣小吏功曹夜
醉如厠使卞執燭不從功曹銜之以他事補亭子有祖
秀才者於亭中與刺史箋久不成卞教之數言卓犖有
大致秀才謂縣令曰卞公府掾之精者云何以為亭子
令即召為門下吏後為輕車將軍雍州刺史(晉/書)
祖逖為豫州刺史躬自儉約督課農桑克已務施不畜
資産又收葬枯骨為之祭醊百姓感悅嘗置酒大會耆
老中坐流涕曰吾等老矣更得父母死將何恨乃歌曰
幸哉遺黎免俘虜三辰既朗遇慈父𤣥酒忘勞甘瓠脯
何以詠思歌且舞
茍晞字道將領兖州牧暴虐殺人流血號曰屠伯其弟
純領青州刑殺尤甚於晞號小茍慘於大苟也(並/上)
羊暨為青州刺史暨牛産犢及遷以官舍所生遺之而
去(曹嘉之/晉紀)
晉陵韋朗家在延陵元嘉初忽見庭前井中有一人出
高長尺許被帶組甲麾伍相應相隨出門良久乃盡朗
兄藪頗善占筮常云吾子弟當至刺史朗後領青廣二
州(異/苑)
蕭憺為荆州刺史惠及百姓徵還朝人歌曰始興王人
之爹赴人急如水火何時來哺乳我(爹徒我反荆土方/言謂父為爹  南)
(史/)
劉秀之為丹陽尹初秀之從叔穆之為丹陽與子弟宴
集廳事柱有一穿穆之謂子弟曰汝等各以栗遥擲入
穿者後必得此郡唯秀之栗獨入焉(宋/書)
廬陵王子卿為南豫州刺史帝稱其小名謂司徒竟陵
王子良曰烏熊癡如熊不得天下第一人為行事無以
壓一州既而曰吾思得人矣乃使陸慧曉為長史行事
别帝問曰卿何以輔持廬陵答曰靜以修身儉以養性
靜則人不擾儉則人不煩上大悅(南/史)
蕭明字靖通少被武帝親愛封貞陽侯太清元年為豫
州刺史百姓詣闕拜表言其徳政樹碑於州門内及碑
匠採石出自肥陵明乃廣營廚帳多召人物躬自率領
牽至州識者笑之曰王自立碑非州人也
宋氏晚運典籖之權重宗慤為豫州典籖每多違執慤
大怒曰慤年六十得一州如斗大不能復與典籖共臨
之(並/上)
臨川王映為雍州刺史嘗還都買物有獻計者於江陵
賈貨至都迴艘可得微有所増映笑曰我是賈客耶乃
復求利(齊/書)
王崐為廣州刺史南土沃實在任者常致巨富世謂廣
州刺史但經城門一過便得三千萬也崐無所取納表
獻禄俸之半及罷任孝武知其清問還資多少崐曰臣
買宅百三十萬餘物稱之帝悅其對(上/)
安成康王秀都督雍梁南北泰四州諸軍事雍州刺史
有疾百姓商賈咸為請命既薨四州裂為白帽送之(梁/書)
夏侯詳遷湘州刺史詳善吏事在州四載為百姓所稱
州城南臨水有峻峰舊傳云刺史登此山輒代是山歴
政莫敢到詳於其臺榭延僚屬以表損抑之志(上/)
薛聰為齊州刺史卒於州吏人追思留所坐榻以為遺
愛(後魏/書)
崔暹字元欽為瀛州刺史貪暴安忍民庶患之嘗出獵
州北單騎至於民村井有汲水婦人暹令飲馬因問曰
崔瀛州何如婦人不知其暹也答曰百姓何罪得如此
癩兒刺史暹乃黙然而去
奚康生為相州刺史在州以天旱令人鞭石虎畫像復
就西門豹祠祈雨不獲令吏取豹舌未幾二兒暴喪身
亦遇疾巫以為虎豹之祟
王襲為并州刺史州人為立銘稱美或曰襲所教也尚
書奏免官
夏侯夔為豫州刺史於蒼陵立堰溉田千餘頃境内賴
之夔兄亶先居此任兄弟並有恩惠百姓歌之曰我之
有州賴彼夏侯前兄後弟布政優優
鄭述祖天保中為兖州刺史父道昭亦嘗為此州竝有
政績百姓歌之曰大鄭公小鄭公相去五十載風教猶
尚同
河間王琛字曇寳世宗時拜定州刺史憑恃内外多所
受納貪惏之極及還朝靈太后詔曰琛在定州惟不將
中山宫來自餘無所不致何可更復敘用由是遂棄廢
於家
元誕為齊州刺史在州貪暴有沙門為誕採藥還誕曰
師從外來有何得對曰唯聞王貪願王早代誕曰齊州
七萬家吾每家未得三升錢何得言貪
崔挺拜光州刺史州舊掖城西北數里有斧山峰嶺高
峻北臨滄海南望岱嶽挺於頂上欲營觀宇故老曰此
嶺上秋夏之際常有暴雨相傳云是龍道恐此觀不可
久立挺曰人龍相去何逺之有虯龍儵忽豈一路乎遂
營之數年間果無風雨之異挺代即為風雨所毁遂莫
能立衆以為善化所感
陸馥俟長子也多智有父風高祖見而悅之謂朝臣曰
吾嘗歎其父智過其軀是復踰於父矣為相州刺史假
長廣公為政清平州中有徳宿老以友禮待之詢之政
事如此者十人號曰十善於是發姦擿伏事無不驗
封回為度支尚書鄭雲諂事劉騰賂紫襭四百疋得安
州刺史除書旦出晚詣回問安州興生何事為便回曰
卿位為方伯宜思方略以濟百姓如何見造問興生乎
封回不為商賈何以相示雲大慚去(並/上)
張華原字滿國為兖州刺史獄有繫囚謂曰三元之始
念卿幽閉今給假五日足得展謁親親期盡還也果應
期而至(北齊/書)
尉景為冀州刺史大納賄神武令優人石董桶戲之董
桶剝景衣曰公剝百姓董桶何為不剝公
任城王諧為并州刺史時有婦人臨汾川浣衣有乘馬
人換其新靴驅而去者婦人持故靴詣州言之諧召居
城諸嫗以靴示之紿曰有乗馬人於路被賊刼害遺此
靴焉得無親屬乎一嫗撫膺哭曰兒昨著此靴向妻家
如其語捕獲之時稱明察
申微為襄州刺史時南方初附舊俗官人皆通餉遺微
性廉愼乃畫楊震像於寢室以自戒及代還送者數十
里不絶微自以無徳於人慨然懐愧因賦詩題於清水
亭長幼聞之皆競來讀遞相謂曰此是申使君手迹並
寫誦之(並/上)
長孫儉為荆州刺史吏民請為儉建清徳樓立碑頌徳
詔許之(後周/書)
豆盧勣周武帝時為渭州刺史有惠政華夷悅服大致
祥瑞鳥䑕山俗呼為高武隴其山絶壁千尋由來乏水
諸羌苦之勣馬足所踐忽飛泉湧出有白烏翔止廳前
乳子而後去民為之謡曰我有丹陽山出玉漿濟我人
夷神烏來翔後因號其泉曰玉漿泉(上/)
張威在青州頗治産業遣家奴於民間鬻蘿菔根其奴
緣此侵擾百姓上深加譴責坐廢於家(隋書縣以/下郡)
晉文公問於舅犯曰誰可使為西河守者舅犯對曰虞
子羔可也公曰非汝之讐也對曰君問可為守者非問
臣之讐也羔見舅犯而謝之曰幸赦臣之過薦之於君
得為西河守舅犯曰薦子者公也怨子者私也吾不以
私事害公義子其去矣顧吾射子也(新序伯韓非子解/狐邢  都事與此)
(相似不/重錄)
董閼于為趙上地守行石邑山中澗深峭如牆深百仞
因問其左右曰人嘗有入此者乎對曰無有曰嬰兒癡
聾狂悖之人嘗有入此者乎對曰無有牛馬犬彘嘗有
入此者乎對曰無有董閼于喟然太息曰吾能治矣使
吾治之無赦猶入澗之必死也則人莫之敢犯也(韓/子)
董安于治晉陽問政於蹇老蹇老曰忠信敢安于曰安
忠乎曰忠于主安信乎曰信於令安敢乎曰敢於不善
人安于曰守此三者足矣(上/)
朱買臣為㑹稽太守懐章綬還至舍亭而國人未知也
所知錢勃見其暴露乃勞之曰得無罷乎遺與紈扇買
臣至郡引為上客(西京/襍記)
淮陽偽鑄錢吏不能禁汲黯為太守不壊一罏不刑一
人而淮陽政清(論/衡)
漢宣城郡守封邵一旦化為虎食郡民呼之曰封使君
因去不復來故時語曰無作封使君生來治民死食民
(述異/記)
羊續為南陽太守府丞嘗獻生魚續受而懸於庭丞後
又進之續乃出所懸者以杜其意(後漢書敗又云臥一/副布綯  糊紙補之)
張霸為會稽太守舉賢士勸教講授一郡慕化但聞誦
聲時賊未解郡界不寧乃移書開購明用信賞賊遂束
手歸附不煩士卒之力童謡歌曰城上烏鳴哺父母府
中諸吏皆孝友又曰棄我㦸捐我矛盜賊盡吏皆休
和帝時蒼梧太守以清白為治郡頌之曰於惟蒼梧交
阯之域大漢惟宗逺以仁徳
陳臨字子然為蒼梧太守有遺腹子報父怨捕繫獄傷
其無子令其妻入獄遂産一男人歌曰蒼梧陳君恩廣
大令死罪囚有後代徳叅古賢天報施其後子孫繁庶
並登榮要果符所祝(並/上)
桓帝時李盛仲和為郡守貪財重賦國人刺之曰狗吠
何諠諠有吏來在門披衣出門應府記欲得錢語窮乞
請期吏怒反見尤旋步顧家中家中無可與思往從鄰
貸鄰人以言遺錢錢何難得令我獨憔悴(華陽/國志)
蜀郡太守潁川劉勝季陵去官在家閉門却掃歲時致
敬郡縣答問而已無所褒貶雖自枝葉莫為力太僕杜宻
周甫亦去北海相在家每至郡縣多所陳說牋記託屬
太守王昱頗厭苦之語次聞得京師書公卿舉故大臣
劉季陵高士也當急見徵密知以見激因曰明府以九
重之内臣吏惶畏天威莫敢盡情劉勝位故大夫見禮
上賓俯伏甚於鼈蝟冷澁比如寒蜒無能往來此罪人
也清雋就義隱居篤學時所不綜而密達之寃疑勲賢
成陳之罪所折而密啓之明府賞賢得中令聞休揚雖
自天然之姿猶有萬分之一昱甚悅服待之彌厚(風俗/通)
魏霸字喬卿濟隂人為鉅鹿太守妻子不到官舍念兄
嫂在家勤苦而獨尊樂嘗服麤糲不食魚肉(東觀/漢記)
任延拜會稽郡尉吳有龍丘萇者掾史白請召之延曰
龍丘先生躬徳履義召之不可使功曹奉謁修書記致
醫藥積一歳萇乃乘輦詣府門願得先死備錄延辭讓
再三遂署議曹祭酒
王阜為益州太守神馬四出塡河中甘露降白烏見連
有瑞應世謂其用法平正寛慈惠化所致(並/上)
岑熙為東郡太守招聘隱逸與叅政事無為而化視事
二年輿人歌之曰我有枳棘岑君伐之我有蟊賊岑君
遏之狗吠不驚足下生氂含哺鼓腹焉知凶灾我喜我
生獨於斯時美矣岑君於戲仁慈
漢蒼梧賈雍為豫章太守有神術出界討賊為賊所殺
失頭雍上馬還營營中咸走來視雍雍胸中語曰諸君
視有頭為佳無頭佳乎吏泣曰有頭佳雍曰不然無頭
亦佳言畢遂死(録異/傳)
第五倫為㑹稽太守常蔬食衣布受俸常取赤米(後漢/書)
高愼歴東萊太守其妻謂曰君累為宰守何不為蓄以
遺子孫愼曰吾之勤苦以清名為基以二千石遺之也
(陳留耆/舊傳)
將作大匠陳國公孫志節有蒼頭地餘年十七志節為
户曹史令地餘歸取資用因持車馬亡去至丹陽自云
姓王名斌字文高遂留為諸曹史志節拜揚州刺史郡
選曹衣冠子弟皆出斌下乃用之斌乞屏左右叩頭涕
洟曰斌即明使君地餘也斌後為蒼梧太守(風俗/通)
羊茂字叔寳為郡太守冬坐白羊皮夏坐丹板榻常食
乾飯出界買鹽豉妻子不歴官舍(後漢/書)
張盤為廬江太守潯陽令嘗餉盤柑一奩其小男年七
歲就取一枚與之盤奪兒柑鞭卒曰何故行賂於吾子
永建中呉資為巴郡太守屢獲豐年人歌之曰呉資其
辭曰習習晨風動澍雨潤禾苗我后恤時務我人以優
饒及資還去人思資又歌曰呉資其辭曰望逺忽不見
惆悵當徘徊恩澤實難忘悠悠心永懐(上/)
九江太守武陵威生不識母常自悲感游學京師還於
陵谷中見一老母年六十餘因就問母姓為何曰陳家
女李氏何故獨行曰我孤獨欲依親家子威再拜長跪
自白曰子威少失慈母姓陳舅氏亦李又母與亡親同
年㑹遇於此乃天意也因載歸家供養以為母(風俗/通)
趙瑶自扶風太守來之郡司空張温謂曰第五伯魚從
蜀郡為司空今掃吾第以待足下(後漢/書)
東郡趙咨為東海郡人遺其雙枯魚者噉之二歲不盡
以儉化俗
鮑徳為南陽太守號神父(並/上)
黄穆字伯開為山陽太守有徳政致甘露白兔神雀白
鳩之瑞弟奐字仲開為武陵太守貪穢無行武陵人歌
曰天有冬夏人有兩黄言不同也(襄陽耆/舊傳)
東門奐歴呉郡濟隂太守所至貪濁謡曰東門奐取呉
半吳不足濟隂續(魯國先/賢志)
漢有牛通為隴西主簿馬文淵為太守羊喜為功曹凉
部云三牲備身(風俗/通)
光武建武二年西河鮮于冀為清河太守作公廨未就
而亡後守趙高計功用二百萬五官黄秉功曹劉適言
四百萬錢於是冀乃鬼見白日導從入府與高及秉等
對共計校定為適秉所割匿冀乃書表自理其略言高
貴不尚節畝壟之夫而箕踞遺類研密失機婢妾其性
媚世求顯偷竊銀艾鄙辱天官易譏負乘誠高之謂臣
不勝鬼言謹因千里驛聞付高上之便西北去三十里
車馬皆滅不復見秉等皆伏地物故高以狀聞詔下還
冀西河田宅妻子焉兼為差代以旌幽中之訟(水經/注)
後漢時鄧殷為淮南太守夢行水邊見女子猛獸自後
斷其鞶囊占者曰水邊女汝字也斷鞶囊者新獸頭代
故獸頭也不作汝隂作汝南太守也
呉良字大儀齊國臨淄人以清白守正稱為郡議曹掾
正旦掾吏入賀門下掾王望舉觴上夀曰齊郡遭罹盜
賊今明府視事五年家給人足良跪曰門下掾佞諂明
府勿受其觴盜賊未盡人庶困苦今良為議曹掾尚無
袴望曰議曹惰窳自無袴寧足為不家給人足耶太守
曰此生言是賜良鰒魚百枚
世說云五郡之人各是異財而逢喪亂常山一人安定
一人襄陵一人博陵一人悉皆孤獨俱行衞國同至樹
隂因相問姓名各言離亂因相謂曰我等皆無骨肉今
日幸得聚會亦天然也可為兄弟已否衆曰諾因結義
為兄弟長字仲伯次名文仲次名季仲次名叔仲次名
雅仲五人相將詣衞國市中見一老母孤單告乞五人
收養侍奉敬如事親母孝心無二已經三年其母遇疾
母曰吾是并州太原人董世基之女嫁同郡張文賢為
妻任北海太守因遭荒亂文賢卒亡葬在太原赤山之
下八塚同行東頭第一塚是賢塚吾死後汝等若能與
我送葬到塚側吾平生之願畢矣吾遭荒亂之日有一
子姓張名遺年七歲胸中有七靨足下有通徹之紋父
喪因流浪相失汝等宜思記之他日有如此子即我子
也宜話我之由言訖而卒五人扶喪至太原忽叔仲横
被朝歌合禁繫時有一人走投太守言養母之狀述并
葬之由太守曰汝何姓氏具以對之因話男之形狀太
守聞之號哭擗地此吾母也吾以幼小兵革離亂母子
相失迨今乃發使往朝歌迎喪并具表聞奏於魏帝陳
其流浪之由并述五人孝狀善其人義重可以旌之各
為太守仲伯河中太守文仲河東太守叔仲河南太守
季仲河西太守雅仲河北太守并賻贈張遺母喪追封
太原縣太夫人仍遷張遺為魏府都䕶(搜神/記)
賈逵在豫郡亡家迎喪去去後恒見形於項城吏民以
其戀慕彼境以立廟廟前有柏樹有人竊來斫伐始投
斧刃仍著於樹中所著處尋而更生項城左右人莫不
振怖(賈逵/碑)
魏周泰為新城太守司馬宣王使鍾毓調曰君釋褐登
宰府三十六日擁麾蓋守兵馬郡乞兒乘小車一何駛
乎泰曰君名公之子少有文采故守吏職獼猴騎土牛
又何遲也
王經堂前有一流光燕雀入懐殷殷有聲管輅曰吉遷
之徵頃之拜為江夏太守
孟宗為豫章太守謂倉掾曰君昔負太守一刺寧識之
否掾曰不識宗曰吾昔家貧親老為官運資以刺詣君
感見發遣何乃久屈耶(呉/錄)
葛祚吳時衡陽太守郡境有大槎横水能為妖怪百姓
為立廟行旅禱祀槎乃沈沒不者槎浮則船為之破壊
祚將去官乃大具斤斧將去民累明日當至其夜聞江
中哅哅有人聲往視槎移去船流下數里駐灣中自此
行者無復沈覆之患衡陽人為祚立碑曰正徳祈禳神
木為移也(幽明/錄)
吳郡陸績為鬱林太守歸過洞庭湖舟輕載黄石壓之
謂之廉石(呉/志)
洪矩呉時為廬江太守清儉徵還船輕皆以載土(宣城/記)
鄧攸為呉郡太守自載糧食唯飲河水而已(王隱/晉書)
胡母輔之為樂安太守嘗過河南門下飲河南騶王子
博箕坐其傍輔之叱使取火子博曰我卒也惟不乏吾
事則已安復為人使輔之因就與語嘆曰吾不及也薦
之河南尹樂廣廣召見悅之擢為功曹(上/)
鮑靚字子𤣥上黨人博究仙道為海南太守晝臨政夜
來羅浮山騰空往還(羅浮/山記)
龎徳公子奐字世文晉太康中為䍧牱太守去官歸鄉
居白沙里鄉人宗敬之相語曰我家池中龍種來里中
化其徳讓少壯皆代老者擔(襄陽/記)
阮籍嘗從容言於帝曰籍平生曽遊東平樂其風土帝
大悅即拜東平相籍乘驢到郡壊府舍屏鄣使内外相
望法令清簡旬日而還(晉/書)
興古太守馬氏在官有親故人投之求恤焉馬乃令此
人出外住詐云是神人道士治病無不手下立愈又令
辯士遊行為之虚聲云能令盲者登視躄者即行於是
四方雲集趨之如市而錢帛固已積山矣(抱朴/子)
何敬叔在政清約不通問遺當歲儉夏節忽榜門受餉
共得米二千八百石悉取以代貧人輸租(南/史)
虞愿為晉安太守郡舊出蚺虵膽可為藥有遺愿虵者
愿不忍殺放二十里外山中一夜虵還牀下復送四十
里山經宿復歸論者以為仁心所致海邊有越王石常
隱雲霧相傳云清廉太守乃得見愿往就觀視清徹無
所隱蔽後瑯琊王秀之為郡與朝士書曰此郡承虞公
之後善政猶存遺風易遵差得無事
謝朏字敬仲為呉興以雞卵賦人收雞數千為清談所
少
謝朏為義興太守不省雜事悉付綱紀曰吾不能作主
者吏但能太守耳
孔奐除晉陵太守曲阿富人殷綺見奐居處儉素乃餉
以衣氊一具奐曰太守身居美禄何為不能辦此但百
姓未周不容獨享温飽勞卿厚意幸勿為煩
蕭推歴淮南晉陵呉郡太守所至必赤地大旱其人號
旱母焉
江秉之為新安太守在郡作書案一枚去官以留府庫
王秀之字伯奮為晉平太守至郡期年謂人曰此郡豐
壤禄俸常盈我生資已足豈可少留而妨賢路上表請
代時人謂王晉平恐富求歸
孔琇之為臨川太守在任清約罷郡還獻乾薑二片武
帝嫌其少知琇之清乃嘆息
初顧琛景平中為朝請假還東日晚至方山於時商旅
數十船悉泊岸側有一人𤣥衣介幘執鞭屏諸船云顧
吳郡部伍尋至應泊此岸於是諸船各東西俄有一假
裝至事力甚寡仍泊向處人問顧吳郡早晚至船人答
無顧呉郡又問何船曰顧朝請耳莫不驚怪琛意竊知
為善徵因誓之曰若得郡當於此立廟至是果為呉郡
乃立廟方山號白馬廟云
梁范述曾為永嘉太守為政清平罷郡惟得白桐木火
龍朴十餘枚而已
褚翔為義興太守郡西亭古樹枯死忽更生枝葉善政
所感也
傅昭為臨海郡有蜜巖前後太守皆自封固昭以為文
王之囿與百姓共之大可喻小乃教勿封
劉之遴除南郡太守初之遴在荆府常寄居南郡忽夢
前太守袁彖謂曰卿後當為折臂太守即居此中之遴
後牛奔墮車折臂右手偏直不復得屈伸書則以手就
筆周捨嘗戲之曰雖復並坐可横政恐陋巷無枕
何鳳為建安太守物不敢忤伏臘每放囚還家依期而
返
臧厥為晉陽太守嚴酷少恩百姓謂之臧彪
蕭勵遷豫章内史道不拾遺男女異路去郡之日吏人
悲泣數百里中舟乘塡塞至新淦縣岓山村有一老姥
以槃擎鰌魚自送舟側奉上之童兒數十人入水扳舟
或歌或泣
殷均為臨川内史郡舊多山瘧更暑必動自均在任郡
境無復瘧疾
孫廉為呉興太守廣陵高爽有險薄才客於廉委以文
記爽嘗有求不遂乃為屐謎以喻廉曰刺鼻不知啑蹋
面不知瞋囓齒作步數持此得勝人譏其不計恥辱以
此取名位
任昉為新安太守為政清省吏民便之卒於官惟有桃
花米二十斛無以為斂遺言不許將新安一物還都(昉/又)
(為義興守被代而還/無裙沈約遺裙以迎)
蔡樽為呉興太守不飲郡井水齊前自種白莧紫茄以
為常餌詔褒其清加信武將軍(並/上)
宋世良為清河太守獄櫓生桃牙門虚寂及代至傾城
祖道有老人丁金剛者泣而前謝曰老人年九十記三
十五政府君非惟善政清亦徹骨今失賢者人何以濟
莫不攀轅涕泣(北/史)
蘇瓊為清河守沙門道研統資巨萬在郡出息常得守
令為徵瓊每見則談問𤣥理道研雖為債來無由啓口
弟子問故研曰每見府君徑將我入青雲無由得論地
上事也
崔和位太守富而吝其母春月思堇惜錢不買(後魏/書)
李曾為趙郡太守令行禁止并州丁零數為山東害知
曽能得百姓死力憚不入境賊於常山界得一死鹿賊
長謂趙郡地鹿責之還令送鹿故處郡謡曰詐作趙郡
鹿猶勝常山粟其見憚如此
韋孝寛除浙陽守時獨孤信為新野守同𨽻荆州情好
數密政術俱美荆部吏人號為聨璧
裴俠為河北郡守俠躬履儉素愛人如子所食唯菽麥
鹽菜而已吏人莫不懐之歌曰肥鮮不食丁庸不取裴
公貞惠為世規矩俠常與諸牧守俱謁周文帝周文帝
命俠别立謂諸牧守曰裴俠清愼奉公為天下之最令
衆中有如俠者可與之俱立衆皆黙然文帝乃厚賜俠
朝野服焉號為獨立使君(並/上)
王晞為并州司馬昭帝欲用為侍中苦辭不受謂人曰
非不愛作熱官但思之爛熟耳(北齊/書)
魏愷辭青州長史文宣大怒曰何物漢子與官不就愷
容色坦然帝曰死與長史任卿所擇答曰能殺臣者陛
下不受長史者愚臣帝曰何慮無人因放還(北/史)
趙軌為齊州别駕考績入朝父老相送者各揮涕曰别
駕在官水火不與百姓交是以不敢以壺酒相送公清
若水清酌一杯水奉餞軌受而飲之(隋/書)
宓子治亶父於是齊人攻魯過亶父始父老請曰麥已
熟矣今迫齊寇民人出自艾傅郭者歸可以益食且不
資寇三請宓子弗聽俄而麥畢還乎齊寇季孫聞之怒
使人讓宓子曰豈不可哀哉民乎寒耕熱耘曽弗得食
也弗知猶可聞或以告而夫子弗聽宓子蹵然曰今年
無麥明年可樹不耕者得穫是樂有寇也且一歲之麥
於魯不加彊喪之不加弱今民有自取之心其創必數
年不息季孫聞之慙曰使穴可入吾豈忍見宓子哉(賈/子)
子貢為信陽令辭孔子而行孔子曰力之順之因子之
時無奪無伐無暴無盜子貢曰賜少日事君子君子固
有盜者耶孔子曰夫以不肖伐賢是謂奪也以賢伐不
肖是謂伐也緩其令急其誅是謂暴也取人善以自為
己是謂盜也君子之盜豈必當財幣乎吾聞之曰知為
吏者奉法利民不知為吏者枉法以侵民此皆怨之所
由生也臨官莫如平臨財莫如廉廉平之守不可攻也
匿人之善者是謂蔽賢也揚人之惡者是謂小人也不
内相教而外相謗者是謂不足親也言人之善者有所
得而無所傷也言人之惡者無所得而有所傷也故君
子愼言語矣毋先己而後人擇言出之令口如耳(說/苑)
子路治蒲見於孔子曰由願受教孔子曰蒲多壯士又
難治也然吾語汝恭以敬可以攝勇寛以正可以容衆
恭以潔可以親上(上/)
子路為蒲宰為水備與其民修溝洫以民之勞煩苦也
人與之簞食一壺漿孔子止之曰汝以為餓也何不白
於君發倉廩以賑之而以爾食饋之是明君之無惠而
見已之徳矣子路心服而退(家/語)
齊人欲伐魯畏卞莊子不敢過卞晉人欲伐衞畏子路
不敢過蒲(荀/子)
景公欲使晏子為東阿宰三年毁聞於國景公不悅召
而免之晏子謝曰嬰知嬰之過矣請復治阿三年而譽
必聞於國景公不忍復使治阿三年而譽聞於國景公
悅召而賞之景公問其故對曰昔者嬰之治阿也築蹊
徑急門閭之政而淫民惡之舉儉力孝弟罰偷窳而惰
民惡之決獄不避貴彊惡之左右所求法則子非法則
否而左右惡之事貴人體不過禮而貴人惡之是以三
邪毁乎外二讒毁於内三年而毁聞乎君也今臣謹更
之不築蹊徑而緩門閭之政而淫民說不舉儉力孝弟
不罰偷窳而惰民悅決獄阿貴彊而貴彊悅左右所求
言諾而左右悅事貴人體過禮而貴人悅是三邪譽乎
外二讒譽乎内三年而譽聞於君也昔者嬰之所以當
誅者宜賞今所以當賞者宜誅是故不敢受景公知晏
子賢迺任以國政三年而齊大興(說/苑)
齊威王設大鼎於庭中而數無鹽令曰子之譽日聞吾
耳察子之事田野蕪倉廩虚囹圄實子以姦事吾者也
乃烹之(淮南/子)
子高見齊王齊王問誰可臨淄宰稱管穆焉王曰穆容
貌陋民不敬答曰夫見敬在徳晏子長不過三尺齊國
上下莫不宗焉趙文子其身如不勝衣其言如不出口
其相晉國晉國以寧皆有徳故也以穆軀形方之二子
猶悉賢之昔臣嘗行臨淄市見屠商焉身修八尺鬚髯
如㦸市之男女未有敬之者無徳故也王曰是所謂祖
龍始者也忱如先生之言於是乃以管穆為臨淄宰(孔/叢)
(子/)
晉文公出亡箕鄭挈壺餐而從迷而失道與公相失饑
而道泣寢餓而不敢食及文公反國舉兵攻原而拔之
文公曰夫輕忍饑餒之患而必全壺餐是將不以原叛
乃舉以為原令大夫渾軒聞而非之曰以不動壺餐之
故怙其不以原叛也不亦無術乎故明主者不恃其不
我叛也恃吾不可叛也不恃其不我欺也恃吾不可欺
也
中牟無令晉平公問趙武曰中牟三國之股肱邯鄲之
肩髀寡人欲得其良令也誰使而可武曰邢伯子可公
曰非子之讐也曰私讐不入公門公又問曰中府之令
誰使而可曰臣子可故曰外舉不避讐内舉不避子(韓/子)
西門豹為鄴令清刻潔慤而甚簡左右左右因相與比
周而惡之居期年上計君收其璽豹自請曰臣昔者不
知所以治鄴今臣得矣願請璽復以治鄴不當請伏斧
鑕之罪文侯不忍而復與之豹因重斂百姓急事左右
期年上計文侯迎而拜之豹對曰往年臣為君治鄴而
君奪臣璽今臣為左右治鄴而君拜臣臣不治矣遂納
璽而去文侯不受曰寡人曩不知子今知矣願子勉為
寡人治之遂不受(上/)
魏文侯使西門豹往治於鄴告之曰必全功成名布義
豹曰敢問全功成名布義為之奈何文侯曰子往矣是
無邑不有賢豪辯博者也無邑不有好揚人之惡蔽人
之善者也往必問豪賢者因而親之其辯博者因而師
之問其好揚人之惡蔽人之善者因而察之不可以特
聞從事夫耳聞之不如目見之目見之不如足踐之足
踐之不如手辦之人始入官如入晦室久而愈明明乃
治治乃行(新/序)
西門豹治鄴廩無積粟府無儲錢庫無甲兵官無計㑹
人數言其過於文侯文侯身行其縣果若人言文侯曰
翟璜任子治鄴而大亂子能道則可不能將加誅於子
西門豹曰臣聞王主富民霸主富武亡國富庫今王欲
為霸王者也臣故蓄積於民君以為不然臣請升城鼓
之一鼓甲兵粟米可立具也於是乃升城而鼓之一鼓
民被甲括矢操兵弩而出再鼓負輦粟而至文侯曰罷
之西門豹曰與民約信非一日之積也一舉而欺之後
不可復用也燕常侵魏八城臣請北擊之以復侵地遂
舉兵擊燕復地而後反(淮南/子)
梁車為鄴令其姊往看之暮而後門閉因踰郭而入車
遂則其足趙成侯以為不慈奪之璽而免之令(韓/子)
趙襄子之時以任登為中牟令上計言於襄子曰中牟
有士曰膽胥已請見之襄子見而以為中大夫相國曰
意者君耳而未之目耶為中大夫若此其易也非晉國
之故襄子曰吾舉登也已耳而目之矣登所舉吾又耳
而目之是耳目人終無己也遂不復問而以為中大夫
(吕/覽)
昭帝時蒙人焦貢為小黄令路不拾遺詔遷貢百姓揮
涕守闕求索還貢天子聽増貢之秩千石貢之風化猶
存其民好學多貧此其風也(風俗/通)
河内趙仲讓舉司𨽻茂才為高唐令密乘輿車徑至高
唐變易名姓止都亭中十餘日黙入市里觀省風俗已
呼亭長問新令為誰從何官來何時到曰縣已遣吏迎
垂有起居曰正我是也亭長怖遽拜謁竟便具吏其日
入舍乃謁府數十日無故便去為郡功曹所選頗有不
用因稱狂亂首走出府門太守以其宿有重名忍而不
罪後為大將軍梁冀從事中郎將冬月坐庭中向日解
衣裘捕虱已因傾卧厥形悉表露將軍夫人襄城君云
不潔清當亟推問將軍嘆曰是趙從事絶高士也他事
若此非一也(上/)
虞延為細陽令每至歲時伏臘輒休遣囚徒各使歸家
並感其恩應期而還(後漢/書)
戴封字平仲遷西華令其年大旱禱請無獲乃積薪坐
其上以自焚火起而大雨(上/)
李𢎞字仲元蜀人居成都之圭里里人化之斑白不負
男女不錯行𢎞嘗為縣令鄉人共送之元無心就行因
共酣飲月餘太守使人促之仲元曰本不之官(高士/傳)
汝南步遊張少失其母及為縣令道取慮城良馬踟躕
輕軒罔進顧訪病姬乃其母也(水經/注)
祝良為洛陽令歲時亢旱天子祈雨不得良乃暴身階
庭告誠引罪自晨至中紫雲沓起甘雨登降人為之歌
曰天久不雨兆人失所天王自出祝令持苦精符感應
滂沱下雨
孔翊為洛陽令置水庭前得囑託書皆投水中一無所
發(魯國先/賢傳)
瑯琊董种為不其令有赤雀乳於廳事前桑上民為作
歌流傳樂府
袁安為隂平長有惠化縣先有雹淵冬夏未嘗消釋歲
中輒出飛布十數里大為民害安乃推誠潔齋引愆貶
已至誠感神雹遂為之沉淪伏而不起(小/說)
公沙穆為𢎞農令元夀元年三輔㠯東漂沒穆曉占乃
預告百姓徙高地遂得免(後漢/書)
王渙除河内温令商賈露宿人開門卧人為作謡曰王
稚子代未有平徭役百姓喜
呉祐為𢎞農令勸善懲姦貪濁出境甘露降年榖豐童
謡曰君不我憂人何以休不行界署焉知人處
崔瑗為汲令開溝造稻田瀉鹵之地更為沃壤民賴其
利長老歌之曰上天降神明錫我仁慈父臨民布徳澤
恩惠施以序穿溝廣溉灌決渠作甘雨
董宣字少平為洛陽令搏擊豪强莫不震慄京師號為
卧虎歌云枹鼓不鳴董少平
劉陶字子竒潁川潁隂人桓帝時除順陽長縣多姦猾
陶到官宣募吏民有勇力能以死易生者得數百人皆
嚴兵待命於是覆案姦軌所按發若神以病免吏民思
而歌之曰悒然不樂思我劉君何時復來安此下民(並/上)
王譚字世容為武成令民服徳化宿惡奔迸父老歌曰
王世容治無雙(吳/錄)
閻憲字孟度為綿竹令以禮讓為化民莫敢犯男子杜
成夜行得遺物一囊中布錦二十五疋求其主還之曰
縣有明君何敢負其化童謡歌曰閻尹賦政既明且昹
去苛去辟動以禮讓遷蜀郡民涕泣送之以千數(華陽/國志)
何隨字季業除安漢令蜀亡去官時巴土饑荒所在無
榖送吏行乏輒取道側民芋隨以綿繫其處使足所取
直民視芋見綿相語曰聞何安漢清廉行過從者無糧
必能爾爾持綿追還之終不受因為語曰安漢吏取糧
令為之償(上/)
鄭潭字文公禁人殺子民咸舉育男女皆以鄭為字(三/國)
(志/)
吳褚瑶字孔珽為烏傷令罷去單船而歸故人太子中
庶子羊道乞土宜瑶乃抽船上竹一竿與之曰東南之
美惟竹箭最貞而有節幸堪歲寒羊道密令人視之舟
中惟竹笠一枚蘆席數領遂啓用瑶為昭信中郎(吳/書)
陳司空為邑宰所在幽閑獨坐愁思幸賴遊蟻以娯其
意(應璩與曹/昭伯牋)
鉅鹿時苗為夀春令始之官乘㹀牛歲餘生一犢及代
留犢而去(魏/略)
宋登字叔陽為汝隂令政教明能號稱神父汝隂人配
社祠之(上/)
萬亮為永康令嚴刻人憚之乃以桃木刻作亮身燒柴
煑湯火熾桃人自鼎跳去(異/苑)
滇陽令羊嗣貪而不治縣功曹吏共逐嗣嗣饒鬚乃以
嗣内羊闌中始興太守尹虞聞之大怒手劒功曹(鄧粲/晉紀)
陸雲為浚儀令有見殺者主名不立雲錄其妻而無所
問十許日遣出密令人隨後謂曰其去不出十里當有
男子候之與語便縛至既而果然問之具服云與此妻
通共殺其夫聞妻得出欲與語憚近縣故逺相要候於
是一縣稱為神明(晉/書)
袁甫字公胄自言能為劇縣荀朂曰惟欲宰縣不為臺
閣職何也甫曰人各有能有不能譬繒中之好莫過錦
錦不可以為幍榖中之美莫過稻稻不可以為虀是以
聖王使人必先以器茍非周材何能悉長黄霸馳名於
州郡而息譽於京邑廷尉之材不為三公自昔然也朂
善之除松滋令(上/)
高爽經途謁晉陵令劉蒨之蒨之了不相接俄爽代為
晉陵令蒨之迎贈甚厚爽受餉答書曰高晉陵自答人
問所以曰劉蒨之自餉晉陵令耳何關爽事(南/史)
樂法才為建康令不受俸秩比去將至百金懸曹啟輸
臺庫武帝嘉之曰居職若斯可謂百城表矣(梁/書)
顧憲之字士思元徽中為建康令清儉彊力為政甚得
人和故都下飲酒者醇旨輒號為顧建康謂其清且美
焉(南/史)
傅琰字秀珪為武康令遷山隂令並著能名二縣皆謂
之傅聖
范岫字懋賓所居官恒以廉潔著稱為長城令時有梓
材巾箱至數十年經貴遂不改易在晉陵惟作牙管筆
一雙猶以為費
傅翽為呉令往别建康令孫廉廉問曰聞丈人發姦摘
伏惠化如神何以致此答曰無他也惟勤而清清則憲
綱自行勤則事無不理
傅翽為官有能名時臨淮劉𤣥明亦有吏能歴山隂建
康令政嘗為天下第一終於司晨卿後翽又代𤣥明為
山隂令問𤣥明曰願以舊政告新令尹答曰我有竒術
卿家譜所不載臨别當相示既而曰作縣令惟日食一
升飯而莫飲酒此第一策也
張融出為封溪令廣越嶂險獠賊執張將殺食之張神
色不動方作洛生詠
沈瓚之呉興武康人為丹徒令性疎直在縣自以清廉
不事左右浸潤日至遂鎖繫尚方歎曰一見天子足矣
上召問曰復欲何陳答曰臣坐清所以獲罪上曰清復
何獲罪曰無以承奉要人上曰要人為誰瓚之以手板
四面指曰此赤衣諸賢皆是若臣得更鳴必令清譽日
至上知其無罪重除丹徒令入縣界吏人候之曰我今
重來當以人肝代米不然清名不立(並/上)
貴鄉館陶人爭請以魏徳深為長詔遣斷從貴鄉貴鄉
吏人歌呼滿道互相稱慶館陶衆庶合境悲泣因徙而
居者數百家
蘇威薦房恭懿授新豐令為三輔之最上呼至榻前訪
以理人之術(隋/書)
黄穆字子敬安成人也為郡主簿太守荆寓舉穆孝廉
乃薦讓殷仲才寓不聽遂懐板入見寓曰若仲才者六
選之首也而穆先之適足以興謗議便投板於内寓知
不可移遂從之(周斐汝南/先賢傳)
馮良年二十為尉舉檄書迎督郵即路慨然恥在厮役
因毁車殺馬裂衣冠遁至犍為從姜撫學妻子求索蹤
跡斷絶後見草中有敗車死馬衣裳朽腐以為虎狼盜
賊所害發喪制服十許年乃還鄉里(後漢書此范史雲/事稍類  入神部)
漢雍仲子進南海香物拜為洛陽尉時謂之香尉(述/異)
　
　
　
　
　
　
　
　
　廣博物志卷十七
欽定四庫全書
　廣博物志卷十八
　　　　　　　　　　　　明　董斯張　撰
　　人倫一(總論人/)　(君臣/)　(孝子/)　(賢子/)　(誡子/)
三月微的而後能見七月生齒而後能食期年髑就而
後能行三秊腦合而後能言十六精通而後能施化男
八月生齒八歲而齠齒女七月生齒七歲而齓齒(韓詩/外傳)
一月而膏二月而胅三月而胎四月而肌五月而筋六
月而骨七月而成八月而動九月而躁十月而生(淮南/子)
人皇之後有五姓四姓七姓十二姓紀則姓疑起於此
(通厯/記)
三代之前姓氏分而為二男子稱氏婦人稱姓氏以别
貴賤貴者有氏賤者有名無氏姓所以别婚姻故有同
姓異姓庻姓之别三代之後姓氏合而為一皆所以别
婚姻而以地望明貴賤(鄭樵氏/族畧)
譜諜之不修也久矣自晉東渡五胡亂中原衣冠離散
而致然也夫京房之先李姓也牛𢎞之先遼姓也踈之
後乃為束民之後乃為氏元魏據洛諸虜喜中原之姓
而冐之者益衆則譜不可以不知也(麈/史)
昔侯霸之子孫稱其祖父曰家公陳思王稱其父曰家
父母曰家母潘尼稱其祖曰家祖古人之所行今人之
所笑也今南北風俗言其祖及二親無云家者田里猥
人方有此言爾凡與人言言已世父以次第稱之不云
家者以尊於父不敢家也凡言姑姊妹女子已嫁則以
夫氏稱之在室則以次第稱之言禮成他族不得云家
也子孫不得稱家者輕畧之也蔡邕書集呼其姑女為
家姑家姊班固書集亦云家孫今並不行也凡與人言
稱彼祖父母世父母父母及長姑皆加尊字自叔父母
以下則加賢字尊卑之差也王羲之書稱彼之母與自
稱已母同不云尊字今所非也(顔氏/家訓)
昔堯賜稷姓姬賜禹姓姒氏曰有夏伯夷為姜氏曰有
呂下及三代官有世功則有官族邑亦如之後世微末
因是以為姓則不能改也故或傳本姓或氏號邑諡或
氏於爵或氏於志若夫五帝三王之世所謂號也文武
昭景成宣戴桓所謂諡也齊魯呉楚秦晉燕趙所謂國
也王氏侯氏王孫公孫所謂爵也司馬司徒中行下軍所
謂官也伯有孟孫子服叔子所謂字也巫氏匠氏陶氏
所謂事也東門西門南宮東郭北郭所謂居也三烏五
鹿青牛白馬所謂志也凡厥姓氏皆出屬而不可勝紀
也(濳夫/論)
父之考為王父父之妣為王母𤣥孫之子為來孫來孫
之子為晜孫晜孫之子為雲孫王父之姊妺為王姑母
之考為外王父母之姊妹為從母妻之父為外舅妻之
母為外姑姊妹之子曰出出之子為離孫侄之子為歸
孫婦稱夫之父母曰君舅君姑謂夫之庶母曰少姑夫
之兄為兄公夫之姊為女公夫之女弟為女妹壻之父
為姻婦之父為婚同門壻為亞(爾/雅)
爸(歩可/切)父也􁀙(子我/切)母也娋孟姉也□(音/謂)妹也父榘也
母牧也兄况也弟悌也子敬也孫順也男任也女和也
(廣/雅)
親襯也言相隱襯也屬續也恩相連續也父甫也始生
己也母冐也含生己也祖祚也祚物先也又謂之王父
王暀也家中所歸暀也王母亦如之曾祖從下推上祖
位轉增益也髙祖髙臯也最在上臯韜諸下也兄荒也
荒大也故青徐人謂兄為荒也弟弟也相次第而上也
子孳也相生蕃孳也孫遜也遜遁在後生也曽孫義如
曾祖也𤣥孫𤣥懸也上懸於高祖最在下也𤣥孫之子
曰來孫此在無服之外其意踈逺呼之乃來也來孫之
子曰昆孫昆貫也恩情轉逺以禮貫連之耳昆孫之子
曰仍孫以禮仍有之耳恩意實逺也仍孫之子曰雲孫
言去已逺如浮雲也皆為早娶晩死壽考者言也父之
兄曰世父言為嫡統繼世也又曰伯父伯把也把持家
政也父之弟曰仲父仲中也位在中也仲父之弟曰叔
父叔少也叔之弟曰季父季癸也甲乙之次癸最在下
季亦然也父之世叔父母曰從祖父母言從己親祖别
而下也亦言隨從己祖以為名也父之姊妹曰姑姑故
也言於己為久故之人也姊積也猶日始出積時多而
明也妹昧也猶日始入歷時少尙昩也姑謂兄弟之女
為姪姪迭也共行事夫更迭進御也夫之父曰舅舅久
也久老稱也夫之母曰姑亦言故也母之兄弟曰舅亦
如之也妻之父曰外舅母曰外姑言妻從外來謂至己
家為歸故反以此義稱之夫妻匹敵之義也妻之昆弟
子曰外甥其姊妹女既來歸己内為妻故其男所生為
外也甥者生也他姓子本生於外不得如其女來在己
内也姊妹之子曰出出嫁於異姓而生之也出之子曰
離孫言逺離己也侄之子曰歸孫婦人謂嫁曰歸侄子
列故其所生為孫也妻之姊妹曰娣娣弟也言與己妻
相長弟也母之姊妹曰姨亦如之禮謂之從母為娣而
來則從母列也故雖不來猶以此名之也姊妹互相謂
夫曰私言於其夫兄弟之中此人與己姊妹有恩私也
舅謂姊妹之子曰甥甥亦生也出配他男而生故其制
字男旁作生也妾謂夫之嫡妻曰女君夫為男君故名
其妻曰女君也嫂叟也叟老者稱也叟縮也人及物老
皆縮小於舊也叔少也幼者稱也叔亦俶也見嫂俶然
却退也夫之兄曰公公君也君尊稱也俗間曰兄章章
灼也章灼敬奉之也又曰兄忪是已所敬見之怔忡自
肅齊也俗或謂舅曰章又曰忪亦如之也少婦謂長婦
曰姒言其先來已所當法似也長婦謂少婦曰娣娣弟
也已後來也或曰先後以來先後言之也青徐人謂長
婦曰稙長禾苖先生者曰稙取名於此也荆豫人謂長
婦曰熟熟祝也祝始也兩壻相謂曰亞言一人取姊一
人取妹相亞次也又並來至女氏門姊夫在前妹夫在
後亦相亞而相倚共成其禮也又曰友壻言相親友也
婦之父曰婚言壻親迎用昏又恒以昬夜成禮也壻之
父曰姻姻因也女徃因媒也天子之妃曰后后後也言
在後不敢以副言也諸侯之妃曰夫人夫扶也扶助其
君也卿之妃曰内子子女子也在閨門之内治家也大
夫之妃曰命婦婦服也服家事也夫受命於朝妻受命
於家也士庶人曰妻妻齊也夫賤不足以尊稱故齊等
言也天子妾有嬪嬪賓也諸妾之中見賓敬也妾接也
以賤見接幸也姪娣曰媵媵承事嫡也(釋/名)
河間獻王問温城董君曰孝經曰夫孝天之經地之義
何謂也對曰天有五行木火土金水是也木生火火生
土土生金金生水水為冬金為秋土為季夏火為夏木
為春春主生夏主長季夏主養秋主收冬主藏是故父
之所生其子長之父之所長其子養之父之所養其子
成之諸父所為其子皆奉承而續行之不敢不致如父
之意盡為人之道也由此觀之父授之子受之乃天之
道也故曰天之經也王曰善哉願聞地之義對曰地出
雲為雨起氣為風地不敢有其功名必上之於天命故
曰天風天雨也莫曰地風地雨也勤勞在地名歸於天
非至有義其孰能行此故下事上如地事天也可謂大
忠矣土者火之子也五行莫貴於土土之於四時無所
命者不與火分功名木名春火名夏金名秋水名冬忠
臣之義孝子之行取之土土者五行最貴者也其義不
可以加矣五聲莫貴於宮五味莫貴於丼五色莫貴於
黄此謂孝者地之義也王曰善哉(董/子)
父死子繼何法法木終火旺也兄死弟及何法法夏之
承春也善善及子孫何法法春生待夏復長也惡惡止
其身何法法秋煞不待冬也主㓜臣攝政何法法土用
事於季孟之間也子之復讐何法法土勝水水勝火也
子順父臣順君妻順夫何法法地順天也男不離父母
何法法火不離木也女離父母何法法水流去金也娶
妻親迎何法法日入陽下隂也君讓臣何法法月三十
日名其功也善稱君過稱已何法法隂陽共叙共生陽
名生隂名煞也臣有功歸於君何法法歸明於日也臣
諫君何法法金正木也子諌父何法法火揉直木也臣
諫君不從則去何法法水潤下逹於上也君子逺子近
孫何法法木逺火近土也親屬臣諫不相去何法法水
木枝葉不相離也父為子隱何法法木之藏火也子為
父隱何法法水逃金也君有衆民何法法天有衆星也
王者賜先親近後踈逺何法法天雨高者先得之也長
㓜何法法四時有孟仲季也朋友何法法水合流相承
也父母生子養長子何法法水生木長大也子養父母
何法法夏養長木此火養木也不以父母廢主命何法
法金不畏土而畏火陽舒隂急何法法日行遲月行疾
也有分土無分民何法法四時各有分而所生者通也
若言春東方天下皆生也君一娶九女何法法九州象
天之施也不娶同姓何法法五行異類乃相生也子䘮
父母何法法木不見水則憔悴也䘮三年何法法三季
一閏天道終也父喪子夫喪妻何法法一歲物有終始
天氣亦為之變也年六十閉房何法法六月陽氣衰也
人有五臟六腑何法法五行六合也人目何法法日月
明也日照晝月照夜人目所不更照何法法日不更用
事也臣之諌君何法法金正木也臣諌君以義故折正
之也子諌父以恩故但揉之也(白虎/通)
父子者何謂也父者矩也以法度敎子子者孶孶無己
也
謂之舅姑何舅者舊也姑者故也舊故者老人之稱也
謂之姊妹者何姊者恣也妹者末也謂之兄弟何兄者
况父法也弟者悌也心順行篤也
宗者何謂也宗尊也為先祖主也宗人之所尊也禮曰
宗人將有事族人皆待主者所以必有宗何也所以長
和睦也大宗能率小宗小宗能率羣弟通於有無所以
紀理族人者也宗其為始祖後者為大宗此百世之所
宗也宗其為髙祖後者五世而遷者也髙祖遷於上宗
則易於下宗其為曾祖後者為曾祖宗宗其為祖後者
為祖宗宗其為父後者為父宗以上至髙祖宗皆為小
宗以其轉遷别於大宗也别子者自為其子孫為祖繼
别也各自為宗小宗有四大宗有一凡有五宗人之親
所以備矣諸侯奪宗明尊者宜之大夫不得奪宗何曰
諸侯世世傳子孫故奪宗大夫不傳子孫故不奪宗也
喪服經曰大夫為宗子不言諸侯為宗子也族者何也
族者凑也聚也謂恩愛相流凑也生相親愛死相哀痛
有會聚之道故謂之族尙書曰以親九族族所以九何
九之言究也親親恩愛究竟也謂父族四母族三妻族
二父族四者謂父之姓一族也父女昆弟適人有子為
二族也身女昆弟適人有子為三族也身女子適人有
子為四族也母族三者母之父母一族也母之昆弟一
族也母昆弟子三族也母昆弟者男女皆在外親故合
言之妻族二者妻之父為一族妻之母為二族妻之親
畧故父母各一族禮曰惟氏三族之不虞尙書曰以親
九族義同也(並上臣以/下君)
管仲射小白中其鈎白陽僵鮑叔割指血塗之傾葢以
覆之哭曰吾君死矣魯攝兵(班固幽/通賦注)
齊桓公知寗戚將任之以政羣臣争䜛之曰寗戚衞人
也去齊不逺君可使人問之問之而固贒用未晩也公
曰不然問之患其有小惡以其小惡忘其大美此世所
以失天下之士也乃夜舉火而爵之以為卿(劉畫/新論)
桓公微服而行於民間有鹿門稷者行年七十而無妻
桓公問管仲曰有民老而無妻者乎管仲曰有鹿門稷
者行年七十矣而無妻桓公曰何以令之有妻管仲曰
臣聞之上有積財則民臣必匱乏於下宮中有怨女則
有老而無妻者桓公曰善令于宮中女子未嘗御者出嫁
之乃令男子年二十而室女年十五而嫁(韓非/子)
桓公之平陵見家人有年老而自養者公問其故對曰
吾有子九人家貧無以妻之吾使傭而未返也桓公取
外御者五人妻之管仲入見曰公之施惠不亦小矣公
曰何也對曰公待所見而施惠焉則齊國之有妻者少
矣公曰若何管仲曰令國丈夫三十而室女子十五而
嫁(說苑此與上文/小異並存之)
齊桓公謂鮑叔曰寡人欲鑄大鐘昭寡人之名焉寡人
之行豈避堯舜哉鮑叔曰敢問君之行桓公曰昔者吾
圍譚三年得之而不自與者仁也吾北伐孤竹剗令支
而反者武也吾為葵丘之㑹以偃天下之兵者文也諸
侯抱美玉而朝者九國寡人不受者義也然則文武仁
義寡人盡有之矣寡人之行豈避堯舜哉鮑叔曰君直
言臣對昔者公子紏在上位而不讓非仁也背太公之
言而侵魯境非義也壇塲之上詘於一劒非武也姪娣
不離懐袵非文也為不善遍於物不自知者無天禍必
有人害天處甚髙其聼甚下除君過言天且聞之桓公
曰寡人有過子幸敎寡人是社稷之福也子不幸敎幾
有大罪以辱社稷(說/苑)
管仲有病桓公往問之對曰臣願君之逺易牙䜿刁堂
巫公子開方公不聽期年四子作難圍公一室不得出
有一婦人從竇入得至公所告之公曰嗟茲乎聖人之
言長乎哉吾何面目見仲父地下乃援素幭裹首而死
葬以楊門之扇(管/子)
衛懿公有臣曰𢎞演逺使未還狄人攻衛其民曰君之
所與禄位者鶴也所富者宫人也君使宫人與鶴戰余
焉能戰遂潰而去狄人追及懿公於滎澤殺之盡食其
肉獨舍其肝𢎞演至報使於肝畢呼天而號盡哀而止
曰臣請為表因自刺其腹内懿公之肝而死齊桓公聞
之曰衛之亡也以無道今有臣若此不可不存於是救
衛於楚丘(新/序)
晉獻公之時東郭民有祖朝者上書獻公曰草茅臣東
郭民祖朝願請聞國家之計獻公使使出告之曰肉食
者已慮之矣藿食者尙何與焉祖朝對曰大王獨不聞
古之將曰桓司馬者朝其君舉而晏御呼車驂亦呼車
御肘其驂曰子何越云為乎何為藉呼車驂謂其御曰
當呼者呼乃吾事也子當御正子之轡銜耳子今不正
轡銜使馬卒然驚妄轢道中行人必逢大敵下車免劒
渉血履肝者固吾事也子寧能辟子之轡下佐我乎其禍
亦及我身與有深憂吾安得無呼車哉今大王曰食肉
者已慮之矣藿食者尙何與焉設使食肉者一旦失計
於廟堂之上若臣等之藿食者寧得無肝膽塗地於中
原之野與其禍亦及臣之身臣與有其憂深臣安得無
與國家之計乎獻公召而見之三日與語無復憂者乃
立以為師也(說/苑)
晉文公逐麋而失之問農夫老古曰吾麋何在老古以
足指曰如是往公曰寡人問子以足指何也老古振衣
而起曰一不意人君如此也虎豹之居也厭閑而近人
故得魚鼈之居也厭深而之淺故得諸侯厭衆而亡其
國於是文公恐歸遇欒武子欒武子曰獵得獸乎而有
恱色文公曰寡人逐麋而失之得善言故有恱色欒武
子曰其人安在乎曰吾未與來也欒武子曰居上位而
不恤其下驕也緩令急誅暴也取人之言而棄其身盗
也文公曰善還載老古與俱歸
晉文公將伐鄴趙衰言所以勝鄴文公用之而勝鄴將
賞趙衰趙衰曰君將賞其末乎賞其本乎賞其末則騎
乘者存賞其本則臣聞之郄虎公召郄虎賞之郄虎對
曰言之易行之難臣言之者也公曰子無辭乃受賞
晉文公亡時陶叔狐從文公反國行三賞而不及陶叔
狐舅犯言之文公文公曰嘻我豈忘是子哉夫髙明至
賢德行全誠暴浣我行昭明我名使我為成人者吾以
為上賞防我以禮諫我以誼蕃援我使我不得為非數
引我而請於賢人之門吾以為次賞夫勇壯強禦免我
於患難之中者吾又以為之次且子獨不聞乎死人者
不如存人之身亡人者不如存人之國三行賞之後而
勞苦之士次之夫勞苦之士是子固為首矣豈敢忘子
哉周内史叔輿聞之曰文公其伯乎昔聖王先德而後
力文公其當之矣(並/上)
楚恭王有疾召令尹曰常侍莞蘇與我處犯我以義吾與
其處不見不思也雖然吾有以得也其功不細必爵之申
伯與我處吾所樂者勸吾為之吾所好者勸吾服
之嘗與處不見思之雖然吾終無得也其過也不細必
亟遣之令尹曰諾明日王薨令尹即拜莞蘇為上卿而
逐申伯出於國(新序莞恭王呂氏作/文王  蘇作莧譆)
文王得茹黄之狗宛路之矰以畋於雲夢三月不反得
丹之姬淫期年不聽朝葆申曰先王卜以臣為葆吉王
之罪當笞王曰不榖免衣繦緥而齒於諸侯願請變更
而無笞葆申曰臣承先王之令不敢廢也王不受笞是
廢先王之令也臣寧抵罪於王母抵罪於先王王曰敬
諾引席王伏葆申束細荆五十跪而加之於背如此者
再謂王起矣王曰有笞之名一也遂致之申曰臣聞君
子耻之小人痛之耻之不變痛之何益葆申趨出自流
于淵請死罪文王曰此不榖之過也葆申何罪王乃變
更召葆申殺茹黄之狗析宛路之矰放丹之姬後荆國
兼國三十九令荆國廣大至於此者葆申之力也(吕/氏)
(春/秋)
荆有善相人者所言無遺䇿聞於國莊王見而問焉對
曰臣非能相人也能觀人之友也觀布衣也其友皆孝
悌純謹畏令如此者其家必日益身必日榮矣所謂吉
人也觀事君者也其友皆誠信有行好善如此者事君
日益官職日進此所謂吉臣也觀人主也其朝臣多賢
左右多忠主有失皆交争正諫如此者國日安主日尊
天下日服此所謂吉主也臣非能相人也能觀人之友
也莊王善之於是疾收士日夜不懈遂霸天下(上/)
楚莊王謀事而當羣臣莫逮退朝而有憂色申公巫臣進
問曰王朝而有憂色何也莊王曰不榖謀事而當羣臣
莫能逮是以憂也其在中蘬之言也曰諸侯自為得師
者王得友者霸得疑者存自為謀而莫已若者亡今以
不榖之不肖而羣臣莫吾逮吾國幾於亡乎是以憂也
(荀/子)
楚昭王當房而立愀然有寒色曰寡人朝饑饉時酒二
􁀙重裘而立猶㦧然有寒氣將柰我元元之百姓何是
日也出府之裘以衣寒者出倉之粟以賑饑者居二年
闔閭襲郢昭王奔隨諸當房之賜者請還至死之宼闔
閭一夕而十徙卧不能賴曵師而去昭王乃復當房之
德也(賈/子)
齊莊公且伐莒為車五乘之賔而把梁華舟獨不與焉
故歸而不食其母曰汝生而無義死而無名則雖非五
乘孰不汝笑也汝生而有義死而有名則五乘之賔盡
汝下也趣食乃行把梁華舟同車侍於莊公而行至莒
莒人逆之把梁華舟下鬬獲甲首三百莊公止之曰子
止與子同齊國把梁華舟曰君為五乘之賓而舟梁不
與焉是少吾勇也臨敵渉難止我以利是汙吾行也深
入多殺者臣之事也齊國之利非吾所知也遂進鬭壊
軍陷陣三軍弗敢當至莒城下莒人以炭置地二人立
有間不能入隰侯重為右曰吾聞古之士犯患渉難者
其去遂於物也來吾踰子隰侯重仗楯伏炭二子乘而
入顧而哭之華舟後息把梁曰汝無勇乎何哭之乆也
華舟曰吾豈無勇哉是其勇與我同也而先吾死是以
哀之莒人曰子無死與子同莒國杞梁華舟曰去國歸
敵非忠臣也去長受賜非正行也且鷄鳴而期日中而
忘之非信也深入多殺者臣之事也莒國之利非吾所
知也遂進鬭殺二十七人而死其妻聞之而哭城為之
陁而隅為之崩(說/苑)
齊崔杼弑莊公邢蒯瞶使晉而返其僕曰崔杼弑莊公
子將奚如邢蒯瞶曰驅之將入死而報君其僕曰君之
無道四隣諸侯莫不聞也以夫子而死之不亦難乎邢
蒯瞶曰聞食其禄者死其事吾旣食亂君之禄矣又安
得治君而死之遂驅車入死其僕曰人有亂君人猶死
之我有治長可毋死乎乃結轡自刎於車上
崔杼弑莊公有陳不占者聞君難將赴之比去餐則失
七上車失軾聞戰鬭之聲恐駭而死(上/)
齊景公出田十有七日而不反晏子乘而往比至衣冠
不正景公見而怪之曰夫子何遽乎得無有急乎晏子
對曰然有急國人皆以君為惡民好禽臣聞之魚鱉厭
深淵而就乾淺故得於釣網禽獸厭深山而下於都澤
故得於田獵今君出田十有七日而不反不亦過乎景
公曰不然為賓客莫應待邪則行人子牛在為宗廟
不血食邪則祝人太宰在為獄不中邪則大理子幾在
為國家有餘不足邪則巫賢在寡人有四子猶有四肢
也而得代焉又何患焉晏子曰然人心有四肢而得代
焉則善矣令四肢無心十有七日不死乎景公曰善哉
言遂援晏子之手輿驂乘而歸(韓詩/外傳)
景公登箐室而望見人有斷雍門之橚者公令吏拘之
顧謂晏子趣誅之晏子對曰嬰聞之古者人君出則闢
道十里非畏也冕前有旒惡多所見也纊紘珫耳惡多
所聞也大帶重半鈞舃履倍重不欲輕也刑死之罪日
中之朝君過之則赦之嬰未嘗聞為人君而自坐其民
者也公曰赦之無使夫子復言(晏/子)
景公飲酒夜移於晏子前驅欵門曰君至晏子被𤣥端
立於門曰諸侯得微有故乎國家得微有事乎君何為
非時而夜辱公曰酒醴之味金石之聲願與夫子樂之
晏子對曰夫布薦席陳簠簋者有人臣不敢與焉公曰
移於司馬穰苴之家前驅欵門曰君至穰苴介胄撡㦸
立於門曰諸侯得微有兵乎大臣得微有叛者乎君何
為非時而夜辱公曰酒醴之味金石之聲願與將軍樂
之穰苴對曰夫布薦席陳簠簋者有人臣不敢與焉公
曰移於梁丘據之家前驅欵門曰君至梁丘據左操瑟
右挈竽行歌而出
景公病疽在背髙子國子請見髙子進而撫瘍公曰熱
乎曰熱熱何如曰如火其色何如曰如未熟李大小如
何曰如荳其墜者何如曰如屨瓣二子者出晏子入呼宰
人具盥御者具巾刷跪請撫瘍公曰其熱何如曰如日
其色何如曰如蒼玉大小何如曰如璧其墜者何如曰
如珪晏子出公曰吾不見君子不知野人之拙也(並/上)
晉平公問於叔向曰昔者齊桓公一匡天下不識其君
之力乎其臣之力乎叔向對曰管仲善制割隰朋善削
縫賓胥無善繩緣桓公知衣而已亦其臣之力也師曠
侍曰臣請譬之以五味管仲善斷割之隰朋善煎熬之
賓胥無善齊和之羮以熱矣奉而進之而君不食誰能
強之亦君之力也(新/序)
晉逐欒盈之族命其家臣有敢從者死其臣曰辛俞從
之吏得而將殺之君曰命汝無得從敢從何也辛俞對
曰臣聞三世仕於家君之二世者主之事君以死事主
以勤為其賜之多也今臣三世於欒氏受其賜多矣臣
敢畏死而忘三世之恩哉晉君釋之(說/苑)
簡子有臣尹綽赦厥簡子曰厥愛我諫我必不於衆人
中綽也不愛我諫我必於衆人中尹綽曰厥也愛君之
醜而不愛君之過也臣愛君之過而不愛君之醜孔子
曰君子哉尹綽面訾不譽也
趙簡子上羊腸之坂羣臣皆偏袒推車而虎㑹獨擔㦸
行歌不推車簡子曰㑹為人臣侮其主其罪何若虎㑹
對曰為人臣而侮其主者死而又死簡子曰何謂死而
又死虎㑹曰身死妻子又死若是謂死而又死君旣已
聞為人臣而侮其主者之罪矣君亦聞為人君而侮其
臣者乎簡子曰為人君而侮其臣者何若虎㑹對曰為
人君而侮其臣者智者不為謀辯者不為使勇者不為
鬭智者不為謀則社稷危辯者不為使則使不通勇者
不為鬭則邊境侵簡子曰善乃罷羣臣不推車以虎㑹
為上客(並/上)
趙簡子有臣曰周舍立於門下三日三夜簡子使問之
對曰願為諤諤之臣筆墨撡牘從君之過簡子居則與
之居出則與之出居無幾何而周舍死後與諸大夫飲
於洪波之臺酒酣簡子涕泣諸大夫皆出走曰臣有罪
而不自知簡子曰大夫皆無罪昔者商紂黙黙而亡武
王諤諤而昌今自周舎之死吾未嘗聞吾過也吾亡無
日矣是以寡人泣也(韓詩/外傳)
中行文子出亡至邊從者曰為此嗇夫者君人也胡不
休焉且待後車者文子曰異日吾好音此子遺吾琴吾
好佩又遺吾玉是不非吾過者也自容於我者也吾恐
其以我求容也遂不入後車入門文子問嗇夫之所在
執而殺之(說/苑)
魯哀公問於孔子曰當今之時君子誰賢對曰衛靈公
公曰吾聞之其閨門之内姑姊妺無别對曰臣觀於朝
廷未觀於堂陛之間也靈公之弟曰公子渠牟其知足
以治千乘之國其信足以守之而靈公愛之又有士曰
王林國有賢人必進而任之無不達也不能達退而與
分其祿而靈公尊之又有士曰慶足國有大事則進而
治之無不濟也而靈公說之史鰌去衛靈公邸舍三月
琴瑟不御待史鰌之入也而後入臣是以知其賢也(上/)
昔顔回死魯定公將躬弔焉使人訪仲尼仲尼曰凡在
邦内皆臣也定公乃升自東階行君禮焉(抱朴/子)
衛蒯瞶亂子路興師往有狐黯者當師曰子欲入耶曰
然黯從城上繫麻繩釣子路半城問曰為師也耶為君
耶曰在君為君在師為師黯因投之折其左股不死黯
開城欲殺之子路目如明星之光曜黯不能前黯曰畏
子之目願覆之子路以衣袂覆目黯遂殺之(論語/隠義)
白公之難楚人有莊善者辭其母將往死之其母曰棄
其親而死其君可謂義乎莊善曰吾聞事君者内其祿
而外其身今所以養母者君之祿也身安得無死乎遂
辭而行比至公門三廢車中其僕曰子懼矣曰懼既懼
何不返莊善曰懼者吾私也死義吾公也聞君子不以
私害公及公門刎頸而死(說/苑)
呉與楚戰于栢舉三戰入郢君王身出百姓離散蒙榖
結鬭於宮唐之上舍鬭奔郢曰若有孤楚國社稷其庶
幾乎遂入大宫負雞次之典以浮於江逃於雲夢之中
昭王反郢五官失法百姓昏亂蒙榖獻典五官得法而
百姓大治封之執圭田六百畛蒙榖怒曰榖非人臣社
稷之臣茍社稷血食余豈患無君乎遂自棄於磨山之
中(戰國/䇿)
梁君出獵見白鴈羣集梁君下車彀弓欲射之道有行
者白鴈羣駭梁君怒欲殺行者其御公孫龍下車撫其
心梁君忿然作色而怒曰龍不欲其君而顧與他人何
也公孫龍對曰昔者齊景公之時天旱三年卜之曰必
以人祠乃雨景公下堂頓首曰吾所以求雨者為民也
今必使吾以人祠乃且雨寡人將自當之言未卒而天
大雨方千里何為有德於天而惠施民也今主君以白
鴈之故而欲殺人無異於虎狼梁君援手與上車歸入
郭門呼萬歲曰樂哉今日也人獵皆禽獸吾獵獨得善
言而歸(新/序)
魯陽文君謂子墨子曰有語我以忠臣者令之俯則俯
令之仰則仰處則靜呼則應可謂忠臣乎子墨子曰令
之俯則俯令之仰則仰是似景也處則靜呼則應是似
響也君將何得於景與響哉若以翟之所謂忠臣者上
有過則微之以諫已有善則訪之上而無敢以告外匡
其邪而入其善尙而無下比以美善在上而怨讐在下
安樂在上而憂慽在臣此翟之謂忠臣者也(墨/子)
知伯囂之時有士曰長兒子魚絶知伯而去之三年將
東之越而道聞知伯囂之見殺也謂御曰還車反吾將
死之御曰夫子絶知伯而去之三年矣今反死之是絶
屬無别也長兒子魚曰不然吾聞仁者無餘愛忠臣無
餘祿吾聞知伯之死而動吾心餘祿之加於我者至今
尙存吾將往依之反而死(說/苑)
豫讓為知伯報讐為襄子所得使兵環之讓願請其衣
而擊之襄子義之脫附身之衣以與之讓㧞劒三躍呼
天擊之衣盡出血曰而可以報知伯矣遂伏劒而死襄
子囘車車輪未周而亡(𤨏語史/索隱)
田鮪敎其子田章曰欲利而身先利而君欲富而家先
富而國一日田鮪敎其子田章曰主賣官爵臣賣智力
故自恃無恃人(韓非/子)
齊負郭之民有狐咺者正議閔王斮之檀衢按呂氏春
秋貴直論狐援說齊湣王曰殷之鼎陳於周之廷其社
葢于周之屏其干戚之音在人之遊亡國之音不得至
於廟亡國之社不得見於天亡國之器陳於廷所以為
戒王必勉之其無使齊之大呂陳之廷無使太公之社
葢之屏無使齊音充人之遊齊王不受狐援出而哭國
五日其辭曰先出也衣絺紵後出也滿囹圄吾今見民
之洋洋然東走而不知所處齊王問吏曰哭國之法若
何吏曰斮王曰行法狐援乃言曰有人自南方來鮒入
而鯢居使人之朝為草而國為墟殷有比干呉有子胥
齊有狐援已不用若言又斮之東間毎斮者以吾參夫
二子者乎漢古今人表作狐爰注即狐咺也
墨者有鉅子腹䵍居秦其子殺人秦惠王曰先生之年
長矣非有他子也寡人已令吏弗誅矣先生之以此聽
寡人也腹䵍對曰墨者之法曰殺人者死傷人者刑此
所以禁殺傷人也天下之大義也王雖為之賜弗誅腹
䵍不可以不行墨者之法遂殺之(呂氏/春秋)
周之季世巴國有亂將軍蔓子將師於楚許以三城楚
王救巴巴國既寧楚使請城蔓子曰藉楚之靈克攝禍
難誠許楚王城將吾頭往謝之城不可得也乃自刎以
頭授使王歎曰使吾得臣若巴蔓子用城何為乃以上
卿禮葬其頭(華陽/國志)
祁射子見秦惠王惠王說之於是唐姑䜛之復見惠王
懷怒以待之非其說異也所聽者易也故以徴為羽非
絃之罪也以丼為苦非味之過也(說苑/)
衛嗣君之時有胥靡逃之魏因為襄王之后治病衛嗣
君聞之使人請以五十金買之五次而魏王不予乃以
左氏易之(韓/子)
申子請仕其從兄官昭侯曰非所望於子也聽子之論
敗子之道申子避舍請罪(上/)
柱厲叔事莒敖公自以為不知而去居於海上夏日則
食菱芡冬日則食橡栗莒敖公有難柱厲叔辭其友而
往死之其友曰子自以為不知故去今又往死之是知
與不知無異别也柱厲叔曰不然自以為不知故去今
死而弗往死是果知我也吾將死之以醜後世人主之
不知其臣者也(呂氏/春秋)
齊有事人者所事有難而弗死也遇故人於塗故人曰
固不死乎對曰然凡事人以為利也死不利故不死故
人曰子尙可以見人乎對曰子以死為顧可以見人乎
(上孝以/下  子)
伯竒旣沉於江衣苔帶藻忽夢見水仙賜其美藥揚聲
悲歌船人聞而學之吉甫聞其聲以為子也乃援琴作
子安之操或云期門離須兄弟三人兄從軍二年不歸
離須當往輸屬其弟於所知弟欲同往離須固止之去
數日弟夜亡莫知其處離須歸分布求之卒不可得故
其操曰子安之(琴/撡)
孔子行遊中路聞哭者聲其音甚悲孔子曰驅之驅之
前有異人音少進見之丘吾子也擁䥥帶索而哭孔子
辟車而下問曰夫子非有䘮也何哭之甚也丘吾子對
曰吾有三失孔子曰願聞三失丘吾子曰吾少好學問
周遍天下還後吾親亡一失也事君奢驕不遂是二失
也厚交友而後絶三失也樹欲静乎風不定子欲養乎
親不待往而不來者年也不可得再見者親也請從此
辭則自刎而死孔子曰弟子記之此足以為戒也於是
弟子歸養親者十三人(說/苑)
孝已一夕三起視衣之厚薄枕之髙卑愛其親也(尸/子)
崔子渡河操閔子騫所作也崔子蚤失母後母常以其
死母名呼之不應輒笞之崔子乃以渡河為辭繫石於
腰自沉而死(琴/操)
鄭子産善事母奉命聘晉道中心痛遣人還家起居問
母母曰吾忽身體不調憶想汝耳更無他也(俗/説)
曽參出薪於野有客至其家欲去其母曰願留參方到
即以左手搤右臂臂痛參即馳至問母曰臂何故痛母
曰今者客至搤吾臂呼汝耳(論/衡)
曽子見益母而感(本/草)
曽參行孝枯井湧泉(淮南/子)
公西華之養親也若與朋友處曽參之事親也若事嚴
主烈君(淮南/子)
樂正子春之視疾也復加一飯則脫然愈復損一飯則
脱然愈復加一衣則脱然愈復損一衣則脱然愈(公羊/傳)
演門有親死者以善毁爵為官師其黨人毁而死者半
(莊/子)
陳𤣥字子元陳侯太子七歲䘮母父更娶周氏有子曰
昭周氏說陳侯將殺𤣥昭欲先死𤣥不聽引白羊誓曰
孝者羊血逆上一丈三尺一如誓言周后又說之侯怒
令𤣥自殺𤣥投遼水有大魚負之𤣥曰我罪人也魚乃去
昭從後來以問漁者云投水死矣昭氣絶良乆曰吾兄
也又投水而死(蕭廣濟/孝子傳)
張掖郅奇字君珍居䘮盡禮所居去墓百里每夜行常
有飛烏銜火夾之登山濟水號泣不息以淚灑石則成
痕着朽木枯草必皆重茂以淚浸地即鹹俗謂之鹹鄉
(拾遺/記)
程曽年七嵗䘮母哀號哭泣不異成人祖母憐之嚼肉
食之覺有味便吐出(師覺授/孝子傳)
竺彌字道綸父生時畏雷每至天隂輒至墓伏墳悲哭
有白兎在其左右(王歆孝/子傳)
孫期字仲彧少為諸生習京氏易古文尙書家貧事母
至孝牧豕於大澤中以奉養焉(後漢/書)
呉郡馬皓父為南郡太守坐事繫獄皓懷小石至公卿
門輒出石叩頭流血覆面父遂得免
馮衍子豹年十二後母惡之因夜行毒而豹敬事逾謹
汝郁年五嵗母患病不能飲食郁常抱持啼哭亦不肻
飲食母憐之強為餐飯郁察母顔色不平輒復不食宗
親共異之因字曰叔異
蔡順少孤養母嘗出求薪有客卒至母望順不還乃噬
其指順即心動棄薪馳歸跪問其故母曰有急客來吾
噬指以悟汝耳(上此搜神記周暢事/與  大同不重錄)
孫禮字德達後漢獻帝時初䘮亂禮與母相失同郡馬
台求得禮母禮推家財盡以與台台後坐法當死禮私
導令踰獄自首既而曰臣無逃亡之義徑詣刺奸主簿
温恢恢嘉之具白曹操各減死一等
漢古初遭父䘮未葬隣人失火初匍匐柩上以身扞火
火為之滅
董黯盡心色養䘮致其哀單身林野鳥獸歸懷怨親之
辱白日報讐海内聞名昭然光著
漢蕭固字秀異少有孝行遭父母䘮六年雉鵲逰狎其
居麞鹿入其門墻徴聘不就固生子芝字英髦亦孝心
醇至後官至尙書郎有雉數十餘宿其廬上嘗上直送
至路雉飛鳴車側人以為孝感所致
陳元方有至德絶俗烝烝色養不離左右豫州刺史嘉
其至行表上尙書畫像百城以勵風俗焉(海内先/賢傳)
支漸蜀之資陽人年七十持母䘮廬於墓白蛇素狸擾
其傍皓鳥皬雀集於隴(華陽/國志)
呉王虗之廬陵人年十三䘮母三十三䘮父二十五季
鹽醋不入口疾病著牀忽有一人來問疾謂之曰君病
尋瘥俄而不見病果愈庭中楊梅樹隆冬三實又每夜
所居有光如燭墓口橘樹一冬再實
樂恢年十一父為縣吏得罪將殺恢伏市中晝夜號哭
令哀之而赦其父(孝子/傳)
晉孫畧有孝行卒時大殮日有一老父緼袍草履不通
姓字徑入撫柩而哭哀聲慷慨感動左右哭止便出容
貌甚清眼瞳又方門者告䘮主怪而追焉直去不顧時
人以為孝行感通故神仙來弔之
昔有人姓蘭名期者稱之曰蘭公初居于曲阜縣髙平
鄉其家百餘口精修孝行致斗中真人下降其家自稱
孝悌王諱𢎞康字伯中語蘭公曰始炁為大道於日中
為孝道仙王元炁為至道於月中為孝道仙王𤣥炁為
孝道於斗中為孝悌王夫孝至于天日月為之明孝至
於地萬物為之生孝至於民王道為之成後晉代當有
眞仙許遜傳吾孝道之宗是為衆仙之長因付蘭公秘
㫖及金丹寳經銅符鐵劵令傳授丹陽黄堂靖女眞諶
母且戒之曰將來有學仙者許遜汝當以此授之孝悌
王遂將蘭公遊於郊野道傍忽見有三古塜指以示蘭
公曰此是汝三生解化之迹其第一塜乃昔尸解所遺
仙衣而已第二塜乃太隂煉形形體己就今當起矣第
三塜藏蛻骨耳宜移塜傍之路勿令人踐履也孝悌王
言訖昇天蘭公乃榜示行人斷其舊路人謂其妖妄擅
移路逕執以詣官官吏拘公而詰其驗公具以前事對
官吏曰必若妄言將加誅公曰吾言得之孝悌王安得
妄官吏遂引蘭公與地分對開其塜其第一塜果有仙
衣一領其第二塜見一人童顔弱質如睡初覺之状第三
塜見連環骨一具衆咸驚嘆吏乃持仙衣還獻府君府
君着衣不能勝還與蘭公公服之即同塜中仙人合為
一體竦身輕舉官吏悔謝䖍懇拜問何時再降人間蘭
公俯語之曰我自此或十日或百日一降施行孝道以
濟迷塗其後呉都有十五嵗童丹陽三嵗靈童並是眞
仙之化身也將𢎞孝道之敎以接合仙之士焉
劉殷母王氏盛冬思堇而不言殷怪而問之母言其故殷
時年九嵗乃於澤中慟哭聲不絶者半月于是忽然有
人云止聲殷收淚視地便有堇生焉因得斛餘而歸(十/六)
(國春/秋)
晉末黄祖至孝母病篤庭中稽顙俄頃天漢開明有一
老翁以兩丸藥賜母服之衆患頓消翁曰汝入三月可
汎河而來依期行見門題曰善福門内有水曰湎源池
有芙蕖如車輪(幽明/録)
楚僚早失母事後母至孝母患癰腫形容日悴僚自徐
徐吮之血出迨夜即得安寢乃夢一小兒語母曰若得
鯉魚食之其病即差可以延壽不然不久死矣母覺而
告僚時十二月氷凍僚仰天歎泣脫衣上氷臥之有一童
子决僚臥處氷忽自開一䨇鯉魚躍出僚將歸奉其母病
即愈壽至一百三十三嵗葢至孝感天神昭應如此(搜/神)
(記/)
羅威事母至孝及天寒常以身自温席(上/)
郭世道孝行淳備仁厚之風行於鄉黨隣村小大莫有
呼其名者元嘉四年散騎常侍袁愉表其淳行太祖嘉
之敕郡牓表閭門蠲其稅調改所居獨楓里為孝行焉
(宋書居又晉張敷以毁死孝武/改所  為孝張里附記于此)
宋王朋䘮父母家貧無以營葬兄弟二人晝則傭力夜
則號哭感鄉里並哀之乃各出夫力助作磚磚須水而
天旱穿井數十丈泉不出墓處去淮五里荷擔逺汲困
而不周朋號天自訴如此積日一旦天霧磚竈前忽生
泉水葬竟水復自竭元嘉九年太守劉伯龍依事表言
改其里為通靈里
宋辛繕字㓜文母䘮倚廬旁有大鳥頭高五尺鷄首燕
頷魚尾蛇頸備五色而青棲于門樹
庾道愍頴川鄢陵人晉司空氷之𤣥孫也有孝行少出
孤悴時人莫知其所生母流漂交州道愍尙在襁褓及
長知之求為廣州綏寧府佐至南而去交州尙逺乃自
負擔僅得自逹及至交州尋求母日夜悲泣嘗入林中
暮雨驟至乃寄止一家且有一嫗負薪外還而道愍心
動因訪之乃其母也於是行伏號泣逺近赴之莫不揮
淚
庾杲之㓜有孝行宋司空劉勔見而竒之謂曰見卿足
使江漢崇望杞梓發聲(並/上)
齊雁門解叔謙徵為朝請不赴母疾叔謙夜於庭中稽
顙祈福聞空中云得丁公藤為酒便差訪醫及本草無
識者乃崎嶇求訪至宜都境遙見山中老翁伐木問其
所用答曰此丁公藤治風尤驗叔謙再拜流涕具欵行
求之意此翁愴然以藤與之并示其漬酒之法叔謙受
領此人不復知處依法為酒母疾便愈(齊春/秋)
齊松滋令蘭陵蕭叡明母患積年叡明晝夜祈禱時寒
凍叡明下淚凝結如筯額上扣血成氷不溜忽有一人
以石函授之曰此能治太夫人病叡明跪而受之忽然
不見以函奉母中惟三寸絹丹書為日月字母病即愈
齊南陽宗元卿有至行早孤為母所養母病元卿在逺
輒心痛大病則大痛小病則小痛以此為常則鄉里宗
敬率號宗曾子
齊廬陵匡昕奔還華山服食不與俗人交母亡已經數
日昕奔還號呌母便蘇
張敷生母亡至十嵗餘求母遺物而散施已盡惟得一
畫扇乃緘錄之每至感思輒開笥流涕
齊晉安王蕭子懋字雲昌武帝之子也始年七嵗阮淑
媛嘗病危篤請僧行道有獻蓮花供佛者衆僧以銅罌
盛水浸之如此三日而花不萎子懋流涕禮佛誓曰若
使阿姨因此勝緣遂獲㝠祐願花竟齋如故七日齋畢
色更鮮紅看視罌中稍有根鬚淑媛尋差(並/上)
劉璠母在建康遘疾璠弗之知嘗忽一日舉身皆痛尋
而家信至云其母病璠即號泣戒道絶而又蘇當身痛
之辰即母死之日(南/史)
梁彦先七嵗父篤疾求紫石瑛不得彦先憂悴忽園中見
一物持歸乃紫石瑛(北/史)
齊袁昻字千里明帝時為豫章内史丁所生母憂去職
以䘮還江路風潮暴駭昻乃縛首着柩誓同沉溺及風
止餘舟皆没唯昻船獲全
齊江紑字含潔㓜有孝性年十三父蒨患眼紑侍疾衣
不解帶夜夢一僧云患眼者飲慧眼水必差及覺說之
莫能解者紑第三叔祿與草堂智者法師善往訪之智
者曰無量壽經云慧泉見眞能度彼岸蒨乃因智者啟
捨同夏縣界牛屯里舍為寺乞賜嘉名齊武帝勑荅曰
純誠孝子往往感應晉時顔含遂見㝠中送藥又近見
智者以卿子夢云飲慧眼水則目差葢慧眼則五眼之
一號可以慧眼為名及就創造因濬故井井水清冽異
於恒泉依夢取水洗眼及煑藥稍覺有瘳因此遂差
庾黔婁至孝父病危每夜稽顙北辰求以身代聞空中
曰徵君夀盡命不可延汝誠禱既至政得至月末耳
師覺授南陽湼陽人也與外兄宗少文並有素業以琴
書自娯於路忽見一人持書一函題曰至孝師君苫前
俄而不見捨車奔歸聞家哭聲一呌而絶良久乃蘇後
撰孝子傳八卷(並/上)
王文殊呉興故鄣人也父沒虜文殊思慕泣血蔬食山
谷三十餘年太守謝􁊞㧞為功曹不就永明十一年太
守孔琇之表曰文殊性挺五常心符三敎以父沒獯庭
抱終身之痛專席恒居銜罔極之䘏服紵縞以經年餌
蔬菽以俟命㛰義滅于天情官序空於素抱儻降甄異
之典牓其閭里鬱林詔牓門改所居為孝行里(南齊/書)
朱文濟字敬達呉興人自賣以葬母(南/史)
袁孝叔者陳郡人也少孤事母以孝聞母嘗得疾恍惚
踰日不痊孝叔忽夢一老父謂曰子母疾可治明旦迎
吾于石壇之上當有藥授子所居十里外有廢觀古石
壇往而見老父在焉拜迎至家即于囊中取九靈丹一
丸以新汲水服之即日而瘳
庾域母好鶴唳域孜孜營求一日䨇鶴來下
庾沙彌晉司空氷六世孫母死所坐薦淚霑為之爛墓
忽生松栢數株有異常松
梁庾子輿字孝卿武帝時為尙書郎父域出守巴西子
輿以蜀路險峻艱難啟求侍從以奉養獲許父遷寧蜀
子輿亦相隨父於路感心疾及父卒奉䘮還鄉秋水猶
壯巴東有灔澦石髙出二十許丈次有瞿塘大灘行旅
忌之子輿撫心長呌其夜五更水退減安流南下及渡
水復舊初發蜀有雙鳩巢舟中及至又栖廬側每聞哭
泣之聲必飛翔簷宇悲鳴激切服闋手足枯攣待人而
起(並/上)
甄恬字彦約數嵗䘮父哀感有若成人家人矜其小以
肉汁和飯飼之恬不肻食年八嵗嘗問其母恨生不識
父遂悲泣累日忽若有見言形貌則其父也家貧養母
常得珍羞及居䘮廬墓側恒有鳥𤣥黄雜色集於廬樹
恬哭則鳴哭止則止又有白鳩白雀栖宿其廬梁始興
王憺表其行武帝旌其門賜爵(南/史)
韓懐明客居荆州十嵗母患尸疰懐明於星下稽顙祈
禱忽聞香氣空中有人曰童子母須㬰疾差無勞自苦
未晩而母平復
桞遐字子昇有孝行其父卒于揚州遐自襄陽奉䘮西
歸中流風起舟中人相顧失色遐抱棺號慟愬天求哀
俄頃風止浪息其母嘗乳間發疽醫云此疾無可救之
理唯得人吮膿可愈遐應聲即吮旬日遂瘳
蕭放字希逸隨父祗至鄴祗卒放居䘮以孝聞其所居
室前有二慈烏來集各據一樹為巢自午以前馴庭飲
啄午後更不下樹每臨時舒翅悲鳴全似哀泣
劉霽字士湮母明氏寢疾霽誦觀世音經數萬遍夜中
夢見一僧謂曰夫人算盡以君精誠篤至當相為申延
後果以壽終霽廬於墓哀慟過禮常有雙白鶴循翔廬
側
禇翔字世舉少有孝行為侍中時母病篤請沙門祈福
中夜忽見户外有異光又聞空中彈指及旦疾遂愈
梁阮孝緒母疾合藥須得人參孝緒隨一鹿至一所遂
滅就視果得參(南/史)
胡叟曰我此生少孤毎言及父母則淚下若孺子之號
春秋當祭之前則先求㫖酒美膳將其所知携榼執壺
至郊外空静處設坐奠拜盡孝思之敬時燉煌汜潜家
善釀酒每節送一壺於叟或謂潜曰再三之惠以為過
厚子惠於叟何其恒也潜曰我給恒祭者以其恒於孝
思也論者以潜為君子矣(魏/書)
張元字孝始年十六其祖䘮明三年元恒憂泣晝夜讀
佛經禮拜以祈福祐後讀藥師經見盲者得視之言遂
請七僧然七燈七日七夜轉藥師經行道每言元為孫
不孝使祖䘮明今以燈光普施法界願祖目見明元求
代闇如此經七日其夜夢見一老翁以金鎞療其祖目
於夢中喜躍遂即驚覺乃徧告家人三日祖目果明(北/史)
崔子約䘮母哀瘠骨立人云崔九作孝風吹即倒
隋華秋㓜䘮父事母以孝聞家貧傭賃為養其母偶患
病秋容貌毁悴髮鬢盡改母終遂絶櫛沐髮盡秃落廬
於墓側負圡成墳有人欲助輒拜而止之獵者嘗逐一
兎奔入秋廬中匿秋膝下獵人至廬所異而免之自爾
此兎嘗宿廬中馴其左右郡縣嘉其孝感具以狀聞降
使勞問表其門閭後羣盗起常往來廬之左右咸相誡
曰勿犯孝子鄉賴秋全者甚衆
隋陸政性至孝其母呉人好食魚北土魚少政求之常
苦難得後宅側泉出忽湧而有魚遂得以供母膳時人
以為孝感所致因謂其泉為孝魚泉焉
梁何瑚字重寳為北征諮議事親恭謹母病求醫不乘
車馬忽感聖僧體質殊異手執香爐來求齋食而至無
早晩故疑其非常如此十餘日母病有瘳僧便辭去留
素書般若經一卷因執香曰貧道是二十七聖賢不退
相人感檀越至心故來看病今病者已差貧道宜還言
訖前行忽不見爐煙香氣一旬方歇(以下/賢子)
後漢李元禮祖父修安帝時生子亮叔訓秀號四龍皆
為牧守
荀淑有子八人儉緄靖燾汪爽肅專時人謂八龍初荀氏
舊里名西豪令苑康以為昔髙陽氏有才子八人今荀
氏亦有八子故改其里曰高陽里(後漢/書)
魏張魯有十子時人語曰張氏十龍儒雅温恭(語/林)
陳紀父實實子羣魏使持節給事中文帝曰卿何如祖
父羣曰臣父有言而治臣有言而不治(梁湘東王/繹孝子傳)
弭生字仲叔其父賤故張伯英與李㓜才書曰弭仲叔
高德美名命世之才也非弭氏小族所當有新豐瘠土所
當出也(三輔/决録)
公沙穆五子並有令名號公沙五龍(後漢/書)
公廣文伯河東蒲坂人也其生亦以夜半時適生有人
從門呼其父名父出應之不見人有一木杖植其門側
好善異於衆其父持杖入門以示人人占曰吉文伯長
大學宦位至廣漢太守文伯當富貴故父得賜杖其占
者若曰當杖子力矣(論/衡)
李宓字令伯六子皆英挺逸秀號曰六龍(華陽/國志)
杜軫字超宗二子長子毗字長基少子秀彥潁珪璋琬
琰世號二鳯(上/)
戴碩子延壽善書延興好學山隂有陳載者家富有錢
三千萬鄉人云戴碩兒敵陳載三千萬錢(宋/書)
王僧䖍年數歲與子戲僧達下地戲作虎僧䖍獨正坐
採蠟為鳯曇首曰此子終為長者(南/史)
王僧孺㓜聰慧年五嵗便機警人有餽其父冬李先以
一與之僧孺不受曰大人未見不容先嘗家貧常傭書
以養母寫畢諷誦亦了
禇彥囘謂任遥曰聞卿有令子相為喜之所謂百不為
多一不為少由是昉名聲籍甚(並/上)
辛攀字懐逺隴西人父奭尙書郎兄覽曠弟寳迅皆以
才識知名秦雍為之語曰五龍一門金友玉昆(十六國/春秋)
沈約指其子謂陸喬曰此吾愛子也少聰慧好讀書因
以青箱名之
王忻字元景生九子並風流藴藉世號九龍(齊/書)
張充少好逸遊父緒嘗告歸至呉逢充正獵右臂鷹左
牽狗遇緒舟至便放紲脫鞲拜於水次緒曰一身兩役
毋乃勞乎充跪曰充聞三十而立今二十九矣請至來
歲緒曰過而能改顔子有焉明歲飜然易操尋師就學
鬱為名士(上/)
孝文臨軒令諸州中正各舉所知陽尼與房千秋各舉
其子帝曰昔有一祁名埀往史今有二奚當聞來牒(後/魏)
(書/)
傅豎眼有三子靈慶靈根靈越並有才名融以自負謂
足為一時之雄嘗謂人曰吾昨夜夢有一駿馬無堪乘
者人曰何由得此人乘有一人曰唯傅靈慶堪乘此馬
又有弓一張亦無人堪引人曰唯有傅靈根可彎此弓
又有數紙文書人皆讀不能解人曰唯有傅靈越能解
此文融謂其三子文武才幹以駕馭當世常從容謂鄉
人曰汝聞之不鬲虫之子有三靈此圖䜟文也(上誡以/下  子)
范文子莫退於朝武子曰何莫也對曰有秦客廋辭於
朝大夫莫之能對也吾知三焉武子怒曰大夫非不能
也讓父兄也爾童子何知而三掩人於朝吾不在晉國
亡無日矣擊之以杖折委笄(國/語)
趙之相者曰林氏有九子皆賢國人羙而稱之號曰九
德之父十德之門趙王疾之王乃使擇其果之繁者伐
之其父曰果之茂者猶伐之况其人乎吾將以爾為累矣
去之則免乃携老持子逃於白雲之巖終身不返趙人
思之(符/子)
後漢司馬徽誡子書曰聞汝充役室如懸磬何以自辦
論德則吾薄設居則吾貧勿以薄而志不壯貧而行不
高也
晉羊祜誡子書曰吾少受先君之敎能言之年便詔以
典文年九嵗便誨以詩書然尙猶無鄉人之稱無清異
之名今之職位謬恩之加耳非吾力所能致也吾不如
先君逺矣汝等復不如吾諮度𢎞偉恐汝兄弟未之能
也竒異獨達察汝等將無分也恭為德首慎為行基願
汝等言則忠信行則篤敬無口許人以財無傳不經之
語無聽毁譽之語聞人之過耳可得受口不得宣思而
後動若言行無信身受大謗自入刑論豈復惜汝耻及
祖考思乃父言纂乃父敎各諷誦之
王僧䖍宋世嘗有書誡子曰知汝恨吾不許學欲自悔
厲或以闔棺自期或更擇美業且得有慨亦慰窮生但
亟聞斯唱未覩其實請從先師聽言觀行冀此不復虛
耳吾未信汝非徒然也往年有意於史取三國志聚置
牀頭百日許復徙業就𤣥自當小差於史猶未近彷彿
曼倩有云談何容易見諸𤣥志為之逸腸為之抽專一
轉誦數十家注自少至老手不釋卷尙未敢輕言汝開
老子卷頭五尺許未知輔嗣何所道平叔何所說馬鄭
何所異指例何所明而便盛於麈尾自呼談士此最險
事設令袁令命汝言易謝中書挑汝言莊張呉興叩汝
老聃可復言未嘗看耶談故如射前人得破後人應解
不解即輸賭矣且論注百氏荆州八袠又才性四本聲
無哀樂皆言家口實如客至之有設也汝皆未經拂耳
瞥目豈有庖厨不修而欲延大賓者哉就如張衡思侔
造化郭象言類懸河不自勞苦何由至此汝曽未窺其
題目未辯其指歸六十四卦未知何名莊子衆篇何者
内外八袠所載凡有幾家四本之稱以何為長而終日
欺人人亦不受汝欺也由吾不學無以為訓然重華無
嚴父放勲無令子亦各由己耳汝輩竊議亦當云阿越
不學在天地間可嬉戲何忽自課讁幸及盛時逐嵗暮
何必有所减汝見其一耳不全爾也設令吾學如馬鄭
亦必甚勝復倍不如今亦必大減致之有由從身上來
也今壯年自懃數倍許勝劣及吾耳世中比例舉眼是
汝足知不復具言吾在世雖乏德素要復推人間數十
許年故是一舊物人或以比數汝等耳即化之後若自
無調度誰復知汝事者舎中亦有少負令譽弱冠越超
清級者於時王家門中優者則龍鳯劣者猶虎豹失䕃
之後豈龍虎之儀况我不能為汝䕃政應各自努力耳
或有身經三公蔑爾無聞布衣寒素卿相屈體或父子
貴賤殊兄弟聲名異何也體盡讀數百卷書耳吾今悔
無所及欲以前車誡爾乘也汝年入立境方應從官兼
有室累牽役情性何處復得下帷如王郎時邪為可作
世中學取過一生耳汝試三思勿諱吾言猶捶撻志軰
兾脫萬一未死之間望有成就者不知當有益否各在
爾身已切身豈復闗吾邪鬼惟知愛深松茂栢寧復知
子弟毁譽事因汝有感故畧敘胸懐矣(南齊/書)
王敬𢎞未嘗敎子孫學問各隨所欲人問之答曰丹朱
不應乏敎寗越不聞被捶(南/史)
魏收以子侄少年須誡厲遂著枕中篇以戒之
齊朝一士大夫嘗謂吾曰我有一兒年已十七頗曉書
疏敎其鮮卑語及彈琵琶稍欲通解以此服事公卿無
不寵愛亦要事也吾時俛而不答異哉此人之敎子也
若由此業自致卿相亦不願汝曹為之(顔氏/家訓)
　
　廣博物志卷十八
欽定四庫全書
　廣博物志卷十九
　　　　　　　　　　　　明　董斯張　撰
　　人倫二(叔侄/)　(兄弟/)　(夫婦/)　(戚屬/)
張堪讓先人餘財數百萬與兄子(續漢書/)
蔡邕書曰邕早䘮二親年踰三十鬢髪二色叔父親之
猶若㓜童車則對坐食則比豆
皇甫謐年二十不好學遊蕩無度嘗得𤓰果輙進叔母
任氏任氏曰孝經云三牲之養猶為不孝汝今年踰二
十目不存敎心不入道無以慰我因歎曰昔孟母三徙
以成仁曾父烹豕以存敎豈我居不卜隣敎有所闕何
爾魯鈍之甚也因對涕泣謐乃感激就鄉人席坦受書
勤力不怠居貧躬自稼穡帶經而農遂博綜典籍百家
之言(晉/書)
王僧䖍孝武初出為武陵太守兄子儉於中途得病僧
䖍為廢寢食同行客慰喻之僧䖍曰㫺馬援處兒侄之
間一情不異鄧攸于弟子更踰所生吾實懐其心誠未異
古亾兄之𦙍不宜忽諸若此兒不救便當回舟謝職無
復遊宦之興矣(南齊/書)
魏收叔季景有文學歷官著名竝在收歬然收常所欺
忽季景收初赴并頓丘李庶者故大司農諧之子也以
華辯見稱曾謂收曰霸朝便有二魏收率爾曰以從叔
見比便是邪輸之比卿邪輸者故尙書令陳留公繼伯
之子愚癡有名好自入市肆高價買物商賈共所嗤翫
收忽以季景方之不遜例多如此(北史弟以/下兄)
霍將軍妻一産二子疑所為兄弟或曰前生為兄後生
者為弟今雖俱日亦宜以先生為兄或曰居上者宜為
兄居下宜為弟居下者前生宜以歬生為弟時霍灮聞
之曰昔殷王祖甲一産二子曰囂曰良以卯日生囂以
巳日生良則以囂為兄以良為弟若以在上者為兄囂
亦當為弟若許釐莊公一産二女曰妖曰茂楚大夫唐
勤一産二子一男一女男曰貞夫女曰瓊華皆以先生
為長近代鄭昌時文長蒨竝生二男滕公一生二女李
黎生一男一女並以前生者為長霍氏亦以前生為兄
焉(西京/雜記)
劉實字子真平原髙唐人也弟知字子房貞潔有兄風
為潁川太守平原管輅嘗謂人曰吾與劉潁川兄弟語
使人神思清發昏不假寐自此之外殆白日欲寢矣(晉/書)
劉繇字正禮兄岱字公山陶丘洪欲薦舉繇茂才刺史前曰
年舉公山柰何復舉正禮乎洪曰若明公用公山於前
擢正禮於後所謂御二龍於長途騁騏驥於千里矣(呉/志)
孟顗字彦重衞將軍昶弟也昶顗竝美風姿時人謂之
雙珠(晉/書)
梁讜字伯言與弟熈俱以文藻清麗見重一時時人為
之語曰關東堂堂二申兩房未若二梁瓌文綺章(十六/國春)
秋
劉瓛兄弟三人共處蓬室一間習業不廢聚徒敎授常
有數十丹陽尹袁􁇪常於後堂夜集聞而請之指㕔事
前古桞樹謂瓛曰人謂此是劉尹時樹每想髙風今復
見卿清德可謂不衰矣瓛琰之曾孫琰晉時為丹陽尹
(南/史)
劉訏與從兄歊各履高操族祖孝標曰訏超超越俗如
半天朱霞歊矯矯出塵如雲中白鶴皆儉歲之良稷寒
年之纎纊(上/)
蕭光祿與弟子顯子雲才名略相比而風采容止不逮
故官途有優劣毎讀漢書杜緩兄弟五人至大官唯中
弟欽官不至而最知名常吟諷之以况已也
王僧佑儉從弟也儉鳴笳列騶至僧佑門佑輙穪疾不
出贈儉詩曰汝家在市門我家在南郭汝家饒賓侣我
家多鳥雀儉嘆曰此吾所望於若人也世竝賢之(南齊/書)
沈懐文三子淡深冲冲仕為御史中丞與兄淡深名譽有
優劣世號為腰鼓兄弟(南/史)
辛暜明居貧與兄共處一帳
到漑字茂灌弟洽字茂沿皆有文才兼善𤣥理時人比
之二陸世祖嘗贈詩云魏氏重雙丁晉朝稱二陸何如
今兩到復似凌寒竹(並/上)
裴之横不事産業兄之尙為狹被蔬食以激之之横曰
丈夫富貴當作百幅被及後立功乃作百幅被(梁/書)
張岱少與兄太子中舎人寅新安太守鏡征北將軍永
廣州刺史辨俱知名謂之張氏五龍(上/)
廣陵王羽字叔翻少而聰慧有斷獄之穪領廷尉高祖
幸其第與諸弟言曰朕昨受民訟始知廣陵之明了咸
陽王禧對曰臣年為廣陵兄明為廣陵弟高祖曰我為
汝兄汝為羽昆汝復何恨(後魏/書)
盧思道小字釋奴從兄昌衡小字龍子宗中俱穪英妙
幽州為之語曰盧家千里釋奴龍子(北/史)
梁愔為從兄昱所重曰是兒我家文龍(北齊/書)
盧潜與弟士邃少為崔昻所知云此昆弟足為後生之
俊但恨其俱不讀書耳(上/)
北齊崔㥄為侍中弟仲文為銀青光祿大夫同日拜授
時云兩鳯聮飛(北/史)
崔鴻弱冠有著述拜給事中崔光悌之子也光悌召鴻
弟而語之曰阿鴻已摩天去矣汝可不勉(上/)
瑯琊兒子明歲敗之時兄為饑人所食自縳叩頭代兄
為食餓人美其意兩舎不食兄死收養其孤愛不異於
己之子歲敗榖盡不能兩活餓殺其子活兄之子(論衡/)
繆彤字預公少孤兄弟四人皆同財業及各娶妻諸弟
遂求分異又數有鬪爭之言彤自掩戸自撾曰繆彤汝
修身謹行學聖人之法將以齊整風俗奈何不能正其
家乎弟及諸婦聞之悉叩頭謝罪遂為敦睦之行(後漢/書)
李鴻字奉遜弟育為人所侵辱育後隂結客報怨為執
法吏所得當伏罪時未有立嗣鴻為太尉掾在京師傷
育以義刷耻門戸斷絶自分代育遂刻印還歸欲過家
恐見妻子虧移其意到縣北亭預作記乞代育通記便
飲鴆而死
李元字大遜陳留人家貧兄弟六人同衣出入(並/上)
陳業字文理業兄渡海傾命時同依止者五六十人骨
肉消爛而不可辨别業仰皇天誓后土曰聞親戚者必
有異焉因割臂流血以洒骨上應時㰱血餘皆流去(㑹/稽)
(先賢/𫝊)
趙喜字伯陽少有節操從兄為人所殺喜常思欲報之
遂往復讐而讐家皆疾病喜以因疾報殺非仁者心且
釋之而去顧謂讐曰爾曹若徤逺相避後病愈悉自縳
詣喜喜不與相見後竟殺之(東觀/漢記)
田煇字叔都與兄威都俱穪純懿而叔都最知名郡欲
察授之煇耻越賢兄遂託病瘖後居田舎連日隂雨友
人密共穿冗奪煇衣衾窮夜獨處竟無聲響積四嵗威
都果舉安定長史據輜垂綏還鄉薦祖叔都沃醊神坐
頫仰因語(上/)
陳留太守太山呉文章少孤遭憂衰之世與兄伯武相
失别二十年後於下邳市㑹計共門伯武擊之文章欲
報擊之心中惻愴手不能舉投杖於地因還相㝷問乃
親兄也(風俗/通)
王祥後母數以非理使祥後母弟覽輙與祥俱又虐使
祥婦覽妻亦趨而共之(晉/書)
徐苖字叔胃髙密淳于人也其兄弟皆早亡撫養孤遺
慈聞州里田宅奴婢盡推與之
封觀有志節當舉孝亷以兄名位未顯耻先受之遂稱
風疾喑不能言火起徐出避之忍而不告後數年兄得
舉觀乃稍損而仕州郡焉(並/上)
裴楷營新宅基宇甚麗當移住與兄共遊行牀帳儼然
櫺軒疎朗兄心甚願之而口不言楷心知其意便使兄
住(别/𫝊)
顔含字洪都兄畿得疾死於醫家人迎䘮引䘮者顛仆
曰我受命未死但服藥太多傷五臟耳及還婦夢之曰
吾當復生急開棺以手刮棺指𤓰盡傷氣息甚㣲飲食
所湏托之以夢含侍養足不出户者十三年畿竟不起
(搜神/記)
晉隆安二年呉郡人朱明孝義立身而家大富與弟同
居其妻欲棄兄異居明知弟意乃以金帛餘榖盡給與
弟唯留空宅忽一夕狂風驟起悉吹財帛還歸明家弟
與妻羞見鄉里自盡明乃舎宅為寺號為朱明寺(呉地/記)
劉凝之字隠安小名長生南郡枝江人也慕老萊嚴子
陵為人推家財與弟及兄子立屋於野外非其力不食
謝𢎞㣲少孤事兄如父兄弟友睦之行世莫能及口不
言人長短兄曜好臧否人物每言論常以他語亂之(宋/書)
荀林宗字君儒乘水省舅䧟河而死兄淪於水側投牋
與河伯岸側水開君儒執牋浮出(異/苑)
蔡廓罷豫章郡還起二宅先成東宅與弟軏(南/史)
侯景之亂韋鼎兄昻於京口戰死鼎負屍出寄於中興
寺求棺無所得鼎哀憤慟哭忽見江中有物流注鼎所
竊異之往視乃新棺也因以充歛元帝聞之以為精誠
所感(上夫以/下  婦)
太公望少壻馬氏老而見去賣漿孟津值天大涼改業
販麵又值大風賃於棘津讐而不庸屠牛朝歌天熱肉
敗凡徃不遇乃釣於滋泉西伯出獵與語大恱載與俱歸
立為師及武王平商封於齊東就國道遇婦人泣問之
其前妻也再拜求合公取盆水傾地令其收之惟得少
泥太公曰若言離更合覆水定難收婦遂抱恨而死今
有馬母塚
景公有愛女請嫁於晏子公迺往燕晏子之家飲酒酣
公見其妻曰此子之内子耶晏子對曰然是也公曰嘻
亦老且惡矣寡人有女少且姣請以滿夫子之宫晏子
違席而對曰乃此則老且惡嬰與之居故矣故及其少
而姣也且人固以壯託乎老姣託乎惡彼嘗託而嬰受
之矣君雖有賜可以使嬰倍其託乎再拜而辭(晏/子)
楚莊王之弟春申君有愛妾曰余春申君之正妻子曰
甲余欲君之棄其妻也因自傷其身以視君而泣曰得
為君之妾甚幸雖然適夫人非願所以事君也適君非
所以事夫人也與其死夫人所者不若賜死君前君因
信妾余之詐為棄正妻余又欲殺甲而以其子為後因
自裂其衣以示君而泣曰甲今乃欲強戲余余與争之
至裂余之衣君怒而殺甲也(韓非/子)
專諸方與人鬬將就敵其怒有萬人之氣甚不可當其
妻一呼即還子胥怪而問其狀專諸曰子視吾之儀寧
類愚者也何言之鄙也夫屈一人之下必伸萬人之上
(呉越/春秋)
齊王起九重之臺募國中有畫者賜之錢狂卒敬君常
居饑寒妻端正敬君工畫貪賜畫臺去家日乆思念其
妻遂畫其像向之嬉笑旁人覘見之以白王王即設酒
以敬君相樂謂敬君曰國中獻女無好者以錢百萬請
妻可乎不者殺汝敬君愴惶聽許(說/苑)
梁人有陽由者其力扛鼎伎巧過人骨騰肉飛手摶􁓣
獸國人懼之然無治室之訓禮敎不立妻不畏憚浸相
泄凟方乃積怒妻坐於牀笞焉左手建杖右手制其頭
妻亦奮恚因授以背使杖擊之而自撮其隂由乃仆地
氣絶而不能興隣人聞其凶凶也窺而見之趨而救之
妻愈戅忿莫肻舎旃或發其裳然後乃放夫以無敵之
伎力而劣於女子之手者何也輕之無備故也(孔叢/子)
衛人有夫妻禱者而祝曰使我無故得百束布其夫曰
何少也對曰益是子將以買妾(韓/子)
秦始皇時有王道平長安人也少時與同村人唐叔偕
女小名文喻誓為夫婦㝷王道平從征南國九年不歸
父母見女長成即聘與劉祥為妻女與道平言誓甚重
不肻改事父母逼迫不免出嫁劉祥經三年常思道平
悒悒而死死三年平還家乃詰鄰人此女安在隣人云
此女意在於君被父母凌逼嫁與劉祥今已死矣平問
墓在何處隣人引往墓所平悲號哽咽不能自止平乃
祝曰我與汝立誓天地保其終身豈料官有牽纒致令
乖隔使汝父母與劉生死永訣然汝有靈聖使我見汝
生平之面若無神靈從兹而别言訖又復哀泣逡巡其
女魂自墓出問平何處而來良乆契濶妾身未損可以
再生還為夫婦且速開塚破棺出我即活平審言乃啟
墓門捫看其女果活乃結束隨平還家劉祥聞之申訴
於州縣錄狀奏王王斷歸道平為妻(搜神/記)
嚴子陵娶梅福季女
樊英常病卧便室中英妻遣婢拜問英答拜或問之英
曰妻齊也(别/傳)
初黄昌為州書佐其婦歸寧於家遇賊被獲遂流轉入
蜀為人妻其子犯事乃詣昌自訟昌疑母不類蜀人因
問所由對曰妾本㑹稽餘姚戴次公女州書佐黄昌妻
也妾嘗歸家為賊所略遂至於此昌驚呼前謂曰何以
識黄昌邪對曰昌左足脚心有黒子嘗自言當為二千
石昌乃出足視之因相持悲泣還為夫婦(後漢/書)
漢末零陽郡太守史滿有女恱門下書佐乃密使侍婢
取書佐盥手殘水飲之遂有姙已而生子至能行太守
令抱兒出使求其父兒匍匐直入書佐懐中書佐推之
仆地化為水窮問之具省前事遂以女妻書佐(搜神/記)
隴西秦嘉字士㑹雋秀之士婦曰徐淑亦才美流譽桓
帝時嘉為曹掾赴洛淑歸寧於家晝臥流涕覆面嫂怪
問之曰適見嘉自說往津鄉亭病亡一客守䘮一客賫
書還日中當至舉家大驚書至事如夢(幽明/録)
山陽太守汝南薛恭祖䘮其妻不哭臨殯於棺上大言
自同恩好四十餘年服食禄賜男女成人幸不為夭夫
復何恨哉今相及也(風俗/通)
仇覽雖在燕居必以禮自整妻子有過免冠自責妻下
堂謝過俟覽冠乃敢升堂(後漢/書)
洛中一人失妻管輅令與擔豕人鬬於東陽門豚逸入
一舎突壊其牆其婦出焉(異/苑)
魏韋英卒後妻梁氏嫁向子集嫁日英歸至庭呼曰阿
梁卿忘我耶子集驚張弓射之即變為桃人茅馬(酉陽/雜俎)
上洛都尉王琰以功封其妻哭於家為琰富貴更取妾
故也(典/論)
咸和初徐精逺行夢與妻寢有身明年歸妻果産後如
其言矣(幽明/録)
呉黄龍年中呉都海鹽有陸東美妻朱氏有容止夫妻
相重時人號為比肩夫婦後妻死東美不食求死家人
哀之乃合葬未一嵗塜上生梓樹同根二身相抱而合
成一樹每有雙鴻常宿於上孫權聞之封其里曰比肩
墓曰雙梓後子𢎞與妻張氏亦相愛慕呉人又呼為小
比肩(述異/記)
鉅鹿有龎阿者美容儀同郡石氏有女曾内覩阿心恱
之未㡬阿見此女來詣阿妻極妬聞之使婢縳送石家
中路遂化為煙氣而滅婢乃直詣石家說此事石氏之
婦大驚曰我女都不出門豈可毁謗如此阿婦自是常
加意察之居一夜方値女在齋中乃自拘執以詣石氏
石氏父見之愕眙曰我適從内來見女與母共作何得
在此即令婢僕於内喚女出向所縳者奄然滅焉父疑
有異故遣其母詰之女曰昔年龎阿來㕔中曾竊視之
自爾彷佛即夢詣阿及入戸即為妻所縳石曰天下遂
有如此竒事夫精誠所感靈神為之㝠著滅者盖其魂
神也旣而女遂擔心不嫁經年阿妻忽得邪病醫藥無
徵於是乃授幣石氏女為妻焉(廣/記)
東晉馬孝將廣州太守兒名馬子年二十餘獨宿厩中
夜夢一女子年十八九言我是太守北海徐𤣥方女不
幸蚤亡亾來出入四年為鬼所枉殺案生錄當年八十
餘聽我更生要當有依憑方得活又應為君妻能從所
委見救活否馬子答曰可爾與馬子尅期當出至期牀
前有頭髮正與地平令人掃去愈分明始悟所夢者遂
屏左右便漸額而出以頭形體皆出馬子便令坐對榻
上陳說語言竒妙非常遂與馬子寢息每戒云我尙虛
借問何時得出答曰出當待本生日尙未至遂往厩中
言語聲音人皆聞之女計生日至具敎馬子出已養之
方法語畢拜去馬子從其言至日以丹雄雞一隻黍飯
一盤清酒一升移其䘮前去厩十餘歩祭訖掘棺出開視
女身體完全如故徐徐抱出著氊帳中唯心下㣲煖口有
氣令婢四人養䕶之常以青羊乳汁瀝其兩眼始開口
能咽粥積漸能語二月持杖起行一期之後顔色肌膚
氣力悉復常乃遣報徐氏上下盡來選吉日下禮聘為
夫婦生二男長男字元慶嘉禾初為秘書郎小男敬度
作太傅掾女適濟南劉子彦徵乃延世之孫
晉時武都太守李仲文在郡䘮女年十八權假塟郡城
北有張世之代為郡世之男字子長年二十侍從在廨
中夢一女年可十七八顔色不常自言前府君子不幸
早亾㑹今當更生心相愛樂故來相見就如此五六夕
忽然晝見衣服薰香殊絶遂為夫婦寢息衣皆有袴如
處女後仲文遣婢視女墓因過世之婦相問入廨中見
此女一隻履在子長牀下取之啼泣呼言發塜歸以示
仲文仲文驚愕遣問世之君兒何由得亾女履耶世之
呼問兒具陳本末李張竝謂可怪發棺視之女體已生
肉顔姿如故唯右腳有履子長夢女曰我比得生今為
所發自爾之後遂死肉爛不得生矣萬恨之心當復何
言泣涕而别(並/上)
平原陶丘氏取渤海墨台氏女女色甚美才甚令已生
一男而歸母丁氏年老進見女聓女聓旣歸而遣婦婦
臨去請罪夫曰曩見夫人秊德以衰非昔日比亦恐新
婦老後必復如此是以遣實無他故(符/子)
石肇聘廣川劉典兄女肇甚懼之拜長樂太守治官毎
入門動稱阿劉敎可爾不可爾時人以為嗤謡(趙/書)
李弇隴西狄道人也弇本名良又妻姓梁張駿戲之曰
卿名良妻姓梁夫妻相同稱子孫將何以目其舅氏昔
耿弇以少年立功立事吾今賴卿有同於耿氏乃賜名
曰弇
劉凝之立屋江湖非力不食妻梁州刺史郭企女亦能
安貧元嘉中夫妻隱於衡山(水經/注)
宋時有一人忘其姓名與婦同寢天曉婦起出後夫㝷
出外婦還見其夫猶在被中眠須臾奴子外來云郎求
鏡婦以奴詐乃指牀上以示奴奴云適從郎間來於是
馳白其夫其夫大愕便入夫婦共視被中人高枕安寢
猶是其形了無一異慮是其魂神不敢驚動乃共以手
徐徐撫牀遂冉冉入席漸漸消滅夫婦惋怖如此少時
夫得病性理乖錯於是終卒(續搜/神記)
劉瓛居上元青龍山為儒林之宗仕至四十未婚其友
為娶王氏乃詣澗折蕪而去因名蘼蕪澗(金陵/故事)
楊大眼妻潘氏善騎射楊穪之為潘將軍(北/史)
昔者夫婦有三幡餅夫婦共分各食一餅餘一幡在共
作要言若有語者要不與餅旣作要已為一餅故各不
敢語須臾有賊入家偷盗取其財物一切所有盡畢賊
手夫婦二人以先要故眼看不語賊見不語即其夫前
侵掠其婦其夫眼見亦復不語婦便喚賊語其夫言云
何癡人為一餅故見賊不喚其夫拍手笑言咄婢我定
得餅不復與爾世人聞之無不嗤笑凡夫之人亦復如
是為小名利詐現静黙為虚假煩惱種種惡賊之所侵
掠䘮其善法遂墮三塗都不怖畏求出世道方於五欲
耽著嬉戲雖遭大苦不以為患如彼愚人等無有異(法/苑)
(珠/林)
昔過去九十一劫毗婆尸佛入湼槃後四部弟子起七
寳塔時彼塔中有佛形像面上金色少處缺壊有一貧
女遊行乞匄得一金珠見像面壊欲補像面迦葉爾時
作鍛金師女即將往責令修造金師聞福歡喜為治用
補像面因共立願願我二人常為夫婦身真金色恒受
勝樂從是以來九十一劫身真金色生天人中快樂無
極最後託生梵天時摩竭國有婆羅門名尼俱律陁過
去修福聰明多智巨富無量金銀七寳牛羊田宅奴婢
車乘比瓶沙王千倍為勝瓶沙王有金犂千具彼婆羅
門恐與王齊畏招罪咎其家但有九百九十九具金犂
唯少一具其家有㲲最下之者其價猶值百千兩金有
六簞金粟一簞有三百四十斛其家雖富而無兒息於
其舎側有一樹神夫婦常往祈請祭祀求乞有子多年
無應瞋忿語曰今更七日盡心奉事若復無驗必定燒
樹樹神愁怖告四天王王告帝釋釋觀閻浮提無堪彼
子即詣梵天王廣宣上事梵王即以天眼徧觀見一梵
天臨當命絶即往語之勸其往生梵天受敎即來託生
滿足十月生一男兒顔貌端正身真金色灮明赫奕照
四十里相師占曰此兒宿福必當出家父母聞之甚懐
愁惱夫婦議曰當設何方斷絶其意覆自思惟世所耽
著惟有美色當為娉娶端正好女用斷其情至年十五
欲為娉妻語父母言我志清淨不須婦也父母不聽兒
知難免便設權計語父母言能為我得紫金色女端正
超世我當納之父母即召諸婆羅門徧行娉求諸婆羅
門鑄一金女端正奇特舉行村落髙聲唱言若有女人
得言金神禮拜之者後出嫁時必得好壻身真金色端
正殊妙女聞悉出唯有一女軀體金色端正殊好即是
往日施金女也以昔勝緣有此妙身志樂清潔獨不肯
出諸女强將共見金神此女即到金色光明映奪金神
婆羅門見即為娉得旣到夫家夫婦相對各皆清潔了
無欲意共立要契各住一房父母知已毁除一房令共
同室安置一牀迦葉語婦我若眠息汝當經行汝若眠
息我當經行後次婦臥垂手牀前毒虵入室欲螫其手
迦葉見已以衣褁手舉著牀上婦便驚寤而責之曰共
我立誓要不相近今復何緣竊舉吾手迦葉答言有□
來入恐傷汝手故舉之耳即指虵示之婦意乃悟夫婦
節操深厭世間啟辭父母求欲出家父母見已即便聽
許於是夫婦俱共出家來至佛所佛與分座佛為說法
即於座上得阿羅漢婦於後時亦得羅漢(付法/藏經)
昔有一人至婦家舎見其擣米便往其所偷米唵之婦
來見夫欲共其語滿口中米都不應和羞其婦故不肻
棄之是以不語婦怪不語以手摸看謂其口腫語其父
言我夫始來卒得口腫都不能語其父即便喚醫治之
時醫言曰此病最重狀似石癰以刀決之可得瘥耳即
便以刀決破其口米從中出其事彰露世間之人亦復
如是作諸惡行犯於淨戒覆藏其過不肯發露墮於地
獄畜生餓鬼如彼愚人以小羞故不肯吐米以刀決口
乃顯其過(譬喻經屬/以下戚)
王僧孺被勅撰譜訪劉杳血脉所因杳云桓譚新論云
太史三世表旁行邪上並効周譜以此推之當起漢代
(梁/書)
夏侯亶辨給能專對宗人夏侯溢為衡陽内史辭日亶
侍御座髙祖謂亶曰夏侯溢於鄉疎近亶答曰是臣從
弟髙祖知溢於亶已疎乃曰卿傖人如何不辨族從亶
對曰臣聞服屬易疎所以不忍言族時以為能對(上/)
皇甫謐有從姑子梁柳為城陽太守將之官或勸士安
餞之士安曰柳為布衣時過吾送迎不出門食不過鹽
菜今送之是貴城陽太守而輕梁柳也(晉/書)
謝藺安八世孫也父經藺五歲每父母未飯乳媪欲令
藺先飯藺曰既不覺饑強食終不進舅阮孝緒聞之歎
曰此兒在家則曽子之孝事君則藺生之匹因名之曰藺稍
受以經史過目便能諷誦孝緒毎曰吾家陽元也(南/史)
陸杲字明霞好學舅張融有髙名杲風韻舉止頗類時
稱曰無對日下惟舅與甥(上/)
董叔將取於范氏叔向曰范氏富盍已乎曰欲為繋援
焉他日董祁愬於范獻子曰不吾敬也獻子執而紡於
庭之槐叔向過之曰子盍為我請乎叔向曰求繫既繫
矣求援既援矣欲而得之又何請焉(國/語)
陳勝既立為王妻之父兄往焉勝以衆賓待之長揖不
拜無加其禮妻父怒曰怙亂僣號而傲長者不能乆矣
不辭而去陳王跪謝遂不為顧王心慙焉以問孔鮒子
魚對曰禮以婚為昆弟妻之父母為外舅姑由是明之
則拜之可知王曰善(孔叢/子)
晉劉𢎞牧荆州朝廷以𢎞壻夏侯陵為襄陽守𢎞曰若
必臣至親然後可用則荆州一州有十郡矣安得有十
女壻乎(晉/書)
前趙殷州刺史杜廣初為劉景廐卒以馬肥良引為直
士侍立通夜未曽體倦景因問之廣流涕申欵曲有章
條景執其手曰吾辠人也久負賢者謂妻曰為女求夫
三年不覺廐中有麒麟於是妻之(十六國/春秋)
姜宇字子居少孤貧為陳不識家牧羊年十五聰慧美
丰儀每夜專讀書睡則懸頭於屋梁達旦而止不識奇
之將妻以女其妻不聽識乃置酒引宇令女潜觀之問
女曰姜宇文士才明吾欲以汝妻之母難宇家之牧人
汝意云何女曰觀宇之姿才豈終復為人牧羊者哉遂
妻之宇後仕符堅遷涼寧二州刺史歷京兆尹御史中
丞(上/)
　
　
　
　
　
　
　廣博物志卷十九
欽定四庫全書
　廣博物志卷二十
　　　　　　　　　　　　明　董斯張　撰
　　人倫三(師/)　(友/)
伏羲師於宛華(即鬱華子/  路史)
神農師㶏隂之老黄帝拜空桐之叟
黄帝師於大填學於封鉅赤誦復岐下見岐伯引載而
歸訪於治道(並/上)
顓頊師於大款赤民栢夷父栢亮父淥圖之流以濬其
明而畀其聖(淥从水見何氏姓苑傳多/作絲新序晉紀作錄圖非)
帝嚳致學栢昭而師於赤松舟人授書於鍾山而拜師
於牧德(記言帝俈拜師牧德按四極明科謂九天真王/於牧德之臺授俈以靈寳内文帝以道治世遂)
(秘之鍾山而太霄琅書謂靈寳秘文内符九天真王等/以授帝俈藏之鍾山北河劒經則言王子詣鍾山授九)
(化十變之書隠遯日月游行星辰其言難攷李膺紀/青城有天皇受帝嚳五符文于此山牧德之臺焉)
帝堯禮聖姑射拜師沮洳
堯師於善綣許由尹中而學於務成子附(善綣即善巻/尹中尹壽也)
(荀子等作君疇者非世紀尹壽/為許由友許由諸侯堯師臣也)
舜師紀后(紀國之君即冀后故/桺粲云舜師冀后)拜蒲衣(即披衣髙士傳/云披衣蒲衣之)
(子尸子云八嵗舜/遜以天下妄矣)親單卷(即善上/巻並)
蒲衣子者舜時賢人年八嵗而舜師之遂讓以天下蒲
衣子不受而去莫知所終(皇甫士安/髙士傳)
黄帝學乎大撓顓頊學乎祿圖帝嚳學乎赤松子堯學
乎務成子附舜學乎尹壽禹學乎西王國湯學乎貸相
文王學乎錫疇子斯武王學乎太公周公學乎虢叔仲
尼學乎老聃(韓詩/外傳)
神農師悉諸黄帝師大撓帝顓頊師伯夷父帝嚳師伯
招帝堯師子州父帝舜師許由禹師大成贄湯師小臣
(吕氏春秋作悉諸作/悉老姓辨  悉清非)
禹師墨如周公師庶秀(濳夫/論)
孔子學於老聃孟蘇䕫靖叔(吕氏/春秋)
成囘學於子路三年恭敬不已問其故對曰臣聞之行
者比於鳥上畏鷹鸇下畏網羅夫人為善者少說惡者
多若身不死安知禍罪不施行年七十常恐行節之虧
是以恭敬待天命(說/苑)
仲尼志意不立子路侍儀服不脩公西華侍禮不習子
貢侍辭不辨宰我侍亡忽古今顔囘侍節小物冉伯牛
侍曰吾以夫六子自勵也(尸/子)
少正卯在魯與孔子同時孔子門人三盈三虛唯顔囘
不去獨知聖人之德也(劉/子)
衛將軍文子問於子貢曰吾聞夫子之施教也先以詩
世道者孝悌說之以義而觀諸體成之以文德蓋受教
者七十有餘人聞之孰為賢也子貢對辭以不知文子
曰吾子學焉何謂不知也子貢對曰賢人無妄知賢則難
故君子曰智莫難於知人此以難也文子曰若夫知賢
人莫不難吾子親游焉是敢問也子貢對曰夫子之門
人蓋三就焉賜有逮及焉有不及焉不得辨知也文子
曰吾子之所及請問其行子貢對曰夙興夜寐諷誦崇禮
行不貳過稱言不茍是顔淵之行也孔子說之以詩詩云
媚兹一人應侯順德永言孝思孝思惟則故國一逢有
德之君世受顯命不失厥名以御于天子以申之在貧
如客使其臣如藉不遷怒不探怨不錄舊罪是冉雍之
行也孔子曰有土君子有衆使也有刑用也然後怒匹
夫之怒惟以亡其身詩云靡不有初鮮克有終以告之
不畏强禦不侮矜寡其言曰性都其富哉任其戎是仲
由之行也夫子未知以文也詩云受小共大共為下國
恂蒙何天之寵傅奏其勇夫强乎武哉文不勝其質恭
老恤孤不忘賔旅好學省物而不懃是冉求之行也孔
子因而語之曰好學則智恤孤則惠恭老則近禮克篤
恭以天下其稱之也宜為國老志通而好禮擯相兩君
之事篤雅其有禮節也是公西赤之行也孔子曰禮儀
三百可勉能也威儀三千則難也公西赤問曰何謂也
孔子曰貌以擯禮禮以擯辭是之謂也主人聞之以成
孔子之語人也曰當賔客之事則通矣謂門人曰二三
子欲學賔客之禮者於赤也滿而不滿實如虛通之如
不及先生難之不學其貌竟其德敦其言於人也無不
信其橋大人也常以皓皓是以眉壽是曾參之行也孔
子曰孝德之始也弟德之序也信德之厚也忠德之正
也參也中夫四德者矣哉以此稱之也業功不伐貴位不
善不侮可侮不佚可佚不敖無告是顓孫之行也孔子言
之曰其不伐則猶可能也其不弊百姓者則仁也詩云
愷悌君子民之父母夫子以其仁為大也學以深厲以
斷送迎必敬上友下交銀手如斷是卜商之行也孔
子曰詩云式夷式已無小人殆而商也其可謂不險也
貴之不喜賤之不怒茍於民利矣亷於其事上也以佐
其下是澹臺滅明之行也孔子曰獨富獨貴君子耻之
夫也中之矣先成其慮及事而用之是故不忘是言偃
之行也孔子曰欲能則學欲知則問欲善則訊欲給則
豫當是如偃也得之矣獨居思仁公言仁義其聞之詩
一日三復白圭之玷是南宫縚之行也夫子信其仁以
為異姓自見孔子入户未嘗越屨(凡在於室卑者之履/皆陳於戸外故雖後)
(至而不/越焉)往來過人不履影(不越人之屨不履人/之影謙慎之至也)開蟄不
殺方長不折執親之䘮未嘗見齒是髙柴之行也孔子
曰髙柴執親之䘮則難能也開蟄不殺則天道也方長
不折則恕也恕則仁也湯恭以恕是以日躋也此賜之
所親睹也吾子有命而訊賜則不足以知賢文子曰吾
聞之也國有道則賢人興焉中人用焉百姓歸焉若吾
子之語審茂則一諸侯之相也亦未逢明君也(大戴禮/)
顔囘魯人字子淵年二十九而髪白三十二早死　閔
損魯人字子騫　冉耕魯人字伯牛　冉雍字仲弓
宰予字子我　端木賜字子貢衛人　冉求字子有
仲由弁人也字子路　言偃呉人字子游特習於禮以
文學著名仕為武城宰　卜商衛人字子夏習於詩能
誦其義以文學著名為人性不𢎞好論精微時人無以
尙之嘗返衛見讀史志者云晉師伐秦三豕渡河子夏
曰非也己亥耳讀史志者問諸晉史果曰己亥於是衛
以子夏為聖孔子卒後教於西河之上魏文侯師事之
而諮國政焉　顓孫師陳人字子張　曽參南武城人
字子輿志存孝道故孔子因之作孝經齊嘗聘欲以為
卿而不就曰吾父母老食人之禄則憂人之事故吾不
忍逺親而為人役參後母遇之無恩而供養不衰　澹
臺滅明武城人字子羽　髙柴齊人字子羔　宓不齊
魯人字子賤　樊須魯人字子遲　有若魯人字子有
　公西赤魯人字子華　原憲宋人字子思孔子為魯
司㓂原憲嘗為孔子宰孔子卒後原憲退隠於衛　公
冶長魯人字子長　南宫韜魯人字子容　公晳哀齊
人字季沉鄙天下多仕於大夫家者是故未嘗屈節人
臣孔子特嘆賞之　曾蒧曾參父字子晳疾時禮教不
行欲修之孔子善焉　顔繇顔囘父字季路孔子始教
於闕里而受學焉　商瞿魯人字子木特好易孔子傳
之志焉　漆雕開蔡人字子若習尙書　公良孺陳人
字子正賢而有勇孔子周行常以家車五椉從　秦商
魯人字不慈其父董父與孔子父叔梁紇俱以力聞
顔刻字子驕孔子適衛子驕為僕衛靈公與夫人南子
同車出而令宦者雍梁驂椉使孔子為次逰過市孔子
耻之顔刻曰夫子何耻之孔子曰詩云覯爾新婚以慰
我心乃嘆曰吾未見好德如好色者也　司馬黎耕宋
人字子牛　巫馬期陳人字子期孔子將近行命從者
皆持蓋已而果雨巫馬期問曰旦無雲既日出而夫子
命持雨具敢問何以知之孔子曰昨暮月宿畢詩不云
乎月離於畢俾滂沱矣以此知之　梁鱣齊人字叔魚
年三十未有子欲出其妻啇瞿謂曰子未也昔吾年三
十八無子吾母為吾更娶室夫子使吾之齊母欲請留
吾孔子曰無憂也瞿過四十當有五丈夫今果然吾恐
子自晚生耳未必妻之過從之二年而有子　琴牢衛
人字子開一字子張　冉儒魯人字子魚　顔辛魯人
字子柳　伯䖍字楷　公孫寵衞人字子若　曹卹
陳亢陳人字子亢一字子禽　叔仲㑹魯人字子期與
孔璇年相比每孺子之執筆記事於夫子二人迭侍左
右孟武伯見孔子而問曰此二孺子之㓜也於學豈能
識於壯哉孔子曰然少成則若性也習慣若自然也
秦祖字子白　奚蒧字子偕　公孫茲字子之　亷潔
字子曹　公西與字子上　宰父黑字子黑　公西蒧
字子尙　穰駟赤字子從　冉季字子産魯人　石處
字里之　薛邦字子從　懸亶字子象　左郢字子行
狄黑字子晳　商澤字子秀　任不齊字子選楚人
榮祈字子祺　顔噲字子聲魯人　原桃字子籍　公
肩字子仲　秦非字子之　漆雕從字子文　燕級字
子思　公夏守字子椉魯人　勾井彊衛人　歩叔椉
字子車齊人　石子蜀字子明　邽選字子飲　施之
常字子恒　申績字子周　樂欣魯人字子聲　顔之
僕字子叔魯人　孔弗字子蔑　漆雕侈魯人字子歛
懸成字子横　顔相字子襄(上/)
仲尼素王以顔淵為司徒子路為司空(論語摘/輔象)
子夏問孔子曰顔囘之為人奚若子曰囘之仁賢於丘
也曰子貢之為人奚若子曰賜之辨賢於丘也曰子路
之為人奚若子曰由之勇賢於丘也曰子張之為人奚
若子曰師之莊賢於丘也子夏避席而問曰然則四子
者何為事夫子曰居吾語汝夫囘能仁而不能反賜能
辨而不能訥由能勇而不能怯師能莊而不能同兼四
子之有以易吾吾弗許也此其所以事吾而不貳也(列/子)
子貢事孔子一年自謂過孔子二年自謂與孔子同三
年自謂不及孔子(論/衡)
子張魯之鄙家也顔涿聚梁父之大盗也學於孔子段
干木晉國之大駔也學於子夏髙何縣子石齊國之㬥
者也指於鄉曲學於子墨子索盧參東方之鉅狡也學
於禽滑釐此六人者刑戮死辱之人也今非徒免於刑
戮死辱也由此為天下名士顯人以終其壽王公大人
從而禮之此得之於學也(吕/覽)
公明宣學於曾子三年不讀書曾子曰宣而居參之門
三年不學何也公明宣曰安敢不學宣見夫子居宫庭
親在叱咤之聲未嘗至於犬馬宣説之學而未能宣見
夫子之應賔客恭儉而不懈惰宣說之學而未能宣見
夫子之居朝廷嚴臨下而不毁傷宣說之學而未能宣
說此三者學而未能宣安敢不學而居夫子之門乎曾
子避席謝之曰參不及宣其學而已(說/苑)
成囘學於子路三年囘恭敬不已子路問其故囘對曰
臣聞之行者比於烏上畏鷹鸇下畏網羅夫人為善者
少為讒者多若身不死安知禍罪不施行年七十常恐
行節之虧囘是以恭敬待天命子路稽首曰君子哉(新/序)
孟嘗君請學於閔子使車往迎閔子閔子曰禮有來學
無往教於是孟嘗君曰敬聞命矣明日祛衣請受業(韓/詩)
(外/傳)
子胥結心於越欲復其仇師事越公錄其述(越絶/書)
戎夷違齊如魯天大寒而後門與弟子一人宿於郭外寒愈
甚謂其弟子曰子與我衣我活也我與子衣子活也我
國士也為天下惜死子不肖人也不足愛也子與我子
之衣弟子曰夫不肖人也又惡能與國士之衣哉戎夷
太息嘆曰嗟乎道其不濟夫解衣與弟子夜半而死(吕/覽)
揚雄死侯芭負土成墳朱普死桓榮負土成墳王吉死
桓典負土成墳(後漢/書)
墨子服役者百八十人皆可使赴火蹈刄死不還踵化
之所致也(淮南/子)
鍾興封關内侯自以無功不敢受爵帝曰生教訓太子
及諸王侯非大功耶興曰臣師丁恭於是復封恭而興
遂固辭(後漢/書)
禮震平原人光武時師事歐陽歙歙為汝南太守在郡教
授數百人徵為大司徒坐在汝南贓罪千萬餘發覺下
獄諸生守關為歙求哀者千餘人至自髠刖者震年十
七聞獄當斷馳之京師行到河内獲嘉自繫上書求代
歙死曰伏見臣師大司徒歐陽歙以贓咎當伏重辜歙
門單子㓜未能傳學身死之後永為廢絶上令陛下成
殺賢之譏下使學者䘮師資之益乞殺臣身以代歙命
書奏而歙已死獄中歙椽陳元上書追訟之言甚切至
帝乃賜棺木贈印綬賻縑三千疋
范升光武時人楊政嘗從之學易升為出婦所告坐繫
獄政乃肉袒以箭貫耳抱升子伏道傍大言曰范升二
娶惟有一子今適三嵗孤之可哀武騎虎賁懼驚乘輿
舉弓射之又以㦸乂政傷胸不退帝悟出升(並/上)
童子魏照求入事郭泰供給洒掃泰曰當精義講書何
來相近照曰經師易獲人師難遭欲以素絲之質附近
朱藍(漢/紀)
李固為梁冀所害弟子汝南郭亮年始成童遊學洛陽
詣闕上書乞收固屍不許因往臨哭夏門亭長呵之曰
卿曹何等腐生公犯詔書干試有司乎亮曰亮含隂陽
以生戴乾履坤義之所動豈知性命何為以死相懼(後/漢)
(書/)
竇武府掾桂陽胡騰少師事武獨殯歛行䘮坐以禁錮
武孫輔時年二嵗逃竄得全事覺節等捕之急胡騰及
令史南陽張敞共逃輔於零陵界詐云已死騰以為己
子而使聘娶焉
劉愷朝㑹集諸生講論終日因令其二子曰吾日者夢
見先師東里先生與我講於隂堂之奥旣而長歎豈吾
齒之盡乎其月望日無病忽終
李膺以黨錮死獄中門生故吏並被禁侍御史景毅子
䂓為膺門徒而未有牒録故不及譴毅曰謂膺賢遣子
師之遂自表以免歸
邊孝先教授常數百人曾晝日假卧弟子私嘲之曰邊
孝先腹便便懶讀書但欲眠孝先濳聞之應時對曰邊
為姓孝為字腹便便五經笥但欲眠思經事寐與周公
通夢静與孔子同意師而可嘲出何典記嘲者大慙(並/上)
李仁字德賢涪人也益部多貴今文而不崇章句仁知
其不博乃㳺學荆州從司馬德操宋仲子受古學以脩
文自終(華陽/國志)
邴原師孫崧崧曰兖豫之士未有若君者以書相分原
重其意難辭之藏書於家游學八九年歸以書還崧
楊厚字仲桓門生三千人卒鄉人謚曰文父
夏侯惇字元讓年十四就師學人有辱其師者惇殺之
(魏/志)
荀攸字公逹文帝在東宫太祖謂曰荀公逹人之師表
汝當盡禮敬之攸曾病世子問病獨拜牀下其見尊異
如此(上/)
先主欲遣周不疑就劉巴學巴曰昔遊荆北時渉師門
記問之學不足紀名猶天之南箕虛而不用賜書乃欲
賢甥摧鸞鳯之豔游燕雀之宇將何以啓明之哉(零陵/先賢)
(𫝊/)
蕭濟奏學者不恭肅慢師酗酒好訟罰飲水三升(魏/名)
(臣/奏)
魏人夜㬥疾命門人鑽火是夕隂暝督迫頗急門人忿
然曰君責人亦大無理今闇如漆何以不把火照我當
得覔鑽火具然後易得耳孔文舉聞之曰責人當以其
方也(笑/林)
孔長彦季彦兄弟聚徒數百時人為之語曰魯國孔氏
好讀經兄弟講誦皆可聽學士來者有聲名不過孔氏
名不成(魯國先/賢𫝊)
庾異行嘗與子弟樹籬跪而進條或云今在隠屏先生
何恭之過異行曰幽顯易操非君子意也吾不忍為之
(王隠/晉書)
劉瓛姿狀纖小儒學冠於當時京師士子貴游莫不下
席受業性謙率通美不以髙名自居遊詣故人唯一門
生持胡牀隨後主人未通便坐問答住在檀橋瓦屋數
間上皆穿漏學徒敬慕不敢指斥呼為青溪焉(南齊/書)
鄭灼字茂昭㓜聰敏勵志儒學少受業於皇侃嘗夢與
侃遇於途侃謂曰鄭郎開口因唾灼口中自後義理並
進(南/史)
後魏李賢九嵗從師受業略觀大指而已或譏其不精
答曰賢豈徒受業至如忠孝之道實銘於心問者慙服
(北/史)
元欽字思若色甚黒時人號為黒面僕射欽曾託青州
人髙僧夀為子求師師至未幾逃去欽以讓僧夀僧夀性滑
稽反謂欽曰凡人絶粒七日乃死始經五朝便爾逃遁
去食就信實有所關欽乃大慙於是待客稍厚
李謐字永和事孔璠數年之後璠還就謐請業同門生
為之語曰青成藍藍謝青師何常在明經
華隂徐遵明字子判講學于外二十餘年海内莫不宗
仰頗好聚歛與劉獻之張吾貴皆河北聚徒教授懸納
絲粟留衣物以待之名曰影質有損儒者之風
劉焯在信都天下名儒後進質疑受業不逺千里至者
不可勝數而性嗇于財不行束修者未常有所教授
元順字子和任城王澄之子年九嵗師事樂安陳豐晝
夜誦書旬有五日一皆通利豐奇之白王曰豐十五從
師迄於白首耳目所經未見此比江夏黄童不得無䨇
也王笑曰藍田生玉何容不爾
賈思伯兄弟二人師事北海隂鳯業竟無資酬之鳯遂
質其衣物時人為之語曰隂生讀書不免癡不識雙鳯
脱人衣及思伯之部送縑百匹遺鳯因具車馬迎之鳯
慙不往(並/上)
子之韓城自龍門關先濟賈瓊程元後關吏仇璋止之
曰先濟者為誰吾視其顙頽如也重而不亢目燦如也
澈而不瞬口敦如也闞而不張鳯頸龜背鬚垂至腰參
如也與之行俯然而色卑與之言泛然而後應浪驚柂
旋而不懼是必有異人者也吾聞之天下無道聖人藏
焉鞠躬守黙斯人殆似也程元曰子知人矣是王通者
也賈瓊曰吾二人師之而不能去也仇璋曰夫仗一德
乗五常扶三才控六藝吾安得後而不往哉遂捨職從
於韓城(文中/子)
賈瓊曰夫子十五為人師陳留王孝逸先逹之傲者也
然白首北靣豈以年乎(上友以/下)
許由之友曰嚴僖(路/史)
散宜生閎夭南宫适學於太公太公見三子之為賢人
遂酌酒切脯約為朋友(尙書/大傅)
管仲曰天之生隰朋以為夷吾舌也其身死舌焉得生
哉(管/子)
孫叔敖沈尹莖相與友叔敖遊於郢三年聲問不知修
行不聞沈尹莖謂孫叔敖曰說義以聽方術信行能令
人主上至於王下至於霸我不若子也耦世接俗以適
主心子不如我也子何不歸耕乎吾將為子游沈尹莖
游於郢五年荆王欲以為令尹沈尹莖辭曰期思之鄙
人有孫叔敖者聖人也王必用之臣不若也荆王於是
使人以王輿迎叔敖以為令尹十二年而莊王霸(新/序)
郈成子為魯聘於晉過衛右宰榖臣止而觴之陳樂而
不樂酒酣而送之以璧顧反過而弗辭其僕曰曏者右
宰糓臣之觴吾子也甚懽今侯渫過而弗辭郈成子曰
夫止而觴我與我懽也陳樂而不樂告我憂也酒酣而
送我以璧寄之我也若由是觀之衛其有亂乎倍衛三
十里聞寗喜之難作右宰糓臣死之還車而臨三舉而
歸至使人迎其妻子隔宅而異之分禄而食之其子長
而反其璧孔子聞之曰夫智可以微謀仁可以託財者
其郈成子之謂乎郈成子之觀右宰糓臣也深矣妙矣
不觀其事而觀其志可謂能觀人矣(上/)
蘧伯玉使至楚逢公子晳濮水之上子晳接草而待曰
敢問上客將何之蘧伯玉為之軾車公子晳曰吾聞上
士可以託色中士可以託辭下士可以託財三者固可
得而託耶蘧伯玉曰謹受命蘧伯玉見楚王使事畢坐
談語從容楚王曰何國最多士蘧伯玉曰楚最多士而
楚不能用王曰是何言也蘧伯玉曰申胥生於楚而呉
善用之蚠黄生於楚而晉善用之今者臣之來逢公子
晳濮水之上又不知公子晳將何之於是楚王追公子
晳濮水之上子晳還重於楚蘧伯玉之力也(說/苑)
昔者百里奚賢秦穆公欲干之繆公好牛因賃以養牛
蹄上乘肉三寸公使禽息視牛息入言之公不信怒息
復言之公又怒吏曰再怒其主罪當刖使守門公出禽
息跪而請之曰夫養牛者願君勿忽也公乃問百里奚
曰臣之長非養牛者也乃養民也公視牛察之則賢人
也遂與同車而出謝禽息息曰所以不死者君未知客
也今已知之矣乃觸門而死(張温自/理表)
范蠡字少伯本楚宛三戸人被髮佯狂倜儻負俗文種
為宛令遣吏奉謁吏還曰范蠡本國狂人生有此病種
笑曰吾聞士有賢聖之資必有佯狂之義内有獨見之
明外有不知之毁此固非二三子之所知也駕車而往
蠡知種之必來謂兄嫂曰今日有客願假衣冠有頃種
至抵掌而談旁觀者聳聽(㑹稽/典録)
計然者葵丘濮上人姓辛氏字文子博學無所不通范
蠡知其賢人卑身事之請受道藏於石室乃刑白鷸而
盟焉(范/子)
季孫好士終身莊居處衣服常如朝廷而季孫適懈有
過失而不能長為也故客以為厭易已相與怨之遂殺
季孫故君子去泰去甚(韓非/子)
趙簡子問於成搏曰吾聞夫羊殖者賢大夫也是行奚
然對曰臣搏不知也簡子曰吾聞之子與友親子而不
知何也搏曰其為人也數變其十五年也亷以不匿其
過其二十也仁以喜義其三十也為晉中軍尉勇以喜
仁其年五十也為邊城將逺者復親今臣不見五年矣
恐其變是以不敢知簡子曰果賢大夫也每變益上矣
(說/苑)
趙襄子遊於囿中至於梁馬郤不肯進青茾為參乘襄
子曰進視梁下類有人青茾進視梁下豫讓却寢佯為
死人叱青茾曰去長者且有事青茾曰少而與子友子
且為大事而吾言之是失相與友之道子將賊吾君而
吾不言之是失為人臣之道惟死為可適乃退而自殺
(吕氏/春秋)
六國時羊角哀與左伯桃為友聞楚王賢俱往仕至梁
山逢雪糧盡度不兩全遂并糧與角哀哀至楚用為上
卿後來收葬伯桃伯桃墓逼近荆將軍陵而伯桃告云
我日夜被荆將軍伐之哀乃加兵未知勝否云我向地
下看之遂自刎死(列士/𫝊)
景差至蒲騷見宋玉曰不意重見故人慰此去國戀戀
之心昨到夢澤喜見楚山之碧眼力頓明今又㑹故人
閉心目足矣
孟嘗君食客三千人厨有三列上客食肉中客食魚下
客食菜(並/上)
孟嘗君每待客坐語屏風後常有侍吏主記所與客語
知其親戚居處客去後使使謝餽無所遺失(春秋/後語)
呉有士曰張胥鄙譚夫吾前交而後絶張胥鄙有罪拘
將死譚夫吾合徒而取之出至於道而後乃知其夫吾
也輟行而辭曰義不同於子故前交而後絶吾聞之君
子不為危易行今吾從子是安則肆志危則易行也與
吾因子而生不若反拘而死闔閭聞之令吏釋之張胥
鄙曰吾義不同於譚夫吾故不受其任矣今吏以是出
我以譚夫吾故免也吾庸遽受之乎觸墻而死譚夫吾
聞之曰我任而不受佞也不知而出之愚也佞不可以
接士愚不可以事君吾行虛矣人惡以吾力生吾亦耻
以此立於世乃絶頸而死(新/序)
漆園思惠有捐金之歎伯氏安期有勦絃之憤(抱朴/子)
公孫𢎞起家徒歩為丞相故人髙賀從之𢎞食以脫粟
飯覆以布被賀怨曰何用故人富貴為脫粟布被我自
有之𢎞大慙賀告人曰公孫𢎞内服貂蟬外衣麻枲内
厨五鼎外膳一殽豈可以示天下於是朝廷疑其矯焉
𢎞嘆曰寧逢惡賔不逢故人(西京/雜記)
平陵呉敞在吳章門下後為王莾所殺莫敢收葬敞時
為司徒掾收其屍平陵生為立碑於呉章墓側(上/)
梁鴻初與京邑蕭友善約不為臣及友為郡吏鴻以書
責之而去(東觀/漢記)
郅惲縣令卑身崇禮請以為門下掾惲友人董子張者
父為鄉人所害及子張病將終惲往候之子張垂殁視
惲歔欷不能言惲曰吾知子不悲天命而痛讐不復也
子在吾憂而不手子亡吾手而不憂子張但目擊而已
惲即起將客遮讐人取其頭以示子張子張見而氣絶
惲詣縣以狀自首令應之遲惲曰為友報讐吏之私也
奉法不阿君之義也虧君以生非臣節也趨出就獄令
跣而追惲不及遂自至獄令㧞刀自向以要惲曰子不
從我出敢以死明心惲乃出因病去(後漢/書)
楊政詣楊虛侯馬武武難見政稱疾不為起政入戸徑
升牀排武把臂責之曰卿蒙國恩備位藩輔不思求賢
以報殊寵而驕天下英俊此非養身之道也今日動者
刀入脇武諸子及左右皆大驚以為見刼操兵滿側政
顔色自若㑹隂就至責數武令為交友
廉范與洛陽慶鴻為刎頸交時人稱曰前有管鮑後有
慶㢘
隴西太守鄧融備禮謁㢘范為功曹令融為州所舉案
范知事譴難解乃託病求去至洛陽變名姓求代廷尉
獄卒居無㡬融果徵下獄范遂得衛侍左右融怪其貌
類范謂曰卿何似我故功曹范訶之曰君困戹瞀亂耶
融繫出困病范隨而養侍及死竟不言身自將車送至
南陽
矯慎少慕松喬道引之術隠遁山谷與馬融蘓章鄉里
並時然二人自謂逺不及也葛龔乆病長水校尉竇章
移書勸龔曰過矯仲彦論昇仙之道從蘇博文談超世
之髙適馬季常講墳典之妙所謂喬松可與馳騖何細
疾之足患耶龔報曰見斯衆賢足以忘疾釋愁
陳留尹苞與同郡范史雲善二人俱貧出入共一單衣
到人門外苞年長常先着衣入須臾出解與史雲
長沙陳平子與范式未相見被病將亡謂其妻曰吾聞
山陽范巨卿烈士也可以託死吾殁後但以屍埋巨卿
戸前乃裂素為書以遺巨卿旣終妻從其言時式出行
適還省書見瘞愴然感之向墳揖哭以為死友乃營䕶
平子妻兒身自送䘮於臨湘未至四五里乃委素書於
柩上哭别而去其兄弟聞之㝷求不復見
孔嵩字仲山宛人與山陽范式有斷金契貧無養親賃
為阿里街卒遣迎式式下車把臂曰子懐道卒伍不亦
痛乎嵩曰侯嬴賤役晨門卑下之位古人所不耻何痛
之有
朱暉與同郡陳楫交善楫早卒有遺腹子友及司徒桓
虞為南陽太守召暉子駢為吏暉辭駢而薦友虞遂召
之
陳綱字仲卿少與同郡張宗同受學南陽及綱以母喪
歸宗為安衆劉元所殺綱免喪復往南陽值元醉卧還
須醒乃殺之自拘有司㑹赦得免
吳詠嘗為馬賢所辟又為太尉龎參掾賢參相誣罪應
死各引詠為證詠計理無兩直自刎而死二人慙和解
(並/上)
髙陵龎勃為郡小吏東平衡農為書生窮乏客鍜於勃
家勃知其賢禮待酬直過常農曰為馮翊乃相報别七
八年累官為馮翊勃為門下書佐忘之矣農召問乃悟
遂舉勃(三輔/决録)
太尉沛國劉矩叔方為尙書令失將軍梁冀意遷常山
相去官冀妻兄孫禮為沛相矩不敢還鄉里訪友人彭
城環玉都玉都素敬重矩欲得其意喜於見歸為除處
所意氣周宻人有謂玉都者禍至無日何宜為其主乎玉
都因事逺出家人不復占問暑則鬱蒸寒則凛凍且饑
且渴如此一年矩素直亮衆談同愁冀亦舉寤轉薄為
厚上補從事中郎復為尙書令五卿三公為國光鎮玉
都慙悔自絶(風俗/通)
司徒中山祝恬字伯休公車徵道得温病過友人鄴令
謝著著拒不通因載病去至汲積六七日止客舎中諸
生曰今君所苦沈結困無醫師聞汲令好事欲往語之
恬曰謝著我舊友也尙不相見視汲令初不相知語之
何益死生命也醫藥曷為諸生事急坐相守吉凶莫見
收舉便至寺門口白時令汝南應融義髙聞之驚愕即
嚴便出徑詣牀蓐手自收摸對之垂涕曰伯休不世英
才當為國家幹輔人何有生相知者默止客舎不為人
所知邂逅不自貞哉家上有尊老下有弱小願相隨俱
入廨傳伯休辭讓融遂不聽歸取衣車厚其薦蓐躬自
御之手為丸藥口嘗饘粥身自分熱三四日間加甚劣
極便制衣棺器送終之具後稍加損又謂伯休吉凶不
諱憂怖交心間粗作備具相對悲喜宿止𫝊中數十餘
日伯休強徤入舎後室家酣宴乃别伯休後拜司𨽻薦
融自代歷典五郡名冠逺近著去鄴淺薄流聞不為公
府所取(上/)
杜喬與李固俱㬥屍於城北家屬故人莫敢視者喬故
掾陳留楊匡聞之號泣星行到洛陽乃著故赤幘託為
夏門亭吏守衞屍喪(後漢/書)
李元禮一世龍門時同縣聶季寳小家子不敢見元禮
杜周甫知季寳賢不能定名以語元禮元禮呼見坐置
砌下牛衣上一與言即决曰此人當作國士後卒如元
禮言
李膺恒以疾不送迎賔客二十日乃一通客唯陳仲弓
來輙乘輿出門迎之(膺家/録)
李膺風性髙簡每見符融輙絶他賔客聽其言論融幅
巾奮䄂談辭如雲膺每撫手嘆息(上/)
薛勤仕郡為功曹陳仲舉十五為父齎書詣勤勤顧而
察之明日造焉仲舉父出迓勤勤曰足下有不凡子吾
來候之不從卿也言議盡日(汝南先/賢𫝊)
崔瑗好士愛賔客殫極滋味不問餘產或言其太奢瑗
聞之怒敕妻子曰吾並日而食以供賔客而反以獲譏
士大夫不足養如此後勿過菜具無為諸子所嗤也終
不能改俸禄盡於賔饗(東觀/漢記)
公沙穆遊太學無資糧乃變服客傭為呉祐賃㫪祐與
語大驚遂共定交於杵臼之間
蔡邕崔寔號並鳯又與許受號三龍(並/上)
王充為人清重逰必擇友不好茍交所友位雖㣲卑年
雖㓜稚行茍離俗必與之友好傑友雅徒不汜結俗材
俗材因其㣲過蜚條陷之然終不自明亦不非怨(論/衡)
龎德公居漢之隂司馬德操宅州之陽望衡對宇歡情
自接泛舟褰裳率爾休暢(荆州/記)
鄭次都去吏隠居蟻陂之陽與同郡鄧敬折芰為坐以
荷薦肉瓠瓢盈酒言談彌日蓬廬蓽門琴書自娛(汝南/先賢)
(𫝊/)
昔邢髙吕安飲於市仰天而泣二子非有喪之哀傷相
知之晩耳(鄒/子)
王朗少與沛國名士劉陽交友陽為莒令年未三十而
卒故後世鮮聞初陽以漢室漸衰知太祖有雄才恐為
漢累意欲除之而事不㑹及太祖貴求其嗣子甚急其
子惶窘走伏無所陽親舊雖多莫敢藏者朗乃納受
積年及從㑹稽還又數開解太祖乆乃赦之陽門戸由
是得全(志/)
趙儼避亂荆州與杜襲繁欽通財共計合為一家(志/)
卓恕嘗從建康還㑹稽辭諸葛恪恪問何當復來恕言
某日當復至至日恪欲為主人停不飲食須恕至時賔
客皆曰㑹稽建康相去千里豈得如期俄恕至一坐盡
驚(㑹稽/典録)
呉潘章少有美容儀時人競慕之楚國王仲先聞其美
名故來求為友因願同學一見相愛情若夫婦便同衾
共枕交好無已後同死而家人哀之因合葬於羅浮山
塜上忽生一樹柯條枝葉無不相抱時人異之號為共
枕樹(廣/記)
諸葛思逺初統朝事廖元儉常過德豔欲與共詣思逺
許德豔曰吾輩年踰七十所竊已過但少一死耳何求
於年少而屑屑造門耶遂不往(蜀/志)
鄭曹與盛彥陸雲友性不好酒恒簞食瓢飲清談極日
(文士/𫝊)
孫拯晉惠帝時人孟玖誣䧟陸機陸雲拯力救之雖掠
數百終不誣二陸陷兵之罪孟玖令吏詐為拯辭亦夷
三族門人費慈詣獄明寃曰君既不負二陸僕安可負
君固言拯寃孟玖又殺之(晉/書)
許邁字叔𤣥入臨安西山改名𤣥字逺遊羲之造之未
嘗不彌日忘歸相與為世外之交(上/)
孔淳之隱居剡山嘗遇桑門法崇於三山披衿領契自
以為得意之交(宋/紀)
王髙麗年十四五時四月八日在彭城佛寺中謝混見
而以㯽榔贈之執王手謂曰王郎謝叔源可與周旋否
(風俗/記)
謝靈運與族弟惠連東海何長瑜潁川荀雍太山羊璿
之以文章賞㑹共為山澤之遊時人謂之四友(南史/)
王僧䖍退嘿少文惟與袁淑謝莊善淑每嘆曰卿文情
鴻麗學解深㧞而韜光濳寔物莫之窺雖魏陽元之射
王汝南之騎何以加諸(上/)
謝述字景先少有志行蒞官清約殷景仁劉湛並與為
異常之交美風姿善舉止湛每謂人曰我見謝道兒未
嘗足道兒述小字也(宋/書)
宋向桞與顏峻友善及峻貴桞尤貧素不推先之劇戒
栁栁曰我與士遜心期乆矣豈可一旦以勢利處之及
栁為南唐郡以事繫獄請峻求救焉峻終不助之(南/史)
蔣負義興人與晉陵薛彪之為俗外之交去來茅山有
志栖託齊永明中陶隠居一遇便盡素契陶後解紱結
宇中茅仍請負度嶺相就經典藥術常並論之(太平/經)
栁琮字伯騫為治中與人交結乆而益親其所拔進皆
世所稱致位牧守鄉里為之語曰得黄金一笥不如桞
伯騫所識(益部耆/舊傳)
張纘字伯緒與何敬容意趣不恊敬容居權軸賔客輻
輳有故詣之者輙距不前曰吾不能對何敬容殘客(南/史)
栁惲字文畼少有志行好學善尺牘與陳郡謝瀹隣居
深見友愛瀹曰宅南栁郎可為儀表
鮑正為湘東王佐好交游無日不適人人為之語曰無
處不烏噪無處不逢鮑佐(並/上)
盧元明友人王由居潁川忽夢由携酒就之言别賦詩
為贈及明憶其詩十字云自兹一去後朝市不復逰元
明歎曰由性不狎俗旅寄人間乃有今夢詩復如此必
有他故經三日果聞由為亂兵所害尋其亡日乃是發
夢之夜(北/史)
崔瞻與趙郡李槩為莫逆之交槩後東還瞻遺之書曰
仗氣使酒我之常弊詆訶指切在卿尤甚足下告歸吾
於何聞過也
宋遊道與李奘定死交
㓂儁字祖儁有志行篤於仁義少為司徒崔光所知光
命其子勵與儁結交儁每造光常清言移日小宗伯盧
辯以儁業行俱崇待以師友之禮每有閒暇輙詣儁讌
語彌日恒謂人曰不見西安君煩憂不遣其為通人所
敬重如此(並/上)
遼東馬仲叔王志都相知至厚叔先亡忽見形謂都曰
吾不幸先亡心恒相念卿無婦當為卿得婦遂與之期
至日大風晝昬向暮果有婦人在寢室中都問其由曰
我河南人父為清河太守臨當見嫁不知何得至此都
告之故遂成夫婦往詣其家大喜以為天相與也遂與
之生一男後為南郡太守(幽明/録)
　
　
　
　
　
　
　
　
　
　
　
　廣博物志卷二十
欽定四庫全書
　廣博物志卷二十一
　　　　　　　　　　　　明　董斯張　撰
　　高逸
嵇康高士𫝊其所載者廣矣而顔囘蘧瑗獨不見書蓋
以二子雖樂道遺榮安貧守志而拘忌名教未免流
俗也(史/通)
巢父許由樊䜿相友由居沛澤其道日光堯朝焉而逭
之父適聞之洗耳於潁䜿方飲其牛乃敺而還(路史/  又)
(西湖遊覧志云許由隱林山/稽畱峰者即其遺蹟也)
許由不受堯之天下逃諸逆旅人疑其竊皮冠伯夷叔
齊適周周使叔旦徃見之曰加富二等就官一列血牲
而盟之二子相視而笑(上/)
齊桓之興而少稷高枕於陋巷(抱朴/子)
平公與亥唐坐有間亥唐出叔向入公伸一足曰吾向
時與亥子坐腓痛足痺不敢伸叔向不悅公曰子欲貴
乎吾爵子欲冨乎吾禄子夫亥先生乃無欲也吾非正
坐無以養之子何不悅乎(嵇康高/士𫝊)
孔子之楚舎於蟻丘之漿其鄰有夫妻臣妾登極者子
路曰是􁗘􁗘何為者耶仲尼曰是聖人僕也是自埋於
民自藏於畔其聲銷其志無窮其口雖言其心未嘗言
方且與世違而心不屑與之俱是陸沈者也是其市南
宜僚耶子路請徃召之孔子曰已矣彼知丘之著於己
也知丘之適楚也以丘為必使楚王之召己也彼且以
丘為佞人也夫若然者其於佞人也羞聞其言而况親
見其身乎而何以為存子路徃視之其室虛矣(莊/子)
陸通字接輿與妻俱隱蜀蛾眉諸名山食菌櫨實服
黃精俗傳以為僊(高士/𫝊)
楚狂士陸通高卧松間以受霞氣幘挂松頂有鶴銜去
水濵通洗之因與鶴同去(上/)
莊周隱於山岳齊湣王遣使齎金百鎰聘以相位周謝
使者去引聲歌曰天地之道近在胸臆呼噏精神以養
九德渇不求飲饑不索食避世守道志潔如玉卿相
之位難可直當巖巖之石幽而淸凉枕塊寢處樂在
其央寒凉固囘可以久長(琴/操)
公儀濳者魯人也與子思為友穆公因子思而致命欲
以為相子思曰公儀子此所以不至也君若饑渇待賢
納用其謀雖蔬食飲水伋亦願在下風如以高官厚禄
為釣餌而無信用之心公儀子智若魯者可也不爾則
不踰君之庭且臣不佞又不能為君操竿下釣以傷
守節之士濳竟終身不屈(上/)
野老六國時人游秦楚間年老隱居著書言農家事
因以為號(眞隱/傳)
崤以西有二石又南五六歩臨溪有恬漠先生翼神碑
蓋隱此山也(水經/注)
鄭長者隱德無名著書十篇言道家事韓非稱之世
傳是長者之辭因以為名(袁淑真/隱傳)
漢袁良碑云當秦之亂隱居河洛高祖破項實從其
册天下既定還宅扶藥(集古/録)
鶡冠子常居深山耳聾謂妻子曰吾免為巢由洗耳
淸溪(上/)
老萊子親殁隱䝉山之陽枝木為牀薦艾為席(高士/傳)
東門先生居蓬户空穴之中而魏公子一朝以百騎造
之(東方/朔傳)
鬼谷先生者古之眞仙也云姓黃氏自軒轅之代歷於
商周隨老君西化流沙洎周末復還中國居濮濵鬼谷
山受道弟子百餘人惟張儀蘓秦不慕神仙好縱橫之
術時王綱頽弛諸侯相征陵弱暴寡干戈雲擾二子得
志肆唇吻於戰國之中或遇或否或屯或暴以辯譎相
高爭名貪禄無復雲林之志先生遺儀秦書曰二君足
下功名赫赫但春到秋不得乆茂日既將盡時旣將老
君不見河邊之樹乎僕馭折其枝波浪激其根此木非
與天下人有仇怨所居者然也子不見嵩岱松栢華霍
之樹上葉凌靑雲下根通二泉上有𤣥狐黑猿下有豹
隱龍濳千秋萬歳不逄斤斧之悲此木非與天下人骨
血蓋所居者然也今二子好雲路之榮慕長乆之功輕
喬松之永延貴一夕之浮爵痛哉悲夫二君儀秦答
書曰先生秉德含𢎞饑必噉芝英渴必飲玉漿德與
神靈齊明與三光同不忘賜書戒以貪味儀以不敏名
聞不昭入秦匡覇欲翼時君刺以河邊喻以深山雖
素空闇誠銜其㫖儀等曰偉哉先生𤣥覽遐鑒興亡皎
然二子不能抑志退身甘蓼蟲之樂棲竹葦之巢自
掇泯滅悲夫痛哉(録異/記)
韋庾字宣明襄邑人也嘗居園中故世謂之園公與河
內軹人甪里先生綺里季夏黃公為友皆修道潔已
非義不踐當秦末入啇洛山隱居自娛(陳留/志)
建成侯招四皓委髪蛻卧佯憊不屬曰老臣不足以
辱太子使者庻無所之長安千里而遙老臣固道路
之遺骨也且焉敢以子先父也使者三請不可乃反建
成侯憂曰若之何更見留使曰子為之號鶩於市曰鸐
也其曰非鸐而訕之者十九號山雞於市曰鸞也其不
卽以為鸞而訕之者十不一也夫鸐恒見而鸞不恒見
也四皓之避世人乆矣帝嚮者固高之特耳之耳建
成侯曰請受教閟使者問狀貌所近而推得之舎人
中老者為隱衣冠抵掌而談啇山甚悉(志/)
應曜隱於淮陽山中與四皓俱徵獨不至時人語曰
啇山四皓不如淮陽一老(志/)
鴻安丘成都人與嚴君平善作君平誄云無營無欲
澹然淵淸又有林閭翁孺者臨卭人亦君平友(志/)
惠車子與嚴君平雅相善數遊二湘乆棲南嶽(湖廣/志)
李𢎞字仲元蜀人也居成都里中化之斑白不負擔男
女不錯行𢎞嘗被召為縣令鄉人送之仲元無心就行
因共䣵飲月餘不去刺史使人喻之仲元遂遊奔不之
官惟楊雄重之曰不夷不惠居於可否之間(高士/傳)
鄭樸字子眞隱於谷口高節不屈耕於巖石之下名
震京師時人因子眞所居名為鄭泉(雲陽/宫記)
王𤣥隱侯山景帝再徵不屈就其山封侯因名侯山(傳/)
摯峻字伯陵京兆長安人少治淸節與太史令司馬遷
交好峻獨退修身德隱於􁧛山遷旣淸貴乃與書勸
峻峻報書曰峻聞古之君子料能而行度德而處故
悔恡去於身利不可以虛受名不可以茍得漢興以來帝
王之道於斯世顯能者見利不肖者自屏亦其時也周易
大君有命小人勿用峻欲偃仰從容以送餘齒耳峻遂
高尚不仕卒於􁧛山􁧛人立祠號曰􁧛君(高壬/傳)
巖下老人者不知何許人漢武帝南廵狩過潯陽詔舉
逸民時老人澹然處於巖下左右強以應詔老人曰堯
仁如天孤雲自飛一水一石臣之樂也帝曰卿不願仕耶
對曰束身王朝其如北山之雲何(南康/志)
成公成帝時人自隱姓名常誦經不交世利時人號曰
成公成帝出遊問之成公不屈節上曰朕能富貴人能
生殺人子何逆朕成公曰陛下能貴人臣能不受陛下之
官陛下能富人臣能不受陛下之禄陛下能殺人臣能
不犯陛下之法上不能折使郎二人就受政事十二篇
(高士/傳)
張楷字公超隱華山谷中能爲五里霧有玉玦金匱之
學坐在立亡之道人學其術者塡咽如市故云霧市嘗
跨驢至雲夢縣賣藥今縣有會僊橋云(湖廣/志)
范史雲黨禁屢空鬻卦梁宋之域好事覺之輙去
袁安負暄晴簷令人搔背曰甚快人意(並/志)
安丘望之者京兆長陵人也少治老子經恬静不求進
宦號曰安丘丈人成帝聞欲見之望之辭不肯見上以
其道德深重嘗宗師焉望之不以見敬為高愈日損
退為巫醫於民間著老子章句故老氏有安丘之學(考/道)
(學傳云樂鉅公者宋/人號曰安丘丈人)
矯愼字仲彥扶風茂陵人也隱遯山谷汝南吳蒼甚重
之因遺書以觀其志曰蓋聞黃老之言乘虛入㝠藏身
逺遁亦有理國養人施於為政至於登山絶迹神不著
其證人不覩其騐吾從先生欲其可者於意何如昔伊
尹不懷道以待堯舜之君方今明明四海開闢巢許無
為箕山夷齊悔入首陽足下審能騎龍弄鳯翔嬉雲間
者亦非狐兎燕雀所敢謀也愼不答年七十餘竟不肯
娶後忽歸家自言死日及期果卒後人有見愼於燉煌
者故前世異之或云神僊焉愼同郡馬瑤隱於汧山以
兎罝為事所居俗化百姓美之號馬牧先生焉(高士傳/)
梅福曰生為我酷形為我辱智為我毒身為我桎梏乃
棄官隱洪厓玉笥山(傳/)
鶡冠子隱於幽山衣弊履穿以鶡為冠莫測其名因服
成號著書言道家事馬援常師事之援後顯於趙鶡冠
子懼其薦已乃與援絕(高士/傳)
陳留父老見張升與友人斑草而坐相抱而泣趨而過
之植杖太息曰二丈夫何泣之悲也夫龍不隱鱗鳯不
藏羽網羅高懸去將安所雖泣何及乎(後漢/書)
嚴光本新野人避亂㑹稽任延傳云天下新定道路未
通避亂江南者皆未還中土會稽頗稱多士延為會稽
都尉如董子儀嚴子陵皆待以師友之禮以此證之子
陵非會稽人明矣(上/)
陸著字文伯漢桓靈時府州交辟不就惟娱棲遁臨
卒戒諸子弟云吾少未嘗官於世四十餘年以汝輩必
矜義勿茍仕濁世子孫奉遵遺訓遂二代不仕皆有
盛名(王僧䖍/吳地記)
公沙孚字允慈與荀爽共約出不得事貴勢而爽當董
卓時脫巾未百日位至司空後相見以爽違約割席而
坐(北海耆/舊傳)
後漢袁閎散髪絕世欲投深林以母老不宜逺遁乃四
周築土於庭以為房室自牖納食且於室中東向拜母
母思閎時徃視之母去便掩閉兄弟妻子莫得見焉
牛牢字君直世祖為布衣時與遊夜講說讖言云劉秀
當為天子世祖曰安知非我萬一果然各言爾志牢獨
默然世祖問之牢曰丈夫立義不與帝友衆大笑及世
祖卽位徵牢稱疾不至詔曰朕㓜交牛君眞淸高士
也恒有疾州郡之官者常先到家致意焉刺史郡守
是以每輙奉詔就家存問牢恒被髪稱疾不荅詔命(高/士)
(傳/)
孔子建與崔篆交善篆事王莾勸子建仕對曰吾有
布衣之戀子有衮冕之志其道乖矣(後漢/書)
桓帝徵韓康伯休不得已辭安車自乘柴車先使者行亭
長以韓徵君當過發人牛治道見康乘柴車來以為田
叟也奪其牛康釋駕與之使者至曰奪牛翁卽徵君也
梁鴻慕前世高士為四皓以來四十四人作頌(後漢/書)
夏馥以聲名為中官所忌遂被誣陷詔下州郡捕為黨
魁馥乃自翦鬚變形為冶家傭親突煙炭形貌毁瘁弟
靜於湼陽市遇馥不識聞其言聲乃覺而拜之
高鳯名聲著聞太守連召請恐不得免自言本巫家
子不應為吏又詐與寡嫂訟田遂不仕
延叔堅著作東觀以病免歸教授家巷時越雋太守
李文德素善叔堅語羣公曰延叔堅有王佐之才奈
何屈千里之足欲令薦引之叔堅為書止文德曰夫道
之將廢所謂命也流聞乃欲相為求還東觀來命雖篤
所未敢當吾昧爽櫛梳坐於客堂朝則誦羲文之易
虞夏之書歷公旦之典禮覽仲尼之春秋夕則消搖內
階詠詩南軒百家衆氏投閒而作洋洋乎其盈耳煥
爛兮其溢目紛紛欣欣兮其獨樂也當此之時不知天
之為蓋地之為輿不知世之有人已之有軀雖漸離擊
筑傍若無人高鳯讀書不知㬥雨方之於吾未足况也
且吾自束修以來為人臣不陷於不忠為人子不陷於
不孝上交不謟下交不黷從此而殁下見先君逺祖可
不慙赧如此而不以善止恐如教羿射者也愼勿迷其
本棄其生後遭黨事禁錮卒於家鄉里圖其形於屈
原廟
桓帝問陳蕃曰徐穉袁閎韋著孰為先後蕃對曰閎
生出公族聞道漸訓著長於三輔禮義之俗所謂不扶
自直不鏤自雕至於穉者爰自江南卑薄之域而角立
傑出宜當為先(並/上)
徐穉海內羣英論其淸風高致乃比夷齊或㕘許由夏
侯豫章追美名德立亭於穉墓首曰思賢亭(别傳/)
申屠蟠居蓬萊之室依桑樹為棟前後徵辟文書悉
挂於樹初不顧盻(謝承後/漢書)
管㓜安不居屯落會井而汲男女錯雜至爭汲鬬䦧㓜
安多買噐分置井傍汲以待之又不使知來者得而怪
之問知是㓜安乃各相悔責不復鬭訟
王烈太原人太守欲以為長史烈為商賈自穢得免
(並/上)
孫晨字元公家貧不仕織箕為業冬月無被有藁一
束暮卧其中旦收之(三輔/决録)
魏武帝嚴刑峻法果於殺戮乃心欲用乎諸葛孔明
孔明自陳不樂出身武帝特遣之曰義不使高世之士
辱於汚君之朝也(抱朴/子)
任安字定祖少好學隱山不營名利時人稱曰任孔子
連辟不就建安中讀史記魯連傳歎曰性以潔白為治
情以得志為樂性治情得體道而不憂彼棄我取與時
而無争遂終身不仕時人號為任徵君(高士/𫝊)
焦孝然嘗食白石以分與人熟煑如芊食之日日入山
伐薪以施人或忽老忽少魏伐吳有竊問者孝然不應
謬歌祝衂祝衂非魚非肉更相追逐本為殺牂羊更殺
羖䍽魏軍敗人推其意牂羊指吳羖䍽指魏也後與人
别去不知所適
鉅鹿張臶字子明養志不仕廣平太守盧毓到官三日綱紀
白承前致板謁臶毓教曰張先生所謂上不事天子下不友諸
侯豈此板謁所可光榮哉但主簿奉書致羊酒之禮(魏/志)
嵇康常採藥游山澤會其得意忽焉忘返時有樵蘓者
遇之咸謂為神
阮籍或閉户視書累月不出或登臨山水經日忘歸博
覽羣籍尤好莊老嗜酒能嘯善彈琴當其得意忽忘形
骸時人多謂之癡唯族兄文業每嘆服之以為勝已
(晉/書)
籍游蘓門山見一隱者莫知姓名惟有竹實數斛臼杵而已(上/)
孫登字公和嵇康從游三年問其所圖終不答然神謀
所存良妙康每薾然嘆息(文士/𫝊)
郭文字文舉少愛山水尚嘉遯每遊山林彌旬忘反洛
陽陷乃步擔入吳興餘杭大辟山中王導聞其名遣人
迎之文不肯就船車荷擔徒行旣至導置之西園園中果
木成林又有鳥獸麋鹿因以居文焉於是朝士咸共
觀之文頺然箕踞傍若無人温嶠嘗問文曰人皆有
六親相娛先生棄之何樂文曰本行學道不謂遭世亂
欲歸無路是以來也又問曰饑而思食壯而思室自然之
性先生安獨無情乎文曰思由憶生不憶故無情又問
曰先生獨處窮山若疾病遭命則為烏鳥所食顧不酷
乎文曰藏埋者亦為螻蟻所食復何異乎又問曰猛獸
害人人之所畏而先生獨不畏耶文曰人無害獸之心則獸
亦不害人又問曰茍世不寧身不得安今將用先生以濟
時若何文曰山草之人安能佐世(晉/書)
夏統字仲御㓜孤貧養親以孝聞睦於兄弟每採梠求
食或至海邊拘螊􁥦以資養雅善談論宗族勸之仕曰
卿淸亮質直可作郡綱紀與府朝接自當顯至統勃然
曰諸君待我至此乎使統屬太平之時當與元凱評議
出處遇濁代念與屈生同汙共泥若汙隆之間自當耦
耕沮溺豈有辱身曲意於郡府之間乎聞君之談不覺
寒毛盡戴白汗言者大慙(上/)
晉齊王冏秉政張翰曰吾采南山蕨飲三江水足矣
(别/傳)
武陵漁人姓黃名道眞(搜神/記)
葛洪貧無僮僕籬頭頽破常披榛出門排草入室(抱朴/子自)
(序/)
皇甫謐譲徵聘表曰臣因病抽簮散髪林阜人綱否閉
鳥獸為羣伏自惟忖瓶缻𤨏噐實非瑚璉之求稊稗之
賤不中粢盛之用小人致災乆嬰篤疾仰迫天威不能淹
留所苦加篤不任進路委身待罪伏枕歎息仰惟陛下
留神恕恩垂憐微命索隱於傅巖収釣於渭濵無令泥
滓乆濁淸流(晉/書)
皇甫謐子方囘少遵父操刺史陶侃禮之甚厚每造之
着素士服望門輙下而進(上/)
許邁小名阿䀗上山採藥經月不返每言䀗好山林猶
魚得水也(眞/誥)
衛衡字伯梁南鄭人也少師事隱士同郡樊季齊以高
行聞郡九察孝亷公府州十辟公車三徴不應董扶任安
從洛還過之曰京師天下之市朝也足下猶之人耳何其
在逺以虛名屢動徵書若至中國則價盡矣衡笑曰時
有險易道有汙隆若樊季齊楊仲桓雖應徵聘何益
於時乎茍無所則尼軻栖栖是以君平子眞不屈其志
其予之徒也哉吾何虛假之有安扶服之敬其言也(華/陽)
(國/志)
庾衮有異行潁州太守以功曹命之不俟駕而徃請受
天下之役適遭遇之逡巡形益恭而有不可屈之色乃
厚禮而遣之(晉/書)
索虛靜不應州郡之命太守隂澹常造焉經日忘
返退而嘆曰世人之所有餘者性中冨貴也而目好五
色耳玩音聲先生棄衆人之所收收衆人之所棄味
無味於恍惚之際兼重𤣥於衆妙之內宅不彌畆而
志忽九州形若塵俗而棲心天外雖黔婁之高逺莊生
之不顧蔑以加也遂謚為𤣥居先生(上/)
晉翟莊字祖休湯之子以孝友著名守父操州致禮命
並不就莊子矯亦高節家居無事好種竹辟命屢至
嘆曰吾焉能易吾種竹之心以從事於籠鳥盆魚之
間哉竟不就矯子法賜節概尤佳祖父子孫皆有行義
世稱潯陽四隱(南康/志)
王歡字君厚樂陵人也安貧樂道不營產業嘗丐食誦
詩雖家無斗儲意怡如也其妻患之或焚毁其書而求
改嫁歡笑而謂之曰卿不聞朱買臣妻耶聞者多哂之歡
守志彌固遂成通儒(晉/書)
劉凝之與兄盛公俱高尚不仕志安隱居荆州適歳儉
衡陽王餉錢十萬凝之大喜持錢至市見有饑者悉分
與之
劉凝之隱居南郡臨川王義慶鎮江陵遣使存問答書
曰頓首稱僕不為百姓禮人或譏之凝之曰未聞巢許稱
臣堯舜時載顒與衡陽王義季書亦稱僕
王逸少居山隂或㸃數花鬚摘撚咀嗅怡然自若
陶潜或云字深明(南/史)
張野字萊民居潯陽柴桑與陶淵明有婚姻之契學
兼華梵累徵不就
宋纖字令文敦煌人少有逺操沈靜不與世交隱居酒
泉南山不應辟命張祚時太守楊宣畵其像於閣上
出入視之作頌曰為枕何石為潄何流身不可見名不
可求太守馬岌造焉纖拒而不見岌歎曰名可聞而
身不可見德可仰而形不可覩先生人中之龍也銘詩
於石壁曰丹巖百丈靑壁萬尋奇木蓊鬱蔚若鄧林其人
如玉維國之琛室邇人遐實勞我心(十六國/春秋)
楊軻者石虎遣使徵之不應親駕徃視亦高卧不起虎
謂沙門道集曰朕乘輿所向天沸地湧何匹夫而長傲
耶道集對曰昔舜優蒲衣禹造伯成魏式干木漢美莊
光管寧不應曹氏皇甫不屈晉代豈可令史無隱遁傳
耶虎悅其言而止(上/)
宗測時貴人欲與之遊不得乃使陸探微畵像挂壁觀
之聞其愛香作香饋之時謂少文大宗茂深小宗故傳
小宗香云(南/史)
雷次宗字伯倫少入廬山事沙門釋慧逺篤志好學尤
明三禮毛詩隱退不受徵辟宋元嘉十五年徵至都開
舘於鷄籠山聚徒教授置生百餘人會稽朱膺之潁
川庾蔚之並以儒學總監諸生時國子學未立上留意
藝文使丹陽尹何尚之立𤣥學太子率更令何承天立
史學司徒叅軍謝𤣥立文學凡四學並建車駕數至次
宗舘資甚厚乆之還廬山公卿以下竝設祖道後又徵
詣都為築室於鍾山西巖下謂之招隱舘使為王太子
諸王講䘮服經(並/上)
宗測字敬微南陽人宋徵士炳孫也世居江陵測少靜
退不樂人間歎曰家貧親老不擇官而仕先哲以為美
談余竊有惑誠不能濳感地金㝠致江鯉但當用天道
分地利孰能食人厚禄憂人重事乎州舉秀才主簿不
就驃騎豫章王徵為叅軍測答府召云何為謬傷海鳥
横斤山木母䘮身負土植松栢豫章王復遣書請之辟
為叅軍測答曰性同鱗羽愛止山壑眷戀松栢輕迷人路
縱宕巖流有若狂者忽不知老至而今鬚髪已白豈容
課虛責有羡魚慕鳥哉永明二年徵太子舎人不就欲
遊名山乃寫祖炳所畫尚子平圖於壁上測長子官在
京師知父此㫖便求禄還為南郡丞傳以家事刺史安
陸王子敬長史劉寅以下皆贈送之測無所受齎老子莊
子二書自隋子孫拜辭悲泣測長嘯不視遂徃廬山止祖
炳舊宅(南齊/書)
趙僧巖栖遲山谷嘗以一壺自隨一旦謂弟子曰吾今
夕當死壺中大錢一千以通九泉之路蠟燭一挺以照
七尺之屍至夜而亡(上/)
沈麟士隱吳差山講經教授從學士數十百人各營居
宇依止其側時人語曰差山中有賢士開門教授居城
市張永為吳興請麟士入郡麟士聞郡後堂有佳山水
乃徃停數月永欲請為功曹使人致意麟士曰明府德
履冲素留心山谷民是以被褐負杖忘其疲病必欲飾
混沌以蛾眉冠越客以文冕走雖不敏請附高節有蹈
東海而死爾(南/史)
劉訏字彥度家甚貧苦并日而食隆冬之月或無氊
絮訏處之晏然不覺其饑寒也自少至長無喜愠之色
每於可競之地輙以不競勝之或有加陵之者莫不退而
愧服(上/)
劉訏嘗着糓皮巾被衲衣每遊山澤輙留連忘返神理
閑正姿貌甚華在林谷之間意氣彌逺遇者皆謂神人
(甲秀/堂帖)
孔淳之與王敬𢎞竝為人外交申以婚姻敬𢎞以女適
淳之子尚遂以烏羊繫所乘車轅提壺為禮至則盡
歡共飲迄暮而歸或怪之答曰此固農夫田婦之禮也
(南/史)
褚伯玉居剡瀑布山宋孝建二年徵聘不就齊太祖卽
位手詔吳會二郡以禮迎遣又辭疾上不欲違其志敕
於剡白石山立太平舘居之(南齊/書)
伯玉在山三十餘年隔絶人物王僧達為吳郡苦禮致
之伯玉不得已停郡信宿裁交數言而退寧朔將軍丘
珍孫與僧達書曰聞禇先生出居貴舘此子㓕景雲棲
不事王侯抗高木食有年載矣自非折節好賢何以致
之昔文舉棲冶城安道入昌門於玆而三焉夫却粒之士
飡霞之人乃可蹔致不冝乆覊君當思遂其高歩成其
羽化望其還䇿之日蹔紆淸塵亦願助為譬說僧達
答曰褚先生從白雲遊舊矣古之逸民或留慮男女或
使華隂成市而此子索然唯朋松石介於孤峰絶嶺者
積數十載近故要其來此冀慰日夜比談討芝桂借訪
荔蘿若已窺煙液臨滄洲矣知君欲見之輙當申譬
阮孝緖嘗曰非志驕富貴但性畏廟堂若使麏䴥可驂
何以異夫騏驥
孝緒著高隱傳分為三品言行超逸名世弗傳為上
品始終不耗姓名可錄為中品挂冠人世棲心塵表為
下品中品惟載一百三十七人劉歊劉訏覽其書曰昔
嵇康所贊缺一自擬今四十之數將待吾等成耶阮對
曰所謂荀君雖㓜後事當付鍾君若素車白馬之日
輙獲麟於二子矣歊訏果卒乃益二傳及孝緒亡訏
兄潔録其遺行次篇末成絶筆之意云
劉蚪字靈預詔徵為通直郎不就竟陵王子良致書通
意蚪答曰蚪四時卧病三節營灌暢餘隂於山澤
託暮情於魚鳥寧非唐虞重恩周邵宏施蚪進不研幾
入𤣥無洙泗稷舘之辨退不凝心出累非冡間樹下之
節逺澤旣灑仁䂓先著謹收樵牧之嫌敬加軾鼃之義
蚪精信釋氏衣麤布衣禮佛長齋注法華經日講佛
義以江陵西沙洲去人逺乃徙居之建武二年詔徵國
子博士不就其冬蚪病正晝有白雲徘徊檐户之內又
有香氣及磬聲其日卒
徐伯珍宅南九里有高山班固謂之九巖山後漢龍丘
萇隱處也山多龍鬚栢望之五采岀呼為婦人巖伯
珍移居之二年門前生梓樹一年便合抱東石壁夜忽
有赤光洞照俄爾而滅白雀一䨇栖其戸牖論者以為隱
德之感焉永明二年刺史豫章王辟議曹從事不就
家甚貧窶兄弟四人皆白首相對時人呼為四皓(並/上)
齊始豐赤城山有釋慧明姓康康居人祖世避地於東吳
止赤城山石室於是栖心禪誦畢命枯槁後於定中見一
女神自稱吕姥云常加䕶衛或時有白猿白鹿白蛇白
虎遊戲堦前馴伏宛轉不令人畏(神僧/傳)
蔡㑹字休明陳留人淸抗不與俗人交李撝謂江斆曰
古人稱安平淸白曰夷湼而不緇曰白至於蔡休明者
不可謂之夷白乎(南/史)
王素少有志行隱居不仕山中有蚿淸長聽之使人不
厭而其形甚醜素乃為蚿賦以自况
顧歡字𤣥平隱於天台山開舘聚徒每旦出户山鳥集
其掌取食齊高帝輔政徵為揚州主簿及踐阼乃至
稱山谷臣顧歡上表進政綱一卷歡東歸上賜麈尾素
琴末年以蔬食斷酒其恒供養石像先有損壊心欲補之
罄心敬禮經一夜忽然完復衆並異之
明僧紹隱於攝山高帝謂其弟慶符曰卿兄高尚其事
亦堯之外臣朕夢想幽人固已勤矣所謂徑路絶風雲
通乃賜竹根如意筍籜冠
何𦙍二兄求㸃並棲遁求先卒世號㸃為大山𦙍為小
山又謂何氏三高㸃遨遊人間不簮不帶或乘柴車或
躡草履恣心所適致醉而歸時人謂之通隱在法輪寺
竟陵王子良就見之㸃角巾登席子良欣悅無已遺以
嵇叔夜酒杯徐景山酒鐺(並上弟世論以㸃為孝/隠士  𦙍為小隠士)
何𦙍初遷秦望山將築室忽見二人著𤣥冠容貌甚偉
問𦙍曰君欲居此耶乃指一處云此中殊急忽不復見
𦙍依言卜焉尋而山發洪水樹石皆倒拔惟𦙍所居室巋
然獨存鍾嶸作瑞室頌刻石以旌之(梁/書)
𦙍答皇太子啟曰𦙍性愛山泉情篤魚鳥而從鷗未
狎入獸相驚兼年齒衰暮荒徑榛梗旣無語稼之客
寧有論書之賔緘黙畎畆栖息丘壑秀水淸潭於兹
永已(上/)
劉慧斐字宣文游匡山有終焉之志遂居東林寺又於
山比構園一所號曰離垢園時人稱離垢先生(南史/)
鄧郁字彦達荆州建平人少不仕隱於衡山洞靈臺
立小板屋足不下山斷榖三十餘載唯以澗水服雲母
屑梁武帝建五嶽樓駐之天監十四年有靑鳥降于隱
所語弟子曰吾當去矣遂逝武帝命周捨作傳(仙/鑑)
陶𢎞景愛山水每經澗谷必坐卧其間吟咏盤桓不能
已已謂人曰吾見朱門廣厦雖識其華樂而無欲徃
之心望高巖瞰大澤雖知此難立直恒欲就之(南/史)
蕭道賜以禮讓稱居鄉有爭訟専賴平之又周其疾
急鄉里號曰墟王皆竊言曰其後必大上
裴衍字文舒自梁歸魏授通直郎欲辭朝命請隱嵩
高表曰伏見嵩岑極天苞育名草修生救疾多遊此
岫臣攝性乖和誠希藥此沉疴庻偶影風雲永歌至
德詔曰知欲養痾中嶽練石嵩嶺栖素雲根餌芝靑
壑深用嘉焉便從來請(後魏/書)
釋曇延常自顧其影言曰余與爾沉淪日乆飄泊何歸
今可挾道濳形精思出要遂隱於太行山百梯寺
沐並少有志介嘗過其姊姊為殺鷄炊黍並不留
胡叟家於宻雲蓬室草筵以酒自娛謂其友人宗舒曰
我生活似勝焦先志意所棲謝其高矣養子螟蛉以自
給每至貴勝門恒乘一㹀牛弊韋袴褶而已作布囊容
三四斛飲噉醉飽盛餘肉以付螟蛉見榮華蔑如也
鄭飜字靈雀隱居榮陽三窟山慠誕不自覊束或有所
之造乘驢衣韉破弊而徃逺近欽其高名皆謂有異狀
觀者如堵及見形乃短陋不副所聞然風神俊發無貴
賤並敬服之(並/上)
後魏元道康字景怡居林慮山雲棲幽谷静掩衡茅不下
人間踰二十載服餌芝术以娛其志高歡為丞相前後
三辟不就道康以時方亂不欲應之至高陽又徵亦不
起道康書齋常有䨇燕為巢歳歳未嘗不至道康以
連徵不去有懼見抑不覺嗟咨是夕秋月朗然淸風颯
至道康向月微思忽聞燕呼康字云景怡卿本澹然為
樂今胡愁思之深耶道康驚異乃知是燕又曰景怡景
怡樂以終身康曰爾為禽而語何巢我屋燕曰我為上
帝所罪暫為禽耳以卿盛德故來相依道康曰我忘利
不售人間所以閉關服道寜昌其德為卿所謂燕曰海
内棲隱盡名譽耳獨卿知道卓然囂外所以神祗敬
屬萬靈歸徳我來日晝時徃前溪相報道康乃䇿杖
南溪以伺其至及晝見二燕自北嶺飛來而投澗下一
化為靑衣童子一化為靑衣女子前來謂道康曰今
我便歸以卿相命故來此化然無以留别卿有隱志幽
隂見嘉卿之壽更四十歲以此相報言訖復為䨇燕
飛去不知所徃時道康巳年四十後果終八十一(太平/廣記)
眭夸少與崔浩為莫逆交浩為司徒逼召之不得已
入京與浩相見經留數日惟飲酒談叙平生不及世利
浩每欲屈以位竟不能發言後遂投詔書於夸懐亦不
開口夸曰桃簡卿已為司徒何足以此勞國士也(後晉/書)
徐則入天台山因絶粒所資惟松水而已雖隆冬沍
寒不服綿絮太𫝊徐陵為之刋山立頌(南/史)
杜淹字執禮開皇中與其友韋福嗣謀曰上好嘉遁蘇
威以逸人召得美官乃共入太白山為不仕者文帝
惡之謫戍江表(隋/書)
子之夏城薛收姚義後遇牧豕者問塗焉牧者曰從
誰歟薛收曰從王先生也牧者曰有鳥有鳥則飛於天有
魚有魚則濳於淵知道者蓋黙黙焉子聞之謂薛收曰
獨善可矣不有言者誰明道乎(文中/子)
仲長子光徃來河東傭力自給賣藥為業人莫之知也
守令至者皆親謁先生辭以瘖疾未嘗交語著獨遊
頌河渚先生傳有請道者劔書老易二字示之彈琴
餌藥以終其世(上/)
　
　
　
　
　
　
　
　
　廣博物志卷二十一
欽定四庫全書
　廣博物志卷二十二
　　　　　　　　　　　　明　董斯張　撰
　　方伎(醫/)　(卜筮/)　(相/)　(碁博諸戲/)　(幻術附/)
巫彭作醫巫咸作筮(呂氏春秋術又郭璞巫咸山賦云/巫咸以鴻  為帝堯之醫未詳孰)
(是/)
神農始䆒息脉辯藥性制針炙作醫方軒轅臣巫彭始
制藥丸伊尹創煎藥秦和始為醫書(物/原)
醫師掌醫之政令聚毒藥以共醫事(毒為五毒藥謂五/藥醫師聚之以共)
(衆醫之/所用)凡邦之有疾病者疕瘍者造焉(輕曰疾重曰病/頭瘡曰疕身瘡)
(曰瘍皆造醫師求藥疕/音匕瘍音羊造七到反)則使醫分而治之(醫師使疾醫/治疾病使瘍)
(醫治/疕瘍)歳終則稽其醫事以制其食(每歳之終醫師考衆/醫之事功以制其食)
(祿/)十全為上十失一次之十失二次之十失三次之十
失四為下(周/禮)
食醫掌和王之六食六飯六膳百羞百醬八珍之齊(六食謂六榖/六飲謂六清)
(六膳謂六牲百羞謂羞用百二十品百醬謂醤用百二十罋八反/珍謂八物此皆膳夫所掌食醤則調和其齊焉和去聲齊才細)
凡食齊眡春時(食宜/温也)羮齊眡夏時(羹冝/熱也)醬齊眡秋時(醤/冝)
(凉/也)飲齊眡冬時(飲冝/寒也)凡和(大凡調/和飲食)春多酸(酸以養肝/肝屬木也)夏
多苦(苦以養心/心属火也)秋多辛(辛以養肺/肺属金也)冬多鹹(鹹以養腎/腎属水也)調
以滑丼(脾属土分主四時/故皆調以滑丼焉)凡會膳食之宜(畜與榖各/有相宜)牛
宜稌(牛土畜/稌土穀)羊宜黍(羊火畜黍火榖此/二者以同氣為宜)豖宜稷(豖土畜/稷水榖)
(此以土尅/水為宜)犬宜粱(犬金畜粱水榖此/以土生金為宜)鴈宜麥(鴈火畜麥/木榖此以)
(木生火/為冝)魚冝苽(魚水畜苽水榖此亦/以同氣為宜苽音孤)凡君子之食恒放
焉(食醫雖以養生為主然君子/所以自養者亦可依放之也)
疾醫掌養萬民之疾病四時皆有癘疾春時有痟首疾
夏時有痒疥疾秋時有瘧寒疾冬時有嗽上氣疾(痟酸/削也)
(上氣/喘也)逆以五味五榖五藥養其病(五味鹹苦酸辛丼五榖麻/黍稷麥豆五藥草木蟲石)
(榖/也)以五氣五聲五色眡其死生(五氣五藏所出之氣心/肝脾肺腎也五聲言語)
(所出之聲宫啇角徴羽也五色靣貌所發之色青赤白/黒黄也三者皆屬五行相生則生相尅則死故以此胝)
(之/)兩之以九竅之變(九竅謂陽竅七兩耳兩目兩鼻口/也隂竅二大小二府也兩之謂隂)
(陽變謂隂陽之/變竅苦吊反)參之以九藏之動(九藏謂神藏五卽心/肝脾肺腎是也形藏)
(四即耳目口鼻是也參之謂隂陽/與中氣動謂脉候之動藏才浪反)
瘍醫掌腫瘍潰瘍金瘍折瘍之祝藥劀殺之齊凡療瘍
以五毒攻之以五氣養之以五藥療之以五味節之凡
藥以酸養骨(酸木味木立/地中似骨也)以辛養筋(辛金味金之纒/合異物似筋也)以
鹹養脉(鹹水味水之流/行地中似脉也)以苦養氣(苦火味火之出/入無形似氣也)以丼
養肉(丼土味土之兼/載四者似肉也)以滑養竅(滑滑石也凡諸滑物/通利徃來似竅也)
凡有瘍者受其藥焉(並/上)
余所撰百巻名曰玉函方皆分别病名以類相續不相
雜錯其九十三卷皆單行徑易籬陌之間顧盻皆藥
衆急之病無不畢備家有此方可不用醫(抱朴/子)
僊人入瘟疫秘禁法思其身為五玉五玉者隨四時之
色春色靑夏赤四季月(四季或/作六月)黃秋白冬黒又思冠金
巾思心如炎火大如斗則無所畏也又一法思其髪散
以被身一髪端輙有一大星綴之又思作七星北斗以
冠覆其頭以罡指前又思五臟之氣從兩目出周身如
雲霧肝青氣肺白氣脾黄氣腎黑氣心赤氣五色紛錯
則可與疫病者同牀也或禹歩呼直日玉女或閉氣思
力士撡千斤鎚百二十人以自衞或用射鬼丸赤車使
者丸冠軍丸徐長卿(藥名/也)散玉函精粉靑牛道士熏身
丸崔(一作/雀)文黃(一作/星)㪚草玉酒黃庭丸皇符老子領中
符赤鬚子桃花符皆有良效者也(上/)
夫醫者非仁愛不可托非聰明達理不可任非亷潔淳
良不可信古之用醫必選名姓之後(物理/論)
伏羲察六氣審隂陽以賫之身而四時水火陞降得以
有象百病之理得以有類於是嘗草治砭以制民疾而
人滋信(世謂神農嘗百草而孔叢子世紀皆/以為伏羲葢不有其始曷善其終)
炎帝命僦貸季理色脉對察和齊摩踵訰告以利天下
而人得以繕其生
黄帝謂人之生負陰而抱陽食味而被色寒暑盪之外
喜怒攻之内夭昏凶札君民代有乃上窮下際察五氣
立五運洞性命紀隂陽極咨於岐雷而内經作謹候其
時著之玉版以藏靈蘭之室命巫彭桐君處方盄餌湔
澣(剌/洽)而人得以盡年
上古醫曰弟父弟父之為醫也以莞為席以芻為狗北
靣而祝之發十言耳諸扶輿而來者皆平復如故中古
之為醫者曰踰附踰附之為醫也搦木為腦芟草為軀
吹竅定腦死者復生(韓詩/外𫝊)
平公有疾秦景公使醫龢視之出曰疾不可為也是謂
逺男而近女惑以生蠱非鬼非食惑以䘮志良臣不生
天命不佑若君不死必失諸侯趙文子聞之曰武從二
三子以佐君為諸侯盟主於今八年矣内無苛慝諸侯
不二子胡曰良臣不生天命不佑對曰自今之謂龢聞
之曰直不輔曲明不䂓闇搖木不生危松栢不生埤吾
子不能諌惑使至於生疾又不自退而罷其政八秊之
謂多矣何以能久文子曰醫及國家乎對曰上醫醫國
其次疾人固醫官也文子曰子稱蠱何實生之對
曰蠱之慝榖之飛實生之物莫伏於蠱莫嘉於榖榖興
蠱伏而章明者也故食榖者晝選男德以象榖明宵靜
女德以伏蠱慝今君一之是不饗榖而食蠱也是不昭
穀明而皿蠱也夫文蟲皿為蠱吾是以云文子曰君其
㡬何對曰若諸侯服不過三年不服不過十年過是晉
之殃也是嵗趙文子卒諸侯叛晉十年平公薨(國語/)
孔子有病哀公使醫視之醫曰子居處飲食何如孔子
曰春居葛室夏居宻陽秋不風冬不煬飲食不饋飲食
不勤醫曰是良藥也(公孫/尼子)
龎煖曰昔伊尹醫殷太公醫周武王百里醫秦申麃
醫郢原季醫晉范蠡醫越管仲醫齊而五國霸其善
一也然不同數卓襄王曰願聞其數煖曰王獨不聞
魏文侯之問扁鵲耶曰子昆弟二人其孰最善為醫扁
鵲曰長兄最善中兄次之扁鵲最為下魏文侯曰可得聞
耶扁鵲曰長兄於病視神未有形而除之故名不出於
家中兄治病其在毫毛故名不出於閭若扁鵲者鑱血
脉投毒藥副肌膚間而名出聞於諸侯魏文侯曰善使
管子行醫術以扁鵲之道曰桓公㡬能成其霸乎凡此
者不病病治之無名使之無形至功之成其下謂之自
然故良醫化之拙醫敗之雖幸不死創伸股維卓襄王
曰善寡人雖不能無創孰能加秋毫寡人之上哉(鶡冠/子)
扁鵲造軒光之竈八成之湯(說苑/)
醫家二扁鵲一黄帝時人一戰國時人
魯公扈趙齊嬰二人有疾同請扁鵲求治扁鵲治之既
同愈謂公扈齊嬰曰汝曩之所疾自外而干腑臟者同
藥石之所已今有偕生之疾與體偕長今為汝攻之何
如二人曰願先聞其騐扁鵲謂公扈曰汝志強而氣弱
故足於謀而寡於斷齊嬰志弱而氣強故少於慮而傷
於專若換汝之心則均於善矣扁鵲遂飲二人毒酒迷
死三日剖胸探心易而置之投以神藥既悟如初二人
辭歸於是公扈反齊嬰之室而有其妻子妻子弗識齊
嬰亦反公扈之室有其妻子妻子亦弗識二室因相與
訟求辨於扁鵲扁鵲辯其所由訟乃已(列/子)
昔扁鵲居宋得罪於宋君出亡之衞衞人有病將死者
扁鵲至其家欲為治之病者之父謂扁鵲曰吾子病甚
篤將謂迎良醫治非子所能治也退而不用乃使靈巫
求福請命對扁鵲而呪病者卒死靈巫不能治也夫扁
鵲天下之良醫而不能與靈巫爭用者知與不知也
(新/語)
龍叔謂文摯曰子之術微矣吾有疾子能已乎文摯曰
唯命所聽然先言子所病之證龍叔曰吾鄉譽不以為
榮國毁不以為辱得而不喜失而弗憂視生如死視冨
如貧視人如豕視吾如人處吾之家如逆旅之舎觀吾
之鄉如戎蠻之國凡此衆疾爵賞不能勸刑法不能
威盛衰利害不能易哀樂不能移固不可事國君交親
友御妻子制僕隸此奚疾哉奚方能已之乎文摯乃
命龍叔背明而立文摯自後向明而望之旣而曰嘻吾
見子之心矣方寸之地虛矣㡬聖人也子心六孔流通
一孔不達今以聖智為疾者或由此乎非吾淺術所能
已也(上/)
楊朱之友曰季梁季梁得疾七日大漸其子環而泣之
請醫季梁謂楊朱曰吾子不肖如此之甚汝奚不為我
歌以曉之楊朱歌曰天其弗識人胡能覺匪祐自天弗
孽由人我乎汝乎其弗知乎醫乎巫乎其知之乎其子
弗曉終謁三醫一曰矯氏二曰俞氏三曰盧氏診其所
疾矯氏謂季梁曰汝寒温不節虚實失度病由饑飽色
欲精慮煩散非天非鬼雖漸可攻也季梁曰衆醫也亟
屏之俞氏曰女始則胎氣不足乳湩有餘病非一朝一
夕之故其所由來漸矣非可已也季梁曰良醫也且食
之盧氏曰汝疾不由天亦不由人亦不由鬼禀生受形旣
有制之者矣亦有知之者矣藥石其如汝何季梁曰神
醫也重貺遺之俄而季梁之疾自瘳(列/子)
郭玉廣漢人初有老父漁釣於涪水自號涪翁著針經診
脉法授弟子程高高傳於玉學方胍六徴之技隂陽不
測之術和帝時為太醫丞仁愛不矜雖貧賤必盡其心
力療貴人時或不愈帝令貴人羸服變處一針卽差召
玉詰狀玉曰醫者意也腠理至微隨氣用巧神存心手
之間可得解而不可得言貴者處尊高以臨臣懐怖懾
其療有四難自用意而不任臣一難也將身不謹二難
也骨節不能使藥三難也好逸惡勞四難也臣意猶且
不盡何有於病哉此所以不愈也(後漢/書)
漢河間王病瘕醫莫能治有𤣥俗者自言河間人也合
巴豆雲母賣於都市七丸一錢治百病河間王買其藥
服之下蛇數頭問其藥意俗曰王病乃六世殃非今世
所招也王嘗放乳鹿麟母也仁心感天故當遇俗語竟
遂不見後見在常山下(搜神/記)
有一郡守病華佗以為其人盛怒則差乃多受其貨而
不加治無何棄去留書罵之郡守果大怒令人追捉殺
佗郡守子知之属使勿逐守瞋恚旣甚吐黑血數升而
愈
華佗刲腹治病不起於華佗抱朴子云仲景開懷以納
赤餅素問亦云割肌解膚古固有此法也
佗嘗行道見一人病咽嗜食不得下家人車載欲往就
醫佗聞其呻吟聲駐車徃視語之曰向來道邉有賣餅
家蒜虀大酢從取三升飲之病自當去卽如佗言立吐
蛇一枚(並/上)
何顒妙有知人之鑒初張仲景總角造顒顒謂曰君用
思精宻而韻不能高將為良醫矣仲景後果有奇術王
仲宣年十七時過仲景仲景謂之曰君體有病宜服五
石湯若不治年及三十當睂落仲宣以其賖逺不治後
至三十果覺眉落其精如此(小/説)
劉平阿行醫術有功德救人疾病如己之病行遇仙人
周正時授以隠存之道(神仙/傳)
河内太守劉勲女苦左膝裏瘡痒迎佗使視以繩繋一犬
於馬後走馬牽犬犬困不能行因取斷腸以向瘡口須
臾有若蛇者從瘡中出長三尺(華佗/别傳)
裴頠通傳多聞兼明醫術(晋/書)
趙泉性好醫方拯救無倦善療衆疾於瘧尤工甚為當
時所嘆服焉
皇甫謐後得風痺疾因疾而學醫習覽經方手不輟卷
遂盡其妙
殷仲堪父師病積季衣不解𢃄躬學醫術䆒其精妙
劉德彭城人也少以醫方自達衆疾於虛勞尤為精妙
魏詠之字長道任城人也家貧素而躬耕為事好學不
倦生而脣缺有善相者謂之曰卿當富貴年十八聞荆
州刺史殷仲堪帳下有名醫能療之貧無行裝謂家人
曰殘醜如此用活何為遂齎數斛米西上以投仲堪既
至造門自通仲堪嘉其盛意召醫與視之曰可剝而補
之但須百日進粥不得語笑詠之曰半生不語而有半
生亦當療之况百日耶仲堪於是處之别室令醫善療
之詠之遂閉口不言惟食薄粥其勵志如此及差仲堪
厚資遣之(並/上)
元帝渡江有王離妻季氏者洛陽人將洛陽舊火南渡
自言受道於祖母王氏傳此火并有遺書二十七卷臨
終使行此火勿令斷絶火色甚赤異於餘火有靈騐四
方病者將此火煮藥及灸諸病皆愈轉相妖惑官司禁
不能止及季氏卒火亦經時而滅人號其所居為聖火
巷(建康實/録注)
許永為豫州刺史鎭歷陽其弟得病心腹堅痛居一夜
忽聞屏風後有鬼言何不速殺之明日李子豫當以赤
丸打汝即死矣腹中鬼對曰吾不畏之及旦遂使人迎
子豫旣至病者忽聞腹中有呻吟之聲子豫遂於巾箱
中出八毒赤丸與服之須臾腹中雷鳴彭轉大利所病
卽愈(續搜/神記)
單道開能治目疾常周行墟野救療百姓王公逺近贈
遺累積皆受而施散一毫無餘(㝠祥/記)
晉殷文祥一名道筌自稱年已七十而靣光白若四十
許人曽賣藥於荆州時多疫癘無貴賤皆與之藥所活
不可勝數人謂之神醫得一錢卽施與貧者又多為橋
梁以便往來凡利人之事行之不倦一日謂人曰吾夜見
神人謂我有隂德當登仙矣衆疑其妄明日遽辭别徃
丼露寺北崖遂乘雲而去後十餘年人見在江西賣藥
又見在蜀者終莫知所之
晉洛陽大市寺有安慧則未詳氏族少無恒性卓越異
人而工正書善能談吐晉永嘉年中天下疫病則晝夜
祈誠願天神降藥以愈萬民一日出寺門見兩石形如
甕則疑是異物取看之果有神水在内病者飲服莫不
皆愈
劉涓子晉宋間於丹陽夜射一物高二丈走聲如雷明
率人跡之見一小兒曰主人為劉涓子所射問之為黄
父鬼也尾小兒至其止見三人一臥一看書一擣藥即齊
聲呼突而前三人並走遺一帙癰疽方以治病神騐號
鬼遺方
宋明帝宫人患腰疼牽心發即氣絶衆醫以為肉癥徐
文伯曰此髪瘕也以油灌之則吐物如髪稍稍引之長
三尺頭已成虵能動懸柱上水滴盡一髪而已病即愈
(談/藪)
徐文伯精醫業張融謂之曰昔王微嵇叔夜並學而不
能殷仲堪之徒故所勿論得之者由神明洞徹然後可
至故非吾徒所及(南/史)
徐嗣伯字德紹善淸言精於醫術曽有一嫗患滯瘀積
年不差嗣伯為之診疾曰此屍注也當須死人枕煑服
之可愈於是就古塜中得一枕焉以半邉腐缺服之即
差後秣陵人張景年十五腹脹靣黃衆醫不療以問嗣
伯嗣伯曰此石蚘耳當以死人枕煑服之依語煑枕以
服之得大利蚘䖝頭堅如石者五六升許病卽差後沈
僧翼眼痛又多見鬼物以問之嗣伯曰邪氣入肝可覔
死人枕煑服之竟可埋枕於故處如其言又愈王晏知
而問之曰三病不同而皆用死人枕療之俱差何也答
曰屍注者鬼氣也伏而未起故令人沈滯得死人枕促
之魂氣飛越不復附體故屍注可差石蚘者醫療既僻
蚘蟲轉堅世間藥不能除所以須鬼物驅之然後可散
也夫邪氣入肝故使眼痛而見魍魉應須邪物以釣其
氣因而去之所以令埋於故處也晏深嘆其神妙(南/史)
王僧孺工属文多識古事侍郎金元起欲工素問訪以
砭石僧孺答曰古人當以石為針必不用鐡說文有此
砭字許愼云以石刺病也東山經高氏之山多針石郭
璞云可以為砭針春秋美疢如惡石服子愼注云石砭
石也季世無復佳石故以鐡代也(梁/書)
薛伯宗善徙癰疽公孫泰患背伯宗為氣封之徙置
齋前桞樹上明旦癰消樹邊起一瘤如拳大稍稍長二
十餘日瘤大膿爛出黄赤汁斗餘樹為之痿損(南/史)
父母疾篤醫雖賤雖少則涕泣而拜之以求哀也梁孝
元在江州嘗有不豫世子方等親拜中軍叅軍李猷焉
(顔氏/家訓)
魏興和二年遣崔敏陽休之來聘敏字長謙淸河東武
城人博學贍文當朝第一與太原王延業齊名加以天
文律歷醫方藥品卜論既至帝選碩學沙門十人於御
對百寮與之談論多屈於敏帝賜敏書五百餘卷他
物倍之四公進曰崔敏學問踈淺不足上軫冲襟命臣
䏿敵之必死帝從之初江東論學有十二沙門論以條
疏徵覈有中觀論以乘寄蕭然言名理者宗仰其術北
朝有如實論質定宗禮有廻諍論借機破義敏總南
北二業皆精又桑門所專唯在釋氏若儒之與道蔽於
未聞敏兼三教而擅之頗有德色䏿公嘗於五天竺國
以梵語精理問論中分别論大無畏論因明論皆窮理
盡妙䏿公貌寢形陋而聲氣淸暢敏既頻勝羣僧而乃
傲形於物其日帝於净居殿命䏿公與敏談論至若三
光四氣五行十二支十干八宿風雲氣候金丹玉液藥
性針道六性五藴隂陽歷數韜畧機權飛伏孤虚鬼
神情狀始自經史終於老釋凡十餘日辨揚六萟百氏
與敏互為主客立談絶倒觀者莫不盈量忘歸然敏詞氣
畢沮於䏿不自得因而成病輿疾北歸未逹中路而卒(梁四/公記)
崔季舒本好醫術天保中於徙所無事更銳意研精
遂為名手多所全濟雖位望轉高未曾懈怠縱貧賤
厮養亦為之療䕶(北/史)
魏時有句驪客善用針取寸髪斬為十餘叚以針貫取
之言髪中虚也其妙如此(酉陽/雜爼)
有人患脚跟腫痛諸醫莫能識徐之才曰蛤精疾也由
乘舩入海埀脚水中疾者曰實曾如此之才為剖得蛤
子二枚如榆莢又有以骨為刀子靶者五色斑斕之才
曰此人瘤也問得處云於古塜見髑髏額骨長數寸試
削視有文理故用之其明悟多通如此天統四年累遷
尚書左僕射俄除兖州刺史特給鐃吹一部之才醫術
最高偏被命召武成酒色過度怳惚不恒曾病發自云
初見空中有五色物稍近變成一美婦人去地數丈亭
亭而立食頃變為觀世音之才云此色欲多大虛所致
卽用湯方服一劑其疾竟愈帝每發動蹔遣騎追之
針藥所加應時必效(北齊/書)
和士開用事人多附之有一人士曾㕘士開病醫者云
須服黄龍湯士開有難色叅曰此物甚易王不須疑
惑請先嘗之一舉而盡士開深感其意為之彊服遂得
汗病愈(續世/説)
北齊李元忠母多病專心醫藥研習積年遂善方技
李宓母病積年精習經方洞閑針藥母疾得除(隋/書)
子謂北山黃公善醫先寢食而後鍼藥汾隂侯生善筮
先人事而後說卦(文中/子)
銅川夫人好藥子始述方芮城府君重隂陽子始著歷
日且曰吾懼覽者或費日也(上/)
一少年眼中常見一鏡醫士曰郎君吃鱠太多有魚鱗
在胸中所以眼花乃設芥醋一甌因餓啜之遂愈
于法開深思孤發妙通醫法或問法師高明剛簡何以
醫術經懷荅曰明六度以除四魔之病調九候以療風
寒之疾自利利人不亦可乎
隋許智藏祖道㓜以母疾䆒極醫方誡諸子曰為人子
者嘗膳視藥不知方術豈謂孝乎(以下/卜筮)
說卦言昔者聖人作易幽賛於神明而生蓍故鄭魴記
云黄帝受河圖而定玉籙伏羲得神蓍而乘皇䇿易乾
鑿度所謂乘皇䇿者羲也古史攷云伏羲作卦始有筮
其後殷巫咸善占筮則筮自伏羲始矣
伏羲始造龜卜神農始以蓍筮漢張良始造棊卜京房
始以錢卜(物/原)
古之善揲蓍灼龜者能於今中示古古中示今高中示
下下中示高小中示大大中示小一中示多多中示一
人中示物物中示人我中示彼彼中示我是道也其來
無今其徃無古其高無葢其低無載其大無外其小無
内其外無物其内無人其近無我其逺無彼不可析不
可合不可喻不可思惟其渾淪所以為道(關尹/子)
夫蓍之為言耆也龜之為言舊也明狐疑之事當問耆
舊也由此言之蓍不神龜不靈葢取其名未必有實也
無其神則知其無神靈無神靈則知不問天地也且天
地口耳何在而得問之天與人同道欲知天以人事相
問不自對見其人親問其意意不可知欲問天天高耳
與人相逺如天無耳非形體也非形體則氣也氣若雲
霧何能告人蓍以問地地有形體與人無異問人不近
耳則人不聞人不聞則口不告人夫言問天則天為氣
不能為兆問地則地耳逺不聞人言信謂天地告報人
者何據見哉(論/衡)
天子下至士皆有蓍龜者重事决疑示不自專尚書曰
女則有大疑謀及卿士謀及庶人謀及卜筮定天下之
吉凶成天下之亹亹者莫善於蓍龜禮三正記曰天子
龜長一尺二寸諸侯一尺大夫八寸士六寸龜隂故數
偶也天子蓍長九尺諸侯七尺大夫五尺士三尺蓍陽
故數奇也所以先謀及卿士何先盡人事念而不能思
思而不能知然後問於蓍龜聖人獨見先覩必問蓍龜
何示不自專也或曰精微無端緒非聖人所及聖人亦
疑之尚書曰女則有疑謂武王也乾草枯骨衆多非一
獨以燭龜何此天地之間壽考之物故問之也龜曰卜
蓍曰筮何卜赴也爆見兆筮也者信也見其卦也尚書
卜三龜禮士冠經曰筮於廟門外筮畫卦所以必於廟
何託義歸智於先祖至尊故因先祖而問之也卜春秋
何方以為於西方東面葢蓍之䖏也卜時西向已卜退
東向問蓍於東方面以少問老之義皮弁素幘求之於
質也禮曰皮弁素幘筮於廟門之外或曰天子占卜九
人諸侯七人大夫五人士三人又尚書曰三人占則從
二人之言不見吉凶於蓍復以卜何蓍者陽道多變
變乃成龜以制火灼之何禮襍記曰龜隂之老也蓍陽
之老也龍非水不處龜非火不兆以陽動隂也必以荆
者取其䆒音也禮三正記曰灼龜以荆以火動龜不以
水動蓍何以為嘔則是也蓍龜敗則埋之何重之不欲
人襲尊者也(白虎/通)
大卜掌三兆之法(兆灼龜/之象也)一曰玉兆(如男子弄璋之/兆其象在左者)二
曰瓦兆(如弄瓦之兆/象在右者)三曰原兆(如易比吉原筮原之言/再也象之上下左右未)
(定者宜/再推之)其經兆之體皆百有二十(經常也三兆之法其/常體各有一百二十)
(也/)其頌皆千有二百(頌占之繇辭也每體十/繇則得千有二百也)掌三易之
法(易變/易也)一曰連山二曰歸藏三曰周易其經卦皆八其
别皆六十有四掌三夢之灋一曰致夢(出於思慮有/因而至者)二
曰觭夣(角一俯一仰為觭人晝俯/仰於事夜則為夣觭竒)三曰咸陟(無心感物/為咸陟升)
(也謂無所拘滯/而自有其夣)其經運十(運卽眡祲所掌十煇也以占/夣之吉㓙運或為緷當為煇)其
别九十(每煇九變/别為九十)以邦事作龜之八命(國有大事則作/龜而命之有此)
(八/者)一曰征(行討/征役)二曰象(天象/變動)三曰與(與人/共事)四曰謀(啚事/於人)
五曰果(事成/與否)六曰至(人至/與否)七曰雨(禱/雨)八曰瘳(瘳疾瘳/質畱反)以
八命者賛三兆三易三變之占(以八命作龜則以龜筮/夣三者合聚而占之)
以觀國家之吉凶以詔救政(周/禮)
卜師掌開龜之四兆(開謂出其/占書也)　一曰方兆二曰功兆
三曰義兆四曰弓兆　凡卜事眡高揚火(大事大卜眡/高則此卜事)
(葢小/事也)揚火以作龜(熾其火/以灼龜)致其墨(明其兆廣/之大小也)凢卜辨龜
之上下左右隂陽(上謂仰也下謂俯也左左倪也/右右倪也隂後弇也陽前弇也)以授
命龜者(卜師辨之/以授太卜)而詔相之(詔告以言也相賛/以事也相去聲)
龜人掌六龜之屬各有名物天龜曰靈屬(天龜𤣥俯/者靈也)
地龜曰繹屬(地龜黄仰/者繹也)東龜曰果屬(東龜青前弇果/也果魯果反)
西龜曰靁屬(西龜白左/倪雷也)南龜曰獵屬(南龜赤後/弇獵也)北龜曰
若屬(北龜黑右/倪若也)各以其方之色與其體辨之(色謂𤣥黄/青白赤黑)
(也體謂俯仰/前後左右也)凢取龜用秋時攻龜用春時各以其物入
於龜室上春釁龜(以牲血/釁之)祭祀先卜若有祭祀則奉龜
以徃
菙氏(菙荆木也/灼龜用之)掌共燋契(燋即灼龜之木也契即開龜/之鑿也卜則爇燋以灼龜用)
(鑿以開龜/也燋音焦)以待卜事(菙人共之以/授卜師用之)　凢卜以明火爇燋
遂龡其焌契以授卜師遂役之
占人掌占龜以八簭占八頌(將占八命之事光以蓍筮/之而以八頌占之簭音筮)
以八卦占簭之八故(八卦即三易之經卦/也八故八事之故也)以􁆖吉凶(􁆖/其)
(從違以/占吉凶)凢卜簭(龜為卜/蓍為筮)君占體(體兆象也/體有吉凶)大夫占色(色/兆)
(氣也色/有善惡)史占墨(墨兆廣也/墨有大小)卜人占圻(圻兆骨也圻有微/明尊者視兆象而)
(已卑者以次/詳其餘焉)　凢卜簭既事則繫幣以比其命　歳終
則計其占之中否(用以進退占/人之能否)
簭人掌三易以辨九簭之名一曰連山二曰歸藏三曰
周易九簭之名一曰巫更(鄭氏曰巫字皆當為/筮筮更者筮變動也)二曰巫
咸(筮衆/心也)三曰巫式(作法/則也)四曰巫目(立要/凢也)五曰巫易(革天/命也)
六曰巫比(包遐/荒也)七曰巫祠(筮牲/與日)八曰巫參(筮御與七/參七南反)九
曰巫環(攻伐而圍之也孟/子曰環而攻之)以辨吉凶(辨其從違/以占吉凶)凢國之
大事先簭而後卜(當用卜者先筮之/筮不吉則不卜也)上春相簭(上春乃/一歳之)
(始相視揀擇其/蓍草可為筮也)凢國事共簭(以共國家/占筮之用)
占夣掌其歳時觀天地之會辨隂陽之氣以日月星辰
占六夣之吉凶(日為太陽月為太隂星二十八宿屬陽/辰十二次屬隂葢以歳時天地隂陽日)
(月星辰而占六/夢之吉凶也)一曰正夢(安静/而夣)二曰噩夢(驚愕/而夢)三曰思
夣(覺時所/想而夣)四曰窹夣(覺時所/道而夢)五曰喜夣(喜悅/而夣)六曰懼夣
(恐懼/而夣)季冬聘王夣(歳十二月/聘問王夣)獻吉夣於王(王夢之吉/則獻其兆)王
拜而受之(吉夣在王而佑之者在天/拜而受之專天之所佑也)　乃舎萌於四方以
贈惡夢遂令始難毆疫(並/上)
古司怪主卜(元命/包)
卜筮者聖人之業也但近世無復佳師多不能中古者
卜以决疑今人生疑於卜何者守道信謀欲行一事
卜得惡卦反令恜恜(音敕/惕也)此之謂乎且十中六七以為
上手粗知大意又不委曲凢射奇偶自然半牧何足賴
也世傳云解隂陽者為鬼所嫉坎壈貧窮多不稱泰吾
觀近古以來尤精妙者唯京房管輅郭璞耳皆無官位
多或罹灾此言令人益信儻值世綱嚴宻強負此名便
有詿誤亦禍源也及星文風氣率不勞為之吾嘗學六
壬式亦値世間好匠聚得龍首金匱玉爕玉歴十許種
書討求無騐尋亦悔罷凡隂陽之術與天地俱生其吉
凶德刑不可不信但去聖既逺世傳術書皆出流俗
言辭鄙淺騐少妄多至如反支不行竟以遇害歸忌寄
宿不免凶終拘而多忌亦無益也(顔氏/家訓)
葢聞𤣥枵之野鬼方難測朱鳥之舎神道莫知而緹幔
曉披卽辨黄鍾之氣靈臺夕望便知玉井之色復以談
乎天者雖絶名言之外存乎我者還居稱謂之中余㓜
學星文多歷歲稔海中之書略皆尋䆒巫咸之說偏得
研求雖紫微迢逓如觀掌握靑龍顯晦易乎窺覽羡
門五將亟經玩習韓終六王常所寳愛至於周王白雉
之筮殷人飛燕之卜蓍名聚雪非關地極之山卦有宻
雲能擁西郊之氣爻通七聖世經三古山陽王氏直解
談𤣥河東郭生纔能射覆兼而兩之竊自許矣(梁元/帝洞)
(林/序)
昔者桀筮伐有湯唐而牧卜占於熒惑云不吉不利出
征惟利安處彼為狸我為鼠勿用作事恐傷其父(歸/藏)
𫝊說賃為赭衣者舂於深巖以自給夢乘雲繞日而行
筮得利建侯之卦(拾遺/記)
武王伐紂卜之而龜􁁜占者曰凶大公曰龜􁁜以祭則
凶以戰則勝武王從之卒克紂焉(一云太公推蓍蹈龜/而曰枯骨死草何知)
(而/凶)
天子筮獵萃澤其卦遇訟逄公占之曰藪澤蒼蒼其
宜正公戎事則從(穆天/子傳)
民西大冡者勾踐客秦伊善炤龜者冡也因名冢為
秦伊山(越絕/書)
蘓秦事鬼谷子學終辭歸道乏困行以蠡卜傳説自
給(春秋/後語)
漢武帝與越王為親乃遣東方朔泛海求寳惟命一周
廻朔經二載乃至未至間帝問左右朔久而不至今寰
中何人善卜對曰有孫賔者極明易筮帝乃更庶服濳
行與左右賫絹二疋徃卜叩賔門出迎而延坐未之識
也帝乃啟卜卦成知是帝惶懼起拜帝曰朕來覔物卿
勿言賔曰陛下非卜他物乃卜東方朔也朔行七日必
至今在海中靣西招水大嘆到日請話之至日朔至帝
曰卿約一年何故二載朔曰臣不敢稽程探寳未得也
帝曰七日前卿在海中面西招水大歎何也朔曰臣非
嘆别事嘆孫賔不識天子與帝對坐因此而嘆帝深異
之(搜神/記)
嚴遵賣卜於成都市日得百錢自給則閉肆下簾富人
羅冲為具車馬衣糧君平曰吾非不足也子奈何以不
足而助有餘冲曰吾有萬金子無擔石何云有餘君平
曰不然吾宿子家人定而役未息晝夜汲汲未嘗有足今
我以卜為業不下床而錢自至猶餘數百不知所用此非
我有餘而子不足乎(高士/傳)
漢安定皇甫嵩眞常自筭其年夀七十三於綏和元年正
月二十五日晡時死書其屋壁以記之二十四日晡時
死其妻曰見筭時常下一筭欲以告之慮脱有㫖故不
告今果先一日也眞又曰北邙靑塜上孤檟之西四丈
所鑿之入七尺吾欲葬此地及眞死依言徃掘得古時
空槨即以葬焉(西京/雜記)
曹元理嘗從友人陳廣漢廣漢曰吾有二囷米忘其䂖
數子為吾計之兀理以食著十餘轉曰東囷七百四十
九䂖二斗七合西囷六百九十七䂖八斗遂大署囷門
後出米西囷六百九十七䂖七斗九升中有一鼠大堪
一升東囷不差圭合元理後歲復遇廣漢廣漢以米數
告之元理以手擊牀曰遂不知鼠之食米不如剥面皮
矣廣漢為之取酒鹿脯數臠元理復算曰甘䉀二十五
區應收一千五百三十六枚蹲鴟三十七畆應收六百
七十三䂖千牛産二百犢萬鷄將五萬雛羊豕鵞鴨皆
道其數果蓏殽核悉知其所乃曰此資業之廣何供具
之褊廣漢慙曰有倉卒客無倉卒主人元理曰俎上蒸
肫一頭厨中荔枝一盤皆可以為設廣漢再拜謝罪入
取盡日為歡其術後傳南季南季傳項滔項滔傳子陸
皆得其分數而失其𤣥妙焉(上/)
姜肱桓帝時再以𤣥纁聘不就卽拜大中大夫詔書至
門肱使家人對云久病就醫遂竄伏靑州界中賣卜
給衣(後漢/書)
太尉喬𤣥字公祖梁國人也初為司徒長史五月末於
中門卧夜半後見東壁正白如開門明呼問左右左右
莫見因起自徃手捫摸之壁自如故還床復見心大怖
恐其友應劭適徃候之語次相告劭曰鄉人有董彦興
者卽許季山外孫也其探賾索隱窮神知化雖眭孟京
房無以過也然天性褊狹羞於卜筮者間來候師王叔
茂請迎之須臾便與俱來公祖虛禮盛饌下席行觴彦
興自陳下土諸生無他異分幣重言丼誠有踧踖頗能
别者願得從事公祖辭譲再三爾乃聴之曰府君當有
怪白光如門明者然不為害也六月上旬鷄鳴時聞南
家哭卽吉到秋節遷北行郡以金為名位至將軍三公
公祖曰怪異如此救族不暇何能致望於所不圖此相
饒耳至六月九日未明太尉楊秉暴薨七月七日拜鉅
鹿太守鉅邊有金後為度遼將軍歷登三事(搜神/記)
後漢汝南應樞生四子見神光照社樞見光以問卜人
卜人曰此天符子孫其興乎乃探得黄金自是諸子宦
學並有才名至瑒七世通顯(孝子/傳)
管輅字公明平原人也善易卜安平太守東萊王基字
伯輿家數有怪使輅筮之卦成輅曰君之卦當有賤婦
人生一男墮地便走入竈中死又床上當有一大蛇銜
筆大小共視須臾便去又烏來入室中與鷰共鬬死烏
去有此三卦基大驚曰精義之致乃至於此幸為占其
吉凶輅曰非有他禍直客(一作/官)舎乆逺魑魅魍魉共為
怪耳兒生便走非能自走直宋無忌之妖將其入竈也
大蛇銜筆者直老書佐耳烏與鷰鬬者直老鈴下耳
夫神明之正非妖能害也萬物之變非道所止也乆逺
之浮精必能之定數也今卦中見象而不見其凶故知
假托之數非妖咎之徴自無所憂也昔高宗之鼎非雉
所雊太戊之階非桑所生然而野鳥一雊武丁為高宗
桑糓暫生大戊以興焉知三事不為吉祥願府君安身
養德從容光大勿以神奸汚累天眞後卒無他遷安南
督軍後輅鄉里乃太原問輅君徃者為王府君論怪云
老書佐為蛇老鈴下為烏此本皆人何化之㣲賤乎為
見於爻象出君意乎輅言茍非性與天道何由背爻象
而任心胸者乎夫萬物之化無有常形人之變異無有定
體或大為小或小為大固無優劣萬物之化一例之道
也是以夏鯀天子之父趙王如意漢高之子而鯀為黄
能意為蒼狗斯亦至尊之位而為黔喙之類也况蛇者
恊辰巳之位烏者棲太陽之精此乃騰黒之明象白日
之流景如書佐鈴下各以微軀化為蛇烏不亦宜乎(搜/神)
(記/)
信都令家婦女驚恐更互疾病使輅筮之輅曰君北堂西
頭有兩死男子一男持矛一男持弓箭頭在壁內脚在
壁外持矛者主刺頭故頭重痛不得舉也持弓箭者主
射胸腹故心中懸痛不得飲食也晝則浮游夜來病人
故使驚恐也於是掘其室中入地八尺果得二棺一棺
中有矛一棺中有角弓及箭箭乆逺木皆消爛但有鐵
及角完耳乃徙骸骨去城二十里埋之無復疾病
利漕民郭恩字義博兄弟三人皆得躄疾使輅筮其所
由輅曰卦中有君本墓墓中有女鬼非君伯母當叔母
也昔饑荒之世當有利其數升米者排著井中嘖嘖有
聲推一大石下破其頭孤䰟寃痛自訴於天耳(並/上)
管輅謂鍾毓曰我卜可以知生死毓曰命付天不付君
(魏/志)
郭璞嘗遇顔含欲為之筮含曰年在天位在人修已而
天不與者命也守道而人不知者性也自有性命無勞
蓍龜(晉/書)
義興方叔保得傷寒埀死令璞占之不吉令求白牛厭
之求之不得唯羊子𤣥有一白牛不肻借璞為致之卽
日有大白牛從西來徑徃臨叔保驚惶病即愈(搜神/記)
揚州别駕顧球姊生十年便病至年五十餘令郭璞筮
得大過之升其辭曰大過卦者義不嘉冡墓枯楊無
英華振動遊魂見龍車身被重累嬰妖邪法由斬祀
殺靈蛇非己之咎先人瑕案卦論之可柰何球乃迹訪
其家事先世曽伐大樹得大蛇殺之女便病病後有羣鳥
數千迴翔屋上人皆怪之不知何故有縣農行過舎邉
仰視見龍牽車五色晃爛其大非常有頃遂滅(上/)
王宗以賣卜自奉安帝以博士徵耻占驗見知懸綬於
庭而逃
王長文聞益州亂筮得老蠶縁枯桑之卦歎曰桑無葉
蠶以卒也吾蜀人殄於是矣拜蜀郡太守暴疾卒(華/陽)
(國/志)
淳于智字叔平濟北人上黨鮑瑗家多䘮疾貧苦謂曰
淳于叔平神人也何不試就卜瑗乃令智作卦卦成謂
曰君宅東北有大桑樹君徑至市入門數十歩當有一人
將新馬鞭者就請還買以懸此桑樹三年當暴得財也
瑗承其言詣市果得馬鞭懸之至三年後浚井得錢千
萬銅鐡襍噐復可二十餘萬於是家業用展病者亦愈
(晉中/興書)
韓友字景先善占卜龍舒長鄧林婦病積年埀死醫巫
皆息意友為筮之使畫作野猪著卧處屏風上一宿覺
佳於是遂差舒縣廷掾王睦病死已復魄友為筮之令
以丹畫板作日月置牀頭又以豹皮馬鄣泥臥上立愈
(上/)
隗炤者汝南民善於易臨終書板授其妻曰吾死當大
荒窮雖爾愼莫賣宅到後五年春當有詔使䪼來此
亭姓龔此人負吾金卿以此板徃責之亡後果大困欲
賣宅者數矣憶夫言輙止到後期日有龔使者果至妻
遂齎板徃責使者使者執板不知所言沈吟良久謂曰
賢夫何能妻曰夫善易而未曾為人卜使者曰可矣乃
顧命侍者取箸而筮之卦成謂炤妻曰吾不相負金賢
夫自有金乃知亡後暫窮故藏金以待太平所以不告
妻兒者恐盡而困無已也知吾善易故書板以寄意耳
金有五百斤盛以靑瓶覆以銅盤埋在堂屋東頭去壁
一丈入地九尺妻還掘之皆如卜之言(録異/傳)
晉王導病令戴洋推算法洋曰君侯本命在申而於申
上之石頭立冶金火相鑠水火相煎故受害導即移居
東府病痊
叚醫字元章廣漢新都人也習易經明風角有一生來
學積年自謂畧䆒要術辭歸鄉里醫為合膏藥并
以簡書封於筒中告生曰有急發視之生到葭萌與吏
争渡津吏撾破從者頭生開筒得書言到葭萌與吏鬭
頭破者以此膏裹之生用其言創者卽愈(搜神/記)
西川費孝先善軌革世皆知名有大若人王旻因貨殖
至成都求為卦孝先曰教住莫住教洗莫洗一石榖搗
得三斗米遇明即活遇暗即死再三戒之令誦此言足
矣旻志之及行途中遇大雨憇一屋下路人盈塞乃思
曰教住莫住得非此耶遂冒雨行未㡬屋果傾覆獨得
免焉旻之妻已私鄰比欲媾終身之好俟旋歸將致毒謀
旻既至妻約其私人曰今夕新沐者乃夫也將晡呼旻
洗沐重易巾櫛旻悟曰教洗莫洗得非此也堅不從妻
怒不省自沐夜半反被害既覺驚呼隣里共視皆莫測
其由遂被囚繫栲訊獄就不能自辨郡守録狀旻泣言
死卽死矣但孝先所言終無驗耳左右以是語上達郡
守命未得行法呼旻問曰汝隣比何人也曰康七遂遣
人捕之殺汝妻者必此人也已而果然因語僚佐曰一
石榖搗得三斗米非康七乎由是辨雪誠遇明活之效
(上/)
釋法願移居吳興長城家本事神身習鼔舞世間襍伎
及蓍爻卜相僃盡其妙(神僧/傳)
有日者桞休祖善卜筮其妻曾病鼠瘻積年不差漸
因埀命休祖遂占之得頥之復按卦曰應得姓石者治
之當獲灸鼠而愈也旣而鄉里有一賤家果姓石自言
能除此病遂灸病者頭上三䖏覺佳俄有一鼠逕前噞
噞然伏而不動呼犬噬殺之視鼠頭上有三灸處病者
遂差(洞/林)
寧逺參軍𢎞景則其姊病四十餘年令弟卜之得明夷
之小過然病每欲動時輙有烏來鳴卽便發作按卦當
得獨蹄猪畜之後婦人如欲眠見一丈夫衣服盡黒在
户前立遥呼婦人語其來不肯言有所畏遂泣而去病
始小間吾嘗與殷侯共議此事曰烏日之禽猪月畜水
火相忌自然之數故取𤣥隂之伏物用消太陽之飛精
日中三脚故以獨足者當之(上/)
桞世隆善卜别龜甲價至萬永明初世隆曰永明九年
我亡後三年丘山崩齊亦於此季矣屏人命典籖李黨
取筆及高齒屐題簾箔旌曰永明十一年因流涙謂黨
曰汝當見吾不見也(齊/書)
阮孝緒隱居不仕有善筮者張有道曰見子隱迹而心
難明自非考之龜蓍無以驗也及布卦旣揲三交曰此
將為咸應感之法非嘉遁之兆孝緒曰安知後爻不為
上九果成遁卦有道歎曰此所謂肥遁無不利象實應
德心迹并也孝緒曰雖獲遁卦而上九爻不發升遐之
道便當高謝許生(南齊/書)
楊伯醜馮翊武鄉人也好讀易隱於華山開皇初被徵
入朝見公卿不為禮無貴賤皆汝之人不能測也高祖
召與語竟無所荅上賜之衣服至朝堂捨之而去於是
被髪陽狂遊行市里形體垢穢未嘗櫛沐嘗有張永
樂者賣卜京師伯醜每從之遊永樂為卦有不能决者
伯醜輙為分析爻象尋幽入㣲永樂嗟服自以為非所
及也伯醜亦開肆賣卜有人嘗失子就伯筮者卦成伯
醜曰汝子在懷逺坊南門道東北壁上有青帬女子
抱之可徃取也如言果得或者有金數兩夫妻共藏之
於後失金其夫意妻有異志將逐之其妻稱寃以詣伯
醜為筮之曰金在矣悉呼其家人指一人曰可取金來
其一人赧然應聲而取之道士韋知常詣伯醜問吉
凶伯醜曰汝勿東北行必不得已當早還不然者楊素
斬汝頭未㡬上令知常事漢王諒俄而上崩諒舉兵反
知常逃歸京師知常先與楊素有隙及素平并州先訪
知常將斬之頼此獲免又有失馬來詣伯醜卜者時伯
醜為皇太子所召在塗遇之立為作卦卦成曰我不遑
為卿占之卿且向西市東壁門南第三店為我買魚作
膾當得馬矣其人如此言須臾有一人牽所失馬而至
遂擒之崖州有獻徑寸珠其使者隂易之上心疑焉召
伯醜令筮伯醜曰有物出自水中質圓而色光是大珠
也今為人所隠具言隱者姓名容狀上如言薄責之果
得本珠上奇之賜帛二十疋(隋/書)
近世有兩人精妙士也性多營綜畧無成名經不足以
待問史不足以討論文章無可傳於集録書迹未堪以
留愛翫卜筮射六得三醫藥治十差五音樂在數十人
下弓矢在千百人中天文畫繪碁博鮮卑語煎胡桃油
鍊錫為銀如此之類畧得梗槩皆不通熟(顔氏/家訓)
梁孝元凡諸伎術無所不該南平嗣王恪嘗以銅合盛
金玉琥珀指環請孝元射覆卦遇垢之履曰上旣為天
其體則圓指環之象金玉在焉寅爻帶午寅則為虎琥
珀生光在合中央合中之物凡有三種按卦而談或輕
或重恪於是神服(後周書/以下相)
伯益始相獸周史佚始相人(物/原)
夫命之與相猶聲之與響聲動乎㡬響窮乎應雖壽
天參差賢愚不一其間大較可得聞矣若乃生而神睿
弱而能言八彩光睂四瞳麗目斯實天姿之特達聖人
之符表洎乎日角月偃之奇龍盤虎踞之美地静鎭於
城纒天關運於掌䇿金槌玉枕磊落相望伏犀起葢隱
轔交映井宅既兼食匱已實抑亦帝王卿相之明効也
及其深目長頸頺顔蹙齃蛇行蟄立猳喙烏咮筋不束
體血不華色手無春荑之柔髪有寒蓬之悴或先吉
而後凶或少長乎窮乏不其悲歟至如姬公凝負圖之
容孔父取栖遑之迹豐本知其有後黃中明其可貴其
間或躍馬膳珍或飛而食肉或皂𨽻晚侯初形未正銅
巖無以飽生玉饌終乎餓死因斯以觀何事非命(梁劉/孝標)
(相經/序)
子綦有八子陳諸前召九方歅曰為我相吾子孰為祥
九方歅曰梱也為祥子綦翟然笑曰奚若曰梱也將與國君
同食以終其身子綦索然出涕曰吾子何為以至於是極也
九方歅曰夫與國君同食澤及三族而况於父母乎今夫子
聞之而泣是禦福也子則祥矣父則不祥子綦曰歅汝何足
以識之而梱祥邪盡於酒肉入於鼻口矣而何足以知
其所自來吾未嘗為牧而牂生於奥未嘗好田而鶉生
於宎若勿怪何邪吾所與吾子遊者遊於天地吾與之
邀樂於天吾與之邀食於地吾不與之為事不與之為
謀不與之為怪吾與之乘天地之誠而不以物與之相
攖吾與之一委蛇而不與之為事所冝今也然有世俗
之償焉凡有怪徵者必有怪行殆乎非我與吾子之罪
㡬天與之也吾以是泣也無㡬何而使梱之於燕盗得
之於道全而鬻之則難不若刖之則易於是刖而鬻之
於齊適當渠公之街終身食肉而終(莊/子)
子胥之吳乃被髪徉狂跣足塗靣行乞於市市人聚罔
有識者翌日吳市吏善相者見之曰吾之相人多矣未
嘗見斯人也(吴越/春秋)
丞相黄次公故為陽夏游徼與善相者俱行見一婦人
相者指之曰此婦人當為封侯者夫人次公問之乃其
旁里人巫家子也卽娶以為妻其後次公果至丞相封
為列侯(論/衡)
韓太傅為諸生時借相工五十錢與之俱入辟雍之中
相辟雍弟子誰當貴者相工指倪寛曰彼生當貴秩
至三公韓生謝遣相工通刺倪寛結膠漆之交盡筋
力之敬寛嘗甚病韓生養視如僕狀恩深踰於骨肉後
名聞於天下倪寛位至御史大夫州郡承㫖召請擢用
舉在本朝遂至太傅(上/)
有龍淵者桓帝時善相人也於聽音聲尤妙二千石相
者龍淵下牀賛之令長起侍賛之自六百石以下皆坐
而言之先相張濟當以財得三公濟常依淵以觀視有
相見輙徃來之㑹解瀆侯徃相到門淵曰公當有至相
何憂病乎侯去淵謂濟曰可厚事之濟遂徃盡為償債
别以數百萬修居置業桓帝崩無嗣解瀆侯入為天子
濟遂至司空(項氏始/學篇註)
趙壹以郡争致禮命十辟公府不就善相者相壹不過
郡吏後果如其言(後漢/書)
潁川荀攸鍾繇相與親善攸先亡子㓜繇經紀其門户
欲嫁其妾與人書曰吾與公達曾共使朱建平相建平
曰荀君雖少然當以後事付鍾君吾時調之曰惟當嫁
卿阿騖耳何意戲言遂騐於今欲阿騖使得善處追
思建平之妙雖唐舉許負無以加也(魏/志)
孝武李太后本出微賤始簡文帝為會稽王有三子
繼夭其後諸姬絶孕將十年乃令善相者遍相宫人
時后在織坊中形長而色黑宫人皆謂之崑崙既至相
者驚云此其人也而有虎厄帝召侍寢后數夣兩龍枕
膝日月入懷生孝武及會稽王道子旣登尊位服相者
之驗而怪有虎害且生所未見乃令人畵作虎因以手
打虎戲便患手腫痛遂以疾而崩
梁宜豐侯修參軍陳晃善相人修因法會將晃自隨令
相簡文有天下否晃言簡文九州骨成必踐帝位而地
部過弱非但王畿蹙侵兼恐不得善終(三國/典畧)
後魏末有吳士至北間目盲而妙察聲丞相嗣渤海王
澄使試之聞劉桃枝之聲曰當代貴王矦將相死於其手
然譬如鷹犬為人所使耳聞趙道德之聲曰亦貴人也
聞太原公洋之聲曰當為人主聞澄之聲不動崔暹私
搯之乃謬言亦國王也王曰我家羣奴猶當極貴况吾
身乎後齊諸王大臣賜死多為桃枝之所拉殺焉而澄
竟有蘭京之禍洋受禪是為文宣王(上/)
宣修容善許負之術(金樓/子)
念賢字蓋盧為兒童時在學中讀書有善相者過學諸
生竟詣之賢獨不徃笑謂諸生曰男兒生死富貴在天
也何遽相乎(周/書)
相手板法出蕭何或曰四皓初出殆不行世東方朔見
而善之曰此非庸人所至魏司空陳長史見此書歎伏
以示許士宗韋仲將管輅郭景純以夜兼晝方得其妙
理(初學/記)
庾道愍精於相本手板時山陽王休祐屢以言語忤顔
色以手板令道愍占之道愍曰此雖甚貴然令人多愆
忤休祜以禇彥囘詳宻求換其板他日彥囘侍明帝自
稱下官帝性多忌甚不恱休祜具以狀言帝意乃釋
(南/史)
許允善相印出為鎭北將軍將拜以印不善使更刻之
如此者三允曰印雖始成而已被辱問送印者果懷之
而墜於厠(魏氏春秋戲以/下碁博諸)
桀臣烏曺作賭博圍棋季咸造胡靣子韓信作紙鳶漢
武帝作猜拳鬬草劉向作彈碁(物/原)
俗有圍棋或言是兵法之類上者張置疏逺多得道而
為勝中者務相遮絶要以爭便求利下者守邉趨作罫
白生於小地猶薛公之言黥布反也上計取足楚廣道
者也中計塞城皋遮要争利者也下計據長沙以臨越
此守邉趨作罫者也更始帝將相不能防衞而令罫中
死碁皆生(桓譚/新論)
杜陵杜夫子善奕碁為天下第一人或譏其費日夫子
曰精其理者足以大裨聖教(西京/雜記)
碁之無比者則謂之碁聖故嚴子卿馬綏明於今有碁
聖之名焉善刻削之尤巧者則謂之木聖故張衡馬
忠於今有木聖之名焉(抱朴/子)
皇象字休明廣陵江都人㓜工書時有張子並陳梁甫
能書甫悵逋並恨峻象斟酌其間甚得其妙中國善書
者不能及也嚴武字子卿衛尉畯再從子也圍碁莫與為軰
宋夀占夢十不失一曹不興善畫孫權使畫屏風誤落筆㸃
素因就以作蠅既進御權以為生蠅舉手彈之孤城鄭嫗能
相人及範惇逹八人世皆稱妙謂之八絶云(吴/録)
祖納字士言好奕碁王隱謂之曰禹惜寸隂不聞數碁
對曰我亦㤀憂耳(晉/書)
晉鳩摩羅什與人碁拾敵死子空處如龍鳯形(酉陽/雜爼)
魏子建為前軍將軍十年不調在洛閒暇與李韶李延
寔頗奕碁時謂為耽好子建每曰碁於亷勇之際得之
深矣且吾未為時用博奕可也及一臨邊事凡經五年
不對局
梁國張惲字義元為郡吏入値太守圍棋投札於地惲
曰知府君患風取以支户太守輟棋令坐(晉陽/秋)
宋文云天下五絶皆出錢塘杜道鞠彈碁范恱射楮欣
逺模書禇𦙍圍碁徐道度療疾也
宋大明時瑯琊王喜善碁第一品吳郡禇思莊會稽夏
赤松第二品赤松思速善於大行思莊思遲巧於鬭碁
(南/史)
梁王瞻善棋工射飲酒彌日而精神朗贍武帝謂瞻有
三術
梁武帝召一高僧入宫僧至而帝與大臣奕帝忽云殺
却左右誤以為命殺此僧遂牽出臨刑問僧曰師道德
既高何為至是僧曰帝之前身為蚓老僧鉏地誤斫其
頭所以報也
羊𤣥保為黄門郎善奕碁碁品第三太祖亦好奕數蒙
引見與太祖賭郡戲勝以補宣城太守(宋/書)
宋明帝好圍碁碁甚拙去格七八直物議共欺以為第
三品與第一品王杭圍碁依品賭戲杭饒借帝曰皇帝
飛棋臣抗不能斷帝終不覺以為信然(上/)
魏甄琛舉秀才入都頗以奕碁廢業夜令蒼頭執燭或
時睡頓則杖之奴曰郎君辭父母求仕宦若讀書執燭
所不敢辭今乃圍棋日夜不息是豈向京之意乎琛悵然
慙感遂詣許赤彪假書研習聞見日優
天子北入於邴與井公博三日而决(穆天/子傳)
古者烏曹作博以五木為子有梟盧雉犢為勝負之采(說文/)
武帝時郭舎人善投壺以竹為矢能激矢還一矢謂之
驍(西京/雜記)
投壺之禮近世愈精古者實以小豆為其矢之躍也今
則唯欲其驍益多益喜乃有倚竿帶狼壺豹尾龍首之
名其尤妙者有蓮花驍汝南周璝𢎞正之子會稽賀徽
賀革之子並能一箭四十餘驍賀又嘗為小障置壺其
外隔障投之無所失也至鄴以來亦見廣寧蘭陵諸王
有此校具舉國遂無投得一驍者(顔氏/家訓)
魏時浮陽高光宗善摴蒱趙國季㓜序洛陽丘河奴並
工握槊此葢胡戲近入中國云胡王有弟一人遇罪將
殺之弟從獄中為此戲以上之意言孤則易死也世宗
以後大盛於時曹植作長行局卽雙陸也胡王作握槊
亦雙陸也(後魏李/邵序)
雙陸乃出天竺湼槃經名為波羅塞戲(類/要)
梁時荆州掾属雙陸賭金錢錢盡以金錢花相足魚𢎞
謂得花勝得錢(襍/爼)
王𢎞少嘗摴蒱公城子野舎及當權有人就𢎞求縣此
人嘗以摴蒱戲得罪𢎞詰曰卿得錢會戲何用祿為答
曰不審公城子野何所在𢎞黙然(南/史)
有人乘馬山行遥岫裏有二老翁相對摴蒲遂下馬以
䇿拄地而觀之自謂俄頃視其馬鞭漼然已爛顧瞻其
馬鞍骸枯朽旣還至家無復親属一慟而絶(異/苑)
北齊祖珽字孝徵以舎人事文襄王客至請買華林徧
畧文襄多集書人一日一夜寫畢退其本曰不須也珽
以徧畧數帙質錢摴蒱文襄杖之四十(北/史)
周武為象經隋文從容謂郎茂曰人主之所為感天地
動鬼神而象經多亂法何以訓人茂竊歎曰此言非常
人所及
象戲周武帝所造而行碁有日月星辰之目與今所為
不同(太平/御覽)
雍門周謂孟嘗君燕則鬬象碁則戰國事也(說苑術以/下幻)
軒轅始制厭禳法漢武帝始用南越禁呪方京房始制
娶嫁撒帳此厭禳法也
有誦呪者有墨字者有變指者皆可以役神御炁變化
萬物(關尹/子)
丁侯不朝武王乃畵丁侯三旬射之丁侯病大劇使人
卜之祟在周恐懼乃遣使者請之於武王願舉國為臣
虜武王許之尚父謂使曰歸矣吾已告諸神言丁侯前
畔義今已遣人來降勿復過也比使者歸丁侯病稍愈
四夷聞之皆懼各以其職來貢(太公/金匱)
周穆王西廵狩越崑崙下至弇山反還未及中國道有
獻工人名偃師穆王薦之問曰若有何能偃師曰臣唯
命所試然臣已有所造願王先觀之穆王曰日以俱來
吾為若俱觀之翌日偃師謁見王王薦之曰若與偕來
者何人邪對曰臣之所造能倡者穆王驚視之趨歩俯
仰信人也巧夫顉其頥則歌合律捧其手則舞應節千
變萬化惟意所適王以為實人也與盛姬内御並觀之
技將終倡者瞬其目而招王之左右侍妾王大怒立欲
誅偃師偃師大懾立剖㪚倡者以示王皆傅會革木膠
漆白黑丹靑之所為王諦料之內則肝膽心肺脾腎腸
胃外則筋骨肢節皮毛齒髪皆假物也而無不畢具者
合會復如初見王試廢其心則口不能言廢其肝則目
不能視廢其腎則足不能歩穆王始悅而歎曰人之巧
乃可與造物者同功乎詔貳車載之以歸(列/子)
王東廵大騎之谷詣春宵宫集諸方士僊術之要而螭
鵠龍虵之類竒種憑空而出(拾遺/記)
周靈王時有萇𢎞能招致神異王乃登䑓望雲氣蓊鬱
忽見二人乘雲而至鬚髪皆黄非世俗之類也乘遊龍
飛鳯之輦駕以靑螭其衣皆絳緝毛羽也王即迎之上
席時天下大旱地裂木燃一人先唱能為雪霜引氣一
噴則雲起雪飛坐者皆凛然宫中池水堅氷可琢又設
狐腋素裘紫羆文褥褥是西域所獻也施於臺上坐者皆
温又有一人唱能使卽席為炎乃以指彈席上而暄風
入室裘褥皆棄於臺下時有容成子諫曰大王以天下
為家而染異術使變夏改寒以誣百姓丈武周公之所
不取也王乃踈萇𢎞而求正諫之士
南陲之南有扶婁之國其人善能機巧變化易形改服
大則興雲起霧小則入於纎毫之中綴金玉毛羽為衣
裳吐雲噴火鼓腹則如雷霆之聲或化為羣犀象獅子
龍蛇火鳥之狀或變為虎兕口中生人僃百戲之樂宛
轉屈曲於指掌間人形或長數分或復數寸神怪歘忽
衒麗於時樂府皆傳此伎至末代猶學焉俗謂之婆猴
伎則扶婁之音訛替至今
沐胥之國來朝則身毒國之一名也有道術人名尸羅
荷錫持瓶云發其國五年乃至燕都善衒惑之術於其
指端出浮屠十層高三尺乃諸天神僊巧麗特絕人皆
長五六分列幢葢鼓舞繞塔而行歌唱之音如眞人矣
尸羅噴水為雰霧暗數里間俄而復吹為疾風雰霧
乃止又吹指上浮圖漸入雲裏又於左耳出靑龍右耳
出白虎始出之時纔一二寸稍至八九尺俄而風至雲
起郎以一手揮之卽龍虎皆入耳中又張口向日則見
人乘雨葢駕螭鵠直入於口内復以手抑胸上而聞懷
袖之中轟轟雷聲更張口則見羽葢螭鵠相隨口中
而出尸羅常坐日中漸漸覺其形小或化為老叟或為
嬰兒倐忽而死香氣盈室時有清風來吹之更生如向
之形咒術衒惑神怪無窮(並/上)
老成子學幻於尹文先生三年不告老成子請其過而
求退尹文先生揖而進之於室屏左右而與之言曰昔
老聃之徂西也顧而告予曰有生之氣有形之狀盡幻
也造物之所始隂陽之所變者謂之生謂之死窮數達
變因形移易者謂之化謂之幻造物者其巧妙其功深
固難窮難終因形者其巧顯其功淺故隨起隨滅知幻
化之不異生死也始可與學幻矣吾與汝亦幻也奚須
學哉老成子歸用尹文先生之言深思三月遂能存亾
自在憣校四時冬起雷夏造氷飛者走走者飛終身不
著其術故世莫傳焉(列/子)
魯般焞煌人巧侔造物嘗作木鳶其父乘之至呉會呉
人以為妖殺之般怨吳人殺其父於肅州城南作一木
僊人舉手指東南吳地大旱三年卜曰般所為也於是
賫物巨千謝之般為斷其一手其月吳中大雨(酉陽/雜爼)
秦有烈裔者含丹墨噀壁以成龍獸善畵龍鳯鴛鴦
軒軒惟恐飛躍(拾遺/記)
余所知有鞠道龍善為幻術向余説古時事有東海人
黄公少時為術能制龍御虎佩赤金刀以絳繒束髪
立興雲霧坐成山河及衰老氣力羸憊飲酒過度不能
復行其術秦末有白虎見於東海黄公乃以赤刀徃厭
之術既不行遂為虎所殺(西京/雜記)
魏安釐王觀翔鵠而樂之曰寡人得如鵠之飛視天下
如芥也客有隱遊者聞之作木鵠而獻王王曰此有形
無用者也夫作無用之噐世之奸民也召隱遊欲加刑
焉隱遊曰大王知有用之用未悟無用之用也今臣請
為大王翔之乃取而騎焉遂翻然飛去莫知所之也(異/苑)
初帝深嬖李夫人死後常思夣之詔李少君與之語曰
朕思李夫人其可得乎少君曰可遥見不可同於帷幄
暗海有潜英之石其色青輕如毛羽寒盛則石温暑盛
則石冷刻之為人像神悟不異眞人使此石像徃則夫
人至矣此石人能傳譯人言語有聲無氣故知神異也
帝曰此石像可得否少君曰願得樓船巨力千人能浮
水登木皆使明於道術齎不死之藥乃至闇海經十年
而還昔之去人或升雲不歸或託形假死復反者四五
人得此石命工人依先圗刻作夫人形刻成置於輕紗
幕裏宛若生時帝大悦問少君曰可得近乎少君曰譬
如中宵忽夣而晝可得近觀乎此石毒冝逺望不可逼
也而輕萬乗之尊惑此精魅之物帝乃從其諫見夫人
畢少君乃使舂此石人為丸服之不復思夢乃作靈夢
臺歲時祀之(拾遺/記)
章帝時有壽光侯者能劾百鬼衆魅令人自縳見形帝
聞而徵之曰吾殿下夜光後常有數人絳衣披髪持杖
相隨豈能劾之乎侯曰此小怪易消耳帝偽使三人為
之侯劾三人頓臥俯地無氣帝大驚曰非魅也朕相試
耳解之而蘓(後漢/書)
北海營陵有道人能令人與已死人相見其同郡婦死
已數年聞而徃見之曰願令我一見亾婦死不恨矣道
人曰卿可徃見之若聞鼓聲即出勿留乃語其相見之
術於是與婦言語悲喜恩情如生良乆聞皷聲恨恨不
能得徃當出户時奄忽執其衣裾户開掣絶而去至後
歳餘此人身亡室家𦵏之開塜見婦棺葢下有衣裾(搜/神)
(記/)
石苞謂管輅曰君鄉人翟文耀能隱形君何以不隱輅
曰此隂陽蔽匿之道茍得其數四岳可藏况七尺之形
遊於變化之內僕正身以明道見數不為異知術不為
奇索隱行怪未暇斯務也(魏/志)
曹公欲害左慈慈目眇葛布單衣至市視之一市十萬
人皆眇一目單衣無非慈者竟不知所在(神仙/傳)
閩中有徐登者女子化為丈夫與東陽趙昞並善方術
時遭兵亂相遇於溪各矜其所能登先禁溪水為不流
昞次禁楊柳為生稊二人相視而笑登年長昞師事之後
登身故昞東入長安百姓未知昞乃昇茅屋㨿鼎而爨
主人驚怪昞笑而不應屋亦不損(搜神/記)
趙昞常臨水求渡船人不許昞乃張帷葢坐其中長嘯
呼風亂流而濟於是百姓敬服從者如歸長安令惡其
惑衆收殺之民為立祠於永康至今蚊蚋不能入(上/)
晉永嘉年中有天竺國人來渡江南言語譯道而後通
其人有數術能截舌續斷吐火變化所在士女聚共觀
試其將截舌先吐以示賓客然後刀截流血覆地乃取
置器中傳以示人視之舌頭觀其口內唯半舌在旣而還
取含之有頃吐以示人舌還如故其續斷布絹與人各
執一頭對剪斷已而取兩叚合持祝之則復還連與舊
無異時人多疑以為幻作隂而試之猶是已絹其吐火
者先有藥在器中取一片與黍糠而含之再三吹吁而
張口火出因就熱處取以爨之則便火熾也又書紙及
蠅螻之属投火中衆詳共視見其燒然消磨了盡乃撥
灰中舉而出之故是向物
有道人外國來解含刀吐火行見一人擔擔上有小籠
子可受升餘語擔人云吾歩行疲極欲寄君擔擔人甚
怪之慮是狂人便語之曰自可爾君欲何許自厝耶其
人答云若見許正欲入籠中籠不便擔人逾怪之乃下擔入
籠中籠更不大其人亦不更小擔之亦覺重於先旣行
數里樹下住食擔人呼共食云我自有食不肻出止住
籠中飲食噐物羅列肴膳豐腆亦辦乃呼擔人食未半
語擔人我欲婦共食腹中吐出一女子年二十許衣裳
容貌甚美二人共食食欲竟其夫便臥婦語擔人曰我
有外夫欲來共食夫覺君勿道之婦便口中出一年少
丈夫食籠中便有三人有頃其夫動如欲覺婦便以外
夫内口中夫起語擔人曰可去卽以婦内口中吹及食
器物此人旣至國中有一家大富貴財巨萬而性慳恪
語擔人云試為君破慳卽至其家有好馬甚珍之繫在
柱上忽失去尋索不得明日見馬在五升甖中終不可
破便語曰君作百人厨以周一方窮乏馬得出耳主人
卽作之畢馬還在柱下明早其父母在堂上忽然不見
舉家惶怖不知所在開裝器忽然見父母在澤壺中不
知何由復徃請之其人云君當更作千人飲食以飴百
姓窮者當時便作父母在牀也(靈鬼/志)
安開者安成之俗師也善於幻術時王凝之為江州向
王當行陽為王刷頭簮荷葉以為㡌與王著當時亦不
覺㡌之有異到座之後荷葉乃見舉座驚駭王不知
(幽明/録)
元嘉初上虞孫溪奴多諸幻伎叛入建安治中後出民
間治人頭風流血滂沲嘘之便斷瘡又卽歛虎傷蛇噬
煩毒埀死禁護皆差向空長嘯則羣鵲來萃夜呪蚊
虻悉皆死倒至十三年乃於長山為本主所得知有幻
術慮必亡叛約縛枷鏁少日已失所在(異/苑)
王泰字仲通瑯琊人慈之子僧䖍之孫嘗為廷尉有一
人與道士訟泰殊不直道士道士不服泰怒欲加栲訊
道士於髻上㧞一鐡簮投於地登時化為靑龍裂睛呀
口據泰案有欲囓之狀泰震懼乞命於道士道士止之
遂飛入雲去泰於是請道士命上坐以為神人因求問
將來秩位道士曰公為廷尉獄稱無寃何獨於貧道士
執法太過耶泰殊汗背道士因書蜻蜓二字示之後泰
遷吏部尚書命下忽有蜻蜓數十止泰堂檻上少時乃
去始悟道士所書字也道士臨别泰送至門道士仰天
呼曰靑龍來忽有利劒空中飛下止有靑龍二篆字道
士携之而去葢劒仙也(廣/記)
顧歡好黄老通解隂陽書為數術多驗白石村多邪病
村人告訴求哀歡徃村中為講老子䂓地作獄有頃見
狐狸黿鼉自入獄中者甚多卽命除之病者皆愈
悅殷國貞君九年遣使朝獻并送幻人稱能割人喉胍
令斷擊人頭令骨陷皆血出淋落或數升或盈升以草
藥内其口中令嚼咽之須臾血止世祖言是虚乃取死
囚試之皆驗又能霖雨黒風大雪及行潦水之池(後魏/書)
隋開皇初廣都孝亷侯遹入城至劔門外忽見四廣石
皆大如斗遹愛之收藏於書籠負之以驢因歇鞍取看
皆化為金遹至城貨之得錢百萬市美妾十餘人大開
第宅又近甸置良田别墅後乘春景出遊盡載妓妾隨
從下車陳設酒殽忽有一老翁負大笈至坐於席末遹
怒而詬之命蒼頭扶出叟不動亦不嗔恚但飲滿啖炙
而笑云吾比來求君償債耳君昔將吾金去不記憶乎
盡取遹妓妾十餘人投之書笈亦不覺笈中之窄負之
而趨走若飛鳥遹令蒼頭馳逐之斯須已失所在自後
遹家日貧郤復昔日生計十餘年郤歸蜀到劔門又見
前者老翁携所將之妾遊行儐從極多見遹皆大笑問
之不言逼之又失所在訪劒門前後並無此人竟不能
測也(廣/記)
楊素有美妾姿色絶倫時有千牛桑和有妖蠱異術
常一見婦人卽便能致焬帝宻使竊之素宅深邃和
朝奉詔夜便竊以送帝竒其能詔素賜之(兩京記/)
庾肩吾少事陶先生頗多藝術嘗夏會客向室大嘘
氣盡成雪(廣異/記)
　
　
　
　
　
　
　
　廣博物志卷二十二
欽定四庫全書
　廣博物志巻二十三
　　　　　　　　　　　　明　董斯張　撰
　　閨壼(賢母/)　(賢婦/)　(節婦/)　(才婦/)　(孝女/)
封丘者髙祖與項氏戰厄於延鄉有翟母者免其難故
以延鄉為封丘縣以封翟母焉(陳留風/俗傳)
崔發事王莽位至大司空母師氏通百家之言莽以殊
禮加之號成義夫人金印紫綬乗文軒丹轂(後漢/書)
漢馮異欲從光武其母囑之曰汝今盡忠莫思盡孝我
自為計以絶子内顧之念遂縊而死光武即位命建廟
祀之廟在饒陽縣(上/)
郭丹後母為鬻衣装賣産業與從師長安(上/)
泰瑛南鄭楊相妻大鴻臚劉巨公女也有四男二女相
亡教訓六子動有法矩長子元珍出行醉母十日不見
之曰我在汝尚如此我亡何以帥羣弟子元珍叩頭謝
過仲子仲珍白母請客既至無賢者母怒責之仲珍乃
革行交友賢人兄弟為名士泰瑛之教流於三世四子
才官隆於先人故時人為語曰三苖口止四珍復起(華/陽)
(國/志)
江夏孟宗少逰學與同學共處母為作十二幅被其隣
婦怪問之母曰大其被以招貧士之卧庶聞君子之言
耳(列女/傳)
陶侃為潯陽縣吏常監魚梁以鮓遺母湛氏封鮓及書
責侃曰爾為吏以官物遺我非惟不能益吾乃以増吾
憂也范逵曰非此母不生此子(晉/書)
朱序鎮襄陽苻堅遣將圍之序母韓氏自登城謂西北
角當先受敵遂領百餘婢并城中女子於其角斜築城
二十餘丈賊攻西北角果潰衆便守新築城賊既退人
以此城為夫人城(上/)
苻堅幸太學博士盧壺曰廢學既乆尚傅零落周儀禮
注未有其師竊見太常韋逞母宋氏世傳父業今年八
十視聼無闕自非此母無可傳授於是就宋氏家立講
堂置生徒百二十人隔絳紗帳而受業號宋氏為宣文
君周官學復行於世(前秦/記)
王大司馬母魏夫人性甚嚴整王在湓城時為三千人將
年踰四十少不如意猶捶撻之故能成其勲業(家/訓)
任遥妻河東裴氏髙眀有徳行嘗晝卧夢有五色采旗
葢四角懸鈴自天而墜其一鈴落入懐中心悸因而有
娠占者曰必生才子遂生昉年十二從叔晷有知人之
量見而稱其小名曰阿堆吾家千里駒也(南史○以/下賢婦)
蔡人之妻者宋人之女也既嫁於蔡夫有惡疾其母將
改嫁之女曰夫之不幸乃妾之不幸將何去終不聼其
母而作芣苢之詩(列女/傳)
楚野辯女者昭氏之妻也鄭簡公使大夫聘於荆至於
狹路有一婦人乘車與大夫轂擊而折大夫車軸大夫
怒將執而鞭之婦人曰君子不遷怒不貳過今於狹路
之中妾避之已極矣而子大夫之僕不肯少引是以敗
子大夫之車而反執妾豈不遷怒哉既不怒僕而反怨
妾豈不貳過哉(上/)
楚莊王使使齎金百斤聘北郭先生先生曰臣有箕箒
之使願入計之即謂婦人曰楚欲以我為相今日相即
結駟列騎食方丈於前如何婦人曰夫子以織屨為食
食粥毚履無怵惕之憂者何哉與物無治也今如結駟
列騎所安不過容膝食方丈於前所甘不過一肉以容
膝之安一肉之味而殉楚國之憂其可乎於是遂不應
聘與婦去之(韓詩/外傳)
伯宗朝以喜歸其妻曰子貌有喜何也曰吾言於朝諸
大夫皆謂我知似陽子對曰陽子華而不實主言而無
謀是以難及其身子何喜焉伯宗曰吾飲諸大夫酒而
與之語爾試聼之曰諾既飲其妻曰諸大夫莫子若也
然而民不能戴其上乆矣難必及子子盍亟索士憗庇
州犂焉得畢陽及欒弗忌之難諸大夫害伯宗將謀而
殺之畢陽實送州犂於荆(國/語)
陶答子治陶三年名譽不興家富三倍其妻獨抱兒而
泣姑怒曰何其不祥也婦曰夫子能薄而官大是謂嬰
害無功而家昌是謂積殃妾聞南山有𤣥豹霧雨七日
而不下食者何也欲以澤其毛而成文章也故藏而逺
害犬彘不擇食以肥其身坐而須死耳今夫子不脩徳
而家益厚敗亡之徴見矣期年而答子果以盗誅(列女/傳)
節乳母者魏公子之乳母秦破魏殺魏王瑕誅諸公子
而一公子不得令魏國曰得公子者賜金千鎰匿之者
罪至夷節乳母與公子俱逃魏之故臣曰今魏國已破
亡族已滅子匿之尚誰為乎母吁而言曰夫見利而反
上者逆也畏死而棄義者亂也今持逆亂而以求利吾
不為也且夫凡為人養子者務生之非為殺之也豈可
以利賞畏誅之故廢正義而行逆節哉遂抱公子逃於
深澤之中秦軍追見争射之乳母以身為公子蔽矢着
身者數十與公子俱死(列女/傳)
杜有道妻嚴氏字憲女韡有淑徳傅𤣥求為繼室憲便
許之時𤣥與何晏鄧颺不穆晏等每欲害之時人莫肯
共婚或曰何鄧執權必為𤣥害亦猶排山壓卵以湯沃
雪耳奈何與之為親憲曰晏等驕侈必當自敗司馬太
傅獸睡耳吾恐卵破雪消行自有在(晉/書)
陶潜妻翟氏與潜志趣同能安苦節夫耕於前妻鋤於
後
劉凝之妻郭銓女也亦能不慕榮華與凝之共居儉苦
夫妻共乗簿笨車出市貿易周用之外輙以施人(並/上)
魏姚氏婦楊氏閹人符承祖姨也承祖為文明太后所
寵楊氏謂其姊曰姊雖有一時之榮不若妹有無憂之
樂常著破衣自執勞事承祖遣人乗車往迎之楊不肯
起遣人彊轝致車上反大哭言爾欲殺我也以是符家
内外皆號為癡姨及承祖敗有司執其二姨至庭姚氏
婦衣裳敝陋特免罪(北/史)
荀遂字仲陽隠居不仕時嵗饑荒來糴者遂妻常昻其
斛糴者歸量輙過其本時人號為昻斛夫人(荀氏别傳/)
陳順謙成固人也順謙適鄧令曹寧十九寡居長育遺
孤八十餘卒兄弟陳規著書歎述之惠謙適張亮則在
扶風官下吏白欲重禁嚴防以肅非元脩訪於惠謙惠
謙曰恢𢎞徳教養㢘免耻五刑三千葢亦多矣又何加
也兄弟伯思學僊道惠謙戒之曰君子疾沒世名不稱
不患年不長也且夫神僊愚惑如繫風捕影非可得也
伯思乃止陳伯臺稱云女尚書之後耳(華陽/國志)
禮脩趙嵩妻趙氏女也姑酷惡無道遇之不以禮脩終
無愠色及寧父母父母問之終引咎不道姑卒更寤更
慈愛之鄉人相訓曰作婦不當如趙伯髙妻乎使惡姑
知變可為婦師矣後姑病女來省疾姑却之曰我死固
當絶於賢婦手中後遭來賊嵩死乃碧塗面亂首懐刀
託言病賊不逼也養遺生女依父叔立義終身者也(上/)
朱百年卒㑹稽守蔡興宗餉其妻孔氏米百斛孔遣婢
詣郡門固辭時人以比梁鴻妻(南/史)
梓潼太守茍金龍妻劉氏者平原人也宣武時金龍為
郡梁人攻圍㑹金龍疾病不堪部分劉遂厲城人脩理
戰具拒戰百有餘日兵士死傷過半戍副髙景隂圖叛
逆劉與城人斬景及其黨與數十人自領將士分衣減
食勞逸必同莫不畏而懐之井在外城尋為賊陷城中
絶水渴死者多劉乃集諸長幼喻以忠節遂相率告訴
於天俱時號叫俄而澍雨劉命出公私布絹及至衣服
懸之城内絞而取水所有穕器悉儲之於是人心益固
會益州刺史傅竪眼將至梁人乃退豎眼嘆異之具狀
奏聞宣武嘉之(北/史)
魏尚書令王肅博學多通才辭美茂髙祖甚重之先仕
齊日聘謝氏女為妻及至京師復尚公主謝作五言詩
贈曰本為薄上蠶今作機中絲得路逐勝去頗憶纒綿
時公主代肅答謝云鍼是貫綿物目中恒任絲得帛縫
新去何能衲故時肅甚有愧色(洛陽伽/藍記)
賀徳基少逰學於京邑積年不歸衣資罄乏又耻衣服
故弊盛冬止衣夾襦袴嘗於白馬寺前逢一婦人容服
甚盛呼徳基入寺門脱白綸巾以贈之仍謂徳基曰君
方為重器不乆貧寒故以此相遺耳徳基問姬姓名不
答而去(陳書○以/下節婦)
貞女引一曰處士吟魯次室女倚柱悲吟而嘯隣人曰
欲嫁耶何吟之悲也女曰嗟乎吾傷民心悲而嘯豈欲
嫁哉自傷懐潔為隣人所疑於是褰裳去之入山中見
貞女廟喟然太息援琴歌曰繋骸骨於林兮託神霛於
貞女自縊而死或云見女貞木而作歌亦謂女貞木歌
(琴/操)
思歸引一曰離拘操衞侯有女邵王聞其賢請聘之未
至而王薨太子欲留之女不聼拘於深宫欲歸不得援
琴而歌曲終縊而死或云離拘操箕子所作也
衞侯女嫁於齊太子中道聞太子死問傅母曰何如傅
母曰且往當䘮䘮畢不肯歸終之以死傅母悔之取女
所自撡琴於冢上鼓之忽二雉出墓中傅母撫雉曰女
果為雉耶言未畢俱飛而起遂不見傅母悲痛因作操
曰雉朝飛(並/上)
魯陶嬰妻者夫死守志不二作歌詩曰悲夫黄鵠之早
寡七年不雙宛頸獨宿不與衆同夜半悲鳴想其故雄
天命蚤寡獨宿何傷寡婦念此泣下數行嗚呼悲哉死
者不可忘飛鳥尚然况於其良雖有賢雄終不可重行
(列女/傳)
韓樹南南鄭人趙子賤妻也子賤初為郡功曹李固之
誅詔書下郡殺固二子憲公季公太守知其枉遇之甚
寛二子託服藥死具棺器欲因出逃子賤畏法敕更騐
實就殺之及固小子變得還子賤慮變報讐賃人刺之
燮覺告郡殺子賤初樹南諫子賤子賤不從及臨死許
共并命兄弟嫂侍婢視守之經百餘日乃怠白兄嫂念
一死萬不得生不敢復圖死也上下以為信然無幾時
於幕下自殺(華陽/國志)
蜀郡張貞行船被溺死貞婦黄因投江就之積十四日
執夫手自浮出(異苑/)
陸績於鬱林所生女名曰鬱生適張温弟白姚信集有
表稱之曰臣聞唐虞之政舉善而教旌徳擢異三王所
先是以忠臣烈士顯名國朝淑婦貞女表迹家閭葢所
以闡崇化業廣殖清風使茍有令性幽明俱著茍懐懿
姿士女同榮故王蠋建寒松之節而齊王表其里義姑
立殊絶之操而魯侯髙其門臣切見故鬱林太守陸績
女子鬱生少履貞特之行幼立匪石之節年始十三適
同郡張白侍廟三月婦禮未卒白遭罹家禍遷死異郡
鬱生抗聲昭節義形於色冠葢交横誓而不許奉白姊
妹嶮巘之中蹈履水火志懐霜雪義心固於金石體信
貫於神明送終以禮邦士慕則乞蒙聖朝斟酌前訓上
開天聪下垂坤厚褒鬱生以義姑之號以厲兩髦之節
則皇風穆暢士女改視矣(三國/志注)
二寡婦者淑也昺也淑䘮夫守寡兄弟將嫁之誓而不
許(杜預/女記)
吕榮者吳郡許升之妻也升為賊所害榮貞烈自守黄
巾賊陳寳欲穢之榮執節不聼寳遂殺之是夕疾風暴
雨雷電晦暝寳恐懼叩頭葬之而去麋府君聞榮髙行
出錢助縣為冢因名曰義婦阪(列女/後傳)
永初中廣漢漢中羗反虐及巴郡有馬妙祈妻義王元
憒妻姬趙曼君妻華夙䘮夫執共姜之節守一醮之禮
號曰三貞遭亂兵廹匿懼見拘辱三人同時自沈於西
漢水而沒死有黄鳥鳴其亡處徘徊焉國人傷之乃作
詩曰關關黄鳥爰集于樹窈窕淑女是繡是黼維彼繡
黼其心匪石嗟爾臨川邈不可獲(華陽/國志)
隂喻早卒荀采豐少父爽奪之以適郭奕因令左右辦
浴既入室以粉書扉上曰尸還隂隂字未成懼有人來
以衣帯縊死(晉/書)
伏見族祖吳國亡民富春孫彦妻環少厲令節服膺道
教逮嫡孫氏恪居婦職宗姻有聲奉禮未周彦母䘮殞
䘮殞半年彦奄亡沒環率禮奉終抗義明節傾竭私産
以供𦵏送禮服既終前無立子家欲改醮誓而不許(鉏/滔)
(母孫氏瓊與虞定/夫人薦環夫人書)
霸城王整之姊嫁為衞敬瑜妻年十六而敬瑜亡父母
舅姑咸欲嫁之誓而不許乃截耳置盤中為誓乃止遂
手為亡壻種樹數百株墓前柏樹忽成連理一年許還
復分散女乃為詩曰墓前一株柏根連復並枝妾心能
感木頺城何足竒(南/史)
宋末娼家女姚玉京嫁襄州小吏衞敬瑜溺水而死玉
京守志養舅姑常有雙燕巣梁間一日為鷙鳥所獲其
一孤飛悲鳴徘徊至秋翔集玉京之臂如告别然玉京
以紅縷繫足曰新春復來為吾侣也眀年果至因贈詩
曰昔年無偶去今春猶獨歸故人恩既重不忍復雙飛
自爾秋歸春來凡六七年其年玉京病卒明年燕來周
廽哀鳴家人語曰玉京死矣墳在南郭燕遂至墳所亦
死(唐李公撰燕女墳/記○以下才婦)
班昭女妹曹豐生亦有才慧昭著女誡豐生為書以難
之辭猶可觀昭年七十餘卒所著賦頌銘誄問注哀辭
書論上疏遺令凡十六篇子婦丁氏為撰集之又作大
家讚焉(東漢/書)
皇甫規妻善屬文能草書(上/)
夀張女子張雨早䘮父母年五十不肯嫁留養孤弟二
人教其學問各得通經皆為聘娶成善士謝夷吾為令
薦於州府使各選舉表復雨門户(謝承後/漢書)
趙姬者桐鄉令東郡虞韙妻也韙既沒大皇帝敬其文
才詔入宫省號曰趙母作列女傳解注賦數十萬言
晉鍾毓兄弟警悟過人每嘲謔未嘗困躓嘗女會有女
善調謔往觀於是盛飾共載行西門一女子笑曰車中
央殊髙毓等初不覺車後門生云向已被嘲鍾愕然門
生曰中央髙兩頭低也葢言羝也兄弟多髯故云(談/藪)
左貴嬪名芬兄思芬少學善綴文名亞於思武帝聞而
納之泰始八年拜脩儀受詔作愁思之文因為離思賦
後為貴嬪姿陋無寵以才徳見稱體羸多患常居深室
帝每逰華林輙回輦過之言及文義辭對清華左右侍
從莫不稱美帝重芬辭藻方物異寳必詔芬為賦頌
郄氏羲之妻也甚工書有七子獻之最知名𤣥之凝之
徽之浼之操之并工學𨽻凝之妻謝道韞亦善書而有
才華甚為舅所重
婦人吳郡韓蘭英有文辭宋孝武時獻中興賦被賞入
宫宋明帝時用為宫中職僚及武帝以為博士教六宫
書學以其年老多識呼為韓公云(南/史)
前秦苻堅時秦州刺史扶風竇滔妻蘇氏陳留令武功
道質第三女也名蕙字若蘭識知精眀儀容秀麗謙黙
自守不求顯揚行年十六歸於竇氏滔甚敬之然蘇性
近於急頗傷妬嫉滔字連波右將軍眞之孫朗之第二
子也風神秀偉苻堅委以心膂之任備歴顯職皆有政
聞遷秦州刺史以忤㫖謫戍燉煌㑹堅㓂晉襄陽慮有
危逼藉滔才略乃拜安南將軍留鎮襄陽焉初滔有寵
姬趙陽臺歌舞之妙無出其右滔置之别所蘇氏知之
求而獲焉苦加捶辱滔深以為憾陽臺又專伺蘇氏之
短讒毁交至滔益忿焉蘇氏時年二十一及滔將鎮襄
陽邀其同往蘇氏忿之不與偕行滔遂携陽臺之任斷
其音問蘇氏悔恨自傷因織錦廽文五采相宣瑩心耀
目其錦縱廣八寸題詩三十餘首計八百餘言縱横反
覆皆成文章其文㸃畫無缺才情之妙超古邁今名曰
璇璣圖然讀者不能盡通蘇氏笑而謂人曰徘徊宛轉
自成文章非我佳人莫之能解遂發蒼頭賫至襄陽焉
滔省覽錦字感其妙絶因送陽臺之關中而具車徒如
禮邀迎蘇氏歸於漢南恩好逾重蘇氏著文詞五千餘
言屬隋季䘮亂文字散落追求不獲而錦字廻文盛見
傳寫(武后/御製)
齊鮑令暉詩齊韓蘭英詩令暉歌詩往往斷絶清巧擬
古尤勝昭嘗答孝武云臣妹才自亞於左芬臣才不及
太冲爾蘭英綺宻甚有名篇又善談笑齊武謂韓云借
使二媛生於上葉則玉階之賦紈素之辭未詎多也
盧䖍後妻元氏升堂講老子道徳經䖍弟元明隔紗帷
以聼之(鄴洛鼎/峙記)
陳後主以宫人有文學者袁太捨等為女學士(陳/書)
女侍中魏元乂妻也女學士孔貴嬪也
煬帝至廣陵備月觀行宫有郎將自𤓰州進合歡果帝
命小黄門以一雙馳騎賜吳絳僊遇馬急摇解絳僊拜
賜私附紅牋上進曰驛騎傳雙果君王寵念深寧知辭
帝里無復合歡心帝歎曰綘僊不獨貌可觀詩意深切
乃女相如也亦何謝左貴嬪乎(大業拾遺○/以下孝女)
晉敗齊師齊侯遂自徐關入見保者曰勉之齊師敗矣
避女子(使避君也齊侯單/還婦人不知之也)女子曰君免乎曰免矣曰鋭
司徒免乎曰免矣曰茍君與吾父免矣可若何奔齊侯
以為有禮既而問之壁司徒之妻也(壁司徒/主壘壁)予之石􁁉
(石􁁉邑名濟北盧縣東/有地名石􁁉音留左傳)
宣城郡青陽縣有梅根冶孝女李娥娥父吳人文帝時
為鐵官冶以鑄軍器一夕煉金竭罏而金不出時吳方
草創法令至嚴諸耗折官物十萬即坐斬仍又沒入其
家而娥父所損折數過千萬娥年十五痛傷之因火烈
遂自投於罏中赫然屬天於是金液沸湧溢於罏口娥
所躡二履浮出於罏身則化矣其金汁塞罏而下遂成
溝渠泉注二十里入於江水其所收金凡億萬斤溝渠
中鐵至今仍存故吳俗每冶銅鐵必先為娥立祠享而
祈福(紀/聞)
漢雍青東郡民之女母疾積年青扶持左右四體羸痩
村里乃斂錢營助湯藥母痊許嫁同郡周少君少君疾
病未獲成禮乃求青母見青託以其父母青許之俄而
命終青以供養其父母為務十餘年中公姑感之勸令
更嫁青誓以匪石後公姑並自殺女姑告青殺之縣收
拷捶遂以誣欵刑於市青臨刑語監殺者曰乞樹長竿
繫白幡青若殺公姑血入泉不殺血上天血乃緣幡竿
上天
蜀郡太守王子雅南陽西鄂人有三女無男而家累千
金父沒當葬女自相謂曰先君生我姊妹無男兄弟今
當安神立宅翳靈后土㝠㝠絶後何以彰吾君之徳各
出錢五十萬一女築墓二女各建石樓以表孝思樓髙
可丈七八柱圎圍二丈有餘石質有緑光可以鑑窮功
綺刻妙絶人工(水經/注)
宜陽縣有女子姓彭名娥父母昆弟十餘人為長沙賊
所攻時娥負器出汲於溪聞賊走還正見塢壁已破不
勝其哀與賊相格賊縳娥驅出溪邉將殺之溪際有大
山石壁髙數十丈娥仰天呼曰皇天有神不我為何罪
而當如此因奔走向山山髙開廣數丈平路如砥羣賊
亦逐娥入山山遂崩合冺然如初賊皆壓死山裏頭出
山外娥遂隠不復出娥所汲器化為石形頭似鷄土人
號曰鷄山其水為娥潭(幽眀/録)
犍為叔先泥和其女名雄永建三年泥和為縣功曹縣
長趙祉遣泥和拜檄謁巴郡太守以十月乗船扵城湍
墮水死尸䘮不得雄哀慟號咷命不圖存告弟賢及夫
人令勤覓父尸若求不得吾欲自沉覓之至十二月十
五日父䘮不得雄乗小船扵父墮處哭泣數聲竟自投
水中旋流沒底見夢告弟云至二十一日與父俱出至
期如夢與父相持并浮出江(搜神/記)
諸暨東洿里屠氏女父失眀母痼疾親戚相棄鄉里不
容女携父母逺住苧蘿樵採夜紡績以供養父母俱卒
親營殯𦵏負土成墳忽聞空中有聲云汝至性可重山
神欲相驅使汝可為治人病必得大富女謂是􁁜魅弗
敢從遂得病積時隣舎人有中溪蜮毒者女試治之自
覺病便差遂以巫道為人治疾無不愈家産日益鄉里
多欲娶之以無兄弟誓守墳墓不肯嫁為山賊劫殺(南/齊)
(書/)
永興中有王氏女年五嵗得毒病兩目皆盲性至孝年
二十父亡盲女臨屍一呌眼皆血出小妹為䑛之左眼
即開愈時人皆以孝感所致也(上/)
蘭陵蕭矯妻羊氏至孝居父䘮哭吐血母疾晝夜祈禱
忽一人自稱枯桑君曰若人無患令泄氣於居西南求
白石鎮之言訖不見明日如言疾愈
羊緝之女佩任母亡不飲食三日而死鄉里號曰女表
緱氏女玉為父報讐吏執玉以告外黄令梁配欲論殺
玉申屠蟠時年十五進諌曰玉之節義足以感無耻之
孫激忍辱之子不遭明時尚當表旌廬墓况在清聼而
不加哀矜配善其言乃為減死論(列女/傳)
酒泉烈女龎娥親者表氏龎子夏之妻禄福趙君安之
女也君安為同縣李夀所殺娥親有男弟三人皆欲報
讐夀深以為備會遭災疫三人皆死夀聞大喜請㑹宗
族共相慶賀云趙氏彊壯已盡唯有女弱何足復憂防
備懈弛娥親子淯出行聞夀此言還以啟娥親娥親既
素有報讐之心及聞夀言感激愈深愴然隕涕曰李夀
汝莫喜也終不活汝戴履天地為吾門户吾三子之羞
也焉知娥親不手刃殺汝而自徼倖邪隂市名刀挾長
持短晝夜哀酸志在殺夀夀為人㐫豪聞娥親之言更
乗馬帯刀鄉人皆畏憚之比隣有徐氏婦憂娥親不能
制恐逆見中害每諫止之曰李夀男子也㐫惡有素加
今備衞在身趙雖有猛烈之志而強弱不敵邂逅不制
則為重受禍於夀絶滅門户痛辱不輕也願詳舉動為
門户之計娥親曰父母之讐不同天地共日月者也李
夀不死娥親視息世間活復何求今雖三弟早死門户
冺絶而娥親猶在豈可假手扵人哉若以卿心况我則
李夀不可得殺論我之心夀必為我所殺眀矣夜數磨
礪所持刀訖扼腕切齒悲涕長歎家人及隣里咸共笑
之娥親謂左右曰卿等笑我直以我女弱不能殺夀故
也要當以夀頸血汚此刀刃令汝軰見之遂棄家事乗
鹿車伺夀至光和二年二月上旬以白日清時扵都亭
之前與夀相遇便下車扣夀馬叱之夀驚愕廻馬欲走
娥親奮刀斫之并傷其馬馬驚夀擠道邉溝中娥親尋
復就地斫之探中樹蘭折所持刀夀被創未死娥親因
取夀所佩刀殺夀夀䕶刀瞑目大呼跳梁而起娥親乃
挺身奮手左抵其額右樁其喉反覆盤旋應手而倒遂
㧞其刀以截夀頭持詣都亭歸罪有司徐歩詣獄辭顔
不變時禄福長漢陽尹嘉不忍論娥親即解印綬去官
弛法縱之娥親曰讐塞身死妾之眀分也治獄制刑君
之常典也何敢貪生以枉官法鄉人聞之傾城奔往觀
者如堵焉莫不為之悲喜慷慨嗟歎也守尉不敢公縱
隂語使去以便宜自匿娥親抗聲大言曰枉法逃死非
妾本心今讐人已雪死則妾分乞得歸法以全國體雖
復萬死扵娥親畢足不敢貪生為明廷負也尉故不聼
所執娥親復言曰匹婦雖微猶知憲制殺人之罪法所
不縱今既犯之義無可逃乞就刑戮隕身朝市肅明王
法娥親之願也辭氣愈厲面無懼色尉知其難奪彊載
還家凉州刺史周洪酒泉太守劉斑等並共表上稱其
烈義刋石立碑顯其門閭太常𢎞農張奐貴尚所履以
束帛二十端禮之海内聞之者莫不改容贊善髙大其
義故黄門侍郎安定梁寛追述娥親為其作傳(皇甫謐/龎娥親)
(傳/)
荀崧小女灌幼有竒節崧為襄城太守為杜曾所圍力
弱食盡欲求救扵故吏平南將軍石覧計無從出灌時
年十三乃率勇士數十人踰城突圍而出賊追甚急灌
督厲將士且戰且前得入魯陽山獲免自詣覧乞師又
為崧書與南中郎將周訪請援仍結為兄弟訪即遣子
撫率三千人會石覧俱救崧賊聞兵至散走灌之力也
(華陽/國志)
秦家有好女自名曰女休休年十四五為宗行報讎左
執白陽刀右據宛景矛(樂府/歌)
　
　
　
　
　
　
　
　廣博物志巻二十三
欽定四庫全書
　廣博物志巻二十四
　　　　　　　　　　　　明　董斯張　撰
　　閨壼二(妬婦變美人/婢    異)　(孕育/)　(穕紀女婦/)　(尼/)
叔向之母妬叔虎之母美而不使其子皆諌其母曰深
山大澤實生龍蛇余懼其生龍虵以禍女余何愛焉使
往視寢生叔虎美而有勇力欒懷子嬖之故羊舌氏之
族及於難(國/語)
杜蘭香降張碩碩妻無子取妾妻妬無已碩謂香如此
云何香曰此易治耳言卒而碩妻患創委頓碩曰妻將
死如何香曰此創所以治妬創已亦當瘥數日之間創
損而妻無妬心遂生數男(杜蘭香/别傳)
武歴陽女嫁阮宣武絶忌家有一桃樹花葉灼燿宣歎
美之即便大怒使婢取刀斫樹摧折其花(妬女/記)
宋世諸主莫不嚴妬太宗疾之湖孰令袁慆妻以妬忌
賜死使近臣虞通之撰妬婦記左光祿大夫江湛孫斆
當尚世祖女上使人為斆作表讓婚曰伏承詔㫖當以
臨海公主降嬪榮出望表恩加典外顧審輶蔽伏用憂
惶臣寒門顇族人凡質陋閭閻有對本隔天姻如臣素
流室貧業寡年近將冠皆已有室荆釵布裙足得成禮
每不自解無偶迄兹謀訪莫尋素族弗問自惟門慶屬
降公主天恩所覃容及醜末懐憂抱惕慮不獲免徴命
所當果膺兹舉雖門泰宗榮於臣非幸仰緣聖貸冐陳
愚實自晉氏以來配尚王姬者雖累經美胄亟有名才
至如王敦懾氣桓温斂威真長佯愚以求免子敬炙足
以違詔王偃無仲都之質而倮露於北階何瑀闕龍工
之姿而投軀於深井謝莊殆自同於矇􁄚殷冲幾不免
於強鋤數人者非無才意而勢屈於崇貴事隔於聞覧
吞悲茹氣無所迯訴制勒甚於僕𨽻防閑過於婢妾往
來出入人理之常當賓待客用從之義而令掃轍息駕
無闚門之期廢筵抽席絶接對之理非惟交友離異乃
亦兄弟踈濶第令受酒肉之賜制以動静監子荷錢帛
之私節其言笑姆奶争媚相勸以嚴妮媪競前相謟以
急第令必凡庸下才監子皆葭萌愚竪議舉止則未閑
是非聼言語則謬於虚實姆奶敢恃耆舊唯賛妬忌妮
媪自倡多知務檢口舌其間又有應答問訊卜筮師母
乃至殘餘飲食詰辨與誰衣被故敝必責頭領又出入
之宜繁省難衷或進不獲前或入不聼出不入則嫌於
欲疏求出則疑有别意召必以三晡為期遣必以日出
為限夕不見晚魄朝不識曙星至於夜歩月而弄琴晝
拱袂而披卷一生之内與此長乖又聲影裁聞則少婢
奔迸裾袂向席則老醜叢來左右整刷以疑寵見嫌賓
客未冠以少容致斥禮則有􁙀媵象則有貫魚本無嫚
嫡之嫌豈有輕婦之誚况今議絶傍和䖍恭正匹而每
事必言無儀適設辭輙言輕易我又竊聞諸主集聚唯
論夫族緩不足為急者法急則可為緩者師更相扇誘
本其恒意不可貸借固實常辭或言野敗去或言人笑
我雖家曰私理有甚王憲發口所言恒同科律王藻雖
復彊佷頗經學渉戲笑之事遂為寃魂禇曖憂憤用致
天絶傷理害義難以具聞夫螽斯之徳實致充昌専妬
之行有妨繁衍是以尚主之門往往絶嗣駙馬之身通
離釁咎以臣凡弱何以克堪必將毁族淪門豈伊身𤯝
前後嬰此其人雖衆然皆患彰遐邇事觸天朝故吞言
咽理無敢論訴臣幸屬聖明矜照由道𢎞物以典處親
以公臣之鄙懐可得自盡如臣門分世荷殊榮足守前
基便預提拂清官顯宦或由才升一叨婚戚咸有恩假
是以仰冐非宣披露丹實非唯止陳一已規全身願實
乃廣申諸門憂患之切伏願天慈照察特賜蠲停使燕
雀微羣得保叢蔚蠢物含生自已彌篤若恩詔難降披
請不申便當刋膚剪髮投山竄海(宋/書)
劉孝標云余與馮衍有三同敬通值中朝明君終不試
用予值英主亦擯棄當年一同也敬通雄才冠世志堅
金石予雖不及而節亮慷慨二同也敬通有忌妻至身
操井臼予有悍室亦令家道轗軻三同也
宋明帝憎婦人妬榮彦逺以善碁見親婦妬傷其面帝
曰為卿治之何如逺率爾曰聼聖㫖其夕遂賜藥殺其
妻劉休妻王氏亦妬帝聞之賜休妾敕杖王二十令休
宅後開小店使王親賣掃箒皂筴以辱之
長粲性好内有一侍婢其妻妬而殺之大忿恨數年不
相見親表為之語曰自我不見于今三年(以下/美人)
昔者績陽強力四征重丘遺之美女績陽之君悦之熒
惑不治大臣争權逺近不相聼國分為二(周/書)
紂囚文王於羑里散宜生受命而行宛懐條塗之山有
玉女三人宜生得之因費仲而獻之於紂以免文王(六/韜)
赤烏之人獻二女於天子以為嬖人赤烏美人之地(穆/天)
(子/傳)
旋波夷光越之美女進於吳王肌香體輕餙以珠幌若
雙旌之在煙霧
越謀滅吳蓄天下竒寳美人異味進於吳越又有美女
二人一名夷光二名修明以貢於吳吳處以椒華之房
貫細珠為簾幌朝下以蔽景夕捲以待月二人當軒並
坐理鏡靚粧於珠幌之内竊窺者莫不動心驚魂謂之
神人吳王妖惑忘政及越兵入國乃抱二女以逃吳苑
越軍亂入見二女在樹下皆言神女望而不敢侵今吳
城虵門内有朽株尚為祠神女之處(拾遺/記)
西施越之美女欲見者先輸金錢一文(孟子/注䟽)
宋玉東家女因玉見棄誓不他適膏沐不施恒以帛帯
交結胸前後撡織作以自給後人效之富家至以珠玉
寳花餙錦繡流蘇帯束之以增妖冶浸失其制矣(緝栁/編)
琴引秦時倡屠門髙所作也秦為無道奢淫不制徴天
下美女以充後宫乃縱酒離宫作戯倡優宫女侍者千
餘人屠門髙見宫女幼妙寵麗扵是援琴作歌曲未及
終琴折柱摧絃音不鳴舎琴而更援他琴以續之
廣延國來獻善舞者二人一名旋姢一名提謨並玉質
凝膚體輕氣馥飲以瓀珉之膏飴以丹泉之粟其舞一
名縈塵言其體輕與塵相亂次曰集羽言其婉轉若羽
毛之從風末曲曰旋懐言其肢體纒曼若入懐袖也乃
設麟文之席散荃蕪之香香出波弋國浸地則土石皆
香著朽木腐草莫不鬱茂以燻枯骨則肌肉皆生以屑
噴地厚四五寸使二女舞其上終日無跡體輕故也(拾/遺)
(記/)
秦惠公以美女遺蜀王死葬之石鏡王追思之作幽魄
之曲(琴/操)
武都丈夫化為女子美而艶葢山精也蜀王納為妃不
習水土欲去王留之作東平歌以樂之未幾物故王悲
悼乃作臾邪歌龍歸曲(上/)
楚襄王逰雲夢夢一婦人名曰瑶姬曰我夏帝之季女
也封於巫山之陽臺精魄為芝媚而服焉則與夢期也
(襄陽耆/舊傳)
漢武帝令宫人為八字眉梁冀妻孫夀改翠眉為愁眉
魏武帝令宫人掃青黛眉連心細長謂之蛾眉粧西子
母浣帛於溪有眀珠射體感而孕又夢有翠雞五色自
空而下乆之化為鶚飛去(翰府/名談)
帝所幸宫人名麗娟年十四玉膚柔軟吹氣勝蘭不欲
衣纓拂之恐體痕也每歌李延年和之於芝生殿唱廻
風之曲庭中花皆飜落置麗姢於眀離之帳恐塵垢汚
其體也帝常以衣帯縛麗姢之袂閉於重幙之中恐随
風而去也麗姢以琥珀為佩置衣裾裏不使人知乃言
骨節自鳴相與為神怪也(洞㝠/記)
王昭君姊歸人也有香溪即昭君常逰翫處(郡國/志)
伶𤣥字子干買妾樊通徳有才色知書慕司馬遷史記
頗能言趙飛燕姊弟故事子干閒居命言厭厭不倦子
干曰斯人俱灰滅矣當時疲精力騖嗜欲蠱惑之事寧
知終歸荒田野草乎通徳占䄂顧眎燭影以手擁髻悽
然泣下曰夫淫於色非慧男子不至也慧則通通則流
流而不得其防則百物變態為溝為壑無所不往焉禮
義成敗之説不能止其流唯感之以盛衰奄忽之變可
以防其壊今婢所道趙后姊弟事盛之至也主君恨然
有荒田野草之悲衰之至也婢子拊形屬影識夫盛之
不可留衰之不可推俄然相緣奄忽雖婕好聞此不少
遣乎(飛燕/外傳)
陳忠女名豐隣人葛勃有美姿豐與村中數女戯相謂
曰得壻如葛勃無恨也(異/苑)
陳豐與葛勃屢通音問而歡會末由七月七日豐以青
蓮子十枚寄勃勃啖未竟墜一子於盆水中有喜鵲過
惡汚其上勃遂棄之明早有並蒂花開於水面如梅花
大勃喜曰吾事濟矣取置几頭數日始謝房亦漸長割
之各得實五枚如豐來數即書其異以報豐自此鄉人
改雙星節為雙蓮節(賈子/説林)
孫亮作琉璃屏風甚薄而瑩澈每於月下清夜舒之常
與愛姬四人皆振古絶色一名朝姝二名麗居三名洛
珍四名潔華使四人坐屏風内而外望之如無隔惟香
氣不通扵外為四人合四氣香殊方異國所出凡經踐
躡宴息之處香氣沾衣歴年彌盛百浣不歇因名曰百
濯香或以人名香故有朝姝香麗居香洛珍香潔華香
所居室名為思香媚寢(拾遺/記)
夏統從父祀先人迎女巫章丹陳珠二人並有國色莊
服甚麗善歌舞又能隠形匿影吞刀吐火統破藩而走
歸責諸人曰昔淫亂之俗興衛文公為之悲惋螮蝀之
氣見君子尚不敢指季桓納齊女仲尼載馳而退子路
見夏南憤恚而忼慨吾常恨不得頓叔向之頭搯華父
之眼柰何諸君迎此妖物夜與逰戲放傲逸之情縱奢
淫之行亂男女之禮破髙貞之節何也遂隠床上披髮
而卧不復言(晉/書)
緑珠姓梁白州人(小/傳)
翔風因季倫見棄聼寒蛩心悲因織寒蛩之褥以獻之
石崇有妓善投壺隔屏風投之(晉/書)
何充後閣妓以翡翠指環換刺繡筆歎曰此物洞仙與
吾欲保長年之好乃令蒼頭急以蜻蜓㡌贖之(粧樓記/)
石虎有馬妓著朱衣進賢冠立於馬上馬定而作書字
皆端正(石虎鄴/中記)
臨州王宏後庭數百千人皆極天下之選所幸江無畏
服玩侔於齊東昏潘妃寳屧直千萬(梁/書)
羊侃善音律自造採蓮棹歌兩曲甚有新致姬妾侍列
窮極奢靡有彈筝人陸太喜著鹿角爪長七尺儛人張
浄琬腰圍一尺六寸時人咸推能掌中舞又有孫荆玉
能反腰帖地啣得席上玉簮(上/)
髙陽王雍有二美姬一名修容二名艶姿並蛾眉皓齒
潔貌傾城修容亦能為緑水歌艶姿善火鳳舞並愛傾
後室寵冠諸姬(洛陽伽/藍記)
河内人色美善歌其夫貌醜而好酒醉歸常毆其妻故
其歌多為怨苦之詞或演其曲而被之管絃以歌時每
摇其身因號為踏摇娘曲(琴/操)
洛陽進合蔕花得之嵩山塢中人不知名採者異之㑹
煬帝駕適至因名迎輦花濃艶芬馥或惹襟袖移時不
散嗅之令人不睡命御車女袁寳兒持之號司花女時
虞永興世南草征遼徳音扵側寳兒注視之帝曰昔傳
飛燕可掌上舞今得寳兒方昭前事然多憨態今注目
扵卿卿可便嘲之虞為絶句曰學畫鴉黄半未成垂肩
嚲袖太憨生緣憨却得君王惜長把花枝傍輦行帝稱
美(大業/拾遺)
帝登鳳舸凭殿脚女吳絳僊肩喜其柔麗不與羣軰齒
愛之甚乆不移歩絳僊善畫長蛾眉帝色不自禁輦召
絳僊將拜婕妤適值絳僊下嫁為玉工萬郡妻故不克
諧帝寢興罷擢為龍舟首檝號曰崆峒夫人(妬記○以/下孕育)
一産二子者當以後生者為兄言其先胎也荅曰此野
人之鑿語耳君子不測暗安知胎之先後也
周哀公之八年鄭有人一生四十子其二十人為人二
十死其九年晉有豕生人能言吳赤烏七年有婦人一
生三子(搜神/記)
哀帝建平四年四月山陽方與女子田無嗇生子未生
二月前兒啼腹中及生不舉葬之陌上後三日有人過
聞兒啼聲母因掘收養之(搜神/記)
漢平帝元始元年六月長安有女子生兒兩頭兩頸面
俱相向四臂共胸俱前向尻上有目長二寸所京房易
傳曰暌孤見豕負塗厥妖人生兩頭下相攘善妖亦同
人若六畜首目在下兹謂亡上政將變更厥妖之作以
譴失正各象其類兩頸下不一也手多所任邪也足少
下不勝任或不任下也凡下體生於上不敬也上體生
扵下媟凟也生非其類婬亂也人生而大上速成也生
而能言好虚也羣妖推此類不改乃成凶也
靈帝光和二年洛陽上西門外女子生兒頭異肩共胸
俱前向以為不祥墮地棄之自是後朝廷霧亂政在私
門上下無别二頭之象後董卓戮太后被以不孝之名
放廢天子後復害之漢元以來禍莫踰此
靈帝中平元年六月壬申雒陽男子劉倉居上西門外
妻生男兩頭共身至建安中女子生男亦兩頭共身
晉懐帝永嘉元年吳郡吳縣萬詳婢生一子鳥頭兩足
馬蹄一手無毛尾黄色大如椀(並/上)
建興四年西都傾覆元皇帝始為晉王四海宅心其年
十月二十二日新蔡縣吏任僑妻胡氏年二十五産二
女相向腹心合自胸以上臍以下分此葢天下未壹之
妖也時内史吕㑹上言案瑞應圖云異根同體謂之連
理異畆同類謂之嘉禾草木之屬猶以為瑞今二人同
心天垂靈象故易云二人同心其利斷金休顯見生扵
陳東之國斯葢四海同心之瑞不勝喜躍謹畫圖上時
有識者哂之
晉元帝大興三年十二月謝平妻生女墮地濞濞有聲
須臾便死鼻目皆在頂上面處如項口有齒都連為一
胸如鱉手足爪如鳥爪皆下勾此亦人生他物非人所
見者後二年王敦反有石頭之敗
常山趙宣母妊身如常而髀上癢搔之成瘡兒從瘡出
母子平安(異/苑)
劉毅討桓修之桓遣人擒得毅妻郭美送與𤣥遂寵擅
諸姬有身及𤣥敗郭還遂産一兒一鼠毅怒殺兒鼠走
枯莽中其後郭病死方殮鼠忽來跳入棺内
元嘉中髙平平丘孝婦懐妊生一團氷得日便消液成
水
魏郡徐逮字君及婦平昌孟氏生兒頭有一角一脚頭
止仰向通身盡赤落地無聲乗虚而去(並/上)
昔燕趙之間有三男子共娶一女生四子后争訟廷尉
延夀奏云禽獸生子逐母宜以四子還母尸三男子扵
市(譙周/法訓)
昔陽翟有婦人妊身三十月乃生子五嵗便入此山學
道神眀為母立祠因號曰開母祠焉(嵩髙/山記)
太原温磐石母懐身三年然後生墮地便坐而笑髮覆
面牙齒皆具(異/苑)
梁武帝太清元年丹陽有莫氏妻生男眼在頂上大如
兩嵗兒墮地而言曰兒是旱疫鬼不得住母曰汝當令
我得過疫鬼曰有上官何得自由母可急作綘帽故當
無憂母不暇作絳㡌以綘繫髮自是旱疫者二年揚徐
兗豫尤甚莫氏鄉隣多以絳免他土效之無驗
後魏肅宗熙平二年并州祈縣人韓僧真女從母右脇
而出胡太后令付掖庭養之太后臨朝為元人劉騰幽
扵永巷後竟被爾朱榮沉扵河魏室因滋大亂
髙搆馮翊武鄉女子焦氏既瘂又聾嫁之不售嘗樵採
扵野為人所犯而有孕遂生一男年六嵗莫知其姓扵
是申省搆判曰母不能言窮䆒理絶按風俗通姓有九
種或氏扵爵或氏所居此兒生在武鄉可以武為姓(北/史)
昔王舎城有一長者其家巨富庫藏盈溢如毘沙門然
無子𦙍禱祀神祗求乞有子其婦不乆便覺有身滿足
十月生一男兒是兒先世宿植福因初生之日其手一
指出大光明明照十里(燈指/經)
佛在世時王舎城中有一長者財寳無量不可稱計其
婦足滿十月便欲産子然不肯出尋重有身足滿十月
復産一子先懐者住在右脇如是次第懐妊九子各滿
十月而産唯先一子故在胎中不肯出外其母極患設
湯藥以自療治病無降損囑及家中我腹中子故活不
死今若設終必開我腹取子養育其母扵時不免所患
即便命終時諸親眷屬載其尸骸詣諸塜間請大醫耆
婆破腹㸔之得一小兒形狀故小頭鬚皓白俯僂而行
四向顧視語諸親言汝等當知我由先身惡口罵辱衆
僧故處此熟藏中經六十年受是苦惱難可匹當諸親
聞已號啼悲哭不能答之爾時世尊遥知此兒善根已
熟將諸大衆往到尸所小兒言汝是長老比丘不荅言
實是第二第三亦如是何故言道是時諸大衆此小兒
與佛答對各懐疑惑前白佛言今此老兒宿造何業在
腹髮白俯僂而行復與如來共相答問爾時世尊告諸
大衆此賢刼中有佛出世號曰迦葉有諸比丘夏望安
居衆僧和合差一比丘年在老耄為僧維那共立制限
扵此夏望要得道者聼共自恣若未得者不聼自恣今
此維那獨不得道僧皆不聼布薩自恣心懐懊惱而作
是言我獨為爾營理僧事令汝䓁軰安隠行道今復還
返更不聼自恣布薩羯磨即便瞋恚罵辱汝衆僧尋即
牽捉閉著室中作是唱言使汝等軰常處暗㝠不見光
明如我今者處此暗室作是語已自戮命終墮地獄中
受大苦腦今始得脱故在胎中受是苦惱衆僧聞已各
䕶三業厭離生死得四沙門果者有發辟支佛心者有
發無上菩提心者時諸親屬還將老兒詣家養育年漸
長大放令出家得阿羅漢果(百緣/經)
有一國王小夫人生一肉團大夫人妬之作木凾棄之
常河水後河邉人得之肉破生千小兒勇健欲伐父王
國小夫人以乳五百道射小兒口遂弛弓仗號為賢刼
千佛(以下雜/紀女婦)
周宣王始稱其女曰公主諸侯女曰翁主魏文帝始稱
主壻曰駙馬唐太宗始稱諸王女曰郡主諸侯女曰縣
主(物/原)
齊莊王始封婦人以食邑漢武帝始封婦人為郡君縣
君王莽始加婦人夫人號宋文帝始封婦人為國夫人
孟甞君號其母薛公大家(並/上)
玉女天賜妾也禮含文嘉曰禹卑宫室盡力溝洫百谷
用成神龍女降(宋/書)
魏豹字叔虎范陽人也遷中山太守所在有治名豹嬖
妾先死豹後守扵廪丘南妾形見與豹言翌日而卒(崔/鴻)
(十六國/春秋)
廬江太守華令思髙才達學洽聞之士也妾名瑶華者
已死乃見形與之言語如平生(抱朴/子)
齊王厚送女欲妻屠牛吐屠牛吐辭以疾其友曰子終
死腥臭之肆而已乎何為辭之吐應之曰其女醜其友
曰子何以知之吐曰以吾屠知之其友曰何謂也吐曰
吾肉善而去若少耳吾肉不善雖以吾附益之尚猶賈
不售今厚送子子醜故耳其友後見之果醜傳曰目如
擗杏齒如編貝(韓詩/外傳)
漢陳留考城史姁字威明年少時嘗病臨死謂母曰我
死當復生埋我以竹杖柱於瘞上若杖折掘出我及死
埋之柱如其言七日往視杖果折即掘出之已活走至
井上浴平復如故後與鄰船至下邳賣鋤不得售云欲
歸人不信之曰何有千里暫得歸耶荅曰一宿便還即
取書報以為驗實一宿便還果得報考城令江夏􁌁賈
和姊病在鄰里欲急知消息請往省之路遥三千里再
宿還報(搜神/記)
漢建安中南陽賈偶字文合得病而亡時有吏將詣太
山司命閲簿謂吏曰當召某郡文合何以召此人可速
遣之時日暮遂至郭外樹下宿見一女獨行文合問之
女曰某三河人父為弋陽令昨被召而來今得却還望
君之容必是賢者是以停留依馮左右文合曰悦子之
心願交懽扵今夕女曰聞之諸姑女子以貞專為徳潔
白為稱文合反覆與言終無動志天明各去文合卒已
再停宿少頃却蘇文合欲驗其事遂至弋陽修刺謁令
因問曰君女寧卒而却蘇耶具說本末令入問女所言
皆同初大驚歎竟以女配文合焉(上/)
女色者世間之枷鎻凡夫戀著不能自㧞女色者世間
之重患凡夫困乏至死不免女色者世間之衰禍凡夫
遭之無厄不至行者既得捨之若復顧念是為從獄得出
還復思入從狂得正而復樂之從病得差復思得病智
者怒之知其狂而顛蹶死無日矣凡夫重色甘為之僕
終身馳驟為之辛苦雖復鐵質寸斬鋒鏑交至甘心受
之不以為患狂人樂狂不是過也行者若能棄之不顧
是則破枷脱鎻惡狂厭病離扵衰禍既安且吉得出牢
獄永無患難女人之相其言如蜜而其心如毒譬如停
淵澄鏡而蛟龍居之金山寳窟而師子處之當知此害
不可暫近室家不和婦人之由毁宗敗族婦人之罪實
是隂賊滅人慧明亦是獵圍尠得出者譬如髙羅羣鳥
落之不能奮飛又如宻網衆魚投之刳腸俎几亦如暗
坑無目投之如蛾赴火是以智者知而逺之不受其害
惡而穢之不為此物之所惑也(日明菩/薩經)
佛告柰女好邪淫者有五自妨一多聲不好二王法所
疾三懐異多疑四死入地獄五地獄罪竟受畜生形皆
罪所致能自滅心不邪婬者有五增福一多人稱譽二
不畏縣官三身得安隠四死上天生五從立清浄得泥
洹道(泥洹/經)
國王有女名曰狗牟頭有捕魚師名術波伽隨道而行
遥見王女在髙樓上牕中見面想像染著心不暫捨彌
歴日月不能飲食母問其故以情答母我見王女心不
能忘母喻兒言汝是小人王女尊貴不可得也兒言我
心願樂不能暫忘若不如意不能活也母為子故入王
宫中常送肥魚鳥肉以遺王女而不取價王女怪而問
之欲求何願母白王女願却左右當以情告我唯有一
子敬慕王女情結成病死不云逺願垂愍念賜其生命
王女言汝去至月十五日扵某甲天祠中住天像後母
還語子汝願已得告之如上沐浴新衣在天像後住王
女至時白其父王我有不吉須至天祠以求吉福王言
大善即嚴車五百乗出至天祠既到勑諸從者齊門而
止獨入天祠天神思惟此不應爾王為施主不可令此
小人毁辱王女即厭此人令睡不覺王女既入見其睡
重推之不窹即以瓔珞直十萬兩金遺之而去後此人
得覺見有瓔珞又問衆人知王女來情願不遂憂恨懊
惱婬火内發自燒而死以是證知女人之心不擇貴賤
唯欲是從(法苑/珠林)
昔有四姓藏婦不使人見婦值青衣人作地突與琢銀
兒私通夫後覺婦婦言我生不邪行卿莫妄語夫言吾
不信汝當將汝至神樹所立誓婦言甚佳夫持齋七日
始入齋室婦宻語琢銀兒汝詐作狂亂頭扵市逢人抱
持牽引棄之夫齋竟便將婦出婦言我不見市卿將我
過市琢銀兒便來抱持詐狂卧地婦便哮呼其夫何為
使人抱持我耶夫言此是狂人何須記錄夫婦俱到神
所叩頭言我生來不作惡但為狂人所抱婦便得活夫
黙然而慙佛言當知一切女人奸詐如是不可信也
昔有大姓家子端正以金作女像語父母言有女似此
者兒乃當取時他國有女貌亦端正亦作金男白父母
言有男似此乃當嫁之父母各聞便逺聘合時國王舉
鏡自照謂羣臣曰天下人顔有如我不諸臣答曰臣聞
彼國有男端正無比則遣使請之使至告之王欲見賢
者則嚴車進去己自念王以我明達故來相呼則還取
書而見婦與奴為奸悵然懐憾為之結氣顔色衰醜臣
見如此謂行道消痩馬廐安之夜扵廐中見王正大夫
人與馬下人私通心乃自悟王大夫人尚當如此何况
我婦意解心悦顔色如故則與王相見王曰何因止外
三日答曰臣來有忘還歸取之而見婦與奴為奸意忿
顔色衰變故往廐中三日昨見正夫人來與養馬兒私
通夫人乃爾何况餘人意解顔色復故王言我婦尚爾
何况凡女兩人俱捨便入山中剃髪作僧思惟女人不
可從事精進不懈俱得辟支佛道(譬喻/經)
昔有婦人生一女端正無比年始三嵗國王取視呼道
人相後堪為夫人不道人報王此女有夫王後得之王
言我當牢藏豈可後得便呼鶴來汝處在何鶴白王言
我在大山半腹有樹人畜不歴下有洄水舡所不行王
言我以此女寄汝將養便撮持去日日從王取飯與女
如是乆後上有一卵卒為水漂去有一樹竒逐水下流
有一男子得抱持樹墮洄水中不得去廽有蒲桃樹踊
出住倚山傍男子尋之得上鶴樹與女私通女便藏之
鶴覺女身重左右求得男子舉撮棄之如事白王王曰
前道人善功相人也師曰人有宿對非力所制逢對則
可畜生亦爾(上/)
目連到大海邉見一新死端正女人見有一蟲從其口
出還從鼻入復從眼出從耳而入目連觀已捨之而去
弟子問言是何女人答言此是含衛城中大薩薄婦容
貌端正世間少雙其婦常以三竒木頭擎鏡照面自覩
端正便起憍慢深自愛著夫甚敬愛將共入海海惡船
破沒水而死漂出在岸此薩薄婦由自愛身死後還生
在故身中作此蟲也(法苑/珠林)
渤海太守史良好一女子許而不果良斷其頭而歸投
扵竈下曰當令火𦵏頭語曰使君我相從何圖當爾(搜/神)
(記/)
顧愷之嘗悦一鄰女挑之不從乃圖其形扵壁以棘鍼
釘其心女遂患心痛愷之因致其指女從之遂宻去鍼
而愈(晉/書)
董卓孫女名白時尚未笄封為渭陽君扵郿城起壇從
廣二丈餘髙五六尺使白乗金華青葢車都尉中郎將
刺史二千石在郿者各令乗軒簮筆為白導從之壇上
使兄子横為使者授印綬也(英雄/記)
吳興餘不鄉有女囚山又曰女獄山漢姚恢以柯田山
水嘉甚謀居其女洩之扵姻沈戎家奪之恢憤其女賺
女歸寧囚之苧溪之北山墟間至死不悔仍戒其後三
世不舉女戎字威卿説降劇賊尹良光武嘉之功封海
昏侯不受(圖/經)
廣平人李波宗族彊盛殘掠不已公私咸患百姓為之
語曰李波小妹字雍容搴裙逐馬如巻篷左射右射必
叠雙婦女尚如此男子安可逢(華陽/國志)
瑯琊王獻之保母姓李名意如廣漢人也在母家志行
髙秀歸王氏柔順恭勤善屬文能草書解釋老㫖趣年
七十興寧三年嵗在乙丑二月六日無疾而終仲冬既
望葬會稽山隂之黄閼岡下殉以曲水小硯交螭方壺
樹雙松於墓上立貞石而志之悲夫後八百餘載知獻
之保母宫扵兹土者尚焉
東陽女子婁逞變服詐為丈夫粗知圍碁解文義徧㳺
公卿仕至揚州議曹從事事發明帝驅令還東逞始作
婦人服而去歎曰如此伎還之為老嫗豈不惜哉(南史/)
時有女子年二十許散髮黄衣在武窟山石室中無所
修行唯不甚食或出人間時飲少酒鵞卵一兩枚人呼
為聖姑就求子往往有効(上/)
昔佛在世時波斯匿王婦末利夫人産生一子字曰金
剛面貌極醜身體麄澀頭髮麄強王見不喜勑閉深宫
不令出外年漸長大任當嫁娶便遣一臣推覓一人本
是豪族今貧乏者卿可將來臣授勑已覓得付王王將
屏處宻私語言聞卿豪族今者貧窮我有一女面貌極
醜卿幸納受當相供給時此貧人跪白王曰正使大王
以狗見賜亦不敢違豈王女末利所生王即娶之為造
宅舎門户七重王嘱女夫自捉户鈎出入牢閉勿使人
見王出財物供給女壻無所乏少拜為大臣後與豪貴
共為邑㑹聚㑹之契令婦共趣自餘諸人各將婦來唯
此大臣獨不將赴衆人疑怪彼人婦者或甚端正或甚
極醜不能顯現是以不來復扵後㑹宻共勸酒令使醉
卧解取門鈎遣其五人造家往看至家開門婦疑非夫
内自尅責懊惱而言我宿何罪為夫幽閉不覩日月即
便至心遥禮世尊願佛慈悲來到我前暫救苦厄佛知
其意即扵女前地中涌出紺髮相現其女舉頭見佛髮
相敬心歡喜女髪自然如紺青色佛漸現面女心倍喜
面復端正惡相麄皮自然化滅佛悉現身令盡見之更
增歡喜身體端正猶如天女佛便為說種種法要得須
陀洹果(法苑/珠林)
隋開皇末年代州人姓王為驃騎將軍在蒲州鎮守性
好畋獵所殺無數有五男無女後生一女端美見者皆
愛竒之父母鍾念不同凡人既還鄉里里人親族為作
衣服而共愛養之女年七嵗一旦失去無處求覓疑隣
里戲藏訪問不見諸兄乗馬逺覓乃見去家三十餘里
馬追不及兄等以數十騎共圍而始得之口中作聲如
似兎鳴足上得刺盈掬經月餘日不食而死父母悲痛
不能自割良由父獵殃及女受合家齋戒練行不絶大
理寺丞寀宣眀曾為代府法曹為臨說之(出㝠報記/○以下尼)
漢眀初立佛寺同梵福量時後宫隂夫人王媫妤等一
百九十人出家司空陽城侯劉善峻等二百六十人出
家(法本内傳/譯經圖記)
東晉何充始捨宅安尼此尼之始也
宋侖氏二女東官曾城人也是時祖姊妹元嘉九年姊
年十嵗妹年九嵗里越愚蒙未知經法忽以二月八日
並失所在三日而歸粗說見佛九月十五日又失一旬
還作外國語誦經及梵書見西域沙門便相開解眀年
正月十五忽復失之曰間作人云見其從風徑飄上天
父母號懼祀神求福既而經月乃返剃頭為尼被服法
衣持髮而歸自說見佛及比丘尼曰汝宿世因緣應為
我弟子舉手摩頭髮因随落與其法名大曰法縁小曰
法綵臨遣還日可作精舎當與汝經法也女既歸家即
毁除鬼座繕立精廬夜齊誦經夕中每有五色光明流
泛峰嶺若燈燭二女自此後從容止華雅音制詮正上
京風調不能過也(㝠祥/記)
髙聰有妓十餘人及病不欲適他人並令燒指吞炭出
家為尼(海/録)
佛在世時迦毗羅衞城中有一長者名曰瞿沙其婦生
女端正殊妙有白㲲衣裹身而生因為立字名曰浄年
漸長大衣亦随長鮮白淨潔不煩浣染衆人見之競共
求索白父母言我今不貪世俗榮華願樂出家父母愛
念不能違逆尋將佛所求索入道佛告善來比丘尼頭
髪自落身上白衣化為袈裟成比丘尼精勤修習得阿
羅漢果(百緣/經)
佛在世時波羅奈國有梵摩逹王其婦生女身被袈裟
端正殊妙世所希有因為立字名伽尸孫陀利年漸長
大衣亦随大禀性賢善慈仁孝順將諸侍衞出城逰戲
漸次往到鹿野苑中見佛相好心懐喜恱前禮佛足却
坐一靣佛為說法心開意解得須陀洹果(上○以/下婢)
桓公使管仲求寗戚寗戚應之曰浩浩乎管仲不知至
中食而慮之婢子曰公何慮管仲曰非婢子之所知也
婢子曰公其毋少少毋賤賤昔者吳干戰未齔不得入
軍門國子擿其齒遂入為干國多(戰功/曰多)百里傒秦國之
飯牛者也穆公舉而相之遂覇諸侯由是觀之賤豈可
賤少豈可少哉管仲曰然公使我求寗戚寗戚應我曰
浩浩乎吾不識婢子曰詩有之浩浩者水育育者魚未
有室家而安召我居寗子其欲室乎(管/子)
濟隂戎良字子恭年十八為郡門幹良儀容佳麗太守
諸葛禮使寫書從者誣良與婢通良刳腹示禮赤心(後/漢)
書
頴川庾嘉徳善扵筮蔡之事有人失一婢庾卦云君可
出東陵口伺候有姓曹乗車者無問識否但就其載得
與不得殆一理也旦出郭果有曹郎上墓徑便升車曹
大駭呼生驚奔入草刺一死屍下視乃其婢也
顧行常不宜兒子其婦將産求術扵郭璞為作卦得家
人之蒙其辭曰巽子在上變值蒙女蘿覆髙松􁁉養徵
火捍其凶養子之人名宜同法當字乳婢曰青蘿如其
言呼兒果無恙(洞/林)
長婢來成左目失眀動則入井已死復生次婢良信有
桓公司馬之􁭪行歩雖曠了無前進隠疾難明辭不盡
韻小婢從成南方之奚形如驚瘴言語嘍􁍜聲音駭人
惟堪驅雞它無所役遣詣阿嵇復被狗咋困熟如泥(晁/道)
(元與天/公牋)
到撝有愛婢陳玉珠宋明帝遣求不與逼而奪之撝頗
怨帝令有司誣奏將殺之撝入獄數宿鬚鬢皆白免死
繫上方奪封(南/史)
齊吏部侍郎房文烈未嘗嗔怒經霖雨絶糧遣婢糴米
因爾逃竄三四許日方復擒之房徐曰舉家無食汝何
處來竟無捶撻嘗寄人宅奴婢撤屋為薪略盡聞之顰
䠞卒無一言(顔氏/家訓)
冠軍將軍郭文逺堂宇園林匹扵邦君時隴西李元謙
能雙聲語常經文逺宅前過見其闕闔華美乃曰是誰
第宅遇值婢春風出曰郭冠軍家元謙曰此婢雙聲春
風曰獰奴慢罵元謙服婢之能(洛陽伽藍記/○以下變異)
魏襄王三年有女子自首化為丈夫與妻生子故京房
易傳曰女子化為丈夫兹謂隂昌賤人為王丈夫化為
女子兹謂隂勝陽厥咎亡也(搜神/記)
哀帝建平中豫章有男子化為女子嫁為人婦生一子
長安陳鳳曰陽變為隂將亡繼嗣自相生之象一曰嫁
為人婦生一子者將復一世乃絶故後哀帝崩平帝沒
而王莽簒焉
漢建安七年越嶲有男子化為女子周羣曰哀帝時亦
有此變將有易代之事也至二十五年獻帝封山陽公
晉元康中安豐有女子曰周世寧年八嵗漸化為男至
十七八而氣性成女體化而不盡男體成而不徹畜妻
而無子(並/上)
　
　
　
　
　
　
　廣博物志巻二十四
欽定四庫全書
　廣博物志巻二十五
　　　　　　　　　　　　明　董斯張　撰
　　形體
人生長六七尺大三四圍面有五色夀至扵百萬世不
異如以上世人民侗長佼好堅彊老夀下世反此則天
地初立始為人時長可如防風之君色如宋朝夀如彭
祖乎從當今至千世之後人可長如莢英色如嫫母夀
如朝生乎王莽之時長人身長一丈名曰霸出建武年
中潁川張仲師長一尺二寸張湯八尺有餘其父不滿
五尺俱在今世或長或短儒者之言竟非誤也語稱上
世使民以宜傴者抱關侏儒俳優如皆侗長佼好安得
傴侏之人乎(論/衡)
太古之民秀長以夀者食也在今之民羸醜以胔者事
也(大戴/禮)
天有風雨寒暑人有取與喜怒膽為雲肺為氣脾為風
腎為雨肝為雷人與天地相類而心為之主
天氣為䰟地氣為魄(淮南/子)
肝之為言干也肺之為言費也情動得序心之為言任
也任扵思也腎之為言寫也以竅寫也脾之為言辨也
所以積精禀氣也五臟肝仁肺義心禮腎智脾信也肝
所以仁者何肝木之精也仁者好生東方者陽也萬物
始生故肝象木色青而有枝葉目謂之候何目為出淚
而不能内物木亦能出枝葉而不能有所内也肺所以
義者何肺者金之精義者斷决西方亦金成萬物也故
肺象金色白也鼻謂之候何鼻出入氣髙而有竅山亦
有金石累積亦有孔穴出雲布雨以潤天下雨則雲消
鼻能出納氣也心所以為禮何心火之精也南方尊陽
在上卑隂在下禮有尊卑故心象火色赤而鋭也人有
道尊天本在上故心下鋭也耳謂之候何耳能遍内外
别音語火照有似扵禮上下分明腎所以智何腎者水
之精智者進而止無所疑惑水亦進而不惑北方水故
腎色黑水隂故腎雙竅謂之候何竅能瀉水亦能流濡
脾所以信何脾者土之精也土尚任養萬物為之象生
物無所私信之至也故脾象土色黄也口為之候何口
能啖嘗舌能知味亦能出音聲吐滋液故元命苞曰目
者肝之使肝者木之精蒼龍之位也鼻者肺之使肺者
金之精制割立斷耳者心之候心者火之精上為張星
隂者腎之寫腎者水之精上為虚危口者脾之門户脾
者土之精上為北斗主變化者也(白虎/通)
火宿扵心炎上而排下其神燥而無凖人之暴急以取
禍者心使之也木宿扵肝觸突干抵而銳其神狷束而
無當人之樸戇以取禍者肝使之也金宿扵肺䃘訇而
不屈罄而不能仰也其神濶疎而無法人之訐决以取
禍者肺使之也水宿扵腎瑟縮以湊險其神伏而不發
人之媕婀脂韋以取禍者腎使之也土宿扵脾磅礴而
不盡其渗漉也下注而不止其神好大而無功人之重
遲瀝納以取禍者脾使之也(子華/子)
心之精為火其氣為離其色為赤其狀如覆蓮其神為
朱鳥其竅上通扵舌肝之精為木其氣為震其色青其
狀如懸瓠其神為蒼龍其竅上通於目肺之精為金其
氣為兌其色白其狀如懸罄其神為伏虎其竅上通扵
鼻腎之精為水其氣為坎其色黑其狀如介石其神為
𤣥龜其竅上通扵耳脾之精為土其氣為戊巳其色黄
其狀如覆缶其神為鳳凰其竅上通扵口(上/)
人仁也仁生物也故易曰立人之道曰仁與義體第也
骨肉毛血表裏大小相次第也軀區也是衆名之大總
若區域也形有形象之異也身伸也可屈伸也毛貌也
冐也在表所以别形貌且以自覆冐也皮被也被覆體
也膚布也布在表也肌懻也膚幕堅懻也骨滑也骨堅
而滑也胑枝也似水之枝格也肉柔也筋力也肉中之
力氣之元也靳固扵身形也膜幕也幕絡一體也血濊
也出扵肉流而濊濊也膿醲也汁醲厚也汁涕也涕涕
而出也津進也汁進出也汋澤也有潤澤也汗􁜜也出
在扵表􁜜􁜜然也髓遺也遺􁀙也髪㧞也㧞擢而出也
鬢峻也所生髙峻也髦冐也覆冐頭頸也眉媚也有娬
媚也頭獨也扵體髙而獨也首始也面漫也額鄂也有
垠鄂也故幽州人則謂之鄂也角者生扵額角也頞鞍
也偃折如鞍也目黙也黙而内識也眼限也童子限限
而出也睫挿接也挿扵眼眶而相接也瞳子瞳重也膚
幕相裹重也子小稱也主謂其精眀者也或曰眸子眸
冐也相裹冐也鼻嘒也出氣嘒嘒也口空也頰夾也兩
旁稱也亦取挾斂食物也舌泄也舒泄所當言也齒始
也少長之别始乎此也以齒食多者長也食少者幼也
頥養也動扵下止扵上上下咀物以養人也牙摣牙也
隨形言之也輔車其骨強所以輔持口也或曰牙車牙
所載也或曰頷頷含也口含物之車也或曰頰車亦所
以載物也或曰鼸車鼸鼠之食積扵頰人食似之故取
名也凡繫扵車皆取在下載上物也耳耏也耳有一體
屬著兩邉耏耏然也脣緣也口之緣也呴免也入之則
碎出則免也又取抆也潄唾所出恒加抆拭因以為名
也舌巻也可以巻制食物使不落也鼻下曰立人取立
於鼻下狹而長似人立也口上曰髭髭姿也為姿容之
美也口下曰承漿漿水也頥下曰鬚鬚秀也物成乃秀
人成而鬚生也亦取須體幹長而後生也在頰耳旁曰
髯隨口動摇髯髯然也其上連髪曰鬢鬢濵也濵崖也
為面額之崖岸也鬢曲頭曰距距拒也言其曲似拒也
項确也堅确受枕之處也頸俓也俓挺而長也咽咽物
也䑍在頥纓理之中也青徐謂之脰物投其中受而下
之也又謂之嗌氣所流通阨要之處也胡互也在咽下
垂能斂互物也胷猶啌也啌氣所衝也臆猶抑也抑氣
所塞也膺壅也氣所壅塞也腹複也富也腸胃之屬以
自裹盛復扵外複之其中多品似富者也心纎也所識
纎微無物不貫心也肝幹也五行屬木故其體狀有枝
幹也凡物以大為幹也肺㝅也言其氣㪍鬱也脾禆也
在胃下禆助胃氣主化榖也腎引也腎屬水主引水氣
灌注諸脉也胃圍也圍受食物也腸暢也通暢胃氣去
滓穢也臍濟也腸端之所限劑也胞􁀙也􁀙空虛之言
也主以虛承水汋也或曰膀胱言其體短而横廣也自
臍以下曰水腹水汋所聚也又曰少腹少小也比扵臍
以上為小也隂䕃也言所在䕃翳也脇挾也在兩旁臂
所挾也肋勒也檢勒五臟也膈塞也塞上下使氣與榖
不相亂也腋繹也言可張翕尋繹也肩堅也甲闔也與
胸脇皆相會闔也臂裨也在旁曰裨也肘注也可隠注
也腕宛也言可宛屈也掌言可以排掌也手須也事業
之所須也節有限節也爪紹也筋極為爪紹續指端也
背倍也在後稱也脊積也積續骨節終上下也尾微也
承脊之末稍微殺也要約也在體之中約結而小也髖
緩也其腋皮厚而緩也臀殿也髙厚有殿遌也尻廖也
尻所在寥牢深也樞機也要髀股動揺如樞機也髀卑
也在下稱也股固也為強固也膝伸也可屈伸也脚却
也以其坐時却在後也脛莖也直而長似物莖也膝頭
曰膞膞圍也因形團圜而名之也或曰蹁蹁扁也亦因
形而名之也足續也言續脛也趾止也言行一進一止
也蹄底也足底也踝确也居足兩旁磽确然也亦因其
形踝踝然也足後曰跟在下旁著地一體任之象木根
也踵鍾也鍾聚也上體之所鍾聚也(釋/名)
心應棗肝應榆我通天地將隂夢水將晴夢火天地通
我(關尹/子)
酸主脾鹹主肺辛主腎苦主肝甘主心五臟已具而後
生肉脾生膈肺生骨腎生腦肝生革心生肉五肉已具
而後發為九竅脾發為鼻肝發為目腎發為耳肺發為
竅五月而成十月而生(管/子)
肝東方青其人姓為婁氏字君眀衣青衣心南方赤其
人姓為張氏字巨明衣赤衣肺西方白其人姓為文氏
字元眀衣白衣腎北方黑其人姓為𤣥氏字子真衣黑
衣脾為中央戊子土黄其人姓為巳氏字元巳衣黄衣
知吾者生不知吾者死(知五藏神名與天地適等晨暮/常呼之與言語有痛處自令其)
(神治之即差也不與相知不與/言語則死矣出黄石西方兵法)
至道不犯决存真泥丸百節皆有神髪神蒼華字太元
腦神精根字泥丸眼神眀上字英𤣥鼻神玉壟字靈堅
耳神空閑字幽田舌神通命字正倫齒神鍔鋒字羅干
心神丹元字守靈肺神皓華字虚成肝神龍煙字含眀
腎神𤣥㝠字育嬰脾神常在字魂停膽神龍曜字威明
皆在心内運天經書夜存之自長生(黄庭/内經)
六府者謂肺為玉堂宫尚書府心為綘宫元陽府肝為
清冷宫蘭臺府膽為紫微宫無極府腎為幽昌宫太和
府脾為中黄宫太素府(雲笈/七籖)
肺神名為青龍字􁁉龍子方心神名為豪丘字陵陽子
明肝神名為方長宜字子元腎神名為雙以字林子脾
神名為黄庭字飛黄子
腦神名覺元子字道都形長一寸一分色正白髮神名
𤣥文華字道衡形長二寸一分色𤣥皮膚神名通衆仲
字道連形長一寸五分色黄目神名虛監生字道童形
長三寸六分衣五色項髓神名靈謨葢字道周形長五
寸色白素衣膂神名益歴輔字道桂形長三寸半白玉
素衣鼻神名冲龍王字道微形長二寸五分青白黄色
衣舌神名始梁峙字道岐形長七寸正赤色喉神名百
流放字道通形長八寸八分九色衣肺神名素靈生字
道平形長八寸一分純白心神名煥陽昌字道眀形長
九寸色赤肝神名開君童字道青形長六寸色青黄膽
神名龍徳拘字道放形長三寸六分色青黄緑左腎神
名春元真字道卿形長三寸七分數變白赤青五色無
常右腎神名象地無字道生形長三寸五分色白或黑
脾神名寳元全字道騫形長七寸三分色正黄胃神名
同來育字道還形長七寸色黄腸中神名兆滕康字道
還形長二寸四分黄赤色胴中神名受厚勃字道虚形
長九寸一分九色衣胸膈神名廣瑛宅字道仲形長五
寸色白兩脇神名辟假馬字道成形長四寸一分赤白
色左隂左陽神名扶流起字道圭形長二寸三分青黄
白色在男存為左陽在女存為左隂右隂右陽神名苞
表眀字道生形長二寸三分青黄白色在男存為右陽
在女存為右隂
中黄道君曰人身包含天地無所不法立天子置三公
九卿二十七大夫八十一元士九州百二十郡千二百
縣也膽為天子大道君脾為皇后心為太尉左腎為司
徒右腎為司空封八神及臍為九卿珠樓神十二胃神
十二三焦神三合為二十七大夫四肢神為八十一元
士合之百二十以法郡數也
老君者天之䰟也自然之君也人亦有之金樓鄉小廬
里姓皮字子眀衣青衣長九分把芝草持青旛侍道君
在左方從仙人仲成子思之長三寸其妻素女衣黄衣
長九分思之亦長三寸
南極者一也仙人之首出也人亦有之在長吳鄉綘宫
中姓李名尚(一名/常)字曾子衣綘衣長九分思之亦長三
寸在心中其妻玉女也衣白衣長九分思之亦長三寸
常思心中有華葢下有人赤幘大冠綘章單衣名曰天
矦玉𢃄紫綬金印𤣥黄
日月者天之司徒司空公也人亦有之兩腎是也左腎
男衣皂衣右腎女衣白衣長九分思之亦長三寸為日
月之精虛無之氣人之根也在目中故人之目左為司
徒公右為司空公兩腎各有三人凡有六人左為司命
右為司録左為司𨽻校尉右為廷尉卿主記人罪過上
奏皇天上帝太上道君太初卿𤣥㝠里司𨽻六丁玉女
字道明皆在神龜上乗紫雲氣之車驂駕雙鯉魚字太
成子𤣥母道成也在中央身之師也主生養身中諸神
在五色雲氣華葢之下坐載太白明星明月之珠光曜
照一身中
中極黄老者真人之府中斗君也天之矦王主皇后素
女宫也人亦有之正在脾上衣五色珠衣黄雲氣華葢
之下坐主哺飬赤子太素鄉中元里中黄真人字黄裳
子主辟榖令人神明乍小乍大
璇璣者北斗君也天之侯王也主制萬二千人持人命
籍人亦有之在臍中太一君人之侯王也柱天大將軍
特進侯也主身中萬二千人中極鄉璇璣里姓王名陽
字靈子冠三縫之冠衣綘章單衣長九分思之亦長三
寸其大與自身等也太一君有八使者八卦神也太一
在中央主總閱諸神案比定錄不得逋亡八使者以八
節之日上對太一故臍中名為太淵都鄉之府也
臍者人之命也一名中極一名太淵一名崑崙一名特
樞一名五城五城中有五真人五城者五帝也五城之
外有八吏者八卦神也并太一為九卿八卦之外有十
二樓者十二太子十二大夫也并三焦神合為二十七
大夫四支神為八十一元士故五域真人主四時上計
八神主八節日上計十二大夫主十二月以晦日上計
月月不得懈怠
子欲為道當先歴藏皆見其神先念天靈君青衣白頭
正在眉間思之三日即見其神念𤣥膺狀正赤生光念
咽喉中正白如銀環十二重凡三日念遍乃念肺色正
白名曰鴻鴻七日念心色正赤名曰朐朐九日念肝色
正青名曰藍藍三日念膽色正青名曰護護三日念脾
色正黄名曰俾俾五日念胃色正黄名曰旦旦五日念
腎色正黑名曰㵱㵱三日念臍中太一色赤人名曰玉
靈子三日念大腸色正白名曰胴胴(胴一/作洞)七日念小腸
色正赤名曰契契九日念丹田色正赤中有赤人名曰
藏精三日念𤣥丈方丈其中有人到住七日念金玉印
乾燥完堅三日念𤣥英正黒潤澤有光三日念兩脾(脾/一)
(作/陛)左右脾内各有一玉女衣綘帔襦青裙正立兩陛上
三日念兩足下各有一人正白三日念為道竟矣不出
静室辭庶俗赴清虚先齋戒節飲食乃依道而思之
老君曰聖人銷珠賢人水玉銷珠水玉其道同法銷珠
者服日之精左目日也水玉者服月之精右目月也
太上神名元光心中神字光堅心下神字𤣥谷
頭髪神七人七星精也神字禄之兩目神六人日月精
也左目字英明右目字𤣥光頭上神三人東王父也腦
户神三人泥丸君也眉間神三人南極老人元光天靈
君也兩耳神四人隂陽之精也字嬌女鼻中神一人名
太一字通盧本天靈也口旁神二人厨宰守神也口中
神一人太一君也字丹朱頥下神三人太隂神也頸外
神二人玉女君也兩手中神二人太陽之精也字䰟隂
項中神二人字上間也肩背神二人少隂少陽之精也
字女爵胸中神二人虎賁神也兩乳下日月也日月中
有大神各一人王父母也兩腋下神二人䰟魄兆神也
小腹中神二人玉女也兩陛内神二人亦玉女也字隂
隐兩脛神二人金木神也字隨孔子兩足神二人太隂
之精也字柱天力士肩背神一人字朱雀上元神字威
成子中元神字中黄子下元神字眀光子一云字命光
隂神字窮英兩膝神字樞公
經曰東王父者青陽之元氣也萬神之先也衣五色珠
衣冠三縫一云三縫之冠上有太清雲曜五色治扵東
方下在蓬萊山姓無為字君鮮一云君解人亦有之在
頭上頂巔左有王子喬右有赤松子治在左目中戲在
頭上其精氣上為日名曰伏羲太清鄉東明里西王母
字偃昌在目為日月左目為日右目為月目中童子字
英眀王父在左目王母在右目童子在中央兩目等也
兆欲修真當念東王父西王母止在頭上有三人並立
乃合日月精光下念紫房太一綘宫黄庭太淵丹田行
其真氣五周施扵腹復行氣十二周施扵一身中道畢
即止朱雀闕門闕門兩乳是也左乳曰君阿右乳曰翁
仲當兩乳下有玉闕天狗天鷄在其上主晨夜鳴吠
太微靈書云人有三䰟一曰爽靈二曰胎光三曰幽精
常呼念其名則䰟安人身也
生䰟者元父變一成神生魄者元母化二生身
清水鄉敖丘里丹田名藏精宫老子道徳經所謂谷神
不死者也
大腸小腸為元梁使者主逐捕邪氣三焦關元為左社
右稷主捕奸賊上焦元氣上入頭中為宗廟
兩腎間名曰大海一名弱水中有神龜呼吸元氣流行
作為風雨通氣四支無不至者上有九人三三為位左
有韓衆右為范蠡中有太城子左為司徒公右為司空
公中有太一君左有青腰玉女右有白水素女中有𤣥
光玉女左有司錄右有司命風伯雨師雷電送迎仙人
玉女宿衛門户故名曰太淵之宫
胃為太倉又為太海中有神龜神龜上有七星北斗正
在中央其龜黄色狀如黄金盤左右日月照之故臍下
為地中中有五嶽四瀆水泉交通崑崙弱水沈沉滉滉
𤣥㝠之淵也胃中神十二人諫議大夫名曰赤裳子黄
騰子中黄子主傳相太子𤣥光玉女主取金液神丹芝
草玉液松脯諸可飲食者立至矣
常思脾中有日日中有黄金匱匱中有書封之以黄玉
􁀙􁀙廣三寸字曰威喜精而思之則􁀙自出
百嵗之人黄頭髪二百嵗之人兩顴起三百嵗之人萬
物耳四百嵗之人面縱理五百嵗之人方瞳子六百嵗
之人脅肋胼七百嵗之人骨體瑱八百嵗之人陽為筋
九百嵗之人延耳生千嵗之人飛上天
重堂喉嚨名也一曰重樓亦曰重環
桃核隂陽神名亦曰伯桃仙經曰命門臍宫中有大君
名桃核字合延衣朱衣巾紫芙蓉冠
髮神名夀長耳神名嬌女目神名朱映鼻神名勇盧齒
神名丹朱有患呼之九過惡自郤(並/上)
頭為三台君(洞神/經)
頭為髙臺腸為廣野
君乗火而王其民銳頭君乗水而王其民大頭(禮斗威/儀  乂)
(云君乗金而/王為人美眉)
鼻神亦曰玉廬名仲靈字道微
影神一名右皇二名魍魎三名洩節樞四名尺鳬五名
索關六名魄奴七名竈􁁜(一曰/􁁜)八名亥靈胎(酉陽/雜俎)
靈妃云眼者身之鏡耳者體之牖妾有磨鏡之石决牖
之術面者神之庭髪者腦之華妾有童面之經還白之
法(真/誥)
體百神者耳為帝君之牎門目者太乙之日月鼻者三
元之丘山口者綘宫之朱源眉者日元之華葢髪者明
堂之林精舌者元英之龍轅齒者胃宫之威力手者膽
神之外援足者腎元之靈關隂極之真機也(三元直/一經)
真誥曰三關常調是長生之道也口為天關手為心關
足為地關調則五藏安安則無病又存五神為體謂兩
手兩足頭也頭想恒青兩手俱赤二足常白者則去僊
近矣昔徐季道學僊扵鵠鳴山中亦時時出市中道間
忽見一人着皮袴褶拄桃杖季道乃拜之因語季道曰
欲學道者掌中天青詠大歴踏雙白佪二赤此五神之
事(其語隐也大/歴三皇文也)
鼻中隔之際名曰山源山源者一名鬼井一名神池一
名邪根一名䰟臺也(真/誥)
依立世經云閻浮提人命促至十嵗時身形短小或長
二搩手三搩手扵其自身則有八搩手毗曇論云閻浮
提人至百嵗時身長三肘半或長四肘(長阿含經云長/三肘或有不定)
(者大位/言之)弗婆提人長八肘瞿耶尼人長十六肘欝單越
人長三十二肘(依立/世經)
或問堅齒之道抱樸子曰能飬以華池浸以醴液清晨
建齒三百過者永不揺動其次則含地黄煎或含𤣥膽
湯及蛇指丸礬石丸九棘散則已動者更牢有蟲者即
愈又服靈飛散則可令既脫者更生(抱朴/子)
或問聦耳之道抱朴子曰能龍導虎引熊經龜咽燕飛
虵屈鳥伸天俛地仰令赤黄之景不去洞房猿據兎驚
千二百至則聦不損其既聾者以𤣥龜薫之或以棘頭
羊糞桂毛雀桂成褁塞之或以狼毒冶葛或以附子蔥
涕合内耳中或以蒸鯉魚腦灌之皆愈
或問眀目之道抱朴子曰能引三焦之昇(一作/外)景召大
火扵南離熨之以陽光及燒丙丁洞視符以酒和洗之
古人曾以夜書也或苦酒煮蕪菁子令熟曝乾末服方
寸匕日三盡一斗能夜視有見矣或以犬膽煎青羊斑
鳩石决眀充蔚百花散或以鷄舌香黄連乳汁煎注之
諸有百疾之在目者皆愈而更加精眀倍常也(並/上)
佛自說云八十種好者一無能見頂二頂骨堅實三額
廣平正四眉髙而長形如初月紺璢璃色五目廣長六
鼻髙圎直而孔不見七耳厚廣長埵輪成就八身堅實
如那羅延九身分不可壊十身節堅宻十一合身廻顧
猶如象王十二身有光眀十三身調直十四常少不老
十五身恒潤澤十六身自將衞不待他人十七身分滿
足十八識滿足十九容儀具足二十威徳逺震二十一
一切向不背他二十二住處安穏不危動二十三面門
如量不大不長二十四面廣而平二十五面圎浄如滿
月二十六無憔悴容二十七進止如象王二十八容儀
如師子王二十九行歩如鵞王三十頭如摩陀那果三
十一身色光悦三十二足趺厚三十三爪如赤銅葉三
十四行如印文現地三十五指文莊嚴三十六指文明
了不闇三十七手文明直三十八手文直三十九手文
不斷四十手足如意四十一手足紅白色如蓮華四十
二孔門相具四十三行歩不減四十四行歩不過四十
五行歩安平四十六齊深厚狀如盤蛇團圎右轉四十
七毛色青紅如孔雀項四十八毛色潤澤四十九身毛
右旋五十口出無上香身毛皆爾五十一脣色潤澤如
頻婆果五十二脣潤相稱五十三舌形薄五十四一切
樂觀五十五隨衆生意和恱與語五十六扵一切處無
非善言五十七若見人先與語五十八音聲不髙不下
隨衆生樂五十九說法隨衆生語言六十說法不著六
十一等觀衆生六十二先觀後作六十三發一音荅衆
聲六十四說法次苐皆有因緣六十五無有衆生能見
相盡六十六觀者無厭六十七具足一切音聲六十八
顯現善色六十九剛強之人見則調伏恐怖者見即得
安穏七十音聲明浄七十一身不傾動七十二身分大
七十三身長七十四身不染七十五光遍身各一丈七
十六光照身而行七十七身清浄七十八光色潤澤猶
如青珠七十九手足滿八十足徳字(勝天/王經)
縳喝國有佛牙長寸餘廣八九分色黄白而光浄兼有
佛掃箒用迦奢草長二尺餘圍可七寸雜寳餙柄三物
齋日法俗所感放大光明
梵衍䢷國度大雪山東寺有佛齒及刼初獨覺齒長五
寸廣四寸又有金輪王齒長三寸廣二寸(西域/傳)
迦畢試國古王寺有佛頂骨一片廣二寸餘色黄白髮
孔分眀又此寺有佛髮青色螺旋右縈引長丈餘尺舎
利升餘巻可寸許
花氏城内大塔故基舊有佛齒别塔髙三丈餘云從空
而來既非人工實多靈異
花氏城東岸石壁大洞穴是龍王所居昔佛扵此化龍
留影煥若真形至誠請者乃暫明現
花氏城東三十餘里有醯羅城中有重閣上安佛頂骨
周尺二寸其色黄白髪孔分明欲知善惡用香泥印之
及觀香泥隨心而現又有佛髑髏狀如荷葉色同頂骨
有佛眼睛大如奈許清白映徹並用七寳瓶盛前三迹
婆羅痆厮國南有四佛經行處長五十歩髙七尺青石
積成上作釋迦經行像其形特異肉髻上鬚髮頭抽出
神而有徵(並/上)
寳手菩薩手中出無量花香瓔珞(虚空/藏經)
蟜其為人虎文脛有䏿(言脚有膞腸也蟜/音橋○山海經)
闒非人面而獸身青色(闒音/榻)
據比(一云/掾比)之尸其為人折頸被髮無一手
環狗其為人獸首人身一曰蝟狀如狗黄色
袜其為物人身黑首從目(袜即/魅也)
戎其為人人首三角
王子夜之尸兩首兩股胸首齒皆斷異處(此葢形解而/神連貌乖而)
(氣合合不為/宻離不為踈)
有人反臂名曰天虞
有人名曰芙回竒左是無右臂
大荒之山日月所入有人焉三面是顓頊之子三面一
臂(無左/臂也)三面之人不死(言人頭三邉各有面也吕/氏春秋曰一臂三面之鄉)
有人六目當面中生一曰是威姓少昊之子食黍有繼
無民繼無民任姓無骨子食氣魚(言有無骨人也尸子/曰徐偃王有筋無骨)
(俱並/上)
天皇頎贏三舌驤首鱗身碧盧秃楬(丹壺/記)
地皇十一君皆女面龍顙馬踶虵身人皇龍身九頭驤
首達腋(上之雒書人/皇  身九章)
伏羲龍身牛首(𤣥中記云伏羲龍身靈光賦乃云麟身/文子云虵身上首有聖徳故周燮𫝊注)
(云麟身牛首非也補史記世紀/帝繫皆云虵身牛首詳女媧紀)渠肩達掖(亦同臂也/今作蔽)山
準日角奯目珠□駿毫翁巤龍唇龜齒(援神契云伏羲/大目山準日角)
(而連珠□宋均注云木精之人日角額有骨表取象日/所出房所立有星也連珠□衡中有骨表如連珠象玉)
(衡/星)長九尺有一寸望之廣視之專(合誠/圖)
伏羲山準禹虎鼻(援神/契)
神農長八尺有七寸𢎞身而牛頭龍顔而大脣懐成鈐
戴玉理
黄帝身逾九尺附函挺朶修髯花瘤河目隆顙日角龍
顔
黄軒四面非有八目䕫之一足必有獨脛傳聞䘮真飜
轉名實(劉/子)
少昊秀外龍庭月縣通􁀙
帝乾荒(即韓流葢/乾荒之誤)擢首而謹耳豭喙而渠股(擢首長咽/謹耳小耳)
(或作擢耳謹首非海内朝鮮紀云謹耳豕喙鱗身渠股/郭云謹耳未詳渠車輞傳言若大車之渠非也渠鉅也)
(謹小/也)是襲若水取蜀山氏曰樞是為河女所謂淖子也
淖子感揺光於幽防而生顓頊(?夫論云/幽防宫也)
顓頊渠頭併幹通眉帶午(元命苞云顓頊帯午是謂清/明易乾鑿度云泰表戴干鄭)
(氏云泰者人形體之彰識也干盾也王劭言隨文有龍/顔戴干之表指示羣臣是也宋忠注為干盾故世紀云)
(髙陽首戴干戈誤矣本又作帯午言如午/字葉法善額有二午者或义作帯午非)
帝嚳方頥龎􁀙珠庭仳齒戴干(河圖矩起及白虎通云/帝俈駢齒上法日参秉)
(度成紀以理隂陽帝系亦云方頥駢齒元命苞云帝俈/戴干是謂清明發節移度葢像招揺注云干楯也招揺)
(為天戈戈楯相副戴之像見天中以為表/干或作辛古幸作干干作辛二字相似云)
黄帝兊頥黑帝修頸蒼帝并乳(河/圖)
蒼帝方面赤帝圓面白帝廣面黑帝深面(上/)
有古疆者自云四千嵗云見堯舜禹湯說之了了世云
堯眉八彩不然也直兩眉頭甚䜿似八字耳(抱朴/子)
赤帝之為人視之豐長八尺七寸豐下兌上龍顔日角
八采三眸(合誠圖云堯面八彩謂八位皆有光彩注云/彩色有八者非而孝經援神契及元命苞乃)
(云眉有八彩書大傳等/遂以為眉如八字妄也)鳥庭荷勝琦表射出(援神契注/云堯火精)
(鳥庭庭有鳥骨表取朱鳥與大微庭也朱鳥戴聖荷勝/似之堯碑云性發蘭石生自馥芬琦表射出雙握嘉文)
(手直/文也)握嘉履翌竅息洞通(合誠圖云足/下五翌星)
舜長九尺太上員首龍顔日衡(古謂眉衡故執天子之/器上衡日衡者眉骨圎)
(起/也)方庭甚口面顄亡髦懐珠握褒形巻婁色黳露目童
重曜故曰舜而原曰重華(世紀云因童子名重華真源/云宇重華按荀子堯舜参眸)
(子是堯亦重瞳然但一目重書大傳言舜四童子則兩/目重矣故春秋演孔圖云舜目四瞳謂之重明承乾踵)
(堯海内富昌尸子淮南子云舜兩瞳子是謂重明作事/成法出言成章夫舜葍也蔓地􁬆華之名有晱曜意故)
(自好動而曰/舜或作瞬)
舜龍顔大口手握褒(孝經援神契從宋均注云握褒手/中有褒字喻  勞苦受褒餙致大)
(祚/也)
舜耕於歴山夢眉與髮等(尚書/大傳)
舜形體大上而圎首長於天文純於孝慈(春秋/繁露)
禹身長九尺有只虎鼻河目􁀙齒鳥喙耳三􁁜(世紀長/九尺二)
(寸耳参鏤本作漏/一云九尺九寸)戴成鈐襄玉斗(鄭注雒書靈準聼云/有人出石夷掘地代)
(戴成鈐懐玉斗注姚氏云禹胸有墨如北斗鄭謂/懐璇璣玉衡之道戴鈐謂有骨衣如鈎鈐星也)玉骭
履已(世紀云鈐胸有玉斗首戴/鈐虎鼻大口足文履已)
夏禹虵身人面牛首虎鼻而有大聖之徳(列/子)
世傳禹病偏枯足不相過至今巫稱禹歩是也(帝王/世紀)
臯繇生馬喙忠信疏通漁于雷澤虞帝以為士師
臯陶喑而為大理天下無虐刑有貴扵言者也師曠瞽
而為大宰晉無亂政有貴扵見者也(淮南/子)
潜夫論云后稷披頤元命苞曰稷岐頤自求是謂好農
葢象角亢載上食榖注云面皮有土象頤面為下部下
部為地巧扵利也
葢帝堯長帝舜短文王長周公短仲尼長子弓短昔者
衞靈公有臣曰公孫吕身長七尺面長三尺焉廣三寸
鼻目耳具而名動天下楚之孫叔敖期思之鄙人也突
秃長左軒較之下而以楚伯葉公子髙微小短瘠行若
將不勝其衣然白公之亂也葉公子髙入據楚誅白公
定楚國如反手耳且偃王之狀目可瞻焉仲尼之狀面
如蒙倛周公之狀身如斷菑臯陶之色如削爪閎夭之
狀面無見膚傅説之狀身如值鰭伊尹之狀面無須麋
禹孰湯偏堯舜参牟子(荀/子)
堯身修十尺眉乃八彩實聖舜身修八尺有竒而頷無
毛亦聖禹湯文武及周公勤思勞體或折臂望視或秃
骭背僂亦聖(孔叢/子)
湯臂再肘武王望陽周公背僂臯陶馬口孔子反羽(論/衡)
(武元命苞云/  王駢齒)
殷時有仙女名昌容隔窓見骨
商成已生而缺左耳
蒼帝姬昌日角烏鼻髙長八尺二寸聖智慈理也(雒書/靈聼)
文王龍顔阜肩(元命/苞)
文王虎眉(帝王/世紀)
老子身九變有七十二相八十一好七十二相者頭圎
為天伏暑蟠起玉枕穹窿皓髪如鶴長七尺餘眉有北
斗其色翠緑其間紫毛長五寸餘虎髭龍髯素潔如絲
耳無輪郭中有三漏髙平於頂厚而且堅(僊鑑云耳有/垂珠中有三)
(門又抱朴子/云耳長七寸)兩目日光方瞳綠筋鼻有雙柱形如截筒
口方如海唇赤如丹氣有紫色其香如蘭齒如編貝其
堅如銀數有六八上下均平舌長且廣形如錦文玉泉
充溢其味甘香每發妙言聲如金玉顴髙而起頥方若
矩日角月圎金容玉姿龍顔肅肅鳳視閑閑額有兌象
参午上達天庭平坦金匱充盈腹有白痣頥有玉丸頂
有三約鶴素昂昻垂臂過膝手握十文其指纎長爪有
玉甲身有綠毛胸有偃骨背貝河魁臍深寸餘腹軟如
綿心有錢文腹有𤣥痣眼有輪文足蹈二卍指有乾坤
身長丈二徧體芳香面方而澤上下三停身如金剛貌
若琉璃行如虎歩動若龍趨(法輪/經)
周昭王庶子食采翁山夫人貫白虹而有娠生子兩手
壓拳不開昭王噀之即開左手有文曰公右手有文曰
翁遂賜姓翁氏(廣/記)
周昭王少子生而有文在手曰閻康王封于閻城(出唐/表)
周平王少子生而有文在手曰武遂以為氏(出元和/姓譜)
周文王曹夫人姜女見赤龍交而孕十二月生子手把
薛字因氏為薛(出薛氏/血脉譜)
子他之子曰文生而有文在手左曰魚右曰羊及長封
漁陽姓鮮于氏為燕附庸(鮮于血/脉譜)
盤庚妃姜氏夢龍入懐孕十二月而生手把南字長封
荆州號南赤龍(出姓源/韻譜)
后稷之孫生而有文在手曰鞠因以為氏(通/考)
伯竒放流首髪早白(論/衡)
師曠見太子晉曰汝聲清浮汝色赤火色不夀王子曰
後三年上賔扵帝汝慎毋言殃將及汝師曠歸未及三
年告死者至(周/書)
吕望芝眉唐叔生而手有文曰虞遂以為名魯仲子生
而手有文曰為魯夫人季友手有文曰友干將子眉廣
三寸張良手紋如琴陳平手文有兵符其妻蕭氏手有
金花印諸葛亮身長八尺形細面麤猶如松柏皮膚枯
槁文理潤澤(秘/笈)
孔子足躡追莵力招城關(淮南/子)
先聖生有異質凡四十九表反首洼面月角日準河目
海口牛唇昌顔均頥輔㗋駢齒龍形龜脊虎掌駢脇参
膺圩頂山臍林胔翼臂窪頭隆鼻阜脥堤眉地足谷竅
雷聲澤腹面如蒙倛(兩目方/相也)手垂過膝眉有一十二彩
目有二十四理立如鳳峙坐如龍蹲手握天文足履度
字或作王字望之如仆就之如升修上趨下末僂後耳
視若營四海耳垂珠庭其頂似唐堯其顙似虞舜其項
類臯陶其肩類子産自腰以下不及禹者三寸胸有文
曰制作定世符身長九尺六寸腰大十圍(祖庭/廣記)
孔仲尼有聖人之表河目而隆顙黄帝之形貌也修肱
而龜背長九尺有六寸成湯之容體也(孔叢/子)
孔子生而頨頂故名丘而字仲尼(尼古夷字頨葢圬字/抝貌故世本史記家)
(譜皆作圬頂緯書言孔子反宇/世本云反首張面言頂上窳也)
孔子無鬚孔叢子子思告齊君先君生無鬚眉天下王
侯不以此損其敬今像多鬚誤(羣碎/録)
孔子胸應矩是謂儀古(論語摘/輔象)
孔子海口言若含籜(援神契○又鈎命决云/舌理七重陳機授度)
仲尼虎掌是謂威射(鈎命/訣)
仲尼鈎文在手是謂知始宰我握户是謂守道子㳺握
文是謂敏士公冶長握輔是謂習道子夏握正是謂受
相公伯周手握直期是謂病惡(論語摘輔象反樊遲山/額有若月形  宇䧟額)
(是謂和喜澹臺滅/明岐掌是謂正直)
顔囬重瞳(劉書/新論)
顔淵山庭日角曾子珠衡犀角(論語摘/輔象)
子貢滅鬚為婦人人不知其狀龍變體自匿人亦不能
覺(論/衡)
衞蒯聵亂子羔滅髭鬚衣婦人之衣逃得出曰父子爭
國吾何為其間乎(幽通/賦注)
子貢斗星繞口(摘輔象山又御覧云/子貢有  庭之相)
孔子舍扵沙丘見主人曰辯士也子路曰何以識之曰
其口窮踦其鼻空大其服博其睫流其舉足也髙其踐
地也深鹿與而牛舍
子産日角晏平仲月角尾生犀角栁下惠史魚反角(御/覽)
昔子産初生執拳而出啓手觀之文成相里其後因而
氏焉(唐髙/僧傳)
叔魚生其母視之曰是虎目而豕喙鳶肩而牛腹谿壑
可盈是不可饜也必以賄死(國語○後叔魚為賛理受/雝子女而抑邢侯邢侯殺)
(之/)
專諸碓顙而深目虎膺而熊背(吳越/春秋)
盗跖身長八尺二寸面目有光脣如激丹齒如齊貝音
中黄鍾(莊/子)
齊桓公獵得一鳴鵠之嗉中得一人長三寸三分著白
圭之袍帯劍持刀罵詈瞑目後又得一折齒方圎三尺
問羣臣曰天下有此及小兒否陳章答曰昔秦胡充一
舉渡海與齊魯交戰折傷版齒昔李子敖於鳴鵠嗉中
㳺長三寸三分(說/苑)
子求行年五十有四而病傴僂脊管髙扵頂􁘘下廹頥
兩脾在上燭營指天匍匐自闚扵井曰偉哉造化者其
以我為此拘拘耶(淮南/子)
蘇秦骨鼻為六國相張儀仳脇亦相秦魏(論/衡)
陳有惡人焉曰敦洽讐糜雄顙廣顔色如浹頳垂眼臨
鼻長肘而盭陳侯見而甚恱之(吕氏/春秋)
軒白王愛嫫母之醜貌不易落英之麗容陳侯恱敦洽之
醜狀弗貿陽文之婉姿(新/論)
郊間兩瞳之正方卬䟽之雙耳出乎頭顛(抱朴/子)
宋偃王剖僂之背斮朝渉之脛(賈/子)
始皇虎口日角(河/圖)
秦時不覺無鼻之醜陽翟不憎無癭之人(抱朴/子)
張良體弱而精彊荆叔色平而神勇(人物/志)
田光曰竊觀太子客無可用者夏扶血勇之人怒而面
赤宋意脉勇之人怒而面青武陽骨勇之人怒而面白
光所知荆軻神勇之人怒而色不變(燕丹/子)
漢景帝元年九月膠東下蜜人年七十餘生角角有毛
京房易傳曰冢宰専政厥妖人生角五行志以為人不
當生角猶諸侯不敢舉兵以向京師也其後遂有七國
之難至晉武帝泰始五年元城人年七十生角殆趙王
倫簒亂之應也(搜神/記)
宣帝髙才好學足下有毛居止數有神光照曜每買餅
所從買家輙大售(漢/紀)
漢武帝對羣臣云相書云鼻下人中長一寸年百嵗東
方朔在側因大笑有司奏不敬方朔免冠云臣誠不敢
笑陛下實笑彭祖面長耳帝問之朔曰彭祖正八百嵗
果如陛下之言則彭祖人中可長八寸以此推之彭祖
面長一丈餘矣帝大笑(别/傳)
時成紀隗囂起兵應漢更始徵至長安逃歸天水囂少
病蹇天水童謡曰出吳門望緹羣見一蹇人言欲上天
令天可上地上安得民後囂意稍廣欲為天子遂被滅
(後漢/書)
公孫述自言手文有竒瑞數移書中國上賜述書曰瑞
應手掌成文亦非吾所知(東觀/漢記)
張道陵字輔漢母初夢天人自北斗魁星中降至地長
丈餘衣繡衣以蘅薇香授之既覺衣服居室皆有異香
感而有孕於建武十年甲午正月望日生扵吳地天目
山時黄雲覆室紫氣盈庭室中光氣如日月年及冠身
長九尺二寸龎眉廣顙綠睛朱頂隆準方頥目有三角
伏犀貫腦玉枕峰起垂手過膝美鬚髯龍踞虎歩豐下
鋭上(真僊/通鑑)
李郃長七尺八寸多鬚髯手握三公之字(别傳/)
李固足下有龜文(後漢/書)
鄭𤣥惟有一子益思有遺腹子𤣥以其手文似已名曰
小同(别/傳)
漢光武時潁川張仲師長一尺二寸長頸是毘騫王古
來至今不死(南/史)
承宫字少子朝廷憚其節名播匈奴時北單于遣使求
得見宫顯宗敕自整餙宫對曰夷狄眩名非識實者也
聞臣虚稱故欲見臣醜陋形寢不可以示逺不如選長
大有威容者帝乃以大鴻臚魏應代之(後漢/書)
支謙字恭明月氏國優婆塞也漢末㳺洛該覽經籍及
諸伎藝善諸國語細長黒痩白眼黄睛時人語曰支郎
眼中黄形軀雖細是智嚢(髙僧/傳)
馮偃長不滿七尺常自耻短陋恐子孫之似也乃為子
伉娶長妻伉生勤長八尺三寸(後漢/書)
渉正字𤣥真漢末從二十弟子入吳莫有見其開目者
有一弟子固請之乃為開目目開時有音如霹靂而光
如電照諸弟子皆不覺頓伏良乆乃能起正已復還閉
目(神仙/傳)
熹平中雒陽訛言虎賁東壁中有黄人形容鬚眉良是
觀者數萬省内悉出後張角起兵冀州自號黄巾(後漢/書)
何氏筭張氏鈎何氏肥張氏痩言何氏者肥人輙貴痩
人輙賤張氏痩者輙貴肥者輙賤(三輔/舊語)
魏明帝起凌雲臺峻峙數十丈即韋誕白首處有人鈴
下能着屐登錄不異踐地明帝怪而殺之腋下有兩翅
長數寸(酉陽/雜爼)
趙孟字孟舒入補尚書都令史善扵清談有國士之風
其面有疵黯諸事不决皆言當問疵面也(晉/書)
孝武欲以吳隠之為黄門郎以貌類簡文帝乃止
晉惠帝永寧元年齊王冏舉義軍軍中有小兒出扵襄
城繁昌縣年八嵗髮體悉白頗能卜扵洪範則白祥也
(並/上)
懐帝母曰夏侯氏帝生有白毫生扵目左角龍顔隆準
眼有精曜(晉起居注重元/帝事同不  錄)
衞玠盥面用化玉膏及芹泥故色愈眀潤終不枯槁
傅咸掌有卧龍紋指甲上隠起花草如雕刻是以文章
過人(南康/記)
咸康五年四月下邳民王和僑居暨陽息女可年二十
自云上天來還得真瑞印綬當母天下晉陵太守以為
妖收付獄至十一月有人持柘杖絳衣詣止車門口列
為聖人使求見天子門候受辭列姓吕名錫云王和女
可右足下有九星星皆有毛髪長七寸天今命可為天
下母奏聞即伏誅并下晉陵誅可(晉/書)
晉康帝建元二年十月衞將軍營督過望所領兵陳瀆
女壹有文在足曰天子之母灸之逾明京都喧譁有司
收繫以聞俄自建康縣獄亡去(上/)
苻堅時有長人見身長五丈語張靖曰今當太平(述異/記)
申香為拂葢郎長一丈九尺(三十國/春秋)
陶侃左手有文直達中指上横節便止有相者師圭謂
侃曰君左手中指有竪理若徹扵上位在無極侃以針
挑令徹血流彈壁乃作公字又取紙裹公迹愈明(上/)
黄平夢書一髪字書髟而止索紞曰此亡友也是日果
有友人訃至(潜居/録)
大興初有女子其隂在腹當臍下自中國來至江東其
性滛而不産又有女子隂在首居在揚州亦性好淫京
房易妖曰人生子隂在首則天下大亂若在腹則天下
有事若在背則天下無後(搜神/記)
瑯琊費縣民家常患失物謂是偷者常周行宅内後見
籬下穿穴可容人臂滑澤有踪乃作繩彄放穴内夜中
忽聞有擺樸聲往掩得一髪長可三尺許從此無復所
失(異/苑)
苻堅背有文隠起曰草付慕容皝版齒蕭道成鱗文徧
體梁武舌文八字身映日無景兩骻駢骨項上隆起有
文右手曰武為兒時踏空而行簡文眉翠色
劉淵姿儀魁偉身長八尺四寸鬚長三尺餘當心有赤
毫毛三根長三尺六寸生而左手有文曰淵(晉載/記)
晉董青建不知何許人父字賢眀建元初為越騎校尉
初建母宗氏孕建時夢有人語云爾必生男體上當有
青誌可名為青建及生如言即名焉
晉王彪之年二十鬚鬢皓白時人謂之王白鬚
吕光左肘生肉印及征南城印内隠起文字曰巨霸(叚/龜)
(龍凉/州記)
陳郡謝石字石奴少患面瘡諸治莫愈乃自幽逺止扵
巖下中宵有物來䑛其瘡随䑛随除既不見形意謂是
龍而䑛處悉白故世呼為謝白面(異/苑)
瑯琊諸葛忘名而病鼠瘻劉真長見歎曰鼠乃復窟穴
人面乎(郭/子)
釋道安生而左臂有一皮廣一寸許著手可得上下之
惟不得出手時人謂之即手菩薩(十六國春秋安符堅/㧞襄陽獲道  安貌)
(俛而姿黒喜談論故諺曰漆道人騖四/鄰左臂有肉方寸隆起如印世號酒海)
佛圖澄腹旁有孔常以絮塞之每夜讀書則㧞絮孔中
光照扵一室(晉書/)
范寗字武子嘗患目痛就張湛求方湛因嘲之曰古方
宋陽里子少得其術以授魯東門伯魯東門伯以授左
丘明遂世世相傳及漢杜子夏鄭康成魏髙堂隆晉左
太冲凡此諸賢並有目疾得此方云用損讀書一減思
慮二専内視三簡外觀四旦晚起五夜早眠六凡六物
熬以神火下以氣簁藴於胸中至七日然後納諸方寸
修之一時近能數其目睫逺視尺捶之餘長服不已洞
見墻壁之外非但明目乃亦延年(上/)
魏晉滑稽盛相驅扇遂乃應瑒之鼻方於盗削卵張華
之形比乎握舂杵曽是莠言有虧徳音豈非溺者之妄
筏胥靡之狂歌歟(文心/雕龍)
賈弼夢易其頭遂能半面咲半面啼(異/兆)
元嘉末長廣人病差便能食而不能卧一飯輙覺身長
如此數日頭遂出屋段究為刺史度之為三丈復還漸
縮如舊經日而亡俄而文帝為㐫暴所害(上/)
禇彦囬美姿貌善容止時以方何平叔袁粲曰褚公眼
睛白多所謂白虹貫日亡宋者終此人也(南/史)
謝靈運欲入逺公社逺公拒之曰子髪鬢而鬚美面與
身戾非令終之相運怒曰學道在心安以貌耶逺公笑
而不答後果如所料(嵩冲虚鈔/書紀事)
王敬𢎞形狀短而起坐端方桓𤣥謂之彈碁發八勢(南/史)
宋武狎侮羣臣随其狀貌各有比類多鬚者謂之羊顔
師伯缺齒號之曰齴劉秀之吝呼為老慳黄門侍郎宗
靈秀體肥拜起不便每至㑹集多所賜與欲其瞻謝傾
踣以為歡笑(宋/書)
王敬則兩腋下生乳各長數寸(齊/書)
明帝大㑹新亭接勞諸軍摴蒱賭官李安人五擲皆盧
帝大驚目安人曰卿面方如田封侯狀也(宋/書)
陸驗為少府丞容貌特醜先是外國獻生犀其形甚陋
故閭里以驗為生犀(南/史)
齊始安王遥光生而躄疾多忌人有餉履者以為戲已
大被嫌責劉繪嘗為牋云智不及葵亦以忤㫖(上/)
梁昭明太子脛骨微紅而潤澤異常(珍珠/船)
沈約左目重瞳子右目有紫志(南/史)
陶先生形細身長七尺二寸腰正圍二尺六寸薄皮膚
露筋骨青白色長頭面踈眉目鼻小而平直長額聳耳
左耳内輪有大黑痣如豆耳兩孔裏各有十餘大毛出
外二三寸方頥秃鬢露顙少鬚髪右肩上有一紫痣如
兩錢大右股内有數十細黑子多作七星形起正方如
鐵鎗脚眼中常見有黑光象左右各類未嘗言其狀
釋普恒將終之日微有病相唯緣家一奴看之明旦平
坐而卒手屈三指試將随伸伸已還屈生時體黑死已
鮮白(梁髙/僧𫝊)
劉薩何師卒于肅州形骨小細狀如葵子中皆有孔可
以繩連(上/)
釋慧静姓王東阿人少逰學伊洛之間晚歴徐兖容甚
黑而識悟清逺時洛中有沙門道經亦解邁當世與静
齊名而耳甚長大故時人語曰洛下長大耳東阿黑如
墨有問無不酬有酬無不塞
智顗禪師眼有重瞳俊朗通悟詣金陵瓦官寺創𢎞禪
法徐陵等明時貴望學統釋儒並禀禪慧俱𫝊香法
釋貞觀左掌仙文右掌人字口流津液充潤榮澤從幼
至終未嘗患渴舌文交加狀如羅綺八嵗通詩禮和庾
尚書林檎之作沙門洪偃才邁儒英鉤深釋傑面相謂
曰顴髙多知耳白有名我有四絶爾具八能謂義道書
詩辯貌聲棊是也學士傅縡嗟曰三千稱首七十當初
是上人者當為酬對時人語曰錢塘有貞觀當天下一
半
功徳直西域人道契既廣善誘日新宋大明年到荆州
為釋𤣥畼翻譯畼刋正文義詞㫖婉宻舒手出香掌中
流水莫之測也(翻/譯)
宗如周南陽人有才學以府僚随蕭詧後至度支尚書
如周面狹長詧以法華經云聞經随喜面不狹長嘗戲
之曰卿何為謗經如周踧踖自陳不謗詧又謂之如初
如周懼出告蔡大寳大寳知其㫖笑謂之曰君當不謗
餘經正應不信法華耳如周乃悟
徐陵目有青睛時人以為聪慧之相也
鮑泉既専征長沙乆而不尅元帝乃為責之曰面如冠
玉還疑木偶鬚似蝟毛徒勞繞喙(並/上)
昔王池國有民壻面竒醜婦國色鼻齆壻乃求媚此婦
既齆豈知分香臭哉(金樓/子)
眼方者夀千嵗陶𢎞景晚年一眼有時而方(仙/傳)
斛律光馬面彪形神爽雄俊侯景謂髙敖曹曰斛律家
小兒不可三度將行後奪人君(北/史)
侯景左足上有肉瘤其狀如龜戰應尅㨗瘤則隠起如
其不勝瘤則低下及奔敗瘤陷肉中(典/畧)
彭神符生而有文在其手曰神符(十六國/春秋)
章昭達少遇相者曰卿貌甚善須小虧則貴後醉堕馬
鬢角小傷侯景之亂中流矢𦕈一目相者曰卿相善矣
仕陳位至司空(陳/書)
後魏拓㧞濬立髮委地每卧則鬚垂至臍崔浩纎妍潔
白如美媍人盧曹身長九尺臂毛逆如豬鬛力能㧞樹
嘗卧疾猶伸足舉二人
宋㳺道剛直疾惡如讐時人語曰㳺道獼猴面陸操科
斗形意識不關見何謂醜者必無情李搆嘗因㳺道㑹
客因戲之曰賢從在門外大好人宜自迎接為通名稱
族弟㳺山㳺道出見之乃獮猴而衣冠也將與搆絶搆
謝之豁然如舊(北/史)
李諧為人短小六指因癭而舉頥因跛而後歩因謇而
徐言人言李諧善用三短(後魏/書)
周𢎞正醜而不陋吃而能談誹諧似優剛腸似直善𤣥
理為當世所宗藏法師扵開善寺講說門徒數百𢎞正
年少未知名着紅單錦絞髻踞門而聼衆人蔑之弗譴
也既而乗間進難舉坐盡傾法師疑非世人覘知大相
賞狎
北齊中書侍郎裴伯茂患耳新搆山池與賔客宴集謂
邢子才曰山池始就願乞一言子才曰海中有蓬萊山
仙人所居宜名蓬萊葢蓬音反語裴聾也故以戲之
王肅弟秉之初歸國也謂楊大眼曰在南聞君之名以
為眼如車輪及見乃不異扵人大眼曰旗皷相望瞋眸
奮發足使君目不能視何必大如車輪(北/史)
武成生齻牙問諸醫尚藥典御鄧宣文以實對武成怒
而撻之後以問徐之才拜賀曰此是智牙生智牙者聪
眀長夀武成悦而賞之(上/)
隋文帝未貴時嘗舟行江中夜泊夢無左手及覺甚惡
之及登岸詣一草庵中有一老僧道極髙具以夢告之
僧起賀曰無左手者獨拳也當為天子後帝興建此庵
為吉祥寺居武昌下三十里(獨異/志)
隋文帝生而頭有二角一日三見鱗甲母畏而棄之有
老尼來育哺甚勤尼偶外出囑其母視兒母見鬚角稜
稜起燁然有光大懼寘諸地尼疾走歸抱起云驚吾兒
令吾兒晚得天下兒漸知飲食尼不知所之後帝果六
十登極(北/史)
陳主知隋文帝貌異世人使副使袁彦圗像而去
髙祖龍顔額上有五柱八頂目光外射有文在手曰王
齊梁州薛河寺釋僧逺不知何人為性踈誕不修細行
好逐流宕歡讌為任以齊武平三年夢見大人切齒責
之曰汝是出家人面目如此放縱造惡何不取鏡自照
逺忽覺驚悸流汗至曉以盆水自照乃見眼邉烏㸃謂
是垢汗便洗拭之眉毛一時随手落盡因自咎責奈此
殃譴遂改常習反形易性弊衣破履一食長齋遵奉律
儀昏曉行悔悲淚交注經一月日又夢前人含笑謂曰
知過能改是謂智人赦汝前愆勿復相續忽驚喜覺流
汗徧身面目津潤眉毛漸出逺扵一身頻感兩報信知
三世苦樂不虚自後竭情時不暫怠鄉川所歸卒扵本
土(法苑/珠林)
誌公面方而瑩徹如鏡手足皆鳥爪止江東道林寺至
宋大始初忽如僻異居止無定飲食無時髪長數寸常
跣行街巷執一錫杖杖頭掛剪刀及鏡或掛一兩疋帛
齊建元中稍見異迹數日不食亦無饑容(神僧/傳)
大士傅𢎞者住東陽郡烏傷縣雙林寺體權應道躡嗣
維摩時或分身濟度為任依止雙林導化法俗或金色
表於胸臆異香流於掌内或見身長丈餘臂過於膝脚
長二尺指長六寸兩目明亮重瞳外耀色貌端峙有大
人之相(神僧/傳)
杯渡在北巖下敷敗袈裟於地卧之而死頭前脚後皆
蓮華極鮮香一夕而萎(上/)
隋煬帝大業元年㕍門人房回安母年百嵗額上生角
長二寸洪範五行傳曰婦人隂象也角兵象也下反上
之應後天下果大亂隂賊圍帝於㕍門(集異/志)
劉炫字光伯眸子精眀視日不眩左手畫方右手畫圎
口誦千言目數耳聼五事同舉無所遺失(隋/書)
隋末賦役重人徃徃自析肢體謂之福手福足
薛君曹見二青衣駕赤犢出耳二童子曰兠𤣥國在吾
耳中一童子傾耳示君曹乃别有天地花卉因捫耳投
之至一都會城池樓堞窮極瓌麗因作思歸賦自童子
耳中落(幽怪/録)
隋兗州佐史董慎性公直明法理一日出州門逢一黄
衣使者曰太山府君呼君為錄事既至府君命坐因與
之論天曹疑獄慎舉張審通自代審通為狀申天曹天
符下罰府君府君大怒審通即命左右取方寸肉塞郤
一耳遂無聞審通更為判申天曹允之府君悦命左右
割下耳中肉令一小鬼擘之為一耳安於審通額上既
寤數日額角痒遂踴出一耳通前三耳而踴出者尤聪
時人笑曰天有九頭鳥地有三耳秀才亦有呼雞冠秀
才者(上/)
范陽盧景裕少好閑黙馳騁經史守道恭素時號居士
初頭生一叢白毛數之四十九莖偏好老易為注解至
四十九而卒故小字白頭性端謹雖在暗室必矜莊自
持盛暑之月初不露袒妻子相對有若嚴賔歴位中書
侍郎(談/藪)
北海之外其民一目毗舎那有鳥語鬼形之民夏啓之
北其人三首鑿齒之東其民一首而三身(𤣥/覽)
昔佛在世時舎衞城中有一長者財寳無量不可稱計
其婦産一男兒兀無有手産便能語作是唱言今此手
者甚為難得深生愛惜父母怪之因為立字名曰兀手
年漸長大見佛聞法得須陁洹果求佛出家佛告善來
鬚髮自落法眼著身便成沙門精勤修習得阿羅漢果
諸天世人所見敬仰昔有比丘一是羅漢一是凡夫為
説法師時諸民衆競共請喚常將法師受檀越請後于
一日法師不在將餘者行瞋恚罵言我常為汝給使今
將餘者共行自今以徃更為汝使今我無手作是語已
各自辭退止不共行以是業緣五百世中受是果報是
故唱言今此手者甚為難得由扵彼時供給聖人故今
得值我出家成道
阿育王夫人産生一女端正殊妙世之少雙其女右手
恒常急捲年滿五嵗夫人白王所生女子一手常捲王
即喚來抱著膝上王為摩手手即尋開當扵掌中有一
金錢隨取隨生而無窮盡須臾之間金錢滿藏王怪所
以即將往問夜奢羅漢上座此女先身作何福徳扵手
掌中有此金錢取已無窮上座答言此女先身是王宫
人於糞掃中得一銅錢布施衆僧以此善根得生王家
以為王女緣昔一錢布施衆僧善根因緣恒常手中把
一大金錢取無窮盡
佛告比丘過去無量阿僧袛刼此間浮提有一大王名
瞿薩離典四天下有八萬四千小國有二萬夫人婇女
一萬大臣時王頂上歘生一皰其形如蠒浄潔清徹亦
不疼痛後大如瓠便劈看之得一童子甚為端正大王
已崩頂生為王七寳具足衣食音樂自然作樂
昔有一人欲得王意問餘人言云何得之有人語言若
欲得意王形相汝當效之此人見王眼􁀙便效王􁀙王
問之言汝為病耶為著風耶何以眼􁀙其人答王我不
病眼亦不著風欲得王意見王眼􁀙故效王也王聞是
語即大瞋恚使人加害擯令出國世人亦爾於佛法中
欲得親近求其善法以自増長既得親近不解如來法
王為衆生故種種方便現其短闕便生譏毁效其不是
由是之故於佛法中永失其善墮於三惡如彼效王亦
復如是
昔有一人聘取二婦若近其一為一所瞋不能裁斷便
在二婦中間正身仰卧值天大雨屋舎霖漏水土俱下
墮其眼中以先有要不敢起避遂令二目俱失其明世
間凡夫亦復如是親近邪友習行非法造作結業墮三
惡道長處生死䘮智慧眼如彼愚夫為其二婦故二眼
俱失
　
　
　
　
　廣博物志巻二十五
欽定四庫全書
　廣博物志卷二十六
　　　　　　　　　　　　明　董斯張　撰
　　藝苑一(總經論易/經    語)　(詩子書山春秋/孟      海經)　(禮記/爾雅)　(孝/擬)
　　　　　(經/)
三墳墳分也論三才之分天地人之治其體有三也五
典典鎭也制法所以正定上下其等有五也八索索素
也著素王之法若孔子者聖而不王制此法者有八也
九丘丘區也區别九州土氣教化所宜施者也經徑也
如徑路無所不通可常用也緯圍也反覆圍繞以成經
也圖度也盡其品度也䜟纎也其義纎微也易易也言
變易也禮體也得其事體也儀宜也得事宜也傳傳也
以傳示後人也記紀也紀識之也詩之也志之所之也
興物而作謂之興敷布其義謂之賦事類相似謂之比
言王政事謂之雅稱頌成功謂之頌隨作者之志而别
名之也尚書尚上也以堯為上始而書其時事也春秋
春秋冬夏終而成歲春秋書人事卒歲而究備春秋溫
凉中象政和也故舉以為名也國語記諸國君臣相與
言語謀議之得失也又曰外傳春秋以魯為内以諸國
為外外國所傳之事也爾雅爾昵也昵近也雅義也義
正也五方之言不同皆以近正為主也論語紀孔子與
諸弟子所語之言也(釋/名)
七緯者易緯稽覽圖乾鑿度坤靈圖通卦驗是類謀辨
終備也書緯璇璣鈐考靈耀刑德放帝命驗運期授也
詩緯推度災紀厯樞含神霧也禮緯含文嘉稽命徵斗
威儀也樂緯動聲儀稽耀嘉叶圖徵也孝經緯援神契
鈎命决也春秋緯演孔圖元命苞文耀鈎運斗樞感精
符合誠圖考異郵保乾圖漢含孶佐助期握誠圖潜潭
巴説題辭(後漢樊/英傳注)
書者政事之紀也詩者中聲之所止也禮者法之大分
類之綱紀也故樂至乎禮而止矣禮之敬文也樂之中
和也詩書之博也春秋之微也在天地之間者畢矣(荀/子)
禮樂法而不説詩書故而不切春秋約而不速(上/)
説天者莫辨乎易説事者莫辨乎書説體者莫辨乎禮
説志者莫辨乎詩説理者莫辨乎春秋捨斯辨亦小矣
(法/言)
易有畧書有故詩有細春秋有微(漢時/釋經)
春秋之元詩之關睢禮之冠婚易之乾坤皆愼始敬終
云爾(大戴/禮)
易有陰陽詩有五際春秋有災異(翼奉傳詩内傳曰五/際卯酉午戌亥也)
夫五經則四海也傳記則四瀆也諸子則涇渭也至於
百川溝洫畎澮茍能通陰陽之氣達水泉之流以四海
為歸者皆益也(楊泉物/理論)
鄭康成多臆說人見其名學謂有所出也證案大要在
五經四部書如非此文近為妄矣若子所執以為郊天
皷必當麒麟之皮也寫孝經本當曾子家䇿乎(孔融/書)
論説辭序則易統其首詔䇿章奏則書發其源賦頌歌
讃則詩立其本銘誄箴祝則禮總其端紀傳銘檄則春
秋為根並窮髙以樹表極逺以啟疆所以百家騰躍終
入環内者也若稟經以製式酌雅以富言是仰山而鑄
銅煮海而為鹽也(文心/雕龍)
秦宓云蜀本無學士文翁遣相如來受七經還敎吏民
由是蜀學比于齊魯故地里志曰文翁倡其教相如為
之師
光武正旦朝賀畢令羣臣能説經者更相詰難義有不
通輒奪其席戴慿遂重坐五十重京師為之語曰解經
不窮戴侍中
顯宗自置五家要說章句令桓郁定於宣眀殿(後漢/書)
井丹字大春扶風郿人博學髙論京師為之語曰五經
紛綸井大春
周舉字宣光姿貌短陋而博學洽聞為儒者所宗京師
語曰五經縱横周宣光
許愼字叔重性淳篤少博學經籍馬融常推敬之時人
為之語曰五經無雙許叔重
魯丕字叔陵兼通五經元和初拜趙相雖居官不廢教
授關東號曰五經復興魯叔陵
丁鴻字孝公章帝時與桓郁賈逵等論定五經同異於
北宫白虎觀鴻以才髙論難最明時人語曰殿中無雙
丁孝公
賈逵非力耕所得誦經口倦世所謂舌耕也(拾遺/記)
周續之通五經五緯號曰十經
近代有樂安任嘏者十二就師學不再問一年通三經
鄉人歌曰蔣氏翁任氏童言蔣氏之門老而方篤任家
之學㓜而多慧(王填之/童子傳)
臧榮緒惇愛五經常以宣尼生庚子日陳五經拜之自
號被褐先生(宋/書)
徐廣年過八十猶歲讀五經一遍(南/史)
衡陽王鈞手自總書五經置巾箱中以備遺忘賀玠曰
殿下家富墳索何復須此答曰巾箱中有五經便於檢
閲且一更手寫則永不忘(宋/書)
許懋字昭哲僕射江祜甚推重之號為經史笥(南/史)
房暉遠字崇儒牛𢎞每稱為五經庫(隋書易/以下)
秦焚書周易獨以卜筮得存唯失說卦三篇後河内女
子得之漢初傳易有田何何授丁寛寛授田王孫王孫
授沛人施讐東海孟喜瑯琊梁丘賀由是有施孟梁丘
之學又有東郡京房自云受易於梁國焦延壽别為京
氏學嘗立後罷後漢施孟梁丘京凡四家並立而傳者
甚衆漢初又有東萊費直傳易其本皆古字號曰古文
易以授瑯琊王璜璜授沛人髙相相以授子康及蘭陵
母將永故有費氏之學行於人間而未得立後漢陳元
鄭衆皆傳費氏之學馬融又爲其傳以授鄭𤣥𤣥作易
注荀爽又作易傳魏代王肅王弼並為之注自是費氏
大興髙氏遂衰梁丘施氏髙氏亡於西晉孟氏京氏有
書無師梁陳鄭𤣥王弼二注列於國學齊代唯傳鄭義
至隋王注盛行鄭學浸微今殆絶矣歸藏漢初已亡案
晉中經有之唯載卜筮不似聖人之㫖(上亡秦漢之際/易  說卦宣帝)
(時河内女子發老屋得説卦古文老子至/後漢荀爽集解又得八卦逸象三十有一)
孔子曰易者易也變易也不易也管三成德為道苞籥
易者其德也光明四通簡易立節天以爛明日月星辰
布設張列通精無門藏神無穴不煩不擾澹泊不失此
其易也變易者其氣也天地不變不能通氣五行迭終
四時更廢君臣取象變節相移能消者息必專者敗此
其變易也不易者其位也天在上地在下君南面臣北
面父坐子伏此其不易也故易者天地人之道也(乾鑿/度)
孔子曰陽三陰四位之正也易卦六十四分而為上下
象隂陽也陽道純而竒故上篇三十以象陽隂道不純
而偶故下篇三十四以法隂(上/)
易與春秋同經總一機之織經營天道以成人事(王叔/師正)
(部/)
伏羲氏得河圖夏后因之曰連山黄帝氏得河圖商人
因之曰歸藏烈山氏得河圖周人因之曰周易(山海/經)
伏羲始畫八卦是為先天有圖象而未有書夏曰連山
天易也商曰歸藏地易也有法數而未有書文王曰周
易人易也始有書矣
皇甫謐云夏人因炎帝曰連山連山易其卦以純艮為
首艮為山山上山下是名連山雲氣出納於山夏以十
三月為正人統艮漸正月故以艮為首殷人因黄帝曰
歸藏歸藏易以純坤為首坤為地萬物莫不歸而藏於
其中殷以十二月為正地統故以坤為首(玉/海)
夏殷以不變為占周易以變為占
連山八萬言歸藏四千三百言
連山用三十六策歸藏用四十五䇿周易用四十九䇿
伏羲六十有四卦其名未著而神農之卦名又與今代
為異民弗之知陽豫㳺徙之類連山卦也演孔圖云孔
子修春秋九月而成卜之得陽豫之卦而史記始皇得
璧言眀年祖龍死不樂卜之得游徙是矣
歸藏初經者伏羲初畫八卦因而重之者也其經初乾
初奭初艮初兑初犖初釐初震初㢲卦皆六畫即此八
卦也(玉/海)
歸藏卦皆六位卦又有明夷熒惑耆老大明之類昔啟
筮明夷鯀治洪水牧占大明桀筮營惑武王伐商牧占
耆老
厲山藏於蘭臺歸藏藏於太卜(桓子/新論)
孔子易云有四易一世二世為地易三世四世為人易
五世六世為天易游魂歸魂為鬼易(易/傳)
禮含文嘉云伏羲徳洽上下天應以鳥獸文章地應以
河圖洛書乃則象而作易故大傳云伏羲氏作八卦此
卽文王之所用者壺子云伏羲法八極作八卦黄帝體
九竅以定九宫皆近取諸身逺取諸物作枝幹衍為甲
子而魏博士淳于俊乃以為伏羲因燧皇之圖以制卦
故髙貴鄉公以孔子不言燧人氏沒伏羲氏作難之也
三墳書云伏羲三十二易草木草生月雨降日河泛時
龍馬負圖始畫卦也葢以草木紀歳也
八卦之説謂之八索孔子讃易道而黜八索正義以易
八卦為主六十四卦三百八十四爻皆出於八卦就八
卦求其理則萬有一千五百二十䇿天下之事得故謂
之索非一索再索而已
淳于俊對髙貴鄉公曰包犧因燧皇之圖而制八卦神
農演之為六十四
古歸藏易今亡惟存六十四卦名而又闕其四與周易不
同需作溽小畜作毒蓄大畜作􁃡畜艮作狠震作釐升作
稱剝作僕損作員咸作諴坎作犖謙作兼遯作􁀅蠱作
蜀解作荔无妄作毋亡家人作散家人渙作奐又有瞿
欽規夜分五卦岑􁁢林禍馬徒三複名卦不知當周易
何卦也
易在五帝時名八索坤三索於乾而得三男乾三索於
坤而得三女遂成八卦八八相索廣生六十四
孟喜易解眀夷箕子曰箕萬子滋也言萬物方滋荄也
仲尼生不知易本偶筮其命得旅請易於商瞿氏曰子
有聖知而無位孔子泣而曰天也命也鳳鳥不至河無
圖至嗚呼天命之也嘆訖而息志(庖犧/先文)
孔子卦得賁喟然仰而歎息意不懌子張進舉手而問
曰師聞賁者吉卦而嘆之乎孔子曰賁非正色也是以
歎之吾思夫質素白當正白黑當正黑夫質又何也吾
亦聞之丹漆不文白玉不雕寶珠不飾何也質有餘者
不受飾也(說/苑)
鄭志張逸問贊云我先師棘下生何時人答云齊田氏
時善學者所㑹處也齊人號之棘下生無常人也愚按
康成有易贊所謂贊云者易贊也棘下卽稷下也劉向
别錄談說之士㑹於稷門下
所校讐中易傳淮南九師道訓除複重定著十二篇淮
南聘善為者九人從之採獲故中書署曰淮南九師書
(劉向/别傳)
沛王傳易楚王好詩猶且傳之不朽以為盛事(梁元/帝書)
後漢崔篆著易林六十四篇篆駰之祖父或曰卦林或
曰象林
楊政字子行治梁丘易與京兆祁聖元同好俱名善説
經書京師號曰說經鋞鋞楊子行論難僠僠祁聖元(東/觀)
(漢/記)
吕思禮東平壽張人年十四受學於徐遵明長於論難
諸生為之語曰講書論易鋒難敵
任安字定祖廣漢綿竹人少遊太學受孟氏易兼通數
經又從同郡楊厚學圖䜟䆒極其術時人稱曰欲知仲
桓問任安居今行古任定祖
洼丹作易通論七篇世號洼君通杜撫作詩題約義通
學者傳之曰杜君法馬融作周官傳授謝該通解左氏
疑滯名謝氏釋
吕蒙入吳吳主勸其學業蒙乃博覽羣籍以易為宗常
在孫䇿座上酣醉忽臥于夢蒙誦周易一部俄而驚起
衆人皆問之蒙曰向夢見伏羲文王周公與我論世祚
興亡之事日月貞明之道莫不窮精極妙未該𤣥㫖故
空誦其文耳衆座皆云吕蒙囈語通周易(拾遺/記)
虞翻注易奏上曰臣郡吏陳桃夢臣與道士相遇放髪
披鹿裘布易六爻燒其三以飲臣臣乞盡吞之道士言
易道在天三爻足矣豈臣受命應當知經(别/傳)
王弼注易刻木偶為鄭𤣥象見其所誤輒呼叱之
張緒云何平叔不解易中七事伏曼容云何晏易中九
事
王輔嗣注易於乾九三曰乾三以處下卦之上故免亢
龍之悔坤三以處下卦之上故免龍戰之災上九曰夫
以剛健而居人之首則物之所不與也以柔順而為不
正則佞邪之道也故乾吉在无首坤利在永貞於文言
曰進物之速者義不若利存物之終者利不及義又曰
文王明夷則王可知矣仲尼旅人則國可知矣又曰不
性其情何能久行其正於坤曰方而又剛柔而又圓求
安難矣初六曰陰之為道本於微弱而後積著者也故
取履霜以明其始陽之為物非基於始以至於著者也
故以出處眀之則以初為潛於小畜上九曰大畜者畜
之極也畜極則通是以其畜之盛在於四五至於上九
道乃大行小畜積極而後乃能畜是以四五可以進而
上九說征之輻於大有六五曰不私於物物亦公焉不
疑於物物亦誠焉於豫初六曰樂極則淫志窮則凶豫
何可鳴於觀上九觀我生自觀其道者也觀其生為民
所觀者也于賁六五曰賁于束帛丘園乃落賁于丘園
束乃戔戔用莫過儉泰而能約故必吝焉乃得終吉也
于復曰凡動息則靜靜非對動者也語息則嘿嘿非對
語者也於頥初九曰安身莫若不競修己莫若自保守
道則福至求祿則辱來於家人初九曰凡敎在初而法
在始家凟而後嚴之志變而後治之則悔矣九三曰行
與其慢寧過乎恭家與其凟寧過乎嚴上九曰凡物以
猛為本者則患在寡恩以愛為本者則患在寡威故家
人之道尚威嚴也於睽上九曰見豕負塗甚可穢也見
鬼盈車吁可怪也先張之弧將攻害也後説之弧睽怪
通也徃不失時睽疑亡也貴於遇雨和陰陽也陰陽旣
和羣疑亡也於蹇初六曰處難之始居止之初獨見前
識覩險而止以待其時知矣哉於萃之象曰聚而無防
則衆生心於漸上九曰進處髙潔不累於位無物可以
屈其心而亂其志峩峩清逺儀可貴也於中孚上九曰
飛音者音飛而實不從之謂也於小畜六五曰小畜尚
徃而亨則不雨也小過陽不上交亦不雨也
莧陸夬夬項氏玩辭曰莧音丸山羊也陸其所行之路
也猶鴻漸于陸之陸兊為羊在上卦有山羊之象
易有蜀才注江南學士遂不知是何人王儉四部目錄
不言姓名題云王弼後人謝炅夏侯該並讀數千卷書
皆疑是譙周而李蜀書一名漢之書云姓范名長生自
稱蜀才南方以晋渡江後北間傳記皆名為偽書不貴
省讀故不見也(顔氏/家訓)
紀瞻拜尚書郞與顧榮同赴洛在途共論易太極榮曰
太極者盖謂混沌之時曚昧未分日月含其輝八卦隱
其神天地混其體聖人藏其身然後廓然旣變清濁乃
陳二儀著象陰陽交泰萬物始萌六合闓拓老子云有
物渾成先天地生誠易之太極也而王氏云太極天地
愚謂未當夫兩儀之位以體為稱則是天地以氣為名
則名陰陽今若謂太極為天地則是天地自生無生天
地者也老子又云天地所以能長且久者以其不自生
故能長久一生二二生三三生萬物以資始冲氣以為
和原元氣之本求天地之根恐疑以此為凖也瞻曰昔
庖犧畫八卦陰陽之理盡矣文王仲尼繼其遺業三聖
相承共同一致稱易凖天無復其餘也夫天清地平兩
儀交泰四時推移日月輝其間自然之數雖經諸聖孰
知其始吾子云曚昧未分豈其然乎聖人人也安得混
沌之初能藏其身於未分之内老氏先天之言此葢虚
誕之說非易者之意也亦謂吾子神通體解所不應疑
意者直謂太極極盡之稱言其理極無復外形外形旣
極而生兩儀王氏指向可謂近之古人舉至極以為驗
謂二儀生於此非復謂有父母若必有父母非天地其
孰在榮遂止(晋/書)
時國學置鄭王易杜服春秋何氏公羊傳麋氏榖梁鄭
𤣥孝經陸澄謂尚書令王儉曰孝經小學之類不宜列
在帝典乃與儉書論之曰易近取諸身逺取諸物彌天
地之道通萬物之情自商瞿至田何其閒五傳年未為
逺無訛雜之失秦所不焚無崩壊之弊雖有異家之學
同以象數為宗數百年後乃有王弼王濟云弼所悟者
多何必能頓廢前儒若謂易道盡於王弼方須大論意
者無乃仁智殊見四道異傳無體不可以一體求屢遷
不可以一遷執也晋太興四年太常荀崧請置周易鄭
𤣥注博士行乎前代於時政由王庾皆儁神清識能言
𤣥逺捨輔嗣而用康成豈其妄然泰元立王肅易當以
在𤣥弼之閒元嘉建學之始𤣥弼兩立逮顔延之為祭
酒黜鄭置王意在貴𤣥事成敗儒今若不大𢎞儒風則
無所立學衆經皆儒唯易獨𤣥𤣥不可棄儒不可缺謂
宜並存所以合無體之義且弼於注經中已舉繫辭故
不復别注今若專取弼易則繫說無注左氏泰元取服
䖍而兼取賈逵經服傳無經雖在注中而傳又有無經
者故也今留服而去賈則經有所闕案杜預注傳王弼
注易俱是晩出並貴後生杜之異古未如王之奪實祖
述前儒特舉其違又釋例之作所引唯深榖梁泰元舊
有麋信注顔益以范寗麋猶如故顔論閏分范注當以
同我者親常謂榖梁劣公羊為注者又不盡善竟無及
公羊之有何休恐不足兩立必謂范善便當除麋世有
一孝經題為鄭𤣥注觀其用辭不與著書相類案𤣥自
序所注衆書亦無孝經儉答曰易體微𤣥實貫羣籍施
孟異聞周韓殊㫖豈可專據小王便為該備依舊存鄭
髙同來說元凱注傳超邁前儒若不列學官其可廢矣
賈世注經世所罕習糓梁小書無俟兩注存麋略范率
由舊式凡此諸義並同雅論疑孝經非鄭所注僕以此
書明百行之首實人倫所先七畧藝文並陳之六藝不
與蒼頡凡將之流也鄭注虚實前代不嫌意謂可安仍
舊立置(南齊/書)
伏曼容字公儀宋明帝好周易集群臣於清暑殿請詔
曼容執經曼容素美風采帝毎以方嵇叔夜使吳人陸
探微畫叔夜像以賜之(梁/書)
東魏崔暹子達拏年十三暹令儒者教其說周易兩字
乃集朝貴名流達拏升髙坐開講趙郡眭仲讓陽屈服
之暹大悅擢仲讓為司徒中郞都下為之語曰解義兩
行得中郞
權㑹夜出城東門㑹獨乘一驢忽有二人一人牽頭一
人隨後有似相助其廻動輕漂有異生人漸失路不由
本道心甚怪之遂誦易經上篇第一卷不盡前後二人
忽然離散㑹亦不覺墮驢迷悶至明始覺方知墮處乃
是郭外(北/史)
釋曇遷俗姓王氏年十三初學於舅氏權㑹授以周易
隨言卽曉始學其半餘半自通有一嫗失物求㑹决之
得兊卦㑹令遷試辨之遷曰若如卦判定失金釵嫗驚
喜曰實如所辨遷曰兊是金位字脚兩垂似於釵象耳
舅曰更依卦審悉盗者為誰對曰盗者西家白色女子
奉口總角可年十四五者將去尋可得之後如言果獲
有問其故遷曰兌是西方少女之位五色分方西為白
也兌字上㸃表總角之象内有尖形表奉口之相推測
而知非有異術舅乃釋䇿而歎曰方驗後生可畏宣尼
不誣矣(續髙/僧傳)
時牛𢎞奏請購求天下遺逸之書炫遂偽造書百餘卷
題為連山易魯史記等錄上送官取賞而去(隋書詩/以下)
漢初有魯人申公受詩於浮丘伯作訓詁是為魯詩齊
人轅固生亦傳詩是為齊詩燕人韓嬰亦傳詩是為韓
詩終於後漢三家並立漢初又有趙人毛萇善詩自云
子夏所傳作訓詀傳是為毛詩古學而未得立後漢有
九江謝曼卿善毛詩又為之訓東海衛敬仲受學於曼
卿先儒相承謂之毛詩序子夏所創毛公及敬仲又加
潤益鄭衆賈逵馬融並作毛詩傳鄭𤣥作毛詩箋齊詩
魏代已亡魯詩亡於西晋韓詩雖存無傳之者唯毛詩
鄭箋至今獨立又有業詩奉朝請業遵所注立義多異
世所不行(隋/書)
詩者天地之心君德之祖百福之宗萬物之户也(詩含/神霧)
孔子世家古者詩三千餘篇及至孔子取其可施於禮
義者三百十二篇亡其辭者六篇考之義理皆笙詩也
曰笙曰樂曰奏而不言歌則有聲而無辭明矣漢世毛
學不行故曰三百五篇詩有先孔子而亡者如新宫貍
首之類(玉/海)
孔子讀詩及小雅喟然而嘆曰吾於周南召南見周道
之所以盛也於柏舟見匹夫執志之不可易也於淇澳
見學之可以為君子也於考槃見遁世之士而不悶也
於木𤓰見苞苴之禮行也於緇衣見好賢之心至也於
雞鳴見古之君子不忘其敬也於伐檀見賢者之先事
後食也於蟋蟀見陶唐儉德之大也於下泉見亂世之
思明君也於七月見豳公之所以造周也於東山見周
公之先公而後私也於狼跋見周公之逺志所以為聖
也於鹿鳴見君臣之有禮也於彤弓見有功之必報也
於羔羊見善政之有應也於節南山見忠臣之憂世也
於蓼莪見孝子之思養也於四月見孝子之思祭也於
裳裳者華見古之賢者世保其祿也於采菽見古之明
王所以敬諸侯也(孔叢/子)
子夏問曰關睢何以為國風始也孔子曰關睢至矣乎
夫關睢之人仰則天俯則地幽幽㝠㝠德之所藏紛紛
沸沸道之所行惟神龍化斐斐文章大哉關睢之道也
萬物之所繫羣生之所懸命也河洛出書圖麟鳳翔乎
郊不由關睢之至則關睢之事將奚由至矣哉夫六經
之䇿皆歸論汲汲葢取之乎關睢關睢之事大矣哉馮
馮翊翊自東自西自南自北無思不服子其勉强之思
服之天地之閒生民之屬王道之原不外此矣子夏喟
然歎曰大哉關睢乃天地之基也(韓詩/外傳)
子貢問子石子不學詩乎子石曰吾暇乎哉父母求吾
孝兄弟求吾悌朋友求吾信吾暇乎哉子貢曰請投吾
師以學於子(說/苑)
建四始五際而八節通卯酉之際為革政午亥之際為
革命神在天門出入候聽(詩推/度災)
大眀在亥水始也四牡在寅木始也嘉魚在已火始也
鴻雁在申金始也卯天保也酉祈父也午采芑也然則
亥為革命一際也亥又為天門出入候聽二際也卯為
陰陽交際三際也午為陰謝陽興四際也酉為陰盛陽
微五際也(記厯/樞)
近世説詩者以關睢為畢公作謂得之張超或謂得之
蔡邕未詳何出
大戴禮投壺云凡雅二十六篇其八篇可歌歌鹿鳴貍
首鵲巢采蘩采蘋伐檀白駒騶虞八篇廢不可歌七篇商
齊可歌也三篇閒歌上林賦揜羣雅張揖注云詩小雅
之材七十四人大雅之材三十一人
妻得諫夫者夫婦榮恥共之詩云相鼠有體人而無禮
胡不遄死此妻諫夫之詩也亦齊魯韓之說歟(白虎/通)
衛宣公子壽閔其兄伋之見害作憂思之詩黍離是也
魯詩出於浮丘伯以授楚元王交劉向乃交之孫其說
葢魯詩然黍離王風之首恐不可以為衛詩也韓詩云
黍離伯封作陳思王曺植惡鳥論曰昔尹吉甫信後妻
之讒而殺孝子伯奇其弟伯封求而不得其韓詩之謂
歟伯封事唯見於此(新/序)
召馴字伯春少習韓詩博通詩傳以志義聞鄕里號之
曰德恂恂召伯春
許晏字偉君授魯詩於瑯琊王改學曰許氏章句列在
儒林故諺曰殿上成羣許偉君
陳嚚字君期善說詩語曰關東說詩陳君期(以下/書)
孔子觀書周室得虞夏商周四代之典删其善者為百
篇遭秦滅學至漢唯濟南伏生口傳二十八篇又河内
女子得泰誓一篇獻之伏生作尚書傳四十一篇以授
同郡張生張生授千乘歐陽生歐陽生授同郡倪寛寛
授歐陽生之子世世傳之至曾孫歐陽髙謂之尚書歐
陽之學又有夏侯都尉受業於張生以授族子始昌始
昌傳族子勝為大夏侯之學勝傳從子建别為小夏侯
之學故有歐陽大小夏侯三家並立訖漢東京相傳不
絕而歐陽最盛初漢武帝時魯恭王壊孔子舊宅得其
末孫惠所藏之書字皆古文孔安國以今文校之得二
十五篇其泰誓與河内女子所獻不同又濟南伏生所
誦有五篇相合安國並依古文開其篇第以𨽻古文寫
之合成五十八篇其餘篇簡錯亂不可復讀並送之官
府安國又為五十八篇作傳㑹巫蠱事起不得奏上私
其業於都尉朝朝授膠東庸生謂之尚書古文之學而
得立後漢扶風杜林傳古文尚書同郡賈逵為之作訓
馬融作傳鄭𤣥亦為之注然其所傳唯二十九篇又雜
以今文非孔舊本自餘絶無師說晋世秘府所存有古
文尚書經文今無有傳者及永嘉之亂歐陽大小夏侯
尚書並亡濟南伏生之傳唯劉向父子所著五行傳是
其本法而又多乖戾至東晋豫章内地梅賾始得安國
之傳奏之時又闕舜典一篇齊建武中吳姚方興於大
桁市得其書奏上比馬鄭所注多二十八字於是始列
國學梁陳所講有孔鄭二家齊代唯傳鄭義至隋孔鄭
並行而鄭氏甚微自餘所存無復師說又有尚書逸篇
出於齊梁之閒考其篇目似孔壁中書之殘缺者故附
尚書之末(隋/書)
三墳言大道五典言常道(書/序)
三墳為金玉五典為琴筝講肄為鐘鼔百家為笙簧(抱/朴)
(子/)
昔楚倚相能讀三墳五典八索九丘之書及孔子求古
之史記自二典九丘之外三墳八索已不得而見矣後
世不知其何書也孔安國以為羲炎黄帝之書曰三墳
少昊顓嚳唐虞之書曰五典康成從之而賈逵亦以三
墳為三皇時書五典為五帝常典至馬季長始以三墳
為陰陽始生天地人之三氣五典為五行之說籍外論
之豈其然哉按道家者流有所謂洞神錄者謂是三墳
小有經下記云三皇治世各受其一以治天下是曰三
墳後有八帝繼三皇而起亦以神靈為治各受其一是
曰八索至黄帝述厯得其所謂三皇内文者此也三洞
叙目云小有三皇文本出大有天皇地皇人皇各一卷
上古三皇所受之書也字似符篆藏在名山多不具足
惟峨眉山備有之昔智瓊以皇文二卷見義汔不能解
遂以還之王公以帛公精勤所得傳之賢達大字叙說
一十四篇是天文次第之㫖小有經下記所載者十有
一卷推部本經分别儀式合一十有四卷孟先生之所
錄者其山中之所傳猶十一卷晋武帝時南海太守晋
陵鮑靚於元康二年二月二日登嵩髙石室見古三皇
文皆刻石為字靚以總五兩告𤣥受之為之叙云三皇
文者古初以授三皇名為皇文而三皇經叙則云鮑君
所得與世不同靚後授之葛洪是為三墳其陸修靜所
得者則以授弟子孫游岳本止四卷至陶𢎞景分析枝
流稍至十一卷與今皇文小異然觀三皇經文雖號三
墳多是符藥等事黄蘆子西嶽公之所傳者于逢􁀙之
言戾矣逄􁀙之說正以内經素問靈樞與易當之果何
所蔽耶靈樞素問醫家明堂之書也世儒苐見深言腠
理莫探其朕故推之與易並非實貫也(路/史)
劉敞曰九共九篇共當作丘古文丘與共相近故誤傳
以為共耳(禹貢所言形質也/九丘所言情性也)
九共云予辯下土使民平平民以無傲
孔子求書得黄帝𤣥孫帝魁之書迄於秦穆公凡三千
二百四十篇斷逺取近定可以為世法者百二十篇以
百二篇為尚書十八篇為中候(書/緯)
堯與羣臣沈璧於河為握河記今尚書候是也(帝王/世紀)
孝宣皇帝之時河内女子發老屋得逸易禮尚書各一
篇奏之宣帝下示博士然後易禮尚書各益一篇而尚
書二十九篇始定矣(論/衡)
子夏問書大義子曰吾於帝典見堯舜之聖焉於大禹
臯陶謨益稷見禹稷臯陶之忠勤功勲焉於洛誥見周
公之德焉故帝典可以觀美大禹謨禹貢可以觀事臯
陶謨益稷可以觀政洪範可以觀度泰誓可以觀義五
誥可以觀仁甫刑可以觀誡通斯七者則書之大義舉
矣(孔叢/子)
孔子曰書之於事也逺而不漏近而不迫志盡而不怨
辭順而不諂吾於髙宗肜日見德有報之疾也茍由其
道致其仁則逺方歸志而致其敬焉吾於洪範見君子
之不忍言人之惡而質人之美也發乎中而見乎外以
成文者其惟洪範乎(上/)
宰我問書云納於大麓烈風雷雨弗迷何謂也孔子曰
此言人之應乎天也堯旣得舜厯試諸艱使大錄萬機
之政是知陰清陽和五星來備風雨各以其應不有迷
錯愆伏明舜之行合於天也(孔叢/子)
尚書者二帝之迹三王之義所以推其期運明命授之
際書之言信而明天地之情帝王之功凡百二篇第次
委曲尚在上也上帝之書也(春秋説/題辭)
昔聖人述史三焉其述書也帝王之制備矣故索焉而
皆獲其述詩也興衰之由顯故䆒焉而皆得其述春秋
也邪正之跡明故考焉而皆當此三者同出于史而不
可雜也故聖人分焉(文中/子)
李充馮翊人自言三百歲從秦始皇登㑹稽望江海少
好學為博士門徒萬人伏生時年十歳乃就充石壁中
受尚書以口傳授伏子四代之事畧無遺脫伏子因而
誦之以䋲十餘尋縛腰誦一遍一結十餘尋之䋲皆成
結矣誦記之數萬遍且云食榖損人精慧故有遺失伏
子今所傳百卷得其一矣堯舜二典所闕殊多帝聞神
異乃聘徵充衣荷草畚負五嶽眞形圖而至帝禮待之
亦號負圖先生(洞㝠/記)
孝成皇帝時徵為古文尚書學東海張霸案百篇之序
空造百兩之篇獻之成帝帝出秘百篇以校之皆不相
應於是下霸於吏吏白霸罪當至死成帝髙其才而不
誅亦惜其文而不滅故百兩之篇傳在世閒(論/衡)
杜林字伯山博洽多聞時稱通儒東海衛宏長於古學
見林闇然而服濟南徐巡始師事宏後皆更受林學林
前於西州得漆書古文尚書一卷常寶愛之雖遭艱困
握持不離身出以示宏等曰林流離兵亂常恐斯經將
絕何意東海衛子濟南徐生復能傳之是道竟不墜於
地也古文雖不合時務然願諸生無悔所學(後漢/書)
秦延君記堯典篇目兩字之說十餘萬家但說若稽古
三萬言(桓譚/新論)
昔漢太后從夏侯勝受尚書賜勝黄金百斤他物不可
勝數及勝死又送勝家錢二百萬為勝素服一百日(抱/朴)
(子/)
桞偃年十二武帝引見詔問讀何書對曰尚書又問有
何美句對曰德唯善政政在養民衆咸異之詔尚帝女
長成公主(梁/書)
吾初入鄴與博陵崔文彦交遊嘗說王粲集中難鄭𤣥
尚書事崔轉為諸儒道之始將發口懸見排䠞云文集
止有詩賦銘誄豈當論經書事乎且先儒之中未聞有
王粲也崔笑而退竟不以粲集示之(顔氏家訓/以下春秋)
春秋者魯史䇿書之名昔成周微弱典章淪廢魯以周
公之故遺制尚存仲尼因其舊史裁而正之皆口授弟
子弟子退而異說左丘明恐失其眞乃為之傳遭秦滅
學口說尚存漢初有公羊榖梁鄒氏夾氏四家並行王
莽之亂鄒氏無師夾氏亡初齊人胡母子都傳公羊春
秋授東海嬴公嬴公授東海孟卿孟卿授魯人眭孟眭
孟授東海嚴彭祖魯人顔安樂故後漢公羊有嚴氏顔
氏之學與榖梁三家並立漢末何休又作公羊解說而
左氏漢初出於張蒼之家本無傳者至文帝時梁太傅
賈誼為訓詁授趙人貫公其後劉歆典校經籍考而正
之欲立於學諸儒莫應至建武中尚書令韓歆請立而
未行時陳元最明左傳又上書訟之於是乃以魏郡李
封為左氏博士後羣儒蔽固者數廷爭之及封卒遂罷
然諸儒傳左氏者甚衆中平中能為左氏者擢髙第為
講郞其後賈逵服䖍並為訓解至魏遂行於世晋時杜
預又為經傳集解榖梁范寗注公羊何休注左氏服䖍
杜預俱立國學然公羊榖梁但試讀文而不能通其義
後學三傳通講而左氏唯傳服義至隋杜氏盛行服義
及公羊榖梁浸微今殆無師說(隋書之前漢書云有/陰任  學筦㝠之學)
春秋左氏傳者葢出孔子壁中孝武皇帝時魯共王壊
孔子敎授堂以為宫得佚春秋三十篇左氏傳也公羊
髙榖梁赤胡母氏皆傳春秋各門異户獨左氏傳為近
得實何以驗之禮記造於孔子之堂太史公漢之通人
也左氏之言與二書合公羊髙榖梁赤胡母氏不相合
又諸家去孔子逺逺不如近聞不如見劉子政玩弄左
氏童僕妻子皆呻吟之(論/衡)
仲尼作春秋老𥅆踞竈觚而聽之曰是何書也曰春秋
也(莊/子)
昔孔子受端門之命制春秋之義使子夏等十四人求
周史記得百二十國寶書(閔因/叙)
孔子作春秋孝經告備於天赤虹貫日自上而下化為
黄玉(搜神/記)
仲尼經成紫微降光(抱朴/子)
孔子有云吾志在春秋行在孝經此二學者聖人之極
致治世之要務也(公羊/序)
嚴氏春秋引觀周篇云孔子將修春秋與左丘明乗如
周觀書於周史
孔子曰春秋屬商孝經屬参
春秋有經禮有變禮焉如安性平心者經禮也至有于
性雖不安於心雖不平於道無以易之此變禮也是故
婚禮不稱主人經禮也辭窮無稱主人變禮也天子三
年然後稱王經禮也有物故則未三年而稱王變禮也
婦人無出境之事經禮也母為子娶奔喪父母變禮也
明乎經變之事然後知輕重之分可與適權也(春秋/繁露)
春秋二百四十二年之文天下之大事變之博無不有
也雖然大畧要有十指十指者事之繫也王化之由得
流也舉事變見有重焉一指也見事變之所至者一指
也因其所以至者而治之一指也强幹弱枝大本小末
一指也别嫌疑異同類一指也論賢才之義别所長之
能一指也親近來逺同民所欲一指也承周文而反之
質一指也木生火火為夏天之端一指也切刺譏之所
罰考變異之所加大之端一指也(上/)
孔子之春秋素王之業也諸子之傳書素相之事也(論/衡)
左氏之傳史之極也文采若雲月髙深若山海(北堂/書鈔)
說公羊者云元者氣之始春者四時之始王者受命之
始正月者政教之始公卽位者一國之始春秋緯書云
黄帝坐扈閣鳳凰啣書致帝前其中得五始之文謂此
五事
鄭康成言左氏善於禮公羊善於䜟榖梁善於經
榖梁子名俶字元始魯人一名赤(顔師古/曰名嘉)受經於子夏
為經作傳傳孫卿卿傳魯人申公申公傳博士江翁其
後魯人榮廣大善榖梁又傳蔡千秋漢宣帝好春秋擢
千秋為郞由是行於世(楊士/勲䟽)
法家仲舒春秋决獄十卷(唐/志)
張霸字伯饒蜀郡成都人也年數歲而知孝讓鄉人號
為張曾子七歲通春秋復欲進餘經父母曰汝小未能
也霸曰我饒為之故字曰饒焉霸以樊儵刪嚴氏春秋
猶多繁辭乃減為二十萬言更名張氏學孫林等慕之
各市宅其旁以就學焉(後漢/書)
繁露之名先儒未有釋者案逸周書王㑹解天子南面
立絻無繁露注云冕之所垂也有聯貫之象春秋屬辭
比事仲舒立名或取諸此(中興/書目)
張楷字公超通嚴氏春秋古文尚書門徒賓客慕之自
父黨宿儒皆造其門所居成市華陰山南遂有公超市
(後漢/書)
賈逵字梁道好春秋及為牧守常自課之月讀一遍(上/)
延篤少從唐溪季度受左氏傳篤欲寫無紙乃借本誦
之及旬辭歸季度曰卿欲寫傳何故辭歸篤曰已誦之
矣季度嘆曰嗟乎延生雖復端木聞一知二未足為喻
若使尼父更起於洙泗君當編名七十與游夏爭匹(先/賢)
(行/狀)
有甲欲謁見邑宰問左右令何所好或語曰好公羊傳
後入見令問君讀何書答曰唯業公羊傳試問誰殺陳
佗者此人良久對曰平生實不殺陳佗令察謬誤因復
戲之曰君不殺陳佗請是誰殺於是大怖徒跣走出人
問其故乃大語曰見明府便以死事見訪後直不敢復
來遇赦當出耳(笑/林)
荀爽年十二通春秋論語林喬見而稱之曰可為人師
(後漢/書)
隗禧字子牙魚豢嘗從問左氏傳禧答曰欲知幽微莫
若易人倫之紀莫若禮左氏相斫書耳不足精意也(魏/畧)
嚴翰善公羊鍾繇好左氏繇謂公羊為賣餅人家數與
翰㑹辨析長短繇機捷而翰呐口時屈無以應繇曰公
羊髙敬服丘明矣翰曰直故吏為左丘明服耳公羊未
肯也
介象者字元則學通五經常徃弟子駱廷雅帷下屏牀
中有數生論左傳義不平象傍聞之不能忍乃忿然為
决(神仙/傳)
劉兆字延世濟南東平人兆博學洽聞溫篤善誘從受
業者數千人安貧樂道潛心著述不出門庭數十年以
春秋一經而三家殊塗諸儒是非之議紛然互為讐敵
乃思三家之異合而通之周禮有調人之官作春秋調
人七萬餘言皆論其首尾使大義無乖時有不合者舉
其長短以通之又為春秋左氏解名曰全綜公羊榖梁
解詁皆納經傳中朱書以别之又撰周易訓註以正動
二體互通其文凡所讚述百餘萬言嘗有人著鞾騎驢
至兆門外曰吾欲見劉延世兆儒德道素青州無稱其
字者門人大怒兆曰聽前旣進踞牀問兆曰聞君大學
比何所作兆答如上事末云多有所疑客問之兆說疑
畢客曰此易解耳因為辨釋疑者是非耳兆别更立意
客一難兆不能對客去已出門兆欲留之使人重呼還
客曰親親在此營葬宜赴之後當更來也旣去兆令人
視葬家不見此客竟不知姓名(晋/書)
劉蘭學徒前後數千成業者衆而排毁公羊又非董仲
舒由是見譏為國子助敎靜坐讀書有人叩門蘭命引
入葛巾單衣入與蘭坐謂曰君自是學士何為毎見毁
辱今欲相召當為君正之言終而出蘭少時患死
宋謝莊分左氏經傳隨國立篇製木方丈圖山川土地
各有分理離之則州郡殊别合之則㝢内為一(南/史)
劉之遴著春秋大意三傳同異合三十事武帝詔答曰
丘明傳洙泗之風公羊宗西河之學張蒼傳左氏賈誼
襲荀卿源本分鑣指歸殊致(梁書記以/下禮)
自大道旣隱天下為家先王制其夫婦父子君臣上下
親䟽之節至於三王損益不同周衰諸侯僭忒惡其害
已多被焚削自孔子時已不能具至秦而頓滅漢初有
髙堂生傳禮十七篇又有古經出於淹中而河間獻王
好古愛學收集餘燼得而獻之合五十六篇並威儀之
事而又得司馬穰苴兵法一百五十五篇及明堂陰陽
之記並無敢傳之者唯古經十七篇與髙堂所傳不殊
而字多異自髙堂生至宣帝時后蒼最明其業乃為曲
臺記蒼授梁人戴德及德從兄子聖沛人慶普於是有
大戴小戴慶氏三家並後漢唯曹元傳慶氏以授其子
褒然三家雖存並微相傳不絕漢末鄭𤣥傳小戴之學
後以古經校之取其於義長者作注為鄭氏學其喪服
一篇子夏先傳之諸儒多為注解今文别行而漢時有
李氏得周官周官葢周公所制官政之法上於河間獻
王獨闕冬官一篇獻王購以千金不得遂取考工記以
補其處合成六篇奏之至王莽時劉歆始置博士以行
於世河南緱氏及杜子春受業於歆因以教授是後馬
融作周官傳以授鄭𤣥𤣥作周官注漢初河閒獻王又
得仲尼弟子及後學者所記一百三十一篇獻之時亦
無傳之者至劉向考校經籍檢得一百三十篇向因第
而叙之而又得明堂陰陽記三十三篇孔子三朝記七
篇王氏史氏記二十一篇樂記二十三篇凡五種合二
百十四篇戴德刪其煩重合而記之為八十五篇謂之
大戴記而戴聖又删大戴之書為四十六篇謂之小戴
記漢末馬融遂傳小戴之學融又足月令一篇明堂位
一篇樂記一篇合四十九篇而鄭𤣥受業於融又為之
注今周官六篇古經十七篇小戴記四十九篇凡三種
唯鄭注立于國學其餘並多散亡又無師說(隋/書)
周公太平之書周禮為末儀禮為本(儀禮/序)
橋𤣥祖仁從戴德學著禮記章句四十九篇號曰橋君
學(後漢/書)
景鸞字漢伯少隨師學經渉七州之地作易說及詩解
文句兼取河洛以類相從名為奥集又撰禮内外記號
曰禮畧(益部耆/舊傳)
黄霸於獄中受書崔瑗於獄中問禮
沈峻字士嵩吳興武康人也家世農夫至峻好學晝夜
自課睡則以枤自擊其篤志如此遂博通五經尤長三
禮為兼國子助敎時吏部郞陸倕與僕射徐勉書薦峻
曰凡聖賢所講之書必以周官立義則周官一書實為
羣經源本此學不傳多歴年世北人孫詳蔣顯亦經聽
習而音隔楚夏故學徒不至唯助教沈峻特精此書比
日時開講肆群儒劉嵒沈宋沈熊之徒並執經下坐北
面受業莫不歎服人無閒言弟謂宜卽用此人令其專
此一學周而復始聖人正典廢而復興勉從之奏峻兼
五經博士於館講授聽者常數百人(南/史)
太子臨國學親臨䇿試諸生於坐閒少轉王儉曰曲禮
云無不敬尋下之奉上可以尋禮上之接下慈而非敬
今摠同敬名將不為昧儉曰鄭𤣥云禮主於敬便當是
尊卑所同太子曰若如來通則忠惠可以一名孝慈不
須别稱儉曰尊卑號稱不可悉同愛敬之名有時相次
忠惠之異誠似聖㫖孝慈互舉竊有徵據禮云不勝喪
比于不慈不孝此則其義太子曰資敬奉君資愛事親
兼此二塗唯在一極今乃移敬接下豈復在三之義儉
曰資敬奉君必同至極移敬逮下不慢而已太子曰敬
名雖同深淺旣異而文無差别彌復增疑儉曰繁文不
可備設畧言深淺已見傳云不忘恭敬民之主也書云
奉先思孝接下思恭此又經典明文互相起發太子問
金紫光禄大夫張緒緒曰愚謂恭敬是立身之本尊卑
所以並同太子曰敬雖立身之本要非接下之稱尚書
云惠鮮鰥寡何不言恭敬鰥寡邪緒曰今别言之居然
有恭惠之殊總開記首所以共同斯稱竟陵王子良曰
禮者敬而已矣自上及下愚謂非嫌太子曰本不謂有
嫌正欲使言與事符輕重有别耳臨川王暎曰先舉必
敬以明大體尊卑事數備列後章亦當不以總畧而礙
太子又以此義問諸學生謝幾卿等十一人並以筆對
太子問王儉曰周易乾卦本施天位而説卦云帝出乎
震震本非天義豈相主儉曰乾健震動天以震動為德
故言帝出震太子曰天以震動為德君自體天居位震
雷為象豈體天所出儉曰主器者莫若長子故受之以
震萬物出乎震故亦帝所與焉儉又諮太子曰孝經仲
尼居曽子侍夫孝理𢎞深大賢方盡其致何故不授顔
子而寄曽子太子曰曾生雖德慙體二而色養盡禮去
物尚近接引非隔𢎞宣規教義在於此儉曰接引非隔
𢎞宣雖易去聖轉逺其事彌輕旣云人能𢎞道將恐人
輕道廢太子曰理旣有在不容以人廢言而况中賢之
才𢎞上聖之教寧有壅塞之嫌臨川王暎諮曰孝為德
本常是所疑德施萬善孝由天性自然之理豈因積習
太子曰不因積習而至所以可為德本暎曰率由斯至
不俟明德夫孝榮親衆德光備以此而言豈得為本太
子曰孝有深淺德有小大因其分而為本何所稍疑太
子以長年臨學亦前代未有也(南齊/書)
梁元天才英發音響若鐘年五歲武帝問所讀書對曰
曲禮武帝使誦之卽誦上篇左右驚歎(以下/孝經)
孔子旣叙六經題目不同指意差别恐斯道離散故作
孝經以總㑹之明其枝流雖分本萌于孝者也遭秦焚
書為河間人顔芝所藏漢初芝子貞出之凡十八章而
長孫氏博士江翁少府后蒼諌議大夫翼奉安昌侯張
禹皆名其學又有古文孝經與古文尚書同出而長孫
有閨門一章其餘經文大較相似篇簡缺解又有衍出
三章并前合為二十二章孔安國為之傳至劉向典校
經籍以顔本比古文除其繁惑以十八章為定鄭衆馬
融並為之注又有鄭氏注相傳或云鄭𤣥其立義與𤣥
所著餘書不同故疑之梁氏安國及鄭氏二家並立國
學而安國之本亡於梁亂陳及周齊唯傳鄭氏至隋秘
書監王劭於京師訪得送至河間劉炫炫因序其得喪
述其義疏講於人閒漸聞朝廷後遂至令與鄭氏並立
儒者喧喧皆云炫自作之非孔舊本而秘府又先無其
書又云魏氏遷洛未達華語孝文帝命侯伏侯可悉令
以夷言譯孝經之㫖教於國人謂之國語孝經(隋/書)
孔子作孝經使七十二子向北辰磬折曽子抱河洛事
北向孔子簮縹筆衣絳單衣向北辰而拜(孝經援/神契)
建光元年許冲上父愼說文曰古文孝經孝昭帝時魯
國三老所獻建武時議郞衛宏所校皆口傳官無其說
臣父學孔氏古文撰具一篇并上(說文/序)
明帝正坐自講諸儒執經問難於前又别立校舍自期
門羽林之士悉令通孝經章句(後漢/書)
獻帝尚書令王允奏曰太史令王立說孝經六隱事能
消却姦邪常以良日與立入為帝說孝經一章以丈二
竹簟畫九宫其上隨日得出入(上/)
皇甫謐篤論曰氣絕之後便時服幅巾以蘧蒢裹尸復
卷三重麻約二頭置尸靈牀上擇不毛之地穿坑十尺
長一丈二尺廣六尺坑訖去牀下屍平生之物皆無自
隨唯賫孝經一卷示不忘孝道(王隱/晋書)
張融臨終與子書云吾生平行善自當凌雲一笑三千
買棺無製新衾左手執孝經老子右手執小品法華經
以吾平生風調何至使婦人行哭失聲不須蹔停閨閣
(南/史)
皇侃性至孝嘗日限誦孝經二十遍以比觀世音經
顧歡字景怡有病邪者問歡曰家有何書答曰惟有孝
經歡曰可取仲尼居置病人枕邊恭敬之自差也病者
果愈後人問其故歡曰正勝邪此病者所以差也(齊/書)
徐陵子份有孝行陵嘗遇疾甚篤份燒香泣涕跪誦孝
經晝夜不息如此者三時疾忽然而愈(三國典畧/以下論語)
論語漢初有齊魯之說其齊人傳者二十二篇魯人傳
者二十篇齊則昌邑中尉王吉少府宗畸御史大夫貢
禹尚書五鹿充宗膠東庸生魯則常山都尉龔奮長信
少府夏侯勝韋丞相節侯父子魯扶卿前將軍蕭望之
安昌侯張禹並名其學張禹本授魯論晩講齊論後遂
合而考之刪其煩惑除去齊論問王知道二篇從魯論
二十篇為定號張侯論當世重之周氏包氏為之章句
馬融又為之訓又有古論語與古文尚書同出章句煩
省與魯論不異唯分子張為二篇故有二十一篇孔安
國為之傳漢末鄭𤣥以張侯論為本叅考齊論古論而
為之注魏司空陳羣太常王肅博士周生烈皆為義說
吏部尚書何晏又為集解是後諸儒多為之注齊論遂
亡古論先無師説梁陳之時唯鄭𤣥何晏立於國學而鄭氏
甚微周齊鄭學獨立至隋何鄭並行鄭氏盛於人閒(隋/書)
昔仲尼微言門人追記故仰其經目稱為論語葢羣論
立名始於茲矣自論語已前經無論字六韜二論後人
追隨者(文心/雕龍)
蔡王智積每懼禍自損有五男止敎論語孝經亦不令
通賓客曰兒子有才能以致禍也(北史○以/下孟子)
孟子又有外書四篇性善辯文說孝經為正其文不能
𢎞深不與内篇相似非孟子本眞後世依放而託之者
也(玉/海)
章帝賜黄香淮南孟子各一通(後漢書○以/下山海經)
山海經禹益所記而有長沙零陵桂陽諸曁後人所羼
非本文也(家訓○以/下爾雅)
哀公曰寡人欲學小辯以觀於政可乎孔子曰爾雅以
觀於古足以辯言矣(三朝/記)
劉向謂史佚敎其子以爾雅或言仲尼所增或言子夏
所益或言叔孫通梁文所補
祁威字文偉茂陵人也好讀書以謂爾雅周公所制而
爾雅有張仲孝友張仲宣王時人非周公之制明矣余
嘗以問揚子雲子雲曰孔子門徒游夏之儔所記以解
釋六藝者也家君以為外戚傳稱史佚敎其子以爾雅
爾雅小學也又記言孔子敎魯哀公學爾雅爾雅之出
逺矣舊傳學者皆云周公所記也張仲孝友之論後人
所足耳(西京雜記○/以下擬經)
揚雄七十三歲擬經
揚信字子烏雄第二子㓜而聰慧雄著𤣥經不㑹子烏
令作九數而復之雄又擬易羝羊觸藩彌日不就子烏
曰大人何不云荷㦸入榛(劉向/别傳)
昔嘗見同郡鄒邠字伯岐與邑人書歎揚子雲所述太
𤣥連推求𤣥本不能得也鎭南將軍劉景升遣梁國成
竒修好鄙州竒將𤣥經自隨時雖幅寫一通年尚暗稚
甫學書毛詩正誼人事未能深索𤣥道眞故不為也後
數年專精讀之半歲間粗覺其意於是草創注解未能
也章陵末仲子為作解詁後竒復銜命尋盟佚子以所
解付竒與安逺將軍彭城張子布績得覽焉仲子之思
慮誠為信篤然𤣥道廣逺淹廢歴載師讀斷絕難可一
備故往往有違本錯誤績智意豈能𢎞裕顧聖人有所
不知匹夫誤有所達加縁先王詢於芻蕘之誼故遂卒
有所述就以仲子解為本其合於道者因仍其說其失
者因釋而正之所以不復為一解欲令學者瞻覽彼此
論其曲直故合聯之爾夫𤣥之大義揲蓍之謂而仲子
失其㫖歸休咎之占靡所取定雖得文間異說大體乖
矣書曰若網在綱有條而弗紊今綱不正欲弗紊不可
得已績不敢茍好著作以虚譽也庶合道眞使𤣥不為
後世所尤而已(陸績/述𤣥)
乃者讀太𤣥經知子雲特極陰陽之數也非特傳記之
屬心實與五經擬漢家得二百歲卒乎𤣥四百歲其興
乎足下累世窮達極微子孫必命世不絶且幅寫一通
藏之以待能者(張平子與/崔子玉書)
雖有超羣之人猶謂之不及竹帛之所載也雖有益世
之書猶謂之不及前代之遺文也是以仲尼不見重於
當時太𤣥見嗤薄於比肩也俗士多云今山不及古山
之髙今海不及古海之廣今日不及古日之熱今月不
及古月之朗何肯許今之才士不減古之枯骨乎重所
聞輕所見非一世之所患矣(抱朴/子)
易有元亨利貞𤣥有罔直蒙酋𡨕易大衍之數五十其
用四十有九𤣥天地之策各十有八合為三十六䇿地
則虚三用三十三䇿易揲之以四𤣥揲之以三易有七
九八六謂之四象𤣥有一二三謂之三摹易有彖𤣥有
首易有爻𤣥有贊易有象𤣥有測易有文言𤣥有文易
有繫辭𤣥有攡瑩棿圖告易有說卦𤣥有數易有序卦
𤣥有衝易有雜卦𤣥有錯殊塗而同歸百慮而一致
易與太𤣥大扺道同而法異易畫有二曰陽曰隂𤣥畫
有三曰一曰二曰三易有六位𤣥有四重(方州/部家)易以八
卦相重為六十四卦𤣥以一二三錯于方州部家為八
十一首易毎卦有六爻合為三百八十四爻𤣥每首有
九贊合為七百二十九賛皆當朞之日
韓非著書李斯采以言事揚子雲作太𤣥侯鋪子隨而
宣之(論/衡)
陽成子長作樂經揚子雲作太𤣥經極窅㝠之深非庶
幾之才不能成也(上/)
王長文字德儁著無名子十二篇依則論語又著書四
卷擬易名曰通𤣥經有文言卦象可用卜筮時人比之
太𤣥同郡馬秀曰揚雄作太𤣥惟桓譚以為必傳後世
晩遭陸績𤣥道遂眀長文通𤣥經未遭陸績君山耳
景初中下邳桓威年十八而著渾輿經依道以見意(魏/志)
江淹欲為赤縣經以補山海之闕不成(南齊/書)
文中子隋末隱於白牛谿著王氏六經北面授學者皆
一時偉人(隋唐/嘉話)
程元問六經之致子曰吾續書以存漢晋之實續詩以
辨六代之俗修元經以斷南北之疑讚易道以申先師
之㫖正禮樂以旌後王之失如斯而已矣(文中/子)
　
　
　
　
　
　
　
　
　
　廣博物志卷二十六
欽定四庫全書
　廣博物志卷二十七
　　　　　　　　　　　　明　董斯張　撰
　　藝苑二(史/)
大史掌國之六典小史掌邦國之志内史掌書王命外
史掌書使於四方左史記言右史記事(周/禮)
㫺在三墳五典春秋檮杌卽上代帝王之書中古諸侯
之記行諸歴代以為格言其餘外傳則神農嘗藥厥有
本草夏禹敷土實著山經世本辯姓著自周室家語載
言傳諸孔氏是知偏記小說自成一家而能與正史參
行其所從來尚矣爰及近古斯道漸煩史氏流别殊途
並騖㩁而為論其流有十焉一曰偏記二曰小錄三曰
逸事四曰𤨏言五曰郡書六曰家史七曰别傳八曰雜
記九曰地理書十曰都邑簿夫皇王受命有始有卒作
者著述詳畧難均有權記當時不終一代若陸賈楚漢
春秋樂資山陽公載記王韶晋安陸紀姚梁後畧此之
謂偏記者也普天率土人物𢎞多求其行事罕能周悉
則有獨舉所知編為短部若戴逵竹林名士王粲漢末
英雄蕭世誠懐舊志盧子行知已傳此之謂小錄者也
國史之任記事記言視聽不該必有遺逸於是好竒之
士補其所亡若和嶠汲冡紀年葛洪西京雜記顧協璅
語拾遺此之謂逸事者也街談卷議時有可觀小說為
言猶賢於己故好事君子無所棄諸若劉義慶世說裴
榮期語林孔思尚語錄陽松玠談藪此之謂𤨏言者也
汝潁竒士江漢英靈人物所生載光郡國故鄉人學者
編而記之若周稱陳留耆舊周斐汝南先賢陳壽益部
耆舊虞預㑹稽典錄此之謂郡書者也髙門華胄奕世
載德才子承家思顯父母由是紀其先烈貽厥後來若
揚雄家諜殷敬世傳孫氏譜記陸宗系歴此之謂家史
者也賢士貞女類聚區分雖百行殊途而同歸於善則
有取其所好各為之錄若劉向列女梁鴻逸民趙採忠
臣徐廣孝子此之謂别傳者也陰陽為炭變化為工流
形賦象於育不育求其怪物有廣異聞若祖台志怪干
寶搜神劉義慶幽眀劉敬叔異苑此之謂雜記者也九
州土宇萬國山川物產殊宜風化異俗如各志其本國
足以眀此一方若盛𢎞之荆州記常璩華陽國志辛氏
三秦羅含湘中此之謂地理書者也帝王桑梓列聖遺
塵經始之制不常厥所茍能書其軌則可以龜鏡將來
若潘岳關中陸機洛陽三輔黄圖建康宫殿此之謂都
邑簿者也(史/通)
五帝三王皆立史官叙錄功美垂之無窮(華覈/疏)
史之為難也有五煩而不整一難也俗而不典二難也
書不實錄三難也賞罰不中四難也文不勝質五難也
(袁山/松書)
春秋左氏傳每有發論假君子以稱之二傳云公羊子
榖梁子史記云太史公旣而班固曰讚荀悅曰論東觀
曰序謝承曰詮陳壽曰評王隱曰議何法曰述揚雄曰
譔劉昞曰奏袁宏裴子野自顯姓名皇甫謐葛洪列其
所號史官所撰通稱史臣其名萬殊其義一揆必取便
於時則總歸論焉(史/通)
夏太史令終古出其圖法執而泣之夏桀迷惑暴亂愈
甚太史令終古乃出奔如商殷内史向摯見紂之愈亂
迷惑也於是載其圖法出亡之周晋大史屠黍見晋之
亂也以其圖法歸周(吕氏/春秋)
維正月王在成周昧爽召三公左史戎夫曰今夕朕寤
遂事驚予乃取遂事之要戒俾戎夫言之朔望以聞(周/書)
當春秋之世諸侯國自有史故孔子求衆家史記而得
百二十國書如楚之書鄭之志魯之春秋魏之紀年此
其可得言者左丘明旣配經立傳又撰諸異同號曰外
傳國語二十一篇斯葢採書志等文非唯魯之史記而
已楚漢之際有好事者錄自古帝王公侯卿大夫之世
終乎秦末號曰世本十五篇春秋之後七雄並爭秦并
諸侯則有戰國䇿三十三篇漢興太中大夫陸賈紀錄
時功作楚漢春秋九篇孝武之世太史公司馬談欲錯
綜古今勒成一史其意未就而卒子遷乃述父遺志採
左傳國語刪世本戰國䇿據楚漢列時事上自黄帝下
訖麟趾作十二本紀十表八書三十世家七十列傳凡
百三十篇都謂之史記厥協六經異傳整齊百家雜語
藏諸名山副在京師以俟後聖君子至宣帝時遷外孫
楊惲祖述其書遂宣布焉而十篇未成有錄而已(張晏/漢書)
(注云十篇没後/亡失此說非也)元成之閒㑹稽禇先生更補其缺作武
帝紀三王世家龜䇿日者等傳其龜策日者辭多鄙陋
非遷本意也晋散騎常侍巴西譙周以遷書周秦已上
或采家人諸子不專據正經於是作古史考二十五篇
皆慿舊典以糺其繆今則與史記並行於代焉(史/通)
馮商所續太史公七篇(商字子髙七畧云陽陵人事五/鹿充宗後事劉向能屬文與孟)
(柳俱/待詔)
晉魏之世在洛京時有一才學重臣新得史記音而頗
紕誤見顓頊字為許緑反錯作許縁其人遂謂朝士言
從來謬音專旭當專翾耳此人先有髙名翕然行信期
年之後更有碩儒苦相究討方知誤焉(顔氏/家訓)
史記所書年止漢武太初已後闕而不錄其後劉向向
子歆及諸好事者若馮商衛衡楊雄史岑梁審肆仁晉
馮段肅金丹馮衍韋融蕭奮劉恂等相次撰續迄於哀
平間猶名史記至建武中司徒掾班彪以為其言鄙俗
不足以踵前史又雄歆偽褒新莽誤後惑衆不當垂之
後代者也於是採其舊事旁貫異聞作後傳六十五篇
其子固以父所撰未盡一家乃起元髙皇終乎王莽十
有二世二百三十年綜其行事上下通洽為漢書紀表
志傳百篇其事未畢㑹有上書云固私改作史記者有
詔京兆収繫悉錄家書封上固弟超詣闕自陳眀帝引
見言固續父所作不敢改易舊書帝意乃解卽出固徵
詣校書受詔卒業經二十餘載至章帝建初中乃成固
後坐竇氏事卒於洛陽獄書頗散亂莫能綜理其妹曹
大家博學能屬文奉詔校叙又選髙才郞馬融等十人
從大家授讀其八表及天文志等猶未克成多是待詔
東觀馬續所作而古今人表不類本書始自漢末迄乎
陳世為其主解者凡二十五家至於專門受業遂與五
經相亞初漢獻帝以固書文煩難省乃詔侍中荀悅依
左氏傳刪為漢紀三十篇命秘書給紙筆經五六年乃
就其言簡要亦與本傳並行(史/通)
梁有僧南渡賫一葫蘆有漢書班固眞本宣城太守蕭
琛得之謂之瓠史
時鄱陽嗣王範得班固所撰漢書眞本獻東宫皇太子
令劉之遴與張纘到漑陸襄等參校異同之遴錄其異
狀數十事其大畧云案古本漢書稱永平十六年五月
二十一日己酉郎班固上而今本無上書年月日子又
案古本叙傳號為中篇今本稱為叙傳載班彪事行而
古本云彪自有傳又今本紀及表志列傳不相合為次
而古本相合為次總成三十八卷又今本外戚在西域
後古本外戚次帝紀下又今本髙五子文三王景十三
王孝武六子宣元六王雜在諸傳表中古本諸王悉次
外戚下在陳項傳上又今本韓彭英盧吳述云信惟餓
隷布實黥徒越亦狗盗芮尹江湖雲起龍驤化為侯王
古本述云淮陰毅毅伏劒周章邦之傑子實唯彭英仕
為侯王雲起龍驤又古本第三十七卷解音釋義以助
雅詁而今本無此卷也(梁/書)
東莞臧逄世年二十餘欲讀班固漢書苦假借不久乃
就姊夫劉緩乞丐客刺書翰紙末手寫一本軍府服其
志尚卒以漢書聞(顏氏/家訓)
陸倕所讀一徧必誦於口嘗借漢書失五行志四卷乃
暗寫還之畧無遺脫(南/史)
謝舉兄子僑素貴嘗一朝無食其子啟以班史質錢答
曰寧餓死豈可以此充食乎(梁/書)
劉臻精於兩漢書時人稱為漢聖(隋/書)
闞駰二史羣言經目則誦時人謂之宿讀(後魏/書)
魏収之在議曹與諸博士議宗廟事引據漢書博士笑
曰未聞漢書得證經術魏便忿怒多不復言取韋𤣥成
傳擲之而起博士一夜共披尋之達明乃來謝曰不謂
𤣥成如此學也(家/訓)
在漢中興明帝始詔班固與睢陽令陳宗長陵令尹敏
司隷從事孟冀作世祖本紀并撰功臣及新市平林公
孫述事作列傳載記二十八篇自是以來春秋世(闕/)亦以
煥炳而忠臣義士莫之撰勒於是又詔史官謁者僕射
劉珍及諌議大夫李充雜作紀表名臣節士儒林外戚
諸傳起自建武訖乎永初事業垂竟而珍充繼卒復命
侍中伏無忌與諫議大夫黄景作諸王王子功臣恩澤
侯表南單于西羌傳地理志至元嘉元年復令大中大
夫邊韶大軍營司馬崔寔議郎朱穆曹壽雜作孝穆崇
二皇及順烈皇后傳又增外戚傳入安思等后儒林列
傳入崔篆諸人寔壽又與議郞延篤雜作百官表順帝
功臣孫程郭願及鄭衆蔡倫等傳凡百十有四篇號曰
漢紀熹平中光祿大夫馬日磾議郞蔡邕楊彪盧植著
作東觀接續紀傳之可成者而邕别作朝㑹車服二志
後坐事徙朔方上書求還續成十志㑹董卓作亂大駕
西遷史臣廢棄舊文散逸及在許都楊彪頗存注記至
於名賢君子自本初已下闕續魏黄初中唯著先賢表
故記殘缺至晉不成太始中秘書丞司馬彪始討論衆
說綴其所聞起元光武終于孝獻錄世十二編年二百
通綜上下旁引庶事為紀志傳凡一十三篇號曰續漢
書又散騎常侍華嶠刪定東觀記為後漢書帝紀十二
皇后紀二三譜十典列傳七十總九十七篇其十典竟
不成而卒自斯已後作者相繼為編年者四族創紀傳
者五家推其所長華氏居㝡而遭晉室東徙三惟一存
至宋宣城太守范曄乃廣集學徒窮覽舊籍刪煩補畧
作後漢書凡十紀十志十八列傳合為百篇㑹曄以罪
被収其十志亦未成而死先是晉東陽太守袁宏抄撮
漢代後書依荀悅體著後漢紀十三篇世言漢中興史
者唯范袁二家而已(史/通)
後漢紀傳發源東觀袁張所制偏駁不倫薛謝之作疎
謬少信司馬彪之詳實華嶠之凖當則其冠也及魏代
三雄紀傳互出陽秋魏畧之屬江表吳錄之類或激抗
難徵疎濶寡要唯陳壽三志文質辯洽荀張比之於遷
固非妄譽也至於晉代之書繫乎著作陸機肇始而未
備王韶續末而不終干寶述紀以審正得序孫盛陽秋
以約舉為能按春秋經傳舉例發凡自史漢以下莫有
凖的至鄧揆晉紀始立條例又撮畧漢魏憲章殷周雖
湘州曲學亦有心典謨及交國立例乃鄧氏之規焉(上/)
東觀漢記起光武記注至靈帝長水校尉劉珍等撰蔡
邕前在東觀與盧植韓說等撰補後漢記㑹遭事流離
不及得成因上書自陳奏其所著十意分别首目連置
章左帝嘉其才髙
蔚宗後漢傳標列女徐淑不齒而蔡琰見書欲使彤管
所載將安凖的(上/)
范曄所撰十志一皆托謝儼搜撰垂畢遇曄敗悉蠟以
覆車一代以為恨(沈約/宋書)
范曄獄中與諸甥姪書以自序其畧曰吾少懶學問年
三十許始有尚耳自爾以來轉為化心至於所通處皆
自得之胸懐常謂情志所託故當以意為主以文傳意
以意為主則其㫖必見以文傳意則其辭不流然後抽
其芬芳振其金石耳觀古今文人多不全了此處年少
中謝莊最有其分手筆差易於文不拘韻故也吾思乃
無定方但多公家之言少於事外遠致以此為恨亦由
無意於文名故也本未開史書政恒覺其不可解耳旣
造後漢轉得統緒詳觀古今著述及評論殆少可意者
班氏最有髙名旣任情無例唯志可推耳博贍可不及
之整理未必愧也吾雜傳論皆有精意深㫖至於循吏
以下及六夷諸序論筆勢縱放實天下之竒作其中合
者往往不減過秦篇嘗共比方班氏所作非但不愧之
而已欲徧作諸志前漢可有者悉令備雖事不必多且
使見文得盡又欲因事就卷内發論以正前代得失意復
不果贊自是吾文傑思殆無一字空設竒變不窮同合
異體乃自不知所以稱之此書行故應有賞音者紀傳
例為舉其大畧耳諸細意甚多自古體大而思精未有
此也恐世人不能盡知多貴古賤今所以稱情狂言耳
(上/)
魏史黄初太和中始命尚書衛覬繆襲草創紀傳累載
不成又命侍中韋誕應璩秘書監王沉大將軍從事中
郞阮籍司徒右長史孫該司隷校尉傅𤣥等復共撰定
其後王沉獨就其業勒成魏書四十四卷其書多為時
諱殊非實錄吳大帝之季年始命太史令何孚郞中項
峻撰吳書峻孚俱非史才其文不足紀錄至少帝時更
勅韋曜周昭薛瑩梁廣華覈訪求徃事相與紀述並作
之中推瑩為首當歸命侯時廣昭先亡曜瑩徙黜史官
久闕書遂無聞覈表請曜瑩續成全史其後曜獨終其
書定為五十五卷至晉受命海内大同著作陳壽乃集
三國史撰為國志凡六十五篇夏侯湛時亦著魏書見
壽所作便壊已草而罷及壽卒梁州大中正范頵表言
國志明乎得失辭多勸誡有益風化願垂採錄於是詔
下河南尹就家寫其書先是魏時京兆魚豢私撰魏略
事止明帝其後孫盛撰魏氏春秋王隱撰蜀記張勃撰
吳錄異聞間出(蜀本作錯/宋本作間)其流最多宋文帝以國志載
事傷於簡畧命中書侍郎裴松之兼採衆書補注其闕由
是世言三國志者以裴注為本焉(史/通)
裴松之字世期注三國志其子駰字龍駒注史記
王沉字處道太原人也好書善屬文累遷秘書監正元
中典著作與荀覬阮藉共撰魏書多為時諱未若陳壽
之實錄也(晋/書)
齊史之書崔弑馬遷之述漢非韋昭仗正於吳朝崔浩
犯諱於魏國或身膏斧鉞取笑於當時或書填坑窖無
聞於後代夫世事如此而責史臣不能申其强項之風
勵其匪躬之節葢亦難矣是以張儼發憤私存嘿記之
文孫盛不平竊撰遼東之本以兹避禍幸獲而全是以
驗世途之多隘知實錄之難遇耳
王沉魏錄濫述貶甄之詔陸機晉史虚張拒葛之鋒班
固受金而始書陳壽借米而方傳此又記言之奸賊載
筆之凶人雖肆諸市朝投畀豺虎可也
孫盛有魏氏春秋孔衍有隋尚書陳壽王邵曰志何之
元劉璠曰典(並/上)
子謂陳壽有志於史依大義而削異端謂范寗有志於
春秋徵聖經而詰衆傳子曰使陳壽不美於史遷固之
罪也使范寗不盡美於春秋歆向之罪也裴晞曰何謂
也子曰史之失自遷固始也記繁而志寡春秋之失自
歆向始也棄經而任傳(文中/子)
王韶之字休泰瑯琊臨沂人也私撰晉陽秋旣成時人
謂之宜居史職卽除著作佐郞使續後事訖義熈九年
善叙事辭論可觀為後代佳史(宋/書)
晉史洛京時著作郞陸機始撰三祖紀佐著作郞束晳
又撰十志㑹中朝喪亂其書不存先是厯陽令陳郡王
銓有著述才毎私錄晉書及功臣行狀未就而卒子隱
博學多聞受父遺業西都事跡多所詳究過江為著作
郞受詔撰晉史為其同僚虞預所斥坐事免官家貧無
資書未遂就乃依征西將軍庾亮於武昌鎮亮給其紙
墨由是獲成凡為晉書八十九卷咸康六年始詣闕奏
上隱雖好述作而辭拙才鈍其書編次有序者皆銓所
修章句混漫者必隱所作時尚書郞領國史干寶亦撰
晉紀自宣訖愍七帝五十三年凡二十二卷其書簡略
直而能婉甚為當時所稱晉江左史官自鄧粲孫盛王
韶之檀道鸞已下相次繼作逺則偏記兩帝近則唯叙
六朝至宋湘東太守何法盛始撰晉中興書勒成一家
首尾該備齊隱士東莞臧榮緒又集東西二史合成一
書皇家貞觀中有詔以前後史十有八家制作雖多未
能盡善乃敕史官更加纂錄採正典與雜說數十餘部
兼引偽史十六國書為記十志二十列傳七十載記三
十并序例目錄合為百三十二卷自是言晉史者皆棄
其舊本競從新撰者焉(史/通)
李彪上表曰竊謂天文之官太史之職如有其人宜其
世矣是以談遷世事而功立彪固世事而名成此乃前
鑒之軌轍後鏡之蓍龜也然前代史官之不終業者皆
陵遲之世不能容善是以平子去史而見賦伯喈違閣
而就志近僭晉之世有佐郞王隱為著作虞預所毁亡
官在家晝則樵薪供㸑夜則觀文屬綴集成晉書存一
代之事司馬紹敕尚書唯給筆札而已國之大籍成於
私家末世之弊乃至如此此史官之不遇時也(北/史)
髙平郄紹作晉中興書以示何法盛法盛有意圖之謂
曰卿名位顯達我寒士頼有著述流聲於後宜以為惠
紹不與至書成在齋内厨中法盛詣紹紹不在直入竊
書紹還失之無復兼本遂行何書(晉/書)
劉孝綽子諒字求信小名春少好學有文才尤悉晉代
故事時人號曰皮裏晉書(南/史)
十六國史前趙劉聰時領左國史公師彧撰髙祖本紀
及功臣傳二十人甚得良史之體凌修譖其訕謗先帝
聰怒而誅之劉曜時平輿子和苞撰趙記十篇事止當
年不終曜滅後趙石勒命其臣徐光宗歴傳暢郭愔等
撰上黨國記起居注趙書其後又令王蘭陳宴程陰徐
機等相次撰述至石虎並令刋削使勒功業不傳其後
燕太傅長史田融宋尚書庫部郞郭仲產北中郞參軍
王度追撰石事集鄴都記趙紀等書前燕有起居注杜
輔全錄以為燕紀後燕建興元年董統受詔草創後書
著本紀并佐命功臣王公列傳合三十卷慕容垂稱其
叙事富贍足成一家之言但褒述過美有慙董史之直
其後申秀范亨各取前後二燕合成一史南燕有趙郡
王景暉嘗事德超撰二主起居注超亡仕於馮氏官至
中書令仍撰南燕錄六卷蜀初號曰成後改稱漢李勢
散騎常侍常璩撰漢書十卷後入晉秘閣改為蜀李書
璩又撰華陽國志具記李氏興滅前涼張駿十五年命其
西曹邊瀏集内外事以付秀才索綏作涼國春秋五十
卷又張重華䕶軍參軍劉慶在東苑專修國史二十餘
年著涼記十二卷建康太守索暉從事中郞劉昞又各
著凉書前秦史官初有趙淵車敬梁熙韋譚相繼著述
苻堅嘗取而觀之見茍大后幸李威事怒而焚滅其本
後著作郞董誼追録舊語十不一存及宋武帝入關曽
訪秦國事又命梁州刺史吉翰問諸仇池並無所獲先
是秦秘書郞趙整參撰國史値秦滅隱於商洛山著書
不輟有馮翊車頻助其經始(一作/費)整卒翰乃啟頻纂成
其書以元嘉九年起至二十八年方罷定為三卷而年
月失次首尾不倫河東裴景仁又正其訛僻刪為秦記
十一篇後秦扶風馬僧䖍河東衛隆景並著秦史及姚
氏之滅殘缺者多泓從弟和都仕魏為左氏尚書又追
撰秦紀十卷夏天水趙思羣北地張淵於眞興承光之
世並受命著其國書及統萬之亡多見焚燒西涼與西
秦北燕其史或當代所書或他邦所錄叚龜龍記吕氏
宗欽記秃髮氏韓顯宗記吕馮氏唯此三者可知自餘
不詳誰作魏世黄門侍郞崔鴻乃考覈衆家辨其同異
除煩補闕錯綜綱紀易其國書曰錄主紀曰傳都謂之
十六國春秋鴻始以景明之初求諸國逸史逮至始元
年鳩集稽備而以猶闕蜀事不果成書推求十有五年
始於江東購獲乃增其篇目勒為十卷鴻沒後永安中
其子繕寫奏上請藏諸秘閣由是偽史宣布大行於時
(史/通)
劉祥撰宋書序錄歴說諸家晉史其畧云法盛中興荒
拙少氣王隱徐廣淪溺罕華(上/)
宋史元嘉中著作郞何承天草創紀傳自此以外悉委
奉朝請山謙之補承天殘缺後又命裴松之續成國史
松之尋卒史佐孫冲之表求别自創立為一家言(蜀本/家下)
(有之字/宋本無)孝建初又勅南臺侍御史蘓寶生續造諸傳元
嘉名臣皆其所撰寶生被誅大眀六年又命著作郞徐
爰踵成前作爰因何孫山蘇所述勒為一言其臧質魯
爽王僧達諸傳又皆孝武自造而序事多虚難以取信
自永光已後至禪讓十餘年中闕而不載至齊著作郞
沈約更補綴所遺製成雜史自義熙肇號終乎昇明三
年為紀十志三十列傳六十合百卷名曰宋書永明末
其書旣行河東裴子野更刪為宋略二十卷沈約見而
歎曰吾所不逮也由是世之言宋史者以裴畧為上沈
書次之(上/)
齊史江淹始受詔著述以史之所難無出於志故先著
其志以見其才沈約復著齊紀二十篇紀八志十一列
傳四十合成五十九篇時奉朝請吳均亦表請撰齊史
乞給起居注并羣臣行狀有詔齊氏故事布在流俗聞
見旣多可自搜訪也均遂撰齊春秋三十篇其書稱梁
帝為齊明佐命帝惡其實詔燔之然其私本竟能與蕭
氏所撰並傳於後
梁史武帝時沈約與給事中周興嗣歩兵校尉鮑行卿
秘書監謝吳相承撰錄已有百篇値承聖淪沒並從焚
蕩廬江何之元沛國劉璠以所聞見究其始末合撰梁
典三十篇而紀傳之書未有其作陳祠部郞中姚察有
志撰勒施功未周但旣當朝務兼修國史至於陳亡其
書不就(並/上)
梁安城王蕭佽博學善屬文天保之朝為一代文宗專
掌詞令沈博歴侍中僕射尚書令有集三十卷著梁史
百卷初佽以文詞擅名所敵擬者唯河東柳信言然柳
内雖不伏而莫與抗及聞佽卒時為吏部尚書賔客候
之見其屈一脚跳連稱曰獨歩來獨歩來衆賓皆舞抃
以為笑樂(渚宫/舊事)
梁武帝嘗從容謂蕭子顯云我造通史此書若成衆史
可廢子顯對曰仲尼讚易道黜八索述職方除九丘聖
製符同復在今日時以為名對(梁/書)
梁特進沈約撰史王希𥅆嘗問約曰從叔太常何故無
傳約戲之曰賢從叔者何可載答曰從叔唯忠與孝君
當不以忠孝為美約有慙色(宋齊/語錄)
陳史初有吳郡顧野王北地傅縡各為撰史學士其武
文二帝紀卽顧傅所修太建初中書郞陸瓊續撰諸篇
事傷煩雜姚察就加刪改粗有條貫及江東不守持以
入關隋文帝常索梁陳事跡察具以所成每篇續奏而
依違荏苒竟未絕筆皇家貞觀初其子思廉為著作郞
奉詔撰成二史於是慿其舊藁加以新錄彌歴九載方
始畢功定為梁書五十六卷陳書三十六卷今並行世
焉(史/通)
元魏史道武時始令鄧淵著國記為十卷而條例未成
曁乎元明廢而不述神䴥二年又詔集諸文士崔浩浩
弟覽髙閭鄧潁晁維范亨黄輔等撰國書為十卷又特
命浩總監史任務從實錄復以中書郞髙允散騎侍郎
張偉並叅著作續成前史書叙述國事無隱惡而刋石
寫之以示行路浩坐此夷三族同作死者百二十八人
自是遂廢史官至文成帝和平元年始復其職而以髙
允典著作修國記允年已九十手目俱衰時有校書郞
中劉模長於緝綴乃令執筆而口占授之如是者五六
歲所成篇卷模有力焉初國記自鄧崔以下皆相承作
編年體至孝文太和十一年詔秘書丞李彪著作郞崔
光始分為紀傳異科宣武時命邢巒追撰孝文起居注
旣而崔光遵業補續下訖孝明之世溫子昇復修孝武
紀濟陰王暉業撰辨宗室錄魏史官私所撰盡於斯矣
齊天寶二年勅秘書監魏收博訪舊聞勒成一史又令
刁柔辛元植房延祜睦仲讓裴昻之髙孝幹等助其編
次収所取史官懼相凌忽故刁辛諸子並乏史才唯以
髣髴學流憑附得進於是大徵百家譜狀斟酌以成魏
書上自道武下終孝靖紀傳與志凡百三十卷収諂齊
氏於魏室多不平旣黨北朝又厚誣江左性憎勝己喜
念舊惡甲門盛德與之有怨者莫不被以醜言沒其善
事遷怒所至毁及髙曽書成始奏詔収於尚書省與諸
家論討前後列訴者百有餘人時尚書令楊遵彥一代
貴臣勢傾朝野収撰其家傳甚美是以深被黨援諸訟
史者皆獲重罰或有斃於獄中羣怨謗聲不息孝昭世
敇収更加研審然後宣布於外武成嘗訪諸羣臣猶云
不實又令治改其所變易甚多由是世薄其書號為穢
史至隋開皇勅著作郞魏澹與顔之推辛德源更撰魏
書矯正収失澹以西魏為眞東魏為偽故文恭列紀孝
靖稱傳合紀傳論例總九十二篇煬帝以澹書猶未能
善又敕左僕射楊素别撰學士潘徽褚亮歐陽詢等佐
之㑹素薨而止今世稱魏史者猶以収本為主焉
髙齊史天統初太常少卿祖敬徵述獻武起居名曰黄
初傳天錄時中書侍郞陸元䂓常從文宣征討著皇帝
寔錄惟記行師不載他事自武平後史官楊休之杜臺
卿祖崇儒崔子發等相繼注記逮於齊滅隋秘書監王
劭内令史李德林並少仕鄴中多識故事王乃慿述起
居注廣以異聞造編年書號曰齊志十有六卷(其序云/二十卷)
(今世間傳者/唯十六卷焉)李在齊預修國史創紀傳書二十七卷至
開皇初奉詔續撰增多齊史三十八篇已上送官藏之
秘府皇家貞觀初勅其子中書舎人百藥仍其舊錄雜
採他書演為五十卷今之言齊史者唯王李二家云(並/上)
魏収修國史得楊休之助因曰無以謝德當為卿作佳
傳(北/史)
曹悛初為常侍求人修起居注明曰魏収可悛曰魏収
輕薄徒耳又欲陷収以不孝之罪収銜之収後典國史
悛恐被惡言乃悅之曰昔有班固今則魏子収縮鼻笑
之憾不釋(北齊/書)
宇文周史天統年有秘書丞柳虬兼領著作直辭正色
事有可稱至隋開皇中秘書監牛𢎞追撰周紀十有八
篇畧叙紀綱仍皆牴牾皇家貞觀初勑秘書丞令狐德
棻秘書郞岑文本共加修緝定為周書五十卷(史/通)
隋史當開皇仁壽時王劭為書八十卷以類相從定其
篇目至於編年紀傳並闕其體煬帝世唯有王胄等所
修大業起居注及江都之禍仍多散逸皇家貞觀初勅
中書侍郞顔師古給事中孔穎達共撰成隋書五十五
卷與新撰周史並行於時初太宗以梁陳及齊周隋氏
並未有書乃命學士分修事具於上仍使秘書監魏徵
總知其務凡有贊論徵多預焉(上/)
　
　
　
　
　
　
　
　
　
　
　
　
　
　
　廣博物志卷二十七
欽定四庫全書
　廣博物志卷二十八
　　　　　　　　　　　　明　董斯張　撰
　　藝苑三(圖籍/)　(釋道經典附/)
仲秋甲戌東遊次雀梁蠧書於羽陵(穆天/子傳)
王壽負書而行見徐憑憑曰事者應變而動書者言之
所出智不籍書王壽乃焚其書而舞之(淮南/子)
魏人陳餘謂孔鮒曰秦將㓕先王之籍而子為書籍之
主其危哉子魚曰吾為無用之學知吾者唯友秦非吾
友吾何危哉吾行藏之以待其求求至無患矣(孔叢/子)
子墨子南遊使衛關中載書甚多弦唐子見而怪之子
墨子曰昔周公旦朝讀書百篇夕見七十士故周公旦
佐相天下其修至于今翟上無君上之事下無耕農之
難吾安敢廢此(墨/子)
孝武皇帝敕丞相公孫𢎞廣開獻書之路百年之間書
積如丘山故外則有太常太史博士之藏内則有延閣
廣内秘室之府(劉歆/七畧)
武陵記天門山巖中有書數千卷見而不可取伏滔北
征記皇天塲古陶穴藏書二千餘卷
魏氏代漢采掇遺亡藏在秘書中外三國魏秘書郎鄭
黙始制中經秘書監荀朂又因中經更著新簿分為四
部總括羣書一曰甲部紀六藝及小學等書二曰乙部
有古諸子家近世子家兵書兵家術數三曰景部有史
記舊事皇覽部襍事四曰丁部有詩賦圖讚汲冡書大
凡四部合二萬九千九百四十五卷但録題及言盛以
縹囊書用緗素至於作者之意無所論辯
晉魏之士見管輅道術神妙占候無錯以為有隐書及
象甲之數予毎觀輅書惟有易林風角及鳥鳴仰觀星
書三十餘卷世所共有然輅獨在少府官舍無家人子
弟隨之其亡後好竒者盗輅書惟携易林風角及鳥鳴
書還耳夫術數有百數十家其書有數千卷書不少也
然而世鮮名人皆由無才不由無書也(管輅/别傳)
惠懐之亂京華蕩覆石渠文籍靡有孑遺東晉之初漸
更鳩聚著作郎李充以朂舊簿校之其見存者但為三
千一十四卷充遂總設衆篇之名但以甲乙為次自爾
因循無所變革其後中朝遺書稍流江左
皇甫謐常自表就帝借書帝送一車與之(晉/書)
宋武帝入關収其圖籍府藏所有纔四千卷文帝元嘉
八年秘書監謝靈運造四部目録大凡六萬四千五百
八十二卷元徽元年秘書丞王儉又造目録大凡萬五
千七百四巻儉又别撰七志一曰經典志紀六藝小學
史記雜傳二曰諸子志紀今古諸子三曰文翰志紀詩
賦四曰軍書志紀兵書五曰隂陽志紀隂陽圖緯六曰
術藝志紀方技七曰圖譜志紀地域及圖書其道佛附
見合九條然亦不述作者之意但於書名之下毎立一
傳而又作九篇條例編乎首卷之中文義淺近未為典
則
齊永明中秘書丞王亮監謝朏又造四部書目大凡一
萬八千一十卷齊末兵火延燒秘閣經籍遺散
梁初秘書監任昉躬加部集又於文徳殿内列藏衆書
華林園中總集釋典大凡二萬三千一百六卷而釋氏
不豫焉梁有秘書監任昉殷鈞四部目録又文徳殿目
録其術數之書更為一部使奉朝請祖暅譔其名故梁
有五部目録普通中有處士阮孝緒博采宋齊以來王
公之家凡有書記參校官簿更為七録一曰經典録紀
六藝二曰記傳録紀史傳三曰子兵録紀子書兵書四
曰文集録紀詩賦五曰技術録紀數術六曰佛録七曰
道録梁武敦説詩書下化其上四境之内家有文史元
帝克平侯景収文徳之書及公私經籍歸於江陵大凡
七萬餘卷陳天嘉中又更鳩集考其篇目遺闕尚多
虞願有書四篋(南/史)
裴諏之嘗從常景借書百卷十許日即返景疑其不能
讀毎卷䇿問應答無遺景歎曰應奉五行俱下禰衡一
覽便記今復見之裴生矣(北/史)
王筠㓜便警悟及長清浄好學沈約毎見其所著輙嗟
咨吟咏以為不逮嘗語筠曰昔蔡中郎一見王仲宣稱
為王公孫曰吾家書籍悉當相與僕雖不敏請附斯言
自謝朓諸賢零落已後平生意好殆將都絶不謂痿暮
復逢于君(南/史)
栁津字元舉性強直乏風華或勸之聚書津曰吾嘗令
道士上章驅鬼安用此鬼名也(梁/書)
後魏始都燕代南畧中原粗収經史未能全具道武嘗
問博士李先曰天下何物最善可以益人神智對曰莫
若書籍帝曰書籍凡有幾何如何可集對曰自書契以
來世有滋益以至于今不可勝計茍人主所好何憂不
集乃命郡縣大収書籍悉送平城孝文徙都洛邑借書
于齊秘府之中稍以充實暨於爾朱之亂散落人間(北/史)
魏甄琛假書于許赤彪聞見日富
邢子才有書甚多不甚讐校嘗謂誤書思之更是一適
妻弟李節謂劭思誤書何由便得劭曰若思不能得便
不勞讀書(北/史)
慧約静居閒室忽有野媪齎書數卷置經案上無言而
出并持異樹自植于庭云青庭樹也約曰此書美也不
俟看之如其惡也亦不勞視經七日又見一叟請書而
退此樹葉緑花紅扶踈尚在(髙僧/傳)
隋牛𢎞請開獻書之路曰昔周徳既衰舊經舉棄孔子
憲章祖述正五始而修春秋闡十翼而𢎞易道及秦皇
馭㝢吞㓕諸侯先王墳典掃地皆盡此則書之一厄也
漢興建藏書之䇿置校書之官至孝成之代遣謁者陳
農求遺書于天下詔劉向父子讐校篇籍漢之典文于
斯為盛及王莽之末竝從焚燼此則書之二厄也光武
嗣興尤重經術未及下車先求文雅至肅宗親臨講席
和帝數幸書林其蘭臺石室鴻都東觀秘牒填委更倍
于前及孝獻移都吏人擾亂圖書縑帛皆已為帷囊所
取而西裁七十餘乗屬西京大亂一時燔蕩此則書之
三厄也魏文代漢更集經典秘書郎鄭黙刪定舊文時
之論者美其朱紫有别晉氏承之文籍尤廣晉秘書監
荀朂定魏内經史著新簿屬劉石憑陵從而失墮此則
書之四厄也劉裕平姚泓収其圖籍五經子史纔四千
卷皆赤軸青紙文字古拙並歸江左宋秘書丞王儉依
劉氏七畧撰為七志梁人阮孝緒亦為七録總其書數
三萬餘卷及侯景渡江攻破梁室經籍雖從兵火其文
徳殿内書及公私典籍重本七萬餘巻悉送荆州及周
師平郢繹悉焚之于外城所収十纔一二此則書之五
厄也後魏爰自幽方遷宅伊洛日不暇給經籍闕如周
氏創基戎軍未息保定之始書止八千後加収集方盈
萬卷髙氏據有山東初亦採訪騐其本目殘缺猶多及
東夏初平獲其經史四部重襍三萬餘卷所益舊書五
千而已今御書單本一萬五千餘卷部帙之間仍有殘
缺至于隂陽河洛之篇醫方圖譜之説彌復為少臣以
經書自古迄今數遭五厄興集之期屬膺聖代今秘集
見書亦足披覽但一時載籍須令大備若猥發明詔兼
開購賞則異典必致觀閣斯積上納之内詔獻書一巻
齎縑一疋一二年間篇籍稍備乃總加編次召天下工
書之士京兆韋霈南陽杜頵等于秘書内補續殘缺為
正副二本藏于宫中其餘以實秘書内外之閣凡二萬
餘巻煬帝即位秘閣之書分為三品于東都觀文殿東
西廂屋以貯之東屋藏甲乙西屋藏丙丁(隋/書)
隋煬帝令造觀文殿前兩廂為書堂各十二間堂前通
為閤道承殿毎一間十二寳厨前設方五香重牀亦裝
以金玉春夏鋪九龍象簟秋設鳳綾花褥冬則加綿裝
須彌氊帝幸書堂或觀書其十二間内南北通為閃電
窻玲瓏相望雕刻之工窮竒極之妙金鋪玉題綺井華
榱暉映溢目毎三間開一方户户垂錦幔上有二飛仙
當戸地口施機轝駕將至則有宫人擎香爐在轝前行
去户一丈脚踐機發仙人乃下閤捧幔而昇閤扇即開
書厨亦啟若自然皆一機之力轝駕出垂閉復常諸房
入户式様如一(大業/拾遺)
焬帝藏書上品紅琉璃軸中紺琉璃軸下漆軸
陽玠娶博陵崔吏部女崔家富圖籍殆將萬卷成婚之
後頗亦遊其書齋既而告人曰崔氏書被人盡盗曾不
知覺崔遽令檢之玠捫腹曰已藏之經笥矣(談/藪)
黄妳言書卷怡神如妳媪有人讀書把卷即睡梁人因
呼書卷為黄妳
司書鬼曰長恩除夕呼其名而祭之鼠不敢囓蠧魚不
生(致虚閣雜爼典/以下釋道經)
漢法本内傳稱漢明帝遣蔡愔秦景王遵等一十八人
至天竺國得摩騰法蘭等及佛經像還帝問法王出世
何以化不及此騰曰天竺迦毗羅衛國者三千大千世
界百億日月中心也三世諸佛皆於彼出乃至天龍人
鬼有願行力皆生于彼受佛正化咸得悟道餘處羣生
無縁感之佛故不徃也佛雖不徃光相及處或五百年
或一千年或千年外皆有聖人傳佛聲教而徃化也時
帝大悦至永平十四年正月一日五岳諸山道士六百
九十人朝正之次上表請與西域佛道較試優劣敕尚
書令宋庠引入告曰此月十五日大集白馬寺南門立
三壇五岳八山諸道士將經三百六十九卷置于西壇
二十七家諸子書二百三十五卷置于中壇奠食百神
置于東壇明帝設行殿在寺門道西置佛舍利及經諸
道士等以柴荻火遶壇臨經涕泣曰人主信邪𤣥風失
緒敢延經義在壇以火取驗用辯真偽便放火燒經並
成煨燼道士等相顧失色有欲昇天入地種種呪術並
不能得大生愧伏太傅張衍曰卿今無一可驗宜從西
域佛法剃髪爾時外道禇善信等于時不答南岳道士
費叔才等自感而死佛之舍利放五色光上空如葢覆
日映衆摩騰禪師涌身髙飛神化自在于時天雨寳華
得未曾有(法苑/珠林)
前漢哀帝元壽年使景憲徃大月氏國因誦浮圖經還
漢當時稍行浮圖齋戒也
前漢成帝時都水使者光禄大夫劉向傳云向博觀史
籍徃見有佛經及看列仙傳云吾搜檢藏書太史創撰
列仙圖黄帝以下迄至于今定檢實録一百四十六人
其七十四人已見佛經矣據此而明秦周已前早有佛
法流行震旦何以取知今案所列也故佛傳云佛㓕度
後一百一十六年東天竺國有鐵輪王統閻浮提収佛
靈骨役使鬼神起八萬四千塔具如下述此九州之地
並有遺塔云是育王所造此塔即當此周敬王二十六
年丁未之歳故塔興焉世經十二王至秦始皇二十四
年焚燒典籍育王諸塔由此見隐又檢釋道安朱士行
等經録目云秦始皇之時有外國沙門釋利防等一十
八賢者齎持佛經來化始皇弗從遂囚禁之夜有金剛
丈六來破獄出之始皇驚怖稽首謝焉准此而言則知
秦漢已前有佛法也尋道安所載十二賢者亦在七十
之數今列仙傳見有七十二人案文殊般若經泥洹經
云佛㓕度後四百五十年文殊至雪山中為仙人説法
又案地理志西域傳云雪山者即葱嶺是也其下有三
十六國先來奉漢其葱嶺連亘東至終南文殊來化仙
人即斯地也詳而驗之劉向所論可證矣
晉濟隂丁承字徳慎建安中為凝隂令時北界居民婦
詣外井汲水有胡人長鼻深目左過井上從婦人乞飲
飲訖忽然不見婦則腹痛遂加轉劇啼呼有頃卒然起
坐胡語指麾邑中有數十家悉共觀視婦呼索紙筆來
欲作書得筆便作胡書横行或如乙或如巳滿五紙投
着地教人讀此書邑中無能讀者有一小兒十餘歳婦
即指此小兒能讀小兒得書便胡語讀之觀者驚愕不
知何謂婦教小兒起儛小兒即起翹足以手弄相和須
臾各休即以白徳慎徳慎召見婦及兒問之云當時忽
忽不自覺知徳慎欲驗其事即遣吏齎書詣許下寺以
示舊胡胡大驚言佛經中間亡失道逺憂不能得雖口
誦不具足此乃本書遂留寫之
晉沙門安慧少無恒性卓越異人而工正書善能談吐
永嘉年中天下疫病則晝夜祈禱願天神降藥以愈萬
民一日出寺門見兩石形如甕疑是異物取看之果有
神水在内病者飲服莫不皆愈後止洛陽大市寺手自
細書黄縑大品經一部合為一卷字如小豆而分别可
識凡十餘本以一本與汝南周仲智妻母胡氏供飬胡
氏過江齎經自隨後為火災所延倉卒不暇取經悲泣
懊惱火息後乃於灰中得之首軸顔色一無虧損
釋師初得放光經始就披讀魔來蔽文唯見空牒釋知
魔所為誓心逾固魔去字顯仍習誦之復聞空中聲曰
汝是智人何用讀此釋曰汝是小魔宜時速去我心如
地不可轉也(並/上)
晉謝敷字慶緒㑹稽山隂人也少有髙操篤信大法手
寫首楞嚴經嘗在都白馬寺為災火所延什物餘經並
成煨燼而此經止燒紙頭界外而已文字悉存無所毁
失敷死時友人疑其得道及聞此經彌復驚異(㝠祥/記)
南齊釋𢎞明㑹稽山隂人也少出家貞苦有戒節止越
山隂之雲門寺誦法華經深習禪定精勤禮懴六時不
輟毎旦則水瓶自滿實感諸天童子以為給使也毎明
坐禪虎常伏於室内(法苑/珠林)
恒山沙門釋道安者經石趙之亂避地於襄陽注般若
道行宻迹諸經析疑甄觧二十餘卷恐不合理乃誓曰
若所説不違理者當見瑞相乃夢見胡道人頭白眉長
語安曰君所注經殊合道理我不得入泥洹住在西域
當相助𢎞通可時時設食也後十誦律至遠公云昔和
尚所夢乃是賔頭盧也
西晉蜀郡沙門静僧以苦行致目為蜀三賢寺主誦法
華經尋常山中誦經時至毎感虎求蹲前聼部訖乃去
常至諷詠輙見左右四人為侍
晉沙門士行者潁川人也姓朱氏氣忘方逺識宇沈正
修心直詣榮辱不能動焉時經典未備唯有小品而章
句闕畧義致弗顯魏甘露五年發迹雍州西至于闐尋
求經藏踰厯諸國西域僧徒多小乗學聞士行求方等
諸經咸駭怪不與曰邉人不識正法將多惑亂士行曰
經云千載將末法當東流若疑非佛説請以至誠驗之
乃焚柴灌油烟炎方盛士行捧經涕泣稽顙誓曰若果
出金口應宣布漢地諸佛菩薩宜為證明于是投經火
中騰燎移景既而一積煨燼文字無毁皮牒若故舉國
欣敬因留供養遣弟子法饒齎送梵本還至陳留浚儀
倉垣諸寺出之凡九十篇二十萬言河南居士竺叔蘭
練解方俗深善法味親共傳譯今放光首品是也
宋羅璵妻費氏者寕蜀人父悦宋寕州刺史費少而敬
信誦法華經數年勤至不倦後忽得病苦心痛守命闔
門惶懼屬纊待時費氏心念我誦經勤苦宜有善祐庶
不于此遂致死也既而睡卧食頃如寤如夢見佛于牕
中授手以摩其心應時即愈一堂男女婢僕悉覩金光
亦聞香氣璵從妹既琰外族曽祖尚書中兵郎費愔之
夫人也于時省疾牀前亦具聞見于是大興信悟䖍戒
至終毎以此瑞進化子姪焉
法顯至中天竺于摩竭提邑波連弗阿育王塔南天王
寺得摩訶僧祗律又得薩婆多律抄襍阿毗曇心線經
方等泥洹經等顯留三年學胡語胡書方躬自書冩于
是持經像寄附商客到師子國顯同旅十餘或留或亡
顧影唯己常懐悲慨忽于玉像前見商人以晉地一白
團絹扇供養不覺悽然下淚停二年復得彌沙塞律長
襍二舍及襍藏並漢土所無既而附商人大舶循海而
還
釋僧辯姓吳建康人出家止安樂寺少好讀經哀婉折
衷獨歩齊初無人如之嘗在新亭劉紹宅齊辯初夜讀
經始得一契忽有羣鶴下集堦前及辯度一卷一時飛
去由是聲振天下
釋曇憑姓楊犍為南安人少游京師學轉讃止白馬寺
音調甚工而過且自任時人未之推也于是專精規矩
更加研尋晩遂出郡翕然改觀誦三本起經尤善其聲
後還蜀止龍淵寺已漢懐音者皆崇其聲範毎梵音一
吐輙象馬悲鳴因製造銅鐘于未來常有八音四辯庸
蜀有銅鐘始于此也(並/上)
宋沙門慧和者京師衆造寺僧也宋義嘉難和猶為白
衣𨽻劉胡部下胡嘗遣將士數十人值諜東下和亦預
行行至鵲渚而直臺軍西上諜衆離散各逃草澤和得
竄下至新林外㑹見野老衣服縷敝和乃以貌整袴褶
易其衣提籃負擔若類田人時諸游軍捕此散諜視和
形色疑而問之和答對謬畧因被笞掠登將見斬和自
散走但恒誦念觀音經至將斬時祈懇彌至既而軍人
揮刄屢跌三舉三折並驚而釋之和于是出家遂成精
業(㝠祥記夥諸誦經報應載太平/廣記甚  畧舉一條餘不更錄)
宋尼釋智通京師簡静尼也年貌姝少信道不篤元嘉
九年師死罷道嫁為魏郡梁羣甫妻生一男年六七歳
家甚貧無以為衣通為尼時有數卷素無量壽法華等
經悉練擣之以衣其兒居一年而得病恍惚驚悸竟體
剝爛狀若火瘡有細白蟲日去升餘燥痛煩毒晝夜號
呌常聞空中語云壊經為衣得此劇報旬餘而死(上/)
宋廬山有釋慧慶廣陵人出家止廬山寺學通經律清
潔有戒行誦法華經毎夜吟諷常聞暗中有彈指讃歎
之聲嘗于小雷遇風波船將覆没慶唯誦經不輟覺船
在浪中如有人牽之倐忽至岸
普安樂習山居守素林壑時行村聚惠益生靈終寢烟
霞不接浮俗末有人于子午虎林兩谷合澗之側鑿龕
結庵延而住之初住龕日上有大石正當其上恐落掘
出逐峻崩下安自念曰願移餘處莫碎龕窟石遂依言
迸避餘所大衆共怪安曰是華嚴經力也(髙僧/傳)
梁有廣州南海郡人何規以歳次恊洽月吕黄鍾天監
十四年十月二十三日採藥于豫章胡翼山登峯十所
里將循曲陌先限清澗或如止水乍有潔流方從掲厲
且就褰攬未濟之間忽不自覺見澗之西隅有一長者
語規勿渡規于時即留其人面色正青徒跣捨屨年可
八九十面已皺歛鬚長五六寸髭半于髩耳過于眉眉
皆下被眉之長毛長二三寸隨風相靡唇色甚赤語響
而清手爪正黄指毛亦長二三寸着布帔下赭有泥洹
僧手提書一卷遥投與規規即奉持望禮三拜語規可
以此經與建安王此經若至宜作三七日慶齋若不曉
齋法可問下林寺副公長者言畢便去行十餘歩間忽
然不覩規開示卷内題名為慧印三昧經(見梁朝僧祐/律師𢎞明集)
後魏末齊州釋志湛者住太山北人頭山䆳谷中銜草
寺省事少言人鳥不亂讀誦法華人不測其素業將終
時神僧寳誌謂梁武曰北方銜草寺須陀洹聖僧今日
㓕度湛之亡也無惱而化兩手各舒一指
後魏范陽五侯寺僧失其名誦法華為常業初死權殮
隄下後改塟骸骨並枯唯舌不壊雍州有僧亦誦法華
隠白鹿山感一童子供給及死置屍巖下餘骸並枯唯
舌不朽矣齊武陵世并東看山人掘見土黄白又見一
物狀如兩唇其中有舌鮮紅赤色以事聞奏帝問道俗
沙門法尚曰此持法華者六根不壊也誦滿千遍其徴
驗矣乃集持法華者圍遶誦經纔始發聲此靈唇舌一
時鼓動同見毛豎以事奏聞乃石函緘之(梁髙/僧傳)
後魏髙祖太和中代京内閹官自慨形殘奏乞入山修
道恩敕許之乃齎華嚴晝夜讀禮懺悔不息一夏不滿
至六月末髭鬚生得丈夫相(見侯君素/旌異記述)
宋釋慧嚴京師東安寺僧也理思該暢見器道俗嘗嫌
大湼槃經文字繁多遂加刋削就成數卷寫兩三通以
示同好因寢寤之際忽見一人身長二丈餘形氣偉壯
謂之曰湼槃尊經衆藏之宗何得以君璅思輕加斟酌
嚴驚覺失措悉燒除之
齊太原釋慧寳誦經得二百卷以齊武平三年從并向
鄴行逹艾州失道尋徑入山暮宿巖下室似人居逈無
所見寳端坐室前上觀松樹見有横枝懸磬去地丈餘
夜至二更有人身服草衣從外而至口云此中何為有
俗氣寳即具述説敬與共言議問寳云即今何姓統國
答曰姓髙氏號齊國寳問曰尊師山居早晩曰吾後漢
時來長老得何經業寳恃已誦博頗以自矜山僧曰修
道者未應如此欲聞何經為誦之寳曰樂聞華嚴僧即
少時誦之便度聲韻諧暢非世所聞更令誦餘經率皆
如此寳驚歎曰何因大部經文倐然即度報曰汝是有
作心我是無作心夫忘懐于萬物者彼我自得矣寳知
為異人也求哀乞住山僧曰國中利養召汝何能自安
且汝情累未遣住亦無補至曉捨去寳返尋行跡不知
去處(梁髙/僧傳)
後周武㓕法于建徳三年五月行虐關中其禍既畢至
六月十五日罷朝有金城公任民部于所治府與諸左
右彷徉天望忽見五六叚物飛虚空在於鳥路大者上
摩青霄小如十斛堈許漸漸㣲沒自餘數段小復低下
其色黄白卷舒空際類旛無脚爾日天晴氣静纎塵不
動但増炎曦而已因徃冬官府道經圓王比見重墻上
有黄書拖棘上及徃取之乃是摩訶般若經第十九卷
問其所由答云從天而下飛揚墜此于時三寳初㓕刑
法嚴峻畧示連席之官乃藏諸衣袖還緘篋笥(法苑/珠林)
齊鄴東大覺寺沙門僧範姓李平鄉人也善觧羣書時
稱府庫常有膠州刺史杜弼于鄴顯義寺請範冬講至
華嚴六地忽有一㕍飛下從浮圖東順行入堂正對髙
座伏地聼法講散徐出還順塔西爾乃翔逝又于此寺
夏講雀來在座西南伏聼終于九旬又曽處濟州亦有
號一鶚鳥飛來入聼講訖便去
周祖㓕法經籍從灰以後年中忽見空中如菌大者有
五六飛上空中極目不見全為一叚隨風飄飄上下朝
宰立望不測是何久乃翻下墮上土墻視乃是大品經
之十三卷
隋京師延興寺釋曇延欲著湼槃大疏恐滯凡情毎祈
誠寤寐願得嘉徴乃於夜夢有人被白服乗於白馬騣
尾拂地而導授經㫖延手執馬騣與之講論寤後惟曰
此必馬鳴菩薩授我義端執騣知其宗㫖抵事可觀耳
雖感此瑞猶恐不合理更持經疏於陳州治仁壽寺舍
利塔前燒香誓曰延以凡度仰測聖心銓釋已了具如
别卷若幽致㣲逹願示明靈言訖湼槃卷軸並放光明
通夜呈祥道俗稱慶
隋開皇中魏州刺史博陵崔彦武因行歩至一邑愕然
驚喜謂從者曰吾昔嘗在此邑中為人婦今知家處因
乗馬入修巷屈曲至一家命叩門主人公年老走出拜
謁彦武入家先升其堂視東壁上去地六七尺有髙隆
客謂主人曰吾昔所讀法華經并金釵五隻藏此壁中
髙處是也其經第七巻尾後紙火燒失文字吾今每誦
此經至第七巻尾恒忘失不能記得因令左右鑿壁果
得經函開第七卷尾及金釵並如其言主人涕泣曰亡
妻存日常誦此經釵亦是其處彦武曰庭前槐樹吾欲
産時自解頭髪置此樹穴中試令人探樹中果得髪於
是主人悲喜彦武留衣物厚給主人而去(並/上)
昔迦葉佛㓕度之後遺法垂末有二梵志到比丘邊俱
受八戒一願生天一願作國王願生天者至家為婦逼
非時食由破戒故乃生龍中願作王者持戒完具得生
王家作大國王其王園中多有甘果常遣一人隨時看
送其人後時于園泉中得一果柰色香甚羙持與門監
展轉奉王王食此柰甚覺甘羙便問夫人展轉相推到
于園監王即喚來而責之曰如此羙柰何為不送園監
於是具陳本末王瞋語言自今以後常送斯柰園監啟
王此柰無種何由可辦王復語言若不能得當斬汝身
其人還園舉聲大哭時有一龍從泉而出變身為人問
其哭由園監具説龍聞入水即以金盤盛柰與之遣持
奉王并謄吾意云吾及王本是親友乃昔在世時俱為
梵志共受八戒各求所願汝戒完具得為人王吾戒不
全故生龍中今欲奉修八關齋法求捨此身當為吾覓
八關齋文持來與我若其相違吾覆汝國用作大海園
監奉柰具説龍意王聞甚憂良由時世無有佛法齋法
難得王勅一臣龍索齋法仰卿得之若不得者吾當殺
卿大臣至家甚懐憂愁臣父見子面色不悦問知委由
其父語言吾堂柱今日忽放光明試破之看必有異事
尋即破之得經二卷一是十二因縁二是八關齋文得
已奉王王得歡喜自送與龍龍得此經便用好寳贈遺
於王王及于龍重修八戒壽盡生天同共一處(賢愚經/)
一天皇内宇二地皇内記三人皇内文皆三元八㑹自
然成文鳥迹之始也(洞神記演真誥曰八㑹文章之祖/也一皇  八㑹之文為龍鳳之章)
(雲篆之迹是矣太㣲黄書/云靈書八㑹字無正形)
三皇自然之文皆以金玉為用天皇所授𤣥玉為簡青
玉為文地皇所授黄玉為簡白玉為文(三皇/經)
洞神經有三皇玉劵一曰金契三皇經云自然之文皆
綴以金鉤置以玉案覆以珠巾
道經有三皇内文天地人三卷元文上中下三巻混成
經二巻𤣥録二卷九生經二十四生經九仙經靈才仙
經十二化經九變經老君玉歴真經墨子枕中五行記
五巻温寳經息民經自然經隂陽經養生書一百五卷
太平經五十巻九敬(一作/都)經甲乙經一百七十卷青龍
經中黄經太清經通明經按摩經導引經十卷元陽子
經𤣥母經素女經彭祖經陳赦經子都經張虚經天門
子經容成經十三經内寳經四規經明鏡經日月臨鏡
經五言經柱中經靈寳皇子心經龍蹻經正機經平衡
經飛龜振經鹿盧蹻經蹈形經守形圖坐七圖觀卧引
圖含景圖觀天圖木芝圖茵芝圖肉芝圖石芝圖火塊
襍芝圖五嶽經五卷隐守記東井圖虚元經牽牛中經
玉彌記臘成記六安記平都記定心記龜文經山陽記
玉策記八史圖八寳經左右契玉厯經昇天儀九竒經
更生經四鈐經十卷食日月精經食六氣經丹一經胎
息經行氣治病經勝中經十卷百守攝提經丹壼(一作/臺)
經岷山經魏伯陽内經日月厨食經歩三罡六紀經入
軍經六隂玉女經四君要用經金雁經三十六水經白
虎七變經道家地行仙經黄白要經八公黄白經天師
神氣經枕中黄白經五卷白(一作/帛)子變化經移災經壓
禍經文人經涓子天地人經崔文子肘後經神光(一作/仙)
占方來經水仙經尸解經中遁經李君包元經黄庭經
淵體經太素經華蓋經行厨經㣲言三卷内視經文始
先生經厯藏延年經南闕記協龍子記七卷九宫五卷
三五中經宣常經節解經鄒陽子經𤣥洞經十卷𤣥示
經十卷箕山經十卷鹿臺經小僮經河洛内記七卷舉
形道(一作/通)成經五卷道機經五卷見鬼記無極經宫氏
經真人玉胎經道根經侯命圖反胎胞經枕中清記幻
化經詢化經金華山經鳳綱經召命經保神記鬼谷經
凌霄子安神記去丘子黄山公記王子五行要貞經小
餌經鴻寳經鄒生延命經安魂記皇道經九隂經雜集
書録銀函玉匱記金板經黄老仙録厚都經𤣥元經日
精經渾成經三尸集呼身神治百病經收山鬼老魅治
邪精經三卷入五毒中記休糧經三卷採神藥治作秘
方三卷登名山渡江海勅地神法三卷趙大白囊中要
五卷入瘟氣疫病太禁七卷収治百鬼召五嶽丞太山
主者記三卷興利宫宅宫舍法五卷斷虎狼禁山林記
召百里蟲蛇記萬畢髙丘先生法三卷王喬養性治身
經三卷服食禁忌經立功益算經道士奪算律三卷移
門子記鬼丘法立亡術錬形記五巻郄公道要甪里先
生長生集少君道意十卷樊英石壁文三巻思靈經三
卷龍首經荆山記孔安仙淵赤斧子大覽七卷董君地
仙却老要記李先生口訣肘後二巻凡有不言巻數者
皆一卷也其次有諸符則有自來符金光符太𤣥符三
卷通天符五精符石室符玉䇿符枕中符小童符九靈
符六君符𤣥都符黄帝符少干三十六將軍符延命神
符天水神符四十九貞符天水符青龍符白虎符朱雀
符𤣥武符朱胎符七機符九天發兵符九天符老子七
符大捍厄符𤣥子符武孝經燕居龍虎三囊辟兵符包
元符沈羲符禹蹻符消災符八卦符監乾符雷電符萬
畢符八威五勝符威喜符巨勝符採女符𤣥精符玉歴
符北臺符隂陽大鎮符枕中符治百病符十巻壓怪符
十卷壺公符二十卷九臺符九巻六甲通靈符十卷六
隂行厨龍胎石室三金五木防終符合五百卷軍火召
治符玉斧符十卷此皆大符也其餘小小不可具記(抱/朴)
(子/)
其變化之術大者唯有墨子五行記本有五卷昔劉君
安未仙去時抄取其要以為一卷其法用藥用符乃能
令人飛行上下隐淪無方含笑即為婦人蹙面即為老
翁踞地即為小兒執杖即成林木種物即生𤓰果可食
畫地為河撮壤成山坐致行厨興雲起火無所不作也
其次有玉女隐㣲一卷亦化形為飛禽走獸及金木玉
石興雲致雨方百里雪亦如之渡大水不用舟梁分形
為千人因風髙飛出入無間能吐氣七色坐見八極及
地下之物放光萬丈冥室自明亦大術也然當歩諸星
數十曲折難識少詣之其淮南鴻寳萬畢皆無及此書
者也又有白虎七變法取三月三日所殺白虎頭皮生
駞血虎血紫綅履組流萍以三月三日合種之初生草
似胡有食即取此實種之一生輙一異凡七種之則用
其實合之亦可以移形易貎飛沉在意與墨子及玉女
隠微畧同過此不足論也(上/)
金書玉籙乃琅蚪瓊文也(飛行/羽經)
太常靈神都官中有金房度命廻年之訣皆鑄金為簡
刻白銀之編紫筆書文也(度命/經)
西華宫有琅簡蕋書當為真人者乃得此文(八素/經)
東旃青華小童治於青宫内其東殿架上者寳經三百
卷玉訣九千篇主學仙簿籙應為真人者授之玉晨監
仙侍郎典之(洞真/經)
楊君許長史共書洞房經於小碧牋紙又曰篆書白麻
紙(登真/隠訣)
閬風玉臺緫司學道仙籍(大洞/經)
太初之時老君從虚空而下為太初之師口吐開天經
一部四十八萬巻一卷有四十八萬字一字辟方一百
里以教太初太始之時老君下為師口吐太始經一部
九宫之時老君下為師口吐乾坤經一部元皇之時老
君下為師口吐元皇經一部伏羲之時老君下為師號
曰無化子一名鬰華子教示伏羲推舊法演隂陽正八
方定八卦作元陽經以教伏羲女媧没而有神農神農
之時老君下為師號曰大成子作大微經教神農神農
没後而有燧人燧人之時老君下為師教示燧人燧人
没後而有祝融祝融之時老君下為師號廣夀子三皇之後
而有軒轅黄帝黄帝之時老君下為師號曰力牧子消
息隂陽作道戒經道康經黄帝之後次有少昊少昊之
時老君下為師號曰隨應子作𤣥藏經顓頊之時老君
下為師號曰元陽子作㣲言經帝堯之時老君下為師
號曰務成子作政事經帝舜之時老君下為師號曰尹
壽子作太清經夏禹之時老君下為師號曰直寗子作
徳誡經周初時老君下為師號郭叔子作赤精經
道有八素真經太上之隠書也在世有九真中經老君
之祕言也在世有太清上經變化七十四方有除六天
之文三天正法在世有黄氣陽精藏天隠月有三元布
經道真之圖有黄素神方四十四訣有黄書赤界長生
之要有赤丹金精石景水母有青要紫書金根衆文有
玉清真訣三元素語有石精金光藏景録形在世有丹
景道精隠地八術有白簡素籙得道之名有紫度炎光
夜照神燭有飛歩七元天綱之經在世有七變神法七
轉之經有大洞真經三十九篇在世有大丹隠書八禀
十訣有天關三圖七星移度有九丹變化胎精中記有
九赤斑符封山墜海有五行秘符呼魂召魄有曲素決
辭以招六天之鬼在世有天皇象符以合元炁有三皇
内文以召天地神靈有玉珮金鐺以登太極有神虎之
符以威六天(真/誥)
日中五帝字曰日魂珠景昭韜緑映廻霞赤章𤣥炎飇
象凡十六字此是金闕聖君採服飛根之道昔受之于
太㣲天帝君一名赤丹金精石景水母玉胞之經(真誥/)
上道之髙神虎經是也自非傳授者皆不得令其見所
寫之紙也(上/)
紫蘭臺瓊文紫字在其中(本行/經)
開雲鳳之藴紫錦之囊出紫書真訣玉篇(金根/經)
瓊文藻笈琳篆琅函皆道書也
太陽六戊之書(仙書/也)
梁簡文昇仙歌云丹繒碧琳字緑玉黄金篇
太素三元宫有雲瓊九變虎書
圖籍有丹臺經玉胎經鳳綱經(酉陽/雜爼)
元始天王于明霞之觀大霄雲户以上真玉檢下授三
天玉童(三元/經)
太極左真人曲素訣辭一名九天鳳氣𤣥丘大真書太
上授太極左真人真人傳東海方諸宫青童太君使傳
道士宿有名應神仙真人者佩之(金闕/靈書)
中黄之書皆白帝君所藏於瑶臺説丹藥秘法非有真
籙不得其道也(上清/列紀)
八素之經是聖經以白素之繒八色之彩筆自書者也
(登真/隠訣)
龜母按筆玉童結編名之曰靈書紫文上經(後聖/列紀)
𤣥羽玉郎以𤣥羽玉經投太素三元髙上玉賢之賔(玉/清)
(隠/書)
晨燈之臺飛天檢之文在其中明照九天之上(三元/玉檢)
有洞天陽臺玉珮金璫經在其内(金簡/玉字)
太上𤣥一真人曰吾昔受無極太上大道經無上八門
經道成位加真人此文與元始同生包含天地億刼長
存自非仙籙不敢妄傳(法輪/經)
龍景九文紫鳳赤書經舊文藏在太上六合紫房之内
天人侍衛其經(太上/經)
𤣥靈臺五老寳經藏其内(洞真/經)
白簡度品青籙定仙(空洞靈/章經)
發九天之珠匱望上清之瓊劄𤣥書既刻於玉章綘名
始列於靈闕(消魔/經)
青宫有寳經玉訣應有真人者授之(大有/經)
靈寳經有正機平衡飛龜授祑三篇皆仙術也(抱朴/子)
靈寳天書封於九天之上大有之宫西華玉女金晨紫
童典衛之(馬明生/内傳)
靈寳經仙術也吳王伐石治宫室而石之中得紫文金
簡之書不能讀之使使者以問仲尼曰吳王閒居有赤
雀􁇹書以置殿前不知其義故逺諮呈仲尼視之曰此
乃靈寳方長生之法禹所服也禹將仙化封之名山石
函之中今乃赤雀􁇹之殆天授也(抱朴/子)
禹北見六子獲玉匱之書以從事受黒書於臨洮得緑
字於濁水
天帝以寳文大字賜禹
夏禹集天官之寳書書以南和丹繒封以金英之函檢
以元都之印(道學/傳)
禹問於風后曰吾聞黄帝有勝負之圖六甲隂陽之道
今安在乎風后曰黄帝藏㑹稽之山下其坎深千丈廣
千丈鎮以盤石致難得也禹北見六子問海口所出禹
乃决江口鳴角㑹稽龍神為見匱玉浮禹乃開而視之
中有天下經十二卷禹未及持之其四卷飛上天禹不
能得也其四卷復下陂池禹不能極也禹得中四卷開
而視之(黄帝𤣥/女占法)
王母付茅盈玉珮金璫之道太極𤣥真之經能之者皆
飛行大墟(茅盈/傳)
西王母以上皇元年七月於南浮洞室下教以授清虚
真人王君傳於夏禹禹封文于南浮洞室石􁀙之中􁀙
亦有作此碽者故五符云九天靈書猶封於石碽是也
今檢諸字類無此碽字也玉訣下雲五老真之封題玉
􁀙亦其例也孔靈符㑹稽記云㑹稽山南有宛委山其
上有石俗呼為石簣壁立千雲累梯然後至焉昔禹治
洪水厥功未就齊于此山發石簣得金簡字以知山河
體勢於是疏導百川各盡其宜也(三洞/珠囊)
上元夫人語帝曰阿母今以瓊笈妙韞發紫臺之文賜
汝八㑹之書五嶽真形可謂至珍且貴上帝之𤣥觀矣
(漢武/内傳)
武帝受西王母真形六甲雲飛十二事帝盛以黄金几
封以白玉函珊瑚為牀紫錦為帳安著栢梁臺上(上/)
臣先師谷希子者太上真官也昔授臣崑崙鍾山蓬萊
山及神州真形圖昔來入漢留以寄知此書尤重于嶽
形圖矣(東方朔/十洲記)
隂長生受仙君神丹要訣道成去世裂黄素冩丹經一
通封以文石之函置嵩髙山一通黄櫨之簡漆書之封
以青玉之函置太華山一通黄金之簡刻而書之封以
白銀之函置蜀綏山一封縑書合為十篇付弟子世世
有所傳付(太平/廣記)
茅盈字叔申王褒字子登張道陵字輔漢洎九聖七真
凡得道授書者皆朝王母于崑陵之闕焉時叔申道陵
侍太上道君乗九葢之車控飛虬之軌越積石之峰濟
弱流津浮白水凌黒波顧盼倐忽詣王母于闕下子登
清齋三月王母授以瓊華寳曜七晨素經茅君從西城
王君詣龜臺朝謁王母求長生之道曰盈以不肖之軀
慕龍鳳之年欲以朝菌之脆求精朔之期王母愍其勤
志告之曰吾昔師元始天王及皇天扶桑帝君授我以
玉珮金璫二景躔煉之道上行太極下造十方溉月咀
日出入天門名曰𤣥真之經今以授爾宜勤修焉因敇
西城王君一一解釋以授焉(集仙/録)
茅君之師總真王君西王母與上元夫人降於句曲之
山以宴茅君焉時茅中君名固小君名衷王母王君授
以靈訣亦授錫命紫素之榮固為定録君衷為保命君
亦侍真㑹王君告二君曰夫人乃三天真皇之母上元
之髙尊統領千萬玉女之籍汝可自陳二君下席再拜
求乞長生之要夫人憫其勤志命侍女宋辟非出紫金
之囊開緑金之笈以三元流珠之經金丹景道精道經
隠仙人術經太極録景經凡四部以授二君王母復勅
侍女李方明出丹瓊之函披雲珠之笈出玉珮金璫經
太霄隠書經洞飛内景二書授傳二君
王褒字子登范陽襄平人也入華山中九年一日夜半
忽聞林澤中有人馬簫鼓之聲須臾漸近仰而望之見
千乗萬騎浮空而至神人乗三素雲輦手把虎符朱鉞
啟途握節執旄曲展傾䕃錦旗蔽虚神人暫停駕而言
曰吾太極真人西梁子文也聞子好道劬勞山林未該
真要誠可愍也勤企長生實為至矣君叩頭自搏曰褒
以肉人愚頑庸賤少好生道莫知隠訣真人曰夫學道
無師無縁自觧我太極真人神仙之司主試校學者領
舉正直爾名編青虚位登小有必當掌括寳籍為天王
之任但注心四景勤慕上業道自成也後隠陽洛山中
感南極夫人西城真人授君以太上寳文八素隠書大
洞真經靈書八道柴度炎光石精玉馬神真虎文髙仙
羽𤣥凡三十一巻依科立盟結誓而付乃將君觀𤣥洲
須臾而至四面大海懸濤千丈洲上宫闕樓觀瓊室瑶
房不可稱記西城真人曰此仙都之府太上丈人處之
乃將君入紫桂宫見丈人着流霞羽袍冠芙蓉之冠腰
𢃄神光手把大鈴侍女數百龍虎衛階太上丈人曰彼
所謂王子登乎學道遭逢良師將得之矣西城真人笑
因命君拜拜畢使坐北向丈人乃設厨膳呼吸立具靈
殽千種丹醴湛溢燔烟震擅飛節𤣥香陳鈞天之大樂
擊金璈於七芒崆峒啟音徹朗天丘於是龍騰雲崖飛
鳳鳴嘯山阜洪鯨湧波淩濤雲起太虚風生廣遼靈歌
九真雅吟空寥玉華作唱西飛折腰爾乃衆仙輝袂萬
神遷延羽童拊節慶雲纒綿於是太上丈人㑹二十九
真人皆𤣥洲之太真公也其第一真人自稱主仙道君
指君而向西城真人言曰視此子心眸澄邈神停形凝
圓晨丕煥六景發華殆真人之美者小有之賢王也于
是命侍女范運華趙峻珠王抱壹等發瓊笈披緑韞出
上清隠書龍文八靈真經二卷授君又以雲碧陽水晨
飛丹腴二升賜君君拜服此真人遂將君還西城九年
道成給飛飊之車東行渡啟明滄海登廣桑山入始暉
庭謁大帝君大帝授龍景九文紫鳳赤書上清神圖八
道玉籙次南行渡渤海登長離山詣南極紫元夫人華
葢上公授以五雲夜光雲琅水霜次西行渡庾丘巨海
沈羽之津登麗農山詣紫葢晨夫人景真三皇道君授
玉道綠字廻曜太真隠書次北遊渡彫柔𤣥海濟飲龍
上河匏𤓰津登廣夜山詣髙上虚皇太道玉君㑹其出
遊駕日月之晨乗紫始之光鬱藹黄素之雲勃蔚八景
之曜飛真萬億不可稱數君冄拜道側乃詣上清玉晨
帝君𤣥清六微元君二君授以寳洞飛霄絶𤣥金章及
賜太極隠書龍明寳珠絳和雲芝君拜而飲之又退登
閬風之野𤣥圃之宫詣中皇玉帝受解形遁變流景玉
經乃越鬱絶濟弱河西詣龜臺謁九靈太真上清夫人
退更清齋三月受生華寳曜瓊文琅書靈暉上録七晨
素經退又清齋三年浮浩汗之河登白空靈山山周廻
三萬里遊行翌日趨詣紫清太素瓊闕即太素三元上
道君所治焉君稽首冄拜詣瓊闕之下太素三元上道
君乃命繡衣使者西林藻授君金真玉光流金火鈴豁
落十元八景飛靈又使清真左夫人郭靈葢右陽玉華
使飛姬齎神䇿玉璽授君以為太素清虚真人領小有
天王三元四司右保上公主領上清玉章太素寳𤣥太
極上品九天靈文六合秘籍山海妙經悉主之(真仙/通鑑)
青帝君授紫㣲始青道經一卷
蒼帝君授蒼元上籙北斗真經中命四旋經四卷
白帝君授太素玉籙寳𤣥經三卷
赤帝君授龍胎太和丹經二巻
黄帝君授四氣上樞大元黄書八卷
青帝君授通光陽霞之符
蒼帝君授鬱真簫鳳之符
白帝君授皓靈扶希之符
赤帝君授四明朱碧之符
黄帝君授中元八維玉門之符
谷希子青帝君授青精日水青華芝東到青丘受服上
皇籙司命君於太山授
太素真人授太上鬱儀文在白水沙洲空山之上授
太素真人授太上結璘文在白水沙洲空山之上授
太素真人授太上隠書在白水沙洲空山之上授
上清三元君授玉璽金真在太素宫金闕下授
四真人授神虎符流金火鈴在太極宫授
日中五帝君授揮神之章九有之符青精日􁎭雲碧𤣥
腴
日中五帝夫人授流星夜光章十明之符黄琬紫津之
􁎭月華雲膏(右裴君所受衆書/符之目  真誥)
紫陽真人周義山廵行名山尋索仙人聞蒙山欒先生
能讀龍蹻經遂徃尋之遇衍門子於是授龍蹻經及三
皇内文登王屋山遇趙陀子授芝圖十六首及五行秘
符又遇黄先生受黄素神方五帝六甲左右靈飛之書
四十四訣登磻冡山遇上衛君受太素傳左乙混洞東
蒙之籙右庾素文攝殺之律登嵩髙山遇中央黄老君
教以存洞房之内見白元君西登白空山過沙野帛先
生授太清上經登峨眉山入空洞金府遇寗先生授大
丹隠書八禀十訣登岷山遇隂先生授九赤斑符登岐
山遇臧延甫授憂樂曲素訣登梁山遇淮南子成受天
關三圖登牛首山遇張子房授太清真經登九嶷山遇
李伯陽授李氏幽經登鍾山遇髙丘子授金丹方二十
七首登鶴鳴山遇陽安君授金液丹經九鼎神丹登猛
山遇青精先生授黄素傳登陸渾山潜入伊水同室遇
李子甘授隠地八術登戎山遇趙伯𤣥授二九素女術
登陽洛山遇幼陽君授青要紫書登霍山遇司命君授
經命青圖上皇民籍登鳥鼠山遇墨翟子授紫度炎光
内視圖中經登曜名山遇大帝候夜神童授金根之經
登委羽山遇司馬季主授石精金光藏景化形登大庭
山遇劉子先授七變神法登都廣建木遇谷希子授黄
氣之法太空之術陽精三道之要登桐栢山遇王喬授
素奏丹符登大華山遇南嶽赤松子授上元真書登太
㝠山九老仙都君授黄水月華四真法登合黎山遇皇
人授八素真經太上隠書登景山遇黄臺萬畢先生授
九真中經登𤣥壠羽山遇玉童九氣丈人授白羽紫葢
服黄水月華法到桑木登扶廣山遇真青小童君授金
書秘字南行朱天登丹陵山遇龔仲陽授仙忌真記(仙/鑑)
寳神經是裴清靈錦囊中書侍者常所𢃄者也裴昔從
紫微夫人授此書也(真/誥)
戴公拍腹有十數卷書是太微黄書耳此人即謝允之
師也
昔周君兄弟三人並少而好道在於常山中積九十七
年精思無所不感忽然見老公頭首皓白三人知是大
神乃叩頭流血涕淚交連喜悲自摶就之請道公乃出
素書七卷以與誦之兄弟三人俱精讀之奄有一白鹿
在山邉二弟放書觀之周君讀之不廢二弟還周君多
其弟七過其二弟内意或云仙人化作白鹿呼周視之
周君不應周君誦之萬過二弟誦得九千七百三十三
過周君翻然飛仙二弟取書誦之石室忽有石爆成火
燒去書二人遂不得仙
南嶽夫人魏華存㓜而好道請齋三月忽有太極真人
安度明東華大神方諸青童扶桑碧阿陽谷神王景林
真人小有仙女清虚真人王褒來降褒曰聞子宻緯真
氣注心三清勤苦至矣扶桑大帝君勅我授子神真之
道乃命侍女華散條李明兌等便披雲藴開玉笈出太
上寳文八素隠書大洞真經靈書八道紫度炎光石精
金馬神真虎文髙仙羽𤣥等經凡三十一巻景林授夫
人黄庭内景經
于吉者瑯琊人也(一云北/海人)先名室後改名吉其父祖世
有道術不殺生命吉精苦有愈于昔日嘗有曲陽流水
上得神書百餘卷皆赤界白素青首朱目號曰太平青
籙書時漢成帝河平二年甲午也葢吉親受於老君今
道家太平經也其經以甲乙丙丁戊己庚辛壬癸為部
毎部一十七卷(並/上)
涓子至平固縣山中扣石忽開中有宫室額曰輸寥之
館有一石笥發之得秘書十二巻讀之欣然遂著天人
經四十八篇故名其山覆笥山(緝栁/編)
嚴青者㑹稽人也居貧常于山逢一人與青語臨别贈
素書之軸但以潔器盛之署髙處并教青服石腦法(神/仙)
(傳/)
戴孟本姓燕名濟字仲微漢明帝時人也入華山及武
當山受裴君玉珮金璫經及受石精金光符復有太微
黄書能周遊名山
真人姓尹氏名道全天水人也修洞真還神之道佩五
帝六甲左右靈飛之符天仙降而謂之曰昔漢武帝親
受金母靈飛十二事及五嶽真形圖纔得尸解而不能
使形骨俱飛爾得一而有昇天之望豈非積功宿分所
植耶道全曰淺學無聞願示十二事之目天真曰一者
五帝六甲左右靈飛之符二者太一昆洞東蒙之文三
者丙丁入火九赤斑符四者太隂六丁通真遁靈玉女
之籙五者六戊太陽招真天光䇿精之書六者六已石
精金光藏景錄形之訣七者六庚素招攝役之律八者
六辛致黄水月華之法九者壬癸六遯隠地八術十者
子午夘酉八禀十訣六虚威儀十一者辰戌丑未地真
曲素訣辭三五順行十二者寅巳申亥紫度炎光内視
中央也一者五嶽山符安鎮方嶽檄召萬靈太上真文
也二者五嶽山蹠神仙倒景俯視山川之蹠窵其曲折
盤薄在地之勢也三者五嶽山形取其峰巒洞室之所
在神芝靈草之所生髙下丈尺等級之數東西南北里
舍之限也四者五嶽山骨取其體之所像枝榦之所分
上法星文下主人事之所起也五者五嶽山水冗貫之
圖取其泉液之所出金寳之所藏地脉之通而為之圖
也主符圖吏兵官屬各數萬人五嶽之所總大山三百
六十小山千二百並列仙曹職宰可謂衆矣武帝雖得
其法而不能專其戒窮武玩兵自毁其福故不得與黄
帝同功今爾遇之乃知文始之裔大和之族世有其人
吾當與汝期於九清之上言訖而去真人以晉懐帝元
嘉元年三月九日有白雲起於室中三日不散散而視
之已失真人所在但聞香氣襲人
鮑靚於晉惠帝永康年中于嵩山劉君石室清齋思道
忽有刻石三皇天文出于石壁靚以絹四百尺告𤣥而
受後授葛洪(並/上)
　
　
　
　
　
　
　
　
　
　
　
　
　廣博物志卷二十八
欽定四庫全書
　廣博物志卷二十九
　　　　　　　　　　　　明　董斯張　撰
　　藝苑四(好學/)　(博古/)　(著作/)　(文章/)　(詞賦/)
孔子病商瞿卜期日中孔子曰取書來比至日中何事
乎聖人之好學也且死不休其為百世之聖葢不虚矣
(論/衡)
孔丘墨翟晝日諷誦習業夜親見文王周公旦而問焉
(呂氏/春秋)
王原叔云顔子讀書銕鏑三摧
文公學讀書於臼季三日曰吾不能行也咫聞則多矣
對曰然而多聞以待能者不猶愈乎(國/語)
曽子七十乃學名聞天下荀卿五十始來游學公孫𢎞
四十餘方讀春秋朱雲亦四十始學易論語皇甫謐二
十始授孝經論語(家/訓)
越王晝書不倦晦誦竟旦(越絶/書)
張儀蘇秦傭書遇聖人之文無題記則以墨書裳内股
裏夜還折竹寫之(西京/雜記)
董仲舒讀書不窺園者三年法真歴年桓榮十五年何
休十七年
董謁字仲𤣥武都郁邑人也少好學嘗游山澤負挾圖
書家貧拾樹葉以代書編荆為牀聚鳥獸毛以寢其上
好異書見輙題掌還家以片籜寫之舌黒掌爛人謂謁
掌録而舌學(洞㝠/記)
五鹿充宗受學於𢎞成子成子少時嘗有人過已授以
文石大如燕卵成子吞之遂大明悟為天下通儒成子
後病吐出此石以授充宗又為碩學(上/)
馬略年十七閉室讀書九年不出三日一食續命而已
郷里謂之潛龍三十謁桓帝曰我賢人也遂拜關内侯
光州刺史略棄官入海惡蟲猛獸悉避路(獨異/志)
朱穆耽學鋭意講誦或時不自知亡失衣冠顛墜阬岸
其父以為専愚不知馬之幾足(後漢/書)
裴𤣥字居真欲専意經書方其講問乃不食終日忽然
如不饑渇(東觀/漢記)
鄭𤣥師馬融三載無聞融遣還𤣥過樹隂下假寐夢一
人以刀開其心謂曰子可學矣於是悟而即返遂洞精
典籍(異/苑)
任末年十四便勤學或依林木之下編茅為庵削荆為
筆暗則然蒿自照書有合意則題其衣裳以記其事門
徒悦其勤學更以浄衣易之(西京/雜記)
曹曽魯人也本名平慕曽參之行改名為曽家財巨億
事親盡禮為客於人家得新味則含懐而歸不畜鷄犬
言喧囂驚動於親老時亢旱井池皆竭母思甘清之水
曽跪而操缾則甘泉自湧清羙於常學徒有貧者皆給
食天下名書上古以來文篆訛落者曽皆刋正垂萬餘
卷及國難既夷収天下遺書於曽家連車繼軌輸於王
府諸弟子於門外立祠謂曰曹師祠及世亂家家焚廬
曽慮先文湮沒乃積石為倉以藏書故謂曹氏為書倉
(上/)
景君明經不出户庭得鋭精其學而顯昭其業者家富
也(濳夫/論)
曹褒寢則為鉛筆行則誦詩書(東觀/漢記)
文黨字翁仲未學之時與人俱入叢木謂侣人曰吾欲
逺學先試投吾斧髙木上斧當挂乃仰投之斧果上挂
因之長安受經(廬江七/賢傳)
呂蒙讀書開西館以延傑髦共相扢揚識見日進橋名
西館至今存焉(拾遺/記)
闞澤字徳潤好學居貧無資常從人傭書以供紙筆所
寫既畢誦讀亦遍(呉/志)
魏舒年四十餘郡上計掾察孝廉宗黨以舒無學業勸
令不就可以為髙耳舒曰若試而不中其負在我安可
虚竊不就之髙以為己榮乎於是自課百日習一經因
而對䇿升第(晉/書)
皇甫謐耽翫典籍忘寢與食時人謂之書滛或有箴其
過篤將損耗精神謐曰朝聞道夕死可矣况命之脩短
分定懸天乎(上/)
桞積字徳封勤苦為學夜燃木葉以代燈中夕聞忩外
有呼者積出見之有五六人各負一囊傾於屋下如榆
筴語曰與君為書糧勿憂業不成明旦視之皆漢古錢
計得百二十千乃終其業宋明帝時官至太子舍人(獨/異)
(志/)
宗懔少聰敏好讀書語輙引古事鄉里號小兒學士(南/史)
殷禮字徃嗣好學手不釋卷嘗從曲阿徃反不知隄瀆
廣狹及行旅喧閙時人語曰竒才強記殷徃嗣
劉瓛篤志好學年五嵗聞舅孔熈先讀管寧傳欣然欲
讀舅更為説之精意聽受曰此可及也(並/上)
梁元帝嘗為吾説昔在㑹稽年始十二便已好學時又
患疥手不得拳膝不得屈閑齋張葛幃避蠅獨坐銀甌
貯山隂甜酒時復進之以自寛痛率意自讀史書一日
二十巻不知厭倦帝子之尊童稚之逸尚能如此况其
庻士冀以自逹者哉(顔氏家訓人又南史云元帝忌劉/之遴學遣  鴆之如是者甚衆)
義陽朱詹好學家貧累日不㸑乃時吞紙以實腹寒無
氊被抱犬而卧犬亦饑虚起行盗食呼之不至哀聲動
隣猶不廢業卒成學士為孝元所禮(上/)
陶𢎞景讀書萬卷一事不知以為深恥
袁峻家貧無書毎從人假借必皆抄寫自課日五十紙
紙數不登則不止(南/史)
丘仲孚少好學讀書嘗以中宵鍾鳴為限
虞通之少好學居貧室陋恐濕墳典乃舒被覆書書獲
全而被大濕時人以比髙鳳
顧歡貧鄉中有學舍無以受業歡於舍壁後倚聽無遺
忘者夕則燃松而讀或然糠自照(並/上)
崔浩表於太武言臣禀性劣弱不及健婦人更無餘能
是以専心思書忘寢與食至夢與鬼爭議遂得周公孔
子之要術始知古人有虚有實妄語者多真正者少(北/史)
李琰之嘗曰吾所以好讀書者不求身後之名但異見
異聞心之願也是以孜孜搜討欲罷不能此乃天性非
為力強(北/史)
常景不事産業衣食取濟而已耽愛經史若遇新異之
書慇懃求訪不問價貴賤必以得為期(上/)
蔡亮家貧傭書自業時隴西李充當朝任事亮從兄光
往依之謂亮曰安能乆事筆硯何不徃就李氏彼家饒
書固可得學亮曰弟妹饑寒豈可獨飽觀書於市安能
看人眉睫乎(後魏/書)
魏裴漢借異書躬自録本
祖瑩少耽書父母恐其成疾禁不能止密於灰中藏火
父母寢然後燃火讀書内外呼為聖小兒焉(北/史)
劉松作碑銘以示盧思道思道多所不解乃感激讀書
師邢子才後為文示松松復不能解乃歎曰學之有益
豈徒然哉(上/)
北齊御史李廣勤學博物夜夢見一人出於其身中謂
廣曰君用心過苦非精神所堪今别君去因恍惚數日
便疾積年而終(廣古今/五行記)
彭城劉綺早孤家貧燃燭難辦嘗買荻尺寸折之燃明
夜讀(家訓古以/下博)
董仲舒睹重常之鳥劉子政曉貳負之尸(論/衡)
東方生曉畢方之名劉子政辨盜械之尸王頎訪兩面
之客海民獲長臂之衣精驗潛效絶代垂符(郭璞山/海經序)
王莾篡漢國祚將改忽於南陽市中生一肉塊召荆房
息來問曰此為何祥房息對曰臣不識有費長道通人
也能識之莾遣迎費長道長道至莾問何物對曰此物
一名肅二名伏中有鐵劵長三尺六寸言王家衰劉家
再興莾曰如何得見道曰須七嵗女子尿之可開也莾
從之果然(搜神/記)
武帝時有人於嵩髙山得竹簡一枚上兩行科斗書傳
以相示莫有知者司空張華以問束晳晳曰此漢明帝
顯節陵中䇿文也檢驗果然(晉/書)
杜育童儒竒才博學能著文章心解性逹無所不綜一
時稱為舞陽杜孔子(文士/傳)
襄陽人開古塜得玉鏡及竹簡古書字不可識王僧䖍
善識字體亦不能諳直云似是科斗書江淹以科斗字
推之則周宣王之簡也(南/史)
王儉自以博學多識讀書過陸澄澄曰僕年少無事唯
以讀書為業且年已倍令君令君少便鞅掌王務雖復
一覧便諳然見卷軸未必多僕(南齊/書)
梁昭博極古今號曰學府(梁/史)
崔賾大業四年從駕汾陽宫次河陽鎮藍田令王曇於
藍田山得一玉人長四尺四寸着大領衣冠幘即下詔
問羣臣莫有識者賾答曰謹案漢文以前未有冠幘即
是漢文以來之制作也臣見魏大司農盧元明撰嵩山
廟記云有神以玉為形像長四尺四寸或出或隠出則
世治伏惟陛下應天順民定鼎嵩雒嶽神自見臣敢稱
慶因再拜百官賀畢天子大悦賜縑二百(上著以/下  作)
浮提之國獻神通善書二人乍老乍少隠形則出影聞
聲則藏形出肘間金壺四寸上有五龍之檢封以青泥
壺中有黒汁如淳漆灑地及石皆成篆𨽻科斗之字記
造化人倫之始佐老子撰道徳經垂十萬言寫以玉牒
編以金繩貯以玉函晝夜精勤形勞神倦及金壺汁盡
二人刳心瀝血以代墨焉遞鑚腦骨取髓代為膏燭及
髓血皆竭探懐中玉管中有丹藥之屑以塗其身骨乃
如故老子曰更除其繁紊存五千言及至經成工畢二
人亦不知所往(拾遺/記)
計然者濮上人也博學無所不通尤善計算嘗南遊越
范蠡事之其書則有萬物録著四方所出(本/傳)
師曠者或出於晉靈之世以主樂官妙辨音律撰兵書
萬篇時人莫知其原裔出沒難詳也晉平公之時燻目
為瞽人以絶塞衆慮專心於星筭音律之中考律吕以
定四時無毫釐之異曠知命欲終乃述寳符百卷至戰
國時其書絶滅矣(拾遺/記)
墨子獻書惠王王受而讀之曰良書也
虞卿著書名曰春秋魏齊曰子無然也春秋孔聖所以
名經也今子之書大抵談說而已亦以為名何答曰經
者取其事常也可常則為經矣且不為孔子其無經乎
齊問子順子順曰無傷也魯之史記曰春秋經因以為
名焉又晏子之書亦曰春秋吾聞泰山之上封禪者七
十有二君其見稱述數不盈十所謂貴賤不嫌同名也
(孔叢/子)
孔衍字舒元以戰國䇿所書為未盡善乃引太史公記
參其異同刪彼二家聚為一録號為春秋後語(史/通)
公孫𢎞著公孫子言刑名事亦謂字直百金(襍/記)
董仲舒著書不稱子者意殆自謂過諸子也漢作書者
多司馬子長揚子雲河漢也其餘涇渭也然而子長少
臆中之說子雲無世俗之論仲舒說道術竒矣比方三
家尚矣讖書云董仲舒亂我書葢孔子言也讀之者或
為亂我書者煩亂孔子之書也或以為亂者理也理孔
子之書也共一亂字理之與亂相去甚逺然而讀者用
心不同不省本實故說誤也夫言煩亂孔子之書才髙
之語也其言理孔子之書亦知竒之言也孔子曰師摯
之始關睢之亂洋洋乎盈耳哉亂者於孔子言也孔子
生周始其本仲舒在漢終其未盡也叔皮續太史公書
葢其義也賦頌篇下其有亂曰章葢其類也(論/衡)
揚子雲作法言蜀富人賫錢千萬願載於書子雲不聼
夫富無仁義之行圈中之鹿欄中之牛也安得妄載班
叔皮續太史公書載鄉里人以為惡戒邪人枉道繩墨
所彈安得避諱(上/)
揚雄覃思文閣碎文璅語肇為連珠擬者間出杜篤賈
逵劉珎潘朂欲穿明珠多貫魚目唯士衡理新文敏(文/心)
(雕龍首又趙岐擬連珠/四十  見三輔决錄注)
揚子雲恬淡寡營以賣文自贍文不虚羙人多惡之及
卒怨家取法言援筆益之曰周公以來未有漢公之懿
也勤勞則過於阿衡云云繕寫多行於世至今無有白
其心跡者
桓譚新論華譚又有新論揚雄有太𤣥經楊泉又有太
元經(金樓/子)
郭泰題品海内之士或在幼童或在里肆後皆成英彦
六十餘人自著書一卷論取士之本未行遭亂亡失(别/傳)
趙曄受韓詩著吳越春秋詩細厯神淵蔡邕至㑹稽讀
詩細而歎息以為長於論衡
按東畨鄒伯竒臨淮袁太伯袁文術㑹稽吳君髙周長
生之軰位雖不至公卿誠能知之嚢槖文雅之英雄也
觀伯竒之元思太伯之易童句文術之咸銘君髙之越
紐錄長生之洞厯劉子政揚子雲不能過也(論/衡)
㑹稽周長生文士之雄也作洞歴十巻上自黄帝下至
漢朝鋒芒毛髪之事莫不紀載與太史公表紀相侣類
也上通下逹故曰洞歴長生非徒文人所謂鴻儒也(上/)
秦微公卿子為諸生有志操者録之號童子節(續漢/書)
孔安國撰孔子弟子七十二人劉向傳列僊亦七十二
人皇甫士安撰髙士亦七十二人陳長文撰耆舊亦七
十二人
漢阮倉作列僊圖劉向校理經籍始作列士列僊列女
傳(隋/書)
魏嚴象同郡趙岐作三輔决録惟以示象
文帝好學黄初中散騎侍郎劉劭等受詔集五經羣書
以類相從凡千餘篇號曰皇覧(魏/志)
向秀弱冠著儒道論棄而不録好事者或存之或云是
其族人所作困於不行乃告秀欲假其名秀笑曰可復
爾耳
陸士衡著要覽三卷上曰連璧中曰述聞下曰析名(書/目)
嵇君道言陸平原作子書未成余一門生昔在平原軍
中常在左右見平原臨亡歎曰窮通時也遭遇命也古
人貴立言以為不朽吾所作子書未成以此為恨耳余
謂仲長綂作昌言未竟而亡後董襲撰次之桓譚新論
未畢而終班固為其成琴道今才士何不贊成陸公子
書(抱朴/子)
束晳晩應司空辟入府六日除著作佐郎著作西觀撰
晉書草創三帝紀及十志(文士/傳)
張載作濛汜賦太僕傅𤣥見賦歎息稱善以車迎載言
談終日𤣥深貴重載遂知名起家徴為佐著作郎(上/)
劉勰著文心雕龍既成欲取定於沈約無由自逹乃負
書候約於車前状若貨鬻者約取讀大重之常陳几案
(梁/書)
顧野王字休倫撰梁瑞應圖七十卷御覽三百六十卷
常隨駕行内人謂之著脚御覽(陸廣微吳地記野王/又字希馮見南史)
虞綽轉為秘書學士奉詔與秘書郎虞世南著作佐郎
庾自直等撰長洲玉鏡等書十餘部綽所筆削帝未嘗
不稱善
蕭吉著金海三十卷見隋書方藝傳常作安土法所言
本命月徳合等葢今禄命之說(玉海章以/下文)
文者生於東明於南故書出東北而天見其象虎有文
章家在寅龍有文章家在辰文者生於東盛於南是知
真文初出在東北也(太平/經)
文章者所以宣上下之像明人倫之叙窮理盡性以究
萬物之宜者也王澤流而詩作成功臻而頌興徳勲立
而銘著嘉美終而誄集祝史陳辭官箴王闕周禮太師
掌教六詩曰風曰賦曰比曰興曰雅曰頌言一國之事
繫一人之本謂之風言天下之事形四方之風謂之雅
頌者美盛徳之形容賦者敷陳之稱也比者喻類之言
也興者有感之辭也後世之為詩者多矣其述功徳者
謂之頌其餘則總謂之詩頌詩之美者也古者聖帝明
王功成治定而頌聲興於是奏於宗廟告於鬼神故頌
之所美者聖王之徳也古之作詩者發乎情止乎禮義
情之發因辭以形之禮義之指須事以明之故有賦焉
所以假象盡辭敷陳其志古詩之賦以情義為主以事
類為佐今之賦以事形為本以義正為助情義為主則
言省而文有例矣事形為本則言當而辭無常文之煩
省辭之險易葢由於此夫假象過大則與類相逺逸辭
過壯則與事相違辯言過理則與義相失麗靡過美則
與情相悖此四過者所以背大體而害政教是以司馬
遷割相如之浮説揚雄疾辭人之富麗以滛詩之流也
有三言四言五言六言七言九言古詩率以四言為體
而時有一句二句襍在四言之間後世演之遂以為篇
古詩之三言者振振鷺鷺于飛之屬是也五言者誰謂
雀無角何以穿我屋之屬是也六言者我姑酌彼金罍
之屬是也七言者交交黄鳥止于桑之屬是也九言者
泂酌彼行潦挹彼注茲之屬是也夫詩雖以情志為本
而以成聲為節然則雅音之韻四言為正其餘雖備曲
折之體而非詩之正也(摯虞文章/流别論)
三言詩晉散騎常侍夏侯湛所作　四言詩前漢楚王
傅韋孟諫楚夷王戊詩　五言詩漢騎都尉李陵與蘓
武詩　六言詩漢大司農谷永作　七言詩漢武帝栢
梁殿聮句　九言詩魏髙貴鄉公所作　賦楚大夫宋
玉所作　歌荆軻作易水歌　離騷楚屈原所作　詔
起秦時　璽文秦始皇傳國璽　䇿文漢武帝封三王
䇿文　表淮南王諌伐閩表　讓表漢東平王蒼上表
讓驃騎將軍　上書秦丞相李斯上始皇書　書漢太
史令司馬遷報任少卿書　對賢良䇿漢太子家令晁
錯　上疏漢中大夫東方朔　啟晉吏部郎山濤作選
啟　奏記漢江都相董仲舒詣公孫𢎞奏記　牋漢䕶
軍班固説東平王牋　謝恩漢丞相魏相詣公車謝恩
　令漢淮南王有謝羣公令　奏漢枚乗奏書諫吳王
濞　駮漢武中吾丘壽王駮公孫𢎞禁民不得挾弓弩
議　論漢王褒四子講徳論　議漢韋𤣥成奏罷郡國
廟議　反騷漢揚雄作　彈文晉冀州刺史王深集雜
彈文　薦後漢雲陽令朱雲薦伏湛　教漢京兆尹王
尊出教告屬縣　封事漢魏相奏霍氏專權封事　白
事漢孔融主簿作白事書　移書漢劉歆移書讓太學
博士論左氏春秋　銘秦始皇登會稽山刻石銘　箴
漢揚雄九州百官箴　封禪書漢文園令司馬相如
讚司馬相如作荆軻讚　頌漢王褒聖主得賢臣頌
序漢沛郡太守作鄧后序　引琴操有箜篌引　志録
揚雄作　記揚雄作蜀記　碑漢惠帝四皓碑　碣晉
潘尼作潘黄門碣　誥漢司隸從事馮衍作　誓漢蔡
邕作艱誓　露布漢賈𢎞為馬超伐曹操作　檄漢丞
相祭酒陳琳作檄曹操文　明文漢泰山太守應劭作
　樂府古詩也　對問宋玉對楚王問　傳漢東方朔
作非有先生傳　上章孔融上章謝太中大夫　解嘲
揚雄作　訓漢丞相主簿繁欽祠其先主訓　辭漢武
帝秋風辭　㫖後漢崔駰作逹㫖　勸進魏尚書令荀
攸勸魏王進文　喻難漢司馬相如喻巴蜀并難蜀父
老文　誡後漢杜篤作女誡　弔文賈誼弔屈原文
告魏阮瑀為文帝作舒告　傳贊漢劉歆作列女傳贊
　謁文後漢别部司馬張超謁孔子文　祈文後漢傅
毅作髙闕祈文　祝文董仲舒祝日蝕文　行狀漢丞
相倉曹傳朝幹作楊元伯行狀　哀䇿漢樂安相李亢
作和帝哀䇿　哀頌漢㑹稽東郡尉張紘作陶侯哀頌
　墓誌晉東陽太守殷仲文作從弟墓誌　誄漢武帝
公孫𢎞誄　悲文蔡邕作悲温舒文　祭文後漢車騎
郎杜篤作祭延鍾文　哀詞漢班固梁氏哀詞　挽詞
魏光禄勲繆襲作　七發漢枚乗作　離合詩孔融作
四言離合詩　連珠揚雄作　篇漢司馬相如作凡將
篇　歌詩漢枚臯作麗人歌詩　遺命晉散騎常侍江
統作　圖漢河間相張人作𤣥圖　勢漢濟北相崔瑗
作草書勢　約漢王褒作僮約(任昉文/章縁起)
文章者葢性情之風標神明之律吕也藴思含毫遊心
内運放言落紙氣韻天成莫不禀以生靈遷乎愛嗜機
見殊門賞忤紛襍若子桓之品藻人才仲治之區判文
體陸機辨於文賦李充論於翰林張眎摘句褒貶顔延
圖寫情興各任懐抱共為權衡屬文之道事出神思感
召無象變化不窮俱五聲之音響而出言異句等萬物
之情狀而下筆殊形吟咏規範本之雅什流分條散各
以言區若陳思代馬羣章王粲飛鸞諸製四言之美前
超後絶少卿離辭五言才骨難與爭騖桂林湘水平子
之華篇飛館玉池魏文之隸篆七言之作非此誰先卿
雲巨麗升堂冠冕張左恢廓登髙不繼賦貴披陳未或
加矣顯宗之述傅毅簡文之摛彦伯分言制句多得頌
體裴頠内侍元規鳳池子章以來章表之選孫綽之碑
嗣伯喈之後謝莊之誄起安仁之塵顔延楊瓚自比馬
督以多稱貴歸莊為允王褒僮約束晳發蒙滑稽之流
亦可竒瑋五言之製獨秀衆品習玩為理事乆則凟在
乎文章彌患凡舊若無新變不能代雄建安一體典論
短長互出潘陸齊名機岳之文永異江左風味盛道家
之言郭璞舉其靈變許詢極其名理仲文𤣥氣猶未盡
除謝混清新得名未盛顔謝並起乃各擅竒休鮑後出
咸亦標世朱藍共妍不相其述今之文章作者雖衆總
而為論略有三體一則啟心閑繹托辭華曠雖存巧綺
終致迂廽宜豋公宴本非准的而疎慢闡緩膏肓之病
典正可採酷不入情此體之源出靈運而成也次則緝
事比類非對不發博物可嘉職成拘制或前借古語用
申今情﨑嶇牽引直為偶說唯覩事例頓失精采此則
傅咸五經應璩指事雖不全似可以類從次則發唱驚
挺操調險急雕藻滛艶傾炫心魂亦猶五色之有紅紫
八音之有鄭衛斯鮑照之遺烈也三體之外請試妄談
若夫委自天機參之史傳應思悱來勿先搆聚言尚易
了文憎過意吐石含金滋潤婉切襍以風謡輕脣利吻
不雅不俗濁中胸懐輪扁斵輪言之未盡文人談士罕
或兼工非唯識有不周道實相妨談家所習理勝其辭
就此求文終然翳奪故兼之者鮮矣(南齊/書)
夫書記廣大衣被事體筆劄雜名古今多品是以總領
黎庶則有譜籍簿録考歴星筮則有方術占試申憲述
兵則有律命法制朝市徴信則有符契劵疏百官詢事
則有關刺觧牒萬民逹志則有狀列辭諺並述理於心
著言於翰雖藝文之末品而致事之先務也故譜者普
也注序世統事資周普鄭氏譜詩葢取乎此藉者借也
歳借民力條之於版春秋司籍即其事也簿者圃也草
木區别文書類聚張湯李廣為吏所簿别情偽也録者
領也古史世本編以簡䇿領其名數故曰錄也方者隅
也醫藥攻病各有所主專精一隅故藥術稱方術者路
也算歴極數見路乃明九章積徴故以為術淮南萬畢
皆其類也占者覘也星辰飛伏伺候乃見精觀書雲故
曰占也式者則也隂陽盈虚五行消息變雖不常而稽
之有則也律者中也黄鍾調起五音以正法律馭民八
刑克平以律為名取中正也令者命也出命申禁有若
自天管仲下命如流水使民從也法者象也命謀無方
而竒正有象故曰法也制者裁也上行於下匠之制器
也符者厚也徴召防偽事資中孚三代玉瑞漢世金竹
末代從省易以書翰矣契者結也上古純質結繩執契
今羌胡徴數負販記緡其遺風歟劵者束也明白約束
以備情偽字形半分故周稱判書故有鐵劵以堅信誓
王褒髯奴則劵之楷也疏者布也布置物類撮題近意
故小劵短書號為疏也關者閉也出入由門關閉由審
庶務在政通塞應詳韓非云關於州部葢謂此也刺者
逹也詩人諷刺周禮三刺事叙相逹若針之通結矣解
者釋也解釋結滯徴事以對也牒者葉也短簡編牒如
葉在枝温舒截蒲即其事也議政未定故短牒咨謀牒
之尤宻謂之為籖籖者籖宻者也狀者貌也禮貌本原
取其事實先賢表諡並有行狀狀之大者也列者陳也
陳列事情昭然可見也辭者舌端之文通已於人子産
有辭諸侯所頼不可已也諺者直語也䘮言亦不及文
故弔亦稱諺㕓路淺言有實有華鄒穆公云囊漏儲中
皆其類也泰誓古人有言牝鷄無晨大雅云人亦有言
惟憂用老並上古遺諺詩書可引者也至於陳琳諫辭
稱掩目捕雀潘岳哀辭稱掌珠伉􁏭並引俗説而為文
辭者也夫文辭鄙俚莫過於諺而聖賢詩書採以為談
况踰於此豈可忽哉(文心/雕龍)
漢定禮儀則有四品一曰章二曰奏三曰表四曰議章
以謝恩奏以按劾表以陳情議以執異章者明也詩云
為章于天謂文明也其在文物赤白曰章表者標也禮
有表記謂徳見儀其在器式揆景曰表章表之目葢取
諸此也
夫設情有宅置言有位宅情曰章位言曰句故章者明
也句者局也局言者聨字以分疆明情者總義以包體
區畛相異而衢路交通矣
立文之道其理有三一曰形文五色是也二曰聲文五
音是也三曰情文五性是也五色襍而成黼黻五音比
而成韶夏五情發而為辭章神理之數也
括囊襍體功在詮别宫商朱紫隨勢各配章表奏議則
准的乎典賦雅頌歌詩則羽儀乎清麗符檄書䇿則楷
法於明斷史論序注則軌範於覆要箴銘碑誄則體制
於𢎞深連珠七辭則從事於巧豔此修本而成勢隨變
而立功者也雖復契相㑹參節文譬襍五色之錦各以
本采為地矣
昔張湯擬奏而冄却虞松草表而屢譴並理事之不明
而辭㫖之失調也及兒寛更草鍾㑹易字而漢武歎竒
晉景稱善者乃理得而事明心敏而辭當也
古來文才異世爭驅而慮動難周鮮無瑕病陳思之文
羣才之俊也而武帝誄云尊靈永蟄明帝頌云聖體浮
輕浮輕有似於蝴蝶永蟄頗疑於昆蟲施之尊極豈其
當乎
後進之才奬氣挾聲軒翥而欲奮飛騰躑而羞跼歩辭
入煒燁春藻不能程其豔言在萎絶寒谷未足成其凋
談歡則字與笑並論蹙則聲共泣偕信可以發藴而飛
滯披瞽而駭聾矣
屬意立文心與筆謀才為盟主學為輔佐主佐合徳文
采必覇才學褊狹雖羙少功
思有利鈍時有通塞沐則心覆且或反常神之方昏再
三愈黷是以吐納文藝務在節宣清和其心調暢其氣
煩而即捨勿使壅滯意得則舒懐以命筆理伏則投筆
以卷懐逍遥以針勞談笑以藥勌常㺯閑於才鋒賈餘
於文勇使刃發如新湊理無滯雖非胎息之萬術斯亦
衛氣之一方也
將閲文情先標六觀一觀位體二觀置辭三觀通變四
觀竒正五觀事義六觀宫商斯術既行則優劣見矣(並/上)
今之俗也縉紳稚齒閭巷小生茍取成章貴在悦目龍
目豕足隨時之宜牛頭馬髀彊相附㑹夫把酌道徳憲
章前言者君子所以行之也(金樓/子)
揚雄作賦有夢腸之談曹植為文有反胃之論言勞神
也(上/)
枚臯文章敏疾長卿制作淹遲皆盡一時之譽而長卿
首尾温麗枚臯時有累句故知疾行無善迹矣揚子雲
曰軍旅之際戎馬之間飛書馳檄用枚臯廊廟之下朝
廷之中髙文典册用相如(西京/雜記)
崔琦字子瑋河南尹梁冀聞其才請與交冀行不軌琦
數引古今成敗以戒之冀不能受乃作外戚箴復作白
鵠賦以為諷梁冀見之呼琦問曰百官外内各有司存
天下云云豈獨吾人之尤君何激刺之過乎琦對曰將
軍累世台輔而徳政未聞黎元塗炭不能結納貞良以
救禍敗反欲鉗塞士口杜蔽主聽將使𤣥黄改色馬鹿
異形乎冀無以對因遣琦歸令刺客隂求殺之客見琦
耕於陌上懐書一卷息輙偃而詠之客哀其志以實告
琦曰將軍令我要子今見君賢者可亟自逃吾亦於此
亡矣琦得脫走後竟捕殺之(後漢/書)
劉梁字曼山一名岑東平寧陽人也梁宗室子孫而少
孤貧賣書於市以自資常疾世多利交以邪曲相黨乃
著破羣論(上/)
周季貞班固姊之子也善屬文䘮婦作問神其姨曹大
家難之(三輔/决録)
桓帝時有辟公府掾者倩人作奏記人不為作因語梁
國葛龔先作記文可用遂從人言寫記文不去龔名姓
語曰作奏雖工宜去葛龔
李膺居陽城時門生在門下者恒有四五百人膺毎作
一文出手門下共爭之不得墮地(商芸/小説)
朱穆著論甚美蔡邕自至其家寫之
蔡邕避難過呉讀碑文以為詩人之作無詭妄也因刻
石旁作八字魏武見而不能了以問羣寮莫有解者有
婦人浣于汾渚曰第四車解既而禰正平至衡即以離
合義解之或謂此婦人即娥靈也(異/苑)
韋仲將云仲宣傷於肥戅休伯都無格檢元瑜病於體
弱孔璋寔自麤疏(典/畧)
沈友字子正弱冠善屬文辭又辯於口毎所至衆人皆
黙然莫與為對咸言其筆之妙舌之妙刀之妙三者皆
過絶於人(吳/録)
仙人許君居世之時嘗因修觀工用既畢欲刻石記之
因得古碑文字形缺不可復識因剗去舊文刋勒新記
自恍惚不安暇日徐歩庭砌聞空中語曰許君許君速
詣水官求救不然即有不測之釁愕然異之問其事杳
不復答乃炷香䖍祝願示求救之由良乆復語曰所刻
碑舊文雖已磨滅而當時為文之人見詣水官相訟奪
我之名顯己之名由此水官將有執對之命宜速求之
許君乃訪得舊文立石刋紀一夕夢神人相謝云再顯
名氏無以相報請作水陸大醮普告山川萬靈得三官
舉明可以證道君依教修之遂成道果自此水陸醮法
傳於人間(録異/記)
成公綏口不能談而有劇問以筆達之見其深智(文士/傳)
孫興公作永嘉郡郡人甚輕之桓公後遣傳教令作敬
夫人碑郡人云故當有才不爾桓公那得令作碑於此
重之(語/林)
孝若掞蔚春華時標麗藻覩其抵疑詮理本窮通於自
天作誥敷文流英聲於孝弟旨深致逺殊為大雅之風
烈焉安仁思緒雲騫詞鋒景煥前史儔於賈誼先逹方
之士衡機文喻海韞蓬山而育蕪岳藻如江濯美錦而
增絢然其挾彈盈果拜塵趨貴蔑棄倚門之訓乾沒不
逞之間斯才也而有斯行也天之所賦何其駁與正叔
含咀藝文履危居正着論究人道之綱裁箴懸乘輿之
鑒可謂玉質而金相者矣孟陽鏤石之文見竒於張敏
濛氾之詠取重於傅𤣥景陽摛光玉府棣蕚相輝洎乎
二陸入洛三張減價考覈遺文非徒語也(晉/書)
顧愷之為父作傳
子謂荀悦史乎史乎謂陸機文乎文乎皆思過半矣子
謂文士之行可見謝靈運小人哉其文傲君子則謹沈
休文小人哉其文冶君子則典鮑照江淹古之狷者也
其文急以怨呉均孔珪古之狂者也其文怪以怒謝莊
王融古之纎人也其文碎徐陵庾信古之夸人也其文
誕或問孝綽兄弟子曰鄙人也其文滛或問湘東王兄
弟子曰貪人也其文繁謝朓淺人也其文㨗江總詭人
也其文虚皆古之不利人也子謂顔延之王儉任昉有
君子之心焉其文約以則(文中/子)
宋謝朏十嵗孝武詔為洞井讚於坐奏之
謝客集詩逢詩輙取張隲文士逢文即書
沈不害字孝和通經術善屬文雖博綜經典而家無卷
軸毎製文操筆立成曽無尋檢汝南周𢎞正常稱之曰
沈生可謂意聖人乎(南/史)
王昹子萬秋字元寳亦用才學自顯昹見釋慧琳謂曰
昨萬秋對䇿欲以相示答曰此不須看若非先見而答
貧道不能為先見而答貧道奴皆能為昹曰此將不傷
徳道耶答曰大徳所以不徳乃相對笑竟不看焉
張融自序云丈夫當刪詩書制禮樂何至因循寄人籬
下我之文章體亦何異政以屬辭多出比事不覊不阡
不陌非途非路耳然其傳音振逸鳴節竦韻或當未極
亦已極其所矣吾無師無友不文不句頗有孤神獨逸
耳融自名集為玉海司徒禇淵問玉海名融答以玉比
徳海崇上善(南齊/書)
髙帝輔政江淹為參軍詔令草檄未就齊相引淹賜之
酒淹噉鵞炙垂盡進酒數斗文誥亦辦(上/)
江淹為宣城太守時罷歸始泊船靈寺渚夜夢一人自
稱張景陽謂曰前以一疋錦相寄今可見還淹探懐中
得數尺與之此人大恚曰那得割截都盡自爾文章躓
矣(南/史)
劉孝綽少有盛名舅王融毎曰天下文章若無我當歸
阿士阿士孝綽小字也
陸雲公字子龍先製太伯廟碑吳興太守張纘罷郡經
途讀其文歎曰今之蔡伯喈也
武帝目裴子野曰其形雖弱其文甚壯子野自占死期
不過戊戌嵗是年自省移疾謂同官劉之亨曰吾其逝
矣(並上/)
梁玉筠云未有七葉之中名徳重光爵位相埒人人有
集如吾門者也
昔劉向通古今之學馬融見天下之書京房察風雨之
占裴楷曉隂陽之術子政傷於簡易季長敝於驕侈君
明逐不旋踵公矩纔免殛誅鮮有盡羙之迹罕聞克終
之譽若夫徳行博敏孔室四科經術深長鄭門六藝丹
陽陶先生備斯矣至如紫臺青簡綠帙丹經玉版秘文
瑶氊怪牒靡不貫彼精㣲殫其㫖趣葢非常之絶伎命
世之異人焉文集缺亡未有編録門人補緝若逢遼東
之本好事研搜如誦河西之篋奉勑効之鉛墨緘以緹
緗藏彼鴻都副在延閣(陳江縂陶貞/白先生集序)
昔梁昭明太子集文選以何水部在世不録
陳庾時善字書毎屬辭好為竒字文士以此譏之(陳/書)
温子昇文章清婉陽夏守傅標使吐谷渾見其國主牀
頭有書數卷乃子昇文濟隂王暉業嘗云江左文人宋
有顔延之謝靈運梁有沈約任昉我子昇足以陵顔轢
謝含任吐沈(後魏書同梁書劉/孝標事  不重録)
祖瑩以文學見重嘗語人云文章須自出機杼成一家
風骨何能共人同生活也葢譏世人好竊他文以為己
用(北/史)
李孝基字元操仕齊為給事中隋初以字行為蒙州刺
史不復留意於文筆人問其故慨然嘆曰五十之年倐
然而過宦情文意一時盡矣悲夫毎暇日輙引賔客絃
歌對酒終日為歡(北/史)
齊世有辛毗者清幹之士官至行臺尚書嗤鄙文學嘲
劉逖云君輩辭藻譬若朝菌須臾之翫非宏才也豈比
吾徒千丈松樹常有風霜不可凋悴矣劉應之曰既有
寒木又發春華何如也辛笑曰可矣(家/訓)
薛道衡毎搆文必隠坐空齋蹋壁而卧聞户外有人便
怒
杜正藏字為善著碑誄銘頌詩賦百餘篇又著文章體
式時人號為文軌乃至海外髙麗百濟亦共傳習稱為
杜家新書(隋書賦以/下詞)
氣之動物物之感人故揺蕩性情形諸舞詠照燭三才
暉麗萬有靈祗待之以致饗幽微藉之以昭告動天地
感鬼神莫近於詩昔南風之辭卿雲之頌厥義夐矣夏
歌曰鬱陶乎予心楚謡曰名余曰正則雖詩體未全然
是五言之濫觴也逮漢李陵始著五言之目矣古詩𦕈
邈人代難詳推其文體固是炎漢之製非衰周之倡也
自王揚枚馬之徒詞賦競爽而吟詠靡聞從李都尉迄
班媫妤將百年間有婦人焉一人而已詩人之風頓已
缺䘮東京二百載中惟有班固詠史質木無文降及建
安曹公父子篤好斯文平原兄弟鬰為文棟劉楨王粲
為其羽翼次有攀龍托鳳自致於屬車者葢將百計彬
彬之盛大備於時矣爾後陵遲衰微迄於有晉太康中
三張二陸兩潘一左勃爾復興踵武前王風流未沫亦
文章之中興也永嘉時貴黄老稍尚虚談於時篇什理
過其辭淡乎寡味爰及江表㣲波尚傳孫綽許詢桓庾
諸公詩皆平典似道徳論建安風力盡矣先是郭景純
用雋上之才創變其體劉越石仗清剛之氣贊成厥羙
然彼衆我寡未能動俗逮義熈中謝益夀斐然繼作元
嘉中有謝靈運才髙詞盛富豔難蹤固已含跨劉郭陵
轢潘左故知陳思為建康之傑公幹仲宣為輔陸機為
太康之英安仁景陽為輔謝客為元嘉之雄顔延年為
輔斯皆五言之冠冕文詞之命世也夫四言文約意廣
取效風騷便可多得毎苦文繁而意少故世罕習焉五
言居文詞之要是衆作之有滋味者也故云會於流俗
豈不以指事造形窮情冩物最為詳切者邪故詩有六
義焉一曰興二曰比三曰賦文已盡而意有餘興也因
物喻志比也直書其事寓言寫物賦也𢎞斯三義酌而
用之幹之以風力潤之以丹彩使味之者無極聞之者
動心是詩之至也若專用比興則患在意深意深則詞
躓若但用賦體則患在意浮意浮則文散嬉成流移文
無正泊有蕪漫之累矣若乃春風春鳥秋月秋蟬夏雲
暑雨冬月祁寒斯四候之感諸詩者也嘉㑹寄詩以親
離羣託詩以怨至於楚臣去境漢妾辭宫或骨横朔野
或魂逐飛蓬或負戈外戍或殺氣雄邉塞客衣單孀閨
淚盡又士有解佩出朝一去忘返女有揚蛾入寵再盼
傾國凡斯種種感蕩心靈非陳詩何以展其義非長歌
何以騁其情故曰詩可以羣可以怨使窮賤易安幽居
靡悶莫尚於詩矣故詞人作者㒺不愛好今之士俗斯
風熾矣纔能勝衣甫就小學必甘心而馳騖焉於是庸
音襍體各為家法至於膏腴子弟恥文不逮終朝㸃綴
分夜呻吟獨觀謂為警䇿衆睹終淪平鈍次有輕蕩之
徒笑曹劉為古拙謂鮑照羲皇上人謝朓今古獨歩而
師鮑照終不及日中市朝滿學謝朓劣得黄鳥度青枝
徒自棄於髙聽無渉於文流矣嶸觀王公縉紳之士毎
博論之餘何嘗不以詩為口實隨其嗜慾商㩁不同淄
澠並泛朱紫相奪喧議競起凖的無依近彭城劉士章
俊爽之士疾其淆亂欲為當世詩品口陳標榜其文未
遂嶸感而作焉昔九品論人七略裁士校以賔實誠多
未值至若詩人為技較爾可知以類推之殆均博奕方
今皇帝資生知之上才體沉鬰之幽思文麗日月學䆒
天人八紘既掩風靡雲蒸抱玉者聨肩握珠者踵武固
以睨漢魏而不顧吞晉宋於胸中諒非農歌轅議敢致
流别嶸之今録庶周旋於閭里均之於談笑耳(鍾嶸詩/評序)
長門上林殆非一家之賦洛神池雁便成二體之作孟
堅精整詠史無虧於東主平子恢富羽獵不累於憑虚
王粲初征他文未能稱是楊修敏㨗暑賦彌日不獻一
人之思遲速天懸一家之文工拙壤隔何獨宫商律吕
必責其一人也(齊陸厥與沈/約書問聲韻)
綴字屬篇必須揀擇一避詭異二省聮邉三權重出四
調單複詭異者字體瓌怪者也曹攄詩稱豈不願斯遊
褊心惡哅呶兩字詭異大疵美篇况乃過此其可觀乎
聨邉者半字同文者也狀貌山川古今咸用施於常文
則鉏銛為瑕如不獲免可至三接三接之外其字林乎
重出者同字相犯者也詩驗適㑹而近世忌同若兩字
俱要則寧在相犯故善為文者富於萬篇貧於一字一
字非少相避為難也單複者字形肥瘠者也瘠字累句
則纖疎而行劣肥字積文則黯黙而篇闇善酌字者三
五單複磊落如珠矣
凡有四對言對為易事對為難反對為優正對為劣言
對者雙比空辭者也事對者並舉人驗者也反對者理
殊趣合者也正對者事異義同者也長卿上林云修容
乎禮園翺翔乎書圃此言對之類也宋玉神女賦云毛
嬙鄣袂不足程式西施掩面比之無色此事對之類也
仲宣登樓云鍾儀幽而楚奏莊舄顯而越吟此反對之
類也孟陽七哀云漢祖想枌榆光武思白水此正對之
類也凡偶辭胸臆言對所以為易也微人乏學事對所
以為難也幽顯同志反對所以為優也並對苦心正對
所以為劣也
郢人為賦託以靈均舉世而誦之後知其非皆緘口而
捐之此為未知文也(劉晝/新論)
列女傳式微二人之作聨句始此文心雕龍云聨句共
韻栢梁餘製
司馬相如為上林子虚賦意思消散不復與外事相關
控引天地錯綜古今忽然如睡渙然而興幾百日而後
成其友人盛覧字長通䍧牱名士嘗問以作賦相如曰
合纂組以成文列錦繡而為質一經一緯一宫一商此
賦之迹也賦家之心苞括宇宙總覽人物斯乃得之於
内不可得而傳覽乃作合組歌列錦賦而退終身不復
敢言作賦之心矣(西京/雜記)
相如將獻賦未知所為夢一黄衣翁謂之曰可為大人
賦遂作大人賦以獻之賜錦四疋
長安有慶虬之亦善為賦嘗為清思賦時人不知貴也
乃託以相如所作遂大見重於世
韓安國為梁孝王作几賦不成鄒陽代作各罰酒三升
(並/上)
揚子雲工賦王君大習兵桓譚欲從二子學子雲曰能
讀千賦則善賦君大曰能觀千劍則曉劍諺曰習伏衆
神巧者不過習者之門(新/論)
靈帝時好辭製造羲皇之書開鴻都之賦而樂松之徒
招集淺陋故楊賜號為驩兠蔡邕比之俳優其餘風遺
文葢蔑如也(文心/雕龍)
魏陳思王詩其源出於國風骨氣竒髙詞彩華茂情兼
雅怨體被文質粲溢今古卓爾不羣嗟乎陳思之於文
章也譬人倫之有周孔鱗羽之有龍鳳音樂之有琴瑟
女工之有黼黻俾爾懐鉛吮墨者抱篇章而景慕映餘
暉以自燭故孔氏之門如用詩則公幹升堂陳思入室
景陽潘陸自可坐於廊廡之間矣(鐘嶸/詩評)
魏肇師曰古人託曲者多矣然鸚鵡賦禰衡潘尼二集
並載奕賦曹植左思之言正同古人用意何至於此(酉/陽)
(襍/爼)
諸葛恪常饗蜀使費禕禕停食䴵索筆作麥賦恪亦請
筆作磨賦咸稱善(諸葛恪/别傳)
棗嵩見陸雲作逸民賦嵩以為大夫出身不為孝子則
為忠臣必欲建功立䇿為國宰輔遂作官人賦以反雲
之賦(文士/傳)
君苖文天才中亦少爾然自復能作文雲惟見其登臺
賦及詩頌作愁霖賦極佳頗傲雲雲所如多恐故當在
二人後然未䆒見其文見兄文輙云欲燒筆硯以為此
故不喜出之曹志苖之婦公其婦及兒皆能作文頃借
其釋詢二十七卷當欲百餘紙寫之不知兄盡有不李
氏云雪與列韻曹便復不用人亦復云曹不可用者音
自難得正(君苗即前/書崔君苖)
有作文惟尚多而家多猪羊之徒作蟬賦二千餘言隠
士賦三千餘言既無藻偉體都自不似事文章實自不
當多(陸士/龍集)
詩苑類格謂廽文出於竇滔妻所作文心雕龍云廻文
所興則道原為始又傅咸有廻文反覆詩温嶠有廽文
詩皆在竇妻前
桓温少與殷浩友善浩嘗作小詩示温温曰汝慎勿犯
我當出汝詩示人(沈約/野史)
晉𢎞農太守郭璞詩憲章潘岳文體相輝彪炳可玩始
變永嘉平淡之體故稱中興第一翰林以為詩首(鍾嶸/詩評)
禇陶字季雅弱不好弄少而聰慧清淡閑黙以墳典自
娯年十三作鷗鳥水磑二賦見者竒之(晉/書)
嵇紹新解覔句稍知音律
姜平子天水人仕於苻堅堅宴羣臣賦詩平子詩内丁
字直而不屈堅問其故答曰屈下者不正之物未足以
獻也堅悦擢上第(丹鉛/録)
宋武帝大㑹戲馬臺令諸人賦詩王曇首詩先成帝以
問其兄太保曰卿弟何如卿太保答曰臣弟若但如下
官門戸何寄武帝大笑(語/林)
宋臨川太守謝靈運詩其源出於陳思襍有景陽之體
故尚巧似而逸蕩過之頗以繁蕪為累嶸謂若人興多
才髙博寓目輙書内無乏思外無遺物其繁富宜哉然
名章逈句處處間起麗典新聲絡繹奔㑹譬猶青松之
拔灌木白玉之暎塵砂未足貶其髙潔也(鍾嶸/詩評)
謝靈運半日吟詩百篇頓落十二齒
宋監典事區惠恭詩惠恭本胡人為顔師伯幹顔為詩
筆輙偷定之後造獨樂賦語侵給主被斥及大將修北
第差充作長時謝惠連兼記室叅軍惠恭時徃共安陵
嘲調末作雙枕詩以示謝謝曰君誠能恐人未重且可
以為謝法曹造遺大將軍見之賞歎以錦二端賜謝謝
辭曰此詩公作長所製請以錦賜之
齊惠休上人詩齊道猷上人詩齊釋寳月詩惠休滛靡
情過其才世遂匹之鮑照恐商周矣羊曜璠云是顔公
忌照之文故立休鮑論庾白二胡亦有清句行路難是
東陽紫廓所造寳月嘗憇其家㑹廓亡因竊而有之廓
子齎手本出欲訟此事乃厚賂止之(並/上)
謝惠連改詩既罷無知音者遇好句自吟而已(杜/註)
湯休謂呉邁云吾詩可為汝詩父謝光禄云不然湯可
為庻兄(詩/品)
沈麟士製黒蝶賦以寄意(南/史)
王筠好弄葫蘆毎吟詩則注水於葫蘆傾已復注若擲
之於地則詩成矣(詩源/指訣)
髙爽博學多才坐事被繫作鑊魚賦以自况其文甚工
後遇赦得免(南/史)
張率年十六作賦頌二千餘首虞訥見而詆之率一旦
焚毁更為詩示之託云沈約訥便句句嗟稱率曰此吾
作也訥慙而退(並/上)
謝秘書平生不嗜書獨愛沈約集行立坐卧靡不諷詠
猶以為未足獨搆一室四壁冩沈詩案頭席上冩小卷
及冊子甚夥不復襍一他書大書額曰沈郎書室
謝朏字敬冲謝莊子幼聰慧十嵗能屬文莊遊土山使
朏命篇攬筆便就莊撫其背曰真吾家千金(南/史)
齊武陵王曄作短句詩學謝靈運陳太祖曰康樂放蕩
作體不辯有首尾安仁士衡深可宗尚顔延之抑其次
也(南齊/書)
鮑照嘗謁臨川王義慶有人止之照曰千載上有英才
異士沈没不聞者安可數哉大丈夫豈可遂韜知能使
蕭艾不辨終日碌碌與燕雀相隨乎於是奏詩義慶大
竒之(鍾嶸/詩評)
江祐嘗詣謝朓朓言有一詩已呼取既而便停祐問其
故曰定復不急(南齊/書)
竟陵王嘗夜集學士刻燭為詩四韻者則刻一寸以此
為率蕭文琰曰燒一寸燭而成四韻詩何難之有乃與
江洪等共叩銅鉢響絶則成詩皆可觀
沈琛見王儉詩曰王令文章大進丘靈鞠曰何如我未
進時
劉孝綽兄弟相朂以學並工屬文孝綽嘗云三筆六詩
三即第三弟孝儀六即第六弟孝威(梁/書)
劉孝綽辭藻為後進所宗嘗為詩曰塞外羣鳥返雲中
侣㕍歸髙祖見大怒即奪侍郎又為詩二首其一曰鳴
鑣響夾轂飛葢倚林廬其二曰城闕山林逺一去不相
聞髙祖嗟賞復侍郎沈約曰卿以詩失黄門還以詩得
黄門孝綽曰此即既為風所開復為風所落也
劉顯嘗為上朝詩沈約見而美之命工書人題之於郊
居宅壁後顯博聞彊記過於裴顧時波斯獻生師子帝
問師子有何色顯曰黄師子超不及白師子超
顧歡六歳家貧父使田中驅鵲歡作黄鵲賦而歸鵲食
稻過半父怒欲撻之見賦乃止
到溉孫藎早聰慧位尚書殿中郎嘗從武帝幸京口登
北顧樓賦詩藎受詔便就上以示溉曰藎定是才子翻
恐卿從來文章假手於藎因賜絹二十疋後溉毎和御
詩上輙手詔戲溉曰得無貽厥之力乎
陳郡袁嘏自重其文謂人云我詩應須大材迮之不爾
飛去(並/上)
有何贈箸者常於任昉座賦詩而其詩言不類任云卿
詩可謂高厚其人大怒曰遂以我詩為茍號(金樓/子)
梁武於武徳殿毎詩限三刻成謝微二刻便就文甚美
梁元帝書記皆出洪亭丁覘之筆軍府多未相重故語
云丁君十紙不敵王褒數字
落花詩自梁蕭子範始
金城内刺史院有髙齋梁昭明太子於此齋造文選簡
文為晉安王鎮襄陽日引劉孝威等於此齋綜覈詩集
凡十人資給豐厚時號髙齋學士
陳使傅縡聘齊以薛道衡接對之縡贈詩五十韻道衡
和之南北稱美魏収曰傅縡所謂以蚓投魚耳(北/史)
陳後主集有宣猷堂燕集五言曰披鈎賦韻逐韻多少
次第而用坐有江總陸瑜孔範等三人後主韻得迮格
白赫易夕擲斥折唶字其詩用韻與所得韻次前後正
同是先書韻為鈎坐客均探各據所得循序賦之正後
世次韻類也
魏収隨父赴邊欲以武藝自逹鄭伯調之曰魏郎弄㦸
多少収慙遂折節讀書夏月坐版牀隨樹隂諷誦積年
牀版為之銳減而精力不輟年二十七上南狩賦甚見
褒美伯謂曰卿不遇老夫猶應走兎(北/史)
祖珽字孝徴神情機警辭藻遒逸與裴譲之並有令譽
為當世所推省中語曰多才多能祖孝徴能賦能詩裴
讓之(北齊/書)
髙祖宴侍臣於清徽堂遂令黄門郎崔光讀暮春羣臣
應詔詩至彭城王勰詩髙祖為改一字勰曰臣露此拙
方見聖朝之私賴蒙神筆賜刋得有令譽髙祖曰雖雕
琢一字猶是玉之本體勰曰臣聞詩三百一言可蔽今
陛下刋以一字足以價等連城(後魏/書)
齊文宣帝崩當朝文士各作挽歌十首擇其善者用之
魏収楊休之祖孝徴等不過得一二首盧思道獨有八
篇人稱八美盧郎(北/史)
盧思道與庾知禮作詩知禮成而思道未就知禮曰盧
詩何太眷眷思道曰自許編蒲疾何如織錦遲(談藪/)
北齊并州有士族好為可笑詩賦輕蔑邢魏諸公衆共
嘲弄虚相稱贊必擊牛釃酒延之其妻明鑒人也泣而
諫之此人歎曰才華不為妻子所容與何况行路至死
不覺(顔氏/家訓)
陽俊之多作五言歌詞蕩而拙世俗流傳名為陽五伴
侣寫賣不絶俊之遇於市言其字誤取而改之賣者曰
陽五古之賢人君何所知輕敢議論俊之大喜自言有
集十卷雖家兄亦不知吾是才士(家/訓)
李百藥見子而論詩子不答百藥退謂薛収曰吾上陳
應劉下述沈謝分四聲八病剛柔清濁各有端序音若
塤篪而夫子不應我其未逹歟薛収曰吾嘗聞夫子之
論詩矣上明三綱下逹五常於是徴存亡辯得失故小
人歌之以貢其俗君子賦之以見其志聖人采之以觀
其變今之營營馳騁乎末流是夫子之所痛也不答則
有由矣(文中/子)
　
　
　
　
　廣博物志卷二十九
欽定四庫全書
　廣博物志卷三十
　　　　　　　　　　　　明　董斯張　撰
　　藝苑五(紙/)　(墨/)　(筆/)　(硯/)　(書/)　(圖畫附/)
筆述也述事而書之也硯研也研墨而使和濡也墨痗
也似物痗墨也紙砥也謂平滑如砥石也(釋/名)
左伯之紙妍妙輝光仲將之墨一㸃如漆(蕭子/良文)
蔡倫始製繭麻二紙張華作菭紙王羲之製榖藤二皮
之紙
密香紙以密香樹皮葉作之文如魚子極香而堅泰康
五年大秦獻三萬幅帝以萬幅賜當陽侯杜預令寫所
撰春秋什例及經傳集解以進(嵇含南方/草木狀)
何曽好學博聞武帝拜為太尉性奢侈人以小紙為書
敕記室勿報
王右軍少年多用紫紙中年用麻黄紙又用張永義製
紙取其流麗便於行筆蔡中郎非流紈豐素不妄下筆
韋誕云用張芝筆左伯紙任及墨兼此三具又得巨手
然後可以建徑丈之字方寸千言韋昶善書而妙於筆
故子敬稱為奇絶
古有藤角紙范寗云土紙不可作文書皆令用藤角江
寕縣東十五里有紙官署齊髙帝於此造紙之所也常
造凝光紙賜王僧䖍一云銀光紙也(丹陽/記)
阮孝緒十嵗隨父為湘州行事不書官紙以成親之清
白(南史/)
義熈中劉毅鎮江州為盧循所敗及徙荆州益復怏怏
常紙作書約部將王亮儲兵作逆忽風展紙不得書毅
仰天大詬風遂吹紙入空須臾碎裂如飛雪紛下未幾
毅敗(異/苑)
陶休昔以二百紙與汝吾留百枚(許長史與/玉斧書)
五色紙故在小郎處勿令失也(楊羲與/許穆書)
簡文帝集綱啟謹奉紅牋二十副陸倕有謝安成王賜
西蜀牋紙一萬幅簡文帝又云特送四色紙三萬枚湘
東王㑹最云晉宋間有一種紙或一幅長丈餘言就船
中抄世謂蠒紙又云張載紙銘並稱紙為畨(北户録/以下墨)
伏犧初以木刻字軒轅易以刀書虞舜造筆以漆書於
方簡邢夷作墨史籀始墨書於帛仲由作硯蔡倫作紙
(物/原)
筆神曰佩阿硯神曰㳯妃墨神曰回氐紙神曰尚卿筆
神曰昌化(致虚閣/雜爼)
墨始造於黄帝之時一云田真造墨
廬山有石墨可書(潯陽/記)
筑陽縣有墨山山石悉如墨(荆州/記)
初韋仲將墨法鐵臼中𢷬三萬杵杵多益愈後賈思勰
法曰亦𢷬三萬杵杵多益善
魏韋仲將用真珠麝香二物後魏賈思勰用梣木雞白
真珠麝香四物
漢有隃麋墨東宮香墨鄴中三臺有曹公石墨
古有九子之墨祝婚者多子
張金好墨過市數蠡并市豪筆備即寫書(石崇/奴券)
王右軍為臨川内史作宅新城遺有墨池至今池有墨
花
班孟能嚼墨一噴皆成字盡紙有意義(神僊/傳)
諸郡守勞訖遺陳土宜字有謬誤及書跡濫劣者必令
飲墨水一升(北齊朝㑹儀又秀/才冒濫者亦如之)
舍利佛所以稱智慧第一者世尊方欲知身子智慧多
少者以須彌為硯子四大海水為墨以四天下竹木為
筆滿四天下人為書師欲寫身子智慧者猶不能盡況
凡夫五通而能測量耶故稱智慧第一也(法苑珠林/  以下筆)
製筆之法桀者居前毳者居後彊者為刄懦者為輔參
之以荣束之以管固以漆液澤以海藻故曰筆妙(韋誕/筆經)
上剛下柔乾坤位也新故代謝四時次也圓和正直規
矩極也𤣥首黄管天地色也(蔡邕/筆賦)
豈其作筆必兎之毫調利難秃亦有鹿毛(晉王隱/筆銘)
天子筆管以錯寳為跗官師路扈為之以雜寳為匣厠
以玉璧翠羽(西京/雜記)
漢制尚書郎作文書起草月賜赤管筆一雙隃麋墨一
枚(上/)
濯筆池在虎頭山相傳漢昭烈濯筆處(湖廣/志)
在平原嘗按行曹公器物書刀五枚琉璃筆一枝景初
二年七月七日劉媫妤云見此使人悵然(陸機與/弟書)
張華博物志成晉武帝賜以麟角筆管遼西所獻也青
銕硯用于闐所上銕為之也又賜側理紙萬番南越所
貢漢人言陟釐與側理相亂蓋南人以海苔為紙其理
縱横邪側因以為名(王子年/拾遺記)
南朝呼筆四管為一牀(搜神/記)
余嘗自為筆甚可用謝安石庾稚恭每就吾求之靳而
不與(羲之/筆法)
羲之有巧石筆架名扈班獻之有班竹筆筒名裘鍾皆
世無其匹(致虚閣/雜爼)
王羲之得用筆法於白雲先生先生遺之䑕鬚筆又鍾
繇張芝皆用䑕鬚筆(筆/髓)
人有以緑沉漆管筆遺王逸少(筆/譜)
南朝有姥善作筆蕭子雲常書用此筆筆心用胎髮(焦/氏)
(筆/乘)
有人以緑沉漆竹管及鏤管見遺斯亦可玩詎必以金
玉哉嘗答牛亨之問曰蒙恬以枯木為管鹿毛為柱羊
皮為被(王羲之/筆經)
王祐病有鬼至其家留赤筆十餘枝在薦下曰可使人
簮之出入辟惡凡舉事皆無恙(搜神/記)
郄詵射䇿第一再拜其筆曰龍鬚友使我至此後有貴
人遺金龜並枝蕋石簮咸與弟子曰可市筆三百管退
亦藏之貯以文錦一千年後當令子孫以名香禮之(龍/鬚)
(志/)
慧逺禪師退隱硤石山著湼槃經成擲其筆曰若疏義
契理筆駐空已而果然後人名擲筆堂
元帝為湘東王時好文學著書常紀録忠臣義士及文
章之美者筆有三品或金銀雕飾或用班竹為管忠孝
全者用金管書之德行精粹者用銀管書之文章贍逸
者以班竹管書之(梁/書)
紀少瑜字幼晹嘗夢陸倕以一束青鏤管筆授之文詞
因此大進(上硯以/下)
自有書契即有此硯蓋始於黄帝時也一云子路作
昔黄帝得一玉紐治為墨海焉其上篆文曰帝鴻氏之
硯(事類/賦注)
范喬年兩嵗祖父馨卒臨終撫其手曰恨不見汝成人
以吾所用硯與之始五嵗祖母以此言告喬喬便執硯
涕泣(陳留/志)
晉袁彖贈庾翼蜯硯
蔣道支於水側見一浮楂取為硯製形象魚有道家符
讖及紙皆内魚硯中常以自隨二十餘年忽失之夢人
云吾暫遊湘水過湘君廟為二妃所留今復還可於水
際見尋也道支詰旦至水側見􁉞者得一鯉魚買剖之
得先時符讖及紙方悟是所夢人棄之俄而雷雨屋上
有五色氣直上入雲後人有過湘君廟見此魚硯在二
妃側(異/苑)
武帝性純儉呉令唐鏞進鑄成盤龍火爐翔鳳硯盖詔
禁錮終身(梁書書/以下)
造書凡有三人長名曰梵其書右行次曰佉盧其書左
行少者蒼頡其書下行(法苑/珠林)
伏羲氏始畫八卦命臣飛龍氏造六書(古三/墳)
蒼頡石室記有二十八字在蒼頡北海墓中土人呼為
藏書室周時無人識秦李斯始識八字曰上天作命皇
辟迭王漢叔孫通識十二字(通/志)
蒼頡之作書也自環者謂之私背私謂之公(韓非/子)
蒼頡之初作書盖依類象形謂之文其後形聲相益謂
之字文者物象之本字者孶乳而生(説文/序)
蒼頡篇李斯所造而云漢兼天下海内并厠豨黥韓覆
畔討滅殘非本文也(家/訓)
蒼頡有七章李斯所作鞄甍是其一萹内有治皮之事
(考工/記注)
史皇殁塟利鄉亭學書者皆徃投刺祀之不絶(皇/覽)
論衡云學書者諱丙日云蒼頡以丙日死按古五行書
蒼頡丙寅死辛未塟
崆峒山中有堯碑禹碣皆籕文焉伏滔述帝功德銘曰
堯碑禹碣厯古不昧(述異/記)
今請陳為書之本始也造文之既肇矣乃是五色初萌
文章畫定之時秀人民之交别隂陽之分則有三元八
㑹羣方飛天之書又有八龍雲篆明光之章也其後逮
二皇之世演八㑹之文為龍鳳之章拘省雲篆之迹以
為順形梵書分破二道壤真從易配别本支乃為六十
四種之書也遂播之於三十六天十方上下也各各取
其萹類異而用之音典雖均蔚跡隔異矣校而論之八
㑹之書是書之至真建文章之祖也雲篆明光是其根
宗所起有書而始也今三元八㑹之書皇上太極髙真
清仙之所用也雲篆明光之章今所見神靈符書之字
是也爾乃見華季之世生造亂真共作巧末趣徑下書
皆流尸濁文滛僻之字舍本効假是囂穢死迹耳(陶隱/居真)
(誥/)
八顯者一曰天書八㑹是也二曰神書雲篆是也三曰
地書龍鳳之象也四曰内書龜龍魚鳥所吐者也五曰
外書鱗甲毛羽所載也六曰鬼書雜體㣲昧非人所解
者也七曰中夏書草藝雲篆是也八曰戎夷書類於昆
蟲者也此六文八體或今字同古或古字同今符彩交
加共成一法合為一用故同異無定也此依宋法師所
説未見正文而三洞經中符有字者如古文尚書中有
古字與今同者耳(雲笈/七籤)
夫運筆邪則無芒角執筆寛則書緩弱㸃掣短則法擁
腫㸃撆長則法離澌書促則字勢横畫踈則字形慢拘
則乏勢放又少則純骨無媚純肉無力少墨浮澁多墨
笨鈍比並皆然任意所之自然之理也若抑揚得所趣
舍無違􁀙筆亷斷觸勢峰鬱揚波折節中規合矩分間
下注濃纖有方肥痩相和骨力相稱婉婉曖曖視之不
足稜稜凛凛常有生氣適眼合心便為甲科衆家可識
亦當復由串耳六義可工亦當復由習耳一聞能持一
見能記且古且今不無其人大抵為論終歸是習程邈
所以能變書體為之舊也張芝所以能善書工學之積
也既舊且積方可肆其談(陶隱居/真誥)
墨藪五十六種書太昊作龍書神農作穗書(命屏/封作)黄帝
以蒼頡鳥跡為篆書因卿雲見作雲書少昊作金天鸞
鳳書髙陽製科斗書髙辛作仙人形書堯作龜書夏后
作鍾鼎書倒薤(務/光)虎書(史/佚)鳥官(周文赤雀銜書武/王丹烏入室作)填書
(周媒/氏作)大篆復篆(史/籀)殳書(文記笏/武記殳)小篆(周/)仙人篆(李斯/改)麒
麟篆(仲尼弟/子作)轉宿書(子/韋)蟲書(秋胡/妻)傳言書(六/國)小篆刻符
書(李/斯)𨽻書(程/邈)署書(蕭何/作)藁書(仲/舒)氣候書(司馬/相如)芝英書(漢/)
金錯書尚方大篆(程/邈)鶴頭偃波書(詔板/所用)蚊脚書(上詔/用)垂
露懸針篆(漢曹/喜)章草(杜伯/度)飛白(蔡/邕)一筆書(張/芝)八分書(王/次)
(仲/)虵書(魯唐/終)行書(正之小也鍾繇謂之行/押書後漢劉徳升造)散𨽻書(衛/恒)龍
爪書行隷(王羲/之)八體書(二/王)虎爪書(王僧/䖍)鬼書(宋元/嘉)花書
(河東/山)外國胡書天竺書　懸針小篆體也倒薤小篆體
也八體書亦圖此法(或云出/曹喜)金錯書八體書法不圖其
形或云以銘金石垂露書如懸針(王愔文/字志)
昔周宣王時史籀始著大篆十五篇或與古同或與古
異世謂之籀書者也及平王東遷諸候立政家殊國異
而文字乖形秦始皇帝初兼天下丞相李斯乃奏易之
罷不合秦文者斯作蒼頡篇中車府令趙髙作爰厯篇
太史令胡母敬作博學篇皆取史籕大篆或頗省改所
謂小篆者或曰下杜人程邈為衙獄吏得罪始皇幽繫
雲陽十年從獄中作大篆奏之始皇始皇善之出以為
御史使定書自秦壊古文有八體一曰大篆二曰小篆
三曰刻符四曰蟲書五曰摹印六曰署書七曰殳書八
曰隷書王莽時使司空甄豊校文字部改定古文復有
六書一曰古文孔氏壁中書也二曰竒字即古文而異
者也三曰篆書秦篆書也四曰佐書即𨽻書也五曰縁
篆所以摹印也六曰鳥書所以書幡信也秦既用篆奏
事繁多篆字難成即令𨽻人佐書曰𨽻字漢因行之獨
符印璽幡信題署用篆𨽻書者篆之㨗也上谷王次仲
始作楷法至靈帝好書時多能者而師宜官鵠為最大
則一字徑丈小則方寸千言甚矜其能或時不持錢詣
酒家飲因書其壁顧觀者以酬酒討錢足而滅之每書
輙削而焚其柎梁鵠乃益為版而飲之酒候其醉而竊
其柎鵠卒以書至選部尚書魏武帝懸著帳中及以釘
壁玩者以為勝宜官鵠宜為大字邯鄲淳宜為小字鵠
弟子毛𢎞教於秘書今八分皆𢎞法也漢末有左子邑
小與淳鵠不同然亦有名魏初有鍾胡二家為行書法
俱學之於劉德升而鍾氏小異然亦各有巧今大行於
世云(衛恒/傳)
張懐瓘書斷曰篆籀八分隷書章草草書飛白行書通
謂之八體而右軍皆在神品右軍常醉書數字㸃畫類
龍爪後遂有龍爪書如科斗玉筯偃波之類(尚書/故實)
江式字法安祖父善蟲篆詁訓式少專家學數年中嘗
夢兩人時相教授及悟每有記識初拜司徒長史上表
曰臣聞伏羲氏作而八卦形其畫軒轅氏興而靈龜彰
其彩古史蒼頡别剙文字以代結繩迄於三代厥體頗
異雖依類取制未能殊蒼氏矣故周禮八嵗入小學保
氏教國子以六書一曰指事二曰象形三曰諧聲四曰
㑹意五曰轉注六曰假借蓋是史頡之遺法及宣王大
史籀著大篆十五篇與古文或同或異時人即謂之籀
書孔子修六經左丘明述春秋皆以古文厥意可得而
言其後七國殊軌文字乖别暨秦兼天下丞相李斯乃
奏蠲罷不合秦文者皆取史籀式頗有省改所謂小篆
者也於是秦燒經書滌除舊典始用𨽻書古文由此息
矣𨽻書者始皇使下杜人程邈附於小篆所作也世人
以邈徒𨽻故謂之𨽻書漢興有尉律學復教以籀書又
習八體試之課最以為尚書史書省字不正輙舉劾焉
孝宣時召通蒼頡讀者獨張敞從受之凉州刺史杜業
沛人爰禮講學大夫秦近亦能言之孝平時徵爰禮等
百餘人説文字於未央宮中以禮為小學元士黄門侍
郎揚雄採以作訓纂篇壁中書者魯恭王壊孔子宅而
得尚書春秋論語孝經也又北平侯張蒼獻春秋左氏
傳書體與孔氏相類即前代之古文矣後漢郎中扶風
曹喜號曰工篆小異斯法而甚精巧自是後學皆其法
也又詔侍中賈逵修理舊文逵即汝南許慎古學之師
也後慎嗟時人之好奇嘆俗儒之穿鑿故撰説文觧字
十五篇首子終亥各有部屬左中郎將陳留蔡邕採李
斯曹喜之法為古今雜形詔於太學立石碑刋載五經
題書楷法多是邕書也後開鴻都書畫奇能莫不雲集
時諸方獻篆無出邕者魏初博士清河張楫著埤倉廣
雅古今字詁究諸埤廣綴拾遺漏然其字詁方之許篇
古今體用或得或失陳留邯鄲淳亦與楫同博聞古藝
探倉雅許氏字指八體六書精究閑理有名於楫以書
教諸皇子又建三字石經於漢碑西其文蔚煥三體復
宣校之説文篆𨽻大同而古字少異又有京兆韋誕河
東衛覬二家並號能篆當時臺觀牓題寳器之銘悉是
誕書晉世義陽王典祠令任城吕忱表上字林六卷尋
其況趣附託許慎説文而按偶章句隱别古籀奇惑之
字文得正𨽻不差篆意也忱弟静别倣故左校令李登
聲類之法作韻集五卷使宮商龣徵羽各為一篇而文
字與兄便是魯衛音讀楚夏時有不同皇魏承百王之
季紹五運之緒世易風移文字改變篆形謬錯𨽻體失
真俗學鄙習復加虛造巧談辯士以意為疑乃曰追來
為歸巧言為辯小兎為䨲神蟲為蠶如斯甚衆皆不合
孔氏古書史籕大篆許氏説文石經三字也凡所闗古
莫不惆悵焉臣亡祖文威杖䇿歸國奉獻五世傳掌之
書古篆八體之法時蒙褒録叙列於儒林官班文囿家
號世業暨臣闇短識學庸薄漸漬家風有忝無顯是藉
六世之資奉遵祖考之訓竊慕古人之軌企踐儒門之
轍求撰集古來文字以許慎説文為主及孔氏尚書五
經音注籀篇爾雅三倉凡將方言通俗文祖文宗埤倉
廣雅古今字詁三字石經字林韻集諸賦文字有六書
之誼者以類編聫文無復重綂為一部其古籀奇惑俗
隷諸體咸使班於篆下各有區别詁訓假借之誼僉隨
文而解音讀楚夏之聲並逐字而注其所不知者則闕
如也脱蒙遂許冀省百氏之觀而同文字之域典書秘
書所須之書乞垂敕給并學士五人嘗習文字者助臣
披覽書生各五人專令抄寫侍中黄門國子祭酒一月
一監誣議疑隱庻無紕繆所撰名目伏聽明㫖詔曰可
如所請并就太常冀兼教八書史也其有所須依請給
之式於是撰集字書號曰古今文字為四十卷大體依
許氏説文為本上篆下𨽻(北/史)
爾時太子即初就學將好最妙牛頭栴檀作於書板純
用七寳莊嚴四縁以種種殊特妙香塗其背上執持至
於毗奢密多羅阿闍黎所而作是言尊者闍黎教我何
書(自下太子/廣為説書)或復梵天所説之書(今婆羅門書正/有十四音是)佉盧
虱吒書(隋言/驢脣)富沙迦羅仙人説書(隋言/華果)阿迦羅書(隋言/節分)
瞢伽羅書(隋言/吉祥)邪寐尼書(隋言大/秦國書)鴦瞿梨書(隋言/指言)耶那
尼迦書(隋言/䭾書)娑伽羅書(隋言/牸牛)波羅婆尼書(隋言/樹葉)波流沙
書(隋言/惡言)父與書毗多荼書(隋言/起戶)陀毗荼國書(隋云南/天竺)脂
羅低書(隋言/形人)度其差那婆多書(隋言/右旋)優波伽書(隋言/嚴熾)僧
佉書(隋言/等計)阿婆勿陀書(隋言/覆)阿㝹盧魔書(隋言/順)毗耶寐
奢羅書(隋言/雜)陀羅多書(烏場/邉山)西瞿耶尼書(須彌/西)阿沙書
(疏/勒)支那國書(那此/國也)摩那書(科/斗)末荼义羅書(中/字)毗多悉底
書(尺/)富數波書(華/)提婆書(天/)那伽書(龍/)夜义書乾闥婆
書(天音/聲)阿修羅書(不飲/酒)迦婁羅書(金翅/鳥)𦂳那羅書(非/人)摩
㬋羅伽書(天/地)彌伽書(諸獸/音)迦迦婁多書(鳥/音)浮摩提婆書
(地居/天)安多梨义提婆書(虚空/天)鬱多羅拘盧書(須彌/北)逋婁
婆毗提訶書(須彌/東)烏差婆書(舉/)膩差波書(擲/)娑伽羅書
(海/)䟦闍羅書(金/剛)梨伽波羅低犁伽書(徃/復)毗棄多書(食/殘)阿
㝹浮多書(未曾/有)奢婆多羅䟦多書(如伏/轉)伽那那䟦多書
(等/轉)優差波䟦多書(舉/轉)尼差波䟦多書(擲/轉)波陀梨佉書(上/句)
毗拘多羅波陀那地書(從二増/上凶)耶婆陀輸多羅書(增上/句已)
(上/)末荼婆哂尼書(中/流)梨沙邪婆多波恀比多書(諸山/苦行)陀
羅尼卑义梨書(觀/地)伽伽那卑麗义尼書(觀虛/空)薩蒱沙地
尼山陀書(一切藥/草因)沙羅僧伽何尼書(統/覽)薩婆韋多書(一/切)
(種音林法/苑珠)
西域書有驢脣書蓮葉書
李斯小篆入神大篆入妙(書/斷)
昔秦丞相李斯見周穆王書七日興歎患其無骨蔡尚
書入鴻都觀碣十旬不返嗟其出羣(王羲之/書論)
宜官後為袁術將今鉅鹿宋子有耿球碑是術所立其
書甚工云是宜官也
漢蕭何善篆籀為前殿成單思三月以題其額觀者如
流何使秃筆書(羊欣筆/陣圖)
漢士識字者多馬援武材也上書言伏波印文之訛下
大司空正郡國印章
梁升卿小篆如落玉垂珠
扶風曹喜後漢人善篆隷小異李斯見師一時陳留蔡
邕後漢人左中郎將善篆採喜之法真定直父碑文猶
傳於世杜陵陳遵後漢人善篆𨽻每書一座皆驚時人
謂為陳驚座(王僧䖍/名書錄)
賈魴以三倉之書皆為𨽻字𨽻始廣而篆籀轉㣲
説文引五經文字與今多不同如易服牛乗馬服作備
百榖草木麗乎土作麗於地亢龍有悔亢作忼再三凟
凟作黷其牛掣掣作□豐其屋豐作寷允升大吉允作
□包荒荒作㐬為的顙的作馰書宅嵎夷嵎作堣鳥獸
氄毛作􁁜毛五品不遜遜作愻娶于塗山塗作悆弼成
五服弼作弼方鳩孱功方鳩作旁逑藻火粉米藻作璪
期三百有六旬期作稘剛而塞塞作□竄三苗於三危
竄作□今汝聒聒作懖懖庻草繁廡廡作無若藥不瞑
眩瞑作眄尚桓桓作狟狟彛倫攸斁斁作殬顛木之有
由蘖由蘖作㕀枿詩新臺有泚泚作玼缾之罄矣罄作
􁁉嘽嘽駱馬嘽作痑鉤膺鏤錫錫作鐊白鳥鶴鶴作翯
翯可以攻玉作可以為厝衣裳楚楚楚作􁀙墻有茨茨
作薺緑竹猗猗緑作菉無然泄泄泄作呭挑兮逹兮挑
作㞵如此之類不可勝舉是時五經皆古文未變𨽻書
慎當得其真
杜鄴子夏尤長小學小學謂文字之學也周禮八嵗入
小學保氏教國子以六書故名鄴子林好古有雅才建
武中厯位列卿至大司空其正文字過於鄴故言小學
者宗於杜林三蒼蒼頡篇秦相李斯作訓纂篇揚雄作
傍喜篇後漢郎中賈魴作總曰三倉梁有蒼頡二卷杜
林注見隋經籍志又小學篇一卷晉下邳内史王義撰
又少學九篇楊方撰始字一卷勸學一卷蔡邕撰司馬
相如作凡將篇班固太甲篇在昔篇崔瑗飛龍篇蔡邕
聖皇篇黄初篇呉章篇女史篇合八卷又初學二卷朱
育撰始學十二卷呉郎中項峻撰又月儀十二卷亡發
蒙記一卷晉著作佐郎束晢撰張挹字詁漢張衡傳注
有蒼頡篇漢安紀注云蒼頡篇云邸舍也又曰帝年十
嵗好學史書注云史書周宣王太史籀所作之書也凡
五十五篇以教童蒙魏王粲傳云邯鄲淳博士有才章
善蒼雅蟲篆通典云漢官儀能通蒼頡史籀篇補蘭臺
令史滿嵗為尚書郎法言學蒼頡史篇注謂多知奇難
字三蒼訓詁三卷埤蒼二卷並張挹撰廣蒼一卷樊恭
撰見唐經籍志又有氏字指何承天纂文郭璞三蒼解
詁
新論以金昆為珢晋書以黄頭小人為恭説文以人十
四心為德詩説以二在天下為酉漢書以泉貨為白水
真人國志以天上有口為呉宋書以召力為劭㕘同契
以人負告為造皆假借依附耳(家/訓)
世之學者讀五經是徐邈而非許慎賦頌信褚詮而忽
吕忱史記專皮鄒而廢篆籀漢書悦應蘇而略蒼雅不
知書音其支葉小學其宗系(同/上)
蔡邕漢末碩學而云色絲為絶殊不知絶字系旁為刀
刀下為節又況不及蔡邕者乎呉人云無口為天有口
為呉曾不知呉從兵隋文帝惡隨字為走乃去之成隋
字隋裂肉也其不祥莫大焉殊不知隋從走走安歩也
而妄去之(玉/海)
孫叔言創爾雅音義是漢末人獨知反語魏髙貴鄉公
不解反語以為怪異自茲厥後音韻鋒出各有土風逓
相非笑
梁顧野王太學之太博也周訪字原出沒不定故玉篇
序云有開春申君墓得其銘文皆是隷字春申是周末
六國同時𨽻文則非併呑之日也(法苑/珠林)
蔡文姬言割程𨽻字八分取二分割李篆字二分取八
分於是為八分書(書/苑)
蔡邕工書篆𨽻絶世尤得八分之精㣲體法百變窮靈
盡妙又剙造飛白妙有絶倫女琰亦工書八角垂芒傳
寫李斯并史籀用筆勢伯喈得之不食三日乃大呌喜
歡若對數十人邕因讀誦三年便妙逹其㫖伯喈常居
一室不寐恍然一客厥狀甚異授以九勢言訖而没伯
喈自書五經於太學觀者如市(羊欣/筆法)
鍾繇善八分有隼尾波(泰山銘/有此體)
張飛有八分書刁斗銘又有紀功題石云漢将張飛率
精卒萬人大破賊首張郃於八濛立馬勒石
庾肩吾曰隷書今之正書也張懐瓘六體書論亦云𨽻
書者程邈造字皆真正亦曰真書
臨淄人發古塜得桐棺外隱起為隷字云齊太公六代
孫胡公之棺也唯三字是古餘同今書證知隷字出古
非始於秦(水經/注)
秦後盱賜變小篆為隷書
王次仲者當周末戰國之時合從連衡之際隱居范陽
大夏小夏之山以為蒼頡篆文功多而用寡初變篆籀
之體始為隷書秦始皇既定天下以其功利於人三詔
之使入秦不至復命使謂之曰吾削平六合一統天下
孰敢不賔者次仲一書生而違天子之命以檻車載之
不爾當殺之以正風俗詔使至山致命載檻車中次仲
忽化一大鳥翻然出車使者驚拜曰無後命必見誅唯
神人憫之鳥徘徊空中㧞墮三翮使者得之以進始皇
素好神僊之道聞其變化亦甚悔恨因名其地為落翮
山鄉里祀之不絶(真仙/通鑑)
藁書乃草行之董仲舒欲言災異為之
蔡邕云秦時諸侯争長羽檄相傳馳鋒走驛以篆隷不
能救急遂作赴急之書盖今之草書也
按書傳云張並作草又云齊相杜操作(説文/注)
漢興而有草書不知作者姓名至章帝時齊相杜度號
善作篇復有崔瑗崔實亦皆稱工杜氏殺字甚安而書
體㣲痩崔氏甚得筆勢而結字小疎𢎞農張伯英者因
而轉精今世尤寳其書姜孟潁梁孔達田彥和及韋仲
將之徒皆伯英弟子有名於世然殊不及文舒也羅叔
景趙元嗣者與伯英並時見稱於西州而矜巧自與衆
頗惑之故英自稱上比崔杜不足下方羅趙有餘河間
張超亦有名然雖與崔氏同州不如伯英之得其法也
(法書/苑)
吾生不學書但讀書問字而遂知耳以此故不大工然
亦足自辭解今視汝書猶不如我汝可勤學習每上疏
宜自書勿使人也(漢髙帝/敕太子)
司馬相如采日辰之蟲屈伸其體升降其勢以象四時之
氣為氣候直時書(後漢東陽公徐安子搜諸史/籀得十二時書盖象神形云)
東方朔久居呉中為書之師數十年(姑蘇/志)
瑯琊王溥即王吉之後吉先為昌邑中尉奕世衰凌及
安帝時家貧不得仕乃挾竹簡挿筆於洛陽市傭書美
於形貌又多文辭來僦其書者丈夫贈其衣冠婦人遺
其珠玉一日之中衣寳盈車而歸積粟於廪九族宗親
莫不仰其衣食洛陽稱為善筆而得富溥先時家貧穿
井得鐵印銘曰傭力得富錢至億庾一土三田軍門主
簿後以一億錢輸官得中壘校尉三田一土壘字也中
壘校尉掌北軍壘門故曰軍門主簿(拾遺/記)
北海敬王睦善史書世以為楷則永平中帝驛馬令作
草書尺牘十首(後漢/書)
劉德升字君嗣潁川人桓靈世以造行書得名既以草
剙亦甚研美風流婉約獨歩當時胡昭鍾繇並師其法
世謂鍾繇善行柙書是也而胡書體肥鍾書體痩亦各
有君嗣之美也(上/)
崔瑗字子玉安平人官至濟北相文章蓋世善章草書
師於杜度媚趣過之㸃畫精㣲神變無礙利金百錬美
玉天姿可謂氷寒於水也袁昻云如危峯阻日孤松一
枝王隱謂之草賢章草入神小篆入妙(書/斷)
魏受禪碑王朗文梁鵠書鍾繇鐫字謂之三絶鐫字皆
須妙於篆隷故繇方得鐫刻(嘉話/録)
魏鍾繇字元常少隨劉勝入抱犢山學書三年遂與魏
太祖邯鄲淳韋誕等議用筆繇乃問蔡伯喈筆法於韋
誕誕惜不與乃自搥胸嘔血太祖以五靈丹救之得活
及誕死繇令人盗掘其墓遂得之由是繇筆更妙繇精
思學書卧畫被穿過表如厠終日忘歸每見萬類皆畫
象之繇善三色書最妙者八分繇尤善書於曹喜蔡邕
劉德升真書絶世剛柔備焉㸃畫之間多有異趣可謂
幽深無際古雅有餘秦漢以來一人而已若其行書則
羲之獻之之亞草書則衛索之下八分則有魏受禪碑
稱此為最也鍾書有十二種意外巧妙實亦多奇(袁昻/書評)
鍾繇書意氣密麗若飛鴻戲海舞鶴遊天行間茂密實
亦難過蕭思話書走墨連綿字勢屈强若龍跳天門虎
卧鳳閣
鍾㑹字士季元常子善書有父風稍備筋骨美兼行草
尤善隷書遂逸致飄然有凌雲之志亦所謂劒則干將
鏌鎁焉㑹常詐為荀朂書就朂母鍾夫人取寳劒兄弟
以千萬造宅未移居朂乃濳畫元常形象㑹兄弟入見
便大感慟朂書㑹之類也㑹𨽻行草章草並入妙(書/斷)
晉韋昶字文休仲將兄康字元將凉州刺史之𤣥孫官
至潁川太守散騎常侍善古文大篆及草狀貌極古亦
猶人則抱素木則封氷奇而且勁太元中孝武帝改治
宮室及廟諸門並欲使王獻之𨽻草書題牓獻之固辭
及使劉瓌以八分書之後又使文休以大篆改八分焉
或問王右軍父子書名以為云何荅曰二王自可謂能
未是知書也又妙作筆王子敬得其筆歎為絶世(書/斷)
諺云尺牘書疏千里靣目此藝不須過精為人所役王
逸少風流才士蕭毅名人舉世唯知其書韋仲將遺戒
深有以也(顔氏/家訓)
姜詡梁宣田彦和及司徒韋誕皆伯英弟子並善草誕
最優魏宮館寳器皆是誕書魏明帝起凌雲臺誤先釘
榜而未之題以籠盛誕轆轤引上書之去地二十五丈
誕甚危懼乃戒子孫絶此楷法子少季亦有能穪羅暉
趙恭不詳何許人與伯英同時見稱西州而矜許自與
衆頗惑之伯英與朱寛書自敘云上比崔杜不足下方
羅趙有餘河間張起亦善草書不及崔張劉德升善為
行書不詳何許人潁川鍾繇魏太尉同郡胡昭公車徵
二家俱學於徳升而胡書肥鍾書痩有三體一曰銘石
之書最妙者也二曰章程書三曰狎書相聞者也繇子
㑹鎮西將軍絶能學人書改易鄧艾上章事莫有知者
河東衛覬魏尚書僕射善草及古文畧盡其妙草體㣲
痩而筆跡精熟覬子瓘為晉太僕採芝法以覬法參之
更為草藁藁是相聞書也瓘子恒亦善書博識古文字
燉煌索靖張芝姊子孫晉征西司馬亦善草陳國何元
公亦善草書呉人皇象能草世稱沉著痛快滎陽姊暢
晉秘書令史善八分(名書/録)
呉之善書則有皇象劉纂岑伯然朱季平皆一代之絶
手如中州有鍾元常胡孔明張芝索靖各一邦之妙
書之絶時者則謂之書聖故衛協張墨於今有書聖之
名焉(抱朴/子)
衛夫人名鑠字茂漪廷尉展之弟恒之從妹汝隂太守
李矩之妻中書郎李充之母王逸少之師善鍾法能正
書王子敬年五嵗已有書意夫人書大雅吟賜之(書/斷)
衛夫人正書入妙品如玉壺之氷瑶臺之月婉然芳樹
穆若清風(法書/苑)
索靖燉煌人精草法武帝愛之時尚書令衛瓘世號得
伯英之筋一臺二妙天下為希(王隱/晉書)
左思少學鍾胡書及古琴並不成(上/)
王廙羲之之叔也善書畫常謂右軍曰吾諸事不足道
唯書畫可法晉明帝師其畫王右軍學其書(尚書/故實)
晉王廙善飛白書若鵰鶚之翅羽旌旗之卷舒
王廙工飛白祖述張芝法得索靖書七月二十六日一
紙每寳玩之遭永嘉䘮亂乃四疊綴衣中以渡江(國史/異纂)
羲之十嵗善書十二見前代筆説於其父枕中竊而讀
之父曰爾何來竊吾所秘羲之笑而不答母曰爾看用
筆法父見其小恐不能秘之語羲之曰待爾成人吾授
也羲之拜請今而用之使待成人恐蔽兒之幼令也父
喜遂與之不盈期月書便大進衛夫人見語太常王䇿
曰此兒必見用筆訣近見其書便有老成之智流涕曰
此子必蔽吾名晉帝時祭北郊文更祝板工人削之筆
入木三分三十三書蘭亭序三十七書黄庭經書訖空
中有語卿書感我而況人乎吾是天台丈人也(書/斷)
右軍用筆内擫而收斂故森嚴而有法大令用筆外拓
而開擴故散朗而多姿
王羲之書舊傳唯樂毅論乃羲之親書於石其他皆紙
素所傳(並/上)
羲之書多不一體嘗遊天台還㑹稽上洞庭題柱為一
飛字有龍爪之形因謂之龍爪書(續文獻/通考)
世傳王右軍借船帖最工
羲之嘗在􁁉山老姥持六角竹扇賣之羲之因書其扇
各為五字姥初有愠色乃謂姥曰但言是王右軍書以
求百錢姥如其言人竟買之他日姥又持扇來羲之笑
而不答(晉/書)
山隂道士管霄霞求王羲之寫道徳經舉紅鵝一雙相
贈而去(僊傳/拾遺)
逸少自呉興以前諸書猶為未稱凡厥好迹皆是向在
㑹稽時永和十許年中者從失郡告靈不仕以後畧不
復自書皆使此一人世中不能别也見其緩異呼為末
年書逸少亡後子敬年十七八全倣此人書故遂成與
之相似(陶隱居/真誥)
羲之告誓文今之所傳即其藁本不具年月日朔其真
本維永和十年三月癸卯朔九日辛亥
晉戴安道隱居不仕總角時以鷄子汁溲白瓦屑作鄭
𤣥碑自書刻之文既奇麗書亦絶妙又有康昕亦善草
𨽻王子敬常題方山亭壁數行昕密改之子敬後過不
疑又為謝居士題畫像以示子敬歎能以為川河絶矣
昕字君明外國人官臨沂令(書/斷)
王修字敬仁仲祖之子官至著作郎少有秀令之譽年
十二著賢令諭劉真長見之嗟嘆不已善𨽻行書常就
右軍求書乃寫東方朔畫賛與之王僧䖍云敬仁書殆
究其妙王子敬每看咄咄逼人昇平元年卒年二十四
嵗始王導愛好鍾氏書喪亂狼狽猶衣帶中戲尚書宣
示過江後以賜逸少逸少乞敬仁敬仁卒其母見此書
平生所好以入棺敬仁𨽻行入妙殷仲堪書亦敬仁之
亞也(上/)
獻之嘗與簡文帝書十許紙題最後云下官此書甚合
作願聊存之此書為桓𤣥所寳𤣥愛重二王不能釋手
乃撰縑素及紙書正行之尤美者各為一帙嘗置左右
及南奔雖甚狼狽猶以自隨將敗並沒于江(法書/要録)
羲之為㑹稽子敬出戲見北館新白土壁白浄可愛子
敬令取掃帚沾泥汁中以書壁上極其斐亹羲之後見
甚嘆其美問誰所作答曰七郎羲之於是作書與所親
云子敬飛白大有直是圖於此壁子敬好書觸遇造𤣥
有一好事年少故作精白紙祴着徃詣子敬便取裓書
之草正諸體悉備兩袖及標略周自嘆比來之合年少
覺王左右有凌奪之色如是掣裓而走左右逐及於門
外鬪争分裂少年纔得一袖而已(圖書/㑹粹)
羊欣字敬元工𨽻書王子敬之後可以獨歩時人語曰
買王得羊不失所望(上/)
安石不重獻之書得獻之書斷作紋紙
索靖草書絶代名曰銀鉤蠆尾(法書/苑)
王獻之在㑹稽山見一人黒身披雲而下左手持紙右
手持筆以遺獻之獻之受而問曰君何姓字復何遊筆
計奚施答曰吾象外為家不變為姓五常為字其筆迹
豈殊吾體耶獻之佩服斯言退而臨冩向逾三載竟昧
其㣲(上/)
唐琮夢虵繞身遂效其形而作草虵之書(王隱/真誥)
荀輿能書嘗冩狸骨方右軍臨之至今謂之狸骨帖(尚/書)
(故/實)
周顒得衛桓散隷書法學之甚工文惠太子使顒書茅
齋祭酒何𦙍以倒薤書換之顒笑曰天下有道丘不與
易也(南齊/書)
宋玉僧䖍以為右軍書江左中莫有及者獻之逺不及
父而媚趣過之故人謂之小聖(法書/苑)
花草書始於齊武帝覩落英茂木為之
宋末王融圖古今雜體有六十四書少年倣効家藏紙
貴而風魚蟲鳥是七國時書元長皆作𨽻字故貽後來
所詰湘東王遣沮陽令韋仲定為九十一種次功曹謝
善勛增其九法合成百體其中以八卦為書為一以太
為兩法徑文一字方寸千言(法書/要録)
宋蕭思話蘭陵人工書學於羊欣得具體法雖無奇峰
壁立之秀連岡盡望勢不斷絶亦可謂有功矣王僧䖍
云蕭全法羊風流媚好殆欲不減筆力恨弱袁昻云羊
真孔草蕭行范篆各一時之妙也(上/)
呉郡顧寳先卓越多奇自以伎能王僧䖍乃作飛白書
以示之寳先曰下官今為飛白屈矣(書/藪)
宋沈約慨然思與天下共識龜圖鳥迹之遺趨髙領妙
自謂入神旁通曲暢律度精密
劉孝綽善草𨽻自以書似父乃變為别體(南/史)
蕭子雲書跡雅為武帝所重帝嘗論書曰筆力勁駿心
手相應巧逾杜度美過崔寔當與元常並驅争先其見
賞如此
蕭侍中飛白極可愛令取掃帚沾泥汁中以書壁為方
丈一字晻曖斐亹極有體勢(㑹/粹)
蕭子雲王褒之姑夫也特善草𨽻褒少以姻戚徃來其
家遂相模範俄而名亞子雲並見重於時(後周/書)
東陽太守百濟國使人至建鄴求書逢子雲為郡維舟
將發使人於渚次候之望船三十許歩行拜而前子雲
遣問之答曰侍中尺牘之美逺流海外今日所求惟在
名跡子雲乃為停舟三日書三十紙與之獲金貨數百
萬(南/史)
張融善草書常自美其能帝曰卿書殊有骨力但恨無
二王法答曰非恨臣無二王法亦恨二王無臣法
徐希季號王志為書聖
王彬習篆隷與兄志齊名時人語曰三真六草為天下
寳
梁元帝初為荆州刺史起州學宣尼廟置儒林參軍一
人勸學從事二人生三十人加禀餼帝工書善畫自圖
宣尼像為之賛而書之時人謂之三絶
梁江夏王鋒四嵗即倚井欄為書書滿洗去復更書晨
興不拂牕塵先於塵上書至五嵗髙帝使學鳳尾書一
學即工帝大悦以玉麒麟賜之曰麒麟償鳳尾也(並/上)
何令貴隔勢傾朝野筆迹踈漏遂遭十穢之書彼人恭
拜忽曰永感答人借車還白不具真本流傳合朝耻辱
是其第七穢也(庾元威/論書)
何敬容為尚書令而拙於草隷淺於學術其署名敬字
則大作苟小為文容字大為父小為口陸倕戲之曰公
家苟既奇大父亦不小敬容不能答(南史/)
六朝人尚字書摹臨特盛其書廓填者即今之雙鈎曰
影書者如今之響塌南史云蕭思話書羊欣之影風流
趨好殆當不減北史趙文深少學楷𨽻雅有鍾王之則
周明帝令至江陵影覆寺碑是也(丹鉛/錄)
啟伏覽前書用意雖止二六而規矩必周後字不出二
百亦褒貶大備一言以蔽便書情頓極使元常老骨更
蒙榮造子敬懦肌不沈泉夜逸少得進退其間則玉科
顯然可觀若非聖證品析恐愛附近習之風永遂淪迷
矣伯英既稱草聖元常實自隷絶論㫖所謂殆同璿璣
神寳曠世以來莫繼斯理既明諸畫虎之徒當日就輟
筆反古歸真方𢎞盛世愚管預聞喜佩無届比世皆髙
尚子敬子敬元常繼以齊代名實脱略海内非惟不復
知有元常於逸少亦然非排棄所可黜湼而不淄不過
數族今奉此論自舞自蹈未足逞泄冒願以所摹竊示
洪逺思曠此二人皆是均思者必當賛仰踴躍有盈半
之益(陶隱居/真誥)
陶𢎞景年四五嵗以荻為筆畫灰中學書(上/)
彭城王浟年八嵗拜散騎常侍封長樂郡公博士韓毅
侍書見浟筆迹未工戲浟曰五郎書畫如此忽為常侍
開國今日後宜更用心浟正色答曰昔甘羅相秦未聞
能書凡人惟論才具何如豈能動勤筆迹博士當今能
者何為不至三公毅慙(北/史)
崔浩字伯深仕魏太武監秘書事既工書人多託冩急
就章草從少至老初不憚勞所書盖以百數浩盡體勢
及其先人而巧妙不如也世寳其迹多裁割綴連以為
模楷(魏/書)
隋釋敬脱善冩方丈字遒勁時謂僧傑(法/苑)
王僧䖍論書曰宋文帝書自云可比王子敬時議者云
天然可勝羊欣功夫少於欣王平南廙右軍叔過江之
前以為最亡曾祖領軍書右軍云弟書遂不減吾變古
制今唯右軍領軍不爾至今猶法鍾張亡從祖中書令
書子敬云弟書如騎驢駸駸恒欲度驊騮前庾征西翼
書少時與右軍齊名右軍後進庾猶不分在荆州與都
下人書云小兒輩賤家雞愛野鶩皆學逸少書須我下當
比之張翼王右軍自書表晉穆帝令翼寫題後答右軍當時
不别久後方悟云小人幾欲亂真張芝索靖韋誕鍾㑹
二衛並得名前代無以辯其優劣唯見其筆力驚異耳
張澄當時亦呼有意郗愔章草亞於右軍郗嘉賔草亞
於二王𦂳媚其父桓𤣥自謂右軍之流論者以比孔琳
之謝安亦入能書録亦自重為子敬書嵇康詩羊欣書
見重一時親授子敬行書尤善正乃不稱名孔琳之書
天然放縱極有筆力規矩恐在羊欣後丘道䕶與羊欣
俱靣受子敬故當在欣後范曄與蕭思話同師羊欣後
小叛既失故歩為復小有意耳蕭思話書羊欣之影風
流趨好殆當不減筆力恨弱謝綜書其舅云𦂳生起是
得賞也恨少媚好謝靈運乃不倫遇其合時亦得入流
賀道力書亞丘道䕶庾昕學右軍亦欲亂真矣(南齊/書)
王右軍書如謝家子弟縱復不端正者爽爽有一種風
氣王子敬書如河洛間少年雖有充悦而舉體沓拖殊
不可耐羊欣書如大家婢為夫人雖處其位而舉止羞
澁終不似真徐淮南書如南岡士大夫徒好尚風範終
不免寒乞阮研書如貴胄失品次叢悴不復排突英賢
王儀同書如晉安帝非不處尊位而都無神明施肩吾
書如新亭傖父一徃見似揚州人共語便音態出(武帝/書評)
(作施/鼎)陶隱居書如呉興小兒形容雖未成長而骨體甚
駿快殷鈞書如髙麗使人抗浪甚有意氣姿韻終乏精
味袁崧書如深山道士見人便欲退縮蕭子雲書如上
林春花逺近瞻望無處不發曹喜書如經論道人言不
可絶崔子玉書如危峯阻日孤松一枝有絶望之意師
宜官書如鵬羽未息翩翩自逝韋誕書如龍威虎振劍
㧞弩張蔡邕書骨氣洞逹爽爽有神鍾司徒書字十二
種意外殊妙實亦多奇邯鄲淳書應規入矩方圓乃成
張伯英書如漢武愛道憑虚欲僊索靖書如飄風忽舉
鷙鳥乍飛梁鵠書如太祖忘寢觀之䘮目皇象書如歌
聲繞梁琴人捨徽衛恒書如挿花美女舞笑鏡臺孟光禄
書如崩崖人見可畏李斯書世為冠盖不易施平張芝
經竒鍾繇特絶逸少鼎能獻之冠世四賢共類洪芳不
滅羊真孔草蕭行范篆各一時絶妙(袁昻古今書評見/法書要録  張考)
(六朝書家並無施肩吾施係唐元和時人字希聖能詩/詳見真仙通鑑袁公那得引此正如逸少筆陣圖謬引)
(張旭淺人贋鼎良可笑也第此條文情/鴻麗絶非唐人聲口當是庾肩吾之誤)
袁昻書評一卷如上谷之翮未覩鴻蹤曇􁡬之鵝空傳
贋本曇􁡬山隂道士所居村名也又云中郎運帚之妙
爽爽入神師宜懸帳之竒翩翩自逝也(以下/圖畫)
史皇作圖(世/本)
畫者鳥書之流也(魏陳思王/畫讃序)
陸士衡云丹青之興比雅頌之述作美大業之馨香宣
物莫大於言存形莫大於畫
宓犧氏作易無書以畫事此畫之始(易卦/通驗)
聖王受命則有龜字効靈龍圖呈寳巢燧以來皆有之
跡映乎瑶鈴事傳乎金册及包犧發於榮河而典籍圖
畫萌矣(名畫/記)
魯班刻石為禹九州圖今在洛城石室山(述異/記)
宋畫呉冶甚為㣲妙堯舜之聖不能及也(淮南/子)
南倭海中方諸蚌有淚得之和色著物則晝隠而夜見
沃焦山風撓嵐石落海岸得之滴水磨色染物則晝見
夜晦(張騫海/外經)
漢武帝見畫伯夷叔齊形像問東方朔是何人朔曰古
之愚夫帝曰夫伯夷叔齊天下亷士何謂愚耶朔對曰
臣聞賢者居世與之推移不疑滯於物彼何不升其堂
飲其漿泛泛如水中之鳬與彼徂逰天子轂下可以隠
居何自苦於首陽上喟然而歎(東方朔/别傳)
宣帝之時圖畫漢列士或不在畫上者子孫耻之(論/衡)
杜陵毛延夀為人形醜好老少必得其真安陵陳敞新
豊劉白龔寛並工為牛馬飛鳥衆勢下杜陽望亦善畫
尤善布色樊育亦善布色(西京/雜記)
漢桓帝時劉裒畫雲漢圖見者覺熱又畫北風圖見者
覺寒(起居/注)
東國宗敬蔡中郎不言名咸稱蔡君兖州陳留並圖畫
形像為之目曰文同三閭孝齊參騫(别/傳)
姜肱與徐穉俱徵不至桓帝乃下彭城使畫工圖其形
狀肱卧於幽闇以被韜面言感眩疾不欲出風工竟不
得見之(東漢/書)
靈帝詔蔡邕畫赤泉五代將相于省兼命為讃及書邕
書畫皆擅名于代時稱三美(東觀/漢記)
張衡字平子昔建州蒲城縣山有獸名駭神豕身人首
百鬼惡之好出水邉石上平子徃遇之獸入潭中不出
或云此獸畏畫故不出可去紙筆即去之獸果出平子
拱手不動潜以足指畫獸今號曰巴獸潭(厯代名/畫記)
諸葛武侯父子右軍大令皆長於畫
南夷其俗徵巫鬼好盟詛要質諸葛亮乃為夷作圖先
畫天地日月君臣城府次畫神龍及牛馬駞羊後畫部
主吏乘馬幡盖逺行安䘏又畫夷牽牛負酒賫金寳詣
之以賜夷夷甚重之(華陽/國志)
謝赫云江左畫人呉曹不興運五十尺絹畫一像心敏
手疾須㬰立成頭面手足胸臆肩背無遺失尺度此其
難也惟不興能之(尚書/故實)
曹不興嘗於溪中見赤龍夭矯波間因寫以獻孫皓皓
賞激珍藏之至宋文帝時累月旱暵祈禱無應于是取
不興龍置水傍應時雨足
抱朴子云衛協張墨並為畫聖孫鴻之上林苑圖恊蹤
最妙又七佛圖人不㸃眼睛愷之論畫云七佛與烈女
皆協之跡壯而有情勢毛詩北風圖亦協手巧密於情
思謝赫云古畫皆略至此始精六法頗為兼善雖不備
該形似有氣韻陵跨羣雄曠代絶筆在第一品曹不興
下張墨荀最上(名畫/記)
晉王廙過江後為晉朝書畫第一音律衆妙畢綜元帝
時為左衛將軍封武康侯時鎮軍謝尚於武昌樂寺造
東塔戴若思造西塔並請廙畫時右軍亦學畫於廙廙
畫孔子十弟子賛云余兄子羲之幼而岐嶷必將隆余
堂搆今始年十六學藝之外書畫過目便能就余請書
畫法余畫孔子十弟子圖以勵之嗟爾羲之畫乃吾自
畫書乃吾自書吾餘事雖不足法而書畫固可法然汝
學書則知積學可以致逺學畫可以知師弟子行己之
道
晉王濛字仲祖晉陽人放誕不羈書比廙翼丹青甚妙
頗希髙逺常徃驢肆家畫轜車自云我嗜酒好肉善畫
但人有飲食美酒精絹我何不可也(上/)
逺公畫有江淮名山圖
戴安道幼嵗在瓦棺寺内畫王長史見之曰此童非徒
能畫亦終當致名但恨我老不見其盛耳
晉顧愷之多才氣尤工丹青傳寫形勢莫不妙絶謝安
謂長康曰卿畫蒼蒼古來未有曾以一厨畫暫寄桓𤣥
皆甚妙跡所稱秘者封題之後𤣥聞取之誑云不開愷
之不疑被竊直云妙畫通神變化飛去猶人之登仙也
又常於瓦棺寺北殿内畫維摩居士畫畢光輝月餘京
師寺記云興寕中瓦棺寺初置僧衆刹利㑹請朝賢士
庻宣疏募縁時士大夫莫有過十萬者長康獨注百萬
第二日觀者請施五萬第三日觀者可任其施及開户
光照一寺施者填咽俄而及百萬劉義慶世説云大司
馬每請長康以與羊欣講論畫書竟夕忘疲(名畫/記)
顧虎頭為畫扇作嵇阮而都不㸃睛王問之顧曰那可
㸃睛㸃睛便語(俗/説)
清夜遊西園顧長康畫有梁朝諸王䟦尾處云圖上若
干人並食天厨
宋纎字令文不應州郡辟命太守楊宣畫其象於閣出
入視之(前凉/録)
石季龍時太武殿畫古賢悉變其形旬餘頭悉縮入肩
中季龍大惡之佛圖澄對之流涕(晉/書)
桓𤣥好蓄法書名畫客至嘗出而觀客食寒具而油汚
其畫後遂不設寒具(劉禹錫嘉話也集/韻寒具鐶餅)
謝莊字希逸性多巧思善畫作畫琴帖序自序其畫云
(名畫/記)
顧光寳能畫建康有陸溉患瘧經年光寳常詣溉卧前
謂光寳曰我患此疾久不得療矣君知否光寳曰不知
即伏室命筆以墨圖一獅子令於外戶榜之謂曰此出
手便靈異可䖍誠致禱明日當有驗溉命張户外遣家
人焚香拜之已而是夕中户外有窸􁁉之聲良久乃不
聞明日所畫獅子口中臆前有血淋漓及於户外皆㸃
焉溉病乃愈時人異之(八朝窮/怪録)
蕭賁是竟陵王子良之孫有文才善畫嘗於扇上圖山
水咫尺之間便覺萬里矜慎不傳自娱而已(南/史)
增敬寺有寳月殿䟦摩於殿北壁手自盡作羅雲像及
定光儒童布髮之形像成之後每夕放光久之乃歇(神僧/傳)
昭明太子好士愛文劉孝綽與殷芸陸倕王筠到洽等
同見禮太子起樂賢堂乃使先圖孝綽(南/史)
武烈太子方等能寫真坐上賔客隨宜㸃染即成數人
以問童孺皆知姓名矣
張愛賔云惟王羲之能為一筆書陸探㣲能為一筆畫
(圖書聞/見志)
梁元帝常畫聖僧武帝親為作讃任荆州刺史時畫番
客入朝圖帝極稱善(具梁/書)又畫職貢圖并序外國貢獻
之事(序具/本集)又遊春苑白蔴紙畫鹿圖師利像鸛鶴陂池
芙蓉醮鼎圖並有題印傳於代(名畫/記)
潤州興國寺苦鳩鴿棲梁上穢汚尊容張僧繇乃就東
壁上畫一鷹西壁上畫一鷂皆側首向簷外看自是鳩
鴿等不復敢來(朝野/僉載)
顧野王好丹青善圖寫王於東府起齋乃令野王畫古
賢命王褒書賛時人稱為二絶(陳/書)
後魏元兆能行法治病有軍士女為物所憑兆曰此畫
妖也天下有至神之妖至靈之怪在陸之精在水之魅
以法治之乃廣化寺壁畫鬼魅
北齊髙孝珩世宗第二子封廣寕郡王博渉多才藝常
於㕔壁畫蒼鷹觀者疑其真鳩雀不敢近又畫朝士圖
當時妙絶(名畫/記)
釋𤣥暢適成都止大石寺手畫作金剛密迹等十六神
像昇明三年又遊西界觀矚岷嶺乃於山郡北部廣陽
縣岕見齊后山遂有終焉之志仍倚巖傍谷結草為菴
弟子法期見神人乘馬著青單衣繞山一匝還示造塔
之處(神僧/傳)
北齊楊子華世祖時任直閤將軍嘗畫馬於壁夜聽馬
鳴如索水草圖龍於素舒卷輒雲氣縈集也天子號為
畫聖時王子善碁通神號為二絶(名畫/記)
煬帝聚魏已來古跡名畫於殿後起二臺東曰妙楷臺
藏古跡西曰寳畫臺藏古畫又於内道塲集道佛經别
撰目録(隋/書)
　
　
　
　
　
　廣博物志卷三十
欽定四庫全書
　廣博物志卷三十一
　　　　　　　　　　　　明　董斯張　撰
　　武功(論兵/)
大昊之難七十戰而後濟黄帝之難五十二戰而後濟
少昊之難四十八戰而後濟昆吾之難五十戰而後濟
(路/史)
有虞氏戒於中國欲民體其命也夏后氏誓於軍中欲
民先成其慮也殷誓於軍門之外欲民先意以待事也
周將交刄而誓之以致民志也夏后氏正其德也未用
兵之刄故其兵不雜殷義也始用兵之刄矣周力也盡
用兵之刄矣夏賞於朝貴善也殷戮於市威不善也周
賞於朝戮於市勸君子懼小人也(呉/子)
武王問太公曰凡用兵為天陳地陳人陳奈何太公曰
日月星辰斗柄一左一右一向一背此謂天陳丘陵水
泉亦有前後左右之利此謂地陳用軍用馬用文用武
此謂人陳(太公/六韜)
武王問太公曰音律之聲可以知三軍之消息勝負之
决乎太公曰深哉王之問也夫律管十二其要有五音
宮商角徵羽此真正聲也萬代不易五行之神道之常
也金木水火土各以其勝攻也古者三皇之世虚無之
情以制剛强無有文字皆有五行五行之道天地自然
六甲之分㣲妙之神其法以天清浄無隂雲風雨夜半
遣輕騎徃至敵人之壘去九百歩外徧持律管當耳大
呼驚之有聲應管其來甚㣲角聲應管當以白虎徵聲
應管當以𤣥武商聲應管當以朱雀羽聲應管當以勾
陳五管聲盡不應者宮也當以青龍此五行之符佐勝
之徵成敗之機武王曰善哉太公曰㣲妙之音皆有外
候武王曰何以知之太公曰敵人驚動則聽之聞枹鼓
之音者角也見火光者徵也聞金鐵矛㦸之音者商也
聞人嘯呼之音者羽也寂寞無聞者宫也此五音者聲
色之符也(管/子)
天子必以嵗之孟秋賞軍師武人於朝簡練傑俊任用
有功命將選士以誅不義於是孟冬以級授軍司徒執
扑北面而誓之誓於社以習其事先期五日太史筮於
祖廟擇吉日齋戒告於郊社稷宗廟既筮則獻兆於天
子天子使有司以牲特告社告以所征之事而受命焉
舍奠於帝學以受成然後乃類於上帝柴於郊以出以
齊車遷廟之主及社主行大司馬職奉之無遷廟主則
以幣帛皮圭告於祖禰謂之主命亦載齊車凡行主皮
圭幣帛皆每舍奠焉而後就館主車止於中門之外外
門之内廟主居於道左社主居於道右其所經名山大
川皆祭告焉及至敵所將戰太史卜戰日卜右御先期
三日有司明以敵人罪狀告之史史定誓命戰日將帥
陳列車甲卒伍於軍門之前有司讀誥誓使周定三令
五申既畢遂禱戰祈克於上帝然後即敵將士戰全已
克敵史擇吉日復禡於所征之地柴於上帝祭社奠祖
以告克者不頓兵傷士也戰不克則不告也凡類禡皆
用甲丙戊庚壬之剛日有司簡功行賞不稽於時其用
命者則加爵受賜於祖奠之前其奔北犯令者則加刑
罰戮於社主之前然後鳴金振旅有司徧告㨗於時所
有事之山川既至舍於國外三日齋以特牛親格於祖
禰然後入設奠以反主若主命則卒奠歛主埋之於廟
兩階間反社主如初迎之禮舍奠於帝學以訊馘告大
享於羣吏用備樂饗有功於祖廟舍爵䇿勲焉謂之飲
至天子親征之禮也(孔叢/子)
古者大將受命而出則忘其國即戎師陣則忘其家故
天子命將出征親潔齋盛服設奠於祖以詔之大將先
入軍吏畢從皆北面再拜稽首而受天子當階南面命
授之節鉞大將受天子乃東向西面而揖之亦弗御也
然後告太社冢宰執蜃宜於社之右南面授大將大將
北面稽首再拜而受之承所頒賜於軍吏其出不類其
克不禡戰之所在有大山川則祈焉禱克於五帝㨗則
報之振旅復命簡異功勤親告廟告社而後適朝禮也
將帥尚左士卒尚右出國先鋒入國後刄介胄在身執
鋭在列雖君父不拜若不幸軍敗則驛騎赴告於載櫜
韔天子素服哭於庫門之外三日大夫素服哭於社亦
如之亡將失城則皆哭七日天子使使迎於軍命將帥
無請罪然後將帥結草自縛袒右肩而入盖喪禮也(並/上)
凡國有難君自宫召將詔之曰社稷之命在將軍即今
國有難願請子將而應之將軍受命乃令祝史太卜齋
宿三日之太廟鑚靈龜卜吉日以受皷旗君入廟門西
面而立將入廟門趨至堂下北面而立主親操鉞持頭
授將軍其柄曰從此上至天者將軍制之復操斧持頭
授將軍其柄曰從此下至淵者將軍制之將已受斧鉞
答曰國不可從外治也軍不可從中御也二心不可以
事君疑志不可以應敵臣既以受制於前矣鼓旗斧鉞
之威臣無還請願君亦以垂一言之命於臣也君若不
許臣不敢將君若許之臣辭而行乃爪鬋設明衣也鑿
門而出乘將軍車載旌旗斧鉞累若不勝其臨敵决戰
不顧必死無有二心(淮南/子)
凡舉兵師以將為命命在通逹不守一術因能授職各
取所長隨時變化以為綱紀故將有股肱羽翼七十二
人以應天道備數如法審知命理殊能異技萬事畢矣
武王曰請問其目太公曰腹心一人主賛謀應卒揆天
消變總攬羣謀保全民命謀士五人主圖安危慮未萌
論行能明賞罰授官位决嫌疑定可否天文三人主司
星厯候風氣推時日考符驗校災異知天心去就之機
地利三人主軍行止形勢利害消息逺近險易水涸山
阻不失地利兵法九人主講論異同行事成敗簡練兵
器刺舉非法通糧四人主度飲食備蓄積通糧道致五
榖命三軍不困乏奮威四人主擇才力論兵革風馳電
掣不知所由伏皷二人主伏旗皷明耳目詭符印謬號
令闇忽徃來出入若神股肱四人主任重持難修溝塹
治壁壘以備守禦通才二人主拾遺補過應對賓客論
議談語消患解結權士三人主行奇詭設殊異非人所
識行無窮之變耳目七人主徃來聽言視變覽四方之
事軍中之情爪牙五人主揚威武激勵三軍使冒難攻
鋭無所疑慮羽翼四人主揚名譽震逺方動四境以弱
敵心遊士八人主伺姦候變開闔人情觀敵之意以為
間諜術士二人主為譎詐依託鬼神以惑衆心方士三
人主百藥以治金瘡以痊萬病法算二人主㑹計三軍
營壘糧食財用出入(六/韜)
夫師之行也有好鬭樂戰獨取强敵者聚為一徒名曰
報國之士有氣冠三軍才力勇㨗者聚為一徒名曰突
㓂之士有輕足善步走如奔馬者聚為一徒名曰搴旗
之士有騎射若飛發無不中者聚為一徒名曰争鋒之
士有射必中中必死者聚為一徒名曰飛馳之士有善
發强弩逺而必中者聚為一徒名曰摧鋒之士此六軍
之善士各因其能而用之(心/書)
説禮樂而敦詩書先仁義而後智勇静若魚潜動若奔
獺有詞若懸流奇謀不測博聞廣見多藝多才此萬夫
之望可引為上賓有猛如熊虎㨗若騰猨剛如鐵石利
若龍泉此一時之雄可引為中賓有多言或中薄技小
才此當人之能可引為下賓矣(上/)
夫林戰之道晝廣旌旗夜多金鼓利用短兵巧於設伏
或攻於前或起於後叢戰之道利用劍楯將欲圖之先
度其路十里一塲五里一應偃戢旌旗持嚴金皷令賊
人無措手足谷戰之道巧於設伏利以勇鬭輕足之士
凌其髙必死之士殿其後列强弩而衝之持短兵而繼
之彼不得前我不得徃水戰之道利在舟楫練習士卒
以乘之多張旗幟以惑之嚴弓弩以中之持短兵以掉
之設堅柵以衛之順其流而擊之夜戰之道或潜師以
衝之以出其不意或多火皷以亂其耳目馳而攻之可
以勝矣(呉/子)
黄帝八陣法車箱洞當金也車工中黄土也鳥雲鳥翔
火也折衝木也龍騰郤月水也雁行鵞鸛天也車輸地
也飛翼浮䖧巽也八陣古有漢以十月㑹營土為八陣
是也世以為出諸葛亮不然孔明八陣本一陣也盖出黄
帝丘井之法井分四道正家處之陣分八面大將軍處
其中而握奇焉一軍萬二千五百人八千七百五十為
正陣三千七百五十為竒兵陣間容陣隊間容隊
春為牝陣弓為前行夏為方陣㦸為前行季夏圓陣牙
為前行秋為牡陣劔為前行冬為伏陣楯為前行是為
五陣(周/書)
使商人為前兵者象白虎陣使羽人為前兵者象𤣥武
陣使徵人為前兵者象朱雀陣使角人為前兵者象青
龍陣(黄石/公記)
彼以直陣來者我以方陣應之方來鋭應之鋭來曲應
之曲來圓應之圓來直應之直木方金鋭火曲水圓土
也各以能克者應勝之(上/)
神農以石為兵黄帝以玉為兵蚩尤以銅鐵為兵揮於
作弓夷牟作矢湯築五庫藏五兵
武王問太公曰王者舉兵三軍器用攻守之具科品衆
寡豈有法乎太公曰凡用兵之大數將甲士萬人法用
武衛大扶胥三十六乘材士强弩矛㦸為翼一車二十
四人推之以八尺車輪車上立旗皷兵法謂之震駭䧟
堅陳敗强敵(用兵之大數將帶甲之士萬人其法用武/衛大扶胥三十六乘扶胥車之别名也材)
(勇之士持强弩矛㦸為羽翼每一車用二十四人推之/用八尺車輪車之上立旗與皷兵法又謂之震駭用以)
(䧟堅陳敗/强敵也)武翼大櫓矛㦸(武翼大櫓車上之蔽也/置矛㦸於車上備擊刺)扶胥
七十二具材士强弩矛㦸為翼以五尺車輪絞車連弩
自副䧟堅陳敗强敵提翼小櫓扶胥一百四十具絞車
連弩自副以鹿車輪䧟堅陳敗强敵(提翼小櫓亦/車上之蔽)大黄
參連弩大扶胥三十六乘材士强弩矛㦸為翼飛鳬電
影自副飛鳬赤莖白羽以銅為首電影青莖赤羽以鐵
為首晝則以絳縞長六尺廣六寸為光耀夜則以白縞
長六尺廣六寸為流星䧟堅陳敗步騎大扶胥衝車三
十六乘螳螂武士共載可以擊縱横敗强敵輜車騎㓂
一名電車兵法謂之電擊䧟堅陳敗步騎(電車言其忽/徃忽來如電)
(之疾速也故兵/法謂之電擊)㓂夜來前矛㦸扶胥輕車一百六十乘
螳螂武士三人共載兵法謂之霆擊䧟堅陳敗步騎(霆/擊)
(言其輕疾徃疾來/如雷霆之擊也)方首鐵棓維朌重十二斤柄長五尺
以上千二百枚一名天棓大柯斧刄長八寸重八斤柄
長五尺以上千二百枚一名天槌敗步騎羣冦飛鈎長
八寸鈎芒長四寸柄長六尺以上千二百枚以投其衆
(用飛鈎投/敵之衆也)三軍拒守木螳螂劔刄扶胥廣二丈百二十
具一名行馬平易地以步兵敗車騎木蒺藜去地二尺
五寸百二十具敗步騎要窮冦遮走北軸旋短衝矛㦸
扶胥百二十具黄帝所以敗蚩尤氏敗步騎要窮㓂遮
走北狹路㣲徑張鐵蒺藜芒髙四寸廣八寸長六尺以
上千二百具敗走騎突瞑來前促戰白刄接張地羅鋪
兩鏃蒺藜參連織女芒間相去二尺萬二千具曠野草
中方胷鋌矛千二百具張鋌矛法髙一尺五寸敗走騎
要窮㓂遮走北狹路㣲徑地䧟銕械鎻參連百二十具
敗步騎要窮㓂遮走北壘門拒守矛㦸小櫓十二具絞
車連弩自副三軍拒守天羅虎落鎻連一部廣一丈五
尺髙八尺百二十具虎落劔刄扶胥廣一丈五尺髙八
尺五百一十具渡溝塹飛橋一間廣一丈五尺長二丈
以上着轉闗轆轤八具以環利通索張之(着以轉闗轆/轤欲易動也)
(張以環利通索欲堅/固也此踰垠之具也)渡大水飛江廣一丈五尺長二丈
以上八具以環利通索張之天浮鐵螳螂矩内員外徑
四尺以上環絡自副三十二具以天浮張飛江濟大海
謂之天潢一名天船(天浮鐵螳螂用/以張飛江者也)山林野居結虎落
柴營環利鐵鎻長二丈以上千二百枚環利大通索大
四寸長四丈以上六百枚環利中通索大二寸長四丈
以上二百枚環利小徽縲長二丈以上萬二千枚天雨
盖重車上板結泉鉏鋙廣四尺長四丈以上車一具以
鐵杙張之伐木天斧重八斤柄長三尺以上三百枚啟
钁刄廣六寸柄長五尺以上三百枚銅築固為垂長五
尺以上三百枚鷹爪方胷鐵杷柄長七尺以上三百枚
方胷鐵乂柄長七尺以上三百枚方胷兩枝鐵乂柄長
七尺以上三百枚芟草木大鎌柄長七尺以上三百枚
大櫓刄重八斤柄長六尺三百枚委環銕杙長三尺以
上三百枚椓杙大槌重五斤柄長二尺以上百二十具
(委環銕為橛上/連以環椓擊也)甲士萬人强弩六千㦸櫓二千矛楯二
千修治攻具砥礪兵器巧手三百人此舉兵用之大數
也(六/韜)
主將有隂符八等有大勝得敵之符長一尺破軍擒將
之符長九寸降城得邑之符長八寸却敵執逺之符長
七寸交兵(一作/驚衆)堅守之符長六寸請糧益兵之符長五
寸敗軍亡將之符長四寸失利亡守之符長三寸(六/韜)
司兵掌五兵五盾各辨其物與其等以待治軍事及授
兵從司馬之法以頒之及其受兵輸亦如之及其用兵
亦如之軍事建車之五兵㑹同亦如之(周/禮)
三官一曰皷皷所以任也所以起也所以進也二曰金
金所以坐也所以退也所以免也三曰旗旗所以立兵
也所以利兵也所以偃兵也此之謂三官有三令而兵
法治也五教一曰教其目以形色之旗二曰教其身以
號令之數三曰教其足以進退之度四曰教其手以長
短之利五曰教其心以賞罰之誠五教各習而士負以
勇矣九章一曰舉日章則晝行二曰舉月章則夜行三
曰舉龍章則行水四曰舉虎章則行林五曰舉鳥章則
行陂六曰舉虵章則行澤七曰舉鵲章則行陸八曰舉
狼章則行山九曰舉韟章則載食而駕九章既定而動
静不過(管/子)
或問辟五兵之道抱朴子曰吾聞呉文皇帝曾從介先
生受要道云但知書北斗字及日月字便不畏白刄帝
以試左右數十人常為先登鋒䧟陳皆終身不傷也鄭
君云但誦五兵名亦有驗刀名大房虛星主之弓名曲
張氐星主之矢名徬徨熒惑星主之劔名大傷角星主
之弩名逺望張星主之㦸名大將軍參星主之也臨戰
時常細祝之或以五月五日作赤靈符著心前或丙午
日日中時作燕居龍虎三囊嵗符嵗易之月符月易之
日符日易之或佩西王母兵信之符或佩熒惑朱雀之
符或佩南極鑠金之符或戴却刄之符或傅玉札散或
浴禁葱湯或取牡荆以作六隂神將符符指敲人或以
月蝕時刻三千嵗蟾蜍喉下有八字者血以書所持之
刀劔或帶武威符螢火丸或交鋒刄之際乘魁履罡呼
四方之長亦有明効(抱朴/子)
凡立軍一人曰燭二人曰比三人曰參比參曰伍伍人
為烈二烈為火五火為隊二隊為官二官為曲二曲為
部二部為校二校為禆二禆為軍(通/典)
三軍所戰其精名曰賓滿其狀如人首而赤目見人則
轉(白澤/圖)
夫聖人行兵上與天合徳下與地合明中與人合心義
合乃動見可乃取小人則不然以强厭弱取利於危不
知逆順快心於非故聖人獨知氣變之情以明勝負之
道凡氣有五色青黄赤白黒色因有五變人氣變軍上
有氣五色相連與天相抵此天應不可攻攻之無後其
氣盛者攻之不勝軍上有赤色氣者徑抵天軍有應於
天攻者其誅乃身軍上有青氣盛明其氣本廣末鋭
而來者此逆兵氣也為未可攻衰去乃可攻青氣在上
其謀未定青氣在右將弱兵多青氣在後將勇榖少先
大後小青氣在左將少卒多兵少軍罷青氣在前將暴
其軍必來赤氣在軍上將謀未定其氣本廣末鋭而來
者為逆兵氣衰去乃可攻赤氣在右將軍勇而兵少卒
强必以殺降赤氣在後將弱卒强敵少攻之殺將其軍
可降赤氣在右將勇敵多兵卒强赤氣在前將勇兵少
榖多卒少謀不來黄氣在軍上將謀未定其氣本廣末鋭
而來者為逆兵氣衰去乃可攻黄氣在右將智而明兵
多卒强榖足而不可降黄氣在後將智而勇卒强兵少
榖少黄氣在左將弱卒少兵少榖亡攻之必傷黄氣在
前將勇智卒多强榖足而有多為不可攻也白氣在軍
上將賢智而明卒威勇而强其氣本廣末鋭而來者為
逆兵氣衰去乃可攻白氣在右將勇而卒强兵多榖亡
白氣在後將仁而明卒少兵多榖少軍傷白氣在左將
勇而强卒多榖少可降白氣在前將弱卒亡榖少攻之
可降黒氣在軍上將謀未定其氣本廣末鋭而來者為
逆兵氣衰去乃可攻黒氣在右將弱卒少兵亡榖盡軍傷可
不攻自降黒氣在後將勇卒强兵少榖亡攻之殺將軍
亡黑氣在左將智而勇卒少兵少攻之殺將其軍自降
黑氣在前將智而明卒少榖盡可不攻自降故明將知
氣變之形氣在軍上其謀未定其在右而低者欲為右
伏兵之謀其氣在前而低者欲為前伏陣也其氣在後
而低者欲為走兵陣也其氣陽者欲為去兵其氣在左
而低者欲為左陣其氣間其軍欲有入邑(越絶/書)
猛將之氣如龍如猛獸或如火煙之狀或白如粉沸或
如火光之狀夜照人或白而赤氣繞之或如山林竹木
或紫黒如門上樓或上黒下赤狀似黒精或如張弩或
如埃塵頭鋭而卑本大而髙此皆猛將之氣也氣發漸
漸如雲變作山形將有深謀(晉/書)
凡軍勝之氣如堤如坂前後磨地或如火光將軍勇士
卒猛或如山堤山上若林木將士驍勇或如埃塵粉沸
其色黄白或如人持斧而敵或如龍舉首向敵或氣如
覆舟雲如牽牛或有雲如鬭雞赤白相連在氣中或發
黄氣皆將士精勇
凡負氣如馬肝色或如死灰色或類偃盖或類偃魚或
黑氣如壊山墜軍上者名曰營頭之氣或如羣羊羣猪
在氣此衰氣也或如懸衣如人相隨或紛紛如轉蓬或
如揚灰或雲如捲席如疋布亂穰者皆為敗徵氣如繫
牛如人卧如雙蛇如飛鳥如决隄垣如壊屋如驚鹿相
逐如兩雞相向此皆為敗軍之氣
凡屠城之氣或赤如飛鳥或赤如敗車或有赤黒氣如
貍皮斑或人中氣聚如樓出見於外營上有雲如衆人
頭赤色其城營皆可屠氣如雄雉臨城其下必有降者
凡戰氣青白如膏如人無頭如死人卧如丹地赤氣隨
之必大戰殺將四望無雲見赤氣如狗入營其下有流
血(並/上)
神農有兵法一篇(漢藝/文志)
黄帝兵法世傳握奇文(李靖/問對)
孫子八陣圖一卷(隋/志)
黄石公三竒法一卷五壘圖一卷(上/)
秦由余有陣圖(李荃太/白隂經)
諸葛亮將苑五十篇論為將之道(中興/書目)
梁元帝玉韜十卷又劉祐開皇中撰兵書十卷名曰金
韜(隋/志)
　
　
　
　
　
　
　
　廣博物志卷三十一
欽定四庫全書
　廣博物志卷三十二
　　　　　　　　　　　明　董斯張　撰
　　武功下(刀/)　(劍/)　(射/)　(弓/)　(矢/)　(弩/)　(諸軍器/)
􁀙謂之彈師蕡弦也彄謂之絠拾捍韝韘也􁀙㢾􁀙也
鞬䩨櫜韜韣弓藏也棚医皾㿪靫韝矢藏也飛蝱矰笰
矢拔箭也平題鈀錍鉤腸羊頭􁀙鑪鏃砮鏑也袂襓䘤
劍衣也拾室□劍削也劍珥謂鐔鞞䩢刀削也龍淵太
阿干將鏌釾莫門斷虵魚腸□鈞燕支蔡倫屬鹿干隊
􁁉谿墨陽鉅闕辟閭劍也陳寳孟勞馬氏白楊剞劂劉
刀也錟鏦􁀙矟􁀙□矛也􁝀謂之鋋􁀙􁀙蒲蘇鎔鈹也
鏔孑饅胡釨戛戈㦸也其鋒謂之□其孑謂之㦺匽謂
之雄㦸鐓釪鐏也吳魁干瞂樐􁀙盾也䤴甲介鎧也兠
鞪謂之胄錏鍜謂之鏂銗機謂之牙和鑾鐲鐸鉦鐃鍾
鑮鈴也(廣/雅)
黄帝作斧鉞見輿服志
黄帝作刀見二儀實録
蚩尤作陌刀舜作􁀙鹿箭筒(見/上)
燧人氏鑄金作刀(古史/考)
刀子之神名曰脱光(六/韜)
古人鑄刀以五月丙午取純火精以協其數故王粲銘
曰相時隂陽制兹利兵(虞喜/志林)
古有阮師之刀天下之所寳貴也初阮之作刀受法於
金精之靈七月庚辛見金神於冶監之門其人光色燁
燿向而再拜神執其手曰子可教也既致之閑宴設饌
而問焉神教以水火之齊五精之陶用隂陽之候取剛
軟之和(楊泉物/理論)
司刀鬼名聻一名滄耳
鯀死三嵗不腐副之以吳刀是用出啟(歸藏/啟筮)
漢太上皇微時佩一刀長三尺上有銘其字難識疑是
殷髙宗伐鬼方之時所作也上皇遊酆沛山中寓居窮
谷裏有人歐冶鑄上皇息其傍問曰此鑄何器工者笑
而言曰為天子鑄劍慎勿泄言上皇謂為戲言而無疑
色工人曰今所鑄鐵鋼礪難成若得公腰間佩刀雜而
冶之即成神器可以尅定天下星精為輔佐以殱三猾
木衰火盛此為異兆也上皇曰余此物名為七首其利
難儔水㫁虬龍陸斬虎兕魑魅罔兩莫能逢之斫玉鑄
金其刄不卷工人曰若不得此七首以和鑄雖歐冶専
精越砥斂鍔終為鄙器上皇則解七首投於鑪中俄而
煙熖衝天日為之晝晦及乎劍成殺三牲以釁祭之鑄
工問上皇何時得此七首上皇云秦昭襄王時余行逢
一野人於陌上授予云是殷時靈物世世相傳上有古
字記其年月及成劍工人視之其銘尚存叶前疑也工
人即持劍授上皇上皇以賜髙祖髙祖常佩於身以殱
三猾及天下已定呂后藏於寳庫庫中守藏者見白氣
如雲出於户外狀如龍蛇呂后改庫名曰靈金藏及諸
呂擅權白氣亦滅及惠帝即位以此庫貯禁兵器名曰
靈金内府也(拾遺記項按鉤命決曰蕭何為/昴星精  羽陳勝胡亥為三猾)
漢武帝出淮陽到舒不覽城問曰此鄉名何陳翼對曰
鄉名不覽上曰萬乘主所問不祥耶欲舉燔之翼曰臣
言不欺佩刀當生毛欺則無毛也視之刀有毛長寸乃
不燔(廬江七/賢傳)
帝解鳴鴻之刀以賜朔刀長三尺朔曰此刀黄帝採首
山之銅鑄之雄已飛去雌者猶存帝臨崩舉刀以示朔
恐人得此刀欲銷之刀自手中化為鵲赤色飛去雲中
(洞㝠/記)
丁次卿者不知何許人也漢順帝時賣刀遼東市時人
名之丁氏次卿有寶刀(列仙/傳)
蒲元性多奇思於斜谷口為諸葛武侯鑄刀三千口刀
成言漢水鈍弱不任淬用蜀江爽烈是大金之元精命
人於成都取江水蒲以淬刀言雜涪水不可用取水者
捍言不雜蒲以刀畫水言雜八升取水者叩頭云於涪
津覆水遂以涪水八升益之(御/覽)
闗羽為先主所重不惜身命自採都山鐵為二刀名曰
萬人及羽敗羽惜刀投之水中(古今刀/劍録)
張飛初拜新亭侯自命匠鑄赤朱鐵為一刀銘曰新亭
侯蜀大將也(上/)
丕造百辟寳刀其一文似靈龜名曰靈寶其二彩似丹
霞名曰含章其三鋒似崩霜刀身劍鋏名曰素質又造
百辟七首三其一理似堅氷名曰清剛其二曜似朝日
名曰揚文其三狀似龍文名曰龍鱗(典/論)
時西胡有獻香者腰帶割玉刀(陳思王/辨道論)
范文本日南奴也為奴時牧羊於澗中得兩鯉魚欲私
食之郎知詰文詐云將礪石還非魚也郎至魚所果見
兩石文異之石有鐵文因入山中就冶作兩刀因舉刀
向鄣鄣即蕃中山地名也呪曰斫石鄣破者文當治此
國遂斫破之衆遂推為君(述異/記)
齊許惇長鬚垂至帶省中號為長鬛公文宣嘗因酒酣
握惇鬚穪美遂以刀截之惟留一握惇不敢復長人號
為齊鬚公(三國/典畧)
梁簡文謝賚善勝刀啟云名均素質神號脱光河圖書
有脱光刀
陶貞白隠居貝都山中嘗畜二刀一名善勝一名寳勝
往往飛去望之如二條青蛇(太平/廣記)
穀梁傳稱公子友與莒拏相摶左右呼曰孟勞孟勞者
魯之寳刀名亦見廣雅近在齊時有姜仲岳謂公子左
右姓孟名勞多力之人為國所寳(顔氏家訓/  以下劍)
昔有一人貧窮困苦為王作事日月經久身體羸痩王
見憐愍賜一死駝貧人得已即便剥皮嫌刀鈍故求石
欲磨乃於樓上得一磨石磨刀令利來下而剝如是數
數往來磨刀後轉苦憚不能上樓懸駝上樓就石磨刀
深為人笑猶如愚人毁破禁戒多取錢財以用修福望
得生天反得其殃如懸駱駝上樓磨刀用功甚多所得
甚少(法苑/珠林)
桃氏為劍(劍工謂之桃氏以/能辟除不祥故也)臘廣二寸有半寸兩從半
之以其臘廣為之莖圍長倍之中其莖設其後參分其
臘廣去一以為首廣而圍之身長五其莖長(手所握者/謂之莖其)
(長五寸劍身長五倍於/莖則共長三尺也臘納)重九鋝(一鋝重六兩半有零九/鋝則重六十兩也鋝劣)
謂之上制(此劍之/上等)上士服之(勇士之上/者能用之)身長四其莖長
(共長二/尺五寸)重七鋝(重四十六/兩有餘)謂之中制(此劍之/中等)中士服之
(勇士之中/者能用之)身長三其莖長(共長/二尺)重五鋝(重三十/兩有餘)謂之下
制(此劍之/下等)下士服之(勇士之下者能/用之  周禮)
薛燭庸子見若狐甲於劍而利鈍識矣臾兒易牙淄澠
之水合者常一合水而甘苦知矣(淮南/子)
劍工惑劍之似莫邪者惟歐冶能名其種玉工眩玉之
似碧盧者惟倚頓不失其情
今劍或絶側羸文齧缺卷銋而稱以頃襄之劍則貴人
爭帶之琴或撥刺枉橈濶解漏越而稱以楚莊之琴側
室爭鼓之苗山之鋋羊頭之銷雖水斷龍舟陸剸兕甲
莫之服帶山桐之琴澗梓之腹雖鳴㢘隅修營唐牙莫
之鼓也(並/上)
世稱利劍有千金之價棠谿魚腸之屬龍泉太阿之輩
其本鋌山中之恒鐵也冶工鍛鍊成而銛利豈利劍之
鍛與鍊乃異質哉工良師巧鍊數至也試取東下直一
金之劍更熟鍛鍊足其火齊其銛猶千金之劍也夫鐵
石天然尚為鍛鍊者變易故質況人含五常之性賢聖
未知熟鍛鍊耳奚患性之不善哉(論/衡)
輕羅霧縠冶服之麗也而不可以禦流鏑沈閭巨闕斬
闗之良也而不可以挑脚刺(抱朴/子)
顓頊髙陽氏有畫影劍騰空劍若四方有兵此劍飛赴
指其方則克未用時在匣中常如龍虎吟(拾遺/記)
王子者帝俈也曾詣鍾山獲九化十變經以隠遁日月
遊行星辰後一旦疾崩營塚在渤海山夏中衰時有發
王子墓者室中無所有惟見一劍在北寢上自作龍鳴
虎嘷之聲人遂無敢近者(真/誥)
夏禹子帝啟在位十年以庚戌八年鑄一銅劍長三尺
九寸後藏之秦望山腹上刻二十八宿文有背面面文
為星辰背記山川日月(古今刀/劍録)
啟子太康在位二十九年嵗在辛卯三月春鑄一銅劍
上有八字面長三尺二寸頭方
孔甲在位三十一年以九年嵗次甲辰採牛首山鐵鑄
一劍銘曰夾古篆書長四尺一寸
殷太甲在位三十二年以四年嵗次甲子鑄一劍長二
尺文曰定光古文篆書
武丁在位五十九年以元年嵗次戊午鑄一劍長三尺
銘曰照膽古文篆書
周昭王瑕在位五十一年以二年嵗次壬午鑄五劍各
投五嶽銘曰鎮嶽尚方古文篆書長五尺(並/上)
魏黑卵以暱嫌殺丘邴章丘邴章之子來丹謀報父之
讎丹氣甚猛形甚露計粒而食順風而趨誓手劍以屠
黑卵黑卵悍志絶衆力抗百夫延頸承刄披胸受矢鋩
鍔摧屈而體無痕撻負其材力視來丹猶雛鷇也來丹
之友申他曰子怨黑卵至矣吾聞衞孔周其子得殷帝
之寳劍奚不請焉來丹遂適衞見孔周執僕御之禮請
先納妻子後言所欲孔周曰吾有三劍惟子所擇皆不
能殺人且先言其狀一曰含光視之不可見運之不知
有其所觸也泯然無際經物而物不覺二曰承影將旦
昧爽之交日夕昬明之際北面而察之澹澹焉若有物
存莫識其狀其所觸也竊竊然有聲經物而物不疾也
三曰宵練方晝則見影而不見光方夜見光而不見形
其觸物也騞然而過隨過隨合覺疾而不血刄焉此三
寳者傳之十三世矣而無施於事匣而藏之未嘗啟封
來丹曰雖然吾必請其下者孔周乃歸其妻子與齋七
日晏隂之間跪而授其下劍來丹再拜受之以歸來丹
遂執劍從黑卵時黑卵已醉偃於牖下自頸至腰三斬
之黑卵不覺來丹以黑卵之死趣而退遇黑卵之子於
門擊之三下如投虚黑卵之子方笑曰汝何蚩而三招
予黑卵既醒怒其妻曰醉而露我使我嗌疾而腰急其
子曰疇昔來丹之來遇我於門三招我亦使我體疾而
肢彊彼其厭我哉(列/子)
眉間赤名赤鼻父干將母莫邪父為晉王作劍藏雄送
雌語其妻曰吾藏劍在南山之隂北山之陽松生石上
劍在其中矣君若覺殺我爾生男以告之乃至君覺殺
干將妻從生男名赤鼻具以告之赤鼻斫南山之松不
得劍於屋柱中得之晉君夢一人眉廣三尺辭欲報讎
購求甚急乃逃朱興山道逢一客客問曰子眉間赤乎
答曰是也吾能為子報讎赤曰父無分寸之罪枉被荼
毒君今惠念何所用耶客曰須子之頭并子之劍赤乃
與頭客與王王大賞之即以鑊煮其頭七日七夜不爛
客曰此頭不爛者王親臨之王即視之客於後以劍斬
王頭入鑊中二頭相齧客恐赤不勝自以劍擬頭入鑊
中三頭相咬七日後一時俱爛乃分塟之名曰三王冢
(晉王一作楚王赤/一作尸  列異傳)
闔閭請干將鑄作名劍二枚干將者吳人也與歐冶子
同師俱能為劍越前來獻三枚闔閭得而寶之以故使
劍匠作為二枚一曰干將二曰莫邪莫邪干將之妻也
干將作劍采五山之鐵精六合之金英候天伺地隂陽
同光百神臨觀天氣下降而金鐵之精不銷淪流於是
干將不知其由莫邪曰子以善為劍聞於王使子作劍
三月不成其有意乎干將曰吾不知其理也莫邪曰夫
神物之化須人而成今夫子作劍得無得其人而後成
乎干將曰昔吾師作冶金鐵之類不銷夫妻俱入冶鑪
中然後成物至今後世即山作冶麻絰葌服然後敢鑄
金於山今吾作劍不變化者其若斯耶莫耶曰師知爍
身以成物吾何難哉於是干將妻乃斷髮剪爪投於鑪
中使童女童男三百人鼓槖裝炭金鐵刀濡遂以成劍
陽曰干將隂曰莫耶陽作龜文隂作漫理干將匿其陽
出其隂而獻之闔閭甚重既得寶劍適會魯使季孫聘
於吳闔閭使掌劍大夫以莫邪獻之季孫拔劍之鎠中
缺者大如黍米歎曰美哉劍也雖上國之師何能加之
夫劍之成也吳霸有缺則亡矣我雖好之其可受乎不
受而去闔閭既寶莫邪復命於國中作金鈎令曰能為
善鈎者賞之百金吳作鉤者甚衆而有人貪王之重賞
也殺其二子以血舋金遂成二鈎獻於闔閭詣宫門而
求賞王曰為鈎者衆而子獨求賞何以異於衆夫子之
鈎乎作鈎者曰吾之作鈎也貪而殺二子舋成二鈎王
乃舉衆鈎以示之何者是也王鈎甚多形體相類不知
其所在於是鈎師向鈎而呼二子之名吳鴻扈稽我在
於此王不知汝之神也聲絶於口兩鈎俱飛着父之胸
吳王大驚曰嗟乎寡人誠負於子乃賞百金遂服而不
離身(吳越/春秋)
昔者越王句踐有寳劍五聞於天下客有能相劍名薛
燭王召而聞之曰吾有寳劍五請以示之薛燭對曰愚
理不足以言大王請不得已乃召掌者王使取豪曹薛
燭對曰豪曹非寳劍也夫寳劍五色並見莫能相勝毫
曹已擅名矣非寳劍也王曰取巨闕薛燭曰非寳劍也
寳劍者金錫和銅而不離今巨闕已離矣非寳劍也王
曰然巨闕初成之時吾坐於露壇之上宫人有駕白鹿
而過者車奔鹿驚吾引劍而指之四驚上飛揚不知其
絶也穿銅釜絶鐵䥶胥中決如粢米故曰巨闕王取純
鈎薛燭聞之忽如敗有頃懼如悟下階而深惟簡衣而
坐望之手振拂揚其華淬如芙蓉始出觀其鈲爛如列
星之行觀其光渾渾如水之溢於塘觀其斷巖巖如瑣
石觀其才煥煥如氷釋此所謂純鈎耶王曰是也客有
直之者有市之鄉二駿馬千匹千户之都二可乎薛燭
對曰不可當造此劍之時赤堇之山破而出錫若耶之
溪涸而出銅雨師掃灑雷公擊槖蛟龍捧鑪天帝裝炭
太一下觀天精下之歐冶乃因天之精神悉其伎巧造
為大刑三小刑二一曰湛盧二曰純鈎三曰勝邪四曰
魚膓五曰巨闕吳王闔閭之時得其勝邪魚膓湛盧闔
閭無道子女死殺生以送之湛盧之劍去之如水行秦
過楚楚王卧而寤得吳王湛盧之劍將首魁漂而存焉
秦王聞而求不得興師擊楚曰與我湛盧之劍還師去
汝楚王不與闔閭又以魚膓之劍刺吳王僚使披膓夷
之甲三事闔閭使専諸為秦炙魚者引劍而刺之遂弑
王僚此其小試於敵邦未見其大用於天下也今赤堇
之山已合若耶溪深而不測羣神不下歐冶即死雖復
傾城量金珠玉竭河猶不能得此一物有市之鄉二駿
馬千匹千户之都二何足言哉楚王召風胡子而問之
曰寡人聞吳有干將越有歐冶子此二人甲世而生天
下未嘗有精誠上通天下為烈士寡人願齎邦之重寳
皆以奉子因吳王請此二人作鐵劍可乎風胡子曰善
於是乃令風胡子之吳見歐冶子干將使人作鐵劍歐
冶子干將鑿茨山洩其溪取鐵英作為鐵劍三枚一曰
龍淵二曰泰阿三曰工布(一作/市)畢成風胡子奏之楚王
楚王見此三劍之精神大悦風胡子問之曰此三劍何
物所象其名為何風胡子對曰一曰龍淵二曰泰阿三
曰工布楚王曰何謂龍淵泰阿工布風胡子對曰欲知
龍淵觀其狀如登髙山臨深淵欲知泰阿觀其鈲巍巍
翼翼如流水之波欲知工布鈲從文起至脊而止如珠
不可袵文如流水不絶晉鄭王聞而求之不得興師圍
楚之城三年不解倉糓粟索庫無兵革左右羣臣賢士
莫能禁止於是楚王聞之引泰阿之劍登城而麾之三
軍破敗士卒迷惑流血千里猛獸歐瞻江水折揚晉鄭
之頭畢白楚王於是大悦曰此劍威耶寡人力耶風胡
子對曰劍之威也因大王之神楚王曰夫劍鐵耳固能
有精神若此乎風胡子對曰時各有使然軒轅神農赫
胥之時以石為兵斷樹木為宫室死而龍臧夫神聖主
使然至黄帝之時以玉為兵以伐樹木為宫室鑿地夫
玉亦神物也又遇聖主使然死而龍臧禹穴之時以銅
為兵以鑿伊闕通龍門決江導河東注於東海天下通
平治為宫室豈非聖主之力哉當此之時作鐵兵威服
三軍天下聞之莫敢不服此亦鐵兵之神大王有聖德
楚王曰寡人聞命矣(越絶/書)
越王問相國范蠡曰孤有報復之謀水戰則乘舟陸行
則乘輿輿舟之利頓於兵弩今子為寡人謀事莫不謬
者乎范蠡對曰臣聞古之聖君莫不習戰用兵然行陣
隊伍軍鼓之事吉凶決在其工今聞越有處女出於南
林國人稱善願王請之立可見越王乃使使聘之問以
劍㦸之術處女將北見於王道逢一翁自稱曰袁公問
於處女吾聞子善劍願一見之女曰妾不敢有所隠惟
公試之於是袁公即杖箖箊竹竹枝上頡橋未墮地女
即捷末袁公則飛上樹變為白猨遂别去見越王越王
問曰夫劍之道則如之何女曰妾生深林之中長於無
人之野無道不習不達諸侯竊好擊之道誦之不休妾
非受於人也而忽自有之越王曰其道如何女曰其道
甚微而易其意甚幽而深道有門户亦有隂陽開門閉
戸隂衰陽興凡手戰之道内實精神外示安儀見之似
好婦奪之似懼虎布形候氣與神俱往得聞斯道者一
人當百百人當萬王欲試之其驗即見越王即加女號
號曰越女乃命五板之墮長髙習之教軍士當世勝越
女之劍(並/上)
衞靈公晝寢而起志氣益衰使人馳召勇士公孫悁道
遭行人卜商卜商曰何驅之疾也對曰公晝寢而起使
我召勇士公孫悁子夏曰微悁而勇若悁者可乎御者
曰可子夏曰載我而返至君曰使子召勇士何為召儒
使者曰行人曰微悁而勇若悁者可乎臣曰可即載與
來君曰諾延先生上趣召公孫悁至入門杖劍疾呼曰
卜商我存若頭子夏顧咄之曰咄内劍吾將與若言勇
於是君令内劍而上子夏曰來吾嘗與子從君而西見
趙簡子簡子披髮杖矛而見我君我從十三行之後趨
而進曰諸侯相見不宜不朝服將以頸血濺君之服矣
使反朝服而見吾君子耶我耶悁曰子也子夏曰子之
勇不若我一矣又與子從君而東至阿遭齊君重鞇而
坐吾君單鞇而坐我從十三行之後趨而進曰禮諸侯
相見不宜相臨以勢揄其一鞇而去之者子耶我耶悁
曰子也子夏曰子之勇不若我二矣又與子從君於囿
中於是兩冦肩逐我君拔矛下格而還子耶我耶悁曰
子也子夏曰子之勇不若我三矣所貴為士者上懾萬
乘下不敢傲乎匹夫外立節矜而敵不侵擾内禁殘害
而君不危殆是士之所長君子之所致貴也若夫以長
掩短以衆暴寡凌轢無罪之民而成威於閭巷之間者
是士之甚毒而君子之所致惡也衆之所誅鋤也夫何
以論勇於人主之前哉於是靈公避席抑手曰寡人雖
不敏請從先生之勇(韓詩/外傳)
王子喬墓在京陵人有盜發之者都無所見惟有一劍
停在穴中欲進取之劍作龍鳴虎吼遂不敢進俄而徑
飛上天(世/語)
經侯往適魏太子左帶羽玉具劍右帶環珮左光照右
右光照左坐有頃太子不視也又不問也經侯曰魏國
亦有寳乎太子曰有經侯曰其寶何如太子曰主信臣
忠百姓上戴此魏之寳也經侯曰吾所聞者非是之謂
也乃問其器而已太子曰有徒師沼治魏而市無預價
郄辛治陽而道不拾遺芒卯在朝而四隣賢士無不相
因而見此三大夫乃魏國之大寳於是經侯黙然不應
左解玉具右解環珮委之坐愆然而起黙然不謝趨而
出上車驅去魏太子使人操劍珮逐與經侯使告曰此
寒不可衣饑不可食無為遺我賊(説/苑)
宋有蘭子者以技干宋元宋元召而使見其技以雙技
長倍其身屬其踁並趨並馳弄七劍迭而躍之五劍常
在空中元君大驚立賜金帛又有蘭子又能燕戲者聞
之復以干元君元君大怒曰昔有異技干寡人者技無
庸適值寡人有歡心故賜金帛彼必聞此而進復望吾
賞拘而擬戮之經月乃放(列/子)
曾從子善相劍者也衞君怨吳王曾從子曰吳王好劍
臣請為吳王相劍因為君刺之衞君曰子為之是也非
縁義也為利也吳强而富衞弱而貧子必往吾恐子為
吳王用之於我也乃逐之(韓/子)
司馬蒯聵天下之攻擊劍者也(新/論)
魯石公劍迫則能應感則能動沕穆無窮變無形像優
柔委從如影與響如龎之守户如輪之逐馬響之應聲
影之像形也閶不及鞈呼不及吸足舉不及集相離若
蟬翼尚在肱北此善當敵者也未及夫折衝於未形之
前者揖讓乎廟堂之上而施惠乎百萬之民故居則無
變動戰則不血刄其湯武之兵與(説/苑)
燕支蔡愉千勝堂谿墨陽並劍名也(廣/雅)
楚有龍泉秦有太阿工市(初學/記)
太公之闕文王之録莊君之􁅌闔閭干將莫邪巨闕辟
閭此皆古之良劍也然而不加砥礪則不能斷(荀/子)
蜚景之劍威奪白日氣盛紫蜺以之刲穫則其與劂刄
也無擇及夫凶邪流毒沸渭不靖加之運掌之上則千
里之内不留行矣(亢倉/子)
昆吾山其下多赤金色如火昔黄帝伐蚩尤陳兵於此
地鍊石為銅銅色青而利泉水赤山草木皆劍利土亦
鋼而精至越王勾踐使工人以白馬白牛祠昆吾之神
採金鑄之以成八劍之精一名揜日以之指日則光晝
暗金隂也隂盛則陽滅二名斷水以之劃水開即不合
三名轉魄以之指月蟾兔為之倒轉四名懸翦飛鳥遊
過觸其刄如斬截焉五名驚鯢以之泛海鯨鯢為之深
入六名滅魂挾之夜行不逢魑魅七名却邪有妖魅者
見之則伏八名真剛以切玉斷金如削土木矣以應八
方之氣鑄之也其山有獸大如兔毛色如金食土下之
丹石深穴地以為窟亦食銅鐵膽腎皆如鐵其雌者色
白如銀昔吳國武庫之中兵刄鐵器俱被食盡而封署
依然王令檢其庫穴獵得雙兔一白一黄殺之開其腹
而有鐵膽腎方知兵刄之鐵為兔所食王乃召其劍工
令鑄其膽腎以為劍一雌一雄號干將者雄號莫邪者
雌其劍可以切玉斷犀王深寳之遂霸其國(拾遺/記)
楚王夫人於夏納涼抱鐵柱心有所感遂懐孕産一銕
楚王命鏌邪鑄為雙劍(列士/傳)
西平縣有龍泉水可以砥礪刀劍特堅利故有堅白之
論矣(晉太康/地理志)
梁國多池沼時池中出神劍到今其民像而作之號大
梁氏之劍(水經/注)
秦始皇在位三十七年以三年嵗次丁巳採北祗銅鑄
二劍銘曰定秦小篆書李斯埋在阿房閣下一在觀臺
下長三尺六寸(古今刀/劍録)
前漢劉季以始皇三十四年得一鐵劍長三尺銘曰赤
銷大篆書及貴常服之此即斬蛇劍也
漢武帝在位五十四年以元光五年嵗次乙巳鑄八劍
長三尺六寸銘曰八服小篆書嵩恒霍華泰山五嶽皆
埋之(並/上)
漢武帝崩後忽見形謂陵令薛平曰我雖失勢猶為汝
君奈何令吏卒止吾陵磨劍乎因不見推陵旁果有方
石可以為礪吏卒常盜磨刀劍霍光欲斬之張安世曰
神道茫昧不宜為法故阮公詠懐詩曰失勢在須臾帶
劍上吾丘(漢武/故事)
漢武帝七夕幸開襟樓忽見殿北方綵雲縹緲有美女
騎一物翩躚而下即以所騎之物上帝曰此棨東之劍
羣僊寳之能辟諸邪妾乘之而來頃刻百里矣後入吳
宫大帝號曰辟邪亦曰百里(潛居/録)
王母帶分景之劍上元夫人帶流黄擇精之劍(漢武/内傳)
宣帝詢在位二十五年以本始四年鑄二劍長三尺一
曰毛一曰貴以足下有毛故為之皆小篆書(刀劍/録)
平帝衎在位五年以元始元年嵗次辛酉掘得一劍有
帝名因服之大篆書
後漢光武秀在位三十三年未貴時在南陽鄂山得一
劍文曰秀霸小篆書帝常服之(並/上)
光武有駭犀之劍以賜陳遵(東觀/漢記)
建武十三年屠耆國獻劍直百金以賜騎士(上/)
肅宗嘗賜諸尚書劍惟此三人特以寳劍自手署其名
曰韓稜楚龍淵郅壽蜀漢文陳寵濟南椎成時論者為
之説以稜淵深有謀故得龍淵壽明達有文章故得漢
文寵敦朴善不見外故得椎成(後漢/書)
章帝建初八年鑄一金劍令投於伊水中以厭人膝之
怪𢎞景按水經云伊水有一物如人膝頭有爪人浴輒
没不復出(刀劍/録)
趙珜少好遊俠行部帶劍過亭長亭長譴之嘆曰無大
志故為豎吏所輕耳於是解劍挂壁曰珜不乘輜重佩
綬不復帶劍因之京師詣太學受業治春秋變行厲操
名德遂稱除野王令乃解劍帶之官(益部耆/舊傳)
齊張仲曲成侯以善擊刺學用劍立名天下
袁紹在黎陽夢有一神授一寳劍及覺果在卧所銘曰
思召紹解之曰思召紹字也(刀劍/録)
魏文帝有飛景流彩華鋒三劍(典/論)
余㓜學擊劍閱師多矣四方之法各異惟京師為善桓
靈之間有虎賁王越善斯術稱於京師河南史阿言昔
與越遊具得其法余從阿學之精熟嘗與平虜將軍劉
勲奮威將軍鄧展等共飲宿聞展善有手臂曉五兵又
稱其能空手入白刄余與論劍良久謂言將軍法非也
余顧嘗好之又得善術因求與余對時酒酣耳熱方食
竿蔗便以為杖下殿數交三中其臂左右大笑展意不
平求更為之余言吾法急屬難相中面故齊臂耳展言
願復一交余知其欲突以取交中也因偽深進展果尋
前余却脚䣛正截其顙坐中驚視余還坐笑曰昔陽慶
使淳于意去其故方更授以秘術今余亦願鄧將軍捐
棄故伎更受要道也(上/)
吳大皇帝有寳刀三寳劍六一曰白虹二曰紫電三曰
辟邪四曰流星五曰青㝠六曰百里刀一曰百鍊二曰
青犢三曰漏景(刀劍/録)
孫亮鑄一劍文曰流光(上/)
邯鄲淳詣臨淄侯植時大暑植取水浴以粉自傅科頭
胡舞擊劍誦小説顧謂淳曰邯鄲生何如也(魏/畧)
劉曜隠居管涔之山夜中忽有一童子入跪曰管涔王
使小臣奉謁趙皇帝獻劍一口置前再拜而去以燭視
之劍長二尺光澤非常赤玉為飾背有銘云神劍服御
除衆毒(異/苑)
武勝公常於灘口見雷公逐一黄蛇或以石投之鏗然
有雷聲雷公飛去得一劍有文云許旌陽斬蛟第三劍
也(上/)
陶貞白著太清經一名劍經凡學道術者皆須有好劍
鏡隨身又説干將莫邪劍皆以銅鑄非鐵也(太平/廣記)
永明初始造舊宫鑿東北之地皆平崗迤隴尤多古冢
墓有人得銅劍長尺五寸余既借看歎其古異客有謂
余曰古時乃以銅為兵乎其可得而聞不余笑而應曰
此證據甚多輒具言之余按山海經曰昆吾之山其上
多赤銅郭璞注曰此山出金如火以之切玉如割泥也
周穆王時西戎獻之尸子所謂昆吾之劍也越絶書曰
赤瑾之山破而出錫若耶之谿涸而出銅歐冶鑄以為
純鈎之劍又汲冢中得一銅劍長三尺五及今所記干
將者亦皆非鐵明古者以銅錫為兵器也周書稱穆王
時征犬戎得昆吾之劍火浣布長尺有咫又有鍊銅赤
刀割玉如泥焉又左傳僖公十八年鄭伯始朝於楚楚
賜之金既而悔之盟曰無以鑄兵故以鑄三鐘杜預注
云楚金利故也古者以銅為兵故禹貢曰荆揚貢金三
品余以為古者語質而難解今者語文而易了獨詩云
元龜象齒其實象牙也書曰厥包橘柚乃黄柑也金品
上則黄中則赤下則黑黑金是鐵赤金是銅黄金是金
黄金可為寳赤金可為兵黑金可為器韓子稱昔智伯
繇之伐趙襄子初晉陽襄子金將盡問於張孟談孟談
對曰吾聞董安于治晉陽也公室悉以銅為柱質君可
發而用之於是發之有餘金矣謂此據葢可知焉又昔
夏后氏使九牧貢金鑄九鼎於荆山之下於昆吾氏之
墟白若甘攙之地圖其山川奇怪以形於鼎使民知神
姦不逢其害以定其祥鼎成三足而方不炊而自沸不
舁而自藏不遷而自行九鼎既成定之國都桀有昬德
鼎遷於商殷紂暴虐鼎遷於周每人主休明鼎雖小而
重其姦回昬亂雖大而輕及周顯王三十二年姬德大
衰乃淪入泗水秦始皇之初見於彭城二十七年始皇
東遊大發徒出之而不能得焉後漢武帝賔禮百神於
汾隂得大鼎時人以為九鼎其詳不可得而審也且荆
軻刺秦王之日七首擊銅柱銅柱火出則古者非直以
銅為七首亦以為殿柱也且始皇之世長狄十二見於
臨洮身長三丈足跡六尺於是始皇斂天下之兵鑄而
象之故西京賦云髙門有閌列坐金狄是也又造阿房
之宫其門悉用磁石磁石噏鐵以防外兵之入焉以此
推之明知春秋迄於戰國戰國至於秦時攻爭紛亂兵
革互興銅既不充給故以鐵足之鑄銅既難求鐵甚易
是故銅兵轉少鐵兵轉多年甚一年嵗甚一嵗漸染流
遷遂成風俗所以鐵工比肩而銅工稍絶二漢之世逾
見其微及漢建安二十四年魏文帝為太子時鑄三寳
刀二匕首天下百鍊之精利而悉是鑄鐵不能復鑄銅
矣按張華博物志亦稱鑄銅之工不復可得惟蜀地羌
中時有解者由此言之斯妙久絶余謂不能復鑄銅者
正當不能使利如霜雪光如雲霞陸斬犀兕水斷蛟龍
豈復不能鑄銅鑪鋺燈耶然今太極殿前兩大銅鏡即
周景王鑄也製作精巧獨絶晩世今之作必不及古猶
今鏡不及古鏡今鐘不及古鐘矣昔余為吳興令鑿池
又獲銅箭鏑數十枚時有人復於彼山中伐木得銅斧
一口古銅鑄為兵豈為一據故備言其詳以發子之蒙
矣古貴銅賤鐵非獨此事按皇覽帝王塚墓記稱吳王
闔閭塚銅槨三重汞池六尺玉鳬之流扁諸之劍三盤
郢魚腸之劍在焉秦始皇冢亦以銅槨水銀為江河闗
東賊發之至銅槨而取銅深大不可多得因此穴塞漢
東思王冢時奢侈皆生塟取愛幸奴婢蓄穀為銅牕以
通殉塟者氣息兼以水火守冢給呼召數十年乃不復
聞聲矣晩世之塟無復此例然猶自大奢大富大盛或
傾一國之財或竭一家之寳或爭為宏麗或競相髙尚
前漢奢於後漢魏時富於晉世中原既夷至於江左時
天下凋䘮制度日衰富貴之家猶或厚塟然論古曩亦
減損千萬倍矣世愈貧狹哀禮愈薄又往古之士棺皆
不用釘悉用細腰其細腰之法長七寸廣三寸厚二寸
五分狀如木秤兩頭大而中央小仍鑿棺際而安之因
普漆其外一棺凡用細腰五十四枚大略如此亦可謂
至巧矣其法既絶亦有銅釘銅釘之體皆如今柘釘形
也銅釘既滑多被發掘自義熙以來乃以柘代銅爰及
明器之屬亦多減省必不得已乃用烏牙焉相與皆用
素棺不得施漆又自棺之外一無所設既由貧富之懸
兼以避患之及耳故為此讃以明古今銅鐵之兵刄塟
送之事焉乃成讃曰悠悠開闢或聖或賢蚩尤鑄銅為
兵幾年天生五材實此為先既古既曩誰測誰傳紛綸
百氏事無不異況乃金鐵國之利器風胡専精歐冶妙
思於昔則出於今則秘聞之釋經萬物澹薄在古必厚
在今必惡徒侈徒異徒鏟徒削聊舉一槩以明鴻略(江/淹)
(銅劍/讃)
七首劍屬漢王莽避火宣室持虞帝七首則堯舜已為
其物矣(通俗/文)
應仲逺云昔荆軻逐秦王其後謁者持七首以備不虞
從此侍官執刀劍漢高祖偃武修文始制以手板代焉
(周遷車服襍/事  以下射)
射人掌國之三公孤卿大夫之位三公北面孤東面卿
大夫西面其贄三公執璧孤執皮帛卿執羔大夫鴈諸
侯在朝則皆北面詔相其法若有國事則掌其戒令詔
相其事掌其治達(其善治射事者/則達之於王也)以射灋治射儀王以
六耦射三侯(三侯熊侯虎/侯豹侯也)三獲三容(三獲謂執獲旌而/告中者三人也三)
(容謂設之以/蔽待獲者也)樂以騶虞九節五正(節即騶虞也以九為/數五正者以五采為)
(正鵠也中朱次白次黄/次蒼而黑居其外焉)諸侯以四耦射二侯(二侯熊/豹也)二
獲二容樂以貍首七節三正(三正朱/白蒼也)孤卿大夫以三耦
射一侯(一侯謂/麋侯也)一獲一容樂以采蘋五節二正(采蘋以/五為節)
(二正則/朱緑也)士以三耦射豻侯(亦六人也/豻胡犬也)一獲一容樂以采
蘩五節二正(周/禮)
天子所以親射何助陽氣達萬物也春氣微弱恐物有
窒塞不能自達者夫射自内發外貫堅入剛象物之生
故以射達之也含文嘉曰天子射熊諸侯射麋大夫射
虎豹士射鹿豕天子所以射熊何示服猛巧佞也諸侯
射麋者示達迷惑人也麋之言迷也大夫射虎豹者示
服猛也士射鹿豕者示除害也各取徳所能服也侯者
以布為之何用人事之始也本正則末正矣(白虎/通)
天子射百二十步諸侯九十歩大夫七十步士五十步
明尊者所服逺也卑者所服近也(上/)
羿以善射服事先王乃命司衡賜以累矰彤弓蒿矢羿
是以去下地之白難而民得以佚(白難兇頑為亂之人/如封豕長蛇之類皆)
(其號/名爾)
許氏云羿臣堯河伯溺殺人羿射其左目風伯壊其室
屋羿中其膝
羿五嵗父母與之入山處之木下以待蟬鳴還欲取之
而羣蟬俱鳴遂捐而去羿為山間所養年二十習於弓
矢仰天嘆曰我將射四方矢至吾門止因捍弓射矢徑
至羿之門乃隨矢去(括地/象)
羿事夏王王命射於方豕之皮征南之的曰中之賞子
萬金不中則削十邑羿援矢而色蕩射之矢逸再之又
不中焉王謂傳彌仁曰斯羿也發無不中而今也不中
何以對曰若羿者喜懼之為災而萬金為之患也人能
遺其喜懼之私若萬金之患則天下亡愧於羿矣王曰
善吾乃今知亡欲之道矣(符/子)
帝羿與吳賀北游賀使羿射雀曰生之乎殺之乎賀曰
射其左目羿引弓射之誤中右目抑首而愧終身不忘
(帝王/世紀)
甘蠅古之善射者彀弓而獸伏鳥下弟子名飛衞學射
於甘蠅而巧過其師紀昌者又學射於飛衞飛衞曰爾
先學不瞬而後可言射矣紀昌歸偃卧其妻之機下以
目承牽挺二年之後雖錐末倒眥而不瞬也以告飛衞
飛衞曰未也亞學視而後可視小如大視微如著而後
告我昌以氂懸虱於牖南面而望之旬日之間浸大也
三年之後如車輪焉以覩餘物皆丘山也乃以燕角之
弧朔蓬之簳射之貫虱之心而懸不絶以告飛衞飛衞
髙蹈拊膺曰汝得之矣紀昌既盡衞之術計天下之敵
己者一人而已乃謀殺飛衞相遇於野二人交射中路
矢鋒相觸而墜於地而塵不揚飛衞之矢先窮紀昌遺
一矢既發飛衞以棘刺之端扞之而無差焉於是二子
泣而投弓相拜於塗請為父子尅臂以誓不得告術於
人(列/子)
逢蒙之弟子曰鴻超怒其妻而怖之射其目矢來注眸
子而眶不睫矢墜地而塵不揚(上/)
更嬴之妻能作鎖雲囊佩之陟髙山有雲處不必開囊
而自然有雲氣入其中歸至家啟視皆有雲氣白如綿
自囊而出囊大如蠶繭而可以開合更嬴善射每言能
仰射入雲中其妻不信因以一囊繫箭頭令射之及墜
驗之果有白雲在内因名箭曰鎖雲(謝氏/詩源)
於是范蠡復進善射者陳音音楚人也越王請音而問
曰孤聞子善射道何所生音曰臣楚之鄙人嘗步於射
術未能悉知其道越王曰然願子一二其辭音曰臣聞
弩生於弓弓生於彈彈起古之孝子越王曰孝子彈者
柰何音曰古者人民朴質饑食鳥獸渴飲霧露死則褁
以白茅投於中野孝子不忍見父母為禽獸所食故作
彈以守之絶鳥獸之害故歌曰斷竹續竹飛土逐宍之
謂也於是神農皇帝弦木為弧剡木為矢弧矢之利以
威四方黄帝之後楚有弧父弧父者生於楚之荆山生
不見父母為兒之時習用弓矢所射無脱以其道傳於
羿羿傳逢蒙逢蒙傳於楚琴氏琴氏以為弓矢不足以
威天下當是之時諸侯相伐兵刄交錯弓矢之威不能
制服琴氏乃横弓着臂施機設樞加之以力然後諸侯
可服琴氏傳之楚三侯所謂句亶鄂章人號麋侯翼侯
魏侯也自楚之三侯傳至靈王自靈王之後射道分流
百家能人用莫得其正臣前人受之於楚五世於臣矣
臣雖不明其道惟王試之越王曰弩之狀何法焉陳音
曰郭為方城守臣子也教為人君命所起也牙為執法
守吏卒也牛為中將主内裹也闗為守禦檢去止也錡
為侍從聽人主也臂為道路通所使也弓為將軍主重
負也弦為軍師禦戰士也矢為飛客主教使也金為實
(闕/)　　　不止也衞為副使正道理也又為受教知可
否也縹為都尉執左右也敵為百死不得駭也鳥不及
飛獸不暇走弩之所向無不死也臣之愚劣道悉如此
越王曰願聞正射之道音曰臣聞正射之道道衆而微
古之聖人射弩未發而前名其所中臣未能如古之聖
人請悉其要夫射之道身若戴板頭若激卵左蹉右足
横左手若附枝右手若抱兒舉弩望敵翕心咽煙與氣
俱發得其和平神定思去去止分離右手發機左手不
知一身異教豈況雄雌此正射持弩之道也願聞望敵
儀表投分飛矢之道音曰夫射之道從分望敵合以參
連弩有斗石矢有輕重石取一兩其數乃平逺近髙下
求之銖分道女在斯無有遺言越王曰善盡子之道願
子悉以教吾國人音曰道出於天事在於人人之所習
無有不神於是乃使陳音教士習射於北郊之外三月
軍士皆能用弓弩之巧陳音死越王傷之塟於國西號
其塟所曰陳音山(吳越/春秋)
空石之中有人焉其名曰觙其為人也善射以好思耳
目之欲接則敗其思蚊虻之聲聞則挫其精是以闢耳
目之欲而逺蚊虻之聲閑居靜思則通思神若是可謂
微矣(荀/子)
李悝為上地守而欲人之善射也乃下令曰人之有狐
疑之訟者令之射的中之者勝不中者負令下而人皆
習射及與秦人戰大敗之以人之善戰射也(韓/子)
後漢陳王寵善弩射十發十中中皆同處華嶠書云寵
射其祕法以天覆地載參連為奇三微三小三微為經
三小為緯相將萬勝之方然要在機牙
晉中興後譙郡周子文家在晉陵少時喜射獵嘗入山
獵忽山岫間見一人長五丈許捉弓箭鏑頭廣二尺許
白如霜雪忽出聲喚曰阿鼠(阿鼠子/文小字)子文不覺應曰諾
此人牽弓滿鏑向子文文便失魄厭伏(搜神/記)
齊柳惲字文暢常與琅玕王瞻博射嫌其皮濶乃摘梅
帖烏珠之上發必命中觀者驚駭(南/史)
宣武靈后胡氏幸西林園法流堂命侍臣射不能者罰
之又自射針孔中之尋闗口温水登鷄頭山射象牙簪
一發中之
斛律光嘗從文襄校獵雲表見一大鳥射之正中其頭
形如車輪旋轉而下乃鵰也邢子髙嘆曰此射鵰手也
當時號落鵰都督(北齊/書)
隋末有督君謨善閉目而射志其目則中目志其口則
中口有王靈智者學射於君謨以為曲盡其妙欲射殺
君謨獨擅其美君謨製一短刀箭來輒截之惟有一矢
君謨張口承之遂囓其鏑而笑曰汝學射三年未教汝
囓鏃法(酉陽/雜俎)
元幹機悟壯勇善弓馬太宗出遊白登之東北幹從有
雙鴟飛於上太宗命左右射之莫能中者幹自請射之
以二箭而下雙鴟太宗嘉之賜御弓矢金帶以旌其能
軍中號幹為射鴟都尉(後魏書/以下弓)
弓穹也張之弓隆然也其末曰簫言簫捎也又謂之弭
以骨為之滑弭弭也中央曰弣弣撫也人所撫持也(釋/名)
司弓矢掌六弓四弩八矢之法(六弓謂王弓弧弓夾弓/庾弓唐弓大弓也四弩)
(謂夾庾唐大也八矢謂枉矢絜矢/殺矢鏃矢矰矢茀矢恒矢庳矢也)辨其名物而掌其守
藏與其出入中春獻弓弩(弓弩成於陽氣方和/之時故中春獻之)中秋獻
矢箙(箙盛矢器也以獸皮為之矢與箙/成於隂氣將堅之時故仲秋獻之)及其頒之王弓
弧弓以授射甲革椹質者夾弓庾弓以授射豻侯鳥獸
者唐弓大弓以授學射者使者勞者其矢箙皆從其弓
凡弩夾庾利攻守唐大利車戰野戰凡矢枉矢絜矢利
火射用諸守城車戰殺矢鍭矢用諸近射田獵矰矢茀
矢用諸弋射恒矢庫矢用諸散射天子之弓合九而成
規(往體寡來體多則合多往體多來體寡則合少天子/之弓王弓弧弓也其體不甚曲故合九弓而成一規)
諸侯合七而成規(諸侯之弓唐弓大弓也其體/稍曲故合七弓而成一規)大夫合
五而成規(大夫之弓夾弓庾弓也其體/愈曲故合五弓而成一規)士合三而成規
(士之弓斗力也其體/極曲故合三而成規)句者謂之弊弓(句曲也弊惡也句/者弊則直者為良)
(矣/)凡祭祀共射牲之弓矢(射牲示親殺也殺牲非/尊者所親故用弓矢)澤共
射椹質之弓矢(澤謂澤宫將祭而習射以選士之處也/質止也言樹椹以為射正而共其弓矢)
大射燕射(大射擇士助祭/燕射燕飲而射)共弓矢如數并夾(如數謂如/當射者之)
(數也并夾謂矢之/髙者以夾取之也)大喪共明弓矢凡師役會同頒弓弩
各以其物(物謂弓弩/矢箙之類)從授兵甲之儀田弋充籠箙矢共
矰矢凡亡矢者弗用則更
弓人為弓取六材必以其時(六材幹角筋膠絲漆也非/天時無以備隂陽之和故)
(取之必/以其時)六材既聚(六材既/已合聚)巧者和之(非工巧無以全六/材之用故資巧者)
(以和/之)幹也者以為逺也(弓所以為逺者其力/在幹故幹以為逺)角也者以
為疾也(弓所以疾發者其執/在角故角以為疾)筋也者以為深也(角幹資/筋以為)
(堅忍以射/則中深也)膠也者以為和也(三者得膠然後/相合以為和)絲也者以
為固也(結而固之在絲/故絲所以為固)漆也者以為受霜露也(飾而堅/之在漆)
(故漆所以/為受霜露)凡取幹之道七柘為上檍次之檿桑次之橘
次之木𤓰次之荆次之竹為下凡相幹欲赤黑而陽聲
赤黑則鄉心陽聲則逺根凡析幹射逺者用埶深者用
直居幹之道菑粟不迤則弓不發凡相角秋閷者厚春
閷者薄穉牛之角直而澤老牛之角紾而昔疢疾險中
瘠牛之角無澤角欲青白而豐末夫角之本蹙於􁍾而
休於氣是故柔柔故欲其埶也白也者埶之徵也夫角
之中恒當弓之畏畏也者必橈橈故欲其堅也青也者
堅之徵也夫角之末逺於􁍾而不休於氣是故脃脃故
欲其柔也豐末也者柔之徵也角長二尺有五寸三色
不失理謂之牛戴牛凡相膠欲朱色而昔昔也者深瑕
而澤紾而搏㢘鹿膠青白馬膠赤白牛膠火赤鼠膠黑
魚膠餌犀膠黄凡昵之類不能方凡相筋欲小簡而長
大結而澤小簡而長大結而澤則其為獸必剽以為弓
則豈異於其獸筋欲敝之敝漆欲測絲欲□得此六材
之全然後可以為良凡為弓(弓有六材而治/之各以其時)冬析幹(幹/欲)
(堅而貞固/故冬析之)而春液角(角欲和而温/柔故春液之)夏治筋(筋欲散而解/緩故夏治之)
秋合三材(膠絲漆三者欲其成/就而克實故秋合之)寒奠體(奠定也體者弓/往來之體也必)
(於寒而奠之則弓體/用膠至冬堅而牢也)冰析灂(灂者漆之灂也必於氷而/析之則漆灂欲其不動故)
(也灂/子召)冬析幹則易(此覆解上文謂於幹堅之/時而析之則其勢和易也)春液角則
合(於角和之時而液/之則其氣浹洽也)夏治筋則不煩(於筋散之時而治/之則其理不亂也)
秋合三材則合(於成材之時而合之/則其質不相離也)寒奠體則張不流
(體已定則雖張/之而不流移也)氷析灂則審環(灂已環則不復/有所鼓動也)春被弦
則一年之事(被弦於春俟一朞/之久而後可用也)析幹必倫析角無邪斵
目必荼斵目不荼則及其大修也筋代之受病夫目也
者必强强者在内而摩其筋夫筋之所由幨恒由此作
故角三液而幹再液厚其帤則木堅薄其帤則需是故
厚其液而節其帤約之不皆約疏數必侔斵摯必中膠
之必均斵摯不中膠之不均則及其大修也角代之受
病夫懐膠於内而摩其角夫角之所由挫恒由此作凡
居角長者以次需恒角而短是謂逆撓引之則縱釋之
則不校恒角而達譬如終紲非弓之利也今夫茭解中
有變焉故校於挺臂中有柎焉故剽恒角而達引如終
紲非弓之利撟幹欲孰於火而無贏撟角欲孰於火而
無燂引筋欲盡而無傷其力鬻膠欲孰而水火相得然
則居旱亦不動居濕亦不動茍有賤工必因角幹之濕
以為之柔善者在外動者在内雖善於外必動於内雖
善亦弗可以為良矣凡為弓方其峻而髙其柎長其畏
而薄其敝宛之無已應下柎之弓末應將興為柎而發
必動於閷弓而羽閷末應將發弓有六材焉(六者之中/幹角為急)
(用/)惟幹强之(弓以幹為强以/角附幹而安)張如水流(張之如水/之順流)維體
防之(弓往來之體防/其深淺之失)引之中參維角䟫之(引弓與三尺/之矢相中䟫)
(正也必其/用角之正)欲宛而無負弦引之如環釋之無失體如環
材美工巧為之時謂之參均(得天時材美/工巧為三均)角不勝幹幹
不勝筋謂之參均(用幹勝一石如角勝二石者被/筋勝三石三者皆平曰三均)量其
力有參均均者參謂之九和(合上材工時角幹筋之六/者又以絲漆膠為之輔九)
(者相得/而和)九和之弓角與幹權(角與幹/皆權平)筋三侔(侔猶/等也)膠三
鋝絲三邸漆三斞(鋝相稱也邸相敵/也斞有所受也)上工以有餘(巧工/和之)
(而有/餘)下工以不足(下工和之/則不足)為天子之弓合九而成規
為諸侯之弓合七而成規大夫之弓合五而成規士之
弓合三而成規(説並見夏官/司弓矢注)弓長六尺有六寸(此言人/之形貎)
(不同故弓之等制不一/六尺六寸弓之制長者)謂之上制(此弓之/上等)上士服之(士/之)
(上者能/用之)弓長六尺有三寸(此得長短/之中者)謂之中制(此弓之/中等)
中士服之(士之中者/能用之)弓長六尺(弓之至/短者)謂之下制(此弓/之下)
(等/)下士服之(士之下者/能用之)凡為弓各因其君之躬志慮血
氣豐肉而短寛緩以荼若是者為之危弓危弓為之安
矢骨直以立忿執以奔若是者為之安弓安弓為之危
矢其人安其弓安其矢安則莫能以速中且不深其人
危其弓危其矢危則莫能以愿中往體多來體寡謂之
夾臾之屬利射侯與弋往體寡來體多謂之王弓之屬
利射革與質往體來體若一謂之唐弓之屬利射深大
和無灂其次筋角皆有灂而深其次有灂而疏其次角
無灂合灂若背手文角環灂牛筋蕡灂麋筋斥蠖灂和
弓􁀎摩覆之而角至謂之句弓(詳察謂之覆極善謂之/至角獨善而筋幹未善)
(謂之句弓/弓之弊也)覆之而幹至謂之侯弓(角善幹又善而筋獨/未善可以射侯謂之)
(侯/弓)覆之而筋至謂之深弓(非特角幹善而筋亦善故/疾而逺又中深故曰深弓)
矢人為矢鍭矢參分茀矢參分一在前二在後兵矢田
矢五分二在前三在後殺矢七分三在前四在後參分
其長而殺其一五分其長而羽其一以其笴厚為之羽
深水之以辨其隂陽夾其隂陽以設其比夾其比以設
其羽參分其羽以設其刄則雖有疾風亦弗之能憚矣
刄長寸圍寸鋌十之重三垸前弱則俛(前弱則矢/行而低)後弱
則翔(後弱則矢/行而還)中弱則紆(中弱則矢/行而曲)中强則揚(中强則/矢行而)
(起此四者强弱/之失其中也)羽豐則遲(羽多則矢重而/其行失於緩)羽殺則趮(羽/少)
(則矢輕而其行失於急此/二者豐殺之失其節也)是故夾而揺之(此言相失之/之法宜以指)
(夾矢而/揺之)以眡其豐殺之節也(以矢之輕重而/知其豐殺之節)撓之(以指/撓其)
(幹而/曲之)以眡其鴻殺之稱也(以矢之强弱而/知其鴻殺之稱)凡相笴欲生
而搏同搏欲重同重節欲疏同疏欲稟(並/上)
天子彫弓諸侯彤弓大夫黑弓(荀/子)
少皥生般始為弓矢(山海經作又世/本曰揮  弓)
夷羿作弓牟夷作矢黄帝作弩(古史/考)
天弓主司弓弩之張神名推亡(佐助期太矢神名/續長見  公兵法)
繁弱鉅黍古之良弓也(荀/子)
白鷼古弓名(風俗/通)
宛轉弓今之彌弓是也(御/覽)
韓出谿子少府時力距來皆射於六百步之外(戰國/策)
挹婁弓長四尺(魏/志)
濊貉貢良弓(典論焦又帝王世/紀云  僥貢没羽)
徐偃王治其國仁義著聞欲周行上國乃通溝陳蔡之
間得朱弓朱矢
齊景公使人為弓三年乃成得弓而射不穿三札景公
怒將殺弓人弓人之妻往見景公曰此弓者太山之南
烏號之柘騂牛之角荆麋之筋河魚之膠也四物者天
下之練材也不宜穿札之少如此且妾聞奚公之車不
能獨走莫邪雖利不能獨斷必有以動之夫射之道在
手若附枝掌若握卵右手發之左手不知此葢射之道
景公以為儀而射之穿七札弓人之夫立出矣(韓詩/外傳)
齊攻魯子貢見哀公請求救於吳公曰奚先君寳之用
子貢曰使吳責吾寳而與我師是不可恃也於是以楊
幹麻䈥之弓六往子貢謂吳王曰齊為無道用使周公
之後不血食且魯賦五百邾賦三百不識以此益齊吳
之利與非與吳王懼乃興師救魯(説/苑)
張興泰字義亨不以武業自居好𨽻書讀子史年十餘
詣吏部尚書禇彦回彦回問張郎弓馬多少答曰性怯
畏馬無力牽弓彦回甚異之(南史矢/以下)
魏氏瑣連孫吳之法(漢官解詁注曰兵書有黄/氏瑣連之器葢弩射法也)弩則幽
都筋角恒山檿幹通肌暢骨起崇曲彈大黄沈紫直矢
輕弦當鋒摧決貫遐洞堅(陳琳武/軍賦)
佩石碣之矢張盧生之弩(吳越/春秋)
南越王尉佗攻安陽安陽王有神人睪通為安陽王治
神弩一張一發萬人死三發殺三萬人佗退遣太子始
降安陽不知通神人遇無道理通去始有姿容端美安
陽王女眉珠悦其貎而通之始與珠入庫盜鋸截神弩
亡歸報佗佗出其非意安陽王弩折兵挫浮海奔竄(日/南)
(傳/)
宋則字元舉子年十嵗與蒼頭共弩射蒼頭弦斷矢激
誤中之即死奴叩頭就誅則察而恕之(東漢書/以下旗)
充幅曰旐繼旐曰斾注旄首曰旌有旍曰旂錯鳥革曰
旟因章曰旃(爾/雅)
經卒者以經令分之為三分焉左軍蒼旗卒戴蒼羽右
軍白旗卒戴白羽中軍黄旗卒戴黄羽卒有五章前一
行蒼章次二行赤章次三行黄章次四行白章次五行
黑章次以經卒亡章者有誅前一五行置章於首次二
五行置章於項次三五行置章於胸次四五行置章於
腹次五五行置章於腰
守城之灋木為蒼旗火為赤旗薪樵為黄旗石為白旗
水為黑旗食為菌旗死士為蒼鸞之旗競士為虎旗多
卒為雙兔旗居人男女為童旗弩為狗旗盾為羽旗車
㦸為莋旗(墨/子)
天賜武王黄鳥之旗(上/)
芊尹文者荆之敺鹿彘者也司馬子期獵於雲夢載旗
之長拖地芊尹文拔劍齊諸軫而㫁之貳車抽弓於韔
援矢於筩引而未發也司馬子期伏軾而問曰吾有罪
於夫子乎對曰臣以君旗拽地故曰國君之旗齊於軫
大夫之旗齊於軾今子荆國有名大夫而滅三等文之
斷也不亦可乎子期悦載之王所王曰吾聞有㫁子之
旗者其人安在吾將殺之子期以文之言告王悦使文
為江南令而大治(説苑軍以/下諸  器)
興作甲興少康子也(世/本)
伏犧之臣共工始為步戰及水攻神農因造干戈殳㦸
矛斧蚩尤益以刀劍而用馬戰及火攻軒轅始征四方
製八陣法及京觀又為甲胄雲梯樓櫓黄鉞車戰之具
鉦鐃鞞角之號三苗始為伏兵禹制抹額吕望始為舩
戰専諸始造匕首孫武造鐵蒺藜漢匈奴作鶻箭諸葛
亮造竹槍(物/原)
軒轅作柝趙武靈王作刁斗
軒轅作砲吕望作銃魏馬鈞製爆杖隋煬帝益以火藥
雜戲几蘧作砲鑿齒作楯
軒轅因造弓矢弩的舜造弓袋矢筒殷臣薛侯製投壺
(並/上)
函人為甲犀甲七屬兕甲六屬合甲五屬(屬讀如灌注/之注謂上旅)
(下旅札讀之數也革堅者札長鄭司農/云合甲削革裏肉但取其表合以為甲)犀甲壽百年兕
甲壽二百年合甲壽三百年凡為甲必先為容(服者之/形容也)
(鄭司農云/容謂象武)然後制革(裁制札/之廣)權其上旅與其下旅而重
若一(鄭司農云上旅謂要/以上下旅謂要以下)以其長為之圍(圍謂札/要廣厚)凡甲
鍜不摯則不堅已敝則橈(周/禮)
闕鞏之甲武王所以克商也
越王乃被唐夷之甲帶步光之劍杖屈盧之矛(吳越/春秋)
張奫擊賊有功文帝賜緑沈甲(隋/書)
舉螳螂之斧被結蜣之甲(杜弼/檄文)
斧神名狂章(龍魚/河圖)
矛之神名跌蹌(太公/兵法)
戈有旁出者為句孑亦名胡孑(玉/海)
昔周魯寶雍狐之㦸狐父之戈徐氏七首凡斯皆上世
名器(典/論)
葛盧之山出金蚩尤制為劍鎧矛㦸雍狐之山出金蚩
尤以為雍狐之㦸芮戈(管/子)
夏執𤣥戉殷執白戉周杖黄戉(司馬法説文云/戉俗作鉞非是)宛鉅鐵
拖利若䗬蠆脇蛟犀兕堅若金石(商/子)
魯人以榶衞人用柯齊人用一革土地形制不同者械
用備飾不可不慎也(荀/子)
吳遣將軍賀齊討山越越中有善禁者官軍刀劍不得
拔弓矢皆還自向賀曰吾聞兵有刄者可禁彼能禁吾
刄必不能禁吾無刄物矣乃多作勁木白棓選有力精
帥五千人為先登盡持棓山越恃其善禁了不設備於
是官軍以白棓擊之禁者果不得行所殺萬計(抱朴/子)
　
　廣博物志卷三十二
欽定四庫全書
　廣博物志卷三十三
　　　　　　　　　　　　明　董斯張　撰
　　聲樂一(總樂/)　(歌/)　(舞/)
大司樂掌成均之灋(成均五/帝學名)以治建國之學政而合國
之子弟焉凡有道者有德者使教焉死則以為樂祖祭
於瞽宗(瞽宗殷學名祭於學/宫示不忘其所教也)以樂德教國子(以樂成其/德故曰樂)
(德/)中和祗庸孝友(祗敬也/庸常也)以樂語教國子(以樂達其語/故曰樂語)
興道諷誦言語以樂舞教國子舞雲門(門言其出謂其/德如雲之出也)
大卷(卷言其聚謂能聚物類也/此二者皆黄帝之樂卷權)大咸(咸池堯樂也言其/德無所不施也)
大㲈(舜樂也言其德/能紹堯之道也)大夏(禹樂也言其德/能大中國也)大濩(湯樂也/言其德)
(能使天下/得其所也)大武(武王樂也言其/德能武功也)以六律六同五聲八音
六舞(黄帝堯舜禹湯/武六代樂舞)大合樂(律同聲音六舞/所以大合樂也)以致鬼神
示以和邦國(賜之諸侯則明而/邦國由此而和也)以諧萬民以安賔客以
説逺人以作動物(嵗十二月索萬物而饗之/樂以此作則動物可作也)乃分樂而
序之(分用六代之樂以功/德厚薄為先後之序)以祭以饗以祀乃奏黄鍾歌
大呂舞雲門以祀天神乃奏太簇歌應鍾舞咸池以祭
地示乃奏姑洗歌南呂舞大㲈以祀四望乃奏蕤賓歌
函鍾舞大夏以祭山川乃奏夷則歌小呂舞大濩以享
先妣乃奏無射歌夾鍾舞大武以享先祖凡六樂者文
之以五聲播之以八音凡六樂者一變而致羽物及川
澤之示(此言大蜡之祭索/鬼神而致百物也)再變而致臝物及山林之示
三變而致鱗物及丘陵之示四變而致毛物及墳衍之
示五變而致介物及土示六變而致象物及天神　凡
樂圜鍾為宫(圜鍾即夾鍾也屬卯正東方之律也致/天神以為之宫則以帝所出之方也)黄
鍾為角太簇為徵姑洗為羽(三者陽律/之相繼也)靁皷靁鼗(八面/鼓也)
(縣之曰鼓有柄曰/鼗靁為天聲也)孤竹之管(孤竹竹特生者/取陽數奇也)雲和之琴
瑟(雲和山/名也)雲門之舞(雲和雲門皆取/其為天之施也)冬日至於地上之
圜丘奏之(冬至陽生之始圜丘象天之/形故以祀天神而奏其樂也)若樂六變則天
神皆降可得而禮矣　凡樂函鍾為宫(函鍾屬木西南/方之律也致地)
(示以為之宫則/以致養之方也)太簇為角姑洗為徵南呂為羽(是三者/律呂之)
(相生/也)靈鼓靈鼗(六面鼓也靈/者地之德也)孫竹之管(孫竹竹枝根之/未生者葢以隂)
(為小/也)空桑之琴瑟(空桑山名曰空者/葢以隂為乏也)咸池之舞(以咸池/為舞象)
(地之/澤也)夏日至於澤中之方丘奏之(夏至隂生之始方澤/象地之形故以祭地)
(示而奏/其樂也)若樂八變(八變者函鍾之/數極於八也)則地示皆出可得而
禮矣　凡樂黄鍾為宫(黄鍾屬子正北方之律也致人/鬼以為之宫則以幽隂之方也)
大吕為角太簇為徵應鍾為羽路鼓路鼗(四面鼓也路/者取往來之)
(義/)隂竹之管(隂竹生於山北者/亦取幽隂之義)龍門之琴瑟(龍門山名/龍則取神)
(化不測/之義)九德之歌(九功之德/皆可歌也)九㲈之舞(取其繼紹/前人也)於宗
廟之中奏之若樂九變(九變者黄鍾之/數極於九也)則人鬼可得而
禮矣凡樂事大祭祀宿縣(大祭祀謂鬼神示宿縣者/於祭前之夕列於筍簴也)遂
以聲展之(遂相扣作聲而展宿/聽之知其完否也)王出入則令奏王夏尸
出入則令奏肆夏牲出入則令奏昭夏帥國子而舞大
饗不入牲(大享賔客設牲於/廟門外因即烹之)其他皆如祭祀(不入牲故/不奏昭夏)
(其他如王出入賔出/入亦奏王夏肆夏)大射王出入令奏王夏及射令奏
騶虞詔諸侯以弓矢舞王大食三宥皆令奏鍾鼓(用樂/節以)
(助氣體/之養也)王師大獻則令奏愷樂(愷樂獻功之樂也以/人之怒氣釋焉故也)
凡日月食四鎮五嶽崩大傀異烖諸侯薨令去樂大札
大凶大烖大臣死凡國之大憂令弛縣凡建國禁其淫
聲過聲凶聲慢聲大喪涖廞樂器及葬藏樂器亦如之
(周/禮)
樂師掌國學之政以教國子小舞凡舞有帗舞(析五采/繒柄而)
(持/之)有羽舞(析重翟之/羽為之)有皇舞(五采為羽以/象鳳凰來儀)有旄舞(持毛/牛之)
(尾以象百/獸率舞)有干舞(執干盾/而舞)大人舞(使人效四夷/來王之舞)教樂儀
(教王以樂出入於/大寢朝廷之儀)行以肆夏(行於大寢之中則奏/肆夏之章以為節也)趨以
采薺(趨於朝廷之上則歌/采薺之詩以為節也)車亦如之(行緩而趨疾故車/之疾徐亦以肆夏)
(采薺/為節)環拜以鐘鼓為節(賔客環列而拜則鼓聲/以作之鐘聲以止之)凡射王
以騶虞為節諸侯以貍首為節大夫以采蘋為節(樂循/法也)
士以采蘩為節(樂不失/職也)凡樂掌其序事治其樂政凡國
之小事用樂者令奏鐘鼓凡樂成則告備詔來瞽臯舞
(臯緩也詔瞽使之/來詔舞使之緩)及徹帥學士而歌徹令相(相扶助也/瞽矇當退)
(使眡瞭/扶之)饗食諸侯序其樂事令奏鐘鼓令相如祭之儀
燕射帥射夫以弓矢舞樂出入令奏鐘鼓凡軍大獻教
愷歌(教瞽/矇也)遂倡之(樂師倡之而/瞽矇和之也)　凡喪陳樂器則帥樂
官及序哭亦如之凡樂官掌其政令聽其治訟
大胥(胥有才/智之稱)掌學士之版以待致諸子春入學舍采合
舞(春以學士入學舍采謂薦蘋蘩之祭而/禮先師合舞者等其進退使應節奏也)秋頒學合聲
(至秋則頒其才萟所為合聲/者亦等其曲折使應節奏也)以六樂之會正舞位以序
出入舞者(其出入行綴/各有序也)比樂官(比校其所/教之人)展樂器(展視/其所)
(用之/器)凡祭祀之用樂者以鼓徵學士(大胥擊鼓以徵召/學士之衆皆舞)
序宫中之事(次序宿衞/於王宫者)
小胥掌學士之徵令而比之(徵之使來學令之使有/為比則校其能否也)觵
其不敬者(觵罰爵也慢期則/不敬故觵以罰之)巡舞列而撻其怠慢者正
樂縣之位王宫縣(四面皆縣如/宫之有墻也)諸侯軒縣(去其南面/以避王也)卿
大夫判縣(又去其北面以示/其德半於君也)士特縣(又去其西面以/示特立之義也)辯
其聲凡縣鐘磬半為堵全為肆(如四面/皆設)
大師掌六律六同以合隂陽之聲陽聲(六/律)黄鍾太簇姑
洗蕤賔夷則無射隂聲(六/同)大呂應鍾南呂函鍾小呂夾
鍾皆文之以五聲宫商角徵羽皆播之以八音金石土
革絲木匏竹教六詩曰風曰賦曰比曰興曰雅曰頌以
六德為之本(中和祇庸孝/友以立其本)以六律為之音大祭祀帥瞽
登歌令奏擊拊下管播樂器令奏鼓朄(朄小/鼓也)大饗亦如
之大射帥瞽而歌射節大師(大起/軍師)執同律以聽軍聲而
詔吉凶(商則戰勝軍士强角則軍擾多變失士心宫則/軍和士卒同心徵則將急數怒軍士勞羽則兵)
(弱少/威)　大喪帥瞽而廞作匶諡凡國之瞽矇正焉
小師掌教鼓鼗柷敔壎簫管弦歌大祭祀登歌擊拊下
管擊應鼓(應鼓鼙也葢為/鼔朄之應也)徹歌大饗亦如之　大喪與
廞凡小祭祀小樂事鼓朄　掌六樂聲音之節與其和
(相應/和)
瞽矇(無目眸謂之瞽有目/眸而無見謂之矇)掌播鼗柷敔壎簫管弦歌諷
誦詩世奠繫(奠定也繫即帝系世本之書也言以世之/序而定其繫也誦世奠繫則知前世之興)
(衰/也)鼓琴瑟(詩與世本雖不歌詠/猶鼓琴瑟以合之也)掌九德六詩之歌以役
太師(聽太師/之役使)
眡瞭(目明/者)掌凡樂事播鼗擊頌磬笙磬掌太師之縣
掌凡樂事相瞽(相扶助也瞽矇/作樂眡瞭扶之)　賓射皆奏其鐘鼓鼜
愷獻亦如之(鼜謂師旅夜戒之鼓愷獻謂戰/勝獻俘之樂亦皆奏其鐘鼓也)
典同(同即六同言同則/六律在其中矣)掌六律六同之和以辨天地四
方隂陽之聲以為樂器　凡聲髙聲䃂正聲緩下聲肆
陂聲散險聲斂達聲贏徵聲韽回聲衍侈聲筰弇聲鬱
薄聲甄厚聲石　凡為樂器以十有二律為之數度以
十有二聲為之齊量凡和樂亦如之
鞮鞻氏(四夷樂人所/履之革屨也)掌四夷之樂與其聲歌祭祀則龡
而歌之燕亦如之(並/上)
樂器重者從細輕者從大是以金尚羽石尚角瓦絲尚
宫匏竹尚徵草木一聲聲應相保曰和細大不踰曰平
(國/語)
聲樂之象鼓大麗鐘統實磬㢘制竽笙簫和筦籥發猛
壎箎翁博瑟易良琴婦好歌清盡舞意天道兼鼓其樂
之君耶故鼓似天鐘似地磬似水竽簫管籥似星辰日
月鞉柷拊􁁉控􁀙似萬物曷以知舞之意曰目不自見
耳不自聞也然而治俯仰詘信進退遲速莫不㢘制盡
筋骨之力以要鐘鼓俯會之節而靡有悖逆者衆積䜄
䜄乎(荀/子)
宫謂之重商謂之敏角謂之經徵謂之迭羽謂之柳(爾/雅)
商者章也物成熟可章度也五音為金五常為義五事
為言凡歸為臣角者觸也物觸地而出戴芒角也五行
為木五常為仁五事為貎凡歸為民宫者中也居中央
暢四方倡始施生為四聲綱也五行為土五常為信五
事為思凡歸為君徵者祉也物盛大而繁祉也五行為
火五常為禮五事為視凡歸為事羽者宇也物聚藏宇
下覆之也五行為水五常為智五事為德凡歸為物(廣/雅)
凡聽徵如負豬豕覺而駭凡聽羽如鳴馬在野凡聽宫
如牛鳴窌中凡聽商如離羣羊凡聽角如雉登木以鳴
音疾以清凡將起五音必首先主一而三之四開以合
九九以是生黄鍾小素之首以成宫三分而益之以一
為百有八為徵不無有三分而去其乘適足以是生商
有三分而復相其所以是成羽有三分去其乘適足以
成是角(管/子)
角者躍也陽氣動躍徵者止也陽氣止商者張也隂氣
開張陽氣始降也羽者紆也隂氣在上陽氣在下宫者
容也含也含容四時者也(白虎/通)
夫樂者先王之所以飾喜也軍旅鈇鉞所以飾怒也故
先王之喜怒皆得其齊焉喜則天下和之怒則暴亂者
畏之先王之道禮樂可謂盛矣聞角聲莫不惻隠而慈
者聞徵聲莫不喜養好施者聞商聲莫不剛㫁而立事
者聞羽聲莫不深思而逺慮者聞宫聲莫不温潤而寛
和者也(上/)
凡十二律黄鍾為宫太簇為商姑洗為角林鍾為徵南
吕為羽物以三成音以五立三與五如八故卵生者八
竅律之初生也寫鳳之音故音以八生黄鍾為宫宫者
音之君也故黄鍾位子其數八十一主十一月下生林
鍾林鍾之數五十四主六月上生太簇太簇之數七十
二主正月下生南吕南吕之數四十八主八月上生姑
洗姑洗之數六十四主三月下生應鍾應鍾之數四十
二主十月上生蕤賔蕤賔之數五十七主五月上生大
吕大吕之數七十六主十二月下生夷則夷則之數五
十一主七月上生夾鍾夾鍾之數六十八主二月下生
無射無射之數四十五主九月上生仲吕仲吕之數六
十主四月徵生宫宫生商商生羽羽生角角生姑洗姑
洗生應鍾比於正音故為和應鍾生蕤賔不比正音故
為繆日冬至應比林鍾浸以濁日夏至應比黄鍾浸以
清以十二律應二十四時之變甲子仲吕之徵也丙子
夾鍾之羽也戊子黄鍾之宫也庚子無射之商也壬子
夷則之角也(淮南/子)
黄鍾初九律之首陽之變林鍾初六吕之首隂之變參
天兩地之法也(劉歆三/統歴)
六始為律六間為吕(太𤣥經注陽為始隂為/間於子為律於丑為吕)
春宫秋律百卉必凋秋宫春律萬物必榮夏宫冬律雨
雹必降冬宫夏律雷必發聲(劉歆鍾/律書)
揚子雲曰聲生於日律生於辰聲以情質律以和聲聲
律相恊而八音生聲和音諧是謂五樂日謂甲巳為角
乙庚為商丙辛為徵丁壬為羽戊癸為宫辰謂子為黄
鍾丑為大吕寅為太簇卯為夾鍾辰為姑洗已為中吕
午為蕤賔未為林鍾申為夷則酉為南吕戌為無射亥
為應鍾(宋/志)
八音八方之風也乾之音石其風不周坎之音革其風
廣莫艮之音匏其風融震之音竹其風明庶巽之音木
其風清明離之音絲其風景坤之音土其風涼兑之音
金其風閶闔(隋/書)
五音用火尺其事火重用金尺則兵用木尺則喪用土
尺則亂用水尺則律吕合調天下和平(上/)
葛天氏之樂也八士捉牛投足摻尾扣角亂之而歌八
終一曰載民二曰𤣥鳥三曰遂物四曰奮穀五曰敬天
常六曰達帝功七曰依地德八曰臨萬物之極(吕氏/春秋)
祝融氏聽弇州之鳥鳴以為樂歌作樂屬俗以通倫類
諧神明而和人聲
辯樂論云昔伏羲氏因時興利教民畋漁天下歸之時
則有罔罟之歌神農繼之教民食穀時則有豐年之詠
按扶來歌即鳳來之頌乃神農之扶犁也扶鳳來犁音
相同爾是知神農因太昊之樂(路史云祝誦氏之屬續/朱㐮氏之來隂隂康氏)
(之來和伏羲氏之立基黄帝氏之雲/門高陽氏之承雲髙辛氏之六歴)
伏羲之人靜故作樂以鎮之黄帝之人動故宣正聲以
檢之(兔園策/注引傳)
楚辭云伏羲駕辨吳都賦所謂超延露而駕辨者劉淵
林云伏羲作琴制此曲
伏羲樂名扶來亦曰立本神農樂名扶持亦曰下謀(孝/經)
(緯/)
少昊樂曰九淵(上/)
黄帝命伶倫與榮將(一作/猨)鑄十二鐘以和五音以施英
韶以仲春之月乙卯之日日在奎始奏之命之曰咸池
帝顓頊好其音乃令飛龍作效八風之音命之曰承雲
帝嚳命咸黑作為聲歌九招六列六英帝堯立乃命質
(一作/􁋓)為樂質乃效山林谿谷之音以歌乃以麋􁊣置缶
而鼓之瞽瞍乃拌五絃之瑟作以為十五絃之瑟命之
曰大章舜立仰延乃拌瞽瞍之所為瑟益之八絃以為
二十三絃之瑟(吕氏春秋為文心雕龍云帝俈/之世成累  頌應是咸黑之誤)
維元祀巡守四嶽八伯壇四奥沈四海封十有二山肇
十有二州樂正定樂名元祀代泰山貢兩伯之樂焉東
嶽陽伯之樂舞株離其歌聲比余謡名曰晢陽儀伯之
樂舞鼚哉其歌聲比大謡名曰南陽中祀大交霍山貢
兩伯之樂焉夏伯之樂舞謾彧其歌聲比中謡名曰初
慮羲伯之樂舞將陽其歌聲比大謡名曰朱干秋祀桺
穀華山貢兩伯之樂焉秋伯之樂舞蔡俶其歌聲比小
謡名曰苓落和伯之樂舞𤣥鶴其歌聲比中謡名曰歸
來冬祀幽都𢎞山貢兩伯之樂焉冬伯之樂舞齊落歌
曰縵縵并論八音四會歸假於禰祖用特五載一巡狩
羣后德譲貢正聲而九族具成(九族九奏也/  尚書大傳)
舜巡州觀風習其情性因論十有二俗定以六律五聲
八音七始著其素以為韶退其利欲返其仁義九奏成
而鳥獸之聲猶悉闗於律惟五祀定鍾石論人聲鳥獸
咸變乃更著四時推律吕均十有二變而道𢎞廣於是
勃然興韶於大麓之野執事還歸二年䜎然乃作大唐
之歌以聲帝美聲成而絑鳳至故其樂曰舟張辟雝鶬
鶬相從八風回回鳳皇喈喈言其和也(舜既巽禹於洞/庭張樂成於洞)
(庭之野乃作大唐之樂以皈帝美作大化大訓/六府九原之章以颺禹功而君臣之美盡矣)
禹命扶登氏為承夏之樂歌九敘以樂其成是謂九夏
(路史之孔融傳云禹興/九韶  樂而致異物)
桀之末傳慕淫聲晨歌達於三衢聞之悲酸(阮籍/樂論)
師延者殷之樂人也師延精述隂陽曉明象緯莫測其
為人世載遼絶而或出或隠在軒轅之世為司樂之官
及殷時總修三皇五帝之樂拊一絃琴則地祗皆升吹
玉律則天神俱降當軒轅之時年已數百嵗聽衆國樂
聲以審興亡之兆至夏末抱樂器以奔殷而紂淫於聲
色乃拘師延於隂宫欲極刑戮師延既被囚繫奏清商
流徵滌角之音司獄者以聞於紂紂猶嫌曰此乃淳古
逺樂非余可聽説也猶不釋師延乃更奏迷魂淫魄之
曲以歡修夜之娛乃得免炮烙之害周武王興師乃越
濮流而逝或云死於水府故晉衞之人鐫石鑄金以像
其形立祀不絶矣(拾遺/記)
湯作濩聞其宫聲使人温良而寛大聞其商聲使人方
㢘而好義聞其角聲使人惻隠而愛仁聞其徵聲使人
樂養而好施聞其羽聲使人恭敬而好禮(韓詩/外傳)
文王樂名巨業武王樂名象武(樂/苑)
成王因先王之樂命曰騶虞(墨/子)
周公作勺
王將鑄無射問律於伶州鳩對曰律所以立均出度也
古之神瞽考中聲而量之以制度律均鍾百官軌儀紀
之以三平之以六成於十二天之道也夫六中之色也
故名之曰黄鍾所以宣養六氣九德也由是第之二曰
太簇所以金奏贊陽出滯也三曰姑洗所以修潔百物
考神納賔也四曰蕤賔所以安靖神人獻酬交酢也五
曰夷則所以詠歌九則平民無貳也六曰無射所以宣
布哲人之令德示民軌儀也為之六閒以揚沈伏而黜
散越也元閒大吕助宣物也二閒夾鍾出四隙之細也
三閒中吕宣中氣也四閒林鍾和展百事俾莫不任肅
純恪也五閒南吕贊陽秀也六閒應鍾均利器用俾應
復也律吕不易無姦物也細鈞有鐘無鎛昭其大也大
鈞有鎛無鐘甚大無鎛鳴其細也大昭小鳴和之道也
和平則久久固則純純明則終終復則樂所以成政也
故先王貴之王曰七律者何對曰昔武王伐殷嵗在鶉
火月在天駟日在析木之津辰在斗柄星在天黿星與
日辰之位皆在北維顓頊之所建也帝嚳受之我姬氏
出自天黿及析木者有建星及牽牛焉則我皇妣太姜
之侄伯陵之後逢公之所馮神也嵗之所在則我有周
之分野也月之所在辰馬農祥也我太祖后稷之所經
緯也王欲合是五位三所而用之自鶉及駟七列也南
北之揆七同也凡神人以數合之以聲昭之數合聲和
然後可同也故以七同其數而以律和其聲於是乎有
七律王以二月癸亥夜陳未畢而雨以夷則之上宫畢
之當辰辰在戌上故長夷則之上宫名之曰羽所以藩
屏民則也王以黄鍾之下宫布戎於牧之野故謂之厲
所以厲六師也以太簇之下宫布令於商昭顯文德底
紂之多辠故謂之宣所以宣三王之德也反及嬴内以
無射之上宫布憲施舍於百姓故謂之嬴亂所以優柔
容民也(國/語)
師涓出於衞靈公之世寫列代之樂造新曲以代古樂
故有四時之樂春有離鴻去鴈應蘋之歌夏有明晨焦
泉之華流金之調秋有商風白雲落葉吹蓬之曲冬有
凝河流隂沈雲之操以此四時之聲奏於靈公靈公情
湎心惑忘於政事蘧伯玉趨階而諫曰此沈湎淫漫之
音無合於風雅非下臣宜薦於君也靈公乃去其聲而
親政務故衞人美其化焉師涓悔其乖於雅頌失為臣
之道乃退而隠跡蘧伯玉焚其樂器於九達之衢恐後
世傳造焉(拾遺/記)
平公説新聲師曠曰公室其將卑乎君之明兆於衰矣
夫樂以開山川之風以耀德於廣逺也風德以廣之風
山川以逺之風物以聽之修詩以詠之修禮以節之夫
德廣逺而有時節是以逺服而邇不遷(國/語)
晉平公好樂多其賦斂下治城郭曰敢有諫者死咎犯
見門大夫曰臣聞主君好樂故以樂見門大夫入言曰
晉人咎犯也欲以樂見平公曰内之止坐殿上則出鐘
磬竽瑟坐有頃平公曰客子為樂咎犯對曰臣不能為
樂臣善隠平公召隠士十二人咎犯申其左臂而詘五
指平公問於隠官曰若之為何隠官皆曰不知平公曰
歸之咎犯則申其一指曰是一也便游赭盡而峻城闕
二也柱梁衣繡士民無褐三也侏儒有餘酒而死士渴
四也民有饑色而馬有粟秩五也近臣不敢諫逺臣不
得達平公曰善乃屏鐘鼓除竽瑟遂與咎犯參治國(説/苑)
橘柚生於江南而民皆甘之好音生於鄭衞而人皆樂
之越人夷吾戎人由余待譯而後通而並顯齊秦故曾
子倚山而吟山鳥下翔師曠鼓琴百獸率舞未有善而
不合誠而不應者也
洞庭山浮於水上其下有金堂數百間玉女居之四時
聞金石絲竹之聲徹於山頂楚懐王之時舉羣才賦詩
於水湄故云瀟湘洞庭之樂聽者令人忘老毎四季之
節王常繞山以遊宴舉四仲之氣以為樂章仲春律中
夾鍾乃作輕風流水之詩醼於山南時中蕤賔乃作皓
露秋霜之曲(拾遺/記)
漢順帝聽山鳥之音云勝絲竹之響魏文侯好槌鑿之
聲不貴金石之和(劉/子)
漢桓帝時有馬子侯者為人頗癡自謂曉音律黄門樂
人更相嗤誚子侯不知名陌上桑反言鳳將雛輒揺頭
欣喜多賜左右錢帛無復慙色應璩新詩曰漢末桓帝
時郎有馬子侯自謂識音律使客奏笙竽為作陌上桑
反言鳳將雛左右偽稱善亦復自揺頭(右樂/府)
濟南公姚邕字子和興之弟也尤喜音樂皆能度其盈
虚增改曲調世咸傳之號濟南新調(十六國/春秋)
范曄曰吾於音樂聽功不及自揮但所精非雅聲為可
恨然至於一絶處亦復何異邪其中體趣言之不可盡
絃外之意虚響之音不知所從而來亦嘗以授人士庶
中無有一毫者此永不傳矣(宋/書)
劉瓛謂學生嚴植曰江左以來隂陽律數之學廢矣吾
今講此曾不得其髣髴時濟陽蔡仲熊禮樂博聞謂人
曰凡鍾律在南不容復得調平昔五音金石本在中土
今既來南土氣偏陂音律乖爽(南齊/書)
王僧䖍㽞意雅樂昇明中所奏雖微有釐改尚多遺失
是時上始欲通使僧䖍與兄子儉書曰古語云中國失
禮問之四夷計樂亦如之苻堅敗後東始備金石樂故
知不可全誣也北國或有遺樂誠未可便以補中夏之
闕且得知其存亡亦一理也但鼓吹舊有二十一曲今
所能者十一而已意謂北使會有散役得今樂署一人
粗别同異者充此使限雖復延州難追其得知所知亦
當不同若謂有此理者可得申吾意上聞否試為思之
事竟不行(上/)
姚察為尚書祠部侍郎舊魏王肅奏祀天地設宫懸之
樂八佾之舞至梁武帝以為事人禮縟事神禮簡古無
宫懸之交陳初承用莫有損益宣帝欲備樂付有司立
儀以梁武為非時碩學名儒咸希㫖察乃博引經籍獨
違羣議據梁樂為是當時莫不慙服(陳/書)
後周明帝時裴政上書以為昔者大舜欲聞七始下洎
周武爰制七音持林鍾作黄鍾以為正調之首及武帝
取史書見武王克殷而作七始又欲廢八懸七并除黄
鍾之正宫用林鍾為調首長孫紹逺奏云天子懸八百
王共軌下逮周武甫修七始之音詳諸經義又無廢八
之典且黄鍾為君天子正位今欲廢之未見其可後竟
廢懸七紹逺疾中命其子覽曰夫黄鍾者天子之宫大
吕者皇后之位今廢黄鍾之位是禄去王室若用林鍾
為首是政出私門將恐八百之祚不得同姬周之永也
(北/史)
隋文帝取律吕實葭灰以候氣問於牛𢎞對曰灰飛半
出為和氣全出為猛氣不出為衰氣(古今/樂録)
開皇二年詔求知音之士叅定音樂沛國公鄭譯曰考
尋樂府鍾石律吕皆有宫商角徵羽變宫變徵之名七
聲之内三聲乖應每常求訪終莫能通初周武帝時有
龜兹人白蘇祗婆從突厥皇后入國善胡琵琶聽其所
奏一均之中間有七聲因而問之答曰父在西域稱為
知音代相傳習調有七種以其七調勘校七聲㝠若符
合一曰婆陁力華言平聲即宫聲也二曰鷄識華言長
聲即南宫聲也三曰沙識華言質直聲即角聲也四曰
沙侯加濫華言應聲即變徵聲也五曰沙獵華言應聲
即徵聲也六曰般贍華言五聲即羽聲也七曰俟利􁎷
華言斛斗聲即變宫聲也譯因習而彈之始得七聲之
正然其就此七調又有五音之名旦作七調以華言譯
之旦者則謂之均也其聲亦應黄鍾太簇南吕姑洗五
均以外七律更無調聲遂因其所捻琵琶絃柱相飲為
均推演其聲更成七均合成二以應十二律律有七音
音立一調故成一調十二律合八十四旋轉相交盡皆
和合仍以其聲考校太樂所奏林鍾之宫應用林鍾為
宫乃用黄鍾宫聲應用南吕為商乃用太簇為商應用
應鍾為角乃取姑洗為角故林鍾一宫七聲三聲並戾
其十一宫七十七音例皆乖越莫有通者又以編懸有
八因作八音之樂七聲之外更立一聲謂之應聲譯因
作書二十餘篇明其指趣至是譯以其書宣示朝廷并
立議正之(隋/書)
上令何妥考定鍾律妥上表曰臣聞樂有二一曰姦聲
二曰正聲夫姦聲感人而逆氣應之順氣成象故樂行
而倫清耳目聰明血氣和平移風易俗天下皆寧孔子
曰放鄭聲逺佞人故鄭衞宋趙之聲出内則發疾外則
傷人是以宫亂則荒其君驕商亂則陂其官壊角亂則
憂其人怨徵亂則哀其事勤羽亂則危其財匱五者皆
亂則國亡無日矣魏文侯問子夏曰吾端冕而聽古樂
則欲寐聽鄭衞之音而不知倦何也子夏對曰夫古樂
者始奏以文復亂以武修身及家平均天下鄭衞之音
者姦聲以亂溺而不止優雜子女不知父子今君所問
者樂也所愛者音也夫樂之與音相近而不同為人君
者謹審其好惡案聖人之作樂也非止茍悦耳目而已
矣欲使在宗廟之内君臣同聽之則莫不和敬在鄉里
之内長㓜同聽之則莫不和順在閨門之内父子同聽
之則莫不和親此先王立樂之方也故知聲而不知音
者禽獸是也知音而不知樂者衆庶是也故黄鍾大吕
絃歌干戚僮子皆能儛之能知樂者其惟君子不知聲
者不可與言音不知音者不可與言樂知樂則幾於道
矣紂為無道太師抱樂器以奔周晉君德薄師曠固惜
清徵上古之時未有音樂鼓腹擊壤樂在其間易曰先
王作樂崇德殷薦之上帝以配祖考至於黄帝作咸池
顓頊作六莖帝嚳作五英堯作大章舜作大韶禹作大
夏湯作大濩武王作大武從夏以來年代久逺惟有名
字其聲不可得聞自殷至周備於詩誦故自聖賢已下
多習樂者至如伏羲減瑟文王足琴仲尼擊磬子路鼓
瑟漢髙擊筑元帝吹簫漢髙祖之初叔孫通因奏樂人
制宗廟之樂迎神於道門奏嘉至之樂迎神於廟門奏
嘉至之樂猶古降神之樂也皇帝入廟門奏永至之樂
以為行步之節猶采齊肆夏也乾豆上薦奏登歌之樂
猶古清廟之歌也登歌再終奏休成之樂美神饗也皇
帝就東廂坐定奏永安之樂美禮成也其休成永至二
曲叔孫通所制也漢髙祖廟奏武德文始五行之儛當
春秋時陳公子完奔齊陳是舜後故齊有韶樂孔子在
齊聞韶三月不知肉味是也秦始皇滅齊得齊韶樂漢
髙祖滅秦韶傳於漢髙祖改名文始以示不相襲也五
行儛者本周大武樂也始皇改曰五行及於孝文復作
四時之儛以示天下安和四時順也孝景采武德儛以
為昭德孝宣又采昭德以為盛德雖變其名大抵皆因
秦舊事至於魏晉皆用古樂魏之三祖並制樂辭自永
嘉播越五都傾蕩樂聲南渡是以大備江東宋齊以來
至於梁代所行樂事猶皆傳古三雍四始實稱大盛及
侯景簒逆樂師分散其四儛三調悉度偽齊齊氏雖知
傳受得曲而不用之於宗廟朝廷也臣少好音律留意
管絃年雖耆老頗皆記憶及東土尅定樂人悉返訪其
逗遛果云是梁人所教今三教四儛並皆有手雖不能
精熟亦頗具雅聲若令教習傳授庶得流傳古樂然後
取其會歸撮其指要因循損益更制嘉名歌盛德於當
今傳雅正於來葉豈不美歟謹具録三調四儛曲名又
製歌辭如别其有聲曲流宕不可以陳於殿庭者亦悉
附之於後書奏别勅太常取妥節度於是作清平瑟三
調聲又作八佾鞞鐸巾拂四舞先是太常所傳宗廟雅
樂數十年惟作大吕廢黄鍾妥又以深乖古意乃奏請
用黄鍾詔下公卿議從之(隋/書)
裴嘉有㛰會薛方士預焉酒中而樂作方士非之而出
文中子聞之曰薛方士知禮矣然猶在君子之後乎(中/説)
(下以/  歌)
舜耕歴山思慕父母見鳩與母俱飛相哺益以感思因
而作歌(琴/操)
舜有子八人始歌舞(朝鮮/記)
西南海之外赤水之南流沙之西有人珥兩青蛇乘兩
龍名曰夏后開開上三嬪於天(嬪婦也言獻/美女於天帝)得九辯與
九歌以下(皆天帝樂名也開登天而竊以下用之也開/筮曰昔彼九㝠是與帝辯同宫之序是為九)
(歌又曰不得竊辯與九歌/以國於下義具見於歸藏)此穆天之野髙二千仞開焉
得始歌九招(山海/經)
夏桀卒於亭山禁絃歌舞(竹書/紀年)
湯命伊尹作大濩歌晨露(吕氏/春秋)
商紂無道比干知極諫必死作秣馬金閨之歌(洞歴/記)
夏后氏孔甲田於東陽萯山天大風晦盲孔甲迷惑入
於民室主人方乳或曰后來之子是必大吉或曰不勝
也之子是必有殃后乃取其子以歸曰以為余子誰敢
殃之子長成人幙動折撩斧斫斬其足遂為守門者孔
甲曰嗚呼有疾命矣夫乃作為破斧之歌實始為東音
禹行功見塗山之女禹未之遇而巡省南土塗山氏之
女乃令其妾待禹於塗山之陽女乃作歌歌曰候人兮
猗實始作為南音周公及召公取風焉以為周南召南
周昭王親將征荆辛餘靡長且多力為王右還反涉漢
梁敗王及蔡公抎於漢中辛餘靡振王北濟又反振蔡
公周公乃候之於西翟實為長公殷整甲徙宅西河猶
思故處實始作為西音有娀氏有二佚女為之九成之
臺飲食必以鼓帝令燕往視之二女愛而爭搏之覆以
玉筐少選發而視之燕遺二卵北飛遂不反二女作歌
一終曰燕燕往飛實始作為北音(吕氏/春秋)
終北之國其俗好聲相攜而迭謡終日不輟音(列/子)
瓠梁之歌可隨也其所歌者不可為(瓠梁古善歌之/人也  淮南子)
周有申喜者亡其母聞乞人歌於門下而悲之動於顔
色與之語葢其母也(吕氏/春秋)
杞梁妻杞殖妻妹明月之所作也杞殖戰死妻嘆曰上
則無父中則無夫下則無子生人之苦至矣乃抗聲長
哭杞都城感之而頽遂投水而死其妹悲其姊之貞操
乃為作歌名曰杞梁妻焉梁殖字也(古琴/操)
晏子朝杜扃望羊待於朝晏子曰君奚故不朝對曰君
夜發不可以朝晏子曰何故對曰梁丘據扃入歌人虞變
齊音晏子退朝命宗祝修禮而拘虞公聞之而怒曰何
故而拘虞晏子曰以新樂淫君公曰諸侯之事百官之
政寡人願以請子酒醴之味金石之聲願夫子無與焉
夫樂何必夫故哉對曰夫樂亡而禮從之禮亡而政從
之政亡而國從之君奚輕變夫故哉公曰不幸有社稷
之業不擇言而出之請受命矣(晏子/春秋)
薛譚學謳於秦青未窮青之技自謂盡之遂辭歸秦青
弗止餞於郊衢撫節悲歌聲振林木響遏行雲薛譚乃
謝求反終身不敢言歸(列/子)
曾子居衞緼袍無表顔色腫噲手足胼胝三日不舉火
十年不製衣正冠而纓絶捉衿而肘見納屨而踵決曳
縰而歌商頌聲滿天地若出金石(莊/子)
客有見淳于髠於梁惠王者再見之終無言也惠王怪
之以讓客曰子之稱淳于生言管晏不及及見寡人寡
人未有得也寡人未足為言邪客謂髠曰固也吾前見
王志在逺後見王志在音吾是以黙然客具報王大駭
曰嗟乎淳于生誠聖人也前淳于生之來人有獻龍馬
者寡人未及視會生至後來人有獻謳者未及試亦會
生至寡人雖屏左右私心在彼(論/衡)
昔者揖封生髙商齊人好歌(韓詩/外傳)
王母命安法嬰歌𤣥靈之曲(漢武内傳曲又云西王母/歌玉蘭之  上元夫人歌)
(玉/昭)
上元夫人自彈雲林之璈歌步𤣥之曲王母命侍女郭
四非答歌(上/)
壽靈壇髙八丈帝使董謁乘雲霞之輦以昇壇至夜三
更聞野鷄鳴忽如曙西王母駕𤣥鸞歌春歸樂謁乃聞
王母歌聲而不見其形歌聲遶梁三帀乃止壇傍草樹
枝葉或翻或動歌之感也四面列種軟棗條如青桂風
至自拂堦上游塵(述異/記)
張仲春武帝時人也善雅歌與李延年並時每奏新歌
莫不稱善(風俗/通)
漢代無絃節伎最先一人唱三人和魏帝尤好之時有
宋容華者清徹好聲善唱此曲當時稱妙(通/典)
頃諸鼓吹廣求異伎時都尉薛訪車子年始十四能喉
囀引聲與笳同音白上呈見果如其言即日故共觀試
乃知天壤之所生誠有自然之妙物也潛氣内轉哀音
外激大不抗越細不幽散聲悲舊笳曲美常均及與黄
門鼓吹温胡迭唱迭和喉所發音無不響應曲折沈浮
尋變入節自初呈試中間二旬胡欲傲其所不知尚之
以一曲巧竭意匱既已不能而此孺子遺聲抑揚不可
勝窮優游轉化餘弄未盡暨其清激悲吟襍以怨慕詠
北狄之遐征奏胡馬之長思悽入肝脾哀感頑豔是時
日在西隅涼風拂袵背山臨谿流泉東逝同坐仰嘆觀
者俯聽莫不泫泣隕涕悲懐慷慨自左􁌧史妠謇􁀙名
倡能識以來耳目所見僉曰詭異未之聞也竊惟聖體
兼愛好奇是以因牋先白委曲伏想御聞必含餘懽冀
事速訖旋侍光塵寓目階庭與聽斯調宴喜之樂葢亦
無量(繁欽與/太子牋)
披書歡笑不能自勝奇才妙伎何其善也頃守土孫世
有女曰瑣年始九嵗夢與神通寤而悲吟哀聲激切涉
歴六載於今十五近者督將具以狀聞是日薄延衆賢
遂奏名倡曲極數殫歡情未逞乃令從官引内世女須
臾而至厥狀甚美素顔𤣥髮皓齒丹唇詳而問之云善
歌舞於是提袂徐進揚蛾微眺芳聲清激逸足横集然
後循容飾糚改曲變度斯可謂聲恊鍾石氣應風律今
之妙舞莫巧於絳樹清歌莫激於宋臈豈能上亂靈祗
下變庶物漂悠風雲横厲無方若斯也哉固非車子喉
囀長吟所能逮也吾鍊色知聲雅應此選謹卜良日納
之閒房(魏文帝答/繁欽書)
絳樹一聲能歌兩曲二人細聽各聞一曲一字不亂人
疑其一聲在鼻竟不測其何術當時有黄華者雙手能
寫二牘或楷或草揮毫不輟各自有意余謂絳樹兩歌
黄華二牘是確對也(志/奇)
魏晉之世有孫氏善歌舊曲宋識善擊節唱和陳左善
清歌列和善吹笛郝素善彈箏朱生善琵琶尤發新聲
故傅𤣥著書曰人若欽所聞而忽所見不亦惑乎此六
人生於上世越古今而無儷(晉/書)
三月上已日會稽夏統字仲御入洛市樂太尉賈充問
曰卿能土地間曲乎統曰百姓懐先君恩遂作慕歌又
孝女曹娥歌河女之章為伍子胥作小海唱今欲歌之
充曰善乃以足叩船引聲喉囀清激慷慨大風應至含
水嗽天雲雨響集充曰聽慕歌之聲便髣髴見大禹之
容聞河水之音不覺涕淚交流即謂伯姬髙行在目前
也聆小海之唱謂子胥屈平立吾左右矣(晉/書)
郭訥觀妓人歌言佳石崇問其曲訥不知崇笑曰卿不
識曲那得言佳曰譬如見西施何必識其名姓然後知
美(鄧粲/晉紀)
升平末俗間忽作㢘歌有扈兼者聞之曰㢘者臨也國
家其天諱乎少時而穆帝宴駕(晉/書)
索丞字伯夷燉煌人善鼓箏悲歌能使喜者墮淚改調
易謳能使戚者起舞當時號曰雍門調(十六國/春秋)
憑乘縣有歌父山傳云老父少不娶妻而善於謳歌年
八十餘病命終鄉里六七人輿上穴中隣人舞歸老父
歌而送之聲振林薄響遏行雲(盛𢎞之/荆州記)
賀道卷工卜筮經遇工歌女人病死為筮之曰此非死
也天帝召之歌耳乃以土塊加其心上俄頃而蘇(南/史)
玉女行觴神仙留客皆煬帝曲名
齊有朱顧仙善聲讀曲朱子尚又善歌二人遂俱蒙厚
賚梁有吳安泰善歌後為樂令精解聲律初改西曲别
江南上雲樂内人王金珠善歌吳聲西曲又製江南歌
當時絶妙次有韓法秀又能妙歌吳聲讀曲等古今獨
絶(通/典)
宋游道除司州中從事時將還鄴會霖雨行旅擁於河
橋游道於幕下朝夕宴歌行者曰何時節作此聲也固
大癡游道應曰何時節而不作此聲也亦大癡(北史舞/以下)
舞師掌教兵舞帥而舞山川之祭祀教帗舞帥而舞社
稷之祭祀教羽舞帥而舞四方之祭祀教皇舞(皇析五/采羽為)
(之/)帥而舞旱暵之事　凡野舞則皆用之　凡小祭祀
則不興舞(周/禮)
司干掌舞器祭祀舞者既陳則授舞器既舞則受之賔
饗亦如之　大喪廞舞器及塟奉而藏之(上/)
古者合歡之樂舞於堂四夷之樂陳於門(後漢/書)
樂九變者舞九終八變者舞八終六變者舞六終終成
也(三禮/義宗)
歌在堂上舞在堂下歌者象德舞者象功君子上德而
下功(白虎/通)
南夷之樂曰兠西夷之樂曰禁北夷之樂曰昧東夷之
樂曰離東夷之樂持矛舞助時生也南夷之樂持羽舞
助時養也西夷之樂持㦸舞助時煞也北夷之樂持干
舞助時藏也(上/)
今鼓舞者繞身若還曾撓摩地扶旋猗那動容轉曲便
媚擬神身若秋葯被風髮若結旌騁馳若騖木熙者舉
梧檟據句枉蝯自縱好茂葉龍夭矯燕技拘援豐條舞
扶疏龍從鳥集搏援攫肆薎蒙踊躍且夫觀者莫不為
之損心酸足彼乃始徐行微笑被衣修擢(淮南/子)
隂康氏之時水􁓆不疏江不行其原隂凝而易閟人既
鬱於内腠理墆著而多重膇得所以利其闗節者乃制
為之舞教人引舞以利道之是謂大舞(帝王/統録)
顓頊作承雲之舞(後魏/志)
楚靈王信巫祝之道躬執羽紱起舞壇前吳人來攻其
國人告急而靈王鼓舞自若顧應之曰寡人方祭上帝
樂明神當蒙福祐焉不敢赴救而吳兵遂至俘獲其太
子及后姬以下(桓子/新論)
髙帝戚夫人善鼓瑟擊筑帝常擁夫人倚瑟而絃歌畢
每泣下流漣夫人善為翹袖折腰之舞歌出塞入塞望
歸之曲侍婢數百皆習之後宫齊首髙唱聲入雲霄(西/京)
(襍/記)
漢武有雲翹育命之舞以祀天地(魏名/臣奏)
越嶲國有吸華絲凡華着之不即墮落用以織錦漢時
國人奉貢武帝賜麗娟二命作舞衣春暮宴於花下舞
時故以袖拂落花滿身都着舞態愈媚謂之百華之舞
(採蘭/襍志)
滎陽人姓何忘其名荆州辟為别駕不就隠遁養志常
至田舍人收穫在塲上忽有一人長丈餘蕭疎單衣角
巾來詣之翩翩舉其兩手並舞而來語何云君曾見韶
舞不此是韶舞且舞且去何尋逐徑向一山山有穴纔
容一人其人命入穴何亦隨之入初甚急前輒閒曠便
失人見有良田數十頃何遂墾作以為世業子孫至今
賴之(搜神/記)
西城善雅舞總章饒清彈(陸雲/詩)
狄鞮妙音邯鄲才舞(趙都/賦)
　
　
　
　
　
　
　
　
　
　
　廣博物志卷三十三
欽定四庫全書
　廣博物志卷三十四
　　　　　　　　　　　　明　董斯張　撰
　　聲樂二(總樂器/)　(琴/)　(瑟/)
庖羲作琴神農造瑟女媧制簧暴辛為塤(馬融長/笛賦)
少昊作浮磬舜作崇牙禹作鼗桀作爛漫之樂紂作北
里之舞
塤坎音也管艮音也鼓震音也絃離音也鐘兌音也柷
敔乾音也壎在十一月壎之為言熏陽氣於黄泉之下
熏蒸而萌匏之言施也在十二月萬物始施而勞笙者
太簇之氣象萬物之生故曰笙有七正之節焉有六合
之和焉天地樂之故謂之笙鞀者震之氣上應昴星以
通王道故謂之鞀也簫者中之氣萬物生于無聲見于
無形僇也蕭也故謂之簫簫者以禄為本言承天繼物
為民本人力加地道化然後萬物戮也故謂之簫也瑟
者嗇也閑也琴者禁也所以禁止淫邪正人心也磬者
夷則之氣也象萬物之盛也其氣磬故曰磬有貴賤焉
有親踈焉有長㓜焉然後王道得王道得然後萬物成
天下樂用磬也鐘之為言動也陰氣用事萬物動成鐘
為器用金聲也鎛者時之氣聲也節度之所生也君臣
有節度則萬物昌無節度則萬物亡亡與昌正相廹故
謂之鎛柷敔者終始之聲萬物之所生也陰陽順而復
故曰柷承順天地序迎萬物天下樂之故樂用柷柷始
也敔終也笙在北方柷在東北方鼓在東方琴在南方
塤在西南方鐘在西方磬在北方(白虎/通)
鐘空也内空受氣多故聲大也磬罄也其聲罄罄然堅
緻也鼓郭也張皮以冐之其中空也鞉導也所以導樂
作也鼙裨也裨助鼓節也聲在前曰朔朔始也在後曰
應應大鼓也所以懸鼓者横曰簨簨峻也在上高峻也
從曰虡虡舉也在旁舉簨也簨上之板曰業刻為牙㨗
業如鋸齒也瑟施絃張之瑟瑟然也箏施絃高急箏箏
然也筑以竹鼓之筑柲之也箜篌此師延所作靡靡之
樂也後出于桑間濮上之地盖空國之侯所存也師涓
為晉平公鼓焉鄭衛分其地而有之遂號鄭衛之音謂
之淫樂也枇杷本出于烏孫馬上所鼓也推手前曰枇
引手却曰杷象其鼓時因以為名也塤喧也聲獨喧喧
然也篪啼也聲從孔出如嬰兒啼聲也簫肅也其聲肅
肅而清也笙生也象物貫地而生也竹之貫匏以匏為
之故曰匏也竽亦是也其中汙空以受簧也簧横也于
管頭横施于中也以竹鐡作于口横鼓之亦是也摶拊
也以韋盛糠形如鼓以手拊拍之也柷狀如伏虎如見
柷柷然也故訓為始以作樂也敔衙也衙止也所以止
樂也舂撞也牘筑也以舂築地為節也籥躍也氣躍出
也篴滌也其聲滌滌然也鐃聲鐃鐃也人聲曰歌歌柯
也歌之言是其質也以聲吟詠有上下如草木之有柯
葉也故兗冀言歌聲如柯也竹曰吹吹推也以氣推發
其聲也吟嚴也其聲本出于憂愁故其聲嚴肅使人聽
之悽歎也(釋/名)
瑟曰文鵠笙曰采庸鼓曰送君鐘曰華由磬曰洗東皆
仙樂也(致虚閣/雜爼)
西王母奏環天之和樂列以重霄之寶器器則岑華鏤
管䀟澤雕鐘員山靜瑟浮瀛羽磬撫節按歌萬靈皆聚
環天者鈞天也和廣也岑華山名也在西海上有象竹
截為管吹之為羣鳯之鳴䀟澤出精銅可為鐘鐸員山
其形員也有大林雖疾風震地而林木不動以其木為
琴瑟故曰靜瑟浮瀛即瀛洲也上有青石可為磬磬者
長一丈輕若鴻毛因輕而鳴(拾遺/記)
秦始皇八月十五日武夷君魏子騫㑹鄉人于幔亭命
張安陵打引鼓趙元竒拍副鼓劉小禽坎鈴鼓曽少重
擺鼗鼓喬知滿振嘈鼓高子春持短鼓鮑公希吹横笛
何鳯兒拊節板東幄奏賔雲左仙之曲次命董嬌娘彈
坎篌謝英妃撫長琴吕荷香戞國腹(即琵/琶)黄次姑噪悲
慄(即篳/篥)白秀澹鳴洞簫宋小蛾運居巢(笙/)羅妙容揮䤶
銚(銅/鈸)西幄奏賔雲右仙之曲行酒進食乃令彭令昭唱
人間可哀之曲(武夷/古記)
王母設膳于漢武帝命王子登彈八音之璈董雙成吹
雲和之笙石公子撃昆庭之鐘許飛瓊鼓震靈之簧阮
靈華拊五雲之石范成君撃洞陰之磬叚安香作九天
之鈞(内/傳)
高仙肹遊洞靈見上清元君龜山君二眞乃命侍女王
延賢于廣運等彈雲林琅玕之璈安德音范四珠撃昆
明之筑左抱容韓賢賔吹鳯鸞之簫趙運子李慶玉拊
流金之石辛白鵠鄭辟方燕婉來囘雙蓮等四人合歌
(太平/廣記)
北含玉女宋聨涓彈九氣之璈東華玉女煙景珠撃西
盈之鐘林雲玉女賈屈庭吹鳯唳之簫飛𤣥玉女鮮于
靈拊九合玉節太極眞人發排空之歌青童吟太霞之
曲神王諷晨啟之章清虛詠駕飈之詞(魏夫人/内傳)
凡琴曲和樂而作名之曰曲憂愁而作命之曰操(風俗/通)
琴之為樂所以詠而歌之也故其别有暢有操有引有
吟有弄有調堯之神人暢為和樂而作也舜之思親操
為孝思而作也襄陽㑹稽之類夏后氏之操也訓鈿之
類商人之操也離憂之類周人之操也謂之引若魯有
闗雎引衛有思歸引之類也謂之吟若箕子吟夷齊吟
之類也謂之弄若廣陵弄之類也謂之調若子晉調之
類也(琴瑟/論)
人君冬至日使八能鼓瑟瑟用槐木長八尺一寸夏至
日鼓琴琴用桑木長五尺七寸(槐取氣上/桑取氣下)
雲和之琴冬至日于地上圜丘奏之龍門之琴于宗廟
奏之(周/禮)
祝融取榣山之櫬作琴彈之有異聲能致五色鳥舞于
庭中琴之至寶者一曰凰來二曰鸞來三曰鳯來(古琴/録)
爾雅云大琴曰離二十絃或傳此是伏羲所制
新論云神農為琴七絃以通萬物而考治亂而洽聞記
乃云二十五絃説文世紀隋志小史通厯又皆以為五
絃非也按廣雅神農之琴長六尺六寸有六分
神農琴上有五絃曰宫商角徴羽文王増二絃曰少宫
商(廣/雅)
昔神農造琴以定神齊婬􁀙去邪欲反天眞者也舜彈
五絃之琴而天下治堯加二絃以合君臣之恩也(揚雄/琴清)
(英/)
堯使無勾作琴五絃(通禮/纂要)
今琴長四尺五寸法四時五行也七絃者法七星也(上/)
琴本五絃宫商角徴羽也加二絃文武也後漢蔡邕又
加二絃象九星(琴/書)
神人暢帝堯所作堯彈琴感神人現故制此弄也(謝希/逸琴)
(論/)
帝俊生晏龍晏龍是為琴瑟(山海/經)
帝俊有琴曰電母每夏月電光一照則絃自鳴(古琴/録)
素女播都廣之琴温風冬飄素雪夏零鸞鳥自歌鳯鳥
自舞靈壽自花
晏龍有良琴六一曰菌首二曰義輔三曰蓬明四曰白
民五曰簡開六曰垂漆(並/上)
帝相元年條谷貢桐芍藥帝命羿植桐于雲和命武羅
伯植芍藥于後苑武羅伯諫曰帝方崇厥德怪草竒木
懼遷厥嗜宜食駕車之善馬帝不從于是作誼諫羿乃
伐桐為琴以進帝帝善之名曰條谷帝稍移于音樂不
聽政事為羿所逐居于商丘援琴作源水之歌歌曰涓
涓源水不壅不塞轂既破碎庸大其輻事以敗矣乃重
太息(古琴/䟽)
務光夏時人好琴(列仙/傳)
太戊三十一年伊陟作琴名曰國阿(古琴/録)
伶官周虞隋琴三尺六寸有大聲進于文王至成王時
二叔流言乃作周公操以獻流涕不已(琴/譜)
桓公名白博有五皓之稱厲王名長琴有修短之目(顔/之)
(推家/訓)
周宣王有琴曰嚮風背銘云墻有耳伏㓂在是武王之
遺器也宣王每朝姜后輒以此銘援琴奏宣王于是益
兢兢不怠(古琴/録)
周亮瀟灑高放不干榮禄太子晉聞之召與相見或鼓
琴吹笙同遊商洛亮乃以一絃孤彈八音諧暢百禽率
舞太子嘉之賜九光七明之芝及飛解脱網之道亮修
道服之日覺神驗甞與仙人遊行寶洞挹潄玉酒彈琴
奕棊嘯歌終日(眞仙/通鑑)
伯牙學琴于成連三年不成成連云吾師方子春今在
東海中能移人情乃與伯牙俱往至蓬萊山謂伯牙曰
子居習之吾將迎師刺船而去旬時不返伯牙近望無
人但聞海水洞滑崩折之聲山林窅㝠羣鳥悲號捨然
而嘆曰先生將移我情乃援琴而歌曲終成連回刺船
迎之而還伯牙遂為天下妙矣(樂府/解題)
伯牙遊于泰山之陰卒逢暴雨止于巖下心悲乃援琴
而鼓之初為霖雨之操更造崩山之音曲毎奏鍾子期
輒窮其趣(列/子)
列子甞遊泰山見霹靂傷桐因而制琴有大聲居鄭圃
四十年人無知者作襄陵枯魚二曲綴七十二小調作
一百六十雅弄(琴/譜)
匏巴鼓琴而鳥舞魚躍鄭師文聞之棄家從師襄遊柱
指鉤絃三年不成章師襄曰子可以歸矣師文舍其琴
而歎曰文非絃之不能鉤非章之不能成文所存者不
在絃所志者不在聲内不得于心外不應于器故不敢
發手而動絃且小假之以觀其後無幾何復見師襄師
襄曰子之琴何如師文曰得之矣請甞試之于是當春
而叩商絃以召南吕凉風忽至草木成實及秋而叩角
絃以激夾鐘温風徐廻草木發榮當夏而叩羽絃以召
黄鐘霜雪交下川池暴沍及冬而叩徴絃以激蕤賔陽
光熾烈堅氷立散將終命宫而總四絃則景風翔慶雲
浮甘露降醴泉湧師襄乃撫心高蹈曰微矣子之琴也
雖師曠之清角鄒衍之吹律亡以加之彼將挾琴執管
而從子之後耳(列/子)
宋華元獻楚王以繞梁之琴鼓之其聲嫋遶于梁間循
環不已楚王樂之七日不聽朝樊姬進曰君淫于樂矣
昔桀好妹喜之瑟而亡其身紂聽靡靡之音而喪其國
今君遶梁是樂七日弗朝君樂亡身喪國乎于是以鐡
如意搥琴而破之(古琴/䟽)
祝牧入山樵採得異木其狀類禽因斵成之名曰太古
與妻偕隠甞作歌鼓之曰天下有道我黻子佩天下無
道我負子戴優哉游哉聊以卒歲(上/)
師曠鼓琴通于神明玉羊白鵲翾翔墜投(瑞應/圖)
月琴晉師曠作中為月形圖寫山水(琴/譜)
師襄衛師襄作肩項直而深端有亂紋如絲綴七十二
調作八百九十曲為孔子師
鳯嗉衛師曹作頂上綴兩圓蟬作二十九引定為六十七
調以琴謁靈公毎鼓琴有仙集(並/上)
孔子作槃琴哀鳴犢舜華(家/語)
掩容閔子作孔子薦之為上卿後作離洞雲朝天鶴以
獻孔子孔子知其有退意後以辭歸(掩容一/名振谷)
龍首周召公之後姬剛所作于两額間出尖勢廣二寸
半有清實幽逺之音
龍腰魯謝涓子作腰間作半月形三絃如七絃之音甞
遊江淮鼓琴于水側遇一女抱小緑綺撫弄非常俗之
聲涓子訝之曰妾北陵之女也因授清江引
龍額魯賀雲作頂肩斜生一寸二分五絃常于淮泗夜
靜撫琴忽有三人來曰我商三賢也先生之琴盡善然
于古法未甚協因授皎月風雷之曲
雙月榮啓期作腰間為二小月形(並/上)
城西門即㓂先鼓琴處也先好釣居淮水傍宋景公問
道不告殺之後十年止此門鼓琴而去(水經/注)
昔者衛靈公將之晉至濮水之上稅車而放馬設舍以
宿夜分而聞鼓新聲者而説之使人問左右盡報勿聞
乃召師涓而告之曰有鼓新聲者使人問左右盡報弗
聞其狀似鬼神子為聽而寫之師涓明日報曰臣得之
矣而未習也請復一宿習之靈公曰諾因復留宿明日
而習之遂去之晉晉平公觴之于施夷之臺酒酣靈公
起公曰有新聲願請以示平公曰善乃召師涓令坐師
曠之旁援琴撫之未終師曠撫止之曰此亡國之聲不
可遂也平公曰此道奚出師曠曰此師延之所作與紂
為靡靡之樂也及武王伐紂師延東走至于濮水而自
投故聞此聲者必于濮水之上先聞此聲者其國必削
不可遂平公曰寡人所好者音也子其使遂之師涓鼓
究之平公問師曠曰此所謂何聲也師曠曰此所謂清
商也公曰清商固最悲乎師曠曰不如清徴公曰清徴
可得而聞乎師曠曰不可古之聽清徴者皆有德義之
君也今吾君德薄不足以聽平公曰寡人之所好者音
也願試聽之師曠不得已援琴而鼓一奏之有𤣥鶴二
八道南方來集于郎門之垝再奏而列三奏之延頸而
鳴舒翼而舞音中宫商之聲聲聞于天平公大恱坐者
皆喜平公提觴而起為師曠壽反坐而問曰音莫悲于
清徴乎師曠曰不如清角平公曰清角可得而聞乎師
曠曰不可昔者黄帝合鬼神于泰山之上駕象車而六
蛟龍畢方並鎋蚩尤居前風伯進掃雨師灑道虎狼在
前鬼神在後騰蛇伏地鳯凰覆上大合鬼神作為清角
今主君德薄不足聽之聽之將恐有敗平公曰寡人老
矣所好者音也願遂聽之師曠不得已而鼓之一奏之
有𤣥雲從西北方起再奏之大風至大雨隨之裂帷幕
破爼豆隳廊瓦坐者散走平公恐懼伏于廊室之間晉
國大旱赤地三年平公之身遂瘙病故曰不務聽治而
好五音不已則窮身之事也(韓非/子)
樂師扈子非荆王信䜛佞殺伍奢伯州犁而㓂不絶于
境又傷昭王困廹幾為天下大鄙然已愧矣乃援琴為
楚作窮刼之曲以暢君之廹厄之暢逹也其詞曰王邪
王邪何乖烈不顧宗廟聽䜛孽任用無忌多所殺誅夷
伯氏族幾滅二子東奔適吳越吳王哀痛助忉怛垂涕
舉兵將西伐伍胥伯嚭孫武决三戰破郢王奔發留兵
縱騎虜荆闕楚荆骸骨遭發掘鞭辱腐屍耻難雪幾危
宗廟社稷滅嚴王何罪國幾絶卿士悽愴民惻悷呉軍
雖去怖不歇願王更隠撫忠節勿為䜛口能謗䙝昭王
垂涕深知琴曲之情扈子遂不復鼓矣(吳越/春秋)
孔子學鼓琴于師襄子而不進師襄子曰夫子可以進
矣孔子曰丘已得其曲矣未得其數也有間曰夫子可
以進矣曰丘已得其數矣未得其意也有間復曰夫子
可以進矣曰丘已得其人矣未得其類也有間曰邈然
逺望洋洋也翼翼乎必作此樂也黝然黒頎然而長以
王天下以朝諸侯者其惟文王乎師襄子避席再拜曰
善師以為文王之操也故孔子持文王之聲知文王之
為人師襄子曰敢問何以知其文王之操也孔子曰然
夫仁者好偉和者好粉智者好彈有殷勤之意者好麗
丘是以知文王之操也
越王還于吳置酒文臺羣臣為樂乃命樂作伐吳之曲
樂師曰臣聞即事作操功成作樂君王復讐還耻威加
諸侯受霸王之功功可象于圖畫徳可刻于金石聲可
託于絃管名可留于竹帛臣請引琴而鼓之遂作章暢
辭曰屯乎今欲伐呉可未耶
越王既已誅忠臣霸于闗東從瑯琊起觀臺周七里以
望東海死士八千人戈船三百艘居無幾射求賢士孔
子聞之從弟子奉先王雅琴禮樂奏于越越王乃被唐
夷之甲帶歩光之劒仗屈盧之矛出死士以三百人為
陣闗下孔子有頃到越王曰唯唯夫子何以教之孔子
曰丘能述五帝三王之道故奏雅琴以獻之大王越王
喟然歎曰越性脆而愚水行山處以船為車以檝為馬
往若飄然去則難從恱兵敢死越之常也夫子何説而
欲教之孔子不答因辭而去(並/上)
覆盃魏師經作于两肩作廣翅横十二寸五絃(琴/譜)
鳯勢魏揚英作于两肩腰間為飛尖勢廣二寸有霹靂
聲
鳯舌衛秦珏作鳯舌斜飛三寸下有峻形習徴調每坐
風雪中鼓之俄有和氣陳虞命鼓琴當盛夏操南音忽
西有雲起曲終雪已糝徑矣(並/上)
師經鼓琴魏文侯起舞賦曰使我言而無見違師經援
琴而撞文侯不中中旒潰之文侯謂左右曰為人臣而
撞其君其罪如何左右曰罪當烹提師經下堂一等師
經曰臣可一言而死乎文侯曰可師經曰昔堯舜之為
君也唯恐言而人不違桀紂之為君也唯恐言而人違
之臣撞桀紂非撞吾君也文侯曰釋之是寡人之過也
懸琴于城門以為寡人符不補旒以為寡人戒(説/苑)
晉王謂孫息曰子鼓琴能令寡人悲乎息曰今處高堂
邃宇連屋重戸藿肉漿酒倡樂在前難可使悲者乃謂
少失父母長無兄嫂當道獨坐暮無所止于此者乃可
悲耳乃援琴而鼓之晉王傷心哀涕曰何子來遲也(揚/雄)
(琴清/英)
昔思革子石文子叔愆子相與為友欲往見楚王至于
嶔巖之間卒逢飄風暴雨共伏于空栁之下衣寒糧乏
自度不能俱活以革子為賢乃并衣糧與之二子遂凍
餓而死革子見楚王楚王設鐘鼓以樂之革子愴然而
悲援琴而鼓王曰琴何悲哉革子推琴離席流涕下對
曰臣友二人石文子叔愆子竊慕大王高義欲來俱謁
至嶔巖間飄風暴雨卒至不勝凍餒遂死楚王曰嗟乎
有如是耶于是賜革子黄金百斤命左右収二子葬之
而以革子為相(琴/操)
楚王子無虧有琴曰青翻後質於秦不得歸因撫琴歌
曰洞庭兮木秋涔陽兮草衰去千里之家國作咸陽之
布衣(古琴/録)
臣常行僕饑馬疲正値主人開門主人出獨有主人女
在欲置臣堂上太高堂下太卑乃為蘭房奥室止臣其
中中有鳴琴焉臣援琴而鼓之為秋竹積雪之曲(宋玉/諷賦)
應侯與賈子坐聞有鼓琴之聲應侯曰今之琴一何悲
也賈子曰夫張急調下故使之悲耳張急者良材也調
下者官卑也取夫良材而卑官之安能無悲乎(説/苑)
趙遣使于楚臨去趙王方鼓琴使者因跪曰大王鼓琴
未有如今日之悲也請記其處王曰不可夫時有燥濕
絃有緩急徽柱推移不可記也使者曰臣愚請借此以
譬之楚之去趙二千餘里變改萬端亦猶絃不可記也
秋風入松栢曲雍門為齊王奏此音極慘悽王寒思着
纊
秦惠文有琴一曰宣和二曰閑邪故夏侯湛琴賦云聊
閑邪于五絃兮翼宣和于萬里(古琴/録)
聶政刺韓王者聶政之所作也政父為韓王治劒不成
王殺之時政未生及壯問母父何在母告之政欲殺王
乃學塗入王宫㧞劒刺王不得踰城出入泰山遇仙人
學鼓琴漆身為厲吞炭變其音七年而琴成欲入韓國
道逢其妻妻對之泣政曰夫人何故泣妻曰聶政出遊
七年不歸吾甞夢見君對妾笑齒似政故悲而泣政曰
天下人齒盡政若耳曷為泣乎即復入山中仰天歎曰
嗟乎變容易身欲報讐而為妻所知父讐當何時復援
石撃落其齒留山中三年後入韓國人莫知政政鼓琴
闕下觀者成行王乃召政政内刀琴中而見王王使之
琴政援琴而歌于是左手持衣右手出刀以刺王殺之
自知當及母即自􁁉破靣皮斷其形體人莫能識乃梟
裂政市懸金其側有知此人者賜金千斤一婦人往哭
曰嗟乎為父報讐耶顧謂市人曰此聶政也為父報讐
知當及母乃自􁁉靣何愛一女子身而不揚吾子名哉
乃抱政尸而哭絶行脉而死(古琴/操)
荆軻刼秦王將刺之王曰寡人好琴願聽一曲而就死
軻許之因命琴女文馨奏曲曲曰羅縠單衫可掣而絶
三尺屏風可超而越鹿盧之劒可負而㧞王從其言遂
得脱後名其琴曰超屏(古琴録漏文/馨或作  月)
神暉秦陳章作于腰下覆四月相向玅作羽音當大暑
一鼓清風颯然(琴/譜)
龍腮李斯作于鳯舌之上圓増三寸兩額間収廣二寸
半作狡兎操
趙后為寶琴曰鳯皇皆以金玉隠起為龍鳳螭鸞古賢
列女之􁚬亦善為歸風送遠之操(並/上)
慶安世年十五為成帝侍郎善鼓琴能為雙鳯離鸞之
曲趙后悦之白上得出入御内絶見愛幸常着輕絲履
招風扇紫綈裘與后同居處欲有子而終無𦙍嗣(西京/雜記)
咸陽庫中有琴長六尺按十三絃二十六徽用七寶飾
之銘曰渥璵之樂玉笛長二尺三寸六孔吹之則見車
馬山林隠鱗相次吹息則不復見銘曰昭華之管
齊人劉道強善彈琴能作單鴻寡鳬之弄聽者皆悲不
能自攝(並/上)
文帝得魏文侯時樂人竇公百八十歲文帝竒之問何
服食而至此對曰年十三失明父母教鼓琴日以為常
無所服餌譚以為恒逸樂所以益性命也(新/論)
帝常夕望東邉有青雲起俄而見雙白鵠集堂之上倐
忽變為二神女舞于臺握鳯管之簫撫落霞之琴歌清
河春波之曲舒闇海𤣥落之席散明天發日之香香出
胥池寒國地有發日樹言日從雲出雲來掩日風吹樹
枝拂雲開日光也亦名開日樹樹有汁滴如松脂也(洞/㝠)
(記河清河記作青吳古琴疏中有/清  春波之曲當以古琴疏為正)
泰山道士稷丘君武帝時以道術受賜後上東廵泰山
稷丘君擁琴來拜武帝曰陛下勿上也必傷足上必欲
上及上數里左右足指果折乃止(列仙/傳)
司馬相如作玉如意賦梁王悦之賜以緑綺之琴文木
之几夫餘之珠琴銘曰桐梓合精(古琴/疏)
韋𤣥成有琴曰常清
桓驎字元龍有琴曰叢竹流風榮之孫也(並/上)
女丸以黎洞寶香為琴以崑崙碧玉為絃故曰碧絃琴
(女紅/志)
琴鼓山者昔仙人卭疏甞鼓鳯修之琴于此山故名琴
鼓亦名鳯修(古琴/疏)
雷音漢師中作於項綴盤環綴二績形峻有大絃小聲
每彈則羣鳥集作平陵等曲(琴/譜)
蟬翼漢宋朦之作尾間綴尖蟬有風雲瀟散之聲
揚雄庾信琴俱名清英(並/上)
稷生揮玅琴(張衡逍/遥賦)
荀季和有琴曰龍唇一日大風雨失去三年後復大風
雨有黑龍飛入李膺堂中膺諦視識之曰此荀季和舊
物也登門送還季和恐復飛去嵌金於背曰劉累以厭
之改名曰飛龍(古琴/録)
建武十一年盖國女主遣使獻五絃琴中國制也上有
十六字皆鵠頭書唯首伊王二字可識故名曰伊王琴
上寶之(古琴/疏)
桓譚善鼓琴著琴道一篇未成肅宗使班固續成之東
觀記琴道未畢但有發章一首
琴曲有蔡氏五弄遊春渌水幽居坐愁秋思並宫調也
蔡邕雅好琴道嘉平初入清溪訪鬼谷先生所居山有
五曲一曲製一弄山之東曲常有仙人遊故作遊春弄
南曲有澗冬夏常渌故作渌水弄中曲即鬼谷子所居
深邃岑寂故作幽居弄北曲高巖猿鳥所集故作坐愁
弄西曲灌木吟秋故作秋思弄曲成出示馬融王子師
軰甚異之(琴/厯)
蔡琰善琴能為離鸞别鶴之操(上/)
漢桓帝聞楚琴慷慨長歎曰善哉為琴若此而足矣昔
季流子向風而鼓琴聽之者淚下(阮籍/樂論)
蠶最巧作繭往往遇物成形有寡女獨宿倚枕不寐私
傍壁孔中視隣家蠶離箔明日繭都類之雖眉目不甚
悉而望去隠然似愁女蔡邕見之厚價市歸繅絲製絃
彈之有憂愁哀怨之聲問琰琰曰此寡女絲也聞者莫
不墮淚(賈子/説林)
崔駰字亭伯有琴曰卧水背銘曰空桑之桐泗濵水丁
緩造琴於䇿底彈之福降壽靡已(古琴/疏)
傅毅字武仲有琴銘曰永寶科斗蟲篆(上/)
魏武帝宫人有盧女者故將軍應叔之姊也七歲入漢
宫學鼓琴善為新聲(樂/志)
琴經一卷諸葛亮撰述製琴之始及七絃之音十三徽
所象之意(中興/書目)
吳叔治修夏月納凉門外時聞桐樹下有琴聲後一胡
請以五百金買此樹叔治曰金欲得耳苐吾自以口就
食即見此樹今何忍伐之後叔治出為北海主簿歸已
為族人賣去久之胡以二琴至示叔治一曰陰姬一曰
陽娃不加少漆斵磨光毫其文宛然各有仙女弄琴之
狀云凉天月下不鼓而自鳴請留其一以一相報叔治
拒而不受(古琴/疏)
孫登鼓一絃琴五音俱備後人效之名曰孫仙
孫登琴遇雨必有響如刄物聲竟因陰雨破作數截有
黑蛟湧去(金徽變/化傳)
嵇康從孫登學琴登不教之曰子有逸羣之才必當戮
於市康遂别去向南行至㑹稽山王伯通家求宿伯通
造得一館未得三年每夜有人宿者不至天明即死伯
通遂常閉之至是康留宿館中一更後乃取琴彈二更
時見有八鬼從館後出康懼問鬼曰王伯通造得此館
成來三年每夜有人宿者死總是汝八鬼殺之鬼曰我
非殺人鬼是舜時掌樂官兄弟八人號曰伶倫舜受佞
臣之言枉殺我兄弟在此處埋主人王伯通造舘不知
向我上築墻壓我悶我見有人宿者出擬告之彼見我
等自懼而死即非我等殺之今願先生與主人説取我
等骸骨遷别處埋葬期半年主人封為本郡太守今賞
先生一廣陵曲天下妙絶康聞知大悦遂以琴與鬼鬼
彈一遍康即能彈彈至夜深伯通向宅中忽聞琴聲美
麗乃披衣起坐聽琴音深怪之乃問康康具言其事明
日伯通使人掘地果見八具骸骨遂别造棺就高潔處
遷埋後晉文帝時伯通果為太守康為中散大夫帝令
康北靣受詔教宫人曲康不肯教後帝殺康於市康遂
抱琴而死(眞仙/通鑑)
嵇康臨死謂其兄曰向以琴來否兄曰已至康取調之
為太平引曲成歎息曰太平引絶於今日耶(文士/傳)
嵇康抱琴訪山濤濤醉欲剖琴康曰吾賣東陽舊業以
得琴乞尚書令何輪珮玉截為徽貨所衣玉簾中單
買縮絲為囊論其價乃於武庫争先汝欲剖之吾從死
矣(金徽變/化篇)
潘正叔尼有琴題曰抱寢八分書(古琴/疏)
趙正字文業渭水人情度敏逹性好譏諫苻堅末年寵
惑鮮卑惰於治政正因援琴歌曰昔聞孟津河千里作
一曲此水本自清是誰攪令濁堅動容曰是朕也又歌
曰北園有棗樹布葉垂重陰外雖饒棘刺内實有赤心
堅笑曰將非趙文業耶其調戲機㨗皆此類也(前秦/録)
阮瞻字千里讀書不甚研求而黙識其要善彈琴内兄
潘岳毎令彈琴終日逹夜無忤色(晉/書)
雲泉晉劉安世作項傍為半月勢遇神女授江南春塞
上月二曲(琴/譜)
戴逵有琴曰躍魴子勃有琴曰應谷作垂露書(古琴/録)
戴顒字仲若父逵喜琴顒及兄勃並受琴於父父殁所
傳之聲不忍復奏各造新弄五部顒又製長弄一部並
傳於世(宋/書)
衡陽王義季鎮京口長史張邵與戴顒姻通迎來止黄
鵠山義季亟從之游顒服其野服不改常度為義季鼓
琴並新聲變曲其三調游弦廣陵止息之流皆與世異
文帝每欲見之甞謂黄門侍郎張敷曰吾東廵之日當
宴戴公山下也(南/史)
沈玩琴曰霜霄鐵馬(古琴/録)
横陽令賀韜得吹臺之桐為琴一曰嘯魚一曰恒壽
王僧䖍長子名慈外祖江夏王劉義恭迎之入中齋施
諸寶物恣其所取慈惟取素琴一張孝子圖一事時慈
才七歲
宋太祖琴曰靡玉即命蕭思話彈於鍾山賜銀鍾酒者
也(並/上)
正合南宋文帝元嘉年間之琴言與天地正和之氣合
也(琴/譜)
何仲𢎞偃為吏部尚書有琴曰霜空鴈響(古琴/疏)
禇彦回與王彧謝莊等共聚袁粲宅初秋凉夕風月甚
美彦回援琴奏别鶴之曲宫商既調風神諧暢謝莊撫
節嘆曰以無累之神合有道之器宫商暫離不可得已
(南齊/書)
栁惲字文暢世隆次子也初宋時有嵇元榮羊盖者並
善琴云傳戴安道法惲從之學特窮其妙竟陵王子良
雅賞狎之子良常置酒後園有晉太傅謝安鳴琴在側
援以授惲惲彈為雅弄子良曰卿巧越嵇心妙臻羊體
(上/)
惲父世隆彈琴為士流第一惲每奏父曲甞感思復變
備寫古詩甞賦詩未就以筆揺琴坐客過以筯扣之惲
驚其哀韻乃製雅音後世傳撃琴自此世俗有彈獨弦
琴以竹作扣撃之聲疑此(南/史)
栁文暢琴號曰春風(古琴/疏)
徐修仁勉琴銘曰貧士舊傳即五柳先生無絃琴
虞炎㑹稽人少時至秦望山見獵人得一鹿向炎悲鳴
炎買而放之後過山下遇一人贈以古琴忽不見背有
芝英書不可辨後示沈約約覽久之曰土離塵曽獲貝
遇文惠至驃騎十二字也是時已為惠文子所重官至
驃騎將軍矣沈嘆異久之盖土離塵者鹿也曽獲貝者
贈也始悟其為放鹿報也(並/上)
怡神謝莊之琴其人七歲能文章當時稱江南獨歩(琴/譜)
張𢎞靜有古琴漆光盡退色如墨石銘曰落花流水一
夕聞䑕聲甚急命婢以火燭之見有斷絃繫得一鼠𢎞
靜異之改名鼠畏
鄭祖述能鼓琴自造龍吟十弄云甞夢人彈琴寤而寫
得當時以為絶妙
連珠隋逸士李疑作於玉女腰傍為連珠彩絃音操清
亮俗呼連珠先生作竹吟風哀松露草蟲子規山樂又
綴三十六小調(並/上)
子游汾亭坐鼓琴有舟而釣者過曰美哉琴意傷而和
怨而靜在山澤而有廊廟之志非太公之都磻溪則仲
尼之宅泗濵也子驟而鼓南風釣者曰嘻非今日事也
道能利生民功足濟天下其有虞氏之心乎不如舜自
鼓也聲存而操變矣子遽捨琴謂門人曰情之變聲也
如是乎起將延之釣者揺竿鼓栧而逝遂志其事作汾
亭操焉(文中/子)
栁逺字季雲性麤放無拘檢時人或謂之季瘨好彈琴
耽酒時有文詠孝武初除儀同開府叅軍事放情琴酒
之間每出行返家人或問消息答云無所聞縱聞亦不
解(上/)
余家世所寶琴書圖畫廣明之亂散失蕩盡其中二琴
一名響泉一名韶磬皆希代之寶也(張戎樞/響泉記)
北齊王元景為尚書性雖懦緩而每事機㨗有奴名典
琴甞旦起為索食謂之解齋奴曰公不作齋何故常云
解齋元景徐謂奴曰我不作齋不得為解齋汝作字典
琴何處有琴可典(啟顔/録)
昔有一人夜誦經甚悲悲至意感忽有懐歸之哀太上
眞人忽作凡人徑往問之子甞彈琴耶答曰在家時甞
彈之眞人曰絃緩何如答曰不鳴不悲又問絃急何如
答曰聲絶而傷悲又問緩急得中如何答曰衆音和合
八音妙奏矣真人曰學道亦然執心調適亦如彈琴道
可得矣(眞誥瑟/以下)
春皇絲桑為瑟均土為塤禮樂於是乎與矣(拾遺/記)
世紀伏羲作瑟三十六絃盖瑟屬隂故用十六之數世
本云庖羲瑟五十絃後黄帝使素女鼓之哀不自勝破
為二十五絃具二均聲故小司馬三皇紀及小史皆云
伏羲所作之瑟二十五絃按揚雄云夫心與治游乎太
和唯唐虞能充其任神與化蕩乎無竟唯伏羲能承其
統故二十五絃之具非牙曠不能以為神弓矢質的之
具非羿逢不能以為妙隋志又云二十七絃乃爾雅之
所謂灑非此
女媧用五絃之瑟於澤丘動陰聲極其數而為五十絃
以交天神神聽之悲不能克乃破為二十五絃以抑其
情具二均聲樂底而天下幽微亡不得其理(五絃乃朱/㐮氏之瑟)
(女媧用之/非伏羲也)
朱㐮氏立於是多風羣陰閟曷諸陽不成百物散解而
果蓏草木不遂遲春而黄落盛夏而痁痎乃令士逹作
五絃之瑟以來陰氣以定羣生命曰來陰(士逹似是不/逹之訛然樂)
(録吕覽等明言/命士逹今從之)
公輸子巧用材也不能以檀為瑟(慎/子)
師曠見太子晉師曠東躅其足曰善哉善哉王子曰太
師乎何舉是驟師曠曰天氣寒躅是以數舉也王子曰
請入坐遂敷席注瑟師曠曰歌無射曰國誠寧矣逺人
來觀佾義經矣如樂無荒乃注色於王子(周/書)
　
　
　
　
　廣博物志卷三十四
欽定四庫全書
　廣博物志卷三十五
　　　　　　　　　　　　明　董斯張　撰
　　聲樂三(鐘篌磬諸鼓器簫雜笛附琵琶/箜      樂      戲)
炎帝伯陵作鐘(山海經鐘又云鼓延始為鐘又周禮云/鳬氏為  世本垂作鐘皇圖要紀云帝)
(俈作/鐘磬)
謹按世本垂作鐘秋分之音也(風俗/通)
鳬氏為鐘(鳬入水不溺以名鐘/工取其虚浮之義)兩欒謂之銑銑間謂之
于于上謂之鼓鼓上謂之鉦鉦上謂之舞舞上謂之甬
甬上謂之衡鐘縣謂之旋旋蟲謂之幹鐘帶謂之篆篆
間謂之枚枚謂之景于上之攠謂之隧十分其銑去二
以為鉦以其鉦為之銑間去二分以為之鼓間以其鼓
間為之舞修去二分以為舞廣以其鉦之長為之甬長
以其甬長為之圍叁分其圍去一以為衡圍叁分其甬
長二在上一在下以設其旋薄厚之所震動(薄厚不得/其宜則震)
(動不/得中)清濁之所由出(聲之清濁/出於此)侈弇之所由興(口之侈/弇起於)
(此/)有説(當推其弊/之所由出)鐘已厚則石(其聲/不出)己薄則播(聲/散)侈則
柞(形大則/聲廹窄)弇則鬱(形小則聲/鬱而不散)長甬則震(甬鐘柄也甬長/則震而不定)
是故大鐘上分其鼓間以其一為之厚小鐘十分其鉦
間以其一為之厚鐘大而短(鐘形大則宜/長而失于短)則其聲疾而
短聞(疾急也短聞/者聲易竭也)鐘小而長(鐘形小則宜/短而失於長)則其聲舒而
逺聞(舒緩也逺聞/謂聲難息也)為遂六分其厚以其一為之深而圜
之(周/禮)
鐘師掌金奏(撃金以為/奏樂之節)凡樂事以鐘鼓奏九夏王夏肆
夏昭夏納夏(四方賔/來奏之)章夏(臣有功/奏之)齊夏(夫人祭/奏之)族夏(族/人)
(侍奏/之)祴夏(客醉而/出奏之)鷔夏(公出入/奏之)凡祭祀饗食奏燕樂凡
射王奏騶虞諸侯奏貍首卿大夫奏采蘋士奏采蘩掌
鼙鼓縵鼓
天子宫縣諸侯軒縣大夫判縣士特縣凡樂鐘磬之半
為堵全為肄(並/上)
鐘一名長嘯一名粲谷(奚囊/橘柚)
鐘之與磬也近之則鐘音充逺之則磬音章物固有近
不若逺遠不如近者(淮南/子)
君子鑠金為鐘四時九乳是以撞鐘以知君鐘調則君
道得(樂叶圖徴法宋均/注曰九乳  九州)
魚復鼓鐘鐘牛(魚復南蠻貢鼓及/鐘形似牛  周書)
古者天子左五鐘將出則撞黄鐘而右五鐘皆應之馬
鳴中律駕者有丈御者有數立則磬折拱則抱鼓然後
大師奏升車之樂告出也入則撞蕤賔以治容貎蕤賔
有聲鵠震馬鳴及倮介之蟲無不延頸以聽在内者皆
玉色在外者皆金聲然後少師奏升堂之樂即席告入
也(韓詩/外傳)
黄帝本陰陽審風聲命榮猨鑄十二鐘以協月筩以詔
音韶
黄帝作五聲以政五鐘一曰青鐘大音二曰赤鐘重心
三曰黄鐘灑光四曰景鐘昧其明五曰黑鐘隠其常(管/子)
顓頊有浮金之鐘沉明之磬以羽毛拂之則聲振百里
石浮于水上如萍藻之輕取以為磬不加磨琢及朝萬
國之時乃奏含英之樂其音清密落雲間之羽鯨鯢遊
湧海水恬波(拾遺/記)
齊景公鑄大鐘撞之於庭下郊雉皆雊(淮南/子)
魯孟獻子聘於晉宣子觴之三徙鐘石之懸不移而具
獻子曰富哉家宣子曰子之家孰與我家富獻子曰吾
家甚貧唯有二士曰顔回兹無靈者使吾邦家安平百
姓和協唯此二者耳吾盡於此矣客出宣子曰彼君子
也以飬賢為富我鄙人也以鐘石金玉為富孔子曰孟
獻子之富可著於春秋(國/語)
景公為大鐘將懸之仲尼伯常騫晏子三人俱朝曰鐘
將毁撞之果毁公召三子問之晏子對曰鐘大不以禮
故曰將毁仲尼曰鐘大懸下其氣不得上薄故曰將毁
伯常騫曰今日庚申雷日也陰莫勝於雷故曰將毁(晏/子)
(春/秋)
晉平公鑄為大鐘使工聽之皆以為調矣師曠曰不調
請更鑄之平公曰工皆以為調矣師曠曰後世有知音者
將知鐘之不調也臣竊為君耻之至於師涓而果知鐘
之不調也(吕氏/春秋)
鄭簡公謂子産曰飲酒之不樂鐘鼓之不鳴寡人之任
也國家之不久朝廷之不治與諸侯交之不得志子之
任也子無入寡人之樂寡人無入子之朝自是已來子
産治鄭城門不閉國無盗賊道無餓人孔子曰若鄭簡
公之好樂雖抱鐘而朝可也(尸/子)
仇由貪大鐘之賂而亡其國(淮南/子)
子胥入郢毁十龍之鐘(賈/子)
宋之衰也作為千鐘齊之衰也作為大吕楚之衰也作
為巫音(吕氏/春秋)
武帝起騰光臺以望四逺於臺上撞碧玉之鐘掛懸黎
之磬吹霜條之篪唱來雲依日之曲(洞㝠/記)
旋宫之樂久䘮漢章帝建初三年鮑鄴始請用之順帝
陽嘉二年復廢累代皆黄鍾一均變極七音則五鍾廢
而不撃謂之啞鍾(通/典)
黄初中鑄工柴玉巧有意思協律都尉杜䕫令玉鑄鐘
其聲清濁多不如法數毁改作玉甚厭之謂䕫清濁任
意更相訴白於魏王魏王取玉所鑄鐘襍錯更試然後
知䕫為精於是罪玉及諸子皆為飬馬主(宋/書)
西河有鐘在水中晦朔輙鳴聲響悲激覊客聞而悽愴
(異/苑)
晉惠帝時殿前六鐘皆出涕五刻止
中朝時有人畜銅澡盤晨夕恒鳴如人扣以白張華華
曰此盤與洛鐘宫商相諧宫中朝暮撞鐘故聲相應可
錯令輕則韻乖鳴自止也依言即不復鳴(小/説)
張永曉音律太極殿前鐘聲嘶孝武甞以問永永答曰
鐘有銅滓乃扣鐘求其處鑿而去之聲遂清越(南/史)
釋僧寔從京至洛忽於一日正午僧寢之時自上樓鳴
鐘急衆僧出房怪問所以寔告僧曰人各速備香火急
赴集堂僧既集已又告僧曰人各用心修理佛事齊誦
觀音以救江南梁國其寺講堂欲崩恐損道俗宜共救
厄當爾之時揚都講堂正論法集道俗向千充滿其中
忽聞西北異種香煙及空中經聲伎樂雲屯從堂北門
而入直出南門合堂驚出靴履㤀著共逐聽聲人既出
盡堂欻摧倒大衆得全(法苑/珠林)
梁普通年小莊嚴寺有道度襌師戒行淳直毎厭此身
將同毒樹若身命無常棄屍陁林施與鳥獸於檀度成
滿亦為善業乃積薪柴漸就減食至普通七年十一月
三日鐘自虚鳴寺衆驚恐莫測何相其月八日鐘復自
鳴乃與大衆共結善縁爾後不復更食唯用澡瓶以汲
清水日飲一升至二十五日朝寺衆同往見瓶發五色
光至二十九日旦寺主僧全等數人共登禪室遥見龕中
紫光外照其日將暮忽有羣鳥五六百頭同集一樹俄
頃西飛是夜二更初竟寺有襍色光映燭房宇至五更
中聞山頂上火聲振烈驚走往觀見襌師合掌火中(梁/高)
(僧/傳)
法安欲作畫像須銅青困不能得夜夢見一人近其床
前云此下有銅鐘覺掘之果得二口因以青成像後以
一鐘助逺公鑄佛餘一武昌太守熊無患借視遂留之
(神僧/傳)
釋植相入青城山聚徒未暇經始適便遷化初相置足
於綿州城西栢林寺院宇成就於堂頭植梧桐一株極
為繁茂夏月忽無故葉落又維那旦打鐘初不發聲大
小疑怪須臾信報相已終乃知樹枯鐘噎表其遷化之
晨也(上/)
祗洹戒律院内有銅鐘重三十萬斤四天王共造欲集
大千聖衆目連以通力撃之聲震逺聞臺高七十丈鐘
形如吳地者四靣多有日月星辰山川河海之象兼斗
斛秤尺之形目連所撃隨事所表聲出告知凡僧打者
但聲出而已其戒塲院内復有大鐘臺高四百尺上有
金鐘重十萬斤形如盃器上有千輪王像亦有千子各
各具足復有九龍八功徳水種種諸相莊嚴此之大鐘
刼初之時輪王所造聖人受戒已得道者撃之聲震三
千一切聖人聞皆證果惡趣聞者得宿命通祗洹别有
論師院有一銅鐘形如腰鼓是乾闥婆王之所造也上
有梵王帝釋魔王四王八部男子等像若有異學外道
欲來撃論則使神通羅漢撃之聲震三千諸外道等將
欲撃揚聞此鐘聲諸根訥鈍無敢發言若有好心請决
疑者聞此鐘聲開發菩提得不退轉(法/苑)
有别院名修多羅院有一石鐘形如呉様如青碧玉可
受十斛鼻上有三十三天像四靣以金銀隠起東西兩
靣有大寶珠陷在腹中大如五升八角分曜狀若華形
周帀作十方諸佛初成道像至初日出時鐘上有諸化
佛説十二部經舍衛城童男童女悉來聽之
阿難房前有一鐘磬可受五升磬子四邉悉黄金縷作
過去佛敎弟子文鼻上以紫磨金為九龍形背上立天
人像執椎撃之聲震三千音中亦説諸佛教誡弟子法
此磬梵天王造及佛滅後娑竭龍王亦収入海宫中(上/)
(以下/磬)
無句作磬(世/本)
黄帝使伶倫造磬(通/纂)
磬氏為磬倨句一矩有半其博為一股為二鼓為三参
分其股博去一以為鼓博參分其鼓博以其一為之厚
已上則摩其旁已下則摩其耑(周/禮)
磬師掌教撃磬撃編鐘(編鐘編磬各十/有六共為一簴)教縵樂燕樂之
鐘磬(縵樂合六代之樂也/燕樂歌二南之詩也)凡祭祀奏縵樂(祭祀磬師奏/縵樂燕樂則)
(鐘師奏/之四上)
鍾子期夜聞撃磬者而悲使人召而問之曰子何撃磬
之悲也答曰臣之父不幸而殺人不得生臣之母得生
而為公家為酒臣之身得生而為公家撃磬臣不覩臣
之母三年矣是故悲也(吕氏/春秋)
招僊閣上懸浮金輕玉之磬浮金者色如金自浮於水
上輕玉者其質貞明而輕(洞㝠記/以下鼓)
鼓一名吹雲(潛居/録)
鼓人掌教六鼓四金之音聲以節聲樂以和軍旅以正
田役教為鼓而辨其聲用以雷鼓鼓神祀(雷鼓八/靣鼓也)以靈
鼓鼓社祭(靈鼓六/靣鼓也)以路鼓鼔鬼享(路鼓四/靣鼓也)以鼖鼓鼓軍
事(鼖大也鼖鼓長八尺/以軍事為大故也)以鼛鼓鼓役事(鼛緩也鼛鼓長/八尺以役事勞)
(民故節之/欲其緩也)以晉鼓鼓金奏(晉進也晉鼓長六尺六寸/金作而後奏故欲其進也)以
金錞和鼓(錞淳于也鼓/倡而和之)以金鐲節鼓(鐲鉦也鼓/行而節之)以金鐃
止鼓(鐃如鈴無舌/鼓退而止之)以金鐸通鼓(鐸鈴也鼓/作而通之)凡祭祀百物
之神鼓兵舞帗舞者(兵舞干戚之舞帗舞者采繒為之/所以形容百物之神有捍蔽祓除)
(之/功)　凡軍旅夜鼓鼜軍動則鼓其衆田役亦如之救日
月則詔王鼓大䘮則詔大僕鼓(周/禮)
謹按易稱鼓之以雷霆聖人則之鼓者郭也春分之音
也萬物郭皮甲而出故謂之鼓(風俗/通)
帝伐蚩尤𤣥女為帝製䕫牛鼓八十面一震五百里連
震三千里(黄帝/内傳)
建鼓大鼓也少昊作之為衆樂之節(通禮/義纂)
吳王夫差移於建康之宫南門有雙鶴從鼓中而飛上
入雲中(呉/録)
洞庭山有宫五門東有石樓樓下兩石鼓扣之其聲清
越世所謂神鉦也晉孝武樂章曰神鉦一震九域同來
(郡國/志)
郡西有白鵠山上有石鼓元嘉中居人祀山神乃椎此
鼓數十里聞如金石之響相傳云此山有鵠飛入會稽
郡雷門鼓中打鼓聲洛陽聞之後孫恩亂兵撃破中有
二鶴冲天而去自是不復鳴後人呼為潜鶴鼓(六朝/事迹)
陽山縣有豫章木可二丈號為聖木秦人伐為鼓顙顙
成忽奔逸至桂陽(盛𢎞之/荆州記)
晉孝武大元末帝每聞手巾箱中有鼓吹鼙角之音于
是請僧齋會夜見一臂長三丈許指長數尺來摸經案
是歲帝崩(異/苑)
桓𤣥既簒後朱雀門中忽見兩小兒通身如墨相和作
籠歌云車無軸依孤木繩縳腹芒籠目路邉小兒從而
和之者數十人聲甚哀楚日既夕二小兒入建康縣至
閣下遂成雙漆鼓槌明年春而桓敗車無軸依孤木桓
字也𤣥死果以繩縳其屍芒籠其首沉諸江中(晉/書)
孫抱為延陵縣高爽謁之抱了無故人之懐爽出從縣
閣下過取筆書鼓云肚有八尺圍腹無一寸腸靣皮如
許厚受打未渠央抱形體肥壯腰帶十圍爽故以此譏
之(南/史)
北齊諸州鎮戍各給鼓吹諸王給赤鼓赤角皇子増給
吳鼓長鳴角上州刺史給青鼓青角中州以下及諸州
鎮戍給黑鼓黒角器皆有衣並同鼓色焉(北齊書/以下簫)
簫一名石弦一名紫佩(三餘/帖)
伏羲作簫十六管(通義/纂)
按舜竹簫其形參差象鳯翼管長三尺(風俗/通)
蕭史吹簫常致孔雀(神仙/傳)
眞人彈雲璈吹九鳯之簫神州之笙奇音逸響流激千
尋(空洞/靈章)
九靈簫僊人吹以自娛聲聞四十里(海/録)
馬先生能使木人吹簫比妙般輸墨翟曰不劣古矣(𫝊/子)
凉州人發凉王張駿墓得赤玉簫紫玉笛(三十國春秋/皆以下笛)
昔者淳古葦籥覩創人籟之源女媧笙簧仍昭鳯律之
首後聖廣業稽古彌崇伶倫含少乃擅比竹之工虞舜
昭華方傳刻玉之美(隋/志)
女媧命娥陵氏制都良之筦以一天下之音
舜之時西王母來獻白玉琯漢章帝時零陵文學奚景
於冷道舜祠下得笙白玉琯知古以玉為琯後乃易之
以竹為琯耳夫以玉作音故神人和鳯凰儀也(風俗/通)
傳稱黄帝命伶倫斷竹長三寸九分而吹以為黄鍾之
宫曰含少次制十二管以聽鳯鳴以别十二律比雌雄
之聲以分律吕上下相生因黄鍾為始
笛本四孔京房加一孔於後為商聲
孔子援律吹命陰得羽之宫(春秋孔/演圖)
武遊郎者言昔見漢武帝乗蔚金檝泛積翠池自吹縹
玉笛
李陵為單于圍夜半使郭超吹笛聲多悲慘敵人皆流
涕解圍北走(瑯環/記)
武溪深乃馬援南征之所作也援門生爰寄生善吹笛
援作歌以和之名曰武溪深其曲曰滔滔武溪一何深
鳥飛不渡獸不能臨嗟哉武溪多毒淫(古今/注)
馬融為督郵無留事卧郿陽塢中逆旅吹笛為氣出精
列相和(馬融長笛賦序注云/氣出精列二曲名)
蔡邕告吳人曰吾昔於㑹稽高遷亭見屋椽有東間第
十六可為笛取用果有異聲(文士/傳)
予同僚桓子野有故長笛傳之耆老云蔡邕伯喈之所
製也初邕避難江南宿於柯亭之舘以竹為椽邕仰盼
之曰良竹也取以為笛音聲獨絶故歴代傳之而不幸
折於孫綽妓之手惜哉(伏滔長/笛賦序)
昔晉時有人以猨臂骨為笛吹之其聲清圓絶勝竹笛
(酉陽/雜爼)
緑珠為梁伯女生而好音伯常至山中聞吹笛異於常
聲覔之弗得忽聞空中語云汝子好音欲傳一曲逺歸
乎伯以為神仙遂下拜因語曰汝即歸芟取西北方草
結一人形被以袿服珠翠設盃酒盂飯命女呼我名曰
茵于至三更我當至矣伯歸如法至時果至空中吹笛
音極要𦕈緑珠聽之得十五曲一字不差因名笛曰茵
于又曰逺歸逺歸僊笛名(志/竒)
崔文子能吹反潮之笛吹已積潮横下險於廣陵之濤
(潛居/録)
梁武帝素善鍾律制為十二笛黄鍾笛長三尺八寸大
吕笛長三尺六寸太簇笛長三尺四寸夾鍾笛長三尺
二寸姑洗笛長三尺一寸中吕笛長二尺九寸蕤賔笛
長二尺八寸林鍾笛長二尺七寸夷則笛長二尺六寸
南吕笛長二尺五寸無射笛長二尺四寸應鍾笛長二
尺三寸(通考筝/以下)
筝者上圓象天下平象地中空准六合絃柱十二擬十
二月(傅/子)
筝秦聲也傅𤣥筝賦序曰世以為蒙恬所造今觀其體
合法度節究哀樂乃仁智之器豈亡國之臣所能闗思
哉風俗通則曰筑身而瑟絃不知誰所改作也(宋/書)
筝一名東宛(道/籥)
安定隴西道其谷中有彈筝之聲行人過聞之謂之彈
筝谷
何承天素好弈棋頗用廢事又善彈筝文帝賜以局子
及銀裝筝承天奉表陳謝帝答曰局子之賜安必非張
武之金耶(南/史)
郝素善彈筝雖伯牙妙手吳姬竒聲何以加之(傅/子)
梁張稷環弟也㓜有孝性所生母劉無寵疾終毀瘠過
人州里謂之淳孝長兄瑋善彈筝稷以劉氏先執此伎
聞瑋為清詞便悲戚頓絶遂終身不聽之(上笙以/下)
笙師掌教龡竽笙塤籥簫篪篴管舂牘應雅以教祴樂
　凡祭祀饗射共其鍾笙之樂燕樂亦如之(周/禮)
謹按世本隨作笙長四寸十二簧像鳯之身正月之音
也物生故謂之笙(風俗/通)
墨子儉嗇而非樂者往見荆王衣錦吹笙非茍違性隨
時好也(劉/子)
劉翹翹謂薛昭曰妾有賔釡離率之笙吹之令人反聽
(道籥琶以/下琵)
枇杷謹按此近世樂家所作不知誰也以手枇杷因以
為名長三尺五寸法天地人與五行四絃象四時(風俗/通)
(傅𤣥云烏孫公主嫁昆彌使工/人裁筝筑為馬上樂名曰琵琶)
孔貴嬪琵琶名懐風(女紅/志)
吳赤烏三年句章民楊度至餘姚夜行有一年少持琵
琶求寄載度受之鼓琵琶數十曲曲畢乃吐舌擘目以
怖度而去復行二十里許又見一老父自云姓王名戒
因復載之謂曰鬼工鼓琵琶甚哀戒曰我亦能鼓即是
向鬼復擘眼吐舌度怖幾死(搜神/記)
豫章王北宅後堂集會沈文季與褚彦回並善琵琶酒
䦨彦回取樂器為明君曲文季便下席大唱曰沈文季
不能作伎兒豫章王嶷又解之曰此故當不損仲容之
德彦回顔色無異終曲而止(南/史)
晉永嘉中李謙善琵琶元嘉初往廣州夜集坐倦悉寢
惟謙獨揮彈未輟便聞窓外有唱佳聲毎至契㑹無不
撃節謙怪語曰何不進耶對曰遺生已久無宜干突始
悟是鬼(異/苑)
楚遊上表乞宿衛拜駙馬都尉楚無學好遨遊音樂及
畜歌者琵琶筝笛每行將以自隨(三輔/决録)
桓宣武外甥恒在坐鼓琵琶宣武醉後指琵琶曰名士
固亦操斯器(語/林)
隋樂人王令言妙逹音律大業末煬帝將幸江都令言
之子甞于户外戲彈琵琶作翻調安公子曲令言時卧
室中聞之驚起曰變變急呼其子曰此曲興自蚤晚其
子曰頃來有之令言遂歔欷流涕謂其子曰汝慎無從
行帝必不反子問其故令言曰此曲宫聲往而不反宫
君也吾所以知之帝竟被弑于江都(北史篌以/下箜)
魏高陽王雍美人徐月華能卧彈箜篌為明妃出塞之
聲(洛陽伽/藍記)
鄙人謂狐為狸以瑟為箜篌此非徒不知狐與瑟乃不
知狸與箜篌也(桓譚/新論)
箜篌初名坎侯漢武帝滅南越祠太一后土用樂令樂
人侯暉依琴作坎侯言其坎坎應節奏也侯者因工人
姓爾後言空音訛也古施郊廟雅樂近世來專用於楚
聲宋孝武帝大明中吳興沈懐逺被徙廣州造繞梁其
器與空侯相似懐逺後亡其器亦絶(宋/書)
箜篌宫引第一商引第二徴引第三羽引第四古有六引
宫引本第二角引本第四(上樂以下/諸  器)
暴辛公作塤蘇成公作箎(世/本)
黄帝作清角(國儉賦又蔡邕初/志云岐伯作鼓吹)
隋作竽女媧作簧(世/本)
漢武帝時丘仲作竽三十六管(通禮/義纂)
笳者李伯陽入西戎所造(杜摯/笳賦)
或自蜀得古禮器人莫能識斛斯徴曰此錞于也遂依
干寶周禮注為芒筒捋之其聲極清(北/史)
梁有銅磬即今之方響也方響以鐡為之以代鐘焉(通/考)
故老相承言影戲之原出於漢武帝李夫人之亡齊人
少翁言能致其魂上念夫人無已廼使致之少翁夜為
方帷張燈燭帝坐它帳自帷中望見之彷彿夫人象也
故今有影戲(上/)
京兆有古生者學從横揣摩弄矢揺丸摴蒱之術為節
掾史四十餘年善訑謾二千石隨以諧謔皆握其權要
而得其懽心趙廣漢為京兆尹下車而黜之終於家京
師至今俳戲皆稱古掾曹(西京/襍記)
永寧元年西南夷撣國王獻樂及幻人能吐火自支解
易牛馬頭明年元㑹作之於庭安帝與羣臣共觀大竒
之陳禪獨離席舉手大言曰昔齊魯為夾谷之㑹齊作
侏儒之樂仲尼誅之帝王之庭不宜設夷狄之技(後漢/書)
馬鈞巧思絶世設為女樂舞象至令木人撃鼓吹簫作
山岳使木人跳九擲劒縁縆倒立(傅𤣥/序)
江左猶有高縆紫鹿跂行鱉食齊王捲衣笇鼠夏育扛
鼎巨象行乳神龜抃戲背負靈嶽桂樹白雪畫地成川
之伎
晉成帝咸康七年散騎侍郎顧臻表曰末代之樂設禮
外之觀逆行連倒四海朝覲言觀帝庭而足以蹈天頭
以履地反天地之順傷彛倫之大乃命太常罷之其後
復高絙紫鹿又有天台山伎
後主雅好傀儡謂之郭公時人戲為郭公歌曰邯鄲郭
公九十九伎俩漸盡入滕口大兒縁高岡稚子東南走
不信吾言時當看歲在酉及將敗果邯鄲高郭聲相近
九十九末數也滕口鄧林也大兒謂周帝太祖子也高
岡後主姓也雉雞頭武城小字後敗於鄧林盡如歌言
(北齊/書)
煬帝别敕學士杜寶修水飾圖經十五卷新成以三月
上巳日㑹羣臣於曲水以觀水飾有神龜負八卦出河
授於伏羲黄龍負圖出河𤣥龜銜符出洛水鱸魚銜籙
圖出翠嬀之水並授黄帝黄帝齋于𤣥扈鳯鳥降於洛
上丹甲靈龜銜書出洛授蒼頡堯與舜坐舟於河鳯凰
負圖赤龍載圖出河並授堯龍馬銜甲文出河授舜堯
與舜遊河值五老人堯見四子於汾水之陽舜漁于雷
澤陶於河濵黄龍負黄符璽圖出河授舜舜與百工相
和而歌魚躍於水白靣長人而魚身捧河圖授禹舞而
入河禹治水應龍以尾畫地導决水之所出鑿龍門疏
河禹過江黄龍負舟𤣥夷蒼水使者授禹山海經遇兩
神女於泉上帝天乙觀洛黄魚雙躍化為黑玉赤文姜
嫄於河濵履巨人之跡棄后稷於寒氷之上鳥以翼薦
而覆之王坐靈沼於牣魚躍太子發渡河赤文白魚躍
入王舟武王渡孟津操黄鉞以麾陽侯之波成王舉舜
禮榮光幕河穆天子奏鈞天樂於𤣥池獵於㵕津獲𤣥
貉白狐觴西王母于瑶池之上過九江黿龜為梁塗修
國獻昭王青鳯丹鵠飲于浴溪王子晉吹笙于伊水鳯
凰降秦始皇入海見海神漢高祖𨼆芒碭山澤上有紫
雲武帝泛樓船於汾河遊昆明池去大魚之鈎遊洛水
神上明珠及龍髓漢桓帝遊河值青牛自河而出曹瞞
浴譙水撃水蛟魏文帝興師臨河不濟杜預造河橋成
晉武帝臨㑹舉酒勸預五馬浮渡江一馬化為龍仙人
酌醴泉之水金人乘金船蒼文𤣥龜銜書出洛青龍負
書出河並進於周公吕望釣磻溪得玉璜文釣汴溪獲
大鯉魚腹中得兵鈐齊桓公問愚公名楚王渡江得萍
實秦昭王宴於河曲金人捧水心劒造之吳大帝臨釣
臺望劉備乘馬渡檀溪澹臺子羽過江兩龍夾舟淄丘
訢與水神戰周處斬蛟屈原遇漁父卞隨投潁水許由
洗耳趙簡子値津吏女孔子値浴河女子秋胡妻赴水
孔愉放龜莊惠觀魚鄭𢎞樵逕還風趙炳張盖過江易
谷女子浴日屈原沉汨羅水巨靈開山長鯨吞舟若此
等總七十二勢皆刻木為之或乘舟或乘山或乘平洲
或乘磐石或乘宫殿木人長二尺許衣以綺羅裝以金
碧及作雜禽獸魚鳥皆能運動如生隨曲水而行又間
以妓航與水飾相次亦作十二航航長一丈濶六尺木
人奏音聲撃磬撞鐘彈筝鼓瑟皆得成曲及為百戲跳
劒舞輪昇竿擲繩皆如生無異又作小舸子長八尺七
艘木人長二尺許乘此船以行酒每一船一人擎酒盃
立於船頭一人捧酒鉢次立一人撑船在船後二人盪
槳在中央遶曲水池廻曲之處各坐侍晏賔客其行酒
船隨岸而行行疾於水飾水飾行遶池一匝酒船得三
遍乃得同止酒船每到坐客之處即停住擎酒木人於
船頭伸手遇酒客取酒飲訖還盃木人受盃廻身向酒
鉢之人取杓斟酒滿杯船依式自行每到坐客處例皆
如前法此並約岸水中安機如斯之妙皆出自黄衮之
思寶時奉敕撰水飾圖經及檢校良工圖畫既成奏進
敕遣寶共黄衮相知於苑内造此水飾故得委悉見之
衮之巧性今古罕儔(大業/拾遺)
　
　廣博物志卷三十五
欽定四庫全書
　廣博物志卷三十六
　　　　　　　　　　　　明　董斯張　撰
　　居處(明堂/堂)　(宫/室)　(殿/苑)　(臺/囿)　(觀/門)
匠人營國(始作而立之謂之建/周圍而治之謂之營)方九里(上公之國其城/方九里天子之)
(城不宜如/是之狹也)旁三門(城之四旁各為/三門共十二門)國中九經九緯(國中/之路)
(縱者九塗為之經/横者九塗為之緯)經涂九軌(軌車轍跡也言經涂之廣/可容九車往來然王城之)
(門既有十二則所謂九經九緯/九軌者皆當以十二為數也)左祖右社(正宫在城之/中其左為宗)
(廟其右/為社稷)靣朝後市(其前為朝廷/其後為市井)市朝一夫(朝者官吏所/㑹市者商旅)
(所聚必一夫百畆之/地然後足以容之)夏后氏世室(此言三代明堂之制/夏后氏號為世室也)
堂修二七(夏后氏度以步堂修二七者/謂其南北之深十四歩也)廣四修一(堂之/廣益)
(以四分修之一則其/廣十七步有半矣)五室三四歩四三尺(堂上有五室/以象五行東)
(北木室東南火室西南金室西北水室其深皆三步其/廣皆益以四尺也中央土室其深四步其廣益以三尺)
(也/)九階(南靣三階東西北靣/各二階共為九階)四旁兩夾牕(每室四户每/户夾以两牕)
(共為/八牕)白盛(以蜃灰堊其/墻壁也盛成)門堂三之二(門堂門反之堂也/其深廣比正堂有)
(三分/之二)室三之一(門堂之室其深廣比/正室有三分之一)殷人重屋(殷人號/為重屋)
堂修七尋(商人度以尋一尋八尺/七尋則深五丈六尺也)堂崇三尺四阿重屋
(言四方屋棟皆為/重屋故號重屋也)周人明堂(明堂之内有世屋有重屋/三代各舉其一以名之)
度九尺之筵(周人度以筵/每筵長九尺)東西九筵(東西之廣為/八丈一尺)南北
七筵(南北之深為/六丈三尺)堂崇一筵五室(與夏/制同)凡室二筵(每室/一丈)
(八/尺)室中度以几(此總言量地之/法一几五尺)堂上度以筵(一筵/九尺)宫中
度以尋(一尋/八尺)野度以歩(一步/六尺)涂度以軌(一軌/七尺)廟門容大
扃七个闈門容小扃三个路門不容乘車之五个應門
二徹三个内有九室(路門之内/有九室)九嬪居之(九嬪賛三夫/人以佐后而)
(治内政故/各居一室)外有九室(路門之外/亦有九室)九卿朝焉(九卿賛三公/以佐天子而)
(治外政故其入朝/也亦各居一室焉)九分其國以為九分(一國之内畫為/九分猶井田之)
(法/也)九卿治之(三孤六卿合為/九卿各治一分)王宫門阿之制五雉(雉城/上之)
(堞也五堵為雉則長三丈高於一丈也阿/棟也門阿之荆五雉則三丈之長者五也)宫隅之制七
雉(隅角也宫隅高於門阿故為/七雉則一丈之長者七也)城隅之制九雉(城隅高/於宫隅)
(故為九雉則三/丈之長者九也)經涂九軌(城中經涂/可容九車)環涂七軌(環城之/涂可容)
(七/車)野涂五軌(野外之涂/可容五車)門阿之制以為都城之制(都城/王子)
(弟所封之邑其城如門/阿之制則無過五雉也)宫隅之制以為諸侯之城制(諸/侯)
(之城如宫隅之制/則無過七雉也)環涂以為諸侯經涂(諸侯經涂/可容七車)野涂
以為都經涂(都邑經涂可容/五車  周禮)
明堂在國門之外一堂九室四門八階(徐䖍明/堂議)
黄圖義云明堂夏后益之為世室堂之大百四十有四
尺坤之策屋圓徑三百一十六尺乾之策九階者周禮
注南三東西北各二賈馬等以為九等非也禮傳周堂
九尺商三尺夏一尺相三數也
明堂上圓法天下方法地八牕象八風四闥法四時九
室法九州十二坐法十二月三十六户法三十六雨七
十二牖法七十二風(白虎/通)
明堂在辰巳者言在木火之際辰木也巳火也木生數
三火成數七故在三里之外七里之内(合誠/圖)
神農之治天下也以時甞榖祀于明堂明堂之制有盖
而無四方風雨不能襲寒暑不能傷遷延而入之飬民
以公(淮南/子)
神農氏祀明堂黄帝謂之合宫堯謂之五府(新/論)
殷人謂明堂曰陽館(尸/子)
周公將致政成王朝諸侯于明堂六年而天下大治乃
令方國諸侯于宗周大朝諸侯于明堂之位天子負斧
扆南立羣公卿士侍于左右三公之位中階之前北靣
東上諸侯之位阼階之東西靣北上諸伯之位西階之
西東靣北上諸子之位門内之東北靣東上諸男之位
門内之西北靣東上九夷之國東門之外西靣北上八
蠻之國南門之外北靣東上六戎之國西門之外東靣
北上五狄之國北門之外南靣東上四塞九采之國世
告至者應門之外北靣東上此宗周明堂之位也(周/書)
明堂所以通神靈感天地正四時(禮含/文嘉)
帝者承天立府以尊天重象赤曰文祖黄曰神斗白曰
顯祀黑曰𤣥矩蒼曰靈府(尚書帝/命驗)
明堂者布政之宫周治五室東為木室南為火室西為
金室北為水室土室在中秦為九室十二階各有所居
李謐字永和覽考工記大戴禮盛徳篇以明堂之制不
同遂著明堂制度論曰余謂論事辨物當取正於經典
之眞文援證定疑必有驗于周孔之遺訓然後可以稱
凖的矣今禮文殘缺聖言靡存明堂之制誰使正之是
以後人紛糾競興異論五九之説各信其習是非無凖
得失相半故歴代紛紜靡所取正余竊不自量頗有鄙
意據理尋義以求其眞貴合雅衷不茍偏信推義察圖
以折厥衷豈敢必善聊亦合其言志矣凡論明堂之制
者雖衆然校其大畧則二途而已言五室者則據周禮
考工之記以為本是康成之徒所執言九室者則案大
戴盛德之篇以為源是伯喈之倫所持此二書雖非聖
言然是先賢之中博見洽通者也但各記所聞未能全
正可謂既盡美矣未盡善也而先不能考其當否便各
是所習卒相非毁豈逹士之確論哉禮記月令玉藻明
堂三篇頗有明堂之義余故採掇二家參之月令以為
明堂五室古今通則其室居中者謂之太廟太室之東
者謂之青陽當太室之南者謂之明堂太室之西者謂
之總章當太室之北者謂之𤣥堂四靣之室各有夾房
謂之左右个三十六户七十二牖矣室个之形今之殿
前是其遺像耳个者即寢之房也但明堂與寢施用既
殊故房个之名亦隨事而遷耳今粗書其像以見鄙意
案圖察義畧可驗矣故檢之五室則義明于考工校之
户牖則數協于盛徳考之施用則事著于月令求之閏
也合周禮與玉藻既同夏殷又符周秦雖乖通儒儻或
在斯矣考工記曰周人明堂度以九尺之筵東西九筵
南北七筵堂崇一筵五室凡室二筵室中度以几堂上
度以筵余謂記得之于五室而謬于堂之脩廣何者當
以理推之令惬古今之情也夫明堂者盖所以告月朔
布時令宗文王祀五帝者也然營構之範自當因宜剏
制耳故五室者合于五帝各居一室之義且四時之祀
皆據其方之正又聽朔布令咸得其月之辰可謂施政
及俱二三但允求之古義竊為當矣鄭康成漢末之通
儒後學所取正釋五室之位謂土居中木火金水各居
四維然四維之室既乖其正施令聽朔各失厥衷左右
之个棄而不顧乃反文之以美説飾之以巧辭言水木
用事交于東北木火用事交于東南火土用事交于西
南金水用事交于西北既依五行當從其用事之交出
何經典可謂工于異端言非而博疑誤後學非所望于
先儒也禮記玉藻曰天子聽朔于南門之外閏月則闔
門左扉立于其中鄭𤣥注曰天子之廟及路寢皆如明
堂制明堂在國之陽每月就其時之堂而聽朔焉卒事
反宿路寢亦如之閏月非常月聽其朔于明堂門下還
處路寢門終月也而考工記周人明堂𤣥注曰或舉王
寢或舉明堂互言之以明其制同也其同制之言皆出
鄭注然則明堂與寢不得異矣而尚書顧命篇曰迎子
釗南門之外延入翼室此之翼室即路寢矣其下曰大
貝賁鼓在西房垂之竹矢在東房此則路寢有左右房
見于經史者也禮記䘮服大記曰君夫人卒于路寢小
歛婦人髽帶麻于房中鄭𤣥注曰此盖諸侯禮帶麻于
房中則西南天子諸侯左右房見于注者也論路寢則
明其左右言明堂則闕其左右同制之説還相矛盾
通儒之注何其然乎使九室之徒奮筆而争鋒者豈不
由處室之不當哉記云東西九筵南北七筵五室凡室
二筵置五室于斯堂雖使班倕搆思王爾營度則不能
令三室不居其南北也然則三室之間便居六筵之地
而室壁之外裁有四尺五寸之堂焉豈有天子布政施
令之所宗祀文王以配上帝之堂周公負扆以朝天子
之處而室户之外僅餘四尺而已哉假在儉約為陋過
矣論其堂宇則偏而非制求之道理則未愜人情其不
然一也余恐為鄭學者茍求必勝競生異端以相訾抑
云二筵者乃室之東西耳南北則狹焉余故備論之曰
若東西二筵則室户之外為丈三尺五寸矣南北户外
復如此則三室之中南北裁各丈二尺耳記云四旁兩
夾牕若為三尺之户二尺牕牕户之間裁盈一尺繩樞
甕牖之室篳門圭窬之堂尚不然矣假令復欲小廣之
則四靣之外濶狹不齊東西既深南北更淺屋宇之制
不為通矣驗之衆途畧無算焉且凡室二筵丈八地耳
然則户牖之間不踰二尺也禮記明堂天子負斧扆南
向而立鄭𤣥注曰設斧于户牖之間而鄭氏禮圖説扆
制曰從廣八尺畫斧交于其上今之屏風也以八尺扆
二尺之間此之叵通不待智者較然可見矣且若二筵
之室為四尺之户則户之兩頰裁各七尺耳全以置之
猶自不容矧復户牖之間哉其不然二也又復以世代
驗之即虞夏尚朴殷周稍文制造之差每加崇飾而夏
后世室堂脩二七周人之制反更促狹是豈夏禹卑宫
之意周監郁郁之美哉以斯察之其不然三也又云堂
崇一筵便基高九尺而壁户之外裁四尺五寸于營制
之法自不相稱其不然四也又云室中度以几堂上度
以筵而復云凡室二筵而不以几還自相違其不然五
也以此驗之記者之謬抑可見矣盛徳篇云明堂凡九
室三十六户七十二牖上圓下方東西九仞南北十筵
堂高三尺也余謂盛德篇得之于戸牖失之于九室何
者五室之制旁有夾房靣各有户户有兩牖此乃因事
立則非拘異術户牖之數固自然矣九室者論之五帝
事既不合施之時令又失其辰左右之个重置一隅兩
辰同處參差出入斯乃義無所據未足稱也且夫堂之
修廣裁六十三尺耳假使四尺五寸為外之基其中五
十四尺便是五室之地計其一室之中僅可一丈置其
户牖則于何容之哉若必小而為之以容其數則令帝
王側身出入斯為怪矣此非直不合典制抑亦可哂之
甚也余謂其九室之言誠亦有由然竊以為戴氏聞三
十六户七十二牖亦見其制靡知所置便謂一室有四
户之牕計其户牖之數即以為九室耳或未之思也蔡
伯喈漢末之時學士而見重于當時即識其脩廣之不
當而未必思其九室之為謬更脩而廣之假其法象可
謂因偽飾辭順非而澤諒可歎矣余今省彼衆家委心
從善庻探其衷不為茍異但是古非今俗間之常情愛
逺惡近世中之恒事而千戴之下獨論古制驚俗之談
固延多誚脫有深賞君子者覽而揣之倘或存焉(北史/  以)
(下/宫)
堯使禹作宫(世/本)
堯山下有平陵陵上有古大堂基十餘處謂曰堯故亭
父老相傳堯南廵登此山故亭即其行宫(王韶之/始興記)
帝舜都郭門古宫存焉宫前有堯臺舜館銘記古文莫
有識者(述異/記)
殷作九市之宫而諸侯畔(東方/朔傳)
昔者有洛氏宫室無常池囿廣大工功日進以後更前
民不得休農失其時饑饉無食成湯伐之有洛以亡(周/書)
武王克殷欲築宫于五行之山周公曰不可夫五行之
山固塞險阻之地也使我德能覆之則天下納其貢職
者廻也使我有暴亂之行則天下伐我難矣此所以三
十六世而不奪也
天子作居范宫以觀桑者(穆天/子傳)
齊桓公宫中二市婦閭二百(韓/子)
東宫周一里二百七十歩路西宫在長秋周一里二十
六歩秦始皇帝十一年守宫者照燕失火燒之(越絶/書)
春申君都吳宫因加巧飾春申死吏照燕窟失火遂焚
(呉地/記)
宋王築武宫謳癸倡行者止觀築者不倦王聞召而賜
之對曰臣師射稽之謳又賢於癸王召射稽使之謳行
者不止築者知倦其謳不勝如癸美何也對曰王誠度
其功癸四板射稽八板摘其堅癸五寸射稽二寸(韓非/子)
夫差作天池造青龍舟日與西施為水嬉又有别館在
句容楸梧成林謡云梧宫秋吳王愁
闔閭搆水精宫尤極珍怪皆出自水府(述異/記)
蘭池宫始皇三十一年為微行咸陽與武士四人俱夜
出逢蘭池注渭城縣有蘭池宫(三輔/黄圖)
宣曲宫在昆明池西孝宣帝曉音律常于此度曲因以
為名
飬德宫趙王如意年㓜未能就外傅戚姬飬之趙王内
傅趙媪傅之號其室曰飬德宫
甘泉宫一曰雲陽宫史記秦始皇二十七年作甘泉宫
及前殿築甬道(築垣墻/如街巷)自咸陽屬之闗輔記曰林光宫
一曰甘泉宫秦所造在今池陽縣西故甘泉山宫以山
為名(或曰高泉山盖/習俗語訛耳)宫周匝十餘里漢武帝建元中増
廣之周十九里去長安三百里望見長安城黄帝以來
圜丘祭天處(漢志雲陽縣有休屠金人徑路神祠三所/音義云匈奴祭天處本雲陽甘泉山下秦)
(奪其地徙/休屠右地)遁甲開山圖云雲陽先生之墟也武帝造闕
于南以象方色于甘泉宫更置前殿始造宫室有芝生
甘泉殿邉房中(房中樂有/芝草之歌)漢舊儀云芝有九莖(芝草歌/曰九莖)
(連/葉)芝金色緑葉朱實夜有光乃作芝房之歌帝又起紫
殿雕文刻鏤黼黻以玉餙之成帝永始四年行幸甘泉
郊泰畤神光降于紫殿今按甘泉谷北岸有槐樹今謂
玉樹根幹盤峙三二百年木也楊震闗輔古語云耆老
相傳咸以謂此樹即揚雄甘泉賦所謂玉樹青葱也甘
泉有高光宫又有林光宫有長定宫竹宫通天臺通靈
臺武帝作迎風館于甘泉山後加露寒儲胥二館皆在
雲陽甘泉中西廂起彷徨觀築甘泉苑建元中作石闕
封巒鳷鵲觀于苑垣内宫南有昆明池苑南有棠梨宫
漢未央長樂甘泉宫四靣皆有公車(公車主受/章疏之處)
駘蕩宫春時景物駘蕩滿宫中也
馺娑宫馺娑馬行疾貎馬行迅疾一日之間遍宫中言
宫之大也
天梁宫梁木至于天言宫之高也四宫皆在建章宫
枍詣宫枍詣木名宫中美木茂盛也
鼓簧宫漢宫閣疏云鼓簧宫周匝一百三十歩在建章
宫西北
竹宫甘泉祠宫也以竹為宫天子居中
扶荔宫在上林苑中漢武帝元鼎六年破南越起扶荔
宫(宫以荔/枝得名)以植所得竒草異木菖蒲百本山薑十本甘
蕉十二本留求子十本桂百本蜜香指甲花百本龍眼
荔枝㯽榔橄欖千歲子甘橘皆百餘本荔枝自交阯移
植百枝于庭無一生者連年猶移植不息後數歲偶一
枝稍茂終無華實帝亦珍惜之一旦萎死守吏坐誅者
數十人遂不復蒔矣其實則歲貢為郵傳者疲斃于道
極為生民之患至後漢安帝時交阯郡守極陳其弊遂
罷其貢
五柞宫漢之離宫也在扶風盭厔宫中有五柞樹因以
為名五柞皆連抱上枝覆蔭數畝(並/上)
長安有鼓篁宫承光宫宜春宫池陽宫黄平宫黄山宫
望仙宫集賢宫延壽宫祈年宫林梵宫太乙宫夜光宫
昇湖宫谷口宫(漢宫/闕名)
建章宫東起别風闕高二十五丈乘高以望遠又于宫
門北起圓闕高二十五丈上有銅鳯凰赤眉賊壊之(三/輔)
(舊/事)
梁孝王好營宫室苑囿之樂作曜華之宫築兎園中有
百靈山山有膚寸石落猨巖栖龍岫又有雁池池間有
鶴洲鳬渚其諸宫觀相連延亘數十里竒果異樹瑰禽
怪獸畢備王日與宫人賔客弋釣其中(上/)
元鼎元年起招仙閣于甘泉宫西編翠羽麟毫為簾青
琉璃為扇懸黎火齊為牀(洞㝠/記)
河間王築日華宫置客館二十餘區以待學士自奉飬
不踰賔客(西京/雜記)
漢武以雜寶裝牀屏帳等設于桂宫謂四寶宫(上/)
燕王旦在明光宫欲入所卧户三問盡閉使侍者二十
人開户户不開其後旦坐謀反自殺(論/衡)
漢成帝好微行于太液池傍起宵游宫以漆為柱鋪黑
綈之幕器服乘輿皆用黑色既悦于暗行憎燈燭之照
宫中美御皆服皂衣自班媫妤已下咸帶𤣥綾簮珮雖
如錦繡更以木蘭紗絹罩之至宵游宫乃秉燭宴幸既
罷靜鼓自舞而歩不揚塵好夕出遊造飛行殿方一丈
如今之輦選羽林之士負之以趨帝于輦上覺其行快
疾聞其中若風雷之聲言其行疾也名曰雲雷宫所幸
之宫咸以氊綈藉地惡車轍馬跡之喧雖惑于微行昵
宴在民無勞無怨每乘輿返駕以愛幸之姬寶衣珍食
捨于道傍國人之窮老者皆歌萬歲是以鴻嘉永始之
間國富家豐兵戈長戢劉向谷永指言切諫于是焚宵
遊宫及飛行殿罷宴逸之樂所謂從繩則正如轉圜焉
(拾遺/記)
孝哀廣四時之房靈帝修裸遊之館妖惑為之則神怨
工巧為之則人虐夷國淪家可為慟矣
高堂隆刻鄴宫屋材云後若干年有天子居此惠帝止
鄴宫治屋者土剥更泥始見刻字計年正合(王隠/晉書)
明帝欲起北宫鍾離意上書諌出為魯相後起德陽殿
殿成百官大㑹上謂公卿曰鍾離尚書若在不得成此
殿(東觀/漢記)
謝安作新宫太極殿欠一梁有梅木流至石頭城下取
用之畫梅花于梁上表瑞
邴輔櫟陵人也好學多才藝巧思機智妙于當時㐮國
宫殿臺榭皆輔所營也(後趙/録)
耆域見洛陽宫城云彷彿似忉利天宫但自然之與人
事不同耳域謂沙門耆闍宻曰匠此宫者從忉利天來
成便還天上矣屋脊瓦下應有千五百作器時咸云昔
聞此匠實以作器著瓦下(神僧/傳)
十宫在江都縣北五里長阜苑内依林傍澗因高跨阜
随地形置焉並隋煬帝立也曰歸雁宫囘流宫九里宫
松林宫楓林宫大雷宫小雷宫春草宫九華宫光汾宫
是曰十宫(壽春/圖經)
四月車駕幸汾陽宫避暑宫所即汾河之源上有名山
管涔高可千仞帝于江山造亭子十二所其最上名翠
微亭次閬風彩霞臨月飛芳積翠合璧含輝凝碧紫嵓
澄景最下名尚陽亭亭子内皆縱二丈四邉安劒䦨每
亭鋪六尺榻子一合山下又有臨汾殿勅從官縱觀(大/業)
(拾/遺)
東南置宫苑周十二里其中有驪宫十六所其流觴曲
水别有凉殿四所環以清流共四殿一曰圓基二曰結
綺三曰飛宇四曰漏景其十六宫亦以殿名名宫芳夏
池之左一曰驪光宫二曰流英宫三曰紫芝宫四曰凝
華宫五曰瑶景宫六曰浮綵宫七曰舒芳宫八曰懿樂
宫左第一曰采辟宫二曰椒房宫三曰朝霞宫四曰明
珠宫五曰翼仙宫六曰翠微宫七曰層成宫八曰千金
宫(上光又詔定西苑十六院名景明一迎暉二棲鸞三/晨  四明霞五翠華六文安七積珍八影紋九儀鳯)
(十仁智十一清修十二寶林十三和明/十四綺繪十五降陽十六皆帝自製名)
上元夫人言西王母有六甲之術用之可以遊景雲之
宫登流霞之堂(漢武/内傳)
圓華宫黄老之所處(太洞/真經)
納臺宫南朱君居之音光宫西華君居之七瑶宫九元
君居之返香宫元昭君居之紫曜宫司命君居之金華
宫黄房君居之(上清/經)
天仙上眞之宫室高九千丈有大方諸小方諸大方諸
對㑹稽東南七萬里小方諸之上多有奉佛者人皆服
五星精讀夏歸藏經用以飛行(眞/誥)
大初天中有華景之宫宫有自然九素之氣氣煙亂生
雕雲九色入其煙中者易貎居其煙中者百變又有慶
液之河號為吉人之津又有流汨之池池廣千里中有
玉樹飲此流汨之水則五藏明徹靣生紫雲(雲笈/七籖)
五保青宫北殿上有金格格上有金章鳯璽玉體丹青
羽盖昇仙法服以給成眞之人(金根/經)
太極紫瑶之闕太極𤣥光眞君所治之處(洞𤣥/經)
方丈山有琉璃宫(十洲記闕又云崑崙山/有水精    以下殿)
帝見伯岐於鑾殿(黄帝/經序)
昆明池中有靈波殿常得丹豹之髓白鳯之膏磨青錫
為屑以蘇油和之照于神壇夜暴雨光不滅有霜蛾如
蜂赴火侍者舉麟鬚拂拂之(洞㝠/記)
竒華殿在建章宫旁四海夷狄器服珍寶火浣布切玉
刀巨象大雀師子宫馬充塞其中(三輔/黄圖)
蚩者海獸也漢武帝作栢梁殿有上疏者云蚩尾水之
精能辟火災可置之堂殿今人多作鴟字(蘇鶚/演義)
武帝時後宫八區有昭陽飛翔増成合歡蘭林披香鳯
凰鴛鴦等殿後有増修安處常寧􁈙若椒風發越蕙草
等殿(三輔/决録)
未央宫有延年殿四車殿(上/)
顯陽殿北有雲氣殿(楊龍驤/洛城記)
成帝設雲帳雲幄雲幙于甘泉紫殿世謂之三雲殿(西/京)
(襍/記)
媫妤益貴幸號昭儀求近逺條館帝作少嬪館為露華
殿含風殿博昌殿求安殿皆為前殿後殿又為温室凝
釭室浴蘭室曲房連檻飾黄金白玉以璧為表裏千變
萬狀連逺條館號通仙門(飛燕/外傳)
趙飛燕女弟居昭陽殿中庭彤朱而殿上丹漆砌皆銅
㳫黄金塗白玉階璧帶往往為黄金缸含藍田璧明珠
翠羽飾之上設九金龍皆銜九子金鈴五色流蘇帶以
緑文紫綬金銀花鑷每好風日幡旄光彩照耀一殿鈴
鑷之聲驚動左右中設木畫屏風文如蜘蛛絲玉几玉
牀白象牙簟緑熊席席毛長二尺餘人眠而擁毛自蔽
望之不能見坐則沒膝其中雜薫諸香一坐此席餘香
百日不歇有四玉鎮皆逹照無瑕缺牕扉多是緑琉璃
亦皆逹照毛髪不得藏焉椽桶皆刻作龍蛇縈繞其間
鱗甲分明見者莫不兢慄匠人丁緩李菊巧為天下第
一締搆既成向其姊子樊延年説之而外人稀知莫有
傳者(西京/雜記)
魏時起安世殿武帝後居之安世武帝字也(晉/書)
烈宗起清暑殿䜟者曰清暑反語楚聲也為殿以酸楚
之聲為號非吉祥也頃烈宗崩桓𤣥自號楚(晉中/興書)
張駿盡有隴西之地于姑臧城南築城起謙光殿畫以
五色飾以金玉窮盡珍巧殿之四靣各起一殿東曰宜
陽青殿以春三月居之章服器物皆依方色南曰朱陽
赤殿夏三月居之西曰政刑白殿秋三月居之北曰𤣥
武黒殿冬三月居之(晉/書)
苻堅懸珠簾于正殿以朝羣臣宫宇服御物極珍飾之
竒尚書金部郎裴元畧諫曰願陛下遵采椽之不斵鄙
瓊室而不居堅笑曰非卿之忠朕何由聞過乎(蕭方等/三十國)
(春/秋)
石虎于大武殿前起樓高四十丈結珠為簾垂五色玉
珮風至鏗鏘和鳴清雅盛夏之時登高樓以望四極奏
金石絲竹之樂以日繼夜于樓下開馬埒射場周廻四
百歩皆文石丹砂及彩畫于埒旁聚金玉錢貝之寶以
賞百戲四廂置錦幔屋柱皆隠起為龍鳯百獸之形雕
琢衆玉以飾楹柱夜中往往有光明集諸羗氐於樓上
或時亢旱舂雜寶異香為屑使數百人於樓上吹散之
名曰芳塵臺上有銅龍腹可盛數百斛酒使胡人於樓
上噀酒風至望之如露名曰粘雨臺引以灑塵樓上戲
笑之聲音震鄴中(十六國/春秋)
有清暑殿芙蓉殿九華殿百兒殿(晉宫/閣名)
李陵降匈奴裔孫歸魏見於丙殿賜姓丙
流盃殿兩邉皆有亭子以間山池此殿上作漆渠九曲
從陶光園引水入渠煬帝常於此為曲水之飲
登師者止匡廬大林寺通誦法華晝夜不息一日忽見
空中有一銀殿漸下於房忽變成金殿師遂入殿坐起
經行如是三載遠邇四衆嚴持香華從師乞戒登曰白
日喧雜心多散亂當於清夜受之至夜正説戒相三歸
依時師之口吻放光明徧照大衆衆見光明競拜喧閧
師即不語光便收歛師云本欲受戒那得見光喧閧光
現但是受戒祥瑞未是得戒正縁今更從初大衆黙然
師又説法還復放光衆又喧閧因而且止明日再來師
即辭别歸山所現金殿還復如故一日忽謂門人曰今
登金殿不復回也即於是日倐然超化(神僧/傳)
寥陽殿太和殿皆云玉清宫中殿名(登眞/隠訣)
有紫微𤣥珠殿中央黄老君居之(上清經/以下臺)
伏羲有敷教之臺見三墳
帝既斬蚩尤因立臺榭無屋曰臺有屋曰榭(黄帝/内傳)
夏為清臺商為神臺周為靈臺(玉/海)
朝歌有獄臺相傳為禹囚舜之宫(述異/記)
蒲州蚩尤城鳴條野禹娶塗山女思戀本國築臺以望
之謂之清臺上有禹祠下有清臺驛
桀起靈門紂起鹿臺(越絶/書)
武王親禽帝受於南單之臺盖鹿臺之異名也(竹書/紀年)
天子遊於河濟盛君獻女為造重璧臺(穆天/子傳)
靈王起昆昭之臺亦名宣昭聚天下異木神工得崿谷
陰生之樹其樹千尋文理盤錯以此一樹而臺用足焉
大幹為桁棟小枝為栭桷其木有龍虵百獸之形又篩
水精以為泥臺高百丈昇之以望雲色(拾遺/記)
景公起大臺之役歲寒不已國人望晏子晏子見公乃
坐飲酒樂晏子曰君若賜臣臣請歌歌曰庻民之言凍
水洗我若之何太上糜散我若之何歌終喟然流涕公
止之曰子殆為大臺之役夫寡人將速罷之(晏子/春秋)
齊景公為露寢之臺成而不通焉栢常騫曰為臺甚急
臺成君何為不通焉公曰然梟昔者鳴吾惡之甚是以
不通焉栢常騫曰臣請禳而去之公曰何其對曰築新
室為置白茅焉公使為室成置白茅焉栢常騫夜用事
明日問公曰今昔聞梟聲乎公曰一鳴而不復聞使人
往視之梟當陛布翼伏地而死公曰子之道若此其明
也亦能益寡人之壽乎對曰能公曰能益幾乎對曰天
子九諸侯七大夫五公曰亦有徴兆之見乎對曰得壽
地且動公喜令百官趣具騫之所求栢常騫出遭晏子
於塗拜馬前辭曰騫為君禳梟而殺之君謂騫曰子之
道若此其明也亦能益寡人壽乎騫曰能今且大祭為
君請壽故將往以聞晏子曰嘻亦善矣能為君請壽也
雖然吾聞之惟以政與德順乎神為可以益壽今徒祭
可以益壽乎然則福名有見乎對曰得壽地將動晏子
曰騫昔吾見維星絶樞星散地其動汝以是乎栢常騫
俯有間仰而對曰然晏子曰為之無益不為無損也薄
賦歛無費民且令君知之(説/苑)
宋皇國父為大宰為平公築臺妨於農収子罕請俟農
功之畢公弗許築者謳曰澤門之晢實興我役邑中之
黔實慰我心子罕聞之親執扑以行築者而抶其不勉
者曰吾儕小人皆有闔廬以辟燥濕寒暑今君為一臺
而不速成何以為役謳者乃止或問其故子罕曰宋國
區區而有詛有祝禍之本也(左/傳)
莊王為匏居之臺高不過望國氛大不過容宴豆(國/語)
陳惠侯大城因起凌陽之臺未終而坐法死者數十人
又執三監吏夫子適陳見陳侯與俱登臺而觀焉夫子
曰美哉斯臺自古聖王之為臺未有不戮一人而能成
功若此者也陳侯黙然而退遽竊赦所執吏既而見夫
子問曰昔周作靈臺亦戮人乎答曰文王之興附者六
州六州之衆各以子道來故區區之臺未及期月而既
成矣何戮之有夫以少少之衆能立大大之功唯君耳
(孔叢/子)
莊王築層臺延袤百里大臣諫者七十二人用諸御已
言而罷(楚檮/杌)
吳王夫差築姑蘇之臺三年乃成周旋詰屈横亘五里
崇餙土木殫耗人力宫妓數千人上别立春宵宫為長
夜之飲造千石酒鍾夫差作天池池中造青龍舟舟中
盛陳妓樂日與西施為水嬉吳王於宫中作海靈館館
娃閣銅溝玉檻宫之楹檻珠玉飾之(述異/記)
吳王夫差築如皇之臺(韓/子)
初越王入國有丹烏夾王而飛故勾踐入國起望烏臺
言丹烏之異也(拾遺/記)
勾踐起怪浮臺以灼龜又仰觀天時以觀天怪今龜山
其地也亦曰怪山往石一夜飛來民怪之故名(越絶/書)
越王平吳後立賀臺於越(呉越/春秋)
秦康公築臺三年荆人起兵攻齊任妄曰餓召兵疾召
兵勞召兵亂召兵君築臺三年今荆人起兵臣恐其攻
齊為聲而以襲秦為實也不如修之戍東邉荆人輟行
(韓非/子)
翟王使使至楚楚王誇使者以章華之臺臺甚高三休
乃至楚王曰翟國亦有此臺乎使者曰否翟窶國也惡
見此臺也翟王之自為室也堂高三尺壌階三絫茆茨
弗翦采椽弗刮且翟王猶以作之者太苦居之者太佚
翟國惡見此臺也楚王媿(賈/子)
周赧王雖居天子之位為諸侯所侵逼與家人無異貰
於民無以歸之乃上臺以避之故周人因名臺曰逃債
(帝王/世紀)
魏王將起中天臺令曰敢諌者死許綰負操鍤入曰聞
大王將起中天臺臣願加一力王曰子何力有加綰曰
雖無力能商臺王曰若何曰臣聞天與地相去萬五千
里今王因而半之當起七千五百里之臺高既如是其
趾須方八千里盡王之地不足以為臺趾王必起此臺
先以兵伐諸侯盡有其地猶不足又伐四夷得方八千
里乃足以為臺趾林木之積人徒之衆倉廪之儲數以
萬億度八千里之外當定農畝之地足以奉給王之臺
者臺具以備乃可以作魏王黙然無以應乃罷起臺(説/苑)
始皇起雲明臺窮四方之珍木搜天下之巧工南得煙
丘碧樹酈水燃沙賁都朱泥雲岡素竹東得蔥巒錦栢
漂檖龍松寒河星柘岏雲之梓西得漏海浮金狼淵羽
墾滌嶂霞桑沉塘員籌北得㝠阜乾漆陰坂文梓褰流
黑魄闇海香瓊珍異是集工人騰虚縁木揮斤斧於空
中子時起工午時已畢秦人謂之子午臺亦言於子午
之地各起一臺二説疑也(拾遺/記)
尉佗立臺以朝漢室圓基千歩直峭百丈號為朝臺(廣/州)
(記/)
蠡臺梁孝王所築於兎園中廻道似蠡因名之(述異/記)
梁孝王築平臺臺至今存有蒹葭洲鳬藻洲梳洗潭中
有望秦山商人望鄉之處(上/)
鴻臺秦始皇二十七年築高四十丈上起觀宇帝甞射
飛鴻于臺上故號鴻臺漢書惠帝四年長樂宫鴻臺災
(三輔/黄圖)
武帝初起神臺時掘地入三十丈得泉水色黄傍有人
居無日月光明晝夜以火照中有人食土飲水服赭布
之衣漢人問汝何時居此答曰商王無道使兆人入地
千丈求青堅之土以作瓦起瑶宫金堂土人皆以繩入
地裏負器取上多有壓陷死者今猶二人在耳漢人問
何得獨存答曰我以玉為衣金為環身有金玉故心氣
不滅漢人問汝欲更出為人否答曰食土飲泉與螻蟻
為伍寧望日月乎乃引出三日自死骨肉糜成灰惟心
如彈丸大堅如石以物扣之則是乾血耳(洞㝠/記)
武帝元封二年作甘泉通天臺漢舊儀云通天者言此
臺高通于天也漢武故事築通天臺於甘泉去地百餘
丈望雲雨悉在其下望見長安城武帝時祭太乙上通
天臺舞八歲童女三百人祠祀招仙人祭太乙云令人
升通天臺以候天神天神既下祭所若大流星乃舉烽
火而就竹宫望拜上有承露盤仙人掌擎玉杯以承雲
表之露元鳯間自毀椽桷皆化為龍鳯從風雨飛去西
京賦云通天𦕈而竦峙徑百常而莖擢上瓣花以交紛
下刻陗其若削亦曰候神臺又曰望仙臺以候神明望
神仙也(三輔/黄圖)
望鴻臺眺蟾臺桂臺商臺避風臺(上/)
帝於望鵠臺西起俯月臺臺下穿池廣千尺登臺以眺
月影入池中使仙人乘舟弄月影因名影娥池亦曰眺
蟾臺(述異/記)
有一女人愛悦於帝名曰巨靈帝傍有青珉唾壺巨靈
乍出入其中或戲笑帝前東方朔望見巨靈乃目之巨
靈因而飛去望見化成青雀因其飛去帝乃起青雀臺
時見青雀來不見巨靈也(上/)
長樂宫有鬬雞臺(三輔/黄圖)
廣漢郡有嚴君平卜臺(蜀/記)
建章宫北作凉風臺積水為樓(三輔/黄圖)
金虎臺曹操十八年作於鄴
文帝築土為臺基高四十丈列燭置於臺下名曰燭臺
逺望如列星之墜地以處美人薛靈芸焉(拾遺/記)
吳王潘夫人以火齊指環掛石榴枝上因其處臺名曰
環榴臺時有諫者云今吳蜀爭雄還劉之名將為妖乎
權乃翻其名為榴還臺也(上/)
綺雲之館頳霞之臺(江淹/賦)
鍾山上有金臺七寶紫闕(五符/經)
有太空瓊臺丹玕之殿(靈書紫/文上經)
天闕上有六層玉臺太上眞人集宴之所也(金根/經)
七寶臺在上清境玉晨道君所居(登眞/隠訣)
玉清天中有散華臺是四斗七晨道君所治(茅君/内傳)
含直臺處士之得道者居之蕭閑堂童男之得道者居
之(陶𢎞景眞誥/  以下觀)
上林苑有昆明觀武帝置又有繭觀平樂觀遠望觀燕
昇觀觀象觀便門觀白鹿觀三爵觀陽禄觀陰德觀鼎
郊觀樛木觀椒唐觀魚鳥觀元華觀走馬觀柘觀上蘭
觀郎池觀當路觀(三輔/黄圖)
石闕觀封巒觀雲陽宫記雲宫東北有石門山岡巒糾
紛干霄秀出有石巖容數百人上起甘泉觀甘泉賦云
封巒石闕彌迤乎延屬(上/)
射熊觀在長楊宫
白楊觀在昆明池東
長平觀在池陽宫臨涇水
飛亷觀在上林武帝元封二年作飛廉神禽能致風氣
者身似鹿頭如雀有角而蛇尾文如豹武帝命以銅鑄
置觀上因以為名班固漢武故事曰公孫卿言神人見
於東萊山欲見天子上於是幸緱氏登東萊留數日無
所見惟見大人跡上怒公孫卿之無應卿懼誅乃因衛
青白上云仙人可見而上往遽以故不相值今陛下可
為觀於緱氏則神人可致且仙人好樓居不極高顯神
終不降也於是上於長安作飛廉觀高四十丈於甘泉
作延壽觀亦如之後漢明帝永平五年至長安悉取飛
廉并銅馬置之西門外為平樂觀董卓悉銷以為錢
龍臺觀在豐水西北近渭
涿木觀在上林苑
細栁觀在長安西北三輔舊事云漢文帝大將軍周亞
夫軍於細栁今呼古徼是也
成山觀成王在東萊不夜縣於其上築宫闕以為觀
仙人觀霸昌觀蘭池觀安臺觀淪沮觀在城外又有禁
觀董賢觀蒼龍觀當市觀旗亭樓馬伯騫樓在城内
屬玉觀在扶風屬玉水鳥似鵁鶄以名觀也又曰屬玉
似鴨而大長頸赤目紫紺色
青梧觀在五柞宫之西觀亦有三梧桐樹下有石麒麟
二枚刋其脇文字是秦始皇驪山墓上物也頭高一丈
三尺東邉者前左脚折處有土如血父老謂其有神皆
含血屬筋焉(並/上)
洛陽有廣望觀臨商觀(輿地/志)
長安有臨山觀僊人觀平樂觀九華觀走馬觀華光觀
封巒觀相思觀長平觀宜春觀華池觀白渠觀三雀觀
(漢宫/殿名)
洛城十八觀皆施𤣥檻銑籠梳雲母幌(華延雋/洛陽記)
宫中有臨高陵雲宣曲廣望閬風萬世修齡總章聽訟
凡九觀皆高十六七丈以雲母著牕裏日曜之煒煒有
光輝(陸機洛/陽記)
漢武帝時玉笥山民感山之靈異或愆災蝗祈之無不
應乃相謂曰可置一觀彰表靈跡既搆殿闕中梁一條
邑民將選竒材經數旬未獲忽一夜震雷風烈逹曙乃
晴天降白玉梁一條光彩瑩目因號為玉梁觀至魏武
帝時遣使取之至其山門去觀數里亭午之際雷雹大
震裂殿脊化為白龍擘煙霧而去沒觀之東山下晉永
嘉中有戴氏子每好遊巖谷偶入郁木山下見兩座青
石榰一條白玉樑於巖下戴氏俯近㸔之以手捫摸其
上見赤書五行皆天文雲篆試以手斧敲之聲如鐘又
如隠雷之聲鱗甲張起戴氏驚異奔走告人再求尋之
不知其所(玉笥/山錄)
魏文帝為閲書觀讀書千卷者登此觀觀者六人而已
(三國/遺録)
明帝置崇文觀徴善屬文者以充之(魏志堂/以下)
天子堂九雉諸侯七雉伯子男五雉(尚書/大傳)
崑崙山有光碧之堂西王母所居(十洲/記)
靈帝出自侯門居貧即位常曰桓帝不能作家曾無私
蓄故於西園立黄金堂以為私藏(後漢/書)
河間王琛造文栢堂形如徽音殿置五井金罐以金五
色續為繩伎女三百人皆國色又造迎風館於後園玉
鳯銜鈴金龍吐珮素柰朱李枝條入檐伎女樓上坐而
摘食琛謂章武王融曰不恨我不見石崇恨石崇不見
我融曰甞謂高陽寶貨多於融誰知河間瞻之在前江
陽繼笑曰卿欲作袁術之在淮南不知世間復有劉備
也(伽藍/記)
柰林南有石碑一所魏文帝所立也題云苖茨之碑高
祖於碑北作苖茨堂永安四年莊帝馬射於華林園百
官皆來讀碑疑苖字誤國子博士李同軌曰魏文英才
世稱三祖徐幹仲宣為其羽翼但未知其本意何如不
得言誤也衒之時為奉朝請因即釋曰以蒿覆之故言
苖茨何誤之有衆咸稱善以為得其㫖歸(上室以/下)
周徳隆草木茂盛蒿堪為宫室因名蒿室(竹書/紀年)
景公新成栢寢之室使師開鼓琴師開左撫宫右彈商
曰室夕公曰何以知之師開對曰東方之聲薄西方之
聲揚公召大匠曰室何為夕大匠曰立室以宫矩為之
於是召司空曰立宫何為夕司空曰立宫以城矩為之
明日晏子朝公公曰先君太公以營丘之封立城曷為
夕晏子對曰古之立國者南望南斗北戴樞星彼安有
朝夕哉然而以今之夕者周之建國國之西方以尊周
也公蹵然曰古之臣乎(晏/子)
齊宣王為大室大盖百畝堂上三百户以齊國之大具
之三年而未能成羣臣莫敢諌者香居問宣王曰荆王
釋先王之禮樂而為淫樂敢問荆邦為有主乎王曰為
無主敢問荆邦為有臣乎王曰為無臣居曰今王為大
室三年不能成而羣臣莫敢諫者敢問王為有臣乎王
曰為無臣香居曰臣請避矣趨而出王曰香子留何諌
寡人之晚也遽召尚書曰書之寡人不肖好為大室香
子止寡人也(新/序)
闔閭畏王僚之子慶忌作石室銅户以備之
長安有非常室(三輔/黄圖)
洛陽城有鬱金屋(戴延之/西征記)
上起神屋鑄銅為柱黄金塗之赤玉為階椽亦以金刻
玳瑁為金獸以薄其上椽首皆作龍首銜鈴流蘇懸之
鑄銅為竹以赤白石脂為泥椒汁和之以火齊薄其上
扇屏悉以白琉璃作之光照洞徹以白珠為簾箔玳瑁
壓之以象牙為牀以琉璃珠玉明月夜光襍錯天下珍
寶為甲帳其次為乙帳甲以居神乙上自御之前庭植
玉樹珊瑚為枝以碧玉為葉或青或赤悉以珠玉為之
子皆空其中如小鈴鎗鎗有聲甍標作鳯皇軒翥若飛
狀(漢武/故事)
青精君登紫空之山化玉室之内(十洲/記)
黄闕紫户𤣥精之室(眞一/經)
有黄房之室玉容之堂貞宸道君治其中(上清/經)
有流雲九色之房(無上眞人内傳經又洞景金𤣥經有/八瓊之室上清  有碧室  以下苑)
(囿/)
人皇以九州為九囿此名囿之始也(淮南子云/湯初作囿)
狶韋氏之囿黄帝之圃有虞氏之宫湯武之室(莊/子)
帝曰余每之東苑未甞不感去之則復(靈/樞)
思賢苑孝文帝為太子立思賢苑以招賔客苑中有堂
室六所客館皆廣廡高軒屏風幃褥甚麗
洛陽有芝茜園漢官儀云染園出芝茜供染御服是其
處也(述異/記)
甘泉宫有木園今俗呼為仙草園(上/)
鄴有鳴鶴園蒲桃園(晉宫/閤名)
濯龍園在洛陽西北角(續漢/書)
漢靈帝造畢圭靈崐苑
昭祥苑周千里萬國獻異物皆集此中(洞㝠/記)
洛陽有洪德苑靈昆苑平樂苑(晉宫/閤名)
葼園在定陵漢官儀曰葼園供染緑紋綬小藍曰葼(葼/音)
(稷/)
芙蓉園在洛陽漢家置之長沙定王故宫有蓼園眞定
王故園也(述異/記)
張騫苜蓿園今在洛中苜蓿本胡中菜也張騫始於西
戎得之
梧桐園在吳宫本吳王夫差舊園也一名鳴琴川(並/上)
張天錫數宴園池政事頗廢盪難將軍校書祭酒索商
上疏極諌天錫答曰吾非好行行有得也觀朝榮則敬
才秀之士翫芝蘭則愛德行之臣覩松竹則思貞操之
賢臨清流則貴廉潔之行覽蔓草則賤貪穢之吏逢颷
風則惡凶狡之徒若引而伸之觸類而長之庻無遺漏
矣(晉/書)
文帝築華林園盛暑役人何尚之諌帝曰小人常日曝
背未足為勞
當時四海晏清八荒率職珠嚢記慶玉燭調辰鰥寡不
聞犬豕之食煢獨不見牛羊之衣於是帝族王侯外戚
公主擅山海之富居川澤之饒爭植園宅互相誇競崇
門豐室洞戸連房飛館生風重樓起霧高臺芳樹家家
而築花林曲池園園而有桃李夏緑竹栢冬青而河間
王琛最為豪首(洛陽伽/藍記)
洛陽宫有春王園(晉宫閤名/  以下門)
閶門一名破楚門子胥伐楚出此(郡國/志)
魯連子曰先生見孟甞君於杏唐之門(藝文/類聚)
磁石門西門在阿房前悉以磁石為之故專其目令四
夷朝者有隠甲懐刃入門而脇之以示神故亦曰卻胡
門(水經/注)
洛陽故宫有飛兎門含章門西華門却非門九龍門金
商門宜秋門(蔡質漢/官儀)
長安有宣平門覆盎門萬秋門青綺門洛陽有倉龍門
金牙門不老門濯龍門(漢宫/殿)
長安城東出南頭第一門曰霸城門民見門色青名曰
青城門或曰青門門外舊出佳𤓰廣陵人邵平為秦東
陵侯秦破為布衣種𤓰青門外𤓰美故時人謂之東陵
𤓰廟記曰霸城門亦曰青綺門漢書王莽天鳯三年霸
城門災莽更霸城門曰仁壽門無疆亭(三輔/黄圖)
長安城北出東頭第一門曰洛城門又曰高門漢宫殿
疏曰高門長安北門也又名鸛雀臺門外有漢武承露
盤在臺上(上/)
洛陽開陽門宿昔有一柱飛來瑯琊開陽縣上言縣城
南一柱飛去光武遂名其門為開陽(後漢/書)
哀帝為董賢起大第於北闕下重五殿洞六門柱壁皆
畫雲氣花蘤山靈水怪或衣以綈錦或飾以金玉南門
三重署曰南巾門南上門南更門東西各三門隨方靣
題署亦如之樓閣臺榭轉相連注山池玩好窮盡雕麗
(西京/襍記)
王莽天鳯三年十月戊辰王路朱鳥門鳴晝夜不絶崔
發等曰虞帝闢四門逹四聰門鳴者明當修先聖之禮
招四方之士也於是令羣臣皆賀所舉士行從朱鳥門
入而對策焉
孔融深敬於鄭𤣥屣履造門告高宻縣為𤣥特立一鄉
曰鄭公鄉昔東海于公僅有一節或戒鄉人侈其門閭
矧乃鄭公之德而無駟牡之路可廣開門衢令容高車
號為通德門(後漢/書)
王濬字士治恢廓有大志甞起宅開門前路廣數十步
人或謂之何太過濬曰吾欲使容長㦸幡旗衆咸笑之
濬曰陳勝有言燕雀安知鴻鵠之志(晉/書)
銅駝街在洛陽宫南金馬門外人物繁盛俗語云金馬
門外聚羣賢銅駝街上集少年(陸機洛/陽記)
謝歆金昌亭詩叙曰予尋師來入經吳行逹昌門忽覩
斯亭傍川帶河其旁題曰金昌訪之耆老曰昔朱買臣
仕漢還為㑹稽内史逢其迎吏逆旅北舍與買臣爭席
買臣出其印綬羣吏慚服自裁因事建亭號曰金傷失
其字義耳
　
　
　
　
　
　
　
　
　
　
　
　
　廣博物志卷三十六
欽定四庫全書
　廣博物志卷三十七
　　　　　　　　　　　　明　董斯張　撰
　珍寳(金/)　(玉/)　(珠/)　(雜寳/)　(錢/)　(幣帛附/)
攻金之工(此下言用金/錫多寡之法)築氏執下齊(多錫為下齊築氏/為削則用錫為多)
(齊去聲/下同)冶氏執上齊(少錫為上齊冶氏為/戈㦸則用錫為少)鳬氏為聲(鐘/錞)
(之/屬)㮚氏為量(斗斛之屬/量去聲)段氏為鏄器(錢鏄/之屬)桃氏為刃(刃/劒)
(之/屬)金有六齊(用錫和金/其齊有六)六分其金而錫居一(金五分錫/一分共六)
(分/)謂之鍾鼎之齊(鍾以擊鼎以烹比之/斧斤則用錫為差少)五分其金而錫
居一(金四分錫一/分共五分)謂之斧斤之齊(斧以伐斤以削比之/鍾鼎則用錫為差少)
四分其金而錫居一(金三分錫一/分共四分)謂之戈㦸之齊(戈㦸/皆用)
(以擊刺防其挫折故比之斧斤則/用錫為多也以上三者皆上齊也)三分其金而錫居一
(金二分錫一/分共三分)謂之大刃之齊(大刃以施之斬伐防其易/虧比之戈㦸則用錫尤多)
五分其金而錫居二(金三分錫二/分共五分)謂之削殺矢之齊(削/書)
(刀也用以削書殺矢箭也用以田獵皆/欲其堅忍不脆比之大刃則用錫又多)金錫半(金一半/錫一半)
謂之鑒燧之齊(鑒取水于月燧取火於日皆以潔白為/上故金錫半之  以上三者皆下齊也)
(禮周/)
山多金玉者招搖堂庭堯光瞿父句餘僕勾(一作/夕)洵山
丹穴禱過侖者南禺皇人薫吳槐江符惕天山翼望涇
谷英鞮中曲敦頭梁渠洹山敦題大行龍侯馬成陽山
發九孟門蟲尾彭毗泰頭謁戾沮洳少山敦與柘山維
龍泰戲乾山藟山栒狀獨山泰山嶧皋姑逢維氏鳬麗
尸胡踇隅剡山發視豪山鮮山蔓渠敖岸宜蘇鹿蹄白
邊縞羝婁涿長石橐山陽華大􁔅宜諸岐山靈山岷山
隅陽勾檷熊山首陽嬰山倚帝嫗山沓山雲山風伯暴
山即公真陵(山海/經)
山多金者杻陽雞山皋塗中皇陽虚瞻諸末山役山鬲
山風雨葛山湧石復州前山瑶碧堇理高前雅山章山
大支厯石篇遇夫夫洞庭堯山仁舉
山多銅者松果潘侯軒轅橿谷鼓磴昆吾蠱尾玉山陽
帝榮余
山多銅鐵者符禺英山涹山丙山
山多錫者嬰侯服山
山多金鐵者龍首泰冒西皇荆山岐山鮮山求山
山多鐵者竹山鳥山盂山䝞山泰威夸父又原兎牀風
伯(並/上)
上有丹砂者下有黄金上有磁石者下有銅金上有陵
石者下有鉛錫赤銅上有赭者下有鐵(管/子)
夫玉起於牛氏邊山金起於汝漢之右洿珠起於赤野
之末光(上/)
水圓折者有珠方折者有玉清水有黄金龍淵有玉英
土地各以其類生(淮南/子)
正土之氣也御乎埃天埃天五百歲生黄埃黄埃五百
歲生黄澒黄澒五百歲生黄金(中央數五故五百歲/而一化澒水銀也)黄
金千歲生黄龍黄龍入藏生黄泉黄泉之埃上為黄雲
隂陽相薄為雷激揚為電上者就下流水就通而合於
黄海偏土之氣御乎清天清天八百歳生青曽青曽八百歳
生青澒青澒八百歲生青金青金八百歲生青龍(東方/木色)
(青其數八故八/百歲而一化)青龍入藏生清泉清泉之埃上為青雲
隂陽相薄為雷激揚為電上者就下流水就通而合於
青海壯土之氣御於赤天赤天七百歲生赤丹赤丹七
百歲生赤澒赤澒七百歲生赤金(南方火其色赤其數/七故七百歲而一化)
赤金千歲生赤龍赤龍入藏生赤泉赤泉之埃上為赤
雲隂陽相薄為雷激揚為電上者就下流水就通而合
於赤海弱土之氣御於白天白天九百歳生白礜白礜
九百歲生白澒白澒九百歲生白金(西方金色白其數/九故九百歲而一)
(化/)白金千歲生白龍白龍入藏生白泉白泉之埃上為
白雲隂陽相薄為雷激揚為電上者就下流水就通而
合於白海牝土之氣御於𤣥天𤣥天六百歲生𤣥砥𤣥
砥六百歲生𤣥澒𤣥澒六百歲生𤣥金(北方水其色黒/其數六故六百)
(歲而/一化)𤣥金千歲生𤣥龍𤣥龍入藏生𤣥泉𤣥泉之埃上
為𤣥雲隂陽相薄為雷激揚為電上者就下流水就通
而合於𤣥海(上/)
玉經曰服金者夀如金服玉者夀如玉又曰服𤣥真者
其命不極𤣥真者玉之别名也(抱朴/子)
亥日稱婦人者金玉也
銀但不及金玉耳可以地僊也服之法以麥漿化之亦
可以朱草酒餌之亦可以龍膏鍊之(並/上)
黄金之氣為火白金之氣為雄雞銅鐵為胡人銅器之
精為馬美玉之氣為美女載燭金至百斤以上其精為
羊(𤣥中/記)
玉精為白虎金精為車馬銅精為僮奴鉛精為老婦(上/)
夫寳物在城郭丘墻之中樹木為之變視柯邊有折枝
是其候也視折枝所向寳在其方凡有金寳常變作積
虵見此輩便脫隻履若屐以擲之若溺之即得凡藏寳
忘不知處以大銅槃盛水著所疑地行照之見人影者
物在下也(地鏡/圖)
視屋上瓦獨無霜其下有寳藏(上/)
山下有銀上必産蔥下有黄金上必産薤下有銅錫上
必産薑草莖黃秀下有藏銅山有積銀上多素霧(𤣥/覽)
黄金之精名石􁀙狀如豚居人家使人不宜妻白鼠以
昬時見於丘陵之間視所出入中有金(白澤/圖)
絶水有金者精名侯伯狀如人長五尺五綵衣(上/)
金勝國平盗賊四夷賔服則出(宋/書)
金人王者有盛德則游後池(上/)
金車王者至孝則出(齊/書)
金牛瑞器也王者土地開闢則金牛至(孫氏瑞應圖/)
殷得金德銀自山溢(史封/禪書)
君乘金而王則黄銀見(禮斗/威儀)
王者宴不及醉刑罰中人不為非則銀甕出(瑞應/圖)
黄金辟鬼金剛石辟惡毒清泥珠止濁清水珠發泉金
蠶産於石中可集泉布紫靺羯可以馮河(𤣥/覽)
金之優者名曰紫磨猶人之有聖也(孔融聖人/優劣論)
夫金之性一也以五月丙午日中鑄為陽燧以十一月
壬子夜半鑄為隂燧(言丙午日鑄為陽燧可取火壬子/夜鑄為隂燧可取水也  搜神記)
銅英青金英黄玉英白黂燭捔膏燭澤(淮南子/)
金禁也氣剛毅能禁制物也(釋/名)
林邑國有山赤色其中生金夜則出飛狀如螢火(梁書/)
蘭倉水有金沙越人收以為黄金又有充珠穴穴出光
珠又有琥珀珊瑚黄白青珠也(水經/注)
無雷國出銀(西域/傳)
桂陽郡有銀井鑿之轉深漢有村人焦先於半道見三
老人徧身皓白云逐我太苦今往他所先知是怪以刀
斫之三翁各以杖受刀忽不見視其斷杖是銀其井後
遂不生銀也(述異/記)
方丈山有池方百里水淺可渉泥色若金而味辛以泥
為器可作舟矣百鍊可為金色青照鬼魅猶如石鏡魑
魅不能藏形矣(拾遺/記)
岱輿山南有平沙千里色如金若粉屑靡靡常流鳥獸
行則沒足風吹沙起若霧亦名金霧亦曰金塵沙著樹
粲然如黄金塗矣和之以泥塗僊宫則晃昱明粲也(上/)
南康樗都縣西沿江有石室名夢口穴常有船人遇一
人通身黄衣擔兩籠黄𤓰求寄載過至厓下此人唾盤
上徑下厓直入石穴中船主初甚忿之見其人入石始
知異視盤上唾悉是金矣(述異/記)
金曽在丘塜及為鐵釧溲器陶隠居謂之辱金不可合
煉
炎帝採峻鍰之銅以為器峻鍰山名也下有金井白氣
冠其上人升於其間雷霆之聲在於地下井中之金柔
弱可以緘縢也(拾遺/記)
天子大朝於黄之山乃搜圖視典用觀天子之珤器曰
天子之珤玉果璿珠燭銀黄金之膏天子之珤萬金卿
珤百金士之珤五十金庶人之珤十金(穆天/子傳)
顔犨由善事親子路義之後犨以非罪執子路請以金
贖焉(孔叢/子)
范蠡乘輕舟浮五湖越王以良金寫范蠡狀而朝禮之
(國/語)
齊人有東郭敞者猶多願願有萬金其徒請賙焉不與
曰吾將以求封也其徒怒而去之宋曰此無益於愛也
故不如與之有得也(商君/戰書)
楚懷王心矜好高人無道而欲有霸王之號鑄金以象
諸侯人君令大國之王編而先馬梁王御宋王驂乘周
召畢陳滕薛衛中山之君皆象使隨而趨諸侯聞之以
為不宜故興師而伐之楚王見士民為用之不勸也乃
徵役萬人且掘國人之墓國人聞之振動晝旅而夜亂
齊人襲之楚師乃潰懷王逃適秦克尹殺之西河為天
下笑(賈/子)
蜀王獵於褒谷見秦王以金一笥遺蜀王蜀王報以禮
物盡化為土秦王大怒臣下拜賀曰土地也今秦當得
蜀矣(蜀王/本紀)
齊人走莒燕人爭金於羙唐(藏金處秋/呂氏春)
魯丹三說中山之君而不受也因散五十金事其左右
復見未語而君與之食魯丹出而不反舍遂去中山其
御曰君始善我何故去之魯丹曰夫以人言善我必以
人言逐我未出境而公子惡之曰為趙來間中山君因
索而罪之(韓非/子)
詎者齊之居士孱者魏之居士齊魏之君不能親照境
内而聼左右之言故二子費金璧而求入士也(上/)
太子日與荆軻之東宫臨池而觀軻拾瓦投鼃太子令
人奉盤金軻用抵鼃復進軻曰非為太子愛金也但臂
痛耳(燕丹/子)
浮忻國貢蘭金之泥此金出湯泉盛夏之時水常沸湧
有若湯火飛鳥不能過國人常見水邊有人冶此金為
器金狀混混若泥如紫磨之色百鑄其金變白有光如
銀即銀燭是也常以此泥封諸函匣及諸宫門鬼魅不
敢干當漢世上將出征及使絶國多以此泥為璽(拾遺/記)
漢建信侯婁敬晚得道居好畤明月山北能種金其地
曰種金平(上/)
王莽地皇三年七月戊申遣使者章邕賫黄金百鎰銅
鐘五枚贈之於句曲三仙也(陶隠居/真誥)
光武建武七年三月丁巳遣使者吳倫賫金五十斤獻
之於三仙金並埋在小茅山上獨高處塪上有聚石入
地三四尺也(上/)
宣帝河東立廟告祠有一人騎馬持一尺札賜將作丞
曰汝績已成賜金一斤忽不見札變為金(武帝/故事)
羊公積行黄髪不倦而乃墜金雨集(抱朴/子)
狼㬻民與漢人交闗常夜為市以鼻齅金知其好惡(異/物)
(志/)
郭况光武皇后之弟也累金數億家僮四百餘人以黄
金為器工冶之聲震於都鄙時人謂郭氏之室不雨而
雷言其鑄鍜之聲盛也庭中起高閣長廡置衡石於其
上以稱量珠玉也閣下有藏金窟列武士以衛之錯雜
寳以飾臺榭縣明珠於四垂晝視之如星夜望之如月
里語曰洛陽多錢郭氏室夜月晝星富無匹其寵者皆
以玉器盛食故東京謂郭家為瓊㕑金穴况小心畏慎
雖居富勢閉門優游未曾干世事為一時之智也(拾遺/記)
王忳字少林廣漢新都人也忳嘗詣京師於空舍中見
一書生疾困謂忳曰我當到洛陽而被病命在須臾腰
下有金十斤願以相贈死後乞藏骸骨未及問姓名而
命絶忳即鬻一斤營其殯葬餘金悉置棺下後歸數年
縣署忳大度亭長初到之日有馬馳入亭中而止其日
大風飄一繡被復墮忳前即言之於縣縣以歸忳忳後乘
馬到雒縣馬遂奔走牽忳入它舍主人見之喜曰今禽
盗矣問忳所由得馬忳具説其狀并及繡被主人悵然
良久乃曰被隨旋風與馬俱亡卿何隂德而致此二物
忳自念有𦵏書生事因說之并道書生形貌及埋金之
處主人大驚號曰是我子也姓金名彦前往京師不知
所在何意卿乃𦵏之大恩久不報天以此章卿德耳彦
父厚遺忳忳辭譲而去(後漢/書)
陳翼到藍鄉見道邊有馬傍有一病人呼曰我長安魏
公卿聞廬江樂來遊今病不能前翼迎歸養之病困曰
有金十餅素二十疋死則賣以殯歛餘謝主人既死翼
賣素買棺及衣衾以金置棺下騎馬出入後其兄長公
見馬告吏捕翼翼具言之棺下得金長公叩頭謝以金
十餅投其門中翼送長安還之翼後為魯陽尉號魯陽
金尉(廬江七/賢傳)
永昌太守鑄黄金為虵獻梁冀益州刺史种暠發其事
(張璠/漢記)
雷義字次公初為郡功曹嘗濟人死罪罪者後以金二
斤謝之義不受金主伺義不在黙投金於承塵上後葺
理屋宇乃得金金主已死無得復還義乃以付縣曹(後/漢)
(書/)
黄向字文章為性亷潔常歩行於路中得金璣一囊可
值二百餘萬募求得其主還之(謝承後/漢書)
仲理居無終山中自合神丹作黄金五十斤救萬民(神/仙)
(傳/)
漢桓帝於宫中鑄黄金浮圖老子像覆以百寳華葢身
奉祀之由是百姓向化事佛彌盛世人以金銀作佛像
自此而始(釋/鑑)
孫亮吳主權之子也作金螭屏風鏤作瑞應圖一百二
十種祥物(中華古/今注)
揚州育王金瑞像者吳孫皓時後園所獲皓使置穢處
以為笑樂俄得腫疾隠處尤痛太史占曰犯大神也皓
謝之有間因爾信(𢎞明法/像瑞集)
車𦙍讀書於鼓樓山一日行藥次得金於眢井中求其
主不獲因集貧民百餘人於石室分與之至今其地有
分金洞(緝柳/編)
晉義熙中新野黄舒耕田得一船金卜者云三年勿泄
長守富也舒不能遂成土壤
晉康帝建元中有漁父垂釣得一金鎻引鎻盡見金牛
急挽出牛斷猶得鎻長二尺(異/苑)
南康摴都縣沿江西出去縣三里名夢口有穴狀如石
室舊傳常有神雞色如好金出此穴中奮翼廻翔長鳴
響徹見之輙飛入穴中因號此石為金雞石(述異/記)
宋沙門法稱臨終曰有松山人告我江東劉將軍應受
天命吾以三十二璧一餅金為信宋祖聞之命僧惠義
往松山夢有一長鬚翁指示及覺分明憶所在掘而得
之(㝠祥/記)
佛圖澄死所持金鈿杖内棺中後開棺視之唯見金杖
(三石/遺事)
晉陵有金鐸之瑞郭璞云必致中興(王廙/傳)
東晉廬山文殊師利菩薩像者昔有晉名臣陶偘字士
行建旟南海有漁人毎夕見海濵光因以白偘遣尋俄
見金像凌波而趣船側檢其銘勒乃阿育王所造文殊
師利菩薩像也昔傳云育王既統此洲學鬼王制獄酷
毒尤甚文殊現處鑊中火熾水清生青蓮華王心感悟
即日毁獄造八萬四千塔建立形像其數亦爾此其一
也初偘未能深信因果既嘉此瑞遂大尊重乃送武昌
寒溪寺後遷荆州故遣迎上像初在轝數人可舉今加
以壯夫數十確不移處後更足以事力輲車牽拽僅得
上船船復即没使具聞偘聼還本寺兩三人便起沙門
慧遠敬伏威儀迎入廬岫而了無艱阻斯即聖靈感降
惟其人乎故諺曰陶惟劒雄像以神摽雲翔泥宿邈何
遥遥是也(法苑/珠林)
明帝毎好儉約欲鑄壞大官元日上夀酒銀鎗尚書令
王晏等咸稱盛德蕭頴胄曰朝廷盛禮莫過三元此一
器既是舊物不足侈帝不悦復預曲宴銀器滿席穎胄
曰陛下前欲壞酒鎗恐宜移在此器也帝甚慙(齊/書)
宋尼釋慧玉長安人也行業勤修經戒通備嘗於長安
薛尚書寺見紅白光十餘日中至四月八日六重寺沙
門來遊此寺於光處得彌勒金像高一尺餘慧玉後南
渡樊郢住江陵靈收寺元嘉十四年十月夜見寺東樹
有紫光爛起暉映一林以告同學妙光等而悉弗之見
也二十餘日玉常見焉後寺主釋法𢎞將於樹下營築
禪基仰首條間得金座像亦髙尺許也(法苑/珠林)
廬陵王續之子應不惠王薨至庫内閲珍物見金鋌問
左右曰此可食不(梁/書)
吉士瞻字梁容初士瞻為荆府城局參軍浚萬人仗庫
防池得一金革鉤隠起鏤甚精巧篆文曰錫爾金鉤且
公且侯士瞻娶夏侯詳兄女女竊以與詳詳喜佩之及
是革命詳果封侯而士瞻不錫茅土(南/史)
北齊後主武平初邑王氏與同邑人李家為婚載羊酒
欲就親家宴會行不過三里日沒漸暗見南五十歩外
有赤物大如升若流星曵影直來着車輪牛即不動見
者並怖其妻遂下車向而再拜張裙引之便入裙下昇
車還家觀之乃直金遂盛於庫櫃毎至良辰恒以香火
祈恩後四方異貨畢集其家田蠶毎年百倍至春其庭
生一桑樹枝葉異於衆木數年之間遍滿一院竒禽異
鳥莫不樓集其家大富將三十年王氏妻以老病終後
凌朝有白鳥似鷺飛至桑樹側吐血久之墮地而死日
午後西北大漩風漲天而來旋繞此樹踈其枝柯如掃
箒之形不經十日奴婢逃走首尾相繼家資畧盡及開
櫃取金唯見螢火蜿蜒腐草之餘耳(廣古今/五行記)
齊有甄彬者有器業嘗以一束苧於荆州長沙西庫質
錢後贖苧於束中得金五兩以手巾褁之彬得金送還
西庫道人大驚曰近有人以金質錢時怱遽不記錄檀
越乃能見歸恐古今未之有也輙以金之半仰酬往復
十餘堅然不受因詠曰五月披羊裘負薪豈拾遺者也
彬後為郫令將行辭太祖時同列五人上誡以亷慎至
於彬獨曰卿昔有還金之羙故不復以此誡也(談/藪)
北齊李稚亷兒時家人以金寳授之擲之於地州牧以
蒙稚而亷故名稚亷(北/史)
洛陽大統寺南有三公令史高顯洛宅洛毎于夜見赤
光行於堂前如此者非一向光所掘地丈餘得黄金百
斤銘云蘇秦家金得者為吾造功德洛遂造招福寺世
又謂此地蘇秦舊時宅當時元義秉政聞其得金就洛
索之以二十斤與之案蘇秦時未有佛法功德者不必
起寺或是碑銘之類頌聲績也(洛陽伽/藍記)
隋邢州沙河縣寺四面佛者隋祖時有人入山見僧守
護此佛銅身高三尺餘便請遂許失僧所在諸處聞之
競來引挽都不得起唯沙河寺僧引之隨手至寺後入
寺側獲金一塊上二烏形銘云擬度四面佛因度之像
身上都是烏形後忽失之于寺側瀅中數有光現尋乃
漉出隋後主聞遣工冶鑄擬之卒不成經二百餘日乃
成終有缺少遂罷(法范/珠林)
林邑王陽初在孕其母夢生兒有人以金席籍之其色
光麗夷人謂金之精者為陽邁中國所云紫磨者因以
為名(宋/書)
朝鮮國都中有兄弟二人偕行弟得黄金二錠以其一
與兄至楊花渡同舟以濟忽投金于水曰吾平日愛兄
甚篤今而分金忽萌忌兄之心此乃不祥之物不若投
諸江忘之投金於水(天中/記)
昔有大家收榖千斛埋著地中前至春温開窖取種了
不見榖而有一蟲大如牛莒無有手足亦無頭目主人
大小莫不怪之出著平地即問汝是何等終無可道便
以鐵錐刺一處蟲即語曰欲知我者持我著大道傍自
當有名我者于是舉著道邊三日之中無能名者次有
數百人乘黄馬車衣服侍從皆黄駐車而呼榖賊汝為
何在是間答曰吾食人榖故持我著此語極久便辭别
去主人問榖賊向者是誰也答言是金寳之精居在此
西三百餘歩大樹下有百石甕滿中金主人即將數十
人往掘即得甕金家室歡喜輦載將歸叩頭向榖賊云
今日得金是大神恩寧可留神共歸更設供養榖賊曰
前食君榖不語姓字者欲令君得是金報今當轉行福
於天下不得復住言竟忽然不見(譬喻/經)
阿耆波沵水中先有金匱前有國王將人取之匱已出
泥人象挽之不動夜神告曰此是慈氏佛冠在中後彌
勒下生擬著不可得也(石城/傳)
昔拘留沙國有惡生王詣園堂上見一金猫從東北角
入西南角王時見己即遣人掘得一銅盆盆受三斛滿
中金錢漸漸深掘復得一盆如是次第得三重盆各受
三斛悉滿金錢轉復傍掘經於五里歩歩之中盡得銅
盆皆滿金錢王雖得錢怖不敢用怪其所以即詣尊者
迦旃延所説其因縁尊者荅王此王宿因所獲福報但
用無苦王即請問往昔因緣尊者荅王乃王過去九十
一刼毗婆尸佛入般湼槃後遺法之中有諸比丘四衢
道頭施座置鉢在上敎化而作是言誰有人能舉財著
此堅牢藏中若入此藏王賊水火所不能奪時有貧人
先因賣薪得錢三文見僧敎化歡喜布施即以此錢重
著鉢中發願而去去家五里歩歩歡喜到門欲入復遥
向僧至心頂禮發願而入時貧人者今王身是(法苑珠/林  以)
(下/玉)
珠者隂之陽也故勝火玉者隂之隂也故勝水其化如
神故天子藏珠玉諸侯藏金石大夫畜狗馬百姓藏布
帛(管/子)
以玉效德之六理澤者鑑也謂之道腒如竊膏之理謂
之德湛而潤厚而膠謂之性康若樂流謂之神光輝謂
之明礐乎堅哉謂之命此之謂六理(新/書)
玉有六羙君子貴之望之温潤近之栗理聲近徐而聞
逺折而不撓闕而不荏亷而不劌有瑕必示之於外是
以貴之望之温潤者君子比德焉近之栗理者君子比
智焉聲近徐而聞逺者君子比義焉折而不撓闕而不
荏者君子比勇焉亷而不劌者君子比仁焉有瑕必見
之於外者君子比情焉(説/苑)
良玉度尺雖有十仞之土不能掩其光良珠度寸雖有
百仞之水不能掩其瑩(韓詩/外傳)
昔二人評玉一人曰好一人曰醜久不能辯客曰爾來
入吾目中則好醜分矣夫玉有定形而察之不同非好
相反瞳睛殊也(新/論)
以玉作六器以禮天地四方以蒼璧禮天以黄琮禮地
以青珪禮東方以赤璋禮南方以白琥禮西方以𤣥璜
禮北方(周/禮)
玉府(主藏金玉/器用之府)掌王之金玉玩好兵器凡良貨賄之藏
(金玉人所寳者玩則可悦玩之物好則可樂好之物兵/則兊之戈和之弓之類器則赤刀𢎞璧琬琰之類良貨)
(賄則質出于自然而/羙者皆玉府之所藏)共王之服玉佩玉珠玉(服玉謂大/圭之類佩)
(玉謂珩璜之類珠玉則/琢玉為珠以餙冠冕也)王齊則共食玉(祭祀齋戒則共/王所食玉屑)
　大䘮共含玉復衣裳角枕角柶　掌王之燕衣服袵
席牀第凡䙝器(燕衣服謂燕私所服袵卧席也席坐/席也牀第簀也䙝器私䙝所用之器)若
合諸侯(謂盟/會也)則共珠盤玉敦(敦亦盤類以珠飾盤以玉/飾敦盟會㰱血時以盛血)
(以敦盛/食也)凡王之獻金玉兵器文織良貨賄之物(王之獻/謂有獻)
(于賓客文織謂帛之/有文出于織成者)受而藏之(以待/用也)凡王之好賜共其
貨賄
典瑞(主瑞玉/之官)掌玉瑞玉器之藏(執于人曰瑞若鎮圭之/等是也禮于人曰器若)
(四圭之/等是也)辨其名物與其用事(名以命之物以色之用事/如朝聘之日祭祀之類也)
設其服飾(謂王之繅藉若/人衣服之飾也)王晉大圭執鎮圭(大圭朴素/無文鎮圭)
(瑑四鎮之山晉則服/之執則手執之也)繅藉五彩五就(繅謂織組為藻飾/以藉玉也僃五色)
(為五彩一/匝為一就)以朝日(春分日拜日于東/門外用此圭也)公執桓圭侯執信
圭伯執躬圭(並見大宗/伯注信仲)繅皆三彩三就(三彩朱/白蒼也)子執榖
璧男執蒲璧(並見大/宗伯注)繅皆二彩再就(二彩朱/緑也)以朝覲宗
遇會同于王(春見曰朝秋見曰覲夏見曰宗/冬見曰遇時見曰會殷見曰同)諸侯相見
亦如之(亦用此/六等玉)瑑圭璋璧琮(瑑刻也圭鋭璧員半/珪曰璋半璧曰琮)繅皆
二彩一就(朱綠共/成一匝)以頫聘(大夫衆來曰/頫寡來曰聘)四圭有邸(以璧/為邸)
(宿之邸而圭/出于四旁)以祀天旅上帝(祀天謂郊祀于員丘旅/上帝謂祀五帝及衆神)兩
圭有邸(以琮為邸而/圭出于兩旁)以祀地旅四望(祀地于方澤旅四/望謂祀岳瀆及衆)
(神/)祼圭有瓉(于圭頭為器名之/曰瓉用以祼鬯)以肆先王(如宗伯六/享是也)以
祼賔客(如大行人再祼上公/一祼侯伯之類是也)圭璧(圭其邸/為璧)以祀日月星
辰(朝日以大圭鎮圭而祀日月星/辰以圭璧者朝禮與祀禮異也)璋邸社(半圭曰璋邸/托于琮謂貫)
(而射之/于琮也)以祀山川(如宗伯兆山川丘/陵各因其方是也)以造贈賓客(謂致/稍餼)
(之時造舘/贈之也)土圭(量日景/之圭)以致四時日月(冬夏致日春秋/致月而測其景)
(之長/短)封國則以土地(建國封諸侯則以測日/景而制其地域所封)珍圭(王使/執之)
(以為瑞節/珍當作鎮)以徵守(徴召守/國諸侯)以恤凶荒(執此以開府/庫而賑救之)牙璋
(瑑其璋為/齒牙之象)以起軍旅(出征則以起軍/旅而討其罪)以治兵守(守國則/以治兵)
(守而防/患難)璧羡(璧圜九寸其羡/而長之則盈尺)以起度(分寸尺丈/由此而主)駔圭璋
璧琮琥璜之渠眉(駔與組同渠眉謂玉飾之口瑑也/葢以組穿聨六玉溝瑑之中也)疏
璧琮(取其通/于天地)以歛尸(圭在左璋在首琥在右/璜在足璧在背琮在腹)榖圭(瑑如/榖璧)
(之/文)以和難(王遣使以和/諸侯之難)以聘女(聘女以納幣二者皆/致其信善之實也)琬
圭(琬圭琰圭皆王使之/瑞節琬圭則無鋒芒)以治德(諸侯有德于下民則/以此治而旌之也)以
結好(諸侯和好于隣國則/以此結而固之也)琰圭(琰其上使/有鋒芒)以易行(諸侯/之行)
(違乎正者以此/易之使為善也)以除慝(諸侯之慝不可赦者/以此除之去其惡也)大祭祀大
旅(大祭祀謂大神示先王/也大旅謂上帝四望也)凡賔客之事(諸侯來朝行/燕享之禮)共
其玉器而奉之(共其物而/奉其事也)　大䘮共飯玉含玉几玉器
出則共奉之
玉人之事鎮圭尺有二寸天子守之(鎮取鎮安/四方之義)命圭九
寸謂之桓圭公守之(公侯伯之圭皆曰命者以其出于/王所命也桓取强直有立之義)
命圭七寸謂之信圭侯守之(信取尊而/不出之義)命圭七寸謂之
躬圭伯守之(躬取卑而/不信之義)天子執冒四寸(冒圭其形四方/其大四寸邪刻)
(其下取覆/冒為義)以朝諸侯(諸侯來朝則以其瑞圭鋭首上/合于天子之冒圭以為驗也)天
子用全(此言祼圭也祼圭一器有瓉有/龍有將惟天子則全用玉為之)上公用龍(祼圭/以龍)
(為首上公之祼圭以/玉飾其首故曰用龍)侯用瓚(祼圭盛鬯處曰瓉侯之祼/圭以玉餙瓉故曰用瓉)
伯用將(祼圭之柄曰將伯之祼圭/以玉餙其柄故曰用將)繼子男執皮帛(此上/疑有)
(脫文典命曰凡諸侯之世子未/誓則以皮帛繼子男詳見本注)天子圭中必(必與縪同/謂以維約)
(其圭之中央/防失墜也)四圭尺有二寸以禮天(典瑞曰四圭有邸/以祀天旅上帝)
大主長三尺(典瑞曰王/晋大圭)杼上終葵首(杼殺也終葵推也/為推于其杼上明)
(無所/屈也)天子服之(服之則所/謂晋之也)土圭尺有五寸以致日以土
地(致日度日景也典瑞曰土圭以/致四時日月封國則以土地)祼圭尺有二寸有瓉
以祀廟(典瑞曰以肆先/王以祼賔客)琬圭九寸而繅以象德(繅藉玉/者也典)
(瑞曰以治德/以結好也)琰圭九寸判規以除慝以易行(判半也規/半以上剡)
(至首規半以下為琢/節也餘並見典瑞注)璧羨度尺(典瑞曰璧/羡以起度)好三寸以為
度(好璧孔也其徑三寸圓者徑一而圍三則其内之圍/凡九寸矣以徑三寸加圍九寸則得十一寸羡其三)
(寸以為度則/盈一尺矣)圭璧五寸以祀日月星辰(見典/瑞注)璧琮九寸
諸侯以享天子(圓曰璧方曰琮璧以帛琮/以錦葢諸伯享天子之禮)榖圭七寸天
子以聘女(典瑞曰以和/難以聘女)大璋中璋九寸(半圭曰璋曰大/曰中則知中璋)
(小于大璋矣其/長則皆九寸)邊璋七寸(邊璋又小于中/璋其長七寸)射四寸(其廣/四寸)
厚寸(其厚/一寸)黄金勺(三璋皆璋瓉故有勺以/盛黄流以黄金為之)青金外(以青/金餙)
(其/外)朱中(以朱餙/其中)鼻寸(鼻謂龍頭/其高一寸)衡四寸(勺之徑/廣四寸)有繅(所/以)
(藉/璋)天子以廵守(天子廵守所過有事于山川/視山川之三等而用二璋也)宗祝以前
馬(宗宗伯之屬祝太祝之屬天子/廵守則宗祝以此前馬而致禮)大璋亦如之(言諸侯/之大璋)
(亦如邊璋之長/七寸射四寸者)諸侯以聘女(言天子用榖珪/諸侯用大璋也)瑑圭璋八
寸璧琮八寸以頫聘(見典/瑞注)牙璋中璋七寸(中璋牙璋/之小者)射
二寸厚寸以起軍旅以治兵守(見典/瑞注)駔琮五寸(駔與組/同言繫)
(之以/組也)宗后以為權(宗后即王后也以組繫/琮為稱錘以權輕重也)大琮十有二
寸(大于五寸七寸/之琮故曰大琮)射四寸厚寸是謂内鎮(大琮為内鎮/以見鎮圭之)
(為外/鎮也)宗后守之(猶王之守/鎮圭也)駔琮七寸(宗后五寸而天子/七寸者隆殺之辨)
(也/)鼻寸有半寸(宗后之制/亦如此)天子以為權(以權/輕重)兩圭五寸
有邸以祀地以旅四望(見典/瑞注)瑑琮八寸(以别于禮神/故加琢刻也)諸
侯以享夫人(諸侯相為賔則夫人有致禮之/儀則享夫人者亦施報之禮也)案十有二
寸(以玉餙案其/高十二寸)棗㮚十有二列(以棗㮚陳于案/上為十二列也)諸侯純
九(以勞諸侯/皆用九列)大夫純五(以勞大夫/皆用五列)夫人以勞諸侯(夫人/謂天)
(子之三夫人也夫人佐后治内政故王勞賓客而夫人/亦以棗栗勞之隂陽相成之義也然諸侯純九大夫純)
(五者則知所謂十二/列者勞二王之後也)璋邸射素功以祀山川以致稍餼
(典瑞曰以祀山川以遺贈賔客素功者不加/琢飭也所謂致稍餼者即遺贈賔客之謂也)
卝人掌金玉錫石之地(金玉凾於/石謂之卝)而為之厲禁以守之
(為之厲以限其取/為之禁以止其往)若以時取之則物其地圖而授之(産/物)
(之地使之按/圖而取之)廵其禁令(並/上)
何謂五瑞謂珪璧琮璜璋也禮曰天子珪尺二寸又曰
博三寸剡上寸半厚半寸珪為璋方中圓外曰璧半璧
曰璜圓中牙身𤣥外曰琮禮記王度曰王者有象君之
德燥不輕濕不重薄不澆亷不傷疵不掩是以人君寳
之天子之純玉尺有二寸公侯九寸四玉一石也伯子
男俱三玉二石也五玉者各何施葢以為璜以徵召璧
以聘問璋以發兵珪以信質琮以起土功之事也珪以
為信者何珪者兊上象物皆生見於上也信莫著于作
見故以珪為信而見萬物之始莫不自潔珪之為言潔
也上兊陽也下方隂也陽尊故其禮順備也在位東方
陽見義於上也璧以聘問何璧者方中圓外象地地道
安寧而出財物故以璧聘問也方中隂德方也圓外隂
繫於陽也隂德盛於内故見象於内位在中央璧之為
言積也中央故有天地之象所以據用也内方象地外
圓象天也璜所以徵召何璜者半璧位在北方北隂極
而陽始起故象半隂陽氣始施徵召萬物故以徵召也
不象陽何陽始物微未可見也璜者横也質尊之命也陽
氣横於黄泉故曰璜璜之為言光也陽光所及莫不動
也象君之威命所加莫敢不從陽之所施無不節也璋
以發兵何璋半珪位在南方南方陽極而隂始起兵亦
隂也故以發兵也不象隂何隂始起物尚凝未可象
也璋之為言明也賞罰之道使臣之禮當章明也南方
之時萬物莫不章故謂之璋琮以起土功發聚衆何琮
之為言聖也象萬物之宗聚聖也功之所成故以起土
功發衆也位西方西方陽收功於内隂出成於外内圓
象陽外直為隂外牙而内湊象聚㑹也故謂之琮后夫
人之財也五玉所施非一不可勝條畧舉大者也合符
信者謂天子執瑁以朝諸侯諸侯執珪以覲天子瑁之
為言冐也上有所覆下有所冒故覲禮曰侯氏執圭升堂
尚書大傳曰天子執瑁以朝諸侯又曰諸侯執所受圭
與璧朝于天子無過者復得其圭以歸其國有過者留
其圭能正行者復還其圭三年圭不復少絀以爵圭所
以還何以為琮信瑞也璧所以留者以財弊盡輒更造
何以言之禮曰圭造尺八寸有造圭門得造璧也公圭
九寸四玉一石何以知不以玉為四器石持為也以尚
書合言五玉也(白虎/通)
聘人以珪問士以璧召人以瑗絶人以玦反絕以環(荀/子)
於越納姑姝珍共人𤣥貝(共人吳/越之蠻)卜人以丹砂(卜人西/南蠻)
權扶玉貝(權扶南/蠻也)南海魚革珠璣大貝隆谷𤣥玉(隆讀/如庬)
(降之降/  周書)
逸論語曰璠璵魯之寳玉也(初學/記)
山多玉者青丘小革石脆大時騩山中首崦嵫帶山大
咸潘侯樂游和山放臯管涔狐岐狂山北囂湖灌賁聞
敎山景山錫山題首繡山陸山高氏東始釐山箕尾超
山厯山尸山廆山講山嬰梁敏山驕山女几陸䣀若山
帝囷涿山即谷游戲畢山聲匈(山海/經)
山多銅玉者鈐山小次求如渾夕縣雍諸餘鉤吾咸山
白馬柄山
羭次之山多嬰垣之玉
黄酸之水其中多璇玉
峚(㫖/宻)山多白玉是有玉膏其源沸沸湯湯黄帝是食是
饗是生𤣥玉玉膏所出以灌丹木丹木五歲五色乃清
五味乃馨黄帝乃取峚山之玉榮而投之鍾山之陽瑾
瑜之玉為良堅栗精宻濁澤而有光五色發作以和柔
剛天地鬼神是食是饗君子服之以禦不祥(並/上)
西王母上藥有赤河絳璧(漢武帝/内傳)
西王母云昌城玉蘂夜山出火(上/)
岱輿山西有玉山其石五色而輕或似履舃之狀光澤
可愛有類人工其黒色者為勝衆僊所用焉(拾遺/記)
山有玉者木傍枝下垂謂之寳苖
珵楚玉也理六寸光自照璠璵魯玉也㻒齊玉也􁀙晉
玉也瓊赤玉也瓐碧玉也瑎墨玉也瑿𤣥玉也玼紫玉
也瑌玉半白半赤也(廣/雅)
珠生于南海玉出於須彌(鄒/子)
玉之精名曰委然如美女衣青衣見之以桃戈刺之而
呼其名則得之(白澤圖岱委/然一作  委)
紫書金根經曰有青精玉璽
太清中經曰有天一八極璽
龜山元籙曰有流金鳯璽
玉可以烏米酒及地榆酒化之為水亦可以蔥漿消之
為􁎭亦可餌之為丸亦可燒之為粉(抱朴/子)
得于闐國白玉尤善其次有南陽徐善亭部界中玉及
日南盧容水中玉亦佳赤松子以𤣥蟲血漬玉為水而
服之故能乘煙上下也(上/)
封禪壇南有玉盤盤中有玉龜(應劭漢/官儀)
玉雞王者至孝則至(宋/書)
璧琉離王者不𨼆過則至
玉英五常並修則見
𤣥圭水泉流通四海㑹同則出
延嬉王者孝道行則至
碧石者玩好之物棄則至
玉􁃤者不汲而滿王者清亷則出(並/上)
王者不藏金玉則黄銀紫玉見(符瑞/志)
玉馬者瑞器也王者清明篤賢則至(瑞應/圖)
王者不藏金玉則紫玉見之深山服飾不踰祭服則玉
英出(雒/書)
玉龜者師曠時出河東之涯為聖圖出河負錄䜟書(瑞/應)
(圖/)
炎帝時有石璘之玉號曰夜光以闇投水浮而不滅(拾/遺)
(記/)
帝堯在位聖德光洽河洛之濵得玉版方尺圖天地之
形又獲金璧之瑞文字炳列記天地造化之始(上/)
舜漁於澤間水中有聲若雷見一玉牌浮出水面取視
之其文曰受而禪惟汝彦因名其澤曰雷(膠鬲/子)
舜四十二年𤣥都氏來朝貢寳玉(竹書/紀年)
禹開宛委山得赤珪如日碧珪如月長一尺二寸(遁甲/開山)
(圖/)
奚祿山壞天錫玉玦于羿遂殘其身(隋巢/子)
天乙在亳諸鄰國襁負歸德東觀于洛習禮堯壇降三
分沉璧退立榮光不起黄魚雙躍出濟於壇黑烏以雄
隨魚亦止化為黑玉勒曰𤣥精天乙受神福伐桀克三
年天下悉合(尚書中候字宋志云有黑/龜赤文成  告湯伐桀)
周有玉版特令膠鬲索之文王不與費仲來求予之是
膠鬲賢而費仲無道也(韓/子)
武王伐紂樵夫牧竪探高鳥之巢得玉璽文曰水德將
滅木祚方盛(拾遺/記)
武王馳射啇師大崩帝辛登廪臺取天知玉珥及庶玉
衣身以自焚庶玉則銷天知珥在火中不銷(周/書)
天子渴於沙衍求飲未至七萃之士高奔戎刺其左驂
之頸取其青血以飲天子天子羙之乃賜奔戎佩玉一
隻奔戎再拜稽首(穆天/子傳)
㫪山之澤清水出泉温和無風飛鳥百獸之所飲食先
王所謂縣圃天子於是得玉䇿枝斯之英(英玉之精華/也尸子曰龍)
(泉有/玉英)
重􁀙氏之所守曰枝斯璿瑰􁀙瑶琅玕玲□□□玗琪
□尾凡好石之器於是出(並/上)
周穆王時胡獻昆吾割玉刀及夜光常滿盃盃是白玉
之精光明夜照㝠夕出盃於中庭以向天比明而水汁
已滿于盃中也(十洲/記)
楚子玉自為瓊弁玉纓未之服也先戰夢河神謂己曰
界余余賜女孟諸之麋弗致也大心與子西使榮黄諌
弗聴榮季曰死而利國猶或為之况瓊玉乎是糞土也
而可以濟師將何愛焉弗聴出告二子曰非神敗令尹
令尹其不勤民實自敗也(左/傳)
左傳王子朝用成周之寳珪于河津人得之河上隂不
佞拘得玉者取其玉將賣之則為石王定而獻之與之
東訾(周敬王時子朝亂王室王出奔子朝用珪/于河求福水經注云敬王得圭復為玉也)
孫君諱饒字叔敖期思人也乘馬三年不别牝牡沒齒
無分銖之動破玉玦不以寳遺子孫(孫叔/碑)
孔子卒以所受黄玉葬魯城北(説題辭/)
顔淵之簞瓢則勝慶封玉盃何者德行高遠能絶殊也
(王逸/子)
林回棄千金之璧負赤子而趨彼以利合者迫窮相棄
此以天屬者迫窮相收(莊/子)
燕暨齊平燕人賂以瑶罋玉櫝斚耳(左/傳)
公賜公衍羔裘使獻龍輔於齊侯(龍輔/玉名)
宣子有環其一在鄭商宣子謁諸鄭伯子産弗與曰非
官府之守器也寡君不知子太叔子羽謂子産曰韓子
亦無幾求晉國亦未可以貳晉國韓子不可偷也若屬
有讒人交鬬其間鬼神而助之以興其凶怒悔之何及
吾子何愛於一環其以取憎于大國也盍求而與之子
産曰吾非偷晉而有二心將終事之是以弗與忠信故
也僑聞君子非無賄之難立而無令名之患僑聞為國
非不能事大字小之難無禮以定其位之患夫大國之
人令於小國而皆獲其求將何以給之一共一否為罪
滋大大國之求無禮以斥之何饜之有吾且為鄙邑則
失位矣若韓子奉命以使而求玉焉貪滛甚矣獨非罪
乎出一玉以起二罪吾又失位韓子成貪將焉用之且
我以玉賈罪不亦鋭乎韓子買諸賈人既成賈矣商人
曰必告君大夫韓子請諸子産曰日起請夫環執政弗
義弗敢復也今買諸商人商人曰必以聞敢以為請子
産對曰昔我先君桓公與商人皆出自周庸次比耦以
艾殺此地斬之蓬蒿藜藋而共處之世有盟誓以相信
也曰爾無我叛我無强賈毋或匄奪爾有利市寳賄我
勿與知恃此質誓故能相保以至於今今吾子以好求
辱而謂敝邑强奪商人是敎敝邑背盟誓也毋乃不可
乎吾子得玉而失諸侯必不為也若大國令而共無藝
鄭鄙邑也亦弗為也僑若獻玉不知所成敢私布之韓
子辭玉(並/上)
晉中行文子出亡過于縣邑從者曰此嗇夫公之故人公奚
不休舍且待後車文子曰吾嘗好音此人遺我鳴琴吾好珮
此人遺我玉環是振我過者也以求容於我者吾恐其以我
求容于人也乃去之果收文子後車二乘而獻之其君矣(説/苑)
鄭人之取玉也載司南之車為其不惑也(鬼谷/子)
古樂録載卞和獻楚玉王使樂正子視之以為石也而
刖和足此樂正子即所謂下堂而傷其足三月不出猶
有憂色者也(宛委/餘編)
楚昭王得卞和之璧使大夫明光奉璧於趙羊由甫知
趙無反遺乃讒之于王曰明光常背楚反還昭王果怒
之明光作曲以自明焉(琴/操)
宋之富賈有監止子者與人爭買百金之璞玉因佯失
而毁之負其百金而理其毁瑕得千鎰焉(韓非/子)
周主亡玉簮令吏求之三日不能得也周主令人求而
得之家人之屋間吏皆聳懼以君為神明也(上/)
始皇元年騫霄國獻刻玉善畵工名裔使含丹青以潄
地即成魑魅及詭怪群物之象刻玉為百獸之形毛髪
宛若真矣皆銘于臆前記以日月工人以指畵地長百
丈直如繩墨方寸之内畵以四瀆五嶽列國之圖又畵
為龍鳯騫翥若飛皆不可㸃睛或㸃之必飛走也始皇
嗟曰刻畫之形何得飛走使以淳漆各㸃兩玉虎一眼睛
旬日則失之不知所在山澤之人云見二白虎各無一
目相隨而行毛色相似異於常見者明年西方獻兩白
虎各無一目始皇發檻視之疑是前所失者乃㓨殺之
檢其胸前果是元年所刻玉虎(拾遺/記)
良常北垂洞宫口直山嶺南行二百歩有秦始皇埋藏
白璧兩雙入地七尺上有小磐石在嶺上以覆塪處李
斯刻書于璧其文曰始皇聖德章平山河廵狩蒼川勒銘
素璧若掘即可得始皇所履山川皆祀以玉璧不但句
曲而已(陶𨼆居/真誥)
洛陽公輦水作漿兼以給過者公補屩不取其直天神
化為書生問公何以不種菜曰無種即遺數升公種之
化為白璧餘俱為錢遂得以娶婦(孝子/傳)
董偃常卧延清之室以畵石為牀文如錦石體甚輕出
郅支國上設紫琉璃帳火齊屏風列靈麻之燭以紫玉
為盤如屈龍皆用襍寳飾之又以玉精為盤貯氷于膝
前玉精與氷同其潔徹侍者謂氷之無盤必融濕席乃
合玉盤拂之落階下氷玉俱碎偃以為樂此玉精千塗
國所貢也(拾遺/記)
王方平有十二玉壺(神仙/傳)
鍾離意為魯相省視孔子授經堂男子張伯剗草階下
土中得璧七枚懷藏其一以六白意意曰瓮中素書文
曰後世亂吾書董仲舒發吾笥鍾離意璧有七張伯取
其一意召問之伯叩頭出之(後漢/書)
朱暉字文季東平王蒼聞而辟之甚禮敬焉正月朔日
蒼當入賀故事少府給璧是時隂就為府卿貴驕吏慠
不奉法蒼坐朝堂求璧不可得暉望見少府主簿持璧
即往紿之曰我數聞璧而未嘗見試請觀之主簿以授
暉暉顧召令史奉之主簿大驚遽以白就就曰朱椽義
士勿復求更以它璧朝蒼既罷召暉謂曰屬者掾自視
就與藺相如(上/)
明帝詔曰馮魴以忠孝出入八年數進忠言正諌賜以
玉玦(東觀/漢記)
桓帝時光祿勲吏舍壁下有青氣視之得玉鈎玦各一
鉤長七寸二分周五寸四分身中皆雕鏤此青祥也玉
金類也七寸二分商數也五寸四分徵數也商為臣徵
為事葢為人臣引決事者不肅將有禍也是年梁冀專
政後四歲梁氏誅滅(後漢/書)
漢末䘮亂無玉珮侍中王粲識舊珮始作之今玉珮受
法于粲(摯虞決疑注珠蔡邕輿服志云/孝明帝作賔  之珮以郊天地)
闗羽上玉璽牋云璽潜漢水伏于淵泉暉景燭曜靈光
徹天
董君異常以玉醴與盲人服之目旬日而愈(抱朴/子)
孫文臺獲青玉馬鞍其光照于衢路(中華古/今注)
東瀛公騰自并州遷鎮鄴行次真定時久積雪而當門
前方數丈不消釋騰怪而掘之得玉馬高尺許口齒缺
騰以馬者國姓上送之以為瑞然馬無齒則不得食妖
祥之兆哀亡之徵是後騰為汲桑所殺而天下遂亂(晉/書)
終南山崩長安人劉終于崩所得白玉方一尺有文字
云皇亾皇亾敗趙昌井水竭構五梁咢酉小衰困囂䘮
嗚呼鳴呼赤牛奮矧其盡乎羣臣咸賀以為勒滅之徵
劉曜大恱齋七日而後受之以終為奉瑞大夫(上/)
石季倫愛婢名翔風魏末于胡中得之特以姿態見羙
妙别玉聲巧觀金色石氏之富方比王家珍寳竒異視
如瓦礫皆殊方異國所得莫有辯識其出處者乃使翔
風别其聲色悉知其處言西方北方玉聲沉重而性温
潤佩服者益人性靈東方南方玉聲輕潔而性清凉佩
服者利人精神崇常擇羙容姿相類者十人裝飾衣服
大小一等使忽視不相分别常侍于側使翔風調玉以
付工人為倒龍之佩縈金為鳯冠之釵結䄂繞楹而舞
晝夜相接謂之恒舞欲有所召不呼姓名悉聼佩聲視
釵色玉聲輕者居前金色艶者居後以為行次而進也
(拾遺/記)
江嚴於富春縣清泉山遥見一羙女紫衣而歌嚴就之
數十歩女遂隠唯見所據石如此數四乃得一紫玉廣
一尺又邴浪于九田山見鳥狀如雞色赤嗚如吹笙射
之中即入穴浪遂鑿石得一赤玉如鳥形狀也(列異/傳)
宋順帝昇明中荆州刺史沈攸之廐中群馬輙躑蹋驚
嘶如似見物攸之令人伺之見一白駒以綠繩繫腹直
從外來圉者具言攸之使人夜伏櫪邊候之俄而見白
駒來忽然復去視廐門猶閉計其蹤跡直入閣内時人
見者咸謂為怪檢内人唯愛妾馮月華臂上一玉馬以
綠絲䋲穿之至夜輙脫置枕邊夜中有時失去曉時則
還試取看之見蹄下有泥後攸之敗不知所在(宣室/志)
高祖受禪之日滎陽郡人尹午於嵩山東南隅見天雨
石墜地石開有玉璽在其中璽方三寸文曰武丁之人
與道俱肅然入草應天符掃平河洛清魏都又曰皇帝
運興午奉璽以獻(南齊/書)
寧蜀廣漢縣田於陶所瓦間忽見白光窺尋無物乃共
發視獲玉璽一鈕璧方八分上有鼻文曰帝真
曲阿縣民黄慶宅左有園園東南廣袤四丈毎種菜輙
鮮異雖加採㧞隨復更生夜中恒有白光皎質屬天狀
似縣絹私疑非常請師卜候道士傅德占使掘之深三
尺獲玉印一鈕文曰長承萬福
冠軍將軍周普孫于石頭北廂將堂見地有異光照城
堞往獲玉璽一鈕方七分文曰明𤣥君(並上伯又蘭陵/民齊  生于六)
(合獲金璽一鈕/文曰年予主)
齊高帝身不御精細之物主衣中有玉介導以長侈奢
之源命打破之(南/史)
司徒竟陵王文宣王㓜含勝慧結志隆雲誠感懇徵亟
發靈應以永明七年二月八日于西第在内堂法㑹見
佛從東來威容顯曜文宣望身頂禮因而侍立自覺已
冠裁及趺踝佛俛而微笑既而咳唾白如凝雪以手承
捧變為玉稻(法苑/珠林)
梁大同八年戍主楊光欣獲玉龍一枚長一尺二寸高
五寸雕鏤精妙不似人作腹中容斗餘頸亦空曲置水
中令人滿倒之水從口出出聲如琴瑟水盡乃止(襍/爼)
扶桑國貢觀日玉大如鏡方圓尺餘明徹如琉璃映日
以觀見日中宫殿皎然分明(四公/記)
孝昌中於廣平王第掘得古玉印勅召祖瑩與黄門侍
郎李琰之辨之瑩曰此是于闐國玉晉太康中所獻乃
以墨塗字觀之果如瑩言時人稱為博物(北/史)
崔珽為光州刺史掖縣有人年踰九十板輿造州自稱
少曾充使林邑得一羙玉方尺四寸甚有光采藏之海
島垂六十歲忻逢明政今願奉之珽曰吾雖德謝古人
未能以玉為寳遣船隨取光潤果然迄不肻受乃表送
朝
後魏太武大延元年有鄙婦人持方寸玉印詣潞縣侯
孫家既而亡去莫知所在印有三字為龍鳥之形要妙
竒巧不類人跡文曰旱疫平
魏正平二年詔曰朕于苑内獲方寸玉印其文曰子孫
長夀(並/上)
隋相州刺史内陽公薛胄所居堂礎忽變為玉胄謂為
善徵也設齋慶之釋靈裕云斯琉璃耳宜慎之戒之可
禳之以福胄不從其言後楊諒起逆事有相緣乃流之
邊裔追悔晚矣(續高僧傳/  以下珠)
明月珠王者不盡介鱗之物則出(宋/書)
地珠王者不以財為寳則生珠(上/)
楩柟鬱䠞以成縟錦之瘤蚌蛤結痾以銜明月之珠(新/論)
真珠徑一寸以上可服服之可以長久酪漿浸之皆化
如水銀亦可以浮石水蜂窠化之包彤虵黄合之可引
長三四尺丸服之絶榖(抱朴/子)
夫餘地羙珠如酸棗(廣/志)
黄枝州上多明珠雜寳(林邑/記)
木難金翅鳥口結沬所成碧色珠也大秦土人珍之(南/越)
(志/)
吠勒國去長安九千里在日南人長七尺被髪至踵乘
犀象之車乘象入海底取寳宿于鮫人之舍得淚珠則
蛟所泣之珠也亦曰泣珠(述異/記)
凡珠有龍珠龍所吐者虵珠虵所吐者南海俗諺云虵
珠千枚不及玟瑰言虵珠賤也(玟瑰亦/是羙珠)
越人諺云種千畆木奴不如一龍珠(上/)
永昌郡博南縣有光珠穴出光珠珠有黄珠白珠青珠
碧珠(華陽/國志)
佛言此如意珠是摩竭大魚腦中出魚身長二十八萬
里此珠名曰金剛堅也有第一力耐使一切被毒之人
見悉消滅又見光觸身亦復消毒第二力者熱病之人
見則除愈光觸其身亦復得差第三力者人有無量百
千怨家捉此珠者悉得親善諸天一爪甲價直一閻浮
提人物(襍寳/藏經)
有至圓珠置地終日不停有石珠鑄石為珠一名朝珠
(郭義恭/廣志)
璫珠之次為走珠走珠之次為滑珠滑珠之次為磥砢
珠磥砢珠之次為官雨珠官雨珠之次為稅珠稅珠之
次為蔥符珠焉(上/)
𤣥女授帝五龍之印九明之珠(黄帝/内傳)
舜攝天子有援耳貫胸之民來獻珠(金樓/子)
力珠如龍大含之多力可以挽象尾使之倒行劉累得
一顆于甯封能伏虎豹蛟龍嘗提虎尾立千雉之城懸
虎怒聲聞數里(下帷/短牒)
武王入殷歸瑶臺之珠(太公/六韜)
西王母獻穆王以雲澤之珠又名却病説有人病在心
則東向含之肝北腎西肺則俯身向地脾則南也無不
應時愈(道/籥)
子胥出走邊候得之子胥曰上索我者以我有羙珠也
今我已亡之矣我且曰子取吞之候因釋之(韓非子同/張丑事)
(不重/錄)
孔子得九曲珠欲穿不得遇二女敎以塗脂于線使蟻
通焉(小/説)
子華之門徒指河曲之隈戲謂商丘開曰彼中有寳珠
泳可得也商丘開泳之既出果得珠(列/子)
昭王坐握日之臺時有黑鳥白頭集王之所銜洞光之
珠圓徑一尺此珠色黒如漆懸照於室内百神不能𨼆
其精靈此珠出隂泉之底隂泉在寒山之北貟水之中
言水波常圓轉而流也有黒蚌飛翔來去于五嶽之上
昔黄帝務成子游寒山之嶺得黒蚌在高崖之上故知
黒蚌能飛矣至燕昭王時有國獻于昭王王取瑶漳之
水洗其沙泥乃嗟嘆曰自懸日月以來見黒蚌生珠已
八九十遇此蚌千歲一生珠也珠漸輕細昭王常懸此
珠當隆暑之月體自輕凉號曰銷暑招凉之珠也(拾遺/記)
隋侯以藥作珠精耀如真(論/衡)
始皇至東海海神捧珠獻于帝前今海畔有始皇受珠
臺(述異/記)
方朔再拜于帝前曰臣東游萬林之野獲九色鳯雛涔
源丹瀬之水赤色西過洞壑得滄淵虬子靜海遊珠(洞冥/記)
朱仲者㑹稽人也嘗于㑹稽市上販珠髙后時下
書募三寸珠仲齎三寸珠詣闕上書珠好過度
即賜五百金魯元公主復私以七百金從仲求
珠仲獻四寸珠送置于闕即去下書㑹稽徵聘
不知所在景帝時復來獻三寸珠數十枚輙去不知所
之云(列僊/傳)
太初三年起甘泉望風臺臺上得白珠如花一枝帝以
錦葢覆之如照月矣因名照月珠以賜董偃盛以琉璃
之筐(洞㝠/記)
五鹿充宗贈𢎞成子衍濟之珠一名記時投之盤中滚
滚不定至一時盡畧定少選成子讀書毎以記時不差
一遍(集/微)
真蠟夷獻萬年蛤不夜珠光彩皆若月照人亡妍醜皆
美豔帝以蛤賜后以珠賜媫妤后以蛤粧五成金霞帳
帳中常若滿月久之帝謂媫妤曰吾晝視后不若夜視
之羙毎旦令人忽忽如失媫妤聞之即以珠號為枕前
不夜珠為后夀終不為后道帝言(飛燕/外傳)
後漢章帝元和元年明珠出舘陶大如李有明耀三年
明月珠出豫章海昏大如雞子圓四寸八分(列仙/傳)
晉朱黄祖奉親至孝母病篤天漢開明有一老公將小
兒持箱自通即以兩丸藥賜母服之患頓息因停宿夜
中㕔事上有五色無際琴歌清好祖往視之坐于帳裏
四角及頂上各有一大珠形如鵞子明彩炫耀(幽明/録)
石崇使數十人各含異香行而語笑則口氣從風而颺
又屑沉水之香如塵末布象床上使所愛者踐之無跡
者賜以真珠百琲有跡者節其飲食令身輕弱故閨中
相戲曰爾非細骨輕軀那得百琲真珠(拾遺/記)
戴明寳厯朝寵倖家累千金大兒驕滛為五色珠簾明
寳不能禁(南/史)
震澤中洞庭山南有洞穴深百餘尺有漁人茅公􁀙偶
墮洞中旁行升降五十餘里至一龍宫周廻四五里下
有青泥至膝有宫室門闕龍以氣闢水霏如輕霧晝夜
明徹守門小蛟龍張鱗奮爪拒之不得入公􁀙在洞數
日饑食青泥若粳米旬餘彷彿記得歸路得去為吳郡
守具言其事事聞梁武帝召問杰公公曰此洞宂有四
枝一通洞庭湖西岸一通蜀道青衣浦北岸一通羅浮
兩山間穴谿一通枯桑島東穴葢東海龍王第七女掌
龍王珠藏小龍千數衛䕶此珠龍畏蠟愛羙玉及空青
而嗜燕若遣使通信可得寳珠帝聞大喜乃詔有能使
者厚賞之有㑹稽郡鄮縣白水郎庾毗羅請行杰公曰
汝五世祖燒殺鄮縣東海潭之龍百餘頭還為龍所害
汝門龍之仇也可無行乎毘羅㐲實乃止于是合浦郡
洛黎縣甌越羅子春兄弟二人上書自言家代與陵水
羅水龍為㛰逺祖矜能化惡龍晉簡文帝以臣祖和化
龍毒今龍化縣是即臣祖奉宅也象郡石龍剛猛難化
臣祖化之今石龍縣是也東海南天台湘州彭蠡銅皷
石頭等識水大龍皆識臣宗祖亦知臣是其子孫請通
帝命杰公曰汝家制龍石尚在否答曰在謹齎至都試
取觀之公曰汝此石能制徵風召雨戎虜之龍不能制
海王珠藏之龍又問曰汝有西海龍腦香否曰無公曰
奈之何御龍帝曰事不諧矣公曰西海大船求龍腦香
可得昔桐栢真人敎楊義許謐茅容乘龍各贈制龍石
十斤今亦應在請訪之帝敕命求之于茅山華陽隠居
陶𢎞景得石兩片公曰是矣帝敕玉工以于闐舒河中
美玉造小函二以桐木灰發其光末宣州空青汰取其
精者用海魚膠膠之成二缶火堅之龍腦香尋亦繼至
杰公曰以蠟塗子春等身及衣佩乃齎燒燕五百枚入
洞穴至龍宫守門小蛟聞蠟氣俯伏不敢動乃以燒燕
百事賂之令其通問以其上上者獻龍女龍女食之大
嘉又上玉函青缶具陳帝㫖洞中有千餘歲能變化出
入人間之龍善譯時俗之言龍女知帝禮之以大珠三
小珠七襍珠一石以報帝命子春乘龍等載珠還國食
頃之間便至舊岸已而子春薦珠帝大喜得聘通靈異
獲天人之寳以珠示杰公杰公曰三珠其一是天帝如
意珠之下者其二是驪龍珠之中者七珠二是蟲珠五
是海蚌珠人間之上者襍珠是蚌蛤等珠不如火珠之
貴帝遍示百僚朝廷咸謂杰公虚誕莫不詰之杰公曰
如意珠上上者夜光照四十餘里中者十里下者一里
光之所及無風雨雷電水火刀兵諸毒厲驪珠九色上
者夜光百歩中者十歩下者一室光之所及無蛇虺蟲
豸之毒蟲珠七色而多赤其蟲六足二目目當其陷處
有凹如銕鼻蚌珠五色皆有夜光及數尺無瑕者為之
上有瑕者為下蚌珠生于蚌腹與月盈虧蛇珠所致隋
侯噲參即其事也又問蛇鶴之辯對曰使其自適帝命
杰公記虵鶴二珠以斗餘襍珠散于殿前取大黄虵𤣥
鶴各十數處布珠中間于是鶴銜其珠鳴舞徘徊虵銜
其珠盤屈宛轉群公觀者莫不歎服帝復出如意龍蟲
等珠光之逺近七九八數皆如杰公之言子春在龍宫
得食如花如藥如膏如飴食之香羙齎食至京師得人
間風日乃堅如石不可咀咽帝令秘府藏之拜子春為
奉車都尉二弟為奉朝請賜布帛各千疋追訪公􁀙往
不為龍害所由為用麻仁油和蠟作照魚衣乃身有蠟
氣故也(廣/記)
元帝母阮修容曾失一珠元帝時㓜竊吞之謂是左右
所盗乃炙魚眼以獻之信宿之間珠遂便出帝尋一目
致眇葢魚之報也(上/)
突厥嘗與中國交市有明珠一篋價直八百萬幽州總
管隂夀白后市之后曰當今戎狄屢冦將士罷勞未若
以八百萬分賞有功者百僚聞之畢賀后雅性儉約帝
常合止利藥須胡粉一兩宫内不用求之竟不得(隋/書)
隋煬帝南幸時隂雲驟作俄雨氷雹忽降擊龍舟之葢
既晴上思雹虞世基請令宫女撒珠璣於舟中以應雹
聲又抛龍腦于錦㠶之上以象霰雪(開河/記)
昔娑竭羅(華言/鹹海)龍王女年始八歲有一寳珠價值三千
大千世界持以上佛佛即受之忽然之間變成男子具
菩薩行即往南方無垢世界坐寳蓮華成等正覺三十
二相八十種好普為十方一切衆生演說妙法(法苑/珠林)
佛在世時告天帝釋言汝施我真珠并天工匠又告天
魔汝施我七寳又告娑竭龍王汝施我摩尼珠帝釋天
龍等即奉珠寳于三七日中並集戒壇所造作珠塔用
七寳莊嚴上安摩尼珠以佛神力故于三七日中一時
皆成合得八百億真珠七寳塔以盛如來瓦鉢(法苑/珠林)
明月摩尼珠多在龍腦中有福衆生自然得之亦名如
意珠常出一切寳物衣服飲食隨意皆得得此珠者毒
不能害火不能燒或是帝釋所執金剛與修羅鬬時碎
落閻浮是變成此珠又言過去久逺佛舍利法既滅盡
變成此珠以為利益(善信/經)
佛在世時迦毘羅衛城中有一長者財寳無量不可稱
計其婦生一男兒端正殊妙世所希有頭上自然有摩
尼珠時父母歡喜因為立字名曰寳珠年漸長大見佛
出家成阿羅漢果(百緣/經)
有國名歡樂有居士名摩訶檀妻名旃陀生一子姿容
端正世間少雙墮地便語發誓願言我當布施濟益貧
窮父母因名大意至年十七為衆生故發意入海取月
寳珠以濟衆生初入海中至白銀城龍王與明月珠有
二十里寳前行復至金城龍王與明月珠有四十里寳
復前行至水精城龍王與明月珠此珠有六十里寳復
前行至瑠璃城龍王與明月珠此珠有八十里寳龍王
遂發願言後得道時願我為弟浄意供養過于今日令
長得智慧大意受珠而去欲還本國經厯海中諸海神
王因共議言我海中雖多衆珠名寳無有此珠便勅海
神要處奪取神化作人與大意相見問言聞卿得竒異
之物寧可借視大意舒手示其四珠海神便揺其手使
珠墮水大意自念王與我言此難保我幸得之今為此
子所奪非趣也即語海神曰我自勤苦經渉險阻得此
珠來汝反奪我今不相還我當抒盡海水海神知之問
言卿志竒高海深三百三十六萬由旬其廣無涯柰何
竭之如日終不墮地如大風不可攬束日尚可墮風尚
可攬大海水不可抒令竭也大意笑答之言我自念前
後受身生死壞敗積骨過于須彌山其血流過五河尚
欲斷生死之根本但此小海何足可抒我昔供養諸佛
誓願言令我志行勇於道决所向無難當移須彌山竭
大海水終不退意使一心以器抒海水精誠之意四天
王來助大意抒水已二于是海中諸神皆大振怖共議
言今不還珠者非小故也水盡泥出壞我宫室海神於
是便出衆寳以與大意大意不取但欲得我珠終不相
置海神知其意盛便出珠還之大意得珠還其本國恣
意大施自是以後境界無復饑寒窮乏之苦(大志/經)
于是元始懸一寳珠大如黍米在空𤣥之中去地五丈
元始登引天真大神上聖高尊妙行真人十方無極至
真大神無鞅數衆俱入寳珠之中天人仰看惟見勃勃
從珠口中入既入珠口不知所在國人廓散地還平正
無復欹陷元始即于寳珠之内說經都竟(度人經寳/以下襍)
珊瑚鉤王者恭信則見(宋/書)
德至於山陵則出黑丹(孝經援/神契)
雞駭犀王者賤難得之物則出(宋/書)
吠琉璃出須彌山青色一切寳皆不可破亦非火焰所
能鎔惟鬼神有道力者能破之或云是金鳷鳥殻帝青
者帝釋寳青色也
視瓦上獨無霜者其下有寳藏(地鏡/圖)
神靈滋德百寳用則璣鏡出(孝經援神契注/云璣鏡大珠也)
蕃磧之中有聖鐵焉含之可以辟兵須彌之山有吠琉
璃焉火不能銷金不能破
蜂藪爇而為琥珀蜻蜓之目瘞而為青珠
琥珀一名江珠(廣/志)
頗梨千歲汞所化瑪瑙鬼血所化
佛言大王當知轉輪聖王復有七種名為輭寳所有功
德少前七寳何等為七一劍寳二皮寳三牀寳四園寳
五屋舍寳六衣寳七足所用寳第一劒寳者輪王所用
國内若有違王命者彼劒寳即從空飛往諸小王見即
降伏拜第二皮寳者此海龍王皮出大海中廣五由旬
長十由旬體浄鮮潔光曜白日火燒不焦水漬不爛猛
風吹不能動體含温涼能郤寒熱隨王去處皮寳亦去
所有士衆滿十由旬徧覆其上能作别屋不相妨礙第
三牀寳者王所用牀立能平正柔輭得所若王入禪即
入解脫禪定三昧能滅貪嗔癡女人見王坐寳牀者即
皆得離貪瞋癡心第四園寳者入彼園時即得定心若
王欲受五欲樂時依王所行善業功德諸天界中所有
華果池河戲樂之具自然𨼆沒現于王前第五屋舍寳
者王入彼屋欲見日月星宿所有殊異珍玩伎樂屋中
悉聞即離憂惱一切疲勞于睡眠中極受快樂第六衣
寳者王所有衣無如世間絹布絲縷縱廣文章第一柔
輭一切塵垢不能㸃汙著彼寳衣即離寒熱饑渴病憂
而水火刀等所不能損第七足所用寳者所謂鞾等若
王著者涉水不沒入火不燒雖復逺行百千由旬不覺疲
極是名輪王七種輭寳是十善中少分習氣功德非正
具足十善業道(薩遮尼/乾子經)
丹丘之國獻瑪瑙甕以盛甘露帝德所洽被于殊方以
露充于㕑也碼碯石類也南方者為之勝今善别馬者
死則破其腦視之其色如血者則日行萬里能騰空飛
腦色黄日行千里腦色青者嘶聞數百里腦色黑者入
水毛鬛不濡日行五百里腦色白者多力而怒今為器
多用赤色若是人工所制者多不成器亦殊朴拙其國
人聴馬鳴則别其腦色丹丘之地有夜又駒䟦之鬼能
以赤碼碯為瓶盂及樂器皆精妙輕麗中國人有用者
則魑魅不能逢之一說云碼碯者言是惡鬼之血凝成
此物昔黄帝除蚩尤及四方群凶并諸妖魅填川滿谷
積血成淵聚骨如岳數年中血凝如石骨白如灰膏流
成泉故南方有肥泉之水有白堊之水望之峩峩如霜
雪矣又有丹丘千年一燒黄河千年一清至聖之君以
為大瑞丹丘之野多鬼血化為丹石則碼碯也不可斫
削雕琢乃可鑄以為器也當黄帝時碼碯甕至堯時猶
存甘露在其中盈而不竭謂之寳露以班賜羣臣至舜
時露已漸减隨帝世之汙隆時淳則露滿時澆則露竭
及乎三代減于陶唐之庭舜遷寳甕于衡山之上故衡
山之嶽有寳露壇舜於壇下起月舘以望夕月舜南廵
至衡山百辟群后皆得露泉之賜時有雲氣生于露壇
又遷寳甕於零陵之上舜崩甕淪于地下至秦始皇通
汨羅之流為小溪逕從長沙至零陵掘地得赤玉甕可
容八斗以應八方之數在舜廟之堂前後人得之不知
年月至後漢東方朔識之朔乃作寳甕銘曰寳雲生于
露壇祥風起于月舘望三壺如盈尺視八鴻如縈帶三
壺則海中三山也一曰方壺則方丈也二曰蓬壺則蓬
萊也三曰瀛壺則瀛洲也形如壺器此三山上廣中狹
下方皆如工制猶華山之似削成八鴻者八方之名鴻
大也登月舘以望四海三山皆如聚米縈帶者矣(拾遺/記)
東昏侯為潘妃作琥珀釧一隻直七十萬(南齊/書)
光武時南海獻珊瑚婦人帝命植于殿前謂之女珊瑚
一旦柯葉盛茂至靈帝時樹死(述異/記)
鬱林郡有珊瑚市(上/)
大貝王者不貪財寳則出(宋/書)
邽山濛水多黄貝(山海/經)
堯懸貝殻于塢宫(嚴助相/貝經)
貝至徑尺則寳也狀如赤電墨雲謂之紫貝素質紅墨
謂之朱貝青地綠文謂之綬貝墨文黄畫謂之霞貝紫
愈疾朱明目綬消氣障霞伏蛆蟲黑白各半曰伏貝使
人寡慾無以近婦人黄脣㸃齒有赤駁曰濯貝使人善
驚無以親童子赤帶通脊曰瞬貝使胎消毋以近孕婦
赤幟肉慤赤絡曰彗貝使人健忘赤鼻青脣曰醟貝使
童子愚女人淫脊上有縷句脣曰碧貝使童子盗赤中
圓曰委貝使人志强(嚴助相/貝經)
蛙延得大貝于昌陽弱泉為五帝瑶器也(上/)
穆王得大紫貝懸其殻于昭陽觀以消惡霧(並上/下錢)　(以/)
自太昊以來則有錢矣太昊氏高陽氏謂之金有熊氏
高辛氏謂之貨陶唐氏謂之泉商周謂之布齊莒謂之
刀(通/典)
軒轅臣伯陵始造錢刀夏禹始用龜貝銀玉之貨(物/原)
軒轅造錢而無文周景公改鑄大錢始為有文公孫述
始鑄鐵錢魏武帝始以年號鑄錢(上/)
秦始皇始禁私錢漢武帝始拘銅于官而禁私采珠玉
金銀銅鐵錫越勾踐始作金人
敎與俗改幣與世易夏后以元貝周人以紫石後世或
金錢刀布
古泉貨太昊金尊盧氏幣(緯/畧)
南方有蟲名􁗷􁖈一名􁀙蠋又名青蚨形似蟬而稍大
味辛羙可食生子必依草葉大如蠶子取其子母即飛
來不以逺近雖潜取其子母必知處以母血塗錢八十
一文以子血塗錢八十一文每市物或先用母錢或先
用子錢皆復飛歸輪轉無已故淮南子術以之還錢名
曰青蚨(搜神/記)
堯守歲之盈虚乘民之緩急正其甲令而御其大權燒
山林焚沛澤以通刀布乃為金三等禺氏邊山之玉赤
野末光之珠以為上幣汝漢右洿之金以為中幣泉貨
以為下幣
湯七年旱禹五年水湯以莊山禹以厯山之金並鑄幣
以救人困至周太公立九府圜法始名以錢錢文以寳
自周景王大錢始也以年自後魏孝文太和始也以銕
為錢自公孫述據蜀始也(事/始)
景王將鑄大錢單穆公曰不可古者天災降戾于是乎
量資幣權輕重以振救民民患輕則為之作重幣以行
之于是乎有母權子而行民皆得焉若不堪重則多作
輕而行之亦不廢重于是乎有子權母而行小大利之
今王廢輕而作重民失其資能無匱乎若匱王用將有
所乏乏則將厚取于民民不給將有逺志是離民也且
夫備有未至而設之有至而後救之是不相入也可先
而不備謂之怠可後而先之謂之召災周固羸國也天
未厭禍焉而又離民以佐災無乃不可乎將民之與處
而離之將災是備禦而召之則何以經國國無經何以
出令令之不從上之患也故聖王樹德于民以除之夏
書有之曰闗石和鈞王府則有詩亦有之曰瞻彼旱麓
榛楛濟濟愷悌君子干祿愷悌夫旱麓之榛楛殖故君
子得以易樂干祿焉若夫山林匱竭林麓散亡藪澤肆
既民力彫盡田疇荒蕪資用匱乏君子將險哀之不暇
而何易樂之有焉且絶民用以實王府猶塞川源而為
横汙也其竭也無日矣若民離而財匱災至而備亾王
其若之何吾周官之于災備也其所怠棄者多矣而又
奪之資以益其災是去其藏而翳其人也王其圖之王
弗聼卒鑄大錢(國語/)
公曰何謂藏于民請散棧臺之錢散諸城陽鹿臺之布
散諸濟隂(管/子)
項梁隂養士九十人叅木者所與計謀者也木佯疾于
室中鑄大錢以具甲兵(楚漢/春秋)
桓帝時議改鑄大錢劉陶上議曰當今之憂不在于貨
在于民饑葢民可百年無貨不可一朝有饑故食為至
急也議者不逹農殖之本多言冶鑄之便故欲因緣行
詐以賈國利國利將盡取者争競造鑄之端于是乎生
葢萬人鑄之一人奪之猶不能給况一人鑄之萬人奪
之乎夫欲民殷財阜是在止役禁奪則百姓不勞而足
欲鑄錢齊貨以救其弊此猶養魚沸籠之中棲鳥烈火
之土水木本魚鳥之所生也用之不時必致燋爛乃止
不鑄錢(後漢/書)
靈帝中平三年鑄四出文錢錢皆四道識者竊言侈虐
已甚形象兆見此錢成必四道而去及京師亂錢果流
布四海
王莽簒位罷五銖更作小錢文曰貨泉其文反白水真
人此則世祖中興之瑞也(應劭漢/官儀)
鍾離意薦劉平等有詔徵之特賜辦裝錢
閻敞字子張為郡五官掾太守第五嘗被徵以俸錢百
三十萬寄敞敞埋置堂上後嘗舉家病死唯孤孫九歲
嘗未死語孫云吾有錢三十萬寄掾閻敞孫長大來求
敞敞見之悲喜取錢還之孫曰祖唯言三十萬今乃百
三十萬誠不敢取敞曰府君病困謬言耳郎君無疑(汝/南)
(先賢/傳)
項仲山飲馬渭水毎投三錢(三輔/决録)
范冉候姊病姊飯之留錢二百(後漢/書)
郝子亷過姊飲留錢席下而去毎行飲水輙投一錢井
中(風俗/通)
漢世有人年老無子家富性儉嗇惡衣蔬食侵晨而起
侵夜而息營理産業聚歛無厭而不敢自用或人從之
求丐者不得已而入内取錢十自堂而出隨歩輙減比
至于外纔餘半在閉目以授乞者尋復囑云我傾家贍
君慎勿他説復相效而來老人俄死田宅沒官貨財充
于内帑矣(笑/林)
陳重在郎署有郎負息數十萬債主日至煎求無已重
宻以錢代還郎後覺知厚辭謝之重曰非我之為將有
同姓名者(謝承後/漢書)
漢有厭勝錢藕心錢狀如干盾長且方而不貟葢古刀
布之變也
有周掔嘖者貧而好道夫婦夜耕困卧夢天公過而哀
之勅外有以給與司命案錄籍云此人相貧限不過此
唯有張車子應賜錢千萬車子未生請以借之天公曰
善曙覺言之于是夫婦戮力晝夜治生所為輙得貲至
千萬先時有張媪者常往掔嘖家傭賃野合有身滿月
當孕便遣出外駐車屋下産得兒主人往視哀其孤寒
作糜粥食之問當名汝兒作何姬曰今在車下而生夢
天告之名為車子掔嘖乃悟曰吾昔夢從天換錢外白
以張車子錢借我必是子也財當歸之矣自是居日衰
減車子長大富于周家(搜神/記)
張冲字長思燉煌人散家財巨萬施之鄉閭時人為之
謡曰推財不疑張長思(前凉/録)
晉義熈十二載淯陽縣群童子浴于淯水忽見側有錢
出如流沙因兢取之手滿放隨流去又以衣盛褁各有
所得又見流錢中有一銅車小牛牽之勢甚奔迅兒等
奔逐掣得一輪徑可五寸豬鼻轂有六輻通然青色缸
内黄脫狀如恒運于時沈敞守南陽求得此物然莫測
之(治聞/記)
晉太元中桂陽臨武徐孫江行見岸有錢溢出即輦着
船中須臾悉變成土(異/苑)
孝武孝建初鑄四銖文曰孝建一邊為四銖其後稍去
四銖專為孝建尚書右丞徐爰議曰貨薄人貧公私俱
罄宜應遵式古典收銅繕鑄納贖刋刑著在往䇿合宜
以銅贖刑隨罪為品詔可之所鑄錢形式薄小輪郭不
成就于是人間盗鑄者雲起襍以鉛錫並不牢固又剪
鑿古錢以取其銅錢既轉小稍違官式雖重制嚴刑人
吏官長坐罪免者相係而盗鑄彌甚乃立品格薄小無
輪郭者悉加禁斷時議者又以銅轉難得欲鑄二銖錢
顔竣曰議者將謂官藏空虚宜更改變天下銅少宜減
錢式以救災弊賑國弔人愚以謂不然今鑄二銖恣行
新細於官無解于乏而人姦巧大興天下之貨將糜碎
至盡空立嚴禁而利源難絶不過一二年間其弊不可
復救此其不可一也今鎔鑄獲利不見有頓得一二倍
之理縱復得此必待彌年又不可二也人懲大錢之改
兼畏近日新禁市井之間必生紛擾富商得志貧人困
窮又不可三也况又未見其利而衆弊如此失筭當時
取誚百代上不聼(宋/書)
宋文帝景和二年鑄二銖錢文曰景和形式細人模效
之剪鑿者謂之耒子薄者謂之荇葉永光元年沈慶之
啟通私鑄于是錢貨亂一千錢長不盈三寸謂之鵞眼
綖環(上/)
宋世祖令小黄門于殿内埋錢以為私藏(南/史)
赤仄錢一當五以赤銅為其郭所謂子紺錢也
吳興沈充鑄小錢謂之沈郎錢(上/)
泰始中世祖于青谿宅得錢一枚文有北斗七星雙節
又有人形𢃄劒及治湓城又得一大錢文曰太平百歲
(南齊/書)
高帝建元四年奉朝請孔覬上書曰三吳國之闗間比
歲被水潦而糴不貴是天下錢少非榖穰賤此不可不
察也鑄錢之弊在輕重屢更重錢患難用而難用為無
累輕錢弊盗鑄而盗鑄為禍深人所盗鑄嚴法不禁者
由上鑄錢惜銅愛工也惜銅愛工也者謂錢無用之器
以通交易務欲令輕而數多使省工而易成不詳慮其
患也自漢鑄五銖錢至宋文帝四百餘年制度有廢興
而不變五銖者其輕重可得貨之宜也以為開鑄錢府
方督貢金大興鎔鑄錢重五銖一依漢法府庫以實國
用有儲乃量俸祿薄賦税則家給人足頃盗鑄新錢者
皆效作剪鑿不鑄大錢也若官錢已布于人使嚴斷剪
鑿小輕破缺無周郭者悉不得行官錢細小者稱合銖
兩銷以為大利貧良之人塞奸巧之路錢貨既均逺近
則一百姓樂業市道無争衣食滋殖矣時議者以為錢
貨轉少宜更廣鑄重其銖兩以防人姦上乃使諸州大
市銅會上崩乃止(齊/書)
臨川王宏恣意聚歛庫室垂有百間性愛錢百萬一聚
黄榜標之千萬一庫懸以紫標如此三十餘間豫章王
綜為錢愚論以譏之(南/史)
晉平王休祐為荆州以短錢一百賦人田登求白米一
斛
梁武帝鑄錢肉好周郭文曰五銖重四銖三參一黍其
文則重一斤三兩又别鑄除其肉郭謂之公式女錢徑
一寸文曰五銖重如新鑄五銖二品並行百姓或私以
古錢交易者其五銖徑一寸一分重八銖文曰五銖三
吳屬縣行之女錢徑一寸重五銖無輪郭郡縣皆通用
太平百錢二種並徑一寸重四銖源流本一但文字古
今之殊耳文並曰太平百錢定平一百五銖徑六分重
一銖半文曰定平一稚錢五銖錢徑七分半重三銖半
文曰五朱源出稚錢但稍遷異以銖為朱耳三吳行之
差少于餘錢又有對文錢其源未聞豐貨錢徑一寸重
四銖半代之謂之男錢云婦人佩之即生男也此等輕
重不一天子頻下詔書非新鑄二種之錢並不許用而
趨利之徒私用轉甚至普通中乃議盡罷銅錢更鑄銕
錢人以銕錢易得並皆私鑄所在鐵錢遂如丘山物價
騰貴自破嶺以東八十為百名曰東錢江郢以上七十
為百名曰西錢京師以九十為百名曰長錢大同元年
天子乃詔通用足百詔下而人不從錢百益多至于末
年遂以三十五為百
梁元帝幸𤣥洲苑見大虵盤屈于前羣小虵遶之皆黒
色帝惡之宫人曰此非怪恐是錢龍以錢千萬鎮其處
梁庾丹少有雋才父景休頗有資産丹負錢數百萬債
者填門景休怒不償既而朝賢之丹不之景休景休恱
悉為還之
江禄為武尋郡頗有貲産積錢於壁壁為之倒迮銅物
皆鳴人戲之曰所謂銅山西傾洛鐘東應者也(並/上)
劉類為𢎞農太守使人掘地求錢所在市里皆有孔穴
(魏/書)
永平三年冬鑄五銖錢孝莊初私鑄者益更薄小乃至
風飄水浮(後魏/書)
陳初承梁喪亂之後鐵錢不行始梁末又有兩柱錢及
鵞眼錢人襍用其價同但兩柱重而鵞眼輕私家多鎔
鑄又間以錫錢兼以粟帛為貨文帝元嘉五年改鑄五
銖初出一當鵞眼十(陳/書)
後魏宣武景明年海陵人黄尋家貧忽風雨錢飛至家
後巨富錢數萬其後被誅(廣五/行記)
高祖禁惡錢有二人在市以惡錢易者上令斬之蘇綽
曰此人當杖上曰撼大木不動者當退對曰臣望感天
心何論動木上乃止(隋/書)
昔佛在世時舍衛城中有一長者其家巨富財寳無量
不可稱計生一男兒端正殊妙世所希有其兒兩手各
把金錢取已還生無有窮盡父母歡喜因為立字名曰
寳手年漸長大慈悲孝順好喜布施有人來乞申其兩
手出好金錢尋以施之後與諸人出城遊觀前到祗洹
見佛相好心懷歡喜頂禮請佛及比丘僧願受我供阿
難語言設供須財于是寳手即申兩手金錢雨落須㬰
滿地積聚過人佛勅阿難令為營供飲食訖佛為説法
得須陀洹歸辭父母求乞出家既出家已得阿羅漢果
(百緣/經)
昔有三人共賈衒各分得五百萬餘有一錢欲與一人
則為不平欲破分之事有不然時沙門分衛三人共言
布施沙門答言大佳手共持與沙門呪願令汝今世後
世竝得其福竝生羅閱國中各得豪富一人山中採金
一人主耕田取金一人主井中汲取金為受前世布施
之福(法苑珠林/以下幣帛)
太昊幣謂之九棘
白氏帖伏羲作布是以神農有不織之令黄帝内傳云
黄帝斬蚩尤蠶神獻絲乃稱織維之功(路/史)
黄庭為不死之道受者先齊九日然後受之結盟立誓
期以勿洩盟以𤣥雲之錦九十疋金簡鳯文羅四十疋
(黄庭/經)
南海出鮫綃紗泉客潛織一名龍紗以為服入水不濡
(述異/記)
員嶠山有氷蠶長七寸黑色有角有鱗以霜雪覆之然
後作繭長一尺其色五彩織為文錦入水不濡以之投
火經宿不燎唐堯之世海人獻之堯以為黼黻(拾遺/記)
𤣥莵北有山山有花人取紡績為布(𤣥中/記)
益州有梧桐木其華采如絲人績以為布名曰桐華布
(華陽/國志)
齊陶之縑南漢之布中國以一端縵得匈奴累金之物
(鹽銕/論)
葛子升越筩中女布(潜夫/論)
越王曰吳王好服之離體吾欲采葛使女工織細布獻
之以求吳王之心于子何如羣臣曰善乃使國中男女
入山采葛以作黄絲之布欲獻之未及遣使吳王聞越
王盡心自守食不重味衣不重綵雖有五臺之游未嘗
一日登翫吾欲因而賜之以書增之以封東至于勾甬
西至于檇李南至于姑末北至于平原縱横八百餘里
越王乃使大夫種索葛布十萬甘蜜九党文笥七枚狐
皮五雙晉竹十廋以復封禮吳王得之曰以越僻狄之
國無珍今舉其貢貨而以復禮此越小心念功不忘吳
之效也夫越本興國千里吾雖封之未盡其國子胥聞
之退卧于舍謂侍者曰吾君釋其石室之囚縱于南林
之中今但因虎豹之野而與荒外之草于吾之心其無
損也吳王得葛布之獻乃復增越之封賜羽毛之飾几
杖諸侯之服越國大恱采葛之婦傷越王用心之苦乃
作詩曰葛不連蔓棻台台我君心苦命更之嘗膽不苦
甘如飴令我采葛以作絲女工織兮不敢遲弱于羅兮
輕霏霏號絺素兮將獻之越王悦兮忘罪除吳王歡兮飛
尺書增封益地賜羽竒几杖茵褥諸侯儀群臣拜舞天
顔舒吾王何憂能不移(吳越/春秋)
吳赤市使於智氏假道于衛甯文子具紵絺三百製送
之吳赤市至於智氏既得事將歸吳知伯命造舟為梁
吳赤市曰吾聞之天子濟於水造舟為梁諸侯維舟為
梁大夫方舟方舟臣之職也且敬太甚必有故使人視之視
則用兵在後矣將以襲衛吳赤市曰衛假吾道而厚贈
我我見難而不告是與為謀也稱疾而留使人告衛衛
人警戒智伯聞之乃止(說/苑)
公儀休相魯其妻織布休曰汝豈與世人争利哉遂燔
其機(韓/子)
蘇秦如趙逢其隣子于易水上從貸一布布償千金隣
子不與(典/畧)
尉陀獻高祖鮫魚荔枝高祖報以蒲桃錦四疋(西京/雜記)
漢武時西域獻蛺蝶羅日本國貢麒麟錦金花眩人眼
目(洞㝠/記)
霍光妻遺淳于衍蒲桃錦二十四疋散花綾二十五疋
綾出鉅鹿陳寳光家寳光妻傳其法霍顯召入其第使
作之機用一百二十鑷六十日成一疋疋直萬錢又與
走珠一琲綠綾百端錢百萬黄金百兩衍猶怨曰吾為
爾成何功而報我若是哉(西京/襍記)
招僊閣中有霞光繡有藻龍繡有連煙繡有走龍錦有
雲鳳錦有飜鴻錦閣上燒荃靡香屑燒粟許其氣三月不
絶(洞㝠/記)
因祗之國去王都九萬里獻女工一人體貌輕潔被纖
羅襍繡之衣長䄂修𥚑風至則結其衿帶恐飄颻不能
自止也其人善織以五色絲納于口中手引而結之則
成文錦其國人來獻有雲崑錦文似雲從山岳中出有
列堞錦文似雲霞覆城雉樓堞襍珠錦文似貫珠珮也
有篆文錦文似大篆之文也有列明錦文似列燈燭也
幅皆廣三尺(拾遺/記)
亷范年十五至蜀迎祖母喪及到葭萌船沒幾死太守
張穆持筒中布數篋與范范曰石生堅蘭生香前後相
違不忍行也遂不受(東觀/漢記)
前後毎得蜀錦殊不善鮮卑尚復不受也吳所織如意
虎頭連璧錦采至洛邑亦皆下惡是為下土之物皆有
虚名(魏文/帝詔)
馬先生為博士居貧乃思綾機之變不言而世人知其
巧矣舊綾機五十綜者五十躡六十綜者六十躡先生
患其䘮功費日乃皆易以十二躡其竒文異變因感而
作者猶自然之成形隂陽之無窮(裴松之三/國志注)
張仲舒為司空空中忽雨絳羅于其庭内張惡而焚之
經宿抱病而死(異/苑)
沈珩弟峻字叔山有名譽而性儉恡張温使蜀入内良
久出語温曰向擇一端布欲以送卿而無麤者温嘉其
能顯非(笑/林)
錦有大登高小登高大明光小明光大博山小博山大
茱萸小茱萸大交龍小交龍葡萄文錦班文錦鳯凰錦朱雀錦
韜文錦桃核文錦其御罽有豹頭文罽鹿子罽花罽或
青綈或白綈或黄綈或綠綈或紫綈或蜀綈(十六國/春秋)
宋該為右長史太祖會群僚以該性貪故賜布百餘疋
令負而歸重不能勝乃至僵頓以愧辱之(燕/書)
沈休文雨夜齋中獨坐風開竹扉有一女子擕絡絲具
入門便坐風飄細雨如絲女隨風引絡繹不斷斷時亦
就口續之若真絲焉燭未及䟦得數兩起贈沈曰此謂
氷絲贈君造以為氷紈忽不見沈後織成紈鮮潔明淨
不異于氷製扇當夏日甫携在手不揺而自涼(瑯環/記)
廣州嘗獻入筒細布一端八丈帝惡其精麗勞人即付
有司彈太守以布還之(宋/書)
靈太后幸左藏賜布絹儀同陳留公李崇章武王融並
以所負多顛俯于地崇乃傷腰融至損脚時人為之語
曰陳留章武傷脚折股貪人敗類穢我明主(北/史)
祖珽與陳元康等為聲色之遊諸人常就珽宿出山東
大文綾連珠孔雀羅等百餘令諸姬賭之為戲樂(上/)
隋文帝開皇十五年夏六月焚綾文布(隋/書)
狄士文常入朝遇上賜公卿入左藏任取多少士文口
銜一疋絹兩手各持一疋上問其故士文曰臣口手俱
滿餘無所須上異之别賞物勞遣之(上/)
越溪進耀光綾綾文突起有光彩越人乘樵風舟泛于
石㠶山下收野繭繅之繅絲女夜夢神人告云禹穴三
千年一開汝所得繭即江淹文集中壁魚所化也絲織
為裳必有竒文織成果符所夢(大業/拾遺)
毗騫有燃火之洲有木可績是謂火浣之布(𤣥/覧)
海中有大洲洲上有諸薄國國東有馬五洲復東行漲
海千餘里至自然大洲其上有樹生火中洲左近人剝
取其皮紡績作布以為手巾與焦麻無異而色微青黒
若小垢洿則投火中復更精潔或作燈炷用之不知盡
(十洲/記)
西域有火鼠之布(束晢發/蒙記)
晉太康元年白雲起于灞水三日而滅有司奏云天下
應太平帝問其故曰昔舜時黄雲興于郊野夏代白雲
蔽于都邑殷代𤣥雲覆于林藪斯皆應世之休徵殊鄉
絶域應有貢其方物也果有羽山之民獻火浣布萬疋
其國人稱羽山之山有文石生火煙色以隨四時而見
名為淨火有不潔之衣投于火石之上皆如新浣當虞
舜時其國獻黄布漢末獻赤布梁冀製為衣謂之丹衣
史家云單衣今縫掖也(拾遺/記)
杰公常與諸儒語云扶桑之蠶長七尺圍七寸色如金
四時不死五月八日嘔黄絲布于條枝而不為蠒燒扶
桑木灰汁煑之其絲堅韌四絲為係足勝一鉤蠶卵大
如燕雀卵産于扶桑下齎卵至句麗國蠶變小如中國
蠶耳俄而扶桑國使使貢方物有黄絲三百斤即扶桑
所吐之絲也帝有金鑪重五十斤繫六絲以懸鑪絲有
餘力(四公/記)
南海商人齎火浣布三端杰公遥識之曰此火浣布也
二是緝木皮所作一是續鼠皮所作以詰商人具如杰
公之說因問木鼠之異公曰木堅毛柔是可别也以陽
燧火山隂柘木爇之木皮改常試之果驗(上/)
　
　
　
　
　
　
　
　
　
　廣博物志卷三十七
欽定四庫全書
　廣博物志卷三十八
　　　　　　　　　　　　明　董斯張　撰
　　服餙(衣/履)　(冠/屐)　(釵釧/鞾)
紫貂白狐製以為裘鬱若慶雲皎如荆玉此毳衣之美
也壓菅蒼蒯編以蓑芒葉微疎絫黯若朽穰此卉服之
惡也裘蓑雖異被服實同美惡雖殊適用則均今處繡
戸洞房則蓑不如裘被雪沐雨則裘不及蓑以此觀之
適才所施隨時成務各有宜也(新/論)
霜風慘烈周棄不藝禾炎氣赫曦胡曺不製裘知時不
可也貨章甫者不造閩越衒赤舄者不入跣㹫知俗不
宜也(上/)
先王法服不其深乎為冠所以莊其首也為履所以重
其足也衣裳襜如劍珮鏘如皆所以防其躁也以此防
民猶有疾驅於道者今捨之曰不便是投魚於淵寘猨
於木也天下庸得不馳騁而狂乎引之者非其道也
(文中/子)
胡曹作衣(吕氏春秋余又淮/南子云伯  作衣)
司裘掌為大裘以共王祀天之服(祀天尚質故/用黒羔為裘)中秋獻
良裘(裘之美者/王者所服)王乃行羽物(以羽鳥之物/行賜羣臣)季秋獻功裘
(功裘致人功為/之卿大夫所服)以待頒賜王大射則共虎侯熊侯豹侯
設其鵠諸侯則共熊侯豹侯卿大夫則共麋侯皆設其
鵠　大喪廞裘餙皮車凡邦之皮事掌之　歲終則㑹
唯王之裘與其皮事不㑹(周/禮)
内司服掌王后之六服褘衣(褘與翬同伊雒而南素/質五色皆備成章曰翬)揄
狄(狄與翟同江淮而南青/質五色皆備成章曰揄)闕狄(闕狄刻而不畫/此三者皆祭服)鞠衣(色/象)
(桑葉始生告/桑之服也)展衣(以禮見王及/賔客之服也)緣衣(御於王之服亦以/宴居推次其色則)
(緣衣黒展衣白鞠衣黄/闕狄赤揄狄青褘衣𤣥)素沙(今之白絹也六服/皆以素沙為裏)辨外内
命婦之服(外内命婦/見内宰注)鞠衣展衣緣衣素沙(内命婦九嬪/服鞠衣世婦)
(服展衣女御服緣衣外命婦孤之妻服鞠衣卿大/夫之妻服展衣士之妻服緣衣亦皆以素沙為裏)凡祭
祀賔客共后之衣服及九嬪世婦凡命婦共其衣服共
喪衰亦如之后之喪共其衣服凡内具之物
縫人掌王宫之縫線之事以役女御(為女御/所役使)以縫王及
后之衣服　喪縫棺飾焉衣翣栁之材掌凡内之縫事
染人掌染絲帛凡染春暴練(春陽燥逹故/㬥曬其練)夏纁𤣥(夏暑/潤易)
(可和釋故染纁/𤣥而為祭服)秋染夏(夏翟至秋五色皆備染者擬/以為度秋氣凉可以染五色)冬
獻功(冬至功成並/獻之於王也)　掌凡染事
追師掌王后之首服為副編次(副所以覆首為之飾編/列髪為之次次第髪長)
(短為/之)追衡笄(追治也王后之衡笄以玉為之副配褘揄/編配闕鞠次配展縁衡則維持冠而平之)
(也笄則巻髪而/節之使平也)為九嬪及内外命婦之首服(衣鞠衣展/衣者服編)
(衣縁衣/者服次)以待祭祀賔客　喪紀及弁絰亦如之
司服掌王之吉凶衣服辨其名物與其用事(名以命之/物以色之)
(用事如祀昊/天上帝之類)王之吉服(此下言祭/祀之服)祀昊天上帝則服大
裘而冕(大裘黑裘也内服大裘外服衮衣/冕冠也其制後方前圜𤣥表朱裏)祀五帝亦如
之享先王則衮冕享先公饗射則鷩冕(鷩謂華蟲以下/其衣三章其裳)
(四/章)祀四望山川則毳冕(毳謂宗彛以下其/衣三章其裳四章)祭社稷五祀
則希冕(社土神稷榖神五祀門户竈行中霤也希但/刺粉米以下無畫也其衣一章其裳二章)祭
羣小祀則𤣥冕(羣小祀謂林澤墳衍四方百物之/屬也𤣥者衣無文裳刺黼而已)凡軍
事韋弁服(韋謂革之熟者弁冠也其服用十五升/白布積素以為裳王以為兵事之服)眡朝
則皮弁服(衣裳與韋弁同但以鹿皮/為弁也王以為眡朝之服)凡甸冠弁服(冠弁/委貌)
(也其服緇布衣亦積素以/為裳王以為甸獵之服)　凡凶事服弁服凡弔事弁絰
服凡喪為大王斬衰為王后齊衰王為三公六卿錫衰
為諸侯緦衰為大夫士疑衰其首服皆弁絰大札大荒
大烖素服　公之服(九命/之服)自袞冕而下如王之服(其服/九章)
侯伯之服(七命/之服)自鷩冕而下如公之服(其服/七章)子男之服
(五命/之服)自毳冕而下如侯伯之服(其服/五章)孤之服(公之孤四/命之服)
自希冕而下如子男之服(其服/二章)卿大夫之服(公侯之卿/三命其大)
(夫再命子男/之卿亦再命)自𤣥冕而下如孤之服(其服/一章)　其凶服亦
加以大功小功士之服自皮弁而下如大夫之服其凶
服亦如之其齊服有𤣥端素端　凡大祭祀大賔客共
其衣服而奉之(各共奉上之/衣服而用之)　大喪共其復衣服歛衣服
奠衣服廞衣服皆掌其陳序
弁師掌王之五冕皆𤣥冕朱裏(冕以板為之廣八寸/長一寸𤣥表而朱裏)延
紐(延即冕之覆而在上也紐小鼻/也綴於武上四旁以笄貫之)五采繅有十二就(以/五)
(采絲為繩如繅之文以貫玉而垂於延/之前後各十有二就也就成也繅音藻)皆五采玉十有
二(以五采玉相間用五采繅貫/而垂之每就各十有二旒也)玉笄朱紘(以玉為笄横/貫於紐以朱)
(為紘綴於笄之兩/端而結於頷下)諸侯之繅斿九就(冕之前後各九就/毎就綴九旒侯當)
(為公/斿畱)瑉玉三采(瑉玉石似玉者也/三采朱白蒼也)其餘如王之事(謂𤣥/冕朱)
(裏延紐玉/笄朱紘也)繅斿皆就(此總言侯伯子男之冕也侯伯/七命則七就子男五命則五就)玉
瑱玉笄(以玉為瑱所/以塞耳也)王之皮弁會五采(皮弁王眡朝之/服其縫中結五)
(采玉為/飾也)玉琪象邸(玉琪即五采玉十二也象邸/以象骨飾采内頂上之邸也)玉笄王
之弁絰弁而加環絰諸侯及孤卿大夫之冕韋弁皮弁弁
絰各以其等為之而掌其禁令(並/上)
天子袾(朱/同)裷(袞/同)衣冕諸侯𤣥裷衣冕大夫裨冕士皮弁
服(荀/子)
後周設司服之官掌皇帝十二服祀昊天上帝則蒼衣
蒼冕祀東方上帝及朝日則青衣青冕祀南方上帝則
朱衣朱冕祭皇地祗祀中央上帝則黄衣黄冕祀西方
上帝及夕月則素衣素冕祀北方上帝祭神州社稷則
𤣥衣𤣥冕享先皇加元服納后朝諸侯則象衣象冕十
有二章日月星辰山龍華蟲六章在衣火宗彛藻粉米
黼黻六章在裳凡十二等享諸先帝大貞於龜食三老
五更享諸侯耕籍則服袞冕自龍已下凡九章十二等
宗彛已下五章在衣藻火已下四章在裳衣重宗彛祀
星辰祭四望視朔大射饗羣臣廵犧牲養國老則服山
冕八章十二等衣裳各四章衣重火與宗彛羣祀視朝
臨太學入道法門宴諸侯與羣臣及燕射養庶老適諸
侯家則服鷩冕七章十二等衣三章裳四章衣重三章
袞山鷩三冕皆裳重黼黻俱十有二等通以升龍為領
褾冕通十有二旒廵兵即戎則服韋弁謂以靺韋為弁
又以為裳衣也田獵行郷畿則服皮弁謂以鹿子皮為
弁白布衣而素裳也(隋/書)
皇后衣十二等其翟衣六從皇帝祀郊禖享先皇朝皇
太后則服翬衣祭隂社朝命婦則服􁀙衣祭羣小祀受
獻璽則服鷩衣采桑則服鳪衣從皇帝見賔客聴女教
則服朝衣食命婦歸寕則服􁀙衣俱十有二等以翬雉
為領褾各有二臨婦學及法道門命婦有時見命婦則
蒼衣春齋及祭還則青衣夏齋及祭還則朱衣采桑齋
及采桑還則黄衣秋齋及祭還則素衣冬齋及祭還則
𤣥衣自青衣而下其領褾以相生之色
諸公之服九一曰方冕二曰袞冕三曰山冕四曰鷩冕
五曰火冕六曰毳冕七曰韋弁八曰皮弁九曰𤣥冠諸
侯服自方冕而下八無袞冕諸伯服自方冕而下七又
無山冕
三公之服九一曰祀冕二曰火冕三曰毳冕四曰藻冕
五曰繡冕六曰爵弁七曰韋弁八曰皮弁九曰𤣥冠三
孤之服自祀冕而下八無火冕公卿之服自祀冕而下
七又無毳冕上大夫之服自祀冕而下六又無藻冕中
大夫之服自祀冕而下五又無皮弁下大夫之服自祀
冕而下四又無爵弁士之服三一曰祀弁二曰爵弁三
曰𤣥冠庶士之服一𤣥冠
諸公夫人九服曰􁀙衣鷩衣鳪衣鵫衣鴩衣并朱衣黄
衣素衣𤣥衣而九諸侯夫人自鷩而下八諸伯夫人自
鳪而下七
三妃三公夫人之服九一曰鳪衣二曰鵫衣三曰鴩衣
四曰青衣五曰朱衣六曰黄衣七曰素衣八曰𤣥衣九
曰髾衣華皆九樹
三㚤三孤之内子自鵫衣而下八六嬪六卿之内子自
鴩衣而下七上媛上大夫之孺人自青衣而下六中媛
中大夫之孺人自朱衣而下五下媛下大夫之孺人自
黄衣而下四御媛士之婦人自素衣而下三(並/上)
釋迦佛初成道時及至湼槃唯服粗布僧伽㴝及白㲲
三衣未曾着蠶衣繒帛何為惡比丘等謗黷我云毘尼
教中開許着之初成道時愛道比丘尼手執金縷袈裟
持施與我我不敢受令持施僧况我三界大師服着蠶
衣我於三藏教中雖聴用繒綵供養佛法僧然本非是
蠶口出絲綿我此閻浮州及以大州之外有千八百大
國並有繒帛絲綿皆從女口出之非是蠶口中出由不
殺害衆生命故福業所感故從女口中出問何以得知
答曰若欲湏絲作衣時即湏然香至桑樹下便有二化
女子從彼樹下出形如八歲女從口中吐絲彼國人等
但設繀車從女口中取絲轉至繀車上取足便止化女
即滅我聴着繒綵者是此女絲及天繒綵本非害生取
絲而用云何謗我害生取絲用取(法苑/珠林)
有巢始衣皮軒轅妃嫘祖始育蠶緝麻以興機杼而成
布帛唐堯加以絺苧木綿草布毛􁅧虞舜加以錦繡秦
始皇作夾纈伏羲作裘軒轅臣胡曹作衣伯余為裳因
染采以表貴賤舜始制袞及黻深衣禹作襦袴伊尹作
夾襖𫝊説作袍唐高祖作半臂馬周作襴衫軒轅始定
服色凡人君所尚服色各依五運更之色周公始制天
子服四時各以其色隋文帝始制天子服專尚黄唐韋
韜始請天子用器皆以黄色伊尹始制婦人大袖秦始
皇制霞帔二世作背子隋煬帝作長袖遂人始以繩束
髪為髻伏羲始作皮冠軒轅加以冕旒充纊堯加繡纓
周公作幅巾魯昭公始以絹素為弁趙氏武靈王作貂
蟬秦孝公作武幘漢高祖作竹皮冠王莽制頭巾後漢
始效北蕃制氊帽周武帝作幞頭(物/原)
周公作縰
軒轅始作帶顓頊制絛堯為玉珮殷湯作笏及鞶囊(並/上)
袍者自有虞氏即有之故國語曰袍以朝見也秦始皇
三品以上緑袍深衣庻人白袍皆以絹為之(古今/注)
披襖子葢袍之遺象也漢文帝以立冬日賜宫侍承恩
者及百官披襖子多以五色繡羅為之或以錦為之始
有其名煬帝宫中有雲鶴金銀泥披襖子
布衫三皇及周末庶人服短褐襦服深衣秦始皇以布
開袴名曰衫用布者尊女工之尚不忘本也
汗衫葢三代之襯衣也禮曰中單漢高祖與楚交戰歸
帳中汗透遂改名汗衫至今亦有中單但不緶而不開
袜肚葢文王所制也謂之腰巾但以繒為之宫女以綵
為之名曰腰綵至漢武帝以四帶名曰袜肚至靈帝賜
宫人䠞金絲合勝袜肚亦名齊襠
裠古之前制衣裳相連至周文王令女人服裠裠上加
翟衣皆以絹為之始皇元年宫人令服五色花羅裠至
今禮席有短裠焉
裩三代不見所述周文王所制裩長至膝謂之弊衣賤
人不下服曰良衣葢良人之服也至魏文帝賜宫人緋
交襠即今之裩也
袴葢古之裳也周武王以布為之名曰褶敬王以繒為
之名曰袴但不縫口而已庶人衣服也至漢章以綾為
之加下緣名曰口常以端午日賜百官水紋綾袴若百
官母及妻妾等承恩者則别賜羅紋勝袴取其名曰勝
今太常二人服紫絹袴褶緋衣執永籥以舞之(並/上)
黄帝冕舜十二章服禹珮玉秦簡公初令吏帶劍趙武
靈王始胡服騎射漢獻帝時王公士人服幅巾後周宇
文䕶令百官執笏紗幞隋文帝定服色尚黄煬帝定品
官服色三紫五朱六品以下緑吏青庻人白商皂(𤣥/覽)
帝舜冕翌紱絑緇衣纁裳(路/史)
臯陶擇羝裘以御之(尸/子)
少昊都於曲阜鞬鞮毛人獻其羽裘(田俅/子)
禹時渠搜来獻裘(宋/志)
舜令禹制繡以五種之彩明施於五色制作衣服則帝
舜始為繡也(詩正/義)
齊桓公出遊遇一丈夫裒衣應步𢃄著桃殳桓公怪而
問之丈夫曰是名二桃桃之為言亡也夫日日慎桃何
患之有故亡國之社以戒諸侯庶人之戒在於桃殳桓
公説其言與之共載(韓詩/外傳)
晉侯使申生伐東山衣之偏裻之衣佩之金玦僕人贊
聞之曰太子殆哉君賜之竒竒生怪怪生無常無常不
立使之出征先以觀之故告之以離心而示之以堅忍
之權則必惡其心而害其身矣惡其心必内險之害其
身必外危之外自中起難哉且是衣也狂夫之衣也
其言曰盡敵而返雖盡敵其若内讒何申生勝翟而返
讒言作於中君子曰知微(新/序)
景公為巨冠長衣以聴朝疾視矜立日晏不罷晏子進
曰聖人之服中侻而不駔可以導衆其動作侻順而不
逆可以奉生是以下皆法其服而民争學其容今君之
服駔華不可以導衆民疾視矜立不可以奉生日晏矣
君不若脱服就燕公曰寡人受命退朝遂去衣冠不復
服(晏/子)
晏公為西曲潢其深滅軌高三仞横木龍虵立木鳥獸
公衣黼黻之衣素繡之裳一衣而五彩具焉帶球玉而
冠且被髪亂首南面而立傲然晏子見公曰昔仲父之
霸何如晏子抑首而不對公又曰昔管文仲之霸何如
晏子對曰臣聞之維翟人與龍蛇比今君横木龍蛇立
木鳥獸亦室一就矣何暇在霸哉且公伐宫室之美矜
衣服之麗一衣而五彩具焉帶球玉而亂首被髪亦室
一容矣萬乗之君而一心於邪君之䰟魄亡矣以誰與
圖霸哉公下堂就晏子曰梁丘據裔欵以室之成告寡
人是以竊襲此服與據為笑又使夫子及寡人請改室
易服而敬聴命其可乎晏子曰夫二子營君以邪公安
得知道哉且伐木不自其根則孽又生也公何不去二
子者母使耳目淫焉(上/)
齊林旣者衣葦朝景公景公曰何忽服小人衣耶林旣
曰衣狗裘者必不羊鳴今君衣狐裘音必能不狐乎(説/苑)
田贊衣儒衣而見荆王荆王曰先生之衣何其惡也贊
對曰衣又有惡此者荆王曰可得而聞耶對曰甲惡於此
王曰何謂也對曰冬日則寒夏日則熱衣無惡於甲者
矣贊貧故衣惡也今大王萬乗之主也富厚無敵而好
衣人以甲臣竊為大王不取也
宋景公之時懸四時衣春夏以珠玉為飾秋冬以翡翠
為温(拾遺/記)
勾踐與妻入臣吳夫人衣無緣之裳左開之襦莝以養
馬(吳越/春秋)
趙簡子乗敝車痩馬衣羖羊裘其宰進諫曰車新則安
馬肥則徃來疾狐白裘温且輕簡子曰吾非不知也吾
聞之君子服善則益恭細人服善則益倨我以自備恐
有細人之心也傳曰周公位尊愈卑勝敵愈懼家富愈
儉故周氏八百餘年此之謂也(説/苑)
列精子高聴行乎齊泯王善衣東布衣白縞冠顙推之
履特㑹朝雨袪步堂下謂其侍者曰我何若侍者曰公
姣且麗列精子高因步而窺於井粲然惡丈夫之狀也
喟然歎曰侍者謂吾聴行於齊王也夫何阿哉又况於
所聴行乎(吕氏/春秋)
宋有澄子者亡其緇衣順塗以求之見婦人衣緇衣焉
援之而弗舎曰而以是償我矣婦人曰公雖亡緇衣然
此吾所自為者也澄子曰而弗如速以償我矣我昔所
亡者紡緇也今子之所衣者禪緇也以禪緇而當我之
紡緇也而豈有所不得哉(子華/子)
主人之女翳承日之華被翠雲之裘(宋玉/風賦)
渠搜國人綴草毛為䋲結網為衣似今之羅紈也元狩
六年来獻網衣一襲帝焚於九逹之道恐後人徴求以
物奢費燒之烟如金石之氣(拾遺/記)
武帝時西域獻吉光裘入水不濡入火不焦(西京/雜記)
王母上殿東向坐着黄金􁀙䙱文采鮮明光儀淑穆帶
靈飛大綬腰佩分景之劍頭上太華髻戴太真晨嬰之
冠履𤣥璚鳳文之舄(漢武/内傳)
西王母侍女服紺綾之袿
上元夫人降武帝服赤霜袍雲采亂色(並/上)
南極夫人被錦服青羽裠(真人/傳)
秦䕶清亷不受禮賂家貧衣服單露鄉人歌之曰冬無
袴有秦䕶(後漢/書)
黄香字文强年十二家業虚貧衣食不贍舅龍郷侯為
作衣被不受(東觀/漢記)
張君平與妺憲書曰念諸里舍皆富財賄袿䙱襲蔽紛
華照曜於是之際想汝懷愧(婦人/集)
吳選曹令史劉卓病夢見一人以白越單衫與之言曰
汝着衫汙火燒便潔也卓覺果有衫在側汙輒火浣之
(魏文帝/典論)
薛夏天水人也博學絕倫母孕夏時夢人遺之一篋衣
云夫人必産賢明之子也為帝王之所崇母記所夢之
日及生夏之年以弱冠才辯過人魏文帝與之講論終
日不息應對如流帝曰昔公孫龍稱為辯捷而迂誕誣
妄今子所説非聖人之言不談子游子夏之儔不能過
也昔仲尼在魏復為入室焉帝手制書與夏題云入室
生位至祕書丞居生甚貧帝解御衣以賜之(拾遺/記)
楊阜字義山為城門校尉常見明帝着帽被縹綾半袖
阜問帝曰此於禮何法服也帝黙然(魏/志)
昔魏武軍中無故作白帢此縞素凶喪之徴也初横縫
其前以别後名之曰顔帢傳行之至永嘉之間稍去其
縫名無顔帢而婦人束髪其緩彌甚紒之堅不能自立
髪被於額目出而已無顔者愧之言也覆額者慚之貌
也其緩彌甚者言天下亡禮與義放縱情性及其終極
至於大恥也其後二年永嘉之亂四海分崩下人悲難
無顔以生焉(搜神/記)
陸遜破曹休上大㑹命遜舞解所着白鼯子裘賜之(吳/書)
梁孝王彤衣補車幰以此為清叅軍王銓曰晏嬰大官
稱清者以為御食七百家也公無此費宜美衣服使内
外相稱彤有慚色(王隱/晉書)
永嘉中士大夫競服生箋單衣識者怪之曰此古練纕
之布諸侯所以服天子也今無故服之殆有應乎其後
懐愍晏駕(搜神/記)
謝尚開率穎秀辨悟絕倫脱畧細行不為流俗之事好
衣刺文袴諸父責之因而自改遂知名
王敦叅軍摯瞻見敦以故壞裘賜老外部都督曰此裘
雖故不如與小吏敦曰何故瞻曰上服賜下貂蟬亦可
賜下乎(並/上)
石虎臨軒大㑹着青龍袍(鄴中/記)
石虎獵着金樓合歡袴(上/)
太祖竒張融賜衣曰見卿衣服麄交爾藍縷亦虧朝望
令送一通衣意謂雖故猶勝新是吾之所着已令裁減
稱卿之體(齊/書)
王琨性儉約景和中討義陽王㫤六軍戒嚴應湏紫服
琨曰元嘉初征謝晦有紫服在匣不湏更製檢取果得
焉(上/)
到溉為建安太守任昉以詩贈之求二衫云鐵錢兩當
一百代易名實為惠當及時無待凉秋日溉答云余衣
本百結閩中徒八蠶假令金如粟詎使亷夫貪(梁書/)
高允拜中書令司徒陸麗曰高允雖䝉寵待而家貧布
衣妻子不立帝怒曰何不先言今見朕用之方言其貧
是日幸允第唯草屋數間布被緼袍厨中鹽菜而已帝
歎息曰古人之清貧豈有此乎即賜帛五百疋粟千斛
(北/史)
唐邕字道和少明敏有治世才斛律金啟太后曰唐邕
强幹一人當千顯祖乃解所服青鼠皮裘賜之云意在
與卿共敝(北齊/書)
昔佛入舎衞城分衛身衣有少穿壞有一婆羅門見佛
衣壞即其家中得少白㲲持用施佛唯願如来當持此
以補衣佛即受之佛與授記使與當来世兩阿僧祇刼
之中當得作佛
佛姨母摩訶波闍汲提佛已出家手自紡織預作一端
金色之㲲積心係想唯俟於佛既得見佛喜發心髓即
持此㲲奉上如来佛告憍曇彌汝持此㲲徃奉衆僧波
提重白佛言自佛出家心每思念故手自紡織規心俟
佛唯願垂愍為我受之佛告之曰知母專心欲用施我
然恩愛心福不𢎞廣若施衆僧獲報彌多我知此事是
以相勸(賢愚/經)
乾陀國昔有王神勇多謀號伽當(一日加/色伽當)討襲諸國所
向悉降至五天竺國得上絲􁞥二條自畱一一與妃妃
因衣其􁞥謁王􁞥當妃乳上有鬱金香手印跡王見驚
恐謂妃曰爾忽着此手跡之服何也妃言向王所賜之
􁞥王怒問藏臣藏臣曰􁞥本有是非臣之咎王追商者
問之商言南天竺國娑陁婆限王有宿願每年所賦細
􁞥並重叠積之手染鬱金柘於􁞥上千萬里手印悉透
丈夫衣之手印當背婦人衣之手印當乳王令左右披
之皆如商者言王因叩劍曰吾若不以劍裁娑陁婆限
王手足無以寢食乃遣使就南天竺索娑陁婆限王手
足使至其國娑陁婆限王與羣臣紿報曰我國雖有王
名娑陁婆限元無王也但以金為王設於殿上凡統領
教習在臣下耳王遂起象馬兵南討其國其國隱其王
於地窟中鑄金人来迎王知其偽且自恃福力因斷金
人手足娑陁婆限王於窟中手足亦自落也(法苑/珠林)
昔迦夷國王名梵摩逹時出遊獵于曠野見有一屋即
往趣之中有一女從求飲食無索不得王請相見女都
裸形王解衣與之著體便無如是至三王以問女女答
昔為王妻王飯沙門又施衣時諫但設飯已足不須施
衣故受此罪王欲令我得着衣者為我作衣先施沙門
及明經賢者王求沙門乆不能得可施五戒賢者賢者
咒願云願令金床女得福無量得着王衣王問女曰女
是何神答曰我勝於人小不及天故在鬼神道中捨此
命後當生第一天上(上冠以/下)
冠銘曰寵以着首將身不正遺為徳咎書履曰行必慮
正無懐僥倖(太公/金匱)
儒者冠圓冠者知天時履方履者知地形緩佩玦者事
至而斷(莊/子)
知天道者冠鉥知地道者履蹻能治煩决亂者佩觿能
射御者佩鞢能正三軍者搢笏衣必荷規而承矩負䋲
而凖下故君子衣服中而容貌得接其服而象其徳(説/苑)
劍之在左青龍之象也刀之在右白虎之象也鈎之在
前赤鳥之象也冠之在首𤣥武之象也四者人之盛餙
也夫能通古今别然不然乃能服此也(堇/子)
黄帝時荀始為冠于則為扉
天子𤣥冠𤣥纓諸矦素冠素纓大夫以下練冠練纓(尉繚/子)
太子庶子攝太常少卿裴正奏曰切見後周制冕加為
十二旣與前禮數大不同而色應五行又非典故謹按
三代之冠其名各别六等之冕承用區分璪玉五綵隨
班異飾都無迎氣變色之文唯月令者起於秦代乃有
青玉赤玉白駱黑衣與四時而色變全不言於弁冕王
時冕色禮既無文稽於正典難以經證且後魏以来制
度咸闕天興之歲草創善修所造車服多參胡制故魏
叔論之稱為違古是也周氏因襲將為故事大象承統
咸取用之輿輦衣冠甚多迂怪今皇隋革命憲章前代
其魏周輦輅不合制者已勅有司盡令除廢然衣冠禮
器尚且兼行乃有立夏袞衣以赤為質迎秋平冕用白
成形既越典章湏革其謬謹按續漢書禮儀志云立春
之日京都皆着青衣秋夏悉如其色逮於魏晉迎氣五
郊行禮之人皆同此制考尋故事唯幘從色衣今請冠
及冕色並用𤣥唯應着幘者任依漢晉制曰可(隋/書)
通天冠金博山蟬謂之金顔(古今/注)
高祖冠以竹皮為之謂之劉氏冠楚制禮無文鄙人不
識謂之鵲尾冠(獨/斷)
建華冠以鐡為柱卷貫九珠九枚今以銅為珠形制似
縷簏記曰知天文者服之
術士冠前圓英制邐迤四重趙武靈王好服之
巧士冠高五寸要後相通掃除從官服之
郤非冠宫門僕射服之
樊噲冠漢將軍樊噲造次所冠以入項籍營廣七寸前
出四寸司馬殿門大䕶衞士服之
郤敵冠前高四寸通長四寸後高三寸監門衛士服之
(並/上)
嫫母作特髻漢吕后作婦冠
漢制洗馬冠高山冠(北堂/書鈔)
六國時趙魏之間通謂巾為承露用全幅向後幞髪謂
之頭巾俗人謂之幞頭(古今/注)
實録曰𦍑人首服以羊毛為之謂之氊帽即今氊笠秦
漢競服之後故以蓆為骨而鞔之謂之蓆帽
天皇太帝北辰星也含元秉陽舒精吐光居紫宫中制
馭四方冠有五采(春秋合/誠圖)
高靈九天建金華七曜之冠(上清/經)
皇初紫元天中真人授朱錦之服巾緑霞之冠(太洞/𤣥訣)
玉真九天丈人戴飛精百變之冠佩九𤣥道真之策(上清/經)
元始皇上丈人戴七曜之冠佩九色自然之綬(上/)
太紫真君建紫晨巾乘青龍紫羽葢太帝建七氣朱冠
玉珮帝君建紫冠(變化/經)
天皇君戴九色冠地皇君戴二晨玉冠執元皇定籙策
人皇君戴七色冠執上皇保命玉策(洞神/經)
東元君道君冠七色曜天玉冠躡九色之履(八景/經)
青城丈人戴葢天之冠(五嶽/圖)
魯哀公問於孔子曰昔者舜冠何冠乎對曰君之問不
先其大者公曰其大何乎孔子曰舜之為君也其政好
生而惡殺其任授賢而逺不肖徳若天地而静虛化若
四時而變物也是以四海承風暢於異類鳳翔麟至鳥
獸馴徳無他也好生故也(家語孔又荀子曰哀公問舜/冠於  子三問不對哀公曰)
(寡人問舜冠於子何以不言也孔子對曰古之王者有/務而拘領者矣其政好生而惡殺焉是以鳳在列樹麟)
(在郊野烏鵲之巢可俯而窺也君/不此問而問舜冠所以不對也)
妺喜冠男冠桀亡天下何晏服女服亦亡其身此服妖
也(晉傅𤣥/奏議)
成王將加元服周公使人来零陵取文竹為冠(獨/斷)
齊桓公飲酒醉遺其冠恥之三日不朝管仲曰此非有
國之恥也公胡其不雪之以恥公曰善乃發倉囷賜貧
窮論囹圄出薄罪處三日而民歌之曰公胡不復遺冠乎
(韓非/子)
昔者齊桓公高冠博帶金劍木盾以治其國其國治昔
者晉文公大布之衣䍧羊之裘韋以帶劍以治其國其
國治昔者楚莊王鮮冠組纓絳衣博袍以治其國其國
治昔者越王勾踐剪髪文身以治其國其國治此四君
者其服不同其行猶一也(墨/子)
楚文王好服獬冠楚國效之趙武靈王具帶鵕􁀙而朝
趙國化之(淮南/子)
魯國孔子尚有仲尼車輿冠履明徳盛者光靈逺也(東/平)
(王蒼/傳)
晏平仲以齊君奢故澣其朝冠振其鹿裘(風俗/通)
越王勾踐使亷稽獻民於荆王荆王使者曰越夷狄之
國也臣請欺其使者荆王曰越王賢人也其使者亦賢
子其慎之使者出見亷稽曰冠則得以俗見不冠不得
見亷稽曰夫越亦周室之列封也不得處於大國而處
江海之陂與魭鱣魚鱉為伍文身剪髪而後處焉今来
至上國必曰冠得俗見不冠不得見如此則上國使敵
越亦將劓墨文身剪髪而後得以俗見可乎荆王聞之
披衣出謝孔子曰使於四方不辱君命可謂士矣(韓詩/外傳)
范獻子卜獵占之繇曰君子得黿小人遺冠范獻子獵
而無得遺其豹冠(瑣/語)
魯人身善制冠妻善織屨徃徙於越而大困窮以其所
修而遊不用之鄉譬若樹荷山上而蓄火井中操釣上
山揭斧入淵欲得所求難也(淮南/子)
古幘無巾王莽頭秃乃始施巾(獨/斷)
漢末諸賢多委王服以幅巾為雅袁紹崔豹之徒雖為
將帥猶着縑巾
劉生帽裁製微不長有似里父之服(魏文帝與/劉燁書)
有澤火者冠霞笠兼莎裳褐衣緩步而去(苻/子)
義熈中王愉字茂和在庭中行帽忽自落仍乗空如人
所着尋而第三兒緩懐貳伏誅(異/苑)
宋何尚之致仕在家常着鹿皮冠後復起拜開府儀同
三司天子臨軒百僚陪位沈慶之戲曰今日何不着鹿
皮冠(宋/書)
沈慶之隨宗慤伐沔北諸山蠻大破之慶之患頭風好
着狐皮帽羣蠻惡之號曰蒼頭公(上/)
劉訐常着榖皮巾被衲衣毎遊山澤輒流連忘返神理
閒正姿貌甚華在林谷之間意氣彌逺遇者皆謂神人
(南/史)
武帝幸劉悛第帝着鹿皮冠劉悛設兎毛衾於牖中宴
樂以冠賜悛至夜乃出(齊/書)
齊東昏侯製四種冠五彩袍(金陵/志)
永明中高麗使至服窮袴冠拒風曰此古之遺像也(南齊/書)
梁邵陵王綸於婁湖立園廣讌酒後好聚衆賔冠手自
裂破投之唾壺皆莫敢言謝舉常與宴王欲取舉幘舉
正色曰裂冠毁冕下官弗敢聞命拂衣而退王屢召不
返甚有慙色(南/史)
崔休兼給事黄門侍郎叅定禮儀帝嘗閲故府得舊冠
題曰南部尚書崔逞制顧謂休曰此卿家舊事也(後魏/書)
周獨孤信馳馬帽微側人遂為側帽
雲定興謂宇文述曰入内宿衞必當耳冷乃為術製裌
頭巾令深袙耳時人學之名為許公袙勢許公述封爵
也
隋大業十年左丞相牛𢎞下議請着桐子巾以桐木為
之内皆漆詔從之(劉馮/事始)
李子雄明辨有器幹煬帝甚任之新羅適遣使朝貢子
雄至朝堂與語因問其冠制所由其使者曰皮弁遺象
安有大國君子而不識皮弁也子雄曰中國無禮求諸
四夷使者曰自至以来此言之外未見無禮憲司以子
雄失詞劾奏其事竟坐免(隋/書)
高麗冠曰骨蘇多以紫羅為之(周書笄/以下)
燧人始為笄女媧之女以荆杖及竹為笄以貫髪至堯
以銅為之且横貫焉舜雜以象牙玳瑁(實/録)
王肅之奔魏也劉芳未及相見嘗宴羣臣於華林肅語
次云古者唯婦人有笄男子則無笄芳曰推經禮正文
古者男子婦人俱有笄肅曰喪服稱男子免而婦人髽
男子冠而婦人笄如此則男子不應有笄芳曰此專謂凶
事也内則稱子事父母鷄初鳴櫛纚笄總以兹而言男
子有笄明矣肅亦以為然曰此真劉石經也昔漢世造
三字石經於太學學者文字不正多徃質焉芳析義明
辨疑者皆徃詢訪故時人號為劉石經(北史釧以/下釵)
女媧作竹簮堯作銅簮舜作象牙簮玳瑁釵桀作金玉
釧紂作翠翹金鈿步搖寶幹指環吕后制五采通草花
晉郭隗始剪綵為花(物/原)
釵子葢古笄之遺象也至秦穆公以象牙為之敬王以
玳瑁為之始皇又金銀作鳳頭以玳瑁為脚號曰鳳釵
又至東晉有童謠言織女死時人挿白骨釵子白粧為
織女作孝至隋煬帝宫人揷鈿頭釵子常以端午日賜
百僚玳瑁釵冠後漢書貴人助簮玳瑁釵(中華古/今注)
漢武元鼎元年起招靈閣有一神女畱玉釵與帝帝以
賜趙婕妤至昭帝元鳳中宫人猶見此釵謀欲碎之開
視匣唯見白燕直升天後宫嘗作玉釵因名玉燕釵言其
吉祥(洞㝠/記)
趙后持昭儀手抽紫玉九鶵釵為昭儀簮髻(飛燕/外博)
盤龍釵梁冀婦所制
元帝將拜貴人有司請市雀釵帝以煩費不許(晉/書)
後漢孫程十九人立順帝有功各賜金釧指環則釧之
起漢已有之也
涪陵山有大龜其中可卜其縁可作釵世號靈釵(華陽/國志)
(以下/履)
軒轅臣于則作屨制襪周公造偪履屧舄晉文帝造屐
趙武靈王始效北蕃造靴
實録曰履夏商皆以草為之周以麻晉永嘉中以絲或
云馬周始以麻為之名鞋也古今注曰魏文帝絶寵段
絲猶以之為履則非晉始以絲為鞋矣按禮少儀云國
雖靡敝君子不履絲屨則周人已用為屨也
文子曰文王伐崇襪繋解則其物已見於商代實録曰自
三代有之謂之角襪前後兩隻相承中心繫𢃄魏文帝吴妃
始裁縫以綾羅紬絹為之洛神賦羅襪生塵是也
秦始皇有望仙鞋漢有伏虎頭履繡鴛鴦履東晉有鳳
頭履聚雲履五朶履南宋有重臺履梁有笏頭履分稍
履立鳳履五色雲霞履漢履婦人圓頭男子方頭晉太
康後婦人皆方頭
伊尹始為草履周文王以麻為之至秦以絲為屩令宫
人侍從着之(中華古/今注)
屨人掌王及后之服屨為赤舄(赤舄者天子六冕/后闕狄之舄也)黑舄
(天子𤣥/端服之)赤繶黄繶(以赤黄之/絲為下縁)青句(以青絲飾/屨頭之鼻)素屨(裨下/曰屨)
(素屨有凶/去飾用之)葛屨(夏衫絺綌以葛為/屨冬則以皮為之)　辨外内命夫命婦
之命屨功屨散屨　凡四時之祭祀以宜服之(周/禮)
天子黑方履諸侯素方履大夫素圓履(賈/子)
景公為履黄金之綦飾以銀連以珠良玉之絇其長尺
氷月服之以聴朝晏子朝公迎之履重僅能舉足問曰
天寒乎晏子曰君奚問天之寒也古聖人製衣服也冬
輕而煖夏輕而清今君之履氷月服之是重寒也履重
不節是過任也失生之情矣故魯工不知寒温之節輕
重之量以害正生其罪一也作服不常以笑諸侯其罪
二也用財無功以怨百姓其罪三也請拘而使吏度之
公苦請釋之晏子曰不可嬰聞之苦身為善者其賞厚
苦身為非者其罪重公不對晏子出令吏拘魯工令人
送之境吏不得入公撒履不復服也(晏/子)
鄭人有且置履者先自度其足而置之其坐至之市而
忘操之已得履乃曰吾忘持度反歸取之及反市罷遂
不得履又曰何不試之以足曰寕信度無自信也(韓/子)
鬼谷先生居清溪山中蘓秦張儀從之學縱横之術二
子欲馳騖諸侯以智詐相傾奪不可化以至道先生痛
其道廢絶數對蘓張涕泣然終不能寤蘓張學成别去
先生與一隻履化為犬北引二子即日到秦矣(神仙/拾遺)
公主山在華山中漢末王莽秉政南陽公主避亂奔入
此峯學道後得昇仙至今嶺上有一雙朱履傳云公主
既於山中得道駙馬王咸追之不及故畱二履以示之
潘安仁有公主峯記(述異/記)
張衡同聲歌鞮芬以狄香鞮履也狄香外國之香也謂
之香薰履也
後漢江夏劉勤家貧作屩供食嘗作一兩縷斷勤置不
賣出行妻賣以糴米勤歸責妻欺取其直因棄不食
江州刺史王𢎞造淵明無履𢎞從人脱履以給之語左
右為彭澤作履左右請履度淵明於衆坐伸脚及履至
着而不疑(續陽/秋)
劉敬宣嘗夜與僚佐宴坐空中有投一隻芒履於座墜
敬宣食盤上頃之而敗(異/苑)
東昏侯宫人皆着綠絲屩(齊/書)
後魏王遵業從容恬素常着穿角履好事者多毁新履
學之
有五色九色獅子之履(金真玉光經/  以下屐)
昔有仙人鳳子者欲有所度隱於農夫之中一日大雨
有隣人来借草履鳳子曰他人草履則可借我之草履
乃不借者也其人怒詈之鳳子即以草履擲與化為鶴
飛去故後世名草履為不借(致虚閣/雜爼)
木履起於晉文公時介之推逃祿自隱抱樹而死公撫
木哀歎遂以為履每思從亡之功輒俯視其履曰悲乎
足下足下之稱亦自此始也(東方朔/瑣語)
孔穿振方屐見平原君(孔叢/子)
抱木生於水松之傍若寄生然極柔弱不勝刀鋸乘濕
時刳而為履易於削𤓰乾則韌不可理也履雖猥大而
輕風至則隨飄而動夏月納之可禦蒸濕之氣太康六
年扶南貢百雙帝深歎異然哂其作之陋但置諸外府
以備方物而已(南方草/木狀)
舊為屐者齒皆逹褊上名曰露卯太元中忽不徹名曰
隂卯識者以為卯謀也必有隂謀之事至烈宗末驃騎
叅軍袁悦之始攬搆内外隆安中遂謀詐相傾以致大
亂(晉/書)
沈麟士性寛恕一隣人認其所着屐麟士曰是卿屐耶
即脱與跣而歸後隣人得屐送還前日屐曰非卿屐耶
笑而受之(南齊書/以下鞾)
鞾本胡也趙武靈王服之(釋/名)
帝王貴臣多服九華帶烏皮六合靴唯天子帶加十二
鐶以為差異(隋/書)
王儉嘗朝蕭琛年少未為儉識自負其才氣候儉宴於
樂遊苑着虎皮靴策桃枝杖直造其坐儉與語大説(南/史)
　
　
　
　
　
　
　
　
　
　
　
　
　廣博物志卷三十八
欽定四庫全書
　廣博物志卷三十九
　　　　　　　　　　　　明　董斯張　撰
　　器用(諸器物/)
尹夀作鏡(𤣥中/記)
帝既與王母會於王屋乃鑄大鏡十二面隨月用之則
鏡始於軒轅矣(黄帝/内傳)
鑑之銘曰見爾前慮爾後(大戴/禮)
武王鏡銘曰以鏡自照者見形容以人自照者見吉凶
(太公/隂謀)
明鏡之始下型曚然未見形容及其粉以𤣥錫摩以白
旃鬚睂微毛可得而察(淮南/子)
昔有夫妻將别破鏡人執半以為信其妻與人通其鏡
化鵲飛至夫前其夫乃知之後人因鑄鏡為鵲安背上
自此始也(神異/經)
或問知將来吉凶為有道乎答曰用鏡九寸自照有所
思存七月則知神仙千里事也明鏡用一或二謂之日
月或用四謂之四規鏡(抱朴/子)
桀失玉鏡用其噬獸(尚書帝命期魚又考靈曜/云秦失金鏡  目入珠)
周靈王時異方貢玉人石鏡此石色白如月照面如雪
謂之月鏡有玉人機捩自能轉動萇𢎞言於王曰聖徳
所招也故周人以萇𢎞幸媚而殺之流血成石或𤣥或
碧不見其尸矣(拾遺/記)
穆王時沮渠國貢火齊鏡人語則鏡中響應
有韓房者自渠胥國来獻玉駝高五丈琥珀鳳凰高六
尺火齊鏡廣三尺闇中視物如晝向鏡語則鏡中影應
聲而答韓房身長一丈垂髪至膝以丹砂畫左右手如
日月盈缺之勢可照百餘步周人見之如神明矣(並上/)
有降靈壇養靈池分光殿五間奔雷室七間望蟾閣十
二丈上有金鏡廣四尺元封中有祗國獻此鏡照見魑
魅不獲隱形(洞㝠/記)
日南國有神藥數千種其西南有石鏡方數百里光明
瑩徹可鍳五藏六府亦名仙人鏡國中人若有疾輒照
其形遂知病起何藏府即采神藥餌之無不愈其國人
夀三千歲亦有長生者(述異/記)
宣帝被收繫郡邸獄臂上猶帶史良娣合綵婉轉絲繩
繫身毒國寶鏡一枚大如八銖錢舊傳此鏡見妖魅得
佩之者為天神所福故宣帝從危獲濟及即大位每持
此鏡感咽移辰常以琥珀笥盛之(西京/雜記)
杜真孟宗周覽求師經厯齊魯資用將乏磨鏡自給(益/部)
(耆舊/傳)
河東孫博能引鏡為刀屈刀為鏡(神仙傳/傳)
文帝問占夢周宣吾夢磨錢文欲滅而愈更明何謂宣
悵然不對帝固問之宣曰陛下家事雖欲爾而太后不
聴是以欲滅更明耳帝欲治弟植之罪逼於太后但加
貶爵(魏/志)
仁夀殿前大方銅鏡高五尺餘廣三尺二寸立着庭中
向之便寫人形體了一怪也(陸士/衡書)
王獻失鏡鏡在罌中罌中纔數寸而鏡尺餘以問郭璞
曰此乃邪魅所為使燒車轄以擬鏡鏡即出焉(搜神/記)
胡太后使靈昭造七寶鏡臺合有三十六室别有一婦
人手各執鎻纔下一關三十六户一時自閉若抽此關
諸門咸啟婦人各出户前
扶南大舶從西天竺國来賣碧玻瓈鏡内外皎潔置五
色物於其上向明視之不見其質問其價約錢百萬貫
杰公曰昔波羅尼斯國王有大福得獲二寶鏡鏡光可
照大者三十里小者十里至𤣥孫福盡天火燒宫大鏡
光明皎潔災火不至焚爇小者光微為火所害雖光彩
昧暗尚能辟諸毒物方圓百步葢此鏡也時王賣得金
二千餘斤遂入商人之手後王福薄失其大寶收奪此
鏡却入王宫此王十世失道國人將謀害之此鏡又出
入於商賈其價千金傾竭府庫不足也因命杰公與之
論鏡由是信服(四公/記)
隋汾隂侯生天下竒士也王度嘗以師禮事之臨終贈
度以古鏡曰持此則百邪逺人度受而寶之鏡横徑八
寸鼻作麒麟蹲伏之象遶鼻列四方龜龍鳳虎依方陳
布四方外又設八卦卦外置十二辰位而具畜焉辰畜
之外又置二十四字周遶輪廓文體佀𨽻㸃畫無闕而
非字書所有也侯生云二十四氣之象形承日照之則
背上文畫墨入影内纖毫無失舉而扣之清音徐引竟
日方絕嗟乎此則非凡鏡之所同也宜其見賞高賢自
稱靈物侯生常云昔者吾聞黄帝鑄十五鏡其第一横
徑一尺五寸法滿月之數也以其相差各校一寸此第
八鏡也雖歲祀悠逺圖書寂寞而高人所述不可誣矣
昔楊氏納環累代延慶張公喪劍其身亦終今度遭世
擾攘居常鬱怏王室如燬生涯何地寶鏡復去哀哉今
具其異跡列之於後數千載之下倘有得者知其所由
耳大業七年五月度自御史罷歸河東適遇侯生卒而
得此鏡至其年六月度歸長安至長樂坡宿於主人程
雄家雄新受寄一婢頗甚端麗名曰鸚鵡度既税駕將
整冠履引鏡自照鸚鵡遙見即便叩首流血云不敢住
度因召主人問其故雄云兩月前有一客㩦此婢從東
来時婢病甚客便寄畱云還日當取比不復来不知其
婢由也度疑精魅引鏡逼之便云乞命即變形度即掩
鏡曰汝先自叙然後變形當捨汝命婢再拜自陳云某
是華山府君廟前長松下千歲老狸大行變惑罪合至
死遂為府君捕逐逃於河渭之門為下邽陳思恭義女
䝉養甚厚嫁鸚鵡與同郷人柴華鸚鵡與華意不相愜
逃而東出韓城縣為行人李無傲所執無傲麤暴丈夫
也遂將鸚鵡遊行數歲昨隨至此忽爾見畱不意遭逢
天鏡隱形無路度又謂曰汝本老狸變形為人豈不害
人也婢曰變形事人非有害也但逃匿幻惑神道所惡
自當至死耳度又謂曰欲捨汝可乎鸚鵡曰辱公厚賜
豈敢忘徳然天鏡一照不可逃形但乆為人形羞復故
體願緘於匣許盡醉而終度又謂曰緘鏡於匣汝不逃
乎鸚鵡笑曰公適有美言尚許相捨緘鏡而走豈不終
恩但天鏡一臨竄跡無路惟希數刻之命以盡一生之
歡耳度登時為匣鏡又為致酒悉召雄家隣里與宴謔
婢頃大醉奮衣起舞而歌曰寶鏡寶鏡哀哉予命自我
離形於今幾姓生雖可樂死必不傷何為眷戀守此一
方歌訖再拜化為老狸而死一座驚歎大業八年四月
一日太陽虧度時在臺直晝臥㕔閣覺日漸昏諸吏告
度以日蝕甚整衣時引鏡出自覺鏡亦昏昧無復光色
度以寶鏡之作合於隂陽光景之妙不然豈合以太陽
失曜而寶鏡亦無光乎歎怪未已俄而光彩出日亦漸
明比及日復鏡亦清朗如故自此之後每日月薄蝕鏡
亦昏昧其年八月十五日友人薛俠者獲一銅劍長四
尺劍連於靶靶盤龍鳳之狀左文如火焰右文如水波
光彩灼爍非常物也俠持過度曰此劍俠常試之每月
十五日天地清朗置之暗室自然有光傍照數丈俠持
之有日月矣明公好竒愛古如飢如渇願與君今夕一
試度喜甚其夜果遇天地清霽密閉一室無復脱隙與
俠同宿度亦出寶鏡置於座側俄而鏡上吐光明照一
室相視如晝劍横其側無復光彩俠大驚曰請内鏡於
匣度從其言然後劍乃吐光不過一二尺耳俠撫劍歎
曰天下神物亦有相伏之理也是後每至月朢則出鏡
於暗室光嘗照數丈若月影入室則無光也豈太陽太
隂之耀不可敵也乎其年冬兼著作郎奉詔撰國史欲
為蘓綽立傳度家有奴曰豹生年七十矣本蘓氏部曲
頗涉史傳略解屬文見度傳草因悲不自勝度問其故
謂度曰豹生嘗受蘓公厚遇今見蘓公言騐是以悲耳
郎君所有寶鏡是蘓公友人河南苗季子所遺蘓公者
蘓公愛之甚蘓公臨亡之歲戚戚不樂嘗召苗生謂曰
自度死日不乆不知此鏡當入誰手今欲以蓍筮一卦
先生幸觀之也便顧豹生取蓍蘓公自揲布卦卦訖蘓
公曰我死十餘年我家當失此鏡不知所在然天地神
物動静有徴今河派之間徃徃有寶氣與卦兆相合鏡
其徃彼乎季子曰亦為人所得乎蘓公又詳其卦云先
入侯家復歸王氏過此以徃莫知所之也豹生言訖涕
泣度問蘓氏果云舊有此鏡蘓公薨後亦失所在如豹
生之言故度為蘓公傳亦具言其事於篇末論蘓公蓍
筮絕倫黙而獨用謂此也大業九年正月朔旦有一胡
僧行乞而至度家弟勣出見之覺其神彩不俗更邀入
室而為具食坐語良乆胡僧謂勣曰檀越家佀有絶世
寶鏡也可得見耶勣曰法師何以得知之僧曰貧道受
明録秘術頗識寶氣檀越宅上每日常有碧光連日絳
氣屬月此寶鏡氣也貧道見之兩年矣今擇良日故欲
一觀勣出之僧跪捧欣躍又謂勣曰此鏡有數種靈相
皆當未見但以金膏塗之珠粉拭之舉以照日必影徹
墻壁僧又歎息曰更作法試應照見腑臟所恨卒無藥
耳但以金烟薰之玉水洗之復以金膏珠粉如法拭之
藏之泥中亦不晦矣遂畱金烟玉水等法行之無不獲
驗而胡僧遂不復見其年秋度出兼芮城令令㕔前有
一棗樹圍可數丈不知幾百年矣前後令至皆祠謁此
樹否則殃禍立及也度以為妖由人興淫祀宜絕縣吏
皆叩頭請度度不得已為之以祀然隂念此樹當有精
魅所託人不能除養成其勢乃密懸此鏡於樹之間其
夜二皷許聞其㕔前磊落有聲若雷霆者遂起視之則
風雨晦㝠纒繞此樹電光晃耀忽上忽下至明有一大
虵紫鱗赤尾緑頭白角額上有王字被數創死於樹度
便下收鏡命吏出虵焚於縣門外仍掘樹樹心有一穴
於地漸大有巨虵蟠泊之跡旣而焚之妖怪遂絶其年
冬度以御史帶芮城令持節河北道開倉糧賑給陜
東時天下大飢百姓疾病蒲陜之間癘疫尤甚有河北
人張龍駒為度下小吏其家良賤數十口一時遇疾度
憫之齎此入其家使龍駒持鏡夜照諸病者見鏡皆驚
起云見龍駒持一月来相照光隂所及如氷著體冷徹
腑臟即時熱定至晚並愈以為無害於鏡而有濟於衆
令密持此鏡遍廵百姓其夜鏡於匣中冷然自鳴聲甚
徹逺良乆乃止度心獨怪明早龍駒来謂度曰龍駒昨
忽夢一人龍頭蛇身朱冠紫服謂龍駒我即鏡精也名
曰紫珍嘗有徳於君家故来相託為我謝王公百姓有
罪天與之疾奈何使我反天救物且病至後月當漸愈
無為我苦度感其靈怪因此誌之至後月病果漸愈如
其言也大業十年度弟勣自六合丞棄官歸又將遍遊
山水以為長徃之策度止之曰今天下向亂盜賊充斥
欲安之乎且吾與汝同氣未嘗逺别此行也似將高蹈
昔尚子平遊五嶽不知所之汝若追踵前賢吾所不堪
也便涕泣對勣勣曰意已决矣必不可畱兄今之逹人
當所不體孔子曰匹夫不奪其志矣人生百年忽同過
隙得情則樂失志則悲安遂其欲聖人之義也度不得
已與之决别勣曰此别也亦有所求兄所藏寶鏡非塵
俗物也勣將抗志雲路棲踪烟霞欲兄以此為贈度曰
吾何惜於汝也即以與之勣得鏡遂行不言所適至大
業十三年夏六月始歸長安以鏡歸謂度曰此鏡真寶
物也辭兄之後先遊嵩山少室降石梁坐玉壇屬日暮
遇一嵌巖有一石堂可容三五人勣棲息止焉月夜二更
後有兩人一貌鬍鬚睂皓而痩稱山公一面濶白鬚睂
長黑而矮稱毛生謂勣曰何人斯居也勣曰尋幽探穴
訪竒者二人坐與勣談乆徃徃有異義出於言外勣疑
其精怪引手潛後開匣取鏡鏡光出而二人失聲俯伏
矮者化為龜鬍者化為猿懸鏡至曉二身俱殞龜身帶
緑毛猿身帶白毛即入箕山渡潁水厯太和視玉井井
傍有池水湛然緑映問樵夫曰此靈湫耳村閭每八節
祭之以祈福祐若一祭有闕即池水出黑雲大雹浸堤
壞阜勣引鏡照之池水沸湧有雷如震忽爾池水騰出
池中不遺涓滴可行二百餘步水落於地有一魚可長
丈餘粗細大於臂首紅額白身作青黄間色無鱗有涎
龍形蛇角觜尖狀如鱘魚動而有光在於泥水困而不
能逺去勣謂蛟也失水而無能為耳刄而為炙甚膏有
味以充數朝口腹遂出於宋汴汴主人張琦家有女子
患入夜哀痛之聲實不堪忍勣問其故病来已經年歲
白日即安夜常如此勣停一宿及聞女子聲遂開鏡照
之痛者曰戴冠郎被殺其病者牀下有大雄鷄死矣乃
是主人七八歲老鷄也遊江南將渡廣陵楊子江忽暗
雲覆水黑風波湧舟子失容慮有覆没勣㩦鏡上舟照
江中數步明朗徹底風雲四歛波濤遂息湏臾之間逹
濟天塹躋攝山麴芳嶺或攀絶頂或入深洞逢其羣鳥
環人而噪數熊當路而蹲以鏡揮之熊鳥奔駭是時利
涉浙江遇潮出海濤聲振吼數百里而聞舟人曰濤旣
近未可渡南若不廻舟吾輩必葬魚腹勣出鏡照江波
不進屹如雲立四面江水豁開五十餘步水漸清淺黿
鼉散走舉㠶翩翩直入南浦然後却視濤波洪湧高數
十丈而至所渡之所也遂登天台周覽洞壑夜行佩之
山谷去身百步四面光徹纖微皆見林間宿鳥驚而亂
飛還履㑹稽逢異人張始鸞授勣周髀九章及明堂六
甲之事與陳永同歸更遊豫章見道士許藏秘云是旌
陽七代孫有咒登刀履火之術説妖怪之次更言豐城
縣倉督李敬慎家有三女遭魅病人莫能識藏秘療之
無効勣故人曰趙丹有才器任豐城縣尉勣因過之丹
命祗承人指勣停處勣謂曰欲得倉督李敬慎家居止
丹遽命敬慎為主禮勣因問其故敬慎曰三女同居堂
内閤子毎至日晩即靚粧衒服黄昏後即歸所居閤子
滅燈燭聴之竊與人言笑聲及至曉眠非唤不覺日日
漸瘦不能下食制之不令粧梳即欲自縊投井無奈之
何勣謂敬曰引示閤子之處其閣東有忩恐其門閉固
而難啟遂晝日先刻斷忩櫺四條却以物支拄之如舊
至日暮敬報勣曰粧梳入閤矣至一更聴之言笑自然
勣㧞忩櫺子持鏡入閤照之三女呌云殺我婿也初不
見一物懸鏡至明有一鼠狼首尾長一尺三四寸身無
毛齒有一老鼠亦無毛齒其肥大可重五斤又有守宫
大如人手身披鱗甲煥爛五色頭上有兩角長可半寸
尾長五寸已上尾頭一寸色白並於壁孔前死矣從此
疾愈其後尋真至廬山婆娑數月或棲息長林或露宿
草莽虎豹接尾豺狼連跡舉鏡視之莫不竄伏廬山處
士蘓賔竒識之士也洞明易道藏徃知来謂勣曰天下
神物必不乆居人間今宇宙喪亂他鄉未必可止吾子
此鏡尚在足相衛幸速歸家郷也勣然其言即時北歸
便遊河北夜夢鏡謂勣曰我䝉卿兄厚禮今當捨人間
逺去欲得一别卿請早歸長安也勣夢中許之及曉獨
居思之恍恍發悸即時西首秦路今既見兄勣不負諾
矣終恐此靈物亦非兄所有數月勣還河東大業十三
年七月十五日匣中悲鳴其聲纖逺俄而漸大若龍咆
虎吼良乆乃定開匣視之即失鏡矣(異聞集/以下扇)
五明扇舜所作也既受堯禪廣開視聴求賢人以自輔
故作五明扇焉秦漢公卿士大夫皆得用之魏晉非乘
輿不得用
雉尾扇起於殷世高宗時有雊雉之祥服章多用翟羽
周制以為王后夫人之車服
武王作翣(世/本)
魯少千山陽人漢文帝微服懷金欲問其道少千執象
牙扇出應門(搜神/記)
梁冀作擁身扇(續漢/書)
晉庾廙為荆州都督以毛扇上成帝帝疑是故物侍中
劉劭對曰栢梁雲構工匠先居其下管弦繁奏䕫牙先
聆其音廙之此扇以好不以新(語/林)
石虎作雲母五明金薄莫難扇薄打純金如蟬翼二面
彩漆畫列仙竒烏異獸雲母帖其中彩色明徹虎出時
用此扇挾乘輿又有象牙桃枝扇或緑沉色或木蘭色
或紫紺色或作薄金色(拾遺/記)
義熈中高平檀茂崇喪亡其母沛郡劉氏晝眠夢見崇
手執團扇云崇年命未盡横被災厲永逺乖離今以此
扇奉别母流涕驚覺果於屏風間得扇上皆如蜘蛛網
絡撫執悲慟(異/苑)
齊高帝好畫扇何戢有蟬雀扇顧景秀所畫絕巧獻之
張融弱冠有名道士陸修静以白鷺羽扇遺之曰此旣
異物以奉異人(南史鼎/以下)
神鼎者質文之精也知吉知凶能重能輕不吹而沸五
味自生王者盛徳則出(宋/書)
金華山黄帝作一鼎高一丈三尺大如十石甕像龍騰
雲百神螭獸滿其中文曰真金作鼎百神率服複篆書
三足(虞荔/鼎録)
大茅山有𤣥帝時銅鼎鼎可容四五斛許偃刻甚精好
在山獨高處入土八尺許上有盤石掩鼎上𤣥帝時命
東海神使埋藏於此
軒轅自採首山之銅以鑄鼎虎豹百禽為之視火參鑪
鼎成而軒轅疾崩葬喬山五百年後山崩空室無尸唯
寶劍赤舄在耳一旦又失所在也(真/誥)
禹九鼎成而太白見者九日
禹鑄九鼎人不覺鼎移而日移五步自周郟鄏已来
東南移不知今至何國也道人商行傳曰鼎在罽賓(孫/暢)
(之述/書)
夏后開使蜚亷折金於山而陶鑄之於昆吾是使翁難
雉乙卜於白若之龜曰鼎成三足而方不炊而自烹不
舉而自藏不遷而自行以祭於昆吾之墟上乙又言兆
之繇曰饗矣逢逢白雲一南一北一西一東九鼎旣成
遷於三國夏后氏失之殷人受之殷人失之周人受之
(墨/子)
周家以世孝天瑞之鼎以助享祭(公羊/注)
周鼎著倕而使齕其指先王以見大巧之不可也(淮南/子)
鼎有黄耳利得鱣鯉(歸藏/占)
吕望銘功於昆吾仲山鏤績於庸器計功之義也(文心/雕龍)
太公於渭水得玉璜鑄一鼎刻其文曰璜鼎
荀况在嵩溪作一鼎大如五石甕表裏皆紀兵法大篆
書四足
秦丞相樗里子作一鼎文曰智嚢獨足古文大篆書
張儀伐蜀鑄一鼎高三尺文曰定蜀大篆書
周顯王四十二年九鼎淪没泗淵秦始皇時見於泗水
始皇大喜使數千人入水求之一絲未出龍嚙斷其口
故泗上謠曰稱樂太早絕鼎絲(水經/注)
李斯為丞相鑄一鼎其文曰上丞相鼎埋於上蔡東門
漢孝景帝鑄一鼎名曰食鼎高二尺銅金銀雜為之形
若瓦甑無足中元六年造其文曰五熟是滋君王膳之
小篆書
武帝登泰山鑄一鼎高四尺銅銀為之其形如甕有三
足太始四年造其文曰登於泰山萬夀無疆四海寕謐
神鼎傳芳大篆書
元鼎元年汾陽得寶鼎即吾丘夀王所鑄之鼎高一丈
二尺受十二石雜金銀銅錫為之四面蛟龍兩耳能鳴
三足馬蹄刻山雲竒怪之象紀靈圖未然之狀其文曰
夀考天地百祥臻峙山伏其靈海伏其異此銘在底下
又别有銘或浮或沈皆古文複篆此上古之鑄造也總
有九枚
昭帝元平元年於藍田覆車山鑄一鼎高三尺受五斗
刻其文曰宜君王和四方調滋味去腥傷小篆書三足
廢帝賀以天鳳六年登位廢為海昏侯鑄一小鼎貯酒
其形若甕四足受二斗其文曰長滿上小篆書
宣帝甘露元年於華山仙掌鑄一鼎高五尺受四斗擬
承甘露刻其文曰萬國伏貽長乆鑄神鼎承天酒三足
小篆書又建章宫銅人生毛以為美祥作一金鼎埋之
本宫
元帝初元二年鑄一鼎大如甕無足其文曰黄帝膳鼎
小篆書
成帝綏和元年匈奴平鑄一鼎其文曰㓂盜平黄河清
八分書三足高五尺六寸
哀帝元夀元年鑄一鼎貯酒高四尺三足其文曰羣臣
元日用醴小篆書
平帝元始五年鑄一鼎受二斗其文曰藥鼎三足八分
書
王莽建國元年鑄一大鼎高一丈其文曰建國鼎莽自
書埋之漸臺又作一鼎其文曰君臣之鼎並小篆書三
足
後漢光武建元元年鑄一鼎其文曰定天下萬物伏小
篆書三足高九尺
明帝永平十年鑄一鼎於洛水高六尺其文曰蛟龍伏
大篆書三足又鑄一鼎於榖水高五尺其文曰榖洛小
篆書四足
章帝元和二年於北嶽鑄一鼎高四尺無足其文曰鎮
地鼎小篆書
安帝延光四年鑄一鼎於少室山其文曰承露鼎小篆
書四足
順帝永建六年鑄一鼎於伊水名曰魚鼎高四尺三足
靈帝嘉平元年鑄一大鼎埋之鴻都門其文曰儒鼎古
書三足
漢官儀曰開陽門夜植樓上帝因作一鼎其文曰柱鼎
一足如馬蹄
蕭何為丞相鑄一鼎大如三石甕自表已功其文曰紀
功鼎亦是何自作署書體四足
張陵在雲臺山得仙作一鼎寫丹經埋於雲臺山下
車千秋為丞相鑄一鼎文曰車丞相鼎八分書
司馬遷南遊探禹穴作一鼎而小記年月日埋之秦望
山
黄霸為潁川守神雀集遂刻鼎記之
孔光拜丞相鑄一鼎文曰丞相博山侯大篆書
王商為單于所畏遂令鑄一鼎刻記其功以勸功臣
楊震為太尉作一鼎其文曰太尉鼎古隸書
南單于於漠北遺憲古鼎客五斗其傍銘曰仲山甫鼎
萬年子子孫孫永保用憲乃上之(竇憲/傳)
胡廣鑄一鼎其文曰孝子鼎八分書
陳太丘鑄一鼎藏於陘山
張衡制地動圖記之於鼎沉於西鄂水中
王允字子師郭林宗見而竒之允自鑄一鼎曰千里八
分書
王仲子為大司徒鑄一鼎其文曰司徒鼎大篆書
王朗為司空鑄一鼎其文曰司空鼎複篆書
董卓為太師鑄一鼎其文曰太師鼎古隸書
蔡伯喈為侍中封高陽侯作一鼎記漢家厯數邕自書
藏於泰山
蜀先主章武二年於漢川鑄一鼎名曰克漢鼎埋之丙
穴中八分書三足又鑄一鼎沉於永安水中紀行軍竒
變又於成都武檐山埋一鼎名曰受禪鼎又埋一鼎於
劍口山名曰劍山鼎並小篆書皆武侯迹又時龍見武
陽之水九日因鑄一鼎像龍形沉水中
蜀章武三年先主作二鼎一與魯王文曰富貴昌宜侯
王一與梁王文曰大吉祥宜公王並古隸書高二尺
諸葛亮殺王雙還定軍山作一鼎埋於漢川其文曰定
軍鼎又作八陣鼎沉之永安水中皆大篆書又於𤣥武
郡金山作二鼎一大一小並無文時亮行軍見此山勢
似有王者故鎮之
魏武帝鑄一鼎於白鹿山高一丈紀征伐戰陣之能古
文篆書四足更作鼎予太子名曰孝鼎畫刻古来孝子
姓名小篆書
文帝黄初元年鑄受禪鼎其文曰受祚鼎小篆書
明帝太和六年鑄一鼎三足名曰萬夀鼎小篆書
鍾繇魏文帝賜五熟鼎
吳孫權黄武元年於彭蠡水沉一鼎其文曰百神助陽
侯伏三足大篆書又獵於樊山見一姥問得何獸答曰
得一豹曰何不截尾遂為姥立廟并作一鼎文曰豹尾
鼎
孫亮建興元年於武昌鑄一鼎其文曰鎮山鼎小篆書
三足
孫浩鑄一鼎於蔣山紀吳之厯數八分書
吳顧邕鑄一鼎文曰顧元凱之鼎八分書三足
陸遜破劉備軍鑄一鼎紀功其文曰破備鼎
晉懐帝永嘉六年鑄一鼎沈於𤓰步江中無文字鼎似
龜形
苻堅建元年中長安樵人於城内見金鼎走白堅堅遣
載取到化為銅鼎入門又變成大鐸(異/苑)
孔愉獲龜放之遂作一鼎刻其文曰孔敬康鼎沉之於
水
王羲之於九江作書鼎高五尺四面周匝書遍刻之沉
於水中真隸書
宋王劉裕晉永初三年從秦中還紀功鑄一鼎於九江
其文曰沸秦洛伏大漢古篆書
宋文帝得鰕魚遂作一鼎其文曰鰕魚四足
順帝昇明元年有人於宫亭湖得一鼎上有古文洵漠
二字
齊高祖諱道成於齋中池内見龍聞簫皷音遂埋一鼎
其文曰龍鼎真書三足
梁武帝大通元年於蔣山埋一鼎其文曰大通真書又
鑄一鼎書老子五千言沉之九江中並蕭子雲書又天
監二年安豐得一角靈龜武帝遂作一鼎投得龜處
陳武帝即位鑄一鼎其文曰元勲鼎沉於浙江
陳宣帝於太極殿中鑄一鼎其文曰忠烈常侍丁初正
書(並/上)
邳公好古物鐘鼎什物珪璽錢貝必具子聞之曰古之
好古者聚道今之好古者聚財(文中子/以下罏)
長安巧工丁緩者為常滿燈七龍五鳳常雜以芙蓉蓮
藕之竒又作臥褥香罏一名被中香罏本出房風其法
後絶至緩始更為之為機環轉運四周而罏體常平可
置之被褥故以為名又作九層博山香罏鏤為竒禽怪
獸窮諸靈異皆自然運動又作七輪扇連七輪大皆徑
丈相連續一人運之滿堂寒顫(西京/雜記)
吳郡吳泰能筮會稽盧氏失博山罏使泰筮之泰曰此
物質雖為金其象實山有樹非林有孔非泉閶闔風至
時發青烟此香罏也語其主處求即得之(集異/記)
釋寳海姓龔梁武自講湼盤命海論佛性義海升榻而
執鍮香罏帝曰法師雖斷慳貪香罏非鍮不執海應聲
曰陛下位居宸極帽簪非纛不戴帝大悦
宋費崇先者吳興人也泰始三年受菩薩戒寄齋於惠
逺家二十四日書夜不懈每聴經常以鵲尾香罏置膝
前初齋三夕見一人容服不凡竟来舉罏將去崇先視
膝前罏猶在其處更詳視此人見提去甚分明崇先方
悟是神異自惟衣裳新滌了無不淨唯坐側有唾壺旣
使去壺即復見此人還罏坐前未至席頃猶見兩罏旣
即合為一然則此神人所提者葢罏影乎(法苑/珠林)
沈約有香罏曰辟塵謝靈運有帳亦曰辟塵(採蘭/雜志)
馮小憐有足罏曰辟邪手罏曰鳬藻冬天頃刻不離皆
以其飾得名(上/)
陶𢎞景母郝氏夢天人手執香罏来至其所已而有娠
(南史枕/以下)
泰山父者時漢武帝東巡見父鋤於道頭上白光高數
尺呼問之對曰有道士教臣作神枕枕有三十二竅二十
四竅應二十四氣八竅應八風臣行之轉少齒生(神仙/傳)
李廣與兄弟獵於宜山見卧虎射之一矢即殪斷其頭
為枕示服猛也鑄銅象其形為溲器示辱之今人作虎
枕自廣始
景初中咸陽吏王臣夜倦卧枕有頃聞竈下有呼聲曰
承約何以不來枕應曰我見枕不得動汝来飲至乃缶
也(列異/傳)
滕放夏枕文石枕卧忽暴雷震其枕旁微覺有聲不怖
也其所枕葢六安也(異/苑)
宋世焦湖廟有一栢枕或云玉枕枕有小圻時單父縣
人楊林為賈客至廟祈求廟巫謂曰君欲好壻否林曰
幸甚巫即遣林近枕邊因入圻中遂見朱樓瓊室有趙
大尉在中即嫁女與林生六子皆為秘書郎厯數十年
並無思歸之志忽如夢覺猶在枕傍林愴然乆之(幽明/録)
寕州嘗獻琥魄枕光色甚麗價盈百金時將北伐以琥
魄療金創上大悦命碎分賜諸將(南史席/以下)
草名虎鬚者江東織以為席曰西王母席也(崔豹古/今注)
仙人鄭碞坐玉華之席(玉珮金/璫經)
景公獵休坐地而食晏子後至左右滅葭而席公不悦
曰寡人不席而坐地二三子莫席而子獨搴車而坐之
何也晏子對曰吾聞介胄坐陣不席獄訟不席尸坐堂
上不席三者皆憂也故不敢以憂侍坐公曰諾令人下
席曰大夫皆席寡人亦席矣(晏/子)
石季龍作席以金裹五香雜以五采綫編蒲皮緣之以
錦(鄴中/記)
郢州刺史韓務獻七寶牀象牙席詔曰昔晉武帝焚雉
頭裘朕常嘉之今務所獻亦此之流也竒麗之物有乖
素風可付其家(後魏書/)
海中浮鵠山去地千餘里上有女人年三百歲有女道
士百四十五人年並出百俱在學道遣使獻紅席梁武
帝方捨身時其使適至此草常有紅鳥居下故以名觀
其狀則鸞鳥也(南/史)
會稽歲時獻竹簟供御世號為流黄簟(西京/雜記)
跂勒國貢文犀織以為簟(洞㝠記/以下帳)
茅君當受神靈之職衆賔皆至忽然有素縑帳於屋下
敷數重白氊金案玉杯人皆醉飽(神仙/傳)
上設紫琉璃帳火齊屏風列靈麻之燭以紫玉為盤(拾遺/記)
斯條國王作白珠交結帳(吳時外/國傳)
帝於迷樓上張四寶帳帳各異名一名散春愁二名醉
忘歸三名夜酣香四名延秋月(大業拾遺/  以下燈)
穆王設常生之燈以自照一名恒輝又列璠膏之燭遍
於宫内又有鳳腦之燈又有氷荷者出氷壑之中取此
花以覆燈七八尺不欲使光明逺也(拾遺/記)
高祖初入咸陽宫周行庫府金玉珍寶不可稱計其尤
驚異者有青玉五枝燈高七尺五寸作蟠螭以口銜燈
燃燈鱗甲皆動煥炳若列星而盈室焉(西京/雜記)
武帝燃芳苢燈於閣上光色紫有白鳳黑冠黑龍馵足
来戲於閣(洞𠖇/記)
元封中起方山像招諸靈異燒天下異香有沉光香塗
魂香外國所貢青樝之燈燃照數里(上/)
江寕縣寺有晉長明燈歲乆火色變青而不熱隋文帝
平陳已訝其古至今猶存(隋唐/嘉話)
黿脂為燈置水中即見諸物(淮南萬畢術物/以下雜紀器)
劉樊撰諸器物造作之始十五卷名曰物祖(北/史)
太昊制九針(帝王/世紀)
黄帝創觀漏水(隋/志)
雍父作舂黄帝臣也(世/本)
蚩尤作冶(尸/子)
夏少康作箕帚(古/本)
昆吾作陶赤翼作杵臼(吕氏春秋作周書/又云神農  陶)
伏羲氏作網黄帝作釜甑舜作瓦棺土墍夏昆吾氏作
瓦公輸般作石磑倕作銚(古史/考)
孟莊子作鋸(上/)
神農作牀席薦蓐枕被少昊作簀堯作毯伊尹制承塵
周公作簟(物/原)
軒轅作帷帳禹作屏伊尹作亮槅周公作簾
伏羲作木梳神農作笓□軒轅作鏡鑷剃刀少康作掠
子伊尹作油刷吕望作梳匣秦始皇作鏡臺
軒轅臣雍父作碓后稷作水碓魯般作礱磨碾子晉杜
預作連機碓踏碓是也
神農作釜軒轅作鋸鑿般作鉋鑽櫽括
軒轅作帨巾帝嚳作布袱湯作手巾脚巾祖甲作􁊜周
公作紗罩軒轅作几夏禹作案周公制筵坫吕望作榻
召公作椅漢武帝始效北蕃作交椅曹操作懶架
神農作瓶甕軒轅作釜甑鼎尊盤盂椀楪匙筯祝融作
𨫼舜作爼豆敦勺禹作籩豆盞湯作杯周公作臺盞田
恒作唾壺秦始皇制湯礶
軒轅始造記里皷指南車周公作欹器
遂人作火神農因制陶冶軒轅作針剪少昊制灰汁米
糊顓頊作衣桁后稷制砧杵后䕫作衣架紂作熨斗
蒍敖作酒窄老𣆀作酒篘
神農作油軒轅作燈唐堯作燈檠成湯作蠟燭
遂人作樵祝融作炭唐堯作火爐伊尹作踏脚史佚作
火杴秦始皇為烘篰晉羊琇作獸炭
軒轅作膠舜作漆公劉作黄蠟桀臣昆吾作石灰紂作
脂粉周公作礪火秦穆公作輕粉劉安作焰硝白蠟
軒轅始作浴盆溺器高辛氏造為偪厠
柱作蓑笠禹始為葢魏神元帝始為傘宇文涉歸作氊
衫雨籠公劉作泥罱戽斗伊尹始作桔橰史佚始作轆
轤馬鈞始作􁀙桶
赫胥氏造梳以木為之二十四齒取疏通之義
梭一名踟蹰蚕箔一名璘籍
漢靈帝使畢嵐作翻車(並/上)
馮鈞居京城内無水灌園乃作翻車令童兒轉之田家
有水車即此器也(魏/畧)
漢張讓作翻車名渴烏為曲角以氣引水
豪犀刷鬢器也詩曰側釵移袖拂豪犀(三餘/帖)
無餘胡王有洛成天大旱浸於水即雨下(三餘/帖)
郎當淨櫛器也
吳主亮夫人洛珍有櫛名玉雪
淮南王有薰籠賦
大衣篝一名答一名薰籠(急就/章注)
光武后隂麗華有金虬屈膝倒鳳銜花簫局(記事/珠)
簫局古薰籠也女巫章丹陳珠以犀金雜花簫局自隨
(上/)
杵之神曰細腰庾信詩曰北堂細腰杵
劉之遴好古愛竒在荆州聚古器數十百種有一器似
甌可容一斛上有金錯字時人無能知者又獻古器四
種於東宫其第一種鏤銅鴟夷榼二枚兩耳有銀鏤銘
云建平二年造其第二種金銀錯鏤古罇二枚有篆銘
云㤗容成侯適楚之歲造其第三種外國滲罐一口有
銘云元封二年龜兹國獻其第四種古製澡盤一枚銘
云初平二年造(南/史)
竟陵王得古窑小口方腹而底平可容七八升以問陸
澄澄曰此名服匿單于以與蘓武詳視器底彷彿可識
如澄言(南/史)
西魏文帝造二欹器其一為二仙人共持一鉢同處一
盤葢有山山有香氣别有一仙人持一金缾以臨器上
以水灌山則出於缾而注於器烟氣通發山中謂之仙
人欹器也其一為二荷同處一盤相去盈尺中有芙蓉
下垂器上以水注芙蓉而盈於器又為鳬雁蟾蜍以飾
之謂之水芝欹器二盤各有一牀一鉢鉢圓而牀方中
有人焉言三才之象也器如觥形滿則平溢則傾置之
前殿以警滿盈焉
曹公作欹案卧視書六朝人作隱囊柔軟可欹又勝欹
案
楊愔傳以方麯障面讀書不解方麯為何語按説文作
筁蚕薄也通作曲禮記曰薄漢書周勃傳織薄曲為業
方言薄謂之曲此云方麯障面葢竹織方扇也
　
　
　
　
　
　
　
　
　
　
　
　
　
　廣博物志卷三十九
欽定四庫全書
　廣博物志卷四十
　　　　　　　　　　　　明　董斯張　撰
　　器用二(舟/)　(車/)
化狐作舟(物理論舟又虞姁作舟見吕氏春秋又共鼓/貨秋作  見世本又番禺始為舟見山海經)
(棄作舟/見墨子)
遂人以匏濟水伏羲始乘桴軒轅作舟楫顓頊作篙槳
帝嚳作舵櫓堯作維牽夏禹作舵加以篷􁀙帆檣伍貟
樓船(物/原)
水用舟沙用䦊泥用輴山用􁀙(文/子)
天子造舟諸侯維舟大夫方舟士特舟庶人乘泭(爾/雅)
船循也循水而行也又曰舟言周流也其前立柱曰椳
巍巍也巍巍高貌也其尾曰柂柂拖也後見拖曵也且
弼正船使順流不使他戾也在旁曰櫓櫓膂也用膂力
然後舟行也引舟者曰筰筰作也作起也起舟使行動
也在旁撥水曰櫂櫂濯也濯於水中也且言使舟櫂進
也又謂之札形似札也又謂之楫楫捷也撥水使舟捷
疾也所用斥旁岸曰交一人前一人還相交錯也帆泛
也隨風張幔曰帆使舟疾汎汎然也舟中牀以薦物者
曰笭言但有簀如笭牀也南方人謂之笭􁁉言濕漏之
水􁁉然從下過也其上板曰覆言所覆衆枕也其上屋
曰廬象廬舎也其上重室曰飛廬在上故曰飛也又在
上曰爵室於中候望之如鳥雀之警示也軍行在前曰
先登登之向敵陣也狹而長曰艨衝以衝突敵船也輕
疾者曰赤馬舟其體正赤疾如馬也上下重牀曰艦四
方天板以禦矢石其内如牢檻也五百斛以上還有小
屋曰斥候以視敵進退也三百斛曰􁇺􁇺貂也貂短也
江南所名短而廣安不傾危者也二百斛以下曰艇其
形徑挻一人二人所行也(釋/名)
小船謂之艇艇之小者曰䒀船頭謂之舳尾謂之艫楫
謂之橈車轅上者謂之􁀙轅謂之輈軫謂之枕較謂之
幹衡扼也扼上者謂之鳥喙(小爾/雅)
舟舫榜船也􁇺艬􁔩艜艒䑿䒀舺舴艋艆䑼䑦􁑆艑□
􁀙艡舽船䑬舸􁀙艛􁀙䑴艃􁖁舶艀艦舼艇艅􁀙艨艟
艗□舴艋􁀙舟也􁁉􁁉㶇筏也􁖂謂之舷䑳謂之桄造
舟謂之浮梁(廣/雅)
玉山傍有丹桂紫桂白桂皆直上百尋可為舟航謂之
文桂之舟(拾遺/記)
堯登位三十年有巨查浮於西海查上有光夜明晝滅
海人望其光乍大乍小若星月之出入矣查常浮繞四
海十二月一周天周而復始名曰貫月查亦謂掛星查
羽人棲息其上羣臣含露以漱日月之光則如暝矣(上/)
夏禹欲造獨木船知梓潼縣尼陳山有梓木徑一丈二
寸令匠者伐之樹神為童子不伏禹責而伐之(蜀/記)
天子乘龍舟鳥舟浮於大沼(穆天/子傳)
越絶書舟名須慮
晉平公使叔向聘於吳吳人拭船以送之左五百人右
五百人有繡衣豹裘者叔向歸以告平公平公曰吳其
亡乎奚以敬舟奚以敬民叔向對曰君為馳底之臺上
可以發千兵下可以陳鐘皷諸侯聞君者亦曰奚以敬
臺奚以敬民所敬各異也於是平公乃罷臺(説/苑)
秦為太白船萬艘欲以攻楚(蜀王/本紀)
昆明池漢時有豫章船一艘載一千人(酉陽/雜爼)
漢武帝思懷徃者李夫人不可復得時始穿昆靈之池
泛翔禽之舟帝自造歌曲使女伶歌之時日已西傾凉
風激水女伶歌聲甚遒因賦落葉哀蟬之曲曰羅袂兮
無聲玉墀兮塵生虛房冷而寂寞落葉依於重扃望彼
美之女兮感余心之未寕帝聞唱動心悶悶不自支持
命龍膏之燈以照舟内悲不自止(拾遺/記)
虬泉池在五柞宫北中有追雲舟起風舟待僊舟含烟
舟或以沙棠為枻檝或以木蘭文柘為櫓棹又起五層
臺於月下(洞㝠/記)
帝乘衝瀾靈鶂之舟以香金為鈎霜絲為綸丹鯉為餌
釣於臺下得白鮫焉(拾遺/記)
太液池中有鳴鶴舟容與舟清曠舟採菱舟越女舟
(西京/雜記)
昆明池中有弋檀舟(上/)
昆明池中有撞雷舸(洞㝠/記)
靈池中有轉羽舫凌龍舫凌波舫(述異/記)
影娥池中有遊月船觸月船鴻毛船逺見船載數百人
或以青桂之枝為櫂或以木蘭之心為檝練實之竹為
篙紉石之脉為繩䌫也石脉出晡東國細如絲可縋萬
斤生石裏破石而後得此脉縈緒如麻紵也名曰石麻
亦可為布也(上/)
漢武帝乘鬱金楫泛積翠池自吹縹玉笛
地理志有京兆尹船司空注云本主船之官遂以名縣
婕妤接帝於太液池作千人舟號合宫之舟池中起為
瀛洲榭高四十尺帝御流波文縠無縫衫后衣南越所
貢雲英紫裙碧瓊輕綃廣榭上后歌舞歸風送逺之曲
帝以文犀簮擊玉甌令后所愛侍郎馮無方吹笙以倚
后歌中流歌酣風大起后順風揚音無方長噏細嫋與
相屬后裙髀曰顧我顧我后揚袖曰仙乎仙乎去故而
就新寕忘懷乎帝曰無方為我持后無方捨吹持后履
乆之風霽后泣曰帝思我使我仙去不得悵然曼嘯泣
數行下帝益愧愛后賜無方千萬入后房闥他日宫姝
幸者或襞裙為繒號曰畱仙裙(飛燕/外傳)
菌桂之舟晨鳬之舸(王粲/海賦)
宛渠之民乘螺舟而至舟形似螺沉行海底而水不浸
入一名淪波舟(拾遺/記)
舟名青翰十翼赤馬(釋/名)
緑鷁䓤鶖皆船名(劉禎魯/都賦)
管寕泛海舟欲覆乃曰吾嘗一朝科頭三晨宴起過皆
在此風乃息(魏/志)
管寕死遼東三十七年歸柩而阻海風同行數十船俱
没惟寕船望見火光投之得島嶼及上岸無火亦無人
𤣥晏先生以為積善之感(獨異/志)
孫權乘飛靈大船(吳都/賦)
諸葛恪製鴨頭船(吳/志)
孫皓嘗問詩云汎彼栢舟唯栢舟乎張尚對曰詩言檜
楫松舟則松亦中舟也(環濟/吴紀)
長史劉繪循治洛陽以東運渠通州嘗用赤馬(赤馬船/名  杜)
(預/表)
天泉池有紫宫舟升進舟曜陽舟飛龍舟射獵舟靈芝
池有鳴鶴舟指南舟舎利池有雲母舟無極舟都亭池
有華泉舟常安舟(晉宫/閣記)
翟湯字道淵始安守干寶與湯通家遺湯一船勅吏曰
翟公亷讓致書訖委船而還湯旣無反致乃以貨之買
絹物寄還寶寶本以為惠而反煩之益歎愧焉(晉/書)
晉時錢塘浙江有樟林桁大船每有乘者輒漂盪搖揚
而不可禁嘗鳴皷錢塘江頭凌浪如故惟船吏章粤能
相制伏及粤死遂廢去(異/苑)
晉徐榮者瑯琊人嘗至東陽還經定山舟人不慣誤墮
洄澓中遊舞濤波垂欲沈没榮無復計惟至心呼觀世
音斯湏間如有數十人齊力引船者踊出澓中還得平
流沿江還下日已向暮天大隂闇風雨甚駛不知所向
而濤浪轉盛榮誦經不輟口有頃望見山頭有火光赫
然廻柂趣之逕得還浦舉船安穏旣至亦不復見光同
旅異之疑非人火明旦問浦中人昨夜山上是何火光
衆皆愕然曰昨風雨如此豈如有火理吾等並不見然
後了其為神光矣(法苑/珠林)
宋沙門竺惠慶廣陵人也經行修明元嘉十二年荆揚
大水川陵如一惠慶將入廬山船至小而暴風忽起同
旅已得依浦唯惠慶船未及得泊飄颺中江風疾浪涌
静待淪覆慶正心端念誦觀世音經洲際之人望見其
船迎飈截流如有數十人牽挽之者逕到上岸一舫全
濟(㝠祥/記)
羊侃初赴衡州於兩艖䒀起三間通梁水齋飾以珠玉
加之錦繢盛設幃屏陳列女樂乘潮解䌫臨波置酒縁
塘傍水觀者塡咽
江革自武陵王長史除都官尚書將還所給一舸舸艚
偏欹不得安卧乃於西陵岸取石數片以實之其清貧
如此(南/史)
王琳每戰勝艦則有聲如野猪其戰艦千載以野猪為
名(南/史)
陳後主時船下有聲云明年亂視之得嬰兒長三尺而
無頭(上/)
北齊沙門靈昭甚有巧思武成帝令於山亭造流杯池
船每至帝前引手取杯船即自住上有木小兒撫掌遂
與絲竹相應飲訖放杯便有木人速還上飲若不盡船
終不去未幾靈昭忽拊心疑有刀刺湏臾吐血而終(太/平)
(廣/記)
隋梁睿請伐陳文帝詔曰陳國未盡藩節誠湏責罪興
師若命水龍終當屈(水龍謂/戰船也)
有龍舟鳳艒(艒音墨/  隋志)
行次洛口御龍舟皇后御翔螭舟又有小水殿九名浮
景舟諸妃嬪所乘又有大朱航三十六名漾綵船貴人
美人及十六夫人所乘又有朱鳥航二十四艘蒼螭航
二十四艘白虎航二十四艘𤣥武航二十四艘又有飛
羽舫六十艘青鳬舸十艘凌波舸十艘官人習水者乘
之餘人有五樓船五十二艘諸王公主及三品以下坐
三樓船一百二十艘四品官人及四道塲𤣥壇僧尼道
士坐二樓船二百五十艘五品以上及諸國蕃官乘板
榻二百艘載羽儀服飾百官供奉之物黄蔑艘二千艇
六品以下九品以上從官并及五品以上家口坐又有
平乘五百艘青龍五百艘艨艟五百艘八擢舸二百艘
舴艋舸二百艘並十二衛所乘(大業/拾遺)
揚素進取陳之計造大艦名曰五牙容戰士八百人次
曰黄龍置六百人(本/傳)
隋處士元藏璣至海中滄洲去中國數萬里藏璣思歸
洲人製凌風舸送之激水如飛旬日之間即抵東莱(杜/陽)
(雜/編)
隋旣平陳南海有五六百家居水為亡命號曰遊艇子
隋煬帝討遼東封徳彛船沒衆皆謂死楊素曰封郎當
得僕射此必未死使人求之公抱得一板沒於大海中
力盡欲放之忽憶楊公之言復勉力持之胸前為板所
摩擊肉破至骨衆接救得之後果官至僕射(定命録/以下車)
伏羲始乘牛馬而制羈縻鞭杖軒轅作輓輅少昊制牛
車奚仲制馬車而造鞍的勒靷駕六馬建旂旌斿旐以
别尊卑等級夏禹制輦周公制進賢四望二車秦始皇
作轎漢高祖作竹兜漢武帝作羊車芝車(物/原)
月旦為朔車之㫋亦為朔名齊實異所當辨也(尹文/子)
膠車木馬不利逺賈(易/林)
墨子刻木鷄以厲天下不如三寸之車鎋管青鑄騏驥
於金象不如駑馬之周用(抱朴/子)
山車垂句山車者自然之車也句者曲也不揉治而自
員曲故言垂句(禮斗/威儀)
象車者山之精也王者徳澤流洽四境則出(宋/書)
故車之精名曰寕野如轀車見之傷人目呼其名則無
害(白澤/圖)
古之為輅車也葢圓以象天二十八撩以象列星軫方
以象地三十輻以象月(賈/子)
上車以和鸞為節下車以佩玉為度上有雙衡下有雙
璜衝牙玭珠以納其間琚瑀以雜之行以采齊趨以肆
夏步環中䂓折旋中矩進則抑之退則揚之然後玉鏘
鳴也(大戴/禮)
作車當取大良白槐之輻朱茰之軔(石崇/奴券)
王母乘紫雲之輦駕九色班龍别有五十天仙執采旄
之節佩金剛靈璽戴天真之冠(漢武/内傳)
八皇老君乘黄琅之車把紫鳳之節(太洞/玉經)
五帝真人並乘八景玉輿(葛𤣥/傳)
𤣥母乘三素之輿(上清/訣)
紫元夫人歌云命駕玉錦綸(真/誥)
靈景道君乘赤雲車(洞天/經)
岐伯乘絳雲之車駕十二白鹿遊蓬萊之上(黄帝岐/伯經)
軒轅氏作於空桑之北紹物開智見轉風之蓬不已者
於是作制乘車横木為軒直木為轅以尊太上(路/史)
黄帝作車少昊時畧駕牛奚仲駕馬(古史/考)
乘雅作駕寒衰作御奚仲作車(吕氏/春秋)
鯀服牛相士乘馬臘作駕(世/本)
戎車夏后氏曰鈎車先正也殷曰寅車先疾也周曰元
戎先良也旂夏后氏𤣥首人之執也殷白天之義也周
黄地之道也章夏后氏以日月尚明也殷以虎尚威也
周以龍尚文也(通/考)
王肅曰古者一轅之車夏后氏駕兩馬謂之麗殷益以
一騑謂之驂周人又益以一謂之駟
巾車(車官之長言巾者/以設飾為主也)掌公車之政令辨其用與其旗
物(用謂祀賔之屬旗/物謂太常以下)而等叙之以治其出入　王之五
路(車謂之路有徃/來不窮之道也)一曰玉路(以玉/為飾)錫(馬面當盧/刻金為之)樊纓十
有再就(樊馬大帶也纓馬鞅也皆以/五采罽飾之為十有二匝)建大常十有二斿
(大常旗畫日月/上綴十有二斿)以祀金路(以金/為飾)鉤(鉤當馬胸亦/以金為之)樊纓九
就(樊纓皆/以九匝)建大旂(旂畫/交龍)以賔(賔客會/同用之)同姓以封象路(以/象)
(齒為/飾)朱(以朱飾/馬勒)樊纓七就(皆為/七匝)建大赤(其旗名􁉹以/通帛為之)以
朝異姓以封革路(輓之以革/而漆之)龍勒(以龍文/飾馬勒)條纓五就(其/樊)
(纓以條絲飾/之而為五匝)建大白(殷之/旗名)以即戎封以四衛(四方諸侯/守衛亦以)
(賜/之)木路(不用革輓/但漆之)前樊鵠纓(以淺黑色飾韋為樊/鵠色飾韋為纓前剪)建大
麾(夏后/氏旗)以田以封蕃國(九州之外蕃國/亦以此賜之)王后之五路(王/后)
(亦有/五路)重翟(以重雉羽為/車兩旁之蔽)厭翟(不用重翟但次/其羽使相壓也)安車(不用/羽為)
(翟/蔽)翟車(不重不厭以/翟飾車之側)輦車(以人輓/之而行)　重翟錫面朱總厭
翟勒面繢總安車彫面鷖總皆有容葢翟車具面組總
有握輦車組輓有翣羽葢王之喪車五乘木車蒲蔽大
䄙尾櫜疏飾小服皆疏素車棼蔽大䄙素飾小服皆素
薻車薻蔽鹿淺䄙革飾䮾車萑蔽然䄙􁁉飾漆車藩蔽
豻䄙雀飾　服車五乘(服事者/之車)孤乘夏篆(五采畫/轂約)卿乘
夏縵(亦用五采/但不篆刻)大夫乘墨車(墨色/不畫)士乘棧車(不革用輓/而漆之)
庻人乘役車(可載任器/以共役)　凡良車散車不在等者(精制/曰良)
(粗制曰散不入/車服之等者)其用無常(惟王/所賜)凡車之出入歲終則㑹
之(計其完/弊多少)　凡賜闕之毁折入齎於職幣大喪飾遣車
遂廞之行之及塟執葢從車持旌及墓嘑啟關陳車小
喪共匶路與其飾歲時更續共其弊車大祭祀鳴鈴以
應鷄人(周/禮)
車人為車(為大車栢/車之工)柯長三尺博三寸厚一寸有半五
分其長以其一為之首轂長半柯其圍一柯有半輻長
一柯有半其博三寸厚三之一渠三柯者三行澤者
欲短轂(澤為沮洳之地用/於行澤故利短轂)行山者欲長轂(山為險阻之/地用長轂)
短轂則利(無却行/之失)長轂則安(無倍任/之勞)行澤者反輮(輮牙/也以)
(為輪之/固抱也)行山者反輮(反則裏之滑者在外反/則反其裏之堅者相依)反輮則易
反輮則完六分其輪崇以其一為之牙圍栢車轂長一
柯其圍二柯其輻一柯其渠二柯者三五分其輪崇以
其一為之牙圍大車崇三柯綆寸牝服二柯有參分柯
之二羊車二柯有參分柯之一栢車二柯凡為轅三其
輪崇參分其長二在前一在後以鑿其鉤徹廣六尺鬲
長六尺
輪人為輪斬三材必以其時(三材所以為轂也輻也牙/也斬之以時者陽木則仲)
(冬斬之隂木/則仲夏斬之)三材旣具巧者和之轂也者以為利轉也
輻也者以為直指也牙也者以為固抱也輪敝三材不
失職謂之完望而眡其輪欲其幎爾而下迆也進而眡
之欲其微至也無所取之取諸圜也望其輻欲其揱爾
而纎也進而眡之欲其内稱也無所取之取諸易直也
望其轂欲其眼也進而眡之欲其幬之亷也無所取之
取諸急也眡其綆欲其蚤之正也察其菑蚤不齵則輪
雖敝不匡　凡斬轂之道必矩其隂陽(矩謂刻識之也/凡斬轂材必辨)
(其向日背日/之隂陽方)陽也者稹理而堅(陽木實栗叢緻也/謂稹理而堅實)隂也
者疏理而柔(隂木其體虛空故/疏而不密其質弱)是故以火養其隂而齊
諸其陽(必以火而/煉治之)則轂雖敝不藃(雖乆而敝亦/不壞藃音耗)轂小而
長則柞(柞謂狹/而不廣)大而短則摯(摯危也言/不堅固)是故六分其輪
崇以其一為之牙圍參分其牙圍而漆其二椁其漆内
而中詘之以為之轂長以其長為之圍以其圍之阞捎
其藪五分其轂之長去一以為賢去三以為軹　容轂
必直(非和轉之勢/故欲其直)陳篆必正(采以約之/為篆文)施膠必厚(附麗/之必)
(欲固/也)施筋必數(幔角之用必欲/多也數音朔)幬必負幹(幬覆也幬以幔/轂必欲其亷之)
(外見而/負於幹)旣摩革色青白謂之轂之善參分其轂長二在
外一在内以置其輻凡輻量其鑿深以為輻廣輻廣而
鑿淺則是以大扤雖有良工莫之能固鑿深而輻小則
是固有餘而强不足也故竑其輻廣以為之弱則雖有
重任轂不折參分其輻之長而殺其一則雖有深泥亦
弗之溓也參分其股圍去一以為骰圍　揉輻必齊(揉/輻)
(以火所以/齊曲直)平沈必均(沈輻以水所/以均輕重)直以指牙(然輻直則/為倨牙曲)
(則為勾故必/欲其直指)得則無􁁉而固不得則有􁁉必足見也六
尺有六寸之輪綆參分寸之二謂之輪之固　凡為輪
行澤者欲杼(澤多濕故削其輪/之外如杼春也)行山者欲侔(山多石故/輪欲上下)
(相等而/圓滑也)杼以行澤(以輪之杼/者而行澤)則是刀以割塗也(譬如以/刀而割)
(泥/也)是故塗不附(故雖行濕地而/泥不附者也)侔以行山(以輪之侔/者而行山)則
是搏以行石也(譬如以圓滑之/物而行石也)是故輪雖敝不甐於鑿
(輪雖為石損敝而/不動於鑿中也)凡揉牙外不亷而内不挫㫄不腫謂
之用火之善是故䂓之以眡其圜也(輪中䂓/則圜矣)萭之以眡
其匡也(萭與矩同䂓圜中矩/四圍端正是中矩也)縣之以眡其輻之直也(以/繩)
(縣之中繩則/輻直矣縣𤣥)水之以㫝其平沈之均也(偃其輪而灌以/水其平沈適均)
(則平中/凖矣)量其藪以黍以㫝其同也(藪輻間也量藪以黍/而所受多寡適同焉)
(則中/量矣)權之以㫝其輕重之侔也(以兩輪分而稱之其/輕重適侔則中權矣)故
可䂓可萭可水可縣可量可權也謂之國工(則國人無以/過其巧矣)
輪人為葢(葢取其圓於/車上之所用)逹常圍三寸(葢之為制上為部/中為逹常柄通上)
(下/也)桯圍倍之六寸賴之以呈葢頂也桯音楹信其桯圍以
為部廣(廣徑也部廣之圍尺有/八寸信音申廣古曠反)部廣六寸部長二尺桯
長部之四尺者二十分寸之一謂之枚部尊一枚弓鑿
廣四枚鑿上二枚鑿下四枚鑿深二寸有半下直二枚
鑿端一枚弓長六尺謂之庇軹五尺謂之庇輪四尺謂
之庇軫參分弓長而揉其一參分其股圍去一以為蚤
圍參分弓長以其一為之尊上欲尊而宇欲卑(上近部/則欲其)
(高隤下為宇/則欲其低)上尊而宇卑則吐疾而霤逺(其勢順霤/力又反)葢
已崇則難為門也(高則門/難容)葢已卑是蔽目也(卑則遮/前不見)是
故葢崇十尺良葢弗冒弗紘(善為葢者不以衣覆/或有衣而不以線係)殷畝
而馳不隊(隊讀為墜如平畝而/馳且落不落之狀)謂之國工
輿人為車(車謂/五路)輪崇車廣衡長參如一謂之參稱參分
車廣去一以為隧參分其隧一在前二在後以揉其式
以其廣之半為之式崇以其隧之半為之較崇六分其
廣以一為之軫圍參分軫圍去一以為式圍參分式圍
去一以為較圍參分較圍去一以為軹圍參分軹圍去
一以為轛圍圜者中䂓方者中矩立者中縣衡者中水
直者如生焉(如水之/生於地)繼者如附焉(如水之/附於幹)凡居材大與
小無并(處材得其所以小入大大/者受之而入無兼并之失)大倚小則摧引之則
絶棧車欲弇飾車欲侈
輈人為輈(輈車/轅也)輈有三度(淺深異/其數也)軸有三理(言其有/常也)國
馬之輈(種馬駕玉路戎馬駕革路/齊馬駕金路道馬駕象路)深四尺七寸(國馬高/八尺故)
(輈之深四/尺七寸)田馬之輈(駕木/路)深四尺(田馬高七尺故/輈之深四尺)駑馬
之輈(駕役/車)　深三尺有三寸(駑馬高六尺故輈之深三/尺三寸  此言輈有三度)
(也/)軸有三理一者以為媺也(軸之材欲其/美而無惡)二者以為乆
也(軸之體欲其/堅而可乆)三者以為利也(軸之勢欲其/利而易轉)軌前十尺
而策半之凡任木任正者十分其輈之長以其一為之
圍衡任者五分其長以其一為之圍小於度謂之無任
五分其軫閒以其一為之軸圍十分其輈之長以其一
為之當免之圍叅分其免圍去一以為頸圍五分其頸
圍去一以為踵圍凡揉輈欲其孫而無弧深今夫大車
之轅摯其登又難旣克其登其覆車也必易此無故惟
轅直且無橈也是故大車平地旣節軒摯之任及其登
阤不伏其轅必縊其牛此無故惟轅直且無橈也故登
阤者倍任者也猶能以登及其下阤也不援其邸必緧
其牛後此無故惟轅直且無橈也是故輈欲頎典輈深
則折淺則負輈注則利凖利凖則乆和則安輈欲弧而
無折經而無絶進則與馬謀(馬所以駕車故車/之進則與馬謀)退則與
人謀(人所以御馬故車/之退則與人謀)終日馳騁左不揵(車左君聴乘/揵倦也言尊)
(者在左無揵/倦之病也)行數千里馬不契需(契傷也言馬不傷於/蹄不濡滯於路也)
終歲御衣袵不敝(袵裳際也車行無動搖/故不損御者之衣裳也)此惟輈之和
也勸登馬力馬力旣竭輈猶能一取焉良輈環灂自伏
免不至軌七寸軌中有灂謂之國輈軫之方也以象地
也(軫在下以承上/也故象地之方)葢之圜也(葢周圍/覆車也)以象天也(葢在上/以覆下)
(故以象/天之圜)輪輻三十(一輪有/三十輻)以象日月也(象一月有/三十日也)葢弓
二十有八(一葢有二/十八弓)以象星也(象天有二/十八宿也)龍旂九斿(交/龍)
(為旂其斿有/九諸侯建之)以象大火也(大火蒼龍之宿東/方之星其屬有九)鳥旟七斿
(鳥凖為旟其斿有/七州里建之旟余)以象鶉火也(鶉火朱鳥之宿南/方之星其屬有七)熊旗
六斿(熊虎為旗其斿/有六師都建之)以象伐也(伐白虎之宿西方/之星其屬有六也)龜蛇
四斿(龜蛇為旐其斿/有四縣都建之)以象營室也(營室𤣥武之宿北/方之星其屬有四)弧
旌枉矢(凡旌旗皆有弧以張/之又畫枉矢於上也)以象弧也(以象弧星之有矢/飛行也  並上)
車古者曰車聲如居言行所以居人也今曰車車舎也
行者所處若車舎也天子所乘曰玉輅以玉飾車也輅
亦車也謂之輅者言行於道路也象輅金輅木輅各隨
所以為飾名之也鉤車以行為陣鉤股曲直有正夏所
制也胡車車胡以罪没入為官奴者引之殷所制也元
戎車在軍前啟突敵陣周所制也輦車人所輦也柏車
柏伯也大也丁夫服任之小車也羊車羊祥也祥善也
善飾之車今犢車是也墨車漆之正黑無文飾大夫所
乘也重較其較重卿所乘也役車給役之車也棧車棧
靖也麻靖物之車也皆庻人所乘也軘車戎者所乘也
客車婦人所載小車也其葢施帷所以隱蔽其形容也
衣車前户所以載衣服之車也獵車所乘以畋獵也小
車駕馬輕小之車也駕馬宜輕使之局小也高車其葢
高立載之車也安車葢卑坐乘今吏之乘小車也驘車
羔車各以所駕名之也檻車上施欄檻以格猛獸之車
也軺車軺遙也逺也四向逺望之車也輜車載輜重卧
息其中之車也輜厠也所載衣物雜厠其中也駢車駢
屏也四面屏蔽婦人所乘牛馬也輜駢之形同有邸曰
輜無邸曰駢輈句也轅上句也衡横也横馬頸上也游
環在服馬背上驂馬之外轡貫之游移前却無常處也
脇驅在服馬外脇也隂䕃也横側車前以隂笒也靷所
以引車也鋈金塗沃也冶白金以沃灌靷環也續續靷
端也文鞇車中所坐者也用虎皮有文采因與下轝相
連著也􁀙伏也在前人所伏也軾式也所伏以式敬者
也􁀙􁕅車中重薦也輕􁀙􁕅小貂也轂埆也體堅埆也
轅援也車之大援也枕横在前如卧牀之有枕也枕横
也横在下也薦板在上如薦席也齊人謂車枕以前曰
縮言局縮也兖冀曰育御者坐中執御育育然也較在
箱上為辜較也立人象人立也或曰陽門在前曰陽兩
旁似門也槅枙也所以扼牛頸也馬曰烏啄下向又馬
頸似烏開口向下啄物時也强隆言體隆而强也或曰
車弓似弓曲也其上竹曰郎疎相逺晶晶然也􁀙複也
重複非一言之也輞罔也罔羅周倫之外也關西曰輮
言曲輮也或曰䡑䡑綿也綿連其外也輪綸也言彌綸
也周匝之言也䡯言輻䡯入轂中也輿舉也軸抽也入
轂中可抽出也釭空也其中空也鐧間也間釭軸之間
使不相摩也轄害也車之禁害也輠裹也裹軹頭也軹
指也如指而見於轂頭也笒横在車前織竹作之孔笒
笒也葢在上覆葢人也軬藩也蔽水雨也轑葢乂也如
屋構橑也杠公也衆乂所公共也䡟輓猶祕齧也在車
軸上正輪之祕齒前却也屐似人屐也又曰伏兎在軸
上似之也又曰輹輹伏也伏於軸上也鉤心從輿心下
鉤軸也縛在車下與輿相連縛也棠蹚也在車兩旁􁀙
幰使不得進却也幰憲也禦熱也紲制也牽制之也紛
放也防其放弛以拘之也轡咈也牽引咈戾以制馬也
勒絡也絡其頭而引之也銜在口中之言也鏕苞也所
以在旁苞歛其口也鞅嬰也喉下稱嬰言纓絡之也其
下飾曰樊纓其形樊樊而上屬纓也韅經也横經其腹
下也靽半也拘使半行不得自縱也羇檢也所以檢持
制之也韁疆也繫之使不得出疆限也鞧遒也在後遒
廹不得使却縮也負在背上之言也靵懸也何以懸縛
軛也(釋/名)
古者有命民之有能敬長憐孤取舎好讓居事力者然
後命得乘飾車駢馬未得命者不得乘飾車駢馬皆有
罸(韓詩/外傳)
辟惡車秦制也(古今/注)
武帝作畫雲車
東畊之日親率公卿戴青幘載青車駕蒼馬公卿以下
車駕如常法(應劭漢/官儀)
封禪為滿輪車惡傷土石草木
玉金象革木等路是為五路竝天子之法車皆朱班漆
輪畫為􁏡文三十輻法月之數朱橑二十八象宿兩箱
之後皆玳瑁為鵾翅加以金銀雕飾世俗謂之金鵾車
(晉/書)
車坐乘者謂之安車倚乘者謂之立車亦謂之高車按
周禮惟王后有安車也王亦無之自漢已来制乘輿乃
有之有青立車青安車赤立車赤安車黄立車黄安車
白立車白安車黑立車黑安車合十乘名為五時車俗
謂之五帝車(上/)
車有巾葢謂之武剛車武剛車者為先驅又有屬車輕
車為後殿焉(兵/法)
皂輪車青油幢朱絲絡諸王三公有功者特加之(晉書/)
帝嘗大備法駕嫌屬車太多顧謂閻毗曰開皇之日屬
車十二乘於是亦得今八十一乘以牛駕車不足以益
文物朕欲減之從何為可毗曰臣初定數共宇文愷參
詳故實據漢胡伯始蔡邕等議屬車八十一乘此起於
秦遂為後式故張衡賦云屬車九九是也次及法駕三
分減一為三十六乘此漢制也又據宋孝建時有司奏
議晉遷江左唯設五乘尚書建平王宏曰八十一乘義
兼六國三十六乗無所凖慿江左五乗儉不中禮但帝
王文物旂旒之數爰及冕王皆用十二今宜凖此設十
二乗開皇平陳因以為法今憲章徃古大駕依秦法駕
依漢小駕依宋以為等差帝曰何用秦法大駕宜三十
六法駕宜十二小駕除之毗研精故事皆此類也(北/史)
𤣥女為帝制司南車當其前記里皷車居其右(黄帝/内傳)
記里皷車一名大章車晉安帝時劉裕滅秦得之有木
人執槌向皷行一里打一槌(古今/注)
黄帝與蚩尤戰涿鹿之野蚩尤作大霧兵士皆迷於是
作指南車(上/)
舜時金車見帝庭(瑞應/圖)
周公致太平越裳氏来獻白雉一黑雉二象牙一使者
迷其歸路周公錫以文錦二疋軿車五乗皆為司南之
製(古今/注)
孔子曰自季孫之賜我千鐘而友益親自南宫頃叔之
乗我車也而道加行故道有時而後重有執而後行微
夫二子之賜丘之道幾於窮矣(説/苑)
晉平公為馳逐之車龍旌衆色挂之以犀象錯之以羽
芝車成題金千鎰立之於殿下令羣臣得觀焉田差三
過而不一顧平公作色大怒問田差爾三過而不一顧
何為也田差對曰臣聞説天子者以天下説諸侯者以
國説大夫者以官説士者以事説農夫者以食説婦姑
者以織桀以奢亡紂以淫敗是以不敢顧也平公曰善
乃命左右曰去車(上/)
子路與巫馬期薪於韞丘之下陳之富人有處師氏者
脂車百乗觴於韞丘之上子路與巫馬期曰使子無忘
子之所知亦無進子之所能得此富終身無復見夫子子
為之乎巫馬期喟然仰天而歎闟然投鎌於地曰吾嘗
聞之夫子勇士不忘喪其元志士仁人不忘在溝壑子
不知予與試予與意者其志與子路心慚故負薪先歸
(韓詩/外傳)
齊慶封獻車於季武子美澤可以鑑展莊叔見之曰車
甚澤人必瘁宜其亡也(左/傳)
西門豹為鄴令佯亡其車轄令吏求之不能得使人求
之而得之家人屋間(韓非/子)
鄭縣人有得車軛者而不知其名問人曰此何種也對
曰此車軛也俄又復得一人問曰此是何種也對曰此
車軛也問者大怒曰曩者曰車軛今又曰車軛是何種
也此女欺我也遂與之鬭(上/)
郢人有買屋棟者求大三圍之木而人予車轂跪而度
之巨雖可而長不足(淮南/子)
俗説齊人有空車行魯人有負釡者便持釡置車中行
三百里臨别取釡不相問亦不謝後車家繫獄當死釡
主徑徃簒之穿壁未逹曰極哉車者怒不肯出釡主慚
欲俱死明日主者以事白齊君齊君義而原之(風俗/通)
漢昭帝崩霍光奏遣太僕以軨轕車迎曾孫為帝
郭丹字少卿從師於長安買符入函谷關記入封符乞
乃慨然歎曰不乘使者車終不出關(東觀/漢記)
劉翊曾行於汝南界中有陳國張季禮逺赴師喪遇寒
冰車毁頓滯道路翊見而謂曰君慎終赴義行宜速逹
即下車與之不告姓名策馬而去(東漢/書)
袁忠為沛相乗葦車到官以清亮稱
夏賀為彭城相袁閎徃省謁變姓名徒行既至數日吏
不敢通阿母出見驚白夫人乃密呼入去遣車送之閎
稱眩疾不肯乗車
許劭字子將同郡袁紹公族豪俠去濮陽令歸車徒甚
盛將入郡界乃謝遣客曰吾輿服豈可使許子將見(並/上)
吳有徐隨居丹徒左慈過隨門下有客車六七欺慈云
徐公不在慈去客皆見牛在楊樹杪車轂中皆生荆木
客懼逐慈叩頭陳謝客還見牛如故轂中亦無復荆木
(神仙/傳)
房麗者趙之賢人立東門之外有行商車轄亡麗告之
不悟復更告商人怒曰吾轄自亡何湏汝告惠加於已
而反怒之吾欲比之草木草木有心矣(符/子)
阮裕在剡曾有好車借無不給有人塟母意欲借而不
敢言後裕聞之乃歎曰吾有車而使人不敢借何以車
為命焚之(晉/書)
安平王孚薨塟給徘徊黑耳車一乗(晉公卿/禮秩)
鹿轓軺梁制三公開府尚書令給之鳳轄軺尚書僕射
中書監祕書監臨之聊泥軺尚書列卿等給之龍雀軺
諸王除刺史帶將軍給之方葢軺中丞給之朱兩轓二
千石皂葢朱兩轓千石六百石朱左轓(通/典)
　
　
　
　
　
　
　
　
　
　
　
　
　廣博物志卷四十
欽定四庫全書
　廣博物志卷四十一
　　　　　　　　　　　　明　董斯張　撰
　　食飲(總食/)　(肉/)　(酒/)　(茗/)　(藥餌附/)
王者居中央制御四方平旦食少陽之始也晝食太陽
之始也晡食少隂之始也暮食太隂之始也(白虎/通)
膳夫(食官/之長)掌王之食飲膳羞以養王及后世子凡王之
饋食用六榖(黍稷稻/粱苽麥)膳用六牲(馬牛羊/豕犬鷄)飲用六清(水漿/醴䣼)
(􁎀/酏)羞用百有二十品珍用八物(淳熬淳毌炮豚炮/牂𢷬珍清熬肝膋)醬用
百有二十罋(醢六十罋/醯六十罋)王食一舉(謂朝食也殺/牲盛饌曰舉)鼎十有
二(牢鼎九/陪鼎三)物皆有爼(謂牢鼎之/實亦九爼)以樂侑食膳夫授祭品
甞食(防有/毒也)王乃食卒食以樂徹於造(作樂畢徹於/造食之所)王齊
日三舉(齊謂散齊也齊必/變食故特加二舉)大喪則不舉大荒則不舉大
札則不舉天地有烖則不舉(日月薄蝕為天災/山崩川沸為地災)邦有大
故則不舉(㓂戎之事凡此皆不/舉盛饌以自貶損也)王燕食(謂日中/與夕食)則奉膳
贊祭(燕食則其祭不如朝食/之盛故膳夫受而贊之)凡王祭祀賔客食則徹王
之胙爼凡王之稍事(有小事/而飲酒)設薦餔醢王燕飲酒則為
獻主(君尊不與臣敵故膳/夫代王酌酒獻賔)掌后及世子之膳羞凡肉修
之頒賜皆掌之(王以肉及修餔頒賜/羣臣皆膳夫掌之)凡祭祀之致福者
受而膳之以摯見者亦如之歲終則會(計頒賜/之多少)唯王及
后世子之膳不會(不以有司法數/拘之也  周禮)
内饔(調和熟食曰饔/内饔所主在内)掌王及后世子膳羞之割亨煎和
之事(割肆解肉也亨煑也/煎和齊以五味也)辨體名肉物(體名脊脇肩背/臑之屬肉物胾)
(燔之/屬)辨百品之物王舉則陳其鼎爼以牲體實之(取其/􁀙以)
(實鼎取於/鼎以實爼)選百羞醬物珍物以俟饋(選擇其/中御者)共后及世
子之膳羞辨腥臊膻香之不可食者牛夜鳴則庮羊冷
毛而毳羶犬赤股而躁臊鳥皫色而沙鳴貍豕盲眡而
交脻腥馬黑脊而般臂螻凡宗廟之祭祀掌割烹之事
凡燕飲食亦如之凡掌共羞修刑膴胖骨鱐以待共膳
凡王之好賜肉修則饔人共之
外饔(所主/在外)掌外祭祀之割亨(謂天地四望山/川社稷外神)共其脯修
刑膴(脯薄析肉也修鍜肉也刑/鉶羮也膴腊肉大臠也)陳其鼎爼實之牲體魚
腊凡賔客之飱饔饗食之事亦如之(飱謂客始至之禮/饔謂既將幣之禮)
(饗謂行饗禮之時/食謂食禮之時)邦饗耆老孤子(孤子死王事/者之子也)則掌其
割烹之事饗士庶子亦如之(士庶子衛/王宫者)師役則掌共其
獻賜脯肉之事凡小喪紀陳其鼎爼而實之
庖人掌共六畜六獸六禽(六畜即六牲也六獸麋鹿狼/麕野豕兎六禽雁鶉鷃雉鳩)
(鴿/)辨其名物凡其死生鱻薧之物(新肉曰鱻/乾肉曰薧)以共王之
膳與其薦羞之物及后世子之膳羞　共祭祀之好羞
共喪紀之庶羞賔客之禽獻凡令禽獻以法授之其出
入亦如之凡用禽獸春行羔豚(行用也羔羊/子豚豕子)膳膏香(膳/治)
(也謂治羔/豚以牛脂)夏行腒鱐(腒乾雉/鱐乾魚)膳膏臊(治腒鱐/以大膏)秋行犢麛
(犢牛子/麛鹿子)膳膏腥(治犢麛/以鷄膏)冬行鱻羽(鱻魚也/羽雁也)膳膏羶(治鱻/羽以)
(羊/脂)歲終則會唯王及后之膳禽不㑹
亨人(主為内外/饔煑肉也)掌共鼎􁀙以給水火之齊(齊量也水火/皆有多少之)
(量亨人/給之)職外内饔之㸑亨煑辨膳羞之物祭祀共大羮
鉶羮(大羮煑肉汁太古不和/之羮鉶羮加以五味也)賔客亦如之
腊人(乾物/曰腊)掌乾肉凡田獸之脯腊膴胖之事(大物解體/肆乾之謂)
(之乾肉小物全乾曰腊膴/䐑肉大臠也胖如膞而腥)凡祭祀共豆脯薦脯膴胖凡
腊物(豆當為羞聲之誤也脯謂庶/羞之脯薦脯謂薦獻之脯)賔客喪紀共其脯腊
凡乾肉之事
籩人掌肆邊之事(四籩謂朝事饋食加籩/羞籩各實以當用之物)朝事之籩其
實䵄蕡白黑形鹽膴鮑魚鱐饋食之籩其實棗㮚桃乾
橑榛實加籩之實菱茨㮚脯羞籩之實糗餌粉餈　凡
祭祀共其籩薦羞之實(薦籩謂朝事饋食之籩/羞籩則加籩羞籩是也)喪事及
賔客之事共其薦籩羞籩為王及后世子共其内羞(房/中)
(之羞/籩)凡籩事掌之
醢人掌肆豆之實(與四/籩同)朝事之豆其事韭葅醯醢昌夲
麋臡菁菹鹿臡饋食之豆其實葵菹蠃醢脾析蠯醢蜃
蚳醢豚拍魚醢加豆之實芹菹兎醢深蒲醯醢箈菹雁
醢筍菹魚醢羞豆之實馳食糝食　凡祭祀共薦羞之
豆實賔客喪紀亦如之為王及后世子共其内羞(房中/之羞)
(豆/)王舉則共醢六十罋(即醬用百二/十罋之半也)以五齊七醢七菹
三臡實之(五齊謂昌本睥析蜃豚柏深蒲也七醢謂醯/蠃蠯蚔魚兎雁也七菹謂韭菁茆葵芹箈筍)
(也三臡謂麋鹿/麞也臡乃兮反)賔客之禮共醢五十罋(上公醯醢共百/二十罋侯伯百)
(罋子男八十罋此五/十罋則百罋之半也)凡事共醢
醯人掌共五齊七菹凡醯物以共祭祀之齊菹凡醯醬
之物賔客亦如之王舉則共齊菹醯物六十罋(齊菹醢/也而醯)
(人亦共之者葢齊菹有湏醯以成者/此六十罋亦醬用百二十品之半也)共后及世子之醬
齊菹賔客之禮共醯五十罋(并醢人五十罋為百/罋葢侯伯之禮也)凡事
共醯(並/上)
一切衆生有四種食以資諸天得自住持何等為四一
麤段及微細食二觸食三意思食四識食何等衆生應
食麤段及微細食如閻浮提人等飯麨豆肉等名為麤
段食按摩澡浴拭膏等名為微細食自外三洲下人及
六欲諸天等並以麤段微細為食自此以上色界無色
天並以襌悦法喜為食無復麤段微細食也問曰何等
衆生以觸為食答曰一切卵生得身故以觸為食何等
衆生以思為食若有衆生意思資潤三益諸根夀命者
此等皆用思為食何等衆生以識為食所謂地獄衆生
及無邊識處天等等皆用識持以為其食四天王天並
食湏陀味朝食一撮暮食一撮食入體轉成身是湏陀
味園林池苑皆自然生是湏陀味亦能化作佉陀摩尼
等八種飲食一切欲界諸天食亦如是色界諸天從初
禪乃生遍净以喜為食無色界已上諸天以意業為食
問曰諸天飲食云何答曰如經説云欲界諸天隨其好
惡貴賤不同其福厚者隨其所思無不具足飲則甘露
盈杯食則百味俱至其福薄者雖有飲食恒不稱心以
不足故猶下食来故經云譬如諸天共寶器食隨其福
徳飯色有異上者見白中者見黄下者見赤色界諸天
以禪悦為味若以四食言之唯有觸食法也(法苑/珠林)
文王嗜膽曾晢嗜棗膽苦棗酸二子甘之與衆異也(論/衡)
管仲束縛自魯之齊道而饑渴過綺烏封人而乞食烏
封人跪而食之甚敬封人因竊謂仲曰適幸及齊不死
而用齊將何報我曰如子之言我且賢之用能之使勞
之論我何以報子封人怨之(韓非/子)
昔者仲尼先飯黍侍者掩口笑子游裼裘而諺曾子揮
指而哂以聖賢之舉措非有謬也而不免於嗤誚奚况
世人未有名稱其容止文華能免於其誚者豈難也(劉/子)
魯有儉者瓦鬲煑食食之而美盛之土鉶之器以進孔
子孔子受之歡然而悦如受大牢之饋弟子曰瓦甂陋
器也煑食薄膳也而先生何喜如此乎孔子曰吾聞善
諫者思其君食美者念其親吾非以饌為厚也以其食
美而思吾親也(説/苑)
晏子相景公食脱粟之食炙三弋五卵苔菜耳矣公聞
之徃燕焉睹晏子之食也公曰嘻夫子之家如此其貧
乎而寡人不知寡人之罪也晏子對曰以世之不足也
脱粟之食飽士之一乞也炙三弋士之二乞也五卵士
之三乞也嬰無倍人之行而有參士之食君之賜厚矣
嬰之家不貧再拜而謝(晏/子)
晏子侍於景公朝寒公曰請進煖食晏子對曰嬰非君
奉饋之臣也敢辭公曰請進服裘對曰嬰非君茵席之
臣也敢辭(上/)
伍子胥適吳治味以求親闔閭任而安之(賈/子)
昔師曠食飯云是勞薪所㸑晉平公使視之果然車輞
(北/史)
陳尫性多穢訾每得酒食必先撥捐之然後乃食子高
告之曰子無然也侣有態者昔君子之於酒食有率甞
之義無捐放之道假其可食其上下何擇假令不潔其
下滋甚陳尫曰吾知其無益意欲如此子高曰意不恣
也夫木之性以櫽括自直可以人而不如木乎子不見
夫鷄耶聚榖如陵跪而啄之若縱子之意則與鷄寕有
異乎陳尫跪曰吾今而後知過矣請終改之(孔叢/子)
漢景帝為太子時帝鍾愛既居東宫文帝念之曰太子
之食必料差殊乃命所在每日具兩檐櫝以賜之
樊曄與世祖少遊舊徴遷河東都尉引見雲臺世祖微
時嘗以事拘新野曄為市吏饋餅一笥帝不忘乃賜御
服及乗輿衣物因戲之曰一笥餅得都尉何如曄頓首
辭謝(後漢/書)
延篤與李文德書曰吾食赤烏之䴸麥飲化益之𤣥醴
折張騫大宛之蒜㰱晉國郇理之鹽(化益即/伯益)
第五倫字伯魚修行清白常召見上曰聞卿為吏不過
從兄飯寕有之耶對曰臣生遭饑饉米食萬錢不敢妄
過人飯(東觀/漢記)
吕子義當世清賢士也有舊人徃存省嫌其設酒食懐
乾糒而徃主人榮其降已乃盛為饌義出懐中乾糒求
一杯冷水而食之為率更令有人就之宿非其度數之
内子義燃燭危坐通曉目不轉睛膝下不移處(物理/論)
郭林宗嘗不睡夜間命作粥魏德公為之進焉林宗一
歠以杯擲地怒而呼之曰為粥不加味如何可食徳公
無變色(别/傳)
郭林宗友来夜冒雨剪韭作餅
陳蕃待客拌飯以鹿脯芼羮以牛脯未嘗别為異饌
左慈明六甲能役鬼神坐致行厨
束晢餅賦有牢九之目葢食具名也酉陽雜爼引伊尹
書有籠上牢丸湯中牢丸九字乃是丸字(牢丸今湯餅/也  丹鉛録)
劉穆之好徃妻兄江氏乞食多見辱江氏慶會囑勿来
穆之猶徃食畢求㯽榔江曰㯽榔消食君乃饑何湏此
穆之尹丹陽令以金盤貯㯽榔一斛進之(宋/書)
宋公至長安得姚泓時故大官丞程季者了了人也公
曰今日之食何者最先季曰仲秋禦景離蟬欲静爕爕
曉風凄凄夜冷臣當此景唯能説餅公曰善季乃稱曰
安定噎鳩之麥洛陽董德之磨河東長若之葱隴西䑛
背之犢抱罕赤髓之羊張掖北門之豉然以銀屑煎以
金銚洞庭負霜之橘仇池連蔕之椒調以濟北之鹽剉
以新豐之鷄細如華山之玉屑白如梁甫之銀泥既聞
香而口悶亦見色而心迷公曰善(梁吳均/餅説)
陶淵明日用銅鉢煑粥遇火發則再拜曰非有是火何
以充腹(别/傳)
謝僕射陶太常詣吳領軍坐乆呉畱作食曰已身使婢
賣狗供客此得一頓食殆無復氣可與語(俗/説)
齊明帝嘗飲食捉竹筯謂衞尉應昭光曰卿解我用竹
筯意否答曰昔憂禹衣惡徃話流言象箸豢腴先哲垂
誡今睿情冲素清風反古太平之跡惟竹筯而已(談/藪)
河南人趙良與其郷人諸生至長安至新安界遇霖雨
糧乏相謂曰饑那得美食耶應時美飯備具有人聲語
云進疏食(劉義慶/幽明録)
大官進食有裹蒸明帝曰我食此不盡可四片破之餘
充晚食(南齊/書)
王儉問周顒卿山中何所食曰赤米白鹽緑葵紫蓼文
惠太子問菜食何味最曰春初早韭夏末晚菘(上/)
殷孚殷淳子也少有父風嘗與侍中何朂共食孚羮盡
曰益殷蓴羮朂司空無忌子也孚徐輟筯曰何無忌諱
(南/史)
安成公何朂無忌之子臨汝公孟靈休㫤之子以肴膳
器服車馬相高都下語曰安成食臨汝餙(上/)
吕僧珍既有大勲任總心膂性甚恭慎當禁中盛暑不
敢解衣每侍御坐屏氣鞠躬果食未嘗舉筯嘗醉後取
一甘食帝笑謂曰卿今日便是大有所進(梁/書)
洛中沙門數百人各請耆域中食域皆許徃明旦五百
舎皆有一域始謂獨過未相讐問方知分身降焉(神僧/傳)
彭城王攸自滄州召還父老相率具饌曰殿下惟飲此
鄉水未食百姓食聊獻疏薄攸為食一口(北/史)
崔瞻為侍御史在臺宅中送食備盡珍羞别室獨飡有
一御史姓裴伺瞻食便造焉瞻不與交言又不命匙箸
觀瞻食罷而退明日㩦匙筯恣情飲噉瞻曰我初不唤
君食又不與君語遂能不拘小節昔劉毅冒親鵝炙豈
亦異是君定竒士即與同食(北齊/書)
越公以食經遺子子不受曰羮藜含糗無所用也答之
以酒誥及洪範三徳(文中/子)
爾時有老母名曰難阤躬自作餅時尊者賔頭盧時到
著衣持鉢入羅閲城乞食漸漸至老母難阤舎從地涌
出舒手持鉢從老母難阤乞食是時老母見賔頭盧極
懷瞋恚作是惡言比丘當知設汝眼脱我終不乞汝食
是時賔頭盧即入三昧便雙眼脱出是時老母復倍瞋
恚正使沙門空中倒懸終不與汝食是時尊者從在空
倒懸老母復倍瞋恚正使沙門舉身煙出我終不與汝
食是時尊者復舉身出煙老母復倍瞋而作是語正使
沙門舉身然者我終不與汝食是時賔頭盧使身盡然
老母見已復作是語正使沙門舉身出水我終不與汝
食時賔頭盧舉身盡皆出水老母見已復作是語正使
沙門在我前死我終不與汝食是時賔頭盧即無出入
息在老母前死老母見不出入息即懐恐怖衣毛皆豎
而作是語此沙門多所知識國王所敬聞我家死必遭
官事恐不免濟若還活者我當與食是時賔頭盧即從
三昧起時老母復作是念此餅極大當更作小者與之
時老母取少許麵作餅餅遂長大老母見已此餅極大
當更作小者與之然餅遂大當取先作者與之然復諸
餅皆共相連老母語賔頭盧曰比丘湏食者便自取之
何故相嬈乃爾賔頭盧報曰大姊我不湏食但湏母欲
有所説老母報曰何所誡勅賔頭盧報曰今持此餅徃
世尊所若有誡勅我共奉行老母報曰此事甚快是時
老母躬負此餅從賔頭盧從徃世尊所頭靣體足在一
靣立白世尊曰此母難陁是䟦提長者姊慳貪獨食不
肯施人惟願世尊為説篤信之法使得開解爾時世尊
告老母曰汝今持餅施佛及諸比丘僧比丘尼優婆塞
優婆夷并貧窮者然故有餅可持棄净地及無蟲水中
即以此餅次第賦之及著净水中即時熖起老母見已
尋懐恐懼世尊漸與説法施戒生天之論苦集盡道即
於座上得法眼净承事三尊受持五戒使發歡喜禮佛
而去(阿含經/以下肉)
肉之美者猩猩之脣獾獾之炙雋觾之翠述蕩之掔旄
象之約流沙之西丹山之南有鳳之丸沃民所食魚之
美者洞庭之鱄東海之鮞醴水之魚名曰朱鱉六足􁁉
水之魚名曰鰩其狀若鯉而有翼常從西海夜飛遊於
東海菜之美者崑崙之蘋夀木之華指姑之東中容之
國有赤水𤣥木之葉焉餘瞀之南南極之崖有菜其名
曰嘉樹其色若碧陽華之芸雲夢之芹具區之菁浸淵
之草名曰土英和之美者陽樸之姜招揺之桂越駱之
􁑚鱣鮪之醢大夏之鹽宰掲之露其色如玉長澤之卵
飯之美者𤣥山之禾不周之粟陽山之穄南海之秬崑
崙之井沮江之丘名曰漸水果之美者沙棠之實常山
之北投淵之上有百果焉羣帝所食箕山之東青島之
所有甘櫨焉江浦之橘雲夢之柚漢上石耳所以致之
(吕氏/春秋)
其食則有渠滄之鳬煎以桂髓叢庭之鷃蒸以密沫淇
漳之鱧脯以青茄九江珠穟㸑以蘭蘓華青夏潔酒以
纎縞(拾遺/記)
割柔胎於孕豹宰潛肝於豢龍(陸機/七攷)
洞庭之鮒出於江崏乃使朱𤣥揮臠騁厥妙技敷割皮
骨繽紛霧墮(劉劭/七華)
龍脇之肪鳳趾之筋麕髓鹿膓鵠舌麟䏖秋熊柔蹯文
豹􁀙胎(按􁀙音塕肥也/  孔煒七引)
堯時厨中自生肉脯薄如翣揺則風生使食物寒而不
臭名曰翣脯(帝王/世紀)
漢有五侯鯖君臣鯖父子鯖結盟人致共為之飱(南越/志)
後漢溪夷田疆遣子魯居上城次子玉居中城小子倉
居下城三壘相次以拒王莽光武遣劉尚征之尚未至
倉獲白鼈為臚乃舉烽請兩兄兄至無事及劉尚軍来
倉舉火魯等以為不實倉遂戰死焉(酉陽/雜爼)
許芝每祭肉取百觔猶恨其少(魏/志)
義渠之人烹龜鼈不熟中國之民雖饑三日不啟口至
死弗食也呉章莊吉受而和之病人食之為之輕體萬
乗飲之為之解怒何也吳章莊吉之調存也(闕/子)
鄙人有得脠醬而美之及飯惡與人共食即少唾其中
而共者因涕其醬遂棄而俱不得食焉彼亡新王朗欲
取天下時乃樂與人分之及已得而重愛不肯與是昔
唾脡之類(桓譚/新論)
陳思王製駞蹄為羮一甌值千金
虞桑字子深嘗行寄宿逆旅同宿客失脯疑虞為盜虞
黙然無言便解衣償之主人曰此舍數失魚肉鷄鴨多
是狐狸偷去君何以疑人乃將脯主至山冢間尋求果
得之客求還衣虞投之不顧(晉/書)
晉陶潛躬耕自資遂抱羸疾江州刺史檀道濟徃候之
偃卧瘠餒有日矣檀道濟饋以梁肉麾而去之(事/類)
何𦙍侈於味食必方丈後稍欲去其甚者猶食白魚䱉
脯糖蟹以為非見生物疑是蚶蠣使門人議之學生鍾
岏曰䱉之就脯驟於屈伸蟹之將糖躁擾彌甚仁人用
意深懐如怛至於車螯蚶蠣眉目内闕慙渾沌之竒横
殻外緘非金人之慎不悴不榮曾草木之不若無馨無
臭與瓦礫其何算故宜長充庖厨永為口實竟陵王子
良見岏議大怒汝南周顒與𦙍書勸令食菜𦙍末年遂
絶血味(南/史)
建元初劉璡為武陵王曄冠軍征虜參軍曄與僚佐飲
自割鵞炙璡曰應刄落爼膳夫之事殿下親執鸞刀下
官未敢安席因起請退(南齊/書)
高帝既為齊王置酒為樂羮膾既至崔祖思曰此味故
為南北所推侍中沈文季曰羮膾吳食非祖思所解祖
思曰炮鱉膾鯉似非句吳之詩文季曰千里蓴羮豈關
魯衛帝甚悦曰蓴羮故應還沈(南/史)
虞悰善為滋味和劑皆有方法豫章王嶷盛饌饗賔王
問今日肴羞寕有所遺否虞曰恨無黄頷􁂄何曾食疏
所載也(南齊/書)
梁劉孝儀食鯖鮓曰五侯九伯今盡征之魏使崔劼李
騫在坐劼曰中丞之任未應已得分陜騫曰若然中丞
四履當至穆陵孝儀曰鄴中鹿尾乃酒肴之最劼曰生
魚熊掌孟子所稱鷄跖猩脣吕氏所尚鹿尾乃有竒味
竟不載書籍每用為恨孝儀曰實自如此或古今好尚
不同梁賀季曰青州蟹黄乃為鄭氏所記此物不書未
解所以騫曰鄭亦稱益州鹿􁌐但未是尾耳(酉陽雜爼/  以下鹽)
鹽人掌鹽之政令(謂受入與出/給之政令)以共百事之鹽祭祀共
其苦鹽散鹽(苦鹽謂不凍治者/散鹽煑水為之)賔客共其形鹽散鹽
(形鹽象/虎之形)王之膳羞共飴鹽(鹽之飴者今/戎鹽有焉)后及世子亦如
之凡齊事鬻鹽以待戒令(齊事和五味之事煑鹽凍治/之以待上之戒令  周禮)
鹽田在河東郡有一大澤澤中産鹽引水沃之則自成
號曰鹽田取之無盡不沃則無也
胡中有鹽瑩徹如水晶謂之玉華鹽(金樓/子)
魏高昌有白鹽其形如玉高昌人取以為枕貢之中國
(後漢/書)
第五倫自度仕宦牢落遂將家屬客河東變易姓名自
稱王伯齊常與奴載鹽北至太原販賣(上/)
崔慰祖喪父不食鹽母曰汝既無兄弟又未有子毁不
不滅性故當不進餚脩耳如何去鹽吾今亦不食矣慰
祖不得已從之(北齊/書)
高昌國遣使貢鹽二顆顆如斗大狀白似玉乾蒲桃刺
蜜凍酒白麥麵王公士庶皆不之識帝以其自萬里絶
域而来獻數年方逹文字言語於梁國略同經三日無
祗對者帝命杰公逐之謂其使曰鹽一顆是南燒羊山
月朢收之者一是北燒羊山非月朢收之者蒲桃七是
洿林三是無半凍酒非八風谷所凍者又以高寕酒和
之刺蜜是鹽城所生非南平城者白麥麫是宕昌者非
昌壘眞物使者具陳實情麫為經年色敗至宕昌貿易
塡之其年風灾蒲桃刺蜜不熟故駁雜鹽及凍酒奉王
命急故非時爾因又問紫鹽䃜珀云自中路遭北凉所
奪不敢言之帝問杰公羣物之異對曰南燒羊山鹽文
理粗北燒羊山鹽文理密月朢收之者明徹如氷以氊
槖煑之可騐蒲桃洿林者皮薄味美無半者皮厚味苦
酒是八風谷凍成者終年不壞今臭其氣酸洿林酒滑
而色淺故云然南平城羊刺無葉其蜜色明白而味甘
鹽城羊刺葉大其蜜色青而味薄昌壘白麥麫烹之將
熟色白如新今麫如泥且爛由是知蜜麥之偽耳交河
之間平磧中掘深數尺有末鹽如紅如紫色鮮味甘食
之止痛更深一丈下有䃜珀黑逾純漆或大如車輪末
而服之攻婦人小腸癥瘕諸疾彼國珎異必當致貢是
以知之(四公記/以下酒)
或云儀狄初作酒非虞酒養老而岐雷有醪醴黄帝内
傳有王母之酒而神農為醴酪其来尚矣(路/史)
三禮圖云射為罸爵之豐作人形豐國名其君以酒亡
國戴盂以戒酒故崔駟酒箴云豐侯沈酒荷罌負缶自僇
於世圖形戒後
酒人掌為五齊三酒祭祀則共奉之以役世婦共賔客
之禮酒飲酒而奉之凡事共酒而入於酒府　凡祭祀
共酒以徃賔客之陳酒亦如之(周/禮)
漿人掌共王之六飲水漿醴凉醫酏(水則臨時取用/凉則至用乃和)入
於酒府(酒正/之府)共賔客之稍禮共夫人致飲於賔客之禮
清醴醫酏糟而奉之凡飲共之
酒正(酒官/之長)掌酒之政令(酒之式法曰政/酒之出入曰令)以式法授酒材(給用有多/少之式造)
(釀有厚薄之法酒材/謂秫米麯蘖之類)凡為公酒者亦如之(謂鄉射飲酒以公事作/酒者亦以式法授酒材)
辨五齊之名(酒正不自造酒使酒人為之直/辨其五齊清濁而已齊才細反)一曰泛齊(泛/者)
(成熟而滓/泛泛然也)二曰醴齊(醴者體也成而上/下一體滓汁相將)三曰盎齊(盎者/成而)
(葱白/色)四曰緹齊(緹者成而/紅赤色)五曰沈齊(沈者成而/滓沈於下)辨三酒
之物(物者材也以三酒所成有/時故預給材令作之也)一曰事酒(酌有事/人飲之)二曰
昔酒(乆釀/乃熟)三曰清酒(更乆於昔/祭祀用之)辨四飲之物一曰清(即/漿)
(人之醴清也醴濁/而泲之則清矣)二曰醫(謂釀鬻/為醴也)三曰漿(即今之酨漿/謂米汁相將)
(也/)四曰酏(即今之薄鬻/也酏音移)掌其厚薄之齊(或厚或薄各/有多少之齊)以
共王之四飲三酒之饌及后世子之飲與其酒凡祭祀
以法共五齊三酒(祭有大小齊有/多少各有常法)以實八尊(五齊實五/尊三酒實)
(三/尊)大祭三貳(如祀天地宗廟三酒用一/尊又副之以兩尊以備之)中祭再貳(如祀/日月)
(星辰五祀五嶽用酒/一尊又副以一尊)小祭一貳(如司中司命山澤之/祭則止以一尊副之)皆
有酌數(酌於尊/亦有數)唯齊酒不貳(五齊之酒特用/於祭無貳尊)皆有器量
(酌器所用注尊中/者數量之多少)共賔客之禮酒共后之致飲於賔客
之禮醫酏糟皆使其士奉之酏凡王之燕飲酒共其計
(計其用酒之/數以共於王)酒正奉之凡饗士庶子饗耆老孤子皆共
其酒無酌數掌酒之頒賜皆有法以行之(雖君頒賜之/酒亦有一定)
(之/式)凡有秩酒者以書契授之(有職則有秩謂每/月所頒各有定數)酒正之
出(謂出以/給用也)日入其成(日計/曰成)月入其要(月計/曰要)小宰聴之(酒/正)
(入文書於小/宰以待聴斷)歲終則會唯王及后之飲酒不會以酒式
誅賞(誅賞作酒/之善惡者)
萍氏(如雍氏注水禁者以萍為名/比其浮於水上不沈溺也)掌國之水禁(水有灌/載之利)
(而犯之則沈/溺故有禁)幾酒(司察非/時飲者)謹酒(使民節用酒凡此者以/酒之能溺人猶水也)
禁川游者(禁不乗舟而浮游於水中/者亦以防沈溺也  並上)
酒者乳也王者法酒旗以布政施天乳以哺人(春秋/緯)
採南燭草煑其汁為酒碧暎五色服之通神(神仙服/食經)
西北荒中有玉饋之酒酒泉注焉廣一丈深三尺酒美
如肉澄清如鏡上有玉尊玉籩取一尊一尊復生焉與
天同依無乾時飲此酒人不死(神異/經)
梁武帝東行記有覆船山酒罃山高驪山云昔高驪有
女東海神乗船致酒禮聘之女不肯行海神撥船覆酒
流入曲阿故傳曲阿有美酒曲阿在丹徒縣(圖/經)
月氏有井色如酒因名酒升(羊頭/山記)
君山左右皆有美酒數斛得飲之者不死(湘中/記)
琬液古酒名(醉郷/日月)
枳梖子美如飴能令酒味薄若以其木為屋柱一屋之
酒皆薄(異物/志)
訶陵國以栁花為酒
南昌國有酒山山有泉其味如酒飲之甚美醉經月不
醒
赤土國物産多同於交阯以甘蔗作酒雜以紫𤓰根酒
色黄赤味亦香美(隋/書)
頓遜國有酒樹似安石橊采花汁停瓮中數日成酒瑶
琨去玉門九萬里有碧草如麥割之以釀酒則味如醇
酎飲三合三旬不醒飲甜溪水隨飲而醒(洞𠖇/記)
枸樓國仙漿取之樹腹中青田核以水注之少頃成酒
(異物/志)
酒滓謂之酪母(集/韻)
王母㑹帝於嵩山飲帝以䕶神養氣金液流暉之酒又
有延洪夀光之酒(黄帝/内傳)
桀王天下酒濁而殺厨人紂王天下熊蹯不熟而殺厨
人(墨/子)
赤烏之人獻酒千斛於天子(穆天/子傳)
齊桓公為大臣具酒期以日中管仲後至桓公舉觴以
飲之管仲半棄酒桓公曰期而後至飲而棄酒於禮可
乎對曰臣聞酒入舌出舌出者言失言失者身棄臣計
棄身不如棄酒桓公笑曰仲父起就坐(説/苑)
趙襄子飲酒五日五夜不廢酒謂侍者曰我誠邦士也
夫飲酒五日五夜矣而殊不病優莫曰君勉之不及紂
二日耳紂七日七夜今君五日襄子懼謂優莫曰然則
吾亡乎優莫曰不亡襄子曰不及紂二日耳不亡何待
優莫曰桀紂之亡也遇湯武今天下盡桀也而君紂也
桀紂並世焉能相亡然亦殆矣(新/序)
宋人有酤酒者升概甚平遇客甚謹為酒甚美縣幟甚
高著然不售酒酸怪其故問其所知里長者楊倩倩
曰汝狗猛耶狗猛則酒何故而不售曰人畏焉或令孺子
懐錢挈壺瓮而徃酤而狗迓而齕之此酒所以酸而不
售也夫國亦有狗有道之士懐其術而欲以明萬乗之
主大臣為猛狗迎而齕之此人主之所以蔽脇而有道
之士所以不用也(韓/子)
齊中大夫有夷射者御飲於王醉甚而出倚於郎門門
者刖跽請曰足下無意賜之餘瀝乎夷射曰叱去刑餘
之人何事乃敢乞飲長者刖跽走退夷射去刖跽因捐
水郎門霤下類溺者之狀明日王出而訶之曰誰溺於
是刖跽對曰臣不見也雖然昨日中大夫夷射立於此
王因誅夷射(上/)
漢武作無愁酒飲之令人無憂(玉箱/雜記)
西王母乗翠鳳之輦而来前導以文虎文豹後列雕麟
紫麏曵丹玉之履敷碧蒲之席黄莞之薦共玉帳高㑹
薦清澄琬琰之膏以為酒(拾遺記次又漢武内傳曰/王母云  藥有大𤣥之酪)
糜欽棗出真陵之山食一枚大醉經年不醒東方朔嘗
遊其地以一斛歸進上上和諸香作丸大如芥子每集
羣臣取一丸入水一石頃刻成酒味愈醇醪謂之糜欽
酒又謂之真欽酒又謂之僊薌酒香經年不歇(緝桞/編)
酒有蘭生漢武百味酒也玉薤隋煬帝得法於胡人者也
侍者乃進洪梁之酒酌以文螺之巵巵出波祗之國酒
出洪梁之縣此屬右扶風至哀帝廢此邑南人受此釀
法今言雲陽出美酒兩聲相亂矣(拾遺/記)
鄒陽酒賦曰清者為酒濁者為醴清者聖明濁者頑騃
中聖之説或起此乎
蔡邕飲至一石常醉在路上卧人名曰醉龍
孟佗字伯良以菖蒲酒一斛遺張讓即拜凉州刺史(後漢/書)
袁紹辟鄭𤣥及去餞之城東㑹者三百餘人皆離席奉觴
自旦及暮度𤣥飲三百餘杯而温克之容終日無怠(上/)
華歆能劇飲至石餘不亂常整其衣冠號曰華獨坐(魏/書)
仙翁為客設酒不令人傳之見杯自至人前若不盡者
則杯不去(葛仙/翁傳)
左慈㧞簮以畫杯酒即中斷分為兩向
山濤酒後哺啜折筯不休
昔皇甫嵩性嗜酒每與客飲輒行射覆令不中者即投
一色如其色數命浮以大白客有不勝飲者輒逃去嵩
亦不顧笑謂客曰此飲中妙趣豈容俗物知耶(投瓊/譜)
魏陳思王為鴨頭杓浮於九曲酒池王意有思勸鴨頭
則廻向之又為鵲尾杓長而直王意有所到處於罇上
旋之鵲尾則指之(太平廣記所又北齊蘭陵王為舞胡/子王意有  勸胡子則捧盞以揖之)
(人莫知其/所由也)
漢末時有一人腹内痛晝夜不眠勅其子曰吾氣絕後
可剖視之死後其子果剖之得一銅鎗後華佗聞之便
徃出巾箱内藥投之鎗即化為清酒(述異/記)
管輅頓傾三斗而清辯綺粲揚雄酒不離口而太𤣥乃
就(抱朴/子)
狄希中山人也能造千日酒飲之千日醉(搜神/記)
任城王六月沈飲忽失所在人以為中酒毒而化(異/苑)
邴原初辭家求學原舊性能飲酒自行之後八九年間
酒不向口單步負笈苦身持力至陳畱則師韓子助潁
川則師陳仲弓汝南則友范孟博涿郡則友盧子幹臨
别師友以原不飲酒㑹米肉送原原曰本能飲酒但以
荒思廢業故斷之耳今當逺别因見貺餞可以燕飲於
是共坐飲酒終日不醉(魏/志)
朝議推唐彬楊宗為監軍晉武帝問散騎常侍文立曰
彬宗孰可用立對曰彬宗俱立事績在西不可失也然
宗有酒嗜彬性在財欲唯陛下裁之帝曰財欲可足嗜
欲難改遂用彬(華陽/國志)
張華有九醖酒以三薇漬麯蘖蘖出西羗麴出北胡胡
中有指星麥四月火星出麥熟而獲之蘖用水漬麥三
夕而萌芽平旦鷄鳴而用之俗人呼為鷄鳴麥以之釀
酒醇美乆含令人齒動若大醉不呌笑揺動令人肝腸
消爛俗人謂之消腸酒或云醇酒可為長宵之樂兩説
同而事異也閭里歌曰寕得醇酒消腸不與日月齊光
(拾遺/記)
姚馥好讀書嗜酒每醉時好言帝王興亡之事善戲笑
滑稽無窮嘗歎云九河之水不足以漬麯蘖八藪之木
不足以作薪蒸十澤之麋不足以充庖爼凡人稟天地
之精靈不知飲酒者動肉含氣耳何必木偶於心識乎
好啜濁糟常言渴於醇酒羣輩嘗弄狎之呼為渴羗及
晉武踐位忽思見馥立於階下帝竒其倜儻擢為朝歌
邑宰馥辭曰老羗異域之人逺隔山川得遊中華已為
殊幸請辭朝歌之縣長充養馬之役時賜美酒以樂餘
年帝曰朝歌紂之故都地有美酒故使老羗不復呼渴
馥於階下高聲而對曰馬圉老羗漸染皇化溥天夷貊
皆為王臣今若歡酒池之樂更為殷紂之民乎帝撫玉
几大悦即遷酒泉太守地有酒泉其味若酒馥乗醉而
拜受之遂為善政民為立生祠(上/)
孔奕為全椒令明察過人時有遺其酒者始提入門奕
遥呼之曰人餉我兩甖酒其一何故非也檢視之一甖
果是水或問奕何以知之笑曰酒重水輕提酒者手有
輕重之異故耳(晉/書)
晉時荆州長沙寺僧法遇弱年好學篤志墳典事道安
為師解悟非常乃避地東下止江陵長沙寺講説衆經
受業者四百餘人時有一僧飲酒廢夕燒香遇但止罸
而不遣安公遥聞之以竹筒盛一荆子手自緘封題以
寄遇遇開封見杖即曰此由飲酒也我訓領不勤遠貽
憂賜即命維那鳴椎集衆以杖筒置香橙上行香畢遇
乃起出衆前向筒致敬於是伏地令維那行杖三下内
杖筒中垂淚自責(髙僧/傳)
齊神武舉觴屬宋游道曰飲髙歡手中酒者大丈夫卿
之為人合飲此酒(後魏/書)
武成親愛河南王瑜嘗在晉陽手勅之曰吾飲汾清二
杯勸汝鄴酌兩盌(北齊/書)
謝􁊞與劉悛飲推讓者久之悛曰謝莊兒不可云不能
飲􁊞曰苟得其人自可流湎千日悛慙不能答
南海以蝦頭為杯鬚長數尺晉康州刺史常以杯獻簡
文及飲無故酒躍於外時廬江太守曲安遠頗解術數
即令筮之安遠曰即三旬後庭將有喜慶者(藝文/類聚)
顔延之以醉謁何尚之尚之望見便陽眠延之發簾熟
視曰朽木難雕尚之謂左右曰此人醉甚可畏(宋/書)
謝勛善飲酒至數升醉後輒張眼大罵雖貴賤親踈無
所擇也時謂之謝方眼(上/)
謝幾卿性通脫為尚書左丞常與樂遊苑宴不得醉而
還詣道邊酒壚停車搴幔與車前三騶對飲觀者如堵
幾卿自若(南齊/書)
劉杳在任昉坐有人餉昉□酒而作榐字昉問杳此字
是不杳曰葛洪字苑作木傍􁁉昉又曰酒有千日醉當
是虗言杳曰桂陽程鄉有千里酒飲之至家而醉亦其
例昉大驚曰我自當遺忘實不憶此杳云出楊元鳳所
撰置郡事元鳳是魏代人此書仍載其賦三重五品商
溪摖里昉即檢楊記言皆不差(南/史)
陳侃鄰人曰子門有長者車何不延之侃曰不能備禮
隣人墻頭送以濁醪隻鷄遂成終日之懽(杜/註)
孫澄字士亮操履清約家無餘財雅對賔客接引忘疲
雖不飲酒而好觀人酣興常恐坐客請歸毎勒中厨别
進異饌留之止(周/書)
梁武訪謝舉於兄覽覽曰識萟過臣遠甚惟飲酒不及
臣(梁/書)
初梁武帝總延後進二十餘人置酒賦詩臧盾以詩不
成罰酒一斗飲盡顔色不變言笑自若蕭介染翰便成
文無加㸃帝兩美之曰臧盾之飲蕭介之文席之美也
羊侃不飲酒而好賔遊終日獻酬同其醒醉
隂鏗為湘東王叅軍與賓客宴飲見行觴者因囘酒炙
授之坐客皆笑鏗曰吾儕終日酣飲而執爵者不知其
味非人情也及侯景亂鏗為賊擒或救之得免鏗問之
乃前行觴者(並/上)
胡叟字倫許自凉歸魏賜爵始復男家於宻雲蓬室草
筵唯以酒自適謂友人金城宗舒曰我此生活似勝焦
先志意所栖謝其高矣尋歸家不治産業常苦饑貧然
不以為耻養子字螟蛉以自給養每至貴勝之門恒乗
一牸牛敝韋袴褶而已作布囊容三四斗飲噉醉飽便
盛餘肉餅以付螟蛉見車馬榮華者視之蔑如也(魏/書)
太宗與崔浩論事語至中夜大悦賜浩縹醪酒十觚水
晶鹽一兩曰朕味卿言若此鹽酒故與卿同其味也(上/)
海東有姓劉人善作酒盛暑可寄千里謂之騎上杯
河東人劉白墮善釀六月以罌貯酒暴於日中動一旬
其酒不動飲之香美醉而經月不醒朝貴相餉踰於千
里以其遠至號曰鶴觴永熈中青州刺史毛鴻賓齎酒
之番路逢盗賊飲之即醉皆被擒時游俠語曰不畏張
弓拔刀唯畏白墮春醪(洛陽伽/藍記)
劉白墮宿擅工釀採挹河流醞成芳酎懸食同枯枝之
年排於桑落之辰故酒得其名矣然香醑之色清白若
滫漿焉别調氛氳不與他同蘭薰麝越自成馨逸自王
公庶友牽拂相招者每云索郎有顧思同旅語索卽反
語為桑落也更為籍徴之雋句中書之英談(水經/注)
魏賈鏘有蒼頭常令乗小艇於黄河中接河源水以釀
酒名崑崙觴
夏侯夬與南人辛諶庾遵江文遥等終日遊聚酣飲之
際恒相謂曰人生局促何殊朝露坐上相看先後間耳
脫有先亡者於良辰美景靈前飲宴儻或有知庶共歆
饗及夬亡後三月上巳諸人相率至夬靈前仍共酌飲
時日晚天陰室中微闇咸見夬在座衣服形容不異平
昔時執盃酒似若獻酬但無語耳(北/史)
李元忠嘗對壺獨酌使兩婢卷褥以質酒(上/)
韓晉明軌子也有俠氣好酒誕縱招引賓客一席之費
動至萬錢猶恨儉率朝廷處之貴要之地必以疾辭吿
人云廢人飲美酒對名勝安能作刀筆吏返披故紙乎
(北齊/書)
王元景嘗大醉楊遵彦謂之曰何大低昂對曰黍熟頭
低麥熟頭昂黍麥俱有所以低昂(廣/記)
北齊高洋毁銅雀臺築三臺宫人拍手呼上臺因以送
酒(劉賓客/嘉詁)
韋瓊字敬遠孝寛之兄也志尚夷簡淡於榮利世宗即
位禮遇逾厚勅有司日給河東酒一斛號曰逍遥公(後/周)
(書/)
楊尚希有足疾文帝謂曰蒲州有美酒堪養病屈公卧
治之於是拜蒲州(隋/書)
薛道衡嘗以醴和麥粥食之謂盧思道曰禮之用和為
貴先王之道斯為美思道答曰知和而和不以禮節之
亦不可行也(談/藪)
隋時數人入酒肆味酸且淡乃共嘲此酒一人云酒何
處漫行來騰騰失却酉諸人問云此何義答曰有水在
次一人云酒頭似阿濫䭔頭諸人問云何因酒得似阿
濫䭔頭答曰非鶉頭又一人云酒向他籬得頭四脚距
地也獨宿諸人云此有何義答云更無餘義諸人共笑
云此嘲最是無豆即答云我若有豆即歸舎作醬何因
此間飲醋來衆大歡笑(啓顔/録)
劉炫有酒孝經一卷
王無功除揚州六合縣丞篤於酒徳頗耗職務時天下
亂藩部法嚴屢被勘劾嘆曰羅網高懸去將安所遂出
所受俸錢積於縣城門前託以風疾輕舟夜遁
安期先生與神女會圓丘酣𤣥碧之香酒(列仙/傳)
女丸者陳市上沽酒婦人也作酒常美遇仙人過其家
飲酒以素書五卷為質丸開視其書乃養性交接之術
丸私寫其文要更設房室納諸年少飲美酒與止宿行
文書之法如此三十年顔色更如二十時僊人數歲復
來過笑謂丸曰盗道無師有翅不飛遂棄家追僊人去
莫知所之(上/)
夫人設王子喬瓊蘇綠酒(南嶽夫/人傳)
楊羲夢遊蓬萊山會蓬萊僊公洛廣休既下山半見許
主簿相遇於夾石之間公語主簿曰吾為汝置酒四升
在山上可徃飲之此太平家酒治人膓也諺曰欲得長
生飲太平(真/誥)
謝𤣥卿遇神僊設瓊􁎭酒(續僊/傳)
王方平以千錢與餘杭姥乞沽酒須臾信還得一油囊
酒五斗許使傳姥答言恐地上酒不中尊飲(神僊/傳)
問曰未審天上有酒味不答曰無實麴米所造之酒但
有業化所作酒也故正法念經云彼夜摩天男共天女
衆入池遊戲同飲天酒離於醉過現樂功徳味觸色香
皆悉具足其中諸天有以珠器而飲酒者受用酥酡之
食色觸香味皆悉具足彼如是念此水為酒令我得飲
即於念時皆是天酒離於醉過天既飲之増長勝樂善
業力故心生歡喜然彼諸天自業力故如是受樂有鳥
名為常樂見彼諸天在歡喜河而飲酒故為説偈言没
入放逸海貪著諸境界此酒能迷心何用復飲酒為境
界火燒不知作不作園林主貪心何用復飲酒彼常樂
鳥見樂飲酒天在河飲酒為調伏故如是説偈(法苑珠/林)
飲酒戒者佛告諸比丘若言我是佛弟子者不得飲酒
酒有二種榖酒木酒榖酒者以諸五榖雜米作酒者是
木酒者或用根莖葉果用種種子果草雜作酒者是酒
色酒香酒味飲能醉人者是名為酒若甞咽者亦名為
飲若飲榖酒咽咽犯若飲酢酒若飲甜酒若噉麴能醉
人者若噉糟若飲酒澱若飲似酒色似酒香似酒味能
令人醉者並隨咽咽犯若但作酒色無酒香無酒味不
能醉人及餘飲者皆不犯
舎利弗白佛言云何世尊説遮道法不得飲酒如葶藶
子是名破戒開放逸門云何迦蘭陀竹園精舎有一比
丘疾病經年危篤將死時優波離問言汝須何藥我為
汝覔天上人間乃至十方是所應用我皆為取答曰我
所須藥是違毗尼故我不覔以至於此寧盡身命無容
犯律優波離言汝藥是何答曰須酒五升優波離曰若
為病開如來所許為乞得酒服已消差差已懐慚猶謂
犯律往至佛前慇懃悔過(並/上)
夫婦二人向葡萄酒甕内欲取酒夫妻兩人互見人影
二人相妬謂甕内藏人二人相打至死不休時有道人
為打破甕酒盡了無二人意觧知影懐愧比丘為説法
要夫婦俱得阿惟越致佛以為喻見影鬭者譬三界人
不識五陰四大苦空身有三毒生死不絶(襍譬喻經/  以下茗)
苦茶一名茶一名游冬(草木/狀)
丹丘出大茗服之生羽翼(天台/記)
峘陽黄梨巫山朱橘南中茶子西極石蜜(傅巽/七誨)
郭璞云茶者南方佳木早取為茶晚取為茗
臯盧茗之别名葉大而澁南人以為飲(廣州/記)
茶古不聞食晉宋以降吳人採葉煮之名為茗粥
烏程縣西有溫山出御荈(吳興/記)
巴東有真香茗其花白色如薔薇煎服令人不眠能誦
無忘(述異/記)
昔有客過茅君時當大暑茅君於手巾内觧茶葉一葉
與客食之五内清凉茅君曰此蓬萊山穆陀樹葉衆僊
食之以當飲又有寳文之蕋服之不饑謝幼貞詩曰摘
寳文之初蕋拾穆陀之墜葉(謝氏/詩源)
惠帝蒙塵還洛陽黄門以瓦盂盛茶上至尊(晉四王/啓事)
苦茶輕換膏昔丹丘子黄山君服之(陶𢎞景/雜録)
燉煌人單道開不畏寒暑常服小石子藥有松蜜姜桂
茯苓之氣時飲茶蘇一二升而已(晋/書)
桓宣武有一督將因時行病後虚熱便能飲複茗必一
斛二斗乃飽裁减升合便以為大不足後有客造之更
進五升乃大吐有一物出如升大有口形質縮縐狀似
牛肚客乃令置之於盆中以斛二斗複茗澆之此物噏
之都盡而止覺小脹又增五升便悉混然從口中涌出
既吐此物病遂瘥或問之此何病答曰此病名斛茗瘕
(續搜/神記)
餘姚人虞洪入山採茗遇一道士牽三青羊引洪至天
台瀑泉曰吾丹丘子也聞君善具飲常思見惠山中有
大茗可以相給祈子他日有甌犧之餘不相遺也因立
奠祀後常與家人徃山獲大茗焉(異/苑)
新安王子鸞豫章王子尚嘗詣曇濟道人於八公山道
人設茶茗子尚味之曰此甘露也何云茶茗焉
隋文帝微時夢神人易其腦骨自爾腦痛忽遇一僧云
山中有茗草煮而食之當愈服之有效由是人競採掇
乃為之讚其略曰窮春秋演河圖不如載茗一車(進士/權紓)
(文/)
吳郡送扶芳二百樹其樹蔓生纒繞它樹葉圓而厚凌
冬不凋夏月取其葉微火炙使香煮以飲碧深色香甚
美令人不渴先有籌禪師仁壽間常在内供養造五色
飲以扶芳葉為青飲㧞楔根為赤飲酪漿為白飲烏梅
漿為𤣥飲江茥為黄飲又作五香飲第一沉香飲次澤
蘭香飲次甘松香飲皆有别法以香為主尚食直長謝
諷造淮南王食經有四時飲(大業拾遺/以下藥餌)
今夫地黄主屬骨而甘草主生肉之藥也以其屬骨責
其生肉以其生肉論其屬骨是猶王孫綽之欲倍偏枯
之藥而欲生殊死之人亦可謂失論矣(淮南/子)
天下之物莫凶於雞毒然而良醫槖而藏之有所用也
是故林莾之材猶無可棄者而况人乎
大㦸去水亭歴愈脹用之不節乃反為病(並/上)
薺苨之亂人參蛇床之似蘼蕪(劉/子)
西王母謂武帝曰其太上之藥乃有風實雲子玉津金
漿宜隣驎膽炎山夜日東掇扶桑之丹椹俯採長河之
文藻太真紅芝九色鳳腦有得食之後天而老此太上
之所服非衆僊之所寳也次藥有斑龍黑胎閬風石髓
蒙山白鳳之胏靈丘蒼鸞之血有得服之後天而逝此
天帝之所服非下僊之所逮也其次藥有丸丹金液紫
華紅芝五雲之漿𤣥霜絳雪若得食之白日昇天此天
僊之所服非地僊之所見也(漢武/内傳)
西王母又謂帝曰太上之藥有中華紫蜜雲山朱蜜(上/)
(又云僊之上藥有𤣥都綺葱/碧海琅菜次藥有八阮赤薤)
夫茂實者翹春之明珠也巨勝者𤣥秋之沉靈也丹棗
者盛陽之雲芝也茯苓者絳神之伏胎也玉華含烟玉
氣陶精調安六氣養魄護神(集僊/録)
琅玕曲晨之液八瓊九華之丹(上/)
僊藥有黑河蔡瑚青津碧荻八天赤薤虹丹(酉陽/雜爼)
華腴蜜也火精茯苓也水寳胡麻也(雲笈/七籖)
門冬山海經注作亹冬亦作滿冬
黄精一名兎竹一名救窮一名垂珠服其花勝其實服
其實勝其根(抱朴/子)
薏苡一名􁝟珠㯽榔一名㯽門(李當之/藥録)
舜常登蒼梧山曰厥金玉之香草朕用偃息正道此乃
五加也又異名曰金鹽昔西域真人王屋山人王常言
何以得長久何不食石蓄金鹽母何以得長壽何不食
石用玉豉玉豉者即地榆也五加地榆皆是煮石而餌
得長生之藥也昔尹公度聞孟綽子董士固共相與言
曰寧得一把五加不用金玉滿車寜得一觔地榆安用
明月寳珠(東華真人/煮石經)
地榆一名玉札(神僊服/食經)
檳榔信南越之可觀子既非常服亦特異大者三圍髙
者九丈葉聚樹端房搆葉下華秀房中子結房外其擢
穂似禾其綴實似谷其皮似桐而厚其節似竹而概其
中空其外勁本不大末不小上不傾下不邪調直亭亭
千百若一歩其林則寥朗庇其隂則蕭條信可以長吟
可以遠想矣性不耐霜不得北殖必當遐樹海南遼然
萬里弗遇長者之目自令恨深(俞益/期牋)
檳榔樹森秀無柯端頂有葉仰望渺𣺌如挿叢蕉於木
杪風至獨動似舉羽扇之掃天(草木/狀)
凡方書所名藥物又或與常藥物同而實非者如河上
姹女非婦人也陵陽子明非男子也禹餘糧非米也堯
漿非水也而俗人見方用龍膽虎掌雞頭鴨蹠馬蹄犬
血鼠尾牛膝皆謂之血氣之物也見用缺盃覆盆釜䥶
大㦸鬼箭天鈎則謂之銕瓦之器也見用胡王使者倚
姑新婦野丈人守田公戴文俗徐長卿則謂之人姓名
也近易之草或有不知𤣥秘之方孰能悉解(抱朴/子)
雲母有五種而人多不能分别也法當舉以向日看其
色詳占視之乃可知耳正爾於陰地視之不見其雜色
也五色並具而多青者名雲英宜以春服之五色並具
而多赤者名雲珠宜以夏服之五色並具而多白者名
雲液宜以秋服之五色並具而多黑者名雲母宜以冬
服之但有青黄二色者名雲沙宜以季夏服之皛皛純
白名磷石可以四時長服之也五雲之法或以桂葱水
玉化之以為水或以露於銕器中以𤣥水熬之為水或
以硝石合於筒中埋之為水或以蜜搜酪或以秋露潰
之百日韋囊挻以為粉或以無巔草樗血合餌之服之
一年則百病愈三年老翁反成童子五年則役使鬼神
入火不燒入水不濡踐棘不傷
雄黄當得武都山所出者純而無雜其赤如雞冠光明
燁燁者乃可用耳餌服之法或以蒸煮之或以酒餌或
先以硝石化為水乃凝之或以𤣥銅錫裹蒸之於赤土
下或以松脂和之或以三物鍊之引之如布白如氷服
之皆令長生
或問道士山居棲巖庇岫不必有絪縟之溫直使我不
畏風濕敢問其術抱朴子曰金餅散三陽液昌辛丸葷
草耐冬煎獨搖膏菌芋𤣥華散秋地黄血丸皆不過五
十日服之而止不畏風濕若服金丹大藥雖未昇虛輕舉
然體不受疾雖當風卧濕不能傷也服此七藥皆始學
道者耳姚先生但服三陽液但袒卧氷上了不寒振此
皆介先生及梁有道卧石上及秋冬當風寒已試有驗
祕法也
按玉䇿記及開名經皆以五音六屬知人年命之所在
子午屬庚卯酉屬己寅申屬戊丑未屬辛辰戌屬丙巳
亥屬丁一言得之者宫與土也三言得之者徴與火也
五言得之者羽與水也七言得之者商與金也九言得
之者角與木也若本命屬土不宜服青色藥屬金不宜
服赤色藥屬木不宜服白色藥屬水不宜服黄色藥屬
火不宜服黑色藥以五行之義木尅土土尅水水尅火
火尅金金尅木故也
按中黄子服食節度云服治病之藥以食前服之服養
性之藥以食後服之服金丹大藥不復論宜與不宜也
韓終服菖蒲十三年身生毛日視書萬言皆誦之冬恒
不寒又菖蒲須得生石上一寸九節已上紫花者尤善
也趙他子服桂二十年足下生毛日行五百里力舉千
觔移門子服五味子十六年色如玉女入水不霑入火
不灼也楚文子服地黄八年夜視有光林子明服术十
一年耳長五寸身輕如飛能超踰淵谷二丈許杜子微
服天門冬御八十妾有子百三十人行三百里任子季
服茯苓十八年僊人玉女往從之能隠能彰不復食榖
灸瘢皆滅靣體玉光陵陽子仲服遠志十年有子三十
七人開書所視不忘坐在立亡(並/上)
僊藥紫鳳腦千里髑髏是也(述異/記)
神農稽首再拜問於太一小子曰鑿井出泉五味煎煮
口别生熟後乃食咀男女異利子識其父曾聞太古之
時人壽過百無殂落之咎獨何氣使然耶太一小子曰
天有九門中道最良日月行之名曰國皇字曰老人出
見南方長生不死衆耀同光神農乃從其甞藥以救人
命(神農/本草)
神農有子年七歳有聖徳同歴名山辯其百藥(真源/賦)
歲在甲午王君復與東華青童來降與夫人成藥兩劑
一曰遷神白騎神散一曰石精金光化形靈丸便頓而
服之稱疾不行凡七日太一𤣥僊遣颷車來迎夫人乃
託劍化形而去(魏夫/人傳)
崔文子者太山人也文子世好黄老事居潛山下後作
黄散赤丸賣藥都市後有疫氣民死者萬計文擁朱幡
繫黄散以狥人門飲散者即愈故世寳崔文赤黄散實
近於神焉(列僊/傳)
𤣥俗自稱河間人服巴英賣藥都市七丸一錢善治百
病漢河間王患瘕買藥服之下虵十餘條問藥意俗曰
王瘕乃六世餘殃下墮即非王之所招王甞放乳鹿麟
母也仁心感天故遭俗耳王家老舎人自言父世見俗
俗之身無影王乃呼著日中看實無影王以女聘之俗
夜亡去後人見於常山下(上/)
北海于君病癩見市有賣藥姓公孫帛因問之公曰明
日木蘭樹下當教卿明日往授素書二卷以消災救病
無不愈者(神僊/傳)
容成公服三黄得僊所謂雌黄雄黄黄金也
尹軌者字公度太原人也常服黄精華日三合腰佩漆
竹筒十數枚中皆有藥言可辟兵疫(並/上)
靈飛散未央丸制命丸羊血丸皆令人駐年却老(抱朴/子)
昭王坐祗明之室晝而假寐忽夢白雲蓊蔚而起有人
衣服並皆毛羽因名羽人夢中與語問以上僊之術羽
人曰大王精智未開欲求長生久世不可得也王跪而
請受絶慾之敎羽人乃以指畫王心應手即裂王乃驚
寤而血濕衿席因患心疾即卻膳撤樂移於旬日忽見
所夢者復來語王曰先欲易王之心乃出方寸綠囊中
有續脉明丸補血精散以手摩王之臆俄而即愈王即
請此藥貯以玉缶緘以金繩王以塗足則飛天地萬里
之外如遊咫尺之内有得服之後天而老(拾遺/記)
有獻不死之藥於荆王者謁者撡以入中射之士問曰
可食乎曰可因奪而食之王怒使人殺中射之士中射
之士使人説王曰臣問謁者謁者曰可食臣故食之是
臣無罪罪在謁者也且客獻不死之藥臣食之而王殺
臣是死藥也王乃不殺(戰國䇿不東方朔/事同此  重錄)
武帝末年彌好僊術與東方朔狎暱帝曰朕所甚好者
不老其可得乎朔曰臣能使少者不老帝曰服何藥耶
朔曰東北有地日之草西南有春生之魚帝曰何以知
之朔曰三足烏數下地食此草羲烏欲馭以手掩烏目
不聼下也葢鳥獸食此草則美悶不能動矣帝曰子何
以知乎朔曰臣小時掘井䧟落地下數十年無所託寄
有人引臣欲往此草中隔紅泉不得渡其人以一隻屐
與臣臣汛紅泉得至此草之處臣採而食之其國人皆
織珠玉為業邀臣入雲端之幕設𤣥珉雕枕刻黑玉銅
鏤為日月雲雷之狀亦曰鏤雲枕又薦蛟毫之白褥以
蛟毫織為褥也此毫柔而冷常以夏日舒之因名柔毫
褥又有水藻之屏臣舉手拭之恐水流濕其席乃其光
也(洞㝠/記)
魏太和中姜維歸蜀失其母魏人使其母手書呼維令
反并送當歸以辟之維報書曰良田百頃不計一畝但
見遠志無有當歸維卒不免(宋/書)
神女蘭香降張碩碩問禱祀何如香曰消磨自可愈疾
滛祀無益香以藥為消磨(曹毗杜/蘭香傳)
皇甫謐初服寒食散而性與之忤每委頓不倫嘗悲恚
叩刃欲自殺叔母諫之而止(晉/書)
時宋淮南趙習元嘉二十年為衛軍府佐疾病經時憂
必不濟恒至心歸佛夜夢一人形貎秀異若神人者自
屋梁上以小裹物及剃刀授習云服此藥用此刀病必
即愈習既驚覺果得刀藥焉登即服藥疾除(法苑/珠林)
丘傑字偉跱烏程人也十四遭䘮以熟菜有味不甞於
口歲餘忽夢見母曰死止自分别耳何事乃爾荼苦汝
噉生菜遇蝦蟇毒靈牀前有三丸藥可取服之傑驚起
果得甌甌中有藥服之下科斗子數升(南/史)
何點少時患渴逾歲不愈復在吳中石佛寺建講所晝
寢夢一道人形貎非常授丸一掬夢中服之而瘥
大通初陶𢎞景獻二丹其一名善勝一名成勝並為佳
寳(並/上)
孫搴字彦舉學淺行薄嘗服棘刺丸李諧調之曰卿應
自足何假外求坐者皆笑(上/)
隋邵王子隆年二十一而體過充壯常使徐嗣伯合蘆
茄丸服以自消損(隋/書)
卧牛池縣南八十里廣徳寺内相傳隋煬帝宫姬有惡
疾願出為尼乗白牛至此牛卧不去姬止宿浹旬見癩
鼠屢嚙一草飲浴於池既而癩愈姬疑之亦從採食飲
泉沐浴疾愈後入朝備述愈疾之由遂遣使取所食草
乃何首烏也至今池邊盛生(湖廣/志)
道僊或勞疾見縹衣童子從青溪水出椀盛妙藥跪而
進服無幾便愈(高僧/傳)
有長者居明貞修禀性良謙請佛及僧九十日四事供
養有一比丘來索藥長者問曰何所患苦答曰頭痛長
者答曰此必膈上有水仰攻其頭以是頭痛即施一呵
梨勒果因服病除縁是福報九十一劫未曾病患(法苑/珠林)
　
　
　
　
　
　廣博物志卷四十一
欽定四庫全書
　廣博物志卷四十二
　　　　　　　　　　　　明　董斯張　撰
　　草木一(榖/)　(芝/)　(諸草/)　(諸木/)
天文以七列精以五故嘉禾之滋莖長五尺五七三十
五神盛故連莖三十五穗以成盛徳禾之極也(春秋説/題辭)
都廣之野百穀自生冬夏播琴(播琴猶播殖/  山海經)
粟神名許給姓庸天　麥神名福習　黍神名侜佞蘭
郝　豆神名靈殖姓樂(春秋佐/助期)
甲貨之户曰粢為上物賈七十乙貨之戸曰黍為中物
石六十丙貨之戸曰赤豆為下物石五十丁貨之戸曰
稻粟令為上種石四十戊貨之戸曰麥為中物石三十
已貨之戸曰大豆為下物石二十庚貨之戸曰穬比疏
食故無賈辛貨之户曰果比疏食無賈壬癸無貨(越絶/書)
夫稼為之者人也生之者天也養之者地也是以稼之
容足耨之容耰耘之容手是謂耕道農攻食工攻器賈
攻貨時事不龔敚之以土功是謂大凶凡稼蚤者先時
暮者不及時寒暑不節稼乃多災冬至已後五旬有七
日而昌生於是乎始耕事農之道見生而藝生見死而
穫死天發時地産財不與人期有年祀土無年祀土無
失人時迨時而作過時而止老弱之力可使盡起不知
時者未至而逆之既往而慕之當其時而薄之此從事
之下也夫耨必以旱使地肥而土緩稼欲産於塵土而
殖於地堅者慎其種勿使數亦無使疎於其施土無使
不足亦無使有餘畎欲深以端畝欲沃以平下得隂上
得陽然後盛生立苗有行故速長强弱不相害故速大
正其行通其中疎為冷風則有收而多功率稼望之有
餘就之則疎是地之竊也不除則蕪除之則虛是事之
傷也苗其弱也欲孤其長也欲相與居其熟也欲相與
扶三以為族稼乃多穀凡苗之患不俱生而俱死是以
先生者美米後生者為粃是故其耨也長其兄而去其
弟樹肥無使扶疎樹墝不欲專生而獨居肥而扶疎則
多粃墝而獨居則多死不知耨者去其兄而養其弟不
收其粟而收其粃上下不安則稼多死得時之禾長秱
而大穗圓粟而薄糠米􁎭而香舂之易而食之强失時
之禾深芒而小莖穗鋭多粃而青蘦得時之黍穗不芒
以長搏米而寡糠失時之黍大本華莖葉膏短穗得時
之稻莖葆長秱穗如馬尾失時之稻纎莖而不滋厚糠
而菑死得時之麻疎節而色陽堅枲而小本失時之麻
蕃柯短莖岸節而葉蟲得時之菽長莖而短足其莢二
七以為族多枝數節競葉繁實稱之重食之息失時之
菽必長而蔓浮葉虛本疎節而小莢得時之麥長秱而
頸族二七以為行薄翼而䵍色食之使人肥且有力失
時之麥胕腫多病弱苗而翜穗是故得時之稼豐失時
之稼約庶穀盡宜從而食之使人四衞變强耳目聰明
凶氣不入身無苛殃善乎孔子之言冬飽則身温夏飽
則身涼夫温涼時適則人無病疹人無病疹是疫癘不
行故曰穀者人之天是以興王務農王不務農是棄人
也王而棄人將何國哉(亢倉/子)
嘉禾五穀之長王者徳盛則二苗共秀於周徳三苗共
穗於商徳同本異穟於夏徳異本同秀(宋/書)
巨鬯三禺之禾一稃二米王者宗廟修則出(上人周時/倭  貢鬯)
(草/)
破藏稷逼麥稷此二者以四月熟(廣/志)
黍有燕􁉜黍牛黍
秔有烏秔白穬青幽白夏之名(並/上)
汜勝之種殖書無稷(爾雅/釋文)
穫菽尋汜氏之書露葵徵尹君之録(類/林)
穫再生者名稻孫(稻/書)
郭上之黍北里之禾一茅三脊(封禪所藉/也  管子)
𤣥山之梨不周之稻陽樸之薑越裳之梅(崔駰/七依)
華薌重秬􁑃臯香秔(南都/賦)
雍丘之粱清流之稻(魏都/賦)
江表唯長沙有好米上風炊之五里聞香(魏文/帝書)
酆都山上樹禾水澤如世間但稻米粒幾大味如菱其
餘四穀不爾但名稻為重思耳杜瓊作重思賦曰霏霏
春茂翠矣重思靈炁交被嘉穀應時四節既享祝人以
祀神禾鬱乎浩京巨穗横我𤣥臺爰有明祥帝者以熙
此之謂矣(真/誥)
因祗國丈夫勤於耕稼一日鋤十頃地又貢嘉禾一莖
盈車故時俗四言詩曰力勤十頃能致嘉穎(拾遺/記)
員嶠多大鵲高一丈銜不周之粟粟穗高三丈粒皎如
玉鵲銜粟飛於中國其粟食之厯月不饑
有背明之國来貢其方物言其鄉在扶桑之東見日出
於西方其國昬昬常暗宜種百穀名曰融澤方三千里
五穀皆良食之後天而死有浹日之稻種之十旬而熟
有翻形稻言食者死而更生夭而有壽有清明稻食者
延年也清腸稻食一粒厯年不饑有搖枝粟其枝長而
弱無風常搖食之益髓有鳯冠粟似鳯鳥之冠食者多
力有逰龍粟葉屈曲似逰龍也有瓊膏粟白如銀食此
二粟令人骨輕有繞明豆其莖弱自相縈纒有挾劒豆
其莢形似人挾劒横斜而生有傾離豆言其豆見日葉
垂覆地食者不老不疾有延精麥延壽益氣有昆和麥
調暢六府有輕心麥食者體輕有醇和麥為麴以釀酒
一醉累月食之凌冬可袒有含露麥穟中有露味甘如
飴有紫沈麻其實不浮有雲氷麻實冷而有光宜為油
澤有通明麻食者夜行不持燭是苣蕂也食之延壽後
天而老(並/上)
神農就田作耨天應以嘉榖(禮含/文嘉)
禹時天雨稻古詩云安得天雨稻飼我天下民(述異/記)
西方佛沙伏國有昔尸毗王倉庫為火所燒其粳米焦
然於今猶在若服一粒永無瘧患彼國人民須以為藥
(伽藍/記)
炎帝時有丹雀銜九穗禾其墜地者帝乃拾之以植於
田食者老而不死(拾遺/記)
丙午至于鵶韓氏爰有樂野温和穄麥之所生(穆天/子傳)
八駿東征止收黑水之麥七萃西討纔獲苦山之菜(周/𢎞)
(正謝敕賚/紫􁀙啓)
桓公觀於野曰何物可比於君子之徳乎隰朋對曰夫
粟内甲以處中有卷城外有兵刃未敢自恃自命曰粟
此其可比於君子之徳乎管仲曰苗始其少也眴眴何
其孺子也至其壯也莊莊乎何其士也至其成也由由
乎兹免何其君子也天下得之則安不得則危故命之
曰禾此其可比於君子之徳矣(管/子)
文公得𤣥山之粟而美之欲種之宫中問於冀缺對曰
臣嘗服稼穡之事矣凡五穀必以種今君所植者末也
種之必不能生公曰寡人不慧不知稼穡微子之言惑
其不解乎冀缺曰務農重穀國之本也君之言及此晉
國之福也(晉史/乗)
呉起欲攻小亭置一石赤黍門外令人能徙此至於西門
外者賜之上田宅人爭徙之乃下令曰明日攻秦能先
登者仕之大夫賜之上田宅於是攻之一朝而拔(韓非/子)
歸州有米田屈原耕此産白米似玉
范冉遭黨錮推鹿車載妻子以捃拾自資兒嘗拾得五
斛麥鄰人遺之一斛冉後知即令併送六斛還(後漢/書)
蔡茂初在廣漢夢坐大殿極上有三穗禾茂跳取之得
其中穗輒復失之以問主簿郭賀賀離席慶曰大殿者
宫府之形象也極而有禾人臣之上禄也取中穗是中
台之位也於字禾失為秩雖曰失之乃所以得禄秩也
衮職有闕君其補之旬月而茂徵焉(上/)
孔融教高密令曰志士鄧子然告困焉得愛釡庾之間
以傷烈士之心與豆三斗
吳孫亮五鳯元年六月交趾稗草化為稻昔三苗將亡
五穀變種此草妖也其後亮廢(晉/書)
全琮父使琮齎米數千斛到吳交易皆㪚空船而還曰
所市非急而士大夫方有倒懸之患便賑贍不啓報父
父大竒之(吳/志)
魯肅不治家事以賑窮結士為務周瑜為居巢長過肅
并求資糧肅時有兩囷米各三千斛肅乃指一囷與瑜
瑜遂定僑札之交(上/)
衞倫過予言及於味稱魏故侍中劉子陽食餅知鹽生
精味之至也予曰荀朂識勞薪易牙别淄澠子陽今之
妙也定之何難倫因命僕取糗糧以進予嘗之曰麥也
有杏李柰味三果之熟也不同子焉得兼之倫笑而不
答退告人曰士安之識過劉氏吾將来家實多故杏時
將發糅以杏汁李柰又糅以李柰汁故兼三味(𤣥晏/春秋)
余慎終屋之南榮有孤黍生焉因泥之濕遭雨之潤宿
昔芽蘖滋茂甚速塗燥根淺忽然萎殞深感此黍不韜
種以待時貪榮棄本寄身非所自取凋枯不亦宜乎(晉/嵇)
(含孤黍/賦序)
王褒字偉元計口而食嘗刈麥人助之褒棄之(魏/志)
郭翻少有志操居貧無業起往古荒田先立表題經年
無主然後乃作將熟有認之者翻悉推與之縣令聞以
稻歸翻翻不受(晉中/興書)
東魏後靜帝天保初四月禾夜生於帝銅硯中及明晨
長數寸有穗其年帝遇鴆而崩(廣五/行記)
隋文創厯佛教大興廣募遺僧依舊安置時楩梓一谷
三十餘僧應詔出家並住官寺唯道安依本山居守素
林壑時行村聚惠益生靈村中田遺生者家徒壁立而
有四女著幣布齊膝而已四女赤露大女名華嚴年已
二十唯有麤布二尺擬充布施安引村衆次至其門愍
斯貧苦遂度不入大女思念由我貧煎不及福㑹今又
不修當來倍此周徧求物閴爾無從仰面悲號遂見屋
甍一把亂麻用塞明孔挽取科捒得穀十餘按以成米
并將前布擬用隨喜身既無衣待至夜暗匍匐而行趣
齋共所以前施物遙擲衆中十餘粒米别奉炊飯因發
願曰女人窮業久自種得竭貧行施用希来報輒以十
餘黄米投飯甑中必若至誠貧業盡者當願所炊之飯
變成黄色如無所感命也奈何作此誓已掩淚而返於
是甑中五石米飯並成黄色大衆驚嗟未知所以周尋
縁搆乃云田遺生女之願力也(高僧/傳)
滕景真在廣州七層寺元徽中罷職歸家婢炊釜中忽
有聲如雷米上芃芃隆起滕就視聲轉壯甑上花生數
十漸長似蓮花色赤有光似金俄頃萎滅旬日滕得病
卒(異/苑)
考功郎竇一嘲麥鐵杖曰麥是何姓鐵杖應聲對曰麥
豆不殊那忽相怪竇赧然無以應之(隋書芝/以下)
芝英者王者親近耆老養有道則生(宋/書)
句曲山五芝求之者投金環二雙於石間勿顧念必得
矣第一芝名龍仙食之為太極仙第二芝名叅成食之
為太極大夫第三芝名燕胎食之為正乙郎中第四芝
名夜光洞草食之為太清左御史第五芝名料玉食之
為三官真御史(茅君/内傳)
閬野者閬風之府是也崑崙上有九府是為九宫太極
為太宫也諸仙人俱是九宫之官僚耳至於真人乃九
宫之公卿大夫仙官有上下各有次秩仙有左右府而
有左右公左右卿左右大夫左右御史也明大洞為仙
卿服金丹為大夫服象芝為御史若得太極隠芝服之
便為左右仙公及真人矣(真/誥)
羅江大霍有洞臺中有五色隠芝華陽洞亦有五種夜
光芝良常山有螢火芝此物在地如螢火狀其實似草
而非也大如豆形紫華夜視有光得食一枚心中一孔
明食七枚七孔明可夜書計得食四十七枚壽萬年包
山中有白芝又有隠泉之水正紫色華陽雷平山有田
公泉水飲之除腹中三蟲與隠泉水同味云是玉砂之
流津也用以浣衣不用灰以此為異耳(上/)
食四節隠芝者位為真卿食金闕玉芝者位為司命食
流明金英者位為司禄食長曜雙飛者位為真伯食夜
光洞草者總主左右御史之任(真仙/通鑑)
名山生神芝不死之草上芝為車馬形中芝為人形下
芝為六畜形
石芝者石象芝生於海隅名山及島嶼之涯有積石者
其狀如肉象有頭尾四足者附於大石赤者如珊瑚白
者如截肪黑者如澤漆青者如翠羽黄者如紫金而皆
光明洞徹如堅氷也晦夜去之三百步便望見其光矣
大者十餘觔小者三四觔非久齋至精及佩老子入山
靈寶五符亦不能得見此輩也凡見諸芝且先以開山
却害符置其上則不得復隠蔽化去矣徐徐擇王相之
日設醮祭以酒脯祈而取之從日下禹步閉氣而往也
玉脂芝生於有玉之山常居懸危之處玉膏流出萬年
已上則凝而成芝有似鳥獸之形色無常采率多似山
𤣥水蒼玉也亦鮮明如水精得而末之以無心草汁和
之須臾成水服一升得一千嵗也七明七光芝皆石也
生臨水之高山石崖之問狀如盤椀不過徑尺以還有
莖蔕連綴之起三四寸有七孔者名七明九孔者名九
光光皆如星百餘步内夜皆望見其光其光自别可㪚
不可合也常以秋分伺之得之擣服方寸七入口則翕
然身熱五味甘美盡一觔則得千嵗令人身有光所居
暗地如月可以夜視也石蜜芝生少室石戸中戸上刻
石為科斗字曰得服石蜜芝一斗者壽萬嵗石桂芝生
名山石穴中似桂樹而實石也高尺許大徑尺光明而
味辛有枝條擣服之一觔得千嵗也石腦芝生滑石中
初破之其在石中五色光明而自動服一升得千嵗矣
石硫黄芝五嶽皆有而箕山為多其方言許由就此服
之而長生故不復以富貴累意不受堯禪也如此有百
二十皆石芝也事在太乙玉策及昌宇(一作/字)内記不可
具稱也及夫木芝者松脂淪入地千嵗化為茯苓萬嵗
其上生小木狀似蓮花名曰木威喜芝夜視有光持之
甚滑燒之不然帶之辟兵以帶雞而雜以他雞十二頭
共籠之去之十二步射十二箭他雞皆傷帶威喜芝者
終不傷也從生門上採之於六甲隂乾之百日末服方
寸匕日三盡一枚則三千嵗也千嵗之柏木其下根如
生人長七寸刻之有血以其血塗足下可以步行水上
不沒以塗人鼻以入水水為之開可以止住淵底也以
塗身則隠形欲見則拭之又可以治病又刮以雜巨勝
為燭夜遍照地下有金銀玉寶藏則光變青而下垂以
鍤掘之可得也末之服盡十觔則千嵗也又松樹枝三
千嵗者其皮中有聚脂狀如龍形名曰日飛節芝大者
重十觔末服之盡十觔得五百嵗也菌芝或生深山之
中或生大木之下或生泉之側其狀或如宫室或如車
馬或如龍虎或如人形或如飛鳥五色無常亦百二十
種自有圖也皆當禹步往採取之刻以骨刀隂乾末服
方寸匕人人昇仙中者數千嵗下者千嵗也又有樊桃
芝其木如昇龍其花葉如丹羅其實如翠鳥高不過五
尺生於名山之陰東流泉水之上以立夏之候伺之得
而末服之盡一株得五千嵗也參成芝赤色有光扣之
枝葉如金石之音折而續之即復如故木渠芝寄生大
木上如蓮花九莖一叢其味甘而辛建木芝實生於都
廣其皮如纓虵其實如鸞鳥此三芝得服之白日昇天
也黄盧子尋木華𤣥液華此二芝生於泰山要鄉及奉
高有得而服之皆令人壽千嵗黄檗檀桓芝服之者千
嵗黄檗木下根有如三斛器去本株一二十餘丈有以
細根相連狀如縷得末而服之盡一枝則成地仙不死
也此輩復有百二十種自有圖也草芝有獨搖芝無風
自動其莖大如手指赤如丹素葉似莧其根有大魁如
斗有細者如雞子十二枝周繞大根之四方如十二辰
也相去丈許皆有細根如白髮以相連生高山深谷之
上其所生左右無草得其大魁末服之盡則得千嵗服
其細者一枝百嵗可以分他人也懷其大根即隠形欲
見則左轉而出之牛角芝生虎壽山及呉坂上狀似蔥
特生如牛角長三四尺青色末服方寸七日三至百日
則得千嵗矣龍仙芝狀似昇龍之相負也以葉為鱗其
根則如蟠龍服一枝則得千嵗矣麻母芝似麻而莖赤
色花紫色紫珠芝其花黄其葉赤其實如李而紫色二
十四枚輒相連而垂如貫珠也白苻芝高四五尺似梅
常以大雪而花季冬而實朱草芝九曲曲有三葉葉有
三世也五徳芝狀似樓殿莖方其葉五色各具而不雜
上如偃蓋中有甘露紫氣起數尺矣龍御芝常以仲春
對生三節十二枝下根如坐人凡此草芝又有百二十
種皆隂乾服之則令人與天地相畢或得千嵗二千嵗
(抱朴/子)
青雲芝生於名山之隂青蓋三重上有雲氣覆之食之
令人壽能乗雲通天見鬼神
靈芝一名壽潛一名希夷(續古/今註)
西王母云仙藥有太真紅芝草(漢武/内傳)
文山紫芝雍梁朱草生長和氣王以為寶(焦氏/易林)
瑤光得陵出黑芝(春秋運/斗樞)
有七色芝生玉梁下其色青光輝耀謂之蒼芝(拾遺/記)
欲求芝草入名山必以三月九月此山開出神藥之月
也勿以山佷日必以天輔時三竒會尤佳出三竒吉門
到山須六隂日明堂之時帶靈寶符牽白犬抱白雞以
白鹽一斗及開山符檄著大石上執吳唐草(或作/花)一把
以入山山神喜必得之也又採芝及服芝欲得王相專
和之日支干上下相生為佳此諸芝名山多有之但凡
庸道士心不專精行穢徳薄又不曉入山之術雖得其
圖不知其狀亦終不能得也(抱朴/子)
柱無故生芝者白為喪赤為血黑為賊黄為喜其形如
人面者亡財如牛羊者遠役如龜虵之類者田蠶耗(彚/苑)
林屋洞有白芝紫泉
月精芝秋生山羊石上服之長生
炎帝始教民耒耜勤畎畝之事百穀滋阜聖徳所感無
不著焉神芝發其異色靈苗擢其嘉穎陸池丹蕖駢生
如蓋香露滴􁏏下流成池因為豢龍之圃朱草蔓衍扵
街衢卿雲蔚藹於叢薄(拾遺/記)
黄帝以五芝為房名(徐整/長厯)
黄帝陞鴻隄受神芝於黄蓋(路/史)
章帝元和二年芝生沛如人冠又生章武如人抱三子
狀建初五年芝生潁川常以六月中生一葉五嵗五重
春青夏紫秋白冬黑色十月後黄氣出上五寸(古今注/  以下)
(諸/草)
陸璣為詩草木疏劉杳為離騷草木疏
日馮生陽閼(日馮木/之先也)陽閼生喬如喬如生幹木幹木生
庶木凡根拔木者生於庶木根拔生程若(根拔草/先也)程若
生𤣥玉𤣥玉生醴泉醴泉生皇辜皇辜生庶草凡根拔
草者生於庶草海閭生屈龍(海閭浮草/之先也)屈龍生容華容
華生蔈蔈生萍藻萍藻生浮草凡浮生不根拔者生於
萍藻(淮南/子)
凡草生而初達謂之􁁉江淮陳之内謂之蔑青齊兗冀
之間謂之葼燕之北鄙朝鮮洌水之間謂之茦故傳曰
慈母之怒子也雖折葼笞之其惠存焉(方/言)
薙氏(主除/草者)掌殺草(草害稼穡/故殺之)春始生而萌之(春生氣始/達故萌之)
(而弗/治也)夏日至而夷之(夷平也謂迫地而刈之也夏/至一隂生故可以夷之也)秋繩
而芟之(含實曰繩芟其/繩則不成熟矣)冬日至而耜之(冬至一陽生則/用耒耜以去根)
(也/)若欲其化也(欲化/為土)則以水火變之(以火而燒其芟夷/之本末又從而加)
(之以/水也)掌凡殺草之政令(周/禮)
柞氏(主除/木者)掌攻草木及林麓(攻治也積木曰/林山足曰麓)夏日至令
刋陽木而火之(刋謂斫去其皮也山南曰陽/陽木以至陽之日刋而火之)冬日至令
剝隂木而水之(剝亦刋也山北曰隂隂木以至隂之日/剝而水之則陽木隂木皆不復生矣)
若欲其化也(欲其化/而為土)則春秋變其水火(則隂木至春又/從而火之陽木)
(至秋又從而水之/則無萌蘖之生矣)凡攻木者掌其政令(凡治木者皆冇/政以正之令以)
(命之/  上)
木有松柏橿檀之倫百八十餘種草有芝英萍實靈沼
黄精白符竹翣戒火長生不死者萬數(列仙/傳序)
䔌蘇白䓘也茈藄蕨也􁁉􁁉也王白萯也蒩蕺也藜蘆
􁁉􁁉也菗蒢地榆也莪蒿䕲蒿也蕳蘭也蘱􁁉􁁉也㢘
薑葰也草蒿青蒿也􁀙乳苦杞也㳺冬苦菜也桼姑艾
但鹿何澤􁀙也荲羊蹏也牛荎牛䣛也□耳馬莧也卬
昌陽菖蒲也攣夷芍藥也菥蓂馬辛也􁂖蔀魚薺也狗
薺大室􁬦也藡萑也會及五味也山蘄當歸也芪母兒
踵東根也郝蟬也蔘也飛㢘屚蘆也伏豬木禾也貝父
藥實也王連蕀苑遠志也其上謂之小草黄良大黄也
䒲葿黄文内虛黄芩也因塵馬先虵㮚馬麻虵床也葽
莠也常蓼馬尾蔏􁁉也鬼桃銚弋羊桃也虎蘭澤蘭也
褱續㫁也地髓地黄也薫草蕙草也茯神茯苓也茈葳
陵苕蘧麥也女蘿松蘿也陵澤甘遂也馬唐馬飯也山
薑􁌂也地血茹蘆蒨也兎韭兎絲也地筋枸杞也地毛
莎隋也美丹甘草也苦萃款凍也黄精龍銜也細條少
辛細辛也菝挈狗脊也䔖芰薢茍也􁁉明羊角也苓耳
葹常枲胡枲枲耳也雞狗獳哺公也羊蹢躅英光也堇
藋也茟藜也寄屏寄生也犂如桔梗也白􁌂牡丹也龍
木龍須也􁁉莖澤􁁉也顛棘女木也陵逰龍膽也鹿腸
𤣥參也地精人葠也苦心沙參也其蒿青蓑也飛芝烏
毒也楚蘅杜蘅也葃菇水芋烏芋也龍沙麻黄也無心
鼠耳也女腸女宛也天豆雲實也䕯䓑也竺竹也其表
曰笢其裏曰本䈓□􁁉􁖃桃支也□䉋䉅也菌薫也其
葉謂之蕙蕖芽也其莖謂之􁁉䖂茆鳬葵也菎􁁉也荆
葵荍也䒢蓂也苞䕆也水苜□也屈居盧茹也□菝萲
□也􁖅子菜也山茝□香藁本也貫節貫衆也□起實
□㠯也女青烏葛也巴尗巴豆也烏□㢘也燕薁蘡舌
也茈䓞茈草也䓈芡雞頭也周麻也土瓜茐也藈菇□
􁈘王瓜也王廷􁖆藇署預也􁃢山蜀桼也藟藤也石髮
石衣也采䆃􁊸也秆䅝稭槀也黍穰謂之䅀稻穰謂之
稈稷穰謂之䅳麻黄莖狗骨也白芷其葉謂之葯公蕡
穰葇䔭□荏蘇也秈稉也秫稬也□□䅭䅣穄也黂麻
也大荳尗也小荳荅也豍豆豌豆䝀豆也胡豆䜶􁗓也
大麥麰也小麥麳也䔑􁎩茅穗也蒲穗謂之蓴箘簬䈯
䈛笴簫􁈛箭也□奚毒附子也一嵗為萴子二嵗為烏
喙三嵗為附子四嵗為烏頭五嵗為天雄□葩菁蘂花
華也□杜䕧茇荄株□也䔺蔕也萌芽甾夢□也蘇菜
芬莽蔖毛草也草藂生為薄蓍耆也益母充蔚也菅茅
也粢黍稻其􁊸謂之禾豆角謂之莢其葉謂之藿英葯
蒻也菡萏芙蓉也韭□蕎其華謂之菁蘬葵也藿梁木
稷也□藸􁁉也蓊薹也萖藺也菰蔣也其米謂之胡葒
龍􁁉馬蓼也􁁉□也繁母蒡葧也菈􁋫蘆蒰也蘴蕘蕪
精也匏瓠也冬瓜□也水芝瓜也其子謂之㼓龍蹏虎
掌羊骹兎頭桂支蜜筩㼔□貍頭白㼐無餘縑瓜屬也
狗蝨鉅􁀙𢎞胡麻也芬蒩水蘇也當道馬舄也□菌□
生也徐長卿鬼督郵也附支蓪草也鬼□神□也􁁉盆
陸英苺也海蘿海藻也地葵地膚也狼毒也􁁉苹蘭𦿆
也茛鉤吻也昔邪烏韭也在屋曰昔邪在墻曰垣衣馬
□荔也水衣菭也夌菜藻也蘘荷蓴苴也藨鹿藿也鳶
尾鳥蓮射干也木實酸木狐桃也烏□葍也白苙􁁉薋
也馬帚屈馬第也􁁉蒲莞也矜禽也楚荆也壯荆曼荆
也榖楮也栝柏也道梓松也杇棗檡栟櫚椶也楉榴柰
也枺􁀙也含桃櫻桃也山李崔其□也􁀙榝欓越􁀙茱
萸也桗株也棿支也枚􁦌條也梢校棷柴也􁁉薪也笳
枳又枝股也柯莖也􁁉幹也肄枿也橏㭺􁁉㮏也􁁉蘀
落也木藂生曰榛樝楟梨也亲㮚也􁀙柔也柚棒也檉
□也杆柘也杜仲曼榆也重皮厚朴也木蘭桂欄也益
智龍眼也山榆母佑也柘榆梗榆也梔子㮁桃也宛童
寄生槝也秀龍巢也下支謂之㯅㯕(廣/雅)
君乗木而王其政昇平則福草生(禮斗/威儀)
朱草日生一葉至十五日生十五葉十六日一葉落終
而復始(大戴明/堂篇)
王者徳至於地則華苹感(雙蓮為苹圖援/神契祥瑞)
莧葅可以剖鼈朱草可以剖人(化/書)
恒山有太𤣥泉神草十九種服之可以度世(五嶽/圖)
蓮花一名玉環(三餘/帖)
昭帝穿淋池廣千步中植分枝荷一莖四葉狀如駢蓋
日照則葉低䕃根莖若葵之衞足名曰低光荷實如圓
珠可以飾佩花葉葳萎芬馥之氣徹十餘里食之令人
口氣常香益脉理病宫人貴之每逰宴出入必皆含嚼
或翦以為衣或折以蔽日以為戲弄楚辭所謂折芰荷
以為衣意在斯也亦有倒生菱莖如亂絲一花千葉根
浮水上實沉泥中名紫泥食之不老帝時命水嬉逰宴
永日土人進一豆槽帝曰桂楫松舟其猶重樸況乎此
槽可得而乗也乃命以文梓為船木蘭為拖刻飛鸞翔
鷁飾於船首隨風輕漾畢景忘歸乃至通夜使宫人歌
曰秋素景兮泛洪波揮纎手兮折芰荷涼風淒淒揚棹
歌雲光開曙月低河萬嵗為樂豈云多帝乃大悦起商
臺於池上及乎末嵗進諌者多遂省薄逰幸堙毁池臺
鸞舟芰荷隨時廢滅今臺無遺址溝池已平(拾遺/記)
靈帝逰於西園起裸逰館千間采緑苔而被階引渠水
以繞砌周流澄澈乗船以逰漾使宫人乗之選玉色輕
體以執篙檝搖漾於渠中其水清澄以盛暑之時使舟
覆没視宫人玉色者又奏招商之歌以来涼風也歌曰
涼風起兮日照渠青荷晝偃葉夜舒惟日不足樂有餘
清絲流管歌玉鳬千年萬嵗喜難踰池中植蓮大如蓋
長一丈南國所獻其葉夜舒晝卷一莖有四蓮叢生名
曰夜舒荷亦云月出則舒也故曰望舒荷(上/)
滄州金蓮花研之如泥綵繪與真金無異(杜陽/編)
西晉長興年中長沙城河陸地生青蓮兩朶官司掘得
一瓦棺開見一僧形貌儼然其花從舌根頂顱出生父
老曰昔有一僧誦法華經萬餘部臨終葬以瓦棺今寺
名瓦棺寺(搜神/記)
王敦在武昌帳下儀仗生蓮花五六日而落(上/)
右軍日以文翰山水自娛常為臨川内史置宅於城東
臨迴溪據層阜時時與賓客逰從温州城外百里皆荷
花公乞守其地庭列五馬繡鞍金勒每出逰即控之從
南門登舟賞荷花人望之如神仙
後主武平中特進侍中崔季舒宅中池内蓮莖皆作胡
人面仍著鮮卑㡌俄而季舒見殺(北齊/書)
和訶條國在大海之中有大山山有石井井中生千葉
白蓮花井邊青石上有四佛足跡合有八跡月六齋日
彌勒菩薩與諸天神禮佛跡竟便飛去(支僧載/外國事)
蘭一名媚世(退居/録)
蘭為百草之長葵為百蔬之王(𤣥/覽)
帝堯世有金道華種蘭(路/史)
都梁縣有小山山有淳水既清且淺其中悉生蘭草緑
葉紫莖芳風藻谷蘭馨遠馥俗謂蘭為都梁山因以號
縣受名焉(盛𢎞之/荆州記)
菊有五美焉黄花高懸準天極也純黄不雜后土色也
早植晩登君子徳也冒霜吐穎象勁直也杯中輕體神
仙食也(鍾會/賦)
酈縣菊花水太尉胡廣久患風羸恒汲飲此水後疾遂
瘳年近百嵗(盛𢎞之/荆州記)
榮陽郡西有靈源山其澗生靈芝石菌巖有紫菊(王韶/之神)
(境/記)
康風子服甘菊花柏實㪚得仙(神仙/傳)
日精一名更生一名隂成一名朱嬴一名女節(本/草)
葶藶死於盛夏款冬花於嚴寒(董/子)
將離贈勺藥勺藥一名可離相招贈文無文無一名當
歸欲忘人之憂贈丹棘丹棘一名忘憂欲蠲人之忿贈
青裳青裳一名合歡(古今/注)
按仙方中自有合離草一名獨搖一名離母所以為之
合離離母者小草為物下根如芋魁有逰子十二枚周
環之去大魁數尺雖相須而實不連但以氣相屬耳如
兎絲之草下有伏兎之根無此兎在下則絲不得生於
上然實不屬也(抱朴/子)
玉衡星㪚為菖蒲遠雅頌著倡優則玉衡不明菖蒲冠
環(運斗/樞)
聖王之世功濟天下者堯也天星降精於庭為韭感而
為菖蒲焉(典/術)
梁武帝母張氏見菖蒲生花傍人皆不見吞之已而生
帝(梁/書)
孝文帝南巡至新野臨潭水而見菖蒲花乃歌曰兩菖
蒲新野樂遂為建兩菖蒲寺以美之(後魏/典畧)
宣山中菖蒲一寸二十節堅芬之極(羅浮/山記)
芙蓉一名水芝丹一名澤芝一名水花(古今/注)
漢昭帝逰栁池有芙蓉紫色大如斗花葉柔甘可食芬
氣聞於十里之内(洞𠖇/記)
宋元嘉六年賈道子行荆上明見芙蓉方發聊取還家
聞華有聲怪尋得一舍利白如真珠焰照梁棟(太平/御覽)
梁元帝竹林堂中多種薔薇康家四出薔薇白馬寺黒
薔薇長沙千葉薔薇多品彚並以長格校其上使花葉
相連其下有十間花屋仰而望之則枝葉交暎迫而察
之則芬芳襲人(寰宇/記)
萱草一名紫萱吳中書生呼為療愁花(述異/記)
芡一名鴈頭(古今/注)
鳬伯子常逰翠水之涯采菱而食之(洞冥/記)
萬蓮葉如鳥翅一名鳥羽一名鳯翼花大者其色多紅
緑紅者紫㸃緑者紺㸃俗呼為仙人花一名連纈花(古/今)
(注/)
茱萸别名秋子(上/)
有以茱萸令郭璞射之璞曰子如赤鈴𤣥珠案文言是
茱萸(洞/林)
露葵蔡朗父名純因名蓴菜曰露葵
小豆花名腐婢
和氣旁薄隂陽得理則配𤣥榮於堂配𤣥即今水僊也
(三餘/帖)
青膚苔也
苔謂之澤葵又名重錢南人呼為垢草(述異/記)
垣衣一名昔邪在屋上曰屋逰石上謂之陟釐(本/草)
萍大者名蘋一名水白一名水簾(上/)
浮萍一名䓑無根而浮江東謂之薸浮於水一夕生九
子故名九子萍
長揚水側生異花路人欲摘者皆當先請不敢扳取(水經/注)
樂逰苑自生玫瑰樹樹下多苜蓿苜蓿一名懷風時人
或謂之光風風在其間常蕭蕭然日照其花有光采故
名苜蓿為懷風茂陵人謂之連枝草(西京/雜記)
太液池邊皆是雕胡紫蘀緑節之類菰之有米者長安
人謂為雕胡葭蘆之未解葉者謂之紫蘀菰之有首者
謂之緑節其間鳬雛雁子布滿充積又多紫龜緑龞(上/)
永陽縣有山壁立千仞巖上有石室路古名為神農窟
窟前百藥叢茂莫不畢備又别有異藤花形似菱菜朝
紫中緑晡黄暮青夜赤五色迭耀(異/苑)
懸腸草一名思子蔓南中呼為離别草(述異/記)
太原晉陽以北生屏風草
桂林有睡草見之則令人睡一名醉草亦呼懶婦蒧出
南海也(述異/記)
寡草特生而不叢
紫述香一名紅蘭香一名金桂香亦名射香草出蒼梧
桂林上郡界今吳中有射香草色似紅藍而甚芳香(並/上)
鴻薈薤之異名
佷山縣山下有石牀傍生野薤人往乞者神許則風吹
制其分齊隨偃而翦不得過越(荆山/圖)
鄭𤣥教學處有草如薤而細俗謂康成書帶(三齊/記)
老君之御者徐甲少賃於老君後隨老君出闗飯青牛
於野老君欲試之乃以吉祥草化為一美女行至牧牛
之所輒以言戲甲甲惑之(真仙/通鑑)
桃朱術取子帶之令婦人為夫所愛生園中細如芹花
紫子作角以鏡向傍敲之則子自發五月五日收之也
(華夷/考)
苾蒭氏西天草名體性柔軟引蔓旁布馨香遠聞能療
疾不背日光喻出家人(要/覽)
霸薫香草名(范子/計然)
夫須莎也可為蓑笠(詩/疏)
藟似葛之草一名巨荒(樛木/註)
鬲城東南有蒲臺秦始皇東逰海上於臺下蟠蒲繫馬
至今蒲嵗生縈委若有繫狀似水楊可為箭(三齊/記)
十一月采㫄勃㫄勃白蒿也白菟食之壽八百年(神仙/服食)
(經/)
櫻珠八月之果似桑椹而紅江南俗名水瞢淮上俗名
拍判即覆盆子也
舜草今之孝草也
威蕤草一名麗草又呼為女草江浙中呼娃草
那悉茗茉莉花皆胡人自西國移植扵南海陸賈南越
行紀云南越之境五穀無味百花不香此二花特芳香
者縁自胡國移来不隨水土而變與夫橘化為枳異矣
(草木/狀)
火燔野草車轢所致火所不燔俗或喜之名曰幸草(王/符)
(潛夫/論)
杜芳藤形不能自立根本縁繞他木作房藤連結如羅
網相罥然後皮理連合鬱茂成樹(異物/志)
博士芋蔓生根如鵞鴨卵(風土/記)
江淹去故鄉賦北風㭊兮綘花落流水散兮翠筑疎翠
筑草名
尹伯竒採楟花以為食楟花山梨也山梨今名棠梨其
花春開採之日乾瀹之可充蔬(孝子/傳)
侯騷蔓生子如雞卵大既甘且冷輕身消酒又名簡子
籐(齊民/要術)
紫藤葉細長莖如竹根極堅實重重有皮花白子黒置
酒中厯二三十年亦不腐敗其莖截置烟炱中經時成
紫香可以降神
榼藤依樹蔓生如通草藤也其子紫黒色一名象豆三
年方熟其殻貯藥厯年不壞生南海解諸藥毒
蕳子藤生縁樹木正月二月花色四月五月熟實如梨
赤如雄雞冠核如魚鱗取生食之淡泊甘苦出交趾合
浦
野聚藤縁樹木三月花色仍連著實五六月熟子大如
羮甌里民煮食其味甜酢出蒼梧椒藤生金封山鳥滸
人往往賣之其色赤又云似草芝出興古(並/上)
葭蒲藤類蔓延他樹以自長養子如蓮菆著枝葛間一
日作扶相連實外有殻裏又無核剝而食之煮而曝之
甜美食之不饑(異物/志)
種藤附樹作根軟弱須縁樹而作上下條此藤纒樹樹
死且有惡汁尤令速死也藤縁樹成若木自然大者或
至十五圍
萪藤圍數寸重於竹可以杖篾以縛船及以為席勝竹
也(並/上)
含水藤破之得水行者資以止渴(交州/記)
莉如栟櫚葉疏外皮青多棘刺高五六丈者如五六寸
竹小者如筆管竹破其外青皮得白心即萪藤類有十
許種續㫁草藤也一曰諾藤一曰水藤山行渴則㫁取
汁飲之治人體有損絶沐則長髮去地一丈㫁之輒便
生根至地永不死(廣州/記)
東風華葉似落娠婦莖紫宜肥肉作羮味如酪香氣作
馬藺(廣州/記)
雞侯菜似艾三月乃生宜雞羮故名之(並/上)
符堅將欲南伐夢滿城出菜又地東南傾其占曰菜多
難為醬也東南傾江左不得平也(夢/書)
新野趙貞家園中種葱忽一日盡縮入地後經嵗餘貞
之兄弟相次分㪚(搜神/記)
雍菜生水中可以為菹也(廣州/記)
冬風菜陸生宜配肉作羮也(上/)
􁖅子生可食(廣/志)
三薕似翦羽長三四寸皮肥細緗色以蜜藏之味甜酸
可以為酒啖出交州正月中熟(上/)
爾雅云菉玉芻郭景純云菉蓐今呼鴟脚沙
爾雅云出隧蘧蔬(音氍/􁀙)郭璞註云蘧蔬似土菌生菰草
中今江東噉之甜滑
爾雅曰鉤芙郭璞註云大如拇指中空莖頭有臺似薊
初生可食
爾雅曰茿萹蓄郭璞註云似小䔧赤莖節好生道傍可
食又殺蟲
爾雅曰須薞蕪郭璞註云薞蕪似羊蹄葉細味酢可食
爾雅曰蒡隠荵郭璞註云似蘇有毛今江東呼為隠荵
藏以為菹亦可瀹食
爾雅曰藨藨郭璞註云藨即莓也江東呼藨莓子似覆
盆而大赤酢甜可啖
爾雅曰藄月爾郭璞註云即紫藄也似蕨可食詩曰藄
萊也葉狹長二尺食之微苦即今英萊也詩曰彼汾沮
洳言采其英(一本/作莫)
爾雅曰荍蚍衃郭璞註云似葵紫色詩義疏曰一名芘
芣花紫緑色可食似蕪菁微苦陳詩曰視爾如荍
爾雅曰􁁉蒘竊衣孫炎云似芹江河間食之實如麥兩
兩相合有毛著人衣其花著人衣故曰竊衣
爾雅曰莃菟葵郭璞註云頗似葵而小葉狀如䔧有毛
汋啖之滑
爾雅曰蔨鹿靃其實莥郭璞註云今鹿豆也葉似大豆
而香蔓延生
詩云言采其遂毛云惡菜也詩義疏曰今羊蹄似蘆菔
莖赤煮為茹滑而不美多噉令人下痢幽陽謂之遂一
名蓚
荲(六丑/反)草似冬藍蒸食之酢(字/林)
䓴(而兖/反)木耳也案木耳煮而細切之和以薑橘可為菹
滑美(齊民/要術)
莓(亡代/反)草實亦可食
荁(音/丸)乾堇也(並/上)
䔮草生水中其花可食(字/林)
穀菜生水中(上/)
蔊菜味辛(蔊音/罕)䔇菜吕氏春秋曰菜之美者有雲夢之
䔇(䔇胡/對反)荶菜似蒜生水中芹菜似蒿也菹菜紫色有藤
􁁉菜葉似竹生水旁繤菜似蕨䔾菜似蕨生水中蕨菜
虌也詩疏曰秦國謂之蕨齊魯謂之虌葟菜似蒜生水
邊䕭菜似䓠荃菜也一曰深草(䕭徐/鹽反)蓶菜似烏韭而黄
(蓶音/唯)䓠菜生水中大葉(齊民/要術)
沈藤生子如齊甌正月華紫色仍連著實十月臘月熟
色赤生食之甜酢生交趾(南方草/木狀)
􁀙藤生山中大小如苹蔓衍生人採取剝之以作眊
晉安平有越王餘筭菜長尺許白者似骨黒者如角古
云越王行海㑹於舟中作籌筭有餘者棄之於水生焉
合浦有菜名優殿以豆醬茹食之甚香美可食(並/上)
龍鬚菜出菜州繁生海中石上莖如繒長僅尺許色始
青居人取之沃於水乃白又名繒菜人頗珍之又司空
山南洗藥池齊張巴山浴丹之所中有龍鬚菜味甘可
食日未出浮生水面日出則沒於水中人潔心以往則
隨採可得若渾以葷腥苦澁不下咽(彚/苑)
番禺有菜四葉相對夜合晝開名合歡菜(上/)
朱提郡有堂狼山山多毒草盛夏之月飛鳥過之不能
得去(永昌/郡傳)
鬼田在竹山縣有地二頃不生樹木惟有茆茨每嵗清
明日祭而燎之預占十嵗之豐歉草盡而豐(湖廣/志)
遼東有襄平山多饒鬼目之菜生而有神虎龍蛇大魚
守之雲氣覆之食之令人不饑(榮氏注曰鬼目菜形似/魚守芝草常有氣如龍)
(虎蛇魚之狀/遁甲開山圖)
光和七年陳留濟陽長垣濟隂東郡冤句離狐界中路
邊生草悉作人狀操持弓弩牛馬龍蛇鳥獸之形黒白
各如其色羽毛頭目足翅皆備非但彷彿像之尤純舊
説曰此草妖也是嵗有黄巾賊起漢遂微弱(搜神/記)
吳孫亮五鳯元年六月交趾稗草化為稻昔三苗將亡
五穀變種此草妖也其後亮廢(上/)
咸寜四年立芳蔬圃於金墉城東多種異菜有菜名曰
芸薇類有三種紫色者最繁味辛其根爛熳春夏葉密
秋蘂冬馥其實若珠五色隨時而盛一名芸芝其色紫
為上蔬其味辛色黄為中蔬其味甘色青者為下蔬其
味鹹常以三蔬充御膳其葉可以藉飲食以供宗廟祭
祀亦止人饑渴宫人採帶其莖香氣厯日不歇(拾遺/記)
懷帝末民間園圃皆生蒿棘狐兎逰聚至元熙元年太
史令高堂忠奏熒惑犯紫薇若不早避當無洛陽乃詔
内外四方及京邑諸宫觀林衞之内及民間園囿皆植
紫薇以為厭勝至劉石姚苻之末此蒿棘不除自絶也
(晉書木/以下)
木者陽精生於隂故水者木之母也木之為言觸氣動
躍也其字八推十為木八者隂合十者陽數(元命/苞)
木名三時草命一嵗若椿从春楸从秋榎从夏所謂木
名三時芓从子蔩从寅茆从卯莤从酉荄从亥艼从丁
茂从戊芑从已莘从辛葵从癸之類命以一嵗支幹故
曰草命一嵗(董子木以/下諸)
山中樹能語者非樹語也其精名曰雲陽(抱朴子日又/山中午  稱)
(仙人者/老樹也)
一使者率白犬野人問居何地曰居偃蓋山隨至古松
而歿松形果如偃蓋使者乃松精犬乃茯苓(金陵/記)
今人稱泰山五大夫俱云五松樹而不知始皇上泰山
封祀風雨暴至休於松樹下遂封其樹為五大夫五大
夫秦官名第九爵也(枕/譚)
天陵偃蓋之松大谷倒生之柏凡此諸木皆與天齊其
長與地齊其久(抱朴/子)
千嵗松樹四邊枝起上杪不長望而視之有如偃蓋其
中有物或如青牛或如青羊或如青犬或如青人皆壽
千嵗(上/)
松有兩鬛三鬛五鬛者言如馬鬛形(名山/記)
按老子玉策松脂入地千年變為茯苓千年變為琥珀
千年變為石膽石膽千年變為威喜(抱朴/子)
白鹿真松青牛文梓(枯樹/賦)
柏曰蒼官(園林/記)
有青桐赤桐白桐宜琴瑟今雲南牂牁人績以為布(詩/義)
(疏/)
虞氏縣有盧君古塜塜旁柏二株枝條䕃茂二百餘畝
樹文隠起皆如龜甲根勁如銅石
梧桐㫁角馬髦截玉(淮南/子)
王者任用賢良則梧桐生於東廂(瑞應/圖)
桐君采藥於桐廬縣山結廬於桐下人問其姓名自號
桐君
惠紹將於東石室自焚臨終謂同學曰吾燒身處當生
梧桐其後三日果生焉(高僧/傳)
何敬叔少奉佛法作一檀像未有木先夢一沙門衲衣
杖錫来云縣後何家桐甚惜苦求庶可得如夢求之果
獲(夢/雋)
句章呉平州門前忽生一株青桐樹上有歌謠之聲平
惡而砍殺平隨軍北虜首尾三載死桐歘自還立於故
樹根上聞聲樹顛空中歌云死樹今再青吳平尋當歸
適聞殺此樹已復有光輝
嵩山嵩陽觀東古柏五株積翠婆娑可愛中有一株尤
大一石刻曰漢武帝封大將軍(少林/集錄)
傅大士知梁運將盡救愍兵灾乃然臂為炬冀禳来禍
山有古松傅大士曽於松間願度衆生以斧為誓至今
松木斧痕猶在其飼虎之餘飯棄擲林間化而為石青
白錯雜可作數珠謂之飯石至今長存(大士/傳)
秦始皇時終南山有梓樹大數百圍䕃宫中始皇惡之
興兵伐之天輒大風雨飛沙石人皆疾走至夜瘡皆合
有一人中風雨傷寒不能去留宿夜聞有鬼來問樹言
秦王凶暴相伐得不困耶樹曰來即作風雨其奈我何
又曰秦王使三百人被頭以赤絲繞樹伐汝得無敗乎
樹寞然無聲病人報秦王案言伐之樹㫁中有一青牛
出逐之走入河於是秦王立旄頭騎(𤣥中/記)
桂一名止唾(吳氏/本草)
君乗金而王其政訟平芳桂常生(禮斗/威儀)
闇河之北有紫桂成林其實如棗羣仙餌焉故韓終采
藥詩云闇河之桂實大如棗得而食之後天而死(拾遺/記)
羅浮山頂有桂山海經所謂賁禺之桂(羅浮/山記)
元鳯二年於琳池之南起桂臺以望遠氣有一連理桂
樹上枝跨於渠水下枝隔岸而南生與上枝同一株(拾/遺)
(記/)
謝康樂集言竹間水際多牡丹
張公嘗言北齊楊子華畫牡丹極分明則知北齊有牡
丹矣(古今/注)
煬帝闢地二百里為西苑詔天下進花卉易州進二十
種牡丹有頳紅鞓紅飛来紅袁家紅醉妃紅雲紅天外
紅一拂黄軟條黄延安黄先春紅顫風嬌等名(海/記)
桑木者箕星之精神木也蟲食葉為文章人食之老翁
為小童(典/術)
神農耕桑得利究年受福(孝經援/神契)
伊尹母孕行汲水化為枯松其夫尋至水濱見桑空中
有兒乃收養之(書大/傳)
按春秋孔演圖孔子亦生於空桑
惜烏先生避世於芒尚山其子居焉化民食桑三十七
年以絲自裹九年生翼九年而死其桑長千仞蓋蠶類
也去瑯琊二萬六千里(括地/圖)
南方赤帝女學道得仙居高陽崿山桑樹上正月一日
銜柴作巢至十五日成或作白鵲或作女人赤帝見之
悲慟誘之不得以火焚之女即昇天因名帝女桑(廣異/記)
孝懷帝永嘉二年冬項縣桑樹有聲如解材人謂之桑
樹哭按劉向説桑者喪也又為哭聲不祥之甚(晉/書)
張華所封壯武郡有桑化為柏識者以為不祥(上/)
楊圓葉弱帶一曰高飛一名獨搖(古今/注)
大業中帝開汴渠兩隄上栽垂栁詔民間有栁一株賞
一縑百姓競獻之又令親種帝自種一株羣臣次第種
方及百姓時有童謠云天子先栽然後百姓栽(開河/記)
大業九年煬帝將再幸江都有迷樓宫人夜歌云河南
楊栁樹河北李桃榮楊花飛去去何處李花結果自然
成帝披衣起聴召宫人問之孰使汝歌也汝自為之耶
宫女曰臣有弟在民間曰道途兒童多唱此帝默然久
之曰天啓之也因索酒自為歌曰宫木隂濃燕子飛興
衰自古漫成悲他日迷樓更好景宫中吐艷變紅輝後
帝幸江都唐帝起兵入京焚迷樓火經月不滅
柠(一作/楮)木之實之赤者餌之一年老者還少令人徹視
見鬼昔道士梁須年七十乃服之轉更少至年百四十
嵗能夜書行及奔馬後入青龍山去(抱朴/子)
杉一名披煔合浦東二百里有杉一樹漢安帝永初五
年春葉落隨風飄入洛陽城其葉大常杉數十倍術士
㢘盛曰合浦東杉葉也此休徵當出王者帝遣使驗之
信然(草木/狀)
槐榆與橘柚合為兄弟有苗與三危同為一家(淮南/子)
棗雞口槐兎目桑鼃眼榆負瘤雜木鼠耳
晉陵都城北角有槐木一日之間三榮三悴
侯白嘗與楊素並馬言話路傍有槐樹顦顇死素乃曰
侯秀才理道過人能令此樹活否曰能素云何計得活
曰取槐樹子於樹枝上懸著即當自活素云因何得活
答曰可不聞論語云子在回(闗中人槐/回同音)何敢死素大笑
(廣/記)
交趾定安縣有木綿樹高丈餘實如酒杯口有綿如蠶
之綿也又可作布名曰白緤一名毛布又云交趾有欀
木其皮中有如白米屑者乾擣之以水淋之似麵可作
餅(吳/録)
合歡似梧桐枝葉互相結風來解使人不忿嵇康種之
於舍前(古今/注)
日給之花似柰柰實而日給虛虛偽之與真實相似也
(杜恕/篤論)
顧渚山有􁭱(汝耿/反)子樹其木如玉色渚人採之以為杖
(述異/記)
辰州嵩溪有丹青樹枝葉直上籠雲下無枝條上有五
色葉圓如華蓋故號丹青樹俗謂之五采樹今在辰州
辰陽縣(上/)
楓香樹似白楊葉圓而岐分有脂而香其子大如鴨卵
二月花發乃著實八九月熟曝乾可燒惟九真郡有之
(南方草/木狀)
榕樹南海桂林多植之葉如木麻實如冬青樹幹拳曲
是不可以為器也其本稜理而深是不可以為材也燒
之無焰是不可以為薪也以其不材故能久而無傷其
䕃十畮故人以為息焉而又枝條既繁葉又茂細軟條
如藤垂下漸漸及地藤梢入地便生根節或一大株有
根四五處而横枝及隣樹即連理南人以為常不謂之
瑞木(上/)
日御北至夏徳南宣王蒸榮心氣動上𤣥謂之珍樹含
艷丹閑(王蒸木槿也/  王延之賛)
木槿夕死朝榮士亦不長貧也(東方朔與丞/相公孫𢎞書)
程雅問櫨木名曰無患何也答曰昔有神巫曰寶眊能
以符効百鬼得鬼則以此木為棒棒殺之世人競取此
為器以厭却邪魅故號曰無患(古今/注)
五嶺楓木嵗久生癭遇雷雨暗長三五尺謂之楓人取
之作術有通神之驗取之不以法則化而去之不可得
(南方草/木狀)
有樹名獨根分為二枝其東向一枝是木威樹南向一
枝是橄欖樹(金樓/子)
椶櫚一名鬛葵(丹鉛/録)
檕迷駮馬皆木也(詩/疏)
人參千嵗為小兒枸杞千嵗為犬子楓脂千嵗為琥珀
(𤣥/覽)
模木生周公塜上其葉春青夏赤秋白冬黒以色得其
正也楷木生孔子塜上其餘枝疎而不屈以質得其直
也(淮南王/草木譜)
曲阜縣南十里有孔子春秋臺曲阜古城有顔回墓墓
上石楠縣樹二株可三四十圍士人云顔回手植(述異/記)
孔子冡塋中樹數百皆異種魯人世世無能名者人傳
言孔子弟子異國人持其國樹来種之故有柞枌雒離
女貞五味㫋檀之樹(皇覽/冡記)
古有神婦負土欲塞谷繩絶墜負柙木因成二樹其大
數圍(秦州/記)
文種曰呉王好起宫室用工不輟王選名山神木奉而
獻之越王乃使木工三千餘人入山伐木一年作工思
歸皆有怨望之心而歌木客之吟一夜天生神木一雙
大二十圍長五十尋陽為文梓隂為楩楠巧工施校制
以規繩雕治圓轉刻削磨礱分以丹青錯畫文章嬰以
白璧鏤以黄金狀類龍虵文彩生光乃使大夫種獻之
於呉王曰東海役臣孤勾踐使臣種敢因下吏聞於左
右賴大王之力竊為小殿有餘材謹再拜獻之吳王大
悦(吳越/春秋)
戰國時諸侯苦秦之難有民從征伐秦不返其妻思之
而卒既葬塜上生大枝葉皆向夫所在而傾因謂之相
思木(述異/記)
昔有一人好道而不知求道之方唯朝夕拜跽向一枯
樹輒云乞長生如此二十八年不倦枯木一旦忽生花
花又有汁甜如蜜有人教令食之遂取此花及汁並食
之食訖即仙(獨異/志)
徐孺子與郭林宗逰學同稚還家林宗庭有一樹欲伐
去之稚乃問其故林宗曰為宅之法方正如口口中有
木困字不祥也是以去之稚難林宗曰為宅之法方正
如口口中有人囚字豈可居之林宗黙然無對(御/覽)
桂陽太守江夏張遼叔高去鄢令家居買田田中有大
樹十餘圍扶疎蓋數畝地播不生穀遣客伐之六七血
出客驚怖歸具事白叔高大怒老樹汁出此何等血因
自嚴行復斫之血大流灑叔高使先斫其枝上有一空
處白頭公可長四五尺忽出往赴叔高高乃逆格之凡
殺四頭左右皆怖伏地而叔高恬如也徐熟視非人非
獸也遂伐其木其年應司空辟侍御史兖州刺史以二
千石之尊過鄉里薦祝祖考白日繡衣榮羨如此其禍
安居春秋國語曰木石之怪䕫魍魎物惡能害人乎(異/苑)
李正字𢎞卿學道見東王公教之十七年後忽身死家
人埋之於武陵而塜上生花樹高七尺有人遇見此花
皆聰明盛文章(武陵上/十仙傳)
邴原常行遼東得遺錢拾以繫樹枝此錢既不見取而
繫錢者多原問其故答曰謂之神樹原惡其由已而成
淫祀乃辨之里中遂斂其錢以為社供(别/傳)
建安二十五年正月魏武在洛陽起建始殿伐濯龍樹
而血出又掘徙梨根傷而血出魏武惡之遂寢疾是月
崩(搜神/記)
靈帝熹平中有樗樹暴長丈餘大一圍作胡人狀頭目
鬚髮皆具京房易傳曰王徳衰下人將起則有木人之
狀(後漢/書)
熹平中長安空樹中有人面生鬚(上/)
無錫縣有四株茱萸樹相摎而生狀若連理先是郭景
純筮延陵蝘鼠遇臨之益曰後當復有妖樹生若瑞而
非辛螫之木也倘有此東西數百里必有作逆者及此
木生其後徐馥果作亂亦草妖也(晉/書)
王梵志衞州黎陽人也黎陽城東十五里有王徳祖當
隋文帝時家有林檎樹生癭大如斗經三年朽爛徳祖
見之乃剖其皮遂見一孩兒抱胎而徳祖收養之至七
嵗能語曰誰人育我徳祖具以實語之因名曰林木梵
天後改曰梵志曰王家育我可姓王也梵志乃作詩示
人甚有義㫖(史/遺)
昔有國王有一好樹高廣極大當生勝果香而甜美時
有一人来至王所王語之言此樹之上將生美果汝能
食不即答王言此樹高廣雖欲食之何由能得即便㫁
樹望得其果既無所獲徒自勞苦後還欲竪樹已枯死
都無生理世間之人亦復如是如来法王有持戒樹修
諸功徳不解方便反毁其禁如彼伐樹復欲還活都不
可得破戒之人亦復如是(百喻/經)
昔迦毘羅國梵摩淨徳長者園樹生耳如菌取而食之
隨取隨長迦那提婆尊者至其家長者問菌所自尊者
曰汝家曾供養一比丘道眼不明虛沾信施報為木菌
乃説偈曰入道不通理復身還信施汝年八十一此樹
不生耳長者年八十一樹果不生菌(法苑/珠林)
　廣博物志卷四十二
欽定四庫全書
　廣博物志卷四十三
　　　　　　　　　　　　明　董斯張　撰
　　草木下(果/)　(爪/)　(竹/)　(異草/)　(異木/)
古公亶父始接果木晉王愷始接花卉(物/原)
初修上林苑羣臣遠方各獻名果異樹亦有製為美名
以表竒麗　梨十紫梨青梨(實/大)芳梨(實/小)大谷梨細葉梨
縹葉梨金葉梨(出瑯琊王野家/太守王唐所獻)瀚海梨(出瀚海北/耐寒不枯)東王
梨(出海/中)紫條梨梬棗七弱枝棗玉門棗棠棗青華棗梬
棗赤心棗西王棗(出崑/崙山)栗四侯栗榛栗瑰栗嶧陽栗(嶧/陽)
(都尉曹龍所/獻大如拳)　桃十秦桃榹桃緗核桃金城桃綺葉桃
紫文桃霜桃(霜下/可食)胡桃(出西/域)櫻桃含桃　李十五紫李
緑李朱李黄李青綺李青房李同心李車下李含枝李
金枝李顔淵李(出/魯)羌李燕李蠻李侯李　柰三白柰紫
柰(花紫/色)緑柰(花緑/色)　查三蠻查𦍑查猴查　椑三青椑
青葉椑烏椑　棠四赤棠白棠青棠沙棠　梅七朱梅
紫葉梅紫花梅同心梅麗枝梅燕梅猴梅　杏二文杏
(材有/文采)蓬莱杏(東海都尉于吉所獻一枝京雜五色/六出云是仙人所食  西    記)
春秋運斗樞曰玉衡星散為李又散為桃散為椒散為
荆又曰璇樞星散為橘
東方有三尺之桃食之壽短(神異/經)
得綏山一桃雖不能仙亦足以豪(列仙/傳)
陶真君曰服三樹桃花盡則面色如桃花桃膠服之可
仙桃終冬不落者為桃豪亦云桃奴桃蠧亦可食能悦
人顔色又海上有偏桃人亦果屬
秦吏以私恨告民呉旦生盜食宗廟御桃旦生對曰民
不敢食也王曰剖其腹出其桃史記惡而書之曰食桃
之肉當有遺核王不知此而剖人腹以求桃非理也(鍾/離)
(意别/傳)
梅一種一蔕結雙實名為鴛鴦梅(華夷/考)
邯鄲有故宫基存焉中有趙王之果園梅李至冬而花
春得而食(述異/記)
豹祠赤杏銅馬朱櫻房陵緗李(王廙洛/都賦)
番禺有酸杮甜梅李又果賦云梅甜杮酸(述異/記)
西王母居龍月城中産黄中李花實上皆有黄中二字
王母惜之過於蟠桃(集真/記)
五雲丹山上有𤣥雲之李食之得仙(真人王/褒内傳)
李有黄建李青皮李馬肝李冬李十一月熟(廣/志)
瀨鄉老子祠有紫石榴紅縹李一李二色
南居細李四月先熟(風土/記)
朔與弟子俱行朔渴令弟子叩道邊家門不知室主姓
名呼不應朔復往見博勞飛集其家李樹上朔謂弟子
曰主人當姓李名博勞汝呼當應室中人果有姓李名
博勞出與朔相見即入取飲與之(東方朔占安附高僧/傳曰釋道  與弟子)
(惠遠等四百餘人渡河南逰夜行值雷雨乗電光而進/前行得人家見門裏有兩株栁栁之間懸一馬兜可容)
(一斛安使呼林百升主人驚出果姓林名百升百升謂/是神人厚相賞接既而弟子問何以知其姓字安曰兩)
(木為林兜/容百升也)
魏文帝安陽殿前天降朱李八枚啖一枚數日不食今
李種有安陽李大而有甘者即其種也(述異/記)
安丘望之病篤弟子公沙都来省之與安丘共坐庭樹
下安丘曉然有痊聞李香開目見雙赤李著枯枝都仰
手承李自墮掌中安丘食之所苦除盡(嵇康高/士傳)
楊愔㓜時學庭有李樹實落羣兒爭取唯愔頺然獨坐
季父暐見而異之遂為愔别葺一室命處其中以銅盤
具盛饌而飯焉因謂諸子曰汝輩若能如遵彦便得竹
林别室銅盤重肉之食(北/史)
杏者東方嵗星之精(典/術)
濟南郡之東南有分流山山上多杏大如梨黄如橘土
人謂之漢帝杏亦曰金杏(雜/俎)
范蠡宅在湖中有海杏大如拳(吳地/記)
僊人有三𤣥紫杏(南嶽夫/人傳)
嵩山東北有牛山其山之杏至五月爛然黄茂自中國
喪亂百姓饑饉皆資此為命人人充飽而杏不盡(嵩高/山記)
北齊武帝改芳林園為仙都苑植名果有合歡杏同心
李(花木/録)
有紫柰大如斗甜如蜜核紫花青研之有汁如漆可染
衣其汁著衣不可湔浣亦名闇衣柰
夏禹詣鍾山啖紫柰醉金酒服靈實行九真而猶葬於
㑹稽(真/誥)
即夕殿中虎賁宣詔賜臣冬柰一奩詔使温啖夜非食
時而賜見及柰以夏熟今則冬至物以非時為珍恩以
絶口為厚詔曰此柰從梁州来道里既遠又来東轉暖
故稍變色不佳耳(曹植/表)
西旅獻崑山之蒲桃北燕薦朔濱之巨栗(王逸荔/枝賦)
榖城紫棗長二寸西王母棗三月熟在衆果之先(廣/記)
有三皇棗駢白棗灌棗又有岐㢘棗桂棗夕棗(上/)
郭璞云棗細腰者今謂之鹿盧棗
正月一日日出時反斧班駁椎之名嫁棗不椎則花無
實子易零落也(齊民/要術)
信都獻仲思棗四百枚長四五寸正紫色齊時有山人
仲思得此棗種之因以為名(大業/拾遺)
𤣥瓠灣中有地數頃上有栗園栗小殊不並固安之實
也然嵗貢三百石以充天府水渚即栗洲也樹木高茂
望若屯雲積氣矣林中有栗堂射埻甚閑敞牧宰及英
彦多所逰薄(水經/注)
拂菻南有國曰磨鄰人食鶻莽鶻莽波斯棗也(西域/傳)
鐘山之棗其大如缾(魯女生/列傳)
列玉門之棗酌葡萄之醴(漢武/内傳)
北方有七尺之棗南方有三尺之梨
鮑焦耕田而食穿井而飲非妻所織不衣餓於山中食
棗或問之此棗子所種耶遂嘔吐立枯而死(風俗/通)
景公謂晏子曰東漢之中有水而赤其中有棗華而不
實何也晏子對曰昔者秦穆公乗龍而理天下以黄布
裹蒸棗至東海而捐其布彼黄布故水赤蒸棗故華而
不實(晏/子)
秦大饑應侯請發五苑果棗栗以活民(韓/子)
西王母進洞淵紅蘤嵰州甜雪崑流素蓮隂岐黒棗其
樹百尋實長二尺核細而柔百年一熟(拾遺/記)
􁮱嵻細棗出􁮱嵻山山臨碧海上萬年一實如今之軟
棗咋之有膏膏可燃燈西王母握以獻帝(洞冥/記)
孟節能含棗核不食可至十年(後漢/書)
石虎園有西王母棗味絶美枝葉忽茂四時不凋九月
生花十二月乃熟三子一尺又有羊角棗亦三子一尺
(鄴中/記)
沙門竺惠猷太元二年夜夢讀詩五百首其一篇後曰
陌南酸棗樹名為六竒木遣人以伐取載還柱馬屋(異/苑)
晉太元中南郡忻(一作/州字)陵縣有棗樹一年忽生桃李棗
三種花(上/)
光禄卿李郁因晝寢夢食巨棗覺而有疾謂其親友曰
嘗聞棗重束呼魂之象今予神氣逼抑將不免乎未幾
而卒(晉/書)
㬜陽館中有一蠕蠕客館胡沙門指語綦母懷文云此
人有異筭術時庭中棗樹方實令布筭即知其數并赤
白若干唯少一子筭者曰必不少但更撼之果落一實
(神僧/傳)
一日明霞院美人楊夫人喜報帝曰酸棗邑所進玉李
一夕忽長清隂數畝帝沈黙甚久曰何故而忽茂夫人
云是夕院中人聞空中若有千百人語言云李木當茂
洎曉㸔之已茂盛如此帝欲伐去左右或奏曰木徳来
助之應也又一夕晨光院周夫人来奏云院中楊梅一
夕忽然繁盛帝喜問曰楊梅之茂能如玉李乎曰楊梅雖
茂終不敵玉李之盛帝往兩院觀之亦自見玉李繁茂
後梅李同時結實院妃來獻帝問二果孰勝院妃曰楊
梅雖好味頗清酸終不若玉李之甘苑中人多好玉李
帝嘆曰惡梅好李豈人情哉天意乎(海山/記)
紫清九華真妃手中先握三枚棗色如乾棗而形長大
内無核亦不作棗味有似於梨味耳(真/誥)
扶桑國有赤梨經年不壞(齊/書)
恒陽黄梨巫山朱橘(七/誨)
太上之藥果有𤣥光梨(漢武/内傳)
梨則大谷冬熟張公秋黄(洛都/賦)
謝眺謝梨啓曰味出靈闗之隂㫖珍玉津之萃
塗山梨大如升色紫千年一花亦曰紫輕梨
祝融峯上有碧玉壇方五尺東有紫梨高三百尺乃夏
禹所植實大如斗赤如日若得食長生不死(真仙/通鑑)
雲陽宫記曰雲陽車箱坂下有梨園一頃梨數百株青
翠繁密望之如車蓋(三輔/黄圖)
宋泰始既失彭城江南始傳種消梨先時所無百姓爭
欲種植䜟者曰當有姓蕭而來者十餘年齊受禪(南齊/書)
安公講僧常數百習彦威曾餉十梨值安開講安便於
座中手自剖分梨盡人徧都無頗偏(神僧/傳)
玉乳梨煬帝時有之(華夷花/木考)
魏高聰以高肇之黨彈廢於家㫁絶人事唯修營園果
世稱高聰梨以為珍異(北/史)
橘見屍而實繁榴得骸而葉茂(張華感應/類從志)
橘柚冬生而人曰冬死死者眾薺麥夏死而人曰夏生
生者衆(春秋/繁露)
扶桑東五萬里有磅磄山上有樹樹百圍其花青黒萬
嵗一實欝水在磅磄山東其水小流在大陂之下所謂
沉泉亦名重泉生碧藕長千常七尺為常也條陽山出
神蓬如蒿長十丈周初國人獻之周以為宫柱所謂蒿
宫也中有白橘花色翠而實白大如瓜香聞數里(拾遺/記)
越中有王氏之橘園胡氏之梅山賀氏之瓜丘吳中有
陸家白蓮顧家斑竹趙有韓氏之酸棗(述異/記)
勾漏縣有白橘青椒縹杏
越人多橘税謂之橙橘戸(並/上)
交阯有橘官長一人秩二百石主嵗貢御橘
司馬相如作賦不知盧橘為枇杷鄭𤣥注禮不知橘之
非梨(餘冬/録)
景公使晏子使於楚楚王進橘置削晏子不剖而并食
之楚王曰橘當去剖晏子對曰臣聞之賜人主前者瓜
桃不削橘柚不剖今萬乗無教臣不敢剖然非臣不知
也(説/苑)
楊由字哀侯習占候為郡文學掾時有風吹削哺太守
以問由由曰方當有薦木實者其色黄赤頃之五官掾
獻橘數包(後漢/書)
漢章帝元年上虞縣獻二蔕瓜玉色橘(述異/記)
呉黄武中交阯太守士燮獻橘十七實同一蔕以為瑞
異羣臣畢賀(南方草/木狀)
王靈之年十三喪父二十年鹽醋不入口被病在牀忽
有一人来問病謂之曰飡橘當差俄而不見庭中橘樹
隆冬乃有三實食之病尋愈以為至孝所感(俗/説)
梁使徐君房與魏使陳昭各言方物昭問君房葡萄味
何如橘柚答曰津液竒勝芬芳減之君房曰金衣素裏
見包作貢向齒自消良應不及(談/藪)
陳後主夢黄衣人圍城繞城橘盡伐去之及隋兵至上
下通服黄衣(廣五/行記)
有巴卭人家有橘因霜後諸橘盡收餘二大橘如三四
斗盎巴人即令扳摘輕重亦如常橘剖開每橘有二老
叟鬚眉浩然肌體紅明皆相對象戲身尺餘談笑自若
但與決賭訖一幅絳臺山霞實㪚二劑一叟曰君輸我
瀛洲玉塵九斛阿母療髓凝酒四種阿母女熊盈娘子
躋虛龍縞襪八緉後日于先生青城草堂還我耳又有
一叟曰王先生許来竟待不得橘中之樂不減商山但
不得深根固蒂於橘中耳有一叟曰僕饑虛矣須龍根
脯食之即於袖中抽出一草根方圓徑寸形狀宛轉如
龍毫釐罔不周悉因削食之隨削隨滿食訖以水噀之
化為一龍二叟共乗之足下泄泄雲起須臾風雨晦冥
不知所在(幽明/録)
其果實之珍者樹有荔枝蔓有辛蒟園有芳蒻香茗給
客橙葵其藥物之異者有巴㦸天椒竹木之璝者有桃
枝靈壽(華陽/國志)
南中橙柑青烏所食始霜之日採之風味照座擘之香
霧噀人皮薄而味珍脈不沾膚食不留滓甘踰萍實冷
亞冰壺(劉孝/標啓)
罰士有給客橙似橘而非若柚而香冬夏華實相繼通
嵗食之亦名盧橘(花木/志)
丹陽張盤字子石為廬江太守潯陽令嘗餉一奩柑其
小男年七嵗就取一枚盤奪其柑外卒以兩枚與之盤
奪兒柑鞭卒曰何故行賂於吾子(晉/書)
南康郡南東望山有三人入山見山頂有果樹衆果畢
植行列整齊柑子正熟三人共食致飽乃懷二枚欲出
示人聞空中語云催放雙柑乃聴汝去(搜神/記)
河内司馬元𦙍元嘉中為新釡令喪官月旦設祭柑化
而為鳶(異/苑)
舊南海獻龍眼荔枝十里一置五里一候奔騰阻險死
者繼路和帝時臨武長汝南唐羌以縣接南海乃上書
諌曰臣聞上不以滋味為徳下不以貢膳為功故天子
食太牢為尊不以果實為貴伏見交阯七郡獻生龍眼
等鳥驚風發南州土地惡蟲猛獸不絶於路至於觸犯
死亡之害死者不可復生來者猶可救也此二物升殿
未必延年益壽帝於是下詔曰遠國珍羞本以薦奉宗
廟茍有傷害豈有愛民之本其𠡠大官勿復受獻由是
遂省焉(謝承後/漢書)
楊沛為新鄭長課長蓄桑椹太祖西迎天子軍無糧沛
乃進乾椹後為鄴令(魏/畧)
北方有白桑椹長數寸食之甘美(異/苑)
漢興平元年九月桑再椹時劉𤣥徳軍於沛年荒穀貴
士衆皆饑仰以為糧
太元中太原王戎為鬱林太守泊船新亭眠夢有人以
七枚椹子與之著衣襟中既覺得之占曰椹桑子也自
後男女大小凡七喪(並/上)
南荒山有甘蔗之林其高百丈圍三尺八寸促節多汁
甜如蜜咋嚙其汁令人潤澤可以節蚘蟲人腹中蚘蟲
其狀如蚓此消穀蟲也多則傷人少則穀不消是甘蔗
能減益多少(神異/經)
扶南甘蔗一丈三節白日炙便銷清風吹即折安定之
梨皮薄味厚一嵗三花一枚二升(梁呉均/食移)
蔗有二種赤者名崑崙蔗白者名荻蔗
昔有二人共種甘蔗而作誓言種好者賞其不好者當
重罰之時二人中一者念言甘蔗極甜若壓取汁還灌
甘蔗樹必得勝既取汁溉冀望滋味反敗種子所有甘
蔗一切都失世人亦爾欲求善福恃已豪貴倚形挾勢
逼脅下民陵奪財物用作福善不知將来反獲其殃如
壓甘蔗彼此都失(法苑/珠林)
劉滔母答國書曰胡桃本生西羌外剛樸内柔甘質似
古賢欲以奉貢(晉/書)
昔者舍衞國有一貧家庭中有蒲萄樹上有數穗念施
道人時國王先前請食一月是貧家力勢不如王正懸
一月乃得一道人便持施之語道人言念欲施來已經
一月今乃得願道人語優婆夷已一月中施優婆夷言
我但施一穗蒲萄那得一月施耶道人言但一月中念
欲捨施則為一月也(雜譬/喻經)
陸機與弟雲書曰張騫使外國十八年得塗林安石榴
亦名丹若甜者謂之天漿
石榴之實醉三尸拾櫨之木厭邪鬼(𤣥/覽)
林檎一名來禽
郭文在山間有石榴楊梅等花為樵牧所傷文賣簪沽
酒以澆花樹人問之曰為二子洗瘡止痛(彚/苑)
果有隠夫木有女貞
益智子如筆毫長七八分二月花色若蓮著實五六月
熟味辛雜五味中芬芳亦可鹽曝出交阯合浦建安八
年交州刺史張津嘗以益智子粽餉魏武帝(南方草/木狀)
古度樹不花而實實從皮中出大如安石榴色赤可食
其實中如有蒲藜者取之為粽數日不煮皆化成蟲如
蟻有翼穿皮飛出著屋正黑(交州/記)
千嵗子一苞二百餘顆皮殼青黄色殼中有肉如栗味
亦如之出交阯(雲南/志)
留求子形如梔子稜瓣深而兩頭尖似訶梨勒而徑及
半黄已熟中有肉白色甘如棗核大治嬰孺之疾(草木/狀)
楊梅似橄欖其味甜五月十月熟諺曰楊桃無蹙一嵗
三熟其色青黄核如棗核(異物/志)
編樹埜生三月花色仍連著實五六月成子及握煮投
下魚雞鴨羮中好亦出鹽藏出交阯武平(草木/狀)
州樹埜生二月花色仍連著實及握煮如李子五月熟
剝核滋味甜出武平(南方/記)
前樹埜生二月花色連青實如手指長三寸五六月熟
以湯滴之削去核食以糟鹽藏之味辛可食出交阯
石南樹野生二月花色仍連著實實如燕卵七八月熟
人採之取核乾其皮中作肥魚羮和之尤美出九真
國樹子如雁卵野生三月花色連著實九月熟曝乾訖
剝殼取食之味似栗出交阯(並/上)
歆似栗赤色子大如栗㪚有棘刺破其外皮内白如脂
肪著核不離味甜酢核似荔枝(廣州/記)
槃多樹不花而結實實從皮中出自根著子至杪如橘
大食之過熟内許生蜜一樹者皆有數十嵩山記曰嵩
寺忽有思惟樹即貝多也有人坐貝多樹下思惟因以
名焉漢道士從外國来將子於山西脚下種極高大今
有四樹一年三花(裴淵廣/州記)
緗葉子並似椒味如羅勒嶺北呼為木羅勒(顧微廣/州記)
枳柜葉似蒲栁子似珊瑚其味如蜜十月熟樹乾者美
出南方邳郯枳柜大如指(廣/志)
木豆出徐門子美似烏豆枝葉類栁一年種數年採(廣/州)
(記/)
楮樹子似桃實二月花色連著實七八月熟鹽藏之味
辛出交趾(南方/記)
㯆樹子如桃實長寸餘二月花色連著實五月熟色黄
鹽藏味酸似白梅出九真(上/)
梓棪大十圍材貞勁非利剛截不能尅堪作船其實類
棗著枝葉重曝挽垂刻鏤其皮藏味美於諸樹(異物/志)
五子樹實如梨裏有五核因名五子治霍亂金瘡(裴淵廣/州記)
白縁樹高大餘實味甘美於胡桃(交州/記)
都昆樹野生二月花色仍連著實八九月熟如雞卵里
民取食之皮核滋味酸出九真交趾(草木/狀)
闗桃子其味酸士翁子如漆子大熟時甜酸其色青黒
枸槽子如指頭大正赤其味甘雞橘子大如指味甘永
寜界中有之猴總子如小指頭大與柿相似其味不減
於柿多南子如指大其色紫味甘與梅子相似出晉安
王壇子如棗大其味甘出侯官越王祭太乙壇邊有此
果無知其名因見生處遂名王壇其形小於龍眼(臨海/異物)
(志/)
劉樹子大如李實三月花色仍連著實七八月熟其色
黄其味酢煮蜜藏之仍甘好(草木/狀)
欝一名雀李又名車下李又名郁李亦名棣亦名薁李
毛詩七月食鬱及薁(廣/雅)
椰二月花色仍連著實房相連累房三十或二十七八
子十一月十二月熟其樹黄實俗名之為丹也横破之
可作椀或微長如括蔞子從破之可作為爵(草木/狀)
鬼目樹大者如李小者如鴨子二月花色仍連著實七
八月熟其色黄味酸以蜜煮之滋味柔嘉交阯武平興
古九真有之也
橄欖子大如棗大如雞子二月花色仍連著實八月九
月熟生食味酢蜜藏仍甜(並/上)
博羅縣有合成樹十圍去地二丈分為三衢東向一衢
木葉似練子如橄欖而硬去皮南人以為糝南向一衢
橄欖西向一衢三丈三丈樹嶺北之候也(南越/志)
荔支樹高五六丈如桂樹緑葉蓬蓬冬夏鬱茂青華朱
實實大如雞子核黄黑似熟蓮子實白如肪甘而多汁
似安石榴有甜酢者夏至日將巳時翕然俱赤則可食
也一樹下子百斛犍為𤏡道南廣荔支熟時百鳥肥其
名曰焦核小次曰春花次曰胡偈此三種為美似鼈
卵大而酸以為醢和率生稻田間(廣/志)
桶子大如雞卵三月花色仍連著實八九月熟採取鹽
酸漚之其味酸醋以蜜藏滋味甜美出交阯(草木/狀)
山檳榔一名蒳子幹似蔗葉類柞一叢千餘幹幹生十
房房底數百子四月採(竺法真登/羅浮山疏)
豆䓻樹大如李二月花色仍連著實子相連累其核根
芬芳成殼七月八月熟曝乾剝食核味辛香和五味出興
古(草木/狀)
椬查子甚酢出西方(廣/志)
餘柑大小如彈丸剖之理如定陶瓜初入口苦澁咽之
口中乃更甜美足味鹽蒸尤美可多食(異物/志)
芭蕉葉大如筵席其莖如芽取蕉而煮之則如絲可紡
績女工以為絺綌則今交趾葛也其内心如蒜鵠頭生
大如今拌因為實房著其心齊一房有數十枚其實皮
赤如火剖之中黑剝其皮食其肉如飴蜜甚美食之四
五枚可飽而餘滋味猶在齒牙間一名甘蕉(上/)
扶留木根大如箸視之似栁根又有蛤名古賁生水中
下燒以為灰曰牡礪粉先以檳榔著口中又取扶留藤
長一寸古賁灰少許同嚼之除胸中惡氣(蜀/記)
蠡薺子如彈丸(魏武帝/食品)
甘儲蓋薯蕷之類或云芋類根葉亦同其實如拳有大
如甌者皮紫而肉白蒸鬻食之味如薯蕷性不甚冷舊
珠崖海中人不耕稼惟種甘儲秋熟收蒸㬠切如米粒
囤貯以充糧糗是名儲糧佐筵如粳粟然海人食此皆
壽百餘嵗(草木/狀)
雀芋狀如雀頭置乾地反濕置濕地反乾飛鳥觸之墮
走獸遇之僵(神異經/以下瓜)
大霍山下有洞臺司命君之府也中有神靈瓜食之心
通至𤣥(黄庭/經)
有龍肝瓜長一尺花紅葉素生於氷谷所謂氷谷素葉
之瓜仙人瑕丘仲得此瓜食之千嵗不渴(洞冥/記)
西王母仙家上藥有空同靈瓜(漢武/内傳)
有青燈瓜大如三斗魁𤣥表丹裏呈素含紅攬之者壽
食之者仙(神仙/傳)
瓜之所出以遼東廬江燉煌之種為美有鳥瓜有魚瓜
(廣/志)
龍蹄獸掌羊髓兎頭皆瓜屬又金釵虎蟠白㼐𤣥肝素
腕並陸機賦中瓜名也(上/)
煬帝改胡床為交床胡瓜為白露黄瓜改茄子為崑崙
紫瓜(大業/拾遺)
靺鞨國西瓜一枚用二人舉之(瀛涯/勝覽)
初刑史子臣謂朱素公從今以往五祀五日臣死後五
年五月丁亥吳亡以後五祀八月辛巳君薨刑史子臣
至死日朝見素公夕而死後吳亡素公懼思刑史子臣
之言將至死日乃逃於瓜圃死之求得已虫矣(古文/瑣語)
秦始皇密令人種瓜於驪山硎谷中温處瓜實成使人
上書曰瓜冬有實有詔下博士諸生説之人人各異則
皆使往視之而為伏機諸儒生皆至方相難不決因發
機從上填之以土皆壓死(古文/竒字)
衞國縣西南有瓜穴冬夏常出水望之如練時有瓜葉
出焉相傳苻秦時有李班者頗好道術入穴中行可三
百步廓然有宫宇牀榻上有經書見二人對坐鬚髮皓
白班前拜於牀下一人顧曰卿可還無宜久住班辭出
至穴口有瓜數箇欲取乃化為石尋故道得還至家家
人云班去來已經四十年矣
谿父者南郡鄘人也居山間有仙人常止其家從買瓜
教之錬瓜子與桂附子芷實共藏而對分食之二十餘
年能飛走升山入水(列仙/傳)
明帝隂貴人夢食瓜甚美帝使求諸方國時燉煌獻異
瓜種恒山獻巨桃核瓜名穹窿長三尺而形屈曲味美
如飴帝使植於霜林園園皆植寒果積冰之節百果方
盛俗謂之相陵與霜林之聲訛也后崩内侍者見鏡奩
中有瓜桃之核(拾遺/記)
吳桓王時會稽生五色瓜今吳中有五色瓜嵗充貢賦
(述異/記)
鄭灼字茂昭勵志好學多苦心熱若瓜時輒偃臥以瓜
鎮心起便讀誦其篤志如此(南/史)
後魏宋瓊母病冬月思瓜瓊夢見人與瓜覺得之手中
時稱孝感(夢/雋)
焦華父遺病甚冬月思瓜華夢一人黄冠謂曰聞子病
父思瓜故送子瓜華拜而受及寤在手瓜香異甚父食
瓜而病愈(上/)
豫章有廬松村郡人羅根生来此村側墾荒種瓜果園
中有一神壇瓜始引蔓忽見壇上有一新板墨書云此是
神地可速出去根生祝曰審是神教願更朱書賜報明
早往㸔向板猶存字悉以朱代墨根生謝而去也(述異/記)
韓靈珍靈敏兄弟性至孝母亡家貧無以葬兄弟種瓜
朝採暮還復生葬事由此舉(南/史)
任昉卒武帝方食西苑緑沉瓜投之於盤悲不自勝(上/)
强練師不知何許人所至之處人皆敬而信之晉公護
未誅之前曽手持一大瓠到䕶門外抵而破之乃大言
曰瓠破子苦未幾而䕶誅諸子並伏法(後周書/以下竹)
竹則篔簹白烏實中紺族濱榮幽渚繁宗隈曲萋倩陵
丘薆逮重谷(曹毘湘史賦/見齊民要術)
竹則苞甜赤若縹箭斑弓度世推節征合實中篔簹函
人桃枝育蟲緗箬素筍彤竿緑筒(王彪之/閩中賦)
竹之醜有四有青苦者白苦者紫苦者黄苦者(齊民/要術)
五月十三日謂之竹醉又謂竹迷(上/)
竹得風其體大屈謂之竹笑
越王竹根生石上若細荻高尺餘南海有之南人愛其
青色用為酒籌云越王棄餘算而生竹(草木/狀)
篩竹一名太極長百餘丈南方以為船(神異/經)
南方荒中有涕竹長數百丈圍三丈五六尺厚八九寸
可以為船其筍甘美煮食之可以止創癘(上/)
由梧竹吏民家種之長三四丈圍一尺八九分作屋柱
出交趾(草木/狀)
雲母竹一節為船出扶南(上/)
君乗土而王其政太平蔓竹紫脱常生(禮斗/威儀)
雞腔竹筍肥美(筍/譜)
石麻之竹勁而利削以為刀切象皮如切芋(廣州/記)
臨賀謝休縣東山有大竹數十圍長數丈有小竹生旁
皆四五尺圍下有盤石徑四五丈極高方正青滑如彈
棊局兩竹屈垂拂掃其上初無塵穢未至數十里聞風
吹楚竹如簫管之音(盛𢎞之/荆州記)
有竹曰䈏其大數圍節間相去局促中實滿堅强以為
為柱榱(異物/志)
棘竹有刺長七八丈大如甕(上/)
惠帝二年巴西郡竹生紫色花結實如麥皮青中米白
味甜(晉起/居注)
狗竹毛在節間(臨海異/物志)
茸竹頭有父文䉑(音/模)竹黒皮竹有文􁁉(音/感)竹有毛􁞣(力/印)
(反/)竹實中(字/林)
凝波竹實服之肌滑體輕趙飛燕舞於手掌上服此實
也出區吳山紫枝緑葉堅滑如玉風吹有聲如環珮成
帝種於臨池觀更名曰環珮竹花如海榴實如蓮子而
小(雲窗/私志)
東海畔孤竹生焉斬而復生中為舟武王時孤竹人獻
筍一枝(述異/記)
澁勒竹之有芒者也一名􁈝簩
林於竹薄而廣(竹/譜)
天門山角上各生一竹倒垂拂拭謂之天帚(盛𢎞之/荆州記)
玉潤桃枝之麗魚腸金母之名(梁簡文/修竹賦)
羅浮山第三十一嶺半是巨竹皆七八圍長一二丈葉
如芭蕉謂之龍鍾竹(南越/志)
有浮筠之幹葉青莖紫子大如珠有青鸞集其上下有
沙礰細如粉柔風至葉條翻起拂細沙如雲霧仙者来
觀而戲焉吹風竹葉聲如鐘鼓之音(拾遺/記)
建安有篔簹竹節中有人長尺許頭足皆具(異/苑)
公孫竹高不盈尺可為几案之玩(㑹稽/縣志)
雷州貢電斑竹
植物之中有名曰竹不剛不柔非草非木小異空實大
同節目或茂沙水或挺巖陸條暢紛敷青翠森肅質雖
冬蒨性忌殊寒九河鮮育五嶺實繁萌勾苞籜夏多春
鮮根幹將枯花􁩈(音/福)乃縣䈙(音紂/死也)必六十􁩈亦六年籦
龍之美爰自崑崙員丘帝竹(舜/也)一節為船巨細已闡形
名未聞桂實一族同稱黑源􁈛尤勁薄博矢之資篁任
篙笛體特堅圓棘竹駢深一叢為林根如椎輪節若束
針亦曰笆竹城固是任篾筍既食鬚髮則侵單體虛長
各有所育若實稱名甘亦無目弓竹如藤其節郄曲生
多臥土立則依木長幾百尋狀若相續質雖含文須膏
乃縟厥族之中蘇麻竒特修幹平節大葉繁枝凌羣獨
秀蓊葺紛披篔簹射筒箖箊桃枝長爽纎葉清肌薄皮
千百相軋洪纎有差相繇既僇厥土唯腥三堙斯沮尋
竹乃生物尤世遠畧狀博名般腸實中與笆相類於用
寡宜為筍殊味筯竹為矛稱利海表槿仍其幹刃即其
杪生於日南别名為篥百葉參差生自南垂傷人則死
醫莫能為亦曰篣竹厥毒若斯彼之同異余所未知篙
與由梧厥體俱洪圍式累尺䈏實梧空南越之居梁柱
是供竹之堪杖莫尚于笻磥砢不凡狀若人功豈必蜀
壤亦産餘邦一曰扶老名實繇同􁈜􁁉二族亦甚相似
把髮若竹促節薄齒束物體柔殆同麻枲篕竹所生大
抵江東上密防露下疎来風連臥接町竦散岡潭雞脛
似篁高而筍脆稀葉梢似類記黄細狗竹有毛出自東
裔物類衆詭於何不許有竹象􁁉因以為名東甌諸郡
縁海所生肌理勻淨筠色潤貞凡今之箎匪兹不鳴會
稽之箭東南之美古人嘉之因以命矢箘簵載籍貢名
荆鄙篃亦箘徒概節而短江漢之間謂之□竹根深耐
寒茂彼淇苑篲條蒼蒼接町連篁性不卑植必也嵓岡
踰矢稱大出尋為長物各有用埽之最良又有族類爰
挺嶧陽懸根百仞疎幹風生簫笙之選有聲四方質清
氣亮衆管莫抗亦有海篠生於島岑節大盈尺幹不滿
尋形枯若筋色如黄金徒為一異莫知所任赤白二竹
遠取其色白薄而曲赤厚而直沅澧所豐餘邦鮮植肅
肅􁁉􁁉畟畟攅植擢筍於秋冬乃成竹無大無小千萬
脩直􁁉膜内暠繡文外施箛􁑎誕節内實外澤作貢漁
陽以供輅策浮竹亞節虛軟厚肉臨溪覆潦栖雲䕃木
供筍滋肥可為㫖蓄厥性異宜各有所育􁁉植於宛簽
生於蜀篠大􁁉小竹之通目互各統體譬牛與犢人之
所知事生軌躅赤縣之外焉可詳録臆之筆之匪邁伊
矚(晉武昌戴/凱之竹譜)
瑤筍千年生一芽(道/書)
止些山竹長千仞鳯食其實去九疑萬八千里
筑陽孤竹三年而一筍南陵金盤之草一嵗而一節(𤣥/覽)
竹名欝離不知所出偶覩沈詩云繁隂上欝欝促節下
離離似出於此(女紅/志)
漢章帝三年子母筍生白虎殿前時謂為孝竹羣臣獻
孝竹頌(述異/記)
竇將軍有青竹田(三輔/舊事)
馬援好事至荔浦見冬筍名苞筍上言禹貢厥包橘柚
疑謂是也其味美於春夏筍(東觀/漢記)
晉惠帝元康二年巴西郡界竹生花紫色結實如麥外
皮青赤白味甚甘(異/苑)
王徽之以菖蒲映竹曰菖蒲只以九節為貴而此君面
目聳焉菖蒲正當再拜此君而此君亦安得不受之耶
(高士/春秋)
辛仲宣截竹為罌以酌酒曰吾性愛竹及酒欲令二物
相並耳(襄陽耆/舊傳)
張廌隠居頤志家有苦竹數十頃在竹中為屋常居其
中王右軍聞而造之廌逃避之竹中不與相見一郡號
為竹中高士(永嘉/郡志)
臨川陳臣家大富永初元年臣在齋中坐其宅内有一
町筋竹白日忽見一人長丈餘面如方相從竹中出逕
語陳臣我在家多年汝不知今辭汝去當令汝知之去
一月許臣家大失火奴婢頃死一年中便大貧(搜神/記)
宋郭仲産為南郡從事宅在枇杷寺南其村亦名枇杷
元嘉末起齋屋以竹為牕櫺竹遂漸生枝葉長數丈扶
疎葱翠鬱然成林仲産以為祥及孝建中同義宣之謀
被誅(述異/記)
元嘉四年東陽沈道先家中筋竹林忽生連理野人無
知謂之禍祟欲砍殺之(異/苑)
漢人有適呉吳人設筍問是何物曰竹也歸煮其牀簀
而不熟乃謂其妻曰呉人轣轆欺我如此(笑/林)
案九合内志文曰竹者為北機上精受氣於𤣥軒之宿
也所以圓虛内鮮重隂含素亦皆植根敷實結繁衆多
矣公試可種竹於内北宇之外使美者逰其下焉爾乃
天感機神大致繼嗣孕既保全誕亦壽考微著之興常
守利貞此𤣥人之祕規行者之甚驗(陶隠居/真誥)
梁庾詵愛林泉常遇火止出書坐於池上曰惟恐損竹
(彚苑草以/下異)
嶓冢之山有草焉其葉如蕙其本如桔梗黒花而不實
名曰蓇蓉食之使人無子(山海/經)
小華之山其草有萆荔(萆荔香草也/蔽戾兩音)狀如烏韭而生於
石上亦縁木而生食之已心痛
石脆之山其草多條狀如韭白華黑實食之已疥
熊耳之山有草焉其狀蘇而赤華名曰葶䔭(亭寜耵/聹二音)可
以毒魚
朝歌之山潕水出焉有艸名曰莽草可以毒魚
浮山有草焉名曰薰(音/訓)草麻葉而方莖赤花而黑實臭
如蘼蕪佩之可以已癘
甘棗之山有草焉葵本而杏葉(或作/楛葉)黄華而莢實名曰
蘀可以已瞢
脱扈之山有草焉其狀如葵葉而赤華名曰植楮可以
已癙(癙病也淮南子/曰狸頭已癙也)食之不眯
大􁔅之山多糜玉有草焉其狀葉如榆方莖而蒼傷其
名曰牛傷其根蒼文服者不厥(厥逆/氣病)可以禦兵
臯塗之山有草焉其狀如槀茇其葉如葵而赤背名曰
無條可以毒鼠
有草焉其狀如葌而方莖黄花赤實其本如藁本名曰
荀艸服之美人色
休與之山有艸焉其狀如蓍赤葉而本叢生名曰夙條
可以為簳
招搖之山有草焉其狀如韭而青華其名曰祝餘(或作/桂荼)
食之不饑
有草焉其狀如􁌂白花黒實澤如蘡薁其名曰䔄草服
之不昧
符禺之山其草多條其狀如葵而赤花黄實如嬰兒舌
食之使人不惑
竹山有草焉其名曰黄雚其狀如樗其葉如麻白華而
赤實其狀如赭浴之已疥又可以已胕
崑崙之山有草焉名曰薲草其狀如葵其味如葱食之
已勞
牛首之山有草焉名曰鬼草其葉如葵而赤莖其秀如
禾服之不憂
陽華之山其草名藷藇多苦辛其狀如橚其實如瓜其
味酸甘食之已瘧
鼓鐘之山有草焉方莖而黄華員葉而三成其名曰焉酸
可以為毒(為治/也)
姑搖之山帝女死焉其名曰女尸化為䔄草其葉胥成
(言葉相/重也)其華黄其實如莵丘服之媚於人
有草焉葉員而無莖赤華而不實名曰無條服之不癭
半石之山有草焉生而秀其高丈餘赤葉赤華華而不
實其名曰嘉榮服之者不畏霆
少陘之山有草焉名曰􁤫艸葉狀如葵而赤莖白華實
如蘡薁食之不愚
賈超之山其中多龍修(龍須也似莞而細生山石/穴中莖倒垂可以為席)
泰山有艸焉名曰梨葉狀如荻而赤華可以已疽
大騩之山有艸焉其狀如蓍而毛青華而白實其名曰
􁅖服之不夭可以為腹病(並/上)
王者有禮則威綏生(一曰威蕤/  瑞應圖)
威香者王者禮備則常生(宋/書)
華平其枝正平王者有徳則生徳剛則仰徳柔則低
萐莆一名倚扇
紫達王者仁義行則見(並/上)
王者使賢不肖位不相踰則平露生庭狀如蓋政平則
正不平則傾一名平慮(白虎/通)
王者繼嗣平明則賓連生於户濶達生於房連累相承
象繼嗣也(上/)
王者仁義行則生紫脱(瑞應/圖)
漢武帝時西方日支國有獻活人草三莖有人死者將
艸覆面即活之矣(述異/記)
帝昇蒼龍閣思仙術召諸方士言遠國遐方之事唯東
方朔下席操筆跪而進帝曰大夫為朕言乎朔曰臣逰
北極至種火之山日月所不照有青龍衘燭火以照山
之四極亦有園圃池苑皆植異木異草有明莖草夜如
金燈折枝為炬照見鬼神之物仙人甯封常服此草於
夜暝時轉見腹光通外亦名洞冥草帝令剉此草為泥
以塗雲明之館夜坐此館不加燈燭亦名照魅草以藉
足履水不沉(上/)
帝事仙靈唯謹甲帳前置玲瓏十寶紫金之罏李少君
取綵蜃之血丹虹之涎靈龜之膏阿紫之丹搗幅羅草
和成香每帝至壇前輒燒一顆烟繞梁棟間久之不散
其形漸如水紋頃之蛟龍魚鼈百怪出沒其間仰視股
栗又然靈音之燭衆樂迭奏於火光中不知何術幅羅
香草出賈超山(奚囊/橘柚)
帝酌雲葅酒葅以𤣥草黒蕨金蒲甜蓼果以青櫻白瓜
白芋紫莖寒蕨地花氣葛此葛於地下生花入地十丈乃
得此葛其根倒出亦名金虎鬚草因名紫鬚葛也(洞冥/記)
有五味草初生味甘花時味酸食之使人不眠名却睡
草武帝時多末國獻此草
有夢草似蒲色紅晝縮入地夜則出亦名懷夢帝思李
夫人之容不可得朔乃獻一枝帝懷之夜果夢夫人因
政曰懷夢草
波袛國亦名波弋國獻神精香草亦名荃蘼一名春蕪
一根百條其皮如絲可為布
有鳯葵草色丹赤松子食之三嵗乗黄虵入水得黄珠
一枚亦名消疾珠語曰寜失千里駒不失黄虵珠
鳥哀國有龍爪薤色如玉煎之有膏以和紫桂為丸服
一粒千嵗不饑故語曰薤和膏身生毛
掌中芥葉如松子取其子置掌中吹之而生一吹長一
尺至三尺而止然後可移於地上若不經掌中吹者則
不生也食之能空中孤立足不躡地亦名躡空艸(並/上)
梁禾蔓生實如葵子米粉白如麪可為饘粥食牛以肥
六月種九月熟感禾扶疎生似大麥楊禾似藿粒細左
折右炊停則牙生此中國巴禾木稷民火禾高丈餘子
如小豆出粟持國(廣/志)
東墻色青黑粒如葵子似蓬艸十一月熟出幽涼并烏
丸地(廣/志)
瀛洲有艸名曰芸苗狀如菖蒲食葉則醉餌根則醒(拾/遺)
(記/)
有草名芸蓬色白如雪一枝二丈夜視有白光可以為
杖
有艸名莽煌葉圓如荷去之十步炙人衣則燋刈之為
席方冬彌温以枝相摩則火出矣
岱輿北有玉梁千丈駕𤣥流之上紫苔覆漫味甘而柔
食者千嵗不饑
有葭紅色可編為席温柔如罽毳焉
遙香草其花如丹光耀日月葉細長而白如忘憂之草
其花葉俱香扇馥數里故名遙香艸其子如薏中實甘
香食之累月不饑渴
溽乗艸高五丈葉色紺莖如金形如半月之勢亦曰半
月草無實其質温柔可以為布為席(並/上)
有合歡草狀如蓍一株百莖晝則衆條扶疎夜則合為
一莖萬不遺一謂之神草(洞冥/記)
樂浪之東有背明之國来貢其方物其北有草名虹草
枝長一丈葉如車輪根大如轂花似朝虹之色昔齊桓
公伐山戎國人獻其種而植於庭云霸者之瑞也有宵
明草夜視如列燭晝則無光自消滅也有紫菊謂之日
精一莖一蔓延及數畝味甘食者至死不饑渴有焦茅
高五丈燃之成灰以水灌之復成茅也謂之靈茅有黄
渠草映日如火其堅靭若金食者焚身不熱有夢草葉
如蒲莖如蓍採之以占吉凶萬不遺一又有聞遐草服
者耳聰香如桂莖如蘭其國獻之多不生實葉多萎黄
(拾遺/記)
祖梁國獻蔓金苔色如黄金若縈聚之大如雞卵投於
水中蔓延於波瀾之上光出照日皆如火生水上也乃
於宫中穿池廣百步時觀此苔以樂宫人宫人有幸者
以金苔賜之置漆盤中照耀滿室名曰夜明苔著衣襟
則如火光(上/)
瑤琨去玉門九萬里有碧草如麥割之以釀酒則味如
醇酎飲一合三旬不醒但飲甜水隨飲而醒(述異/記)
秦趙間有相思草狀如石竹而節節相續一名㫁腸草
又名愁婦草亦名孀婦草人呼寡婦莎葢相思之流也
義山多生微蘅艸有風不偃無風獨搖
蓆􁁉草一名塞路生北方胡地古詩云千里蓆􁁉艸
釣影山去昭河三萬里有雲氣望之如山影丹藿生於
影中葉浮水上有紫河萬里深十丈中有寒荷霜下方
香盛
旦露池西有靈池方四百步有連錢荇浮根菱倒枝藻
連錢荇荇如錢文浮根菱根出水上葉沈波下實細薄
皮甘香葉半青半白霜降彌美因名青冰菱也倒枝藻
者枝横倒水中長九尺餘如結網有野鴨秋鳬及鷗鷖
来翔水上入此艸中皆不得出如繒網也亦名水網藻
楚中有宫人草狀如金䔲花色紅翠俗説楚靈王時宫
人數千皆多愁曠有囚死於宫中者葬之後墓上悉生
此花(並/上)
武當縣石階山西北角有大松樹樹下生草名救窮冬
夏不枯日食三寸絶穀不饑登之度世陶先生謂之西
岳佐命是也(福地/記)
壽榮草出少室金山丘下服之令人不老取葉服之可
通百神(典/要)
餌玉長生草一名通天價值千金隂乾方寸七日再服
之令人得仙(上/)
祖洲近在東海之中地方五百里去西岸七萬里上有
不死之草生瓊田中或名養神芝草草形如菰苗長三
四尺昔秦始皇大苑中多枉死者横道有鳥如烏狀銜
此草覆死人面當時起坐而自活也(十洲/記)
舌埵山帝之女死化為怪草其葉欝茂其華黄色其實
如兎絲故服怪草者恒媚於人焉(搜神/記)
良曜草枝葉如麻黄秋結子如小粟煨食之解毒功用
亞於吉利始有得是藥者梁氏之子耀亦以為名梁轉
為良爾花白似牛李出高涼(草木/狀)
吉利草其莖如金釵股形類石斛根類芍藥交廣俚俗
多蓄蠱毒唯此艸解之極驗吳黄武中江夏李俁以罪
徙合浦始入境遇毒其奴吉利者偶得是草與俁服遂
解吉利即遁去不知所之俁因此濟人不知其數遂以
吉利為名
鶴草蔓當夏開花形如飛鶴嘴翅尾足無所不備出南
海云是媚草上有蟲老蜕為蝶赤黄色女子藏之謂之
媚蝶能致其夫憐愛(並/上)
苦葴一名苦􁁉子形如皮弁始生青熟則赤裏有實正
圓如珠長安兒童謂為洛神珠一曰王母珠(古今/注)
赤縣洲為崑崙之墟玉紅之草生焉食其一實醉臥三
百嵗(尸/子)
䕶門草出常山取置户下或有過其門者草必叱之一
名百靈草
南海有草叢生如藤蔓土人視其節以占一嵗之風每
一節則一風無節則無風名曰知風草(廣/志)
酒桮藤出西域大如臂葉似葛實如梧桐香美可酌能
消宿酲(崔豹古/今注)
無畏草本名乾先佩之虎豹施爪張牙不畏不畏則不
敢傷也出壽麻國戰國時仙人陸輿進十莖於魏安釐
王無忌為如姬感之既盜兵符臨行又贈以夜光之珠
乾先之草無忌辭珠而受草至趙畀朱亥以助其威後
朱亥入秦秦王命力士推入柙中與虎居朱亥處之晏
如虎亦相視如其類也秦王慙而遣之(雲牕/私志)
𤣥鹿之草生於名山人跡不到處烹而食之壽二千嵗
(道/籥)
虞美人草聞吳歈而舞沙筯聞人聲則縮
舞草出雅州人或近之歌必動葉如舞也(酉陽/雜俎)
芸蒿似邪蒿香可食(倉頡/解詁)
徽音殿前芸香一株含英殿前芸香二株(洛陽宫/殿)
鬱金芳草也十葉為貫百二十貫采以煮之為鬯(説/文)
劉􁧒草一名鹿活草昔青州劉􁧒宋元嘉中射一鹿剖
五臟以此草塞之蹶然而起􁧒怪而拔草復倒如此三
度􁧒密録此草種之多主傷折俗呼為劉􁧒草(彚/苑)
孫皓天紀三年有鬼目菜生黄耉家依緣棗樹長丈餘
莖廣四寸厚三分又有買菜生吳平家高四尺厚三分
如琵琶形上廣尺八寸下莖廣五寸兩邊生葉緑色東
觀安圖名鬼目作芝草買菜作平慮草遂以耉為侍芝
郎平為平慮郎(吳/志)
武帝為撫軍時府内後堂砌下忽生草三株莖黄葉緑
若總金抽翠花條苒蒻狀似金䔲時人未知是何祥有
一羗人姓姚名馥字世芬充廏養馬妙解隂陽之術云
此草以應金徳之瑞馥年九十八姚襄則其祖也後以
府地賜張華猶有草在故茂先金䔲賦云擢九莖於漢
庭美三株於兹館貴表祥乎金徳比名類乎相亂至惠
帝元熙元年三株草化為三樹枝葉似楊樹高五尺以
應三楊檀權之事時有楊駿楊瑤楊濟三弟兄號曰三
楊馬圉醉羌之所説騐(拾遺記/下異木)　(以/)
符禺之山其上有木名曰文莖其實如棗可以己聾(山/海)
(經/)
招搖之山有木焉其花四照其名迷穀佩之不迷(述異/記云)
(招搖山又/名鵲山)
肅慎之國有樹名雒常聖人代立於此取衣(其俗無衣/聖帝代立)
(則此木皮/可衣也)
侖者之山有木焉其狀如榖而赤理其汁如漆其味如
飴食者不饑可以釋勞其名曰白䓘可以血玉(血謂可/用染玉)
(作光/彩)
崇吾之山東望䗡淵有木焉員葉而白柎赤華而黒理
其實如枳食之宜子孫
宣山有桑焉大五十丈(圍五/丈也)其枝四衢(言枝交/互四出)其葉大
尺餘赤理黄華青柎名曰帝女之桑(婦女主蠶/故以名桑)
葌山有木焉其狀如棠而赤葉名曰芒草可以毒魚
柄山有木焉其狀如樗其葉如桐而莢實其名曰茇可
以毒魚(茇一/作艾)
有木焉其狀如牛引之有皮若纓黄虵其葉如羅其實
如欒其木若蓲其名曰建木在窫窳西弱水上
大荒之中有山名曰孽搖頵羝上有扶木柱三百里其
葉如芥(柱猶起高也/葉似芥菜)
有雲雨之山有木名曰欒禹攻雲雨(攻謂槎伐/其林木)有赤石
焉生欒(言山有精靈復變生/此木於赤石之上)黄木赤枝青葉羣帝焉取
藥(言樹花實/皆為神藥)
有木青葉紫莖𤣥華黄實名曰建木百仞無枝有九欘
(枝回曲也音/如斤斸之斸)下有九枸(根盤錯也淮南子曰/大木則根㩴音劬)其實如麻
(似麻/子也)其葉如芒(芒木似/棠梨也)大皥爰過(言庖犠於/此經過也)黄帝所為
(言治䕶/之也)
不周之山爰有嘉果其實如桃其葉如棗黄華而赤柎
食之不勞
有木焉其狀如棠而員葉赤實實大如木瓜名曰櫰木
食之多力
放臯之山有木焉其葉如槐黄華而不實其名曰蒙木
服之不惑
峚山多丹木葉員而赤莖黄華而赤實其味如飴食之
不饑
敏山有木焉其狀如荆白華而赤實名曰葪(音/計)柏服者
不寒
有木焉其狀如棠華黄赤實其味如李而無核名曰沙
棠可以禦水食之使人不溺
崦嵫之山其上多丹木其葉如穀其實大如瓜赤符而
黒理食之已癉可以禦火
北號之山有木焉其狀如楊赤華其實如棗而無核其
味酸甘食之不瘧
東始之山有木焉其狀如楊而赤理其汁如血不實其
名曰芑可以服馬(以汁塗之/則馬調良)
厯兒之山其上多橿多櫔木方莖而員葉黄華而毛其
實如棟服之不忘
隂山多雕棠葉如榆葉而方實如赤菽食之已聾
有木焉名曰黄棘黄華而員葉其實如蘭服之不字
有木焉名曰天楄方莖而葵狀服者不㖶食不噎
少室之山有木焉其名曰帝休葉狀如楊其枝五衢黄
華黑實服者不怒
泰室之山有木焉葉狀如梨而赤理其名曰栯木食之
不妒
講山有木焉名曰帝屋葉如椒赤實可以禦凶
浮戲之山有木焉葉狀如樗而赤實名曰亢木食之不
蠱(並/上)
白深桂夷用􁁜木(夷東北夷也木生水中黒色而/光其堅若鐵集韻􁁜兹消切)康人
以桴苡桴苡者其實如李食之宜子(康西戎别名食桴/苡即有身説文芣)
(苡一名/馬舄)山戎戎菽白州比閭比閭者其華若羽伐其木
以為車終行不敗禽人管路人大竹五湖元唐鉅野菱
(周/書)
南方大荒之中有樹焉名曰柦稼􁗶柦柦梨也稼謂株
稼也􁗶親􁗶也三千嵗作花九千嵗作實其花蘂紫色
其實赤色其高百丈或千丈也敷張自輔東西南北方
枝各近五十丈葉長七尺廣四尺五色如緑青禾皮如
桂梓辛理如甘草味飴實長九尺圍如長無瓤核竹刀
割之如酥得食復見實即滅矣言復見後實熟者壽一
萬二千嵗(神異/經)
東南荒中有椰木焉其枝喬直上二百嵗葉落而生花
花影如甘瓜復二百嵗一落盡而生萼下生子三嵗而
成熟成熟之後不長不減子形如寒瓜此實不取萬世
如故若取下子而留萼萼復生子如初瓤甘美如蜜食
之令人身澤不可過三升令人暝醉半日乃醒一名無
葉一名倚驕一名綺縞
南荒有如何之樹其實如棗其長五尺剖以金刀則甘
蘆刀則辛竹刀則苦木刀則酢(並/上)
千載木其中有蟲名曰賈詘狀如豚食之如狗肉味(白/澤)
(圖/)
頻斯國有大楓木成林高六七十里善筭者以里計之
雷電常出樹之半其枝交䕃於上蔽不見日月之光其
下平淨掃灑雨霧不能入焉(拾遺/記)
瀛州有樹名影木日中視之如列星萬嵗一實實如瓜
青皮黑瓤食之骨輕上如華蓋羣仙以避風雨
員嶠山有木名猗桑煎椹以為蜜(並/上)
都夷香如棗核食一片則厯年不饑以粒如粟米許投
水中俄而滿大盂也(洞冥/記)
上林苑有白銀樹十株　黄銀樹十株　千年長生樹
十株　萬年長生樹十株　扶老木十株　琉璃樹十
株　池離樹十株　離婁樹十株　守宫槐六株　金
明樹二十株　搖風樹十株　鳴風樹十株(西京/襍記)
積草池中有珊瑚樹高一丈二尺一本三柯上有四百
六十二條是南越王趙佗所獻號為烽火樹至夜光景
常欲燃(上/)
黄金山有楠樹一年東邊榮西邊枯後年西邊榮東邊
枯年年如此張華云交讓樹也(述異/記)
影娥池北作鳴禽之苑有生金樹破之皮間有屑如金
而色青亦名青金樹
聚窟州有返魂樹伐其根心於玉釜中煮取汁又熬之
令可丸名曰驚精香或名震靈丸或名反生香或名卻
死香死尸在地聞氣即活(並/上)
影娥池有女香樹細枝葉婦人帶之香終身不絶(洞冥/記)
無憂樹女人觸之花方開(花木/考)
聖木食之令人智聖(上/)
海中有銀山生樹名女樹天明時皆生嬰兒日出能行
至食時皆成少年日中盛壯年日晩老年日沒死日出
復然
廣州有樹可以禦火山北謂之慎火多種屋上以防火
也(南越/志)
木有摩厨生於斯調國其汁肥潤其澤如脂膏馨香馥
郁可以煎熬食物香美如中國用油(異物/志)
都句樹似栟櫚木中出屑如麵可啖(劉欣期/交州記)
䔅母樹皮有蓋狀似栟櫚但脆不中用南人名其實為
䔅用之當裂作三四片(上/)
佷山有異木人無見其朽者其名千嵗葉似棗色似桑
冬夏青貞强少節(宜都山/川記)
平興縣有華樹似堇又似桑四月常有花可食甜滑無
子此蕣木也(顧微廣/州記)
木蜜樹根甚大伐之四五嵗乃㫁取不腐者為香(廣/記)
祁連山有僊樹人行山中以療饑渴者輒得之飽不得
持去平居時亦不得見(西河/舊事)
莎樹出麵一樹出一石正白而味似桄榔出興古(蜀志/記)
棹樹榦葉俱似椿以其葉鬻汁漬果呼為棹汁若以棹
汁雜彘肉食者即時為雷震死棹出高涼郡(南方草/木狀)
西安府鄠縣有淨土樹俗傳西域鳩摩羅什憩此覆其
屨土中生兹樹二月開花如桃花
東海有倒生之木觸之則葉翕上黨有不灰之木蘸以
石腦油則燃大食西有嫛彌之樹見人善笑摘之則槁
(𤣥/覽)
東武有勝火之木燒之不死亦無損也(齊地/記)
嶺南容州有勾芒木可以為布里人斫之新條更生取
之績以為布(寰宇/記)
男青樹名也(羅浮/山記)
女青亦木名見道藏有女青鬼律(彚/苑)
廣州有樹可以禦火或謂之慎火或謂之戒火多種屋
上以防火也但南中無霜雪故成樹(南越/志)
熊耳山上有青丹之樹得而服之成僊(盛𢎞之/荆州記)
木連理王者徳澤純洽八方合為一則生(宋/書)
昭王與西王母逰通雲臺常有衆鸞鳯鼔舞如琴瑟和
鳴神光照耀如日月之出臺左右種恒春之樹葉如蓮
花芬芳如桂花隨四時之色昭王之末仙人貢焉列國
咸賀王曰寡人得恒春矣何憂太清不至恒春一名沉
生如今之沈香也有草名濡姧葉色如紺莖色如漆細
軟可縈海人織以為席薦卷之不盈一手舒之則列坐
方國之賓莎羅為經莎羅草細大如髮一莖百尋柔軟
香滑羣仙以為龍骨之轡(拾遺/記)
東方朔從西那汗圃歸得聲風木十枝獻帝長九尺大
如指此木臨因桓之水則禹貢所謂因桓是也其源出
甜波樹上有紫燕黄鵠集其間實如油麻風吹枝如玉
聲因以為名帝以枝遍賜羣臣臣有凶者枝則汗臣有
死者枝則折昔老𣆀在於周世年七百嵗枝竟未汗偓
佺生於堯時年三千嵗枝竟未一折帝乃以枝問朔朔
曰臣已見此枝三過枯死而復生豈汗折而已哉里語
曰年未半枝不汗此木五千年一汗萬嵗不枯(洞冥/記)
元光中帝起靈壽壇壇上列植垂龍之木似青梧高十
丈有朱露色如丹汁灑其葉地皆成珠其枝似龍之倒
垂亦曰珍枝樹(述異/記)
漢世有道士從外國將貝多子来於嵩高西脚上種之
有四樹與衆木有異一年三花白色香美(初學/記)
華林園君子樹三株(晉宫/閣名)
明年太寜元年九月會稽剡縣木生如人面是後王敦
稱兵作逆禍敗無成(晉/書)
巴陵縣南有寺僧房牀下忽生一木隨生旬日勢凌軒
棟道人移房避之木長便遲但極晩秀有外國沙門見
之名為娑羅也彼僧所憩之䕃常著花細如白雪元嘉
十一年忽生一花狀如芙蓉(盛𢎞之/荆州記)
齊永明九年秣陵安明寺有古樹伐以為薪木自然有
法大徳三字(酉陽/雜俎)
吳興山中有一樹類竹而有實似莢狀鄉人見之以問
陸澄澄曰名洛如花郡有文士則生(張寶就/印録)
南海郡送都念子樹一百株勅付西苑十六院内種此
樹高一丈許葉如楊枝柯長細花金色花葉正赤似蜀
葵而大其子小於柿子甘酸至美蜜漬為粽益佳(大業/拾遺)
煬帝令朱寛征琉球國還獲男女口千萬人并雜物産
與中國多不同得金荆榴數十斤木色如真金蜜緻而
文彩盤蹙有如美錦盛香極清可以為枕及案面雖沈
檀不能及之(彚/苑)
佛在世時有闡陀比丘須木造房有薩羅樹林便往伐
之持用成房爾時林中有鬼神依止此林語闡陁言莫
斫是樹令我小弱男女暴露風雨無所依止闡陁答言
死鬼速去莫住此中誰喜見汝即便伐之時此鬼神即
大啼哭將諸兒子詣世尊所佛知而故問汝何以啼哭
答言世尊尊者闡陁伐我林樹持用作房我男女大小
風雨漂露當何所依爾時世尊為此鬼神隨順説法憂
苦即除去佛不遠便有林樹世尊指授令得住止(法苑/珠林)
有神藥樹名曰摩羅陁祗主厭天下萬毒不得妄行有
大神蛇身長一百二十尺蛇行索食有黒頭蟲身長丈
五蟲行道中與蛇相逢適欲舉頭前嚙大蟲蛇聞藥香
屈頭欲走蛇身羅藥樹即中㫁分作兩段頭半生欲走
尾便臭爛諸毒聞此蛇臭衆惡毒氣悉皆消滅(善信/經)
昔閻浮有國名波羅奈時有人名摩訶夜移有二子長
名善求好積諸徳慈愍衆生次名惡求好為惡事恒生
貪心懷嫉妬意年各長大共行入海求索寶物各有五
百侍從途路懸遠中道乏糧經於七日去死不逺是時
善求及諸賈人咸共誠心禱諸神祗欲濟饑險於空澤
中遙見一樹枝條欝茂便即趨之有一泉水善求及衆
悉共哀求樹神現身語之斫去一枝所須當出諸人歡
喜便斫一枝美飲流出斫第二枝種種食出百味具足
咸共承接各得飽滿斫第三枝出諸妙衣種種備具斫
第四枝種種寶物悉皆具足裝䭾悉滿所須盡辦惡求
後到衆人如前盡得充足便自念言今此樹枝能出是
種種好物況復其根今當伐之足得極妙佳好之物令
人伐之善求語惡求言我等饑乏蒙此樹恩得濟餘命
云何而欲伐之惡求即掘其根善求感佩不忘見之領
衆歸家伐樹已竟有五百羅刹取此惡求及諸賈人悉
皆噉之財物喪失
過去閻浮提人壽八萬嵗時有轉輪聖王出世名高羅
婆王有樹名善住尼拘類王而有五枝第一枝者王所
食及皇后第二枝者太子食及諸臣第三枝者國人民
食第四枝者沙門梵志食第五枝者禽獸所食尼拘類
樹果大如二升瓶味如淖蜜丸無有䕶者亦無相偷有
一人来饑渴極羸顔色顦顇欲得食果往至樹王所飽
啗果已毁折其枝持果歸去尼拘樹王有一天依而居
之彼作是念閻浮洲人異哉無恩無有反覆我寜令樹
無果即不生果復有一人饑渴極羸欲得啗果往詣樹
所見樹無果即往詣高羅婆王所白曰天王當知善住
尼拘樹王無果王聞已如力士屈伸臂頃至三十三天
住帝釋前白曰拘翼當知尼拘樹王不生果於是帝釋
及高羅婆王如力士屈伸臂頃至善住尼拘類樹不遠
而住化作大水暴風雨已拔根倒樹於是樹王居止樹
天因此故憂苦愁慼啼泣垂淚在帝釋前立帝釋問曰
何意啼泣彼天白曰當知大水暴風雨拔根倒樹願善
住尼拘類樹王還復如本於是天帝復化作大水暴風
雨已今尼拘樹王即復如故(中阿/含經)
　
　
　
　
　
　
　
　
　
　
　
　廣博物志巻四十三
欽定四庫全書
　廣博物志巻四十四
　　　　　　　　　　　　明　董斯張　撰
　　鳥獸一(諸鳥上/)
夷貊掌鳥言貉貊掌獸言(周/禮)
羅氏掌羅烏鳥蜡則作羅襦中春羅春鳥獻鳩以養國
老行羽物
掌畜掌養鳥而阜蕃教擾之祭祀共卵鳥嵗時貢鳥物
共膳獻之鳥
翨氏掌攻猛鳥各以其物為媒而掎之以時獻其羽翮
硩簇氏掌覆夭鳥之巢以方書十日之號十有二辰之
號十有二月之號十有二嵗之號二十有八星之號縣
其巢上則去之
庭氏掌射國中之夭鳥若不見其鳥獸則以救日之弓與
救月之矢夜射之若神也則以太隂之弓與枉矢射之
射鳥氏掌射鳥祭祀以弓矢敺烏鳶凡賔客㑹同軍旅
亦如之射則取矢矢在侯髙則以并夾取之(並/上)
金水之子其名曰羽蒙乃之羽民是生百鳥(歸蔵/啓筮)
孟虧人首鳥身其先為虞氏馴百禽夏后之末民始食
卵孟虧去之(括地/圖)
武帝問朔何知鳥之雌雄對曰雄左翼加右聲髙雌右
翼加左聲小(方朔傳者一云燒毛納/水中沈  雄浮者雌)
陸鳥曰棲水鳥曰宿獨鳥曰止衆鳥曰集(禽/經)
人面擊地飛鳥自下(取檗木為人形似鳥而血塗人/面以擊地鳥自飛下  萬畢術)
鳥銜人之髮夢飛
衆鳥羣飛徘徊軍上不過三日有暴兵至鳥聚軍中將
軍當賞功増秩鳥集將軍之旗將軍増官鳥集軍中莫
知其名軍敗(抱朴子/軍術)
小鳥生大鳥王者土地開闢則至(宋/書)
平原管輅善卜筮解鳥語
渤海劉長仁有辯才初雖聞輅能曉鳥鳴後毎見難輅
曰夫生民之音曰言鳥獸之音曰鳴故言者則有知之
貴靈鳴者則無知之賤名何由以鳥鳴為語亂神明之
所異也輅答曰夫天雖有大象而不能言故運星精於
上流神明於下驗風雲以表異役鳥獸以通靈表異者
必有浮沈之候通靈者必有宫商之應是以宋襄失徳
六鶂並退伯姬將焚鳥唱其災四國未火融風已發赤
烏夾日殃此荆楚此乃天上之所使自然之明符考之
律吕則音聲有本求之人事則吉凶不失昔在秦祖以
功受封葛盧聴音著在春秋斯皆典謨之實非聖賢之
虚名也商之將興由一燕卵也文王受命丹鳥銜書此
乃聖人之靈祥周室之休祚何賤之有乎夫鳴鳥之聴
精在鶉火妙在入神自非斯倫猶子路之於死生也長
仁言君辭雖茂華而不實未之敢信須臾有鳴鵲之驗
長仁乃服(管輅别傳/以下鸞鳯)
羽嘉生飛龍飛龍生鳯皇鳯皇生鸞鳥鸞鳥生庶鳥凡
羽者生於庶鳥毛犢生應龍應龍生建馬建馬生麒麟
麒麟生庶獸凡毛者生於庶獸介鱗生蛟龍蛟龍生鯤
鯁鯤鯁生建邪建邪生庶魚凡鱗者生於庶魚介潭生
先龍先龍生𤣥黿𤣥黿生靈龜靈龜生庶龜凡介者生
於庶龜(淮南/子)
龍之鱗八十有一鯉之鱗三十有六麟肉角而不觸鳯
肉喙而不啄蛟骨青鳯骨黑(𤣥/覽)
鹿角牛耳駝首鬼目蛇項蜃腹魚鱗虎掌鷹爪龍之狀
也鴻前麐後蛇頸魚尾鸛顙鴛腮龍文龜背燕頷雞喙
五色備舉鳯之狀也麕身牛尾狼頭馬足圓蹏肉角麟
之狀也(上/)
鳯皇者鶉火之禽陽之精也麒麟者𤣥枵之獸隂之精
也(鶡冠/子)
龍鱗有文於虵為神鳯羽五色於鳥為君虎猛毛蚡蜦
龜知背負文四者體不質於物為聖賢(論/衡)
麟不吠守鳯不司晨騰黄不引犁尸祝不代庖(抱朴/子)
萬雀不及一鳯皇衆星不及一月明(張顯/折言)
鳯翥鸞舉百羽從之鳯靡鸞吪百鳥瘞之(禽/經)
鳯鳥首文曰徳翼文曰順膺文曰仁背文曰義見則天
下和(山海/經)
木行為仁為青鳯頭上青故曰戴仁也金行為義為白
鳯纓白故曰纓義也火行為禮為赤鳯背赤故曰負禮
也水行為智為黒鳯胸黒故曰向智也土行為信為黄
鳯足下黄故曰蹈信也(抱朴/子)
按禮記瑞命篇云雄曰鳯雌曰皇雄鳴曰節節雌鳴曰
足足
夫鳯象鴻前鱗後蛇頸而魚尾龍文而龜身燕頷而雞
喙戴徳負仁抱忠挾義小音金大音鼓延頸奮翼五彩
備明舉動八風氣應時雨食有質飲有儀往即文始來
即嘉成唯鳯為能通天祉應地靈律五音覽九徳天下
有道得鳯象之一則鳯過之得鳯象之二則鳯翔之得
鳯象之三則鳯集之得鳯象之四則鳯春秋下之得鳯
象之五則鳯没身居之(韓詩外傳鴦説苑説鳯狀又/云鶴植鴛  駢翼而中注)
鳯晨鳴曰發明晝鳴曰保長飛鳴曰上翔集鳴曰歸昌
翼挾義衷抱忠足履正尾繫武為能究萬物通天祉象
百狀達於道去則有災見則有福(説/苑)
行鳴曰歸嬉止鳴曰提扶夜鳴曰善哉晨鳴曰賀世(春/秋)
(潛潭/巴)
鳯晝鳴曰滿昌昬鳴曰固常夜鳴曰保長(宋/書)
鳯有六像九苞六像者一曰頭象天二曰目像日三曰
背像月四曰翼像風五曰足像地六曰尾像緯九苞者
一曰口苞命二曰心合度三曰耳聴達四曰舌屈伸五
曰彩色光六曰冠矩州七曰距鋭鉤八曰音激揚九曰
腹户行(論摘/衰聖)
五鳯皆五色為瑞者一為孽者四其四皆似鳯並為妖
一曰鷫鸘鳩喙圓目身義戴信嬰禮膺仁負智至則役
之感也二曰發明烏喙大頸身仁戴智嬰義膺信負禮
至則喪之感也三曰焦明長喙疏翼圓尾身義戴信嬰
仁膺智負禮至則水之感也四曰幽昌兑目小頭大身
細足身智戴信負禮膺仁至則旱之感也説文曰五方
神鳥東方曰發明南方曰焦明西方曰鷫鸘北方曰幽
昌中央曰鳯皇(樂叶/圖徵)
西有鳻雀東有諫珂北有定甲南有錦駝鵕䴊飛光而
暎天綬雞曳彩而駢羅竊鳯形而似者也(楊用/修集)
青鳯謂之鶡赤鳯謂之鶉黄鳯謂之鸞白鳯謂之鷫紫
鳯謂之鷟(禽經鸞禽虫述云蔡/衡識  辨青赤之文)
鸞一曰雞趣赤曰丹鳯青曰羽翔白曰化翼𤣥曰隂翥
黄曰土符(禽虫/述)
鸞鳥似鳯而白纓聞樂則蹈節而舞(崑崙/圖)
南方有比翼鳯飛止飲啄不相分離雄曰野君雌曰觀
諱總名曰長離言常想離著也此鳥能通宿命死而復
生必在一處紂時集於長桐之上人以為雙頭鳥不祥
及文武興始悟曰此並興之瑞也(瑯環/記)
逸詩曰鳯皇秋秋其翼若干其聲若簫有鳯有皇樂帝
之心此不蔽之福也(荀/子)
説文朋及鵬皆古文鳯字宋玉曰鳥有鳯而魚有鯤莊
子音義崔譔云鵬音鳯
天樞得則鳯皇翔(春秋運/斗樞)
鎮聲不逆行則鳯皇至(樂動/聲儀)
軒丘鳯卵民食之甘露民飲之(山海/經)
南海中有軒轅丘鸞自歌鳯自舞古云天帝樂也(述異/記)
拾朝陽之遺卵納丹穴之飛凰(陸機/七徵)
西王母曰僊之上藥有九色鳯頸次藥有蒙山白鳯之
肉(漢武/内傳)
太真丈人登白鸞之車駕黒鳯於九源自天以下莫不
範徳(白羽/經)
黄帝修徳立義天下大治乃召天老而問焉余夢見兩
龍挺白圖以授余於河之都天老曰河出龍圖雒出龜
書紀帝録列聖人之姓謀治太平然後鳯皇處之今鳯
皇以下三百六十日矣天其授帝圖乎黄帝乃祓齋七
日至於翠媯之川大鱸魚折溜而至乃與天老迎之五
色畢具魚泛白圖蘭葉朱文以授黄帝名曰録圖(河圖/挺佐)
(輔致韓詩云黄帝服黄衣戴黄/冕  齋于宫鳯乃蔽日而至)
黄帝坐於扈閣鳯皇銜書致帝前其中得五始之文(春/秋)
(緯作扈閣河/圖  𤣥扈樓)
堯坐中舟與太尉舜臨觀鳯皇負圖授堯赤玉為押黄
金檢白玉繩其章曰天赤帝符璽五字(春秋合/誠圖)
舜父有目疾在家邑市而居舜父夜卧夢見一鳯皇自
名為雞口銜米以占言雞為子孫視之是鳯皇以黄帝
夢書占之此子孫當有貴者舜占猶之比年糴稻穀中
有錢舜三日三夜仰天自告過前䑛之目霍然開(劉向/孝子)
(傳/)
帝舜曰朕惟不入百獸鳯晨(中候皇注百獸率/舞鳯  司晨鳴)
有鳯皇銜書游文王之都書文曰殷帝無道虐亂天下
皇命已移不得復久靈祗逺離百神吹去五星聚房昭
理四海(宋/志)
周成王時鳯皇來舞於庭成王乃援琴而歌曰鳯皇來
儀百獸晨又曰鳯皇翔兮於紫庭余何徳兮以感靈賴
先人兮恩澤臻于胥樂兮民以寧(琴/操)
旃塗國獻鳯雛載以瑤華之車飾以五色之玉駕以赤
象至於京師育於靈禽之苑飲以瓊漿飴以雲實鳯初
至之時毛色文彩彪發及成王封泰山禪社首之後文
彩炳耀成王崩冲飛而去孔子相魯之時有神鳯遊集
至哀公之末不復來翔故云鳯鳥不至可為悲矣(拾遺/記)
塗修國獻青鳯丹鵲各一雌一雄孟夏之時鳯鵲皆脱
易毛羽聚鵲翅以為扇緝鳯羽以飾車蓋也扇一名遊
飄二名徐翮三名虧光四名仄影時東甌獻二女一名
延娟一名延娯使二人更搖此扇侍於王側輕風四散
冷然自凉此二人辯口麗辭巧於歌笑步塵上無跡行
日中無影及昭王淪於漢水二女與王乗舟夾擁王身
同溺於水故江漢之人到今思之立祀於江湄號曰招
祗之祠綴青鳯之毛為二裘一名煩質二名暄肌服之
可以却寒至厲王流於彘彘人得而竒之分裂此裘遍
於彘土罪人大辟者抽裘一毫以贖其罪則價值萬金
(上/)
老子見孔子從弟子五人問曰為誰對曰子路為勇其
次子貢為智曽子為孝顔回為仁子張為式老子嘆曰
吾聞南方有鳥其名為鳯皇鳯皇之所居也積石千里
河水出下鳯鳥居止天為生食其樹名瓊枝髙百仭以
璆琳瑯玕為實天又為生離珠一人三頭遞卧遞起以
司瑯玕鳯鳥之文戴聖嬰仁右智左賢(莊子/逸篇)
燕昭王時有白鸞孤翔銜千莖穟穟於空中自生花實
落地則生根葉一嵗百穫一莖滿車故曰盈車嘉穟(拾/遺)
(記/)
豫章洪井有鸞岡洪厓先生乗鸞所憩泊也(水經/注)
公輸之刻鳯也冠距未成翠羽未樹人見其身者謂之
􁁜鵄見其首者名曰鴮鸅皆訾其醜而笑其拙及鳯之
成翠冠雲聳朱距電搖錦身霞散綺翮焱發翩然一翥翻
翔雲棟三日而不集然後讚其竒而稱其巧(劉/子)
楚人擔山雉者路人問何鳥也擔雉者欺之曰鳯皇也
路人曰汝販之乎曰然進十金弗與請加倍乃與之將
欲獻楚王經宿而鳥死國人傳之咸以為真鳯皇貴欲
以獻之遂聞楚王王感其欲獻於己召而厚賜之過於
買鳥之金十倍(尹文/子)
西方衞羅國王有女字曰配瑛與鳯共處於是靈鳯常
以羽翼扇女面後十年中女忽有胎王意怪之因斬鳯
頭埋著長林丘中後生女名曰皇妃王女思靈鳯之游
好駕而臨之長林丘中歌曰杳杳靈鳯綿綿長歸悠悠
我思永與願違萬劫無期何時來飛是鳯鬱然而生抱
女俱飛逕入雲中(洞𤣥本/行經)
益州有葉榆縣西北十里有弔鳥山衆鳥十百為羣鳴
呼啁唽每嵗七八月至十六七日則止俗言鳯皇死於
此山故衆鳥來弔因名曰弔鳥焉(水經/注)
虜蘇割刺在答魯之右大澤中髙百尋然無草木石皆
赭色山産椒椒大如彈丸然之香徹數十里毎然椒則
有鳥自雲際翩躚五色名赭爾鳥蓋鳯皇種也昔漢武
帝遣將軍趙破奴逐匈奴得其椒不能解以問東方朔
朔曰此天仙椒也塞外千里有之能致鳯武帝植之太
液池至元帝時椒生果有異鳥翔集(燉煌/新録)
宣帝以皂蓋車一乗賜霍光悉以金鉸具至夜車轄上
鳯皇輒亡去莫知所之至曉乃還如此非一守車人亦
嘗見後南郡黄君仲北山羅鳥得鳯皇入手即化成紫
金毛羽冠翅宛然具足可長尺餘守車人云今月十二
日夜車轄上鳯皇俱飛去曉則俱還今則不返恐為人
所得光甚異之具以列上後數日君仲詣闕上鳯皇子
云今月十二夜北山羅鳥所得帝聞而疑之置承露盤
上俄而飛去帝使尋之直入光家止車轄上乃知信然
帝取其車毎遊行輒乗御之至帝崩鳯皇飛去莫知所
在嵇康詩云翩翩鳯轄逢此網羅(續齊/諧記)
揚雄讀書有人語之曰無為自苦𤣥故難傳忽然不見
雄著太𤣥經夢吐鳯皇集𤣥之上頃而滅(西京/雜記)
王阜為重泉令鸞鳥集止學宫阜使掾沙叠為張雅樂
擊磬鳥舉足垂翼應聲而舞止縣庭留十餘日乃去(東/觀)
(漢/記)
當陽南有龍川鳯川云漢武帝時八龍五鳯常見於此
亦呼為五鳯川
許真君遜字敬之呉赤烏二年己未母夫人夢金鳯銜
珠墜於掌中玩而吞之及覺腹動因是有娠而生真君
焉(真僊/通鑑)
呉主亮命工人潘芳作金螭屏風鏤祥物一百三十種
種種有生氣一日與夫人戲觸屏墜其二鳯頃之飛去
芳字林仲(記事/珠)
鳯陽門五層樓去地三十丈安金鳯皇二頭石虎將衰
一頭飛入漳河(楊龍驤/洛陽記)
徐陵母臧氏夢五色雲結為鳯集左肩已而誕陵(陳書/  以)
(下/鶴)
鶴者陽鳥也而遊於隂因金氣依火精以自養金數九
火數七故禀其純陽也生二年子落毛而黒毛易三年
頂赤為羽翮其七年小變而飛薄雲漢復七年聲應節
而晝夜十二時鳴鳴則中律百六十年大變而不食生
物故大毛落而茸毛生乃潔白如雪故泥水不能汚或
即純黒而淄盡成膏矣復百六十年變止而雌雄相視
目睛不轉則有孕千百六年形定飲而不食與鸞鳯同
羣胎化而産為仙人之騏驥矣夫聲聞於天故頂赤食
於水故喙長軒於前故後指棲於陸故足髙而尾凋翔
於雲故毛豐而肉疎且大喉以吐故修頸以納新故夭
夀不可量所以體無青黄二色者土木之氣内養故不
表於外也是以行必依洲嶼止不集林木蓋羽族之清
崇者也玉策記曰千載之鶴隨時而鳴能翔於霄漢其
未千載者終不及於漢也其相曰瘦頭朱頂則冲霄露
眼黒睛則視逺隆鼻短喙則少瞑䯓頰􁳒耳則知時長
頸疎身則能鳴鴻領鵠膺則體輕鳯翼雀尾則善飛龜
背鼈腹則伏産軒前垂後則㑹舞髙脛麤節則足力洪
髀纎指則好翹聖人在位則與鳯皇翔於郊甸(周浮丘/伯相鶴)
(經/)
湘東王修竹林堂新陽太守鄭裒進雌鶴於堂留其雄
者尚在裒宅霜天月下無日不鳴商旅江津聞者墮淚
時有野鶴飛赴堂中驅之不去即其雄也交頸撫翼聞
奏鍾磬翻然共舞宛轉低昂妙契絃節(渚宫/故事)
梁安成王秀性仁恕喜愠不形於色左右嘗以石擲殺
所養鵠齋師請治其罪秀曰我豈以鳥傷人(梁/書)
鷺目成而受胎鶴影接而懐卵鴛鴦交頸野鶴傳枝(變/化)
(論/)
鶴以怨望雞以嗔睨鶴以潔唳梟以凶叫鴟以愁嘯鵞
飛則蜮沈鵙鳴則蛇結(師曠/禽經)
鵠即是鶴音之轉後人以鵠名頗著謂鶴之外别有所
謂鵠故埤雅既有鶴又有鵠(爾雅/翼)
孟古之言鵠不日浴而白白即鶴也鵠名哠哠哠哠鶴
也以龜龍鴻鵠為夀夀亦鶴也故漢昭時黄鵠下建章
宫太液池而歌則名黄鶴神異經鶴國有海鵠其餘諸
書文或為鶴或為鵠者甚多以此知鶴之外無别有所
謂鵠也(相鶴經云是李浮丘授王子晉王子晉授崔文/子崔文子蔵嵩山石室中淮南八公得之以傳)
(於世然其所論似/止及青田一種耳)
鶴亦有蒼色者謂之赤頰(詩義/疏)
鴉有隠巢故鷙鳥莫能見鶴有長水石能於巢中養魚
而水不涸
鶴左右脚裏第一指名兵𤓰(天中/記)
江陵澤中多有鶴遂呼江陵郡名為鶴澤(方輿/勝覽)
崆峒山廣成修道之所絶壁有石穴謂之皂鶴洞鶴頂
如丹毛羽皆黒日照之金色粲然(墨客/揮犀)
大興二年冬大雪南州人見二白鶴語於橋下曰今兹
寒不減堯崩年也於是飛去(異/苑)
宫人進白鵠之血以飲天子以洗天子之足(穆天/子傳)
周穆王南征一軍盡化君子為猨為鵠小人為蟲為沙
(抱朴/子)
魏文侯使舍人毋擇獻鵠於齊侯毋擇行道失之徒獻
空籠見齊侯曰寡君使臣毋擇獻鵠道饑渴臣出而飲
食之而鵠飛沖天遂不復反念思非無錢以買鵠也惡
有為其君使輕易其幣者乎念思非不能拔劒刎頭腐
肉暴骨於中野也為吾君貴鵠而賤士也念思非不敢
走陳蔡之間也惡絶兩君之使故不敢愛身逃死來獻
空籠唯主君斧鑕之誅齊侯大悦曰寡人今者得兹言
三賢於鵠逺矣寡人有都郊地百里願獻子大夫以為
湯沐邑毋擇對曰惡有為其君使而輕易其幣而利諸
侯之地乎遂出不反(劉向/説苑)
始元元年黄鵠下太液池上為歌曰黄鵠飛兮下建章
羽蕭蕭兮行蹌蹌金為衣兮菊為裳唼喋荷荇出入蒹
葭自顧菲薄愧爾嘉祥(西京/雜記)
天姥山南峰昔魯班刻木為鶴一飛七百里後放於北
山西峰上漢武帝使人往取之遂飛上南峰往往天將
雨則奮翅動搖若將飛奮(述異/記)
有童子遙見有黄鵠白首鼓翅於帝前即方朔著黄綾
單衣頭已斑白(洞冥/記)
張禧字彦祥除燉煌令常有鶴負矢集禧庭以甘草湯
洗之傅藥留養十餘日瘡愈飛去月餘銜赤玉珠二枚
置禧􁨃前(張氏/家傳)
蘇耽桂陽人少以至孝著稱一日白母道果已圓升舉
有日母曰我獨恃爾爾去我何依耽乃留一櫃封鑰甚
固若有所需告之如所願也預為植橘鑿井及郡人大
疫但食一橘葉飲一匙水即愈後一鶴降郡屋久而不
去郡僚子弟彈之鶴乃舉足畫屋若書字焉其辭云鄉
原一别重來事非甲子不記陵谷遷移白骨蔽野青山
舊時翹足髙屋下見羣兒我是蘇仙彈我何為翻身雲
外却返吾居(神仙/傳)
呉隠之執喪過禮家貧無人助哭每至哭卧之時常有雙
鶴鳴叫(晉/書)
晉安帝元興中一人年出二十未婚然目不干色曽無
穢行嘗行見一女甚麗謂少年曰聞君自以栁季之儔
亦復有桑中之歡耶女便歌少年微有動色後復重見
之少年問姓云姓蘇名瓊家在途中遂邀還盡歡從弟
突入以杖打女即化雌白鵠(廣/記)
噲㕘養母至孝曽有𤣥鶴為戎人所射窮而歸㕘收養
療治瘡愈放之後鶴夜到門外銜明月珠以置㕘家(述/異)
(記/)
慧約初卧疾時見一老公執錫來入及遷化日諸僧咸
卜寺之東巖帝乃改葬獨龍抑其前見之叟則誌公相
迎者乎又臨終夜所乗青牛忽然鳴吼淚下交流至葬
日勅使牽從部伍發寺至山吼淚不息又建塔之始白
鶴一雙繞墳鳴唳聲甚哀婉葬後三日歘然永逝(神僧/傳)
滎陽縣南百餘里有蘭巖山峭拔千丈常有雙鶴素羽
皦然日夕偶影翔集相傳云昔有夫婦隠此山數百年
化為雙鶴不絶往來忽一旦一鶴為人所害其一鶴嵗
常哀鳴至今響動巖谷莫知其年嵗也(搜神/記)
宋京師祗洹寺有釋僧苞本是京兆人少在關受學什
公宋永初中遊北徐入黄山精舍復造靜定二師進業
仍於彼建三七普賢齋懺至第十七日有白鶴飛來集
普賢座前日中行香畢乃去至二十一日將暮又有黄
衣四人遶數帀忽然不見(法苑/珠林)
煬帝造儀衞課州縣送羽毛堪氅衣之用者殆無遺類
烏程有鶴巢樹髙百尺伐其樹鶴恐傷子自拔氅毛投
于地(廣五行記/  以下鴈)
鴈自關而東謂之鴚䳘(音/加)南楚之外謂之䳘或謂之鶬
鴚(今江東通呼/為鴚  方言)
鸇鸇之信不如鴈周周之知不如鴻(禽/經)
鄒穆公有令食鳬鴈者必以粃毋敢以粟於是倉無粃
而求易於民二石粟得一石粃吏請以粟食之公曰去
非而所知也夫百姓煦牛而耕曝背而耘苦勤而不敢
惰者豈為鳥獸也哉粟米人之上食也奈何其以養鳥
也且汝知小計而不知大㑹(賈/子)
定州唐縣中有鴻山關者昔項羽於此關見羣鴻乃誓
衆曰我當南面必中其一引滿射之莫有中者乃折弓
投地而去
上虞縣有鴈為民田春拔野草根秋啄除其穢是以縣
官禁民不得妄害此鳥犯則有刑無赦(十三/州記)
鴈鵠集於㑹稽去避碣石之寒來遭民田之畢蹈履民
田啄食草糧糧盡食索春雨適作避熱北去復之碣石
(論/衡)
鴈銜蘆而捍網牛結陳以却虎(尸/子)
虞季鴻少有孝行為日南太守嘗有鴈止宿􁨃事上虞
毎行縣輒飛逐焉及卒官鴈隨喪至餘姚墓前歴三年
乃去(典/録)
石虎饗羣臣於太武殿前有白鴈百餘集於馬道南命
射之無所獲太史令趙攬以為白鴈集庭宫室將空(十/六)
(國春/秋)
迦尸國有五百鴈為羣侣爾時鴈王名曰賴吒鴈王有
臣名曰素摩時此鴈王為獵師捕得五百羣鴈皆棄飛
去惟有素摩隨逐不捨語獵師言請放我王以身代之
獵師不聴遂以鴈王獻梵摩曜王鴈王曰惟願大王放
一切鴈使無所畏五百羣鴈在王殿上空中作聲時王
問言此是何鴈鴈王言是我家屬王即施無畏不聴殺
鴈(法苑/珠林)
爾時般遮羅國以五百白鴈獻波斯匿王王令送著祗
恒精舍衆僧食時人人乞食鴈見僧聚來在前立佛以
一音説法衆生各得類解當時羣鴈亦解僧語聞法歡
喜鳴聲相和還於池水後毛羽轉長飛至餘處獵師以
網都覆殺之一鴈作聲諸鴈皆和謂聴法時聲乗是善
心生忉利天生天之法法有三念一念本所從來二念
定生何處三念先作何業得來生天便自思惟自見宿
因更無餘善唯佛僧邊聴法作是念已五百天子即時
來下在如來邊佛為説法悉得須陀洹波斯匿王遇到
佛所常見五百鴈羅列佛前是日不見便問佛言此中
諸鴈向何處去佛言欲見諸鴈者先鴈飛去他處為獵
師所殺命終生天(雜寶蔵經/以下鸚鵡)
佛告諸比丘過去世時阿練若池水邊有二鴈與一龜
共結親友後時池水涸竭二鴈作是議言今此時水涸
竭親友必受大苦議已語龜言此池水涸竭汝無濟理
可銜一木我等各銜一頭將汝著大水處銜木之時慎
不可語即便銜之經過聚落諸小兒見皆言鴈銜龜去
鴈銜龜去龜即瞋言何預汝事即便失木墮地而死(法/苑)
(珠/林)
昔有菩薩現為鸚鵡常處于樹風吹彼樹更相切摩便
有火出火漸熾盛遂焚一山鸚鵡思惟猶如飛鳥軀止
于樹故當反復起報恩心何况于我長夜處之而不滅
火即往詣海以其兩翅取大海水至彼火上而灑于火
或以口灑東西馳奔時有善神感其勤苦尋為滅火又
智度論云昔野火燒林林中有一雉勤身自力飛來入
水以水灑林往返疲乏不以為苦時天帝釋來問之言
汝作何等答曰我救此林愍衆生故此林産育處居日
久清凉快樂我諸種類及諸宗親皆悉依仰皆有身力
云何不救天帝問言汝乃精勤當至幾時雉言以死為
期天帝言誰為汝證即自立誓我心至誠信不虛者願
火即自滅是時浄居天知雉𢎞誓即為滅火始終常茂
不為火燒(僧迦羅/刹經)
乾睪一名鸚鵡(萬畢/術)
鸚鵡摩其背而瘖鸜鵒翦其舌而語(禽/經)
廣南多鸚鵡食木葉榕實凡養之俗忌以手類觸其背
犯者即多病顫而卒土人謂為鸚鵡瘴
有鸚鵡飛集他山山中禽獸輒相貴重鸚鵡自念雖樂
不可久也便去後數月山中大火鸚鵡遙見便入水濡
羽飛而洒之天神言汝雖有志意何足云也對曰雖知
不能救然嘗僑居是山禽獸行善皆為兄弟不忍見耳
天神嘉感即為滅火(張華感應/類從志)
曽有白頭鳥集殿前權曰此何鳥也恪曰白頭翁也張
昭自以坐中最老疑恪以鳥戲之因曰恪欺陛下未嘗
聞鳥名白頭翁者試使恪復求白頭母恪曰鳥名鸚母
未必有對試使輔呉復求鸚父昭不能答坐中皆歡笑
(江表/傳)
張華有白鸚鵡華每出行還輒説僮僕善惡後寂無言
華問其故荅曰見蔵甕中何由得知公後在外令喚鸚
鵡鸚鵡曰昨夜夢惡不宜出户公猶强之至庭為鸇所
摶教其啄鸇脚僅而獲免(異/苑)
河間王琛有妓曰朝雲善歌又有緑鸚鵡善語朝雲每
歌鸚鵡和之聲若出一琛愛之號為緑朝雲(採蘭/雜志)
隋時柳歸舜泛舟巴陵風飄至一處有鸚鵡數千相呼
姓字有名武遊郎者有名阿蘇兒者有名武僊郎者有
名自在先生者有名踏蓮露者有名鳯花臺者有名戴
蟬兒者有名多花子者(幽怪/録)
昔佛在世時舍衞國中須達長者信敬佛法為僧檀越
衆僧所須一切供給須達家内有二鸚鵡一名律提二
名賒律提稟性黠慧解人言語見比丘來先告家内令
出迎送阿難後時到長者家見鳥聰黠為説四諦苦集
滅道門前有樹二鳥聞法飛向樹上歡喜誦持夜在樹
宿野狸所食縁此善根生四王天盡彼天夀生忉利天
(賢愚/經)
佛告諸比丘過去世時雪山根底曲山壅中有向陽處
衆鳥雲集便共議言我等今日當推舉一鳥為王令衆
畏難不作非法衆鳥議言善誰應為王有一鳥言當推
鶬鴰有一鳥言此事不可何以故髙脚長頸衆鳥脱犯
啄我等腦衆咸言爾復有一鳥言當推鵞為王其色絶
白衆鳥所敬衆鳥復言此亦不可顔貌雖白項長且曲
自項不直安能正他是故不可又復衆言正有孔雀衣
毛綵飾觀者悦目可應為王復言不可所以者何衣毛
雖好而無慚愧每至儛時醜形出現是故不可有一鳥
言土梟為王所以者何晝則安靜夜則伺守能䕶我等
堪為王者衆咸可爾有一鸚鵡在一處住而多智慧作
是念言衆鳥之法夜應眠息晝則求食是土梟法夜寤
晝則多睡而諸衆鳥圍侍左右晝夜警宿不復眠睡甚
為苦事我今設語彼當瞋恚拔我毛羽正欲不言衆鳥
之類長夜受困寧受拔毛不越正理便到衆鳥前舉翅
恭敬白衆鳥言願聴我説如前意見爾時衆鳥即説偈
答黠慧廣知義不必以年耆汝年雖幼小智者宜時説
爾時鸚鵡聞衆鳥説即説偈言若從我意者不用土梟
王歡喜時覩面常令衆鳥怖況復瞋恚時其面不可觀
時衆鳥咸言實如所説即共集議此鸚鵡鳥聰明黠慧
堪應為王便拜為王佛告諸比丘彼時土梟者今闡陁
比丘是鸚鵡鳥者今阿難是(僧祗/律)
昔過去久逺雪山之中有一鸚鵡父母都盲常取好果
先奉父母嘗於爾時有一田主初種穀時而作願言所
種之穀要與衆生悉共噉食時鸚鵡子以彼田主先有
施心常取其穀以供父母田主行穀見有蟲鳥揃(音/剪)穀
穂處瞋恚懊惱便設羅網捕得鸚鵡鸚鵡爾時語田主
言田主先有好心布施故敢來取如何今者而見網捕
田主問言取穀為誰鸚鵡答言有盲父母願以奉之田
主語言自今以後常於此取勿生疑難畜生尚爾孝養
父母何况於人佛告比丘昔鸚鵡者今我身是時田主
者舍利弗是盲父母者今我父母淨飯王摩耶夫人是
由昔孝養今得成佛(法苑/珠林)
鞞提醯國王多足食號曰重興年幼為王諸臣見慢所
有勅令多不奉行時有天神空中告曰王不須憂於此
國中有一都處名曰滿財城内有人名曰圓滿當生一
子號為大藥立成之後與王共理臨機制斷無逺不伏
王果覔得大藥拜為大臣廣設智謨共宣國化乃以女
聘于大藥為女所譖臨刑得釋遂以女還王請自訪言
行徳義聰慧女人以充家室即辭王去作婆羅門像行
麥田中見有少女名毗舍佉像容端正歴試多智因尋
路至妙花城即以為定大藥還白鞞醯城于中路裁書
與一婆羅門令往妙花城并付金錢四百與毘舍佉婆
羅門至毘舍佉處授所持書及金錢三百毘舍佉得書
次領金錢惟得三百遂覔足械械使者曰彼寄四百汝
偷百文使者念曰二俱有智其事難欺便以百錢依數
還了大藥納毘舍佉為妻重興王念大藥得如是智慧
之妻求婚半遮羅國王女妙藥半遮羅國議即許諾令
重興王就彼廣設珍饌所有飲食皆和毒藥時大藥有
鸚鵡名曰具相善識人情使往彼城觀已還報大藥復
往半遮羅國訪知彼王珍寶與女妙藥一處同居即便
强入宫中將妙藥及諸珍寶總率兵衆别路而歸策為
夫人半遮王令使賫書與女妙藥女察知是大藥鸚鵡
令使報父父覆報女女籠鸚鵡寄父王見鸚鵡倍加瞋
恚即付屠者鸚鵡願依祖父死法麻纏其尾灌以膏油
爇火令著任其自死屠者如言鸚鵡飛上虛空奮迅毛
羽延王室燒盡無遺遂入池中洗沐而去還鞞提醯半
遮羅王更如女書女即如言復送鸚鵡王令燖毛羽煮
以沸湯屠者去毛棄之簷外飛鵄下撮取一神祠入神
背後一小穴中因假神受其供養毛羽漸成摶霄復去
至大藥所重興王報言大藥汝真有福所得眷屬皆悉
聰明毘舍佉神智過人鸚鵡鳥世所難及
佛言昔迦尸國王名為惡受極作非法苦惱百姓殘賊
無道四逺賈客珍竒勝物皆税奪取不酬其直爾時有
鸚鵡王在於林中聞行路人説王之惡即自思念我雖
是鳥尚知其非今當詣彼為説善道彼王若聞我語必
作是言彼鳥之王猶有善言奈何人王為彼譏責倘能
改修尋即髙飛至王園中迴翔下降在一樹上值王夫
人入園遊觀于時鸚鵡鼓翼嚶鳴而語之言王今暴虐
無道之甚殘害萬民毒及鳥獸含識嗷嗷人畜憤結呼
嗟之音周聞天下夫人苛剋與王無異民之父母豈應
如是夫人聞已瞋恚熾盛此何小鳥罵我溢口遣人伺
捕爾時鸚鵡不驚不畏入捕者手夫人得之即用與王
王語鸚鵡何以罵我鸚鵡答言説王非法乃欲相益不
敢罵王時王問言有何非法答言有七事非法能危王
身問言何等為七答言一者躭荒女色不敬真正二者
嗜酒醉亂不恤國事三者貪著棊博不修禮敬四者遊
獵殺生都無慈心五者好出惡言初不善語六者賦役
謫罰倍加常則七者不以義理刼奪民財有此七事能
危王身又有三事俱敗王國王復問言何謂三事答言
一者親近邪佞諂惡之人二者不附賢勝不受善言三
者好伐他國不養人民此三不除傾敗之期非旦則夕
夫為王者率土歸仰王當如橋濟渡萬民王當如秤親
疎皆平王當如道不違聖蹤王者如日普照世間王者
如月與物清凉王如父母恩育慈矜王者如天覆葢一
切王者如地載養萬物王者如火為諸萬民燒除惡患
王者如水潤澤四方應如過去轉輪聖王乃以十善道
教化衆生王聞其言深自慙愧鸚鵡之言至誠至款我
為人王所行無道請遵其教奉以師禮受修正行(並上/  以)
(下鸜/鵒)
寒皋斷舌使語(寒皋一名/鸜鵒也)伯勞守金人不取(收伯勞血/以塗金人)
(不敢取也/  萬畢術)
鴝鵒不過濟貈渡汶而死(淮南/子)
宣城太守殷祐有病韓友筮之七月晦日將有大鸜鳥
來集􁨃事上宜勤伺取若獲者為善不獲將成禍祐乃
謹為其備至日果有大鸜垂尾九尺來集􁨃事上掩捕
得之祐乃遷石頭督䕶(晉/書)
有鸜鵒來巢書所無也師已曰異哉吾聞文武之世童
謠有之曰鸜之鵒之公出辱之鸜鵒之羽公在外野往
饋之馬鸜鵒跦跦公在乾侯徵褰與襦鸜鵒之巢逺哉
遙遙裯父喪勞宋父以驕鸜鵒鸜鵒往歌來哭童謠有
是今鸜鵒來巢其將及乎(左/傳)
劉瓛居母憂住墓下不出廬足為之屈杖不能起此山
常有鴝鵒鳥瓛在山三年不敢來服釋還家此鳥乃至
(南史鷹/以下)
八卦生鷹隼之所被六甲出靈龜之所負(抱朴/子)
千雀萬鳩與鷂為讐威勢不敵為鷹所擊(焦贛/易林)
漢武帝時西域獻黒鷹得鵬鶵東方朔識之(異類/傳)
隼鷂也齊人謂之擊征或謂之題肩(詩義/疏)
楚文王雅好田獵有人獻一鷹曰非王鷹之儔俄而雲
際有一物凝翔飄颻鮮白鷹見之便竦然而昇須臾羽
墮如雪血灑如雨有大鳥墮地而死度其兩翅廣數十
里喙邊有黄衆莫能知時有博物君子曰此鵬鶵也始
飛焉故為鷹所知文王乃厚賞獻者(孔氏/志怪)
魏黄初元年未央宫中有鷹生燕巢中口爪俱赤至青
龍中明帝為凌霄閣始搆有鵲巢其上帝以問髙堂隆
對曰詩云惟鵲有巢惟鳩居之今興起宫室而鵲來巢
此宫室未成身不得居之象也(搜神/記)
寶誌生于鷹巢之中
齊後主封鷹凌霄郡君
後主驕縱無度諸濫得富貴者將數萬人鷹犬乃有儀
同之號鬭雞亦號開府(北齊/書)
大業四年九月徵天下鷹師悉集東京至者萬餘人(北/史)
隋鷹揚郎將天水姜畧少好畋獵善放鷹犬後遇病見
羣鳥千數皆無頭圍遶略牀叫鳴曰急還我頭來略輒
頭痛氣絶久蘇因請衆僧急為諸鳥追福許之乃去既
而得愈(法苑/珠林)
魏公子無忌方食有鳩飛入案下公子使人顧望見一
鷂在屋上飛去公子乃縱鳩鷂逐而殺之公子暮而不
食曰鳩避患歸無忌竟為鷂所得吾負之為吾捕得此
鷂者無忌無所愛於是旁國左右捕得鷂二百餘頭以
奉公子公子按劒至其籠上曰誰獲罪無忌者耶一鷂
獨低頭不敢仰視乃取殺之(列士傳/以下鸛)
鸛一名負釜一名背竈一名皂君泥其巢一旁謂之含
水滿之取魚置池中食其雛若殺其子則一村致災旱
(毛詩/義疏)
鸛俯鳴則隂仰鳴則晴(禽/經)
鸛雀羣繞旋飛謂之鸛井必有風雨(酉陽/雜俎)
鸛生三子一為鶴鳩生三子一為鶚(禽/經)
　廣博物志巻四十四
欽定四庫全書
　廣博物志卷四十五
　　　　　　　　　　　　明　董斯張　撰
　　鳥獸二(鳥下/)
蒼烏者賢君修行孝慈於萬姓不好殺生則來(宋/書)
三足烏王者慈孝天地則至
白烏王者宗廟肅敬則至(並/上)
天地之初有三白烏主生衆鳥(三五/厯)
烏性夀三鹿死後能倒一松三松死能倒一烏(舊/説)
烏千嵗而五色蟾蜍萬嵗而丹額
孔子曰存亡禍福皆在己而已天災地妖亦不能殺也
昔者殷王帝辛之時雀生烏於城之隅工人占之曰凡
小以生巨家國必祉王名必倍帝辛喜雀之德不治國
家凶暴無極外冦乃至遂亡殷國此逆天之時詭福反
為禍(説苑宋戰國/䇿作  王偃)
文王時見蒼烏王者孝悌則至(瑞應/圖)
赤烏周武王時銜穀至兵不血刃而殷服(宋/書)
晉文公焚林以求介之推有白鵶遶烟而噪或集之推
之側火不能焚晉人嘉之起一髙臺名曰思烟臺種仁
夀木木似柏而枝長柔軟其花堪食故吕氏春秋云木
之美者有仁夀之華焉即此是也或云戒所焚之山數
百里居人不得設網羅呼曰仁烏俗亦謂烏白臆者為
慈烏則其類也(拾遺/記)
夫烏何三足陽數竒也是以有虞至孝三足集其庭曽
子鉏爪三足萃其冠(枹朴/子)
墨子姓翟名烏其母夢日中赤烏飛入室中光輝照耀
目不能正視驚覺生烏遂名之(琅環/記)
景帝三年十一月有白頸烏與黒烏羣鬭楚國吕縣白
頸不勝墮泗水中死者數千劉向以為近白黒祥也時
楚王戊暴逆無道刑辱申公與呉謀反烏羣鬭者師戰
之象也白頸者小明小者敗也墮於水者將死水地王
戊不悟遂舉兵應呉與漢大戰兵敗而走至于丹徒為
越人所斬墮泗水之效也京房易傳曰逆親親厥妖白
黒烏鬭于國中燕王旦之謀反也又有一烏一鵲鬭于
燕宫中池上烏墮池死五行志以為楚燕皆骨肉藩臣
驕恣而謀不義俱有烏鵲鬭死之祥行同而占合此天
人之明表也燕隂謀未發獨王自殺于宫故一烏而水
色者死楚炕陽舉兵軍師大敗于野故烏衆而金色者
死天道精微之效也京房易傳曰顓征刼殺厥妖烏鵲
鬭(搜神/記)
漢明帝東巡有烏飛鳴乗輿上亭長祝曰烏烏啞啞引
弓射洞右腋陛下夀萬年臣為二千石射中之帝賜錢
百萬令天下亭壁悉畫焉(後漢/書)
漢章帝元和元年代郡髙柳烏生子三足大如雞色赤
頭有角長寸餘(搜神/記)
呉順字叔和犍為人性至孝母殁負土成墳有赤烏巢
門甘露降户(師覺援/孝子傳)
李陶交趾人母終陶居於墓側躬自治墓不受隣人助
羣烏銜土即成墳(王韶孝/子傳)
文讓養母至孝母亡兄弟二人役力葬之日羣烏數千
銜土壤助而成墳也(蕭廣濟/孝子傳)
譙郡有功曹𡼏天綂中濟南來府君出除譙郡功曹清
河崔恕弱冠有令徳於人時春夏積旱送别者千餘人
至此𡼏上衆渇甚來公有思水之色恕獨見一青烏於
𡼏中乍飛乍止怪而就焉烏起見一石方五六寸以鞭
撥之清泉湧注盛以銀瓶瓶滿水立竭惟來公與恕供
飲而已議者以為徳感所致焉(酉陽/雜俎)
簡文帝咸安初有烏巢殿屋使人占之曰西南有女人
師當能伏此怪時歴陽郡烏江寺有尼苦行通靈時號
聖𡡉帝即遣召問之對曰修徳可以禳災齋戒亦能轉
禍帝乃建齋七日忽烏運巢而去帝因為聖𡡉起新林
亭(晉南京/寺記)
海鹽南三里有烏夜村晉何準所居也一夕羣烏啼噪
準適生女他日復夜啼乃穆帝立準女為后之日(海鹽/志)
裴俠字嵩和河東人年七嵗猶不能言後于洛城見羣
烏蔽天從西來舉手指而言遂志識聰慧有異常童年
十三遭父憂哀毁有若成人將擇葬地而行空中有人
曰童子何悲葬于桑東封公侯俠懼以告其母母曰神
也吾聞鬼神福善爾家未嘗有惡當以吉祥告汝耳時
俠宅側有大桑林因葬焉(北/史)
司馬申短毛喜於後主使其廢錮申嘗晝寢於尚書省
下有烏啄其口流血時論以為譖賢所致(陳/書)
昔有一極貧人善曉烏語為賈客貨擔過水邊飯烏鳴
賈客怖貧人反笑到家賈客問言我在彼飯時聞烏鳴
我大怖而君反笑何耶答曰烏向語我賈人身上有好
白珠汝可殺之出珠我欲食其肉是故我笑耳曰汝何
不殺也答曰我坐前世貪人財物故貧為賃擔若復殺
人取物後世受苦何時當已我今寧死不為此事(法苑/珠林)
昔有烏名曰拘耆遊在叢林樹産孺諸子在於樹上時
有拘耆與一獼猴共為親厚時叢樹間有一毒蛇伺行
不在㗖拘耆子無復遺餘拘耆失子悲鳴啼呼不知所
在熟自思惟知虵所㗖獼猴歸見問之何為答曰虵㗖
我子了盡無餘獼猴曰我當報之時毒虵行獼猴前撓
之虵怒纏獼猴獼猴捉得頭曳至石上磨破而死棄擲
而還拘耆踊躍畜生尚有報何况於人又雜譬喻經云
昔有一虵頭尾自諍頭語尾曰我應為大尾語頭曰我
應為大頭曰我有耳能聴有目能視有口能食行時在
前故可為大汝無此術尾曰我令汝去故得去耳我不
去以身繞木三帀三日不已不得求食饑餓垂死頭語
尾曰汝可放我聴汝為大尾聞其言即時放之復語尾
曰汝既為大聴汝前行尾在前行未經數步墮大深坑
而死喻衆生無智强為人我終墮三塗又僧祗律云過
去世時有一羣雞依榛林住有貍侵食唯餘一雌烏來
覆之共生一子子作聲時烏説偈言此兒非我有野父
聚落母共合生兒子非烏復非雞若欲學翁聲復是雞
所生若欲學母鳴其父復是烏學烏似雞鳴學雞似烏
聲烏雞若兼學是二俱不成此喻道俗雖持禁戒雜染
不純相中似善口出惡言欲喚是善口復出惡欲喚非
善相復出家(赤􁫰烏/喻經)
昔有烏梟共相怨憎烏待晝日知梟無見蹹殺羣梟散
食其肉梟便於夜知烏眼闇復啄羣烏開罩其腹亦復
散食畏晝畏夜無有竟已有一智烏語衆烏言己為怨
憎不可求解終相誅滅勢不兩全宜作方便殄覆諸梟
然後我等可得歡樂若其不爾終為所敗衆烏答言當
作何方得滅讐賊智烏答言爾等衆烏拔我毛羽破我
頭我當設計要令殄覆即如其言惟悴形容向梟穴外
而自悲鳴聞其聲已便言今爾何故破傷來至我所烏
語梟言衆烏讐我不得生活故來相投以避怨惡時梟
憐愍遂便養給恒與殘肉日月轉久毛羽平復烏作微
計銜乾樹枝并諸草木著梟穴中似如報恩梟語烏言
何用是為烏即答言孔穴之中純是冷石用此草木以
御風寒梟以為爾黙然不答而烏於是即求守孔穴作
給使令用報恩時㑹暴雪寒風猛盛衆梟率爾來集孔
中烏得其便尋生歡喜銜牧人火用燒梟孔衆梟一時
於孔焚滅(雜寶/蔵經)
波羅柰國有一烏王其烏名曰蘇弗多羅(隋言/善子)而依住
彼波羅奈城與八萬烏和合共住善子烏王有妻名曰
蘇弗舍利(隋言/善女)時彼烏妻共彼烏王行欲懐妊時彼烏
妻忽作是念願我得淨香潔飲現今人王之所食者而
彼烏妻思是飲食不能得故宛轉迷悶身體顦顇羸瘦
戰掉不自安故問其妻言汝今何乃宛轉於地身體顦
顇羸瘦戰掉不能自安彼時烏妻報烏王言善哉聖子
我今有娠乃作是念願得清净香潔餚饍如王食者時
善子烏語其妻言異哉賢者如我今日何處得是香美
飲食王宫深邃不可得到我若入者於彼手邊必失身
命彼妻又復報烏王言聖子今者若不能得如是飲食
我死無疑并其胎子亦必無活善子烏王復告妻言異
哉賢者汝今死日必當欲至乃思如是難得之物善子
烏王作是語已憂愁悵怏思惟而住復作是念如我意
者如是香潔清淨飲食如主食者實難得也爾時烏王
羣衆之内乃有一烏見善子烏心懐愁憂不樂而住見
是事已詣烏王所白烏王言異哉聖者何故憂愁思惟
而住善子烏王於時廣説前事因縁彼烏復白善子王
言善哉聖子莫復愁憂我能為王覔是難得香美餚饍
王所食者是時烏王復告彼烏作如是言善哉善友汝
若力能為我得辦如此事者我當報汝所作功徳爾時
彼烏從烏王所居住之處飛騰虛空至梵徳王宫去㕑
不逺坐一樹上觀梵徳王食㕑之内其王食辦有一婦
女備具餚饍食時將至専以銀器盛彼飲食欲奉與王
爾時彼烏從樹飛下在彼婦女頭上而立啄嚙其鼻時
彼婦女忍其鼻痛即翻此食在於地上爾時彼烏即取
其食將與烏王烏王得已即將與彼善女烏妻其妻得
已尋時飽食身體安隠如是産生爾時彼烏别日數往
奪彼食取將與烏王時梵徳王屢見此事作如是念竒
哉竒異云何此烏數數恒來穢汚我食復以􁫰爪傷我
婦女而王不能忍此事故尋時勅喚網捕獵師而語之
言卿等急速至彼烏處生捕此烏將來其諸獵師聞王
勅已啟白王言如王所勅不敢違命獵師往至以其羅
網捕得此烏生捉將來付梵徳王時梵徳王話其烏言
汝比何故數汚我食復以􁫰爪傷我婦女爾時彼烏語
梵徳王善哉大王聴我向王説如此事令王歡喜時梵
徳王心生喜悦作如是念希有斯事云何此烏能作人
語作是念已告彼烏言善哉善哉汝必為我説斯事意
令我歡喜爾時彼烏即以偈頌向梵徳王而説之曰大
王當知波羅奈有一烏王恒依止八萬烏衆所圍遶悉
皆聽彼王處分彼烏王妻有所憶我向大王説其縁烏
妻所思香美饍如是大王所食者是故我今數數來抄
撥大王香美食今者為彼烏王故致被大王之所繫善
哉惟願大聖王慈悲憐愍放脱身我為烏王彼妻故數
來抄撥大王食我念從此一生來未嘗經造如此事今
為大王一勅己於後不敢更復為時梵徳王既聞彼烏
如此語己心生喜悦作如是言希有此事人尚不能於
其主邊有如是等愛重之心如此烏也作是語已其梵
徳王而説偈言若有如是大臣者彼應重答食封禄須
似如是猛健烏為主求食不惜命其梵徳王説此偈已
復告烏言善哉汝烏於今已去常來至此取香美食若
其有人遮斷於汝不與食者來語我知我自與汝已分
所食而將去耳(法苑珠林/  以下鵲)
鵲巢知風之所起獺穴知水之髙下暉日知晏隂諧知
雨(淮南/子)
鵲夜傳枝月暈繞鸞皆主有赦
有鵲銜火於清溪之上鵲化成龍(述異/記)
常山張顥為梁相天新雨後有鳥如鵲飛翔稍下墜地
民爭取化為一圓石顥椎破之得金印文曰忠孝侯印
顥表上聞蔵之秘府顥漢靈帝時至太尉(幽明/録)
楊宣為河内太守行縣有羣鵲鳴桑樹上宣曰前有覆
車粟此鵲相隨欲往食行數里果有覆車粟(益部耆/舊傳)
安徳令劉長仁聞輅曉鳥鳴初不信之須臾有鳴鵲來
閤屋上聲甚急輅曰鵲言東北有婦昨殺夫日在虞淵
之際告者至矣到時果有東北同伍民來告如輅言長
仁乃服(魏/志)
慧約靜漠自娯禪誦為樂天監十八年己亥四月八日
天子發𢎞誓心受菩薩戒乃幸等覺殿皇儲已下爰至
道俗士庶咸希度脱弟子著籙者凡四萬八千人嘗受
戒時有一乾鵲歴陛而昇狀若聴受至説戒畢然後飛
騰又嘗述戒有二孔雀驅斥去勅乃聴上徐行至壇俛
頸聴法上曰此鳥必欲滅度别受餘果矜其至誠更為
説法無何二鳥同化(髙僧傳/以下燕)
朱鳥燕也鷶􁀙子規也擊穀布谷也(廣/雅)
千嵗燕其巢户北向其色多白而尾掘取隂乾末服一
頭五百嵗(抱朴/子)
山見白燕其君且得貴女(京房/易傳)
東海有鳥焉其名曰意怠其為鳥也翂翂翐翐而似無
能引援而飛迫脇而棲外人卒不能害(莊/子)
少皥之時赤燕一雙飛集少皥之户遺其丹書(田俅/子)
周穆王迎意而子居靈卑之宫訪以至道後欲以為司
徒意而子愀然不悦化作𤣥鳥飛入雲中故後人呼𤣥
鳥為意而(琅環/記)
魏禪晉之嵗北闕下有白光如鳥雀之狀時飛翔來去
有司聞奏帝所羅之得一白燕以為神物於是以金為
樊置於宫中旬日不知所在論者云金徳之瑞昔師曠
時有白燕來巢檢瑞應圖果如所論白色叶於金徳師
曠晉時人也古今之義相符焉(拾遺/記)
魏景初元年有燕生巨鷇於衞國李葢家形若鷹吻似
燕髙堂隆曰此魏室之大異宜防鷹揚之臣於蕭牆之
内其後宣帝起誅曹爽遂有魏室(搜神/記)
五雀六燕飛集衡衡適平一雀一燕飛而易處則雀重
而燕輕(九章/算術)
侍中紀昌睦初生有白燕一雙出屋既表素質宦途亦
通(宣城/記)
安清字世髙安息國王太子也漢桓帝時人聰敏博學
鳥獸之聲無不綜達常行見羣燕忽謂伴曰燕云應有
送食者頃之果有致焉衆咸竒之(髙僧傳/以下雀)
雀一名嘉賔鵲一名神女雞一名燭夜(古今/注)
白雀者王者爵禄均則至(宋/書)
赤雀不見則國無賢白雀不見則無後嗣(遁甲/圖)
􁦆家次藥有昆丘神雀(漢武/内傳)
千嵗之雉入海為蜃百年之雀入江為蛤千嵗之龜能
與人語千嵗之狐起為美女千嵗之虵斷而復續千嵗
之鼠而能相卜(搜神/記序)
雀夕瞽鴟晝盲
黄帝將起有黄雀赤頭立白日旁帝占曰黄者土精赤
者火精雀者當崩余當立(春秋考/異郵)
季秋赤雀銜丹書入酆止於昌户昌拜稽首受(尚書/中候)
景公探雀鷇鷇弱反之晏子聞之入見景公曰君何為
者也公曰吾探雀鷇鷇弱故反之晏子逡巡北面再拜
而賀曰吾君有聖王之道矣吾君仁愛曽鳥獸之加焉
而况於人乎此聖王之道也(晏/子)
孔子見羅者其所得者皆黄口也孔子曰黄口盡得大
爵獨不得何也羅者對曰黄口從大爵者不得大爵從
黄口者可得孔子顧謂弟子曰君子慎所從(新/序)
世傳公冶長能通鳥語或言冶長貧而閑居無以給食
有雀飛鳴其舍呼之曰南山有虎駝羊當急取之冶長
如其言往山中果得大羊及亡羊者跡之索得其角以
為偷訟之魯君繫之獄孔子為之白於魯君不解未㡬
雀復鳴於獄舍曰齊人侵疆當急禦之獄吏白於魯君
弗信姑如其言跡之齊師果至命冶長發兵奮敵獲勝
因釋之欲爵以大夫冶長不受葢恥因禽獸以得爵禄
也後世遂廢其學
圉人魏尚高帝時為太史有罪繫詔獄有萬頭雀集獄
棘樹上拊翼而鳴尚占曰雀者爵命之祥其鳴即復也
我其復官也有頃詔還故官(陳留耆/舊傳)
漢武祠甘畤有神雀下羣臣皆上夀東方朔獨不賀帝
曰朔何不賀曰此所謂巫雀非神雀也或有巫者為國
作害卒有巫蠱之事果應(東方朔/别傳)
漢綏和二年三月天水平襄有䴏生雀哺食至大俱飛
去京房易傳曰賊臣在國厥咎䴏生雄雀又曰生非其
類子不嗣也(搜神/記)
顯宗時有神雀集宫殿冠羽有五采色帝召賈逵問之
對曰昔武王終父之業鸑鷟在岐宣帝威懐戎狄神雀
仍集此胡降之徵也(後漢/書)
漢中平三年八月懐陵上有萬餘雀先極悲鳴已因亂
鬭相殺皆斷頭懸著樹枝枳棘到六年靈帝崩夫陵者
髙大之象也雀者爵也天誡若曰懐爵禄而尊厚者自
還相害至滅亡也(搜神/記)
瑯琊董种為不其令赤雀乳􁨃前桑上民為作歌頌(後/漢)
(書/)
任城魏肇之初生有雀飛入其手占者以為封爵之祥
(異/苑)
成武丁郴人能達鳥鳴為郡主簿與衆人俱坐聞雀鳴
而笑曰東市輦粟車覆雀相呼往食之衆人遣視信然
(桂陽先/賢讚)
班超為西域都䕶獻大雀詔大家作頌(曹大/家集)
漢末有白雀之瑞周不疑己作頌曹公忽授紙筆立令
復作既成操大竒之(先賢/傳)
孫皓嘗問鳥之大者惟鶴小者惟雀乎張尚對曰大者
有秃鶖小者有鷦鷯(呉/書)
王祥後母病欲黄雀炙乃有黄雀數枚飛入其幙因以
供母(孝子/傳)
晉元帝未登極有三雀共登一雄鷄背三入安東府􁨃
事占者云當三進爵為天子也(洞/林)
侯瑾字子瑜解鳥語常出門見白雀與睪雀同行慨然
嘆曰今天下大亂君子小人相與焉(燉煌/實録)
沛國有一士人姓周同生三子年將弱冠皆有聲無言
忽有一客從門過因乞飲聞其兒聲問之曰此是何聲
答曰是僕之子皆不能言客曰君可還内省過何以致
此主人異其言知非常人良久出云都不憶有罪過客
曰試更思幼時事入内食頃出語客曰記小兒時當牀
上有燕巢中有三子其母從外得食哺三子皆出口受
之積日如此試以指内巢中燕雛亦出口承受因取三
薔茨各與食之既而皆死母還不見子悲鳴而去昔有
此事今實悔之客聞言遂變為道人之容曰君既自知
悔罪今除矣言訖便聞其子言語周出忽不見此道人
(搜神/記)
宋程徳度武昌人為衞軍臨川王行參軍時在潯陽屋
有鷰巢夜間屋裏忽然自明有一小兒從窠而出長可
丈餘潔淨分明至度床前曰君却後二年當得長生之
道儵然而滅度甚祕異之元嘉十七年隨王鎮廣陵過
禪師釋道恭因就學禪甚有解分到十九年春其家武
昌空齋忽有殊香芬馥達于衢路闔境往觀三日乃滅
(㝠祥/記)
孫氏妻黄見一童子當前以釵擲之躍入雲中夜聞户
外歌曰昔填夏家塜輦泥頭欲秃今寄黄氏居非意傷
我目尋覔巢中得一白燕左目傷(續異/記)
髙士馬樞目常黄能視闇中物有白燕一雙巢其庭樹
馴狎欄廡時上几案春來秋去㡬三十年(陳/書)
竇如同從河洲來得一青鳥馴養愛翫舉族呼之為鶡
吾曰鶡出上黨數曽見之色並黄黒無駁雜也故陳思
王鶡賦云揚𤣥黄之勁羽試檢説文鳻雀似鶡而青出
羌中韻集音分此疑頓釋(顔氏/家訓)
乃往昔時有一小兒持弓箭入神樹中戲邊有三人亦
在中看樹上有雀小兒欲射三人勸言若能中雀世間
健兒小兒意美引弓射之中雀即死三人共笑助之歡
喜而各自去經歴生死數刼之中所在相㑹受罪(法苑/珠林)
一鸛雀口中銜草語諸鳥言我等共相憐愍集㑹一處
而共住止爾時諸鳥皆信其言而來聚集時此鸛雀趣
鳥飛後就他巢窠啄卵而食(上/)
昔者菩薩為孔雀王從妻五百棄其舊匹欲娶青雀為
妻其青雀唯食甘露好果孔雀為妻日行取之其國王
夫人有疾夢覩孔雀云其肉可為藥寤已啟聞王令獵
士疾行索之夫人曰有能得之者娉以季女賜金千斤
國諸獵士分布行索覩孔雀王從一青雀在常食處即
以蜜麨毎處塗樹孔雀輒取以供其妻射師以蜜麨塗
身踞坐而候孔雀取麨人應手獲之焉孔雀曰子之勤
身必為利也吾示子金山可為無盡之寶子厚吾命矣
獵者又曰大王賜吾千觔金妻以季女豈信汝言乎剋
以送獻汝矣孔雀見王曰大王懐仁潤無不周願納微
言乞得少水吾以慈咒服之疾瘳矣若其無效受罪不
晚王順其意夫人服之衆疾皆瘳華色煒曄宫人皆然
舉國歎王𢎞慈全孔雀之命獲延一國之夀孔雀曰願
得投身于彼大湖并咒其水率土黎民衆疾可瘳若有
疑妄願以杖捶吾足王曰許可孔雀如之國人飲水並
皆行力聾聴盲視瘖語躄伸衆疾皆然夫人疾除國人
並得無病兼無害孔雀之心孔雀具知向王陳曰受王
生潤之恩吾報濟一國之命報畢乞退王曰可爾雀即
翔飛升樹重曰天下有三癡王曰何謂三耶一者吾癡
二者獵士癡三者大王癡王曰願釋之也雀曰諸佛重
戒以色為火燒身危命貪色之由也吾捨五百供養之
妻而貪青雀索食供之有如僕使為狂網所得殆危身
命斯吾癡也獵者之癡吾至誠之言捨一山之金棄無
窮之寶信夫人邪偽之欺望季女之妻覩世狂愚皆斯
類矣損佛真誠之戒信鬼魅之欺酒藥婬亂或度破門
之禍或死入太山其苦無數思還為人猶無羽之鳥欲
飛升天豈不難哉婬婦之妖蠱喻彼􁁜魅靡不由之亡
國危身而愚夫尊之萬言無一誠也而射師信之斯謂
獵者愚矣王得天醫除一國疾諸毒都滅顔如盛華巨
細欣賴而王放之王始欲殺吾以肉療夫人疾斯謂王
愚矣佛告舍利弗孔雀王者自是之後周旋八方輒以
神藥慈心布施愈衆生(法苑/珠林)
昔者菩薩身為雀王慈心濟衆由獲身瘡有虎食獸骨
挂其齒困饑將終雀王入口啄骨日日若兹雀口生瘡
身為瘦疵骨出虎活雀飛登樹説佛經曰殺為凶虐其
惡莫大虎聞雀誡勅聲勃然恚曰爾始離吾口而敢多
言雀覩其不可化退速飛去佛言雀王者是吾身虎者
是調達身(雀王經/以下雉)
西方曰鷷雉攻木之工也東方曰鶅雉塼埴之工也南
方曰翟雉攻金之工也北方曰鵗雉攻皮之工也伊洛
而南曰翬雉設五色之工也(賈逵左/傳注)
昔平公時有鳥從南方來赤質五色皆備集於庭叔向
曰吾聞師曠言西方有鳥白質五色曰翬南方有鳥赤
質五色曰雉今來為君瑞也(瑣/語)
魯昭公時雉銜環入(雉之為言弟也喻昭公弟為季/氏入之為君也  春秋感精符)
平原太守劉邠字令清取印囊及山鷄毛置器中使輅
筮之輅曰内方外圓五色成文含寶守信出則有章此
印囊也髙嶽巖巖有鳥朱身羽翼𤣥黄鳴不失晨此山
鷄毛也邠曰此郡官舍連有變怪使人恐怖其理何由
輅曰或因漢末之亂兵馬擾攘軍尸流血汚染丘山故
因昏夕多有怪形也明府道徳髙妙自天祐之願安百
姓以光休寵(異/苑)
髙平郗超字嘉賔年二十餘得重病廬江杜不愆少就
外祖郭璞學易卜頗有經驗超令試占之卦成不愆曰
案卦言之卿所恙尋愈然宜于東北三十里上官姓家
索其所養雄雉籠而絆之置東簷下却後九日景午日
午時必當有野雌雉飛來與交合既畢雙飛去若如此
不出二十日病都除又是休應年將八十位極人臣若
但雌逝雄留者病一周方差年半八十名位亦失超時
正羸篤慮命在旦夕笑而答曰若保八十之半便有餘
矣一周病差何足為淹然未之信或勸依其言索雉果
得至景午日超卧南軒之下觀之至日晏果有雌雉飛
入籠與雄雉交而去雄雉不動超歎息曰管郭之竒何
以尚此超病逾年乃起至四十卒於中書郎(搜神/記)
孫休好射雉至其時則晨去夕反羣臣諫曰此為小事
何足甚耽休曰雖為小物耿介過人所以好之(呉/志)
釋僧安戒業精苦坐禪講解時號多能齊文宣時在王
屋山衆徒二十許人講涅槃始發題有雌雉來座側伏
聴僧若食時出外飲啄日晚上講依時赴集三卷未了
遂絶不至衆咸怪之安曰雉今生人道不須怪也武平
四年安領徒衆至越州行頭陀忽云往年雌雉應生此
逕至一家遙喚雌雉一女走出如舊相識禮拜歡喜女
父母異之引入設食安曰此女何故名雌雉耶答曰見
其初生髮如雉毛既是女故名雌雉也安大笑為述本
縁女聞涕泣苦求出家二親欣然喜之為講涅槃便領
解一無遺漏至後三卷茫然不解(髙僧/傳)
薛安祖天熱舍樹下有鷙鳥逐雉雉急投之遂觸樹而
死安祖取至隂地徐徐䕶視良久得蘇放去後夜忽夢
一丈夫衣冠甚偉著繡衣曲領再拜安祖問之曰感君
前日見放故來謝徳(異/苑)
朱文繡與羅子鍾為友俱仕於梁繡既死鍾哭之其夜
俱亡梁南七里有鷄山葬繡於其中北九里有雉澗埋
鍾於其内繡神靈變為鷄鍾䰟魄化為雉清鳴哀響來
往不絶故詩曰鷄山别飛響雉澗和清音(異/苑)
渤海王髙歡攻鄴時瑞物無嵗不有令史焚連理木煮
白雉而食之(三國/典畧)
佛言於過去世雪山之側有山鷄王多將鷄衆而隨從
之鷄冠極赤身體甚白語諸鷄言汝等逺離城邑聚落
莫與人民之所噉食我等多諸怨嫉好自慎䕶時聚落
中有一猫子聞彼有鷄便往趣之在於樹下徐行低視
而語鷄言我為汝婦汝為我夫而汝身形端正可愛頭
上冠赤身體俱白我相承事安隠快樂鷄説偈言猫子
黄眼愚小物觸事懐害欲噉食不見有畜如此婦而得
夀命安隠者(雜寶蔵經/  以下鳩)
尸鳩(按爾雅即布穀非戴勝/也或云鸇皆失之也)燕之東北朝鮮冽水之間
謂之鶝䲹(福丕/兩音)自闗而東謂之戴鵀東齊海岱之間謂
之戴南南猶鵀也(此亦語聲/之轉也)或謂之鶭鸅(按爾雅説戴/鵀下鶭鸅自)
(别一鳥名方言似/依此義又失也)或謂之戴鳻或謂之戴勝東齊呉揚
之間謂之鵀自關而西謂之服鶝或謂之􁀙鶝燕之東
北朝鮮冽水之間謂之􁊑(方/言)
鳩自關而東周鄭之郊韓魏之都謂之􁈔(音/郎)
布穀自關東西梁楚之間謂之擊穀自關而西或謂之
布穀(今江東呼為/􁀙穀  並上)
舜耕於歴山思慕父母見鳩與母俱飛鳴相哺食益以
感思乃作歌(琴/操)
髙帝之敗遁叢薄中時有鳩鳴其上追者不疑遂得脱
即位後作鳩杖賜老人(風俗/通)
皮延字叔然會稽山隂人養母至孝居喪有白鳩巢廬
側(㑹稽/典録)
楊由見社中水鳩鬭知有兵賊象不赴酒食(後漢/書)
晉永康元年正月大㑹有鳩入御坐武帳中拂司空張
華之冠(蕭方等三十國/春秋  以下鴿)
晉王敦將圖不軌詢諸郭璞璞曰公若起事必不久敦
大怒曰我輩不久卿夀㡬何璞曰我命盡在今日午時
死在緋衣人手敦曰我令青衣人戮汝既戮之青衣人乃
裴姓敦方恚時許旌陽以酒杯擲于梁化為鴿
後魏崔光未嘗恚怒位司徒晝坐讀經鴿飛集膝前入
懐中縁臂上久之乃去
舍利弗雖復聰明然非一切智於佛智中譬如嬰兒如
阿婆檀那經中佛在祗洹住晡時經行舍利弗從佛經
行是時有鷹逐鴿鴿飛來佛邊住佛經行過之影覆鴿
上鴿身安隠怖畏即除不復作聲後舍利弗影到鴿便
作聲戰怖如初舍利弗白佛言佛及我身俱無三毒以
何因縁佛影覆鴿鴿便無聲不復恐怖我影覆上鴿便
作聲戰慄如故佛言汝三毒習氣未盡以是故汝影覆
時恐怖不除佛語舍利弗汝觀此鴿宿世因縁㡬世作
鴿舍利弗即時入宿命智三昧觀見此鴿從鴿中來乃
至八萬大刼常作鴿身過是已往不能復見舍利弗從
三昧起白佛言是鴿八萬大刼中常作鴿身過是已前
不能復知佛言汝若不能盡知過去世試觀未來世此
鴿何時當脱舍利弗即入三昧觀見乃至八萬大劫亦
未免鴿身過是已往不復能知不審此鴿何時當脱(智/度)
(論鷺以/下)
鷺水鳥也齊魯之間謂之春鋤(詩義/疏)
朱弋不攫肉朱鷺不吞鯉(禽/經)
錢塘人姓杜船行時大雪日暮有女子素衣來岸上杜
曰何不入船遂相調戲杜欣然載之後成白鷺飛去杜
惡之便病死(搜神/記)
煬帝征遼回次于栁城郡之望海鎮步出觀望有大鳥
二素羽丹嘴狀同鶴鷺出自霄漢翻翔雙下徘徊馴擾
翔舞御營敕著作佐郎虞綽製瑞鳥銘以進上命鐫於
其所仍勅殿内丞閻毘圖寫其狀(大業拾遺/  以下鳬)
野鳬甚小而好没水中者南楚之外謂之鷿鷉(鷿音指/辟反鷉)
(音他/奚反)大者謂之鶻蹏(滑蹄兩音/  方言)
或云婬欲情欲受鶩身或云愚癡多故亦受鶩身問此
二鶩身為同為異答謂習欲生者是水鳥鳬□之流習
癡生者是陸鳥鵄梟之類者或晝見夜亦見由欲生故
恒多連飛並泛鳥之類者或夜見晝不見由癡生故恒
多夜遊伺鼠鴟亦二種習欲生者是老鴟則晝見夜不
見習癡生者是角鴟則夜見晝不見(智度/論)
化蒙縣祠山上有池池中有松鳬如今野鳬棲息松間
故俗謂之松鳬(南越/志)
呉郡魚城城下水中有石首魚至秋化為鳬鳬頂中尚
有石
張湯欲以鶩當鳬祀宗廟董仲舒曰鶩非鳬鳬非鶩愚
以為不可(春秋繁露/  以下鵞)
呉景帝有疾求覡視者得一人景帝欲試之乃殺鵞而
埋於苑中架小屋施牀几以婦人屐履服物著其上乃
使覡視之告曰若能説此塚中鬼婦人形狀者當加賞
而即信矣竟日盡夕無言帝推問之急乃曰實不見有
鬼但見一頭白鵞立墓上所以不即白之疑是鬼神變
化作此相當候其真形而定無復移易不知何故不敢
不以實上聞景帝乃厚賜之然則鵞死亦有鬼(抱朴/子)
孝懐帝永嘉元年二月洛陽東北步廣里地陷有蒼白
二色鵞出蒼者飛翔沖天白者止焉陳留董養曰步廣
周之狄泉盟㑹地也白者金色國之行也蒼為胡象其
可盡言乎是後劉元海石勒相繼亂華(晉/書)
義熙中羌主姚畧壊洛陽溝取磚得一雙雄鵞並金色
交頸長鳴聲聞九臯養之此溝(幽明/録)
濟南郡張公城西北有鵞溝南燕世有漁人居水側常
聴鵞聲而衆鵞中有鈴聲甚清亮候之見一鵞咽頸極
長因羅得之項上銅鈴綴以銀鏁有隠起元鼎元年字
(酉陽/雜俎)
髙祖圍廣固夜忽有鳥大如鵞蒼黒色飛入髙祖帳中
胡蕃起賀曰蒼黒胡虜之色胡虜歸我大吉之祥也明
旦攻城陷之(宋/書)
傅承為江夏守有一雙鵞失之三年忽引道得三十餘
頭來向承家(異/苑)
淨影寺沙門慧逺初在鄉養一鵞恒隨逺聴經及逺入
京留在寺鵞晝夜鳴噪不止僧徒送入京至寺門放之
自然知逺房入馴狎每聞講經入室伏聴若聞泛説他
事則鳴翔而出如是六年忽哀叫庭宇不肯入堂至二
旬而逺卒(髙僧/傳)
昔太𤣥中章安郡史悝有駁雄鵞善鳴悝女常養之鵞
非女不食荀儉苦求得之鵞輒不食乃以還悝又數日
晨起失女及鵞隣家聞鵞向西追至一水唯見女衣及
鵞毛在水邊今名此水為鵞女溪(廣古今/五行記)
一比丘乞食至珠師門為王穿大牟尼珠師放珠入取
食以施有鵞見珠映比丘衣作赤色其狀似肉即吞之
珠師出覔珠不得驚問比丘得我珠耶比丘恐彼殺鵞
取珠不敢以告被加以絞縳耳眼口鼻盡皆血出是時
彼鵞來趣食血珠師嗔憤打鵞即死比丘見鵝既死涕
泣不樂珠師問故比丘具説上因珠師即剖鵞得珠乃
號哭懺悔
佛言乃往過去時有蓮華池多有水鳥在中而住時有
鸛雀在於池中徐步舉腳諸鳥皆言此鳥善行威儀徐
序不惱水性時有白鵞而説偈言舉脚而徐步音聲極
柔輭欺誑於世間誰不知諂讒鸛雀語言何為作此語
來共作親善白鵞答言我知汝諂讒終不親善汝欲知
爾時鵞者即我身是也爾時鸛雀者今提婆達多是也
(雜寶蔵經/  以下□)
水戰之□何必白纓盈俎之雞何必長鳴(蔡氏化/清經)
西門外□城者呉王築此城以養□(呉地/記)
桓邈為汝南郡人齎四烏□作禮大兒夢四烏衣人請
命覺忽見□將殺遂救之買肉以代還夢四人來謝而
去(夢/雋)
憶在江都時陽華李姑畜鬭□水池上苦獺囓□時下
朱里芮姥者求捕獺狸獻姥謂姑曰是狸不他食當飯
以□姑怒絞其狸今夷術真似此也(趙后外傳樊/嬺對飛燕語)
陸遜字伯言時建昌侯慮於堂前作鬭□欄頗施小巧
遜乃正色曰君侯宜覽經典用此何為慮即便毁撤之
(南/史)
晉周昉少時與商人沂江俱行夕止宫亭廟下同侣相
語誰能入廟中宿昉性膽果决因上廟宿竟夕晏然晨
起廟中有白頭老翁昉遂擒之化為雄□昉捉還船欲
烹之因而飛去後竟無他(述異/記)
智曠年將不惑始䝉剃落進戒以後頭陀蛇弭床側毎
夕山隅四燈同照士俗雲赴奄成華寺有一宰□而為
齋者□神夜告便曰何有殺牲而充淨供自爾便斷(神/僧)
(傳/)
元嘉中章安有人噉□肉乃成瘕病胸滿面赤不得飲
食醫令服秫米瀋須臾煩悶吐一□雛(異/苑)
僧羣年一百三十忽見一折翅□當梁頭羣將舉錫撥
之恐有轉傷因此回歸遂絶水數日而終臨終謂左右
曰我少時曽折一□翅驗此以為報也(神僧傳/以下鷄)
鷄陳楚宋魏之間謂之鷿䲬(避祗/兩音)桂林之中謂之割鷄
或曰􁀙(音/從)北燕朝鮮冽水之間謂伏鷄曰抱(房奥反江/東呼蓲臾)
(富/反)爵子及鷄雛皆謂之􁈸(恪遘反關西/曰􁈸音顧)其卵伏而未孚
始化謂之涅(方/言)
陽溝巨鶤古之名鷄(爾雅/注)
鷄屬辟鴟鷄也杜艾季蜀(廣/雅)
鄙諺有之黄鷄生卵烏鷄伏之但知其為烏鷄之子不
知其為黄鷄之兒小可以喻大(晉袁喬妻于氏/上表論養子議)
失晨之雞思補更鳴(三國/志)
賢者居明夷之世為時所傷或衆邪在位厥妖雞生角
(京房/易傳)
羊溝之鷄三嵗為株相者視之則非良鷄也然而時勝
人者以狸膏塗其頭也(注羊溝鬭鷄處株魁帥/也鷄畏狸膏  莊子)
鷄人(鷄屬木故列/職于春官)掌共鷄牲辨其物大祭祀夜嘑旦以
嘂百官凡國之大賔客㑹同軍旅喪紀亦如之凡國事
為期(所作謂之事期/謂作事之時)則告之時(告其/時)凡祭祀面禳釁(面/四)
(面也禳以却祀/灾釁以厭妖怪)共其鷄牲(周/禮)
扶桑山有玉鷄玉鷄鳴則金鷄鳴金鷄鳴則石鷄鳴石
鷄鳴則天下之鷄悉鳴而潮水應之矣(神異/經)
龍鄉有伺晨鷄獻之考驗而與漏合(文選/注)
狼盲之鷄特稟異聲(狼盲地名/  天中記)
髙興縣多容鷄其形似鷄而五采至則年穰(南越/志)
移風縣有潮鷄鳴長且清如吹角每潮至則鳴一名林
鷄(輿地/志)
婁門外鷄陂墟故呉王所畜鷄使李保養之去縣二十
里(越絶/書)
江表傳曰南郡獻長鳴承露鷄南越志曰鷄冠四開如
蓮花鳴聲清徹也
陳倉山上有石雞與山雞各别趙髙使火燒山山鷄飛
去石鷄不去晨鳴山頭聲聞三十里或云是玉鷄
陳倉城上有神鷄人取不得雄者王雌者霸穆公得雌
故霸(辛氏三/秦記)
漢昭靈后名含始遊浴池有玉鷄銜赤珠出刻曰玉英
吞此者王含始吞之生髙祖
祝鷄翁者洛人也居尸鄉北山下養鷄百餘年鷄有千
餘頭皆立名字暮棲樹上晝放散之欲引呼名即隨呼
而至賣鷄及子得千餘萬輒置錢去之呉作養魚池後
升呉山白鶴孔雀數百常止其傍云(列仙/傳)
漢宣帝黄龍元年未央殿輅軨中雌鷄化為雄毛衣變
化而不鳴不將無距元帝初元元年丞相府史家雌鷄
伏子漸化為雄冠距鳴將至永光中有獻雄鷄生角者
五行志以為王氏之應京房易傳曰賢者居明夷之世
知時而傷或衆在位厥妖鷄生角又曰婦人専政國不
靜牝鷄雄鳴主不榮(搜神/記)
孝武帝太元末京口謠曰黄雌鷄莫作雄父啼一旦去
毛衣衣被拉颯棲尋而王恭起兵誅王國寶旋為劉牢
之所敗故言拉颯棲也(晉/書)
殷浩以江逌為長史及丁令反叛浩令逌代之乃取數
百鷄以長繩連之脚皆繫火一時驅放羣鷄駭散飛過
塹集賊營皆燃因其驚亂縱兵擊之(晉中/興書)
涼州罪人於市將刑忽有一白雄鷄飛於人邊請命引
頸長鳴伏地向吏驅之去輒來刺史張義免其坐(西河/記)
支遁常與其師辨論物類謂鷄卵生用未足殺之與諸
蜎動不得同罰師尋亡忽見形來至遁前手執鷄卵投
地破之見有雞雛出殻而行遁即惟悟悔其本言俄而
師及雞雛並滅不見(㝠祥/記)
竺法慧語弟子法昭曰汝過去時折一雞脚其殃尋至
俄而昭為人所擲脚遂永疾
卞伯玉作東陽郡竈正熾火有雞遙從口入良久乃沖
突而出毛羽不燋鳴啄如故伯玉尋病殞(異/苑)
崔光字長仁正始元年夏有典事史元顯獻四足四翼
雞詔趙邕以問光光對曰翅足衆多羣下相扇動之象
雛而未大脚羽差小其勢尚微易制御也帝大悦後數
日茹皓等並以罪伏法於是禮光逾重(後魏/書)
維神雀元年嵗在辛酉八月己酉朔十三日丁酉帝顓
頊遣征西大將軍下雉公王鳯西中郎將白門侯扁鵲
咨爾凌鷄山子維君天姿英茂乗機晨鳴雖風雨之如
晦抗不已之竒聲今以君為使持節金西蠻校尉西河
太守以揚州之㑹稽封君為㑹稽公以前浚鷄山子為
湯沐邑君其秪承予命使西海之水如帶浚鷄之山如
礪國以永存爰及苖裔浚山侍郎丁鴻舍人鳬亭男梁
鴻郎中蘇鵠死罪伏惟君徳著朝野勲加鵷鷟故天王
鳯皇持錫位封令鳯鵲等在柏外願時拜受不勝欣豫
之情謹詣棲下以聞(宋袁淑排諧/記鷄九錫文)
魏文帝遣使求長鳴短鳴鷄羣臣以非禮欲不與孫權
勅付之(呉/録)
扶南王范尋以鐵為鬭鷄假距與諸將賭戲(呉時外/國傳)
雩都縣江邊有石室常有神鷄色如金出穴奮翼長鳴
見人輒飛入穴因號為金鷄穴(述異記梟/以下鴟)
鵅鵋江東呼為鉤鵅即怪鴟是也一名角鴟一名訓狐
(爾雅/注)
自關而西謂梟為流離(注/疏)
蝍蛆甘帶鴟梟耆鼠(莊/子)
胡桃之劵令雞夜鳴甑瓦之契投梟自止(張華感應/類從志)
太山之鴟喙腐鼠於窮澤非有害於人也今有司盜主
財而食之焉得若太山之鴟乎(鹽鐵/論)
梟逢鳩鳩曰子將安之梟曰我將東徙鳩曰何故梟曰
鄉人皆惡我鳴以故東徙鳩曰子能更鳴可矣不能更
鳴東徙猶惡子之聲(説/苑)
子産治鄭蒺藜不生鴟鴞不至(梁冀/别傳)
道西有道兒君碑是魯相陳君立昔曽參居此梟不入
郭(水經/注)
季仲甫夜卧牀上或為鴟鳥後至沓縣巨山山上有羅
鷹者羅得鴟視之仲甫也(列仙/傳)
涼州張重華遣謝艾代麻狄引師出振武夜有二梟鳴
于牙中艾曰梟者邀也六博得梟者勝今梟鳴牙中克
敵之兆果大破之(異/苑)
梁武太清三年侯景圍臺城逺不通問簡文作紙鳶飛
空告急於外侯景謀臣王偉謂景曰此紙鳶所至即以
事達外令左右善射者射之及墮皆化為鳥飛入雲中
不知所往(獨異志鳥/以下雜)
李元忠性甚工彈彈桐葉常出一孔擲棗栗而彈之十
中七八常從文襄入謁魏帝有梟鳴殿上文襄命元忠
彈之問得㡬丸而落對曰一丸奉至尊威靈一丸承大
將軍意氣兩丸足矣如其言而落之(北/史)
金得伯勞之血則昏鐵得鷿鵜之膏則䓨石得鵲髓則
化銀得雉糞則枯翡翠粉金蟹敗漆人氣破犀
􁀙黄自關而東謂之鶬鶊(又名/商庚)自關而西謂之􁀙黄(其/色)
(黧黒而黄/因名之)或謂之黄鳥或謂之楚雀(方言人毛詩義疏/云齊  謂之摶香)
桑飛(即鷦鷯也/又名鷦鸚)自關而東謂之工雀或謂之過嬴或謂
之女□(今亦名為巧媍/江東呼布母)自關而東謂之鸋鴂自關而西
謂之桑飛或謂之懱爵(言懱/截也)
䳚鴠(鳥似鷄五色冬無毛赤/倮晝夜鳴侃旦兩音)周魏齊宋楚之間謂之定
甲或謂之獨舂(好自/低仰)自關而東謂之城旦(言其辛苦有/似於罪禍者)
謂之倒懸(好自懸/於樹也)或謂之鴠鴠自關而西秦隴之内謂
之鶡鴠
鷱(音/臯)其􁈨鳩謂之鸊鷱自關而西秦漢之間謂之鵴鳩
其大者謂之鳻(音/斑)鳩其小者謂之􁀙鳩或謂之䳫鳩(音/葵)
或謂之䳕鳩(音/浮)或謂之鶻鳩梁宋之間謂之鷦鳲(並/上)
鶺鴒謂之連錢(毛詩/義疏)
鷓鴣一名内史一名花豸(採蘭/雜志)
鸛鷒一名墮羿形似鵲人射之則銜矢反射人
思婦鳥名也
顧渚山有報春鳥春至則鳴秋分亦鳴似鶗鴂之類也
(述異/記)
鵜鶘飲水數斗而不足鱓鮪入口若露而死
杜鵑相推而鳴先鳴者吐血死常有入山行見一羣寂
然聊學其聲即死初聴其聲者主離别
扶老秃秋也狀如鶴而大大者頭髙八尺善與人鬭好
啖蛇
江充之害其萌反舌鳥入殿(春秋保/乾曜)
啄木本雷公採藥吏化為此鳥(古今/異傳)
鸏䴀水鳥黄啄長尺餘南人以為酒器(益都/記)
鳭鷯一名剖葦青斑長尾江東呼為蘆虎似雀(埤/雅)
雪姑冬月羣飛鳴則必雪(㑹稽/縣志)
四足之美有麃二足之美有鷮(詩正/義)
海扇見乎上已鶡鴠□于孟冬
鴆鳥一名雲白抱朴子云渴者恣口於雲白之酒饑人
之取飽於鬱肉漏脯也
鴆一名曇鳥亦曰同力(寰宇/記)
蠅虎鴻豺以食之也鴈奴虎僕以其為役也
鬼車名姑獲(荆楚嵗/時記)
昔尹吉甫信後妻之讒而殺孝子伯竒其弟伯封求而
不得作黍離之詩俗傳云吉甫後悟追傷伯竒出遊於
田見異鳥鳴於桑其聲激然吉甫心動曰無乃伯竒乎
鳥乃折翼其聲尤切吉甫曰果吾子也乃顧曰伯竒勞
乎是吾子棲吾輿非吾子飛弗居言未卒鳥尋聲而棲
其葢歸入門集於井幹之上向室而號吉甫命後妻載
弩射之遂射殺後妻以謝之(陳思王/惡鳥論)
譬如蝙蝠欲捕鳥時則入穴為鼠欲捕鼠時則飛空為
鳥而實無有大鳥之用其身臭穢但樂暗㝠舍利弗破
戒比丘亦復如是既不入於布薩自恣亦不入王者使
役不名白衣不名出家如燒屍殘木不復中用(法苑/珠林)
孔子與子夏渡江見鳥而異之人莫能名孔子曰鶬嘗
聞河上人歌云鶬兮鴰兮逆毛衰兮一身九尾長兮(韓/詩)
(外/傳)
孔子遊于隅山見梓樹上有孤鶼乃承而歌之(琴/操)
正始元年戴鵀之鳥巢張臶門隂臶告門人曰夫戴鵀
陽鳥而巢門隂此凶祥也乃援琴歌咏作詩二篇旬日
而卒(魏/志)
晉永嘉五年有鶖鳥集于始安縣南其里之鷔陂中民
周虎張得之木矢貫以銕銀其長六尺有半以箭計之
其射者人身應長一丈五六尺也(圖/經)
咸和二年正月饗萬國有五鷗集于太極殿前(晉起/居注)
𢎞公患瘧經年後猶至田舍瘧發有數小兒持公手脚
公見因陽瞑忽起捉得一小兒化成黄鷁餘者皆走仍
縳以還家懸著牕上明當殺之至比曉失鷁瘧遂斷於
時有瘧者便呼𢎞公便斷(録異/傳)
檀道濟鎮潯陽十二年入朝與家分别顧瞻城闕嘘欷
涕零時人歌曰生人非死别荼毒當奈何濟時發舟所
養孔雀來銜其衣以十三年伏誅(異/苑)
正光二年八月獲秃鶖鳥於宫内詔示崔光光表曰此
即詩所謂有鶖在梁解云秃鶖也性貪之鳥野澤所育
不應入於殿庭昔魏氏黄初中有鵜鶘集於靈芝池文
帝下詔以曹恭公逺君子近小人博求賢俊太尉華歆
由此遜位而讓管寧者也臣聞野物入舍古人以為不
善是以張臶惡鵀賈誼忌鵩鵜鶘蹔集而去前王猶為
至誡况今親入宫禁為人所獲方被畜養晏然不以為
懼準諸往義信有殊矣(北/史)
陳後主時蔣山衆鳥鼓兩翼以拊膺曰奈何帝奈何帝
又有鳥一足集其殿庭以嘴畫地成文曰獨足上髙臺
盛草變為灰欲知我家處朱門當水開解者以為獨足
葢指後主獨行無衆盛草言荒穢隋承火運草得火而
灰及至京師與其家屬館於都水臺所謂上高臺當水
也(陳/書)
隋宦者劉繼詮得芙蓉鷗二十四隻以獻毛色如芙蓉
帝甚喜置北海中曰鷗字三品鳥宜封碧海舍人
宋京師道林寺有沙門僧伽達多博通經論偏以禪思
為業以元嘉之初來遊宋境達多常在山中坐禪日時
將逼念欲受齋乃有羣鳥銜果飛來授之達多思惟昔
獼猴奉蜜佛亦受而食之今飛鳥授食何為不可於是
受進食之(梁髙/僧傳)
帝舍臨海頓見大鳥異之詔綽為銘其辭曰維大業八
年嵗在壬申夏四月景子皇帝底定遼碣班師振旅龍
駕南轅鸞旗西邁行宫次于柳城縣之臨海頓焉山
川明秀實仙都也旌門外設款跨重阜帳殿周施降望
大壑息清􁟁下輕輿警百靈綏萬福踐素砂步碧沚同
軒皇之襄野邁漢宗於河上想汾射以開襟望蓬瀛而
載佇窅然齊肅藐屬殊庭兼以聖徳遐宣息别風於淮
雨休符潛感表重潤於夷波璧日曬光卿雲舒采六合
開朗十洲澄鏡少選之間儵焉靈感忽有祥禽皎同鶴
鷺出自霄漢翻然雙下髙逾一丈長乃盈尋靡霜暉於
羽翮激丹華於觜距鸞翔鳯跱鵲起鴻騫或蹶或啄載
飛載止徘徊馴擾咫尺乗輿不藉揮琴非因拊石樂我
君徳是用來儀斯固類仙人之騏驥冠羽族之宗長西
王青鳥東海赤鴈豈可同年而語哉竊以銘基華嶽事
乖靈異紀迹鄒山義非盡美猶方冊不泯遺文可觀况
盛徳成功若斯懿鑠懐真味道加此感通不鐫名山安
用銘異臣拜稽首敢勒銘云來蘇興怨帝自東征言復
禹績乃御軒營六師薄伐三韓肅清龔行天罰赫赫明
明文徳上暢靈武外薄車徒可擾苛慝靡作凱歌載路
成功允鑠反斾還軒遵林並壑停輿海澨駐驆巖阯窅
想遐凝藐屬千里金臺銀闕雲浮嶽峙有感斯應靈禽
效祉飛來清漢俱集華泉好音玉響皓質冰鮮狎仁馴
徳習習翩翩絶迹無泯於萬斯年帝覽而善之命有司
勒於海上(隋/書)
宋昭公夢為鳥咮加於南門尾加於北門曰子夢必立
郢城有華山山上有井有鳥巢其中金喙黒色而團翅
此鳥見則大水(異/苑)
張衡嘗作水鳥假以羽翮腹中施機能飛數里(文士/傳)
梁武帝時有男子不知何許人於大衆中割肉以飼饑
鳥血流遍體而顔色不變
晉李奚子東平太守李忠祖母本一山嫗每遇大雪鳥
無安枝往往飛集其家遂留不去嫗濟以穀且不敢驚
上帝謂有仁心腸令度亡後得道居華陽洞宫(真/誥)
昔有大樹仙者居殑伽河(即恒/河也)側棲神入定積年之久
形如槁木遊禽棲集遺尼拘律(果樹/名)果於其肩上暑往
寒來乗䕃合拱一夕忽從定起欲去其樹又恐鳥驚於
是安忍方便移之移訖乃起天美其徳賜號大樹仙
昔佛在世時有一比丘林中誦經音聲雅好時有一鳥
聞法敬愛在樹而聴時為獵師所射命終縁此善根生
忉利天(賢愚/經)
　
　
　
　廣博物志巻四十五
欽定四庫全書
　廣博物志巻四十六
　　　　　　　　　　　　明　董斯張　撰
　　鳥獸第一(獸上/)
冥氏掌設弧張為穽擭以攻猛獸以靈鼓敺之若得其
獸則獻其皮革齒須備(周/禮)
獸人(其職共膳羞/故屬於此)掌罟田獸辨其名物冬獻狼(狼膏温/故冬獻)
(之/)夏獻麋(麋膏凉故/夏獻之)春秋獻獸物(春秋寒温適故/獸物皆獻之)時田
則守罟　及弊田令禽注于虞中凡祭祀喪紀賓客共
其死獸生獸凡獸入于腊人皮毛筋角入于玉府凡田
獸者掌其政令
服不氏掌養猛獸而教擾之凡祭祀共猛獸賓客之事
則抗皮射則贊張侯以旌居乏而待獲
穴氏掌攻蟄獸各以其物火之以時獻其珍異皮革
獸醫掌療獸病療獸瘍凡療獸病灌而行之以節之以
動其氣觀其所發而養之凡療獸瘍灌而劀之以發其
惡然後藥之養之食之凡獸之有病者有瘍者使療之
死則計其數以進退之(據功過進退其/禄也  並上)
軒轅始醫獸少昊始閹潔六畜(物/原)
麟王者嘉祥也食嘉禾之實飲珠玉之英(瑞應/圖)
麟一角明海内共一主也王者不刳胎不剖卵則出於
郊(春秋感/精符)
􁀙􁀙狼蹄肉角含仁懷義音中鍾呂步行中規折旋中
矩遊必擇土翔必後處(廣/雅)
麒麟牡鳴曰逰聖牝鳴曰歸和夏鳴曰扶幼秋鳴曰養
綏(宋/書)
麟之青曰聳孤赤曰炎駒白曰索冥黑曰角端黄曰麒
麐(瑞應/圖)
歲星散為麟玉衡散為龜瑤光散為象鹿斗星散為犬
彘樞精為虎地精為馬(𤣥/覽)
昔人未見麟問嘗見者麟何類乎曰麟如麟也問者曰
若吾嘗見麟則不問子矣而曰麟如麟寜可解哉見者
曰麟麕身牛尾鹿蹄馬背問者霍然解(春秋運/斗樞)
孔子未生時有麟吐玉書於闕里人家文云水精之子
孫衰周而素王徵在賢明知為神異乃以繡紱繫麟角
信宿而麟去至敬王之末魯人鉏商田於大澤得麟以
示夫子繫角之紱尚猶在焉夫子知命之將終乃抱麟
解紱涕泗滂沱(拾遺/記)
孔子夜夢豐沛有赤烟氣起顔囘子夏侶往觀之驅車
到楚西北范氏之廟見芻兒捶麟傷其前左足束薪而
覆之孔子曰兒来汝姓為誰兒曰吾姓為赤松字時僑
名受紀孔子曰汝豈有所見乎兒曰吾所見一獸如麕
羊頭上有角其末有肉兒發薪下麟示孔子孔子趨而
往麟蒙其耳吐三巻圖廣三寸長八寸每巻二十四字
其言赤劉當起孔子精而讀之(孝經援/神契)
孔子謂子夏曰得麟之月天當有血書魯端門孔聖没
周室亡子夏往觀逢一郎云門有血飛為赤鳥化而為
書云(春秋説/題辭)
末多國人長四寸織麟毛為布以文石為牀人形雖小
而室宇崇曠織鳯毛錦以錦為帷幙也(洞冥/記)
王方平常乗一黃麟降蔡經家擘脯而食云是麟脯(列/仙)
(傳/)
王濬平吴被謗上表曰夫猛獸當塗麒麟恐懼(晉書師/以下)
(子/)
如婬欲盛故生於鴿雀鴛鴦之中瞋恚盛故生於蚖蝮
虵螫中愚癡盛故生於猪羊蚌蛤中憍慢盛故生於師
子虎狼中掉戲盛故生獼猴中慳嫉盛故生餓狗中若
有少分施善餘福雖生在畜生於中微樂身口二業雖
由心為主然其口業受報者多如罵人輕躁喻如獼猴
即生猴中若言貪戾如烏語如狗吠騃如猪羊聲如驢
鳴行如駱駝自高如象惡如逸牛婬如鳥雀怯如猫狸
諂如野狐如是諸惡隨口受報(法苑/珠林)
師子五色而食虎於巨山之岫一噬則百人俯惟畏鉤
㦸(束晳發/蒙記)
法顯將至天竺去王舍城三十餘里有一寺逼暝過之
顯欲詣耆闍崛山寺僧諫曰路甚艱險阻且多黑師子
亟經噉人何由可至顯曰遠涉數萬里誓到靈鷲豈可
使積年之誠既至而廢耶衆莫能止乃遣兩僧送之顯
至山日將曛夕遂欲停宿兩僧危懼捨之而還顯獨留
山中燒香禮拜翹感舊跡如覩聖儀至夜有三黑師子
來蹲顯前䑛脣搖尾誦經不輟一心念佛師子乃低頭
妥尾伏顯足前顯以手麾之咒曰若欲相害待我誦竟
若見試者可使退矣師子良久乃去(神僧/傳)
沙門邵碩至四月八日成都行化碩於衆中匍匐作師
子形爾日郫縣亦見碩作師子形乃悟分身也(梁髙/僧傳)
跋摩嘗於别室坐禪累日不出寺僧遣沙彌往候之見
一白師子縁柱而立亘室彌漫生青蓮花沙彌驚恐大
呼往見師子豁無所見(神僧/傳)
佛告諸比丘汝等當聽古昔有兩惡獸為伴一名善牙
師子二名善搏虎晝夜伺捕衆鹿時有一野牛逐彼二
獸後食其殘肉以自全命時彼野牛竊自生念我今不
能久與相逐當以何方便鬭亂彼二獸令不復相隨時
野牛即往善牙師子所如是語善牙善搏虎有如是語
言我生處勝汝種姓勝汝形色勝汝力勢勝汝何以故
我日日得好美食善牙師子逐我後食我殘肉以自全
命即説偈曰形色及所生大力而復勝善牙不能善善
搏如是説善牙問野牛言汝以何事得知答言汝等二
獸共集一處相見自知爾時野牛竊語善牙已便往善
搏虎言汝知不善牙有如是語而我今日種姓生處悉
皆勝汝力勢亦勝何以故我常食好肉善搏虎食我殘
肉而自活命爾時即説偈言形色及所生大力而復勝
善搏不能善善牙如是説善搏問言汝以何事得知答
言汝等二獸共集一處相見自知後二獸共集一處瞋
眼相視善牙師子便作是念我不應不問便先下手打
爾時善牙師子向善搏虎而説偈曰形色及所生大力
而復勝善牙不如我善搏説是耶彼自念言必是野牛
鬬亂我等善搏虎説偈答善牙師子言善搏不説是形
色及所生大力而復勝善牙不能善若受無利言信他
彼此語親厚自破壞便成於怨家若以知真實當滅除
瞋惱今可至誠説令身得利益今當善降伏除滅惡知
識可殺此野牛鬭亂我等者即打野牛殺爾時佛告諸
比丘此二獸為彼所破共集一處相見不悦況復於人
為人所破心能不惱(四分/律)
此閻浮提有大國王名曰提毗總領八萬四千小國時
世無佛有辟支佛在山林中福度衆生禽獸亦附時有
師子名曰堅誓軀體金色食果噉草不害羣生有一獵
師剃除鬚髮身著袈裟内佩弓箭行見師子而心念言
可殺取皮以用上王足得脱貧值師子睡獵師便以毒
箭射傷師子驚覺即往欲害見著袈裟便自念言著袈
裟人不久在世必得解脱所以然者見此袈裟乃是三
世聖人標相我若害之則起惡心向三世諸賢聖人念
己息害毒箭入體命在不久即説偈言耶囉羅婆奢沙
沙訶説此語時天地大動無雲而雨諸天觀見雨華供
養死已剝皮持以奉王求索賞募王見念言經書有云
若有禽獸金色身者必是菩薩我今云何與物賞之若
與賞者同彼無異王即問言師子死時有何瑞應獵師
答言口説八字雨華動地無雲而雨王聞語已悲喜交
集即召諸臣令解是義無能解者時山林中有一仙人
名曰奢摩善解字義王即請来為王解説耶囉羅者謂
剃頭著袈裟者當於生死疾得解脱婆奢沙者謂剃頭
著染衣者皆是三世賢聖之相近於涅槃沙訶者謂剃
頭著染衣者當為一切諸天世人所見敬仰仙人解竟
王大歡喜即召四萬八千小王悉集共作七寶高車載
師子皮燒香散華盡心供養打金作棺盛師子皮以用
起塔爾時人民因是善心命終之後悉得生天(賢愚/經)
佛吿波斯匿王曰過去久遠阿僧祗刼此閻浮提有一
大國名波羅柰於時國王名波羅摩達王將四種兵入
山獵戲王到澤上馳逐禽獸單隻一乘獨到深林王時
疲極下馬小休爾時林中有牸師子懷欲心盛行求其
偶不能得值於林間見王獨坐婬意轉盛思欲從王近
到其邊舉尾背住王知其意而自思惟此是猛獸力能
殺我若不從意儻見危害王以怖故即從師子成欲事
已師子還去諸兵羣從已復来到王與人衆即還宫城
爾時師子從是懷胎十月滿足便生一子形盡似人唯
足斑斕師子憶識知是王有便衘擔来著於王前王亦
思憶知是己兒即收取養以足斑駮字為斑足(上象以/下)
王者自養有道則白象至負不死藥来(瑞應/圖)
神靈滋液百寶為用則白象至(援神/契)
梁翔法師曰象一名伽郍(北户/録)
象曰大客(天中/記)
漢制天子以象牙為火籠(西京/襍記)
人希見生象也而得死象之骨案其圖以想其生也故
諸人之所以意想者皆謂之象也(韓非/子)
無竭至舍衞國中野逢山象一羣無竭稱名歸命即有
師子從林中出象驚惶奔走後渡恒河復值野牛一羣
鳴吼而来無竭歸命如初尋有大鷲飛来野牛驚散遂
得免之(神僧/傳)
曇無懺從兄善能調象騎殺王所乗白耳大象王怒誅
之令曰敢有視者夷三族親屬莫敢往者懺哭而葬之
王怒欲誅懺懺曰王以法故殺之我以親而葬之並莫
違大義何為見怒傍人為之寒心其神色自若王竒其
志氣遂留供養之(上/)
始興郡陽山縣有人行田忽遇一象以鼻巻之遙入深
山見一象脚有巨刺此人牽挽得出病者即起相與躅
陸狀若歡喜前復載人就一汚濕地以鼻掘出數條長
牙送還本處彼境田稼常為象所困其象俗呼為大客
因語云我田稼在此恒為大客所犯若念我者勿復見
侵便見躑躅如有馴解於是一家業田絶無其患(異/苑)
昔日有人行在曠路逢大惡象為象所逐狂懼走突無
所依怙見一丘井即尋樹根入井中藏上有黑白二鼠
牙齧樹根此井四邊有四毒虵欲螫其人而此井下有
三大毒龍傍畏四虵下畏毒龍所攀之樹其根動搖樹
上有蜜五滴墮其口中于時動樹敲壞蜂窠衆蜂散飛
唼螫其人有野火起又復来燒大王當知彼人苦惱不
可稱計而彼人得味甚少苦患甚多其所味者如牛跡
水其所苦患猶如大海味如芥子苦如須彌味如螢火
苦如日月如藕根孔比於太虛亦如蚊子比金翅鳥其
味苦惱多少如是尊者言大王曠野者喻於生死彼男
子者喻於凡夫象喻於無常丘井喻於人身樹根喻於
人命白黑鼠者喻於晝夜齧樹根者喻念念滅四毒虵
者喻於四大蜜者喻於五欲衆蜂喻惡覺觀野火燒者
喻其老邁下有三毒龍者喻其死亡墮三惡道(法苑/珠林)
爾時摩竭國中有一長者生一男兒相貌具足甚可愛
敬其生之日藏中自然出一金象父母歡喜因瑞立號
名曰象護兒漸長大象亦隨大既能行步象亦行步出
入進止常不相離若意不用便住在内象大小便唯出
好金由是因縁庫蔵寶滿象䕶長大恒騎東西遲疾隨
意甚適人情阿闍世王聞知索㸔象護父子乗象在門
王聴乗象入内下象拜王王大歡喜命坐賜食麤略談
論須臾之間辭王欲去王告象護留象在此莫將出耶
象䕶慼然奉教留之空步出宫未久之間象没於地踊
在門外象護還得乗之象護慮王見害投佛出家得羅
漢道(賢愚/經)
華氏國王有一白象能滅怨敵若人犯罪令象蹋殺後
時象廏為火所燒移象近寺象聞比丘誦法句經偈云
為善生天為惡入淵象聞法已心便柔和起慈悲心後
付罪人但以鼻嗅舌舐而去都不肯殺王見斯已心大
惶怖即召諸臣共謀此事智臣白王此象近寺必聞妙
法是故爾耳今可移近屠肆處繫王用其言象見屠殺
惡心猛熾殘害更增是以當知一切衆生志性無定畜
生尚爾聞法生慈見殺增害豈況於人而不染習是故
智者宜應覺知見惡須棄覩善宜近勤聴經法
昔者菩薩身為象王其心𢎞遠照知有佛法僧常三自
歸每以普慈拯濟衆生誓願得佛當度一切從五百象
時有兩妻象王於水中得一蓮華厥色甚妙以惠適妻
適妻得華欣懌曰冰寒尤甚何縁有斯華乎小妻貪嫉
恚而誓曰會以重毒鴆殺汝矣結氣而殞魂靈感化為
四姓女顔華絕人智意流通博識古今仰觀天文明時
盛衰王聞若兹娉為夫人至即陳治國之政義合忠臣
王悦而敬之每言輒從夫人曰我夢覩六牙之象心欲
其牙以為珮几王不致之我即死矣王曰無妖言人聞
見笑爾夫人心生憂結王請議臣四人自云己夢曰古
今有斯象乎一臣對曰無有之也一臣曰王不夢也一
臣曰臣嘗知之所在彌遠一臣曰若能致之王無憂於
兹矣四臣即召四方射師問之南方師曰臣父嘗云有
之然遠難致臣上聞云斯人知之王即現之夫人曰汝
直南行三千里入山行二日許即至象所道邊作坑除
汝鬚髮著沙門服於坑中射之蔵取其牙將二寸来象
師如命行之象處先射象却著法衣服持鉢於坑中止
住象王見沙門即低頭言和南道士將以何事誡吾軀
命答曰欲得汝牙象曰吾痛難忍疾取牙去無亂吾心
令惡念生也志念惡者死入太山餓鬼畜生道中夫懷
忍行慈惡來善往菩薩之上行也人即截牙象曰道士
汝當却行無令羣象尋足跡也象適人去遠甚痛難忍
躃地大呼奄然而死即生天上羣象四来咸曰何人殺
吾王者行索不得還守王屍悲痛哀號師以牙還王覩
象牙心即慟怖夫人以牙著手巾適欲視之雷電霹靂
椎之吐血死入地獄佛吿諸沙門爾時象王者我身是
也大婦者裘夷是獵師者調達是夫人者好首是(六度/集經)
佛言過去久遠有二國王一是迦尸國王二是比提醯
國王比提醯王有大香象以香象力摧伏迦尸王軍迦
尸王作是念言我今云何當得香象摧伏比提醯王軍
時有人言我見山中有一白香象王聞此已即便募言
誰能得香象者我當重賞有人募言多集軍往彼取象
象思惟言若我遠去父母盲老不如調順往至王所爾
時衆人便自將香象向王邊王大歡喜為作好屋具被
蹋蹬敷著其下與諸妓女彈琴鼔瑟以娱樂之與象飲
食不肯食之時守象人来白王言象不肯食王自向象
所上古畜生皆能人語王問象言汝何故不食象答王
言我有父母年老眼盲無與水草父母不食我云何食
復白王言我欲去者王諸軍衆無能遮我但以父母盲
老順王来耳王今見聴我去供養父母終其年壽自當
還来王聞此語極大歡喜我等便為人頭之象此象乃
是象頭之人先迦尸國人惡賊父母無供養心因此象
故王即宣令一切國内若不孝養父母者當與大罪尋
即放象還養父母隨壽長短父母喪亡還来王所王得
白象甚大歡喜即時莊嚴欲伐彼國象語王言莫與鬭
諍凡鬭諍法多所傷害王言彼欺陵我象言聴我使往
令彼怨敵不敢欺侮王言汝若去者或能不還答言無
能遮我使不還者象即於是往彼國中比提醯王聞象
来至極大歡喜自出往迎既見象己而語之言即住我
國象白言不得即住我立身已来不違言誓先許彼王
當還其國汝二國王應除怨惡自安其國豈不快乎即
説偈言得勝増長怨負則益憂苦不諍勝負者其樂最
第一爾時此象説斯偈已即還迦尸國從是以後二國
和好爾時迦尸國王者今波斯匿王是比提醯王者今
阿闍世王是爾時白象者今我身是也(襍寶/蔵經)
迦葉佛時有兄弟二人俱為沙門兄持戒坐禪一心求
道而不布施弟布施修福而喜破戒兄從釋迦出家得
阿羅漢果衣常不充食常不飽弟生象多力能却怨敵
國王所愛金銀珍寶瓔珞其身封數百户邑供給此象
隨其所須時兄比丘值世大儉遊行乞食七日不得末
後得少麤食劣得濟命先知此象是前世弟便往詣象
手捉象耳而語之言我昔與汝俱有罪也象思比丘語
即識宿命見前因縁愁憂不食象子怖懼便往白王王
問象子先無人犯此象不象子答曰無他異人唯一沙
門来至象邊須臾便去王即遣人覓得沙門問言至象
邊何所道耶沙門答曰我語象云我與汝俱有罪耳沙
門向王具説如上王意便悟即放沙門(譬喻/經)
太子至年十嵗與兄弟捔力將欲出城于時有一大象
當城門住諸人皆不敢前提婆達多以手搏頭即便躃
地難陀以足指挑擲著路傍太子以手執象擲著城外
還以手接不令傷損象又還甦時諸人民歎未曾有(因/果)
(論/)
時有敵國怨家聞太子好喜布施在所求索不逆其意
即㑹諸臣及衆道士共集議言葉波國王有行蓮華上
白象名須檀延者多力徤鬬每與諸國共相攻伐此象
常勝誰能往乞者諸臣或言無能往者中有婆羅門八
人即白王言我能往乞當給我糧王即給之王便語言
能得象者我重賞汝道士八人即詣葉波國至太子宮
門悉皆挂杖俱翹一腳住自説言故從遠来欲有所乞
太子聞之甚大歡喜便出迎之前為作禮如子見父因
想慰勞問何所求道士答言我聞太子好喜布施不逆
人意欲從太子乞行蓮華上白象太子即將至廏中令
取一象道士等八人言我正欲得行蓮華上白象名須
檀延者太子言此大象是我父王之所愛重王視如我
若與卿者我即失父王意或逐我出國太子即日思惟
我前有要在所布施不逆人意今不與者違我本心若
不以此象施者何從得成無上平等即勅左右被象金
鞍疾牽來出太子左手持水澡道士手右手牽象以授
與之八人得象即咒願太子累騎白象歡喜而去(法苑/珠林)
昔有二人從師學道俱到他國路見象跡一人言此是
母象懷雌子象一目盲象上有一婦人懷女兒一人言
汝何以知之答曰以意思知汝若不信前到見之二人
俱及象所悉如所言一人自念我與汝俱從師學我獨
不見而汝獨知後還白師師為重開乃呼一人問曰何
因知此答曰是師常所教導者我見象小便地知是雌
象見其右足踐地深知懷雌也見道邊右面草不動知
右目盲見象所止有小便知是女人見右足蹈地深知
懷女我以纎密意思惟之耳師曰夫學當以意思穩審
乃達也(法苑珠林/  以下犀)
却塵犀海獸也然其角辟塵致之於座塵埃不入(述異/記)
犀行過叢林不通便開口露齒前向直指棘林自開(林/邑)
(國/記)
犀角駭狐(淮南萬/畢術)
獸曰𤣥犀處自林麓食唯棘刺體兼五肉或有神異表
露以角含精吐靈望如華燭置之荒野禽獸莫觸(南海/異物)
(志/)
犀角之好者稱雞昧白(廣/志)
江水為害蜀守李氷作石犀五枚二枚在府中一枚在
市橋下二枚在水中以壓水精因曰石犀里(蜀王本記/以下獬廌)
獬廌廣韻作􁀙􁀙
觟􁘡即獬廌也
獬豸名神羊窮竒名神狗(宛委/餘編)
獬廌食楝(風俗/通)
獬廌似山牛一角神人以廌遺黃帝帝曰何食何處曰
食薦春夏處水澤秋冬處松柏(説/文)
堯時有獬廌緝其毛為帝帳(田俅子/以下熊)
愛熊而食之鹽愛獺而飲之酒雖欲養之非其道(淮南/子)
熊山有穴焉熊之穴恒出神人夏啓而冬閉是穴冬啓
乃必有兵(山海/經)
熊獸蔵於山穴穴裏不得見穢及傷殘則合穴自死又
有居大樹孔中東土呼熊為子路以物擊樹云子路可
起於是便下不呼則不動也(述異/記)
陸居曰熊水居曰能(上/)
赤熊佞人遠姦猾息則入國(宋/書)
熊獸似豕山居冬蟄(説/文)
晉平公夢見赤熊闚屏惡之而有病使問子産子産曰
昔共工之卿曰浮逰既敗於顓頊自没沉淮之淵其色
赤其言善笑其形善顧其狀如熊常為祟見之堂上天
下之主死見堂下則邦人駭見門則臣憂見庭則無傷
窺君之屏病而無傷祭顓頊共工則瘳公如其言而疾
間(瑣/語)
邵陵高平黄秀以元嘉三年入山經月不還其兒根生
尋覓見秀蹲空樹中從頭至腰毛色如熊問其何故答
曰天譴如此汝但自去生哀慟而歸逾年伐山人見形
盡為熊矣(異/苑)
有人入林伐木迷惑失道時值大雨日暮饑寒惡蟲毒
獸欲侵害之是人入石窟中有一大熊見之怖出熊語
之言汝勿恐怖此舍温暖可於中宿時連雨七日常以
甘果美水供給此人七日雨止熊將此人示其道徑熊
語人言我是罪身多人怨家若有問者莫言見我人答
言爾此人前行見諸獵者問汝從何来見有衆獸否答
言見一大熊於我有恩不得示汝獵者言汝是人當以
人類相觀何以惜熊今一失道何時復来汝示我者我
與汝多分此人心變即將獵者示熊處所獵者殺熊即
以多分與之此人展手取肉二肘俱墮獵者言汝有何
罪答曰是熊㸔我如父視子今我負恩將是罪報獵者
恐怖不敢食肉持施衆僧上座是羅漢語諸下座此是
菩薩未來出世當得作佛莫食此肉即時起塔供養王
聞此事勅下國内背恩之人無令住此(法苑珠林/  以下虎)
大虎出有時猶龍見有期也隂物以冬見陽蟲以夏出
出應其氣氣動其類參伐以冬出心尾以夏見參伐則
虎星心尾則龍象象出而物見氣至而類動天地之性
也(論/衡)
虎有子不能搏攫者殺之為其墮武也(淮南/子)
虎行以𤓰圻地卜食觀竒偶而行今人畫地卜者曰虎
卜
鵲食猬猬食□鸃□鸃食豺豺食駁駁食虎他如𤣥龜
食􁝊飛鼠㫁猨狼虱喫鶴青腰食虎皆以小制大所謂
禽之制其氣也
虎交而月暈(襍/俎)
山中寅日有自稱虞吏者虎也稱當路君者狼也稱令
長者老狸也卯日稱丈夫者兎也稱東王父者麋也稱
西王母者鹿也辰日稱雨師者龍也稱河伯者魚也稱
無腸公子者蟹也巳日稱寡人者社中虵也稱時君者
龜也午日稱三公者馬也未日稱主人者羊也稱吏者
麞也申日稱人君者猴也稱九卿者猿也酉日稱將軍
者雞也稱捕賊者雉也戌日稱人姓字者犬也稱城陽
公仲者狐也亥日稱人君者猪也子日稱社君者鼠也
稱神人者伏翼也丑日稱書生者牛也但知其物名則
不能為害也(抱朴/子)
四方煩擾小民失恩虎衘魚(斗運/樞)
虎陳魏宋楚之間或謂之李父江淮南楚之間謂之李
耳(虎食物值耳即/止以觸其諱故)或謂之於䖘(於音烏今江南山夷/呼虎為䖘音狗竇反)自
闗東西或謂之伯都(俗曰伯都事詳/虎説  方言)
寅獸白齒亦能見機亦云寅客(真/誥)
漢中山有虎生角道家云虎千年則牙蜕而角生(述異/記)
堯為天子季秋下旬夢白虎遺吾馬喙子其母曰扶始
升高丘賭白虎上有雲感已生臯陶索扶始問之如堯
言明於刑法故立臯陶為大理(春秋元/命苞)
天命湯白虎戲朝其終白虎在野(春秋孔/演圖)
有虎在乎葭中天子將至七萃之士高奔戎請生捕虎
必全之乃生捕虎而獻之天子命之為柙而畜之東虞
是為虎牢(穆天/子傳)
周王欲殺王子宜咎立伯服釋虎將執之宜咎叱之虎
弭耳而服(瑣/語)
周幽王時牛化為虎羊化為狼洛南有避狼城云幽王
時羣羊為狼食人故築城避之今洛中有狼村是其處
也(述異/記)
孔子嘗遊於山使子路取水逢虎於水所與共戰攬尾
得之内懷中取水還問孔子曰上士殺虎如何子曰捉
虎頭又問中士殺虎如何子曰捉虎腰又問下士殺虎
如何子曰捉虎尾子路出尾棄之因恚孔子曰夫子知
水所有虎使我取水是欲死我乃懷石盤欲中孔子又
問上士殺人如之何子曰上士殺人用筆端又問中士
殺人如之何子曰中士殺人用舌又問下士殺人如之
何子曰下士殺人懷石盤子路出而棄之於是心服(殷芸/小説)
齊景公獵上山見虎下澤見虵問晏子曰此不祥耶曰
有賢不知知而不用用而不任此不祥也山是虎室澤
是虵窟何不祥乎(説/苑)
中行繆伯手搏虎而不能生也(力能殺虎而/徳不能服之)蓋力優而
克不能及也(淮南/子)
趙王逰於圃中左右以莵與虎而輒觀之盻然環其眼
王曰可惡哉虎目也左右曰平陽君之目可惡過此見
此未有害也見平陽君之目如此者則必死矣(韓/子)
漢景帝好逰獵見虎不能得之乃為珍饌祭所見之虎
帝乃夢虎曰汝祭我欲得我牙皮耶我自殺從汝取之
明日帝入山果見此虎死在祭所乃命剝取皮牙餘肉
復為虎(獨異/志)
都區寶者後漢人居父喪鄰人格虎虎走趨其廬中即
以蓑衣覆蔵之鄰人尋跡問寶寶曰虎豈有可念而蔵
之乎此虎後送禽獸以助寶祭(安成/記)
顧少連補登封主簿邑有虎孽民患之少連命塞陷穽
移文嶽神虎不為害(汝南先/賢傳)
王業字子香為荆州刺史有徳政卒於支江有三白虎
低頭曵尾宿衞其側及喪去踰州境忽然不見共立碑
文號曰支江白虎也(陳留耆/舊傳)
葛仙翁憑白桐几學道數年白日登仙几化為白虎三
脚兩頭往往人見之(會稽/典録)
道士王暉者魏時人白羊公之弟子也居華嶽洞真觀
常種黄精於溪側虎為之耕豹為之耘出入亦乗虎豹
具薦轡行鞭策如人乗馬無異餌黄精蒼术積有嵗時
其後以道術傳王法沖乃尸解而去(真仙/通鑑)
晉武帝太康六年南陽獲兩足虎虎者隂精而居乎陽
金獸也南陽火名也金精入火而失其形王室亂之妖
也其七年十一月景辰四角獸見於河間天戒若曰角
兵象也四者四方之象當有兵革起於四方後河間王
遂連四方之兵作為亂階(搜神/記)
江漢之域有貙人其先廩君之苗裔也能化為虎長沙
所屬蠻縣東高居民曽作檻捕虎檻發明日衆人共往
格之見一亭長赤幘大冠在檻中坐因問君何以入此
中亭長大怒曰昨忽被縣召夜避雨遂誤入此中急出
我曰君見召不當有文書耶即出懷中召文書於是即
出之尋視乃化為虎上山走或云貙虎化為人好著紫
葛衣其足無踵虎有五指者皆是貙
晉太元元年江夏郡安陸縣師道宣年二十二少未了
了後忽發狂變為虎食人不可紀後有一女子樹上採
桑虎取食之竟乃蔵其釵釧於山石間後復人形知而
取之經年還家復為人遂出仕官為殿中令史夜共人
語忽道天地變怪之事自云我曾得病發狂遂化
為虎啗人言其姓名同坐人或有食其父子兄弟者於
是號哭捉送赴官遂餓死建康獄中
丹陽人沈宗在縣治下以卜為業義熙中左將軍檀侯
鎮姑熟好獵以格虎為事忽有一人著皮袴乗馬從一
人亦著皮袴以紙裹十餘錢来詣宗卜云西去覓食好
東去覓食好宗為作卦卦成告之東向吉西向不利因
就宗乞飲内口著甌中狀如牛飲既出東行百餘步從
者及馬皆化為虎自此以後虎暴非常
蘇易者廬陵婦人善㸔産夜忽為虎所取行六七里至
大壙厝易置地蹲而守見有牝虎當産不得解匍匐欲
死輒仰視易怪之乃為探出之有三子生畢牝虎負易
還再三送野肉於門内(並/上)
介象入山冀遇神仙臥石上有一虎往䑛象額象謂曰
天使汝来侍衞我者汝且停若山神使汝試我者汝自
去虎乃去(神仙/傳)
永初中邵都梁馮恭醉臥於山路夜有虎来以頭枕其
背恭中宵展轉以手搏之復大寢向曉始醒猶見虎蹲
在脚後若有宿命非智力所及也(異/苑)
晉沙門釋法安者廬山之僧遠法師弟子也義熙末陽
新縣虎暴甚盛縣有大社樹下有築神廟左右民居以
百數遭虎死者夕必一兩人法安嘗逰其縣暮投此村
民以懼虎早閉門閭且不識法安不肯受之法安遙之
樹下坐禪通夜向曉有虎負人而至投樹之北見安如
喜如跳伏安前安為説法授戒虎踞地不動有頃而去
至旦村人追死者至樹下見安大驚謂其神人故虎不
害自兹以後虎患遂息(法苑/珠林)
晉時會稽嚴猛婦出採薪為虎所害後猛行至蒿中忽
見云君今日行必遭不善我當相免也既而俱前忽逢
一虎跳踉向猛婦舉手指虎狀而遮䕶須臾有二胡人
荷㦸而過婦因指之虎即擊胡猛得免也(異/苑)
宋元嘉中章安縣人常屠虎至海口見一蟹大如笠脚
長三尺取食甚美其夜夢一少姬語云汝噉我肉我食
汝心明日其人為虎所食
商亮字子華舉孝㢘到陽城遇兩虎爭一羊亮按劍直
前斬羊虎乃各以其一半去時人為之謠曰石里之勇
商子華暴虎見之蔵爪牙(上/)
義熙四年東陽郡大朱縣吴道宗少失父單與母居會
道宗收債不在隣人聞其屋中砰磕之聲闚不見其母
但有烏斑虎在其室中鄉曲驚怕恐虎入食其母便鳴
鼓會人共往救之圍宅突進不見其虎但見其母語如
常不解此意兒還母語之曰宿罪見追當有變化事後
一月日便失其母縣界内虎災屢起皆云烏斑虎百姓
患之發人格擊之殺數人後人射虎中膺弁㦸刺中其
腹然不能即死經數日後虎還其家故床上不能復人
形伏床上而死其兒號泣而葬其母如法朝夕哭臨(齊諧/記)
梁衡山侯蕭泰為雍州刺史鎮襄陽時虎甚暴村門設
檻機發村人炬火燭之見一老道士自陳云從村告乞
還誤落檻中共開之出檻即成虎馳去
梁末始興人黃乾有妹小珠聘同縣人李肅小珠共嫂
入山采木實過神廟而小珠在廟戀慕不肯歸及將還
復獨走上廟見人即入草中乾妻来告肅肅以為更有
他意肅被縣召將一伴夜還值風雨見廟屋有火二人
向火炙衣見神床上故衣少間聞外有行聲二人惶怖
入神床屏風後須臾見一虎振尾奮迅直至火邊自脱
牙爪巻皮置床上著衣向火坐肅㸔乃小珠也肅往抱
小珠共語不應明日將歸送向乾家乃閉置一室擲生
肉則接食之其母恒㸔守之惟見一猪少日又成虎村
人乃將弓弩上舍發屋射殺之(虎/薈)
廷尉沈僧照聴南山彪嘯云國有邊事當選人丁(梁/典)
後周楊忠從太祖狩於龍門獨當一虎左挾其腰右拔
其舌太祖壯之北臺謂虎為揜于因以字之(周/書)
曇詢山行值二虎相鬭累時不歇詢乃執錫分之以身
為翳語云同居林藪計無大乖幸各分路虎低頭受命
便飲氣而散屢逢熊虎交諍事略同此而或廓居榛梗
唯詢一蹤入鳥不亂獸見如偶每入禪定七日為期白
虎入房仍為窟宅獨處靜院不出十年初遘疾彌留忽
有神光照燭香風拂扇又感異鳥白頸赤身繞院空飛
聲淚哀切氣至大漸鳥住堂基自後狎附不畏人物或
在房門至於臥席悲呌逾甚血沸眼中既爾往化鳥便
飛出外空中旋轉奄然翔逝又猛虎遶院悲吼兩宵雲
昏三日天地結慘(神僧/傳)
釋靜藹附節終南有終焉之志烟霞風月樂而亡返山
本無水須便澗飲當於昏夕覺人侍立忽降虎来前爮
地而去及明觀之漸見潤濕使人淘掘飛泉通涌從是
已来遂省挹酌今錫谷避世堡虎爮泉是也(法苑/珠林)
有人常隨佛調山行數十里天暮大雪調入石穴虎窟
中宿虎還共臥窟前調謂虎曰我辱汝處有愧如何虎
乃弭耳下山(神僧/傳)
竺曇猷移始豐赤城山石室坐禪有猛虎數十蹲在猷
前猷誦經如故一虎獨睡猷以如意扣虎頭問何不聴
經俄而羣虎皆去有頃壯虵競出大十圍循環往復舉
頭向猷經半日復去(上/)
雪山之下多有襍類諸獸馳逰各各相隨任其所食時
彼獸中有一㹀虎端正少雙於諸獸中無比類者彼虎
如是毛色光鮮為於無邊諸獸求覓欲取為對各各皆
言汝屬我来汝屬我来復有諸獸自相謂言汝等且待
莫共相爭聽彼牸虎自選取誰即為匹偶彼獸即是我
等之王時諸獸中有一牛王向於牸虎而説偈言世人
皆取我之糞持用塗地為清淨是故端正賢牸虎應當
取我以為夫是時牸虎向彼王説偈答言汝項斛領甚
高大止堪駕車及挽犁云何將此醜身形忽欲為我作
夫主是時復有一大白象向於牸虎而説偈言我是雪
山大象王戰鬭用我無不勝我既有是大威力汝今何
不作我妻是時牸虎復以偈答彼白象言汝若見聞獅
子王膽讋驚怖馳奔走遺失屎尿狼籍去云何堪得為
我夫爾時彼中有一獅子諸獸之王向彼牸虎而説偈
言汝今觀我此形容前分濶大後纎細在於山中自恣
活復能存恤餘衆生我是一切諸獸王無有更能勝我
者若有見我及聞聲諸獸悉皆奔不住我今如是力猛
壯威神甚大不可論是故賢虎汝當知乃可為夫作扵
婦時彼牸虎向獅子而説偈言大力勇猛及威神身體
形容悉端正如是我今得夫已必當頂戴而奉承(法苑/珠林)
(下以/  鹿)
魚懷珠而鱗紫鹿帶玉而角斑(説/林)
鹿食龜麂食虵(𤣥/覽)
鹿者純善之獸王孝則白鹿見王者明惠及下則見(瑞應/圖)
白麞王者刑罰理則至(説/文)
蟩為蚊黄魚為鸚鵡汝魚之斑者為鹿
邪希有鹿兩頭而角且千一角者為天鹿兩角者為辟
邪道書有五頭鹿其角且千
大林中塔佛與調達昔為鹿王佛代孕鹿命野處野鹿之
號因此得名(西域/傳)
蜀郡頤墓山山有穴如墓之口故名崕巗直峭有平地
百餘步坦然方正諸山之鹿一日一聚其中號曰鹿市
(圖/經)
黄帝時南夷乗白鹿来獻鬯(宋/志)
夏禹之時神鹿行於河水(金樓/子)
老子騎青鹿上昇(仙/鑑)
太微真人尹澄字初黙曾行山中遇鹿有傷足躓頓不
前者澄哀其苦乃以藥封之後因入山忽遇洪雨食盡
衣單困於林藪時有羣鹿奄至相依而止饑則吮其乳
安則臥其懷相隨累日而返(上/)
夷齊棄薇不食有白鹿乳之
楚元王在鬱林大獵於雲夢之澤有鹿哀鳴王釋之後
吳侵楚萬鹿乗月黑馳繞吴軍若萬馬奔聲呉軍驚遁
楚王明日達吳營見鹿無數環之一大白鹿叙其報恩
曲折楚王乃為立廟以旌其徳
辛孟年七十與麋鹿同羣遊世謂之鹿仙(潘岳闗/中記)
丁茂字仲慮交趾人也至孝母終負土治冢列植松柏
白鹿逰乎左右(廣州先/賢傳)
黄列子者嘗逰獵九江射中五色神鹿逐跡尋穴遇神
芝服而得仙
楚王英宫樓未成鹿走上階其後果薨昌邑王時夷鴣
鳥集宫殿下其後昌邑王竟亡會稽東郡都尉禮文伯
時羊伏㕔下其後遷為東莱太守都尉王子鳯時麕入
府中其後遷丹陽太守(論/衡)
成帝末年宫中雨一蒼鹿殺而食之其味甚美(述異/記)
辛繕字公文少治春秋詩易隱居𢎞農華隂弟子受業
者六百餘人所居傍有白鹿甚馴不畏人(三輔/决録)
襄陽蘇嶺山廟門有二石鹿夾之故謂之鹿門山習氏
記云習郁常為侍中從光武幸黎丘郁與光武俱夢見
蘇嶺山神因使立祠郭重産記云雙石鹿自立如鬭採
伐人常過其下或有時不見鹿因是知有靈瑞梁天監
初有蚌湖村人於此澤間獵見二鹿極大有異於恒鹿
乃走馬逐之鹿即透澗直向蘇嶺人逐鹿至神所遂失
所在惟見廟前二石鹿獵者疑是向者鹿所化遂迴其
夜夢見一人著單巾幘黄布袴褶語云使君遣我牧馬
汝何驅迫賴得無他若見損傷豈得全濟(襄陽/記)
昔番陽郡安樂縣有人姓彭世以捕射為業兒隨父入
山父忽蹶然倒地乃變成白鹿兒悲號追鹿超然遠逝
遂失所在兒於是不捉弓終身至孫復學射忽得一白
鹿乃於鹿間得道家七星符有其祖姓名年月分明視
之惋悔乃燒去弧矢(列異/傳)
有一士人姓車是淮南人天雨舍中獨坐忽有二年少
女來就之著紫纈襦立其牀前共語笑車疑之天雨如
此女人從外来而衣服何不沾濕必是異物其壁上先
挂一銅鏡徑數寸回顧鏡中有二鹿在牀前因將刀斫
之而悉成鹿一走去獲一枚以為脯食之(五行/記)
有人捕鹿獲之為人所竊詣管輅為卦云東巷第三家
候無人時發其屋頭第七椽以瓦著椽下明日食時自
送還汝也其夜盜者父患頭痛亦来自占輅令歸之病
乃愈(異/苑)
昔張盍蹹及孺甯成二人並精思於蜀雲臺山石室中
忽有一人著黄練單衣葛巾到其前曰勞乎道士乃辛
苦幽深於是二人顧視於鏡乃見是鹿也因問曰汝是
草中老鹿何敢詐為人形也言絶即逐其鹿而走去(抱/朴)
(子/)
東晉義熙中鄱陽李嬰李滔兄弟二人善於用弩嘗得
大鹿解其四脚懸著樹上以臟為炙方欲共食遙見山
下有人長三丈許疾步而来手持大囊既至歛取鹿頭
骼皮骨并火上雜肉悉納囊中徑負入山嬰兄弟須臾
俱卒
石勒嘗傭於臨水為逰軍所囚會有羣鹿傍道軍人競
逐之勒乃獲免俄而見一老父謂勒曰向来羣鹿者我
也君應為列國主故相救耳
貞山在毘陵郡梁時有村人韓文秀見一鹿産一女子
在地遂收養之及長與凡女有異遂為女冠梁武帝為
别立一觀號曰鹿娘後死入棺武帝致祭開棺視之但
聞異香不見骸骨遂葬棺於毘陵因號其葬處為貞山
(述異/記)
沙門惠原本姓春氏義陽人也少以弓弩為業至武陵
山射一孕鹿將死能言曰吾先身只殺汝汝今遂併殺
害我母子既是縁對應為汝死復向言曰吾尋當成佛
也汝可行善生生代代勿復結寃惠原即悟前縁遂落
髮於鹿死之處而置迦藍名耆闍窟山寺王融别傳言
惠死後十年有人於武當山下見之(朗州/圖經)
慧約季父喜畋獵化終不改約常歎曰飛走之類去人
甚遠好生惡死此情何别乃絶羶腥叔父遂避於他里
恣行勦戮夢赤衣使者手持矛㦸謂曰汝終日殺生菩
薩教化又不能止捉来就死驚覺汗流旦便毀諸獵具
深改前咎約復至常所獵處見麋鹿數十頭騰倚隨船
若有愧謝者(神僧/傳)
梁小莊嚴寺在建康定隂里本是晉零陵王廟地天監
六年度禪師起造時有鄒文立者世以烹屠為業嘗欲
殺一鹿鹿跪而流淚以為不祥即加刳剖鹿懷一麑尋
當産育就庖哀切有惻害心因斯患疾眉鬚皆落身瘡
並壞因生慚愧深起悔責乃求道度禪師發露重懴立
大誓願罄捨家貲迴買此地為立伽藍(梁京/寺記)
僧崖焚身後八月中獵人牟難當者於就嶠山頂行獵
搦箭弓弩舉眼望鹿忽見崖騎一青麖獵者驚曰汝在
益州已燒身死今那在此崖曰誰道許誑人耳汝能燒
身不射獵得罪也汝當勤力作田矣便爾别去又至冬
間崖兄子於溪中忽聞山谷喧動若數萬衆舉望見崖
從以兩僧執錫而行因追及之欲捉袈裟崖曰汝何勞
捉我乃指前雞猪曰此等音聲皆有詮述如汝等語他
人不解餘國言音汝亦不解人畜有殊皆有佛性但為
惡業故受此形汝但力田莫養禽畜(神僧/傳)
有佛世尊號曰寶徳我時作摩納之子此會衆生住佛
智慧者往昔之時悉在鹿中我時發願如是諸鹿我皆
令住佛智慧中時鹿聞已尋皆發願得如是一切勇(法苑/珠林)
昔有一菩薩身為九色鹿毛色九種角白如雪常在恒
水邊飲食水草與一烏為知識時水中有一溺人隨流
来下或出或沒仰頭呼天山神樹神諸天龍神何不愍
我鹿聞下水救之語言汝可騎我捉我角負出上岸溺
人下地繞鹿三匝向鹿叩頭乞為人天作奴給其使令
採取水草鹿言不用且各自去欲報恩者莫道我在此
人貪我皮角必来殺我時國王夫人夜夢見九色鹿即
詐病不起王問何以答曰我昨夜夢見非常之鹿其毛
九種色其角白如雪我思欲得其皮作坐褥其角作拂
柄王當為我得之王若不得我將死矣王募國中若有
能得當分國而治賜其金鉢盛滿銀粟賜其銀鉢盛滿
金粟溺人聞之欲取富貴念是鹿是畜生死活何在往
至王所言知鹿處王大歡喜言汝若能得其皮角来者
報之半國溺人面上即生癩瘡溺人言大王此鹿雖是
畜生大有威神王宜多出人兵乃可得耳王即大出人
衆徑到恒水邊烏在樹頭見人兵来即呼鹿言知識且
起王兵来至鹿熟睡眠臥不覺烏下喙耳鹿方驚覺四
向顧望無復走地便往趣王車邊傍臣欲射王曰莫射
此鹿非常將是天神鹿言大王且莫射我我前活王國
中一人鹿復長跪問王曰誰道我在此王便指示車邊
癩面人是也鹿即仰頭視此人面眼中淚出不能自勝
此人前溺在水中我不惜身命自投水中負此人出約
不相道人心反復不如水中浮木也王有愧色乃曰汝
受其恩奈何反欲殺之背恩如是即下勅國中若有驅
逐此鹿老當誅五族其人因癩而死(九色/鹿經)
昔有國王名梵達多以此林施與羣鹿故名施鹿林如
羯蘭鐸迦長者於王舍城竹林園中穿一池以施羯蘭
鐸迦鳥令其逰戲因名施羯蘭鐸迦池此亦如是故名
施鹿林(法苑/珠林)
昔摩竭國甘黎園中城北石室窟中有衆多獵師入山
逰獵廣施羅網殺鹿無數復還上山時有一鹿墮彼􁀙
(􁀙去/聲)中大聲呼喚獵師聞己各各奔馳自還墮􁀙傷害
人民不可勝數雖復不死被瘡極重痛不可言各相扶
持乃到其舍求諸膏藥以傅其瘡室家五親各迎屍喪
歸還被瘡衆生念知瘡瘥厭患逰獵宿縁應度便自捨
家學道作沙門(上/)
佛告諸比丘過去久遠無量世時波羅柰國中有山名
曰仙山有梵志在彼山住大小便利於石上後有精氣
墮於行處有一雌鹿來䑛即便有身十月滿足来至仙
人所生一女子端正殊妙唯脚似鹿梵志取之養育長
成梵志事火使火不絶此女宿火小不用意使令火滅
此女恐怖畏梵志瞋有餘梵志離此住處此女往彼乞
火梵志見跡跡有蓮華要此女言遶我舍七帀當與汝
火若去時亦遶七帀莫行本踪異道而還即如其言取
火而去時梵豫國王出行遊獵見彼梵志繞舍周帀十
四重蓮華復見二道有兩行華怪其所以問梵志言都
無水池云何有此妙華彼具答之王尋華跡至梵志所
從索女㸔見其端正甚適悦意即從梵志求索此女梵
志與王王即立為第二夫人後時有身相師占言當生
千子王大夫人聞己生妬漸作計校恩厚招喻鹿女左
右多與財寶十月滿足便生千葉蓮華欲生之時大夫
人以物縵眼不聴自㸔捉臭爛馬肺承著其下取千葉
蓮華盛著籃裏擲於河中還為解眼而語之言㸔汝所
生唯見一段臭爛馬肺王遣人問為生何物而答王言
唯生臭肺大夫人而語王言王喜倒惑此畜生所生仙
人供養生此不祥臭穢之物王大夫人即便退其夫人
之職不復聴見時烏耆延王將諸徒衆從夫人綵女下
流逰戲見黄雲蓋從河上流隨水而来王作是念此雲
蓋下必有神物遣人往㸔於黄雲下見有一籃即便接
取開而㸔之見千葉蓮華葉葉有一小兒取之養育以
漸長大各有大力烏耆延王常貢獻梵豫王集諸獻物
遣使欲去諸子問言欲作何等時王答言欲貢獻彼梵
豫國王諸子答言若有一子猶望能服天下使来貢獻
況有千子而當獻他千子即時將諸軍衆降伏諸國次
到梵豫國王聞軍至募其國中誰能攘却如此之敵都
無有人能攘却者第二夫人来受募言我能却之問言
云何得却夫人答言但為我作百丈之臺我坐其上必
能攘却作臺已竟夫人在上而坐爾時千子欲舉弓射
自然手不能舉夫人語言汝慎莫舉手向父母我是汝
母千子問言何以為驗母答子言我若搆乳一乳有五
百岐各入汝口是汝之母若當不爾非是汝母即時兩
手搆乳一乳之中有五百岐入千子口中其餘軍衆無
有得者千子降伏向父母懴悔諸子於是和合二國無
復怨讐(襍寶/蔵經)
往昔久遠無數世時有五通比丘名精進力在山中樹
下閑寂求道時有四禽獸依附左右常得安隠一者鴿
二者烏三者毒虵四者鹿是四禽獸者晝行求食暮則
還宿四禽獸一夜自相問言世間之苦何者為重烏言
饑渴最苦饑渴之時身羸目冥神識不寜投身羅網不
顧鋒刃我等喪身莫不由之以此言之饑渴為苦鴿言
婬欲最苦色欲熾盛無所顧念失身滅命莫不由之毒
虵言瞋恚最苦毒意一起不避親疎亦能殺人復亦自
殺鹿言驚怖最苦我在林野心恒怵惕畏懼獵師及諸
豺狼髣髴有聲奔投坑岸母子相捐肝膽悼悸以此言
之驚怖為苦比丘聞之即答之曰汝等所論是其末耳
不究苦本天下之苦無過有身身為苦器憂畏無量吾
以是故捨俗學道滅意㫁想不貪四大欲㫁苦源志存
泥洹是故知身為大苦本故書云大患莫若於身也(法/苑)
(珠林兔/以下)
赤兔王者徳盛則至(宋/書)
白兔王者敬耆老則見(上/)
王者恩加耆老則白兔見一本曰王者應事疾則見赤
兔者王者徳茂則見(瑞應/圖)
熒惑不明雉生兔焉(春秋考/異郵)
君失徳則地吐泉魚啣兔(春秋元/命苞)
兔毫出𤣥菟樂浪(范子/計然)
殷紂時龜生毛兔生角是甲兵將興之兆(述異/記)
宣王三十年有兔舞於鎬京(竹書/紀年)
后羿獵於巴山獲一兔大如驢異之置柙中中塗失去
柙掩如故羿夜夢一人冠服如王者謂羿曰我鵷扶君
為此土之神而何辱我我將假手於逄蒙是日逄蒙弑
羿而奪之位兔曰鵷扶自此始也(雲忩私志/  以下馬)
趣馬(趣養/馬者)掌贊正良馬(賛助校人而正/良馬之弗良者)而齊其飲食(所/以)
(養之使無/饑渴之害)簡其六節(所以閑之以/辨六馬之等)掌駕説之頒(駕以行/説以止)
(有勞逸之節故/叙而頒之說稅)辨四時之居治(居謂牧廏所處之宜治/謂執駒攻特之屬治直)
(吏/反)以聽馭夫(周/禮)
巫馬掌養疾馬而乗治之相醫而藥攻馬疾受財于校
人馬死則使其賈粥之入其布于校人
圉師掌教圉人養馬春除蓐釁廏始牧夏庌馬冬獻馬
射則充椹質茨牆則翦闔
圉人(良馬匹一人/駑馬麗一人)掌養馬芻牧之事以役圉師凡賓客
喪紀牽馬而入陳廞馬亦如之
馬質(主平/馬價)掌質馬(質正也買馬/則平其價值)馬量三物(三馬之材必/量其高下然)
(後可知/其價也)一曰戎馬二曰田馬三曰駑馬(下材而共/冗事之馬)皆有
物賈(以其材之美惡/定其價之高下)綱惡馬(馬之惡者則綱維之/所以禁其奔踶也)凡受
馬於有司者(有司謂校人之屬受/馬謂國事當用馬者)書其齒毛與其賈(馬/質)
(則書其年齒毛/色及其價值)馬死則旬之内更旬之外入馬耳以其
物更其外否馬及行則以任齊其行若有馬訟則聴之
(有爭馬之訟/則聴其曲直)禁原蠶者(原再也蠶為龍精與馬同祖一/嵗再蠶則蠶勝而馬衰故禁之)
校人(馬官/之長)掌王馬之政(政謂差檡/養乗之數)辯六馬之屬(馬之屬/不同而)
(所駕亦異/故辯之)種馬一物(種謂馬之至良而可以為種者王/路用之一物者謂以一類相從也)
戎馬一物(戎路駕/戎馬)齊馬一物(金路駕/齊馬)道馬一物(象路駕/道馬)
田馬一物(田路駕/田馬)駑馬一物(以給宫/中之役)凡頒良馬而養乗
之(頒良馬謂頒之於圉師圉人趣馬/馭夫僕夫也養之乗之然後教也)乗馬一師四圉(四/匹)
(曰乗養馬曰圉乗馬分/為四圉圉師一人主之)三乗為皁(馬十二/匹為皁)皁一趣馬(下/士)
(一人/主之)三皁為繫(馬三十六/匹為繫)繫一馭夫(中士一/人主之)六繫為廐
(馬二百一十/六匹為廐)廐一僕夫(上士一/人主之)六廐成校(六馬各一廐/共成一校凡)
(千二百九十六/匹而王馬少備)校有左右(二校分/為左右)駑馬三良馬之數(五/馬)
(皆為良馬惟駑馬一/物獨三倍良馬之數)麗馬一圉(二馬為麗是二/駑馬共為一圉)八麗一
師(馬十六匹/共一圉師)八師一趣馬(馬百二十八/匹共一趣馬)八趣馬一馭夫
(馬一千二十四匹共一馭夫也駑馬三良馬之數/五良一駑凡一千四百五十六匹而王馬大備矣)　天
子十有二閑(閑必木為之以防馬也六廐/成校校有左右故十二閑也)馬六種(種馬/戎馬)
(齊馬道馬/田馬駑馬)邦國六閑(諸侯良馬三/閑駑馬三閑)馬四種(無種馬/戎馬也)家四
閑(卿大夫良馬一/閑駑馬三閑)馬二種(止有田/馬駑馬)凡馬特居四之一(特/牡)
(馬也三牝一牡/欲其生之衆也)　春祭馬祖(祭天/駟星)執駒(馬二嵗為駒性/未定執之無令)
(近/母)夏祭先牧(祭始養/馬者)頒馬攻特(牡馬蹄齧不可乗用故/因夏頒馬而攻鑿其蹄)
(也/)秋祭馬社(祭始乗/馬者)臧僕(簡為馭者/令皆善也)冬祭馬步(祭神為/災害馬)
(者/)獻馬(獻成馬/於王)講馭夫(馭夫馭貳車從車/使車者講簡習也)　凡大祭祀
朝覲會同(皆有合/用之馬)毛馬而頒之(齊其毛色/而頒授之)飾幣馬(以馬/賜遺)
(則校人/飾之)執朴而從之(馭者執鞭/策而從之)凡賓客受其幣馬(受其/庭實)
(之/馬)大喪飾遺車之馬及葬埋之田獵則帥驅逆之車
凡將事于四海山川則飾黄駒(黄中之色也謂/殺駒以祈沈也)凡國之
使者共其幣馬(幣馬或以賜諸/侯或以私覿)凡軍事物馬而頒之(齊/其)
(足力而/頒授之)等馭夫之禄(自馭馬以下皆有禄/舉馭夫以見之也)宫中之稍食
(謂馬皆冇養乗於/宫中者  並上)
黄鵠之飛日行千里有必飛之備也騏驎騄駬每一日
走千里有必走之勢也虎豹熊羆而無敵者有必勝之
理也(商/子)
馬毛大尾親友自絶(註云取馬毛大尾置朋友衣中及/夫婦衣中則各自相憎矣  萬畢)
(術/)
古之善相馬者寒風氏相口齒麻朝相頬子女厲相目
衞忌相髭許鄙相􁩃投伐褐相胸脇管青相膹肳陳悲
相股脚秦牙相前賛君相後(吕氏/春秋)
馬頭為王欲得方目為丞相欲得光脊為將軍欲得强
腹脇為城郭欲得張四下為令欲得長凡相馬之法先
除三羸五駑乃相其餘大頭小頸一羸弱脊大腹二羸
小頸大蹄三羸大頭緩耳一駑長頸不折二駑短上長
下三駑大髂(括賈/切)短脇四駑淺䯑薄騧五駑(齊民/要術)
相馬不蔵法肝欲得小耳小則肝小肝小識人意肺欲
得大鼻大則肺大肺大則能奔心欲得大目大則心大
心大則猛利不驚目四滿則朝暮徤腎欲得小腸欲得
厚且長腸厚則腹下廣方而平脾欲得小膁腹小則脾
小脾小則易養望之大就之小筋馬也望之小就之大
肉馬也皆可乗致致瘦欲得見其肉(謂前肩/守肉)致肥欲得
見其骨(骨謂/頭顱)馬龍顱突目平脊大腹䏶重有肉此三事
備者亦千里馬也水火欲得分(水火在鼻/兩孔間也)上唇欲急而
方口中欲得紅而有光此馬千里馬上齒欲鉤鉤則壽
下齒欲鋸鋸則怒頷下欲深下唇欲緩牙欲去齒一寸
則四百里牙劍鋒則千里嗣骨欲廉如織杼而濶又欲
長(頬下側/八骨是)目欲滿而澤眶欲小上欲弓曲下欲直素中
欲廉而張(素鼻/孔上)隂中欲得平(股/下)主人欲小(股裏上/近前也)陽裏
欲高則怒(股中上/之主人)額欲方而平八肉欲大而明(耳/下)𤣥中
欲深(耳下/近牙)耳欲小而鋭如削筒相去欲促𩮰欲戴中骨
高二寸(𩮰中/骨也)易骨欲直(眼下直/下骨也)頰欲開赤長膺下欲廣
一尺以上名曰挾(一作/扶)尺能久走鞅欲方(頬/前)喉欲曲而
深胸欲直而出(髀間/前向)鳧間欲開望視之如雙鳬頸骨欲
大肉次之髻欲桎而厚且折季毛欲長多覆肝肺無病
(髮後/毛是)背欲短而方脊欲大而抗脢筋欲大(夾脊/筋也)飛鳬見
者怒(胸次/筋也)三府欲齊(兩骼及/中骨也)凥欲頽而方尾欲減本欲
大脇肋欲大而窪名曰上渠能久走龍翅欲廣而長升
肉欲大而明(髀外/肉也)輔肉欲大而明(前脚/下肉)腸欲充腔小(腔/膁)
季肋欲張(短/肋)懸薄欲厚而緩(脚/腔)虎口欲開(股/肉)腹下欲平
滿善走名曰下渠日三百里陽肉欲上而高起(髀外/近前)髀
欲廣厚汗溝欲深明直肉欲方能久走(髀後/肉也)輸(一作/翰)鼠
欲方(直肉/下也)朒肉欲急(髀裏/也)間筋欲急短而減善細走(輸/鼠)
(下/筋)機骨欲舉上曲如懸匡馬頭欲高距骨欲出前間骨
欲出前後曰(外鳧臨/蹄骨也)附蟬欲大前後目(夜/眼)股欲薄而博
善能走(後髀/前骨)臂欲長而膝本欲起有力(前脚膝/上句前)肘後欲
開能走膝欲方而庳髀骨欲短兩肩骨欲深名曰芙蕖
怒蹄欲厚三寸硬如石下欲深而明其後開如鷂翼能
久走(上/)
夫因氣含生罕不以形相别至於比徳方事龍馬則同
類焉是以蔡曇觀其智衞忌相其才抑亦昭發扵圖緯
而刋載於寶牒章皇王之符瑞叶河洛之禎祥故以丹
青列其形銅玉傳其象至如騄耳驊騮赤驥白驎之絶
黄渠山子踰輪之異不可得而比也故能遙碣石而礫
倒晷排閶闔而軼姑徐非夫歸風彌塵之迹超虚送日
之步安能若是哉望絳宫而驤首指瓊臺而一息繄可
得而齊影矣至於詩書所紀名色實多騂駱麗乎坰野
皎質耀乎空谷或表形騧紫被乎青𤣥難可盡言矣其
有龍文騕褭之倫取其電逝而飇逸驎駵駃騠之儔亦
騰驤以稱駿莫不待盛明而皆出歴代之神寶矣次有
蒲梢囓膝魚文驪駒之類或擅名於漢右或珍生於冀
北備飾于涓正填列于帝皁進則充服於上襄而驂驪
於瑤輅退則羈棄於下圉而思馭於帝閑俟呉班秦公
之見識仰天門而彌遠窺雲路而何難哉使乎韓哀孫
陽之復執靶豈傷吻敝䇿伏匿而不進焉自非神徹幽
遐體照冥遠驅駕羣龍窮觀天域詳搜迥古靡得儔
焉(蕭綺拾/遺記録)
孔穎達曰古人不騎馬故經典不見至趙武靈王謀胡
服騎射以教百姓李牧日殺牛饗士習騎射始見於此
又宋劉炫謂左氏左師展將以公乗馬而歸此騎馬之
漸予按古者服牛乗馬馬以駕車不單騎也至六國時
始單騎(羣碎/録)
佛説馬有八態譬人經云佛吿諸比丘馬有弊惡八態
何等為八一態者解羈韁時便掣車欲走二態者車駕
跳梁欲囓其人三態者便舉前兩脚掣車而走四態者
便蹋車軨五態者便人立持軛摩身抄車却行六態者
便傍行斜走七態者便掣車馳走得值濁泥止住不行
八態者懸篼餧之熟視不食其主牽去欲駕之時遽含
噏噬飲食不得佛言人亦有弊惡八態何等為八一態
者聞説經便走不欲樂聴如馬解羈韁掣車走時二態
者聞説經意不解不知語所趣向便瞋跳梁不欲樂聞
如馬駕車跳梁欲齧人時三態者聞説經便逆不受如
馬舉前兩脚掣車走時四態者聞説經便罵如馬蹹車
軨時五態者聞説經便起去如馬人立持軛摩身抄車
却行時六態者聞説經不肯聽䫌頭邪視耳語如馬傍
行斜走時七態者聞説經便欲窮難問之不能相應答
便死抵妄語如馬得濁泥便止不復行八態者聞説經
不肯聴及念婬泆多求不欲聴受死入惡道時乃遽欲
學問行道亦不能復得行道如馬懸篼餧之熟視不肯
食其主牽去欲駕之乃遽含噏噬亦不得食(法苑/珠林)
羆差之山多馬(山海經多义北/鮮之山  馬)
有文馬縞身(色白/如縞)朱鬛目若黄金名曰吉量(一作/良)乗之
壽千嵗(周書曰犬戎文馬赤鬛白身目若黄金名曰吉/黄之乗成王時獻之六韜曰文身朱鬛眼若黄)
(金項若雞尾名曰雞斯之乗大傳曰駮身朱鬛雞目山/海經亦有吉黄之乗壽千嵗者惟名有不同説有小錯)
(其實一/物耳)
騰黄者神馬也其色黄一名乗黄亦曰飛黄或作古黄
或曰翠黄其狀如狐(初學/記)
龍馬者仁馬也河水之精高八尺五寸長頸有翼傍有
垂毛鳴聲九哀(宋/書)
其名則汗血山子桃驂緑耳金喙騰黄騶吾吉光蒲稍
啔服野麋蛾鹿白蟻雞斯蜚鴻母兒遺風騕褭兹白纎
驪(馬/賦)
馬有秀騏逢騩(尸/子)
馬稱驊騮驥騄牛譽郭椒丁櫟(桓譚/新論)
馬屬白馬黑脊驙白馬朱鬛駱飛黄騶吾吉量朱駮飛
兔金喙騕褭走狐駃騠飛鴻野麋腹丹騏驥騄駬驊騮
駣􁖑汗血驒騱巨塵騀鹿(廣/雅)
滇池縣有澤水周迴二百里所出深廣下流淺狹似如
倒流故俗曰滇池長老傳言池中有神馬與家馬交則
生駿駒世稱滇池駒日行五百里(華陽/國志)
盧縣有馬穴山傍有地道漢時常有百匹馬出其中形
皆小似滇池馬今遂名其處曰馬穴(荆州/圖説)
舜駕五龍馬行康衢(列/子)
飛兔者神馬之名日行三萬里禹治水勤勞厯年救民
之害天應其徳而至(呉/志)
駃蹄者后土之獸也自能言語王者仁孝於民則出禹
治水有功而来(孫氏瑞/應圖)
微子乗白馬入周曰白馬氏
天子東逰至於黄澤使宮樂謠曰黄之池其馬歕沙皇
人威儀黄之澤其馬歕玉皇人壽穀(穆天/子傳)
緑耳又作􁀙耳渠黄又名訾黄
天子命駕八駿之乗右服□騮而左緑耳右驂赤􁁉而
左白􁁉天子主車造父為御□􁁉為右次車之乗右服
渠黄而左踰輪右盜驪而左山子栢夭主車叅百為御
奔戎為右(穆天/子傳)
犬戎觴天子於雷首之阿乃獻良馬四駟天子使孔牙
受之曰雷水之平寒爰有黑牛白角黑羊白血
八駿之乗以飲於枝洔之中積石之南河(並/上)
北唐之君来見以一驪馬是生緑耳八駿皆因其毛色
以為名號(竹書/紀年)
天子大享於平衍之中􁝯韓之人無鳬乃獻良馬百匹
用牛三百良犬七千(穆天/子傳)
東海島龍川穆天子養八駿處也島中有草名龍芻馬
食之一日千里古語云一株龍芻化為龍駒(述異/記)
穆王巡行天下馭黄金碧玉之車傍氣乗風起朝陽之
岳自明及晦窮萬縣之表有書史十人記其所行之地
又副以瑤華之輪十乗隨王之後以載其書也王馭八
龍之駿一名絶地足不踐土二名翻羽行越飛禽三名
奔霄夜行萬里四名超影逐日而行五名踰輝毛色炳
燿六名超光一形十影七名騰霧乗雲而奔八名挾翼
身有肉翅遞而駕焉按轡徐行以匝天地之域(拾遺/記)
周宣王三十三年幽王生是嵗有馬化為孤
晉平公出畋見乳虎伏而不動顧謂師曠曰吾聞之也
霸王之主出則猛獸伏不敢起今者寡人出見乳虎伏
而不動此其猛獸乎師曠曰鵲食猬猬食鵁鸃鵁鸃食
豹豹食駮駮食虎夫駮之狀有如駮馬今者君之出必
驂駮馬而出畋乎公曰然師曠曰臣聞之一自誣者窮
再自誣者辱三自誣者死今夫虎所以不動者為駮馬
也固非主上之徳義也君奈何一自誣乎(説/苑)
景公有馬其圉人殺之公怒援戈將自擊之晏子曰此
不知其罪而死臣請為君數之令知其罪而殺之公曰
諾晏子舉戈而臨之曰汝為吾君養馬而殺之而罪當
死汝使吾君以馬之故殺圉人而罪又當死汝使吾君
以馬故殺人聞於四隣諸侯汝罪又當死公曰夫子釋
之夫子釋之勿傷吾仁也(上/)
齊景公好馬命畫工圖而訪之殫百馬之價期年而不
得像過實也今使愛賢之君考古籍以求其人雖期百
年不可得也(符/子)
齊景公逰少海傳騎從中来謁曰嬰疾甚且死恐公後
之景公遽起傳騎又至景公曰趣駕煩且之乗使騶子
韓樞御之行數百步以騶為不疾奪轡代之御可數百
步以馬為不進盡釋車而走以煩且之良而騶子韓樞
之巧而以為不如下走也(韓/子)
公逰於紀得金函發而視之中有丹書曰食魚無反勿
乗駑馬公曰善哉知苦言食魚無反則惡其鱢也勿乗
駑馬惡其取道不遠也晏子對曰不然食魚無反毋盡
民力乎勿乗駑馬則無置不肖於側乎(晏/子)
秦繆公將田而喪其馬求三日而得之於莖山之陽有
鄙夫乃相與食之繆公曰此駮馬之肉不得酒者死繆
公乃求酒徧飲之然後去明年晉師與繆公戰晉之左
格右者圍繆公而擊之甲已墮者六矣食馬者三百餘
人皆曰吾君仁而愛人不可不死還擊晉之左格右免
繆公之死(韓詩/外傳)
孔子侍坐於季孫季孫之宰通曰君使人假馬其與之
乎孔子曰吾聞君取於臣謂之取不曰假季孫悟告宰
通曰今以往君有取謂之取無曰假(上/)
韓宣子曰吾馬菽粟多矣甚臞何也寡人患之周市對
曰使騶盡粟以食雖無肥不可得也名多與之其實少
雖無臞亦不可得也主不審其情實坐而患之馬猶不
肥也(韓非/子)
伯樂教其所憎者相千里之馬教其所愛者相駑馬千
里之馬時一其利緩駑馬日售其利急此周書所謂下
言而上用者惑也(上/)
伯樂令其子執馬經以求馬逾年無有似者歸以告父
更令求之出見大蝦蟇謂父曰得一馬畧與相同而不
能具伯樂曰何也對曰其馬隆顱跌目脊郁縮但蹄不
如累趨耳伯樂曰此馬好跳擲不堪御也子笑乃止(朝野/僉載)
秦孝公二十一年有馬生人昭王二十年牡馬生子而
死劉向以為皆馬禍也京房易傳曰方伯分威厥妖牡
馬生子上無天子諸侯相伐厥妖馬生人(搜神/記)
公孫龍常爭論曰白馬非馬人不能屈後乗白馬無符
傳欲出闗闗吏不聴此虛言難以奪實也(桓譚/新論)
走馬引樗里牧恭所作也為父報寃殺人而亡蔵於山
谷之下有天馬夜降圍其室而鳴夜覺聞其聲以為吏
追乃犇而亡去明視之馬跡也乃惕然大悟曰豈吾所
居之處將危乎遂荷衣糧而去入於沂澤援琴鼔之為
天馬之聲號曰走馬引焉(古今/注)
秦始皇有七名馬追風白菟躡景追電飛翮銅爵晨鳬
(上/)
漢文帝十二年吴地有馬生角在耳前上向右角長三
寸左角長二寸皆大二寸劉向以為馬不當生角猶呉
不當舉兵向上也呉將反之變云京房易傳曰臣易上
政不順厥妖馬生角兹謂賢士不足又曰天子親伐馬
生角(搜神/記)
文帝自代還有良馬九匹皆天下之駿馬也一名浮雲
一名赤電一名絶羣一名逸驃一名紫燕騮一名緑螭
驄一名龍子一名麟駒一名絶塵號為九逸有来宣能
御代王號為王良俱還代邸(西京/襍記)
漢武帝聞大宛有天馬遣李廣利伐之始得此馬有角
為竒故漢武為賦天馬之歌胡馬感北風之思遂頓羈
絶絆驤首而馳晨發京城食時至燉煌北塞山下嘶鳴
而去因名其處為候馬亭(西河/舊事)
東方朔逰吉雲之地得神馬一疋高九尺帝問朔是何
獸也朔曰昔西王母乗靈光輦以適東王公之舍稅此
馬逰於芝田乃食芝田之草東王公怒棄馬於清津天
岸臣至王公之壇因騎馬返繞日三匝然入漢闗闗猶
未掩臣於馬上睡不覺而至帝曰其名云何對曰因疾
為名步景當乗之時如駑蹇之驢耳東方朔曰臣有吉
雲草十種種於九景山東二千嵗一花明年應生臣請
走刈之得以秣馬終不饑也朔曰臣至西極過吉雲之
澤多生此草移於九景之山全不如吉雲之地帝曰何
謂吉雲朔曰其國俗之雲氣占吉凶若樂事則滿室雲
氣起五色照人著於草樹皆成五色露珠甚甘帝曰吉
雲露可得乎朔乃東走至夕而返得𤣥露青露盛青琉
璃各受五合跪以獻帝遍賜羣臣羣臣得嘗者老者皆
少疾者皆愈凡五官嘗露董謁李克孟岐郭瓊黄安也
(洞冥/記)
衞將軍青生子或有獻騧馬者乃命其子曰騧字叔馬
其後改為登字叔昇(西京/襍記)
武帝時身毒國獻連環羈皆以白玉作之碼碯石為勒
白光琉璃為鞍鞍在暗室中常照十餘丈如晝日自是
長安始盛飾鞍馬競加雕鏤或一馬之飾直百金皆以
南海白蜃為珂紫金為華以飾其上猶以不鳴為患或
加以鈴鑷飾以流蘇走則如撞鐘磬若飛幡葆後得貳
師天馬帝以玟㻁石為鞍鏤以金銀鍮石以緑地五色
錦為蔽泥後稍以熊羆皮為之熊羆毛有緑光皆長二
尺者直百金卓王孫有百餘雙詔使獻二十枚(西京/襍記)
漢哀帝建平三年定襄有牡馬生駒三足隨羣飲食五
行志以為馬國之武用三足不任用之象也(搜神/記)
王莽建國三年池陽有小人長一尺餘或乗馬或步行
撡持萬物小人皆自相稱三日乃止莽甚惡之(五行/記)
馬援得駱越銅鼓乃鑄為馬式還上之因表曰夫行天
莫如龍行地莫如馬馬者甲兵之本國之大用安寜則
以别尊卑之序有變則以濟遠近之難昔有騏驥一日
千里伯樂見之昭然不惑近世有西河子輿亦明相法
子輿傳西河儀長孺長孺傳茂陵丁君都君都傳成紀
楊子阿臣援嘗師事子阿受相馬骨法臣愚以為傳聞
不如親見視景不如察形今欲形之於生馬則骨法難
備具又不可傳之於後孝武皇帝時善相馬者東門京
鑄作銅馬法獻之有詔立馬於魯班門外則更名魯班
門曰金馬門臣謹依儀氏䩭中帛氏口齒謝氏脣鬐丁
氏身中備此數家骨相以為法馬高三尺五寸圍四尺
四寸有詔置於宣徳殿下欲為名馬式焉(後漢/書)
肅宗崩廉范奔赴敬陵時廬江郡掾嚴麟俱會於路麟
乗小車塗深馬死不能自進范見而愍然命從騎下馬
與之不告而去麟事畢不知馬所歸乃縁蹤訪之或謂
麟曰故蜀郡太守㢘叔度好周人窮急今奔國喪獨當
是耳麟亦素聞范名以為然即牽馬造門謝而歸之(後漢/書)
失馬塞翁姓李見高谷詩序
鮑宣子永永子昱皆為司隷而乗一驄馬京師人歌之
曰鮑氏驄三人司隷再入公馬雖瘦行步工(後漢/書)
茨充字子河宛人舉孝㢘之京師同侶馬死充到前亭
輒舍車持馬還相迎鄉里號曰一馬兩車茨子河
孔仲山正身勵行辭公府之京師宿卞亭盜竊其馬尋
知是仲山馬乃責讓曰孔仲山善士豈宜侵盜送馬還
之(上/)
蒒翁者長安善相馬者也於邊郡求得駿馬騎以入市
去来人不見也後勞問之因請觀焉翁曰諸卿無目不
足視也(桓譚/新論)
曹洪家盈産業駿馬成羣武帝討董卓夜行失馬洪以
所乗馬讓帝其馬號曰白鵠此馬走時惟覺耳邊風聲
足似不踐地諺曰憑空虚躍曹家白鵠(拾遺/記)
驚帆曹真之馬其名驚帆者言其馳驟如烈風之舉帆
疾也
張飛有馬號玉追時歌曰人中有張飛馬中有玉追(寰/宇)
(記/)
豹月烏張飛馬(彚/苑)
魏曹彰性倜儻偶逢駿馬愛之其主所惜也彰曰余有
美妾可換惟君所選馬主因指一妓彰遂換之馬號曰
白鶻(獨異/志)
廣漢楊翁仲聴鳥獸之音乗蹇馬之野田間有放眇馬
相去鳴聲相聞翁仲謂其御曰彼放馬知此馬而目眇
其御曰何以知之曰罵此轅中馬蹇此馬亦罵之眇其
御不信往視之目竟眇焉(論/衡)
魏時鮮卑獻千里馬白色兩耳黄名曰黄耳(穆天子/傳注)
程堅南陽人居貧以磨鏡給養母喪哀號櫪下有馬每
聞堅哭輒淚出暫輟芻草(魏/畧)
魏齊王嘉平初白馬出河妖馬夜過官牧邊鳴呼衆馬
皆應明日見其跡大如斛行數里還入河(搜神/記)
黄平夢舍中馬舞數十人向馬拍手索紞曰馬火也馬
舞火起也向馬拍手救火也平未歸火發
大興二年丹陽郡吏濮陽演馬生駒兩頭自項前别生
而死此政在私門二頭之象也其後王敦陵上(上/)
李南乗赤馬行道逢他人乗白馬者白馬先鳴而南赤
馬應之南謂從者曰彼馬言汝當見一黄馬左目盲者
是吾子可為使駛行相及從者不信行二里所果逢黄
馬而左目盲南馬先鳴而黄馬應之問其主果向白馬
子也(抱朴/子)
苻堅為慕容沖所襲堅騧馬墮而落澗追兵幾及計無
由出馬即踟蹰臨澗而垂鞍與堅堅不能及馬又跪而
受焉堅援之得登岸而西走廬江(異/苑)
吾與𤣥子觀東海釋駟而升乎􁴸山未中路而忘馬符
子使人求之不獲使鬼索之而獲符子曰六合不可忘
故知良馬在其中矣請以六合之觀觀之也(符/子)
王武子好馬非馬不行正旦則栁葉金障泥上元則滿
月韉清明則剪水鞭重午則籠嬌鞁中秋則玉櫳總絡
頭重陽則蟬兒鐙春秋社則塗金鞁冬至則嘶風鐙除
日則藥王鞍每節則飼馬以明紗豆薔薇草(馬癖/記)
老宿諺言赫連之世有駿馬名曰白口騮(水經/注)
上以王融才辯十一年使兼主客接虜使房景高宋弁
上以虜獻馬不稱使融問曰秦西冀北實多駿驥而魏
主所獻良馬乃駑駘之不若求名檢事殊為未孚將旦
旦信誓有時而爽駉駉之牧不能復嗣宋弁曰不容虛
偽之名當是不習土地融曰周穆馬跡徧於天下若騏
驥之性因地而遷則造父之䇿有時而躓弁曰王主客
何為懃懃於千里融曰鄉國既異其優劣聊復相訪若
千里日至聖上當駕鼓車弁曰向意既須必不能駕鼓
車也融曰買死馬之骨亦郭隗之故弁不能答(南齊/書)
曇邃少出家止河隂白馬寺蔬食布衣誦法華經又釋
達經㫖亦為人解説常於夜中忽聞扣戸云欲請法師
九旬説法邃不許固請乃赴之而猶是眠中比覺己身
在白馬塢神祠中拜一弟子自是日日密往餘無知者
後寺僧經祠前見有兩高座邃在北弟子在南如有講
説聲又聞有竒香之氣於是道俗共傳神異至夏竟神
施白馬一疋白羊五頭絹九十匹咒願畢於是而絶(神僧/傳)
梁武帝有良馬名照殿玉獅子(小/説)
陸法和嘗謂人曰勿繫馬於碓其人行過鄉曲門側有
碓因繫馬於其柱入門中憶法和戒走出將解之馬已
斃矣(北齊/書)
河間王琛遣使至波斯國求得千里馬號追風亦以銀
為槽金為鎖環(洛陽伽/藍記)
北齊散騎常侍河南陸乂黄門郎卬之子也卬字雲駒
而乂患風多所遺忘嘗與人馬曰雲駒有劉神符者常
帶符與人渡漳水至失符乂笑曰劉君渡水失神符其
人答曰陸乂名馬作雲駒(談/藪)
王皓字季高少立名行性懦緩嘗從文宣北伐乗赤馬
赤蒙霜氣遂不復識自言失馬虞候為求不得須臾日
出馬體霜盡繫在幙前方云我馬尚在(北/史)
韋夐至延州見弟孝寛以所乗馬及轡勒與之夐惡其
華飾心弗欲之笑謂其弟曰昔人不棄遺簪墜履者惡
與之同出不與之同歸也卒乗舊馬而歸(上/)
煬帝使李星御馬一匹名獅子􁀙(海録碎事/以下驢騾)
修彌國多神馬騾驢十丈毛色皎然能行水上有兩翼
或飛於海上常與牧馬合則生神驢(洞冥/記)
趙簡子有兩白驢而甚愛之陽城胥渠處廣門之官夜
款門而謁曰主君之臣胥渠有疾醫教之曰得白驢之
肝病則止不得則死於是召庖人殺白驢取肝以與陽
城胥渠處無幾何趙興兵而攻翟廣門之官左七百人
右七百人皆先登而獲甲首(呂氏/春秋)
漢靈帝養驢數百頭常自騎之驅馳遍京師有時駕四
驢入市(金樓子殿又宋廢/帝亦於  上養驢)
王粲好驢家畜數頭其價有至百金者其一曰落釵其
二曰遠逰其三曰鷙翼其四曰白鳯其五曰臨江其六
曰上雲其七曰奔濤其八曰飛星(下帷/短牒)
石虎鄴中有一胡道人知咒術乗驢作估客於外國深
山中行下有絶澗窅然無底忽有惡鬼偷牽此道人驢
下入絶澗道人尋跡咒誓呼諸鬼王須臾即驢物如故
(搜神/記)
釋道安常乗赤驢往来荆襄間一日而徧
王奐初拜僕射劉祥與奐子融載行至中堂見路人驅
驢祥曰驢汝好為之如汝人材皆己令僕矣(南齊/書)
元恒傲狠兇麄安豐王延明每切責之曰昔宋有東海
王禕志性凡劣人號曰驢王我熟觀汝所作亦恐不免
驢當時聞者號為驢王(後魏/書)
沙苑之敗李神雋䇿眇馬而走曰丁掾力馬倒曰丁掾
誤我(北/史)
若乃三軍陸邁糧運艱難謀臣停算武夫吟歎爾乃長
鳴上黨慷慨應邦﨑嶇千里荷囊致餐用捷大勲歴世
不刋斯實爾之功者也音隨時興晨夜不黙仰契𤣥象
俯協漏刻應更長鳴毫分不忒雖挈壺著稱未足比徳
斯又爾之智也若乃六合昏晦三辰幽暝猶憶天時用
不廢聲斯又爾之明也青脊隆身長頭廣額修尾後垂
巨耳雙磔斯又爾之相也嘉麥既熟實須精麵負磨迴
衡迅若轉電惠我衆庶神祗獲薦斯又爾之能也爾有
濟師旅之勲而加之以衆能是用遣中大夫閭丘騾加
爾使銜勒大鳴鴻臚班脚大將軍宫亭侯以揚州之廬
江江州之廬陵呉國之桐廬合浦之珠廬封爾為廬山
公(宋索淑排諧集/驢山公九錫文)
　　附大蘭王九錫文曰太亥十年九月乙亥朔十三
　　日丁亥北燕伯使使者豪豨册命大蘭王曰唯君
　　稟太隂之沉精標羣形於𤣥質體肥腯而洪茂長
　　無心以遊逸資豢養於人主雖無爵而有秩此君
　　之純也君昔封國殷商號曰豕氏葉隆當時名垂
　　後世此君之美也白蹢彰於周詩港波應乎隆象
　　歌詠垂於人口經千載而流響此君之徳也君相
　　與野逰為君雄顧羣數百自西徂東俯歕沬則成
　　霧仰奮鬛則生風猛毒必噬有敵必攻長驅直突
　　陣無全鋒此君之勇也
過去世時有城名波羅奈國名伽尸有一婆羅門有摩
沙豆陳久煮不可熟持著肆上欲賣與他都無人買時
有一人家有一罷驢市賣難售時陳豆主便作是念我
當以豆買此驢用便往語言汝能持驢貿此豆那驢主
復念用是態驢為當取彼豆即便答言可爾得驢已歡
喜爾時豆主便作是念今得驢子便即説頌曰婆羅門
法巧販賣陳久沙豆十六年唐盡汝薪煮不熟慼折小
齒(闕/)　　爾時驢主亦作頌曰汝婆羅門何所喜雖有
四脚毛衣好負重著道令汝知錐刺火燒終不動爾時
豆主復説偈言獨生千秋杖頭著四寸針能治敗態驢
何憂不可伏爾時驢聞復瞋即説誦曰安立前二足雙
飛後兩蹄折汝前板齒然後自當知爾時豆主聞驢此
頌復説偈言蚊䖟毒虫螫惟仰尾自防當截汝尾却令
汝知辛苦爾時驢復以偈答言從先祖已来行此𢤱悷
法今我故承習死死終不捨爾時豆主知此弊惡不可
苦語便更稱譽以頌答曰音聲鳴徹好面白如珂雪當
為汝取婦共逰林澤中驢聞輭愛語復説頌曰我能負
八斛日行六百里婆羅當知聞取婦歡喜故(僧祗/律)
爾時殊致羅婆菩薩告諸龍言過去世時此賢刼初有
一天子名曰大三摩多端正少雙才智聰明以正行化
常樂寂靜不樂愛染常樂潔身王有夫人多貪色慾王
既不幸無處遂心曽於一時見驢命羣根相出見慾心
發動脱衣就之驢見即交遂成胎蔵月滿生子頭耳口
眼悉皆似驢唯身類人而復麤澀駮毛被體與畜無殊
夫人見之心驚怖畏即便委棄投於厠中以福力故處
空墜時有羅利婦名曰驢神見兒不汚念言福子遂於
空中接取洗持將往雪山乳哺畜養猶如己子等無有
異及至長成教服仙藥與天童子日夜共逰復有大天
亦来愛䕶此兒飲食甘果藥草身體轉異福徳莊嚴大
光照曜如是天衆共同稱美號為法驢虱叱大仙聖人
以是因縁彼雪中并及餘處悉皆化生種種好華好果
好藥好香種種清流種種好鳥在所盈住普皆豐盈以
此藥果資益因縁其餘形容麤相悉轉身體端正唯脣
似驢是故名為驢脣仙人(大集/經)
　
　
　
　
　
　
　
　
　
　
　廣博物志巻四十六
欽定四庫全書
　廣博物志巻四十七
　　　　　　　　　　　　明　董斯張　撰
　　鳥獸第二(獸下/)
主冰作服牛(吕氏春秋/)
稷之孫曰叔均是始作牛耕(注始用牛犁/也  山海經)
牛人掌養國之公牛(公牛謂公/家之牛)以待國之政令(以待祭/祀賔客)
(享食賔射軍事/䘮事之所需也)凡祭祀共其享牛求牛以授職人而芻
之(享牛享祭之牛求牛隔日繹祭/求神所用之牛命牧人芻養之)凡賔客之事供其牢
禮積膳之牛饗賔射供其膳羞之牛軍事供其犒牛䘮
事供其奠牛凡會同軍旅行役供其兵車之牛與其牽
傍以載公任噐(周/禮)
隋志有寗戚相牛經
牛岐胡有壽(岐胡牽而腋/亦分為三也)眼去角近行駛眼欲得大眼
中有白脉貫瞳子最快二軌齊者快(二軌從鼻至髀為/前軌甲至髂為後)
(軌/)頸骨長且大快壁堂欲得闊(壁堂脚/肢間也)倚欲得如絆馬
聚而正也莖欲得小膺庭欲得廣(膺庭/胸也)天闗欲得成(天/闗)
(脊接/骨也)儁骨欲得垂(儁骨脊骨中/夾欲得下也)洞胡無壽(洞胡從頭/至臆也)旋
毛在珠淵無壽(珠淵在/眼下也)上池有亂毛起妨主(上池兩角/中一曰戴)
(麻/也)倚脚不正有勞病角冷有病毛拳有病毛欲得短宻
若長疎不耐寒氣耳多長毛不耐寒熱單膂無力有生
癤即決者有大勞病尿射前脚者快直下者不快亂睫
者觝人後脚曲及直竝是好相直尤勝進不甚直退不
甚曲為下行欲得似羊行頭不用多肉臀欲方尾不用
至地至地少力尾上毛少骨多者有力膝上縛肉欲得
硬角欲得細横豎無在大身欲得促形欲得如卷(巻者/其形)
(側/也)插頸欲得髙一曰體欲得𦂳大膁疎肋難飼龍突目
好跳(又云不/能行也)鼻如鏡鼻難牽口方易飼蘭株欲得大(蘭/株)
(尾/株)豪筋欲得成就(豪筋脚/後横筋)豐岳欲得大(豐岳膝/株骨也)蹄欲得
豎(豎如/羊角)垂星欲得有努肉(垂星蹄上有肉/覆蹄謂之努肉)力桂欲得大
而成(力桂/常卑)肋欲得宻肋骨欲得大而張(張而/廣也)髀骨欲得
出儁骨上(出背脊/骨上也)易牽則易使難牽則難使泉根不用
多肉及多毛(泉根莖/所出也)懸蹄欲得横(如八/字也)隂虹屬頸行千
里(隂虹者有雙筋白毛/骨屬勁甯公所飯)陽鹽欲得廣(陽鹽者夾尾/株前兩膁也)當陽
鹽中間脊骨欲得䆘(䆘則雙膂不/䆘則為單膂)常有似鳴者有黄(齊/民)
(要/術)
相牛經云隂虹屬頸千里註曰隂虹者雙筋白尾骨屬
頸甯戚所飯者也愷之牛其亦有隂虹也
史記云寧為鷄口無為牛後按延䇿國䇿音義云尸鷄
中之主從牛子然則口當為尸後當為從俗寫誤也(顔/氏)
(家/訓)
州畱者其實水牛蒼毛豕身角若擔矛衛䕶其犢與虎
為讐(異物/志)
大月氐有牛名曰日及割取肉一二觔明日瘡愈漢人
入國示之以為珍異漢人曰吾國有蟲名曰蠶食桑葉
為人吐絲外國復不信有之(𤣥中/記)
武都故道縣有怒特祠云神本南山大梓也昔秦文公
伐之樹瘡隨合乃遣人持斧斫之猶不斷一人傷足不
能去卧樹下聞鬼相與言曰勞攻戰乎其一曰足為勞
矣又曰秦公必不休答曰其如我何又曰赤灰跋於子
何如乃黙無言卧者以告令士皆赤衣隨所斫以灰跋
樹斷化為牛入水故秦為立祠(列異傳神又搜神記武/王雍州  樹同此不重)
(録/)
詹何坐弟子侍有牛鳴於門外弟子曰是黑牛也而白
題詹何曰然是黑牛也而白在其角使人視之果黑牛
而以布褁其角以詹子之術嬰衆人之心華焉殆矣故
曰道之華也嘗試釋詹子之察而使五尺之愚童子視
之亦知其黑牛而以布褁其角也故以詹子之察苦心
傷神而後與五尺之愚童子同功(韓/子)
夷逸者夷詭諸之裔或勸其仕曰吾譬則牛也寜服軛
以耕於野不忍被繡入廟而為犧(尸/子)
秦昭王有病百姓里買牛而家為王禱公孫述出見之
入賀王曰百姓乃家里買牛為王禱王使人問之果有
之王曰訾之人二甲(訾毁也/罰之也)夫非令而擅禱是愛寡人
也夫愛寡人寡人亦且改法而心與之相循者是法不
立法不立亂亡之道也不如人罰二甲而復與為治(韓/非)
(子/)
公明儀為牛彈清角之操伏食如故非牛不聞不合其
耳矣轉為蚉䖟之聲孤犢之鳴即掉尾奮耳蹀躞而聽
太原縣北有銀牛山漢建武二十四年有一人騎白牛
蹊人田父訶詰之乃曰吾北海使將㸔天子登封遂乗
牛上山田父尋至山上惟見牛跡遺糞皆銀也明年世
祖封禪焉(酉陽/雜俎)
大秦國貢花蹄牛其色駮髙六尺尾環遶其身角端有
肉蹄如蓮花善走多力帝使輦銅石以起望仙宫跡在
石上皆如花形故陽闗之外花牛津時得異石長十丈
髙三丈立於望仙宫因名龍鍾石武帝末此石自陷入
地惟尾出土上今人謂龍尾墩也(述異/記)
郭林宗謂仇季知曰子嘗有過否季知曰吾嘗飯牛牛
不食一搏牛耳(卞/子)
管輅洞曉術數初有婦人亾牛從卜曰可視東丘塜中
當懸向上既而果得婦人反疑輅告官按驗乃知是術
數所推(别/傳)
桓𤣥在南常出詣殷荆州於鸛穴逢一老翁羣驅青牛
形色瓌異𤣥即以所乘牛易取乗之至靈溪駿駛非常
𤣥息駕飲牛牛入水不出桓使覘守經日絶跡當時以
為神物(渚宫/故事)
惠帝太安中江夏張騁所乗牛言曰天下亂乘我何之
騁懼而還犬又言曰歸何早也尋後牛又人立而行騁
使善卜者卜之謂曰天下將有兵亂為禍非止一家(晉/書)
元嘉中益州刺史吉翰遷為南徐州先於蜀中載一青
牛下常自乗恒於目前養視翰遘疾多日牛亦不肯食
及亡牛流涕滂沱吉氏䘮未還都先遣驅牛向宅牛不
肯行人知其異即待䘮喪既下船便隨去(幽州/録)
宋譙國城父人王曇畧常以牛作脯為業欲殺一牛見
刀輙跳躍欲走曇怒乃先以刀刺牛目經少時其人眼
無故暴出而死
陳後主時秣陵有泉深不可測産魚鱉甚衆恒有聲如
牛邑人懼之不敢犯無何忽見牛頭於岸下里民牽而
出之於是捕其魚乃盡江東舊以牛頭山為天闗今牛
頭已獲蓋示國將滅而闗毁也後年隋平陳(廣古今/五行記)
竺法慧語弟子云新野有一老公當命過吾欲度之仍
行於畦畔之間果見一公將牛耕田慧從乞牛公不與
慧前自捉牛鼻公懼其異遂以施之慧牽牛祝願七步
而反以牛還公公為少日而亡(法苑/珠林)
卞士瑜者其父以平陳功授儀同慳吝常僱人築宅不
還其價作人求錢卞父鞭之曰若實負錢我死當與爾
作牛須㬰之間卞父死作人有牛産一黄犢腰下有黑
文横結周匝如人腰帶右胯有白文斜貫大小正如笏
形牛主呼之曰卞公何為負我牛即屈前膝以角著地
瑜以錢十萬贖之牛主不許死乃收塟(廣五/行記)
魏土地記曰沮陽城東八十里有牧牛山下有九十九
泉即滄河之上源也山在縣東北三十里山上有道武
皇帝廟耆舊云山下亦有百泉競發有一神牛駿身自
山而降下導九十九泉飲泉竭故山得其名今山下導
九十九泉積以成川西南流(水經/注)
佛跡寺有牛産犢出首還隱已過信次母將亡僧告智
曠知惻答曰此犢是寺居士侵用僧物今来償債其羞
不出牛母無他因執爐呵戒犢子疾當償報何恥生乎
應言便出(神僧/傳)
隋并州竹永通曾貸寺家粟六十石年乆不還索之云
還訖遂於佛堂誓言若實未還當與寺家作牛此人死
後寺家生一黄犢足有白文乃是竹永通字鄉人觀者
日數千其家用粟百石於寺贖牛别立一室事之如生
仍為造像寫經月餘遂死
北虜之先索國有泥師都二妻生四子一子化為鴻遂
委三子謂曰爾可從古㫋古㫋牛也三子因隨牛牛所
糞悉成肉酪(酉陽/雜俎)
秦文王五年游於朐衍有獻五足牛者時秦世䘮用民
力京房易傳曰興繇役奪民時厥妖牛生五足(搜神/記)
漢景帝中六年梁孝王田北山有獻牛足出背上者劉
向以為牛禍内則思慮霿亂外則土功過制故牛禍作
足而出於背下奸上之象也
晉大興元年三月武昌太守王諒有牛生子兩頭八足
兩尾共一腹不能自生十餘人以繩引之子死母活其
三年後苑中有牛生子一足三尾生而即死
漢桓帝延禧五年臨沅縣有牛生鷄兩頭四足(並/上)
昔佛在世時時有國王號名捷陀奉事婆羅門婆羅門
居在山中多種果樹時有擔樵人毁其果樹婆羅門見
之便將詣王所言是人無狀殘敗我果樹王當治殺王
敬事婆羅門不敢違即為殺之自後未久有牛食人稻
其主逐捶折其一角血流滿面牛還到王所白言我實
無狀食此人少稻今折我角主亦追到王所王曉鳥獸
語王語牛言我當為女殺之牛即報言今雖殺此人亦
不能令我不痛但當約勅王便感念言我事婆羅門但
坐果樹令我殺人不如此牛今事此道復不免生死何
用此道便到佛所五體投地為佛作禮願受五戒十善
佛言布施持戒現世得福忍辱精進一心智慧其徳無
量後生天上王歡喜得須陀恒阿難白佛言此王與牛
本何因縁佛言乃昔拘那舍牟尼佛時王與牛為兄弟
作優婆塞共持齋戒一日一夜王守法精進不敢懈怠
壽終升天上壽盡下為國王牛時犯齋夜食後受其罪
罪畢復作牛五伯世尚有宿識故来開悟王意牛後七
日壽終上生天(法苑/珠林)
昔佛在世時有賈客名弗迦沙因入羅越城分衛於城
門中值新産㹀牛所觝殺牛主怖懼賣牛轉與他人其
人牽牛欲飲水復觝殺其主其主家人瞋恚取牛殺之
於市賣肉有田舍人買取牛頭負擔持歸去舍里餘坐
樹下息以牛頭掛樹枝須臾絶斷牛頭落下正墮人上
牛角刺人即時命終一日之中凡殺三人瓶沙王聞之
怪其如此即與羣臣往詣佛所具問其意佛告王曰往
昔有賈客三人到他國内興生寄住獨孤老母舍應與
僱舍直見老母孤獨欺不欲與伺老母不在黙然而去
母歸不見客即問皆云已去老母瞋恚尋後逐及疲頓
索直三客逆罵我前已與云何復索不肯與直老母單
弱不能奈何懊惱而咒願我後世所生之處若當相值
要當殺汝佛語瓶沙王爾時老母今此㹀牛是也三賈
客者佛迦沙等三人為牛所觝殺者是
昔罽賔國中有兄弟二人其兄出家得阿羅漢弟在家
中治修居業時兄數来敎誨勸弟布施持戒修善作福
現有名譽死生善處而弟報曰兄今出家不慮官府不
念妻子田園財寳我有此務而兄數誨不用兄敎後病
命終生在牛中為人所驅䭾鹽入城兄從城中出偶見
之即為說法牛聞已悲咽不樂牛主見己語道人曰汝
何導說而使我牛憂愁不樂道人報曰此牛前身本是
我弟昔日負君一錢鹽債故墮牛中以償君力牛主聞
已語道人曰君弟昔日與我親友是時牛主即語牛曰
吾今放汝不復役使牛聞感激至心念佛自投深澗即
便命終得生天上
昔捷䭾羅國迦膩色迦王有一黄門恒監内事暫出城
外見有羣牛數盈五百來入城内問驅牛者此是何牛
答言此牛將去其種於是黄門即自思忖我宿惡業不
受男身今應以財救此牛難遂償其價悉令得脫善業
力故令此黄門即復男身深生慶恱尋還城内佇立宫
門附使啟王請入奉現王令唤入怪問所由於是黄門
具奏上事王聞驚喜厚賜珍財轉授髙官
昔大迦羅越華言居士出錢為業有二人舉錢一萬至
日還之後日二人復相謂曰我更各舉十萬後不還之
亦可有牛繫在籬裏語二人曰我先世坐負主人一千
錢不還償今三次作牛猶還未了況君欲取十萬罪無
畢時二人驚怪㑹天已曉主人出二人說牛之語主人
即便放著羣中不復取用咒願此牛自今以後莫復更
受此畜生身若有餘錢一以布施牛後命過得生人中
佛在驕薩羅國將諸比丘欲詣勒那樹下至一澤中有
五百水牛甚大凶惡復有五百放牛之人遙見佛來將
諸比丘從此道中行髙聲呌喚唯願世尊莫此道行此
牛羣中有大凶惡牛極突傷人難可得過爾時佛告放
牛人言汝等今者莫大憂怖彼水牛者設來觝我吾自
知時語言之頃惡牛卒來翹尾低角跳躑直前爾時如
來於五指端化五獅子在佛左右四面周帀有大火坑
時彼惡牛甚大惶怖四向馳走無有去處唯佛足前有
許多地宴然清涼馳奔趣向心意泰然復無怖畏長跪
伏首䑛世尊足爾時世尊知彼惡牛心已調伏即便為
牛而說偈言盛心興惡意欲來傷害我歸誠望得勝反
來䑛我足時彼水牛聞佛世尊說此偈已深生慚愧欻
然悟解蓋障雲除知在先身在人道中所作惡業倍生
慙愧不食水草即便命終生忉利天
憍梵波提過去世曾作比丘於他粟田邊摘一莖粟觀
其生熟數粒墮地五百世作牛償之(並上羊/以下)
羊以正月産者為上羔仲冬産者為次羔季春以後産
者為下羔
羊屬吴羊牡一歳曰牡翔三嵗曰羝其牝一歳曰牸䍮
三歳曰牂吴羊􁀙曰䍸羖羊􁀙曰羯羍􁊊羜䍻美也美
皮泠角(廣/雅)
羊人掌羊牲凡祭祀飾羔(羔小羊也飾/謂飾以績也)祭祀割羊牲登
其首(首者陽氣所聚/升首以報陽也)凡祈珥共其羊牲賔客共其法羊
凡沈辜候禳釁積共其羊牲(周/禮)
羱羊之角重於肉斵木之舌長於喙(𤣥/覽)
吴房堂溪有白羊淵淵水舊出山羊漢武元封二年有
白羊出此淵舊牧者禱祀之初出一羊婦人大驚拍手
羊自此絶焉(郡國/志)
羊而不角呼蛟羊(述異/記)
古人說羊一名胡髯郎又名青鳥(上/)
月氏之羊其頭在野厥髙六尺尾亦如馬何以審之事
見爾雅(郭璞/羊賛)
昔有攘羊者以羊遺叔嚮母埋之不食後三年攘羊事
發追捕嚮家檢羊骨肉都盡唯舌猶在國人異之遂以
羊舌為族矣(搜神/記)
齊莊公之臣王國卑中里檄者訟三年而獄不斷恐失
有罪使二人羊盟齊之社二子相從以羊血灑社讀王
國卑之詞已盡絶里檄之詞未半祭羊起而觸中里檄
齊人以為有神騐(墨/子)
修羊公者魏人也後以道千景帝帝禮之使止王邸中
數歳道不可得有詔問修羊公能何日發語未訖牀上
化為白羊題其脇曰修羊公謝天子後置石羊於靈臺
上羊後復去不知所在(列仙/傳)
漢齊人梁文好道其家有神祠建室三四間座上施皁
帳常在其中積十數年後因祀事帳中忽有人語自呼
嵩山君大能飲食治病有驗文奉事甚肅積數年得進
其帳中神醉文乃乞得奉見顔色謂文曰授手来文納
手得持其頤髯鬚甚長文漸繞手卒然引之而聞作羊
聲座中驚起助文引之乃袁公路家羊也失之七八年
不知所在殺之乃絶(搜神/記)
隴州汧源縣有土羊神廟昔秦始皇開御道見二白羊
鬬遣使逐之至此化為土堆使者驚而回秦始皇乃幸
其所見二人拜於路隅始皇問之答曰臣非人乃土羊
之神也以君至此故來相謁言訖而滅始皇遂令立廟
至今祭祀不絶(隴州/圖經)
苻堅時有人於明光殿大呼曰甲申乙酉魚羊食人悲
哉無復遺堅命執之俄而不見秘書監朱彬等因請誅
鮮卑堅不從也(十六國/春秋)
石虎嘗晝寢夢見羣羊負魚從東北來寤以訪佛圖澄
澄曰不祥也鮮卑其有中原乎慕容氏後果都之(髙僧/傳)
梁時王克為永嘉郡有人餉羊集賔欲讌而繩解来投
一客先跪兩拜便入衣中此客竟不言之固無救請須
臾宰羊為炙先行至客一臠入口便下皮肉周行偏體
痛楚號呌方復說之遂作羊鳴而死(㝠報/記)
耆域時或告人以前身所更謂支法淵從羊中來竺法
與從人中來又譏諸衆僧謂衣服華麗不應素法(神僧/傳)
王固聘魏因宴享祭請停殺一羊羊於固前跪拜又宴
昆明池魏人以南人嗜魚大設罟網固以佛法咒之遂
一鱗不獲(南/史)
有人送書於髙爽告質云比日守羊困苦爽答曰守羊
無食何不貨羊糴米(上/)
昔有老公其家巨富而此老公思得肉食詭作方便指
田頭樹語諸子言令我家業所以諧富由此樹神恩福
故耳今日汝等宜可羣中取羊以用祭祀時諸子等承
奉敎命尋即殺羊禱賽此樹即於樹下立天祀舍其父
後時壽盡命終行業所追還生已家羣羊之中時值諸
子猶祠樹神便取一羊遇得其父將欲殺之羊便㖶㖶
笑而言曰兒此樹者有何神靈我於往時為思肉故妄
使汝祀皆共汝等同食此肉今償殃罪獨先當之時有
羅漢過到乞食見其亡父受於羊身即借主人道眼令
自觀察乃知是父心懐懊惱即壊樹神悔過修罪不復
殺生(法苑珠林/  以下犬)
犬人掌犬牲凡祭祀共犬牲用牷物(用純/色物)伏瘞亦如之
(伏謂伏犬以王車轢之瘞/謂埋祭也二者亦用牲物)○凡㡬珥沈辜用䮾可也凡
相犬牽犬者屬焉掌其政治(周/禮)
狗名重工徹止雚猳來白龍狗(穆天/子傳)
渠搜犬者露犬也能飛食虎豹(周/書)
犬則有青鸇白雀飛龍虎子(周處風/土記)
□獀南越犬名也殷虞晋獒竝犬名也
犬生四子取黄子養之犬生五子取青子養之六子取
赤子養之七子取黒子養之八子取白子養之白犬烏
頭令人得財白犬黒尾令人世世乗車黒犬白耳犬主
畜之令人富貴黑犬白前兩足宜子孫黄犬白尾令人
世世衣冠(襍五/行書)
犬屬殷虞晉獒楚黄韓獹宋㹱狼狐㹥獖(廣/雅)
龜骸環裳子孫聰明狗肝泥竈婦取孝順(張華感物/類從志)
申叔問曰犬馬之名皆因其形色而名焉唯韓盧宋鵲
獨否何也子順答曰盧黒色鵲黒白色非色而何(孔叢/子)
金門之山有赤犬名曰天犬下則天下兵起(山海/經)
昔三苗大亂龍生於廟犬哭於市(隋巢/子)
介鬬閭里有狗宋人之駑狗也其家命之為淖逐狗不
及止矣而望之自以為過矣(莊/子)
公孫子賢而徐子不肖而公孫子與徐子鬬徐子之狗
攫公孫子之腓而噬之(春秋/後語)
景公走狗死命外供之棺内給祭晏子諫公曰亦細物
也特以與左右為笑耳晏子曰孤老凍餒而死狗有祭
鰥寡不恤而死狗有棺行辟若此百姓聞之必怨吾君
諸侯聞之必輕吾國而乃以為細物君其圖之公曰善
趣庖狗以㑹朝屬(晏子/春秋)
晏子使楚楚人為門於大門側延晏子晏子曰使狗國
者從狗門入今使楚不當從此門入(晏/子)
齊有貧者命其狗為富命其子為樂方將祭狗入於室
叱之曰富出祝曰不祥家有禍長子死哭曰樂乎而不
自悲也(尸/子)
康衢長者字僮曰善搏字犬曰善噬賔客不過其門長
者怪而問之以實對於是改之賔客復往(尹文/子)
楚王與羣臣獵於雲夢縱良犬逐狡兎三日而獲之其
腸似銕良工曰可以為劍(異/苑)
麗山西有白鹿原原上有狗堡秦襄公時有大狗来下
有賊則狗吠之故一堡無患用得厥目(三秦/記)
鄭子陽之難猘狗潰之齊髙國之難失牛潰之(吕氏/春秋)
客謂孟嘗君曰臣聞周氏之嚳韓氏之盧天下之疾狗
也見兎而指屬則無失兎矣望見而放狗也則累世不
能得兎矣狗非不能屬之者罪也(說/苑)
周威烈王二十七年乙亥五月晉有三大犬率衆犬數
萬聚於絳殺一犬於東方一犬於西方
文帝後元五年六月齊雍城門外有狗生角京房易傳
曰執政失下將害之厥妖狗生角(搜神/記)
漢景帝三年邯鄲有狗與彘交是時趙王悖亂遂與六
國反外結匈奴以為援五行志以為犬兵革失衆之占
豕北方匈奴之象逆言失聽交於異類以生害也京房
易傳曰夫婦不嚴厥妖狗與豕交兹謂反徳國有兵革
(上/)
茂陵少年李亨好馳駿狗逐狡獸或以鷹鷂逐雉兎狗
則有修毫釐睫白望青曹之名鷹則有青翅黄眸青㝠
金距之屬楊萬年有猛犬青駮(西京/襍記)
右扶風臧仲英為侍御史家人作食設案有不清塵土
投汙之炊臨熟不知釜處兵弩自行火從篋簏中起衣
物盡燒而篋簏故完婦女婢使一旦盡失其鏡數日從
堂下擲庭中有人聲言還汝鏡女孫年三四歳亡之求
不知處兩三日乃於圊中糞下啼若此非一汝南許季
山者素善卜卦卜之曰家當有老青狗物内中侍御者
名益喜與共為之誠欲絶殺此狗遣益喜歸鄉里仲英
從之怪遂絶後徙為太尉長史遷魯相(搜神/記)
桂陽太守李叔堅為從事家有狗人行家人言當殺之
叔堅曰犬馬喻君子狗見人行效之何傷頃之狗戴叔
堅冠走家大驚叔堅曰悞觸冠纓挂之耳狗又於竈前
畜火家益怔營叔堅復云兒婢皆在田中狗助畜火幸
可不煩鄰里此有何惡數日狗自暴死家䘚無纖芥之
異(風俗/通)
鮑永事後母至孝妻嘗於母前叱狗永即去妻
靈帝熹和四年於西園㺯狗著進賢冠帶綬以為笑樂
有一狗突出走入司徒府門或見之者莫不驚怪
漢末富春有桑君者養犬數年不吠孫文臺微時經此
犬忽吠之桑謂文臺曰君其異相乎及貴欲報桑無所
好唯好張畢捕魚文臺為作九里箄以贈之文臺堅字
也(郡國/志)
孫權時李信純襄陽紀南人也家養一狗字黑龍愛之
尢甚行坐相隨飲饌之間皆分與食忽一日於城外飲
酒大醉歸家不及卧於草中遇太守鄭瑕出獵見田草
深遣人縱火爇之信純卧處恰當順風犬見火来乃以
口拽純衣純亦不動卧處有一溪相去三五十步犬即
奔往入水濕身走來卧處周迴以身灑之獲免主人大
難犬運水困乏致斃於側俄爾信純醒來見犬已死遍
身濕毛甚訝其事覩火踪跡因而慟哭聞於太守太守
憫之曰犬之報恩甚於人人不知恩豈如犬乎即命具
棺槨衣衾塟之今紀南有義犬塟髙十餘丈(搜神/記)
晉武帝太康七年郊壇下有一白狗髙三尺光色鮮明
恒卧壇側覺見人前則去騎督王琬以駿馬追之狗徐
行馬不可及射又逃琬去復還郊丘非狗所守後遂大
亂又武帝時幽州有狗鼻行地三百餘步帝不思和嶠
之言而立惠帝以致衰亂(郭頌/世語)
晉元康中呉郡婁縣懐瑶家忽聞地中有犬子聲隱其
聲上有小穿大如螾瑤以杖刺之入數尺覺如物乃掘
視之得犬子雌雄各一目猶未開形大於常犬也哺之
而食左右咸往觀焉長老或云此名犀犬得之者令家
富昌宜當養之以目未開還置穿中覆以磨礱宿昔發
視左右無孔遂失所在瑤家積年無他禍福也大興中
吴郡府舎中又得二枚物如初其後太守張茂為亂兵
所殺尸子曰地中有犬名曰地狼有人名曰無傷夏鼎
志曰掘地而得狗名曰賈掘地而得豚名曰邪掘地而
得人名曰聚聚無傷也此物之自然無謂鬼神而恠之
然則與地狼名異其實一物也淮南萬畢術曰千嵗羊
肝化為地宰蟾蜍得苽卒時為鶉此皆因氣作以相感
而成也(法苑/珠林)
晉泰興二年吳人華隆好弋獵畜一犬號曰的尾每將
自隨隆後至江邊被一大蛇圍身犬遂咋蛇死焉而華
隆僵仆無所知矣犬徬徨嘷吠往復路間家人怪其如
此因隨犬往隆悶絶委地載歸二日乃蘇隆未蘇之際
犬終不食自此愛惜如同親戚焉(幽明/録)
晉世王彪之年少未官嘗獨坐齋前有竹忽聞大歎聲
彪之惕然怪似其母因往看之見母衣服如昔彪之跪
拜欷歔母曰汝方有奇厄自今以去當見一白狗若能
東行出千里三年然後可得免災忽不復見彪之悲悵
達旦既明獨見一白狗常隨行止便經營行裝將往㑹
稽及出千里外三年乃歸齋中復聞前聲往見母如先
謂曰能用吾言故來慶汝汝自今以後年踰八十位列
台司皆如母言(上/)
嘉興縣朱休之有一弟宋元嘉中兄弟對坐家有一犬
來向休之蹲徧視二人遂搖頭而笑曰言我不能歌聽
我歌梅花今年故復可柰汝明年何其家驚懼斬犬榜
首路側至來歳梅花時兄弟相鬭並被囚繫經歳得免
至夏舉家時疾兄及弟皆死(述異/記)
晉懐帝永嘉中嘉興張林有狗名阿永時天下饑荒狗
行欲倒林言阿永汝得肉故健今餓不復行耶狗忽語
云我道天下人饑死狗語不已聞者怖走是時天下荒
亂帝沒於胡(廣古今/五行記)
張天錫夢一緑色狗其形甚長從城東南入欲咋之天
錫床上避之乃墮地後茍萇來破姑臧著緑地錦袍從
東南門入一如所夢(十六國/春秋)
太叔王氏後娶庾氏女年少色美王年六十常宿外婦
深無忻後忽一夕見王還嬿婉兼常晝坐因共食奴從
外來見之大驚以白王王遽入偽者亦出二人交㑹中
庭俱着白帢衣服形貌如一眞者便先舉杖打偽者偽
者亦報打之二人各勅子弟令舉手王兒乃突前痛打
是一黄狗遂打殺之王時為㑹稽府佐門士云恒見一
老黄狗自東而來其婦大恥病死(搜神/記)
鄱陽趙壽有犬蠱時陳岑詣壽忽有大黄犬六七羣出
吠岑後余相伯歸與壽婦食吐血㡬死乃屑桔梗以飲
之而愈蠱有怪物若鬼其妖形變化襍類殊種或為狗
豕或為蟲蛇其人不自知其形狀行之於百姓所中皆
死(上/)
謝安於後府接賔婦劉氏見狗啣謝頭來久之乃失所
在婦具說之謝容色無易是月而薨(異/苑)
許長史所使人盜他家狗六頭於長史竈下蒸煮共食
之長史何以不檢校使腥臭之氣薫染殽飯旣食而步
上道亦已犯眞人之星也(陶隠居/真誥)
王思微性好潔淨在宅有犬汙柱思微令門生洗之意
猶不已便令刮削復言未足遂令易柱(金樓/子)
張彪敗後與妻楊氏去惟常所養一犬名曰黄倉在彪
前後未曾刻有捨離乃還入若邪山中沈泰説陳文遣
章昭達領千餘兵重購之并圖其妻彪賊未覺黄倉驚
吠刦來便噬一人中喉即死及彪被害黄倉嘷呌宛轉
血中(陳/書)
陶𢎞景云裴眞君好養白犬白鷄犬名白靈鷄名白精
學道之士或居山林此可以辟邪(御/覽)
爾時有諸估客欲詣他國其諸商人共將一狗至於中
路諸賈頓息伺人不㸔狗便盜肉衆人瞋而折其脚棄
野而去時舍利弗天眼見狗􁁜躃饑餓困篤垂死著衣
持鉢入城乞食得已飛至狗所慈心憐愍以食施與狗
得其食活命歡喜旣為說微妙之法狗便命終生舍衞
國婆羅門家後舍利弗獨行乞食婆羅門見而問焉尊
者獨行無沙彌耶舍利弗言我無沙彌聞卿有子當用
見與婆羅門言我有一子字曰均提年旣孤幼不任使
令比前長大當用相與後至七歳以其兒付令使出家
便受其兒將至祇桓聽為沙彌漸為說法心開意解得
阿羅漢果功徳悉備均提沙彌始得道已自以智力觀
過去世本造何行遭聖獲果觀見前身作一餓狗蒙和
尚恩今獲人身并得道果欣然心内發而自念言我蒙
師恩得脫諸苦今當盡身供給所需求作沙彌不受大
戒佛告阿難由過去世迦葉佛時均提出家少年聲好
巧讃唄人所樂聽有一老僧音聲濁鈍不能經唄已得
羅漢功徳皆具年少比丘自恃好聲見而呵之聲如狗
吠時老比丘便呼年少汝識我不我得羅漢儀式悉具
年少聞說心驚毛豎惶怖自責即於其前懺悔過咎由
其惡言五百世中常受狗身由其出家持淨戒故今得
見我蒙得解脱(賢愚/經)
昔有沙門晝夜誦經有狗伏床下一心聽經不復念食
如是積年命盡得人形生舍衛國中作女人長大見沙
門分衛便走自持飯與沙門歡喜後作比丘尼應得真
道(譬喻/經)
舍利弗以一鉢飯上佛佛即迴施狗而問舍利弗誰得
福多舍利弗言如我觧佛法義佛施狗得福多若據敬
法重人識位修道敬田即勝故(智度論/以下豕)
鄭縣人賣豚人問其價曰道逺日暮安暇語汝(韓子/)
孔子窮陳蔡之間藜蒸不糂子路烹豚孔子不問肉所
由來即食之(墨/子)
朔人獻燕昭王以大豕曰養奚若使曰豕也非大圊不
居非人便不珍今年百二十矣人謂豕仙王乃命豕宰
養之十五年大如沙豶足如不勝其體王異之命衡官
橋而量之折橋豕不量又命水官舟而量之其重千鈞
其巨無用燕相謂王曰奚不亨之王乃命宰夫膳之豕
既死乃見夢於燕相曰造化勞我以豕形食我以人穢
吾患其生久矣仗君之靈得化吾生始得為魯津之伯
而浮舟者食我以粳糧欣君之惠將報子焉後燕相遊
於魯津而赤龜啣夜光而獻(符/子)
昔有司原氏者獵中野鹿斯東奔司原縱譟之西方之
衆有逐豨者聞司原之譟也競舉音而和之司原聞音
之衆則反輟已之逐而往伏焉遇大豨司原喜而自以
獲上瑞珎禽也盡芻豢彈囷倉以養之豕俛仰嚘吚為
作容聲司原愈益珍之居無何烈風興而澤雨作灌巨
豕而惡塗渝遂駭懼真聲出乃知是家之艾豭耳此隨
聲逐響之過也今世主之於士也目見賢則不敢用耳
聞賢則恨不及則亦懼失麟鹿而獲艾豭奈何其不知
者也未遇風之變者故也(論/衡)
漢文翁常起田斫柴為陂夜有百十野猪鼻載土著柴
中比曉塘成稻常收常欲斷一大樹欲斷處去地一丈
八尺翁先咒曰吾得二千石斧當著此處因擲之正斫
所欲後果為蜀郡太守(小/說)
莎車王殺于闐王于闐大都末出城見野豕欲搏之乃
人語曰無殺我我為汝殺莎車將軍都末異之即與兄
弟共殺莎車王(張璠/漢記)
永嘉中壽春城内有豕生人兩頭而不活周馥取而觀
之識者云豕北方畜胡狄象兩頭者無上也生而死不
遂也天戒若曰易生専利之謀將自致傾覆也俄為元
帝所敗(搜神/記)
晉有一士人姓王在呉郡還至曲阿日暮引船上當大
埭見埭上有一女子年十七八便呼之留宿至曉解金
鈴繫其臂使人隨至家都無女人因逼豬䦨中見母猪
臂有金鈴(上/)
晉杜願永平梓潼涪人也家巨富有一男天保願愛念
年十歳泰元三年暴病而死經數月日家所養猪生五
子一子最肥後官長新到願將以作禮捉就殺之有一
比丘忽至願前謂曰此㹠是君兒也如前百餘日中而
相忘乎言竟忽然不見
安陽城南有一亭廟若宿殺人有一書生乃過宿之亭
民曰此不可宿前後宿此末有活者書生曰無苦也吾
自能諧遂住廟舍乃端坐誦書夜半後有一人著皁单
衣來往户外呼亭主亭主應曰諾亭中有人耶答曰向
者有一書生在此讀書久適休似未寤乃喑嗟而去須
臾復有一人冠赤幘者呼亭主亭主應諾亦復問亭中
有人耶亭主答如前復喑嗟而去於是書生無他起詣
向者呼處微呼亭主亭主亦應諾復問亭中有人耶亭
主答如前乃問向者黒衣來者誰曰北舍母猪也又曰
赤冠幘者誰曰西舍老雄雞父也曰汝復誰耶曰我是
老蠍也於是書生宻便誦書至明不敢寐天明亭民來
視驚曰君何以得活耶書生曰汝促索劍來吾與卿取
魅乃掘昨夜應處果得老蠍大如鞞婆毒長數尺於西
得老雄鷄父北舍得母猪凡殺三物亭毒遂靜(搜神/記)
僧朗臂脚及手伸縮任懐有若龜藏時若肉聚或住酒
席同諸讌飲而嚼噍猪肉不測其來(神僧/傳)
釋法聰適遇屠者驅猪百餘頭聰三告曰解脫首楞嚴
猪遂繩觧散去諸屠大怒將事加手竝矻然不動便歸
過悔罪因斷殺業(上/)
開皇末渭南有人寄宿他舍夜中聞二豕對語其一曰
嵗將盡阿耶明日殺我供歳何處避之一答曰可向水
北姊家因相隨而去天將曉主人覓豕不得意是宿客
而詰之宿客言狀主人如其言而得豕(髙僧傳猴/以下猿)
猿一名叅軍(古今/注)
張機字仲景南陽人受業於張伯景精於治療一日入
桐栢覓藥草遇一病人求診仲景曰子之腕有獸脉何
也其人以實具對乃嶧山老猿也仲景出囊中丸藥畀
之一服輙愈明日其人肩一巨木至曰此萬年桐也聊
以相報仲景斵為二琴一曰古猿一曰萬年(古琹/記)
僕不想歘爾夢搏赤猿其力甚於貔虎良久反覆余乃
觀天背地覩穹亦當不爽但僕之不達安得不憂吉乎
報我凶乎詳告三日阮籍白繇君(七賢/帖)
佛往黎耆闍河邊時世尊鉢比丘鉢共在露處時有彌
猴行見樹中有無蜂熟蜜來取世尊鉢諸比丘遮佛言
莫遮此無惡意便持鉢取蜜奉獻世尊不受須待水浄
獮猴不解佛意謂呼有蟲轉看見鉢邊有流蜜有到水
邊洗鉢水湔鉢中持還奉佛佛即受取佛受已獮猴大
歡喜郤行而舞墮坑命終即生三十三天(僧祗/傳)
劉宋時錢塘釋智一者善長嘯於靈山澗適養一白猿
有時驀山踰澗久而不還一乃吮吻張喉作梵呼之則
猿至矣時人謂之白猿梵名一公為猿父(髙僧/傳)
涪水素来無猿自僧林棲託以来便有兩頭依林而住
有初見者云渡水来其後林出山門猿還泅渡如此非
一年月淹久孚乳産生乃有數十有時送林至龍門口
佇望而返(神僧/傳)
有一人種黍於山中常患獮猴食之聞介象有道從乞
辟猴法象告無他汝明日往看黍若見猴羣下喚語之
曰吾已告介君介君敎汝莫食黍此人倉卒直言象欺
弄之明日往見羣猴欲下樹試告象言語猴即各還樹
絶迹矣(葛洪神/仙傳)
南野中伍寺之見社樹上有一猴懐孕便登樹擺殺之
夢一人稱神責以殺猴之罪當令重謫乃化為大蟲入
山不知所在
晉大元末徐寂之嘗野行見一女子撡荷舉手摩寂之
寂之恱而延住此後来往如舊寂之便患瘦瘠時或言
見華房深宇芳茵廣筵寂之與女觴餚宴樂數年其弟晬
之聞屋内羣語潜往窺之見數女子從户後出惟餘一
者隠在簣邊晬之逕入寂之怒曰今方歡樂何故唐突
忽復共言云簣中有人晬之即發看有一牝猴遂殺之
寂之病遂愈(異/苑)
晉大元中丁零王翟昭後宫養一獮猴在妓女房前前
後妓女同時懐妊各産子三頭出便跳躍昭方知是猴
所為乃殺猴及子妓女同時號哭昭問之曰初見一年
少著黄練單衣白紗袷甚可愛笑語如人(搜神/記)
後周毁經道釋惠主即返故鄉南山藏伏惟食松葉異
類禽獸同食無聲或有山神送茯苓甘松香來獲此供
養六時行道禽獸隨行禮佛誦經似如聽仰仍為幽顯
受菩薩戒後有獼猴羣為治道主曰汝性躁擾作此何
為曰時君異也佛日通也深是其言尋爾更有異祥龍
飛獸集香氣充山其類衆矣後有八人採弓材者甚大
驚駭便慰主曰聖君出世時號開皇矣即將出山以事
奏聞蒙頂出家(神僧/傳)
僧朗一名法朗姓許氏南陽人年二十餘欣欲出家尋
預剃落棲止無定多住卾州飲噉同俗為時共輕常養
一猴一犬其狀偉大皆黄赤色不狎餘人惟附於朗日
夕相隨未嘗舍離若至食時以木盂受食朗噉飽已餘
者用飼之既同器食訖猴便取盂戴之騎犬背上先朗
而行人有奪者輙為所咋朗任犬盤遊畧無常度(上/)
吠舍釐國南有獼猴為佛穿池池西羣猴持佛鉢上樹
取蜜處池南猴奉佛蜜處(西域/傳)
近雪山下有三禽獸共住一鵽鳥二獼猴三象是三禽
獸初互相輕慢無恭敬行同作是念我等何為不相恭
敬若前生者應供養尊重教化我等爾時鵽鳥獼猴問
象言汝念過去憶何事時是處有大蓽苃樹象言我小
時行此樹在我腹下過象鵽問獼猴汝憶何事答言我
小時坐地捉此樹頭按令倒地象語獼猴汝年大我我
當敬汝為我說法象獼猴問鵽鳥言汝憶何事答言彼
有大蓽苃樹我噉其子於此大便乃生斯樹長大如是
是我所憶獼猴語鵽汝年大我我當供養汝汝當為我
說法爾時象恭敬獼猴從聽受法為餘象說獼猴恭敬
鵽鳥從聽受法為餘獼猴説法鵽鳥為餘鵽鳥説法(依/四)
(分律鳥騎猴上猴乗象/上處處遊行教化説法)此三禽獸先喜殺盜婬妄語後
相誡止即捨此過命終皆生天上(法苑/珠林)
佛告諸比丘過去世時有城名波羅國名伽尸於空閑
處有五百獼猴遊行林中到一尼俱律樹下樹下有井
井中有月影現時獼猴主見是月影語諸伴言月今日
死落在井中當令出之莫令世間長夜闇㝠共作議言
云何能出時獼猴主言我知出法我捉樹枝汝捉我尾
展轉相連乃可出之時諸獼猴即如主語展轉相捉小
未至水連獼猴重樹弱枝折一切獼猴墮井水中爾時
樹神便説偈言是等騃榛獸癡衆共相隨坐自生苦惱
何能救出井
昔迦尸國王名曰滿面毗提希國有一淫女端正殊妙
爾時二國常相怨疾傍有佞臣向迦尸王歎說彼國有
婬女端正世所希少王聞是語心生惑著遣使從索彼
國不與重遣使言求暫相見四五日間還當發遣時彼
國王約勅婬女汝之姿態所有技藝精巧悉具足備使
迦尸王惑著於汝須臾之間不能逺離即遣令去徑四
五日尋復喚言欲設大祀須得此女暫還放来後當更
遣時迦尸王即遣婦還大祀已訖遣使還索答言明日
當遣至明日亦復不遣如是妄語徑歴多日王心惑著
單將數人欲往彼國諸臣勸諫不肯受用時仙人山中
有一獼猴王聰明博達多有所知其婦適死取一雌獼
猴諸獼猴衆皆瞋呵責此雌獼猴衆所共有何縁獨當
時獼猴王將雌獼猴走向迦尸國投於王所諸獼猴衆皆
共追逐既到城内發屋壊樹不可料理迦尸國王語獼
猴王言汝今何不以雌獼猴還諸獼猴獼猴王言我婦
死去更復無婦王今云何欲使我歸王語之言汝獼猴
破亂我國那得不歸獼猴王言此事不好耶王答言不
好如是再三王故言不好獼猴王言汝宫中有八萬四
千夫人汝不愛樂欲致敵國追逐婬女我今無婦此唯
取一汝言不好一切萬姓視汝而活為一婬女云何捐
棄國事大王當知婬欲之事樂少苦多猶如逆風熱熾
炬愚者不放必見燒害欲為不淨如彼屎聚欲現外相
薄皮所覆欲無反復如屎塗毒蛇欲如怨賊詐親附人
欲如假借必當還歸欲為可惡如厠生花欲如疥瘡而
向於火把之轉劇欲如狗齧枯骨涎唾共合謂為有味
脣齒破盡不知厭足欲如渴人飲於鹹水愈增其渴欲
如段肉衆鳥競逐欲如魚戰貪味至死其患甚大(並/上)
昔佛在世時遣一羅漢名須曼持佛髮爪至罽賔國南
山之中造佛塔寺中常有五百羅漢旦夕燒香欲遶塔
禮拜時山中有五百獼猴見僧遶塔禮拜供養即共負
石學僧作塔遶之禮拜於時天雨山水瀑漲五百獼猴
一時沒死生㣼利天七寳宫殿巍巍無量衣食自然快
樂無極既得生天各自念言我等何縁得来生此即以
天眼觀見前身作其獼猴由學衆僧戲笑作塔山水所
漂命終生此即共相將齎持香華從天下来供養死尸
迴詣佛所禮拜問訊佛為說法五百天子一時皆得須
陀洹果既得果已還歸天上(法句/果經)
昔有比丘於空閑樹下坐禪行道樹上有一獼猴見比
丘食下住其邊比丘以飯與之獼猴得食輙行取水以
給澡洗如是連月後日食竟忽忘不留獼猴以不得食
大怒取比丘袈裟上樹裂破比丘忿之以杖誤中獼猴
即死餘數獼猴竝來共舉死獼猴到佛寺中比丘僧知
必有所以推問其意比丘具説於是佛教自從今日比
丘毎食皆當割省留餘以施蠢動不得盡之(譬喻/論)
昔有梵志年百二十少小不娶妻無婬泆之情處在深
山無人之處以茅為廬蓬蒿為席水果為食不積財寳
國王聘之不徃赴意靜處無為於山藪中與禽獸相娯
絶於人路山有四獸一名狐二名獼猴三名獺四名兎
此之四獸日於道人所聽經說戒如是積久食諸果蓏
皆悉訖盡後道人意欲徙去四獸大愁憂情不樂共相
議言我曹各行求索供養道人獼猴去至他山得甘果
來以上道人給一月糧願止莫去獺亦入水取得大魚
以上道人給一月糧願止莫去兎自思念我當用何等
供養道人即念持身供養便取樵以然火作炭往白道
人言今我為兎請入火中作炙以身奉上道人可給一
月糧便自投火中火為不然道人見兎感其仁義哀憫
傷之則自止留佛言爾時梵志者今提和竭佛是爾時
兎者今我身是爾時獼猴者今舍利佛是爾時野狐者
今阿難是爾時水獺者今目連是也(法苑珠林/  以下獺)
獺以猿為婦(束晳發/蒙記)
陽羨縣前有大橋下有獺將有兵獺動出穴口西向而
嘷(周處風/土記)
魏明帝遊洛水水中有白獺數頭羙靜可憐見人輙去
帝欲見之終莫能遂侍中徐景山曰獺嗜鯔魚乃不避
死畫板作兩生鯔魚懸置岸上於是羣獺競逐一時執
得帝甚嘉之(齊諧/記)
宋水興縣吏鍾道得重病初差情欲倍常先樂白鶴墟
中女子至是猶存想焉忽見此女子振衣而來即與燕
好是後數至道曰吾甚欲鷄舌香女曰何難乃掬香滿
手以授道道邀女同含咀之女曰我氣素芳不假此女
子出户狗忽見隨咋殺之乃是老獺口香即獺糞頓覺
鼻穢(幽明/録)
元嘉十八年廣陵下市縣人張方女道香送其夫婿北
行日暮宿祠下夜有一物假作其壻來云離情難遣不
能便去道香俄昏迷惑失常時有海陵王纂者能療邪
疑道香被魅請治之始下一針有一獺從女被内走入
前港道香疾便愈
河東常醜奴將一小兒湖邊拔蒲暮恒宿空田舎中時
日向瞑見一少女子姿容極羙乘小船載蓴徑前投醜
奴舍寄住因卧覺有臊氣女已知人意便求出户外變
為獺(異/苑)
河東桞慎字子元少樂閒靜不慕榮貴梁天監中自司
州遊上元便愛其風景於鍾山之西建業里買地結茅
開泉種植隱操如耕父者其左右居民皆呼為栁父所
居臨江水常曳䇿臨眺忽見前州上有三四小兒皆長
一尺許往來遊戲遙聞相呼求食聲慎異之須臾風濤
洶湧有大魚驚躍誤墜洲上羣小兒爭前食之又聞小
兒傳呼云雖食不盡留與栁父慎益驚駭乃乘小舟逕
捕之未及岸諸小兒悉化為獺入水而去慎取巨魚以
分鄉里未㡬北還洛陽於所居書齋柱題云江山不久
計要適暫時心況念洛陽士今來歸舊林是嵗天監七
年也(窮怪記/以下狐)
白狐王者仁智則至(宋/書)
狐九尾何狐死首丘不忘本也明安不忘危也必九尾
者何九妃得其所子孫繁息也於尾者何明後當盛也
(白虎/通)
千年之狐姓趙姓張五百年狐姓白姓康(𤣥/覧)
千年之狐豫知將來千歳之貍變為好友千歳之猿變
為老人(抱朴子女又白澤圖云百歳之狼化為羙女其/名曰知  求為人妻經年則食人呼其名則逃)
(去/)
夏侯藻母病困將詣淳于智卜有一狐當門向之嘷呌
藻愕懼遂馳詣智智曰禍甚急君速歸在嘷處拊心啼
哭家人驚怪大小畢出一人不懼啼哭勿休然其禍僅
可救也藻如之母亦扶病而出家人既集堂屋五間拉
然而崩(搜神/記)
吳中有一書生皓首稱胡博士教授諸生忽復不見九
月初九日士人相與登山遊觀聞講書聲命僕尋之見
空塜中羣狐羅列見人即走老狐獨不去是皓首書生
吳郡顧旃獵至一崗忽聞人語聲云咄咄今年衰乃與
衆尋覓崗頂有一穽是古時冡見一老狐蹲冡中前有
一巻簿書老狐對書屈指有所計校乃放犬咋殺之取
視簿書是姦人女名已經姦者乃以朱鈎頭所疏名有
百數旃女正在簿次
宋酒泉郡毎太守到官無㡬輙死後有渤海陳斐見授
此郡憂恐不樂就卜者占其吉凶卜者曰逺諸侯放伯
裘能解此則無憂斐不解此語答曰君去自當解之斐
既到官侍醫有張侯直醫有王侯卒有史侯董侯等斐
心悟曰此謂諸侯乃逺之即卧思放伯裘之義不知何
謂至夜半後有物來斐被上斐覺以被冒取之物遂跳
踉訇訇作聲外人聞持火入欲殺之魅乃言曰我實無
惡意但欲試府君耳能一相赦當深報君恩斐曰汝為
何物而忽干犯太守魅曰我本千歳狐也今變為魅垂
化為神而正觸府君威怒甚遭困厄我字伯裘若府君
有急難但呼我字便當自解斐乃喜曰真放伯裘之義
也即便放之小開被忽然有光赤如電從户出明衣有
敲門者斐問是誰答曰伯裘問來何為答曰白事問白
何事答曰北界有賊奴發也斐按發則驗毎事先以語
斐於是境界無毫髮之奸而咸曰聖府君後經月餘主
簿李音共斐侍婢私通既而懼為伯裘所白遂與諸侯
謀殺斐伺傍無人便與諸侯持杖直入欲格殺之斐惶
怖即呼伯裘求救我即有物如伸一疋絳剨然作聲音
侯伏地失魂乃以次縛取考訊皆服云斐未到官音已
懼失權與諸侯謀殺斐會諸侯見斥事不成斐即殺音
等伯裘乃謝斐曰未及白音姦情乃為府君所召雖効
微力猶用慚惶後月餘與斐辭曰今後當上天去不得
復與府君相往來也遂去不見(並/上)
佛告諸比丘乃往古昔有一摩納在山窟中誦刹利書
有一野狐住其左右専聽誦書心有所解作是念言我
解此書語足堪作諸獸王作是念已便起遊行逢羸痩
野狐便欲殺之彼言何故殺我答言我是獸王汝不伏
我是以相殺彼言願莫殺我我當隨從於是二狐伏一
切象復以衆象伏一切虎復以衆虎伏一切獅子遂權
得為王旣作王已復作是念我今為獸中王不應以獸
為婦便乗白象率諸羣獸不可稱數圍迦夷城數百千
帀王遣使問汝諸獸何故如是野狐答言我是獸王應
娶汝女與我者善若不與我當滅汝國還白如此王集
羣臣共議唯除一臣皆云應與所以者何國之所恃唯
賴象馬我有象馬彼有獅子象馬聞氣惶怖伏地戰必
不如為獸所滅何惜一女而䘮一國時一大臣聰叡逺
畧而白王言臣觀古今未曾聞見人王之女與下賤獸
臣雖弱昧要殺此狐使諸羣獸各各散走王即問言何
計將兵馬出大臣答言王但尅期戰日先當從彼求索
一願願令獅子先戰後吼彼謂我畏必令獅子先吼後
戰王至戰日當勅城内皆令塞耳王用其語遣使刻期
共求上願至於戰日復遣信求然後出軍軍鋒欲交野
狐果令獅子先吼野狐聞之心破七分便於象上墜落
於地於是羣獸一時散走(法苑珠林/  以下狸)
徐廣曰狸一名不來(封禪/書注)
靈狸一體自為夫婦故能媚人(異物/志)
殘形操曾子夢一狸不見其首以為不祥而作是曲(琴/操)
齊惠公之妾蕭同叔子見御有身以其賤不敢言也取
薪而生頃公於野乂不敢舉也狸乳鸇覆之人見而收
之因名無野(搜神/記)
清沙令徐季龍使人行獵令管輅筮其所得輅曰當獲
小獸復非食禽雖有爪牙微而不强雖有文章蔚而不
明非虎非雉其名曰貍獵人暮歸果如輅言魏(志/)
冀州刺史裴徴辟管輅為文學自卦吉凶云當見三貍
果見之(管輅/别傳)
吴縣費升為九里亭吏夜有女子來寄宿升彈琵琶女
和歌云精氣感㝠昧所降若有縁嗟我遘良契寄欣宵
夢間(其一/)成公從弦超蘭香降張碩茍云㝠分結纏綿
在今夕(其二/)佇我風雲㑹正俟今夕遊申心雖未久中
念已綢繆(其三/)及明為羣狗嚙死乃大貍也(異/苑)
晉博陵劉伯祖為河東太守所止承塵上有神能語京
師詔書毎下消息輙預告伯祖伯祖問其所食㗖欲得
羊肝于前切之腐隨刀不見兩羊肝盡有一老狸露形
在案前視者舉刀欲斫之伯祖呵止自舉著承塵上須
臾大笑曰向者噉肝醉忽失形與府君相見大慚愧後
伯祖當為司𨽻神復先語伯祖某月某日書當到到期
如言及入司隸府神隨逐承塵上輙言省内事伯祖大
恐懼謂神曰今職在刺舉左右貴人聞神在此得以相
害神答曰如府君所慮當相捨去遂絶無聲(法苑/珠林)
晉太元中瓦棺佛圖前淳于矜年少潔白送客至石頭
城南逢一女子羙姿容矜悦之因訪問二情旣洽將入
城北角共盡忻好便各分别期更尅集將欲結為伉儷
女曰得壻如君死何恨我兄弟多翁母竝在當問我翁
母矜便令女歸問其翁母翁母亦願許之女因敕婢取
銀百觔絹百匹助矜成婚尅期成禮車馬騶從之盛闐
咽里閈伉儷甚相得經久生兩兒少日有獵者過
覓矜將數十狗徑突入咋婦及兒竝成狸絹帛金銀竝
是草及死人骨(𤣥怪/録)
晉義熙中烏傷人孫乞齎父書到郡達石亭天雨日暮
顧見一女戴青繖年可十六七姿容豐艶通身紫衣爾
夕電光照室乃是大貍乞因抽刀斫殺繖是荷葉(異/苑)
丹陽縣駱慶婦生一男一虎一貍貍虎毛色斑黒牙爪
皆備即殺之兒經六日而死母不異
樂廣為河南尹先是官舍多妖怪常白日外户自開二
子凱横等皆驚悸廣獨自若顧見墻有孔使人掘墻得
狸而殺之其怪遂絶(並上猫/以下)
猫一名蒙貴一名烏圓(西陽/雜俎)
張搏好猫其一曰東守二曰白鳯三曰紫英四曰怯憤
五曰錦帶六曰雲圖七曰萬貫皆價值數金次者不可
勝數(記事珠/以下鼠)
宛野謂鼠為䶆(宛新野今皆在南/陽音錐  方言)
䶆䶂鼦鼠鼹鼠鼢鼠鼠狼鼬陽鼠􁁜鼠䶄鼠􁁜鼠􁁜􁁜
䶈􁁜􁁜􁖏白􁁜􁁜􁁜􁁜􁈭鼠􁖐鼲鼠􁁜鼠􁊓鼠(廣/雅)
山有易腸鼠一月吐易其腸束廣微所謂唐鼠者也(豫/章)
(紀/)
玉䇿記稱鼠壽三百歳滿一百歳者則色白善憑人而
卜名曰仲能知一年中吉凶及千里外事也(枹朴/子)
江中魚化為蝗而食五穀者百嵗為鼠
義鼠形如鼠每行逓相咬尾三五為羣驚之則散俗云
見之者有吉兆成都有之(異/苑)
貂出句麗國常有一物共居穴或見之形貌類人長三
尺能制貂愛樂刀焉其俗人欲得貂皮以刀投穴口此
物夜出穴置皮刀邊須人持皮去乃敢取刀(異/苑)
挹樓國出好貂今所謂挹樓貂是也(魏/志)
漢昭帝元鳯元年九月燕有黄鼠䘖其尾舞王宫端門
中王往視之鼠舞如故王使吏以酒脯飼鼠舞不休一
日一夜死時燕王旦謀反將死之象也京房易傳曰誅
不原情厥妖鼠舞門(搜神/記)
漢成帝建始四年九月長安城南有鼠䘖黄藁柏葉上
民冡柏及榆樹上為巢桐柏為多巢中無子皆有乾鼠
矢數升時議臣以為恐有水災鼠盜竊小蠱夜出晝匿
今正晝去穴而登木象賤人將居貴顯之占桐柏衞思
后園所在也其後趙后自微賤登至尊與衛后同類趙
后終無子而為害明年有鳶焚巢殺子之象云京房易
傳曰臣私禄㒺干厥妖鼠巢
中山王周南為㐮邑長忽有鼠從穴中出在㕔事上語
曰王周南爾以某月某日當死周南急往不應鼠還穴
後至期復出更冠幘皁衣而語曰周南爾日中當死亦
不應鼠復入穴須臾復出出復入轉行數語如前日適
中鼠復曰周南爾不應死我復何道言訖顛蹶而死即
失衣冠所在就視之與常鼠無異(並/上)
竇攸治爾雅舉孝廉為郎世祖與百寮大㑹靈臺得鼠
身如豹文熒有光華世祖異之問羣臣莫知攸對曰名
鼮詔問何以知之攸曰見爾雅詔案視書如攸言賜帛
百疋詔諸侯子弟從攸受爾雅(竇氏家傳/)
郭璞過江宣城太守殷祐引為叅軍時有物大如水牛
灰色卑脚脚類象胸前尾上皆白大力而遲鈍來到城
下衆異咸焉祐使人伏而取之令璞作卦遇遯之蠱其卦
曰艮體連乾其物壯巨山前之畜匪兕匪虎身與鬼并精
見二午法當為禽兩翼不許遂被一創還其本墅按卦名
之是為驢鼠卜敵了伏者以㦸刺之深尺許遂去不復見
郡綱紀上祠請殺之巫云廟神不恱曰此是䢼亭驢山
君鼠使詣荆山暫來過我不須觸之其精妙如此(晉/書)
晉太康中㑹稽縣蟛蜞及羊皆化為鼠
永嘉五年十一月有蝘鼠出延陵郭璞筮之遇臨之益
曰此郡之東縣當有妖人欲稱制者尋亦自死矣(搜神/記)
淳于智字叔平有思義能易筮善厭勝之術髙平劉柔
夜卧鼠嚙其左手中指以問智智曰是欲殺君而不能
當為君使其反死乃以朱書手腕横文後三寸作田字
辟方一寸二分使露手以卧明旦有大鼠伏死手前(晉/書)
晉趙侯少好諸術姿形顇陋長不滿數尺以盆盛水閉
目作禁魚龍立見侯有白米為鼠所盜仍被頭把刀畫
地作獄四面門向東嘯羣鼠俱到咒之曰凡非噉者過
去止者十餘剖腹看藏有米在焉曾徒跣須屐因仰頭
微笑吟雙屐自至人有笑其形容者便陽設以酒盃向
口即掩鼻不脫仍稽顙謝過著地不舉永康有騎石山
山上有石人騎石馬侯以印指之人馬一時落首今猶
在山下(異/苑)
晉隆安中髙恵清為太傅主簿忽一日有羣鼠更相啣
尾自屋梁相連至地清尋得瘂疾數日而亡(上/)
南平國蠻兵義熙初從衆來姑熟便有鬼附之聲呦呦
細長或在簷宇之際或在庭樹上若占吉凶輙先索琵
琶隨彈而言於時郗竒為府長史問當遷官云不久持
節也尋為南蠻校尉予為國郎中親領此上荆州俗語
云是老鼠所作名曰鬼侯(靈鬼/志)
宋景平中東陽大水永嘉蔡喜夫避住南壠夜有大鼠
浮水而來伏喜夫奴牀角愍而不犯每以飯與之水勢
既退喜夫得返故居鼠以前脚捧青嚢有三寸許珠留
置奴牀前啾啾如欲語也(異/苑)
釋道舜靜處林泉庇道自隱言常含笑談述清逺常止
澤州羊頭山神農定藥之所結宇茅茨飲無蓄積日唯
一食常坐卒歳感蛇鼠同居在繩床下各孚産育不相
危惱又致虎來蹲踞其側便為說法(神僧/傳)
大興中衡陽區純作鼠市四方丈餘開四門門有一木
人縱四五鼠於中欲出門木人輙以椎椎之(晉陽/秋)
王肅造逐鼠丸以銅為之晝夜自轉(太平/廣記)
宋孝武大明七年春太湖邊忽多鼠其年夏水至悉變
成鯉魚民人一日取轉得三五十斛明年大饑(宋/書)
齊永明中㑹稽鍾山有人姓蔡不知名山中養鼠數十
頭呼來即来遣去即去時謂之謫仙(南齊/書)
梁天監中有􁫫闖䨲杰䴰䵎仉䏿四公謁武帝帝見之
甚恱因命沈隱侯約作覆將與百寮共射之時太史適
獲一鼠約匣而緘之以獻帝筮之遇蹇之噬嗑帝占成
羣臣受命獻卦者八人有命待成俱成帝占决寘諸青
蒲申命闖公揲蓍對曰聖人布卦其象吉矣依象辨物
何取異之請從帝命卦時八月庚子日巳時闖公奏請
沈約舉帝卦上一蓍以授臣旣撰占成置於青蒲而退
讀帝占曰先蹇後噬嗑是其時内艮外坎是其象坎為
盜其鼠也居蹇之時動其見噬嗑其拘繫矣噬嗑六爻
四無咎一利艱貞非盜之事上九荷校滅耳凶是因盜
獲戾必死鼠也羣臣舞蹈呼萬歳帝自矜其中頗有喜
色次讀八臣占詞或辨於色或推於氣或取於象或演
於爻或依鳥獸龜龍隂陽飛伏其文雖𤣥逺然皆無中
者末啟闖公占曰時日王相必生鼠矣且隂陽晦而人
文明從靜止而之震動失其性必就擒矣金盛之月制
之必金子為鼠辰與艮合體坎為盜又為隱伏為盜是
盜是必生鼠也金數於四其鼠必四離為文明南方之
卦日中則昃況隂類乎晉之繇曰死如棄如實其事也
日歛必死既見生鼠百寮失色而尤闖公占辭有四今
者唯一何也公曰請剖之帝性不好殺自恨不中及至
日昃鼠且死矣因令剖之果姙三子是日帝移四公於
五明殿西閣示更親近其實囚之唯朔望伏臘得於義
賢堂見諸學士然有軍國疑議莫不參預焉(梁四/公記)
吴興姚察少時宿於人家夜聞一人呼曰㓜卿曰諾一
人曰㓜卿視我豈殺人者哉今人欲藥我我不能藥人
乎既去察異之因效其聲呼曰幼卿曰諾曰而與而語
者何人他曰陳二公公即鼠也察曰而何人答曰我床
頭􁀙面盆也公平生愛惜物命當不害我與家主買我
歸能福公使公至吏部尚書者我也明晨聞哭問其故
乃主人辨色興欲㑹客食隔宿飯未盡半盌即仆地暴
死察乃知其以藥毒鼠而為鼠所毒也遂買其銅盆以
歸戒人勿得毒鼠自後察家日以昌果仕至吏部尚書
今人呼􁀙面盆為幼卿鼠為陳二公由此也(太平/廣記)
于闐國路中大磧唯有鼠壞形大如蝟毛金銀色昔匈
奴來㓂王祈鼠靈乃夜齧人馬兵箭斷壞自然走退(西/域)
(傳/)
西域有鼠王國鼠之大者如狗中者如兎小者如常大
鼠頭悉已白然帶金環枷商估有經過其國不先祈祀
者則囓人衣裳也得沙門咒願更獲無他釋道安昔至
西方親見如此俗諺云鼠得死人目睛則為王(異/苑)
過去世時有一猫狸饑渴羸瘦於孔宂中伺求鼠子若
鼠子出當取食之有時鼠子出穴遊戲時被猫狸疾取
吞之鼠子身小生入腹中已食其内藏食内藏時猫狸
迷悶東西狂走空宅塜間不知何止遂至於死如是比
丘有愚癡人依聚落住晨朝着衣持鉢入村乞食不善
䕶身不守根門心不繋念見諸女人起不正思惟而取
色相發貪欲心已欲火熾然燒其身心已馳走狂逸不
樂精舍捨戒退滅此愚癡人長夜常得不饒益苦是故
比丘當如是學善䕶其身守諸根門繫心正念(法苑/珠林)
　
　
　
　
　
　
　
　
　
　
　
　廣博物志巻四十七
欽定四庫全書
　廣博物志巻四十八
　　　　　　　　　　　　明　董斯張　撰
　　鳥獸五(異鳥/)　(異獸/)
復州之山有鳥焉其狀如鶚而一足彘尾其名曰跂踵
見則其國大疫(銘曰跂踵為鳥一足似夔不/為樂興反以來悲  山海經)
符禺之山有鳥名􁀙其狀如翠而赤喙可以衛火
崌山上有鳥焉其狀如梟而赤身白首名曰竊脂可以
衞火
有鳥焉其狀如雞而三首六目六足三翼其名曰􁗾􁕼
食之無卧
青丘之山有鳥焉其狀如鳩名曰灌灌佩之不惑
禱過之山有鳥焉其狀如鵁而白首三足人面其名曰
瞿如
柜山有鳥焉其狀如雞而人手其音如痺其名曰鴸其
鳴自號也見則其縣多放士
小華之山鳥多赤鷩(赤鷩山雞之屬胷復洞赤冠金皆/黄頭緑尾中有赤毛光彩鮮明音)
(作蔽或/作鼈)可以禦火
英山有鳥焉其狀如鶉黄身而赤喙其名曰肥遺食之
已癘可以殺蟲
有鳥焉其狀如翟而赤名曰胜(音/姓)遇是食魚其音如鐘
見則其國大水
莱山其鳥名羅羅是食人
三危之山有鳥焉一首三身其狀如􁝴其名曰鴟
發鳩之山有鳥焉其狀如烏文首白喙赤足名曰精衛
其鳴自詨是炎帝之少女名曰女娃(炎帝神農也娃惡/佳反語誤或作階)
女娃遊於東海溺而不返故為精衞常銜西山之木石
以堙於東海
首山有谷曰機谷多􁥡鳥(音如鉗/􁘸之􁘸)其狀如梟而三目有
耳其音如録食之已墊
䳐鳥􁡸鳥(次曕/兩音)其色青黄所經國亡(此應禍之鳥即/今梟鵂鶹之類)在
女祭北䳐鳥人面居山上一曰維鳥青鳥黄鳥所集
有五彩之鳥有冠名曰㹥鳥(爾雅云㹥夢/鳥即此也)
弇州之山有五彩之鳥仰天(張口/嘘天)名曰鳴鳥爰有百樂
歌儛之風
互人之國有青鳥身黄赤足六首名曰􁔀鳥
松果之山有鳥焉其名曰䳋渠其狀如山雞黒身赤足
可以已𦢊(謂皮皴/起也)
翠山其鳥多鸓狀如鵲赤黑兩首四足可以禦火
鹿臺之山有鳥焉其狀如雄雞而人面名曰鳬傒其鳴
自呌也見則有兵
有鳥焉其狀如鳬而一翼一目相得乃飛名曰蠻蠻見
則天下大水
鍾山有神其子曰皷其狀人面而龍身是與欽䲹殺葆
江于崑崙之陽(葆或/作祖)帝乃戮之鍾山之東曰􁳶崖欽䲹
化為大鶚其狀如鵰而黑文白首赤喙而虎爪其音如
晨鵠見則有大兵皷亦化為鵕鳥狀如鴟赤足而直喙
黄文而白首其音如鵠見即其邑大旱
章莪之山有鳥焉其狀如鶴一足赤文青質而白喙名
曰畢方見則其邑有譌火(尚書故實云武帝時有獨足/鶴人皆不知以為怪異東方)
(朔奏曰此山海經所謂/畢方鳥也驗之果是)
有鳥焉其狀如烏三首六尾而善笑名曰鵸䳜服之使
人不厭又可以禦凶
上申之山其鳥名當扈其狀如雉以其髯飛食之不眴
目
有鳥焉其狀如鴞而人面蜼身犬尾其鳴自號也見則
其邑大旱
有鳥焉其狀如烏五采而赤文名曰鵸䳜是自為牝牡
食之不疽
虢山其鳥多寓狀如鼠而鳥翼其音如羊可以禦兵
有鳥焉羣居而朋飛其毛如雌雉名曰鵁其鳴自呼食
之已風
有鳥焉其狀如雉而文首白翼黄足名曰白鵺食之已
嗌痛可以已痸(痸癡/病也)
有鳥焉其狀如雌雉而人面見人則躍名曰竦斯
有鳥焉其狀如烏人面名曰􁗼􁠒宵飛而晝伏食之已
􁀙
有鳥焉其狀如鵲白身赤尾六足其名曰䴅是善驚其
鳴自詨
有鳥焉其狀如烏首白而身青足黄是名曰鶌鶋其鳴
自詨食之不饑
景山有鳥焉其狀如虵而四翼六目三足名曰酸與其
鳴自詨見則其邑有恐
小侯之山有鳥焉其狀如烏而白文名曰鴣􁗽
軒轅之山有鳥焉其狀如梟而白首其名曰黄鳥其鳴
自詨食之不妬
有鳥焉其狀如雞而鼠毛其名䖪鼠見則其邑大旱
有鳥焉其狀如鳬而鼠尾善登木其名曰絜鉤見則其
國多疫
廆山有鳥焉狀如山雞而長尾赤如丹火而青喙名曰
鴒䳩服之不眯
支离之山有鳥焉其名曰嬰勺其狀如鵲赤首赤目赤
喙白身其尾若勺其鳴自呼
堇理之山有鳥焉其狀如鵲青身白喙白目白尾名曰
青耕可以禦疫其鳴自呌
王母之山有三青鳥赤首黒目一名曰大鵹一名少鵹
一名曰青鳥
有五色之鳥人面有髮爰有青鴍(音/文)黄鷔(音/敖)青鳥黄鳥
其所集者其國亡
丑陽之山有鳥焉其狀如烏而赤足名曰􁀙餘(音如枳/柑之枳)
可以禦火
羭次之山有鳥焉其狀如梟人面而一足名曰槖􁀗冬
見夏蟄服之不畏雷
盧其之山其中有鵹鶘狀如鴛鴦而人足見則其國多
土功
有鳥焉名曰鴢其狀如鳬青身而赤目赤尾食之宜子
梁渠之山有鳥焉其狀如夸父四翼一目犬尾名曰囂
其音如鵲食之已腹痛可以止衕(治洞/下也)
天帝之山有鳥焉其狀如鶉黒文而赤翁名曰櫟食之
已痔
有鳥焉其狀如鴟而人足名曰數斯食之已癭
有鳥焉其狀如雌雉而五彩以文是自為牝牡名曰象
虵
有鳥焉其狀如雞而白首鼠足而虎爪其名曰鬿雀食
人
有鳥焉其狀如蜂大如鴛鴦名曰欽原蠚鳥獸則死蠚
木則枯
有鳥焉其名曰鶉鳥是司帝之百服(並/上)
西申以鳯鳥氐羗以鸞鳥巴人以比翼鳥方煬以皇鳥
蜀人以文翰文翰者若臯雞方人以孔鳥奇斡善芳善
芳者頭若雄雞佩之令人不眯
蠻陽之翟(山雞/也)倉吾翡翠(周/書)
神鳥者赤神之精也知音聲清濁和調者也雖赤色而
備五采雞身鳴中五音肅肅雝雝喜則鳴舞樂幽隱風
俗從則至(宋/書)
同心鳥王者徳及遐方四夷合同則至
比翼鳥王者徳及髙逺則至(竝工力又拾遺記曰比翼/鳥多  狀如鵲銜南海之)
(丹泥巢崑岑之𤣥木遇聖則来/集以表周公輔聖之祥異也)
鳥有鵰鵰者重首而屈尾將欲飲於河則必顛乃銜其
羽而飲之人之所有飲不足者不可不察其羽也(韓非/子)
昌蜀之禽無目之獸無身之頭無首之體精衛填海𤣥
譲逓生(抱朴/子)
石脩九首畢方人面
千歳之鳥萬歳之禽皆人面而鳥身壽亦如其名(並上/)
鴒鶨俗曰癡鳥見爾雅
鳥一足名獨立見則主勇强(河/圖)
雪山有鳥名為共命一身一頭識神各異同共報命故
曰共命(雜寶/藏經)
迦真隣陀之鳥生於海中王抱觸之身心猗適勝過六
欲
若起貪嫉邪佞諂曲欺誑於他或復慳貪積財不施皆
生鬼道從鬼命終多生畜生道中受遮吒迦鳥身恒常
饑渴受大苦惱唯飲天雨仰口而承不得更飲餘水
兠兠鳥其聲自號正月以後作聲至五月節不知所在
其形似鴝鵒
江之右岸富水注之水出涇陽縣之青湓山西北流涇
陽縣故豫章之屬矣地多女鳥𤣥中記曰新陽男子於
水次得之遂與共居生二女悉衣羽而去豫章間養兒
不露其衣言是鳥落塵於兒衣中則令兒病故亦謂之
飛夜遊女(水經/注)
越地深山中有鳥大如鳩青色名曰冶鳥穿大樹作巢
如五六升器户口徑數寸周飾以土埡赤白相分狀如
射侯伐木者見此樹即避之去或夜㝠不見鳥鳥亦知
人不見便鳴喚曰咄咄上去明日便急上去咄咄下去
明日便宜急下若不使去但言笑而已者人可止伐也
若有穢惡及其所止者則有虎通夕来守人不去便傷
害人此鳥白日見其形是鳥也夜聽其鳴亦鳥也時有
觀樂者便作人形長三尺至澗中取石蟹就人火炙之
人不可犯也越人謂此鳥是越祝之祖也(法苑/珠林)
師曠云南山有鳥名曰羌鷲黄額赤目五色皆備(說文/)
舂山爰有青鵰執犬羊食豕鹿(穆天/子傳)
崑崙銅柱下有迴屋焉壁方丈上有鳥名曰希左翼覆
東王公右翼覆西王母其肉若醯􁦆人甘之(十洲/記)
北海有大鳥其髙千里頭文曰天維又曰雞左翼文曰
鷖右翼文曰勤左足在海北崖右足在海南崖其毛蒼
其喙赤其脚黒名曰天雞一名鷖勒頭河東身止海北
唯捕鯨魚死則北海水流不犯觸人不干於物或時舉
翼飛其兩羽切如雷風驚動天地(神異/經)
不孝鳥狀如人身犬毛有齒猪牙額上有文曰不孝口
下有文曰不慈胸上有文曰不道左脇有文曰愛夫右
脇有文曰憐婦(上/)
骨託之鳥食鐵乾吉之鳥食其子山鳯殺其雌
竒肱有兩頭之鳥互人有六首之􁔀
幽州之墟羽山之北有善鳴之禽人面鳥喙八翼一足
毛色如雉行不踐地名曰青鸐其聲似鐘磬笙竽也世
語曰青鸐鳴時太平故盛明之世翔鳴藪澤音中律吕
飛而不行至禹平水土棲於川岳所集之地必有聖人
出焉自上古鑄諸鼎器皆圖像其形銘讚至今不絶(拾/遺)
(記/)
軒渠國多九色鳥青口緑脛紫翼紅膺紺頂丹足碧身
緗背𤣥尾亦名九尾鳥亦名錦鳯其青多紅少謂之繡
鸞或云是西王母之禽也
有鳥名鴻鵞色似鴻形如秃鶖腹内無腸羽翮附骨而
生無皮肉也雄雌相眄則生產
有鳥如鳯身紺翼丹名曰藏珠每鳴翔而吐珠累屋仙
人常以其珠飾僊裳(並/上)
有升蕖鴨赤色毎止於芙蕖上不食五穀唯𠯗葉上垂
露因名垂露鴨一名丹毛鳬(洞㝠記/)
有喜日鵞至日出時銜翅而舞名曰舞日鵞
帝昇望月臺時暝望南端有三青鴨羣飛俄而止於臺
上帝悅之至夕鴨宿於臺端日色已暗帝求海肺之膏
以為燈焉取靈􁀙布為纒火光甚微而光色無幽不入
青鴨化為三小童皆着青織文繻各握鯨文大錢五枚
置帝几前身止影動因名輕影錢(並/上)
胥徒國獻沉明石雞色如丹大如燕常在地中應時而
鳴聲能徹逺其國聞鳴乃殺牲以祀之當鳴處掘地則
得此雞若天下太平翔飛頡頏以為嘉瑞亦為寳雞其
國無雞犬聽也中候晷刻道家云昔僊人桐君採石入
穴數里得丹石雞舂碎為藥服之者令人有聲氣後天
而死昔漢武帝寳鼎元年西方貢珍怪有琥珀燕置之
静室自於室中鳴翔蓋此類也(拾遺/記)
南有鳥名鴛鴦形似雁徘徊雲間棲息髙岫足不踐地
生於石穴中萬歳一交則生雛千歳銜毛學飛聖君之
世來入國郊(上/)
有逺飛雞夕則還依人曉則絶飛四海朝往夕還常銜
桂枝之實歸於南山或落地而生髙七八尺衆仙竒愛
之取以醸酒名曰桂醪嘗一滴舉體知金色陸通嘗餌
黄桂之酒祝雞公善養雞得逺飛雞之卵伏之名曰翻
明雞如鵠大色紫有翼翼下有目亦曰目羽雞(述異/記)
吐綬鳥其身大如鸐五色出巴東山中毛色可愛若天
晴淑景即吐綬長一尺須㬰還吞之隂滯即不吐
吐綬鳥一名功曹(並/上)
吴越有異鳥極大四目三足飛鳴山林羅平乃其聲也
占曰國主有兵人相食(蟫/史)
有鳥名􁀙􁀙能自為牝牡(唐韻/注)
鴉舅似鴉而小黒色嘴邊有毛甚勁能逐鴉鴉見避之
一名鴉兢一種似鷹而小蒼色能逐鷹名鷹舅亦名鷹
兢
岢嵐鳥出河西赤塢鎮狀如烏而大飛翔於陣上多不
利(雜/爼)
鶟鶘鳥似雉青身白首
婆利國有鳥名舍利解人語
世樂鳥五色頭上有冠丹喙赤足有道則見(臨海異/物志)
越王鳥狀似鳶不飲江湖不唼百草不下餌蟲魚唯噉
木葉糞似薫陸香山人遇之旣以為香又治雜瘡(竺山/真登)
(羅山/疏)
獨春鳴聲似舂鳴聲多者五穀薄鳴聲少者五榖熟(臨/海)
(異物/志)
廬陵有木客鳥大如鵲千百為羣不與衆鳥相厠俗云
是古之木客化(述異/記)
虎鷹能飛捕虎豹身大如牛翼廣二丈
南海去會稽三千里有狗國國中有飛涎鳥似鼠兩翼
如鳥而脚赤每至曉諸栖禽未散之前各占一樹口中
有涎如膠繞樹飛涎沾洒衆枝葉有他禽之至而如網
也然乃食之如竟午不獲即空中逐而涎惹之無不中
焉人若捕得作脯治渴其涎毎布後半日即乾自落落即
布之(外荒/記)
烏鳯如喜鵲鳴聲清越如笙簫能變曲妙合宫商又能
為百蟲之音
堯在位七十年有鸞雛歳歳来集麒麟遊於藪澤梟鴟
逃於絶漠有祗支之國獻重明之鳥一名雙睛言雙睛
在目狀如雞鳴似鳯時解落毛羽肉翮而飛能搏逐猛
獸虎狼使妖災羣惡不能為害飴以瓊膏或一歳數来
或數歳不至國人莫不掃洒門户以望重明之集其未
至之時國人或刻木或鑄金為此鳥之狀置於門户之
間則魑魅之類自然退伏今人每嵗元日或刻木鑄金
或畫雞牖上此之遺像也(拾遺/記)
周成王元年貝多國人獻舞雀周公命返之(述異/記)
晉平公出朝其鳥環平公不去平公顧謂師曠曰是鳯
耶曠對曰東方有鳥名為端琦憎鳥而愛狐今吾君必
衣孤裘以朝乎平公曰然(說/苑)
有鳥飛從南方來質白五色皆備集平公之庭相見如
讓公召叔向問之叔向曰吾聞師曠曰西方有白質鳥
五色皆備其名曰翬南方赤質五色備其名曰搖來為
我君臣其祥先至矣(瑣/語)
齊景公謂晏子曰寡人既得寳乘聚萬駟矣方欲珠懸
黎㑹金玉其得之即奚若晏子曰臣聞琬琰之外有鳥
焉曰金翅民謂為羽豪其為鳥也非龍肺不食非鳯血
不飲其食也常饑而不飽其飲也常渴而不充生未㡬
何天其天年而死珠玉之珍非乃為君之患也(符/子)
子路顔回浴於洙水見五色鳥顔回問子路曰榮榮之
鳥後日顔回與子路又浴於泗水更見前鳥復問曰識
此鳥否子路曰識回曰何鳥子路曰同同之鳥顔回曰
何一鳥而二名子路曰譬如絲絹煮之則為帛染之則
為皂不亦宜乎(小/記)
大月氏國貢雙頭雞四足一尾鳴則俱鳴武帝置於甘
泉故館更以餘雞混之得其種類而不能鳴諌者曰詩
云牝雞無晨一云牝雞之晨惟家之索今雄類不鳴非
吉祥也帝乃送還西域至西闗雞反顧望漢宫而哀鳴
故謠言曰三七末世雞不鳴犬不吠宫中荆棘亂相繫
當有九虎爭為帝至王莽簒位將軍有九虎之號其後
䘮亂彌多宫掖中生蒿棘家無雞鳴犬吠此雞未至月
氏國乃飛於天漢聲似鵾雞翺翔雲裏一名暄雞鵾雞
之音相類(拾遺/記)
條攴國来貢有鳥名鳷鵲形髙七尺解人語其國太平
則鳷鵲羣翔昔漢武時四夷賓服有獻馴鵲若有喜樂
事則皷翼翔鳴(上/)
齊郡函山有鳥足青嘴赤黄素翼絳顙名王母使者昔
漢武登此山得玉函長五寸帝下山玉函忽為白鳥飛
去世傳山上有王母藥函常令鳥守之
昆明國貢𠻳金鳥其國人云燃洲九千里出此鳥形如
雀而色黄羽毛柔宻常翔翔海上羅者得之以為至祥
帝得此鳥畜於靈禽之園飴以眞珠飲以龜腦鳥常吐
金屑如粟鑄之可以為器此鳥畏霜雪乃起小屋處之
名曰辟寒臺皆用水晶為户牖使内外通光宫人爭以
鳥吐之金用飾釵珮謂之辟寒金故宫人相嘲曰不服
辟寒金那得帝王心於是媚惑者亂爭此寳金為身飾
及行卧皆懐挾以要寵幸也(拾/記)
勒畢國貢細鳥以方尺之玉籠盛數百頭形如大蠅狀
似鸚鵡聲聞數里之間如黄鵠音也國人常以此鳥候
時亦名曰候日蟲帝置之於宫内旬日而飛盡帝惜求
之不復得明年見細鳥集帷幙或入衣袖因名蟬宫内
嬪妃皆悅之有鳥集其衣者輙蒙愛幸至武帝末稍稍
自死人猶愛其皮服其皮者多為丈夫所媚(洞㝠/記)
黄龍元年始都武昌時越嶲之南獻背明鳥形如鶴止
不向明巢常對北多肉少毛聲音百變聞鐘磬笙竽之
聲則奮翅搖頭時人以為吉神是時遷都建業殊方多
貢珍奇呉人語訛呼背明為背亡鳥國中以為大妖不
及百年當有䘮亂背叛滅亡之事散逸奔逃墟無煙火
果如斯言(拾遺/記)
葛􁦆公嘗於西峯石壁上石臼中搗藥因遺一粟許有
飛禽遇而食之遂得不死至今夜靜月白風清之時其
禽猶作丁當杵臼之聲名之曰搗藥鳥有􁦆人琴髙聞
􁦆公得道自東海跨雙鯉来訪僊公與之酣飲既醉高
卧白雲間酒醒雙鯉化為石矣仙公乃以雙鶴贈之跨
之而還石至今存
永平元年常山郡獻傷魂鳥狀如雞毛色似鳯帝惡其
名棄而不納復愛其毛羽當時博物者云黄帝殺蚩尢
有貙虎誤噬一婦人七日氣不絶黄帝哀之葬以重棺
石槨有鳥翔其塜上其聲自呼為傷魂則此婦人之靈
也後人不得其令終者此鳥来集其國園林之中至漢
哀平之末王莽多殺伐賢良其鳥亟来哀鳴時人疾此
鳥名使常山郡國彈射驅之至晉初干戈始戢四海攸
歸山野間時見此鳥憎其名改傷魂為相𢎞及封孫皓
為歸命侯相𢎞之義叶於此矣永平之末死傷多故門
嗟巷哭常山有獻遂放逐之(拾遺/記)
林邑城外香桂成林時禽異羽翔集間闗兼比翼鳥不
比不飛鳥名歸飛鳴聲自呼此戀鄉之思孔悲桑梓之
敬成俗也俞益期與康伯牋嘗對飛鳥戀土增思寄意
謂此鳥其背青其腸赤丹心外露鳴情未達終日歸飛
飛不十千路有萬里何由歸哉(水經/注)
苻堅時有射師經嵩山望見松上有一雙白鳥似鵠而
大至樹下又見一虵長五丈許上樹取鳥鳥欲飛虵張
口翕之鳥不去繽紛一餐頃射師彀弩射三矢虵落鳥
得去樹百餘步山邊整理毛羽須臾雲起雷發射師懼
不得旋踵見向鳥徘徊其上毛落紛紛似如相援如此
數陣雲息電滅射師得免鳥亦髙飛(劉義處/幽明銀)
永康元年京師得異鳥莫能名趙王倫使人持出周旋
城邑市以問人即日宫西有一小兒見之遂自言曰服
留鳥持者還白倫倫使更求又見之乃將入宫宻籠鳥
并閉小兒於户中明日往視悉不見(搜神/記)
大統三年萬春鳥集􁦆都苑京房易飛候曰非常之鳥
来宿邑中邑有兵周師入鄴之應(隋書獸以/下異)
招搖之山有獸焉其狀如禺而白耳(禺似獼猴而大赤/目長尾今江南山)
(中多有説者不了此物名禺作牛字圖/亦作牛形或作猴皆失之也禺字音遇)伏行人走其名
曰狌狌食之善走(山海/經)
青丘之山有獸焉其狀如狐而九尾其音如嬰兒能食
人食者不蠱
浮玉之山北望具區東望諸毗有獸焉其狀如虎而牛
尾其音如吠犬其名曰彘是食人
竹山有獸焉其狀如豚而白毛大如笄而黒端名曰毫
彘
羭次之山有獸焉其狀如禺而長臂善投名曰囂
黄山有獸焉其狀如牛而蒼黑大目其名曰􁜚(音/敏)
有獸焉其狀如犬而豹文其角如牛(或作/羊)其名曰狡其
音如吠犬見則其國大喪(晉太康七年邵陵扶夷縣檻/得一獸狀如豹文有二角無)
(前兩脚時人/謂之狡疑此)
滑水多水馬其狀如馬文臂牛尾其音如呼
潘侯之山有獸焉其狀如斗而四節生毛名曰旄牛
敦頭之山印澤多􁘂馬牛尾而白身一角其音如呼
釐山有獸焉名曰􁀙(音蒼頡/之頡)其狀如獳犬而有鱗其毛
如彘鬛(生靈/間也)
豐山有獸焉其狀如猨赤目赤嘐黄身名曰雍和見則
國有大恐
蔓蕖之山有獸焉名曰馬腹其狀如人面虎身其音如
嬰兒是食人
開明獸身大類虎而九首皆人面東嚮立崑崙上(天獸/也銘)
(曰開明為獸稟資乾精/瞪視崑崙威震百靈)
蜪犬(音陶或作/蚼音鈎)如犬青食人從首始
杻陽之山有獸焉其狀如馬而白首其文如虎而赤尾
其鳴如謠其名曰鹿蜀佩之宜子孫
譙水有獸焉其狀如貆而赤豪其音如榴榴其名曰孟
槐可以禦凶
亶爰之山有獸焉其狀如貍而有髦其名曰類自為牝
牡食者不妬
基山有獸焉其狀如羊九尾四耳其目在背其名曰猼
訑佩之不畏
柜山有獸焉其狀如豚有距其音如狗吠其名曰狸力
見則其縣多土功
長右之山有獸焉其狀如禺而四耳其名長右其音如
吟見則郡縣大水
堯光之山有獸焉其狀如人而彘鬛穴居而冬蟄其名
曰猾□其音如斵木見則縣有大繇
洵山有獸焉其狀如羊而無口不可殺也稟氣自然其
名曰䍺
錢来之山有獸焉其狀如羊而馬尾名曰羬羊其脂可
以已腊(治體/皴)
符禺之山其獸名葱聾其狀如羊而赤鬛
小次之山有獸焉其狀如猨而白首赤足名曰朱厭見
則大兵
崇吾之山有獸焉其狀如禺而文臂似虎而善投名曰
舉父
南海之外赤水之西流沙之東有獸焉左右有首名曰
䟣踢有三青獸相并名曰雙雙
三危之山有獸焉其狀如牛白身四角其毫如披蓑其
名曰􁀙􁀙是食人
中曲之山有獸焉其狀如馬而白身黑尾一角虎牙爪
音如皷音其名曰駮是食虎豹可以禦兵
翼望之山有獸焉其狀如狸一目而三尾名曰讙其音
如奪百聲是可以禦凶服之已癉
有獸焉其狀馬身而鳥翼人面蛇尾是好舉人(喜抱/舉人)名
曰孰湖
帶山有獸焉其狀如馬一角名曰䑏疏可以辟火
丹薫之山有獸焉其狀如䑕而莵首麋身其音如獋犬
以其尾飛名曰耳鼠食之不䐆(䐆大腹也見/稗倉音采也)又可以禦
百毒
石者之山有獸焉其狀如豹而文題白身名曰孟極是
善伏其鳴自呼
邊春之山有獸焉其狀如禺而有鬛牛尾文臂馬蹄見
人則呼名曰足訾其鳴自呼
單張之山有獸焉其狀如豹而長尾人首而牛耳一目
名曰諸犍善吒行則銜其尾居則蟠其尾
灌題之山有獸焉其狀如牛而白尾其音自訆名曰那
父
有獸焉其狀如犬而人面善投見人則笑其名山􁖧其
行如風見則天下大風
北嶽之山有獸焉其狀如牛而四角人目彘耳其名曰
諸懐其音如鳴雁是食人
隄山多馬有獸焉其狀如豹而文身名曰狕
北囂之山有獸焉其狀如虎而白身犬首馬尾彘鬛名
曰獨𤞞
梁渠之山其獸名居暨其狀如彘而赤毛其音如豚
歸山有獸焉其狀如麢羊而四角馬尾而有距其名曰
䮝善還(還旋旋/舞也)其鳴自訆
馬成之山有獸焉其狀如白犬而黒頭見人則飛其名
曰天馬
泰戲之山有獸焉其狀如羊一角一目目在耳後其名
曰䍶䍶其鳴自訆
泰山有獸焉其狀如豚而有珠名曰狪狪
栒狀之山有獸焉其狀如犬六足其名曰從從
犲山有獸焉其狀如夸父而彘毛其音如呼見則天下
大水
空桑之山有獸焉其狀如牛而虎文其音如欽其名曰
軨軨見則天下大水
雜余之山有獸焉其狀如莵而鳥喙鴟目蛇尾見人則
眠名曰犰狳見則螽蝗為敗
始逢之山有獸焉其狀如狐而有翼其音如鴻雁其名
曰獙獙見則天下大旱
鳬麗之山有獸焉其狀如狐而九尾九首虎爪名曰龔
姪其音如嬰兒是食人
䃌山有獸焉其狀如馬而羊目四角牛尾其音如獋狗
其名曰峳峳見則其國多狡客
尸胡之山有獸焉其狀如麋而魚目名曰妴胡
海隅之山有獸焉其狀如牛而馬尾名曰精精
剡山有獸焉其狀如彘而人面黄身而赤尾其名曰合
窳其音如嬰兒見則天下大水
泰山有獸焉其狀如牛而白首一目而虵尾其名曰蜚
行水則竭行草則死見則天下大疫
甘棗之山有獸焉其狀□鼠而文題(□音/虺)其名曰㔮(音/那)
食之已癭
金星之山多天嬰其狀如龍骨可已痤(癰痤/也)
霍山有獸焉其狀如狸而白尾有鬛名曰朏朏養之可
以己憂
釐山有獸焉其狀如牛蒼身其音如嬰兒是食人其名
曰犀渠
苦山有獸焉其狀如逐赤若丹火善詈名曰山膏
有獸焉其狀如蜂枝尾而反舌善呼其名曰文文
虵山有獸焉其狀如狐而白尾長耳名􁘁狼見則國内
有兵
依軲之山有獸焉其狀如犬虎爪有甲其名曰獜善駃
􁗇食者不風
樂馬之山有獸焉其狀如彚赤如丹火其名曰􁵫見則
其國大疫
倚帝之山有獸焉其狀如􁁜鼠白耳白喙名曰狙如見
則其國有大兵
鮮山有獸焉其狀如膜犬赤喙赤目白尾見則邑有火
名曰􁘅郞
歴石之山有獸焉其狀如狸而白首虎爪名曰梁渠見
則國大有兵
几山有獸焉其狀如彘黄身白頭白尾名曰聞􁘄見則
天下大風
即公之山有獸焉其狀如龜而白身赤首名曰蛫是可
以禦火
北海内有素獸焉狀如馬名曰蛩蛩有青獸焉狀如虎
名曰羅羅
林氏國有珍獸大若虎五彩畢具尾長於身名曰騶吾
乘之日行千里
大荒之中有山名曰鏖鏊距日月所出有獸焉左右有
首名曰屏蓬有赤犬名曰天犬其所下者有兵
章莪之山有獸焉其狀如赤豹五尾一角其音如擊石
其名如猙
隂山有獸焉其狀如狸(或作/豹)而白首名曰天狗其音如
榴榴(或作/猫猫)可以禦凶
欽山有獸焉其狀如豚而有牙其名曰當康其鳴自呌
見則天下大穰
少咸之山有獸焉其狀如牛而赤身人面馬足名曰窫
窳其音如嬰兒是食人
昆吾之山有獸焉其狀如彘而有角其音如號名曰蠪
蚳食之不眯
蔓渠之山有獸焉其名曰馬腹其狀如人面虎身其音
如嬰兒是食人
扶豬之山有獸焉其狀如貉而人目(貉或作/□古字)其名曰䴦
(音銀或/作麋)
有獸焉狀如白鹿而四角名曰夫諸見則其邑大水
鹿呉之山注於傍水水有獸焉名曰蠱雕
天帝之山有獸焉狀如狗名曰谿邊席其皮者不蠱
有獸焉狀如鹿而白尾馬足人手而四角名曰􁉫如
鉤吾之山有獸焉其目在腋下虎齒人爪其音如嬰兒
名曰狍鴞是食人
陽山有獸焉其狀如牛而赤尾名曰領胡食之已狂
耿山多大虵有獸焉其狀如狐而魚翼其名曰朱獳見
則其國有恐
有獸焉其狀如狼赤首鼠目其音如豚名曰猲狙是食
人(並上/)
崑崙西有獸其狀如犬有兩目而不見有兩耳而不聞
有腹而無五臟有腸直而不旋食而經過人有徳行而
往抵􁥭之人有凶惡而往憑依之天使其然名曰渾沌
一名無耳一名無心空居無常咋尾回轉向天而笑(神/異)
(經/)
貀獸無前足似虎而黒(字/林)
稷慎大塵穢人前兒前兒若獼猴立行聲似小兒發人
鹿人鹿者若鹿迅走俞人雖馬青丘狐九尾周頭輝羝
輝羝者羊也(周頭亦/海東夷)黑齒白鹿白馬白民乘黄乘黄者
似騏背有兩角(漢郊祀訾黄/注一名乘黄)義渠以茲白兹白者若白
馬鋸牙食虎豹央林以酋耳酋耳者身如虎豹尾長參
其身食虎豹北唐以閭閭似隃冠(山海經縣雍之山其/獸多閭閭即羭也似)
(驢而岐蹄角如/蘦羊一名山驢)渠搜以鼩犬鼩犬者露犬也能飛食虎
豹樓煩以星施星施者珥旄(旄牛/尾也)卜盧以紈牛區陽以
鼈封鼈封者若彘前後有首規規以麟州靡費費其形
人身反踵自笑笑則上唇翕其目食人北方謂之吐嘍
(反踵一/作枝踵)都郭狌狌(一作/生生)欺羽狌狌若黄狗人面能言髙
夷嗛羊嗛羊者羊而四角獨鹿卭卭距虚孤竹距虚不
令支𤣥貘(不令支/東北夷)不屠何青熊(不屠何亦/東北夷也)東湖黄羆般
吾白虎屠州黑豹禺氐騊駼犬戎文馬而赤鬛縞身目
若黄金名吉皇(一作吉黄山/海經作吉量)之乗數楚每牛(數楚北/戎也)匈
奴狡犬狡犬者巨身四足(周書/王㑹)
西南荒中出訛獸其狀若莵人面能言常欺人言東而
西言惡而善其肉美食之言不真矣(神異/經)
西方中獸如虎毫長三尺人面虎足口牙一丈八尺人
或食之獸鬬終不退却唯死而已荒中人張捕之一名
倒壽焉
西北有獸其狀如虎有翼能飛食人知人言語聞人鬬
輙食直者聞人忠信輙食其鼻聞人惡逆不善輙殺獸
往饋之名曰窮奇(並/上)
檮杌一名難訓
東海之魚曰鰈比目而行北方有獸曰婁更食而更視
南方有鳥名曰鶼比翼而飛西方有獸名曰蟨前足鼠
後足兔得甘草必銜以遺蛩蛩距虚(韓詩/外傳)
瀛州有獸名嗅石其狀如麒麟不食生卉不飲濁水嗅
石則知有金玉吹石則開金沙寳璞粲而可用(拾遺/記)
有獸名𠻳月形似豹飲金泉之液食銀石之髓此獸夜
噴白氣其光如月可照數十畝軒轅之世獲焉(上/)
三角獸先王法度修則至(宋/書)
一角獸天下平一則至
六足獸王者謀及衆庶則至
比肩獸王者徳及矜寡則至
銀麂刑罰得共民不為非則至
天鹿者純靈之獸也五色光耀洞明王者道備則至
角端者日行萬八千里又曉四夷之語明君聖主在位
明逹方外幽逺之事則奉書而至
周印者神獸之名也星宿之變化王者徳盛則至
澤獸黄帝時巡狩至於東濵澤獸出能言達知萬物之
情以戒於民為時除害賢君明徳幽逺則來(即白澤也/  又黄帝)
(内傳云帝巡狩東至海登桓山於海濵得白澤神獸能/達於萬物之情問天下鬼神之事自古精氣為物遊魂)
(為變者凡有萬一千五百二十種白澤言之帝令/以圖寫之以示天下帝乃作辟邪之文以祀之)
􁀙者幽隱之獸也有明王在位則来為時辟除災害(並/上)
蜀中西南髙山之上有物與猴相類長七尺能作人行
善走逐人名曰猳國一名馬化或曰玃猨伺道行婦女
有美者輙盜取將去人不得知若有行人經過其旁皆
以長繩相引猶故不免此物能别男女氣臭故取女男
不取也若取得人女則為家室其無子者終身不得還
十年之後形皆類之意亦迷惑不復思歸若有子者輙
抱送還其家産子皆如人形有不養者其母輙死故懼
怕之無敢不養及長與人不異皆以楊為姓故今蜀中
西南多諸楊率皆是猳國馬化之子孫也(搜神/記)
阿羊九頭而更食國亂乃出(淮南萬/畢術)
䮩􁀙野馬也出北海形似鹿蜀(説/文)
牴􁴞二獸名秉心甚靈蓋忠直獸也今華表頂上者是
(集/韻)
含利為獸獸而能謙禮義乃食口無譏諐(鄭氏姻禮/謁文讃)
張揖曰飛遽天上神獸也鹿頭而龍身
招賢獻出摩伽陀國性善不千人形如師子若國人見
賢良相訪則出現
獸則有罷㹈貘貒□􁟟鹿麝戸豹(蜀都/賦)
昔有懶婦睡機上姑怒之逐走投水化為此獸一枚可
得脂三四斛然之照紡績則暗照歌舞則明(南越/志)
寒土有獸其名曰􁳲生角當心俯而磨之憤心而死炎
州有鳥其名曰梟嫗伏其子百日而長羽翼既成食母
而飛蜀侯之迎秦牛牛逾近而身轉危何異􁳲磨其角
角愈利而身速亡乎白公之據財財愈積而身愈滅何
異梟之養子子愈長而身就害也(劉向/新編)
因墀國獻五足獸狀如獅子玉錢千緍其形如環環重
十兩上有天壽永吉之字問其使者五足獸是何變化
對曰東方有解形之民使頭飛於南海左手飛於東山
右手飛於西澤自臍已下兩足孤立至暮頭還肩上兩
手遇疾風飄於海外落𤣥洲之上化為五足獸則一指
為一足也其人既失兩手使傍人割裏肉以為兩臂宛
然如舊也因墀國在西域之北送使者以銕為車輪十
年方至晉及還輪皆絶銳莫知其逺近也(拾遺/記)
翕韓國獻飛骸獸狀如鹿青色以寒青之絲為繩繫之
及死帝惜之而不瘞掛於苑門皮毛皆爛朽惟骨色猶
青時人咸知其神異更以繩繫其足往視之惟見所繫
處存而頭尾及骨皆飛去(洞㝠/記)
修彌國獻駮騾髙十尺毛色赤斑皆有日月之象帝以
以金埏為鏁絆以寳器盛芻以飼之(上/)
吠勒國貢文犀四頭狀如水兕角表有光名明犀置暗
中有光影亦曰影犀織以為簟如錦綺之文(述異/記)
炎州在南海中上有風生獸似豹青色大如貍網取之
積薪數車燒之不燃銕鎚鍜頭數十下乃死以口向風
須臾便活以石上菖蒲塞鼻即真死取其腦和菊花服
之可壽五百歳
封徼山中有怒毛獸若不嗔毛短三寸若嗔毛長三尺
南康郡有君山髙秀重叠有類臺榭名曰女媧宫有獸
名格似猩猩之形自知吉凶人無機愛之則可馴狎欲
執害之則去不来(並/上)
少皥出野遇一獸牛首而人身驚告皇娥娥曰昔余聞
之帝子牛首人身其名師親見之者百福胥臻天將福
汝汝何妄驚乎帝乃釋然(𤣥池子/説林)
師尚父為周司馬將帥伐紂到孟津之上仗鉞把旄號
其衆曰倉兕倉兕者水中之獸也善覆人船因神以化
欲令急渡不急渡倉兕害汝(論/衡)
弦超入泰山遇一物如獐頭若婦人鬟髻簮珥悉具歸
語智瓊瓊曰此方輝也五百年一見見者壽弦超果二
百餘歳(集/微)
按孔子未嘗見狌狌至輙能名之太史公與張良異世
而目見其形使衆人聞此言則謂神而先知然而孔子
名狌狌聞昭人之歌太史公之見張良觀宣室之畫也
(論/衡)
漢黄霸為封溪令部人陳㢘㩗酒并猩猩以獻霸問曰
何物人未及應囊中語曰斗酒并僕耳霸以其物有靈
開囊視之猩猩悲啼而去(獨異/志)
東方識啖銕之獸實賴神禹之書大荒之籍矣(抱朴子/)
章帝章和元年安息國遣使獻獅子符拔符拔形似麟
而無角(後漢/書)
武帝太康六年南陽獻兩足猛獸此毛蟲之孽也識者
為其文曰武形有虧金獸失儀聖主應天斯異何為言
兆亂也(晉/書)
太康七年四角獸見於河間天戒若曰角兵象也四者
四方之謂當有兵亂起於四方後河間王遂連四方之
兵作為亂階殆其應也(上/)
　
　
　
　
　
　
　
　
　
　
　
　
　
　廣博物志卷四十八
欽定四庫全書
　廣博物志卷四十九
　　　　　　　　　　　　明　董斯張　撰
　　蟲魚上(龍/)　(蛟/)　(虵/)　(魚/)
龍鱗蟲之長春分而登天秋分而入淵(說文/)
神龍能為髙能為下能為大能為小能為幽能為明能
為短能為長昭乎其髙也淵乎其下也薄乎天光高乎
其著也一有一亡忽微哉斐然成章虛無則精以和動
作則靈以化於戲允哉君子辟神也觀彼威儀遊燕幽
間有似鳯也(說/苑)
有鱗曰蛟龍有翼曰應龍有角曰􁊡(巨彪/切)龍無角曰􁀙
龍(廣雅無一云有角/蚪龍  角螭龍)
􁀙龍龍屬也明月之珠藏于蚌中􁀙龍伏之
百嵗之虬斷而復續千嵗之木伐而有血
龍生九子蒲牢好鳴(鐘鈕/之獸)囚牛好音(樂器/之獸)蚩吻好吞(殿/脊)
(之/獸)嘲風好險(殿角/之獸)睚眦好殺(刀頭/之獸)贔屭好文(碑㫄/之獸)狴犴
好訟(獄囚/之獸)狻猊好坐(佛座/之獸)霸下好負重(碑座/之獸)
龍易骨蛇易皮麋鹿易角蟹易螯(造化/權輿)
龍珠在頷蛟珠在皮蛇珠在口鼈珠在足魚珠在眼蛛
珠在腹(埤/雅)
龍頭上有一物如博山形名尺木龍無尺木不能昇天
(酉陽/雜爼)
角浪凹峭上壯下殺龍之雄也直鼻圓巤薄鱗壯尾龍
之雌也
帝王始興將起河洛龍見皆察其首黒者人正白者地
正赤者天正(易乾/鑿度)
天子孝天龍負圖地龜出土天孽消滅景雲出游(孝經援/神契)
龍池之山四方高中央有池方七百里羣龍居之多五
花樹羣龍食之(括地/圖)
武昌虬山有龍穴居人每見神虬飛翔出入嵗旱禱之
即雨後人築塘其下曰虬塘(搜神/記)
潯陽曇椿世居長沙宅有古井每夜輒聞有如爆竹聲
相承謂之龍吒(異/苑)
真人常御九龍左驂名飈右服名歘(陶隠居/真誥)
波知國有三池傳云大池有龍王次者龍婦小者龍子
(後漢/書)
黄帝錄圖五龍舞河(魏文帝/襍占)
舜使虞虎養一紫龍恒持燕炙示龍而不即與食龍俯
而垂涎以器盛之滿一合而後與食以為常又取繪實
磨入紫龍涎色正赤以畫金石色透金玉中一寸繪實
仙艸也堯時生于朝堂之前四時有花成實(賈子/説林)
黄龍五采負圖而出舜前白玉檢黄金繩芝為封泥兩
端有文曰天王有玉璽五字博袤三寸(運斗/樞)
河伯化為白龍遊于水傍羿見射之河伯上訴天帝為
我殺羿天帝曰爾何故得見射河伯曰我時化為白龍
出遊天帝曰使汝深守神靈羿何從得犯汝今為蟲獸
為人所射固其宜也羿何罪歟(楚辭/注)
夏徳盛二龍降之禹使范氏御之以行(括地/圖)
南潯之國有洞穴隂源其下通地脉中有毛龍時蜕骨
于曠澤之中魚龍同穴而處其國獻毛龍一雌一雄放
置豢龍之宫至夏代養龍不絶因以命族至禹導川乘
此龍及四海攸同反放河汭(拾遺/記)
周公旦即攝七年鸞鳯見蓂莢生青龍銜甲元龜背書
(尚書/中候)
成王觀河洛沉璧青龍臨壇銜元甲之圖禮于洛亦如
之元龜青純蒼光止于壇背甲刻書赤文成字周公援
筆寫之(宋/志)
顔氏禱于尼丘升之谷艸木之葉皆上起降之谷艸木
之葉皆下垂及懐妊十一月而生是夕有二龍繞室五
老降庭五老者五星之精也顔氏之房聞鈞天之樂空中
有聲云天感生聖子故降以和樂之音(祖庭/廣記)
鄭大水龍鬭于時門之外洧淵國人請為禜焉子産弗
許曰我鬬龍不我覿也龍鬭我獨何覿焉禳之則彼其
室也吾無求於龍龍亦無求於我乃止也(左/傳)
秋龍見于綘郊魏獻子問于蔡墨曰吾聞之蟲莫知于
龍以其不生得也謂之知信乎對曰人實不知非龍實
知古者畜龍故國有豢龍氏有御龍氏獻子曰是二氏
者吾亦聞之而不知其故是何謂也對曰昔有飂叔安
有裔子曰董父實甚好龍能求其嗜欲以飲食之龍多
歸之乃擾畜龍以服事帝舜帝賜之姓曰董氏曰豢龍
封諸鬷川鬷夷氏其後也故帝舜氏世有畜龍及有夏
孔甲擾于有帝帝賜之乘龍河漢各二各有雌雄孔甲
不能食而未獲豢龍氏有陶唐氏既衰其後有劉累學
擾龍于豢龍氏以事孔甲能飲食之夏后嘉之賜氏曰
御龍以更豕韋之後龍一雌死潜醢以食夏后夏后饗
之既而使求之懼而遷于魯縣范氏其後也獻子曰今
何故無之對曰夫物有其官官修其方朝夕思之一日
失職則死及之失官不食官宿其業其物乃至若泯棄
之物乃坻伏鬱湮不育故有五行之官是謂五官實列
受氏姓封為上公祀為貴神社稷五祀是尊是奉木正
曰句芒火正曰祝融金正曰蓐收水正曰𤣥㝠土正曰
后土龍水物也水官棄矣故龍不生得不然周易有之
在乾之姤曰潜龍勿用其同人曰見龍在田其大有曰
飛龍在天其夬曰亢龍有悔其坤曰見羣龍无首吉坤
之剝曰龍戰于野若不朝夕見誰能物之(上/)
有大力毒龍以眼視人弱者即死以氣嘘人强者亦死
時龍受一日戒出家入林樹間思惟坐久疲懈而睡龍
法眠時形狀如虵七寳雜色獵者見之驚喜言曰以此
希有難得之皮獻上國王以為船飾不亦宜乎便以杖
案其頭刀剝其皮龍自念言我力能傾國土此一小物
豈能困我今以持戒故不計此身當從佛語自忍閉目
不視閉氣不喘憐愍此人為持戒故一心受剝不生悔
意既以失皮赤肉在地時日大熱宛轉在地土中欲趣
大水見諸小蟲來其身為持戒故不復敢動自思惟言
我此身以施諸蟲為佛道故今以肉施以充其身後以
法施以益其身命終即生忉利天(智度/論)
周烈王六年林碧陽君之御人産二龍(搜神/記)
如有福龍依報快樂具足妻妾妓女衣服飲食象馬七
珍無不備有優樂自在過逾于人乃至六欲天中亦有
鳥獸自在受樂亦有薄福諸龍日則熱沙摶身為諸小
蟲之所唼食又如人間畜生驅䇿鞭打擔輕負重馳騁
走使不得自在(法苑/珠林)
方丈山有龍皮骨如山阜散百頃遇其蛻骨之時如生
龍或云龍鬭此處膏血如水流膏色黑者著草木及諸
物如淳漆也膏色紫先著地凝堅可為寳器燕昭王二
年海人乘霞舟以雕壺盛數斗膏以獻昭王王坐通雲
之臺亦曰通霞臺以龍膏為燈光耀百里烟色丹紫國
人望之咸言瑞光世人遙拜之燈以火浣布為纒(拾遺/記)
燕太子丹質于秦秦遇之無禮乃求歸秦王為機發之
橋欲以陷丹丹過之橋不為發又一説交龍捧轝而機
不發但言今不知其故處矣(水/經)
小傳稱秦始皇帝欲填東海龍女來惑之與始皇交而
有娠後奔入海棄其子于岸楚將項燕因獵得之及長
身長八尺力能扛鼎即項籍也
陶安公者六安鑄冶師也數行火火一旦散上行紫色
衝天安公伏冶下求哀須臾朱雀止冶上曰安公安公
冶與天通七月七日迎汝以赤龍至期赤龍到安公騎
之上升(列仙/傳)
陵陽子明者銍鄉人也好釣魚于旋溪釣得白龍子明
懼解釣拜而放之後得白魚腹中有書敎子明服食之
法子明遂上黄山采五石脂沸水而服之三年龍來迎
去止陵陽山上百餘年山去地千餘丈大呼下人令上
山半告言谿中子安當来問子明釣車在否後二十餘
年子安死人取塟石山下有黄鶴來棲其塜邊樹上鳴
呼子安云
䢴子者蜀人好放犬犬走入山穴䢴子隨之行數百里
出山頭有殿屋官府仙人吏使甚嚴見其故妻主洗魚
與䢴子一函藥發函魚子也著池中養之一年皆為龍
䢴子後還山見犬色更赤有長翰隨䢴子遂留山上時
時下䕶其宗族蜀人立祠焉
騎龍鳴者渾亭人也年二十于池中求得龍子狀如守
宫者十餘頭養食結艸廬而守之龍長大稍稍而去後
五十餘年水壊其廬而去一旦騎龍來渾亭下語云馮
伯昌孫也此間人不去五百里必當死信者皆去不信
者以為妖至八月果水至死者萬計
呼子先者漢中卜師也壽百餘年臨去呼酒家老嫗曰
急裝當與汝俱夜有仙人持二茅狗來呼子先子先持
一與嫗乃龍也騎之上華隂山後嘗于山上大呼言子
先酒毋在此(上/)
韓雉見申羊于魯有龍浴于沂韓雉曰吾聞之出見虎
摶之見龍射之今弗射是不行吾聞也遂射之(尸子/)
漢惠帝二年正月癸酉旦有兩龍見于蘭陵廷東里溫
陵井中至乙亥夜去京房易傳曰有徳遭害厥妖龍見
井中又曰行刑暴惡黑龍從井出(搜神/記)
漢廷尉扶嘉朐䏰人也初嘉母于湯溪水側遇龍後生
嘉長占吉凶巧發奇中髙祖為漢王時與嘉相遇嘉勸
定三秦髙祖以嘉志在扶翼賜姓扶氏為廷尉食邑朐
䏰嘉臨終有言曰三牛對馬嶺不出貴人出鹽井(西京/襍記)
西域獻火龍髙七尺映目看之光如聚炬火(述異/記)
董仲舒夢蛟龍入懐乃作繁露
漢元和元年大雨有一青龍墮于宫中帝命烹之賜羣
臣龍羮各一杯故李尤七命曰味兼龍羮(並/上)
後漢建武中曹鳯字仲理為北地太守政化尤異黄龍
見于九里谷髙岡亭天子嘉之加秩中二千石(水經/注)
魏明帝青龍元年正月甲申青龍見郟之摩陂井帝親
與羣臣共觀之既而詔畵工圖寫龍潜而不見(宋/書)
湯隂西有真人社舊傳孫登寓此值旱衆禱于龍得雨
將祭謝之登曰此病龍雨安能蘇禾稼弗信請嗅之水
果腥穢龍時背生疽聞登言化老翁求治曰病痊當有
報不數日果大雨石上忽裂一井其水湛然蓋龍穿此
以報也(山川/紀異)
永昌郡古哀牢國哀牢山名也其先有一婦人名曰沙
壺(後漢作/沙壹)依哀牢山下居以捕魚自給忽于水中觸一
沈木遂感而有娠度十月産子男十人後沈木化為龍
出謂沙壺曰君為我生子今在乎而九子驚走唯一小
子不能去陪龍坐龍就而䑛之沙壺與言語以龍與陪
坐因名曰元隆猶漢言陪坐也沙壺將元隆居龍山下
元隆長大才武後九兄曰元隆能與龍言而黠有智天
所貴也共推以為王(華陽/國志)
秦使者甘宗所奏西域事云外國方士能神呪者臨川
禹歩吹氣龍即浮出初出乃長數十丈方士吹之一吹
則龍輒一縮至長數寸乃取置壺中以少水養之外國
常苦旱災于是方士聞有旱處便齎龍往出賣之一龍
直金數十斤舉國會歛以顧之直畢乃發壺出龍置淵
中復禹歩吹之長數十丈須臾雨四集矣(抱朴/子)
張永家地有泉出小龍在焉從此遂為富室踰年因雨
騰躍而去于是生貲日不暇給(異/苑)
晉懐帝永嘉中有韓媼者于野中見巨卵持歸育之得
嬰兒字曰撅兒方四嵗劉淵築平陽城不就募能城者
撅兒應募因變為虵令媼遺灰誌其後謂媼曰憑灰築
城城可立就竟如所言淵怪之遂投入山穴間露尾數
寸使者斬之忽有泉出穴中滙為池因名金龍池(搜神/記)
太康五年正月二龍見武庫井中武庫者帝王威御之
器所寳藏也屋宇邃宻非龍所處是後七年藩王相害
二十八年果有二胡僣竊神器皆字曰龍(上/)
晉愍帝建興二年十一月枹罕羌妓産一龍子色似錦
文嘗就母乳遥見神光少得就視(宋/書)
陶侃嘗捕魚雷澤得一織梭還挂著壁有頃雷雨梭變
成赤龍從屋而下(異/苑)
桓𤣥于南州起齋悉畵盤龍于其上號為盤龍齋劉毅
小字盤龍至是遂居之(晉/書)
劉安河中人也通鬼道未來之事皆預知之河間有一
趙廣家槽上馬忽變作人面全家大驚往問劉安曰此
大惡也君急歸家去宅三里披髪大叫即可免之廣乃
依言披髪大叫廣家中大小一時走出驚怕看之堂内
無人堂屋一時崩倒全家得免不損一人乃贈財賄與
安重問此災何有安曰堂屋西壁下深三尺當有三個
石柱今已災過慎勿發看若視之必大貧若不看必大
富貴此神龍也後廣不依即掘看之驗其虛實果有一
物赤色大如屋柱飛出他去後廣大貧一如其言也(搜/神)
(記/)
東海徐羡之字宗文嘗行經山中見黑龍長丈餘頭有
角前兩足皆具無後足曵尾而行後文帝立羡之竟以凶
終(異/苑)
晉義熈中江陵趙姥以酤酒為業居室内地忽自隆起
姥察為異朝夕以酒酹之嘗有一物出頭似驢而地初
無孔穴及姥死隣人聞土下有聲如哭後人掘地得一
異物蠢蠢而動不測大小須臾失之俗謂之土龍
吳猛還豫章附載客船一宿行千里同行客視船下有
兩龍載之船不著水
沙門釋慧逺棲神廬嶽常有游龍翔其前逺公有奴以
石擲中乃騰躍上升有頃風雲飈燁公知是龍之所興
登山燒香會僧齊聲唱偈于是霹靂廻向投龍之石雲
雨乃除(並/上)
慕容熈建始元年三月太史丞梁延年夢月化為五白
龍夢中占之曰月臣也龍君也月化為龍當有臣為君
者是寤而告人曰國符其將盡乎是秋熈為髙雲所㓕
(十六國/春秋)
楊羲以四月九日夜夢北行登髙山上大有宫室四面
皆有大水見一白龍東向飛行有白衣好女子于龍口
中三入三出又有一老翁著繡衣裳芙蓉冠拄赤九節
杖而立問公何等女子入龍口邪對曰此太素玉女蕭
子夫取龍炁以鍊形也問翁何人曰我蓬萊仙公洛廣
休住此蓬萊山又問此龍可乘否曰以待真人張誘世
石慶安許玉斧丁瑋寕此侍宸帝官龍也須臾間公呼
此四賢至命人賦一詩各下山别初下半山許主簿來
公語主簿使飲太平家酒又戒之曰守一慎勿失後當
用汝輔翼及到十日夜羲具此夢上白諸真惟紫微夫
人見答衆真並笑清靈曰以㝠通㝠也心感洞照南嶽
君之力也(陶隱居/真誥)
許長史今所營屋宅對東面有小山名雷平山周時有
雷氏養龍來住此山(真/誥)
竺道生止青園寺中其年夏雷震青園佛殿龍昇于天
光影西壁因改寺名曰龍光時人歎曰龍既去生欲行
矣俄而投迹廬山肖影巖岫(神僧/傳)
梁釋法聰與晉安王臨白馬泉内有白龜就聰手中取
食謂王曰此是雄龍又臨靈泉有五色鯽魚亦就手食
聰曰此是雌龍王與羣臣重賞而囘(法苑/珠林)
後魏宋雲使西域至積雪山中有池毒龍居之昔五百
商人止宿池側值龍忿怒汎殺商人果阤王聞之捨位
與子向烏塲國學婆羅門呪四年之中善得其術還復
王位就池呪龍龍化為人悔過向王王即從之(洛陽伽/藍記)
釋智璪聞智者軌行超羣為世良導即泛舸豐流直指
台岫伏膺受道乃遣行法華懺悔苐二七日初夜懺訖
還就禪床如欲安坐仍見九頭龍從地湧出上昇虛空
明旦諮白璪曰此是表九導衆生聞法華經將來之世
破無明地入法性空爾(神僧/傳)
智顗母徐氏夢香煙五綵縈廻在懐欲拂去之聞人語
曰宿世因緣寄託僧道福徳自至何以去之又夢吞白
鼠如是再三怪而卜之師曰白龍之兆也及誕育之夜
室内洞明信宿之閒其光乃止忽有二僧扣門曰善哉
兒徳所重必出家矣言訖而隱年十八投湘州果願寺
沙門法緒而出家焉(上/)
法顯至迦施國國有白耳龍每與衆僧約令國内豐熟
皆有信效沙門為起龍舍并設福食每至夏坐訖龍輙
化作一小蛇兩耳悉具衆皆咸識是龍以銅盂盛酪置
龍子中從上座至下行之徧乃化去年輙一出顯亦親
見(法苑/珠林)
周靖帝大象元年夏滎陽汴水北有龍鬭初見白光直
屬天自東方而來有白龍長十許丈西北向䑛掌而鳴
西北有黑龍亦乘雲而至風雷相擊乍合乍離暴雨大
注自午至申白龍升天黑龍墜地復有大鯉魚三從小
魚無數乘空而鬭雷雨又甚大風發屋至暝乃止魚不
復見明日有兩黑蛇大者長丈五小者半之竝傷腰頸
死于竇前大蛇者周天元帝及靖帝之象大魚三而鬭
者尉遲㢠王謙司馬消難三方起兵亂之異(五行/記)
佛留影石室在那乾呵羅國毒龍池側佛坐龍石室窟
中為龍作十八變踊身入石猶如明鏡在于石内映現
于外逺望則見近望不見諸天百千供養佛佛影亦說
法(現佛三/昧經)
迦維羅越國有優婆塞姓釋可二十餘家是白静王之
苖裔昔太子生時有二龍王一吐冷水一吐煖水今有
池尚一冷一煖(支僧載/外國事)
昔有一金翅鳥王其身極大兩翅相去六千餘里常入
海中取龍食之諸龍常怯畏金翅鳥常求袈裟著宫門
上鳥見袈裟生恭敬心便不復前行食彼諸龍鳥食龍
時以翅摶海水擗龍現而取食之時有一龍為鳥所逐
即取袈裟戴著頂上尋㟁而走時金翅鳥化作婆羅門
追逐龍後種種罵言汝今何不放此袈裟龍畏死故急
捉不捨爾時海邉有一仙人龍時恐怖投趣仙人鳥見
仙人不敢復前仙人即出為鳥說法敎鳥向龍共相懺
悔已各去佛告比丘昔仙人者今我身是金翅鳥者瓶
沙王是爾時龍者逹尼迦是昔蒙袈裟得免鳥食今復
蒙我袈裟因緣得脱王難出家修道獲阿羅漢是故當
知袈裟威力不可思議又海龍王經云爾時有龍王而
白世尊曰於此海中無數種龍有四種金翅鳥常食斯
龍及龍妻子願佛擁䕶常得安隱於是世尊脱身皂衣
告海龍王汝取是衣分與諸龍皆令周徧有值一縷者
金翅鳥王不能犯觸持禁戒者所願必得爾時諸龍各
懐驚悸各心念言是佛皂衣甚為小少安得周徧大海
諸龍時佛即知龍心所疑告龍王言假使三千大千世
界所有人民各分如來皂衣終不减盡譬如虛空隨其
所欲則自然生時龍即取佛衣而分作無央數百千萬
叚各各分與隨其所乏廣狹大小自然給與其衣如故
終不知盡當敬此衣如敬世尊如敬佛塔寺言觀如來
衣者即脱龍身于是賢刼中皆得無著當般泥洹爾時
四金翅鳥王各與千眷屬俱白佛言今日我等自歸三
寳悔過前犯奉持禁戒從今日始常以無畏施一切龍
擁䕶正法到于㓕盡不違佛敎(法苑/珠林)
佛言閻浮提中及四天下有金翅鳥名伽樓羅王于諸
鳥中快得自在此鳥業報應食諸龍于閻浮提日食一
龍王及五百小龍第二日于弗婆提第三日于瞿耶尼
第四日于鬱單越各食如前周而復始經八千嵗此鳥
爾時死相已現諸龍吐毒無由得食彼鳥饑逼周慞求
食了不能得遊廵諸山永不得安至金剛山然後暫住
從金剛山直下至大水際從大水際至風輪際為風所
吹還至金剛山如是七返然後命終其命終已以其毒
故令十寳山同時火起爾時難陁龍王懼燒此山即大
降雨澍如車軸鳥肉散盡唯有心在其心真下如前七
返然後還住金剛山頂難陁龍王取此鳥心以為明珠
轉輪王得為如意珠
昔佛住舍衛城南有大林邑商人驅八牛到北方俱哆
國復有商人共在澤中放牛時離車(邊地/主也)捕得一龍女
穿鼻牽行商人見之即起慈心問離車言汝牽此欲作
何事荅言我欲殺噉商人言勿殺我與汝一牛貿取放
之捕者不肯乃至八牛方言今為汝故我當放之即取
八牛放去龍女時商人復念此是惡人恐復追逐更還
捕取即自隨看所向到一池邊龍女變為人身語商人
言天施我命今欲報恩可共入我宫當報大恩商人荅
言汝等龍性卒暴瞋恚無常或能殺我荅言前人繫我
汝能力救彼以受布薩法華(言净住/戒法也)故都無殺心何況
天今施我壽而當加害小住此中我先入摒(畀政/切)擋(丁/浪)
(切/)是龍門邊見二龍繫在一處問言汝為何事荅言此
龍女半月中三日受齋法我兄弟守䕶此龍女不堅固
為離車所得以是故被繫唯願天慈語令放我此龍女
若問欲食何等食者當索閻浮提人間食龍女摒擋已
便即呼入坐寳床褥上龍女白言今欲食何等食荅言
欲須閻浮提人間食即下種種食問龍女言此人何故
被繫龍女言此有過我欲殺之商人言汝莫殺荅言要
當殺之商人言汝放彼者我當食耳白言不得直爾放
之當罰六月擯置人間商人問言汝有如是莊嚴用受
布薩法荅言我龍法有五事苦何等五生時龍眠時龍
媱時龍瞋時龍一日之中二過皮肉落地熱沙摶身復
問汝欲求何等荅言出家難得又問當就誰出家荅言
如來正供應正遍知今在舍衛城未脱有脫汝可就出
家商人便言我欲還歸龍女即與八餅金言此是龍金
是汝父母眷屬終身用不盡言語汝合眼即以神變持
著本國行伴先至語其家言入龍宫去父母謂見已死
眷屬宗親聚在一處悲號啼哭時放牧者及收薪艸人
見己先還語其家言某甲來歸家人聞己即大懽喜出
迎入家已為作生會作生㑹時以八餅金持與父母此
是龍金截已更生盡壽用之不可盡也
古龜兹國王阿主兒者有神異力能降伏毒龍時有賈
人買市人金銀寳貨至夜中錢並化為炭境内數百家
皆失金寳王有男先出家成阿羅漢果王問之羅漢曰
此龍所為龍居北山其頭若虎今在某處眠耳王乃易
衣持劔默出至龍所見龍臥將欲斬之因曰吾斬寐龍
誰知吾有神力遂叱龍龍驚起化為獅子王即乗其上
龍怒作雷聲騰空至城北二十里王謂龍曰爾不降當
斷爾頭龍懼王神力乃作神語曰勿殺我我當與王乘
欲有所向隨心即至王許之後常乘龍而行
昔有尊者阿羅漢字祇夜多佛時去世七百年後出罽
賓國時罽賓國有一惡龍名阿利那數作災害時有二
千羅漢各盡神力驅遣此龍令出國界其中有百羅漢
以神通動地又有五百人放大光明復有五百人入禪
定經行諸人各盡其神力不能使動時尊者祗夜多最
後往到龍池所三彈指言龍汝今出去不得住此龍即
出去不敢停住爾時二千羅漢語尊者言我與尊者俱
得漏盡解脱法身悉皆平等而我等各各盡其神力不
能令動尊者云何以三彈指令龍逺入大海也于時尊
者荅言我凡夫已來受持禁戒至突吉羅等心䕶持如
四重無異今諸人者所以不能動此龍者神力不同故
不能同也
爾時龍王即以四龍聰明智慧者作僧䕶弟子龍王言
白尊者為我敎此四龍各一阿含第一龍者教増一阿
含第二龍者教中阿含第三龍者教襍阿含第四龍者
教長阿含僧䕶答曰可爾僧䕶即教第一龍者默然聽
受第二龍者眠目口誦第三龍者廻顧聽受第四龍者
逺住聽受此四龍子聰明智慧于六月中誦四阿含領
在心懐盡無遺餘時大龍王詣僧䕶所拜跪問訊不愁
悶耶僧䕶答曰甚大愁悶龍王問曰何故愁悶僧䕶答
曰受持法者要須軌則此諸龍等在畜生道無軌則心
不如佛法受持誦習龍王白言大徳不言呵諸龍等所
以者何以䕶師命故作此聽有四毒不得如法受持讀
誦何以故初默受者以聲毒故不得如法若出聲者必
害師命是故默然而受第二閉目受者以見毒故不得
如法若見師者必害師命是故閉目而受第三廻顧受
者以氣毒故不得如法若氣噓師必害師命是以迴顧
而受第四逺住受者以觸毒故不得如法若身觸師必
害師命是以逺住而受(上蛟以/下)
畢山帝苑之水出焉其中多蛟(山海/經)
禱過之山泿水出焉而南流注于海其中有虎蛟其狀
魚身而虵尾其音如鴛鴦食者不腫可以㔾痔(上/)
北海之外有潼海之水渤潏髙隠于日中有巨魚大蛟
莫測其形也吐氣則八極皆暗振鬐則五嶽波盪當唐
堯時懐山為害大蛟縈天三河俱溢海瀆同流三河者
天河地河中河是也此三水有時通壅至聖之治水色
俱溢無有流沫及帝之商均暴亂天下則巨魚吸日蛟
繞于天(拾遺/記)
夏桀宫中有女子化為龍不可近俄而復為婦人甚麗
而食人桀命為蛟妾告桀吉凶(述異/記)
帝以季秋之月泛蘅蘭雲鷁之舟窮晷係夜釣于桂臺
下以香金為鈎䌮絲為綸丹鯉為餌釣得白蛟長三丈
若大虵無鱗甲帝曰非祥也命大官為鮓肉紫骨青味
甚香美(拾遺/記)
李冰為蜀郡守有蛟嵗暴漂墊相望冰乃入水戮蛟已
為牛形江神龍躍冰不勝及出率勇者數百持强弓大
箭約曰吾前者為牛今江神必亦為牛矣我以太白練
自束以辨汝當殺其無記者遂吼呼而入須臾雷風大
起天地一色稍定有二牛鬭于上公練甚長白武士乃
齊射其神遂斃從此蜀人不復為水所病至今大浪衝
濤欲及公之祠皆瀰瀰而去故春冬設有鬭牛之戲未
必不由此也(成都/志)
帝好微行于長安城西夜見一螭遊于路董謁曰昔桀
媚妺喜于膝上以金簮貫玉螭腹為戲今螭腹餘金簮
穿㾗得非此耶(洞㝠/記)
武帝元封五年冬廵狩至于盛唐望祀虞帝于九疑登
鬵天柱山自潯陽浮江親射蛟江中獲之舳艫千里薄
樅陽而出乃作盛唐樅陽歌(琴/操)
後漢時姑蘇有男子衣白衣冠幘容貎甚偉身長七尺
眉目疎朗從者六七人遍歴人家姦通婦女欲掩捕即
有風雨雖守郡有兵亦不敢制月餘術人趙杲在趙聞
吳患泛舟遽来杲適下舟歩至姑蘇北堤上時會守送
臺使遇亦避之于館杲因謁焉守素知杲有術甚喜杲
謂郡守曰君不欲見乎因請水燒香長嘯數聲天風歘
至聞空中數十人響應杲擲手中符符去如風頃刻見
此妖如有人持至者甚惶懼杲謂曰何敢幻惑不畏乃
按劔曰誅之便有旋風擁出杲謂守曰可視之矣使未
出門已報去此百歩有大白蛟長三丈斷首于路傍(三吳/記)
永陽李増行經大溪見二蛟在水引弓射之中一即死
増歸因復出市有女子素服啣涕提所射箭増怪而問
焉女答曰何用問為若是君許便以相還授矢而㓕増
惡而驟反未逹家暴死于路(異/苑)
曹公㓜而智勇年十嵗常浴于譙水有蛟來逼自水奮
擊蛟乃潜退于是畢浴而還弗之言也後有人見大虵
奔逐操笑之曰吾為蛟所擊而未懼斯畏虵而恐耶衆
問乃知咸警異焉
長沙有人忘姓名家江邉有女下渚澣衣覺身中有異
後不以為患遂妊身生三物皆如蝦魚女以已所生甚
憐之著澡盤水中養經三月此物遂大乃是蛟子皆有
字大者為當洪次者名破阻小者曰撲㟁天暴雨三蛟
一時俱去遂失所在後天欲雨此物輙來女亦知其當
來便出望之蛟子亦舉頭望母良久復去經年此女亡
後三蛟一時俱至墓所哭泣經日乃去聞其哭聲如狗
嘷(續搜/神記)
後漢定襄太守竇奉妻生子武并生一蛇奉送蛇于野
中及武長大有海内俊名母死將塟未窆賓客聚集有
大蛇從林艸中出徑來棺下委地俯仰以頭擊棺血涕
竝流狀若哀慟有頃而去時人知為竇氏之祥(搜神記/)
元帝永昌中暨陽人任谷因耕息于樹下忽有一人著
羽衣就淫之既而不知所在谷遂有妊積月將産羽衣
人復來以刀穿其隂下出一蛇子便去谷遂成宦者詣
闕自陳留于宫中
安城平都縣尹氏居在郡東十里曰黄村尹佃舍在焉
元嘉二十三年六月中尹兒年十三守舍見一人年可
二十許騎白馬張繖及從者四人衣皆黄色從東方而
來至門呼尹兒來暫寄息因入舍中庭下坐床一人捉
繖覆之尹兒看其衣悉無縫馬五色斑似鱗甲而無毛
有頃雨氣至此人上馬去迴顧尹兒曰明日當更來兒
觀其去西行躡虛而漸升須臾雲氣四合白晝為之晦
㝠明日大水暴出山谷沸涌丘壑淼漫將淹尹舍忽見
大蛟三丈餘盤屈庇其舍焉(並/上)
呉大帝赤烏三年七月有王述者採藥于天台山時熱
息于石橋下臨溪飲忽見溪中有一小青衣長尺餘乘
赤鯉魚徑入雲中漸漸不見述良久登峻巖四望見海
上雲起頃刻雷電交鳴俄然將至述懼伏于虛樹中見
牽一物如布而色如漆不知所適及天霽又見所乘之
赤鯉小童還入溪中乃黑蛟耳(三呉記/以下虵)
虵無足而行魚無耳而聽蟬無口而鳴有然之者也(淮/南)
(子善又抱朴子云鼈無耳/而  聽蚓無口而揚聲)
山中見大虵冠幘者名曰升卿呼其名則吉(白澤/圖)
泰華之上削成而四方有虵名曰肥遺六足四翼見則
天下大旱(山海經首又云渾夕之山/有虵一  兩身名曰肥遺)
大咸之山有虵名曰長虵其毛如彘豪其音如鼓柝
神囷之山其下有白虵
跂踵之山有大虵
鮮山多鳴虵其狀如虵而四翼音如磬見則其邑大旱
伊山多花虵其狀如人面而豺身鳥翼而虵行其音如
叱呼見則其邑大水
幽都之山谷水出焉是有大虵赤首白身其音如牛見
則其邑大旱(並/上)
寄居之蟲委甲歩内二首之虵弦之為弓(抱朴子弦按/越王弩  化)
(為枳首意/即此耶)
共工之臣號曰相桺禀此奇表虵身九首恃力桀暴終
禽夏后(山海經/圖讃)
越人得髯虵以為上肴中國得而棄之無用(淮南/子)
黑蚖在身當以持戒鉤除之又云睡虵既去乃可安眠
黑蚖亦睡虵也(遺敎/經)
昔負丘多大虵又生好藥黄帝將登焉廣成子教之佩
雄黄而虵皆去也(抱朴/子)
天子遺其靈鼓乃化為黄虵(穆天/子傳)
孔子夢三槐間豐沛市有赤飈起呼顏淵子夏往觀之
見赤虵化為黄金上有文曰卯金刀後髙祖起豐沛(金/樓)
(子/)
晉獻公之太子至靈臺虵繞左輪御曰太子下拜吾聞
國君之子虵繞左輪者速得國太子遂不行返乎舍御
人見太子㧞劒將死御止之太子曰不然我得國君之
㜸也拜君之㜸不可謂禮見禨祥而忘君之安國之賊
也懐賊心以事君不可謂孝挾偽意以御天下懐賊心
以事君邪之大者也而使我行之是欲國之危明也遂
伏劔而死(新/序)
晉文公出大虵當道如拱文公反修徳使吏守虵吏夢
天殺虵曰何故當聖君道覺而視虵已死矣
魯定公元年有九虵繞柱占以為九世廟不祀乃立煬
宫(搜神/記)
楚大夫靳尚以讒殺屈原為天所遣作一大蟒穴在山
後人為立廟(攝山/記)
卭都縣下有一老姥家貧孤獨每食輒有小虵頭上戴
角在牀間姥憐而飴之食後稍長大遂長丈餘令有駿
馬虵遂吸殺之令因大忿恨責姥出虵姥云在牀下令
即掘地愈深愈大而無所見令又遷怒殺姥虵乃感人
以靈言瞋令何殺我母當為母報讐此後每夜輒聞若
雷若風四十餘日百姓相見咸驚語汝頭那忽戴魚是
夜方四十里與城一時俱陷為湖土人謂之為陷湖唯
姥宅無恙迄今猶存漁人採捕必依止㝛毎有風浪輒
居宅側恬静無他風静水清猶見城郭樓櫓畟然今水
淺時彼土人沒水取得舊木堅貞光黑如漆今好事人
以為枕相贈(搜神/記)
沛公起兵野戰喪皇妣于黄鄉天下平定乃使使者以
梓宫招魂幽野于是丹虵在水自灑躍入于梓宫(陳留/風俗)
(傳/)
漢武帝大始四年七月趙有虵從郭外入與邑中虵鬭
孝文廟下邑中虵死後二年秋有衛太子事自趙人江
充起(搜神/記)
漢武帝時張寛為揚州刺史先是有二老翁爭山地詣
州訟疆界連年不决寛視事復來寛窺二翁形狀非人
令卒持杖㦸將入問汝等何精翁走寛呵格之化為二
虵(上/)
巴郡馮緄為議郎發綬笥有二赤虵可三尺分南北走
大用憂怖卜云此吉祥也君後當為邊將以東為名後
五年果為大將軍拜遼東太守(風俗/通)
漢桓帝即位有大虵見徳陽殿上洛陽市令淳于翼曰
虵有鱗甲兵之象也見于省中將有椒房大臣受甲兵
之象也乃棄官遁去至延熹二年誅大將軍梁冀捕治
家屬揚兵京師也(搜神/記)
閭成子少好長生學道四十餘年後入荆山中積七十
餘嵗為荆山山神所試成子謂是真人拜而求道而為
大虵所噬殆至于死(真/誥)
馬援征五溪蠻進營壺頭中暑病乃穿岸為室以避炎
氣今武陵語曰壺頭山邊有石窟即馬援所穿室也室
内有虵如百斛船大云是援之餘靈也(武陵/記)
管輅鄉里問君往者為王府君論怪云老書佐為虵老
鈴下為烏此本皆人何化之微賤乎輅云萬物之化無
有常形人之變異無有常體是以鮌為黄能如意為蒼狗
斯亦至尊之位而為黔喙之類也况虵者務辰巳之位
烏者棲太陽之精斯乃騰黒之明象白日之餘景如書
佐鈴下各以微軀化為虵烏不亦可乎(管輅/别傳)
孫氏懐張承時乘輕舠于江浦忽見白虵長三丈騰入
舟中咒曰若為吉祥勿毒噬我縈而將還置于房中一
宿不復見母嗟惜之隣中相謂曰昨者張家有白鵠聳
翮入雲以告承母母使筮之筮者曰吉祥鵠是延年之
物從室入雲自卑升髙之象昔呉闔閭塟其妹殉以美
人寳劔珍物窮江南之富未及千年雕雲覆其溪谷美
女遊于塜上白鵠翔于林中白虎嘯于山側皆昔時之
精靈今出于世當使子孫位極人臣擅名江表若生子
可名為白鵠後承生昭位輔呉將軍年九十虵鵠之祥
也(拾遺/記)
東晉時䟦陀羅尊者譯經于廣陵天寕寺之青蓮池忽
有兩青虵從井中出化二童子自旦為尊者灑掃焚香
訖暮俟其收經巻而去日復如是譯經既畢青衣亦不
知所在(寳祐廣/陵志)
呉末臨海人入山射獵為舍住夜中有一人長一丈著
黄衣白帶來謂射人曰我有讐尅明當戰君可助當厚
相報射人曰自可助君耳何用報為答曰明日食時君
可出溪邊敵從北來我南往應白帶者我黄帶者彼射
人許之明出果聞㟁北有聲狀如風雨草木四靡視南
亦爾唯見二大虵長十餘丈于溪中相遇便相盤繞白
虵勢弱射人因引弩射之黄虵即死日將暮復見昨人
來辭謝云住此一年獵明年以去慎勿復來來必為禍
射人曰善遂停一年獵所獲甚多家至巨富數年後憶
先所獲多乃忘前言復更往獵見先白帶人告曰我語
君勿復來不能見用讐子已大今必報君非我所知射
人聞之甚怖便欲走乃見三烏衣人皆長八尺俱張口
向之射人即死(搜神/記)
丹陽鍾忠以冬月晨行見有一虵長二尺許紋色似青
琉璃頭有雙角白如玉感而畜之貲業日登經年虵自
亡去忠及二子相繼殞斃(異/苑)
晉太康中陳留阮士瑀傷于虺不忍其痛數嗅其瘡已
而雙虺成于鼻中元康中歴陽紀元載客食道龜已而
成瘕醫以藥攻之下龜子數升大如小錢頭足□備文
甲皆具惟中藥已死(搜神/記)
賈謐家數有妖異飄風吹其朝服飛上數百丈墜于中
丞臺又虵出其被中暴雷震其室柱陷入地壓毁牀帳
(晉/書)
晉太元中汝南人入山伐竹見一竹中虵形已成枝葉
如故又吴郡桐廬人常伐餘遺竹見一竹竿雉頭頸盡
就身猶未變此亦竹為虵虵為雉也(異/苑)
吴興太守袁𤣥瑛當之官筮卦吉凶曰法至官當主赤
虵為妖不可殺至果有赤虵在銅虎符石函上蟠𤣥瑛
摘殺之其後果為賊徐馥所害(郭璞/洞林)
揚州别駕顧球姊生十年便病至年五十餘令郭璞筮
之得大過之升其辭曰大過卦者義不嘉塜墓枯楊無
英華振動遊魂見龍車身被重累嬰夭邪法由斬祀殺
靈虵非己之咎先人瑕案卦論之可奈何球乃訪迹其
家事先世曾伐大樹得大虵殺之女便病病後有羣鳥
數千廻翔屋上人皆怪之不知何故有縣農行過舍邊
仰視見龍牽車五色晃爛甚大非常有頃遂㓕(搜神/記)
扈謙居金陵攝山每筮一卦百錢日限錢五百以三百
供母二百飲酒五百足一卦千錢不為也海西公旦出
見赤虵蟠御牀詔謙筮之謙曰陛下有出宫之象海西
曰可消伏否曰後年有大將北征失利此災可消後桓
温北征敗績還乃廢海西立簡文
晉明帝大寜初武昌有大虵常居故神祠空樹中每出
頭從人受食京房易傳曰虵見于邑不出三年有大兵
國有大憂尋有王敦之逆
有士人陳甲本下邳人元帝時寓居華亭獵于東野大
藪中歘見大虵長六七丈形如百斛船𤣥黄五色卧岡
下土人即射殺之不敢說三年後與鄉人共獵至故見
虵處語同行云昔在此殺大虵其夜夢見一人烏衣黑
幘來至其家言曰我昔昏醉汝無狀殺我吾昔醉不識
汝面故三年不相知今日來就死其人即驚覺明旦腹
痛而卒(並/上)
蜀主李勢宫人張氏有妖容勢寵之一旦化為大斑虵
長丈餘送苑中夜復来寢牀下勢懼遂殺之復有鄭美
人勢亦寵愛化為雄虎一夕食勢寵姬未幾勢為桓溫
所㓕(獨異/記)
大尉郗鑒字道徽鎮丹徒曾出獵時二月中蕨始生有
一甲士折食一莖即覺心中淡淡欲吐因歸乃成心腹
疼痛經半年許忽大吐吐出一赤虵長尺餘尚活動搖
乃挂着屋簷前汁稍稍出虵漸焦小經一宿視之乃是
莖蕨猶昔之所食病遂除瘥(搜神/記)
顔含次嫂繁氏老而失明含省嫂病困須得蚺虵膽為
藥而求不能得于晝獨坐有一童子持一青章授含開
視虵膽也童子逡廵出户化成青鴻飛去得膽藥成嫂
病即愈(晉中/興書)
髙祖永初中張春為武昌太守時人有嫁女未及升車
者女忽然失怪出外歐擊人乃自云已不樂嫁俗人巫
云是邪魅將女至江際遂擊鼓以術咒療春以為欺惑
百姓刻期須得妖魅翌日有一青虵來到坐所即以大
釘釘其頭至日中時復見大龜從江来伏于巫前巫以
朱書龜背作符更遣入江至暮有大白鼉從江中出乍
沉乍浮龜隨後推逼鼉自分死冒來先入幔與女辭訣
女遂動心哭云失其姻好于是漸差或問巫曰魅者歸
于一物今安得有三巫云虵是傳通龜是媒人鼉是其
對所獲三物悉以示春春始知靈騐皆殺之(異苑/)
宋元嘉中廣州有三人共在山中伐木忽見石窠有三
卵大如升取煑之湯始熱聞林中如風雨聲須臾一虵
大十圍長四五丈逕来湯中銜卵而去三人未幾皆死
宋長干寺有釋曇頴㑹稽人少出家謹於戒行善巧宣
唱天然獨絶頴嘗患癬瘡積治不除房内恒供養一觀
世音像晨夕禮拜求差此疾異時忽見一虵從像後緣
壁上屋須臾有一鼠子從屋墮地涎涶沐身狀如己死
頴候似活即取竹刮除涎涶又聞虵所吞鼠能療瘡疾
即行取涎涶以傅癬上所傅既遍鼠亦還活信宿之間
瘡痍頓盡方悟虵之與鼠皆是祈請所致(髙僧/傳)
揚州有虵市市人鬻珠玉而雜貨蛟布蛟人即泉先也
又名泉客(述異/記)
僧稠于雲門山寺所住禪窟前有深坑見被毛之人偉
而胡貎置釡然火水將沸涌俄有大蟒從水中出欲入
釡内稠以足撥之蟒遂入水毛人亦隱其夜因致男子
神來頂拜稠云弟子有兒嵗為惡神所啗兒子等惜命
不敢當弟子衰老將死故自供食蒙師䕶故得免斯難
稠索水潠之奄成雲霧(梁髙/僧傳)
武强縣耆宿云邑人有行于道見一小虵疑其有靈持
而養之名曰檐生長而吞噬人里中患之遂捕繫獄檐
生負而奔邑淪為湖縣長及吏咸為魚矣今縣東北半
許里有淵謂之郎君淵耆宿又言縣淪之日其子東奔
又陷于此故淵得郎君之名矣(水經/注)
東魏孝静帝武定中有大虵見武牢城上時北豫州刺
史髙仲宻以武牢叛死者數千人後司馬消難之任武
牢蛇又見消難亦叛土人謂之雌龍(後漢/書)
昔迦毘摩羅尊者至西印度城口有大山山有一石窟
尊者山行數里逄一大蟒尊者直進其窟蟒遂盤繞尊
者身尊者因與受三皈依蟒聽訖而去後有一老人素
服而出合掌問訊尊者曰汝何所止荅曰我昔嘗為比
丘多樂寂静有初學比丘數來請益而我煩于應荅起
嗔恨想命終墮于蟒身住于窟中今已千載適遇尊者
獲聞戒法故來謝耳
時諸比丘患虵入屋未離欲比丘恐怖佛言聽驚若以
筒盛棄之若以繩繫置地解放有鼠入屋作檻盛出棄
之患蝎蜈蚣蚰蜒入屋若以弊物若泥團掃箒盛裹棄
之在外解放若房舍夜患蝙蝠晝患燕鳥入佛言聽織
作籠疎障若作向櫺子遮時有老病比丘拾虱棄地佛
言不應爾聽以器盛若綿拾著中若虱走出應作筒盛
若虱出筒應作蓋塞(隨其寒暑加以膩食/將養之也  四分律)
佛在王舍城迦蘭駝竹林時彼城中有一長者名曰賢
面財寳無量不可稱計多諸諂曲慳貪嫉妬終無施心
乃至飛鳥驅不近舍有諸沙門及婆羅門貧窮乞匄從
其乞者惡口罵之其後命終受毒虵身還守本財有近
之者瞋目猛盛怒眼視之能令使死頻婆娑羅王聞已
心懐驚怪今此毒虵見人則害唯佛能調作是念已即
將羣臣徃詣佛所頂禮佛足却坐一面具白前事唯願
世尊降伏此虵莫使害人佛唱許可于其後日着衣持
鉢往詣虵所虵見佛來瞋恚熾盛欲螫如來佛以慈力
于王指端放五色光明照彼虵身即得清涼熱毒消除
心懐喜悦舉頭四顧是何福人能放此光照我身體使
得清涼快不可言爾時世尊見虵調伏而告本緣虵聞
佛語深自尅責葢障雲除自憶宿命作長者時所作惡
業今得是報方于佛前深生敬信佛告之言汝于前身
不順我語受此虵形今宜調順受我教敕虵荅佛言隨
佛見授不敢違敕佛告虵言汝若調順入我鉢中佛語
已竟尋入鉢中將詣林中王及羣臣聞佛世尊調化毒
虵盛鉢中来合國人民皆往共看虵見衆人深生慚愧
厭此虵身即便命終生忉利天即自念言我造何福得
来生天即自觀察見在世間受毒虵身由見佛故生敬
信心厭惡虵身得来生此受天快樂今當還報佛世尊
恩齎持香華光明照耀來詣佛所前禮佛足供養訖已
却坐一面聽佛說法心開意解得須陀洹果(百緣/經)
昔聞舍衛國中佛與阿難曠野中行于田畔見有伏藏
佛告阿難是大毒虵阿難曰佛是惡毒虵爾時田中有
一耕人聞佛阿難說有毒虵作是念言我當視沙門以
何為惡毒虵即往其所見真金聚而作是言沙門所言
是毒虵者乃是好金即取此金還置家中其人先貧衣
食不供以得金故轉得富饒衣食自恣王家䇿伺怪其
卒富而糺舉之繫在獄中先所得金既已用盡猶不得
免將加刑戮其人唱言毒虵阿難惡毒虵世尊傍人聞
之以狀白王喚彼人而問之曰何故唱言毒虵阿難惡
毒虵世尊其人白王我于往時在田耕種聞佛阿難說
言毒虵惡毒虵我于今者方乃悟解王聞此說遂放去
之(大莊嚴論/  以下魚)
䱷人掌以時䱷為梁春獻王鮪辨魚物為鱻薨以共王
膳羞(周/禮)
牛躅之䨟不生魴鱮巢幕之窠不容鵠卵(新/論)
寸鮹泛迹濫水之中則謂天下無四海之廣也芒蠋宛
轉果核之内則謂八極之界盡於兹也(抱朴/子)
東海之魚墜一鱗崑崙之木落一葉聖人皆能知之(虞/喜)
(志/林)
鹹水之魚不遊於江淡水之魚不入於海(曹植/説)
魚生流水中則背鱗白生止水中則背鱗黑(異物/志)
魚勞則尾赤人勞則髪白
招水多鮮魚其狀如鼈其音如羊(山海/經)
渭水多鰠魚其狀如鱣魚動則其邑有大兵
漢水多􁗺魮之魚其狀如覆鮡鳥首而魚翼魚尾音如
磬石之聲是生珠玉
樕􁍌之山食水出焉其中多鱅鱅之魚其狀如犁牛其
音如彘鳴
番條之山減水出焉其中多鱤魚(一名黄/頰音感)
東始之山泚水多茈魚其狀如鮒一首而十身其臭如
蘪蕪食之不䊧(孚謂反止/失氣也)
龍魚陵居在其北狀如狸(或曰龍魚/似狸一角)一曰鰕(音/遐)即有神
聖乘此以行九野(九域/之野)一曰鱉魚(鱉音惡/横也)在沃野北其
為魚也如鯉
鳥鼠同穴之山滋水出焉西注於漢水多如魮之魚是
生珠玉
柢山有魚焉其狀如牛陵居蛇尾有翼其羽在魼下其
音如留牛其名曰鯥冬死而夏生食之無腫疾
郎翼之澤其中多赤鱬其狀如魚而人靣其音如鴛鴦
食之不疥
黑水有鱄魚其狀如鮒而彘毛見則天下大旱
泰器之山觀水出焉是多文鰩魚狀如鯉魚魚身而鳥
翼蒼文而白首赤喙常行西海遊于東海以夜飛其音
如鸞雞其味酸甘食之已狂見則天下大穰
陵羊之澤是多冉遺之魚魚身蛇首六足其目如馬耳
食之使人不眯可以禦凶
蠃魚魚身而鳥翼音如鴛鴦見則其邑大水
諸毗之水其中多滑魚其狀如鱓赤背其音如梧食之
已疣
芘湖之水其中多儵魚其狀如雞而赤毛三尾六足四
首其音如鵲食之可以已憂
譙水多何羅之魚一首而十身其音如犬吠食之已癰
涿光之山囂水出焉其中多鰼鰼之魚其狀如鵲而十
翼鱗皆在羽端其音如鵲可以禦火食之不癉
末塗之水其中多䖺䗤其狀如黄蛇魚翼出入有光見
則其邑大旱
􁧀水多箴魚其狀如儵其喙如箴食之無疫疾
獄法之山瀤澤之水其中多䲃魚其狀如鯉而雞足食
之已疣
晉水多鮆其狀如儵而赤鱗其音如叱食之不驕
决决之水多人魚其狀如䱱魚四足其音如嬰兒食之
無癡疾
諸懐之水其中多鮨魚魚身而犬首其音如嬰兒食之
已狂
槖水多修辟之魚狀如黽而白喙其音如鴟食之已白
癬
來需之水其中多鯩魚黑文其狀如鮒食者不睡合水
多鰧魚狀如鱖蒼文赤尾食者不癰可以為瘻
䱱魚狀如盩蜼而長距足白而對食者無蠱疾可以禦
兵
余澤多珠蟞魚其狀如肺而有目六足有珠其味酸甘
食之無癘
蒼體之水其中多鱃魚其狀如鯉而六首食之不疣
鬲水多薄魚其狀如鱣魚而一目其音如歐見則天下
大旱
餘如之澤其中多䱻魚其狀如魚而鳥翼出入有光其
音如鴛鴦見則天下大旱
渠豬之水多豪魚狀如鮪赤喙尾赤羽可以已白癬
勞水多飛魚狀如鮒魚食之已痔
騩山其上有美棗其中多飛魚其狀如豚而赤文服之
不畏雷
鴈門之水其中多䰽䰽之魚(音沛或/作鯆)食之殺人
彩深澤有魚焉其狀如鯉而六足鳥尾名曰鮯鮯(音/蛤)之
魚
有􁌌父之魚狀如鮒魚魚首而彘身食之已嘔(並/上)
良夷在子在子鱉身人首脂其腹炙之藿則鳴曰在子
楊州禺禺解隃冠東越海􁅷甌人蟬蛇順食之美且甌
文蜃海陽大蟹長沙鱉西海魚骨魚幹魚脇北海魚釰
(魚兵如/釰也)魚石(頭中/石也)出瑱(狀如凝膏/出水上)擊閭(狀如胎魚/大五六尺)河魭
(當作/黿)江鱓大龜(鱓作/鼉)鉅定嬴濟中贍諸(淮南子詹諸/注蝦蟇也)孟
諸靈龜大都􁀙魚魚刀咸㑹於中國(周/書)
東南方海中有祖洲上有恒湖其内鯽魚出焉長八尺
食之宜暑而避風寒之氣(神異/經)
北方荒中有石湖方千里岸深五丈餘恒冰唯夏至左
右五六十日解耳有横公魚長七八尺形如鯉而目赤
晝在湖中夜化為人刺之不入煑之不死以烏梅二枚
煮之則熟食之可止邪病(上/)
龍巢山下有丹水水中有丹魚欲捕其魚伺魚之浮出
水有赤光如火網取割其血塗足可渉水如履平地(述/異)
(記/)
瀛州一名魂州亦曰環州東有淵洞有魚長千丈色班
鼻端有角時鼓舞羣戲逺望水間有五色雲就視乃此
魚噴水為雲如慶雲之麗無以加也(拾遺/記)
帝王將興比目魚出鄭注比目魚曰東鰩(尚書/中候)
比目魚王者徳及幽𨼆則見(宋/書)
庶人孝則木澤茂浮珎舒恪草秀水出神魚(援神契/)
逆鱗魚仙經謂之肉芝(紀/聞)
仙人上藥有流淵瓊魚(漢武/内傳)
至於緐化殊育詭質怪章則有江鵞海鴨魚鮫水虎之
類豚首象鼻芒鬚針尾之族石蠏土蚌燕箕雀蛤之儔
折甲曲牙逆鱗反舌之屬(鮑照豋大雷/岸與妹書)
水君狀如乘馬衆魚導從名魚伯大水有之漢末有人
於河際見之人馬皆有鱗甲如大鯉魚見人良久入水
而没(古今/注)
海中大魚口可容舟其名曰摩竭(華夷考/)
東海漁人獲魚長五六尺腸胃成胡鹿刀槊之狀或號
秦皇魚
南海有鰐魚狀如鼉斬其頭而乾之去齒而更生如此
者三乃止
彈塗一名闌胡形似小鰍而短(寧波/志)
章舉一名章魚一名章拒一名章鋸以其足似鋸也形
類烏賊而小(蟫/史)
青田谿冬天水熱如湯衆魚歸之名曰魚倉(永嘉記/)
網魚得鱮不如啖茹
洛鯉伊魴貴于牛羊(述異/記)
洞庭鮮鮒溫湖美鯽
江東謂青魚為婢􁖊魚為童子魚為士父
兖州人呼赤鯉為赤驥青鯉為青馬黑鯉為𤣥駒白鯉
為白騏黄鯉為黄雉(古今/注)
鯉一名穉龍(採蘭/雜志)
廣河潜魴鴻淵巨鯉(傅巽/七誨)
洞庭之鮒灌水之鰩滋以陽樸之姜䔩以壽木之華(崔/駰)
(七/依)
鰌蝦去海藏於枯里街巷偏隘不得自在南北無極渴
餒成疾(易/林)
䱥魚肥炙甚美諺云寧去累世宅不棄䱥魚額(三輔/決錄)
蜀中每煞黄魚天必隂雨(雜/爼)
猵狙以猨為雌蜥蜴以魚為偶(上/)
矢䲅三相從而為部鱖鯞三相從而名妾
帝使風后負書常伯荷劔旦遊洹流夕歸隂浦行萬里
而一息洹流如沙塵足踐則䧟其深難測大風吹沙如
霧中多神龍魚鱉皆能飛翔有石渠青色堅而甚輕從
風靡靡覆其波上一莖百葉千年一花其地一名沙瀾
言沙湧起而成波瀾也仙人甯封食飛魚而死二百年
更生故甯先生遊沙海七言頌云青蕖灼爍千載舒百
齡暫死餌飛魚則此花此魚也(拾遺/記)
黄帝遊於洛見鯉魚長三丈青身無鱗赤文成字(河/圖)
任公子為大鉤巨緇五十犗以為餌蹲乎會稽投竿東
海旦旦而釣期年不得魚已而大魚食之牽巨鉤䤾没
而下驚揚而奮鬐白波若山海水震蕩聲侔鬼神憚赫
千里任公子得若魚離而腊之自浙河以東蒼梧以北
莫不厭若魚者已而後世輇才諷說之徒皆驚而相告
也(莊/子)
古善漁者宿沙瞿使漁于山則雖十宿沙子不得一魚
焉(魯連/子)
籛鏗曽過彭蠡之濵造其名嶽今廬山是也徧遊洞府
以窺聖迹已而把釣於臺上雙鯉化為雙龍冲天而去
(廬山先/賢傳)
務光自投盧川盧川之伯以赤鯉送之(符/子)
詹公之釣千嵗之鯉不能避
太公渭釣隠溪五十六年矣不得一魚季連往見之太
公渭跪石隠崖不餌而釣仰詠俯吟及莫釋竿膝處成
臼跗觸成路季連曰釣所以在魚無魚何釣公曰不見
康王父之釣耶吾方之猶一日也(符/子)
吕望年七十釣于渭渚三日三夜魚無食者與農人言
農人者古之先賢人也謂望曰子將復釣必細其綸芳
其餌徐徐而投之無令魚駭望如其言初下得鮒刳腹
得書文曰吕望封于齊望知富貴(藝文/類聚)
武王得白魚喉下文曰以予發(論/衡)
太公曰緡微餌明小魚食之緡綢餌香中魚食之緡隆
餌豐大魚食之夫魚食其餌乃牽於緡人食其祿乃服
于君(六/韜)
曹共公聞晉文公駢脇使袒而捕池魚(吕氏/春秋)
宣公夏濫於泗淵里革斷其罟而棄之曰古者大寒降
土蟄發水虞於是乎講罛罶取名魚豋川禽而嘗之寢
廟行諸國人助宣氣也鳥獸孕水蟲成獸虞於是乎禁
罝羅矠魚鱉以為夏稿助生阜也鳥獸成水蟲孕水虞
於是乎禁罝䍡設穽鄂以賔廟庖畜功用也且夫山不
槎蘖澤不伐夭魚禁鯤鮞獸長麑䴠鳥翼鷇卵蟲舍􁀙
蝝蕃庶物也古之訓也今魚方别孕不教魚長又行網
罟貪無藝也公聞之曰我過而里革匡我不亦善乎是
良罟也為我得法使有司藏之使吾無忘諗師存侍曰
藏罟不如寘里革於側之不忘也(國/語)
景公射質堂上唱善者一曰弦章入公曰吾失晏子未
嘗聞吾不善章曰臣聞君好臣服君嗜臣食尺蠖食黄
身黄食蒼身蒼君其食諂人言乎公曰善賜弦章魚五
十乘弦章歸魚車塞途章撫其僕曰曩之唱善者皆欲
此魚也固辭不受(晏/子)
楚人有獻魚楚王者曰今日漁穫食之不盡賣之不售
棄之又惜故來獻也左右曰鄙哉辭也楚王曰子不知
漁者仁人也蓋聞囷倉粟有餘者國有餓民後宫多幽
女者下民多曠是以亡國之君藏于府庫寡人聞之久
矣未能行也漁者知之其以此諭寡人也於是乃遣使
恤鰥寡而存孤獨出倉粟發幣帛而賑不足罷去後宫
不御者出而妻鰥夫故漁者壹獻餘魚而楚國頼之(新/序)
孔子厄於陳絃歌於館中夜有一人長九尺餘皁衣髙
冠咤聲動左右子路引出與戰于庭俯之於地乃是大
鯷魚也孔子歎曰此物也何為來哉吾聞物老則羣精
依之因衰而至此其来也豈以吾遇厄絶糧從者病乎
夫六畜之物及龜虵魚鱉草木之屬神皆能為妖怪故
謂之五酉五行之方皆有其物酉者老也故物老則為
怪矣殺之則已夫何怪焉(搜神/記)
宓子賤為單父宰過於陽晝曰子亦有以送僕乎陽晝
曰吾少也賤不知治民之術有釣道二焉請以送子子
賤曰釣道奈何陽晝曰夫扱綸錯餌迎而吸之者陽橋
也其為魚薄而不美若存若亡若食若不食者魴也其
為魚也博而厚味宓子賤曰善於是未至單父冠蓋迎
之者交接於道子賤曰車驅之車驅之夫陽晝之所謂
陽橋者至矣於是至單父請其耆老尊賢者而與之共
治單父(說/苑)
曽子食魚有餘曰泔之門人曰泔之傷人不若奥之曽
子涕泣曰有異心乎哉傷其聞之晚也(荀/子)
南假子過程本本為之烹鱺魚南假子曰聞君子不食
鱺魚本子曰此乃君子食也我何與焉假子曰夫高比
所以廣徳也下比所以挾行也比於善者自進之階比
於惡者自退之原也(韓詩/外傳)
齊人有謂齊王曰河伯大神也王何不試與之遇乎臣
請使王遇之為壇塲大水之上而與王立之焉有間大
魚動因曰此河伯(韓非/子)
齊田氏祖于庭食客千人中坐有獻魚鴈者田氏視之
乃嘆曰天之於民厚矣殖五榖生魚鳥以為之用鮑氏
之子年十二進曰不如君言天地萬物與我並生類也
人取可食者而食之豈天本為人生之且蚊蚋噆膚虎
狼食肉然天本為蚊蚋生人虎狼生肉者哉(出列子中/孔叢子)
(一段大類/此不重錄)
始皇遺筆袋於海上化為墨魚江淹文籍蠧魚化為野繭
昆明池中有神泉通白虎原人釣魚綸絶而去夢於漢
武帝求去釣帝明日戲於池見大魚銜索帝取放之後
三日池邊得明珠一雙帝曰魚之報也(三輔/决録)
子英者舒鄉人也善入水捕魚得赤鯉愛其色好持歸
著池中數以米榖食之一年長丈餘遂生角有翅翼子
英怪異拜謝之魚言我來迎汝汝上背與汝俱昇天即
大雨子英上其魚背騰昇而去(列仙/傳)
陳蕃為郡法曹正朝見太守王龔客有貢白魚於龔者
龔曰汝南乃有此魚蕃曰魚大由明府之徳(後漢/書)
葛𤣥見遺大魚者𤣥云暫煩此魚到河伯處乃以丹書
紙内魚口擲水中有頃魚還躍上岸吐墨書青黑色如
木葉而飛又𤣥與吳主坐樓上見作請雨土人𤣥曰雨
易得耳即書符著社中一時之間大雨流淹帝曰水中
有魚乎𤣥復書符擲水中須㬰有大魚數百頭使人取
食之(神仙/傳)
郭𢎞常夏至於射的釣魚供母將餌聞笳角聲魚躍而
出(輿地/志)
魏文帝初鑊中生赤魚(宋/書)
魏時有二魚長尺餘集武庫屋上有司以為吉祥王肅
曰魚生泉而及於屋介鱗之物失其所邊將殆有棄甲
之象後關東敗果應之(晉/書)
平原髙苑城東有魚津傳云魏末平原潘府君字惠延
自白馬豋舟之部手中筭囊遂墜於水囊中本有鍾乳
一兩在郡三年濟水泛溢得一魚長三丈廣五尺刳其
腹中得頃時墜水之囊金針尚在鍾乳消盡其魚得脂
數十斛時人異之(雜/爼)
北固山下大有鱸魚一出手釣得四十九枚(謝𤣥與/兄書)
杯渡東遊入吳郡路見釣魚師因就乞魚魚師施一餒
者渡手㺯反覆還投水遊活而去又見網師更從乞魚
網師瞋罵不與渡乃拾取兩石子擲水中俄而有兩水
牛鬬其網中網既碎敗不復見牛渡亦已𨼆(神僧/傳)
晉崔放字子遊清河人永嘉二十七年寓公安嘗因食
鱠而病秋初臨湖上山亭與女子同玩秋荷倚欄極眺
忽聞亭檻之際有人語曰賢疾為嘗食鱠不食則壽長
放以左右無人遂起臨檻忽見檻下有一大龜又語如
前放遂終身不食水族
晉吳𨽻為塞於雲湖有大魚化為人語𨽻云晚有大魚
攻塞切勿殺𨽻許之須臾有大魚至羣魚從之𨽻同侣
誤殺大魚是夕風雨晦冥魚悉飛上木間因號為飛魚
徑(異/苑)
晉元熈中桂陽郡有老翁埀釣遇大魚掣綸引之並為
綸所纒而死魚腹有文云我聞曽潭樂故從檐潭來磔
死敝老翁持釣數見欺好食赤鯉鱠今日得汝為
隆安中丹徒民陳悝於江邊作魚簄潮去于簄中得一
女長六尺有容色無衣裳水去不能動臥沙中與語不
應有一人就姦之悝夜夢云我江神也昨失路落君簄
中小人辱我今當白尊神殺之悝不敢歸得潮来自逐
水而去姦者尋亦病死矣(洽聞/記)
謝靈運守永嘉遊石門洞入沐鶴溪泊舟溪旁見二女
浣紗顔貎娟秀非塵俗態以詩嘲之曰浣紗誰氏女香
汗濕新雨對人黙無言何事甘良苦俄而二女微吟曰
我是潭中鯽暫出溪頭食食罷自還潭雲蹤何處覔吟
罷不見康樂逐囘過二三里其弟亦来訪與偕囘後人
以康樂處曰大郎囘其弟囘處曰小郎囘(太平/廣記)
明月峽中有二溪東西流宋順帝昇平二年溪人微生
亮釣得一白魚長三尺投置船中以草覆之及歸取烹
見一美女在草下潔白端麗自言髙唐之女偶化魚遊
為君所得亮問曰既為人能為妻否女曰㝠契使然何
為不得其後三年為亮妻忽曰數已足矣請歸髙唐亮
曰何時復来答曰情不可忘者有思復至其後一嵗三
四往來不知所終(三峽/記)
宋文帝元嘉三年春彭城劉樞字正一自江陵歸鄂下
宿上明洲時夜月微明吟晏次忽二人扣舟高呼正一
云我自鄂下來要見正一樞引首望之于岸下見二人
各長五尺餘容貌華飾皆白服便出與語樞曰久欲奉
謁今㑹良時樞曰卿自鄂下来有何相謂一人曰聞君
儒者也故修謁耳遂與同宴夜䦨二人俱醉於飲處便
卧樞甚異之及左右皆相目不敢言乃以被覆之及明
尚寢欲喚因舉被見二魚各長五六尺眼雖動而甚困
矣不敢殺乃舁致江中是夕樞夢二人衣白衣各執一
珠放樞臥前不語而去及曉枕前二珠各徑寸乃是雙
白魚也(三呉/記)
宋後廢帝元徽三年京口戍將劉萬年夜廵於北固山
西見二男子容止端麗潔白如玉遙呼萬年曰汝可去
位萬年曰吾有何過答曰去位禍即不及萬年見二人
所言益異之萬年謂二人深謝預聞何用見酬萬年欲
請歸鎮二人曰吾非世人不食世物萬年與語之次化
為魚飛入江去萬年翌日託疾遂罷其位後果如魚所
言(江表異/同録)
江南無復鰒魚或有間闗得至者一枚直數千錢人有
餉彦囘鰒魚二十枚彥囘時雖貴而貧薄過甚門生有
獻計賣之云可得十萬錢彥囘變色曰我謂此是食物
非曰財貨且不知堪賣錢聊爾受之寧可賣餉取錢也
悉與親遊噉之少日便盡(南/史)
武帝大同十年帝幸朱方至四壍中及𤣥武湖魚皆驤
首見於上若望乘輿者帝入宫而沒洪範五行傳曰魚
隂類也下人象又有鱗甲兵之應下人將舉兵圍宫而
睥睨乘輿之象其後果有侯景之亂(梁/書)
誌公嘗於臺城對梁武帝喫鱠昭明諸王子皆侍側食
訖武帝曰朕不知味二十餘年矣師何為爾誌公乃吐
出小魚依依鱗尾武帝深異之如今秣陵尙有鱠殘魚
也(神僧/傳)
釋植相曽行𢎞農水側見人埀釣相勸止之不從其言
即唾水中忽有大虵擎頭四顧來趣釣者因即歸命投
相出家(上/)
臨川王宏好食鰿魚頭常日進三百
盧度𨼆居廬陵鄉居前有池養魚皆名呼之次第来取
食食已即去(南史曰盧度字孝/章始興人有道術)
梁劉之亨仕南郡嘗夢二人姓李詣之亨乞命之亨不
觧其意既明有人遺生鯉兩頭之亨曰必夢中所感乃
放之其夕夢二人謝恩云當令君延一算(渚宫/舊事)
梁時江陵劉氏以賣鱔為業後生一兒頭目是鱔自頸
以下方為人身
釋僧崖嘗隨伴捕魚得已分者用投諸水謂伴曰殺非
好業我今舉體皆現生瘡誓斷獵矣遂燒其獵具時獵
首領數百人共築池塞堰以養魚崖率衆重往彼觀望
忽有異虵長一尺許頭尾皆赤須臾長大乃至丈餘圍
五六尺獵衆奔散虵便趣水舉尾入雲赤光徧野久久
乃滅尋爾衆聚具論前事崖曰此無憂也但斷殺業虵
不害人勸停池堰衆未之許俄而隄防决壊遂即出家
獨角者邑郡人也年可數百嵗俗失其名頂上生一角
故謂之獨角或忽去積載或累旬不語及有所說則旨
趣精微咸莫能測焉所居獨以徳化亦頗有訓導一旦
與家辭因入舍前江中變為鯉魚角尚在首後時時暫
還容狀如平生與子孫飲讌數日輙去(述異/記)
晉安郡民斷溪取魚忽有一人著白帢黄練單衣來詣
之即同飲饌饌畢語之曰明日取魚當有大魚甚異最
在前慎勿殺明日果有大魚長七八丈逕來衝網其人
乃即殺之破腹見所食飯悉有其人家死亡略盡(五行/記)
燕原山天池與桑乾泉通後魏孝文帝以金珠穿魚七
頭於此池放之後於桑乾河得穿魚猶為不信又以金
縷拖羊箭射著此大魚久之又於桑乾河得射箭其山
在嵐州静樂縣東北百四十里俗名天池曰祁連汭(洽/聞)
(記/)
開皇十七年大興城西南四里有袁村設佛㑹有老翁
皓首白裾襦衣來食而去衆莫識追而觀之行二里不
復見但有一陂中有白魚長丈餘小魚從者無數人爭
射之或折弦斷矢後竟中之剖其腹得秔飯始知此魚
向老翁也後數日漕渠暴溢射人皆溺死(隋/書)
後周大象元年六月陽武有鯉魚乘空而鬬猶臣下興
起小人從之而鬬也明年帝崩國失政尉遲廻起兵相
州髙祖遣兵擊敗之
吳郡獻松江鱸魚焬帝曰所謂金□玉膾東南佳味也
(南部煙/花記)
一日洛水漁者獲生鯉一尾金鱗頳尾鮮明可愛帝問
漁者之姓姓觧未有名帝以朱筆於魚額上題觧生字
以記之乃放之北海中後帝幸北海其鯉已長丈餘浮
水見帝其魚不沒帝與蕭后及諸院妃嬪同看魚之額
朱字尚存惟觧字無半尚𨼆𨼆角字存焉蕭后曰鯉有
角龍也帝曰朕為人主豈不知此意遂引弓射之(海山/記)
後梁韋林亰兆人南遷于襄陽天保中為舍人渉獵有
才藻善劇談嘗為䱉表以譏刺時人其辭曰臣䱉言㐲
見除書以臣為糝熬將軍油蒸校尉􁂄州刺史脯腊如
故肅承將命含灰屏息慿籠臨鼎載戰載兢臣美愧夏
鱣味慚冬鯉常恐鮐腹之譏懼貽鼈巖之誚是以漱流
湖底枕石泥中不意髙賞殊臨曲蒙鈞㧞遂得超昇綺
席忝預玉盤逺厠玳筵猥頒象箸澤覃紫腴恩加黄腹
方當鳴姜動桂紆蘇佩欓輕瓢纔動則樞盤如煙濃汁
暫停則蘭餚成列宛轉綠虀之中逍遙朱唇之内銜恩
噬澤九殞弗辭無任屏營之誠謹詣銅鐺門奉表致謝
聞詔答曰省表具悉卿池沼縉紳陂渠俊乂穿蒲入荇
肥滑有聞允堪茲選無勞致謝(雜/爼)
道英行龍臺潭池側見魚之遊乃曰吾與汝共爭我何
者為勝汝不及我我可不及汝耶即脱衣入水弟子持
衣守之經十六宿比出告曰雖在水中唯弊土坋我耳
又屬嚴冬氷厚雪壯乃曰如此平淨之處何得不眠(神/僧)
(傳/)
智顗初居臨海以滬魚為業罾網相連四百餘里江滬
溪梁六十餘所即以福緣所得金帛買斯海曲為放生
之池又表聞陳宜敇禁採捕時還佛壟如常習定忽有
黄雀滿空翺翔相慶鳴呼山寺三日乃散顗曰此乃魚
來報吾恩也又居山有蕈觸樹皆埀隨採隨出供僧常
調若他渉蕈即不生因斯以談誠道感矣(上/)
昔有沙門其家大富造作塔寺以旃檀為柱七寳為刹
未成之頃有五百沙彌從逺方来而其國内有五百賢
者各各給與袈裟被服國人謂寺主逺人當去我先遣發
阿闍黎常住自當作分寺主沙門念言我之功徳積若
沙彌不可稱計而國人不能佐助我我但為一切人賤
近貴逺便以火燒寺塔後入地獄畜生九十刼後作大
魚身在海中長四十萬里眼如日月牙長二萬里正白
似雪山舌廣四萬里正赤如火山口廣五萬里時有五
百人入海採寳正是先身給五百沙門衣者因緣宿對
魚張口飲水時舫從流甚疾皆大恐怖同稱南無佛魚
聞其音合口而聽水住不流聞船上有諷經之聲魚便
涙出自念不聞此音其来甚久因不復食經歴七日命
終海中浮屍著海岸生法家墮地能語便識宿命年滿
八嵗得羅漢道(法苑/珠林)
舍衛國中有豪富長者唯無子姓每禱祀神祗求索一
子精誠欵篤婦便懐妊日月滿足生一男兒其兒端正
世所希有父母宗親共相合集詣大江邊飲食自娛臨
河不顧失兒墮水尋時摶撮竟不能得父母憐念絶而
復蘇其兒功徳竟復不死至河水中隨水沉浮時有一
魚吞此小兒雖在魚腹猶復不死時有小村而在下流
有一富家亦無子姓種種求索困不能得而彼富家恒
令一奴捕魚販賣其奴捕得吞小兒魚剖腹看之得一
小兒靣貌端正得已歡喜我家由来禱祠求索精誠報
應故天與我即便摩抆乳哺養之時彼上村父母追索
此是我兒於彼河失今汝得之願以見還時彼長者而
答之曰我家由來禱祠求子今神報應賜我一兒君之
亡兒竟何所在紛紜不了詣王求斷於是二家各引道
理王聞其說靡知所以即為二家共養此兒至兒長大
各為娶婦安置家業二處異居此婦生子即屬此家彼
婦生兒即屬彼家時二長者各隨王教其兒長大俱為
娶婦供給所須無有乏短其兒白二父母請求出家父
母心愛不能拒逆即便聽許即往佛所求索入道佛即
聽之讃言善来頭髮自墮即成沙門字曰重姓佛為說
法得盡諸苦即於座上成阿羅漢阿難白佛不審世尊
此重姓比丘本造何行種何善根而今生世墮水魚吞
而故不死佛告阿難汝且聽之吾當為說過去久逺有
佛世尊號毗婆尸集諸大衆為說妙法時有長者来至
㑹中聞受三歸受不殺戒復以一錢布施彼佛由是之
故世世受福無有乏短佛告阿難爾時長者今重姓比
丘是也由施一錢九十一刼恒富錢財至於今世二家
供給受不殺戒故墮水中魚吞不死受三自歸故今值
我世得阿羅漢道(賢愚/經)
爾時世尊與彼難陁入迦毗羅婆蘇都城入已漸至一
買魚店爾時世尊見彼店内茅草舖上有一百頭臭爛
死魚置彼草舖見已告彼長老難陁作如是言難陁汝
來取此魚舖一把茅草其彼難陁而白佛言如世尊教
作是語已即於彼店魚舖下抽取一把臭惡茅草既執
取已佛復告言長老難陁少時捉住還放於地難陁白
言如世尊教即把草住爾時難陁捉得彼草經一時頃
便放於地爾時佛復告難陁言汝自嗅手爾時難陁即
嗅其手爾時佛復告難陁言汝手何氣長老難陁報言
世尊唯有不淨腥臭氣也爾時佛告長老難陁如是如
是若人親近諸惡知識共為朋友交徃止住雖經少時
共相隨順後以惡業相染習故令其惡聲名聞逺至(佛/本)
(行/經)
爾時世尊告諸比丘昔時有一池水饒諸大魚爾時大
魚敕小魚曰汝等莫離此間往他處所為惡人所得爾
時小魚不從大魚教便往至他處爾時魚師以飯網羅
線捕諸小魚見便趣大魚處所爾時大魚見小魚来便
問小魚曰汝等莫離此間往至他所不爾時小魚便答
大魚曰我等向者已至他所来大魚便敕小魚曰汝等
既至他所不為羅網取捕耶小魚答大魚曰我等至彼
不為人所捕然遥見長線尋我後來大魚便語小魚曰
汝等己為所害所以然者汝所遙見線尋後来者昔先
祖父母等盡為此線所害汝見必為所害汝非我兒爾
時小魚盡為魚師所捕舉著岸上如是小魚大有死者
昔佛在世時與諸比丘向毗舍離到梨越河見人捕魚
網得一魚身有百頭有五百挽不出水是時河邊有五
百人而共放牛即借挽之千人併力方得出水見而怪
之衆人競看佛與比丘往到魚所而問魚言汝是迦毗
梨不魚答言是復問魚言教匠汝者合在何處魚答佛
言墮阿鼻獄阿難見己問其因緣佛告阿難乃往過去
迦葉佛時有婆羅門生一男兒字迦毗梨聰明博逹多
聞第一父死之後其母問兒汝今髙朗世間頗有更勝
汝不兒答母言沙門殊勝我有所疑往問沙門為我觧
說令我開解彼若問我我不能答母即語言汝今何不
學習其法兒答母言若欲習者當作沙門我是白衣何
緣得學母語兒言汝今且可偽作沙門學逹還家兒受
母教即作比丘徑少時間學通三藏還來歸家母復問
兒今得勝未兒答母言由未勝也母語兒言自今已往
若共談論倘不如時便可罵辱汝當得勝兒受母教復
論不如便罵言汝等沙門愚騃無識頭如獸之頭無不
比之緣是罵故受魚身一身百頭駝驢牛馬猪羊犬等
衆獸之頭無不備有(賢愚/經)
善男子如恒河中有七衆生一者常没二者暫出還没
三者出已則住四者出已徧觀已行六者行已復往七
者水陸俱行言常沒者所謂大魚受大惡業身重處深
是故常没暫出還没者如是大魚受惡業故身重處淺暫
見光明因光故出重故還没出已住者謂坻彌魚身處淺
水樂見光明故出已住徧觀方者所謂䱜魚為求食故徧
觀四方是故觀方觀已行者謂是䱜魚遙見餘物謂是可
食疾行趣之故觀已行行已復往者是魚趣已既得可
食即便停住故行已復住水陸俱行者即是龜也(湼槃/經)
一河曲中有二狙河中得大鯉魚不能分二狙守之有
野干来飲水見狙語言外甥是中作何等狙答言阿舅
是河曲中得此鯉魚不能分汝能分不野干言能是中
說偈分作三分即問狙言誰喜入淺答言是某狙問誰
喜入深答言是某狙野干言汝聽我說偈入淺應與尾
入深應與頭中間身肉分應與知法者野干銜魚身來
雌者說偈汝何處銜來滿口河中得如是無頭尾鯉魚
好肉食雄野干說偈言人有相言擊不知分别法能知
分别者如官藏所得無頭尾鯉魚是故我得食(法苑/珠林)
時有國王名罽昵吒貪虐無道數出征伐勞役人民不
知厭足欲王四海戍備邊境親戚分離若斯之苦何時
寧息宜可同心共屏除之然後我等乃當快樂因王病
瘧以被鎮之人坐其上須臾氣絶由聽馬鳴比丘說法
緣故生大海中作千頭魚劔輪迴注斬截其首續復尋
生次第更斬如是展轉乃至無量須臾之間頭滿大海
時有羅漢為僧維那王即白言今此劔輪聞捷椎音即
便停止於其中間苦痛小息唯願大徳埀哀矜愍若鳴
捷椎延令長久羅漢愍念為長打之過七日已受苦便
畢而比寺上因彼王故次第相傳長打犍椎(付法/藏經)
　
　
　
　
　
　
　
　
　
　
　廣博物志巻四十九
欽定四庫全書
　廣博物志巻五十
　　　　　　　　　　　　明　董斯張　撰
　　蟲魚下(介蟲/)　(諸水蟲/)　(諸蟲豸/)
齊景公渡河黿銜左驂没之衆皆惕古冶子於是拔劍
從之邪行五里逆行三里至於砥柱之下乃黿也殺之
左手持黿頭右手挾左驂燕躍鵠涌而出仰天大呼水
為逆流三百步觀者皆以為河伯也(晏/子)
靈帝時江夏黄氏之母浴而化為黿入於深淵其後時
出見初簪一銀釵及見猶在其首(續漢書搜神記事宋/士宗母宣騫母  同)
(不重/録)
黄河中舊不生黿忽得一以獻虎佛圖澄見而歎曰桓
温其入河不久温字元子後果如言也(十六國/春秋)
訶條之國有鼉焉能吐食飲以濟饑乏者
鼉一名土龍能横飛不能上騰
郭璞睡時有人見形變鼉云是鼉精(文選/注)
卜師掌開龜之四兆一曰方兆二曰功兆三曰義兆四
曰弓兆(周/禮)
龜人掌六龜之屬天龜曰靈屬地龜曰繹屬東龜曰果
屬西龜曰雷屬南龜曰獵屬北龜曰若屬(上/)
憲翼之水其中多𤣥龜其狀如龜而鳥手虺尾其名曰
旋龜其音如判木佩之不聾(山海/經)
伊水多三足龜食者無大疾可以已腫(上/)
大䝉神龜出於溝壑(初學/記)
磁石上飛雲母来水蛤蟹珠龜與月盛衰(淮南/子)
龜鼈之類無雄蜂蝶之類無雌(郭璞/云)
龜得鑑則失溺瑇瑁得醯則甲脫鷄鶩聞磨聲則􁀙虵
食茄則醉
鼈三足曰能龜三足曰賁
神龜三百嵗游蕖葉之上三千嵗游巻耳之上(宋/書)
靈龜文五色似玉似金背隂向陽上隆象天下平法地
槃衍象山四趾轉運應四時文著象二十八宿虵頭龍
翅左精象日右精象月千嵗之化下氣上通能知存亡
吉凶之變(說/苑)
記曰能得名龜者財物歸之家必大富至千萬一曰北
斗龜二曰南辰龜三曰五星龜四曰八風龜五曰二十
八宿龜六曰日月龜七曰九州龜八曰玉龜
天子龜尺二寸諸侯八寸大夫六寸士民四寸龜者隂
䖝之老也老者先知故君子舉事必考之(逸/禮)
有星池千里池中有神龜八足六眼背負七星日月八
方之圖腹有五嶽四瀆之象時出石上望之煌煌如列
星矣(拾遺/記)
陶唐之世越裳國獻千嵗神龜方三尺餘背上有文科
斗書記開闢已來帝命錄之謂之龜歴伏滔述帝功徳
銘曰神書龜厯之文(述異/記)
堯時與羣臣賢智到翠媯之川大龜負圖来投堯堯勅
臣下寫取告瑞應寫畢歸還水中(龍魚/河圖)
禹所穿鑿之處皆以清泥封記其所使𤣥龜印其上(拾遺/記)
越王勾踐恃十朋之龜與呉戰而不勝身臣于吳反國
棄龜明法親民以報吳則夫差為擒(韓/子)
數遏國獻能言龜一頭長一尺二寸盛以青玉匣廣一
尺九寸匣中豁一孔以通氣東方朔曰唯承桂露以飲
之置於通風之臺上欲往卜命朔而問焉言無不中(述/異)
(記/)
葛𤣥指蝦蟆使飛龜使舞(神仙/傳)
孔愉經餘亭於龜溪中龜中流左顧後以功封餘亭侯
及鑄侯印而龜左顧更鑄亦然印工以聞愉愉悟乃取
佩(晉中/興書)
餘姚縣倉封閉甚宻而年年輙大損耗是富陽縣桓王
陵上雙石龜所食即斷毁龜口於是無復虧减(異/苑)
東北巖海畔有石龜俗云魯班所作夏則入海冬復止
於山上陸機詩云石龜尚懐海我寧忘故鄉(述異/記)
張駿夢出遊不識其處見一𤣥龜向之張口而言曰更
九日當有嘉問經九日六月丙戌薨於正徳殿(十六國/春秋)
苻堅建元年二年髙陵縣民穿井得大龜三尺六寸背
紋負八卦古字堅命作石池養之食以粟後死藏其骨
于太廟其夜廟丞高虜夢龜謂之曰我本出將歸江南
遭時不遇殞命秦庭即有人夢謂虜曰龜三千六百嵗
而終終必妖興亡國之徴也未幾為謝𤣥破于淮淝(異/苑)
元嘉初益州刺史遣三人入山伐樵路迷或見一大龜
如車輪四足各攝一小龜而行又有百餘黄龜從其後
三人叩頭請示出路龜乃伸頭若有意焉因共隨逐即
得出路一人無故取小龜割以為臛食之須臾暴死惟
不噉肉無恙(上/)
長山縣王惠獲六目龜一頭腹下有萬歡字并有卦兆
(南齊/書)
建城縣昌城田獲四目龜一頭下有萬齊字
臨江郡民劉景孝行鄉里推敬時江水暴溢居者皆漂
溺京負其母號泣忽有大龜至其前舉家七口俱上龜
背浮行十許里及一髙岸龜遂失之(九江/記)
秣陵令中山劉沼梁天監三年為建康監與門生作食
次竈裏得一龜長尺許在灰中了不以燔炙為弊劉為
設齋會放之於婁湖劉俄遷秣陵令(續異/記)
陸法和嘗至襄陽城北大樹下畫地方二尺令弟子掘
之得一龜長尺半以杖叩之曰汝欲出不能得已數百
嵗不逢我者豈見天日乎為授三龜龜乃入草(神僧傳/)
庾信死後化為老龜(法苑/珠林)
隋文帝開皇中掖庭官每有人来挑宫人司宫以聞帝
曰門衛甚嚴人從何而入當妖精耳因戒宫人曰若来
但砍之其後夜来登牀宫人抽刀砍之若中枯骨其物
走落宫人逐之因入池而沒明日帝令涸池得一龜尺
餘其上有刀㾗殺之遂絶(五行/記)
陳嚴恭者陳太建初恭年弱冠請於父母願得五萬錢
往揚州市易父母從之恭船載物而下去揚州數十里
江中逢一船載黿將詣市賣之恭念黿當死因請贖之
謂黿主曰我正有五萬錢願以贖之黿主喜取錢付黿
而去恭盡以黿放江中而空船詣揚州其黿主别恭行
十餘里船沒而死是日恭父母在家有時有烏衣客五
十人詣門寄宿并送錢五萬付恭母母曰恭兒揚州附
此錢歸願依數受也父恠愕恭死因審之客曰兒無恙
但不須錢故附歸耳恭父受之記是本錢而皆小濕留
客言設食客止明旦辭去後月餘日恭還家父母大喜
既止而問附錢所由恭答無之父母説客形狀及附錢
月日乃贖黿之日於是知五十客皆所贖黿也(法苑/珠林)
昔波羅柰國有一商主名不識恩共五百賈客入海採
寳得寳還﨤到淵廽處遇水羅刹而捉其船不能得前
衆商人等極大驚怖皆共唱言天神地神日月諸神誰
能慈悲救濟我也有一大龜背廣一里心生悲愍來向
船所負載衆人即得渡海時龜小睡不識恩者欲以大
石打殺龜頭諸商人言我等䝉龜濟難活命殺之不祥
不識恩曰我儕饑急誰能念恩輙便殺龜而食其肉即
日夜中有大羣象蹹殺衆人(上/)
爾時佛告諸比丘言我念昔有一河名波利耶多(隋言/彼節)
時彼河岸有一人是結華鬘師其人有園在彼河側而
彼河内時有一龜從水而出至華園中求食而行處處
經厯蹋壞其華時園主主見龜壊華園主即捉置於一
筐篋中欲殺食彼龜作念云何得脫此難作何方便誑
此園主即向園主而說偈言我從水出身有泥汝且置
華洗我體我身既有泥不淨恐畏汙汝篋及華時彼園
主作如是念善哉此龜善言教我今不得不取其言我
洗其身勿令泥汙我之華篋作是念已即手執龜將向
水所欲洗龜身是時彼人即提龜出置於石上是時彼
龜出大筋忽投水時華鬘師見龜沒水作如是言竒
哉是龜乃能如是誑逗於我我今還可誘誑是龜使令
出水時華鬘師即向彼龜而說偈言賢龜諦聽我作意
汝今親舊甚衆多我作華鬘繫汝咽恣汝歸家作喜樂
爾時彼龜作如是念此華鬘師妄言誑我彼師母患著
牀其姊採華造鬘欲賣以用活命今作是言定是誑我
欲食我故誘我出耳是時彼龜向華鬘師而說偈言汝
家造酒欲㑹親廣作種種諸味食汝至家内作是語龜
肉煮已脂糂頭(本行/經)
昔佛在世時有一道人在河邉樹下學道十二年中貪
想不除紛心㪚意但念六欲目色耳聲鼻香口味身受
心法身静意遊曽無寧息十二年中不能得道佛知可
度化作沙門往至其所樹下共宿須臾月明有龜從河
中出來至樹下復有水狗饑行求食與龜相逢便欲啗
龜龜縮其頭尾及四脚藏於甲中不能得啗水狗小其
逺復出頭足行歩如故不能奈何遂便得脫於是道人
問化沙門此龜有活命之鎧水狗不能得其便化沙門
答言吾念世人不如此龜不知無常放恣六情外魔得
便形壊神去生死無端皆意所造宜自勉勵於是化沙
門即說偈言藏六如龜防意如城慧與魔戰勝則無患
(法句/經)
龜人掌取互物(互謂有/甲介者)以時簎魚龞龜蜃凡貍物(簎投/也刺)
(於泥中以取貍藏之物蜃大蛤/也生育之時不可取故云以時)春獻鼈蜃龜魚(凡/此)
(皆以避其/生育之時)　祭祀共􁁉蚳以授醢人凡掌邦之簎事(周/禮)
(記/)
從水中多三足鼈枝尾食之無蠱疫(山海/經)
海中多朱鼈狀如胏有四眼六脚而吐珠(南海/志)
一足鼈池精名髮頊(白澤/圖)
公父文伯飲南宫敬叔酒以露睹父為客修龞焉小睹
父怒相延食鼈辭曰將使鼈長而後食之遂出文伯之
母聞之怒曰吾聞之先子曰祭養尸饗養上賓鼈於何
有而使夫人怒也遂逐之五日魯大夫辭而復之(國語/)
鄭縣人乙子妻之市買鼈以歸過潁水以為渴也因縱
而飲之遂亡其鼈(韓非/子)
褒離國王侍婢有身生子主欲殺之婢云有氣如鷄子
來下我故有身後生子捐之于溷中猪以氣嘘之徙馬
閑馬以氣噓之王乃令其母收畜名曰東明常令牧馬
東明善射王恐奪其國欲殺之東明走以弓擊水魚鼈
浮為橋東明得渡因都王扶餘之地(魏/略)
仁壽中崔𢎞度檢校太府卿每誡其寮吏曰人當誠恕
無得欺誑皆曰諾後嘗食龞侍者八九人𢎞度問之曰
鼈羙乎人懼之皆曰羙度大罵曰傭奴何敢誑我汝軰
初未食鼈安知其羙俱杖之八十官屬百工見之莫大
汗流無敢欺隠(隋/書)
昔者菩薩為大理家積財巨億常奉三寳慈向衆生觀
市覩鼈心悼之焉問價貴賤鼈主答曰百萬菩薩答曰
大善將龞歸家臨水放之覩其游去鼈於後夜來齧其
門恠門有聲便出見鼈語菩薩曰吾受重潤身得獲全
無以答恩水居之物知水盈虛洪水將至必為巨害矣
願速嚴舟臨時相迎答曰大善明晨詣門如事啓王王
以菩薩宿有善名信用其言遷下處高時至鼈來洪水
至矣可速下載尋吾所之可獲無患舩尋其後有虵趣
舩菩薩曰取鼈云大善又覩漂狐曰取鼈云亦善有覩
漂人摶頰呼天哀濟吾命曰取鼈曰慎無取也此人心
偽尠有忠信背恩追勢好為凶逆菩薩曰蟲類爾濟人
類吾賊豈是仁哉吾不忍為也於是取之鼈王悔焉遂
之豐土鼈辭曰恩畢請退答曰吾獲而來無所著至真
等正覺者必當相度鼈曰大善鼈退虵狐各去狐以穴
為居獲古人伏藏紫磨黄金百斤喜曰當以報彼恩矣
馳還白曰小蟲受潤獲濟微命蟲穴居之物求穴以自
安獲金百斤斯穴非家非塜非刼非盗吾精誠之致願
以貢賢菩薩深惟不取徒損無益於貧民可以布施衆
善狀濟不亦善乎尋而取之漂人覩焉曰分吾半矣菩
薩即以十斤惠之漂人曰爾掘塜刼金罪應奈何不半
分之吾必告有司答曰貧民用者吾欲等施爾欲専之
不亦偏乎漂人遂告有司菩薩見拘無所告訴唯歸命
三尊悔過自責慈願衆生早離八難莫有怨結如今吾
也虵狐㑹曰奈何斯事虵曰吾將濟之遂銜良藥開關
入獄見菩薩狀顔色有損愴而心悲謂菩薩言以藥自
隨吾將齚太子其毒尤甚莫能濟者賢者以藥自聞傅
即瘳矣菩薩黙然虵有所云太子命欲將殞王令曰有
能濟兹封之相國吾與參治菩薩上聞傅之即瘳王喜
問其所由本末自陳王悵然自咎曰吾闇甚哉即誅溧
人大赦其國封為相國執手入宫並坐談論佛法遂致
太平佛告諸沙門理家者是吾身國王者彌勒是鼈者
阿難是狐者鶖鷺子是虵者目連是漂人者調達是(六/度)
(集/經)
蟹亦名執火
軍行地無故生蟹者宜移居吉(述異/記)
海上有蟹大如錢腹下又有十蟹名曰蟹奴(桂萱錄/)
黄帝時日蟹虹螾禺蛄牛蟻黄神黄爵白澤解廌之瑞
府亡虛日(路/史)
善苑國貢一蟹長九尺有百足四螯因名百足蟹煮其
殼勝於黄膠亦謂之螯膠勝于鳯喙之膠也(述異/記)
昔有人行海得洲本甚茂乃維舟豋岸㸑於水傍半炊
而林沒於水遽斷其䌫乃得去詳視之大蟹也(異物/志)
􁈡江似蟹而小十二脚
擁劍一名桀歩葢蟹之類
十二星宫有巨蟹焉(釋/典)
合澗有牡蠣亦有蠔其土人重之語云得合澗一蠣雖
不足豪亦可以髙
姑勞如車螯而殻薄(臨海/志)
朱登為東海相遺敞蟹報書曰蘧伯玉受孔氏之賜必
以及鄉人敞謹分斯貺于三老尊行者曷敢獨享之
王吉夜夢一蟛蜞在都亭作人語曰我翌日當舍此吉
覺異之使人於都亭候之司馬長卿至吉曰此人文章
横行一世天下呼蟛蜞為長卿卓文君一生不食蟛蜞
(成都/舊事)
劉臻好噉蜆以父名顯音同父諱呼為扁螺
前月十二日至永嘉郡蠣不如鄞縣車螯亦不如北海
(謝靈運/答弟書)
夏統奉親拾蟛􁥦以資養
蘆雉似蛤蜊殻小薄耳(臨海/志)
夏桀徳衰飛蛤滿野(周/書)
有大螺名躶歩負其殻露行冷則復入其殻生卵著石
則軟取之則堅明王世則浮于海際焉(拾遺記/)
仙藥有白水露蛤(漢武/内傳)
王融初為司徒法曹詣王僧祐因遇沈昭畧未相識照
畧顧眄謂主人曰是何年少融殊不禮謂曰僕出於扶
桑入於晹谷照曜天下誰云不知而卿此問何也昭畧
云不知許事且食蛤蜊融曰物以羣分方以類聚君長
東隅居然應嗜此物(宋/書)
周天和元年夏齊冀州人於蜯蛤中得瑶環一雙(三國/典畧)
隋帝嗜蛤所食數逾千萬忽有一蛤椎擊如舊帝異之
寘几上一夜有光及明肉自脫有一佛二菩薩像帝悔
不食(續酉/陽)
昔佛在世時到瞻婆羅國迦羅池邊為衆說法時彼池
中有其一蛤聞佛池邊說法之聲即從池出入草根下
聽佛說法時有一人持杖放牛見佛在坐為衆說法即
往佛所欲聞法故以杖刺地誤著蛤頭即便命終生忉
利天(善見/律論)
螺亭在南康郡昔有女採螺為業曽宿此亭乃見衆螺
張口而至便亂噉其肉故號此亭為螺亭(述異/記)
鸚鵡螺形似鳥故以為名常脫殻而遊朝出則有䖝類
如蜘蛛入其殻中螺夕還則此䖝出庾闡所謂鸚鵡内
遊寄居負殻者也(異/苑)
晉安書生謝端嘗于海岸觀濤得一大螺剖之中有美
女曰予天漢中白水素女天帝矜卿純正令為君作媍
端以為妖呵責遣之女歎息升雲而去(述異/記)
常州宜興縣有鰥夫吳堪少孤無兄弟為縣吏性恭順
積數年忽于水濵得一白螺遂拾歸以水養自縣歸見
家中飲食已備乃食之如是十餘日堪謂隣母哀其寡
獨故為之執㸑乃卑謝隣母母曰君近得佳麗修事何
謝老身堪曰無因問其母母曰予每入縣後便見一女
子可十七八容貌端麗衣服輕豔具饌訖即却入房堪
意疑白螺所為乃宻言於母曰堪明日當稱入縣請於
母家自隙窺之可乎母曰然明旦詐出乃見女自堪房
出入厨理㸑堪自門而入其女遂歸房不得近堪拜之
女曰天知君敬護泉源力勤小職哀君鰥獨勅余以奉
嫓幸君垂念無致疑阻堪敬而謝之自此彌將敬洽閭
里傳之頗増駭異時縣宰豪士聞堪美妻因欲圖之謂
堪曰君熟于吏能久矣今要蝦蟆毛及鬼臂二物晚衙
須納不應此物罪責非輕堪唯而走出度人間無此物
求不可得顔色慘沮歸述于妻乃曰吾今夕殞矣妻笑
曰君憂餘物不敢聞命二物求之妾能致矣堪聞言憂
色稍解妻出取之少頃而到堪得以納命令視二物微
笑曰且出然終欲害之一旦又召堪曰我欲蝸斗一枚
君宜速覓此若不至禍在君矣堪承命奔歸又以告妻
妻曰吾家有之取不難也乃為取之良久牽一獸至大
如犬狀亦類之曰此蝸斗也堪曰何能妻曰能食火其
糞火君速送堪將此獸上宰宰見之怒曰吾索蝸斗此
乃犬也又曰必何所能曰食火其糞火宰遂索炭燒之
遣食食訖糞之於地皆火也宰怒曰用此物奚為令除
火掃糞方欲害堪火飈暴起焚爇墻宇宰身及一家皆
為煨燼乃失吳堪及妻(原化/記)
石崇家稻米飯在地經宿皆化為螺時人以為族滅之
應(晉/史)
蚶名魁陸(爾/雅)
紫蚢如渠洪蚶專車(江賦水以/下諸  䖝)
蟈氏(如赤/叐氏)掌去鼃黽焚牡蘜以灰洒之則死若以其煙
被之則凡水蟲無聲(周/禮)
壺涿氏(如蟈/氏)掌除水蟲以炮土之鼓毆之以焚石往投
之若欲殺其神則以牡橭午貫象齒而沉之則其神死
淵為陵(上/)
藟山湖水出焉東流於食水其中多活師(活師蝦/蟇也)蝦蟆
大者名田父(洽聞/記)
蛙大而青脊者俗名土□其鳴甚大(陶隱居/本艸注)
竈無故自濕潤者赤蝦蟇名鈎注居之去則止
肉芝者謂萬嵗蟾蜍頭上有角額下有丹書八字體重
以五月五日日中時之
為流水帶其左手於身辟五兵若敵人射己者弓弩矢
皆反還自向也(抱朴子寸又云行山中見小人乘車馬/長七八  者肉芝也捉取服之即仙矣)
秋鼃與蝦蟇鬬漢武有南越之師黄螘與白螘鬬東魏
有宇文之逼
蝦蟇為鶉水蠆為􁖪莣皆生非其類唯聖人知其化(淮/南)
(子/)
蘭芝以芳未嘗見霜鼓造辟兵壽盡五月之望(鼔造蝦/蟇也)
(上/)
蝦蟇日夜鳴口乾而人聽之鶴雖時夜而鳴天下振
動多言何益乎(墨/子)
數丸形似蟛蜞竟取土各作丸丸數滿三百而潮至一
曰沙丸(襍/爼)
卞郴蝦蟇賦云紆青拖紫名為蛤魚世謂比令僕也又
云科斗唯唯羣浮闇水維朝繼夕聿役如鬼比令史諮
事也(南齊/書)
沈僧照别名法朗為山隂令時武陸王純為㑹稽宴集
池亭哇鳴聒耳王曰殊廢絲竹之聽僧照咒厭便息日
晚王欲其復鳴僧照曰王歡已闌令汝恣鳴即喧聒(梁/書)
長老莎伽陀降伏菴婆羅提陀惡龍及為酒困不能折
伏蝦蟇(梁武斷/酒肉文)
須彌山下金剛中有蝦蟇於中受生中有細色金剛不
能礙之有天眼者能見此事(法苑/珠林)
舜攝天子有援耳貫胸之民來獻珠蝦(金樓/子)
吳南陽滕修為廣州刺史或語修蝦鬚長一丈修不信
其人後故至東海取蝦鬚長四丈四尺封以示修修乃
服之(交廣/記)
有丹蝦長十丈鬚長八尺有兩翅其鼻如鋸截紫桂之
林以鬚纒身急流以為栖息之處馬丹常折蝦鬚為杖
後棄杖而飛鬚作為丹亦在海傍
庶氏掌除毒蠱以攻說禬之嘉草攻之凡敺蠱則令之
比之(周/禮)
翦氏(下士一人/徒二人)掌除蠧物以攻禜攻之以莾草熏之凡
庶蠱之事
赤叐氏(如翦/氏)掌除墻屋以蜃炭攻之以灰酒毒之凡隙
屋除其貍蟲(並/上)
䗁蛣蟬也闇蜩􁊦也蟧􁀙馬蜩也蛥蚗蚻也蟪蛄蛉蛄
􁈶蟧蛁蟟也蛾蛘𤣥駒􁀙蟞蜉螘也䗗蛾也地膽虵要
青􁓐青蠵也杜伯􁁉蠆蠍也景天螢火䗲也蛭蛒□􁀙
地𧖟蠹蟦蠀螬䗅􁓾䖡蚭蚨虶蚰蜒也蛛蝥网工蠾􁀙
蝳蜍也蛺􁀙蟞蛈也􁁉趗織蚟孫蜻􁇾也炙䑕津姑螻
蜮蟡蛉蛄螻螻姑也蛆蟝馬􁓑馬蚿也蠓螉蜂也􁀙䗷
也尺蠀蠖􁀢也蚴蛻上蜂蠮螉也芊芊齕􁀙螗蜋也䗚
蟭鳥洟冒焦□蛸也蟅蟒􁓒也蜙蝑蠢蚕也蝍蛆吳公
也馬踐䘁蛆也蜻蛉蝍蚙倉螘也蛷䗏􁀙蛷也䘌螚蝱
也􁁉􁀙蜰也朝蜏孶母也孑孑蜎也螽蝗蚯蚓蜿蟺引
無也負蠜蟅也飛蟅飛蠊也虎王蝟也沙蝨□􁖇也天
杜蜣蜋也白魚蛃魚也土蛹蟲蠁也樗鳩樗鷄也螌􁁉
妟青也□蜟蛻也蟱􁖈魚伯青蚨也蚲䗸□􁁉蛘也(廣/雅)
腐草之為螢也朽葦之為蛬也稻之為􁍊也麥之為蝴
蝶也羽翼生焉眼目成焉心智在焉此自無知化為有
知而氣易也鶴之為麞也蛬之為蝦也不失其血氣而
形性變也(搜神/記)
蠶之種八曰蚖􁀙(三月/績)柘(四月/初績)􁊥(四月/績)愛珎(五月/績)愛(六/月)
(末/績)寒珍(七月/末績)四出(九月/初績)寒(十月/績)
蠶食而不飲二十二日而化蟬飲而不食三十日而脫
蜉蝣不食不飲二日而死(淮南/子)
體龍頸而驥喙邁皦素於羔羊(閔鴻/蠶賦)
舊說太古之時有大人逺征家無餘人唯有一女壮馬
一疋女親養之窮居幽處思念其父乃戲馬曰爾能為
我迎得父還吾將嫁汝馬既承此言乃絶韁而去徑至
父所父見焉驚喜因取而乘之馬望所自來悲鳴不已
父曰此馬無事如此我家得無有故乎亟乘以歸為畜
生有非常之情故厚加芻養馬不肯食每見女出入輙
喜怒奮擊如此非一父恠之宻以問女女具以告父必
為是故父曰勿言恐辱家門且莫出入於是伏弩射殺
之暴皮于庭父行女與鄰女於皮所戲以足蹙之曰汝
是畜生而欲取人為婦耶招此屠剝如何自苦言未及
竟馬皮蹷然而起巻女以行鄰女忙怕不敢救之走告
其父父還求索已出失之後經數日得於大樹枝間女
及馬皮盡化為蠶而績於樹上其繭綸理厚大異於常
蠶鄰媍取而養之其收數倍因名其樹曰桑桑者䘮也
由斯百姓競種之今世所養世也言桑蠶者是古蠶之
餘類也案天官辰為馬星蠶書云月當大火則浴其種
是蠶與馬同氣也周禮教人職掌禁原蠶者注云物莫
能兩大禁原蠶者為其傷馬也漢禮皇后親採桑祀蠶
神曰菀窳婦人寓氏公主公主者女之尊稱也菀窳婦
人先蠶者也故今世或謂蠶為女兒者是古之遺言也
(搜神/記)
伏羲化蠶西陵氏始養蠶(皇圖/要覽)
園客者濟隂人也姿貎好而性良邑人多以女妻之客
終不取常種五色香草積數十年食其實一旦有五色
蛾止其香樹末客收而薦之以布生桑蠶焉至蠶時有
好女夜至自稱客妻道蠶狀客與俱收蠶得百二十頭
繭皆如瓮大繅一繭六十日始盡訖則俱去莫知所在
故濟隂人世祠桑蠶設祠室焉(列仙/傳)
建業有婦人背生一癅大如數斗囊中有物如繭栗甚
衆行即有聲恒乞于市自言村婦也常與姊姒輩分養
蠶已獨頻年損耗因竊其姒一囊繭焚之頃之背患此
瘡漸成此癅以衣覆之即氣閉悶常露之乃可而重如
負囊(搜神/記)
劉薩何師晝在高塔為衆說法夜入繭中以自沉隱旦
從繭出初不寧舍故俗名為蘇何稽胡何稽胡名繭也
以從繭宿故以名焉故以彼俗村村佛堂無不立像名
胡師佛也(梁髙/僧傳)
螢火一名耀光一名景天一名熠燿一名丹良一名燐
一名丹鳥一名夜光一名宵燭(一作燈/古今注)
螢火一名即炤(爾/雅)
玉梁有螢火大如蜂聲如雀八翅六足有五色蝙蝠黄
者無腸倒飛腹向天白者腦重頭垂自挂黑者如鳥至
千歲形變如小燕青者毫毛長二寸色如翠赤者止於
石穴穴上天視日出入恒在其上(拾遺/記)
務成子螢火丸方云漢武威太守劉子南從道士尹公
授其方合而佩之永平中於武威北界遇虜戰敗為冦
所圍矢下如雨未至子南馬數尺矢輙墮地終不能中
傷虜以為神人乃解圍去(神仙感/應篇)
張讓叚珪刼少帝及陳留王走小平津帝與王夜逐螢
火光行數里得民家露車共乘還宫(後漢/書)
飛蛾善拂燈一名火花一名慕光(古今/注)
昭王思諸神異有谷將子學道之人也言於王曰西王
母將來遊必語虛無之術不踰一年王母將至與昭王
遊於燧林之下說炎帝鑚火之術取綠桂之膏燃以照
夜忽有飛蛾銜火狀如丹雀來拂於桂膏之上此蛾出
於員丘之穴穴洞達九天中有細珠如流沙可穿而結
因用為佩此是神蛾之火也蛾憑氣飲露飛不集下羣
仙殺此蛾合丹藥西王母與羣仙遊員丘之上聚神蛾
以瓊筐盛之使玉童負筐以遊四極來降燕庭出此蛾
以示昭王王曰今乞此蛾以合九轉神丹王母弗與(拾/遺)
(記/)
楚莊王時宫人一旦化為野蛾飛出(述異/記)
蠐螬化為復育轉而為蟬(論/衡)
昔人稱鷄有五徳予以為蟬亦有五徳頭上有緌則其
文也含氣吸露則其清也黍稷不享則其㢘也處不巢
居則其儉也應候守節則其信也(陸雲寒/蟬賦)
促織一名投機莎鷄一名絡緯(古今/注)
蛺蝶大者曰鳯子一名鳯車(上/)
蛺蝶一名春駒(採蘭/襍記)
梁山有漢武帝廟至今祭時有蝴蝶一二百降祠所饗
其食近之不驚徹饌後羣去捉之者病
晉義熈中鳥傷葛輝夫在㜏家宿三更有兩人把火至
堦前疑是凶人往打之欲下杖悉變成蝴蝶繽紛飛㪚
有衝輝夫腋下便倒地少時死(搜神/記)
魏收字伯起輕薄尤甚人號為驚蛺蝶(北齊/書)
蜂燕趙之間謂之蠓螉大者有蜜或呼笛師(方/言)
周武王東伐紂夜濟河時雲明如晝八百之族皆齊而
歌有大蜂狀如丹鳥飛集王舟因以鳥畵其旗翌日而
梟紂名其船曰蜂舟(拾遺/記)
館陶令諸葛原遷新興太守管輅往餞之原取燕卵蜂
窠蜘蛛著器中使覆射卦成輅曰苐一物含氣須變依
乎宇堂雄雌以形翅翼舒張燕卵也苐二物家室倒縣
門户衆多藏精育毒得秋乃化蜂窠也苐三物觳□長
足吐絲成維尋網求食利在昏夜□蛛也舉坐驚喜(管/輅)
(傳/)
佛告弟子當勤精進聽聞諷誦莫得懈怠隂葢所覆吾
念過去無數刼時有佛名一切度王是時衆中有兩比
丘一名精進辯一名徳樂止共聽法精進辯者聞經歡
喜應時即得阿惟越致神通具足徳樂止者睡眠不覺
獨無所得時精進辯謂徳樂止言佛者難值億百千世
時乃一出當勤精進為衆善本如何睡眠時徳樂止聞
其教詔便即經行於祗樹間甫始經行復往睡眠如是
煩亂不能自定詣泉側坐欲思惟復生眠睡時精進辯
便以善往而受之化作蜂王飛趣其眼如欲螫之時徳
樂止驚覺而坐畏此蜂王須吏復睡時蜜蜂王飛入腋
下螫其胸腹徳樂止驚心中懅悸不敢復睡復泉水中
有雜色華種種鮮潔時蜜蜂王飛往華上食甘露味時
徳樂止端坐視之畏復飛來不敢睡眠思惟蜂王觀其
根本蜂王食味不出華中須臾之頃蜂王睡眠墮汚泥
中身體沐浴己復飛還住其華上時徳樂止向蜜蜂王
說偈言是食甘露者其身得安隱不當復持歸徧及其
妻子如何墮泥中自汗其身體如是為無㸃毁其甘露
味又如此華者不宜久住中日没華還合求出則不能
當須日光明爾乃復得出長夜乏疲𠖇如是甚勤苦時
蜜蜂王向徳樂止說偈報言佛者譬甘露聽聞無厭足
不當有懈怠無益於一切五道生死海譬如墮汙泥愛
欲所纒裹無智為甚迷日出衆華開譬佛之色身日沒
華還合世尊般泥田值見如來世當勤精進受除去睡
隂葢莫呼佛常在深法之要慧不以色因緣其現有著
者當知為善權善權之所度有益不唐舉而現此變化
亦以一切故時徳樂止聽聞其說即得不起法忍解諸
法本逮陁隣尼(六度/集經)
徐邈晉孝武帝時為中書侍郎在省直左右人恒覺邈
獨在帳内似與人共語有舊門生一夕伺之無所見天
時微有光始開牕户瞥見一物從屏風裏飛出直入銕
鑊中仍逐視之無餘物唯見鑊中聚菖蒲根下有大青
蚱蜢雖疑此物魅而古來未聞但摘除其兩翼至夜遂
入邈夢云為君門生所困往來道絶相去雖近有若河
山邈得夢甚悽慘門生知其意乃微發其端邈初時疑
不即道久乃語曰我始來直便見一青衣女子相從前
度猶作兩髻姿色甚美聊試挑謔即來就己且愛之仍
溺情亦不知從何處至此兼告以夢門生因具以狀白
亦不復追殺蚱蜢(廣/記)
紺繙蜚䖝也如蜻蛉七月羣飛闇天云是蝦化(古今/注)
方言曰蜻蛉謂之蝍蛉郭註云江東呼為狐黎古今注
云蜻蝏小而赤者名赤卒一名絳縐一名赤弁丈人色
青而大曰蜻蝏小而黄曰狐黎陶隱居曰蜻蝏一名諸
乗有赤黑青黄不同蝏一作蜓
蜻蜓一名桑根(說/文)一名白宿(吕覽/注)淮南人呼康伊(方/言)
蜻蛉一名負勞(爾/雅)
楚莊王命養由基射蜻蛉曰吾願生得之養由基援弓
射之拂左翼(尸/子)
蜻蛉鳴衣裘成蟋蟀鳴懶婦驚(催寔/月令)
黄帝時有大螻如羊(宋符/瑞志)
廬陵太守平原龎金字子及自說其乃祖非罪繫獄時
有螻蟈行其左右謂曰爾有神當活我因投食與之食
盡復來形稍大數月形如豚及當形螻蟈夜掘璧為孔
以出龎氏常祠螻蟈焉(搜神/記)
隋大業中河南人婦女養姑不孝姑兩目盲婦以蚯蚓
為羔以食之姑怪其味竊藏一臠留以示兒兒還見之
欲送婦向縣未及而雨雷震失其婦俄而婦從空中落
身衣如故而易其頭為白狗頭言語不異問其故答云
以不孝姑為天神所罰夫以送官時乞食於市復不知
所(𠖇報/記)
鼅鼄謂之蠾蝓
蜘蛛長股者俗呼喜子又謂之喜母又名絡新婦(海/録)
重耳奔齊見蜘蛛布網曵繩執豸而食曰人之有智不
如蜘蛛(符/子)
楚國龔舍初隨楚王朝宿未央宫見蜘蛛大如栗四面
縈羅網有䖝觸之而死乃嘆曰吾生亦如是耳於是挂
冠而退時人笑之謂舍為蜘蛛隱(金樓/子)
陳郡殷家養子名琅與一婢結好經年婢死後猶往來
不絶心緒昏錯其母深察焉後夕見大蜘蛛形如斗様
緣牀就琅便燕爾怡恱母取而殺之琅性理遂復(異/苑)
螳螂世謂之天馬兖豫謂之拒斧(淮南/注)齊杞以東謂之
馬榖(方/言)一名研父(說/文)
蝘蜓一名龍子一曰守宫善上樹捕蟬食之其長細五
色者名為蜥蜴短大者名蠑螈一曰虵醫大者長三尺
其色𤣥紺善螫人一名𤣥螈一曰緣螈(古今/注)
守宫秦晉西夏謂之守宫或謂之蠦􁂿(盧纒/兩音)或謂之蜤
易(南陽人又/呼蝘蜓)其在澤中者謂之易蜴(音/析)南楚謂之虵醫
或謂之蠑螈(荣原/兩音)東齊海岱謂之螔䗔(似蜤易大而有/鱗今所在通言)
(虵醫耳音/斯侯兩)北燕謂之祝蜒(音/延)桂林之中守宫大者而能
鳴謂之蛤解(似虵醫而短身有鱗采江東人呼為蛤蚖/音頭頷汝潁人直名為蛤□音解誤聲也)
(言方/)
曹叔雅異物志曰魚跳跳則蜥蜴從草中下稍相依近
便共浮水上而相合事竟魚還水底蜥蜴還草中(三教/珠英)
有小蟲形色如大豆咒令叩頭又咒令吐血皆從所教
如似請放稽顙輙七十而有聲故俗呼為叩頭蟲(異/苑)
縊女蟲也一名蜆長寸許頭赤身黑恒吐絲自懸昔齊
東郭姜既亂崔杼之室慶封殺其二子姜亦自縊俗傳
此婦骸化為蟲故以縊女名蟲也
海曲有物名蛇公形如覆蓮花正白(並/上)
蟲有蚘者一身兩口爭相齕也遂相食因自殺人臣之
爭事而亡其國者皆蚘類也(韓非/子)
蟋蟀一名吟恐一名蛩秋初生得寒則鳴一云濟南呼
為懶婦(古今/注)
釋道賁聞蟋蟀曰時聞此聲足代簫管
秦中兒童戲曰顛當顛牢守門蝃蝓冠汝無處奔顛(當/)
當蟲也爾雅謂之王蛈蜴
東郭姜為蜆樂浪尉為魚有曹氏之子為蠐螬
豫章有一家婢在竈下忽有人長數寸來竈間婢誤以
履踐殺一人遂有數百人著縗麻持棺迎䘮凶儀皆備
出東門入園中覆船下就視皆是䑕媍作湯澆殺遂絶
(搜神/記)
益符䖝一名無舌可療閉疾(本/草)
南方有䖝名􁗷􁖈一名􁀙蠋又名青蚨形如蟬而稍大
味辛美可食生子必依草葉大如蚕子取其子母即飛
來不以逺近雖潛取其子母必知處以母血塗錢八十
一文以子血塗錢八十一文每市物或先用母錢或先
用子錢皆復飛歸輪轉無已故淮南子術以之還錢名
曰青蚨(搜神/記)
度古似書帶色類蚓長二尺餘首如鏟背上有黑黄襕
稍觸則斷嘗趂蚓蚓不復動乃上蚓掩之良乆蚓化惟
腹泥(雜/爼)
䖵蟱在孔穴中及草木稠宻處作網如蚕絲為幕絡伺
蠅蚋觸網則出擒食之形如蠅虎身有毛斑(陶隱居/本草)
江浦之間生麽䖝其名曰焦螟羣飛而集於蚊睫弗相
觸也栖宿去來蚊弗覺也離朱子羽方晝拭眥揚眉而
望之弗見其形䚦俞師曠方暝垂耳俛首而聽之弗聞
其聲唯黄帝與容成子居崆峒之上同齋三月心死形
廢徐以神視塊然見之若嵩山之阿徐以氣聽砰然聞
之若雷霆之聲(列/子)
蠅虎蠅狐也一名蠅蝗一名蠅豹(古今/注)
虢郡有䖝名謝豹人也抱耻死其魄為䖝潛行地(謝豹/)
中羞見人掘出之猶以足覆面作忍耻狀(雜/爼)
吾初讀莊子螝二首韓非子曰䖝有螝者一身兩口爭
食相齕遂相殺也茫然不識此字何音逢人輙問了無
解者按爾雅諸書蚕蛹名螝又非二首兩口貪害之物
後見古今字詣此亦古之虺字積年凝滯豁然霧解(顔/氏)
(家/訓)
宋明帝嗜蜜漬􁓑蛦每啖數升(宋/書)
蠅醜扇青蠅之類好揺翅自扇(爾/雅)
庫狄伏連居室患蠅杖門者曰何故聽入(北/史)
舍衛國中有一老公出家兒小即為沙彌共父入村乞
食村逺日暮父老行遲兒畏毒獸急扶其父推父墮地
應時而死佛言我知汝心無有惡意不得殺罪此由過
去父病睡卧多有飛蠅數來腦觸父令逐蠅蠅來兒額
以杖打之即殺其兒亦非惡意今還相報(賢愚/經)
惠帝時洛陽南山有䖝作聲曰韓屍識者以為韓氏將
屍戮俄而韓謐被誅(晉/書)
蓼䖝在蓼則生在芥則死非蓼仁而芥賊也本不可失
(文/子)
蝠螺生子深目黑醜雖飾相就人人莫取(易/林)
蜉蝣戴盆不能上山(上/)
短狐上弩於孟夏之朔浮游羣死於白露之朝
東海有鼇焉冠蓬萊而遊於滄海有紅蟻者聞而恱與
羣蟻相要乎海畔欲觀鼇之行月餘鼇潛未出也數日
風止海中隱淪如岳其高槩天羣蟻曰彼之冠山何異
乎我之戴粒也我何用數百里勞形而觀之乎(符/子)
晉太元中桓謙字敬祖忽有人皆長寸餘悉被鎧持槊
乘具装馬從岊中出精光耀日遊走宅上數百為羣部
障指麾更相撞刺馬既輕快人亦便㨗能緣几豋竈尋
飲食之所或有切肉輙來叢聚力所能勝者以槊刺取
逕入穴中蔣山道士朱應子令作沸湯澆所入處寂不
復出因掘之有斛許大蟻死在穴中(異/苑)
孟州王雙宋文帝元嘉初忽不欲見明帝取水沃地以
菰蔣覆上眠息飲食悉入中云恒有女著青裙白領巾
來就其寢母聽聞薦下有聲歴歴發之見一青色白纓
蚯蚓長二尺許云此女常以一奩香見遺氣甚清芬奩
乃螺殻香則菖蒲根于時咸謂雙暫同阜螽矣(上/)
石勒時淳觚曰羗婦産一卯大如盂剖之有䖝如巨蟻
雙足立行(十六國/春秋)
董昭之乘船過錢塘江江中見一蟻著一短蘆遑遽畏
死因以繩繫蘆著船船至岸蟻得出其夜夢一烏衣人
謝云僕是蟻中之王也感君見濟之恩君後有急難當
相告語歴十餘年時所在刼盗昭之被横録為刼主繫
餘姚昭之忽思蟻王之夢結念之際同被禁者問之昭
之具以寔告其人曰但取三兩蟻著掌中語之昭之如
其言夜果夢烏衣云可急投餘杭山中天下既亂赦令
不及也既寤蟻齧械已盡因得出獄過江投餘杭山旋
遇赦遂得無他(齊諧/記)
陳後主時隋軍至蚯蚓盡出森然如植箭陳氏水鄉(江/)
蚯蚓土䖝象陳氏自稱土徳盡出明傾其窟穴以曲歸
直是嵗隋平陳(廣五/行記)
愚痴多故受蚯蚓蜣蜋螻蟻鵂□角鵄之屬諸騃䖝鳥
(法苑/珠林)
昔有小國有好林藪有五道士於中學道有一比丘得
六神通有一沙彌年始八嵗共在山中各一面坐師知
沙彌命餘七日即語沙彌汝父母思汝汝可歸家八日
早來沙彌歡喜稽首而去道逢大雨流潦滂沛地有蟻
穴流水欲入沙彌念曰我佛弟子一者慈心二者活生
即便壅土決水令去沙彌歸家無有他變八日晨還師
遥見之怪其所以七日應死今何因緣得非鬼神化現
來乎即入三昧見其救蟻現世延夀沙彌至稽首作禮
於一面坐師謂言汝作大功徳為自知否沙彌言七日
在家無他功徳汝命應盡昨日以救蟻故現世増夀八
十餘年沙彌歡喜言善有報即更勤修精進不懈得阿
羅漢(上/)
雷蜞大如蚓以物觸之乃䠞縮圓轉若鞠良乆引首鞠
形漸小後如蚓焉或云齧人毒深(雜/爼)
江南有蚊母鳥夏月夜鳴吐蚊叢葦間又蚊樹枇杷熟
則皮裂蚊紛然而出
河内有人嘗見黍米許大人馬滿地取火燒之皆化蚊
蚋飛去(古今/注)
南方蚊翼下有蜚䖝焉目朙者見之每生九卵復未常
曽有復成九子蜚而俱去蚊遂不知亦食人及百獸食
者知言䖝小食人不去也此䖝既細且小曰細蠛陳因
章對齊恒公小䖝是也此䖝長春生以季夏藏於鹿耳
中名嬰媿亦細小也(神翼/經)
江南有吐蚊之鳥塞北有蚊母之草南中有産蚊之木
齊桓公卧于栢寢謂仲父曰吾國富民殷無餘憂矣一
物失所寡人猶為於邑白鳥營肌而求飽寡人因之開
翠紗之幬進蚊子焉其蚊有知禮者不食公之肉而退
有知足者㗱公之肉而退有不知足者遂長嘘短吸而
食之及其飽也腹膓為之破潰公曰嗟乎民生亦猶是
矣(金樓/子)
晉獻公二年周惠王居於鄭鄭人入王府多脫化為蜮
射人(搜神/記)
荆州南齋盛夏之月無白鳥余極寢處於其中及移餘
齋則聚蚊之聲如雷矣數丈之間如此之異吁可怪哉
(金樓/子)
元嘉五年秋夕豫章胡充有大蜈蚣長三尺落充婦與
妹前令婢挾擲婢纔出户忽覩一姥衣服臭敗兩目無
精到六年三月合門時患死亡相繼(異/苑)
過去有秃頭染衣人共兒持衣詣水邊浣衣已絞曬持
歸爾時大熱眼闇道中見一樹便以衣囊枕頭下睡有
蚊子來飲其頭血兒見己父疲極睡臥便發惡罵云是
弊惡婢兒蚊子何以來飲我父血即持大捧欲打蚊子
蚊子飛去捧著父頭即死時此樹神便說偈言寧與智
者讐不與無智親愚為父害蚊蚊去破父頭(法苑/珠林)
曇遊道人清苦沙門也剡縣有一家事蠱人噉其食飲
無不吐血死遊嘗詣之主人下食遊依常咒見一雙蜈
蚣長尺餘便於盤中跳足遊便飽食而歸安然無他(搜/神)
(記/)
濡需者豕虱也擇疏鬛自以為廣宫大國不知屠者一
旦鼓臂布草操煙少而已與豕俱焦也(莊/子)
三虱相與訟一虱過之曰訟者奚說三虱曰爭肥饒之
地一虱曰若亦不患臘之至而茅之燥耳若又奚患乃
相與聚嘬其母而食之彘臞人乃弗殺(韓非/子)
齊魯爭汶陽之田魯侯有憂色魯隱者周豐往見曰臣
嘗晝寢然有羣虱之鬬乎衣中甘臣膏腴之肌餌臣
項膂之膚相與樹黨爭之日爭不息相殺者大半虱父
止之曰吾與汝所慮不過容口而已奚用交戰為哉羣
虱止今以七百里為君之城亦以足矣而以汶陽數畝
之田惑君之心曽不如一虱之知竊為君羞之魯侯曰
善(符/子)
余居貧布衣十年不制一袍之縕有生所託資其寒暑
無與易之為人多病起居甚疎縈寢敗絮不能自釋兼
攝性懈懶事皮膚澡刷不謹濣沐失時四體㲰㲰加
以臭穢故葦席蓬纓之間蚤虱猥流滛癢渭濩無時怒
肉探揣擭撮日不替手虱有諺言朝生暮孫若吾之虱
者無湯沐之慮絶相弔之憂宴聚乎久襟爛布之裳服
無改換掐齧不能加脫畧緩嬾復不懃於捕討孫孫息
息三十五嵗焉(卞郴蚤/賦序)
太原孫廣頭上有虱不得有虱大者便遭朞䘮大功小
則小功緦麻
江泌性仁義衣敝虱多綿裹置壁上恐虱饑死乃復置
衣中後終身無虱(齊/書)
晉愍帝時大蝗司冀青雍螽石勒亦競取百姓禾時人
謂之胡蝗
世稱南陽卓公為緱氏令蝗不入界葢以賢明至誠災
䖝不入其縣也此又虛也夫賢明至誠之化通於同類
能相知心然後慕服蝗䖝閩䖟之類也何知何見而能
知卓公之化使賢者處深野之中閩䖟能不入其舍乎
閩䖟不能避賢者之舍蝗䖝何能不入卓公之縣如謂
蝗䖝變與閩䖟異夫寒溫亦災變也使一郡皆寒賢者
長一縣一縣之界能獨寒乎夫寒溫不能避賢者之縣
蝗䖟何能不入卓公之界夫如是蝗虫適不入界卓公
賢名稱於世世則謂之能却蝗䖝矣(論/衡)
變復之家謂䖝食榖者部吏所致也貪則侵漁故䖝食
糓身黑頭赤則謂武官頭黑身赤則謂文官使加罰於
䖝所象類之吏則䖝滅息不復見矣夫頭赤則謂武吏
頭黑則謂文吏所致也時或頭赤身白頭黑身黄或頭
身皆黄或頭身皆青或皆白若魚肉之䖝應何官吏時
或白布豪民猾吏被刑乞貸者威勝於官取多於吏其
䖝形象何如狀哉䖝之滅也皆因風雨案䖝滅之時則
吏未必伏罰也陸田之中時有䑕水田之中時有魚蝦
蟹之類皆為糓害或時希出而暫為害或常有而為災
等類衆多應官官吏魯宣公履畝而稅應時而有蝝生
者或言若蝗蝗時至蔽天如雨集地食物不擇糓草察
其頭身象類何吏變復之家謂蝗何應建武三十一年
蝗起太山郡西南過陳留河南遂入夷狄所集鄉縣以
千百數當時鄉縣之吏未皆履畝蝗食糓草連日老極
或蜚徙去或止枯死當時鄉縣之吏未必皆伏罪也(上/)
馬援為武陵太守有蝗援振貧窮薄賦稅蝗入海化為
魚蝦
後漢徐栩字敬卿吳由拳人少為獄吏執法詳平為小
黄令時屬縣大蝗野無生草過小黄界飛逝不集刺史
行部責栩不治栩棄官蝗應聲而至刺史謝令還寺舍
蝗即飛去(搜神/記)
