#+TITLE: 物理小識-明-方以智
#+DATE: 2016-06-11 12:23:39
#+SOURCE: github.com/kanripo/KR3j0160 master 9655d248                
欽定四庫全書　　　　　子部十
　物理小識　　　　　　　雜家類三(雜說之屬/)
　　提要
　　　　(臣/)等謹案物理小識十二卷明方以智撰其
　　　　子中通中徳中發中履編錄以智字密之自
　　　　號浮山愚者桐城人崇禎庚辰進士官翰林
　　　　院檢討淹通羣籍嘗撰通雅一書於名物訓
　　　　詁攷證最詳此書又通雅之緒餘掇拾以成
　　　　編者也首為總論中分十五門大㫖本博物
　　　　志物類相感志諸書而衍之但張華賛寧所
　　　　撰但言尅制生化之性而此則推闡其所以
　　　　然雖所錄不免冗雜未必一一盡確其所辨
　　　　論亦不免時有附會而細大兼收固亦可資
　　　　博識而利民用鶡冠子曰中流失船一壺千
　　　　金韓愈曰牛溲馬勃敗鼔之皮兼收並蓄待
　　　　用無遺則識小之言亦未可盡廢矣乾隆四
　　　　十一年五月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官　(臣/)　陸　費　墀
物理小識自序
盈天地間皆物也人受其中以生生寓于身身寓于世
所見所用無非事也事一物也聖人制器利用以安其
生因表理以治其心器固物也心一物也深而言性命
性命一物也通觀天地天地一物也推而至于不可知
轉以可知者攝之以費知隱重元一實是物物神神之
深幾也寂感之藴深究其所自來是曰通幾物有其故
實考究之大而元會小而草木螽蠕類其性情徴其好
惡推其常變是曰質測質測即藏通幾者也有竟掃質
測而冒舉通幾以顯其宥宻之神者其流遺物誰是合
外内貫一多而神明者乎萬厯年間逺西學入詳于質
測而拙于言通幾然智士推之彼之質測猶未備也儒
者守宰理而已聖人通神明類萬物藏之于易呼吸圖
策端幾至精厯律醫占皆可引觸學者幾能硏極之乎
智何人斯敢曰通知顧自小而好此因虛舟師物理所
隨聞隨决隨時錄之以俟後日之會通云耳且曰自娛
嵗在昭昜汁洽日至箕三浮山愚者記
　　物理小識總論
野同錄曰子夏之言生數曾子之言幽明律以庸言不
類鑿乎要其理有不可誣者(子夏曰天一地二人三三/三而九九九八十一一主)
(日日數十故人十月而生八九七十二偶以成竒竒主/辰辰十有二辰主月月主馬故馬十二月而生七九六)
(十三三主斗斗主狗故狗三月而生六九五十四四主/時時主豕故豕四月而生五九四十五五主音音主猨)
(故猨五月而生四九三十六六主律律主鹿故鹿六月/而生三九二十七七主星星主虎故虎七月而生二九)
(十八八主風風主虫故虫八月而化餘則各從其類矣/魚鳥卵生生于陰而屬于陽魚遊于水鳥飛于雲故冬)
(雀入大水為蛤也蠺食而不飲蟬飲而不食蜉蝣不飲/不食介鱗夏食冬蟄齕食者八竅而卵生咀嚼者九竅)
(而胎生四足屬無羽翼戴角者無上齒無角者膏無前/齒有羽者脂無後齒從其類也晝生者類父夜生者類)
(母故至陰主牝至陽主牡孔子曰吾聞之老耼此命之/性也又曰商聞山書東西為緯南北為經山為積德川)
(為積刑丘陵為牡谿谷為牝蜯蛤龜珠與月盛虛是故/食水者善遊而能寒食土者無心而不息食木者多力)
(而咈戾食草者善走而愚食桑者有絲而蛾食肉者勇/敢而悍食榖者智慧而巧食气者神明而壽此乾坤之)
(美也孔子對魯哀公曰分于道之謂命形于一之謂性/化于陰陽象形而發之謂生化窮數盡之謂死故命者)
(性之始也死者生之終也有始其必有終矣此性之命/也曾子曰天之所生上首地之所生下首上首之謂圓)
(下首之謂方方曰幽圓曰明明者吐气者也故外景幽/者含气者也故内景火木外景金水内景吐气者施含)
(气者化是以陽施而隂化也陰陽之气各止其所則静/偏則風俱則雷交則電亂則霧和則雨陽气勝則㪚為)
(兩露陰气勝則凝為霜雪陽之専气為雹陰之専气為/霰毛羽之虫陽气之所生介鱗之虫陰氣之所生惟人)
(為倮受天地之中以生也倮與羽毛鱗介同東方之夷/九種種有十類南蠻北狄西戎稱之亦三百六十而聖)
(人為/之長)伏羲讀俯仰逺近之書故其範圍如此气行于天
曰五運産于地曰五材七曜列星其精在天其散在地
故為山為川為鱗羽毛介草木之物聲色臭味别其端
幾黃帝論人亦以五五約之正謂獨性各别而公性則
一陰陽和平中道為貴若生有所乎萌成有所乎歸誠
無所逃于始終相反乎無端也邵子言變化感應而歸
之于道(暑寒畫夜交而天之變盡之矣雨風露雷交而/地之化盡之矣日月星辰水火土石天地之體)
(也暑變物之性寒變物之情畫變物之形夜變物之體/性情形體交而動植之感盡之矣雨化物之走風化物)
(之飛露化物之草雷化物之木走飛草木交而動植之/應盡之矣本一气也生則為陽成則為陰有一此有二)
(有二此有四有三此冇六有四此有八八者四而已六/者三而已二者一而已始天分地而萬物而道不分也)
(終則萬物歸地/地歸天天歸道)虛舟子曰道無在無不在也天有日月
嵗時地有山川草木人有五官八骸其至虛者即至實
者也天地一物也心一物也惟心能通天地萬物知其
原即盡其性矣董子曰天地之間若虛而實故性命之
理必以象數為徴未形則無可言一形則上道下器分
而合者也莊子言虛無然歸于極物而止則曰以有形
者象無形者而定矣聖人與民折中日用使之中節而
已其格致研極之精㣲皆具于易誰固達而知乎襲言
常理者拘膠闒茸千萬譨譨不肯研幾究為生死鬼神
魭斷矞宇者所刦而懾徒跲躓耳其造迷解閉偏高釣
竒塞通為術而困人從之嚼破黃葉悟何道乎兩末一
往之説時為藥耳空藥對治狗物之病而妙藥更消執
空之病折中適得事所當事乃不為逃雨所累而遂贅
守此樹前之核不復學問彭蒙田駢是虛生浪死之人
牛也不為生死所惑并不為超生死之談所惑言動象
占見其物冝俯仰逺近極事通變此學而不厭者真絶
學也本末源流知則善于綂御舍物則理亦無所得矣
又何格哉病于言物者好竒之士好言耳目之所不及
附會其説甚則構虛駭人其拘謹者斤斤耳目之前外
此則斷然不信其蔽均也宗一曰學有専門未可執此
以廢彼也人生而耳之目之至平常矣卒而問之有竒
于此身者乎有竒于天地間者乎倮而九竅言語老少
無不同者無一同者星辰何以明雷風何以作動何以
飛走植何以榮枯噫怪極矣潜草曰聖人官天地府萬
物推厯律定制度興禮樂以前民用化至咸若皆物理
也其常也即其變也變未有極乎變極自反乎惟神而
明之者知之天道自東而西星厯自西而東地之陽气
自南而北陰气自北而南人推移其中而變有不變者
存焉不知差别之常變而執常者則周公之儀禮有不
可以治世神農之本草有依之足殺人者矣鄧潜谷曰
區宇之内土壤少殊物生隨異而况分中外限山海其
恢詭俶怪之變胡可勝紀古所無者何知今非創産今
狎見者烏知後之不變滅乎宓山子曰因地而變者因
時而變者有之其常有而名變者則古今殊稱無博學
者會通之耳天裂孛隕息壤水鬭气形光聲無逃質理
智每因邵蔡為嚆矢徴河洛之通符借逺西為郯子申
禹周之矩積古人神明間出不惜䘺漏而且言之自䕶
則不必言矣常統常變灼然不惑治教之綱明倫協蓺
各安生理隨分自盡中和易簡學者勿欺而已通神明
之德類萬物之情易簡知險阻險阻皆易簡易豈欺人
者哉或質測或通幾不相壊也(方中通曰虛舟子者王/化卿先生諱宣在先高)
(祖明善先生門四十不娶學悟河洛以授老父者也曽/著物理所宗一者呉觀我先生諱應賓萬厯丙戌第五)
(其學宗一圓三又號三一老人即老父之外祖也野同/者先曽祖廷尉君静公諱大鎮中萬􁅝己丑因天啟璫)
(禍筮得同人于野自號野同有錄數十卷潜草者先祖/中丞濳夫公諱孔炤中萬厯丙辰五經皆有述獨精于)
(易以象數徵理詳其時論晚徑十五/年自號濳老夫其隨筆稿曰潜草)
石塘子曰炎黃之所言山海之所稱豈無附會要當存
證以推其理不必拘拘其名與事也子産知臺駘黃熊
仲尼知玉羊萍實(玉羊見高似孫緯畧引/韓詩外傳與羵羊事異)陳章知胡充
折齒知鵠嗉中人(齊桓公得折齒三尺陳章曰此秦胡/充齒也桓公得鳴鵠殺之嗉中有人)
(長三寸三分陳章曰/名李子敖見博物志)東方朔知騶牙畢方藻亷怪哉巨
靈(騶牙即騶吾畢方詳見鬼部藻亷一作兼怪哉即磊/塊巨靈即東都短人見御覽陳章以短人名李子敖)
(劉查言張仲師長/尺二寸此皆造名)晏嬰知盤庚伊尹(盤庚長九尺餘大/下小上伊尹大上)
(小下赤色而髯與公孫僑知游浮為共工之卿化為朱/熊三神俱見夢中出汲冢璅語今此與陳章二事並見)
(御覽形/體門)介葛盧知牛生犧公冶長知鳥言覆粟管輅知雀
言東鄰殺夫張華知蛇化雉洛鐘鳴武庫火海鳬毛龍
鮓胡僧知昆明刦灰荀朂知勞薪苻朗知黑白肉郭璞
知驢䑕(大如水牛/灰色本傳)齊徐之才知瘤骨(作刀柄/見御覽)諸葛恪知
桑熟老龜(又知奚囊事異苑/載桑呼龜為元緒)雷煥知枯木照妖(續齊/諧記)陸
敬叔知彭侯(捜神記載呉先主時敬叔伐大樟有血/得物如狗白澤圖曰水之精名彭侯)樂
藹知積油為灰(見元/龜)杰公知蛇鶴二珠知高安國鹽知
天竺國鏡知扶桑繭絲(並見四/公子傳)唐𤣥宗知龍皮扇江陵
書生知息壤伊祁元解知龍虎玉(見廣記唐德宗時異/人曰圓者龍玉方者)
(虎玉/也)邪律楚材知角端凡此猶以僻異見竒若至理在
耳目前人不之察往往而是也先儒曰陽交于陰而生
蹄角之類剛交于柔而生根荄之類陰交于陽而生羽
翼之類柔交于剛而生枝幹之類天地交錯飛走草木
互變因偶明竒且槩舉耳(綂竒偶者大一也而止顯竒/偶二者易舉二藏一邵舉四)
(藏五其提/小衍可知)草伏之獸虎豹毛如草之莖羽棲之鳥鷹鸇
羽如木之葉飛之類喜風而敏于飛上走之類喜土而
利于走下木者星之子故果實象星禽虫之卵果榖類
也榖之類多子虫之類亦然蠺之類今嵗蛾而子來嵗
則子而蠺蕪菁之類今嵗根而苖來嵗則苖而實鷹鵰
之類食生而雞鳬之類不専食生虎豹之類食生而貓
犬之類食生又食榖走睫上接下飛睫下接上類使然
也(鸚母之睫/上下齊合)木枝葉陰也華實陽也枝葉軟而莖幹堅
剛柔之等也陸中之物水中必具各有陰陽寒熱之性
焉大較陸為陽中之陰水為陰中之陽水之族陰為主
陽次之陸之類陽為主隂次之陸多走水多飛者其交
也是故巨于陸者必細于水巨于水者必細于陸飛之
走雞鳬是也走之飛龍馬是也在水而鱗鬛飛之類也
龜獺走之類也水之花鹽硝是也水之木珊瑚是也風
類水類小大相反在水者不暝在風者瞑故水族出水
則死風類入水則死然則出入之者龜蟹鵝鳬之類是
也動物自首生植物自根生自首生命在首自根生命
在根有一日之物有一月之物有一時之物有一嵗之
物有十嵗之物至于百千萬嵗皆有之天地是已天地
亦物也動者體横植者體縱人冝横而反縱者也飛者
有翅走者有趾人兩手翅也兩足趾也飛者食木走者
食草人皆兼之而又食飛走也體必交而後生故陽與
剛交而生心肺陽與柔交而生肝膽柔與隂交而生腎
膀胱剛與柔交而生脾胃天以气為質以神為神地以
質為質以气為神人兼萬物而為萬物之靈者神也禽
獸之聲以其類各得其一聲而不能通通之者人也人
可謂天地之所貴矣而不自知其所以貴稍有聰明欲
捷取之以自恣莫肯一盡心焉安望其通而知乎上古
聖人備物致用煉金揉木取火耕土建宫室造衣服分
干支明嵗月立書契紀制度使物各得其冝而至化行
焉後世聖人知民生之嗜慾日繁乃明六經重道徳以
為教千萬世食其利而不能奉其教奉其教而不能明
其心追惟上古不知何所學問而能物物如此今日文
教明備而窮理見性之家反不能詳一物者言及古者
備物致用物物而冝之之理則又笑以為迂濶無益是
可笑耳卑者自便高者自尊或舍物以言理或托空以
愚物學術日裂物習日變弁髦禮樂滅棄圖書其有不
壊其心者但闇與道合而已偶得物理之一端則委之
于術數者流安得聖人復起非體天地之撰類萬物之
情烏能知其故哉易曰神而明之存乎其人姑識其小
者以為考究之士談藪消閒云爾不敢構虛以罔也(方/中)
(通曰石塘子者萊州司理白安石先生諱瑜得/阮堅之先生之學世居石塘老父少從學者也)
藥性總論曰天地生萬物者五气五气定位則五味生
气者天也溫熱者天之陽寒凉者天之陰陽則升陰則
降味者地也辛甘者地之陽酸苦鹹者地之陰陽則浮
陰則沉其香臭腥臊羶與平淡澁滑毒則附气味以為
厚薄者也气堅則壯故苦可養气脈耎則和故鹹可養
脈骨収則强故酸可養骨筋散則不攣故辛可養筋肉
緩則不壅故甘可養肉辛散也其行之也横甘緩也其
行上苦瀉也其行下酸収也其行縮鹹軟也其行舒故
有使气者有使味者有气味俱使者有先後使者明者
知其産觀其色得其气味而性可識也不識其性又安
所講君臣炮製乎人身有上中下藥身亦有上中下應
之如當歸柴胡防風黄芩之類是也有因其相畏而制
伏使之者如牛黃惡龍骨而龍骨得牛黃更良黃蓍畏
防風而黃蓍得防風其功愈大之類是也有相反者雌
黃胡粉畫家黯妬甘草甘遂術家用以動唇之類是也
沈括續談曰仙靈脾本草用葉南人郤用根赤箭本草
用根今人反用苖如此未知性果同否如古人逺志用
根則其苗謂之小草澤漆之根乃是大㦸馬兠鈴之根
乃是獨行其主療各别不同而言其根苖葢有不可通
者如巴豆能通利惟其殻能止之甜𤓰蒂能嘔吐惟其
肉能解之坐拏能懵人食其心則醒棟根皮瀉人枝皮
則吐人邕州所貢藍藥即藍蛇之首能殺人藍蛇之尾
能解藥鳥獸之肉皆補血而其毛角鱗鬛皆能破血鷹
鸇食鳥獸之肉雖筋骨皆化而獨不能化毛其類甚多
性理相反而悉是一物者如此乳石最忌葠术而五石
散用葠术酸莫如醋又益以棖二酸相濟宜甚醋而反
甘蟹柿嘗食之而二物相遇則嘔如酒如漆有受之者
有畏之者素問曰陽明在天則花實戕氣少陽在泉則
金石失理如此之論采掇者固未嘗恤也繆希雍曰藥
以氣味性而差别焉同一苦寒也黄芩燥天冬潤蘆薈
能消黄檗能補黄蓮止瀉大黄下通柴胡苦寒而升龍
膽草苦寒而降同一鹹也澤瀉則瀉蓯蓉則補海藻昆
布則消而軟堅馬莖鹿茸則補而生齒同一酸也硫黄
味酸而熱空青味酸而寒甘合辛而發散為陽甘合酸
而收斂為陰參蓍陽也甘溫以除大熱地黄五味陰也
甘酸以斂陰精蛇性上竄而引藥蟬蛻外脫而退翳蝱
飲血而用以治血䑕善穿而用以治漏因其性而用也
弩牙速産杵糠下咽因以使也萍不沉水可以勝濕獨
活不搖風可以治風因其勝也麻木榖而治風豆水榖
而治水气相同則相求也牛土畜其乳可以止渴疾豕
水畜其心可以鎮恍惚气相克則相制也熊肉振羸兔
肝明視以气有餘而能補不足也鯉之治水鶩之利水
气相感以意相使也蜜成於蜂蜜溫而蜂寒油生於麻
麻溫而油寒同質而異性也宓山愚者曰自唐宋以天
子力収天下圖上者令名醫史官編之宜乎詳備然萬
􁅝中李瀕湖本其父言聞之學輙改正其十五六而後
此又有繆仲淳之簡李士材之摭甚矣物理差别之難
窮也粳米全甘而反著其苦山查甘酸而或未之載牽
牛嚼之辛烈泄气而止言其苦寒粉霜再經火煅而謂
之無毒牡荆之見鬼蘘荷之呼名果其然乎動稱延年
輕身殆艶稱之耳因而嘆曰兩間皆藥也皆物也皆理
也陰陽气味生克制化物無不具而或以地異或以時
變惟人亦然或彼效而此忌或先利而後害然其差别
亦不出岐伯之五五二十五也如此亦易簡矣偶隨所
見可以旁徴故書之以俟後考崇禎辛巳浮山愚者方
以智識(方中通曰先曾祖廷尉野同公命老父之名曰/蓍圓而神卦方以智藏密同患變易不易故老)
(父别稱宓山氏浮山有此藏軒故稱浮山愚者此篇乃/庚辰釋褐曼寓所記者也後又發明運氣經臟脈理病)
(症藥性醫方六種之常/變别具成書此不及詳)
神鬼變化總論曰于令升云千嵗之雉入海為蜃百嵗
之雀入海為蛤千嵗龜黿能與人語千嵗之狐起為美
女千嵗之蛇斷而復續百年之䑕而能相卜數之至也
春分鷹變鳩秋分鳩變鷹時之化也腐草為螢朽葦為蛬
稻為魚麥為蝶無知化有知而氣易也鶴為麞蛬為蝦
不失其血氣而形性變也潜草曰或因乎腐或因乎濕
氣所蒸鬰久而自變異類之感駁襍之气嘗因緣觸亦
因心想獸生人人生獸相交相化不足矜駭徐偃王出
于􁇹卵秦孝公漢靈帝晉愍帝時馬生人竇武同産為
蛇枹罕令嚴根妓産一龍一鵞一女魯牛哀化虎食兄
鯀化黄能如意化倉狗宣騫母與黄母皆化黿管公明
曰大蛇􁇹筆者老書佐烏與燕鬭者老鈴下是所稱五
酉老則為怪者也歴陽紀元載客食龜而成龜瘕陳畱
阮士瑀傷虺而雙虺成于鼻中飲水疑蟲遂成蟲病畫
馬凝神忽然成馬非觸非想更何因耶至于男化女女
化男且兼二體史嘗記之藏經言受胎有七種扇搋(男/根)
(天生不滿者犍/去勢則曰留拏)半釋迦博义(兼男/女體)扇提羅諸種皆淫气
偏气所鍾也生擊鬭半變螺䈥鼓角麥盡之矣有生必
有死而言之則畏有明必有幽而言之則怪盧充生子
以鬼胡母班乞父於神賈雍斷頭而能言崔興宗以喉
受飲食再生之女哭殉魏后伏棺之婢嫁人生子人鬼
之間死生之變何所而不有乎蔣濟託死兒于士孫阿
羊祜取金環于李氏劉聰聞死為王而喜韓擒虎知為
閻羅而自足希夷有南菴之目東坡有再來之徴栽松
寄宿于浣衣圓觀三生即圓澤近代此類殊復比比猶
草枝木實種之復萌人能豁然無礙自不為死生所累
意有所之則因之附託亦其理也為妖為孽每有憑依
石可以言木可以狀心正气定者可以倘然于其間蕭
㻠能徙憤王之神黄周南卒勝呪語之䑕嵇叔夜不與
魑魅争光郭元振書久戍長征之句公沙穆山中之夜
呼王忳郵亭之怨女亦何嫌馬阮瞻劉蘭蕭惠開正自
以气盡而受弄于鬼物耳以是知異苑錄異搜神稽神
諸書所載本末不必確而容有其理以唯心識觀皆影
響矣浮山愚者曰心之所至即理之所至擊鼓置枹而
􁲎􁲎然不已况所以為鼓者哉信一在二中之理一不
壊二亦不壊則交輪之幾一然俱然者也孔子言知幽
明之故鬼神之情狀而岐伯曰道無鬼神獨往獨來葢
謂無入不自得謂之不落禍福鬼神無如我何非曰無
鬼神也與民同患即是至密以死治生藥劑更靈易言
吉凶範表嚮威因二以濟正以民之信理不如其信利
害也學不悟此説有説無皆惑至誠之道豈思慮之所
可及哉(方中通曰生死鬼神疑城也惟易以心神無方/物則定準而通知之西乾惟心惟識非以此決)
(外道有無矯亂而指其故乎其權在我可不惑矣此篇/因前人之言而斷之葢老父蒼梧氷舎所書寄囘龍眠)
(者/也)
潛草曰言義理言經濟言文章言律􁅝言性命言物理
各各専科然物理在一切中而易以象數端幾格通之
即性命生死鬼神祗一大物理也舎心無物舎物無心
其冒耳茍不明兩間實際則物既惑我而析物掃物者
又惑我何能不惡賾動而彌綸條理耶物格而隨物佑神
知至而以知還物尚何言哉又何不可就物言物哉
欽定四庫全書
　物理小識卷一　　　　　明　方以智　撰
　　天類
象數理氣徴幾論　為物不二之至理隱不可見質皆
氣也徴其端幾不離象數彼掃器言道離費窮隱者偏
權也日月星辰天縣象數如此官肢經絡天之表人身
也如此圖書卦策聖人之冒準約幾如此無非物也無
非心也猶二之乎自黄帝明運氣唐虞在璣衡孔子學
易以扐閏衍天地之五厯數律度是所首重儒者多半
弗問故秩序變化之原不能灼然何怪乎舉禮節樂律
而弁髦之舉倫物舊章而放棄之謂為聖人之所增設
乎哉核實難逃虛易洸洋之流實不能知其故故吹影
鏤空以為恢竒其言象數者類流小術支離附會未核
其真又宜其生厭也于是乎兩間之真象數舉皆茫然
矣胡康侯曰象數者天理也非人之所能為也天示其
度地産其狀物獻其則身具其符心自冥應但未嘗求
其故耳學者静正矣不合俯仰逺近而互觀之又何所
徴哉智故隨聞而紀之自天象始
天象原理　良孺熊公曰傳天文者多祖禆竈甘公唐
昩尹皋石申之遺課驗凌襍米鹽史遷世掌天官所云
河鼔不欲曲心星不欲直老人見治安不見兵起班固
沿之勾信維散龜鼈不居漢中諸語皆幾以經星為可
移矣夫氣為真象事為真數合人于天而真理不燦然
于吾前乎天地之象至定不定者氣蒙之也天地之數
至定不定者事亂之也達者始終古今深觀時變仰察
蒙氣俯識亂事而權衡其理則天官備矣或問天垂象
見吉凶何也曰譬諸人身脾氣病則貌黄肝病則青腎
病則黒喜慶恵迪額潤顙明華嚴曰一國人感惡緣則
彼當土衆生覩諸一切不祥或見暈玦彗孛但此國見
彼國衆生本所不見葢氣由地起吉氣上蒸為龍雲矞
彩之類人在氣中生養自有聖賢豪傑挺生有凶氣上
蒸為霾魃欃槍之類人在氣中生養自有饑饉兵戈横
出故望气者止宜于當土辨禍福入國邑而候息耗不
宜于普天率土百年易世一概牽合若日星之具體本
自如也因此地气有吉凶則此地人眼從气中窺便分
祥異故暈背風暈晴雨之候百里有不可同觀者惟彗
孛之气冲入晶宇所至最高天下仰見然比之于七曜
之度不啻下甚即千里而量測之差數覩矣或曰地气
一也何為此方吉彼方凶此時吉彼時凶曰是則數為
之也實胚胎于人事也如堯舜醖釀宇宙太和元气地
平天成及桀紂而以塗炭生民為事其數應窮便致湯
武放伐斯固事數相根而气操其關籥者也不獨地气
天气亦然如中國處于赤道北二十度起至四十度止
日俱在南既不受其亢燥距日亦不甚逺又復資其温
煖稟气中和所以車書禮樂聖賢豪傑為四裔朝宗若
過南逼日太暑祗應生海外諸蠻人過北逺日太寒祗
應生塞外沙漠人若西方人所處北極出地與中國同
緯度者其人亦無不喜讀書知厯理不同緯度便為囘
囘諸國忿􁀳好殺此又一端也質文之運三代循環興
廢有定數皆自人事釀成當興之時天地如律囘陽其
气條達如鏡重磨其象宣朗當廢之時天地如律重陰
其气鬰閉鏡䝉塵垢其象湮闇此定理也占候祈禳原
為小數而警予責已仰思咎謝俯答明譴堯舜湯文以
來自有欽若昭事毋敢戲渝之道法在焉可忽乎哉鹿
湖潛老夫曰執气質而測之則但顯各各不相知而各
各互相應之通幾猶晦也夫聲气風力實傳心光受命
如響神不可測而當前物則天度同符格之踐之引觸
酬酢信其不二享其不惑此則有所以為物所以為心
所以為天者豈徒委之气質而已乎萬厯己未余在長
溪親炙壇石先生喜其精論故識所折𠂻如此
气論　潛老夫曰蜕形知气蛻气知神蛻神歸空蛻空
見理蛻理還物如是則物物已耳又何蛻乎世惟執形
以為見而气則㣲矣然冬呵出口其气如煙人立日中
頭上蒸歊影騰在地考鐘伐鼓窻櫺之紙皆動則气之
為質固可見也充一切虛貫一切實更何疑焉聖人合
虛實神形而表其气中之理西乾止會通于惟心彼離
气執理與掃物尊心皆病也理以心知知與理來因物
則而後交格以顯豈能離气之質耶此伏羲所以合俯
仰逺近而通類也愚者曰一切物皆气所為也空皆气
所實也物有則空亦有則以費知隱絲毫不爽其則也
理之可徴者也而神在其中矣神而明之知而無知然
豈兩截耶知即無知故不為一切所惑乃享其神是曰
大定(揭暄曰所以為气吾師言之矣气既包虛實而為/體原不礙萬物之鼔其中而依附以為用也凡諸)
(有形色有聲聞莫不賅而存之天地之間豈有絲毫空/隙哉罌瓶挈水閉其一孔水即不入气塞中也倒而縣)
(之水亦不出气未入也萬斛之石不能壓一气毬必气/出盡而後合千人挽舟中流莫進風吹之則飄飄然大)
(可移石飛山湧海震地小則吹箭吸流轉輪椎腹以至/鳥飛魚躍牛耕馬走肢體運動何往而非气之所為也)
(耶可見气之為气屬無形而有形若無力而冇力朝霞/之牖户雨後之山林其色倍麗是潤物之形而為之籠)
(罩者气也水揺而星擊目眚而燈花气動而日摩其影/非一是幻物而使之多者气也日月之初出也玻盒之)
(苑邃也水深而錢浮也物像像物其形倍真也是使物/大而逺近而顯者气也气之統體若一大鏡萬物之麗)
(于地者悉映于天故山市海市暗室一隙皆得轉吸而/見之大鏡之中不礙其分為各小鏡也不礙小鏡之即)
(大鏡也萬其水即萬其月萬其月即萬其影住去畢具/無有分别此其可見者其不可見者則以音傳如風聲)
(水聲人聲鳥聲諸樂作聲一時異嚮襍奏歴歴倫類不/相蒙掩即重垣昏夜間十方一耳可使達也至于虹霓)
(雲霞出諸色寒暑燥濕異諸性熏香鬯臭或緣于物或/畜于積聚散動静任其自然以為元通也元通至矣是)
(豈黭淺惉懘者所得而窺之也哉又豈洸洋執冒者所/得而滅之也哉  中通曰气無陰陽而充乎物則有隂)
(陽然亦相反而不相離也火中之气反為隂气故燃油/則光生而枯木無燄水中之气反為陽气故沸湯則气)
(上而寒泉不升且陽气遇陰始見故口中熱气夏日隱/而冬日顯也陰气遇陽始見故嵓中泠气冬日藏而夏)
(日出/也)
气暎差　魏朴亦言之矣空中皆气江海水浮射之其
叀綴之算影皆不直也置錢于盌逺立者視之不見注
水溢盌錢浮于水面矣此猶日未出而水光浮日初出
而不熱之理也澉川董漢陽榖謂京口至𤓰洲江面一
千三百餘櫓一櫓之力不過三尺則四百丈也中有金
山廣百五十丈南北水而共二百五十丈可以八十餘
艘作浮橋每舟二丈中虛一丈加版通行當名朝宗萬
嵗橋昔宋取南唐繫浮橋于采石雖暫亦知其可為矣
寰宇志京口江濶四十里蔡寛夫曰𤓰洲在江中也今
濶十七里憶崇禎乙亥測量言二千丈餘者以目光為
水光奪以水嘗飽視其中為極而所餘猶半也空中乆
視亦為日光所搖非固精凝定者測量空逺豈能準哉
(暄曰气能使物大气能使物顯气能使物近江中見逆/風使檣者隔岸望之舟已觸岸而久不廻帆乃知所望)
(之岸非真岸也又江中有洲此岸望之則洲近彼岸距/十分之一彼岸望之則近此岸距十分之一是知十與)
(一乃中數也故立清蒙差算法然地上浮游之气日少/而夜多䜿少而横多于差則蒙中有清清中有蒙蒙差)
(少而清差多要在算者之自得于心也彼中通曰測逺/須重表凡數測而後算始能無差又須  岸有樹或屋)
(或物可作準的方能測度不然則一線江岸左右無定/冝其不準也日初出大而不熱者地气横映故大气厚)
(隔逺故不熱也日午熱而不大者地上气淺故不大气/淺易透故熱也又日初出光切地圜之界力輕故不熱)
(日午光直射地平力重故熱日初出人目/力横視逺故大日午人目力上視短故小)
光論　文饒曰兩間變狀皆气光之所為潛草曰兩間
之光皆太陽之火也黄帝經曰天明則日月不明葢天
凝其陽精為日而月與星用之萬物皆用之説文光從
火在人上人正用天之火種而心正傳天之神光者也
以體質言之火用為燈而發光以理言之未有燈火之
前光之理已具矣愚者曰光理貫明暗猶陽之統陰陽
也火無體而因物見光以為體猶心無體而因事見理
以徴幾也晦夜昏黒地雖遮日空自有光人卧暗室忽
然開目目自有光何訝虎梟猫䑕之夜視耶气凝為形
發為光聲猶有未凝形之空气與之摩盪噓吸故形之
用止于其分而光聲之用常溢于其餘气無空隙互相
轉應也(暄曰气本有光借日火而發以气為體非以日/火為體也故日火所不及處虛窻空中皆有之)
(則餘映也然映日之光黄映火之光赤固為從類而月/星光白野燐光青暗室光黒則輾轉互映而遞減者也)
(水鏡玻璃能照物而不發光木葉塔影能發光而不照/物日之神光具各種異色從暗搖之而見閉而搖之而)
(亦見可見無物不含光性以气為體不専日與火也日/火皆气也  中通曰光小者不隔而影有窮時故徑寸)
(之火影不百丈光大者雖隔而影/不敵光故太陽之照光能含地)
轉光　日射地上之水或置鏡及放光石使火照之則
光入于屋梁今術家使人見光之法亦暗縣一鏡于衣
襟或袖口列燈燭香煙于地引人拜祝燭照鏡光搖鏡
則光見于壁或縣貓精與大金剛石則能成五色光萬
􁅝戊午老父在蜀為閔夢得公讞一魔術知其轉光梁
上射入暗室之鏡使男女自照鏡中見其前身以惑人
云
聲論　目以水照故物攝其中而見耳有三門故气貫
而留之乃聞目與鼻口皆當面直受之者也耳乃旁貫
中通者也气自有聲空自生聲惟耳攝而通之惟心静
而知之天以雷風為聲地以竅穴為聲皆陰陽之气相
摩盪而不已者也而人可知矣(暄曰气本有聲故物擊/物气擊气物擊气气擊)
(物皆成聲不相擊而气自飛亦有聲特㣲耳聲之始也/肺促其气于喉喉分于舌唇鼓其气于管管出于孔銃)
(之爆于空也雷之震于雲也空谷之傳呼眢井之遙語/也天鼓星裂釜鳴户響地下樂作也气擊气也鐘之搖)
(絃之馳杖揮空蟬振翼蚊聚蠅飛蟋蟀切股箭哮哨聒/石崖浪激松下濤生破櫺吹息委巷屧嚮無之而非聲)
(則無之而非與物相擊亦無之而非气也入于地穴藏/于瓮中倚于磬側静而聽之皆有所聞即萬籟俱寂掩)
(耳于深夜間不使有聞亦若有聞葢气以自飛不定而/復相遇也  中德曰气貫聲作心亦有聲黙誦暗記心)
(亦有字乃知想從心相意從心音矣中通曰氣之成聲/有二端一相擊而成于暄言之詳  一穿竅而成然穿)
(竅而不能成聲者更有二端或止獨竅气不能出入或/兩竅相穿旁竅走气气不能留况此則气不囘環于其)
(間皆不成聲故耳鼻之不如喉者喉因上有鼻孔内有/气管故耳使气管有走气之處而不専出入于會厭之)
(闗則啞矣不見簫管有損則不響乎耳之聞聲者聲入/于左必穿于右聲入于右必穿于左故左耳受聲則聽)
(在右右耳受聲則聽在左近不能辨逺則覺也今之治/耳閉者右耳閉則以葱貫左耳左耳閉則以葱貫右耳)
(理必交互/可徴也)
聲異　遯齋閒覽言歐公過高唐驛聞空中人畜聲父
老云二十年曾晝過此謂之海市酉陽雜俎言掘井聞
下車馬人物喧哄聲又公叙弟宿福清紫㣲院夜聞讙
呼聲皆是浙音人謂之鬼市曹能始名勝志云蜀中江
縣寧國寺有響壁若人䖍者按手而應則絲竹管絃聲
達于外太姥有空谷傳聲處每呼一名凡七聲和之老
父以問壇石熊公公曰峽石七曲也人在雪洞其聲即
有餘響若作夾牆連開小牖則一聲亦有數聲之應層
樓檻内門窻紙上大小破隙則風來作絲竹之音若高
山日暮聞城市之喧聲以日气斂而人静聽也愚嘗江
上晡出三山峽即聞魯港鳩兹之人聲風順夜静則山
頭聞百里不為竒矣(暄曰荒谷傳聲瓮裏藏聲兩者一/理也凡地逺者聲下則聽上中隔)
(則聲左而聽右風順則聲近而聽逺空中有聲所謂傳/也太西有益耳逺聽法與逺鏡同功  中德曰狗夜聽)
(最逺以得地气也逐虎者以邊鼓覆地雷之其聲入地/穴而愈震也  中通曰地中有穴地上之聲悉藏之戚)
(南塘以大瓮覆人聽鑿地道/或以竹筒貫地穴而耳之)
隔聲　私鑄者匿于湖中人猶聞其鋸銼之聲乃以甕
為甃累而牆之其口向内則外過者不聞其聲何也聲
為甕所収也(暄曰廣孝曾用此法造器械又燒空瓦/枕就地枕之可聞數十里外軍馬聲)
同聲相應之徴　夢溪筆談曰㕛有琵琶以管色奏雙
調則琵琶有聲應之以為異物殊不知乃常理二十八
調伹有聲同者即應若編二十八調而不應則是逸調
也古法一律七音共八十四調更細分之逸調至多偶
見其應便以為竒耳智按洛鐘西應即此理也今和琴
瑟者分門内外外彈仙翁則内弦亦動如定三弦子為
梅花調以小紙每絃帖之旁吹笛中梅花調一字此絃
之紙亦動曹師䕫鑢磬不應鐘猶之茂先知銅山崩也
聲音之和足感異類豈誣也哉(中通曰通在高座殿上/以足頓地而鼓有聲拍)
(掌則鼓不應因悟/曰亦各從其類也)
律吕　三分損一乃用二也三分益一乃用四也此一
極三之數度概也以十二候气配升降而始于冬至黄
鍾則李文利瞿九思所議其本環也猶内經脉與叔和
脉必互用也詳見通雅楊椒山告韓苑洛之元聲其統
也愚所謂節奏樂器高下疾徐清濁之間即今知古以
實用求妙叶者也象數有度其叶乃顯崔遵度以弓悟
琴丈絃尺絃皆具七泛十三徽焉愚因悟周期本具而
十二十五十八倍之分刌天然嘆此中節豈有絲毫强
哉詳見周易時論
五音七調　愚者嘗云周禮享廟不用商樂燕樂二十
八調無徴有疑者否段安昌以平上去入紀之末有上
平聲調則為徴聲紀之曰商角同用而宫逐羽音不可
推耶宫商角變徴羽閏乃旋官之七也遼史四旦各有
七調今時簫笛七調其此遺乎沈存中蔡元定所言合
字四字一字上字工字尺字凡字五字各有高字約為
十五聲其槩也詳見通雅(中通曰七調者淒涼調凡字/調閉工調正宫調乙字調梅)
(花調頂調也十三調者黄鍾調正宫調大石調小石調/仙吕調中吕調南吕調雙調越調商調商角調般渉調)
(子母調也以高下分調者直調也以曲名分調者横調/也而不離乎五音故簫笛南曲隔五必合如合四上尺)
(工六五而合與六同孔四與五同孔也用乙字凡字則/成北調矣然調中之高下亦有直有横如合與六四與)
(五本一孔而因气之緩急分高下者此横高下也正宫/之四即乙調之合乙調之四即梅花之合本一字而因)
(孔之升降分高下者此直高下也正如琴之十三徽為/横七弦為直耳至于曲名分調有階級升降循次而轉)
(者有逺近升降隔三而轉者有高字多而低字少者有/低字多而高字少者有急者有緩者此雖横調亦未嘗)
(不因高下而分也始知聲音之理無出于清濁高下升/降緩急之外者同符河洛音本天然不過隨時安名字)
(耳又何疑乎今樂非古樂哉如以本黄鍾旋十二律而/言宋燕樂以夾鍾清聲起旋故宫角互稱今之十三調)
(乃二十八調之遺/而名字又改矣)
樂節　愚者嘗因版魚而悟柷敔舊註泥合止而限三
聲其譌且數千年矣房庻曰木柷敔也而貫之為版非
明徴耶泠州鳩曰木音直正謂可以節樂均鐘木亦以
絃可高下移就審中節也鼓雖隐雷其槌合節或露版
以相錯琴有入慢正謂過曲轉慢猶曲中之賺也但任
泠衍則短長走版之清曲耳古用瑟笙葢笙呼吸皆得
聲瑟惟指㸃不用吟猱最易學也瑟實以配琴笙實以
和管箎豈有不合止于版眼而可聽者哉
中聲　程子謂中聲葢謂商與角之間角與徴之間也
椒山謂中聲謂定一中聲而高下轉旋十五字更不外
犯乃得何調也與亝謂中聲謂絃雖在彈聲實先起于
七徽而後上下從之也愚者曰皆有其故然必從臨岳
至龍齦四五徽之仙翁猶九十徽之仙翁也而急緩從
上而下有分矣辟天必東升西旋命門在中而必左升
右降為順也
高下定聲之數　高公曰聲之自下而上可節者在竹
得十七八字而止在絲可三四十字矣而子母互應可
以代用隂陽相環其理最㣲更竒者節節而上間缺一
節乃始成調北曲又于南之缺節者或加一節亦復成
調此自天然不可强也如階級然必越級而乃合要而
通之凡語言亦莫不然劉用潛曰琴凡二十四節而一
徽不取則百六十八聲四十九泛而散彈與撥颯八聲
共二百二十五聲除其叶同者則四十八聲備矣笛十
八字亦可分四十八也調則以合轉而言之(中通曰今/之七調自)
(極低以至極高計十九字然于高工字之上亦多不用/故最下為凡字調所用止十三字合四乙上尺工凡六)
(五亿仕伬仜是也漸而升之則每高一調低除一字高/增一字也簫笛六孔為六調後一孔與前之中一孔相)
(合又成一調故為七調也南曲/遇乙凡字皆閉用則應北曲矣)
天地人聲　鼓中空而外無竅者天聲也銅器無竅而
有唇窩者地聲也簫管開孔其聲流利轉變相續者人
聲也琴瑟絲實木虛聲可斷續乃天地人之合也故均
木用以度始直木無竅而相擊亦鼓空中之清气也故
用以按節(中通曰嘗欲作三絃小琴以磁鍾代/編磬拍木吹笙度諸詩歌亦一快也)
十二律隔七也九寸含少辟卦符也　五六十二禮運
表之和而月生貴十二之旁羅也參兩會于六而兩之
又四破之各三也十二辟卦配之一陽一陰交而生二
陰律娶妻吕生子據黄蕤交而生林也後此旋例矣連
起止則隔八也十二餘四猶用九餘三度成一例即寓
一幾何相廢耶馬班京蔡例參九也李瞿信都芳例寒
暑也吕覽含少三寸九分但以辟卦陽九陰六而數之
殆天符乎黄鍾復五陰為三十一陽為九非三寸九分
乎蕤賓姤五陽為四十五加一陰為六非五寸一分乎
對貫九寸矣大吕臨四陰二十四二陽十八為四寸二
分對林鍾遯四陽三十六二陰十二為四寸八分亦九
寸也太簇泰對夷則否皆三陰十八三陽二十七為四
寸五分亦九寸也夾鍾大壯二陰十二四陽三十六為
四寸八分南吕觀二陽十八四陰二十四為四寸二分
亦九寸也姑洗夬一陰六五陽四十五為五寸一分旡
射剝一陽九五陰三十為三寸九分亦九寸也中吕乾
五十四應鍾坤三十六亦九寸也愚者曰此恒配之端
幾如先天圖也用之簫管自有盈虛如後天圖(中通曰/近見喻)
(春山専此説侯气如信都芳埋扇可推然/京蔡之例亦不可廢用必以簫管為徴)
四行五行説　問中國言五行太西言四行將何决耶
愚者曰豈惟異域邵子嘗言水火土石而畧金木矣地
藏水火分柔土剛土為土石也朱隱老曰四為體五為
用金石同體言金而石隱矣周子尊水火在上次表中
土下乃列金木焉金木者從土中生出者也今所據者
地之五材也金為土骨木為土皮是也水為潤气火為
燥气木為生气金為殺气以其為堅气也土為冲和之
气是曰五行黄帝曰六合之内不離于五既言五運又
分六气不參差乎播五行于四時非用四乎易曰一陰
一陽之謂道非用二乎謂是水火二行可也謂是虚气
實形二者可也虛固是气實形亦气所凝成者直是一
气而兩行交濟耳又况所以為气而宰其中者乎神不
可知且置勿論但以气言气凝為形藴發為光竅激為
聲皆气也而未凝未發未激之气尚多故槩舉气形光
聲為四幾焉楞嚴七大地水火風空見識也地水火風
之四大猶之水火土气也有四實則有四空實皆空所
為也而猶有容餘之空故表空焉皆因人目之見而顯
見本于識而藏于識故表見識焉心藏神而主性腎藏
精而主命以見識表之亦可悟五臟六腑之實是二行
矣若欲會通正當舎二求一而後知一在二中謂之二
即是一謂之不二不一謂之三兩謂之九六謂之七八
謂之四五謂之五六無不可者且請學易
水　綱目曰水體純陰用則純陽上為雨露霜雪下為
海河泉井气有流止寒温味有甘淡鹹苦是以昔人分
别九州水土以辨人之善惡壽夭(河圖括地象曰青州/音角羽气舒遲人聲)
(緩其泉鹹酸荆揚角徴气慓輕人聲急泉酸苦梁州商/徴气剛勇人聲塞泉苦辛兖豫宫徴气平静人聲端泉)
(甘苦雍冀商羽气駃烈人聲捷泉辛鹹徐州角宫气悍/勁人聲雄其泉酸以甘此古就域槩分耳人因水土以)
(生生復資水土之气/移地亦變合詳上部)愚者曰人身之津液草木之汁皆
水也一气之所生也先天一生水為真陽而後天以形
用則體陰二生火為真陰而附物乃顯則體陽上律天
時凡運動皆火之為也神之屬也下襲水土凡滋生皆
水之為也精之屬也六之成一雪六出可以徴矣水火
一气呵則為水可以徴矣气呵煖動而遇陰則水見雨
亦如是也飲資于水食資于榖榖之精亦水也榮衛頼
之水旋土中而浮于土面榮内衛外亦是理也用之貴
别古人精矣自師曠易牙俞兒張華王邵陸羽張又新
劉白芻李季卿品天下之水性味不同葢古水官之遺
法孔子不以淄澠告白公乎志林三江味别蔡傅非之
亦非也許敬宗謂濟入河洑地南出亦以味别今揚子
江心有南零北零之異郭緣生曰濟入河與河不合滲
漉入地洑行而溢為榮今歴下發地悉皆濟水阿井其
徴也鄭樵曰山過山則分水過水則合楊慎曰山過山
分而性不分水過水合而性不合水性之别則班馬貨
殖地理詳矣論其極則庭州㶚水金鐵皆漏(庭州㶚水/在大荒之)
(外以金鐵承之皆漏惟角與瓠葉/則否拘夷山中有流水亦如之)德化之水煮鐵為銅
鄜延之川日夜脂流(即延安石油也以為煙墨松脂不/及唐詩二郎山下雪紛紛石煙多)
(于洛/陽塵)弱水溺毛黒溪元髕(南荒里溪水其水以塗樹象/至輒不去崑崙兒以塗身即)
(能乘象如家畜古所謂/黒崑崙今之象奴也)悉唐制角畔怯腐手(見佛/經)職方
外紀云西齊里亞沸泉如醋物入便黒翁加黒亞有水
噴出地即凝石者有冬月流而夏氷者有投鞭成泥再
鎔成銅者有色綠而凍成綠石者勿里諾山之泉物墜
其中半月便生石皮周褁其物福島無雨而大樹釀雲
气夜生甘水滿樹下之池度爾格有一海味醎性凝不
生波浪而皆不沉不生水族命曰死海水性不同如此
將怪而不信耶麻知幾水解曰九疇昔訪靈臺見銅壺
漏馬大史召司水曰此水已三周環水滑則漏迅迅則
刻差當易新水予因悟曰天下之水用之滅火濡槁則
同而性從地變質與物遷自别也蜀江濯錦則鮮濟源
烹楮則晶南陽之潭漸于菊其人多壽遼東之澗通于
葠其人多髪晉産礬石泉可愈疽戎麓伏硫湯可浴厲
揚子宜荈淮萊宜醪滄鹵能鹽阿井能膠澡垢以汚茂
田以苦癭消于藻帶之波痰破于半夏之茹冰水嚥而
霍亂息流水飲而癃閉通雪水洗目而赤退醎水濯肌
而瘡乾萊之為虀鐵之為漿麴之為酒糵之為醋千派
萬種言不可盡井水反酌而傾曰倒流出甓未放曰無
根無時初出曰新汲將旦首汲曰井華夫一井水而其
别如此行藥詎不擇哉有患小溲閉者衆不能瘥張子
和以急流煎前藥一飲立溲即靈樞治不暝半夏湯用
千里流水意也
火　自燧人鑽木取火教民熟食使無腹病周官司烜
氏以燧取明火于日鑑取明水于月以供祭祀司爟氏
掌火之政令四時變國火以救時疾古聖王之于火政
亦切矣時珍曰天之陽火二太陽真火也星精飛火也
天之陰火二石油之火水中之火也人之陽火一丙丁
君火也(心小腸/離火)人之陰火二命門相火也(坎火也遊行三/焦寄位肝膽)
三昩之火也(純陽乾/火也)諸陽火遇草而焫得木而燔可以
濕伏可以水滅諸隂火不焚草木而流金石得溼愈燄
以水折之則光燄詣天物窮方止以火逐之以灰撲之
則灼性自消光燄自滅故善反于身者上體天下驗物
則君火相火正治從治理昭然矣蕭丘寒火(抱朴言南/海蕭丘火)
(春生秋滅生木小焦黒陸游曰火山軍其/地鉏深則有烈燄不妨種植亦寒火也)澤中陽燄(壯/如)
(燄起水面/出王砅註)野外鬼燐(色青/聚散)金銀精氣皆似火而不焚物
者也樟腦獺髓皆能水中發火濃酒積油得熱氣則火
自生南荒有食火之民(國近黒崑崙/人能食火炭)食火之獸(原化記/禍斗如)
(犬而食火糞復/為火能燒人屋)西戎有食火之鳥(駝/鷄)火鴉蝙蝠能食燄
煙火龜火䑕生于火地虛舟曰春日火煙青冬日火煙
黒因乎時也然石熟物剛火猛油其偏鍾者也老樹出
煙堆草生燄其積菀者也礶可以閉火气紙可以遏火
舌因乎勢者也此皆物理之常而乍聞者怪異葢未深
詣乎此理耳震亨曰太極動静陰陽而生五行各一其
性惟火有二曰君火人火也相火天火也火内陰外陽
而主動者也以其名配五行謂之君以其虛無守位稟
命因其動而可見故謂之相天恒動人生亦恒動皆火
之為也見于天者出于龍雷則木之气出于海則水之
气也具于人者寄于肝木腎水膽者肝之腑膀胱腎之
腑心包絡者腎之配三焦以焦言而下焦司肝腎之分
皆陰而下者也天非此火不能生物人非此火不能自
生天之火雖出于木而皆本于地故雷非伏龍非蟄海
非附于地則不能鳴不能飛不能波也肝腎相火猶是
也(智按丹溪天火出木者以震為雷為龍實起于北由/東升而西降木為生气金為殺气也天地之間無非)
(火無非水也伏蟄于地可悟邵子用三/餘一冬煉三時之㫖致中和則交濟矣)東垣則以火為
元气之賊何哉周子曰神發智矣五性感物而動即内
經五火也五性厥陽之火與相火相扇則妄動矣火起
于妄煎熬真陰陰虛則病陰絶則死君火之气經以暑
與濕言之相火之气經以火言之葢表其暴悍酷烈甚
于君火也故曰聖人定之以仁義中正而主静(不落動/静之静)
(也/)朱子曰道心為一身之主而人心聽命焉火自中節
何賊之有(或曰内經止于六气言火未言及臟腑也曰/岐伯歴舉病機十九而屬火者五諸熱瞀瘛)
(皆屬于火諸逆衝上皆屬于火諸躁狂越皆屬于火諸/禁鼔慄皆屬于火諸病胕腫疼酸驚駭皆屬于火是也)
(劉河間云諸風掉眩屬肝風火也諸气憤鬰屬肺燥火/也諸濕腫滿屬脾濕火也諸疼痒瘡屬心鬰火也以陳)
(無擇之通敏猶以煖温為君火日/用之火為相火何怪後人聾瞽哉)愚者曰丹溪言君火
以名相火以位未暢也天與火同火傳不知其盡故五
行尊火曰君畜覺發機曰相或以暑為君火燥火為相
火或以暑燥火為陽火風寒濕之火為陰火或以有形
為陽火無形為陰火或以知識為陽火不知不識為陰
火有交幾馬析説不能盡須自得之人身命根種火在
北下七節之小心知識用火在南上膻中之宫城真气
伏于丹田清濁分于腦府思慮憂鬰過用則傷而慾焦
忿决尤難懲窒五志總歸心主而無原之心是何物歟
古人稱入火不熱者是何道歟其曰君火為人火而相
火為天火者猶之太極為體卦爻為用而邵子曰卦爻
為體太極為用也于是乎决曰天道以陽气為主人身
亦以陽气為主陽統陰陽火運水火也生以火死以火
病生于火而養身者亦此火水火交濟主之者心火無
體而因物為體人心亦然故提出不生不死之道心以
統人心實未嘗離也善吾生所以善吾死郭象曰養生
非求過分也全理盡年而已矣此醫所以貴治神為第
一也節嗜慾寡瞋恚陰平陽秘中和主宰相奉其君是
黄帝之心乎知此火為病源者少矣知此火為病而欲
絶之絶之不得而遂縱之豈享中道之恬愉哉中丞公
曰聖人因土竈以畜火因木薪之因金制之因水濟之
萬物享熟物之功而不受燔屋之禍其恩大矣明乎滿
空皆火君相道合者生死性命之故又孰得而欺之不
肖子以智謹識于此
木　五行以木為生气貞下起元帝出乎震人身象榦
枝焉體仁之道其天地之生機乎木獨反生其首在下
其華向上結實而傳核仁禪于無窮聖人于此喻種理
矣號為植物互有剛柔蕉蔓苔栭寄生之類皆本濕熱
稼穡之功首重百榖皁膏核蓏實為五果棟宇取材土
宜辨性神農甞毒藥有本草養生救疾莫備于此木德
之功大矣哉
種仁皮心之理　木之種在仁仁破核而化為根之腦
腦與根為本而外生枝内生柢焉脉貫于皮而中行气
焉故中空而不死皮連則生接樹者斜其皮倚而合之
即生截樹者倒挿順揷之皆有生者緒其皮即成根
金　邵子舉水火土石而不言金木朱隱老曰木則後
生于其陽金則水火入土中而成于其陰者也金用而
石隱矣楞嚴四大太西四行皆後之葢有説焉且問五
行金生水金何以生水乎老生夙學不能答也虛舟子
曰金石同體五金八石互相為用丱之在土直一石耳
石則生水矣本草金石同科石者气之核土之骨也精
為金玉毒為礜砒凝色而為丹青化液而為礬汞或自
柔而為剛乳鹵成石是也或自動而為静草木成石是
也含靈之為石自有情而之無情也雷星之為石自無
形而成有形也愚者曰天地之堅气為金輪而土中得
之凝為金石其生成也積久其化物也峻厲以其堅气
遂為殺气用者可不慎歟
土　土五行之主具五色而以黄為正色具五味而以
甘為正味是以禹貢辨九州之土色周官辨十二壤之
土性在人則脾胃應之(家語曰堅土之人剛弱土之人/懦壚土之人細息土之人美耗)
(土之人醜淮南子云土地各以類生人是故山气多男/澤气多女水气多瘖風气多聾林气多癃木气多傴石)
(气多力下气多􁁜險气多癭谷气多痺暑气多夭寒气/多壽丘气多狂廣气多仁陵气多貪輕土多利重土多)
(遲清水音小濁水音大湍水/人輕遲水人重皆應其類也)愚者曰土納重以養清主
静以載動居中以御四維之气故能和物能生物又能
殺物故能化物也岐伯曰地在人之下天之中明乎胞
豆之喻者居中之表法不昭然乎水火貫乎土中而生
金木濓溪示之矣土石剛柔以表坤艮而奉天化康節
示之矣百昌皆生于土而復于土藥之用土皆取其冲
和以安物沁罨以化物之用萬物本气以生乘气以遊
而安土以為養豈能離哉
水火本一　水濕火燥相反甚明而易傳曰水火不相
射何也愚者曰本一气也而自為陰陽分為二气而各
具陰陽有時分用而本不相離有時互用而不硋偏顯
有時相制而適以相成特人不著察耳天一生水而反
成陰潤之性地二生火而反成陽燥之性呵气屬火而
化為气水精液為水而反以成人果二物耶人身之腎
水也心火也時時交濟不可間隔以理言之智火也仁
水也理水也性火也是水直以火為性命矣不見夫雨
露霜雹皆陽气之蒸餾硝磺發而礮滴雷鳴而泉通春
火力深而礎石潤熱爐之下必有气蒸乎是火直以水
為性命矣不見夫螢燐珠珀皆濕气之凝聚薪經浸而
火不斷燈加膩而益明井油得水愈熾高奴之水肥可
燃乎日炙草木而滋茂行汁參茂補陽而口生津水中
之石擊之得火煉劍淬水而剛二者之用交濟相成莫
不皆然識者于此葢悟代錯之本一矣(暄日水火一也/論其質則相尅)
(論其气則相生論其形气之交則又相入水見火而死/而温泉沸湯則火之气能入水之形水見火而散而燈)
(脂爝蠟則水之气能入火之形論其極則又相變百沸/之油近鍋必冷伏中鑄錢爐煉不清海峽積潤飛燐不)
(絶霜雪之深必兆豐年此即陽極陰生陰極陽生之理/夫水化气而為火火化气而為水相變之道即相生之)
(道即互根之道也上中通曰水流下而趨中/有剛火性也火炎  而旋升有柔水性也)
水火南北位　魏莊渠曰北方水位也水气旺于北土
尅水而水少南方火位也火气旺于南水尅火而水旺
以四時言之水气旺于冬而寒水消水气涸于夏而夏水
漲火旺于夏其燄不揚火囚于冬其燄反烈愚者曰配
位者極物從類之端法也其用在乎推行化裁
藏火　棉花燒黒將灰收之香燃一絲去香則隱少頃
吹之復燃潛草曰杏仁灰包火楊梅可佩外域用火鴉
駝雞肫皮塗卵白包火又曰紙捲香入竹筒終日不滅
開則燃合則隱(竹木銃一發即朽塗卵白則能三發/故卵可撲火暄曰有長生火葫法)
金土　聊城人博山爐乃土和銅屑埏埴為器周籓或
以金沙土為之竟如三代器葢陶而不泑窖生青綠者
也永昌圍碁子取貴州土和鈆燒之顔神亦用鈆哥窑
鐵足皆取五金之气也
　　厯類
圜體　天圜地方言其德也地體實圜在天之中喻如
脬豆脬豆者以豆入脬吹气鼓之則豆正居其中央或
謂此逺西之説愚者曰黄帝問岐伯地為下乎岐伯曰
地人之下天之中也帝曰憑乎曰大气舉之邵子朱子
皆明地形浮空兀然不墜以世無平子冲之一行康節
諸公耳孔子曰天子失官學在四夷猶信世士不考相傳
地浮水上天包水外謬矣地形如胡桃肉凸山凹海自
徐元扈奏立厯局而崇禎厯書今成矣老父以學者從
未實究故作崇禎厯書約(暄曰有謂静天方者以圓則/行方則止也不知地形圓何)
(以亦止也且静天以外又何處尋方圓哉呉石渠炳易/象化機云地似空匏内虛外實故能吞吐呼吸此喻亦)
(切中中通曰方者以上為上以下為下圓者以邊為上/以  為下地居天之正中故人以各立之地為下不知)
(其彼此顛倒也今以簡平儀測天星每二百五十里差/一度金㓜孜北征錄云沙城鳴鑾戍夜視北斗在頭上)
(古梵塲長清塞則南望北斗/矣以此推之地非圓體而何)
黄赤道　圜六合難狀也愚者以𤓰蒂𤓰臍喻之渾天
與地相應所謂北極如𤓰之蒂所謂南極如𤓰之臍𤓰
自蒂至臍以其中界周圍為東西南北一輪是赤道也
腰輪也黄道則太陽日輪之纒路也斜絡于赤道半出
赤道内半出赤道外約周度十二宫而平輪之子午縱
輪之卯酉横輪之皆一也約為三輪六合八觚之分自
蒂至臍凡一百八十度自赤道至蒂凡九十度黄道之
出入赤道者逺止二十三度半此曰緯度(蒂至臍/而言也)七曜
所經之列宿則曰經度每三十度為一宫十五度交一
節其槩也(暄曰道為天中虛脈日月可以流轉絡于天/中者天圓體則中廣在天者以廣為就猶水)
(行于川必以/深處為趨也)
九重　月天二十七日三十一刻行一周水天三百六
十五日二十三刻行一周金天三百六十五日二十三
刻行一周日天三百六十五日二十三刻五分行一周
火天一年五百二十一日九十三刻行一周木天十一
年三百一十三日七十刻行一周土天二十九年一百
五十五日二十五刻行一周經星天四萬九千年行一
周宗動天一日一周所謂静天以定算而名所謂大造
之主則於穆不已之天乎彼詳于質測而不善言通幾
往往意以語閡愚者斷之如此其金水附日一周穆公
曰道未未精也我國有一生明得水星者金水附日如
日暈之小輪乎則九重不可定矣格致草云恒宿天七
千年一周宗動天四萬九千年一周而渾葢云四萬九
千年為嵗差一周謂恒星一周也不已自矛盾耶
逺近分輪細辨　月地近地能掩日五星六曜有時掩
恒星逺者遲近者速也舊説金水在日天下日天上皆
無確據若以相掩證之則大光中無復可見論其行度
三曜運旋終古若一兩術皆窮因知皆臆説也西國近
以望逺鏡測太白則有時晦有時光滿有時為上下弦
計太白附日而行逺時僅得象限之半與月異理因悟
時在日上故光滿而體微時在日下則晦在旁故為上
下弦也辰星體小去日更近難見其晦明而其運行不
異太白度亦與之同理愚者曰此非附日為輪耶問熒
惑嵗填去日逺近曰熒惑在嵗填内在日外葢為其行
黄道速於二星遲於日也木星在火外以其行黄道速
於土遲於火填星在木外其行黄道最遲也恒星無視
差七政皆有視差且以此斷
三際　三際者近地為温際近日為熱際空中為冷際
也日光蒸地火收地中火必出附天而止天火同體水
地相比也一气升降自為陰陽气出而冷際遏之和則
成雨如飯蒸之餾遇葢而水滴焉陽亢則為風陽欲入
而周旋亦為風初起之雲則飯甑之气也飄散不收或
騰或霧夜半陰气清肅而上則為霧結則為霜雨上冷
凝為霰霰墜猛風拍開成六出片則為雪陽气伏陰气
之内不得出爆開則為雷火气發越適映雲際其光疾
甚閃爍曰電夏月火气鬰蒸冲濕气而鋭起升髙至冷
際之深處驟沍為雹愚者曰黄帝五運篇曰風寒在下
燥熱在上濕气在中火遊行其間此至語乎日所到則
煖日去則冷一气為陰陽而自相盤旋者也三際槩耳
(暄曰西國三際之説未盡然也向日則煖背日則寒故/一石一牆之下皆有隂气如六月遊深崖入石室恒至)
(衣絮則地之内外未始無陰气也近地必熱際則山腰/之下不宜暴雨四川雪山不宜夏月不消也空中必冷)
(際則空中無時不有气亦無時不合雲無時不下雨也/冬月皆雪矣雨雹者至隂之气乘之夏月偏雹者非至)
(陽不至至隂之山夏月雹偏大者非至盛陽不足升至/隂之气至盛之陽飛濕乃猛至盛之陰結雹乃連雖然)
(陽生則為至陽陽死則為至隂故六月之晨煮水百沸/入瓶中錮閉之急入井底午取而出則氷矣陽死也有)
(六月為魚肉凍者亦倣此法可知冷無定際/陽隔則冷陽逺則冷陽死則冷不必空際也)
嵗差乃星度與日周差而嵗實無差　嵗差之説紛矣
智决之曰嵗差者恒星行度歴差于静天之度而嵗實
日周遂與恒星之度迻也日一年從西向東行二十八
宿三百六十五度四分度之一尚差一分餘而至六十
餘年差一度約積三萬年不足而復于原宿之度矣按
堯時冬至初昏昴中日在虛七度吕不韋月令日在斗
二十二度漢元和三年在斗二十一度晉太元九年在
斗十七度宋元嘉十年在斗十四度唐開元十二年在
斗九度半宋改綂天厯在斗二度元改授時厯在箕十
度至洪武甲子在箕七度嘉靖三年初昏室中日在箕
三度萬厯四十年在箕三度十九分十九秒起堯甲辰
至今癸未凡四千年共差五十八度六十八年又七月
一十三日三時差一度二萬五千一百有餘年差三百
六十五度有餘為一周天此均算耳細準未確也自漢
鄧平改厯洛下閎謂百年後當差一度漢末劉洪作乾
象厯有核嵗之法晉虞喜始以天為天嵗為嵗立差以
追其變以五十年退一度何承天增之約百年退一度
隋劉焯折取二家中數為七十五年又劉炫謂四十五
年梁虞鄺謂百八十六年祖冲之謂百八十三年唐僧
一行大衍厯則八十三年宋統天厯則六十七年元郭
守敬及許衡王恂輩測影騐气減周嵗為三百六十五
日二十四分二十五秒加周天為三百六十五度二十
五分七十五秒强弱相較差一分五十秒積六十六年
有竒而退一度定為嵗差上推則每百年長一下推則
百年消一洪武中元統大統厯不用消長之法而積分
猶仍授時也正統十四年己巳朔二至之晷有晝夜六
十一刻之文矣嘉靖初華湘奏嵗差三度五十二分五
十秒矣萬厯中利瑪竇入仍約六十六年八閱月而差
一度每年不及周天一分五十秒王曰俞云萬厯四十
年冬至日在黄道箕三度一十九分一十九秒八十微
赤道箕四度四分二十五㣲故内道口在璧一度外道
口在軫初度距今丙戌厯三十四年嵗差一分三十五
秒則今之冬至其内道口已不在璧而在室外道口已
不在軫而在翼其約之者法不一也格致草云嵗差二
萬五千年而周西渾葢云凡經星以四萬九千嵗一周
天或約二萬九千又約二萬八千葢其所差之理未得
安可執一法以窮之老父中丞公曰崇禎庚辰與石亝
黄公同在西庫公衍象正以易定厯妙哉然三乘六十
四卦以應六十年厯而以守敬萬法積之終不免于灑
派納虛也葢古以日為法也既云不及一度或一度大
則不必拘日以為法矣易以數為端幾而定于環輪静
天亦猶是也均列定限分别節度以日所行至者紀于
何節之分秒焉月五星所至亦紀之經星所行亦紀之
則所差之由與追差之合自犂然也或曰天不可見以
經星躔次為考静天何所考乎潛老夫謂算家遇不可
問之數則立商法焉商而兩測之而中之度于是乎定
今以静天環一定之分秒而使日月五星與經星皆各
行其遲速之行豈能逃乎猶之會通易幾者無往非河
洛則物物之未有物先皆歴歴河洛也因建此意以待
神明之士智曰此定恒法也而隨時測驗盈虛在其中
矣天運盈虛一年有盈虛一日亦有盈虛又多年而盈
多年而虛穆公曰地亦有遊欲據一嵗之測而定之乎
欲明其理理則如此葢從前止以經星宿天而日周之
不知經星亦自行于静天而静天不可見故無悟者(中/履)
(曰黄先生易厯先祖為圓其義朱康流年伯為黄先生/門人丙申老父廬墓卒時論業訊問海寧康流年伯報)
(書曰授時消長之法以推今測之晷影冬至先天約二/十刻矣所以然者元時為極消上推百年長一下推亦)
(應百年長一自元迄今三百餘年應益三分故象正小/餘二十八履按經星常移古今宿度分數不一冬夏二)
(至有時濶狹太陽時遲時疾安可一算哉然其冒準有/通徴不可不求其故也  暄曰方潛夫中丞公以易數)
(度為準而立商法一切紀之于静天之定度而後兩商/之葢嵗原無差也静天有一定之度動天有一定之至)
(周静天之度切動天之至以成其嵗節气齊而南陸極/嵗何嘗有差但仰視諸星稍移分許耳是可謂之星差)
(實是經星周天百十年移一度而遲速不等也按嘉靖/三年冬箕三度在南至迄今百三十餘年箕三尚在至)
(萬厯四十年箕三度十九分十九秒在至庚子冬箕三/度五十四分二十八秒在至則已進而復退不知凡幾)
(再百餘年此度猶不能踰南至而過也金水均算嵗一/周天然金自周小輪者强半水周小輪者三决不能據)
(其平日之行而定其周天之度也况經星跳躍不一甚/逺甚㣲又豈能據其平日所行一度與四五十度之均)
(算而定周天乎是經星之測亦難也天周大輪諸星頻/激小輪種種有差算亦種種有定算余與方位伯别有)
(専書問答以請教于神明之者二中通曰經星久亦移/動如觜宿距參漢洛下閎測得  度宋皇祐元豐間測)
(止一度守敬測止五分崇禎戊辰測之不惟無分更侵/入參二十四分矣又如北極天樞一星古測離北極二)
(度後行過北極今踰三度有竒矣是經星之居位不定/也西分經星之度與班固費直蔡邕皆不一也日法或)
(八十一分或三千四十分或九百四十分或三百六十/分或萬分且如守敬百秒為分百㣲為秒太西約以六)
(十亦不齊也况乎太陽行有遲連經星之行亦有遲速/乎嵗差者毎嵗日與經星相差或多或寡渾葢以經星)
(四萬九千嵗一周天為嵗差非也自堯甲辰冬至日在/虛七度至秦莊襄元年冬至日在斗二十二度凡二千)
(二十八年而差十五度半此百有三十年强差一度也/自莊襄元年至宋慶厯甲申冬至日在斗五度凡一千)
(二百九十二年而差十八度此七十二年/弱差一度也或多或寡之説尚何疑乎)
光肥影瘦之論可以破日大于地百十六餘倍之疑
利瑪竇曰地周九萬里徑二萬八千六百六十六里零
三十六丈日徑大于地一百六十五倍又八分之三(距/地)
(心一千六百零五萬/五千六百九十餘里)木星大于地九十四倍半(距地一/萬二千)
(六百七十六萬九千/五百八十四里餘)土星大于地九十倍又八分之一
(距地二萬五百七十七/萬零五百六十四里餘)火星大于地半倍(距地二千七/百四十一萬)
(二千一/百里餘)金星小于地三十六倍又二十七分之一(距地/二百)
(四十萬六百/八十一里餘)月小于地三十八倍又三分之一(距地四/十八萬)
(二千五百二/十二里餘)水星小于地二萬一千九百五十一倍(距/地)
(九十一萬八千/七百五十里餘)經星有六等皆大于地以逺故望之小
耳熊伯甘曰燈體如指半寸内熱不可堪炬體如拳三
寸内熱不可堪野燒如車輪三尺内不能堪矣西法測
日輪乃倍于離地之空處則地上焦灼何堪哉朱子曰
光者明之體明者光之用也體之中有内體焉真體也
有外體焉借所用以為體也西土之測日是合内體外
體言之也西用逺鏡四層皆凸外而窪内以窪近目能
拓小影為大層層轉取倍必累矣今日既在四層天晶
晶之鏡豈不増大猶如山寺縣燈一里之外便已見之
燈體如棗望者如斗豈非合籠與燈之體皆視為燈體
哉寧都邱邦士曰燈炬野燒大小逺近之熱誠然矣但
西法日輪之大未嘗倍于離地之空也按地球全徑二
萬八千六百三十六里九分里之四而日徑大于地百
六十五倍八分倍之三則日徑當四百七十三萬五千
七百五十二里九分里之五也其日離地中則一千六
百餘萬里視日徑且三倍有餘矣但日去地中一千六
百餘萬里倍之則日天之徑也以徑七則圍二十二之
法求之日天之周當一萬萬里有竒其三百六十之度
毎度二十七萬餘里西法又謂每半度為日之全徑然
則日全徑僅十三萬餘里耳何得百六十餘倍于地耶
愚者曰前言日輪之大倍于離地之空此算日離地三
倍足以破之矣而日火煏地未可解也天包日圜以中
為廣光气皆以中廣之處為衝則日火所衝如以寸火
離三寸之空而以掌當其燄煏何如耶斜陽則殺矣故
冬行南陸而中原寒也皆因西學不一家各以術取捷
算于理尚膜詎可據乎細考則以圭角長直線夾地于
中而取日影之盡處故日大如此耳不知日光常肥地
影自瘦不可以圭角直線取也何也物為形礙其影易
盡聲與光常溢于物之數聲不可見矣光可見測而測
不準也屋漏小罅日影如盤甞以紙徴之刺一小孔使
日穿照一石適如其分也手漸移而高光漸大于石矣
刺四五穴就地照之四五各為光影也手漸移而高光
合為一而四五穴之影不可復得矣光常肥而影瘦也
(中通曰所謂取影者以地影礙日而蝕月而火木土星/並二十八宿不蝕者必地影之窮也假日輪小于地或)
(等于地則地影且無盡矣故從月天以兩直線夾地取/日輪耳今之日光嘗用其餘光包地而交衝于月則日)
(之大定以半度為準明矣光肥影瘦之説通甞測之高/四百倍于其物之徑而影絶馬  中履曰陽光火體同)
(理而太陽則烈月與燈照階餘處即漸暗也陽光射階/則堂室户牖燦然顯白巨細畢見特于堂室再屏乃異)
(耳陽能令星月生光照物亦能令虛空之气生光照物/地影之易窮皆由于虛空之气有餘暎非日體之大也)
(以昏曉言之日未出而天光曙日已入而地猶白赤道/下為朦朧影者凡六刻有餘南北極為昩爽黄昏者各)
(一月有半豈地影所能盡障乎近于地者如此况逺見/于天乎以冷燠言之若日較地太百餘倍則地在日中)
(僅一㸃耳即以南北千里之殊止共一㸃而南無雪北/無雷寒暑气候逈然不同則是太陽不能偏蒸羣地而)
(曰日體逺過于地定足信乎但光大于物則影瘦光小/于物則影仍肥耳  暄曰太陽能生夲體之光所謂大)
(若半度者也能生對照之光日影所射近體而熱者也/能生互映之光日影不及如屋宇之下密雲之内朝霞)
(暮靄展轉相映者也日之為光者火也火气恒散天圓/體㪚之不得則必循天而轉以合于對極中亦抱地而)
(轉以合于前衝若水流包砥而後合也余甞于日沒時/觀其影射气中自西徂東抱地若環橋始知其影非直)
(行能隨物曲附不可以直線取也地徑二萬八千六百/三十六里有三十六丈日依半度算徑一十三萬八千)
(二百四十八里半大地四倍有餘光肥影瘦固然光小/于物光亦肥仍不可以直線取也凡罅隙之光皆具日)
(之全體故小孔射地方者必得圓形或雲上于天掩日/之半則諸孔所暎悉掩其半以盆水映漏與以逺鏡塞)
(漏中畫紙以觀日食所食之分秒畢形可知光無大不/包無㣲不現而溢于物之數也依立圓羃積算大地百)
(六十倍其徑不滿二十萬則半度之説可無疑矣有謂/逺鏡照物百十歩内其大數倍晶天一千六百餘萬里)
(與滿空之气層層相射則半度猶是逺映安知其真體/不更小于地徑乎  中通曰星月皆水體水能攝物故)
(星月攝日于體中而生光馬太西言日天之度或為二/十餘萬里或為數萬餘里言日體之大或為十餘度或)
(為半度未嘗定也通謂天可以度測不可以里測以度/測之度之大小可毋論矣界天分度以半度之説為是)
(然知其占日本天之半度亦不能與地較也通甞以絶/影之率測之地徑三萬里影當千二百萬里而絶地面)
(去日邊千三百五十一萬餘里地/影已不及日天而况諸星天乎)
左右一旋説　問左旋右旋何决耶愚者曰仲黙註尚
書紫陽註十月之交説之皆可者也高皇舉一星以視
月月漸逺于星然同行而一疾一徐謂徐者右行疾者
左行此亦説之可合而不遂决者也天左旋日月五星
右旋自人北面言之也日月星從西向東其周天各有
遲疾宗動天從東向西一日一周或曰厯家取捷是亦
一説也西法分為九層各為一種行法乃可立算間甞
窮之黄帝運气左升右降自人南面而言也東向西行
其天之習气乎其定理乎日月星在一气之中各有熟路
丸滚于槽槽西行急則槽中之圜物自然東轉而實西
旋順天但積差之度見于星宿似乎不與天同而每退
焉其分遲速者近地者疾逺地者遲也帶動之説固無
疑矣(暄曰天從東而西政亦從東而西日夜不停特以/政較動天稍有不及較静天則竝為左旋安得有)
(右轉/乎)
兩種定極　赤道之拱架三輪是静天之極也黄道之
拱架三輪是定日月星經緯度之極也半周天為一百
八十二度半而大統厯日自春分至秋分有空度恒多
八日秋分至春分有隔度恒少八日足知日天之心與
宗動左旋天之心不對每過北八度此義厯士鮮有明
其解者故須兩種定極以算之
日月行度　日一日行三百六十五度全數恒星天過
一度月一日行百五十三度遲周天十二度恒星天過
十三度月二十九日六時三刻合于日而同度為朔日
照月側為弦十四日九時餘日月對朢而見全圜曰朢
日光在月上其魂不見為晦日與天㑹一年而多五日
三時曰气盈月與日㑹一年而少五日七時三刻曰朔
虛其月行疾日行遲者以厯算自東行西紀度也月九
行者四方出入黃道者八與同黄道者為九也五星行
度詳老父厯書約
宿天　二十八宿為恒星天向以為與老天帖定今因
嵗躔冬至之經星漸差而乃知其自迻也其日四分度
萬分之一當二千五百分今作二千四百二十五分以
七十五分與天者郭守敬之法也小餘日加二十八分
者黃石亝先生之法也其曰星一日行三百六十七度
過周天一度謂之日行一度者指順天旋而算也
日月食　蔡邕言側匿許慎言朓朒解以朔晦月見此
厯差耳月質以日映為光合朔日食月質掩日也望有
月食地毬之影隔日也凡見月之處見食皆同而日食
則異其不當頂而斜迤者皆不見日食也故分秒各别
此質測也古人以占君相致儆者類應之心幾也(中通/曰平)
(行相距實引交周分時各有算法但日距限如在百度/外則日不食月距黄緯小于並徑則食若等者相切大)
(者不相涉/則月不食)
五星遲留伏逆　土周二十八嵗木周十二火約二嵗
各于大輪中跳為小輪人在地直視其上下則留迤行
則遲避日則伏如水車之旋下西上東則逆也金水遶
日為小輪乃日之餘體隨日而轉耳舊法詳厯書積日
為算耳即太西亦未推明其故也(暄曰金水遶日為輪/確矣水輪近日故速)
(于金至火木土又皆遇日對衝則遲留以至于逆近日/則伏也  中通曰兩間惟日為陽而月與五星皆陰皆)
(用日之光而遇日正衝則避及其逺則復來就之辟如/物滚槽中槽西行急則物反東轉且有激而跳為小輪)
(者此喻/竒哉)
四餘　月自南遡北交黄道曰羅其對即計所謂龍頭
龍尾内道口外道口也月行最遲之度曰孛朔不及中
成閏而閏生炁凡二十八年周是厯行之算節也宿曜
經出于佛藏而世以占命則物物可以端幾配應言之
耳術家執之世士不解豈悟極數之深幾乎
出沒異　每日遶地一周天下國土非同時出入也東
方先見西方後見東西相去七千五百里則差一時相
去四萬五千里則東方午時西方為子時普天下時時
曉時時午時時晡時時黄昏時時夜半知之乎
晝夜異　晝夜長短由于日之出入日行虛縮由于南
北極之出地高下中國處赤道北夏至近北則晝長夜
短冬至近南則晝短夜長處赤道南者反是北極之下
半年晝半年夜周髀已言之矣
節气異　日行赤道北為此夏至則為彼冬至日行赤
道南為彼夏至則為此冬至此言瓜蒂瓜臍之異也若
東西則出沒發斂以漸而異半其九萬里即差六時彼
為日交則此為夜交彼晨交則此屬暮矣
厯元　舊説日月五星行四千六百一十七年夜半冬
至其日月如合璧五星如連珠為厯元三統厯二千三
百六十三萬九千四十為復于太極大衍厯兼章㣲為
日法半之為天地出符數三之為四千五百六十當七
精還初之會又三三之為統其槩也太乙積年至崇禎
癸未一千零一十五萬五千五百六十皆立法臆定者
也(中通曰厯家大小餘嵗差皆不盡分數有必不能齊/者少則不覺積久差多故厯未冇數百年不改者然)
(改厯元不必改厯法即改日法亦不改所以推測之法/也隨算隨測除餘補縮則時時可立厯元而大厯元自)
(在/也)
開闢紀年　問開闢紀年有據乎曰伏羲至舜一千二
百三十年夏四百五十八年商六百四十年周八百七
十三年秦四十九年漢四百六十九年魏一年晉一百
五十五年宋齊梁陳隋一百九十八年唐二百八十九
年後五代五十三年宋三百二十年元八十八年明至
崇禎戊辰二百六十一年太西曰開闢至伏羲元年甲
辰一千七百四十年彼以一樹證之安知此樹何年生
乎佛言成住壊空相輪廻而已八十轆轤未覈也邵子
始以年月日時徴出元會運世以十二與三十相乘則
因闗子明僧一行而觸合之鄧綺曰以方圜積數至坤
十之亦十二萬九千六百之元數也以通期自乘亦元
數也是數之天符也必以西言為徴則一㑹之説耳
節度定紀　大統厯萬年厯毎嵗平分十五日餘為一
節新法春分後多二日秋分後少二日其二至則不殊
以日行贏縮也崇禎厯書春分後宿度有空度秋分後
宿度有共度何耶格致草曰葢嵗實厯三百六十五日
零三時赤道正絡天腰以子午為極黄道斜絡以亥巳
為極黄赤二道之交為春秋分南北二陸之盡為冬夏
至獨日天心北過宗動天心與地心四度往來共過八
度則春分至秋分合一百九十日七時四刻當以十五
日零十時五刻為一節气秋分至春分合一百七十四
日七時四刻當以十四日零六時五刻為一節气偶閲
萬年厯丁亥五月二十日庚申巳正一刻夏至十一月
二十七日癸亥丑初一刻冬至戊子五月初一日乙丑
申正一刻夏至十一月初八日戊辰辰初初刻冬至用
前法乘除為定本算之每時八刻以初一初二初三初
四正一正二正三正四八刻為準毎日九十六刻非百
刻也今日躔箕三為冬至倘從戊子冬至戊辰日辰初
初刻用前法乘除布算以推其後雖百世可知也西􁅝
雖云密近但圖象止四分九十度為三百六十度少五
度四分度之一每日列宿直度或空或共即二十八宿
刋度亦少五度四分度之一何以齊年今應照度加分
方無盈歉如箕九度六十五分斗二十三度八十分牛
七度十分女十一度十五分虛九度十五分危十六度
二十分室十八度二十五分璧九度十五分奎十七度
三十分婁十二度二十分胃十五度二十分昴十一度
十五分畢十六度七十五分觜五分參十一度十五分
井三十一度三十五分鬼二度柳十三度十五分星六
度五分張十七度二十五分翼二十度三十分軫十八
度二十五分角十二度二十分亢九度六十五分氐十
六度七十五分房五度六十分心六度五分尾十八度
四十分以上三百六十五度二十五分葢度率百分平
分黄赤之交應春秋分前後各一百八十二日七時四
刻然日天心過北則春分至秋分合一百九十日七時
四刻每十日應縮四十三分六釐太共縮八度二十五
分秋分至春分合一百七十四日七時四刻每十日應
伸四十七分四釐少共伸八度二十五分必毎十日明
書差數而後周嵗之内列宿無十六度五十分之愆忒
彼一日一度與春分後空度秋分後共度爽然自失矣
近惟海寧朱康流欈李陳䃤菴皆事黄石亝先生知􁅝
法山東薛儀甫究此廿年六合湯聖宏好讀書知授時
厯與黄俞邰善建陽游子六因良孺熊公而推之聞其
褐塞硏極不厭終當一决(暄曰日行于天原無伸縮惟/以地應天則中國偏居赤道)
(北北陸近其頂故春分以後日髙天濶必多行數日節/气始周其半秋分後天稍仄少行數日節气亦得其半)
(非天有伸縮以地均應/之偏也在他處又不然)
南極諸星圖　昔滿刺加國處赤道下南北二極此地
皆可測春秋分日正麗天頂冬夏至日距頂各二十三
度有竒彼人目境常見晝夜平亦常見南北極麗天諸
星無一隱者從閩廣南行六千里即其地猶是中國閫
閾非可云六合之外存而不論也故圖之缺西南二宫
者以各星距南極稍逺西南二宫偶無星麗耳若最後
圜圖老人星在鶉首則南宫矣其海石金魚飛鳥小斗
附臼諸曜于南極甚近近極星之度最細密故十二宫
皆有所麗不得不為圜圖智按唐志有行海中見南極
老人星下大星無數朱子亦甞引此矣今隘者且疑海
石飛鳥金魚附臼為怪何其不達耶智又按漢書藝文
志載海中星占一卷得無即此等星耶當時或姑置之
而不傳以疑未决耳
占最高法　密綴所言五星行最高以定占或曰萬國
豈同此嵗乎曰萬國各就其國測之則各國有各國之
最高猶之日出自遼東至甘肅則差四刻歐羅于中國
則日出差七時有餘矣南方居赤道下者極熱太陽南
陸北陸一交其國一嵗兩度春秋隋志云北有煮羊脾
而天明者今推之由煮羊脾之國再轉則有日光不沒
之國智按周髀言之矣兩極之下半年晝半年夜細推
之惟夏三月明冬三月暗春秋如黄昏
天地大小皆有環列應機分野非泥説也　枝山前問
曰下洋兵鄧老向歴諸國唯地上之物有異耳天象大
小逺近顯晦雖逺國一切與中國無異予因此知二十
八舍分𨽻中土九州者謬也然則一行兩戒何所取耶
太西破分野矣然知其一端而不知又有一端也潜草
曰環而列之無不可以類配應幾者以大地應天可以
中國應天亦可以一郡應天亦可以一室亦可古人因
此觸幾其占分野原非限定如甲子干支亦用分野可
推矣詳見周易時論
　
　
　
　
　
　
　
　
　
　
　
　
　
　物理小識卷一
欽定四庫全書
　物理小識卷二　　　　　明　方以智　撰
　　風雷雨暘類
風徴　陸機要覽列子云立春歸八荒立秋遊乎風穴
風至則草木搖落謂之離合風古呼風之術有之然列
子御風亦是寓言括地志云龍兊(音/脫)有四風穴洞之深
而通氣者類能生風不足竒也凡虛谷囘峽而曲者吹
裂笛直聲則風起長嘯之理即與此近余遊雁宕大龍
湫壁下老僧云羣拍掌呼風則風起果然按風術墨子
云以丁卯日或乙卯日燒三雉羽揚其灰風立至若立
止則又燒黒狗皮揚灰風即起萬畢曰焚雉羽可以致
風狼糞為烽燧大風不折江㹠入火藥逆風不囘駝知
風與猦母事别見陸游曰嶺表有瘴母起時圜黒久而
漸廣所謂孟㜑颶母也(智按説文颶當作䫻/唐有䫻海道可證)太西曰太
平海無颶風滿加剌則無風凡風之暴烈乃峰島土竅
激氣而發者也王柏云抱地旋轉而為風此論其槩耳
(暄曰凡動即生風張扇之鼓爐也人行長巷衣何以動/乎陰陽相驅即有動气連房密室中坐二門間則冷气)
(襲人此與拍掌/吹笛可以類推)
風行逺近　大塊噫气為風然孰為之噫王柏曰陽迫
陰而出耳春風上升秋風下降夏風横行冬風著土而
吼穴此以四時論行法也夫春期何嘗不靡草秋月何
嘗不飛筝乎風之高者其來逺風之下者其來近此以
高下論逺近也夫豈無一時而高下並至者乎鳴葉者
十里嗚條者百里搖大枝者五百里仆大木者千里折
大木者五千里此又以大小論逺近也夫搖枝折木亦
視陽夾陰之甚不甚發之暴不暴耳狂颷乍起曰風頭
豈無近者急而逺者緩乎惟以時之久暫計逺近者為
僅得之(暄曰風一日者五千里一日夕萬里二日夕天/下半之三日三夕天下盡風然風之行亦有遲)
(疾㣲風飄忽豈無口夕止百十里者乎暄嘗于盱邸午/炊得小北風逮夜及新豐則一晚之間僅四五十黒耳)
(不中履曰驗風送帆已費風之力矣朱子曰勁風旋轉/  停以天行之疾言之風亦有至疾者何如天行之速)
(耶彼不疾而速者又何物耶气凝為水而/下流與气聚而騖之為風自在差别中判)
南北風寒温之異　問千里不同風吹噫一也何以南
風温北風寒天學曰風屬于火日為君火地發燥熱横
被直騖從日而噓則為南風君火之气與風俱舒故温
從日而吸則為北風君火既縮而又吸動地而飄揚之
气故寒試觀人口噓气則唇温吸气則唇冷理可類推
中國所處日常在南是以有噓吸之異又問東風温潤
西風高燥何也曰海气在東故温潤山气在西故高燥
又日以東方為來气以西為去气斯其所以異也愚者
曰東生西殺南温北寒此常理耳(暄曰火死則吸如閉/火于瓶加于人膚而)
(不墜也日君火有死時乎同一气耳鼔之則涼噓之則/煖吹之則寒同一噓耳近之則煖逺之則寒日在南故)
(南方為近日北方為逺日日在南故風從南來/者恒煖風從北來者恒寒非有噓吸之異也)
雨徴　熊公曰竈突發煙平逺望之亭亭直上晴之候
也蜿蜒而起如欲上而不得者雨徴也葢雲將成雨空
中气行皆成濕性煙為濕礙不得上升故至宛曲將雨
礎潤將雨燈爆理可同觀朝日出光黯淡色倉白者雨
徴也日出時雲多破漏日光散射者雨徴也密雲四布
牛羊齕草如常者不雨若啖食匆遽似求速飽雨徴也
蠅蚋蚤䖟匆遽咂食雨徴也蠉蜎之屬倉皇飛騖雨徴
也穴處之蟲羣出于外雨徴也朔日至上弦視月兩角
近日一角稍稍豐滿雨徴也日暈白主晴赤主風色如
鉛者雨徴也潛老夫曰古人舉之矣京房易飛候曰晦
朔弦朢雲漢四塞當雨雲如水牛黒羣羊飛鳥五日雨
北斗獨雲必雨如兩人提鼓持桴為暴雨諺云月暈風
日暈雨東鱟晴西鱟雨下垂地曰白日幢烏洞返塢主
晴光日生兩耳斷風截雨日落胭脂紅無雨亦有風日
落雲裏走雨在夜半後月弓多風偃瓦自下河作堰女
作橋合羅陣風雨飄魚鱗不雨亦風顛冬斑卻是䕶霜
天皆是實徴非數占之例(暄曰月生齒星芒角滿天星/搖動天晦若低小星白如欲)
(墜螘蛭封商鷄舞魚浮水面池塘綠泑琴聲不清鼔音/不亮日酷無風背心獨熱皆雨徴葢雨者濕气之行故)
(屬濕之像皆應之而日酷背熱則又水生于火變濕之/兆也有曰雲如車葢十餘乃陽火之气必暍而落气如)
(煙或青或黒或黄亦陽火之气也雲如魚鱗名曰老鯉/斑者必暍于晴候五更忽雨日必晴雨候清晨日出必)
(復而惟先雲而日漸出者晴乃準也重中德曰月令廣/義正月首十二日毎旦以瓦瓶秤水  則雨多輕則雨)
(少葢水有潮候月有變遷此亦難決也中通曰當以冬/至後數九秤而決之  中履曰雲掩北斗口冇雨此以)
(北陰占之凡所云南耳晴北耳雨南閃千年北閃眼前/雲往東雨無蹤雲往西馬濺泥雲往南水漲潭雲往北)
(好曬麥皆以西南東北為斷然又冬夏不同南北之地/亦不同如自楚入豫春東北風亦不雨江南北先雷風)
(則不雨桂林毎雨必先起風黔多雨滇/多西南風其類未可執一各自有説)
雨異　史載雨粟博物志南陽小都雨榖如麥粟味苦
大者如米豆黄赤味如麥食之除心气患此他處吹來
者其載雨肉如肋或載雨血則似之而實非也楮記室
曰至治元年雨鐵則雷楔隕石之類耳天啟癸亥智隨
家君都門書晦雨血以著衣而色赭也
祈雨古法　董子言土龍祈雨之事王彦威驗李玘以
白蛇醫二甕青衣小兒擊甕致雨之事舊説有泥楓人
而環呼蜥蜴者此也成式目蜴與蛇私為親家智按異
物志曰魚躍蜥蜴從草中下共浮水上而交葢與龍通
气也蛇背傷蜥蜴輒銜草傅之或以口所含雹療之故
號蛇醫(一説純/黄色)潛山下九井旱殺犬投其中遂大雨(暄/曰)
(潭中有龍處投鐵雨立降雨中通曰或取即且燕蛙膏/血菵草而投潭中必大風  溢潭而後已一曰龍淵投)
(虎骨龍/即起)
雷説　陽在内而欲出故聲朱隱老注邵子書言八種
雷本草載霹靂楔治驚失心殺蟧止洩置箱辟蛀陳蘇
紹得雷鎚重九斤宋沈括于震木下得雷楔似斧而無
孔鬼神幽㣲不可究極愚者曰此亦通理因而曰皆心
也皆鬼神也亦冒通耳質測家曰火挾土气而上急廹
之際火焚而上附天土成澤而下星隕為石亦非星也
時珍言龍口有火光皆非火也燥欝而气旋則為閃光
高峰視其下雷雨如漚發非明徴耶燒樹及物陽從直
起觸之則焚焚則有焦焦則如墨耳雷書劉恂以黳石
當之李肇言雷州多雷秋則伏蟄人掘地食之妄矣此
自雷州近陽土中生物如封之類(暄曰雷乃太陽之气/升于雲中為陰气所)
(東陽气屬火雲气屬水以水淬火與相激争故發為震/撼而觸之者碎以其陽气故春生秋㓕北方寒有無雷)
(之國南方熱有無日不雷之境也或云雷有如鳥如豕/如猴諸異相能殺人此乃陽气所生之物乘陽而出故)
(渾身屬火猶水中生鯨鰐能殺人人亦得以制之耳有/時夾于樹中鋸而後拔有時入于人室不能遽出有時)
(伏地如彘掘之可食楊道和鉏折其肱趙陁將與之相/格雷州民揮刀踣之血流于地服正遇之魚佩羭次之)
(羽半石之草皆得以郤之遺楔如斧固煙與火土結成/者也觸人作字則煙暈汗流黒晰相間者也曾見三丈)
(之内發無彈之藥銃中人人為火气衝仆其面黒汗成/文不可推耶至于附气靈應神之格思不可度思兹且)
(窮質/測耳)
雹　史載雹毀瓦如拳如雞卵三出成獸徐鉉稽神錄
言雹與樓等嘉靖戊戌呉城雹開眼西山雹如斗天啟
甲子雹如人眼凡雹治狂熱正醬味然無病吞之則疫
元光元年七月雹董仲舒答鮑敞曰雹陰脅陽也气上
薄為雨下薄為霧風其噫也雲其气也雷其相擊之聲
電其光也二气初蒸攢聚相合風多合速雨大而疎風
多合遲雨細而密寒月則雨凝于上體因風相襲成雪
寒有高下陰气暴上雨則凝結成雹焉霰之流也敞曰
四月無陰十月無陽何以明不孤立耶董曰所資一气
也猶一鼎水未加火純陰也加火極熱純陽也純陽無
陰息火水寒則更陰矣純陰無陽加火水熱則更陽矣
葶藶死于夏欵冬華于寒水有温泉火有凉燄陰非無
陽陽非無陰也曰冬雨煖夏雨凉何也曰冬气多寒陽
气多上躋故人得其煖而上蒸成雪矣夏气多煖陰气
自下升故人得其凉而上蒸成雨矣愚者曰漢初董子
早精此理故載之今以三際質測急切成就抱气在中
故雹常具竅
霜雪　霜前冷者陰气在先露遇陰逼而為霜故先冷
也雪後寒者陽气在先水逼陽死而成雪故後寒也雪
花六出者圜一圍六同體相依直輳即離平輳即合此
亦空中旋气使然也(露為夜候之常故空冷而成霜先/煖而起同雲變北風而成雪春五)
(出以煖而/稍化耳)
天漢　以逺鏡細測天漢皆細星如郎位鬼尸之類靈
憲注曰水精為天河謂星為水之精也周易時論曰河
漢同坤艮之維今按之周輪金魚海鳥與井參之間箕
尾之間相接矣黄帝素問以戊巳望黔天之气而表五
運葢其指也㣲哉
凍成花鳥草木之形　嘗見紀載河凍有魚龍花草形
或在屋瓦上有之類以為祥異格致草曰崇禎壬申臈
月余樓簷瓦凍為花草獅鳳之形嘆曰蜃气象樓臺廣
野气成宫闕是凍亦偶然合之如雨豆雨麥偶象豆麥
耳松蟲之毛象松柑蟲之色象柑濕熱所蒸頃刻漫山
布嶺耳日口鼻腸胃畢具可以通觀又如落星為石象
狗首便曰天狗不知是火吸土气或至火際一經鎔煉
如陶土成甎故初落熱不可摩又見星石久藏變小亦
緣火初煉土急切成質苞含有气久則气消而質自斂
雹竅亦然雪霜霧露之後㣲風飄漾往往成紋耳愚曰
光气與形象互成既有形象必有所肖何足怪乎(暄曰/廣昌)
(劉季夫丁丑春雪凌數日殿門貼梅花瓦覆蓮花野/老曰豐兆也葢雪凍則土堅蝗絶而芒種時有雨耳)
虹霓　老父為南璽卿時夜無月而見斜暈如虹范質
公大司馬問其故老父曰天地體圜日光又圜故凡暈
光無不圜者特斜見于地上則橋起半規耳陸農師噀
日徴之是也夜見者空中别迸火光如春秋恒星不見
之類其光穿地則為五色暈矣范公問其占曰以端幾
類應而言為陰勝陽或曰淫徴何也曰因古有虹為淫
气之説也方士于東海見虹處掘地得紅蟲為媚藥亦
取其類應耳
彗　滿空皆火近天極熱如窑中無光投物則發光耳
此皆地气迸上帶物入此熱際而火光迸射其久者气
結厚大隨輪天轉去地尚近非列宿之天也占為掃舊
布新亦以類應言也大風雨則解萬歴戊午彗射紫微
謂之蚩尤旗(舊説天使天暉天雁天保祥也地鴈梁星/醟頭天狗妖也爾雅曰犳約質測之皆空)
(中火迸大/則芒彗耳)
黒子　日中黒子葢恒有之或見或不見太白有二黒
子填星有四黒子旋轉其上其暈而為黒子者則光所
盪也其以占言者亦以人心觸幾而以時日斷也左藏
一言于夕陽時見滿天黒子囘首向池中觀之最明飛
動不一踰數刻而散(中通日金水二星附日為輪正在/日下則為黒子其大小相鬬則光)
(暈盪出者也滿天黒子乃陽光忽㣲其/星現為黒影入水气盪故飛動不定耳)
已疾諸火　炙艾火者宜用陽燧火珠承日取太陽真
火其次則鑽槐取火為良若急卒難備即用真麻油燈
或蠟燭火以艾莖燒㸃炙瘡不痛金石之火烈于草木
之火是矣八木者松火難瘥柏火傷神多汗桑火傷肌
肉柘火傷气脈棗火傷肉吐血橘火傷榮衛經絡榆火
傷骨失志竹火傷筋損目也梁書載武帝時有沙門從
北齊齎赤火來其火赤于常火而小云以療疾貴賤争
取之炙至七炷多得其驗吳興楊道慶虛疾二十年炙
之即瘥咸稱聖火外紀云納波里有火山百洞入洞皆
以療疾
死性之火　炭者火閉气而死者也無生性故葬用之
麩炭灰斷蟻路可驗也冬夏二至前以土炭垂兩端陰
气至則土重陽气至則炭重収茶于瓶麩炭置上濕气
不入墨膠硯滑麩炭可以磨之本草焙炙用麩炭者取
易息而力和也觀礁之毒可知火各有性鏡源曰麩炭
啞肺而釜底煤能消火(暄曰釜底煤能収暑熱猶油餅/能食油膩油膩出于餅見油膩)
(則収以其枯也煤為火之窟宅見火則収以其死也麩/炭亦然彼附子參茋過炮無補冇損亦可知也  中履)
(曰煎油鍋有時忽燃若入滴水與投菜物則其/熖愈張惟以鍋葢葢之則息亦閉火之理也)
貯火油與滅火法　宋康譽之昨夢錄曰高麗之東出
猛火油盛夏日力烘石極熱則出液他物遇之則為火
惟真琉璃器可貯之西北防城庫掘池蓄猛火油不閲
月池土皆赤黃又别為池而徙馬潛草曰南番泥油水
不能滅乾泥龜灰可撲四川井油見水愈熾周顯德中
越裳獻猛火油三佛齊獻火油皆同一類愚者曰水中
生火所以水不能滅惟細土可以熄之物理所曰火發
房屋可投雞鴨卵及大泥團石碑衙扁撲之亦止其畜
水激輪飛注者上也種鳳尾蕉辟火愚者見屋焚蕉枯
者多矣種成高大可殺火勢亦火龜山雞禳火義耶(火/蕉)
(受火釘理収火气耳燎原/則傷隆慶張祉投碑息火)
石竹火　破石以鋼䥥刮之則火星出紙煤承之即燃
取火于竹以乾竹破之布紙灰而竹瓦覆上竹穿一孔
更以竹刀往來切其孔上三四囘煙起矣十餘囘火落
孔中紙灰已紅石火烈竹火易取常用無毒
續火　杉炭麻楷草紙易燃留火則棗蠟類也馬觀載
暹邏有打魔香乃樹脂遇火即燃以塗舟水不能入外
紀渤泥在赤道下片腦極佳以之燃火雖沉水中其火
不滅直焚至盡
火異　青布衣大紅西洋布及人身之衣气盛者皆能
出火都卭三餘贅筆曰吳綾出火工家多以脂發光人
服之手摩蒸鬰宜發光也劉乾監居庸草塲火從中起
以前積時冬有泥雪堆疊蒸鬰故發火老樹出煙以至
雷火依之而起者亦以根枯气通陽气從下至也晉惠
羊后出火女子積思發火焚身則人身心有火鰉魚石
首魚樟腦獺髓能水中出火石灰油紙釀酒皆有出火
之理唐西域所貢火玉即登真隐訣云江州高安縣之
燃石也以水澆之並可燒香以鼎炊物可熟置之則冷
蘇頌曰密州九仙山有火玉擊之内有火南中志母斂
縣有剛火又古石山有石鑛火燒之成流支鐵甚剛孫
水入馬湖處有絮石火燒成剛鐵又一種也阿耆㜑池
在泥㜑國吐蕃西其池周二十餘歩以物投之即生煙
燄縣􁄟炊之須臾即燃煻煨池在遼東北有太宗烽火
臺五里間有火穴名煻煨池夜明如晝或有物去池三
十歩無巨細脅入池中物類志引作煨煻池按藏經言
火城中煻煨可證當時語格落蘭得之地多火砌磚石
而居之仍作溝以通火熱物即蜀中火井可證也雷火
所及金石鎖鎔而漆器不壊王虛舟物理所曰雷火焚
砂石佛火焚金鐵于他物無損存中曰雷火鎔寶劔而
銷不斷莊綽守南雄大雷破樹而福惠寺普賢像亦裂
獅子金飾與像面悉消釋而其餘采色如故(暄曰可知/無物不有)
(火性觸之摩之積之而發然陽火尅陰陰火尅陽類有/不同耳  中履曰唐劉餗曰江寧有晉長明燈青而不)
(熱則寒火類矣正與赤火對燒酒/染青衣可㸃之以送客而衣無傷)
陰火潛燃　徐兢記自四明之高麗黒洋夜火熠熠李
元陽記西洱冬夜起風水面火高數丈洱水醎自分水
崖下河魚不入與海同故也曾弗人曰吕宋客言船上
夜以淡水茶潑海則見火起小西洋一處海火夜盛持
器汲起滿器皆火光滴入掌中光亦瑩然可玩
野火塔光　格致草載西言火在地上皕物則明春夏
之夜多野火人稱為鬼燐而從深山大谷見者曰佛燈
聖燈云夫野血化為燐腐草化為螢具以气質滲漉土
上為風雨日露所滋照其質雖化其气尚在故或為螢
或為燐春夏間地气上升火隨地出然得風日疏㪚使
其上歸晶宇下歸地中則不作光怪惟久雨乍晴上下
皆有冷气致火不能散去横騖地上偶逢膏膩之气則
燃而成光或牛馬人畜血濺之處膏膩稍重光遂轉大
一等鬼火燄幽數㸃聯珠人逐之則退人去又復依人
者理亦膩气所致體質輕㣲人行衣衫動處皆有㣲風
逐之則風噓故退反則風吸故復依人一等在墳墓上
出入又或在荒壇冷廟遞相傳走葢墳墓有尸气之膏
膩壇廟有燈燭牲血之膏膩也至于地火燒禾更當觸
類此必久雨乍晴當夏而冷乃有之田面既有濕气又
有陰冷气在空中當夏火气不能疏越逼入禾苖如腐
草延燒農家急放田水令乾乃可免葢水乾則下面冷
气減火气疏越不至燒禾葉理也故軍中刀鎗上火起
其理亦與野血同又曰塔放光者地中真火以上騰為
本性而壅閼和合于土上故蒸為温气發育萬物風雷
雲雨霜電虹霓無之而非是者上騰之性每依直物而
起偶此塔有藴膩凝滯之气相觸則附麗發光與野燐
同理試觀乎雷亦火也每依牆杆棟楹有披擊出聲而
上者可觸類也王虛舟物理所曰峨眉五臺佛燈偶飛
近人手搏之皆樹葉非其證乎佛充滿于法界謂之佛
燈固宜人身有光特不槩見其異者亦有壩上龍文五
采之類彼菩薩佛像頭上每作一圜光非無故也石首
魚仙人杖白茅根桃膠皆夜或放光(暄曰太陽之气為/濕所鬰則生光故)
(附于物朽木腐草螢蟲生之附于水海澨江湖田澤生/之附于气則為野火陰火或聚或散與雷火同理不必)
(脂膏血濺也若必脂血則廬杭之野燈常萬炬海中以/杖擊之其光煠然臨卭火井及薄火洲萬年如是何故)
(也/哉)
空中取火法　爾雅艾氷臺郭注邢疏未嘗言取火之
事陸農師乃引博物志云削氷令圜舉而向日以艾承
其影則得火故名氷臺敝座師楊用賓曰凹者光交在
前凸者光交在後然則琉璃有火齊之名亦以其光取
火也若以燒料作火圜珠以紙艾等承其後即可得火
西齊里亞有巧師名幾墨得曾鑄巨鏡以燧取而燃艘
(中通曰火本無形藉物發光或兩物相擊而出或兩光/相照而生無處非火但不見耳如鐵擊石竹擊木舟擊)
(水皆有火出物透明者毋論水晶琉璃琥珀陽燧氷臺/凡物圓形皆能取火日射物中物中必有一日日本圓)
(體遇圓物則光聚内外相照光必相交/凹交于前凸交于後故于交際得火也)
改火　王劭曰炭柴草木煎煮气别則改火去疾可推
唐重寒食司爟法存春以乾榆鑽乾柳四時一例魏子
才醫痰有驗吾桐趙公釴曰勞薪可識青赤分殊何為
不信
　　地類
陽气生地脈　多埋石硫者其地煖泓禪師告張説造
地法可類推之愚者曰地中火气行遇濕凝石即成地
脈物惡冷而向煖屋北有高牆則人煖而气旺气旺則
外不受侵以雄黄椒封壁足以逺濕乘生气審藏聚即
此意因而嘆曰生我之骨月能蔭後世子孫人信之矣
然則此心陽明之神能自蔭其後世何反不信耶(暄曰/葬家)
(棺多置硫則气煖骸久蟲蟻不生屋北牆煖/在赤道之北則然若病疫傷暑又當穴牖矣)
水患説　人以水生以火死葢以水火交而生以水火
濟而養以水下流火上炎而死也天地開時初有水荒
天地壊時火急生風而吹壊矣一元中之一會其始亦
有水厄太西言洪水時亞你墨尼亞為甚猛雨四旬地
面全沒止遺諾戹數人考其時當帝嚳之八年壬辰云
中國洪水在堯時是一徴也林孟鳴考堯時水患有十
七年揭静叔考有一百五十八年引竹書堯十九年命
共工治河六十一年命崇伯鯀治河六十九年黜鯀七
十年錫虞舜之命七十五年司空禹治河八十六年司
空入覲是則先用共工治水次用鯀皆以堤水無功而
導之成功者實終于舜攝之己巳嵗也舜歴試後乃使
治河書所謂納于大麓孟子所謂舉舜而敷治焉史記
堯使舜入山林川澤暴風雷雨帝行不迷蘇氏曰洪水
為害堯使舜入山林相視原隰正與尚書孟氏之言合
而孔叢桓譚乃改大麓為大錄張萱以為壇會諸侯徒
爾紛紛不知舜實治水也益烈山澤水气盛火气㣲故
用烈刋木便相視亦用烈國語共工從鯀四岳從禹䟽
川導滯史記殷世家契長佐治水有功然則禹之治水
益佐之岳與契又佐之矣國語太子晉云共工墮高堙
卑以禍天下皇天弗福共工用滅有崇伯鯀稱遂共工
之過堯用殛之羽山虞書曰静言庸違象恭滔天言水
不治也愚者曰古時水患甚久當營巢時亦有甚不甚
史書頗簡今合觀之瞭然矣治水之法隄遏最下導之
為上孔子贊禹曰卑宫室而盡力乎溝洫溝洫即治水
之上策也何待賈讓畫三説耶張江陵居正在政府集
門下談治河刑曹商為正獨無言公問之商曰河不可
治江陵黙然以為得遂遷御史愚者笑曰闗並謂禹治
水時空平原東郡以為積瀦以入東北海其勢易馮逡
欲濬屯氏賈讓欲徙冀民皆因而導之之意也然有説
焉以安堵之郡邑讓河今可行乎人各䕶其土著誰肯
無亊而徙其田宅耶是與羊謀其羞神禹所不能行也
縣官嵗費數百萬徒潰中飽不如巳之聽其決後乃下
哀惻之詔為之移措安置當委之河者竟委之旁分浸
淀者旁分之豈不永逺安瀾乎哉是在明君哲相不言
而黙運耳
水忽清忽變　菽園曰渝水明耀浮光上燭次早視之
宛如豆汁踰三日始澄清則火气忽從此騰出如將雨
而池面變也黃河之忽清或以為有神物澄之其實乃
地中之清泉瀵出而清也建炎己卯清波門竹園湧血
成池乃水濁赤似血耳論其理亦熱蒸所致火气溽發
如麯之漚紅也
弱水死海　弱水不載物乃气下旋急吸也死海不受
物以汁厚上衝气急也外紀曰度爾格内有國曰亞刺
比亞有一海長四百里水鹹性凝不生波浪常湧大塊
如松脂不能沉物不生水族名曰死海
地生毛　齊世家謠曰視地上生毛晉志咸康初年及
太元二年十四年地皆生毛京房孫盛皆曰人勞也宋
紹興三年八月浙右地震生白毛韌不可斷王振之時
紹興府山移平地地動白毛遍生此乃地中之气因垀
衝破故陰濕生芒如毛其韌者其气蒸急而堅也如菌
之出有脆者有堅如芝者
水行洊勢　習坎言洊至佛言滴滴相續而成水浸在
下流然有江漢漲浸月餘而金陵淮吳不浸者可知其
洊矣至于流迅而激引之則水不自知其上下惟其閉
于筒内而有出路耳閉于地中吸上山頂更何疑焉(暄/曰)
(物空浮疾水湧水遲故外浮者恒倍于内中流者恒迅/于邊流行之水力于停貯之水湍激之水力于流行之)
(水/)
水鬭水立水斷地湧色變之異　左傳魯襄公時洛榖
鬭紹興中田水直行平地數尺程氏井溢二水相鬭徐
禎卿異林云𢎞治戊午蘇杭湖池水忽騰沸高三尺久
乃復張元長言東西洞庭相鬭气湧水波千里喊沸而
濱湖一館中硯池亦應之其水陡然立起楊大權言萬
厯壬午七月大風雨楊扇湖水東吼壁立如城垣湖西
頓涸居人亂走其上得古器古錢甚多久之風止湖水
汩汩而下無倒瀉狀愚者曰老父記萬厯戊午馬湖青
羊二江合湧逆上岷江水立數十丈周勒卣言花瓶水
溢其井亦溢葢气起相應也(金罍子言正德壬申海溢/城邑水湧二丈歐宗衡曰)
(萬厯丙辰端午贑河驟漲千里城舍淹沒魏冰叔言寧/都蓮山頂佛座下有泉眼雷雨則溢出甘健亝言南豐)
(軍山頂泉溢為嵗祥方中徳曰京房言井溢道人死耿/恭得泉為忠感然泉溢出乃常理也交桂水下肇慶常)
(浸己丑五月金陵以下海嘯水湧十餘日若蛟起壊村/舍更不足異矣  戴移孝云揚子江曽斷流一時許沈)
(天士云甲午年寡婦磯下有渡船過江見江中心乾到/底久而後合中通曰此或江驅洲沙擁起繼則推去耳)
(而暄曰水乃陰類故月臨潮起適有陰气與月類者聚/  葢水上則水湧立聚而居二水中則水交馳相遇即)
(鬬气抱迴環則立如城垣气從地内鬰發則水自瀑起/气從江心衝出則水或斷或分第气有陰陽攝者陰而)
(衝者陽耳壬寅七月新城鄉忽從地湧出崩山凡數十/里紅黄如脂公剡言癸卯九月江漢水漲自楚達金陵)
(始至色黒如/醬浸三旬退)
潮汐　山海經以潮汐為海鰌之出入藏經以為神龍
之變化葛洪以為天河激湧金樓子以為鯨謬矣博物
志云潮繫日月若鼎之沸元耿伯宣謂方儀之運大水
承之气有升降地有浮沉而潮汐生焉皆臆言之也至
元吳彦夀答起崖書謂月與水陰類相應張封演曰月
周天而潮應古洲曰朔後三日明出而潮壯望後三日
魄見而汐湧每嵗仲春月落水生而汐㣲仲秋月明水
落而潮倍減于大寒極陰而凝弱于大暑畏陽而縮陰
陽消長不失其時故曰潮信即潮汛也每月十三二十
七日曰水起是為大汛各七日初五二十日曰下岸是
為小汛亦各七日久晴雖大汛亦不長凡潮生則水長
但期至有逺近鎮江至大海五百里十八日辰時潮至
浙江至海三百里則十八日丑時至潮之大小隨月月
高潮小月低潮大瓊館志江浙欽亷之潮皆有定候半
月東流半月西流潮之大小隨長短星不繫月之盛衰
明州潮月加子午則長朱子曰余襄公言潮汐甚詳王
清臣揮麈錄曰浙海門有赭山龕山溢于沙潬故猛而
為濤非徒狹也邵子曰海潮者地之喘息也所以應月
者從其類也徐明叔傳墨卿高麗錄與姚寛耐得翁就
日錄皆主元气呼吸之説但謂地浮水上則陋矣朱隱
老言月麗卯酉則潮應乎東西月麗子午則應乎南北
采珠者入海底間遇潮則水湧而下虛焉潮高十丈下
所虛亦十丈以水則虛以气則實采珠者中其气輙病
地之喘息寓息于風生气也寓潮于水死气也太西曰
月為陰精與水同物凡濕潤陰寒皆月主之既為同物
勢當相就如呼吸然潮長之時江河以及盆盎無處不
長長則气入水為之輕潮降气出水復故重今人以瓶
盛水每日權之輕重不等亦此故耳獨小水之處升降
甚㣲人所不覺也水族之物皆望盈晦縮故月虛而魚
腦减月滿而蛤蚌實也草木資潤無不應月月滿气滋
月虛气燥故上弦以後下弦以前不宜伐竹木為材易
蠧生气在中也張僧鑒潯陽記雞籠山湧泉如潮朔朢
尤大番禺雜記早潮下晚潮上兩水相合曰沓潮而潮
亦有異者暖姝由筆曰廣東海一潮韶州有雌雄泉兩
潮柳州昔相嶺西麓下有潮井廣百畞一日三湧三落
張佳𦙍記滇大華山泉曰聖泉一名海眼應子午卯酉
而潮曰三潮者夜不見也外紀戹敺白亞海潮一日七
次元中記貴州城外有漏汋一日百盈百涸應刻漏或
云五十盈五十渴安寧州有潮泉一日三溢三蘸連州
水下流有斟泉一日十溢十渴尤異者輿地志移風縣
有湖雞鳴長旦清如吹角每鳴應潮至䖍州濓泉旁數
里有泉日三潮崇禎後不復至楊穆西野雜記錢塘江
隣海口有子午潮不爽諺云潮過夷亭出狀元宋末過
之果出衛徑自嘉靖甲午以來不惟不過夷亭錢塘江
邊或旬日不至時人謂之凍死潮宋末潮不至亦可知
矣愚者曰人日夜五十營萬三千五百息一呼一吸脈
且四至水當火烹百沸百止亦气之上下也潮之應月
月行有南北陸地異或不同耳(暄曰月為水精以月主/潮者是也月之所臨則)
(潮气為正攝月之對衝潮亦起為反攝月之气從前順/虛至對衝而極極而不能前則聚聚則盈故月之所在)
(為一月月气所聚又一月也月與水如磁之吸鍼珀之/拾芥月遶地而行潮亦遶地而行月行天一周潮循地)
(一周是天地内無地不潮無刻不潮也然气不入則水/不起故地之呼吸尾閭泉源之轉變亦由是而起矣星)
(亦與月類夏日無月之夜星辰白粲則地气升而為露/草尾皆有露珠亦潮也而必以月為應者則月之气大)
(耳或云伐黄楊于無星之夜為枕不裂取其體本燥也/所異者地有南北月有高下或空際為陽气所隔或地)
(中冇關塞而他徙故有不至气行于大處則一躍而至/行于末處逺處必連躍而後至而撇水碗者其此一撇)
(之力瓦浮水面始則大躍繼則連躍以行逺/而鋭盡也至哉吾宓山師之以􁀧言潮也)
水圜　金㓜孜北征記永樂征布尼雅實哩至濶海灣逺
望之其水中高如山近處若極卑白浪隱隱自高而下
周千餘里幹雍臚朐七河注其中賜名元㝠池(暄曰地/形圜水)
(附于地者亦當圜凡江湖以及盆/盎之水無不中高特人不覺耳)
沸珠泉　南城上塘寗氏田中有小池一泓泉自沙中
滚出數百線直上胡文穆廣言坪下有沸珠泉愚按濟
南金線泉亦然爾雅曰瀵大出尾下如濟南趵突泉河
源星宿海同類沸珠金線則其細者也遼外有濆沙泉
山下出泉　金生水者金石同出于土金丱亦石也石
乃土骨生水山脈隆起者陰行陽長堅則為石耳(暄曰/山出)
(泉乃石生水如人身之骨節必通髓路也華中履曰南/方泉多如匡廬絶頂皆冇泉北如太行太  必山腰以)
(下乃有泉井則有/十丈始得泉者)
水味不同　江水定清可比恵泉者以其淡也梧州冰
井水與恵泉同味梅雨水雪水味輕東坡云天落水炊
飯白米紅紅米白(詳前/水論)
烹水法　北水重于南水泉水重于江河水宜多一沸
則養人(中德曰凡烹苦泉數沸澄之再烹則味/甘水烹沸以溪中沫為末投之沸即止)
貯水洗水法　盛泉水宜載其小石一二甕須置陰庭
覆以沙石使承星露則英華不散羅廩曰梅水後不堪
飲大甕滿貯乘熱投伏龍肝一塊收泉水壊燒炭投之
即如故(楫曰有洗水法泉水壊汲江河水攪而洗之久/澄泉重自歸下江河水自浮上先依原水之高)
(下竅甕至此洩之/所存水倍甘于初)
澄水　贊寧云阿膠澄濁不獨補血也東阿井濟水所
瀵煎黒衛子皮成以色錄易碎者為佳凡水汚濁不堪
投少許于中即清尋常定水白礬赤豆杏仁雄黃石膏
皆可若池水渾濁以瓶入糞札之以箬投水即清又池
中置牛骨則水不涸
試井　凡家井閉气秋夏中之殺人先以雞毛投之直
下無毒迴舞而下不可犯當以醋數斗澆之方可入凡
井水沸溢不可飲于三十歩内取青石一塊投之即止
又平明望气所出掘之得泉或以燈懸坎中亦辨水气
地中多空隙有風射掘者當之病(暄曰此與潮下气毒/同為一類今葬家及)
(修築動土犯之或病或死亦/此故耳惟常治者乃不畏)
水能駐顔　龍魚河圖曰北海𤣥洲有𤣥澗水如蜜味
服之長生亞墨利加女子島旁有島出異泉以日未出
時汲之浴面百遭老者復如童子綠珠井在廣西博白
縣雙角山下生女汲此水洗之則艶臨川銅山二泉一
沸一寒五峰山下者能潤人顔(中通曰水煖者潤顔/長生洗艶溢語耳)
水益气已疾　金門記云端午午時有雨急伐竹竿中
必有神水瀝取化痰定驚可以起死此猶八月取露研
砂以墨㸃之曰天炙也集元方用秋後霜治瘧吕氏書
以乾薑于霜時使受之梅雨水滅瘢入醬易熟而不可
造酒醋扁鵲飲上池即半天河水也雨也今綱目必以
樹臼中水當之乎其以治瘟正取其意華佗傳以冷水
灌八十气乃蒸出囂囂乃火温牀卧而冷汗出粉㨟之
遂愈徐嗣伯以冷水澆房伯玉百斛背上彭彭有气葢
火鬰則發發不極不反冬月平旦陽气在内故冷極則
發熱徐顯載葛乾孫可久治一傷寒不得汗發狂循河
走可久捽置水中良久出之褁以重蠒得汗解亦此法
也人不能用此法者未詳其理耳邊外熟夷每病則牽
人水邊以桶水潑之即此意
治水開支河　徐有貞張秋治水或謂當濬一大溝或
謂多開支河乃以一甕竅方寸者一又以一甕竅之方
分者十並實水發竅竅十者先竭(暄曰方寸一當方分/百十先竭利于大溝)
(十餘/倍矣)
水激成瀑法　唐書拂菻當暑激水上屋溜簷取涼李
文達公賜遊西苑記西南小山殿倚之有洞洞上石巖
橫列密孔泉出迸流而下曰水簾其淙散激射飛薄濺
灑最為可玩周密言乾淳中納涼在翠寒堂層巒寒瀑
飛空下注大池皆激引者艾儒畧言多勒多城在山上
作一器盤水直至山城延平有水老為一城人視水入
廚管朽頻易開則水至塞則水止(崇禎壬午召大臣内/苑蔣八公記涵碧亭)
(傍激水/為水碓)
過漩法　水之流緩則直急則曲韋莊峽程記言急流
有濆有漩緩棹隨漩乃得出不與水争争則舟埋水矣
佛經有云海中漩者謂之漩澓海牓人云用蘆蓆稿鋪
之物投漩漩即緩可出若歸墟大漩寛數百里者或云
不可聞聲聞聲則舩不可救外紀諳戹利亞有海窖潮
盛時窖吸其水而永不盈潮退即噴水如山高當吸水
時人立其側衣一沾水人即被吸蘇州崑山有商洋潭
亦漩也舟忌過此
安水土法　漢志敘土著雖言習俗實闗風土人移地
久亦自變不自知也古方適他方水土不服以履底土
水服之然在兩廣地濕多蛇惟吞豆腐便北都燒煤初
至者亦豆腐解之東壁土大路土黃土冬灰治療各别
天河水東流水逆流水山泉井花屋􁆤行潦其性逈異
或取日蒸或取火治平村不得急流則用甘瀾千揚可
也二十四節水味隨變此气候相感又非疆域之限
地溲　冬收地溲以柔鐵入之煅可截玉地溲者溝水
面如油或作金色如銹水之類是也
水寳　𢎞治中囘回入貢見山間居民汲處必買此泉
民不信猥云數十金即予之其令聞之猥云三千金守
曰五千金亦願納也乃破山得一石泉源出于其中日
數萬户俱可給足名曰水寳(中履曰山陜少水處富家/作水櫃數十里販水或圍)
(城乾砦得/此為寳)
巳疾諸土　張茂先曰三尺以上曰糞三尺以下曰土
錢乙以黃土愈皇子之瘛瘲張鋭以黃土下吳少師之
蟲疾治内熱解藥毒惟煮黃土為至便東壁土和胡粉
治耳瘡唇瘡同礬治心痛醋調治湯火瘡孫思邈以刀
畫地取土治蠷螋溺瘡撲死者以蒸熱土熨之身面印
文醋調赤土刺破塗之萬畢云東行馬蹄土以三家井
水和之著卧人臍上令卧不知起南方沙土不效也然
無事服之土滯腸澁不可不知
土化物　錫入土即爛水晶埋之亦化為水香油甖盛
入土出之㸃燈無光有神其説撮灰土治百病但分各
種湯下之以土能化物也
地游地動也　尚書考靈曜地有四游冬至地上北而
西三萬里夏至地下南而東三萬里春秋二分則其中
矣賓退錄言地恒動不止如人在舟坐舟行而人不覺
(中通曰穆先生亦有地游之説地中多空气行其中各/方小動亦常事也重則地陷山移毎思張平子作銅龍)
(地儀以應地動不知何理暄曰地震屬陽气銅為陽气/所生故相感銅山崩洛鐘應其驗也八方分之各從來)
(處先/應耳)
地中多空　山之土石日生日剝人不見也石之上拔
者下有根根必中有空如石山多洞閩將樂浙金華粤
七星巖皆是也息壤墳起亦地中火气騰湧地震者内
垀動也地陷者由先弅起而後陷也𢎞治辛酉元日地
震如雷葢火气激行于土中也(暄曰移石飛山皆以先/有空隙气乃得負之而)
(趨/)
西北與東南之土異　凡西北之土掘而復之盈故坎
東南之土掘而復之必益土始足北方立土人多穴處
可知其堅立土不可稻為其不停水也横土為宜
洛無冰　宋神宗問陸農師洛何以不凍對曰聞有礜
石容齋曰凡温泉下言有硃砂礬礜硫黄數種(詳見温/泉條)
雪雹冰霜皆陰气之所結而不成冰者陰不純陰也硫
礬等物皆陽气常行遇水而結者也陽結故陰不結
作冰法　萬畢術有凝水石作冰法陳眉公言以水晶
煮水入井得冰智按其理不必凝水石與水晶也凡瓶
水煮之極沸即墜入井底則六月亦能成冰冰在暑時
以厚絮褁之雖置日不化惟見風始化
冰透碗外　凡水不能透碗外惟盛冰則碗外有細潤
金山中泠泉能透錫器積寒之气也以熱湯置漆案上
其下亦潤以火爐置書冊上其書冊乾而書冊之貼案
者亦有气潤津津然此亦積熱之气可類推也
鍼化雪剖冰　以鍼插地雪時遍滿而此處獨化試腽
肭臍亦然臍以煖故雪化鍼何煖耶鍼滑而下耶北方
大雪則不驗冰非鍼不剖以文官菓汁塗刀可切片一
云以薄餅褁冰刀亦可切
暑極生涼法　以冰置手心則舉體皆寒弱人則心戰
故暑中有足心蹋冷成傷寒者亦係人之强弱虛實也
(中履曰盛熱時以氷溼兩乳上扇/之則颯颯凉風沁然入腹大快)
冰異　松江楊扇湖地煖不成冰卧子言萬厯三十年
冬大風瞰之若漫天雪多紅燈蠕蠕旦視之則冰山也
高五丈許又武宗時覇州文安縣一夕大風河水忽然
僵立高起者二丈餘凍成冰柱中多空隙濶數尺以至
于數十丈者沿河七八十里皆然亡何流冦至男婦數
十萬盡匿其中竟以免難(暄曰陰气攝起而陰气結之/此恒理耳然陽為陰迫則死)
(故地煖燈紅風甚而結此與沸瓶入井盛夏雹飛同為/一類可互推中徳曰孫豹人云蘭州黄河結冰以夜其)
(開也亦/以夜)
風土　馮時可言滇中裘葛可無備一雨便秋夜則擁
綿惟永昌臨安夏間差熱耳然無日無風春尤顛狂凡
風皆西南風若東南風即媒雨大約正月半後至四月
多風舊志曰雨師好黔風伯好滇冬日不短朢後至二
十夜月猶圜滿偽唐張暨紀賈黄中談錄曰夾河風性
寒故民多傷風河洛東地醎水性冷故食麥而無熱疾
滑臺風寒冷士民啗附子如芋栗愚者曰市上水温㴱
山水寒而深山亦有水性熱者(中履曰如杉/闗夀昌水熱)北方固寒
凡山之陽猶温閩越冬温而徐渤記元庚寅大雪荔枝
盡死敦公言緬甸近海甚熱交趾六月正午時熱夜間
極涼衣服如中國非所謂披髪而以全幅圍身者也馬
觀瀛涯勝覽曰葛蘭國諺云半年有雨半年晴七月小
霽八月朢後大晴三月又雨周達觀真臘記曰四時常
如五六月不識霜雪半年有雨半年絶無九月每日下
雨午後方下猶此方之延山暴也外紀印弟亞有加得
山中分南北其南半自立夏以至秋分無日不雨反是
則片雲不合酷暑難堪惟日有凉風解之其風自巳至
申從海西來自亥至寅從陸東來草木異者不可勝數
海惟太平海淺亘古今無大風浪大西洋海極深從大
西洋至大明海四十五度以南其風常有定候至四十
五度以北風則變亂倐忽更二十四向小西洋海潮極
高大至大浪山風浪甚險滿剌加則無風而倐起里許
之波獨利未亞海近赤道下常苦無風天气酷熱食物
俱壊諸海無冰北海則冰而堆成冰山矣哥阿之地無
雨常晴至三十六年德墨多則多雨北海雨少夏月有
雨濕土而止則逺日風高也泥入多國無雨亦無雲气
但有泥祿河一年一漲亞大臘山之頂終古晴明無風
葢其地獨高而風㣲不覺也雲雨皆在其下耳
海市山市　泰山之市因霧而成或月一見嘗于霧中
見城闕旌旗絃吹之聲最為竒海市或以為蜃气非也
張瑤星曰登州鎮城署後太平樓其下即海也樓前對
數島海市之起必由于此毎春秋之際天气㣲陰則見
頃刻變幻鹿徴親見之島下先湧白气狀如奔潮河亭
水榭應目而其可百餘間文牕雕䦨無相類者又一次
則中島化為蓮座左島立杆縣幡右島化為平臺稍馬
三島連為城堞而幡為赤幟㫿陽袁可立為撫軍時飲
樓上忽艨艟數十揚帆來各立介士甲光曜目朱斾蔽
天相顧錯愕急罷酒料理城守而船將抵岸忽然不見
乃知是海市遯齋閒覽曰湘潭方廣寺四月朔日在東
壁則照見維揚官府樓堞民舍影著壁上張邦基言在
四明舶局時王璪粹昭往昌國普陀山禱雨言洞甚深
但聞水聲上復有洞穴日光所射可見數十歩菩薩現
像于此中余密禱之見碧玉䦨楯又現紋如珊瑚于深
處見菩薩像下身僧言番賈來施而禱或見浄瓶或見
瓔珞或見橋梁或無所覩粹昭平生倔强至是頗信宓
山笑曰又弱一箇馬林景熙蜃説曰漢志載海旁蜃气
象樓臺初未信也避寇海濱僮報海中忽湧數山予登
聚逺樓見竒峰疊巘城郭臺榭中有浮圖老子宫詭異
千狀近晡而滅筆談所紀往往類此噫秦之阿房楚之
章華魏之銅雀陳之臨春結綺突兀凌雲者何限運去
代遷蕩為焦土浮埃是亦蜃也(暄曰气映而物見霧气/白湧即水气上升也水)
(能照物故其气清明上升者亦能照物气變幻則所照/之形亦變幻暄邑近南間内有一小池一日近晡見有)
(一騎倒影西岸水中北馳而過此所謂空中一大鏡水/漚􁫯隙則轉映之小鏡也地上人物空中無時不有特)
(气聚則顯耳故不論山海都地悉得見之下中通曰空/气之攝影自下而上池水之攝影自上而  故影皆倒)
(山海之气横攝市影故影皆/順暄曰倒影者轉攝則順)
陽燄水影旱浪　燕趙齊魯之郊春夏間野望曠逺處
如江河白水盪漾近之則復不見土人稱為陽燄葢真
火之气望日上騰而為濕潤之水土所鬰留搖颺重蒸
故逺見其動莽蒼之色得气而凝厚故又見其一片浩
然如江河之流也地出硝山出硫皆屬火化磽瀉之原
冬寒生􁨗其理亦同若江南沮淖則但見蒼莽不見陽
燄而硝與硫與􁨗皆不自此産矣晉符堅載記曰建元
十七年長安有水影逺觀若水視地則見人至則止亦
謂之地鏡陸友仁曰宋寳祐六年四月常州晉陵之黃
泥岸亦有此異相傳呼為旱浪愚者曰日中野馬飛星
爚然者陽燄之端也竒者為水影旱浪實則凡光生燄
燄自屬陽凡光似鏡鏡能吸影光與光吸常見他處之
影于此處雲分衢路日射囘薄其气平者為陽燄旱浪
其气厚者為山市海市矣(暄曰乙酉十月嘗晨登高山/見之凡四望山腰以下悉為)
(白浪所浸莽若江河久之乃隱兆兖/曰高山鋪雲海常也旱浪乃是白气)
脂流　北史屈茨川在龜兹國西北大山中水如膏流
出成川行數里入地狀如䬾餬甚臭人齒髪落服之再
生癘人服之亦愈水經注高奴洧水肥可然夢溪筆談
曰鄜延出石油即高奴縣脂水也生于水際沙石與泉
水相襍惘惘而出土人以雉尾裛之可採入缶中張華
言延壽縣南山有溝脂始黄後黑謂之石漆方鎮編年
錄謂之地脂時珍以為石腦油一曰硫黃油今雲南緬
甸廣之南雄皆有之高麗有火油臨卭有井油外紀寡
斯大山孛露有泉如脂膏人取燃燈或作油漆用凡井
油火以水澆之愈熾以地灰撲之則滅(中徳曰王烈得/石髓以與嵇叔)
(夜成青石亦此類乎信坑水可接/骨繡水可以淬刀皆水之有脂者)
煖谷温泉地中陽气所結分砂硫礬礜未確也　山海
經道州有煖谷江浦志秦少游述天下温泉十三處陸
友仁言匡廬汝水尉氏駱谷驪山和州之惠濟渝州之
陳氏山居為最述征記曰東萊郡出温泉恒沸鳥墜輙
爛安成紀云宜陽鄉出温泉耒陽縣出温泉博物志云
不周雲川之水温如湯梁州記云漢水南有温泉周圍
數千歩冬夏常沸可熟雞子未至二十里便望見白气
衝天袁山松宜都山川記曰銀山縣温泉夏纔煖冬大
熱上常有霧气浴病即愈零陵縣記云温泉中有伏石
分流其陰寒其陽沸劉義慶幽明錄曰艾縣輔山有温
冷二泉熱煮雞豚冷若冰雪流數丈而合又汜水北合
婁山鄤水之温泉至冬則煖瀧水合雲水處有湯泉投
腥即熟有細赤魚游之即始興記之温泉赤魚也沮陽
城大翮小翮山有温湯下足便爛不得言言則愈熱南
陽宛縣有紫山湯谷魯陽縣大和川合温泉水湯側有
石銘曰皇女湯武周縣有黃水合火山水有火井火䑕
火井之旁有温井魏土地記曰代桑乾城水北有温湯
療疾下洛城橋山下有温泉溳水逕新城㑹温水熱可
燖雞魚腹之鹽水與温泉對注汝寧商山有温泉南康
郡志逺公硃砂泉詩曰一峯高拂白雲邊下有硃砂如
火燃已是气蒸千里煖如何澗石溜温泉即周景式所
云主簿山之温也在黃龍山北麓有二池張渤吳錄曰
丹陽江乘縣湯泉六處禽魚立爛而煑豆榖終日不熟
筆乘亦載之升菴言雲南温泉甚多而安寧無硫磺气
後周王有銘曰白礬上徹丹砂下沉可知温泉以丹砂
為上胡仔漁隱叢話取黃山硃砂泉春㣲紅可茗驪山
是礜泉郭青螺豫章詩話言福州之温泉以温田膏稻
廬陵太興新田二温泉分寧最熱毛竹山泉則温臨川
銅山二泉一沸一寒五峯山下者能潤人顔今北京西
山畫眉温泉大小湯凡三而遵化縣北之温即古稱徐
無城東之温戚繼光甃之薊馬蘭峪温泉最甘馨天寧
四温此其一耳和州二温一無硫气智按即陸友仁所
云惠濟泉也敝鄉温泉出于石穴天下處處有之不能
悉記先儒曰地中陽气遇濕而結為硫雷火亦有硫气
陽气也唐子西取硫置水水不温以此駁之熊三拔謂
别無硃砂礜礬之别金尼閣曰西國有七十餘湯各標
主治布那姑山皆硫不聞泉湯也葢陰質陽气為湯陽
質陰气為燄為涼湯泉以貯器還涼湯泉冷泉各煑沸
必同時晉長明燈色青不熱質存气易此其徴矣(暄曰温/泉療泠)
(與硫同治其不作硫气者有所隔别如重湯煮物也然/陽遇水而死為硫水遇陽而死為礬水火相切互有所)
(變故礬可収硫毒硫中通曰陽气聚而過或出温泉或/結硫或為火井非  來温泉也凡硫礜䃩皆陽气為溼)
(閟于土者礜砒與銅□相因䃩則最烈于/爛物惟硫専顯其熱耳硃砂與温泉無與)
醴泉甘露有數説本以甘而立名也　九成宫醴泉銘
魏徴撰歐陽詢書開皇時以杖導之有泉湧出因名醴
泉彦逺跋曰漢儒言地出醴泉天降甘露為瑞則列子
神瀵之類也爾雅曰甘露時降萬物以嘉謂之醴泉智
按爾雅作甘雨時降則以時雨為醴泉禹本紀言崑崙
有醴泉法苑珠林言泰山東有醴泉亦非含文嘉中候
所謂之醴泉也九成宫之泉猶山谷之題新喻醴泉耳
王仲任論衡因爾雅醴泉為甘雨並疑景星非著天之
大星得毋以上文景風為景星乎山海經沃搖山民飲
甘露吕覽言三危揭雩之露拾遺言崑崙甘露如丹一
統志雅州䝉山有甘露其凝如脂其甘如飴曰日膏天
油神漿言瑞應者名之也度爾格國樹如橡栗夜露凝
為蜜食之極甘杜鎬云甘露非瑞也草木將枯精華頓
發謂之雀餳建康實錄陳末覆舟山蔣山松柏林冬日
嘗出木醴後主以為甘露果瑞耶王鞏曰周章仲元宰
衡陽甘露降松竹如珠取一枝示貢父貢父曰雀餳也
飲之令人疾都尉高懿㕔槐有甘露鄭敬曰但樹汁耳
智按此厭瑞之説也不礙為藥本草甘露服之潤五臟
大食國収露暴成甘露蜜
沙異　燉煌城南有沙邱城太古時常自鳴一名神沙
山其沙色黃沙下有泉曰沙井人登岸聞鼔角之聲劉
敬叔則云涼州沙邱覆師積尸後有鼓角聲販玉璞者
言其沙可以碾玉塞外多沙謂之沙漠有流沙沙逐水
流沈存中言有陷河一失足人馬俱陷望日落起暈則
難行一曰沙海行者驅駝先行以駝㣲知其處也遼陽
有沙泉泉湧出其沙可磨寳石度爾格國有沙海沙乘
大風如浪行旅過之常為所壓太西漏沙色白小圜如
一故以之代刻漏杉闗以北細沙皆方稜而帶金晃之
色金㓜孜北征記封王佗號鳳凰山有沙城海子沙中
穴即鼢䑕穴沙有黃如金白如玉又有青黒者全邊記
曰邊牆難修忽然沙起則沙與城平北方十日之内必
有一風名黃沙天甚者晝晦北方風高地燥沙塵易起
不似南方澤多地潤者也鄧左之曰章門飛沙廻抱如
堤隔宿坎之明日復滿偶有下者已復故處雩都固石
之沙圖相傳異之則異矣愚者曰知其故則常矣(歐陽/宗衡)
(曰固石距雩百餘里溪中有洲寛厰里許周匝皆水石/山屏之中皆白沙平鋪光潤如砌玉欲見圖者隔宿禱)
(之其出也鳥跡魚文卦例飛符蜃閣海市枯木寒鴉無/不畢具錯綜變化前後見者各出機軸無有重複其來)
(無首其去無尾幻哉風暄曰此如河凍瓦凌恒有魚龍/獅鳯及花艸之形皆  力所成者世有其象即有其气)
(有其气即可以緣物而顯方中德曰/全邊略記是先祖賜環職  時所編)
立土横土各有崖文　河北多立土人鑿洞以居其崖
上有紋者削之而紋如故也平陽府候馬驛澮河兩岸
石土上皆手跡或掌或拳若印削去之其中復然薛文
清公以崖層紋為陰陽之摩盪陸子淵曰實是水所漾
耳虛舟子曰大同山中有人骨在山腰上下五六十丈
皆石惟中一帶四五丈高皆髑髏脛節齦齦然闗中山
亦有之豈上古之水所漾耶何人骨能久留至此耶如
武夷之仙蛻豈似之而非耶葢土石自然有文有色故
各有肖猶冰凌之成花鳥形也
渾河鹵地有宜　寧夏漢唐渠利支溝用板壅泥而水
過之鹵泄板下故稲比江南上谷渾河入畿柳慶亦有
渾河禹力溝洫正所以収泄也北塞風勁紫土童然惟
夏月發生除松柏外秋即凋矣故種植與南異粱稷穭
稻其宜耳粤近海田淄泥不用犂耙冬春乘桴播種稻
高秋剪剪後潮大來沃草乃燒淋以煎鹽(杜粤人記黄/山下浮田泥)
(上水浮土乘板/播種與葑田異)
　　占候類
占幾　易四道以尚占終受命如嚮精攝神變至誠神
明醻酢佑之非情識妄想之所能及也逺公曰易以感
為體故無體不因乎幾無可言矣平素窮盡至理臨時
觸幾而應之鏡聽筳篿其為無心之符一也嚴君平闗
子明葢深得聖人尚占之情者乎揚邵張燧本以明其
故而應幾因之人心自靈蔽于欲忿因二以明失得之
報凡民十皆得五何况通神明類萬物者詎定以管郭
驚竒耶三式卦影莫不本此以術造駴有之故聖人藏
諸易而不凟告也(中履曰不以通幾混質測詎以質測/廢通幾乎兩間之象無非類應配幾)
(也幽明之感無非常變順逆也人事天道果二/乎哉聖人引觸不可思議自非神明難信及此)
藏智于物　説卦傳類萬物于八卦悟此幾乎禮運本
天殽地舉五六十二之相旋悟此幾乎以天盤加地盤
而生克制化隨變應節易軌三式皆有經緯宇宙焉常
運經也占以人歴其位者緯也焦熱沍寒視歴此者何
人耳愚者嘗言以推移之宙消貪心以規矩之宇辨物
則而萬念俱可畢矣去者已去來者未來今又逝也貪
執何為逹人樂此而荒狂又竊之故必明六合五破之
宇處處皆然乃知物之則即天之則即心之則也管子
曰宙合謂宙合宇也灼然宙輪于宇則宇中有宙宙中
有宇春夏秋冬之旋輪即列于五方之旁羅盤而析幾
類應孰能逃哉聖人不惡賾動藏智于物故圖書象數
舉其端幾而衍易以前民用損益盈虛推行變化在其
中矣要不離乎統類配應之時位也人人本具愚夫取
䜟猶且不爽况齋戒至誠而叩神明静正之士乎故曰
至誠如神(中通曰宙輪宇中此真破天荒之一決也心/本不自知其心愈窮愈幻而心所造之事心)
(所見之物森然不紊也自非格物之比量豈享物格之/現量哉消心之言止貴平心心平乃虛虛乃明乃能燭)
(物之理而不被物惑亦不為談物者所惑亦不為掃物/者所惑果然不惑則因物付物之本空也卦气太元洞)
(極元包皇極潜虛蔡疇以至太乙用十六象正/三推八八皆衍數之節度而理自冥應者也)
貞悔　章俊卿曰貞悔自箕子發之朱子以始終主客
近逺言按秦伯得蠱曰貞風悔山是以内外卦言重耳
筮貞屯悔豫則以本卦之卦言葢屯蒙顛對屯鼎望對
皆互為正變也陸龜䝉曰季札以樂卜趙孟以詩卜襄
仲歸父以言卜游夏以威儀卜故占者精誠而已潜老
夫曰因二濟民貞勝在中觀玩何所非占然三兆八筮
正所以一其心也(中通曰凡兩端皆貞悔皆消息也世/應飛伏無非此幾而貞勝則一也)
觸幾惟變所適　左傳諸占多言之卦岐疑決于目擊
此不可言傳也虞翻為權筮取荆州得節五曰不出二
日程逈筮蠱曰四則有獲變兌毀斷乾首當殺完顔亮
虛舟子為劉𦙍平筮姤三曰殿元也觸臀无耳崇禎庚
辰石亝先生與老父占益三曰必赦而我不與果因悼
靈王大赦而黄公先移北司矣卜年如周其厄如夏謹
識于此
以數表幾而像亦類之　緯書以斗占物以天綱類應
也熒惑主童謠非䜟而何王逵曰風雷在天無形以乾
位戍亥肖屬配之故風像犬雷像豕雨坎像男電㢲像
女古之鹵簿神旗皆繪畫云元虞裕談撰曰東方气雷
南气電西气虹北气雲雨雪雹中央气露皆配位也夢
曜入懐生子大貴何異熊蛇詩分牀瓦日符畫氐房月
符畫昴畢則氐房間有日星昴畢間有月星東西照也
相人形骨内經見端矣精者相其神晁氏曰小運本説
文空亡本史記李虛中言吕才稱本季主而復譏勾絞
祿馬文山言五十一萬八千四百畢矣一日止生十二
人耶十一曜出文殊經薛儀甫言以最高占土木同度
為限亦以推命愚謂黄帝運气五六交輪即是易圖而
叢辰日苑因之觸其類應一瓦一石皆以禨示子曰心
之精神是謂聖
雨占　黄子發相雨書曰以戊申日候日欲入時日上
有冠雲不論大小四方黑者大雨青者小雨北斗中有
雲後五日雨河中有雲三枚相連三日大雨六甲日四
方雲皆合者即雨躍魚雲遊疾者雨諺云雷多于戊己
丙丁日下趙雲州云凡遇戊午己未日天必變雨或亢
壁宿直日可免吳諺正月建三亥湖田變成海陸泳吳
下田家志曰初三月下有横初四暗盤有月交二十五
日有雨則主久雨三月三日聽蝦蟇呌驗湖水之高下
今俗皆倡神以視所止為驗謂之打水又諺曰春雨甲
子乘船入市夏雨甲子赤地千里秋雨甲子禾頭生耳
冬雨甲子飛雪千里又云戊午元同甲子期始終七日
最稀竒七日多晴兩月燥七日多雨兩月泥甲申雨主
米暴貴春主五谷不收夏主傷田禾秋主六畜死冬主
人多病方言云甲申猶自可乙酉怕殺人又壬子雨則
久陰又云甲子豐年丙子旱戊子蝗蟲庚子亂若逢壬
子水滔滔俱在正月上旬看不怕正月二十陰只怕二
十一日晴三月三日晴桑葉挂銀瓶六月初三晴山篠
盡枯零四月十六烏漉漉不論高低一齊熟四月廿八
小分龍是日常雨惡乾風六月西風吹遍草八月無風
秕子稻重陽無雨一冬晴立冬之日猶分明雷内露在
十月裏來年五月内有水久晴視戊己久雨視丙子夏
壬子雨牛食多腐雨下六壬頭低田可便休愚者曰此
數者與壬子水日占雨者同豈有一日九州皆同下雨
之理青田以此日望气占之气在天然去地近移數十
百里即變其法分五色五行之形以黎明從高處望之
與日辰相生或相解論理隔日陰晴于日出入前察之
最驗大率春夏定驗秋冬應稍遲田家五行以多積而
驗之風雨故自有候其以甲子言者理不出于盈虛而
觸其端幾耳所謂驗者但十得五耳邵子曰聖人知九
餘三凡人知三闕九(暄曰以各方之土地雲物驗雨暘/者十應七八以各方之時令晦朔)
(驗雨暘者十應二三以干支合者不應也也中通曰風/角詳後漢李尋郎顗傳後實本黄帝八風  介葛盧公)
(冶長管輅皆能鳥占此與干支諸例同一觸幾惟相人/堪輿望气猶屬質測也黑室辨絲望气乃驗觸幾以誠)
(而平時窮理/斷非茍然)
南北方雨暘之異　南方近日之度火土之气時為太
陽暴照如人身熱則汗液也北方逺日又春夏多風致
火土之气䟽越故雨恒少閩中春月恒雨夏月日出則
酷暑旋復有雨如滿刺伽國處赤道下四時皆裸賴日
日有雨以解藴隆可見暘為雨之根也(互詳風土/條而徴條)
嵗候　越絶書計倪對越王曰太陰三嵗處金則禳三
嵗處水則毁三嵗處木則康三嵗處火則旱糴有時歛
則決萬物不過三嵗而發矣天下六嵗一􁏸六嵗一康
凡十二嵗一饑從寅至未陽也陰且盡之嵗収五榖以
應陽之至也陽且盡之嵗發糴以収野宅牛馬棺木以
應陰之至也此皆十倍次五倍甲貨之户粢乙貨黍丙
貨赤豆丁貨稻戊貨麥已貨大豆庚貨穬辛貨菓壬癸
無貨由此觀之其嵗候之所自始乎要亦盈虛消息之
槩也潜草曰四立分至占風方雨候雲气此中節之幾
乎量日月影非矣雄雷早雌雷水亦以初幾言之東風
生蟲西風殺蟲(稱自發科揚花後忌東風若南與西不/忌也夏至後十日内有一日非風則蟲)
(盡去然遲稻又惡北風諺曰/禾畏東風麥畏西棉花畏北)栽忌東風釀厭東風寒則
物堅也芋喜東風芋毒不擇也美草則嬌(春西風無雨/東則雨夏北)
(風乃雨夏發東/風秋間生蟲)清明喜晴芒種宜遲雨八月朔雨角田
下熟丸月朔起占來年榖南風米貴重九尤闗十月霧
曰沫露相去二百五日水至冬至囊諸種窖之五十日
取驗多寡則知來嵗所宜此气幾也(中元雨曰翹䉦除/夕元旦之秤水猶)
(冬至土/炭也)徴諸物者梅少實則秫少杏花多則宜豆榖雨
雨則多魚上已則占蛙聲鵜鶘主水檀葉定候(鳯仙芒/種前花)
(野薇立夏前花藕夏至前花/笋透林鯽脊骨曲皆主水)潁諺曰黄􁀙口禁喬麥斗
(夏中候黄􁀙不鳴/則喬麥可廣種也)六月六日雨主蟲(清晨雨蟲生園畦/上午雨蟲生田下)
(午雨蟲/生山)薜荔果臝劈開滿者年豐東坡曰益智候禾(海/南)
(産益智花實皆長穗而分三節觀/其上中下節以候早中晚之豐凶)鄭所南曰瓊花占嵗
猶之師曠以先生占草也(薺先生豐葶藶苦水藻惡/蒺藜則旱艾則病蓬則流)宓
山愚者曰自杜臺卿廣月令而察物變紀種采者二十
四气咸列程品要而言之分至八節舉其槩耳實以物
性之陰陽應地上之寒暑以太陽緯度為進退也(中通/曰冬)
(春種植二分移接清明浸稻種白露後種麥菜此八節/之凖也如元日浴蠺連取柏露二月采黄精朮百合醃)
(鴨卵勿過清明傅肱蟹譜二月初三蟛蚏出海清明後/種薑社日治果木驚蟄禁蟻上庚納鯉鱉上已造麯母)
(采何首烏煉松脂寒食留飯□乾四月采茈胡狶薟夏/枯烏頭烏賊過小滿小青梅過小滿黄蠺過小滿無絲)
(葵過小滿則長芒種栽梔挿榴杉端午收竹神水桃柏/葉練葛紅花術取鵲腦豕首血和雄黄夏至取螻蛄夜)
(至者三伏造醬餌硫曝瓜菜種六月六儲水七夕采萍/收角蒿八月脱果包鶴膝采大黄九日占風製朮種鶯)
(粟或曰中秋午種乃生霜後取漆采桑葉金櫻凡藥以/秋收者多十月壅椒種參耆十一月種桑取熊膽冬至)
(薺生苖種附子十二月伐木不蛙四月七月亦可臘雪/應百二十日之雨不特凍土殺蝻也嶺南以霜多亦占)
(來豐臘收棟汁挿柳椐此但隨節紀之亦可前/後地視日度雨暘最切耳壬丙定梅豈足拘乎)
　
　
　
　
　
　
　
　
　
　
　
　
　
　物理小識卷二
欽定四庫全書
　物理小識卷三　　　　　明　方以智　撰
　　人身類
鼻祖　朱隠老曰人寐則目不用次耳不用鼻息則晝
夜寤寐不息者也浮山愚者曰始生鼻與命門為小環
漸長而成任督之環故鼻獨直而有二孔自為代錯也
十二經十五絡三隧八奇總應呼吸如草木之根葉時
時上下歸塘崑頂貫輸環輪而無一息或間者也平旦
寸口百脈會焉習莫察矣聖人以亥巳之晝夜知子午
之晝夜而與百姓同用夘酉之晝夜帝出乎震吾得夏
時誰並悟乎息者消息休息自心生死之幾也心息相
依以入深深通晝夜而知則遊即太息也黄石齋先生
疑萬三千五百息與易䇿不合老父十五年得之蓋九
洛之度符也六十四日大周者也槩也中有盈虛
三隧　任督旋者宗气也隂行脈者榮也陽行分肉之
際者衛也一呼行三寸吸如之五為常六為閏行陽周
諸腑行隂周諸臟各二十五度與五十度周脈相合而
會於寅行八百十丈循環無息者也馬蒔謂呼三吸一
八會之气㑹於膻中行于上焦謂之宗气榮言運也由
中焦生太隂主内衛言維也由下焦生太陽主外呼出
心肺吸入腎肝總言之也(中通曰言出气海有出無入/而口受飲食胃气亦長者也)
(鼻吸上腦而胷中應之三隧之/脈自應之記此以問神明者)
二路　上下通止二路前則通于臟而藏精後則通于
腑而輸泄口二竅前曰喉肺管也會厭司開以言司閉
以食肺下連心心系腎肝肺此五藏滿而不實者也後
曰咽食管也胃脘為賁門入胃從幽門循小腸闌門接
大腸及直腸出魄門此六腑實而不滿者也小腸泌别
清濁闌門旁為膀胱達前隂上管其下管即腎系也愚
者曰口二竅上有鼻孔下二竅前後溲而前復有二竅
也精屬腎而曰五臟藏精臟不洩而獨腎泄蓋小心焦
火泄之也故曰口之合臟腑者脾胃也味養气而言吐
納也宗䈥之合臟腑者腎精小心焦火藏用者也目之
合臟腑者神于明也色通内外而心直受之幾也耳之
合臟腑者神于暗也聲通内外而心旁受之幾也口出
耳入言以風力鼻獨識氣上腦為近也脣以表脾而四
肢合肝皮毛合肺骨則腎主之矣臟與臟交者心肺以
在上也腑與腑合者胃大小腸在中傳受也臟腑相合
者肝膽脾胃之司左右也腎與膀胱則形不相通而氣
相屬者也此不可以不知(中徳曰膀胱無上竅似緜紙/之透汞焉有下竅而聽气之)
(收放經曰气化則能出矣故肺气無病則闌門泌别依/時  中腹曰鼻之于目山澤通气口之于耳雷風相薄)
三部九候　兩額動脈太陽所行以候頭角气上部天
也兩頰動脈鼻孔兩旁近巨髎陽明所行以候口齒上
部地也耳前動脈陷中少陽所行以候耳目之氣上部
人也手太陽經渠以候肺中部天也手陽明大腸合骨
以候胷中之气中部地也手少隂神門以候心中部人
也毛際外羊矢下寸半陷中五里分卧取以候肝下部
天也太谿以候腎下部地也魚腹上直五里下箕門分
沉取以候脾跗上衝陽之分穴以候胃下部人也三而
三之合則為九九分九野為九藏神藏五形藏四也内
經順三才以表舉其實人皆在中
十二動脈　太淵在寸手太隂肺也陽谿在手合骨上
手陽明大腸也衝陽在跗足陽明胃也衝門在腹下前
股溝縫足太隂脾也隂郗在神門内手少隂心也天窗
在喉旁手太陽小腸也委中在膕宛足太陽膀胱也太
谿在踝裏旁足少隂腎也勞宫在掌心手厥隂心包絡
也和髎在耳與目之間手少陽三焦也縣鐘在外廉踝
之上足少陽膽也太衝在足大指上趺足厥隂肝也此
以十二經循環言兩太隂肺脾兩陽明大腸胃是濕土
燥金相代錯以化用也子隨母居土旺金盛故太隂為
臟位與陽明隔而氣相合為腑也兩少隂心腎兩太陽
小腸膀胱是君火寒水代錯以化用也火從水化水隨
腎至故少隂為臟位與太陽隔而氣相合為腑也兩厥
隂心包肝兩少陽三焦膽是風水相火代錯以化用也
相火寄于肝腎膽者肝之腑心包者腎之配故厥隂為
臟位與少陽隔而氣相合為腑也一少陽二陽明三太
陽一厥隂二少隂三太隂故少陽與厥隂陽明與少隂
太陽與太隂相衝合也少陽中見厥隂合矣陽明與太
隂合太陽與少隂合則峙合也陽明中見太隂言病生
于溼土也厥隂中見少陽言病乃相火為之是從中也
心腎小腸膀胱水火互根各隨見證而治是從本從標
也少陽之病直治相火太隂之病直治溼土是從本也
風從火斷則汗之燥與溼兼則下之燥通大腑溼利小
水皆下也肝膽三包心小皆火脾胃腎肺大腸皆溼十
二經有約幾焉張璣診手而復診趺陽太谿正謂三陽
以胃為主三隂以腎為主也(中履曰手足十二經循環/六气表裏别詳一圖是老)
(父獨悟/者也)
内經尺寸脈　尺外以候腎尺裏以候腹中附上左外
以候肝内以候鬲右外以候胃内以候脾上附上右外
以候肺内以候胷中左外以候心内以候膻中前以候
前後以候後上竟上者胷喉中事也下竟下者少腹腰
股膝脛足中事也㣲論曰外以候陽内以候隂腎肝胃
肺心皆近背之陽故從外取腹鬲脾胸與膻中皆近腹
之隂故從内取也大小腸皆在下焦腹中故候之尺裏
樞要亦以左尺主小腸膀胱前隂之病右尺主大腸後
隂之病今脈訣乃以大小腸候之上部限右尺候三焦
謬矣然愚者又有説
六表裏脈法　尺寸六表裏出于難經故王叔和專于
人迎寸口分三部九候倘經所謂引而伸之可千可萬
者乎寸難曰假令心脈急甚者肝邪于心也心脈㣲急者
膽邪于小腸也豈非岐伯從其位越人脈經從其絡互
徵巧取亦何悖焉
八奇經九道法　二維主一身之表裏以乾坤言也陽
由外踝上行衛分隂由内踝上行榮分二蹻起跟中主
一身左右之隂陽以東西言也足少隂太陽之别脈分
内外踝會目内眥者也督循背任循腹衝夾臍以南北
言也皆起于㑹隂而三焦命門與督任衝相通帶脈横
束腰以六合言也起季脇足厥隂章門穴足少隂當十
四椎屬帶陽維病寒熱隂維病心痛陽蹻之病隂緩陽
急隂蹻之病陽緩隂急督病脊强而厥任病結疝瘕聚
衝病逆氣裏急帶病腹滿腰寒傷寒傳以足經連奇經
也李瀕湖以九道診尺寸其理㣲矣(李士材曰足六經/已盡周身上下之)
(脈絡而手經/已在其内)
左右分司之徵　内經曰人迎者胃脈也龎安常因此
辨人迎在喉天窗上然夾喉分左右何礙於兩手之分
左右乎舊曰气口候内傷以五藏之气必因胃气而升
肺也人迎候外感以肝屬風木外邪迎虛而入也先祖
廷尉公曰岐伯云肝生于左肺藏于右肺太隂統气肝
厥隂統血也智按肝在前稍低而葉偏左肺在後最髙
而葉偏右人之元氣以火運資胃氣升肝入肺而降旋
轉一身晝夜五十營肺朝百脈平旦㑹于寸口止此太
淵肺气耳因气知血因浮沉上下知隂陽也臟之隂皆
行手足之面腑之陽皆行手足之背脈在手足則左為
陽右為隂一陽膽三焦二陽大腸胃三陽小腸膀胱腑
屬人迎一隂包絡肝二隂心腎三隂脾肺臟屬气口故
曰浮應皮毛者腑也沉應肌肉者臟也而心肺在上亦
以浮應肝腎在下亦以沉應六脈皆和緩者脾胃也是
謂平脈此豈可泥滑訣乎仲景曰寸以候气尺以候血
槩幾尤簡(人迎气口謂闗前非寸前/外感于風内傷于食耳)
命門中闑而腎分左右　虞天民辨命門象門之中闑
何得分左為腎右為命門虞説是也然分左右配六表
裏亦出難經豈無故乎愚者曰天曜何故必旋乎旋則
左升而右降矣岐伯曰上下有位左右有紀或南面視
或北面視要之東升西降則一圜也腎本水而起與火
俱其降也火歸于焦謂之腎則言真水謂之命門則專
指真火也人身左為氣右為血兩寸口左人迎右气口
皆于不可分中而以幾析之在人會通詎容泥執
膽最旋動　内經曰十一臟取決于膽膽汁三合附肝
滋養而與腎通故恐傷膽而即傷腎也氣無有不旋轉
者而膽之旋動尤速故墨家取猪膽化膠醫取熊膽通
積真臘國王欲資以為勇則誤矣指甲為肝血之餘足
以驗膽之大小心定則膽定以理勝之此一幾也(五臟/不泄)
(而腎泄腑泄/而膽不泄)
心用小心　蘭臺秘典曰膻中臣使之官喜樂出焉合
為十二臟則配手厥隂之經不在膻中乎靈樞之敘經
脈雖有包絡而無膻中然其曰動則喜笑不休正與喜
樂出焉之句相合夫喜笑屬火之司則知其與心應也
獨膻中稱臣使者對君之名也愚者曰膻中者心主之
宫城也又曰心包絡又曰小心此與命門相火同别安
在岐伯曰鬲肓之中上有父母七節之旁中有小心楊
上善註太素曰背脊二十一節從下數第七節兩腎夾
焉父母气海也靈樞言十二原以心包絡大陵穴為心
之原明真心不受邪故知手心主代君火也縣珠言刺
大陵曰㵼相火小心之原也心不言俞是一徵也虛舟
子曰心不用而用小心為主知之乎膻中气海胷穴第
五正對心臟而稍前出耳故曰气以火運君以相用焦
起于下而衛行三段也由是決之三隧㑹于肺旦而周
流無端臟腑加心包應三焦為十二是兼三而兩之也
中五而交之也四其三而六爻表半焉兩端一貫猶不
徵信耶(中通曰無形火寄心為君若滿/空光藏命運焦為相若油焰也)
運气藏府同一交幾　五六為中數參兩倂為五參兩
乘為六奇顯于偶故五運旋六气而歴干支則十二約
為六故六十而周蓋有天之運气焉有地之運气焉有
人之運气焉各有常變參而決之仲淳直以為謬則未
詳其通理矣五運篇云風寒在下燥熱在上溼气在中
火遊行其間寒暑六入故令虛而化生也可悟火溼兩
者足統一切而五行尊火動靜歸風大气舉之水土持
載身心亦如是也腎水而真火出焉心火而真液生焉
人身以陽气為主故曰真陽統隂陽貞夫一者用相代
錯約為五六參兩之幾誰能慧然獨悟哉
亢制　經曰亢則害承乃制王履曰造化不能無亢亦
不能無制五臟更相平也不平則所不平勝之五志相
攝以情平情貴知其故因而自平矣不恒其徳則所勝
來復政恒其理則所勝同化程子常舉之精神皆气也
精足乃气足而神足若言統理則神運精气道歸靜正
享其中節妄動固病距閉亦病調御之法可不知乎
血養䈥連之故　主制羣徵曰人身溼熱而已熱恒消
溼無以資養則膚焦而身燬矣故血者資養之料也血
以行脈脈有總曰絡絡從肝出者二一上一下各漸分
小脈至細㣲凡内而臟腑外而膚肉無不貫串莫定其
數脈之狀似機其順者因血勢而利𨗳之斜者留血毋
退横者送血使進也脈之力又能存血不令敗壞血合
于痰乃克順流合于膽乃免凝凍合于體性之气乃啓
厥竅𨗳之通無閉塞也從心出者亦有二大絡一上一
下分細周身悉與肝絡同所不同者彼行血存血此專
導引熱勢及生養气之路耳心以呼吸進新气退舊气
直合周身脈與之應少閒不應輒生寒熱諸症醫者必
從三部躍動之勢揣知病源葢以此也腦散動覺之气
厥用在筋第腦距身逺不及引筋以達百肢復得頸節
膂髓連腦為一因徧及焉腦之皮分内外層内柔而外
堅既以保存身气又以肇始諸筋筋自腦出者六偶獨
一偶踰頸至胸下垂胃口之前餘悉存頂内導气于五
官或令之動或令之覺又從膂髓出筋三十偶各有細
脈旁分無膚不及其與膚接處稍變似膚始縁以引气
入膚充滿周身無弗達矣筋之體瓤其裏皮其表類于
腦以為腦與周身連結之要約即心與肝所發之脈絡
亦肖其體因以傳本體之情于周身蓋心腦與肝三者
體有定限必藉筋脈之勢乃克與身相維相貫以殫厥
職不則七尺之軀彼三者何由榮之衛之使生養動覺
各效靈哉愚者曰此論以肝心腦筋立論是靈素所未
發故存以備引觸
論骨肉之概　銅人骨度以各人中指一節為寸兩乳
間九寸半可驗然曰此衆人之骨度則出格者有矣主
制羣徵曰首骨自額連于腦其數八上額之骨十有二
下則渾骨一焉齒三十有二膂三十有四胸之上有刀
骨焉分為三肋之骨二十有四起于膂上十四環至胸
前直接刀骨所以䕶存心肺也下十較短不合其前所
以寛脾胃之居也指之骨大指二餘各三手與足各二
十有奇諸骨各有本向或縱入如釘或斜迎如鋸或合
筍如匵或環扼如攢種種不一總期體之固動之順而
已論肉其數六百界有奇其形長短寛狹厚薄圜匾圭
角渾異其勢各上下相併或順或斜或横或異此皆各
有本用而順本身多異之動是其總向也凡各骨之向
約有四十各肉約有十悉數之則數萬也以身之髙言
之六倍者廣十倍者厚比于肘四倍比于二足六倍比
以手大指七十二倍連餘四指比之其倍也二十有四
而舒兩肘比之縱與横適等矣面之長連四指三量之
下頦至鼻孔一鼻與額各一額至頂連四指二量之盡
矣其廣也連四指四量之鼻左右至眼之角各一又至
兩耳亦各一耳弓上于眉下于脣其相去也適相等身
以内若骨腸筋脈及肉界其長短厚薄疎密堅柔無弗
稱者(中通曰骨之節度經絡血脈之節度皆具律厯之/㡬有支有别有交有㑹若比例而條列之當有以)
(資神/解者)
身内三貴之論　熱以為生血以為養氣以為動覺其
在身内心肝腦為貴而餘待命焉血所由成必賴食化
食先歴齒刀次歴胃釡而粗細悉歸大絡矣細者可以
升至肝腦成血粗者為滓于此之際存細分粗者脾包
收諸物害身之苦者膽吸藏未化者腎脾也膽也腎也
雖皆成血之器然不如肝獨變結之更生體性之氣故
肝貴也心則成内熱與生養之气腦生細㣲動覺之气
故並貴也或問三貴之生气如何曰肝以竅體内收半
變之糧漸從本力全變為血而血之精分更變為血露
所謂體性之气也此气最細能通百脈啓百竅引血周
行遍體又本血一分由大絡入心先入右竅次移左竅
漸至細㣲半變為露所謂生養之气也是气能引細血
周身以存原熱又此露一二分從大絡升入腦中又變
而愈細愈精以為動覺之气乃令五官四體動覺得其
分矣浮山愚者曰人之智愚係腦之清濁古語云沐則
心復心復則圖反以此推之蓋其有故太素脈法亦以
清濁定人靈蠢而貴賤兼以骨應之
身中類表　古聖人之物物也類之而已靈樞經曰赤
色小理者心小粗理心大(五藏以/色分)無􁕰􁕱者心髙􁕰􁕱
小短舉者心下􁕰􁕱長者心下堅􁕰􁕱弱小以薄者心
脆􁕰􁕱直下不舉者心端正倚一方者偏傾也反膺陷
喉者肺髙合腋張脇者肺下好肩背者肺堅廣胷反骹
者肝髙合脇兔骹者肝下揭脣者脾髙脣下縱者脾下
髙耳者腎髙肺應皮皮厚者大腸厚心應脈小腸應之
脾應肉肉䐃堅大者胃厚肝應爪爪厚色黄者膽厚色
黑多紋者膽結也腎應骨密理厚皮者三焦膀胱厚皮
急無毫毛者三焦膀胱急聞之師曰形者精气之所為
也其槩如此然神寓于形神足以變其形故曰善自為
道者無為形役形之所然皆心之所有故欲味者胃緩
而舌縱也不欲食者胃滿塞而舌痺也欲色者腎气隆
也老而好色衰者腎㣲也善怒者肝邪也敢事而横作
者膽衡也難開以言者心内隠於肺中也易恐以言者
心下而外出也操守不一無守司者心偏傾也狂者陽
邪盛也少而狂老而衰者陽衰也責此之由皆五臟之
過矣然則我何為乎誰為主乎气之淫者隂盛夢涉大
水陽盛夢火燔焫隂陽俱盛則夢爭殺毁傷上盛夢飛
下盛夢墮甚飢夢取甚飽夢予肝气盛夢怒肺气盛夢
哭心气盛則夢善笑恐畏脾气盛則夢歌樂體重不舉
脈气盛則夢要脊兩解不屬短蟲多則夢聚衆長蟲多
則夢相擊若邪气客于心則夢見邱山烟火客于肺則
夢飛揚見金鐵之奇物客于肝則夢山林樹木客于脾
則夢見邱陵大澤壞屋風雨客于脈則夢臨淵没居水
中客于膀胱則夢遊行客于胃則夢飲食客于大腸則
夢田野客于小腸則夢聚邑衝衢客于膽則夢鬭訟自
刳客于隂器則夢接内客于項則夢斬首客于脛則夢
行走而不能前及居深池􁎜苑中客于股肱則夢禮節
拜起客于胞膸則夢洩便以至事之所習皆然然則至
人無夢果土凷耶抑所謂夢寤一如者乎王符夢列論
則為占而言也
調火　陳霽春曰哀哉人也火焚而死今以兩木相摩
久之得温久之得火七情相摩甚於兩木陽火熾然獨
用五行金始被傷無以子水木欺金弱往而害土齊荆
相攻宋乃舉曹造攻在火受兵在金二者為難震於其
鄰失母不滋害稜於子受制自困飛旤於土載地之物
水土為常土為元母水為之祖土之常制居中以養水
之常制居底潤化二者大气大气既弊五行將息火害
已遍初及其敵既其反覆適敗所託奸臣滅國恒自亡
矣夫五惡同事得和乃處内得其和外得其平和平理
成生乃留止和所以失皆責其過或過于外或過于内
過于外者六气之入與其飲食入之不精先投所家木類
入肝金類合肺一經受之傳於餘經間傳傳生七傳傳
克傳生之類母得毒味以養其子傳克之類譬如虎被
毒鏃怒而拔木盗賊已發引連怨家傳生者輕傳克者
重過内之事獨於七情與其思慮大喜者心系緩弛心
緩弛則气解散气解散則心自傷大怒者血騰溢血騰
溢則气拱急气拱急則肝自傷大憂者志趣下志趣下
則气閉塞气閉塞則肺自傷大恐者神失處神失處則
气掉動气掉動則腎自傷多思者引系急則气來聚气
來聚則心脾自傷五者之來思為無已撮縁外象取景
為實以故為經轉而測變喜怒憂懼思皆與謀多智之
物常以思害而閉距無思又成艮限之害蘇子曰思之
於人㣲而無間也怵惕思慮者神傷神傷則恐懼流淫
而不正因悲哀動中者則竭絶而失生喜樂者神潬散
而不藏愁憂者气閉塞而不行盛怒者迷惑而不治恐
懼者傷憚而不收數者之來皆害和平與内與外朋來
狎至此生道所以危人者非物之類也物之生天地之
有也人者已之有也心者君主之官神明出焉故立其
君主生道從矣是故謹其門户要其出入迎其所可卻
其不可利害居先情欲居後而條理其中寂歴不亂心
治者身治矣心治者國治矣國治治生所託者也身治
治其托者也此養生之要道黄帝之所以百年居世去
而上神也(中通曰人身水不勝火一説也通謂骨肉血/脈皆水也而陽火運之非水多火少耶蓋少)
(火能勝多水也飲食生精血即以生气可悟隂陽互根/隂奉陽而養陽者也  中履曰舊云理水性火水静火)
(動履謂性彌水火理綸動靜當以中旁條逹知極知節/論之  兆兗曰君火在上相火巽乎水而上行是既濟)
(也火偏燥則尅水水竭而/火無所與藏反以自害矣)
火與元气説　繆中淳曰水為隂精火為陽气隂陽和
平少火生气則諸病不作矣不善攝養隂虧水涸則火
偏勝隂不足則陽必凑之是謂陽盛隂虛亦曰壯火食
气是知火與气一也仙經謂藥即火火即藥譬水本寒
流過極則凝而不流為層冰矣解則復常非二物也葢
平則為水火既濟當斯時也火即真陽之元气矣及其
偏也則即陽气而為火也始與元气不兩立而乖否矣
其論陽常有餘隂常不足則丹溪之説也陽生隂則東
垣之説也合而觀之性命之理亦可以見(中通曰有形/之火水所克)
(也無形之火/乃水所生)
水火反因人身尤切或問水火反因可得詳乎宓山
愚者曰冷熱其本情也乾溼其所就也水内景火外景
水有體火無體火用之而多水用之而少皆相反也實
相因也乾與熱為火乾與溼為土溼與冷為水溼與熱
為气言其蒸也火燒冷水而熱久之復冷是隂無去來
以陽之去來為去來矣气動皆火气凝皆水凝積而流
動不停運其交藏何在豈非土與空之為用乎火空則
發水附土行然空中之气皆水土中之蒸皆火也剔而
言之五星具矣而日月為真水火心肝脾肺腎配五行
而運行五臟六腑間者何物乎(中通曰趙氏恐人泥心/火腎水不求其故已也)
(故曰有無形之水火行隂陽各二十五度而根原于先/天太極之真也然彼又詎知五行本二而二即一耶)
又進而言之兩間惟太陽為火而月五星皆屬水人身
骨肉血脈皆水惟陽火運之則煖煖气去則死矣然五
志皆火惟一腎水水常不能勝火何也蓋火之一分足
敵水之十分豈可以平半為稱乎又進而言之精气皆
水也神火也又進而言之神不離精气惟剔而知之斯
貫而理之精無人神無我致中和者享之矣(陳希夷曰/坎乾水也)
(气也泉也兌坤水也形也雨澤也潤萬物者葢气之液/也仲秋水始涸仲冬水泉動不可悟真水乎命門小心)
(為三焦周身之主非真火乎人/生之縁水火一處不可推乎)
隂陽互根而析徵　負隂抱陽而背陽腹隂上陽下陰
而腎陽心陰況手足各三陰陽乎醫言气陽血陰而气
中有陰陽心火腎水而腎中有水火丹溪謂隂常不足
正謂陰精非泛指陰血也張璣曰寸以候气尺以候血
蓋陰精主血也气從上而旋故寸候之太淵肺部气統
气血更何疑乎診視者不可泥一説之陰陽尤不可執
冒總一句而不攷細差别以互徵之也六淫湊襲可以
寒熱藥攻之真元致病即以水火之真調之然不求其
屬投之不入先天水火同宫火以水為主水以火為原
故取之陰者火中求水其精不竭取之陽者水中尋火
其明不熄經曰諸寒之而熱者取之陰諸熱之而寒者
取之陽所謂求其屬也王太僕註曰寒之不寒是無水
也熱之不熱是無火也無水者壯水之主以鎮陽光無
火者益水之原以消陰翳(六味八味/丸可推)細分陰陽為五而
五各有五約以水火言陽火日隂火燈木火以坎水滋
養故火不外見金中火如鑛山發光土中火則蒸收生
物如硫礜其專結也水中火則海火夜光類也陽水為
泉陰水為澤木揉汁水金石生潤汞其一類皆土中出
也龍火行雨非火中水乎人身肝火内熾鬱悶煩躁須
以辛涼發達之寒藥熱藥皆不可也命門火衰腎中寒
甚龍火無藏身之位遊于上而不歸故有上焦煩熱欬
𠻳喉病等症引之歸原可也而治陰虛火衰者乃執黄
柏知母以寒之乎(咽喉如曲突火炎若以水自上灌下/曲突立爆烈矣惟竈床下以盆水映)
(之上炎即熄此/上病療下之驗)燈宜膏油養之入寒水則滅矣惟六气
暑熱可以寒涼解之如河間所論若爐中之火乃炭土
無焰之火得木則烟見溼則壞須以炭培之實以溫保
之人身脾土中火以甘溫養而自退矣金火為肺火毛
孔如針刺巔頂如火炎者此肺金氣虛也經曰東方木
實因西方金虛也補北方水即已瀉南方火此則通治
五行之火矣人之飲食入胃命門之火蒸腐水糓其气
熏肺肺通百脈水精四布上達皮毛為汗為涕為唾為
津下濡膀胱為便為液而血亦水也以隨相火行故其
色紅周而復始此所謂火生水也骨中之髓則如鑛中
汞木中膏脂則如足下有湧泉穴肩上有肩井穴此暗
水潜行之道也其所以晝夜不息者以一元之乾氣耳
經曰紀于水火餘氣可知(中通曰趙氏謂脾胃中氣為/後天以東垣補中益氣湯主)
(之以腎命水火為先天以仲景六味八味主之太西以/腦心肝立論腦與精一原也以大道言之精气皆後天)
(也神先天也而理在其中矣心藏/身身藏心天無先後誰悟此乎)
血氣自靈　人肉自靈不專恃心矣故觸之即覺有故
先跳皆靈之在膚者夫牛羊被殺其角以耳就之湒湒
有聲死黿猶嚙縣其肉無人而縱見人即縮殺鰐而縣
其首其齒自生豈有使之者乎畱書曰本於骨肉縁起
心性性止气之事气但肉之事物之相啖者肉气亦相
制精粗同理曽窮之否影之於形翳光而如其餘者也
鍼灸以取神工或以起疾含沙而射短狐或以中人是
則去身之物尚亦闗身也耶(中通曰人物得天之靈氣/以生既生則靈氣充貫體)
(中心固靈毛膚血肉無徃不靈心特為靈氣之主耳故/過思則髪必開大恐則毛必豎父子之血自相合瞽人)
(之鼻可辨金他如屠案豕肉移時而肉尚驚斷尾守/宫身去而尾尚躍可見一切皆心者皆此靈氣也)
人身營魄變化　人身小天地四大升降生息無刻有
停無論臟腑之傳送停泄與風雨露雷相應即皮膜之
間一小筋皆有為而生飲食所納初化為膏餳再化為
精液皆藉真火甄鎔最粗則後降火必求妃妃乃在水
陰實則坎離交陰虛則陽燄騰如天地之火非藉水土
壅合以利民生則横􁓮飇發不可禦矣至于我之靈臺
包括縣㝢記憶今古安寘此者果在何處質而稽之有
生之後資腦髓以藏受也髓清者聰明易記而易忘若
印板之摹字髓濁者愚鈍難記亦難忘若堅石之鑴文
人身命根奚託任督之脈𤣥牝之門與天地同天地内
外莫載莫破宰人身者膚骨内外無歉無贏而究竟莫
測其何象也謂之真宰
毛髪　鄭厚曰髪屬心火也故上生鬚屬腎水也故下
生眉屬肝木也故側生貴人勞心故少髪癩者風感落
木故先秃眉張仲景知王粲眉落是也蠡海集曰三魂
七魄者洛書三居東七居西東為木主藏魂肝也西為
金主藏魄肺也目居上上者動天氣運于上也口居下
下者動地氣運于下也人之毛乃血之餘三陽之毛皆
顯于首太陽之毛髪也少陽之毛眉也陽明之毛鬚也
太陽居上少气多血少陽居中少血故眉自㓜即有而
不能長陽明居下多气多血故既壯始有而亦能長以
是知縁血然也媍人無鬚者蓋衝脈並陽明行月事以
時去使陽明之血不能充所以鬚不生也宦者傷其厭
隂之絡耗其陽明之血元不足也三隂之毛皆潜于體
太隂指毛也少陰腋毛也皆少气多血故不能盛厥隂
陰毛也厥陰少气多血而獨能盛然三陰之毛幼皆無
既壯而後生葉世傑草木子云精之榮以鬚气之榮以
眉血之榮以髪
魄結　雉經繩主顛狂宋羅㸃聞見録云凡自雉經之
地下必有如麩炭者日深一日速掘之則禍止此葢如
虎死眼光為白石也
髪用　生人髪緯車上則迷亂不知所適若掛果樹上
鳥不敢食其實人棄髪合雞子黄煎則化為水可療小
兒驚熱熱瘡又鼻衂甚燒髪末吹内鼻中則止人誤吞
髪繞喉自拔髪燒之水服二銖凡棄髪宜入膏藥
洗垢法　蒸浴發散最捷然陽弱之人傷氣内經曰烟
垢落賊風入深此一理也臍以下宜椒浴足宜夜浴最
養人面則日盥爽神指甲内垢以白梅與皂角洗之漆
在身手洗不去以油洗之桐油黏手稻草末擦之
緩筋法　古云書楙緩筋木瓜能治腳氣楙木瓜也今
俗人見足麻則一草貼眉上凡人身上結筋以木􁂁三
擊之自散(中履曰一心試法久而筋舒然/心定則气血和此理不可忽也)
忍溺法　伽㑲糖結末作膏貼會隂穴則溺不出川椒
紅與芐丸服久則溺少川椒口白目如漆光不光者閉
氣復生别症吉刺重酎以紅花芐胡桃入麴釀者醫溲
數效
白肌法　安福衚衕畜小唱白席其黑者以糟浸之葛
洪曰女菀三分鉛丹一分為末醋漿服一刀圭日三服
三日大便黑十八日面如漆二十一日全白年三十後
不可服名醫録宋醫治任氏女效老則無益矣聖濟總
録冬􁂁竹刀去皮酒和水熬膏夜塗面自白其􁂁練亦
去䵟􁢡斗門方用白殭蠶黑丑末為澡豆又李核仁和
雞子白塗面去䵟古采桃杏花合香盥靧取其意耳因
有上已收桃花七夕收雞血塗面之説(中徳曰晨摩掌/熱以摩面有光)
(彩/驗)
射影炙影　柯古曰寳厯中有王山人取人本命張燈
相人影知休咎不欲照水照井及浴盆中古人避影亦
為此蠼螋短狐蹋影蠱皆中人影為害近有人善炙人
影治病者愚者按南史張邵傳後徐文伯祖秋夫為芻
人以鍼鬼又有薛伯宗徙癰疽為氣封之徙置栁樹上
異苑載王僕以水澆枯樹而鄭鮮之女攣遂愈近日鍼
炙人影者乃先以指藏毒藥向人痛處按之然後炙影
則人膚上痛耳
包絡三焦　手中指陰陽也痘疹中指先冷十一藏用
此包焦也心系五臟則包絡五臟矣三焦絡外闗胃脘
闌魄可分三段通身膜絡亦分三段決瀆為近膀射泄
因命火
隂陽仰伏　楮氏曰男面重女背重溺死驗之走獸溺
死伏仰亦然
骨節中有涎　人骨節中有涎所以轉動滑利中風則
涎上潮咽喉裏響以藥壓下俾歸骨節可也若吐其涎
時間快意枯人手足縱活亦為廢人小兒驚風亦不可
吐涎
驗傷法　皇甫牧玉匣記李處厚言驗傷以糟或灰湯
薄之都無傷跡若以新赤油繖日中覆之以水沃尸其
跡必見無骸尸于舊停處布熱灰作人形祀而散生豆
其上有傷處豆自爆
留屍法　李預服玉其尸暑中不殠黄金塞竅亦不腐
灌澒更效或以茶灂澒納鼻亦可暑中不殠漢書言汙
辱吕雉尸以水銀斂也孛露國有一拔爾撒摩樹脂塗
尸千年不朽確辨録曰有徒以坐脱販其師者䃩合婆
律也乾澒納鼻而耨香熏為肉身者也寡欲恬澹气盡
而逝心不係戀煖從頂脱尸為遺蜕久之自乾小乘専
致常然豈足怪乎骨剛者不壞志凝精結有成塊燒不
壞者此舍利子之所由來也物理所曰童男髪根可黏
起舍利乳香久留能生舍利
驗姙　物類志曰將斧潜于姙牀下斫之必生男試將
斧于雌雞欲卵時可驗也舊有佩雄黄精衣冠照井之
說此亦與胎教同其意耳無意中呼姙者回頭過户限
視其左右以知男女孕婦食桑椹復食雞鴨蛋子横生
食薑子六指在孕恒聞鷹鷂聲生子不畏雷未亝曰隂
經方動而交則子生髪白肝枯俗名社公皆气之不純
焉耳經曰隂摶陽别謂之有子按尺内也以左右辨男
女醫曰心脈動如豆大肝脈滑而兩尺甚者姙也命門
旺為男胚心動肝滑而兩尺弱者别病也
世傳老人子無影南史張元始及朝野僉載曹大年
邴吉以此斷之唐張鷟耳目記栁州曹泰八十五生子
曰曾日中無影曾年七十方卒張孟奇言今不驗則遂
有帷薄之疑又言腎囊下筋謂之影智以為甚言其精
衰耳老人亦有强於後生者或曰一歳中其影彷彿及
長血气自旺則與人同
气感　黎久曰有處女孕者其家訊掠百至而卒無明
驗也或神交气交或精交女國照井而孕亦气交之理
乎外紀韃而靼西有女國曰亞瑪作搦俗惟春月容男
子一至其地生男輒殺之
鼻息定時　鼻中气陽時在左隂時在右亥子之交兩
鼻俱通道家所謂玉洞雙開是也胚惟鼻祖命門為環
自心生死之籥詳前
兒不啼不語　兒生墮地不啼擊木瓢迫猫令叫即啼
兒語遲取鵙所蹋枝鞭兒即語(中通曰俗稱不啼兒為/悶寂生旁人呼其父名)
(父應兒/即啼)
止小兒夜啼法　井口邊草安小兒卧薦下止夜啼又
按異術云截竹七節者一段以紙書小兒八字封其中
勿令人知置小兒卧處則兒不啼聖惠方云縣鏡于牀
足則止
止兒驚法　拔劍倚户兒不夜驚懸軒轅鏡則無氛魘
兒啼占　相兒經曰初生聲連延相屬者壽聲絶而揚
急者不壽啼聲散與深者不成人
尸忌　雜俎曰忌狗見屍令有重喪又云送亡者不齎
鏡奩葢
救溺人法　華佗肘後方云以灰覆溺人首上灰溼復
易之自活又方褁石灰納糓道中水自出
父子合血　父子滴血則合南史孫法宗滴血尋父尸
蕭綜發東昏冢刺血滴骨又殺已子試之乃奔北魏相
思螺郎居子石燕且相就而況父子一气血不相就乎
綜止知滴骨之法而不知水中合血之法故多殺一子
專房十年篤者滴血亦合
大驚離魂　恐傷脤而心神走也熊魚山直言拜廷杖
時愚省之西庫中問當時作何狀云身在空中下視一
人受杖故小兒驚則失神俗諱五月人蜕若上屋見影
魂當去古有祝由科丹砂作符填心正謂人心有不自
知不自由者藉諸呪力加持皆此故也
生物貴真陽　龍川别志張安道攜醫入五局觀見一
道人曰元氣重十六兩漸老而耗因出藥二丸且以一
試之納汞一兩于銚盞蓋之札札有聲以松脂三投紫
燄而藥成少夫曰是煉硫鉛所成老宜補陽而已仇池
記晉武時人墜洛洞見龜服日光倣之不饑後得出今
種用日暴火養而頃刻開花則藥作銀卵而火養之其
為用也明矣
人異　向稱穿胷飛首大人小人神異經言北海人長
二千里殆如稱修羅乎若王莽時巨無霸則見漢書者
也山海經小人國有犂􁠸之尸神異經言鵠國人七寸
甞畏鵠吞西北荒人長一尺異苑載張仲師長尺二寸
東方朔知巨靈之類是也王世懋二酉委譚言徐方伯
時在甘州張大參在涼州破土得小棺二三尺啟視須
鬢老人多紗帽紅袍者衆喧然遂止以祭文掩之二君
皆目擊可信人也存而不論寧獨六合外哉馬觀曰占
城國有女人目無瞳夜寢飛頭食人家小兒則飛首之
説可類推也外紀言一種鬚眉畢具特手指相連如鳬
爪又喝蘭達地曽于海中獲一女人與食亦食亦肻為
人役使但不能言其一身有肉皮下垂至地如衣袍服
者(中通曰至于雌雄異類有情無情之變則綱目人傀/一篇悉矣自顯而言皆氣蒸之所造而化也自㣲而)
(言皆意識之所造而化也聖人知其故而明其理以化/之意識習氣用歸中正一切物理皆不足以驚之此所)
(以動賾而/易簡也)
積想出神　破色心論曰實無而成智證傳言晝夜念
須曼那等便夢與之從事因悟一切諸法皆如是也專
气致柔久亦有出神事不可不一看破(中通曰心體本/無也隨習專而)
(成聖人知之一見永不再見惟與萬世泯于當務而已/  中履曰心官正用曰思狥相曰想學以濟思即以泯)
(想/)
人生通理　語曰北人包頭南人束腰(泉漳人赤足/著屐而包頭)冬
則肚暖夏則肚泠聾者語闞啞者多笑甚驚無唾甚愧
脱頤縱樂神耗太恐精流手甲自傷忌水與露以齒齩
物其瘡毒深頭垢搔燒卻蜈以解毒也拔鬢叩齒勝鬼
以壯神也然毒以元气静正而自解神以不可知而更
壯醫悟此乎潛草曰强弱本乎父母仁智擴于教學頤
養因乎窮通色脈闗乎憂喜日度既分温冷山川亦别
粗秀气化之淖天稟人習皆然舉所不知則駭直告其
故反疑人者天地之心精義入神利用安身其最切也
醫貫三才人子須知易徵節度此身為要
參同契　魏伯陽以易衍真丹正理𤣥施黄包匡廓轂
輻紀綱鄞鄂律厯應符龍虎兩弦流戊就已兌坤得朋
享其乾元伏逆化機本冒如斯者也陳抱一發揮一堅
密身名曰金丹築基煉已縁熟本忘彼黄冶容成竊以
炫媚耳朱子曽註之宓山愚者曰兩折三番之火候泯
中用二之交輪坎離濟化大道固然一鏤丸一革囊大
小皆符者也聖人與民當務而已守尸鬼窟大乘呵之
漢志老莊道家神仙方技也(胡映日曰朱子卦變合列/一圖襍卦參同無不妙叶)
(仙旛老莊飬生/旛仙曷􁁣焉)
　
　
　
　
　
　
　
　物理小識卷三
欽定四庫全書
　物理小識卷四　　　　　明　方以智　撰
　　醫要類
槩幾　岐伯曰奇恒之府運气五六周甲實二(燥/溼)而一
也臟腑經略槩應十二恒也互根亢承之變奇也脾為
後天本腎為先天本而腎具真水火也交濟則火即元
气矣三部十二動脈分診也寸口巧診也八奇寄診也
李士材闢王叔和而遵内經潛老夫曰兩端代錯而悟
在其中矣(内經上下應難經六表裏蓋闗不動而腎/命大小腸有互幾焉胎交手之圓圖可徵)一
气而周三隧(宗气/榮衛)行二道者也(嗌有兩管/二隂出道)四診(望聞/問切)而
八切(浮沉遲數滑澁虛實/而二十四脈可推也)内外寒熱虛實辨尤要矣(人/迎)
(喉旁胃脈气口兩手肺脈也亦可分徵兩手人迎气口/論内外則止是外感于風故肝木見症而人迎盛内傷)
(于食故脾胃見症而气口盛寸闗尺共九分闗前一分/仍是肝脾之首耳且論感則不拘六表裏矣如傷寒論)
(胸腹小腹即内經上候上下候下之診也如論胃脈則/六脈之和平皆胃也豈定執右闗論胃哉對治易曉從)
(治難明況/隔二三乎)天時有變地有異候人稟殊而養又殊寧可
執哉要當深究三才之故類應通幾互格物則而歴症
以徵常變乃中節也(運气經絡脈理病症藥性醫方各/有常變明其理歴症多自能㑹通)
(易/簡)若一言而終不過調水火順元气耳
中風　冬至起坎候八方風從鄉來者長養不則名為
虛賊風害萬物虛者多從背俞中而有中臟中府中血
脈之分其以火以虛以濕以寒以暑以气以食以惡而
中者類中風也凡中風昏倒口抉不開以牙皂半夏細
辛末吹鼻取嚏無嚏則死切辨者閉與脱如牙闗𦂳閉
兩手握固是閉症也(蘇合丸三/生飲開之)若口開心絶手撒脾絶
眼合肝絶遺尿腎絶聲如鼾肺絶吐沫直視髪直摇頭
上攛面赤汗出皆脱症也(大灌理中湯及炙/臍下或救十一)中臟者滯
九竅脣緩二便閉不能言耳聾鼻塞目瞀其中府者肢
節廢脈浮惡風拘急不仁外有六經形證中血脈者半
表裏但見口眼喎斜半身作痛唯當養血順气(大秦艽/湯羌活)
(愈風湯/和之)兼證則隨察之
厥　常病隂厥益火之原陽厥壯水之主與傷寒異(傷/寒)
(陽厥用推陳致新隂厥/用附子理中氷炭殊途)陽衰隂湊五指至膝皆寒曰寒
厥(宜六物/附子湯)陰衰陽湊令人足下熱甚則循三隂而上逆
曰熱厥(宜六味/地黄丸)怒火起肝令血菀於上曰薄厥(宜蒲/黄湯)煩
勞擾陽火炎水乾至夏益亢孤陽厥逆如煎曰煎厥(人/參)
(固本/丸)五尸之气亂人陰陽暴厥如死曰尸厥(宜流气飲/蘇合丸)
寒痰迷悶四肢逆冷曰痰厥(宜薑/附湯)胃寒吐蚘曰蚘厥(宜/烏)
(梅丸理/巾湯)中風身温而痰涎多中气身冷而涎亦少總曰
气厥(宜順/气散)醉飽感傷著惱食填厥逆宜探吐之經曰上
部有脈下部無脈法當吐又有气暴逆者气復自愈丹
溪治内虛而仆者炙气海而愈(人生命門胞系在臍故/丹田气海與腎脈相通)
傷寒　仲景書殘矣得陶節菴六書吳綬藴要而明當
分兩門傷寒由皮毛入臟腑初雖惡寒發熱而終為熱
症其人必素有火者中寒直入臟府始終惡寒並無發
熱等症其人必無火者一則發表攻裏一則温中散寒
甚判然也讀傷寒書而不讀東垣書則内傷不明讀東
垣書而不讀丹溪書則陰虛不明讀丹溪書而不讀薛
立齋書則真陰真陽不明補天要論其得源矣温病不
惡寒而渴乃火鬱也虞天民曰傳經傷寒是鬱病岐伯
所謂寒气外凝内鬱轉而為熱汗之則愈是也六鬱用
越鞠丸要當用逍遥散陶五法曰發散解肌和解攻裡
救裏醫宗曰汗吐下温清補類傷寒者或痰(發熱自汗/胸滿但頭)
(不痛項/不强)或食積(發熱頭痛但身/不痛气口𦂳盛)或虛煩(煩躁發熱但身/與頭不痛不惡)
(寒不/浮𦂳)或腳气(足受寒溼頭痛身熱肢節痛便/閉嘔逆但腳痛或腫滿或枯細)或内癰(脈/浮)
(數若有痛處飲食如常畜膿也胸痛而欬咽乾不渇濁/唾腥臭肺癰也小腹重按之痛便數如淋汗出惡寒身)
(皮甲錯腹皮腫急脈滑而數腸癰也胃脘痛手不可近/胃脈細人迎盛者胃脘癰也立齋曰癰疽亦與内科同)
(理/)其傷風者脈浮緩(發熱鼻塞有汗惡風若素有痰熱/而風邪外來則風乘火勢火借風)
(威互相鼔煽也實則汗散虛則固其衛气兼解風/邪其治風火之法辛涼外發甘苦内和勿與苦寒)
霍亂　内經分溼熱風暑虛實其症忽心腹痛吐泄甚
者轉筋以陽明養宗筋屬胃與大腸吐下亡液故攣縮
也大抵陰陽反戾故以陰陽水飲之浸之(或陳稷湯吐/㵼不止可飲)
(米/醋)乾霍亂不吐㵼名攪腸沙以土鬱致火擾不可過攻
過熱過寒古方鹽熬童便降火行血也轉筋厥逆當細
察色脈隨經標本施治
火　六府迻熱于臟煎熬不已感變熱症最難治也陽
明積熱内爍謂之實熱宜疏利之七情鬱發一臟受傷
則有偏勝之火傳克不行宜虛補其母實㵼其子以勝
復之又有勞役致損真隂隂虛火動宜滋陰以降火其
胃虛過食生冷抑遏陽气於脾謂之火鬱每己午時肌
熱燎如瘧狀宜升陽散火火有隂陽日燈爐龍之異若
五志過極之火驚動血者火起心怒動起肝憂動起肺
思動起脾勞動起腎河間暑火立論欲與仲景傷寒對
講非通論種種也潜草曰百病皆火養生者火兩腎間
動气為元气本而胃中气續之運動即火也勿縱慾以
竭火亦勿服寒以滅火隂平陽秘少火生气此當深參
血　外感六气俱使人血溢不獨火也寒气致病者寒
傷榮也果寒鬱血須散之不必滋陰降火之藥向分咳
血𠻳血出肺咯血唾血出腎腎實統之腎脈入肺循喉
挾舌本其支從肺出絡心注胸中夫痰汗血皆水也血
從痰出乃腎水挾相火炎上也寒藥多死溲溺可救然
久用亦損胃須六味湯真隂失守虛陽上泛吐血須八
味湯内傷暴吐急用獨參金匱方用柏葉黑薑艾馬通
煮之不可類推乎衂血出經衂行清道吐血出胃吐行
濁道犀角地黄治衂也無犀角代以升麻此為陽明鬱
火也(衂亦有隂虛火衰者其血必㸃滴不成流也似症/者火不歸元而𠻳喘面紅吐痰血者以八味地黄)
(冷飲之辨訣曰實熱舌胎焦甚則黑假熱有胎必滑渴/而不能飲水飲亦少而吐出靣赤而嬌隂虛者大小便)
(俱利吐痰必多傷寒者大小便閉也隂虛發熱有似承/气症似白虎症須加減八味冷飲之翌日畏寒脈脱乃)
(補其陽若大失血後大發熱須獨參湯辯訣曰陰虛面/必赤其渴者腎枮引救也雖渴而舌滑脈數而尺無力)
(或尺洪數而按之必不鼔也若問其/服過涼藥則脈亦有力而鼓指矣)
痰　人鏡經錢氏解曰痰或咯或𠻳皆從胃出而前管
主气實無别臟津液相通東垣論五臟脾胃以气相通
也飲從外入因脾虛不能運化積于胃中流于腸内動
則漉漉或散於四肢小便不通而成腫滿更有吐酸襍
色者肝木作酸而各臟之邪乘之當健脾清溼利水豈
與痰同治乎潜艸曰吐出塊者胃咯則肺也肺葉細眼
噏气火鬱生痰于細眼内則難出故气管中咯耳王節
齋曰痰之本水也原於腎痰之動濕也主於脾張仲景
曰气虛有痰用腎气丸補而逐之吳茭山諸症辯疑曰
八味丸治痰之本也三陳湯治寒溼痰者停飲之症本
亦在腎(空心服八味九壓以美膳自不泥膈也唯辨痰/重濁白沫者為有火其無火者純是清水當以)
(八味丸治其原復以四六君子補脾以制水于脾虛者/既補中理中又能以六味八味制水以益母其庶幾乎)
(孔八桂曰一剪梅以治標然大虛則不受鳳/膏脊髓滋陰最神胡小范曰虛者進气為妙)
咳𠻳　咳有聲𠻳有痰五臟六腑皆有咳約言外感自
肺傳諸臟内傷自諸臟傳肺外入宜辛散内發宜清潤
槩也隨病標本以治之咳主治肺實重脾而尤重腎仁
齋曰肺出气也腎納气也肺為气之主腎為气之本(節/齋)
(曰損肺腎真隂者不可服參茋恐陽旺而隂消也自此/以黄檗知母為靈丹而終不救矣蓋先當以六味之類)
(補真隂使水升火降隨即以參耆救肺/以補腎之母使金水相生則病易愈矣)
喘　實喘者寸沉實宜㵼肺虛喘者先覺呼吸短气兩
脇脹滿左尺大而虛宜補腎若寸沉而𦂳此外感也有
六脈俱伏者鬱也宜發散病機曰諸痿喘嘔皆屬於上
指有餘也東垣辯之謂有不足之症蓋火之有餘水之
不足也(暄曰火被寒鬱則痰生/于肺竅迫而气促故喘)
眼耳口喉　目具五臟實則肝竅而以腎為主耳則腎
竅也心竅本在舌以舌無孔竅因寄于耳齒則腎主骨
也上下齦屬陽明上痛喜寒惡熱取胃下痛喜熱惡寒
取大腸袒動皆腎也喉嚨舌本則足少隂之絡也標皆
治火本則補水以配火
消渇　上消者心移熱於肺中消者内虛胃熱下消腎
也三消皆以治腎為急婁全善云肺病本於腎虛虛則
心寡于畏妄行凌肺而移寒與之故肺病消仲景治渴
而小便反多用八味補腎救肺(不能食而渴者末傳中/滿亦寒涼藥所致也能)
(食而渴者必腦疽背癰此膏粱之病也一等渴飲旋吐/吐復求飲此隂盛格陽仲景以白通湯加人尿猪胆汁)
(熱煎而/冷探之)
瘇痮　目窠卧蠶足痙瘇而腹大按之隨手起者水也
膚脹􁲎􁲎不堅身盡腫皮厚按之窅然不起者气也然
气亦有隨手起水亦有窅然不起者但當辨皮厚色蒼
一身盡腫或自上而下者多屬气若皮薄色澤腫有分
界或自下而上者多屬水其鼔脹與膚脹同唯腹筋起
耳膚脹屬肺鼓脹屬脾其曰蠱脹則血或蟲也(腸覃者/瘜内也)
(石瘕者客于子門也石水者/多隂少陽少腹腫其脈沉也)五臟六腑皆致腫脹然脾
主運行肺主气化腎主五液不能外此陽症實熱隂症
虛寒先脹内後腫外者實先腫外後脹裡者虛小便赤
大便結者實小便清大便溏者虛滑數有力為實弦浮
㣲細為虛色紅气粗為實色悴聲短為虛凡實症邪至
必暴每成於數日間虛症積累有漸每成於經月後虛
主益脾兼補命火女先水脹而後經斷者气分也先經
斷而後水脹者血分也先喘而後脹者治在肺先脹而
後喘者治在脾單腹脹而四肢不腫者難愈(舊説螻蛄/腰以後通)
(利腰以前斂澁若加麪煮甘遂則頭消頭足消足也劉/河間王璆皆塗甘遂而服甘草或酒服黑豆末或露過)
(浮萍薏苡餅酒服之皆治水腫也若有毒結須用白馬/溺化見陶潛續記凡腫忌鹽陸丽京曰亦有驟腫而虛)
(者忌以麝/蒜熏臍)
膈闗　噎膈者食到咽膈即出老年有之翻胃者食倍
常而半日即吐闗格者粒米不欲食喜飲茶飲即吐大
小便秘丹溪潤血未盡也經曰三陽結謂之膈葢腎病
而火煎熱結也王太僕曰食入即出是無水也食久反
出是無火也褚侍中曰上病療下以六味料大劑煎引
久服可挽十二東垣曰上焦吐者從气中焦吐者從積
下焦從寒(闗格宜回陽反本湯愈後用八味丸肝火/嘔酸水用茱連細呷愈後以六味丸調理)
治噎方　天竺黄紅桂花葛根槐樹上木耳藕節陳皮
雲夢縣茶各一錢以麥燒酒一大盌入新磁砙内重湯
煮三炷香取出埋土内一夜退火气温飲半杯隨思飲
食餘藥作一日後服完此得之熊伯甘者狗寳主化鴷
咮硫銀權殺蟲墜下耳
㵼閉　經曰腎主大小便又曰腎司開闔則大􁉆之㵼
與閉皆腎責也東垣脾胃論精未詳大瘕腎泄也命門
衰脾虛寒十全送四神丸褚氏曰精已耗而復竭之則
大小道牽痛(腎虛後重數至圊而不能便必莖中/痛或欲小便而大便反欲去而痛也)治法
曰淡滲曰升提曰清涼曰疏利曰甘緩曰酸收曰燥脾
曰温腎曰固澁臨症隨宜而已(丽京曰腎虛者補中湯/忌升柴脾弱者八味丸)
(地黄宜減思傷脾者尤宜養心大抵脾胃弱宜四君子/有痰六君子寒則理中湯中气下陷宜補中益气湯脾)
(不能化宜/八味丸)
小溲通閉　大泄小閉與水停心下宜五苓分利若气
迫閉塞不升降者宜升麻提之(渇而小便不利此屬上/焦气分用清金之藥如)
(生脈散其肺虛者用補中益气湯如不渴/而小便不利此屬下焦血分須滋腎丸)經曰膀胱不
約為遺溺仲景曰下焦不歸則遺溲(不禁者宜兔/絲丸鹿茸散)
夢遺　治主腎肝立齋發明丹溪所未發專用六味治
夢遺或脾胃不足加補中湯提之有用心過度兼歸脾
湯命門火衰則金瑣正元丹(一等腎不虛而肝經濕熱/者莖中痛或痒或腫或挺)
(白物隨溺此筋疝/也用龍膽㵼肝湯)
遺精洗法　天明忍溲預熱米泔水或椒湯坐其上熏
之乃洗腹及腰極暢气通欲溺便溺其中如此即不痛
一二日洗之不間自愈此方亦可治腹疾
飲食傷　有寒熱傷有自倍傷壯者亂食不傷過時不
饑弱者㣲犯即傷矣膏粱藜藿自不同治寧可以平胃
枳實常飡乎脾胃化物實由真水火而火盛則燥水盛
則溼乃生諸病制其偏而使之平是也補以配之不必
尅削東垣法妙矣要當求水火之本經曰下焦虛乏中
焦否滿欲治其虛則中滿愈甚欲消其否則下焦愈乏
庸醫難措矣參一兩加升麻一錢一服即愈此内經之
妙用也(黄存庵曰肝胃為闗最重六脈和皆胃气而肝/為心腎闗不和則肝木乘脾故宜平肝潛草曰)
(心火生胃戊土命門火生脾已土/胃弱宜歸脾湯養心脾衰宜八味)
暑　熱症脈盛暑病脈虛東垣分動静言之乘凉食生
冷因暑傷暑為静得之用大順散日中勞役為動得之
用蒼术白虎若元气不足宜清暑益气湯補中湯為當
彼無事飲香薷是招暑也預防者孫真人生脈散夏令
最宜張鳳逵曰傷寒感冬嚴寒温病感春輕寒暑病則
專感夏熱乂況天時地气相乘哉嶺表暑症初起身耎
後乃發熱或嘔或泄或結不可汗下惟宜六和湯(薷朴/扁豆)
(木瓜藿香杏仁半夏/赤茯甘草弱者加參)
溼　雨霧溼气先中榮衛水泥之溼則傷肌肉筋骨血
脈飲食之溼傷脾胃而脾土所化之溼不從外入陽為
濕熱陰為寒溼其症發熱惡寒身重自汗筋骨疼痛小
便澁大便溏腰痛跗腫肉如泥按之不起故在上者㣲
汗之羌活勝溼湯在下者利小水五苓散大法曰溼淫
所勝助風以平之下者舉之故用升陽風藥即瘥又有
脚气類傷寒發熱惡寒必脚脛間腫痛俱從溼治(隂脚/气脛)
(處腫而不紅陽/脚气腫而紅)溼熱發黄從鬱治凡溼熱不鬱則不黄
禁用茵陳五苓當用逍遙散
瘴气　客气勝復要與地气相變蒸疫者天气也癘者
地气也五嶺以表皆然惟桂林稍和下陽朔平樂則酷
矣以智流離此方且五六年山峭水惡冬暖而春寒秋
熱烈于夏二三月至夏至前溼不可言衣席寘之俄頃
黴見濡潤陰靄沁過枋棁又四時陰雨則暴寒日出則
燥烈瘴從水起與山嵐合黄茆蒸鬱為霧為雨溽熏中
人故候多與暑症類而貌傷寒也瘴气從口鼻入凝聚
胸膈腸胃間熱毒多為病結故類暑症而又與暑别或
觸熱暴寒或水或濕或飲食勞傷怫鬱而發夏發者多
以當此方濕蒸也若司天乘克行亦如秋冬寒斂瘴又
此方之和候也此气中人為熱毒陰藏者不甚感平時
飱泄者不感感者頭痛發熱或痛而不熱或先寒後熱
或先熱後寒有自汗者有忽戰手足冷隨發熱者有忽
熱極暈昬者其初骨乏體軟或無汗㣲汗煩渴胸否小
溲少大溲溏或嘔又溲若惡寒則洒然毛聳口開此暑
症也頭痛發熱口渴泄㵼目赤咳𠻳此疫症也若是瘴
气本症切脈非弱而散即數而𦂳闗脈必弦心燥口乾
胸滿少食食即惡心舌白或紅目黄或赤小大便澁或
閉晨熱起至午大熱夜半熱稍退而思食次日復然或
一二日即讝語熱時脈八九至熱退又五六至間有六
脈盡無蓋熱傷气則脈散熱毒甚則八九至脈為熱毒
所伏則或有或無俱是常事不足驚也傷寒有一日一
症瘴非誤服藥八九日惟一症多發夏秋與傷寒霄壤
治之惟清上熱解内毒順气通利而已最忌發汗炙火
服蘇合丸蓋傷風傷寒初在皮膚利於發散瘴毒積胸
膈腸胃間何能發散且暑無日不汗何可過發醫誤汗
之胸滿气促熱益甚而汗不休津液乾涸藏府焦枯便
閉腹膨隨用大黄下之而大黄與瘴症不相宜元气益
損溲後愈難汗弱益劇復用熱補則狂躁不止立致敗
亡亡時必目赤唇裂腸脹如鼔萬一得存必潮熱綿延
飲食不進醫又目以痰火治久亦骨立而畢其八九至
後或散或無醫驚以為陰投以桂附即不可救豈不哀
哉受毒者内有結毒燥悶气促大便不通客居感者大
半如此通便熱退而愈土著素啖檳榔有病不可大下
痰裹積於胸脇遂成痰痞天涼則伏暑熱則見非方書
之痞塊也此外專受瘴溼者水腫自利宓山愚者曰審
地气以察天气可也張鳯逵以蒼术炒梔隨症加減當
下者熊膽雄黄各三釐解毒散用多年溺坑磚洗淨火
煅醋淬七次細末之每用三錢涼水澄去滓加蜜調服
之若六一散夏月可服多服則損元滑石須用牡丹皮
湯飛過為佳桂林庫有方書版稼軒年伯印之見寄具
載此方之功(中履曰己丑老父在平樂山中記/此瞿年祖式耜為桂林留守相公)
瘧　日發瘧間發痎總名痁暑熱留皮膚内腸胃外頭
背肩肢募原府閒經隧界分有舍遇秋而風入或浴因
水气與衛气居旋行相薄腠開邪入則併於陰外無气
故先寒慄不列少陽形症者以太陽開陽明闔而少陽
樞也隂气逆極復出於陽陽實外熱陰虛内熱則喘而
渴極則隂陽俱衰衛气相離故病得休其早晏以風府
循膂日下一節二十二日入脊其气上行九日出缺盆
故日益早其邪中異所則風無常府痎之間日邪内薄
於募原也深則間數日矣(客于六府有時相失列藏證/者非真臟也乃藏募之气化)
(證/也)温瘧先熱後寒寒瘧先寒後熱癉瘧但熱牝瘧但寒
婁子柔繆仲淳謂總起于風暑盧子繇取凖繩二方(升/麻)
(柴胡葛根羌活防風甘草一用石膏/知母粳米桃仁紅花猪苓鯪鯉甲)今合而隨症消息
其露藥者散暑也内經惟列刺法岐伯言四時皆有瘧
秋瘧應時者也春夏冬之瘧病形多異耳陸丽京曰瘧
故不一亦未可執風與暑陰氏曰初瘧寒熱往來少陽
症小柴胡為主寒多者加桂枝癉瘧但熱白虎加桂枝牝
瘧但寒蜀漆散主之弦數者多熱弦遲者多寒弦小緊
者可下弦遲者可温弦緊者可發汗及鍼灸弦促者風
痰發也以飲食消息止之(青皮飲治秋瘧有鬱痰艸果/飲前方不應當以補中益气)
(湯倍柴胡加半夏生薑立齊方用參一兩煨薑五錢其/腎真陰虛者寒如冰熱如烙惟面赤如脂渴欲飲水者)
(以六味地黄加柴芍桂荎截以常山熟製􁃿吐臍/貼麝硃皆實者可受也或加首烏鼈甲牛膝良薑)
㿃下　經名腸癖(即痢/也)局方與復庵例行辛熱河間與
丹溪專用苦寒即仲淳必用白虎亦非也謂夏秋因暑
溼蒸熱鬱固也彼因熱求涼過吞生冷者多矣壯而傷
於天者鬱熱居多弱而傷於人者隂寒為甚細詳虛實
則寒熱愈明矣脹滿惡食急痛懼按者實也煩渴引飲
喜冷畏熱者熱也脈强而實數而滑者實熱也外此皆
虛寒矣但以渴為實熱乎㵼下亡液則津涸上渴更當
以喜熱喜冷分之以腹痛為實熱乎痢傷腸胃膿血剥
膚故痛更當以痛之緩急按之可否藏之陰陽腹之脹
不脹脈有力無力分之以小便赤短為實熱乎水從痢
去溲必不長液以陰亡溺因色變更當以便之熱不熱
液之涸不涸色之澤不澤分之以裏急後重為實熱乎
气陷則倉廩不藏陰亡則門户不閉更當以病之新久
質之强弱脈之盛衰分之痢而㵼腎傳脾輕㵼而痢脾
傳腎重腎為胃闗開竅二陰故久痢必損腎若命火衰
必用桂附救脾母復真元食乃進也
治神為上　内經曰慧然獨悟冥冥治神五藏五志猶
五行之相生克也心喜甚則狂散以腎之恐勝之太恐
則傷腎以脾之悲思轉之思甚則殗以肝之怒發之太
怒則激以肺之憂斂之太憂則失神以心之喜起之宋
文摯怒以登床而齊王痊丹溪以一怒一喜愈女病皆
此理也神藏心心不受病亦不受治惟恬淡以養之
偏勝則變　素問曰五味入胃各歸其所喜故久而增
气物化之常也气増而久則偏勝致傷夭之由也故曰
用毒藥者衰其半而止藥不必盡劑也黄連苦參久服
反熱當歸蓯蓉單服反泄人身以陽為主固不可無事
服寒涼即峻補燥烈亦勿久服視宜互制可耳況以根
情火馳之體求服食以縱欲噫末世變症豈盡藥之咎
哉
气熏法　鼻受天气以養陽口受地味以養陰無形相
感惟气通之熏熨外治所從來矣(唐許𦙍宗初仕陳遇/栁太后病風口噤乃)
(造黄茋防風湯置床下其夕得語陸曮遇産婦病死胸/尚熱以紅花沸湯熏而甦廬州王守道風噤王克明熾)
(炭燒地洒以/藥蒸之而甦)靈樞以蜀椒乾薑桂心淳酒漬絮置馬矢
煴中五日暴乾再漬盡汁以巾炙而熨寒痺三十遍而
止凡刺熨之此其例也偏枯以蠶沙袋蒸鬱喎斜焚皂
角以逐外邪熏乳香以潤血脈内痔以紅藤龜甲烟熏
而飲之比天膏能治百病燒鐵淬醋以醒噤口之痢焚
返魂香以驅一時之疫或㸃眼或貼臍或下𨗳或塗足
心或按摩非至理乎(中通曰口瘡舌刺足心塗三建或/塗蒜塗􁁉麻為吸下也康樂山居)
(賦曰三建異名而同出川烏/建上附子建中天雄建下)
形治气治神治在藥之先而妙循經絡　形治莫妙于
按摩循其上下經絡井俞以木為員卵鍼内外轉而按
放蓋與鍼同法也气治在乎運轉以呼吸為槖籥或放
气以出邪或閉气以專注通闗熟行其效甚捷久行積
騐其病亦輕神治者放下而已内經五气䕶身亦用先
想蓋心之所在气即注之視病所由宜升宜降或作水
觀火觀皆借意以黙運心息相依循五十營周流旋元
坎離交濟此固然之符也(暄曰五禽之戲形治也竹弓/放沙小兒推拏俗有通者吐)
(納抽添气治也熏蒸亦其遺意林龍江以噓呵呬吹呼/順時却疾然散气服气數調當知胎踵閉气伏气以和)
(定者生生之門也神治則静坐凝神視病何起屬何臟/腑循經絡而運散之寒思火燥思水先對治徐從治足)
(以起死但須專一耳秘法按患者之脈存神注彼身中/如治已病久久效矣人苦不信心即不能一气何由調)
(故吾師只曰放下放徳曰轉河車注丹/田閉气伏气不悟  下反有成病者)
固濟法　十六錠金最要存陰蹻扼莖如忍􁉆久則止
遺
升提降散須視其體　人知降散宜慎不知升提亦宜
慎也東垣補中益气湯用柴胡提左升麻提右固妙蓋
為脾胃中气不足而肝腎有餘者設也若腎虛者不任
升提而火因上騰則别感而成上下横決之埶矣(陸丽/京言)
(之甚/晰)
丹汁　神隠云丹砂一斤石胆二兩硝石四兩以小口
磁罐漆固其口埋地七七日出視成水味苦可食若未
化再埋用竹筒盛之亦可取曾青水亦同丹砂不用石
胆而用澒二兩
伏藥卵　凡藥以銀為卵小葢開合納藥而漆閉之置
衆雞卵中令雞伏之足七七數(或歴/數雞)其行气益人甚靈
或日暴之温火養百日亦可要以雌伏感化為妙臞仙
曰别養雞雌雄白者得其卵扣出黄白取丹砂研和入
之蠟封其口還令白雞同子菢之雛出藥成和以蜜服
或以雄黄同雞子和而封固㣲火三日夜皆此意也
感症視小􁉆　證治凖繩曰感寒熱專論小便當下之
症小便必黄短若清長是寒且直腸内必有溏自通矣
潛草曰有泄久為寒而小便亦黄者決無小便清長而
為内熱者
鍼灸槩　鍼經曰粗守形上守神粗守闗上守機機不
離空不可挂髪呿吟至㣲秋毫在目手如握虎鍼耀而
匀波隴不起(温晴淖液/忌月廓空)迎之(針頭朝源/逆之為㵼)隨之(針頭從流/順之為補)
以意和之畢矣纔針(頭大/末鋭)員針(如卵揩/摩分間)鍉針(如黍/按脈)鋒針
(三/隅)鈹針(如劍/取膿)員利針(如釐/取暴)毫針(蚊䖟/喙)長針(取逺/痺)大針(挺/員)
(冩/水)官針九也輸刺(藏/腧)逺道刺(病上取下/刺府腧)經刺(結絡/經分)絡刺
(小/絡)分刺(分/肉)大冩刺(鈹/膿)毛刺(浮/痺)巨刺(左取右/右取左)焠刺(燔/)九刺
也偶刺(如雙刺/背與心)報刺(刺痛/無常)恢刺(恢筋/急)齊刺(直一/傍二)揚刺(正/一)
(旁/四)直刺(引/皮)輸刺(直入/直出)短刺(骨/痺)浮刺(傍入/浮之)隂刺(寒/厥)傍刺(直/一)
(旁/一)贊刺(出/血)十二節也又有半刺豹文刺闗刺合骨刺與
輸為五(王九達曰井榮輸經合/二十七气行在五腧)繆刺左右繆也(巨刺經/繆刺絡)
正統時徐鳳述竇漢卿曰刺陽斜卧刺隂正立口藏比
火手循捫機下貴遲急傷血出貴緩急傷气三才(皮天/肉人)
(骨/地)八法(燒天火化天涼隂中陽陽中隂子/午進气留气抽添又有飛經走气)皆神定气隨
而候運也禁針二十二穴禁灸四十五穴大氐針泄气
故熇熇漉漉忌之灸補而弱難養火因窮其故而徵幾
焉醫可昧乎(公孫衝脾内闗隂維心包臨泣帶胆外闗/陽維三焦後谿督小腸申脈陽蹻胱照海)
(隂蹻腎列缺任肺此八脈統也越人維㑹起厥李氏巨/闕解頭肩井曲池甄權申臂縣鐘環跳華陀救躄秋夫)
(腰俞針鬼王纂交俞出妖肝俞命門開瞽少/陽交别醫聾皆其類也今有子午針瓊瑤針)
外科　起類寒熱而脈浮數有痛症可辨也陳若虛正
宗悉矣先發内托輕者可消發背須用參與鯪甲蟾酥
若止藉羌活則空耗元氣而毒不散也最忌寒涼誤則
難捄疔痛牽心必有紅絲須截絲路針疔者蟾酥作米
入之外封以膏隔日必且發裂後可拔其疔根也疽有
忌鐵者(水疔忌水/火疔忌火)塗藥忌冰片(片惟用/治喉痺)癰則可白蠟而
熨化之加蠟加熨其效甚神灸以艾蒜引毒出也劉宗
厚曰瘡成漏者浸附子切大片艾灸之(仍服内托之劑/隔日再灸附子)
(則肌肉長矣丹溪别秘以硫麪蒜作餅而/艾灸之初起服梅花㸃舌丹或仙苗散)
痘　胎毒也有終身不出者神痘法丸痘汁納鼻呼吸
即中矣(或取衣被久傳二三十人即有一惡/須易新九痘出不善以火焠而遏之)發必中指
冷以包焦也指視三闗要以脈驗(孩可/一指)清江聶久吾(尚/恒)
悉矣毒惟放出最忌寒涼(柴胡茯苓俱不可用解毒/間用黄連而必不可黄芩)秘
法鳳胎丹妙托胎毒(伏卯將/雛者)氣虛以雞血虛以鵝(灌漿/浴水)
(楊湯或焙白水牛耳中蝨或/云此蝨先三服之即不出痘)一菴曰初生抉兒口中血
塊(啼則/入腹)煎臍燒末每一分辰砂半之乳塗兒口越日遍
身粟粟然徐結一皮而終身不出痘矣神哉非瑣瑣蒲
萄所及也小兒蒸變唇泡耳泠為徵不必服藥
面部　庭者首面闕上(眉心/以上)咽喉闕中肺下極(目間/山根)心
直下(相家/年壽)肝肝左膽下者(凖頭面/王明堂)脾方上(鼻/隨)胃中央(迎/香)
(外顴/骨下)大腸挾大腸(頰/上)腎(附脊故/應兩頰)當腎者臍面王以上(兩/顴)
(内/)小腸面王以下(人/中)膀胱子處顴肩也顴後臂臂下手
目内眥上(闕下/兩旁)膺乳挾繩而上(頰外/曰繩)背循牙車以下股
中央(兩牙/車中)膝膝下脛脛下足巨分(口旁/大紋)股裏巨屈(頰下/曲骨)
膝臏(青黑痛黄赤熱白寒要在庭闕明堂蕃蔽壁基喜/潤澤惡滯晦色脈生王乘襲其常也醫當詳内經)
(而㑹通之乃/可用針與藥)
進气　病大虛者進气可復銀管入孔使隂人呵之勿
吸也尋常腰眼諸處可隔幅呵妙于火膏但勿當臍
轉輪　眼曰命門與七節命門司開闔也藏系心包必
心主動而焦火乃發也目垂簾則神向内矣觀而嚥消
心也妙在放下耳注神丹元㑹隂不即不離則熏蒸上
泝自轉其灌輸之輪矣宗气一輪榮一輪衛一輪維蹻
交成斜輪帶為平輪衝為胸腹中上下之輪皆槖籥于
呼吸而旋焉心和气平則諸輪自轉如走馬燈得火也
張紫陽曰八奇脈屬隂神可以陽气衝開而陰蹻為先
坎督任衝要知西南坤地(尾閭前膀胱後/小腸下靈龜上)逐日所生气
根產鉛處也河車積熏依周忍提兹為籥耳悟真曰得
之亦捐知其故乎
　　畜病
猫病　灌烏藥水為人踏灌蘇木湯
雞病　灌真麻油
狗病　調平胃散或用巴豆卒死用葵根塞鼻可汗膿
癩用百部塗蟲蠅咬用麻油塗
猪病　割尾尖去血疫則蘿匐葉食之耳皮納巴豆即
㵼㵼止去豆
羊病　夾蹄火燒鐵篦將羖羊脂烙上勿令入水疥癩
用藜蘆根湯洗之仍以末塗或用鍋底墨及鹽桐油匀
塗之中水先以水洗眼及鼻次用鹽湯注鼻内
牛病　肩爛緜絮灰𫝊漏蹄以紫草猪脂鐵箆烙之傷
熱用胡麻葉汁灌癩用杜衡藜蘆末塗疫熱葛竹葉蒼
术蕉汁灌之或加大黄鼻頭無汗加麻黄口出血加蒲
黄脹用燕子屎噎用皂角末吹鼻身生蟲搗當歸浸醋
塗之
馬病　馬急黄黑汗取舊靴頭皮浸汁灌不效用大黄
當歸鹽水灌之或鍼破馬尾尖出血胞轉腸結以硝灌
之或用細辛防風芍藥鹽水灌後用芒硝鬱金大青酒
油灌之或以小兒尿和水灌之或搗蒜内小便孔中蟲
嗓者醬清灌鼻重者葶藶子桑白皮大棗湯灌脊瘡黄
丹敷忌風破脊尿泥塗傷水燒人髪熏兩鼻或用川草
烏白芷胡椒皂角吹鼻疥用皂莢米泔洗樗根麻油塗
或巴豆膩粉麻油塗啌喘大麻子飼
鴿病　用古壁螺殻續隨子銀杏搗為丸飼之
鶴病　宜用蛇䑕及大麥煮熟飼之
龜病　宜用蚯蚓蛇及飯喂之
鹿病　宜用鹽拌料豆喂之常以料豆艸喂之亦佳
猿病　蘿匐喂之
醫南禽發風　鸚䳇八哥白鷳錦雞孔雀之類或發風
不食上有一肉味圓如荳大以針挑破之則立愈右尾
尖上即所謂壺也鸚䳇縣烟處體癢自啄飼以陳皮水
孔雀病飼以鐵水凡鳥疾飼以麻油子
　
　
　
　
　
　
　
　物理小識卷四
欽定四庫全書
　物理小識卷五　　　　　明　方以智　撰
　　醫藥類
醫藥通類約幾　潛草曰至理不測因物則以徵之醫
固一大物理之槖籥也喙者跂者核者柯者皆可以任
督榮衛觀之皆可以好惡制化窮之形色精神臭味燥
潤无非元气陰陽之升降出入也無非五六十二之運
气經絡也用在中節調其亢承類應之綱符幾不二盡
其性者秩序變化在其中矣豈愁約則荒而博則混哉
雌雄子母藥之倫也水土之抽為草木其水母而土父
乎動物之榮衛脂膏其水母而火父乎究論之六淫亦
水火也七情亦水火也其病也亢火與元气不兩立停
水亦與元气不兩立其交濟也水火即元气也气為體
水為相火為用不相離也是皆可以叅兩而通類硏幾
焉气味最切而形色應之(如香走气味入血花/實蔓榦各具形色)輕重各
分陰陽而上下遂專升降(金石主墜而硫以質揚/沉香神砂兼統升降)凡有
頭尾三停以分(耆歸防/桔類)皮骨筋節皆應表裡(竹茹走膜/諸皮走皮)
(藤則象筋/藕杉用節)腐糵溲通同主于化(麯豉皆因腐變畜糞槩/謂之通寒號食柏實而)
(遺已復自食其/遺故通血分)物體全具取其專長(瓠藤含水萆麻吸/物秦艽以糾象絡)
(石菖以清入心荎具五味而功在/酸收葈耳同豨薟而專入巔腦)其通類固犁然矣永
叔曰船上驚病者刮舵牙汗末和丹砂茯神飲之而愈
蜈蚣螫者唾墨畫雞咮啄之止痛此亦以其神情而通
類也
何往非藥　藥知其故乃能用之反因約類盡變不難
先曾祖本菴公知醫具三才之故廷尉公中丞公皆留
心紀驗不肖以智有窮理極物之僻閒嘗約之補㵼也
對治從治也寒熱温涼而平統之五味歸於甘苦而淡
統之皆概也而好惡最㣲因地因時相制而變久習而
轉皆有其端聖人舉一二以通類特常人信不及耳日
用如醤能制殺醋能斂入麪䜴發散酒醴活血燒酒行
陽寒食飯能化瘢鍋焦健脾柴霜收火下行土能和物
化物金石下鎮水火其統用也矢溺皆妙垢浴養身椒
熱下行薑獨發散鹽湯能吐貧人得糯為補飫後得茶
即清何待他求哉人信不及反多一疑疑則又成一病
古人驗症既確直與之藥不言其故而且先為之説以
平其神故效也學者明人身矣知藥性矣騐症之寒熱
虛實為要初中後三法和取從折屬之五治不可不知
(中徳曰先高祖封御史諱學漸號本菴髙景逸總憲序/其書門人諡明善先生精醫中通曰公因一也反因二)
(也此方氏之易學真破天荒/一切皆然即醫可以取證)
上下分餘气　兔絲寄生在木上分餘气者(兔絲同女/蘿而色近)
(赤蘿則青也寄生不一而取桑/寄生芝則隨地寄生不假種識)茯苓豕苓雷丸桓檀皆
在下而分餘气者也(茯苓為松餘豕苓為楓餘/雷丸為竹餘桓檀為檗餘)
物皆有任督闗節　蠐螬背行先循乎督蝮蜟之用專
依乎任化為元蟬復循任㑹督如環無端可以悟蒸變
矣龜運任㑹督于顛鹿運督㑹任于尾閭海螵蛸上表
堅薄如介裡理輕脆而通葢維持者督闔闢者任口以
腹息以胎矣艸木之根皮節花亦任督也節則帶絡之
闗㑹也
用心骨核　石棗核濇精而今何去核沈括之説也麥
冬連心用方合土徳全體王紹隆之説也枸杞根實神
農通用而後分之根乃去骨何所本乎蓮實去薏失聖
胎種矣此盧頤之説也潛艸曰去骨心核者取其味粹
存之者象形取證也(蘇恭曰枳實宜全核穰連理亭曰/梔子連壳治上焦若今連翹去仁)
(用壳則不知何所本也連翹入手足少陽陽明又肖心/入心治耳聾陸皕京曰人心虛草木心多實故天麥冬)
(蓮子去心者以入/心堅而不化也)
艸之沙者屬金屬降　蒲黄如沙如黄金之不變是其
專精在黄(舌腫滲/之即消)石園荽之花上如沙曰海金沙主治
石淋因其如沙而消瘀通下也
赤箭芝　根為天麻自内及外苗為赤箭達上反下沈
括惜世但以治風豈知其為補益上品哉實如楝六稜
至秋不落却透空入莖中還筒而下潜生土内抱朴稱
獨摇芝根有十二子環之乘雅附六芝中將謂别一物
耶芝以雨霽雲徹而生不假種植故益五臟有中之無
赤黑者交心腎之引藥也(番豆花透空入土結豆當通/潤藏府是一類推法也皆貫)
(無於有/之藥)
蓍蒿　茵蔯艾薷皆蒿類蓍以耆老末大于本故神明
幽贊歸之一莖直上百嵗滿百長丈羲孔墓生神農本
經云益气充肌明目潘去肰云孔林蓍六稜今藥不用
蓍以用茵蔯即蓍也
反時生　秋冬生長夏至死是升出降入倒用者芥麥
例也羊踶千金子夏枯艸皆然(羊踶主秃瘡隂蝕千金/子夏枯皆行水而夏枯)
(入目珠/治瘰癧)智在粤見有十字草冬青夏槁葉尖長四布如
十字春于葉中抽四枝結果三稜斷莖有白汁似澤漆
猫兒睛緑花而本草言五枝抽謂四分而兼中抽為五
乎最治蠱毒記以俟考(嶺北亦處/處有之)
黄連燥梔子潤　皆苦寒而口乾渴宜炒梔濕痢宜黄
連
參　參似人形力大白者切之須有金井玉欄土木參
明潤不白蓋上黨紫團之類乎近以泡參膠接小參殊
自難辨市上節參似小菖蒲而曲乃參蘆也(蘆可湧吐/虛人用以)
(發散亦可同黄/茋萎㽔用之)江楚嶺北大山亦有三椏五葉生樹陰
者其味淡直莖紫而葉如青葙兩開者沙參也乗雅曰
人參天地故以名之(音/驂)衛气日行陽道則寤夜入五臟
則寐凡病張皇不能假寐者人參入口便得安寢急走
銜參不喘此亦視其人耳能囘元气於垂亡能理一切
虛證气虛者固宜血虛亦不可缺無陽則隂無以生李
言聞薛立齋詳矣醫宗曰肺脈洪實火气方逆血熱妄
行不可驟用痧疹初發身雖熱而斑㸃未形傷寒始作
症未定而邪熱方熾勿悞投也有時多用則宣通少用
反壅滯(貧者聞貴藥則吝小醫利在行其所便故王海/藏王節齋之説適藉口耳  中履曰出參之土)
(木在古北口外非/向宣府之土木也)
甘草　存中辨景純蘦大苦非甘草是也今重秦粉艸
正以西邊風勁其根直深故其力厚劉客生言西寧鎮
番甘草最多葉似天竹但冬凋耳根鬚直下數丈外域
成樹
黄連　本草貴宣連今黄山所産是也時重川連而南
楚辰播皆是愚在城步辰陽見人取之是雞爪類髙守
恒曰卭州黄連長尺粗如筋或如小指雅閬巴皆小雞
爪愚按雲貴連皆無毛諸深山連皆有毛生溪石上葉
似小芹而冬不凋但其味更苦耳㵼心生用餘可吳萸
薑製
大黄　川雅州大黄最大如盌錦紋而香陜西平涼大
黄有大如􁂁者得此酒製上巔九蒸晒補硫製化積如
神
黄精偏精　黄精似薑而一榦對分葉長尺許本草謂
如竹葉不肖也初苗名筆管菜其偏精即萎㽔華陀告
樊阿之青黏也瀕湖極稱萎㽔功並人參(神隠有萎㽔/餌法二月九)
(月採根形比黄精葉狹而長表白裏青/莖直如箭榦有節三月開青花結圓實)
附子　出彰明赤水苗三四尺葉似石龍芮及艾花紫
碧色冬至沃田豕糞種之明秋始茂其根生子如芋宋
楊天惠記詳矣近年各處種之隔年發葉似菊三年始
生子蓋烏頭沃種久之而大也灌以金汁其曰奚毒即
雀芋非此種也雀芋之最大者海芋即觀音蓮博物志
交州俚子藥箭即曝雀芋根射人沸爛飲月水及糞汁
時有瘥者射猪狗無恙以食糞也?山中以射虎(中徳/曰乙)
(酉張獻忠亂蜀時附子至三四十金一枚中通曰底平/尖正者少皆刻术盒以鹽浸耎而安木盒中印造之彭)
(飛雲曰真彰明色灰秦産色白葉廕生曰鞏昌皆種烏/頭多年成附子平涼一帶四月八臘八寺煮烏頭飯衆)
(蓋煮一晝夜極熟則自無毒揭蓋加水/則不可食河北咂酒皆以烏頭為麯)
鐘乳　鐘乳孔公孽皆石精所凝而相謂補陽愚嘗疑
之兩粤最多黎美周曰性澁而凝精合陽藥走下部故
方家用之服乳忌參术謂术能動鐘乳也存中所載夏
英公與其小吏利害相反然哉江鄰幾曰髙敏之以鐘
乳飼牛而飲其乳後患血痢卒以鐘乳太澁也(中履曰/黎美周)
(遂球廣州孝廉丙戌與楊機部郭雲/機萬吉人姚有僕同䖍難有集行世)
雄黄　楊億筆記楊嵎依鄭元黄堥五毒藥而愈頰瘍
虞雍公以甘艸服雄黄蒸餅丸而愈痢黄堥瓦合有蓋
者范汪改為飛黄散是也瓦盆中安雌黄南丹砂北慈
石東曾青西白石英上為礜石膏次之鐘乳居下雄黄
覆之雲母布於底以盆蓋之羊毛固濟以陳葦燒一曰
取其飛黄用之夫雄黄治瘡殺蠱毒之上品也而入肝
經气分故能定癎涎治瘧痢又能化血為水凡赤者為
雄有臭黄以醋洗其臭者當辨之武都階州有水窟雄
黄可充丹砂但研細色黄耳老父在蜀得蒜汁煉雄精
成佩方置牀室却病辟蛇鬼若以化物當與硝石同用
(中徳曰先祖中/丞公筮仕在蜀)
硫　淮南曰夏至硫黄澤蓋陽入地遇陰而成者舶硫
如蜜黄中有金紅處擊開如水晶有光金青硫不佳也
陸丽京云硫暖而利其性下行焰硝煖而散其性上行
礞石寒而下消石煖而上劉薦叔曰今以消石化硫為
水以竹筒盛之埋馬糞中一月而合鉛霜十之一制度
甚妙最化積聚專欲扶陽則埋一甕豆漿而以小罌盛
礬硫松毛塞之令口向甕塗泥固之金粟火煅之滴下
者精乃以猪臟同煮孫公談圃曰三伏日餌硫黄百粒
去臟腑穢滯以煖而速下也七寳丹治久患㵼痢宿食
气痛最騐白樂天曰退之服硫終一病訖不痊王讜唐
語林曰韓愈病卒召羣僚曰吾不藥今將病死矣汝詳
視吾手肢體無誑人云韓愈癩死也老人原可服硫死
自天命翛然而去與硫何與而謗之黄山谷在宜州服
紫霞丹自云得力曾紆勸其勿服山谷曰公等疽根在
旁乃不可服如僕服之殆是晴雲之在川谷也(中徳日/丽京乃)
(陸鯤庭年伯之兄善醫劉薦叔年伯名中藻福安人中/通曰劉安期醫學主子和而却服硫  揭子暄曰陽气)
(入地遇水則死為硫升雲則爆為雷乃生養萬物之原/藥當以此為第一種但須善製耳遇硫毒研釡底煤泡)
(湯飲蓋煤為火之宅/猶以油餅收油也)
龍腦　婆律木如杉而葉圓背白皮有甲錯葉廷珪則
謂千年杉鋸版取腦則與取樟腦法同矣唐天寳交趾
貢龍腦如蠶蟬形宋史熙寧九年英州雷震一山樟樹
盡枯中皆龍腦可信樹汁降香亦有取鍊者不必執一
也今以梅花片食咽鎖喉者真韶州升樟腦似之切新
樟片井水浸三日鍋煎栁攪汁減半栁有白霜即泌入
瓦盂經宿自成再合二皿濕紙封之文武火熁之半時
取冷如此三四次即冰片也或以杉木鋪之合諸藥封
二盌入水半盞煨之水乾取開腦自升於上贊寧曰其
赤色者曰父婆律凡諸力厚有汁之老樹遇大凍枯者
皆有香皆可作片取腦升用松潘有娑羅樹化龍腦之
事(中通曰篩壁土與樟腦拌匀攤盌内捩薄荷汁洒土/上又以一盌合定溼紙條固其縫而蒸之少時樟腦)
(飛上盌底/皆成冰片)
巴豆　有三種而起線者為雄不去膜傷胃不去心則
嘔沉香浸則能升降同大黄則㵼反緩蓋巴豆惡大黄
而仲景備急丸同用之王好古曰可以通腸可以止㵼
世不知也吳鑑在曰巴豆樹葉有刺本草未載蠟匱丸
治久溏妙甚退齋雅聞云趙傅霖傳方枳殻去穰納巴
豆一以麻皮合之水煮爛即去巴豆焙乾枳末待用治
一切痞(中履曰吳鑑在徳操為子逺公姪己丑為桂林/巡按履隨老父依之一年  暄曰巴豆作㵼傷)
(人者濃煎/黄連汁服)
錦地羅三七猪腰子山羊血　廣西四種妙藥瞿稼軒
年伯取以濟人極驗錦地羅蔓結子根似括蔞萆薢㑹
典貢錦地羅二斤言其貴也諸瘡立潰散血最神三七
乃山漆也根似乾地黄而短止血散血定痛猪腰子六
瓣形似之土人乾之以為縣鑰牌磨治腫毒山羊血止
心痛跌死者酒服三錢即活(中通曰近見金道隠年伯/記韶州丹霞崖上產錦地)
(羅則廣東亦有之生石上有藤藤生葉如錢大/葉聚五相間生生不過五六寸常枯遇雨復活)
百草霜　能止上下諸血及一切瘡又能消化積滯人
知其以黑止血而詎知其能散火耶蓋彼乃火化故與
火同類而散火尤捷也
吳茱萸　柯古云椒下行吳茱萸上行而常子正中丞
痰飲以吳茱萸愈小便皆有茱萸气梅楊卿用酒浸吳
茱萸三宿以茯苓末拌之酒下百粒將謂茯苓引之下
耶又云咽舌生瘡以醋調吳茱萸末貼兩足心迻夜便
愈與附子同功則何嘗不引熱下行耶川椒功在閉精
吳茱乃温中下气者也椒子不如漆光者多食則閉气
胡椒暖胃助陽乾薑守而不走生薑發散茴香入小腸
砂仁荳蔲香而開胃肉蔲能澁常食料之煖者用各有
宜
延胡索　延胡索葉似竹葉根似半夏茅山上龍洞杭
州筧橋種之入手足太陰厥陰能行血中气滯气中血
滯乃活血化气第一品也崇禎丁丑老父為南京璽卿
時宴集散疑鯸鮐腹悶誤服香油遂痛而嘔醫家以為
陰病服藥不效因而下閉一醫以萬應丸三服而不下
迷急幾死金申之來視之此藥禍也當服黄連延胡索
諸醫曰服涼藥則不救智卜於天服申之藥而愈其方
乃黄連延胡索各三錢甘艸一錢而已蓋藥毒結於腹
巴豆猛於上膈得黄連㵼胸中而延胡索通血滯故解
耳當腹悶時藿香正气散即無事矣以智于是學醫北
齊李元忠隋許道幼唐王勃王壽宋髙若訥皆因親病
通醫書人子須知不可不勉
獨腳蓮　東壁以為鬼臼其根一年一臼愚所見莖端
蓋葉如荷四周或五瓣或八葉邊有小刺一名羞天艸
與海芋同名而實非海芋
蚤休　一莖直上七葉圍一層又抽為重樓亦開四出
白花李東壁謂葉如芍藥不似也大約與鬼芋天南星
一類但此一層七葉而南星十一葉耳
仙茅　似茅而葉薄不割膚緑又淺耳庾嶺三月開黄
花如梔子東壁曰六出而不似梔子八月花衡山仙茅
花碧武功山仙茅花有紫者其根乾之皆如小筒
三白草　盧頤曰三月生苗葉如薯葉而對生小暑後
莖端發葉如粉背面一如初小漸大大則葉根先白延
至葉尖如是者三花穗亦白根鬚亦白此與本草綱目
異愚所見有二種田澤畔葉如蓼色如苦蕒入夏上三
葉白此與東壁説同又見石岩泉邊有小木葉似冬青
而短其枝端三葉白如粉則盧所見葉如薯者又一種
也
山慈姑　老鴉蒜根無毛而光山慈姑根茸毛固殻為
辨東壁曰山茨菰葉如水仙花葉乗雅言冬生苗如楸
葉而小二月抽莖尺許作花如絨紐狀三月綴實子有
三稜書以俟證
熊膽通利　妙丹以熊膽一分作三丸雄黄為衣白湯
吞之無不下者取其破塵迅疾入血分而不傷不必巴
豆硝黄牽牛也錢乙曰熊膽色通明每以一粒㸃水中
轉如飛愚者曰凡膽之性無不轉動者而熊膽尤迅以
其善跌臕也
虎油　虎一身皆入藥而本草未載虎油之功效愚於
獵户取其油以塗臘梨瘡一二次即愈亦可治大麻風
犀牛皮治風聞近有從舶上來者治風活血最效是本
草未載者
葈耳　蒼耳子入腦除風通行周身功同豨薟而時不
知用向在姚有僕署中有令親黄腫百藥不效采蒼耳
根葉三飡食之遂愈杜工部有詠蒼耳詩但子欲去刺
又欲取仁最難不如熬根葉為膏易耳(中履曰姚有僕/年伯諱奇𦙍老)
(父庚辰同門也丙戌以御史死䖍老暄曰/此藥能滿骨髓却疾輕身功可配  君筋)
乳香　楓膠松脂皆可混乳香而功亦彷彿所謂薰陸
乳香者陳承云是熏陸之乳頭也劉珣曰乳香没藥皆
波斯松脂也将以白黑分之耶葉廷珪曰乳香出大食
國其樹類松寇宗奭曰薰陸木葉類棠梨鎔塌在地曰
塌香南印度阿叱釐國出之没藥黑色似安息香其樹
類橄㰖物理所曰真乳香久留生舍利丹房曰乳香啞
銅用者碎之或同燈心或同糯米不如酒研如泥少夫
曰乳香先置孔中半日取指甲二三片置鉢中擂之不
黏而易成末(中通曰近得造乳香法擇有癭松樹鋸開/癭就上鑿一孔以糯米一斗作飰入鹽一)
(升拌匀再杵成糍入孔中却以原鋸下癭封之/鹽泥封固候百二十日足而取之即成乳香)
黄蘗為殺物神藥　龍城録云賈宣伯有神藥能治三
蟲止熬黄蘗木以熱酒沃之在松江以刀圭投此藥魚
一吸即死吳江有蛟怪宣伯以此投潭明旦老蛟死云
授之閤皂王天師涉海者亦需之黄蘗有四種本草止
載其二
桂能制肝益脾腎　五苓散通滲而必用肉桂人知其
㫖乎肝盛脾衰藥易兩犯惟桂能克肝以益脾附子不
得桂亦不能補命門也水經注箋桂父服桂和龜腦以
滋隂濟桂也桂能治諸種心腹痛
取竹瀝以旋斫者　破竹燒節兩頭接水一法也斷節
近尺其下去節以壜受之以瓦熾其節則汁流壜中
預知子　本草載預知子似皂莢蔓生依木按贊寧曰
即僊沼子生池間苗似牽牛有逆刺節有房殻殻中有
二子者取之三子者勿取為偏气不足其二子隂陽和
合能除蟲毒其狀如龜經霜則帶黑色如採滿升其間
爆鳴似人輕㣲兩爪相擊聲取法將所採者分為二分
聽其有聲者何在則又分為二堆有鳴則記之佩於衣
襟入蟲毒處其子鳴爆
木鼈　木鼈麻纒雌雄則生而去雄乃結實馬觀瀛涯
勝覽曰古俚國木鼈子樹髙十餘丈緑囊如柿三四十
枚其力更倍孟熙所載是也今所賣木鼈大如錢四周
有伸縮如帬乃馬錢子秘方用木鼈枳實各一兩熊膽
二錢法製丸之每服七釐去痰如神然弱人宜審服之
舉身如動容成術用木鼈入鼈膽取其動也墮胚亦取
其動(暄曰退大熱單用七釐如神過服則寒顫牙噤惟/桂枝湯可解中徳曰麻油慢火炮番木鼈擣末隨)
(症加補㵼之藥藉/彼力㨗無不通耳)
箭頭草　即今芹菜葉形三角簷尖有齒梗如圓莖劈
半半有三稜四月開紫花冬枯乾末之(四/兩)合山豆根(兩/半)
乳香没藥(五/錢)兒茶(三/錢)水敷癰腫最神
廣木香　白色嚼之粘齒者真黑色吮之辣者番白芷
躑躅丹　閙羊花炒鍋文炒研末遇跌擊損傷服三分
被覆出汗(痳嘔/任之)傷重再服(骨折者黄雄狗頭燒灰末/小黄米粉等分水調敷之)
土鼈　土鼈是象房屎中所生斬斷之自合今值三分
一枚能接骨或以旋土成窩者充之非旋土窩曰沙雞
母同金墨磨塗口瘡
蝃蝥黄　余岸少養蜘蛛以小者飼大者久之以朱砂
飼大蜘蛛數十日滿身皆赤其腹有黄可以去翳開瞽
翹搖　仙方以翹搖合胡麻零餘子為丸翹搖乃豌豆
之扁者金鄉單縣産之土呼臭䖝豆
菟茯蓮丸　局方菟絲子五兩茯苓三兩蓮肉二兩酒
糊丸治白濁遺精蓋謂思多而濟心腎也菟絲感枝主
外與上茯苓伏踵主内與下蓮實補中而薏之生機疏
化則内外上下中周行調和矣加𤣥參為𤣥莵丸可以
潜消痘毒
秋石　葉夢得水雲録稱二煉之妙皂莢攪澄釜熬結
霜入礶固濟曰陽煉水倍溺而攪澄之曰隂煉陳嘉謨
䝉筌收之以秋露澄重紙鋪灰晒乾方斷曰秋取溺緩
煎之鍋岸生垽則竹刀掠下沸溢則竹枝攪定俟乾成
滓取置陽城礶上空二寸覆盞封固養火一周漸生如
雪或成五色宜貯銀瓶藏隂静處不則風化成水復須
升養仍結如霜此秋冰也既濟元黍秘法選童男女各
積其溺煉成秋石又各取其虎子之白垽晒乾之先置
女垽於銀釜底次置男秋石次置女秋石次置男垽上
餘二寸六一泥封固三方火温養七日則粒粒丹紅交
結釜頂矣金申之曰血症溲愈者多還元湯且有功況
精取乎固濟秋冰與乳合服豈患火气隂煉則久浸磚
而取霜上也濳艸曰無泑烏盆浸溺既久掘土埋之七
七取出盆覆生乳掃收最上乗雅曰白作潤下鹹還可
水濟火垽集塵埃土復可土承水
紅鉛　童溺落經紙烏梅㸃之下乗也鉛作偃月槖取
之以秋石結之可矣二七天癸眉心先有紅艷上應星
下應潮法用偃月槖先以頭生男乳晒粉抹槖之内次
篩秋石于乳上經至而繫之則結槖内矣傾去黄水以
竟為度首經者中結枚子或一或二三當煉五气上丹
為一金丸丸徑九分劈口容圓青豆以其位安枚子也
入枚蠟封子後午前䕶繫童女臍午後子前䕶繫童男
臍滿七七日枚子遂長滿其竅此異授也一法乳陽起
石四兩置銀釜底乃安紅鉛三兩於上封固温養七日
後丹生其中色如桃花僅得百釐每月一釐重緜裹䕶
子寅二時納左鼻孔行數百息即入腦矣反老還童之
寳也試以死脛鏤孔置數釐於孔内埋土過宿起視枯
骨如生或置分許於磁盤内覆磁盃於丹上水和麥麪
封固其口緩火炙之麪焦冷開其丹盡沁杯内擊碎其
砭都成丹色仍以杯砭乳細入釜温養丹復提出毫末
不減亦異術也(居經避經暗經感胎漏/胎病經變生皆所不採)盧不逺曰瀕湖
未見神奇徒穢詆之(白飛霞醫通言潄乳使气入/腦亦釐丹納鼻入腦之意)懲人
恃補縱慾豈止此乎識者以通至理
蟠桃飲　乳汁陰丹張蒼何尚之騐矣吾桐盛菊泉方
天癸先十日空心與通乳飲三日三服用兒咂乳久之
乳汁自來以豕踶作糜食不時飲葱椒湯宜酒勿茶逺
煎煿物忌房此乳與紅鉛何殊乎尋常取潔產男乳大
滌盤盛之滚水衝之乳粉自澄去浮面水收下乳粉乾
之任用
嗣壽丹　赤何首烏五斤泔浸木碎酒浸牛膝一斤肉
蓯蓉一斤次以懷地四兩蝭檗各一兩煎汁聽用次以
龜版瑣陽二兩枸杞乳茯苓補骨脂虎脛骨各四兩焙
乾末之乃置沙鍋淨地以栁甑蒸之布豨苓甘菊枳實
於甑下水中取斗黑豆九分之以一分合首烏牛膝蒸
香一炷去豆曝藥次易一分豆蒸如前次三至八如之
次九則以一分豆合蓯蓉同蒸出乾而末之乃煉蜜五
斤和諸藥丸如梧子鹽湯酒下皆可豆亦當果啖也陽
壯精脂髪白轉黑忌葷萊菔合藥時勿令女見(精冷加/附子别)
(用膏貼至闗穴或/飲羊藿紅花釀)
磁硃丸　倪㣲徳原機啟㣲集用真磁石火煅醋焠七
次硃砂半之神麯生用三倍砂更煮神麯加蜜丸之治
眼昬内障亦治心火乘金水衰反制之病潛草曰硃赤
入心磁黑入腎神麯中樞化之而水上火下交濟矣(不/可)
(多服以硃砂所/沁入最深最捷)
萎陽　王文禄庭聞曰武宗宿豹房劉瑾等以蚦蛇油
萎其陽是以不入内蚦蛇幾年萎亦如之按蚦肉能驅
風當是蚦膽耳針肩井陰蹻而灸至陰則閉復可針而
起之苾蒭服絲瓜紅藤内經曰隂平陽秘精神乃治古
之道人閟欲陽盛故久服天門冬石菖蒲正相宜耳(朱/虬)
(庵言武/宗天奄)
藥蜂鍼　取黄蜂之尾鍼合硫煉加冰麝為藥置瘡瘍
之頭以火㸃而灸之先以溼紙覆瘡其易乾者即瘡之
頂也本草未載此法舊以雀矢破癰頭當用雄者若雌
則或横或平不能破也雄雀糞直立而尖白
狸骨　李綽尚書故實曰荀輿冩狸骨治勞方右軍臨
之號狸骨帖按本草惟貓頭骨治蠱毒心腹痛殺蟲蓋
古方多用貍今人多用貓雖二種而气性相同故可通
也
㸃眼發汗方　史長惺有不服藥而㸃眼發汗方以初
男胎糞煉而升之加冰麝磁甖收有當發汗者男左女
右以乳㸃之卧即汗出本草所未及也愚又遇一人言
犬豕初生糞皆可合煉仙藥録曰丹砂塗身向火則汗
若燒地鋪桃葉則徐文伯以起范雲而知二年後不救
者也院方以代赭石同乾薑末醋熱調塗掌心合定蓋
卧則汗敝房師傅海峰言用之驗(中徳曰傅海峰太老/師諱鍾秀崇禎庚辰)
(以户科都同考/試老父出其門)
代杖　崇禎庚辰黄公石齋解公石帆葉公潤山被杖
士夫皆謀蚺蛇膽愚謂此大寒令人絶嗣不如三七無
名異地龍蠟丸酒服則杖不知痛如不即得則白蠟一
兩䗪蟲一枚酒服亦妙壬午則熊公魚山姜公卿墅復
以直言拜杖矣智急白如須用之中州集曰貞祐中髙
琪柄國士夫被箠辱醫家以酒下地龍散投以蠟丸則
受杖失痛范中歌曰嚼蠟誰知味最長一杯丣酒地龍
香年來紙價長安貴不重新詩重藥方偶書及此為之
一歎疻痏青腫用萊菔爛罨之即消或用菉荳粉調附
出鏃　蜣蜋巴豆同塗癢不可當以雄磁石拔之即出
象牙牡䑕肝腦栗屑烏雞尾灰白梅人爪人齒垽和黑
蝨皆能出箭頭鐵鍼在肉者張子和儒門事親方端午
取莨菪作丸黄丹衣之置臍而箭頭自出劉薦叔曰近
日行伍中惟以乾莧菜與沙糖塗之能出箭頭與鉛礟
子此常驗者則古方所未載也
下導　密導乃煉蜜入魄門也老人虛閉者宜之近以
猪膽作積筒向魄門射之即通矣挾熱者宜之先祖廷
尉公曰小兒閉結皆以蠟燭導之或用醬薑一導即出
此則古方所未聞
良薑香附散　髙皇帝廬山碑記周顛仙方酒洗髙良
薑七次焙末醋洗香附子七次焙末寒起倍薑怒起倍
附各加生薑汁一匙服之凡心口痛皆胃口痛也气正
則自平或加烏藥沉香即順气湯
火眼　初起以甘菊花水熏洗之乃以紙撚㗜鼻即嚏
略出㸃淚其气即散矣㸃藥用老王􁂁開頂納皮硝而
封之絡縣簷下久則自出霜收貯隨意㸃之風熱生眵
則銅緑當歸皮硝等分綿裹頓熱數揩之即愈劉禹錫
方用黄連末㽔核仁研入棗心緜裹置甌重湯煮之以
汁㸃眼赤眥生翳皆消(暄曰蒸表風寒藥入白礬或朴/硝少許頻㸃洗令淚出火散即)
(退/)
辟瘟　時气一行合門相染草繩度病人之户屈而結
之於壁則一家不染丹徒何氏曰入瘟疫家以麻油塗
鼻中既出以紙撚取嚔則不染或佩玉樞丹龎安常言
務成螢火丸免疫甚騐其方乃漢武威太守劉子南得
之尹公受戰陣矢不能及後有青牛道士傳之皇甫隆
以傳魏武帝云用螢火鬼箭羽蒺藜各一兩雄黄雌黄
各二兩羖羊角煅存性一兩半礬石火燒二兩鐵錘柄
入鐵處燒焦一兩半俱為末以雞子黄丹雄雞冠一具
和搗千下丸如杏仁作三角絳囊盛五丸帶於左臂上
從軍繫腰居家挂户可辟盗賊愚者曰壯气即所以壯
神此不可思議矣雄黄為要焚龍腦亦散法也外紀哥
阿島患疫有名醫卜加得令城内外遍舉大火燒一晝
夜火息而病亦愈蓋疫為邪气所侵火气猛烈能盪滌
諸邪邪盡而病愈至理也吕錫侯筆記曰庾肩吾詩朱
泥却鬼丸按襍俎梁武嵗賜却邪丸葛洪煉化篇敷子
散用柏子仁麻仁細辛乾薑附子丸服之劉次卿以敷
子散和雄黄智按今本草作敷于散訛
烏鬚髪　内服胡麻丸外用鱧腸(即旱蓮/墨草)青鹽作牙散
或兼桑椹用之孫真人金陵草煎用旱蓮草一秤絞汁
日中煎五日又取薑汁與蜜各一斤和合日中煎之任
服普濟方用大水蛭七枚為末汞一兩以銀合盛之用
蚯蚓泥固濟埋馬矢中七七日取出化為黑油以魚脬
籠指蘸鬚上自黑至根或以油蜒蝸飲墨水而化之或
以龜溺皆倒上法(中通曰真生漆一斤入二蟹盛一瓦/瓶内又取黑桑椹一斤入瓦瓶内同)
(日埋土一月取起濾去其滓和匀貯一罐中入麝少許/用雞肫皮包手指蘸藥水抹鬚尾即上其根若用藥一)
(鍾加酒一鍾飲之可黑半載/常染則石灰鉛粉或銅緑耳)
黑髪油　蔓菁子甘松三奈青蘘蕉汁三伏暴之能黑
髪而不䐈今多取茶子油(兆兗曰建蘭葉浸油黑/髪而不落本草未載)
化鯁法　獺爪以搔喉則諸魚鯁可化與橄欖同功生
得其涎尤妙陳襄曰倒流水半盞先問其人使之應吸
其气入水中面東誦乾彖七次吸气入水飲少許即瘥
張誼言南硼砂治骨鯁勝金方曰鰧鱖魚膽滴酒可化
一切哽刺咽喉即蠡魚鮀魚鯽魚之膽皆可
冬月唇燥　用麻油抹之酥尤妙不可以津潤
癬　硫二錢於陳土塹掘窩九處以銅勺熬化灌九窩
内竹刀破癬以硫生抹之劉禹錫言盧㑹一兩炙甘艸
半之温漿先洗傅之立乾便瘥連理亭集方曰用楮樹
葉四十九以毛向癬拍四十九下自愈先以猪膽圍癬
使小而後治之(暄曰硫一兩醋數碗/頻添煮乾刮癬擦上)
消肉刺　身上生肉丁木强者以茄根燒熱摩之或以
芝蔴花摩之
去指甲内垢　以白梅與肥皂合洗之自去
酒後口气　啖棗一二枚用理中調气末乾服少許
治雞眼方　烏梅肉𢷬糜爛和少醋貼患處自消不痛
一曰黄脚癥雞眼用河豚目又雀腦𢷬荸薺又曰研硇
砂化牛膠調貼之其根盡出一曰地錦一名血見愁治
雞眼或云以黑白二蝨髪縛置雞眼上自消移門廣牘
曰蜈蚣硇砂各一錢白礬少許麻油浸埋土中一月取
出㸃雞眼自落後再不發
治瘊子方　地膚子白礬等分煎湯洗數次盡消去(中/履)
(曰瘊亨鈎切或/以紙火燒之)
治脚縫臭爛方　寒水石煅五兩緋丹砂五錢五分半
研和傅之
去身斑　紫背浮萍端午收隔水晒乾四兩漢防已五
錢濃煎浴身三五次即除又以羊踶菜根𢷬肥皂中洗
之擦紫白瘕風速愈
花香不宜輕臭　凡諸香花皆有蟲嗜之不可貪臭壺
中贅録曰凌霄花中露水能損人目又能墮胎揮犀曰
金錢花渠䢷異花皆有毒不可近眼李衛公言嗅金沸
草花能損目
犁頭刺藤　刺藤其葉三角如犁頭多在籬邊生可治
瘰癧亦可截瘧(有草直莖對生葉葉似菊無岐但前有/齒耳葉柔滑面淡青背白折之有香烈)
(觸鼻以七葉作丸冷吞/之截瘧殆芫花葉乎)
蛇蔓草　陳子升言蛇蔓子治發背園地有之蔓生小
草每枝三葉葉前如鋸齒以肉汁拌之敷一切癰疽亦
可服又魚腥草腫節似牛膝葉似烏桕而長四圍有刺
光緑葉厚折之甚作魚腥傅癰頗效殆醉魚艸乎
刀傷藥　焦弱侯筆乗言夏至石灰收百草方甚驗愚
者曰百草霜止血但嫌其黑耳惟以生半夏末與製過
松香最妙敷上即合口以半夏力得不知痛
硃砂雄黄燈　凡諸瘡流毒不愈者但以硃砂雄黄作
紙撚麻油㸃燈熏之以被作屋口銜水頻換之則毒發
出而愈
返魂香　過庭録曰趙清獻公好焚香謂可卻疾章子
厚自嶺表還言匡山崔道人積香數斛一日盡發香烟
盛時忽躍峰頂此亦子厚乗雲气之快筆乎然香能入
心宣揚辟惡其理也李珣言聚窟洲有返魂香樹如楓
柏花香聞百里采根汁鍊之如漆博物志言月氐貢漢
武長安大疫焚此香皆活説似奇而理有之今舶人以
篤耨兜納為返魂香姚有僕覔得濠鏡一方曰篤耨兜
納迷迭瓶香各二兩降沉三兩煉蜜和前末為大丸又
取犀皮猬皮穿山甲蛇頭烏頭雄黄合古冡内土泥其
外外更黄土泥之閟乾埋向東庿門柏下七七日出之
日中七七然後剖其外二土末其内丸投龍腦丹硃雄
黄各五錢以鱟甲煎蘇合油作餅瓷盒貯之凡陰迷死
卒魘死瘟疫死焚此香紙幔中半日必甦宓山曰病惟
火症不宜聞香痘疹以香發之气䧟陽衰以香起之諸
香皆能辟惡而柏樟蒼术雄黄尤消鬼气(大虛者/忌麝)
靈藥　汞一兩明礬硃砂火硝皂礬各八錢鹽三錢大
碗覆淨鍋細沙壓之先文後武最便若依法須甘鍋深
大者鐵盞葢口鹽泥封固盞内乾十二盞水為度今但
以甘鍋灰泥磁碗于鍋即可升單升朱砂者色紅更妙
多用食鹽則白又火急則黑火緩則黄必用皂礬者緑
礬為鐵華汞為金魂二气同根也鹽礬硝皂亦可單升
總名粉霜硫汞曰靈砂舊言服之益气明目今害無比
惟容成用此養鉛劍
矢醴　素問以雞矢醴治蠱脹王冰注云本草雞矢利
小便不治蠱脹殊不知雞矢能下气通利故岐伯用之
並能解金石毒蜈蚣蚯蚓諸蟲毒以醋塗之普濟方以
雞矢白半斤袋盛漬酒温服之范汪方云宋青龍中司
徒史顔奮女髀痛一人令穿地作坑取雞矢荆葉然之
安脛入坑中熏之有長蟲出遂愈桂林醫方刻矢醴丸
言此物漬酒不可口法籠烏骨雞與水飲數日勿與食
將鹽拌烏蛇竹刀切與食之待雞下糞取隂乾以酒沃
其末乾則沃之後乃以黑豆末和為丸治一切蠱毒腹
脹反胃吐食臨時水服酒服皆可
圍瘡癤腫　瘡癤腫者以枳橘全者剖半刳空而覆瘡
上以醋麪塗之則自潰出
照背癰法　發背開花蜈蚣入之以硫硃黄蜂房為末
作紙燭而油之别以過街蜈蚣草活人丹與蛞蝓汁塗
扇而㸃照之則癰中之蜈蚣盡出
繼病　單宇菊坡叢語曰小兒乳哺時值母有孕輒眉
心黑泄㵼爾雅翼言伯勞能療繼病繼病者母娠而乳
子使子得疾如痁
服巨勝者濟其潤　米芾得智永臨右軍帖云元度忽
腫至可憂慮疾候自恐難邪史稱許詢服巨勝實莫知
所終此可鑒也孟詵云久食明麻抽人肌肉愚者曰此
亦臆也其油冷利蒸食甚養人昔訶陵國舶主方以補
骨脂合胡桃服今以黑芝麻合服尤妙補骨脂即胡韮
子南番色赤廣南色緑嶺北吉州種者色黑
扶桑至寳丹　桑葉一斤黑芝麻四兩取汁煉蜜為丸
此宋時智縁禪師方智縁乃診視父脈而知其子病者
餳能出物　近峯聞略曰稚子誤吞線錘胡僧教啖餳
糖半斤果從後出僧曰凡誤吞五金者皆可出也
救誤吞釣鈎　誤吞釣魚鈎者以其釣絲穿繭口向外
更以光滑念珠穿其絲如絫絫然逼入喉中其鈎脱肉
為繭所䝉因念珠之路相承拔之即出
當歸膏下法　以潤通也或加火麻仁老弱用附子
藤黄收膏　黎峒以治癰疽效
凍瘡皴　黄蠟胭脂汁塗之
取白殭蠶　取直死者曲則藥力不行
明龜膠　龜膠多黑用重湯收者通明
椅足泥　炕乾之可以生肌
收藥例　參宜火烘不宜晒以細辛切碎隔紙收之或
炒米一甕而包參於其中枸杞子不宜晒晒則黑宜烘
黄蓍畏蟲宜火熏之懷慶牛膝易油宜火煏之收在稻
穀中冰片見風則折宜以薄荷封其外蘇恭言以糯米
炭相思子貯之則不耗贊寧言以杉木炭養之更良白
术易油入甕稻中收收薄荷隔夜破水澆之次日又澆
待乾收之則涼
末藥法　六一散甘草難碎可濃煎甘草汁入飛過滑
石或以米粉漿草碾之而澄出之地黄酒九蒸搗爛以
山藥末和為餅再㬥之一碾即末矣然必水煮加酒乃
糜必九蒸而九晒以其至隂須陽气也香附子先去皮
毛炒之焦熟而後投於水内浸透漉出㬥日中㣲㬥入
臼應手而靡兔絲子撚紙條數枚同碾為粉艾葉入白
茯苓三片同碾成末雲母不得成粉以燈心同研
藥市異形　樟樹相傳淮木通能行气色似沉香有車
輻紋川木通色白止通小便偽者蒲萄藤也淮𤣥參色
黑川元參色白淮牛膝細長色黄白治女川牛膝大而
帶黑色治男皆本艸未載石蓮子以老而沉水者為石
今市有一種藤實石蓮子味苦害人廣陳皮以芳烈入
腦為佳
　
　
　
　
　
　
　
　物理小識卷五
欽定四庫全書
　物理小識卷六　　　　　明　方以智　撰
　　飲食類
酒麯　麵百斤菉豆斗二升杏仁十二兩夏擷辣蓼枝
葉煎汁以溲前三味置箱壓實毎片以稻稈䕶縣乾醒
晝㬥夜露足七日收臘乃傳酵北京内府麯則有紅蔲
藿香白芷艸果仁杏仁竹葉白蓮以辣蓼蒼耳菉豆汁
苴餅又雪香麯以糯粉五斤麵六斤和匀計一升布苴
壓實為餅至臘釀時糯一石麴一餅貯潘瀾百二十斤
米友石家法麵和成甄置酓二七㬥之為麯初不用藥
凡釀米五斗水四斗半麯二斤半
釀　重酘曰酎浮蟻曰酵凡醖傷熱則酸傷冷則甜東
風至而酒湛溢故賚臘醅煮酒少沸不得過也畢萬曰
新蒲漬酒味厚以髙粱莖煮酒色紅以青枳煮酒气香
色碧或以竹葉臘入酒煮之諸糓諸藥皆可入釀以藥
浸酒不如以藥入麯紫藤角仁熬香入酒則不敗不必
砒甕也韶粉入酒去酸或以火灰或入炒赤豆或鎔鉛
傾入酒中虚舟曰酒中置茄子柴灰則酒到夜成水凡
酒中火焰以青布拂之滅(暄曰冬釀酒難熟以麥蒿/浸温鋪覆缸内酒母立至)
叩甕辨酒　聲清而長者佳重而短者酒苦不響者酒
必壊
燒酒　元時始創其法名阿爾竒稻黍襍糧等皆可燒
先煮熟鋪地候冷和麯盖之對晝則發熱炙手攤之取
入壜中泥封其口或三朝或七日乃蒸而取其气水其
三日者麯藥迅也七日者君臣藥也或以麥芽如糖法
但不下水襍記曰醋入火酒味如常酒不復酸飲膳正
要云葡萄燒酒出哈斯呼者最烈哲伯勒島蒲萄酒可
度八十年(燒酒畏鹽鹽化燒酒為水雷暄曰紙蘸燒/酒肰之火去而濕存可徴  升雨降之理)
香酒法　作格縣繋茉莉扵甕口離酒一指許紙封之
旬日香徹矣暹羅以香薫壜如漆而貯酒
賽葡萄驤　黑豆去皮磨碎扵銀器水煮加數烏梅少
許明礬熬冷色黑濾潔調以酒蜜而盛瓶中蜜封一宿
飲
藥釀　一分燒酒二分窨苧袋盛藥浸之或煮三炷香
肰不若藥和麯釀之玅也秘法羊藿地黄山羊血五加
入卵伏如法合麵麯釀以燒酒拍水煮窨三年玅甚藥
隨宜増
紅麯　石半白粳飯分十五處入麯母三斤揉匀以帛
密覆熱即攤開覺温急堆起又密覆次朝日中又作三
堆過一時分作五堆再一時合作一堆又過一時分十
五堆稍温又作一堆如此數次第三日用大桶盛新汲
水以竹籮盛麯作五六分蘸濕完又作一堆如前法第
四日如前又蘸若麴半沈半浮再依前法作之又蘸若
盡浮則成矣曝乾收之其米過心者謂之生黄入酒及
鮓醢中鮮紅可愛一曰造紅麴用秔米煮熟爛飯煎赤
靈芝艸汁溲為團中穿一穴上下擷辣蓼葉覆藉三五
日如未紅再煎芝艸汁常灌之常浴之仍以蓼覆以紅
為度晒乾收七八月可造麴母即赤芝辣蓼遏飰積多
次之精者此方近世乃出向來瑞金造紅麯福州古田
最紅其麯母出沙縣李昌谷詩酒滴珍珠紅夏彦剛曰
江南人造紅麯酒則古有之矣(中通曰紅麯母法蒸白/粘米飯一斗倍上麯拌)
(匀如造酒法下甕冬七日春秋五日夏三日如酒熟為/度入盆中擂如稠糊毎粳米一斗止用此母二升此一)
(料母可造/紅麵石半)
􁀙油　酒釀脚十斤加麯八兩川椒二兩閉之數月其
浮者即為油(中悳曰宋其武年伯云以礶䝉紗入糟壜/中從春過夏取出在礶中者即為糟油凡)
(酒腳十斤加酒麯二斤馮道濟曰以竹作篘置/糟壜下其在篘下者為油亦須冬收過夏乃取)
蒸露法　銅鍋平底牆髙三寸離底一寸作隔花鑚之
使通气外以錫作餾盖盖之其狀如盔其頂圩使盛冷
水其邉為通槽而以一咮流出其餾露也作竈以磚二
層上鑿孔以安銅鍋其深寸鍋底置砂砂在磚之上薪
火在磚之下其花置隔上故下不用水而花露自出凡
薔薇茉莉柚花皆可蒸取之收入磁瓶蠟封而日中暴
之乾其三之一露乃不壊服一切藥欲取精液皆可以
是蒸之近法以磚上砌臼置沙石厚一二寸鋪花其上
而以錫盔盖之但以鹽泥泥其外縫陳則梁曰以重湯
蒸錫甑取露更无焦气(中履曰錫甑頂作中低滴露甑/中石子上置一礶接之驗頂上)
(冷水煖則起盖取中其花露盡矣須/白石圓徑五分者鋪底熱則易之)
餳　以一斗糯蒸飯以十二兩乾麥芽舂成麵和之如
拍酒式飯上之水可厚三寸造此者扵釜中竈用温火
後漸加煖盖之上更以綿絮壓之凡二閲時而化化則
榨之其糟不用専取水煎之以竹片攪之攪不可歇其
成糖也竈火宜細取糖就熱牽之則白一曰臨熱以荸
薺末洒之則香脆一曰芝蔴花末糝之佳于司直曰内
府窩絲上料細牽次煉琥珀糖加芨汁滴水成珠為度
造白糖法　煮甘蔗汁以石灰少許投調成赤沙糖再
以竹器盛白土以赤糖淋下鍋煉成白沙糖劈鴨卵攪
之使渣滓上浮老學菴曰聞茂徳言中國无沙糖唐太
宗時外國貢至問之甘蔗汁煎用其法遂精茂徳乃宋
勅局勘定官佘郡人
糖霜　唐大歴間鄒和尚在蜀遂寧繖山始傳此法今
盛扵閩廣智聞佘賡之座師曰雙清糖霜為上瀵尾為
下十月濾蔗其汁乃凝入釡煮定以鋭底瓦罌穴其下
而盛之置大𤬪中俟穴下滴而上以鮮黄土作餅盖之
下滴乆乃盡其上之滓扵是極白是為雙清次清屢滴
盖除而餘者近黑則所謂瀵尾造皮糖者甕置竹片熬
糖入之反甕使滴餘乾扵竹上者為皮糖神隠曰糖霜
和燈心收則不潤
洗麵筋法　麵十斤鹽兩半半温水和之俟其發起挼
之挏之牽開有筋則入水洗之可得半成餘滓澄為小
粉无鹽則无筋矣市以麩為之入肥皂則不成
飯　入樸硝在内則自各粒而不相粘陳飯再蒸不揭
盖過夜暑亦不□馮應京曰生莧菜鋪飰上經宿不□
辟糓　王禎農書云晉恵帝永寧二年黄門侍郎劉景
先奏臣遇太白山隠民𫝊濟饑方用大黑豆五斗淘淨
三蒸之去皮以大麻子三斗浸一宿亦三蒸之口開取
仁各𢷬為末作團如拳入甑再蒸戍蒸寅出正午暴乾
末而服飽不得食一切物第一頓七日不饑四頓則永
不饑也口渇即研大麻子湯飲之若欲更食用葵子三
合研煎冷服取下藥如金色任食諸物類方用黑豆五
斗大麻子三升蒸晒如前但加糯米三升作粥和餅甑
蒸一宿乾末之用紅棗五斗煮膏和塊再蒸服之渴飲
黑芝蔴水左慈法用大豆粒細者手挼令光暖徹豆内
先日不食以冷水頓服之黄山谷法用黑豆貫衆各一
升煮熟去貫衆晒乾毎日空心啖五七粒食百艸枝葉
皆有味肘後方取白茅根晒乾搗末水服枕中記茯苓
辟糓服三年使鬼神葛洪言五萬日能立亡日中无影
果肰乎松脂茯苓辟糓方即松梅丸愚者家傳方以牛
乳製茯苓可漸辟糓嵩髙記用酒浸茯苓和蜜服梁勅
給陶隠居茯苓白蜜即此意也(暄曰西山歐陽倣服食/秘法七方與吞中餌地)
(肥俱可/救荒)
嚥津辟榖　澥上三珠曰舌柱上齶攪上下齒取津液
嚥之一晝夜嚥三四百或頻呷一二匙水水能止饑但
不可多多則肚疼又不可飲白湯白湯令人饑又勿食
鹽醋物令人少津液乆之欲食須先薄粥而後飯以腸
約勿頓飽也最上伏气(暄曰伏气須學龜息能答厭㑹/若入咽以津盖之如是致滿亦)
(可辟/糓)
夌餻　鄴中記清明杏酪薑粥俟凝冷裁之曰夌餻通
攷并州作乾粥今以凍汁加料切塊曰寒酪
食松柏葉法　杏仁甘艸各一斤核桃仁小茴香貫衆
白茯苓薄荷各四兩桔梗二兩為末毎噙一撮遇諸艸
木葉皆可食又如意艸與小榆葉照成紋者最滑可合
食松柏葉(有土甘草方莖葉似梔子而尖冬亦青嚼之/似馬金囊甘草味而滑末後梢澁酒麯采之)
(亦可合食松柏葉馬金囊出滇中/即馬㯽榔或云如意艸可吞細磁)
行路不饑渴法　芝蔴紅棗糯米正等為末蜜丸水下
可一日飽其不渴方用甘草薄荷烏梅乾葛鹽白梅各
一兩何首烏三兩白茯苓四兩為末煉蜜丸之(暄曰閩/中脚夫)
(末水栁/葉止渴)
青䭀　采南天燭葉蒸糯米暴之如此九次斗縮為升
本用補人又可出路(中履曰即/青精飯)
糟茄　入石緑切開不黑糟宜黄道日蒂用線勒去
女麯餈　建昌呼女麯為艾采葉舂米作餈按女麯是
茸母居家必用曰三日取䑕麴草汁和粉作龍舌䉽即
䑕耳草也
消麵餅　洪林曰王承宣搗蘿蔔汁溲麵作餅甚易消
化
三黄糟　三伏中糯米一斗罨作黄子以一斗用酒藥
造成白酒漿以一斗炊作耎飯合此三者拌匀入甕泥
箬密封日晒至秋冬用或和在醬内
三和菜　淡醋一分酒一分水一分鹽甘草調和之煎
滚乗熱下菜與薑絲橘皮絲各少許白芷一二片摻菜
上重湯頓勿令開至熟
水菜　京口箭簳白一科數十斤墮地碎者畦起即洗
而風半月乾之乃以炒鹽川椒細切薑(或加蒔/蘿小茴)入腦心
就以菜秒自捃之入甕内甕空十分之六以沸水冷而
浸之閉之春夏取啖如水晶毎水菜十斤炒鹽四兩神
隠方醃菜入甘草淹三日倒翻其菜去其鹵水仍忌生
水倒後還灌鹵水七日又倒之
十香𤓰䜴　浸豆一夕煮熟俟温和麵遏生黄衣暴乾
收貯四季可作䜴也杏仁熟煮去皮再浸七日𤓰取畧
苦者水淬榨乾作丁加官桂良薑薑絲陳皮蘹香川椒
紫蘇薄荷酒釀倍之同豆麵黄封甕中以豆□即爛為
度其桂椒良薑陳皮皆末之
包𤓰　墨𤓰從近蒂剜盖去瓤覆滴餘水乃以十香料
和麵筋腐乾如粟而仍盖之縳定投醬𤬪一月可取𤓰
中物食之甚玅此法起于泰州
茶　茗載神農食經古荼即茶(漢志荼陵音/茶詳通雅)韓翃謝茶
啟云呉主置茗晉人分茶晏子三茗自古以肰惟桑苧
以製顯耳宓山約之曰種以多子稍長即迻(大即/難迻)灌汁
逺沁山宜西南以受露多也采宜糓雨前後羅􁥙立夏
開園(中徳曰兩前芽嫩摘以指甲勿傷老節夏不如春/或秋一摘俗盡下其老葉以明年再生也樹老則)
(燒之其根自發宜糠/與焦土種惡停水)製有三法摘葉䝿晴候其發香熱
鍋𢷬青使人旁扇傾出煩挼再焙至三而燥一法沸湯
微燖㫰乾綿紙藉而焙之一法蒸葉㫰乾再以火焙收
䝿錫缾或箬藉或沙甕礬黏入炭箬封固倒庋閣上承
以新甎以溼蒸自上而下也紙木香藥食檗諸气近則
受染慎之哉(中通曰箬能隔濕下路方磚奠沙沙下鋪/箬乃不上潮故竹絲編箬盛茶外黏封不)
(受烟而近竈閣之不壊甕泑亦生/潤故用沙甕以礬礜黏其外最玅)是處産茶焙製斯異
名茶皆炒􁥙以蒸焙趙長白茶史載事耳龍團鳯餅紫
茸驚芽何為乎松蘿去尖與柄與筋畏其先焦也炒薪
宜枝不用幹葉文火武催急翻半熟為度生則黑矣旁
扇祛熱乃免黄褐掀出磁盤尤須急扇乃重揉之再以
文炒或三乃乾帶潤覆之則气罨鬱更一焙焉待冷上
霜優劣定於始鐺清濁係乎末火確矣馮可賓曰白巖
烏瞻青東顧渚篠浦皆􁥙而羅氏居小秦王廟後洞山
向陽蒸以葉之老嫩定蒸之遲速皮梗碎色帶赤其候
也太熟失鮮茶焙嵗修别茶熏乾焙簾勿用新竹烟炭
剔去上搖大扇火气旋轉乃匀耳(中履曰林确亝梅川/種茶亦製􁥙片北源)
(藏溪法六安貢尖近亦能用諸法大􁥙/微燖後泡令先洗葉炒之香亦相似)山泉上江水中
井下山足泉重扵頂砂冽扵石永叔曰張又新載劉伯
芻七等陸羽語李季卿二十種多反茶經辨南零特怪
其又新附之耶王禹偁賛谷簾湯中能稱三疊茶經忌
湍瀑此非瀑邪其收潭邪甕置溪石紗覆承露梅雨投
伏龍肝變則火洗可也芷園日記曰天水都好須器中
乆俟其色變蟲去色香味始玅山泉留亦變也湯最忌
烟紅炭瓦鐺急扇勿停小砂壺數具時分三投(冬下投/春中投)
(夏上/投)何計銀銚龔春邪蘇廙十六湯文瀾俊語也李南
金用背二渉三為合量羅鶴林欲扵松風澗水後迻缾
去火而瀹之羅廩曰湯老矣去火何救哉愚者曰上池
水以淡為甘山泉重冽宜多一沸沸之與止代錯无窮
各取當機耳色白香冲味恬而滑絶非草气不較花芳
此最上乘雲林香花収茶(清閟集曰早取將開蕋入/茶封之烘乾取茶入瓶)乆
夫綃紙苴花納茶潤藉紙裛(或瓶收花香/去花貯茶)皆第二義也
許次抒葉清臣邢士襄聞龍張源諸公箋録各圖快語
洒濯𤣥味須遇其人自非眠雲潄石何暇領此哉姚士
麟曰闗中油酥㸃飲永順烹以草果番人膜拜迎茶此
茶馬御史所以設也(馬眼光照人全身齒少毛附掌粘/者无病上馬給茶百二十斤中七)
(十下五十商每芽引三錢葉引二錢闌出者死漢中/野茶長簍曰篦上馬給茶十五篦常馬不過六篦)吳
麟長曰南楚熏曝成茶且襍樹葉出塞即香盖地寒則
草香發羶酪賴此去病故䝿之苦䔲出廣䝉頂乃苔也
普雨茶蒸之成團狗西番市之最能化物與六安同修
江出欒茶治頭風乃石楠葉也
襍飲　稠禪師以五色飲獻隋帝以滂藤為緑飲今按
冬采柏枝綫架懸甕中紙封其上隂乾取出泡湯正碧
龍腦薄荷葉泡水則香而白大麥炒而泡之為黄飲玟
瑰花蜜留泡之為紅飲杜寳拾遺録夀禪師精醫作五
香飲沈檀丁與澤蘭甘松也
沈香熟水　燒淨瓦微紅置一片沈香以瓶覆定約香
气盡速注沸湯扵瓶中密封陶九成云削沈香小釘刺
林禽中湯泡之佳丁香五粒竹葉七片亦可泡神隠曰
橘葉樟葉皆可隂乾紙囊縣之用時火炙使沸湯沃之
封其口良乆飲之
醍醐酥酪抱螺　牛湩貯甕立十字木鑚兩人對牽發
其精液在面者杓之復墊其濃者煎撇去焦沫遂凝為
酥其清而少凝者曰醍醐惟雞卵及壺蘆可貯不漏有
苴白餹為餅者有作乳線者或少加羊脂烘和蜜滴旋
水中曰泡螺皆寒月造切萊菔一二片去其羶
豆腐　朱子詩種豆豆苗稀力竭心已腐早知淮南術
安坐獲泉布盖本草言豆腐為淮南王劉安所作者也
黄豆斗加菉豆升磨調油滓瀝煮後㸃石膏者玅入萊
菔一二片即不成腐漿合鹽醋入釡化紅水豆油衣掲
乾者先浸泔水後熱之爛(中履曰陳者以秫粉或麥芽/屑染而煮爛黴則不爛掲而)
(捲之曰/豆腐燭)
加色腐　仙人草取汁入米則成緑豆腐延平人好食
之薜荔果臝名石蓮蓬取汁加胭脂則成紅豆腐橡斗
栗磨之定粉則成黄豆腐蕨粉為黑腐蒟蒻磨汁為褐
腐其作罌粟腐則與芝蔴腐同法研細絹濾去壳入湯
中如豆腐漿下鍋入菉豆粉攪成丸粟二分豆粉一分
染色任意
紅腐乳　細豆腐少壓切塊煮過攤置無風處覆之生
黄緑毛長寸許以竹挺簽入透心為度乃拭去毛以飛
鹽及茴香時蘿川椒陳皮層層淹之甕口餘三分以紅
麯上酒濃底浸百日用(暄曰耎腐為之可以不毛又法/壓乾鹽淹畧晒一二日浸半年)
(開用可/以不毛)
筍供　林洪曰霍如菴以方片筍和白米煮因舉濟顛
曰拖油盤裡煿黄金和米鐺中煮白玉肰參玉版禪正
在獨味謂之傍林鮮文與可守臨川正煨筍午飯忽得
坡詩想見清貧饞太守渭川千畝在胸中不覺噴飯滿
案山亝供曰沃土種竹土發十拆即鉏出之勿見風以
布封還拭之蒸熟最佳煮乆湯積為油入少鹽炭煏之
其味獨全山隂筍鮝是其類也天目廬山拳筍乃小黄
竹筍也南岳𢷬筍而乾之亦勝閩之沙筍(中通曰杭州/筍大如桶墜)
(地即碎用竹刀切廬山筍青而瘦南岳筍黒而肥有汁/故𢷬之為餅中履曰筍譜甌越䈄􁈞筍七八月生縉雲)
(南多䇘筍七月生至十月味稍苦芭竹筍九月生雪竹/筍五月生方竹筍八月生大抵浙閩以南四時有筍鬻)
(筍有出汗法逺行乃不壞先平列立尖以黄土覆之潯/湯潑之一夕出汗乃取入簍最畏糯米糖酸之類香櫞)
(柑橘/皆然)
筍油　浙煮筍作筍鮝武火一日文火養一夜後采之
筍皆入此中煮積之即筍油宜興亦有之此如南京之
老汁也凡熟牲家積多年之計子孫分家以此為貴得
此少分煮菜則夏月不臭又有取椿油法
雪蒸餅　薄切塗蜜或以油炙之鋪紙上散火气或以
油焠芋粉以糖霜養之楊誠齋曰削成瓊葉片嚼作雪
花聲千層曰蓑衣薄者曰不托北謂之􁀙􁀙白下髙座
寺薄餅乃熟湯和而烙不黄者以漚蘭卷之
蛋　鴨蛋以碙砂畫花及冩字候乾以頭髪灰汁洗之
則黄直透内老學菴筆記齊民要術有鹹杬子法以杬
皮漬鴨卵今呉人用虎杖根漬之猶古遺法智按池州
出變蛋以五種樹灰鹽之大約以蕎麥殻灰則黄白襍
揉加爐炭石灰則緑而堅韌(中悳曰牛膽冩畫鴨卵乾/後煮熟皆青文望曰灰鹽)
(鴨卵則黄居中以金棡根煮雞卵白皆紅中通曰今人/作花蛋者黄蠟火化以筆蘸畫之乃入醋浸則有蠟處)
(其色即變煮之成花乾暄曰刻蛋/以生漆和樟腦畫之  而醯之)
爛物法　枳實烹鮮骨耎薄荷不腥蜜塗郭索煮之則
青柿蒂同煮亦青醉見燈沙宜置皂角或醋或蒜或用
茱萸一粒置蠏厴中經年不沙杏仁糜羊胡桃去臊銅
器煮則男損陽女暴下酒灌封燒可也荷花蒂煮肉精
者浮肥者沉急性熟鵝白梅瀹雞竈取瓦一片同煮老
物皆爛神隠曰羊滚湯下盖定慢火獐鹿冷水下不盖
鵝用櫻桃葉數片陸㳺家世舊聞曰楚公陸佃農師北
使攜貔歸為隙灮所射輒死性能糜肉燕山録曰以䶉
煮鼈以蚊煮犬省力易熟俗詮曰舊籬篾入鍋熟物或
楮實同煮封口易爛今庖用沙仁以益脾也其驛遞官
㕑有秘方則乾蛆末也凡大小􁉆最爛物而蛆又其化
者其曰沆瀣漿乃以甘蔗蘿蔔切塊煮爛者也至于鐵
烙鵝掌艾灸鼈腹何乃為腴口計而暴殄若是乎古人
遇物理則記之耳切忌侈靡為飲食之人
火體薦　勿見水以醋洗鹽壓五日縣風中瘞竈灰中
若三伏中如前揉壓三日毎斤加鹽五錢石灰湯冷洗
之浥以香油烈日燥之熏以竹枝烟不生蟲此瀫水法
(中徳曰夏月内與鮝魚炰乾留不壊且鮝不/招蜈蚣中履曰煮臘物投紅炭淬之則不籨)
芙蓉肺　取整者以水入管中洗之一肺用水二石則
白亦不必用藕洗也(中通曰舊法以藕/汁同血煮則白)
省柴法　南京以三蘆炊一頓飯馮道濟言四兩柴可
熟以上閉气而竈中四圍以溼草鞋立之細柴燒釜臍
也蒸物用少水堅閉自爛其悶飯洗米一盌水二盌則
不必撇湯但遏火而自乾矣
炒白菓　白菓用粗糠炒即易熟而不焦
用椒法　㑹菜將成擂胡椒洒之即辣若盖其釜則雖
多不辣
用芥　陳芥子入細辛少許醋與蜜同研則極辣
脱栗皮　煮銀杏栗子用油紙􁀙在内則皮自脱破栗
臍灰燒不爆或曰眉上埒之
菱　煮過以礬湯綽之紅緑如生煮菱要青用石灰水
拌過先洗去灰煮則青(舒州李惟熈曰芡花向日菱花/背日故寒肰乾菱米正平不寒)
(也/)
杏仁　蘿蔔梗煮杏仁无苦味(北京以巴旦/杏仁作酪)
煮麵　煮麵令湯清北方用花鹻南方用糖醋撮切麵
堅靭者以雞卵白或以菉豆粉
煮芋　宜冬月食灰煮之則蘇草置釜底奠芋盖悶亦
佳
菉豆　煮菉豆掲盖則綠其煮而堅者雄豆也豆將熟
時逐日摘之老則急裂墮地不與别豆同
黑豆　荷花梗煮黑豆豆易糜賣豆者用此法(中履曰/清晨吞)
(生黑豆者/用馬料豆)
乾山藥法　大山中者堅細味香沙上種者不如也刮
皮以厚紙褁掛扵風中最良又置焙籠中鋪茅數寸以
微火烘之作湯㸃如新
炒落花生法　生則㵼人焦則不堪須以紙苴水浸肰
後入釜炒之則内熟而不焦其香如松子
藏鮮果法　入新瓷襍薄荷鹽礬水浸以油紙同木盖
竹箬堅羃其口置清冷泉内雖乆如新必立夏時置井
中至立冬時置地間毎斤果鹽一兩明礬六錢水用滿
又曰六月六日儲水浸諸鮮果不壊(用木桶閉氣亦/可鮮果忌風)
收栗梨　收栗不蛀以栗蒲燒灰淋汁澆二宿出之候
乾置盆中用沙覆之收梨以草覆之令出汗乃入桶中
最畏風惟青皮梨稍不畏風或曰梨以數顆揷一顆上
不損
收雞頭　晒乾入瓶紙䝉而埋之地中雞頭一斗用防
風四兩換水浸之陳彦和曰果以防風水浸之經月不
壊
藏柑　以盆盛用乾潮沙盖之土瓜同法一曰宜菉豆
同收
收湘橘　用煮湯錫瓶收之經年不壊神隠曰橘以薄
竹刀就其柄處微勒一匝則味不枯乆留橘枯可刺多
眼以蜜水浸之則鮮
藏胡桃　不可焙焙則油其兩合處有縫掌拍之可碎
生薑　生薑社前收无筋製薑用蟬蜕則无筋以梅與
薑相間作餹則梅不酸薑不辣
收茄　以爐灰藏之可至四五月若煮過石壓先暴瓦
熱而列茄略乾則永藏至正二月和物調食味如新又
可作糖乾
醋　社醋七醋皆以麵麯和之浸熱而酸神仙醋則以
火逼連攪成者米醋内入炒鹽則不生白衣孕媍造醋
必苦山查棗子皆可作醋最養人愚者于醤醋悟變化
之理焉(中通曰米醋結盖取出以鹽淹之可治發背陳/景昭曰蒸糯飯熱入壜中上半糊飯四圍而中)
(空之汲冷水浸二七乃以栁枝攪至三七即成/白醋再鍋熬之即成紅醋伏天最佳四季皆可)
醬　煮豆和麵覆楮生毛暴燥曰醬黄與瓜菜同入甕
而泥之以暴三伏開時味玅瓜不可鹽晒入醬但拭淨
以石灰水浸之取同醬黄香料入甕豆醬取油餘仍充
醬諺曰伏水宜醤臘水宜酒小蕪荑醖醤山榆仁也能
殺蟲又曰伏中合醤麯不生蟲日未出汲水下醬不引
蠅子清明栁條止醤醋潮溢醤内生蟲以馬鞭草碎切
入之或川椒百部蟲即死雷不覆醬食之腹鳴月上下
弦觸醤醤壊以熟水下醤味香以生水下醤則雨㸃不
妨(中通曰大抵水少則不酸黄子攤薄則不發熱且色/黄若厚則黒爛矣下缸後遇隂雨小棓撑起缸盖以)
(出其气炒鹽停冷摻其面天晴一二/日便翻轉令白頻翻令匀且出熱气)
蝦米　閩出龍蝦大次則對蝦海豐土蝦肉黑如小兒
臂俱宜酒醋烹之則香靖江小蝦色白最香竟可乾食
清波襍志曰淮甸蝦米用席褁入京皆枯黑无味以便
溺浸一宿水洗去則紅潤如新
㝠果　用銅青煮之則色緑永嘉雕梅謂之梅籃先浸
石灰後用銅器瀹之乃以蜜暴收之礬水濯青梅及鹽
滷梅醤淹桂花不變色梅滷可醃梔子花萱草花牽牛
花林檎藕冬瓜葫蘆更入紫蘇葉玅凡蜜惟夏蜜甘煎
果覺酸當換蜜收藏者以細辛放頂上
狀元紅　用青梅合玫瑰花則愈紅
酵饅頭　醅麵俟老烈用之或用糯醅冬置煁側或入
生酒玅别以鹻發者遜之饅開首者曰槖駞臍呉下呼
為□膪(音腦/詐)言熟食之肥也長曰繭斜曰桃
解梅酸牙　梅與韶粉同食或與梅葉同食則牙不酸
又胡桃亦可解齼啖藕亦解
蓴　荇類葉如馬踶有缺者蓴也李長蘅曰袁石公盛
稱湘湖蓴羹不知湘湖无蓴皆從西湖采云又謂非湘
湖水浸不佳不知蓴初摘時必浸之經宿乃愈肥不必
湘湖也肰西湖人无知者蓴莖如珊瑚而細又如鹿角
菜其凍如氷如白膠附枝清液冷冷欲滴香粒滑柔如
魚髓蟹脂而清輕逺勝
醒酒方　飲酒欲不醉者服硼砂末其飲葛湯葛丸者
效遲廣人以葛粉為丸充西國米千金方七夕日采石
菖蒲末服之飲酒不醉大醉者以冷水浸髪即解(暄日/中酒)
(毒煎黒豆搗生螺汁末/蓽澄茄葛花俱可解)
治蠱毒　黄氏日抄云李夀侍郎為雷州推官鞫獄得
治桃生毒方云毒在胸則服升麻吐之在腹服鬱金下
之虚舟曰嘗白礬末不澁而覺其甘食黒豆不腥乃中
金蠶蠱毒也即濃煎石榴皮根飲立吐出一蟲李晦之
曰冷水飲白礬牙茶解中毒又曰宜用蝟皮(中履曰刺/蝟能制金)
(蠶蠱蠱暄曰廣西雲貴以元旦及二月二三月三計月/造蠱  有五種皆以馬兠鈴三兩毎煎一兩空心服不)
(吐再/服)
韭汁　生取汁能通竅化物可除痞積胸痰韭性不寒
又不壊人但生汁辣耳
辨蕈毒　以燈心草和蕈煮或以銀簪淬之燈心與簪
色黒即有毒
晒取瓜子法　楊梅核西瓜子拌柿漆渣晒乾皆自開
西瓜子以麵糊粘版上日爆之自肰裂(中履曰汴梁瓜/子大金井䦨干)
(江西/者小)
解松子油法　松子仁油壊者攤竹紙上焙之如新凡
仁類皆用此法
水沫　溪水中沫取起令乾為末入湯中即冷而不沸
食之則轉失气(暄曰以此沫調水令人飲之/則㵼不止多服甘草乃觧)
解荔熱　食荔多而醉者以殻浸水飲之則解粤人或
以苦瓜或以蜜以鹽
解傷茶　飲茶多而腹脹者以醋解之或以薑䜴
炙不溢油法　凡炙肉末芝蔴花置肉上油不脱溢入
火中
鴿丸　物理所曰膾鴿為丸入湯皆浮食其一則皆沉
不浮
形鹽　淮南煎鹽黑淮北晒鹽白解池風鹽白而堅浙
鹽白而淡古有形鹽者飛鹽也以水煮鹽而乾之則白
用鹽　鹽能留物者殺物也冬食鹽湯即吐作醤須攪
之恐定則沉耳煎鹽盆中能煮飯不攪動則不鹹也凡
物易敗者得鹽不敗不敗者得鹽則敗鹽物惡其鹹可
以糟解之
飲食通理　袪疑曰酒醋涎弦身壬論曰酒醋遇弦而
生涎糟醤遇潮而作湧糟初汎曰浮蟻亦曰浮蛆汎必
風所起方甕酒澄清應日者旦東午南晡西夜北也
雷氏炮炙論云敝箄淡鹵注云常使舊甑中箄能淡鹽
味　肺煮蟹不紅　橙合醤不酸　榧子乳香能軟甘
蔗　瓜得白梅爛　栗得橄欖香棗與粟草收　猪脂
炒榧子其皮自脱　燈心靡紅鰍　煎血入酒糟不出
水　胡桃煮臭肉不臭筍橘觸酒糟及糯米皆潰爛
　切蘿蔔片覆米糖糖液蘿蔔片亦乾　地栗與柑蔗
同食其柤自耎　李以朴樹葉搗蒸烘乾　蓮子晒乾
无蛀
飲食禁忌　䑕淚誤食得黄疾通身如蠟羊之毒在駁
其名橘栗羊者為甚凡物之乆者勿食井水沸勿食酒
漿无影者勿飲五石散即寒食散謂服金石食熱物則
兩熱相激也石發者金石毒發也晉裴秀服寒食散當
飲熱酒而飲冷酒薨何邪千金方曰一切冷食惟酒須
温肰則裴秀傳謂當飲熱酒亦非孫思邈曰七月勿食
生蜜令人暴下其青赤酸者食之心煩不可與生葱蒿
苣同食令人利食蜜飽後食鮓令人暴亡不知仲殊與
東坡終日相對食蜜漬豆腐麵筋何以處之往見有人
以蜜物下飯者余且不能以蜜下茶矣盖體有惡濕惡
燥之别嵇叔夜曰葷辛害目蒜為尤甚葱白忌與蜜同
食大蒜金錢花損眼人服蒼术丸又啖蒜者其目即昏
槿為瘧子花小兒忌弄之芎藭乆服令人暴死而道州
永州以作茶果洪邁曰食黄顙魚後飲荆芥湯即死黄
鮝忌與蕎麥同食令人失音桃忌同鼈食畷畊曰食河
豚忌荆芥而賛寧曰河豚與荆芥同煮三五次換水則
无毒此不相反邪鳥自死目不閉鴨目白鳥四距卵有
八字竝殺人成式曰鼈腹下有毛腹下有五字十字者
不可食　白馬鞍下肉食之傷五臟馬夜眼五月以後
食之殺人　獸岐尾鹿斑如豹羊心有竅犬懸踶肉悉
害人　鷓鴣肉不可同筍食　魚二目不同連鱗白鬐
腹下舟字竝殺人苽兩鼻兩蒂食之殺人簷水滴菜有
毒堇黄花及赤芥殺人三月不可食陳葅黍穰人醉卧
之汗出眉髪盡落娠媍食乾薑令胎内消十月食霜菜
令人面无光
稻　稻以午時華夜露自莖而上入苞中則含之而成
實種以百數約則秥梗秫秫即糯也清明浸晒種則同
肰蒔耘之後有鐋抓法又不用牛則呉下泥沃也南海
田乘桴播刈與湖退之圩漫撒同法髙州一嵗三種赤
道之下兩度春秋則榖草隨之北逺日地有五穀不生
者矣粟亦有秥穤往謂宋真宗向占城求早穀種故曰
秥阮一閲詩話載唐人有紅蓮早稻之句則唐有矣香
稻亦古有非自外來也呉下香粳七月熟南京南鄉銀
條米亦香而香稻置襍稻倉倉中皆香是秈香也種須
肥耨而結實少于常米故民不種也江右粒短下江粒
長晚米長腰遏黄曰冬舂冬舂不生蟲食之易化八月
熟曰觀音秈菊花新愛日黄桃花米有油潤紅曰紅蓮
心其燥者蝦須紅烏稻壳黑米皮紅也不可勝記
麥　麥入土百四十日秀秀後六十日成盖歴四時兼
寒熱之性也大麥有須小麥光孟夏麥秋至麥以此時
而秋成也與麻互為候麥黄種麻麻黄種麥北麥凍枯
而復發故云南麥不可多食北人非麵不飽今治瘧忌
麵然北人不忌亦无妨稻百日而麥倍之天熱則易成
也稻米作飰埋乃化蟲而麥得温即為蛾以陽鬱易發
也
米荳　雷州思霛島有米荳枝葉如栁花如烏荳一種
之後數年收實
菉豆　收須逐日揀之割則生者多待齊熟則落土矣
藏種暴乾以石灰藏之方不黑生蟲(亦有齊/割一種)
番豆　一名落花生土露子二三月種之一畦不過數
子行枝如甕菜虎耳藤横枝取土壓之藤上開花花絲
落土成實冬後掘土取之殻有紋豆黄白色炒熟甘香
似松子味孫愐曰䜶􁗓番豆也郭林曰生啖有油亦致
下泄
瓜　南瓜不結扵其根去地七尺刀穿入磁片則結實
冬瓜蔓扵日午苕帚打之實多摘下冬瓜見日影則芽
觸苕帚風則爛猫踏之則沙切食所餘糝灰不壊又去
瓤納新菊花封其口乆留如新肰必依所生之上下置
之視其灣弓貼肉者為母留其子種之此瓜俟其皮上
白霜乃美非經霜也葉十去八瓜生後以土安之則大
甜瓜未熟揷鮝魚刺蒂上經宿便熟瓜傍煮漆瓜死瓠
燒穰亦死種諸瓜種以布包之下浸以水上覆以灰晝
近日夜置温所方甲而種
西瓜　性惡香忌麝深畦逺離而種一糞之間五日灌
水凡二水而一糞河南子大江西子小建昌有紅瓤瓜
西昌有枕頭瓜黄瓜胡瓜也有緑色白色竹七開其根
跗納以大麥則瓜生乆而大黄瓜出土根上開花生瓜
有斑白長短種熟瓜有青有斑有稜有圓有長有金色
銀色造架與依則結體圓絲瓜宜背陽向隂或謂之紡
線
結瓠法　根以竹根分之實多瓢結時剖藤跗揷巴豆
二三日後瓢柔可紐隨去巴豆瓢復鮮活又以筆蘸芥
辣界瓢其界處永不長如刻成肰欲空其瓤開瓠頂納
巴豆水蝕去之段成式曰牛踐苗則子苦生壺盧時盆
水照之則結者圓䖍州山以種苦瓠為業其子亦充果
食如西瓜子(中通曰今以牛糞澆瓠及葫蘆/皆苦不可食驢馬豕糞皆宜)
大葫蘆法　方五尺種四本毎兩近處竹刮其半交合
泥封俟其活除去一穗復取此兩大本相併如前法則
一斗之種變為一石老長柄葫蘆合萆麻子煮乘軟結
其柄乾之如生成(神隠曰坑填油麻菉豆葉/及爛草一重糞土一重草)
蔬法　治沃壤必三糞鉏之播子宜昧爽易扵勾萌子
須陳乆不癩種于乾壤而方灌水墨娥録曰用桐油脚
入糞内一順攪均澆菜根横蟲不生或以山砒蒼葉末
散之(中履曰以油菜子之外/皮作灰淹土即不生蟲)
白菜　七月種者冬菜九月杵淺坑種四月收子榨油
名油菜冬以雞鵝糞或芝蔴稭覆根則春盛摘其薹心
食之枝遂旁發結子繁衍西江不摘薹以不糞也其曰
羊角菜似白菜而葉捲性柔四時宜種榨油較多霜㽔
甚適口春薹最肥其曰黄矮菜似白菜而短蓮花白菜
似黄矮而色白性柔葉密九月播子十月迻種寒心菜
似蓮花菜而葉又密又有夏白頭菜冬白頭菜京口箭
簳白最肥大宜蔬而子小又夏種之名夏菁菜北地黄
芽菜則黄矮也瓢兒菜似夏菁菜色微黄菘菜莖濶白
葉端青碎蹙而密埤雅曰以其凌冬如松故名菘也在
北為蔓青有根在南為菘為菁无根芥菜有大葉碎葉
晚早青紫之别三月收子為芥醤需堪榨油其子白色
曰白芥菜一頭旁發數頭者曰百頭芥菜似芥而色藍
者曰芥藍菜其曰冬夏􁁉菜則莙薘也
蔊菜　林洪曰朱子飲後以蔊莖供嚴灘石上生之盱
亦有之公所供盖建陽種有蔊詩可攷山谷言孫崿以
沙卧蔊食其苗云其味辛辣張程曰好生髙山泉源石
上與石菖一類李東璧謂為田園小草非也
菠薐　從頗陵國來一畦中開花者不結實結實者不
開花種時須砑開其子浸脹過月朔乃生北人呼齒根
菜謂其赤根也
萊菔　紫菘帶露鋤則生蟲其重栽者留其心苗去其
大葉反覆萊菔去其細根入土壅之别發新窠結子收
之再種即大白下紅皮金谿大如斗固原有一車載兩
枚者(中通曰切大梨去心如甕以萊菔子實之以梨頂/盖之埋土候梨乾或爛取出萊子種之則如梨圓)
(且有/梨味)
頃刻菜法　乆夫曰用新雞首生子從頂中小竅之去
黄白納菜子紙封極固與雞伏四十九日一雞伏不足
以他雞足數取溼地種播之須臾菜出凡種瓜瓠皆如
此一法三伏中晒瓜菜子須襍麻莖内心播之頃刻即
出晒一年長一寸晒過三年即長三寸若五七年即長
五七寸
茄　刺茄根入硫以泥培之則結實大其開花時摘葉
擲路上以灰圍之則結子加倍交廣茄皆成樹白下有
水茄白色
薑　賈思勰齊民要術曰種薑宜白沙地少與糞和熟
耕如麻地縱横七遍尤善三月種之先種耬耩尋壟下
薑一尺一科令上土厚三寸數鋤之六月作葦屋覆之
九月掘出置屋中愚按種薑亦時時發瘟瘟則連畦皆
壊盖秋熱則壊薑増棚貯水可解窖薑亦宜挑沙養之
窖中土濕則爛薑葉曰冬葉交廣以苞物特乆
韭　種韭碗覆土落子内蟠封五嵗當再分翦不用日
中
菌栭　羊肚磨菰天花猴頭雲南雞堫皆菌菰類也髙
脚繖頭或紅黄白背開細縫者皆可椒瀹之其背光者
朝菌有夜光者煮不熟者湯照人无影者殺人以夏秋
間毒蠱行吐涎生也異苑言交趾有菌其葉塗人舉體
菌生隨即腐爛食之即笑不止松葉解之外紀諳厄利
亞有草名榝而多泥人食之輒笑死凡木耳曰栭春生
者薄夏生者厚馮應京曰爛木及葉埋肥地常澆米泔
即生愚訊山野人冬至斷大木砍之日澆淅水至春生
蕈圓樹楮榆為上椐栁亦可雪凍則愈出雷時生曰雷
蕈閩中以斧驚之亦雷意也(中徳曰徳外舅孫魯山言/宣大外邉榆肉最脆榆上)
(之癭也中通曰斷木細斫爛草蒙而泔淋之乃生蕈埋/糯桿草覆泔淋則生蘑菰孝陵松菌至美得椒无畏中)
(履曰菌栭濕蒸性滑陳之能治㿃榆肉出口/外龍門所一帶今燕京價至三十兩一斤)
種山藥　喜沙土鬆地莖長則架之子曰零餘種之亦
生薯有襍也神隠曰宜牛糞忌人糞草木狀曰甘儲即
薯也以手足槌土則如其狀(中履曰薯或呼􁁉如手足/跡山中自生堅細圓長則)
(名山/藥)
蒟蒻　蒟蒻似天南星一幹圍十一葉但南星葉平蒟
蒻葉翹耳其露治惡气即鬼芋也(升菴以為/蒟醬非)其曰蒟蒻
知遁種以石壓猶之商陸知言耳大根外生小卵气通
走也冬取瓶盛灰水順手磨之不得言言則麻煮成豆
腐一枚可作一鍋
薺　髙濓藾品正二月有窩螺薺即地英菜取薺菜花
莖作挑燈杖可辟蟲蛾謂之䕶生草清明日日未出時
取之薺有小大其莖有毛者菥㝠皆以冬至生苗
薇蕨　沈仕林下清録曰猿啼之地多蕨毎一聲遽生
萬莖南越志髙潘州有千嵗蕨拄杖朱子以薇為迷陽
項氏家訓曰薇大巢菜也廣義以薇為藜少夫曰薇蕨
一種言其初生微也藏器曰夷齊食蕨而夭爾雅垂水
薇吕覽曰菜有雲夢之豆其水蕨乎
苜蓿非藜　馮時可云藜即苜蓿非也因羅願以為鶴
頂草而誤耳苜蓿二月生苗可蔬一年三刈莖似灰藋
一枝三葉葉似决明而小如指頂緑色碧艷入夏秋開
細黄花結小莢圓扁旋轉有刺老則黑色内米如稷可
飰藜乃灰藋葉紅心者灰多老可為杖是鶴頂草也雷
公謂之金鎖天庚辛玉册以鶴頂草製硫伏汞及雌黄
砒時珍分為二條其實古語藜藿亦可通稱藜或為萊
古云本一山海經秦山荻藜可葅此即秦荻藜也
金絲菜　萬允康曰武昌縣寒溪寺側生金絲菜似黄
蓮頭而不苦澀他處无有
野菜　地踏菜佛耳菜盤棋菜苧頭鼓釘(即蒲/公英)鳯山莖
山慈姑苗馬蘭頭紅蘭頭百合根甘菊頭蜀葵蕋芸臺
白芷防風芽菝葜金銀花架菜葉梨頭草蘋藻莕根藕
稍菱莖水馬齒潞州蔟菜天台孟菜金陵阿藍菜白花
菜其類頗多王西樓菜譜詳矣木苗則椿檀樺棟槐椶
魚松花之類花如木筆荷花百合蕉露澤㵼花之類凡
苦者沸水膽之更浸之再加芼和可也山中貧士富矣
哉陳士業曰西山洪井羅漢壇有羅漢菜方莖枝頭雙
葉味似豆葉又有龍菜圓莖葉似菊而無椏
　　衣服類
錦絲類　宋錦厚如錢今蜀錦比之嘉興倣之有織金
鎖金閃色装彩費著蜀錦譜有八搭暈六搭暈錦大窠
馬盤毬錦雙窠雲雁錦輟耕録載姜牙方拱疊勝樓臺
樗蒲錦西洋有獨幅濶錦被圓嶠山氷蠶錦不畏水火
辰沅洞錦黎人錦則絨挑布也香山詩紅袖織綾誇柿
蒂柿蒂其紋也機房巧作有刻絲搊織翦絨鞏線納紋
其名質孫者為五色團花乃元服今校尉服也其緞綾
紬絹綿紬紗羅則常行也胡州縐紗曰核桃縠南京縐
紗不縐杭因有縐秋羅縐綿紬各處有土紬而青萊椒
繭為最遇油不染河南粗絲桐城紬可歛尸耐乆交趾
絹生用宜暑南京氷紗即古氷素方空縠吹也東陽紅
雲紗出漳州東陽人名也羊羢褐以蘭州姑姑羢為上
其羊甚大亦取槖駝羢汚油自脱次曰褐尖劉客生曰
蘭州一師姑積年為之色白可受紅花百斤今皆倣者
瑣服出哈烈國鳥毳為之一作梭服廣東碾絹為之亦
起雲叵羅撒哈刺則羢毛厚織之氆氌㲩􁜠類也火浣
石羢則炎洲火䑕毛為之或鎖鎖木不灰草為之
棉花布類　古惟枲布老者衣帛鄧?谷曰元入中國
非也禹貢已著卉服梁武用木棉帳唐有木棉詩陶九
成記烏泥涇始盛耳廣有木棉髙樹即斑枝花之大者
外域所謂吉貝也吉終為白㲲布今洋來者濶白而有
厚薄二種有彌牟絞布甚狹彼中編作耎狀棉花有白
紫藍三色紫者煖而耐乆嘉靖時新安孝子方勵齋創
製紫飛花布雲間乃後倣者因有兼絲納文常州有東
門闊金齒有桐花布
葛苧布　荃葛蕉竹布皆出閩廣葛則各處有之廣葛
濶金壇葛細偽者以絲祁陽陽春桐葛洗不變色苧則
福生有細如絹者
識葛法　挼布聲響水濕明亮者真梅葉洗蕉葛衣不
脆(暄曰濕之亦響㑹昌雙絲者或以蕉以紵以麻/兼最難别識湏退開視之雙線皆葛而嫩為上)
裝核法　以絹作裌木綿核之先漿以杏仁則綿不食
絹布衣裝綿伏中无綿珠秋冬則有綿花置燈心少許
即无珠于湖有槌絲綿如羢氊者可作通裁以杭絮表
之
漳州紗　余賡之師云懐素是福州薛懐南所織自出
匠心以鐵柱分綜故雙映生雲若瑣服則安海所倣西
洋以六霞緞質石砑起雲者也東陽紅紗染法它處不
及
花機　簆率千二百齒度經過􁀙齒有兼縷紗經三千
二百縷綾經五千六百縷古八十縷為升今之綢殆六
十升也(嘉湖出口出水乾絲為經/則任從提挈不憂㫁接)機長丈六起花樓掘
地藏足中托衢盤(用千八/百竹條)提花坐樓以的杠卷絲用兩
疉助木尖插簆兩頭疊助者羅空在耎綜衮頭兩扇結
綜一耎一堅紗亦在衮頭制定也織綾綢則去此兩扇
而用桄綜八扇兩手交織曰縐紗兩梭輕一梭重曰秋
羅先染絲織者緞屯絹也綾絹以浮輕見花紗羅以糾
緯見花綾絹一梭一提紗羅來梭提往梭不提其獨織
者浪梅小花視素羅加桄二扇(潞油小雲温州/方錦皆獨織者)倭緞則
斮綿夾藏經面織過刮成黑灮者也(白下倣倭緞先緯/鐵絲而後刮之)
蜀錦刻絲與通身盤龍盤枝則截梭鬭合節節換法矣
機杼之巧殆天工乎治絲提緒入星丁乃由送絲簽以
登大車調絲用絡篤過竹鈎為活頭焉緯絡紡車既籰
有溜眼掌扇輕耙印架乃扱于簆中(此非/織簆)玅于交竹一
度肰後過􁀙􁀙用小粉(麵筋/洗下)其染紗者用明膠刷之曰
清膠紗偽重綢分兩者或糖或粉絲貴吳絲日本皆市
此川楚閩廣齊豫各有繭
蠟靴　用黄蠟四兩以二兩粘瀝青入蠟均用
貂帽　猫踏其毛則拳結不開其邉壊者翦去分許燒
酒噴烙鐵趕之長如故貂有紫者𤣥者(以穎長而尖者/佳吹之見皮)
紅物　紅易漬敗又畏風日惟毛染者及加猩血者不
畏名苑曰麈尾拂氊不蠧置茜帛中紅色不黯麈駞鹿
也
染紅　河水浸紅花次日囊盛洗去黄水又温洗之又
以豆萁灰淋水洗之乃泡烏梅湯㸃(槌烏梅與乾/紅花等分)帛藉
黄檗而染紅或炒槐花入蘇木藉(白下號/喬紅)蘭羢洋布可
受斤金之􁀙紅入夜發光福建胭脂亦重受紅花者肇
慶山崦小花叢生含苞可作胭脂(葉似藍/花似蓼)鄭䖍曰山榴
花作胭脂茜草染紫又有樹茜終葵子汁如胭脂江北
曰架菜子(後退/色)紫􁀙血竭為胡胭脂􁀙出蟻壊血竭其
樹脂也(中通曰凡紅色花皆可取汁作胭脂但有深淺/如鳯仙染甲之類杭州夜色紅用重受胭脂碧)
(用碧蟬藍胭脂以硃砂大青皆重不可作夜色蘓木蠧/亦可作紫􁀙朱虬菴曰廣西太平府有紅草可染紅)
襍染　黄槐青靛緑則合之紫則青紅合淺色則視輕
重加減之若椒褐茶褐荆茄色有兼櫨黄者墨水者皂
礬五倍子易毁布帛今不用矣梔子染黄乆而色脱不
如槐花或用櫨蘗紅莧菜煮生麻布則色白如苧荷葉
煮布為褐色布作荷香櫸栁皮可染黑(不獨布也沙尾/鬉帽黄者白者)
(以櫸葉同煮/即黒一作柜)凡梣楓樺烏桕檗楊桐皆可染染必加礬
不則入汙泥而黒矣入泥者其布易壊染布而乾之再
入泥則不壊布茜紅以烏梅湯退紅以石灰水退後茜
不失銖兩虚舟曰鴿糞煮黄絹色變白或以雞糞煮白
之􁖆糧藤似山藥結實如小瓜以之染葛作汗衫則不
近膚而爽本草赭魁鵝抱之類乎今或以椑漆染麻衫
最爽汗
各種汚衣洗法　緑礬百藥煎汚衣烏梅湯洗槐花汚
衣酸梅湯洗楊梅蘓木汚衣硫黄烟熏肰後洗之染漆
以香油洗更以蘿蔔煩潤之酒醋醤汚衣藕洗之酒汚
衣井水澆洗日晒無痕糞汚衣埋土内一時取出水洗
蚊蠅糞汚衣燈心蘸水擦之(暄曰黄泥汚衣生薑汁挼/以水擺之又如嘗洗各種)
(衣亦有法彩色衣牛膠水浸半日温湯洗皂衣濃煎梔/子湯洗白衣菖蒲末􁮎水擺之又法蘿蔔汁洗皂角不)
(及洗蕉葛清水揉梅葉汁洗泡湯亦可羅絹衣皂莢温/湯洗垢浄復過别器另湯浸又洗其摺浸不揉反覆拍)
(洗帶水搭竿上候水滴/乾乃展攤與洗葛同法)
洗䙝衣法　入狼毒藜蘆川烏汁蟣虱不復生(中通曰/入松子)
(二三粒漿衣則/不作汗穢气)
洗衣黴　用老梅葉摩挲洗之黴即落凡萊菔湯西瓜
汁大蒜汁枇杷核洗皆去漿
洗衣上黑法　用杏仁半夏生白果搗爛挼之或専搗
半夏水挼一洗即去又法稠牛膠塗汚處乾後掲膠黒
亦去又法以泠飰搗爛推之或嚼酸棗洗又法畫􁁜字
符扵杯水上以此盪之則黑去又法以气呵透以水洗
之(暄曰包飯挼揑/飯出黑即出矣)
去衣垢膩法　用莙薘灰或萊菔荳稭灰洗之芋汁洗
膩衣如玉
洗衣上油法　鋪炭灰滑石熨去或蘿蔔湯洗或麵塗
紙托乾後掲去氊褐衣煎猪蹄爪湯熱濯青紵絲用慈
孝竹茹揩去之其起油末用龍骨兩半滑石一兩海螵
蛸白墡土各二兩糝汚處紙隔熨之油汚舊跡復用油
潤汚處熨之一曰炒石灰三升将油汚處入灰内探洗
即脱一曰嚼蘿蔔吐汚處煩撋之水濯無痕又黑油煮
酒洗香油水膠洗凡油衣油紙浥香油即爛(中通曰以/人溺洗油)
(衣油去/無迹)
洗真紫衣油汚法　燒紅炭泡汁乘熱擺去不經手為
宜
洗衣上血法　煎小便滚气薰衣一宿來日洗或蘿蔔
擦或紙蘸水擦或泠水濯皆無迹一法含水與筯從筯
落扵血處挼洗之
衣發白㸃　茶褐衣段發白㸃烏梅煎濃湯筆蘸塗發
處還原色
夏月衣蒸　以冬瓜汁浸洗
洗舊紅纓法　醬酓少時洗之雪水洗則浄醋洗則紅
染用酸醬水毛段皆肰(中通曰用皂角/洗去垢復紅)
紙被舊　毛起將破用黄蜀葵梗五七根槌碎水浸其
涎而刷之則如新嫌紙被作聲則以芝麻萁烟熏之
洗笠法　笠子油汚或汗透者以烏頭煎濃湯洗之(中/通)
(曰得勒蘇草帽若黄/用硫黄熏之即白)
氊衣　擦生芋耐乆不蛀氊垢温水真醋洗皮氊襖帽
皆不可晒晒反生蟲惟宜風吹(暄曰毛衣及氊以猪/蹄爪煎湯熱洗亦可)
洗漆巾　炒糯米黒濃煎汁塗巾如新
洗頭巾　用沸湯入鹽擺洗則垢自落一云以熱麵湯
擺洗亦玅
鞋　鞵中著樟腦去脚气用椒末去風則不痛泠以茯
苓貫衆天仙子狼毒草烏頭白礬五靈脂等分煮新布
鞵晒乾冬不透風寒夏涼不漏水
裘襖　集塵灰粘楊花生蛀若有虱反裘置霜露中虱
絶凡裘近土壁乆則毛落(中通曰宜收新甕中青布包/紙封之張家口夏收諸皮以)
(乾沙置矼一層/皮一層沙壓之)
褐　貯木器中蛀生(中履曰黄蒿曝乾捲收不/蛀凡毛褐氊皮皆畏杉木)
洗絲　以木槿葉不棼練用稻槀灰煮胰陳宿浣之(烏/梅)
(不/及)
單衣過寒暑法　五靈脂半夏天仙子草鴉各一兩用
水七升入布袍煮之輕輕慢火煎熬至盡日中暴燥雪
後穿此單衣如十斤綿此名焦光過冬衣一法加貫衆
狼毒白礬其王仲都暑衣法則龍涎石乳塗青布也酷
日中行熱不透裡自嚥氷梅緩步可以无汗(中履曰乾/早榖苗三)
(伏暴之捶柔以鋪鞵㡳則冬煖不必向火農家以早榖/草鋪牀以冬自發熱也北騎靴沓狗皮行纒不用纒指)
(使指常自動轉/則气行不凍)
氊羢　陜西平涼畜羊一年兩翦之先梳下羢其粗毛
以桿氊春毛氊作襏襫雨不入以有力也南方加絮故
不可勝雨滇氊雨衣亦佳其猵牛羢則出西寧小西天
者秦邉畜牧為生羊自環角外衛以却狼其猵牛成羣
行人備紅衣擲之羣牛争此紅衣則行人過去矣
拔羢　一蓑衣羊一矞芀羊内毳絀耎曰山羊以别于
綿羊也山羊羢有二搊羢梳下也拔羢手捋也
皮類　貂䑕輕温有銀䑕青䑕紫䑕天䑕皮狐腋有𤣥
白二色猞猁孫即土豹也狼皮至煖羊羔猶透風也虎
豹熊鹿貃􁀙可為韉褥今更有天馬皮此皆陸産者也
海獺皮有警則毛毅腽肭皮取煖海䑕皮催生凡風潮
時則毛起此取諸水産者也擴皮塗硝火熏皂皮入杏
仁色更光黑虚舟子曰麂皮禦蝎不及水獺狼皮著體
警亦毛毅黑狗皮褥壁蝨不越劉昌縣笥瑣談四川貢
獸皮有石虎者似猫而小正類貃文所謂鼨䑕劉客生
曰闗外狐毛見底青黑内地吹開即見白色
絲綿　結繭時炭火烘曰出口乾絲登車火照之曰出
水乾是為上繭繅絲其漬漏者鍋底綿及繭壳外浮絲
曰絲筐用稻草灰煮過傾入清盆取綿凡湖綿以六七
寸口者為美其濶者哆而剪之偽者以蛤粉入之作綿
紬者以鈆錘墜搓成􁀙
紡車　一鐡一木轉圓相背則棉花出其子矣絃彈碎
而版赶為條乃置車輪蹋之以鐵錠插芒梗紡絲則縷
積矣有紡雙縷者有一手勾三縷者省用天車者松江
徽池台州九江皆能之
　
　
　
　
　
　
　
　
　
　
　物理小識卷六
欽定四庫全書
　物理小識卷七　　　　　明　方以智　撰
　　金石類
金　金生丹砂穴者上瓜子麥麩金生沙中山金穴丈
許先見伴石褐色一頭如燒黑者馬蹄塊金也蔡絛云
政和間益陽溪流出生金一塊重四十九斤故曰山赤
于水雲南葉子大食國加西蠟西番回回錢熟金也葉
子精于錠細絲不足以盡之赤金有紫霞甚耎無聲而
燒不黑襍赤銅曰氣子張公即有聲矣制成者有水銀
金雄黄金硫金曽青石緑金石胆金鍋鉛金藥㸃者有
銅鐵鍮石金熟無毒生有毒中毒者鷓鴣肉解之葛洪
言用豕負革苦酒錬金百遍即柔或牡荆酒慈石消之
為水其實驢馬脂皆能柔金本草乆服長生妄也塞竅
留尸與灌汞同
土皆生金　淘沙于水取黄金者猶問其地埽泥于衢
則無處不可以衢中萬人行處有肥膩焉日月蒸入盝
之澄之重者在下鉛硝煎之白金出矣(中通曰太陽所/照之地皆生金)
(煖故也通衢人足所磨更煖故生金較多生暄/曰黄本日精白本月華故近赤道之地多  銀)
分金爐　重者在下浮土在上以次分焉入鉛煮洗所
以分之也其傾銷之罐取旋窩細泥煎熬大罐則兼鋼
砂瓦屑萬杵成之雖紅不裂爐底與罐積而末之加鉛
洗下然後分之必有所得不虚也(暄曰分之有紅銅蜜/陀僧其精者為銀)
金中出銀法　金入銀者甘鍋鑠化毎一兩投倭硫三
錢觸之俟冷破甘鍋金在底銀則黑浮于面入灰池煎
淡金變赤法　龍川志畧曰扶風開元寺僧傳兄子瞻
以化金方曰得此方有死喪失官者公若不為正當傳
矣毎淡金分數不足一分以丹砂一錢益之襍諸藥入
甘鍋中煅之鎔即傾出其色斑斑當再烹之色匀乃止
子瞻後語陳希亮陳試之驗坡曰負此僧矣後問陳公
子慥曰吾父歸作此買宅病指癰而沒余謫筠有僧儀
价知之為聰禪師言然不私自無患苕溪漁隠亦載葉
生得乾銀法而受禍又金曽經在塜及為釵釧陶隠居
謂之辱金不可合煉愚按本淡者可以硃砂變其和銀
者以礬鹽之則銀自出金自赤其有氣子者别一法出
之色混有聲即知為氣(中通曰葉金以沙鋪之毎一葉/一層沙用鐵線縛定以火煉之)
(則金㣲輕而色愈赤盖金/木沙所生故沙能遏金也)
鍍金法　以汞和金塗銀器上成白色入火則汞去而
金存數次即黄其鐵鍍金者先用赤熟銅于鐵上畫花以
飛箔梅鍋内煠白然後以金箔貼之
金箔　隔碎金以藥紙揮巨斧捶之金已箔而紙無損
紙初褐色乆則烏金色扇面篩金箔管中隔紗數重出
金指大可徵金為至耎以其粹也
洗試金石上金法　以鹽洗置溼地胡桃油摩之去
罩金法　炭燒黄金再以鹽水調黄土塗燒之從而滌
之及用焰硝緑礬等分水調傅金置火上炙色改即止
急入淨水洗刷而煏乾之不黄再上然能加外色而已
俗謂之炸金
銀　丱紅亂絲曰老翁鬚丹房所貴銀筍也有白如草
根有銜黑石者外紀曷噩刺銀丱至多金加西蠟有四
坑金銀至賤伯西爾國有銀河潮溢而退布地銀沙
銀異　虚舟曰銀積乆蟲食之煎糞亦成銀又有飛去
者徐鉉稽神録言桐城雙港風吹錢過市(中履曰張雛/隠集有飛鏹)
(行言庚子嵗穂城衆見鏹數萬錠飛于空中從南而北/有方将軍焚香拜之飛下近簷兒童羣笑竟復飛去)
識銀法　今之錠古所謂一金也二十四銖為一兩今
三倍之京槽錠毎四兩南京山銀錠毎二兩瓜洲錠毎
三兩餘杭亦然但無邉耳錠面有鐵名曰洒沙此燕京
槽也山銀自九三至七成髙者中有白孔剪之其口白
與紋者同白孔有掩者中有五分􁀙鉛(􁀙音/慳)白絲者九
五髙白絲九六面醜而心美然亦紅根其紅有光以此
為騐閩中絲觕多是九八瓜洲為上良工推焉粤東如
盌圓而髙邉者也匠之烙印在邉者佳絲不及心以印
盖之几紋者剪之其夾口滑而至底偽者燒熱而剪之
亦滑至底但偽口太光紋口若有毛路者然或視其脚
如瓦灰者七八成也如馬牙者九成也九六以上其邉
獨白名曰粉邉此外有領絲有敲絲有畫絲有吹絲紋
者絲旋及心十二成者旋絲之上又有小旋其以鉛煎
灰池為餅者面有布心或名菊花底有圓珠者紋也大
錠色髙小錠雖紋不及也元寳改小錠五十可以出一
仍至足也小錠十成傾大錠止得九八視其夾口名芋
頭色其底之孔有如蜂窠碎小而深者佳淺而大者低
有埂脊者佳光平者低傾銷取面好則底醜底好則面
醜取夾口則底與面皆不可觀惟足則備其最巧偽者
曰鑚􁀙曰釣角鑚􁀙者從孔而鑚空之入鉛而滴珠封其
穴釣角者釣銅于四角中分剪之亦不見也試之如旋
駝螺焉轉而平者佳左右欹仄中必有故有峱銀焉白
銅而藥煮之貼錫其最拙者也澒銀作書帕式白與紋
等一傾之則十得六耳大抵紋則光活偽則光死新傾
色青埋入土者色黄以礬澒㸃白或煤白者杉木急磨
之即紅見矣凡傾必以鵬砂吹之入錫則銀飛入爐吹
藥之中補之(中通曰銀簮銀杯以試金石試之其色自/别金簮乆戴即有輕少銀不耗也聽聲亦)
(辨暄曰炒/之黑白辨)
銅　銅有白赤加倭鉛與盧甘石者皆黄以錫則響以
砒汞而㸃白者又非原白也黄香不詳所出飛煉為霜
能令銅白如銀銅耎為線若甘草煮銅則硬
洗舊銅法　銅器舊黑用香餅末醋塗過夜明日水草
一洗則新
啞銅　欲使銅無聲者以葱蒜韭實煅伏南番乳香成
汁合鵬砂以淬銅則啞
碎銅法　勃薺嚼錢可使成泥以胡桃嚼之亦碎河北
人言地梨碎銅盆
銅錫鑄劍　江淹言古以銅錫為兵器引昆吾之劍為
銅歐冶合赤墐之錫若邪之銅而鑄純鈎汲冡中得銅
劍淹為呉興令鑿池得銅箭鏑又有人得銅斧其徵也
愚者曰鈆錫入赤銅而熏煉之其利鋒乃出今又有作
銅刀者入錫則響凡響銅磨之即可剔頭賛寧曰煉時
童男女以水灌銅銅自分兩段凸起者牡凹者牝也干
將莫邪以此分乎
鐵　王延徳髙昌行記言礪石中寳鐵哈密衛志云礪
石謂之喫鐵石剖之得鑌鐵今有旋螺花者有芝蔴雪
花者凡刀劍礱明以金絲礬礬之其花即見偽者則是
黑花甘肅有錠鐵青黑色能刻銅石可煅作繞指劍舊
傳貘糞者以其食銅鐵也沈存中至磁州鍛坊識百煉
真銅非世間之灌鋼也(中通曰南方以閩鐵為上廣鐵/次之椘鐵止可作鉏燒淬刀口)
(色白再烘之為/喜鵲青乃鋼)
火石鐵　卭州出鐡烹煉利于竹炭易然無烟耐乆
紅鐵法　劉客生病欲燒鐵秤鎚令赤而淬之酢中燒
炭無數但熱耳黑如故也愚為投之水取銃藥一兩以
紙封而㸃火立地通紅(中履曰劉客生湘客陜人能詩/端州入詞林内經生鐡烙飲下)
(气疾取/其液也)
火漆鐡法　造胭脂餘滓名紫膠燒鐵熱染于上
藏鐵不銹法　藏刀甲庫地埋水銀則鐵不生銹丙戌
年聞取延平庫中盔甲盖二百餘年物光芒如新物理
所曰鐡器塗香油置燒過石灰中不銹若百煉之折鐵
自然不銹(中通曰折鐵者硾鋼條而入銀曲折硾之如/此百次中履曰煤製鐵器以煤復爐炭製炭)
(復/爐)
鐵剪夾銀法　夾剪在石上擊之其銀不㫁須從木樁
上擊之亦剛柔相制之義
鐡因水土而有異性　尤溪口鋼鐡出焉山民鑿得鐵
即渡水北鐵乃可爐經宿不遷鐵不可鍛余始不信再
問之果爾外紀勿搦祭亞所産鐵鑛掘盡踰二十五年
復生第在本土任加火力鐵終不鎔移他所始鎔
化鐵法　兒吞鐵針以乳香荔枝朴硝為末以犬豕脂
入鹽和之吞下自愈若碎鐵則用皂莢硇砂雷斆曰鐵
遇神砂如泥似粉神砂應即硇砂也王少夫言外域收
貘舌駝鷄涎便能吞鐵一方以硇鹽漬針而以負革脂
鳯仙子吞之因笑羅什無乃出此何子元曰鐵鍖煅金
銀多年以槌皂角則一夕破鐵中堅塊曰核入香油則
核散福鐵皆塊也筆蘸白水周畫撃之隨畫處㫁此理
亦竒(暄曰鐵丱如/指敲去隨長)
錫　受太隂之氣而生二百年成砒砒二百年而錫始
生隂氣故柔又二百年不動遇太陽之氣乃成銀金酒在
錫器浸乆有殺人者以有砒毒也然錫又能解砒毒從
類化也失其藥則為五金之賊得其藥則為五金之媒
媒有鉛則不必錫矣慶逺賀縣永州興寧出錫有馬蹄
錫蜈蚣錫門限錫作片有聲如銅折之則響若以青布
煉之作器用乆則起橘皮文嘉興黄錫是也星槎勝覽
言有不假煎煉之錫曰斗錫龍馬言曰埋錫則白蟻食
之博物志積草三年後燒之津液下流成鉛錫試之騐
堅錫法　鎔錫作片以石灰層層壓之可使堅如銀
洗錫上垢法　凡錫器黑垢用燖雞鵝湯洗之垢即去
錫能分銀中銅　銀中襍銅者鎔時投以錫則銅如在
水上作氷片取出傾銀者吹藥時以錫入銀礶則銀隨
錫飛入火爐中
分錫汞法　錫入汞則火燒藥煮皆不能去以薄綿紙
壓之則汞出而錫在紙中(中通曰鐵木丄帖錫先漆而/洒錫屑以汞袋摩之即光)
銀錫　鉛一斤入石膏末一錢半攪清亮又入輕粉一
錢半傾平地上便成白鑞此漢書所謂銀錫也
銀印兼銅　銀鑄則印紋有不到處必入銅鎔則一鑄
而滿紋皆就
銅鐵斷地脈　以其堅重絶地脈也廬阜有天子地故
作銅釘坵
銅䕶碑字可乆　石在地上有剥落在土中有生長變
化王賔明曰崇禎中方融啟雲居膺禪師塔碑上皆古
錢有縣鏡墮驚錢開者碑字平沓不可識錢覆者其字
如故
金石通理　金得伯勞血而昏鐡得鸊鵜膏而瑩銀得
雉糞而枮石得鵲髓而化古云濯錦以魚濯金以鹽大
抵剥落金銀宜用石鹽石者言塊也雲母至不畏火而
鹽湯能煮雲母為粉消石能消亦得醎味可信醎能軟
堅物理所曰華銅以粉明銅以汞硤錫以茄餘甘子柔
金石硫荷葉黑銀而碎之以燒金則金愈光
鍛理　金銀皆有鑲嵌纍絲琺瑯因拂菻之法也有錂
絲鑲嵌即三代商金銀法也(金玉其相/相訛為商)其烏銀則硫填
紋而燒之後代之工有巧于前者松江唐俊卿嘉興朱
碧山蘇州謝思餘則元時名工也銀最難光以瑪瑙砑
之炸金以石鹽白銀以烏梅三葉酸秋海棠葉皆可
丹砂與澒同氣　王㑹卜人以丹砂山海經柜山多丹
粟荀况曰南海有丹干皆指南方今出辰宜階州而外
國亦有至者辰州萬山長官司化水坑之硃砂為最砂
生白石上石如玉曰砂牀人多取為研山砂綴之如雞
卵榴顆而箭鏃連牀者蠻中號蕎麥楞價與銀衡以其
内含神火也砂洞深木支柱而篝火以入若酉陽之雲
母牆壁豆板水西之大塊重數十斤者不足貴也砂有
四十八厰俱在酉陽而大商集于梅樹市生者可服炒
則大毒彼煉以入藥者取其善入也丹砂無不化惟人
髪泥中朱漆筋不化
䃩水　有䃩水者剪銀塊投之則旋而為水傾之盂中
隨形而定復取硇水歸瓶其取硇水法以瑠璃窑燒一
長管以煉砂取其氣道未公為余言之崇禎庚辰進坤
輿格致一書言采壙分五金事工省而利多壬午倪公
鴻寳為大司農亦議之而政府不從今日番硇甚少但
有氣硇真番硇則能乾汞矣
養砂　以銀為鼎置丹粟其中煴養之則漸黑其氣相
入猶鉛汞之相食也丹砂中本虚即澒體所含也乾之
則寳氣入其中矣得老翁鬚則力倍其取神火者十銖
能乾十銖之澒或取鈆精配之軒轅述寳藏論云二十
種金十七種銀自有其理特世傳者少耳其變形轉造
則見人為之世人不明其理毎為此術所欺往年謂之
提手近日謂之臺扛約其理曰五金八石皆互相為用
鉛以丹砂為子汞以丹砂為母金好汞而汞蝕之銀合
砂而砂食之鐵近銀如赤銅炙石流如鐵抱朴曰武都
雄黄伏火可㸃銅為金膽礬汞泥入大青為金但輕耳
土宿真君曰硃砂伏于鉛而死于硫硫戀于鉛而伏于
䃩鐡戀于磁而死于鉛雄戀于鉛而死于五加硇最受
伏于羊酮而鐵柔于蝟脂要皆制氣于鉛傳胎于汞消
于消石剥于石鹽土宿真君萬畢術岣嶁神書嘗云石
茵蔯能伏䃩鉤芺即苦芺地胆草入爐火用紫背天葵
煮八石拒火烏頭奚毒伏丹砂砒石紫蝴蝶煮雄黄雌
黄伏丹砂能拒火羊躑躅伏丹砂硇雌黄五毒草即赤
地利伏丹砂羊蹄菜蓄禿菜也葉可擦鍮子制鉛汞金
星草即石葦紫背金盤海芋射干皆能制伏陸㳺曰劉
均國草塞汞箧而成金又征澤潞時鎌取馬草遂成白
金又有臨安僧法堅亦言此殆所謂透山根乎呉暜曰
石龍芮言其子水堇其苖也水堇俗稱蝴蝶菜金英草
類蘇轍龍川志畧治平末還蜀遇仙都道士曰精氣内
也肢骸外也謂養精氣内丹乃成惟外丹成乃可以㸃
瓦礫化皮骨飛行無礙然内丹未成無以交之則服外
丹者死後見張公安道曰抱朴言手握如泥出指間者
藥真成也予為道仙都所聞公笑曰姑俟之愚者曰龍
川亦姑言之爾楊偕竇舜卿范仲淹胡宿皆遇異人授
化金方而不為者也知其理而已(中履曰戴无忝從張/癡癡逰與崔黙菴言)
(外丹老人哂之時/宜别路不礙談仙)
制汞法　淮南曰青澒五百年為白澒此言連鉛乆而
生汞也䃩砂殺之膽礬結之鉛凝之紫河車伏之川椒
茶葉收之唾嚼棗亦歛之灌尸如生沈括曰汞得硫則
赤如丹得礜則白如雪虚舟子曰本草言金銀銅鐵置
汞上則浮此非也銅鐵則浮金銀則沈金銀取出必輕
耗以其蝕也走馬吸水銀與走馬射阿魏皆竒其説耳
或言瓦楞帽可盛汞未試
馬齒莧有汞　本草馬齒莧小者節間有水銀毎十斤
有八兩然至難燥以槐木槌碎日東晒之其大者無水
銀庚辛玉冊曰透山根似蔓菁而紫含金气石楊栁含
銀气馬齒莧含汞气艾蒿粟麥含鈆錫之气酸芽三葉
酸含銅气
炸爐法　多以硇砂入爐則爐炸火飛提手用之嚇迋
汞成銀硃輕粉法　胡演秘訣用石亭脂二斤新鍋鎔
化以汞一斤炒作青砂頭不見星研末礶盛石版盖之
鐵線縛之鹽泥固濟大火煅之取出貼礶為銀硃貼口
為丹砂又見一法用白鉛二兩汞五兩硫黄二兩火硝
兩半伏龍肝三錢共研細末入礶封固升五炷香冷定
取出擂碎即水花硃其用汞鹽白礬礬倍之者升為輕
粉今法以皂礬四兩鹽一兩焰硝五錢為麴復以麴倍
汞加礬十之一升之銀硃還原法不拘舊硃漆器皆可
還但入礶升之自然飛如粉以羽拂下即成水銀于湖
銀硃用汞升樟樹銀硃乃碌碎丹砂近赭黑者所為也
升以聶公廟前水則多四兩又碾蚌蛤粉而以蘓木屢
染之曰裏度珠其入鐵沙以重之曰鐵沙珠
鉛成黄丹胡粉法　獨孤滔丹房鏡源炒丹法鉛一斤
土硫黄十兩消石一兩鎔鉛粉下醋㸃之沸時下硫黄
少頃下消沸定再㸃醋依前下少許消黄待為末則成
黄丹矣依何子元所説則作粉不盡者以消石礬石炒
成丹者也還鉛粉法用連鬚葱白汁拌丹慢煎傾出即
還鉛蘇恭朱震亨謂炒錫作胡粉誤矣取鉛之處人多
受其毒或成黄腫本草言鉛無毒何耶潜老夫曰凡鉛
銅中皆有銀從雲貴來赤銅有光乃未取煉者也石直
十六兩赤銅從舶來廣者石不過九兩以取出也赤銅
一石可取白銀四兩鉛毎斤可取銀澒五分有此二物
其鉛乃可取霜若為人取去此物者則取霜不出負版
鐵鉛亦取不出辰州志曰安鉛于甑内以醋瓶封化粉
墨子言禹作粉張華曰紂創物之智在古為難後因而
加捷耳范成大曰桂州粉以黑鉛著糟甕中罨化之何
孟春曰嵩陽以鉛塊縣酒缸内七七日開之化粉韶州
粉瓮蒸之不白以蘿蔔瓮上蒸之即白
鐵成黄銀法　以汞與膽礬煉鐵可成黄銀
鐵成銅　徳化之水可以煮鐵為銅萬畢曰白青膽礬
化鐵為銅(中通曰白/青即大青)
紅沫　段柯古曰紅沫煉丹砂為黄金碎以染筆入石
中削去愈明智聞洪江王少夫引神書云萞麻油火州
䃩死汞調龜溺磨墨入石二三分若以研朱其入石亦
爾智所見池州西廟途中有石片隠隠見紅字殆紅沫
之類乎陸㳺曰雲門山有宋髙宗硃書傳忠廣孝之寺
毎雨硃流而紅不加減不知何故
瑪瑙　有五色其兼者錦犀瑪瑙兩色相截曰截子黑
中一線白曰合子有柏子襍斑纒絲出北邉及日本西
洋多紅白者夷陵石亦充之試以研木不熱為真蔡絛
云政和間汝海山石變成瑪瑙動百千種
珀類　韓保昇曰木脂皆化而松楓為多紅如血者琥
珀出雲南者上金珀蜜蠟水珀則閩廣舶來乆亦油壊
或云近有藥煉木脂蜂窠而埋土成者辰珀色暗不香
則黔陽以青魚魫造者也廣中以油煮蜜蠟為金珀吸
莞草易但騐香耳太西有黄石發光謂之蜜蠟則寳石
也(盧曰蜂蜜/化蜜珀)
珊瑚　如小樹在海底布鐵網以取之有鮮紅淡紅細
縱紋為上南浡里帽山下淺水生珊瑚大浪山暗礁悉
是珊瑚有紅白黑三色一種海松全相似惟有針眼安
南有黑珊瑚即閩廣所云鐡樹也琅玕亦是青珊瑚
珍珠　西珠出西洋北珠出肅慎東珠豆青白者出東
海南珠則今洛浦潿川蚌珠也袁無華曰自雷㢘接交
趾千里六池出斷望者上次竹林次楊梅次平山至汙
泥下矣南越志分大品璫珠走珠滑珠磥珂珠其云馬
價珠則甸子也(乘雅以馬/價作珠非)青珠琅玕如珊瑚瑟瑟碧珠
有藥成者照乘辟寒記事非盡蚌出陸佃曰龍珠在頷
蛇珠在口鮫珠在皮鼈珠在甲蛛珠在腹如意寳珠則
魚眼睛也(中通曰通見珠紅色名曰血珠殆張説所云/紺珠乎東坡言其祖光禄云見大蜂觸網與)
(蜘蛛相螫墮地化石/蠻賈曰是破露珠)
養珠法　意蘭國珠最上土人取海蚌置日中晒之其
口自開則珠光瑩其剖蚌出珠則黯黯矣宋陳襄文昌
襍録曰以蚌質作圓珠復取大蚌清水盆浸俟大蚌口
開而投之頻換清水夜置月中蚌蛤采玩月華數月即
成真珠近日廣有洋珠大如豆竟似夜光但易碎又輕
耳(又名玻璃/珠其中空)
洗珠法　乳浸一宿以益母草然灰淋汁入麩少許絹
囊珠而洗之或曰入甘蕉心中一七取出則新稚川曰
酪醬漬大珠化如水銀以浮石蜂窠蛇黄等物合之可
引長三四尺為丸服之
水晶　倭水晶有青紅白三色信州水晶色濁北水晶
緇色閩中多産銀晶有黄紫者水晶筍其直起者也蔡
絛云政和間伊陽山崩出水晶余賡之老師言水晶所
在夜有火光日從而掘之水晶埋土中乆則化(中通曰/紅者曰)
(火晶可取火白者曰水晶可取水亦可取火宋劉跂暇/日記杜知叔言故案牘暗者取水晶承日照之即見暄)
(曰以砒磽硝米皮茄兠灰埋晶燒面刻之甚軟刻玉同/中徳曰余賡之太老師諱颺崇禎丁丑進士老父以己)
(夘出/其門)
玻瓈琉璃　顔師古云有自然琉璃石北史言月氏在
京師鑄石為五色琉璃𤣥中記秦有五色頗黎三保大
監曽攜西洋燒玻瓈人來外紀曰勿搦祭亞國玻瓈極
佳今山東益都顔神鎮燒琉璃采諸石以礁化之即臭
煤也慢礁三日不熄𦂳礁五日不熄煮石為漿重濾而
凝即玻璃也西玻璃鏡近亦取此(中通曰訊薛儀甫果/然往日所燒有泡星)
(以不知/重濾也)
寳石不一　古里三佛齊安南錫蘭山寳石藏璞中有
生水中者中含活光一縷煮酒色者曰猫睛大者虎睛光
燄閃鑠亦有荳青湖水色黑色其無活光曰祼子蜻蜓
頭走水石其紅㻝即靺鞨也亦曰紅鴉琥薄曰别者歹
其紫鴉琥即錦鱗翅其嫩者曰刺兒撇阿劑紅黑黄曰
孔木㻝黄鴉琥即木難升菴以木難為䢐馬琭畷畊録
以明緑色為助木刺今訛呼祖母緑者也一名蛇見怕
淡緑曰撒浡泥其性軟青鴉琥之淡者曰未藍屋撲你
藍白鴉琥曰氷精混白曰羊精即金剛石之類外紀曰
則意蘭島其河生猫精昔泥紅金剛石偽者番燒也然
磨之乆則有漿出寳㻝磨不出漿滇亦有之又有回回
甸子河西甸子襄陽甸子五色璜石金坑石銅坑石硝
子石(寳石井中氣/衝人易病)
玉　于闐玉河有白緑烏玉永樂時達嚕噶貢玉璞即
于闐也西夏五臺亦出玉宋宣和殿有玉等子白玉如
酥所云羊脂也飡色油色雪花次之有飯糝漿水玉沙
子玉乃子兒玉也有甘黄甘青菜墨則賤屑金之翡翠
碧玉也西洋碧有墨㸃雲南碧不及也大中十二玉有
如意寳珠琅玕玉也别寳經云以璞映燈内有紅光即
知為玉石似玉者夷陵碔砆有驚星其紅者克西瑪瑙
茅山石保定石易州似玉石太白無脂罐子玉則藥燒
成者矣古玉有血沁尸沁有墨古渠古甄古土古以包
漿為貴有舊料新作者有以汞䃩藥塗而鬼臼竹葉熏
者
硝皆地出　東壁分水火二種愚者曰大溲蝕土物乆
者可煉取硫小溲蝕土物乆者可煉取硝則硝乃醎氣
所成者也凡五更掃潔地皆可取硝而偃牆邉為易取
耳是同出而二用也(中通曰黄嘉卿云客買皮硝與硝/石不同價見可云䖍州以馬溺冬)
(瓜皮煮火硝作皮硝用皮硝可升為𤣥明粉不可作火/藥乃河南山東所出平地自生者也火硝是煎牆厠土)
(而成者也以萊菔提/硝則為馬牙白硝)
硼砂　生西南番西者白如明礬南者黄如桃膠皆鍊
結成同砒煅過有變化能制汞啞銅結砂子銀工所必
用也
汗藥　以硼砂合銅為之若以胡桐淚合銀堅如石今
玉石刀柄之類汗藥加銀一分其中則永堅不脱試以
圓盒口㸃汗藥于一隅其藥自走周而環之亦一竒也
硫黄　博物志云西域使王畼説硫黄出且彌山去髙
昌八百里晝視孔中上狀如煙夜如燈言時氣不和皆
往保此山西國布那如山皆硫近硫之洞可以治病忽
魯謨斯多鹽與硫日本土多硫黄不可作竈必取别島
土魏志云盤盤國有火山山旁皆焦溶流數十里乃凝
即石硫黄則硫有石有土有水結者益部方物記水硫
黄出資榮州山磵中秋潦已收里人布茅水上流沫擁
聚取而熬之復投于水而成號真珠黄赤即石亭脂即
箕山巢許所服之石流芝也青即冬結石藏器載毘南
硫黄香又三佛齊有摩挲石有光焰燒作硫氣
礜砒　陸放翁言城固縣礜石數十百石可立取千金
方以礜乾薑烏頭名匈奴露宿丹今入水者服信説文
礜出漢中正與放翁城固合蠶食之肥䑕食之死智以
礜即砒但有白黄紫色數種山海説文言毒䑕而開寳
本草始有砒今人不敢合耳砒出廣信府曰信李時珍
不載今地名固一缺也(飛雲云漢中今不見有礜果地/産有盡而變耶抑人不知用耶)
礬　涅石燒煉而成桐城過黄泥河十里即廬江礬地
也乆燒厰人無疥其飛出者胡蝶礬光明如水晶山峰
者定水解毒土人貴之炙地酒醋布礬以桑盤覆之灰
壅一日夜其精飛于盤上者礬霜也青礬乃煤石所煉
者本草綱目未載也樟樹礬場取煤炭之石石有銅色
謂之銅石即以細煤燒而圍之以礬場水淋其鹻入釡
重煮冷則成礬它處水不能成或以皂角水淋之又升
為礬紅曰礶中紅安福出銅炭即煤炭中有銅星者也
洋船貴青礬以能制龍也青礬厰气熏人衣服當之易
爛栽木不茂惟烏桕樹不畏其气
鹽　鹹者生于火也地中得火遇水成鹽如火然薪木
既已成灰水淋灌之即成灰鹵盖燥乾之極遇水即鹹
此其騐也鹹性下墜五味辛甘酸苦皆寄草木獨是鹹
味寄于海水足徵四味浮輕鹹性沈重矣蜀中鹽井先
鑿得淡水深乃得鹽三晉鹽池雨多水亦淡洩去淡水
下乃得鹽海于地中為最卑諸鹹就之積鹹既多淡入
亦化故海中無處非鹽且火因于日日遍大地地中亦
無不有鹽也鹵積則能載物故淘土為巨器泛中流必
無沈溺姚寛曰煮海試鹵者杓鹵而置蓮子數枚三浮
五沈者淡七八浮則淳鹵矣取其浮而直閩人以雞子
桃仁試之飯豆亦可試也以解池卭井為上消物剥煉
金銀宜戎鹽大顆鹽而洗眼宜青者梁杰公騐逺貢鹽
云若南燒羊山鹽文理粗北燒羊山鹽文理密月望收
之其徹如氷以氊槖煮之交河出磧下有紫鹽鮮而甘
李時珍曰今醫但知青鹽而不知青赤皆戎鹽也北戸
録言張掖桃花鹽與杰公紫鹽即赤鹽也本草戎鹽南
海青北海赤謂西海之南北耳抱朴子作赤鹽法此嶺
南之染成紅鹽也智按張畼傳魏餉九種鹽言黒者療
腹脹胡鹽療目痛柔鹽療馬脊赤鹽駮臭鹽馬齒鹽不
中食則赤黑之性有分矣又按元史寧夏有韋紅二鹽
陜西環州紅鹽味甘而價賤豈南史之訛記抑古之稱
謂通借耶在魏以極逺者曰胡鹽在中國則九種鹽皆
戎鹽也光明鹽出鹽州五原鹽池正方徹明蘓頌曰階
州出石鹽生山石中不假煎鍊甚明瑩呉録曰天竺有
新淘水石鹽如水晶金幼孜北征録北有鹽海出白鹽
如水晶忽魯謨斯在赤道北二十七度地悉是鹽否則
硫也有山五色皆鹽土人鑿石鏇以為器髙昌鄯善二
國平磧掘七尺見紫鹽味甜美其色鮮食之止痛泑澤
即菖蒲海龍城千里其鹽堅剛能深金之色昆吾鹽陸
地産十餘里無水自生月滿如積雪又清鹽池其鹽正
方廣半寸似石人耕池旁地取池水沃種之去勿回即
生又張掖池百步其鹽多少隨月増減襄沔記云龍巢
山有鹽池水色白上有青紫稜四邉皆青泥約二十里
冬月草上如霜嘗之是鹽世謂鹽花山又臨卭一火井
一鹽井以火井火煮鹽井水斛得鹽四石若家火則一
二斗矣髙州䕫州鹽白井研鹽黑山西解池則南風結
成者天津花馬池恵安堡池皆曬成者畏雨不畏風山
東煎成淮北曬成淮南竈户取地上草燒灰敷鹵地過
宿掠上鐵􁁉(鐵片而以/牛糞為堤)煎出鹵再煎加皂角汁乃成鹽
其地以雨而晴為潤也廣東稻稈鹽(田草澆海/燒灰淋煎)浙則編
竹塗石灰而煎之其竹不焦鹽火同類也濵州土鹽煎
土草而成樹鹽則結五構之鹽敷樹
戎鹽累卵法　即青鹽紫鹽之類以水化之塗雞子則
累之而不墮
鹽母　乆積鹽場下者鹽母或成龜文以水浸盆中而
暴烈日則乾處皆鹽又溢以水相繼而生
鹽能潔氷　藏氷不論汚濁但洒以鹽開時自潔
鹽能禦火　凡火爆洒鹽則止石炭撒鹽則焰發戈船
鹽其㠶則火不燒木柵泥鹽亦可禦火
鹵气滅火　海邉出坑布竹木覆茅沙于上潮汐衝沙
則鹵淋于坑中水退以火炬照之鹵氣衝火皆滅
浮石　浮石能治肺此皆水火之變用余琰席上腐談
曰肝木當浮而又沈肺金當沈而反浮盖肝實肺虚也
故石入水則沈而南海有浮水之石木入水則浮而南
海有沈水之香抱朴子曰燒泥為瓦燔木為炭水沫為
浮石此皆去其柔脆變為剛堅也(中通曰桐城浮山㑹/聖嵓下有浮石土中)
(青石燒成石灰其不成灰者燒之其汁如油油盡則石/枯可以浮之水上是又一種浮石也外紀諳厄利亞湖)
(中有小島無根因風移動則有山浮水上如葑田者矣/聞盧若騰年伯曰浯島洞中石潮湧石浮水面相擊如)
(鐘鷺島有風動石石甚大而遇風動搖以一指/探之亦搖而千指之力反屈焉因附記于此)
石文　黎乆曰肇慶巖硐石乳溢結成形楚蜀文石殊
勝凡文交錯未有不成形者恒山之圭璧栁谷之璜玦
果足以證器車之出而大華仙掌峩眉佛鏡生有相似
非神迹鬼工也小石旋文則有六合石日照石上杭石
西昌石塞外石池州下倉埠出石子如玉内藴物形有
如龜者
青石　青石不可以蘆束置其上築之必碎但以蘆蓆
盖碑經露必有痕遇霜雪則碑面爆落廬山朱磯石起
片作碑不及江南青石堅也中有理路循鑚取之物理
所曰斷大石者横棉絮一片于衝處撞之即斷
青田凍石　青田石之心為凍石如蠟者曰蠟凍光明
者曰燈光近心者為豆青次為封門青圖書取之為其
易于下刀而芝泥油不滯浮石面也遼凍下刀有沙聲
作印最沾印色閩夀山石金山石光潤可觀亦具五色
夷陵石堅易刻者名楚石今舒城亦産
煤炭石墨一種而異類也　陸文裕張孟竒以為一然
永樂抽分書煤與石炭為二項陸機與雲書曹公藏石
墨寄一螺大業記宫人以石墨畫眉沈括帥鄜延以石
腦油燒烟作石墨煤則各處産之臭者燒鎔而閉之成
石再鑿而入爐曰礁可五日不絶火煎丱煮石殊為省
力外記孛露有土能然可作炭用
異石　大理㸃蒼石成山水文肇慶石亦可充大理但
不堅耳滇彌雅山五色花石荆州萊州亦産俱名瑪瑙
石陽信州出竹葉斑石皇極殿鋪地是也大名府善化
山有紫斑石似玉南平縣有青花文石具山水禽魚狀
台州有花乳石祁陽石有雲朶(髙陽樹/石勝之)蔚州天皮石(火/燒)
(則石起片如玻/瓈作窗作燈用)南陽石純緑色洮石藍山西霞石黑内
白㸃火州落髪石黒紋如毛登州雪浪有金星萊州黄
蠟石歙端石為硯辰沅亦有黑端石具小眼在􁳅溪者
表淡青内深紫而帶紅有金線相間曰紫袍金帶石髙
安縣然石黄白疏理灌之則熱殆火玉類瑞州志載之
而土人不識矣楊不棄得石如鵝卵青瑩賈胡曰此青
鳯子也蜀試金石本黒者也陵石有小竅英徳石則酒
塗而黒也礬石似礬到溉竒礓即礓礰也髙麗出玻璃
石透明可作燈盞峩眉五臺六稜放光石又有黒龍江
水花石可作矢鏃即石砮也(兆兖曰茶源石徽州取作/牌坊乆則流出鐵漿或成)
(塊突出又黟縣石取作門巖闌干其色藍以核桃油摩/之則如漆黑其石生銅黄山蓮花峰頂有小池池沙取)
(出嘗發香或夜有光中/徳曰靈壁石能收香)
化石　顧玠海槎録崖州榆林港土膩最寒蟹入不能
動乆之則成石矣外紀那多理亞國有瓊石穴人往鑿
之見石人無算皆昔避亂之民為寒氣所凝漸化為石
他如松之化石石之似梅似柏皆不足訝也唐書言回
紇拔野有㫁松入康干河成石杜光庭言婺州永康縣
有松墮水為石曹能始名勝志四川永川縣來蘇鎮有
松化石燕京萬仲晦曲水縣南京任伯受家俱有松化
石姚寛言通逺軍渾源出焉有水虫類魚鳴人以挺刃
擊之或化為石曰覔石長尺餘直一二千緡善磨刀光
而不鏉
石魚　一統志汧陽縣有山魚隴擊為兩片鱗鬛悉具
而紫黒色燒作魚腥可辟蠧湘山縣石魚山亦出石魚
五行志言土中木中皆得魚唐富陽韓珣莊鑿井于土
中得魚封令禎截木得魚(彭飛雲云今汧陽不見/石魚豈古有而今盡耶)
雌雄石　莆田青山海濵産小白石狀似杏仁而擘兩
瓣腹有文如虫貯之醯碟兩石離立須臾自合曰雌雄
石然非醯不行此石燕郎君子類也(中履曰物分精粗/各有隂陽如虞陵)
(隂石潤陽石燥其顯者也以磁鐵金汞而推之气制類/感何非引觸中惪曰山東亦有雌雄白石浸醋走合)
取寳法　樂稽耀嘉曰開神山神淵積薪夜擊鼓譟而
燔之凡山石盛熱時必汗赤黄者金汗口嘗味臭如牛
溺氣白汗味辛者銀汗如雀毛色者銅如胡膠色者鐵
如白鐵色者錫也淮南曰水文圓折者有珠方折者有
玉凡有寳之沙甚重極苦土色似熟杏燒作脂蘇氣香
或色似血皆有金銀照寳術用磁石三兩秫米粥塗箭
笴二七隻為燭照地火若搖動者寳也桃葉布地獨有
霜雪或氣露者寳也樹在城墟中忽變色枝偏枯折者
旁有寳也人家草木冬無霜雪者寳也草木枝下生毛
至地其色青白者玉也若赤黄者下有金黒色鉛鐡也
金樓子曰山中夜見胡人者銅鐵精也然巨木塞井亦
有赤白上鋭之氣潜草曰此皆生成之理不足訝也知
此而不惑者非至寳耶
阻聲石　外紀云諳厄利亞有怪石長七丈髙二丈隔
石發大銃人寂不聞故名聾石獻萬曰築牆最厚牆下
發圏盤洞則屋中聲不外出
海井　非石非鐵非竹非木狀類銀牀酌醎水于器置
此井而汲之即淡可飲航海者便之見癸辛襍志段柯
古曰海水經魚腦穴即淡(范石湖集載海中大魚腦/有竅吸海水噴出之則淡)
金粟火燒石法　制土器或爐或鉒以糠堆封而燒之
即類窑成入水不爛土坯半乾而燒之亦一甄也築土
牆而燒之其堅不壊
煮石法　嘗隨瞿稼軒年伯逰隠山六洞見一西僧年
百餘云是拂菻國人言煮白石法以鹽塗燒而淬礬水
乃以五加地榆硝石煮爛乾之成粉任作餅食單道開
豈足竒乎以醋酒煮代赭石插鐵釘其中扇之作汁
煮成消石法　皇甫謐言石脾與消石煮之如雪貞白
不知石脾為何物王右軍云石脾入水則乾出水則濕
陳卧子嘗問入水則乾何自知之智按舶來鹽石消石
以入水而取出則無水滴乆置之其上自潤耳峨眉山
有石脾人無識者造者以苦參水煮蝴蝶礬戎鹽熬乾
為石脾又以苦參煮石脾朴硝去滓以冷水漬一夜即
成消石可化諸石為水此與焰硝之消石不同
煉鍮石法　崔昉曰銅一斤爐甘石一斤煉之即成鍮
石其真鍮生波斯如黄金燒之赤而不黒然鍮非一種
或曰黄銀即雄黄銀通雅載之詳矣格古要論言鍮石
生髙麗者可磨下石汁塗笙簧上不匿氣水庶得不鋪
此亦一種也唐制有青鍮石帶遼元皆用之凡銅與鍮
石貼金欲取下者以肥皂塗之燒火中則金圏在肥皂
上
燒石易鑿法　萬安張振山開河夢神與之方曰以桐
油石灰與黒豆末之燒石則鑿之甚易因用之驗智按
以硫燒之其石亦易碎
補㫁石法　墨娥小録云鎔黄白蠟松香末同色石粘
之一曰研生羊肝和麵綴之一曰鎔瀝青和石屑補若
玉瑪瑙珊瑚等物損折研石膏明礬磨芨調塗損處以
綿紙并綸絲䕶束置湯釡中煮透俟冷
石藥以堅耎膏澀燥鎮為用　自陶蘇皆以硬為石膏
耎為寒水石丹溪乃斷取耎為膏確矣愚在平西有一
洞出石膏視之乃方解石也石體凝止而膏用解釋故
能觧肌發汗今以膏收豆漿非以其釋而止乎滑石亦
耎可畫然在土中耎如泥見風乃結虞衡志詳載之蓬
萊縣桂府村亦出滑石可刻圖書中有光明黄子為石
腦芝其根為不灰木醫取利竅非惟通小水也瓊萃曰
硬者化之亦自有膏石無不可化者鐘乳津汁非膏乎
愚曰下垂凝澀與土含藴之膏殊矣石皆寒重惟硫䃩
礜砒熱丹砂磁礬則不可以寒熱論也雄磁虚連數十
片鐵醫以色黑入腎亦取雄吸丹砂色赤入心本取鎮
气養神孫思邈加神麴為磁硃丸誰知其理耶如花蕋
濇能止血青礞醎墜下痰礓礰袪腫發逐皮節空青明
目取應膽汁固各有其類用也(中通曰阿房宫砌磁門/則御刀不出入耶萬畢)
(慈石縣井亡人自歸亦吸之意云爾空青治目為袪肝/火而以東方甲乙色類之寒墜燥化膏滑通解此猶易)
(知也丹砂則𤣥矣盖善入而引藥靈化也中履曰通雅/載火山不燼木徐無不灰木而滑石根亦為不灰木其)
(同名乎燕京白爐甚輕火燒不壊但畏水耳是/不灰木與天皮同坑其筋㸃燈耐乆人所不知)
試金石　廣信石佳以鵝湯煮黒蜀中有本黒者
煎礦　浙福坑塲或采或閉饒信瑞坑從未開也楚出
辰州貴出銅仁中州則宜陽趙保山永寧秋樹坡盧氏
髙觜嵩縣馬槽山蜀㑹川密勒山甘肅大黄山山東江
北皆有凡有鑛處山童望氣知之有深淺耳開采妨爭
或費工不償惟滇常行楚雄永昌大理最盛次曲靖姚
安次鎮沅外域多有皆黄道腰輪下國也􁨙砂山見磊
珂小褐石自有脈路穴土十丈或倍之支洞尋苗或黄
碎石或石縫亂絲則鐎砂近矣形如煤炭下疊石不甚
黑出土以斗量髙者六七兩一斗下者一二兩其鐎砂
放光甚者精華洩漏得銀偏少爐築五尺砂先淘洗毎
鐎砂二石用栗木炭二百斤牆背鼓鞲火力既合鐎鎔
成團然銀猶隠鈆中(砂二石鎔/團約百斤)冷定入分金蝦蟆爐鈆
沈下者已類佗僧栁枝燃照鈆氣浄盡則生銀也傾無
絲紋或現圓星滇號茶經入銅少許乃入槽成絲耳楚
雄所出硐砂百斤又坐鈆二百斤于爐内然後煽煉成
團其再入蟆爐沈鈆結銀同也(爐底佗僧様者别入/爐煉又成扁擔鈆)襍
銀者紅銅與鈆也髙爐甘鍋煉之洒硝而銅鈆就鍋底
曰銀銹灰池落者曰爐底二者填火土甑鈆就低流銅
黏餘銀仍可分取
銅礦　銅託體鈆中銀中亦有不襍銀鈆者爐須傍通
髙低二孔鈆先化從上流銅後化從下出煉託銀者銀
結于面銅沈于下日木方長板銅漳人再煉取銀而傾
餅轉售是也蒙山銅最下宋奉新曰赤銅以爐甘或倭
鈆參和為黄銅(銅十斤爐甘石六斤用倭鈆四/則紅銅六以袁郡自風煤炭煉)以砒霜
等藥制煉為白銅礬硝等藥制煉為青銅廣錫參和為
響銅(銅八廣/錫二)初質則紅而已(智按建中初判度支趙賛/采連州白銅鑄大錢慶歴)
(中知商州皮仲容采青水青銅鑄錢今萬歴錢/有青銅白沙者色終不變宋公何云烏有耶)銅鑛如
薑如鍮有銅星入爐傍溢者為自然銅亦名石髓鈆鑄
錢加倭鈆甚至鈆六銅四則鑄色黒而墮即碎矣
鐵　土錠鐵浮者可拾或畊起而取數寸者畊後其塊
日生西北甘肅東南尤溪是錠鐵也燕京遵化山西平
陽則砂鐵也徼外鑌鐵則礪石中得者凡鐵爐用鹽和
泥造成出爐未炒為生鐵既炒則熟生熟相煉則鋼尤
溪毛鐵生也豆腐鐵熟也鎔流時又作方塘留之洒乾
潮泥灰而持栁棍疾攪則熟矣灌鋼以熟片加生鐵用
破草鞵盖之泥塗其下火力鎔滲取煅再三又有廣南
墮子生鋼沈括所見真鋼是其類也淬地溲百煉又一
法也
錫　臨賀産錫方書呼錫為賀南丹河池二州最盛衡
永次滇錫則逺不致矣山錫水錫又分𤓰砂南丹河内
黑色粉碎淘取煎煉日可一斤其爐沙不即鎔用鈆少
許勾引或以剰灰勾引其流出潔白而錘之即裂必入
鈆制方充造器其入鈆太多則鎔化入醋淬八九度鈆
盡化灰而去嘉興黄錫最精必以青布濾費事矣
鈆　有銀鑛鈆(滇中/多)銅山鈆(貴州/多)單鈆曰草節鈆(嘉利/州出)
雅州出釣脚鈆如皂莢科斗生沙中上饒樂平出襍銅
鈆劍州出隂平鈆難更僕也其曰倭鈆非礦鈆也乃爐
甘石泥礶火煉而成者與銅收伏入火即成烟飛去
冶鑄　朝鐘用響銅四萬七千斤錫四千斤髙丈五尺
徑八尺埏模既燥厚附牛油黄蠟蠟二油八凡油蠟一
斤虚坯填銅十斤鑄鐘不可接像則可以數接為之銃
則内磨為要也生鐵鑄釡補䘺甚多惟廢破釡鐵鎔鑄
則無復隙漏釜成後以輕杖敲之如木者佳然惟福山
鑄鍋為最以其薄而光鎔鐵既精工法又熟他處皆厚
必用黄泥豕油煉之乃可用刀以建陽淬水鋼健(中惪/曰青)
(州出鐵而顔神鎮穿/珠燈必資山西鐵絲)
鍜縫　鐵性逐節黏合塗黄泥于接口入火揮錘泥滓
成枵而去取其神氣媒合也大器以細陳壁土撒接口
自合煤用鐵炭無煤則用火墨俗名火矢揚燒不閉穴
火者也成樂器者必圓成無銲其餘用銲藥炙合以錫
末為小銲響銅末為大銲銲銀器則用紅銅末皆兼硼
砂巧銲金玉用銀末如玉柄鐵刀之類
健鐵健鋼　已經爐錘出火入清水淬之曰健未淬則
鋼之弱性猶存也鎈用純鋼以羊角末和鹽醋先塗乃
握已健之鋼鏩畫斜文重燒紅退冷入水健之針條穿
鼻入釡慢火炒之炒後以土末入松木火矢與豆豉三
者罨盖下用火蒸留二三針插外以試火候外針入手
成粉則蒸針足矣乃開封入水健之
冷錘　黄銅用爐甘石者不退火性受錘用倭鈆者出
爐退火性以受冷錘樂器聲有雌雄雄者重數錘俱從
冷錘㸃發銅經錘後色成啞白受鎈復現黄光凡折鐵
十分銅耗一分加冷錘者其質更堅
羊頭　斧鑿柄受木之孔先以冷鐵作骨後以熱鐵包
之冷者不黏自成空管
　
　
　
　
　
　
　
　
　
　
　
　
　
　
　物理小識巻七
欽定四庫全書
　物理小識巻八　　　　　明　方以智　撰
　　器用類
箋紙　永樂于江西造連七紙奏本出鈆山榜紙出浙
之常山廬之英山宣德五年造素馨紙印有洒金箋五
色金粉磁青蠟箋此外薛濤箋則礬潢雲母粉者鏡面
髙麗則繭紙也後唐澄心堂紙絶少松江潭箋或倣宋
藏經箋漬荆川連芨禙蠟砑者也宣德陳清欵白楮皮
厚可掲三四張聲和而有穰其桑皮者牙色礬光者可
書今則綿推興國涇縣敝邑桐城浮山左亦抄楮皮結
香紙邵建則竹紙順昌紙柬紙則廣信為佳即奏本也
(續録曰北紙横/簾南紙豎簾)
抄紙法　治楮者漚之投黄葵之根則釋而為淖糜酌
諸槽抄之以簾其薄者一再抄厚至五六抄覆諸夾牆
煏乾而掲之或以石灰水浸楮後滌其灰偽者加竹料
草料以粉取白則沁不耐書矣竹取筍初成竹斷之去
青謂之竹絲浸而舂之江西抄者粗其抄草紙按尺者
煮當子藤葉抄而累之則番張不黏或用榆皮閩中抄
竹紙簡紙取榔樹合圍者鋸片舂碎煮水抄簾乃可笮
之而番張烤煏也或用大圓黄香樹皮廣信用羊桃藤
水皆取其滑
作故色紙　樺皮燒烟熏紙作故色如泥凡紙沁者熏
之不沁(續録曰紙自然故者/其表故色其裏必新)
熿槌法　熿百幅白礬倍黄明膠滚化而稀水收之槌
紙以一濕一乾合百為垜用大石壓一伏時乃槌三百
下以五間匀疉為度米元章硾越竹如金版入芨番覆
輟耕録亦載藏經紙法芨合石硾為光
筆法　兔穎鼠狼雞雉胎髮皆可為之銳齊圓健其四
德也唐有筆匠鐵頭宣州諸葛髙常州許頴李端叔稱
歴陽栁材黄山谷言郎奇棗心散卓今巨細純羊毫近
之以宛轉滿志也妙手近推湖州府李家渡業遍天下
大率毫少倍狸檾耳鼠毫者竹􁁜尾毫也兔毫惟前肩
者尖健壺中贅録曰養筆以硫黄酒舒其毫取冬水筆
亦防蠧也東坡書杜君懿藏諸葛筆每百枝用汞粉沸
湯研墨膠筆不蠧不燥又曰生毫筆成飯甑蒸出懸水
甕數月乃可用山谷用椒檗煎湯磨松煤染筆乾後收
貯或以靛染之馮應京曰洗筆宜熱水
辨硯　硯譜青州紅絲第一栁公權用之其實端第一
次歙次臨洮駝磯廬山常山不及也熟鐵硯重倭漆查
硯輕澄泥如銅雀瓦類後倣而瘞泥生潤耳端州今肇
慶宋欽宗改名釡柯山即麢羊峽有小湘後歴石􁀙砊
水巖西下巖大小秋風桃花其名也宋宗室希鵠續録
曰下巖惟漆黑青花二種扣之無聲磨墨亦無聲卵石
去臕有花點吳淑硯賦所謂點滴青花久在水底難得
矣今分將軍梅花老坑水坑以蕉葉白火納文辨水巖
亦因病而識之張世南謂之火黯外石號屏風背多紫
白綠鴝眼絛絲有黄綠硃青數十重明潤者朱子暇(治/􁃊)
(守/端)曰嫩鋒横斷發墨最神似端者九谿􁳅石沅州黑石
也洮有猿頭斑𤓰皮黄蚤紋(陸子淵/得洮瓊)龍尾為李後主開
羊鬬嶺有棗心諸坑刷絲内裹叢絲馬尾獨吐諸名正
視如洒墨側視刷絲燦然(中徳曰洗硯宜蓮蓬穰半夏/切平不可紙拭中通曰滚水)
(洗易乾然泉浸所以養石若/墨膠久滑當以麩炭略磨)
假鴝眼　取龜尿和色先炙石而塗之直穿石底(郭林/曰縛)
(龜以火煏之又乍冷之以聲驚之彼即溺出/中通按李士材云以猪􁍅鼻内戳之即出)
倣宋硯　磚磨後置沙中敲之則缺痕古上墨塗之浸
水半日洗去乾復塗墨久即上銹加礬易上然不如空
墨水之有光王肻堂曰研瓦始唐人邵伯温曰研中隆
起如瓦以不畱墨為貴百年後方可就平今窪中示古
何為乎
墨法　石腦油烟作墨堅重以松烟者疏而碧今不必
也李廷珪上矣近代程君房方于魯祝彥輔羅小華丁
南羽邵青邱吳去塵呉百昌象𤣥潘方凱方回嘉客環
山方伯闇敷逺不惜萬金故得合諸家秘法君房于魯
以神宗見取名彰耳法以蘇木煮草去草性燃烟所製
金紫照人漆烟作墨其色反白獨用猪脂作墨不成君
房以脂入頂烟六分之一其墨細潤書畫尚焉其入金
泥硃砂氷麝者貴之也水用􁀙山易泉膠用鹿膠阿膠
次廣膠天雨錐之不動市上牛皮膠合者耎矣膽用熊
膽次青魚膽吳去塵獨用猪膽為其易也取其動而化
膠黑能增色也然猪膽久之適如其質而已不能增也
古藏墨以豹囊然至燕地徃徃化粉惟君房伯闇兩家
墨入燕堅倍於南昔君房伯闇互相問而不言各悟而
後知若合符節良以北方風髙法以百日酎釀斤用三
銖故不碎也製以秋和之日無風重房萬杵乃成所忌
者天隂隂則墨餲矣試法頂烟墨口可以截紙投清水
盌中一晝夜如故熊膽力也君房𤣥元靈氣于魯青鱗
髓潘方凱石蓮秘寶方回宜宜堂嘉客客道人吳百昌
紫雪程孟陽松圓閣方伯闇寫經墨澤逺一笏金敷逺
碧水神珠廣居神髓皆累試累驗之其他亦不勝記矣
驗墨之成色與白金等潘嘉客試墨帖言之甚詳其磨
各墨而浸觀其黑者一端也其以新而冒舊者□之石
灰中一晝夜而出者也儲泳袪疑曰墨在製膠煎膠練
杵鐵石臼中而已區區秦皮紫草適足為累(中通曰墨/用膠輕故)
(須萬杵/乃勻)
冬硯　冬以楊花鋪硯槽則不氷曰春風膏或鹽磨墨
或火酒
劣墨發光法　蠟梅皮浸水磨墨有光用白糖則膠矣
(兆兗曰冬用/米醋磨墨)
帖搨類　舊搨紙薄久則磨光而紙面無氣味即謂之
墨香可也淳化閣帖棗木刻用匱紙或用烏金搨或蟬
翼搨有銀鋌􁁧痕大觀刻于太清樓潘師旦刻為絳帖
希白潭州帖劉次莊戲魚堂此外武岡彭州泉州諸本
不一若寶賢堂東書堂則周籓晉籓搨也陶九成言蘭
亭百十七刻定武褚臨皆宋人臨者多矣金石集于歐
陽公趙德甫鐘鼎篆韻合於薛用敏徽欽時上好下趣
容可盡信耶漢魏一字三字石經少矣陜碑為唐鄭覃
書又有孟蜀石經南宋石經詳見通雅(余全人曰淳化/閣帖宋季南狩)
(遺于泉州已湮池中時出光怪發之即是馬蹄真跡謂/銀錠􁁧痕也中通曰搨先煮墨絹包試而搨之為蟬翼)
(須蠟一磨北方用駱駝油市上用雞子青乾中履曰或/以燭油入墨礬兆兗曰墨亦礬調待紙将  則勻而不)
(枯不滲也刷雞卵青者天陰轉潮須洗發團/之微用白蠟磨搨帖面永逺發光又可常用)
書畫類　書貴鍾王而虞取其健秀褚取其𦂳俊歐顏
取其矩法後則分體擅長黄山谷謂樂毅論為王著書
小僧縳律楊凝式為㪚僧入勝獨服東坡之沈著張旭
書智永壁楷法妙絶而草書顛逸字字皆在法度中此
善評也畫以小李思訓李成郭熈為北宗王維以至董
巨倪黄為南宗究不相掩各臻其致大約紙絹無過千
年者自黄長睿董彥逺米襄陽諸公所謂宋時已無晉
物今有宋元人摹倣筆即是神品唐絹粗扁宋絹極細
新絲燒之則蹵然而就焦焦作絲臭年久者否藏此者
貴舒卷即免濕蠧然火燭風日不洗手最忌觀玩河東
張愛賓論鑒識收藏精矣(中德曰松江畫絹三錢餘一/方方濶三尺可以比宋宣徳)
(雲鶴裱綾亦有織者/南京則粗絺不精也)
裝潢法　表褙作池故曰潢也大約黏宜省漿表宜綿
紙多刷自沁故縣壁不瓦瓖攢必俟天潤上壁貴其滋
調下壁則宜燥矣表冊挖紙不在綾絹續用芨背縫忌
當畫心卷舒久之必然有損吳中湯强為精強氏常住
王弇州園今顧元方稱莊希叔頡頏湯强周江左嘗記
之其時貴秋冬春中夏下忌暑溽也春以皂角一挺滑
石白礬川椒黄蠟油各一兩夏用蠟礬艾各一兩金精
石木鼈子秦艽白芨芫花各半兩烏頭信巴豆少許皂
角一挺秋加石燕少許冬用黄蠟一兩白礬五錢䃩砂
二錢茯苓三兩鹽三錢麪一斤其研子者用白芨餳并
熬以肥皂搓水一升聽後用蠟一處同煎(蘇用撞裱挖/嵌即無接縫)
(髙/低)
黏法　花椒湯去椒以盆冷之旋糝白麪令其慢沉不
可攪動明早攪勻或浸數日每日一攪淋去原浸之湯
却入白礬末乳香少許新水調和冷鍋旋擂不令結塊
方以慢熟之切作塊以原湯浸椒湯煮之攪勻再煮候
熟取置盆内用冷水浸其面常換水可留數月用之碑
帖外殻宜以芨礬蠟椒乳香三伏厚黏曝而壓之成器
後須近人氣如牀榻上待一年後藥性已定其堅如石
永不蒸蛀矣李如一曰加楮汁更牢或麪和芨末入水
不可將水入麪也(中通曰麪作塊入椒礬白蠟末用水/煮之俟麪浮起為度後入清水浸之)
(至省漿白泛即易水待其泛盡取出待乾配入白芨汁/作糊永逺不受黴濕欲以葫蘆褙紙則用抄紙之漿滉)
(之/)
畫色　靛花藤黄作緑研赭合膠朱用砂乳謂之綽綘
其研飛大青石緑者後必托粉花蕙用胭脂碧蟬秦皮
配色更鮮水墨加色浸泌顯青紙可也(先泌黄水宿/夜泌之乃藍)生
紙細染界處以礬筆襯之磨墨待澄用其浮者逺山飽
水筆尖蘸淡墨抹之噴濕烘染深淺不沁(中通曰硃砂/不變色銀硃)
(紅花久在風日則變畫家乳硃砂漂之去浮用中者乳/而用之標作丹赭用印色用標取其細也石青難研以)
(耳塞粟許彈/入便成粉)
異色　雜爼言畫鬼神目隨人轉以曾青和壁魚也盛
伯舍為錢仲馭取螢畫漁火愚笑之葢禁方用梟睛螢
尾乳金則夜有光想合方别有法耳宋髙文虎蓼花洲
錄云徐諤得畫牛晝在欄外夜歸欄中李煜獻太宗徧
問不知惟僧贊寧曰南倭海中方諸蚌淚得之和色則
晝隠而夜見沃焦風燒嵐石落得之磨色則晝見而夜
晦見張騫海外經後杜鎬簡三館果見之物理久而愈
出信然
寫影法　首腰足三停立則為首者七坐則為首者五
自頂𩕳至下頷以眼為中自眼至頷以鼻頭為中其面
或長或短或仰鼻或大口眼更多變耳視何等老少在
皴􁀙頦見勢此其槩也畫家皆以紙版對臨以草灰紙
隔而砑其紋乃以筆分之愚見魏子一於扇上水墨為
人寫真一一逼肖故是神穎(通曰眼用墨圏藤黄而細/破之有玻鏡攝摹法暄曰)
(畫色用膠葢之/永不為塵侵)
刻碑法　雙鉤過硃難得入神米元章謂顏魯公筆迹
家僮修改波磔失真惟廬山吉州題名為不失也神隠
曰樂毅論是就石書丹張大復曰章簡甫搬涉其韻愈
勝而章林石田曰但守鋒穎不差毫髪庻幾可嗣先民
摹帖紙　嚮搨槌蠟明如魫角次捶油紙若熟桐油重
塗綿紙久則茶洗可用數年
礬書白字　皂礬水寫字入五倍子水中鹽滷寫紙烘
以火萆麻子油寫撒紙灰或杏仁灰俱可見又曰白芨
研汁入礦灰蘸礦灰書黄竹紙俱如丹
寫不上者有法　薑汁研墨書布絹不湮石工以大蒜
粘石市鍋者以蘿蔔書鍋肥皂水磨墨書油紙畫燭
字浮水上法　黄檗白礬就紙書字乘濕入水沉之去
紙則字畫脫浮於水面或磨黄芩
洗畫上黑法　畫上粉被黒或硫烟熏以石灰湯蘸洗
二三次則色復舊(中通曰周江左言用枇杷核洗畫上/黴錘浸滚水冷定洗之則黴氣垢汚)
(盡去亦可皂角又須急以清/水淋去枇核皂角之餘氣)
洗誤字法　宋久夫云蔓荆子二錢龍骨一錢柏子五
分白丁香十條定粉少許俱為細末點水於字上取藥
摻之少頃拂去一方䧹糞白馬珂螺粉洒之數洗即去
(中通曰濕之覆以紙取瑪瑙砑之則墨自去/防奸者寫成後以桐油沁之則必不可洗補)
頃刻碑法　以鐵浸水加礬以白筆書之拖墨硯上則
礬不受墨成白字又以此書紙上不見字浮水即見舊
傳烏鰂腹水立劵久則不見今試之先書時不似墨但
變色耳(中履曰以挿汁磨/墨拖礬書之紙)
藏書辟蠧　芸香即七里香山谷謂之山礬非楓膠香
也郿縣石魚商山必栗香作書軸白魚不犯葢沉檀降
香作軸皆不蠧也尋常宜用桐杉膠則易蒸糊則生蛀
以苦楝子末生麪粘之犀玉雖貴紙何以能勝耶春宫
圖謂之籠底書以此辟蠧乃厭之也莽草萵苣熏之即
去愚者曰竹紙有漿粉故易生蠧真綿紙書不生蠧古
用黄卷以漬檗殺蟲也(中履曰書厨可置樟/腦雄黄以芨表之)
揭濕黏法　書浥水不開者火酒燒過含其剰水噴之
即開黏而欲其易開者豆粉黏也
芝泥法　茶油四兩皂角九錢白芨去皮毛五錢金狗
毛取毛一錢老生薑去皮五錢以武火熬文火漫收之
滴珠為候絹濾去滓再煎數沸艾絨四錢銀硃四錢油
調之再蒸再晒聽用朱太環曰入乾薑熬油者等其重
去其薑而陽光所漉濁者下矣以之印紙易乾冬用之
不凍與艾絨和而不䐈松雪亝用麻油一兩入七萆麻
肉熬令色改即漉去投芨椒礬牙皂文武三沸又濾去
俟油成珠投黄蠟少許濾去其滓貯瓷瓶瘞地月餘用
水花銀硃研淘加油染煮帛熟艾鵝毛吐絲之類以絹
囊縫固内於印池硃六錢加辰砂四錢為優吳䀄埜紀
用穿山甲油取其不滲程穆倩加大青取其發紫艷也
盛白含得錢仲馭法以燈心調粉日之碾則易碎再以
水澄其粉在下以之受油妙於艾絨(中德曰埋萆麻油/三年取出色白如)
(氷復晒之熟每斤入黄蠟一錢白礬一錢芨二錢貯之/研硃砂水飛去黄標與砂脚用中間細者入盌加燒酒)
(㣲火煮一炷香取乾又研乃拌艾絨艾絨以屢煮屢磨/乃熟如綿  中通曰油於印外者加白蘞中履曰蘇合)
(最歛入附子則金扇面立乾或入陀/僧謝在杭曰蚦油合硃砂印色隠起)
香類　沉香出海南諸國木類椿櫸凌冬不凋橘葉㽔
花實如檳桄自腐結香曰熟結上也斫鑿而結曰生結
水朽曰脫落因蠧隙結曰蟲漏各有沉棧(一作箋/即速也)黄熟
其剔取也雞骨等名其狀也(角革黄烏水盌青桂蠟蠒/菌芝金絡竹􁁉機梭馬蹄)
(牛頭燕口蝟刺龍鱗烏刺虎脛鷓/斑仙杖及杵臼肘拳鳳雀龜蛇等)萬安黎母山東峒冠
絶警者雜黎中秋月夜探之香透林起以朝陽幽醖也
奇南同類自分陰陽盧頤曰沉牝也味苦性利其香含
藏燒更芳烈隂體陽用也竒南牡也味辣沾舌麻木其
香忽發而性能閉二便陽體陰用也(竒南有緑結油糖/蜜結金絲虎斑等)
(鋸之其屑成團舶/來者佳沉則瓊甜)金樓子俞益期一木四香訛也(栴檀/是檀)
(香雞舌是母丁香薰陸滴垂是乳香出波斯類/松藿香是草何乃以為一木耶槩言皆木出耳)陳𢡟仁
曰千年榕生伽南劉薦叔曰有力之木皆降皆結其枝
皆青托香其屑皆黄屑也安息金顔篤耨亞濕唵叭皆
木脂煉收者龍腦出婆律抺羅短叱諸國南海深山亦
有之因名波律其木類杉葉圓皮皵仁粒如縮砂蜜者
肥而流膏其無花實者瘦有時噴香人以帛敷地驚墮
如蝶頃刻吸香入木不易得也斷之待乾析理溢片或
鋸板劈取有梅花腦速腦米腦赤者曰父婆律(中通曰/吸烟瑣)
(喉者真世多升/樟腦作氷片)蘇合油能歛香迷迭草燒之去鬼龍涎
則取諸海木上者焚真龍涎翠烟結空坐可剪分香縷
外紀曰龍涎是土中產初流出如脂至海凝塊有千斤
者又云有獸吐涎曰龍涎香惟黑人國與伯西兒海最
多泉州市舶稅課云占城賓達儂香多三佛齊多黄檀
藥沉占城出麝香木暹羅出羅斛香梨香降真香渤泥
有金脚腦水札腦登流眉有薔薇木
奇制法　有曰金龜吐艷者以栁灰丹粉芨為之而腹
含衆香也欲其樓臺則加乾荷葉午日陰乾欲見人物
則用男胎髮剪匀入内欲見仙鶴則加水秀才(中通曰/水面長)
(足/虫)午日收五十枚入之欲見香毬則加寄生草欲見白
雲鋪地則加鉛粉其總藥則甘松白芷零陵槀本霍香
大黄𤣥參香附沉檀降乳各五錢末而蜜之甲子日攢
丙子碾戊子和庚子丸壬子盛再甲子焚之(不作金龜/則為小餅)
夷門廣牘曰瓨内荷葉五月時以蜜塗之自有小蟲食
其青翠惟存本葉紗枯摘去其柄暴乾為末合香入少
許則烟盤於上用筯分劃為雲篆字皆可是亦犛􁀙之
幻也聚香以艾納酸棗仁甲煎(甲螺掩也取如龍耳者/灰汁酒漉再以旨酒入)
(蜜炒之/如金)
選香薰香　東莞斫白木樁歲淖堆之隔年鑿取一層
久則愈妙今名牙香亦名黄熟其生香發青點者曰選
香(白香四分一斤/選香斤且二兩)彫去白木但存油結坐書帷中隔蒸
其魂此非淺躁人所領矣熏香者三伏包花同暴也或
以芳花同炭紙封曝之寓簡曰南方秉火英華發外草
木多香
合香易簡法　合香不厭多麝得蛇蛻片腦得相思子
香益甚其入沉麝蘇合者瓷盒蠟封瘞地月餘為妙合
香除煉蜜則取圓樹汁(似/桂)或以榆皮或黄香皮嶺南北
有青香樹(冬不/凋者)范石湖取橄欖脂香泡花(柚/花)蒸香其窮
六和者荔枝殻甘蔗滓乾柏葉黄楝頭梨棗核任加松
楓毬(江東因呼黄棟/頭楓脂為欖香)稻稈燒甘蔗米泔浸大黄再宿燒
之皆妙
焚香法　煤餅之上香錢隔火或玉片或雲母或銀或
砂屠赤水言剪火浣布銀鑲為最低几焚香則烟穂變
化綿紙裱室以收香也楊廷秀云琢瓷作鼎碧于水削
銀為葉輕于紙不文不武火力均閉閤垂簾風不起宓
山愚者曰内經載香气湊脾首楞言水沉無令見火此
焚香埋火之昉也麝檀夷香最熱惟東莞選香養人倉
卒難致惟窮六和耳浮山句曰窮六和香宜土屋瓦爐
茶餅晝夜足木根野火曝三伏山人不羨龍涎福復銘
之曰香舍其身用其餘魂燒不見火宻室知恩
熏衣法　沸湯置熏籠下衣覆取潤乃以香熏則入
藏奇南香　錫匣下貯蜜蘇合鑿竅為隔則潤若枯者
用白蕚葉苴之瘞土數月即復日中少曝尤香
發舊香　清波志曰佩香用久不香以虎子酓一夕則
香
琹法　自臨岳及龍齦分周天度四分用三自一徽至
四徽猶九徽至十三也七為中(詳見/時論)凡聲從中起而上
下應之細分二十四徽木用泡桐宋久夫謂梧桐作琹
貞白謂剛桐作琹皆非也漆灰久則紋斷有蛇腹牛毛
梅花數種其偽者一火一煉之者也細無痕者佳神隠
取劍鋒斷東坡云琹絃舊則聲闇桑葉揩之新無如其
青何愚者曰生天門冬煮琹絃如玉坡又云木本實而
末虛惟桐小枝實而本皆中虛故世貴孫枝也實故絲
中冇木聲愚者曰髙興語耳琹取泡桐虛木有聲又削
之而不毛陽材琹暮清雨清陰材琹旦清晴清易時則
濁造琹家古稱雷文張越(池口有/唇收聲)成化有豐城萬隆𢎞
治有杭州惠祥髙騰祝海鶴崇禎時大内造琹五百張
具各種式不過金玉寶石裝之耳其大腹者音洪楊大
經云(神隠曰范連州百納非法也/為漆礙矣桐木不宜太鬆)
宫扇類　摺疉扇貢于東夷永樂間盛行陸文裕得楊
妹子寫扇摺痕尚存東坡言髙麗白松扇是也智按孫
愐韻注搊扇則唐人已有矣取宫扇川扇者以其輕而
易收漆骨不汗綿漆不畏風日也蜀府用丹稜綿紙有
藤骨者徽杭加金加彩金銀鉸皆以蜀府椑色為地故
槩名之曰蜀府又有折團扇折掌扇凡辨舊川扇以欵
以紙嘗嗅而知之無紙漆氣然偽者以紙封而烟熏之
書畫以蘇白地毛金為貴偽者銅錫箔熏或以沔陽沙
蟲矢熏(竹骨出江閩而吳中水磨紫檀棕竹桄榔相思/湘斑皆可為邊有雕者莆田漆骨有黑紫紅今)
(南京以油假矣扇面/膠气須鹿血絹拭之)
陽燧倒影　存中曰陽燧照物皆倒算家謂之格術如
人搖艣臬為之礙故也鳶飛空中影隨鳶移或中間為
牕隙所束則影與鳶遂相違鳶東則影西鳶西則影東
又如牕隙中樓臺之影中間為牕所束亦皆倒垂與陽
燧一也陽燧面窪以一指廹而照之則正漸逺則無所
見過此遂倒則無所見處正如牕隙艣臬腰鼓礙之本
末相格遂成搖艣之勢故舉手則影愈下下手則影愈
上此可見陽燧面窪向日照之光皆聚向内離鏡一二
寸光聚為一㸃大如麻菽著物則火發此腰鼓最細處
也段成式謂海翻則招影倒謬也陸放翁見福州萬夀
塔成都正法塔影倒而未言其理智見牛首塔影寓白
門塔影樓而悟人自不察耳凡寶石面凸則光成一條
有數稜則必有一面五色如蛾眉放光石六面也水晶
壓紙三面也燒料三面水晶亦五色峽日射飛泉成五
色人於回墻間向日噴水亦成五色故知虹蜺之彩星
月之暈五色之雲皆同此理(中通曰水能攝物入其中/物近水影在水面物逺水)
(影在水底故池中樹木人物悉皆倒影空氣接地者屬/水故能攝物其影亦倒地上有一物空中有一影空中)
(皆氣故也暗室向明鑿小圓孔垣外之物皆能攝入壁/上皆倒影乃攝入虚空氣中之倒影也光大則奪目晃)
(洋相掩故須小光影始可見物在東影在西物在西影/在東者非特影也人目亦然左視則物在右右視則物)
(在左至交處則左右視俱在一所過交則右視在右左/視在左物豈有左右哉目藏血水其攝光如是耳暄曰)
(視差法亦以人之東西視有左/右而知交處之物離地逺近)
鏡光　縣軒轅鏡硃砂塗系圍四鏡相照能辟邪智謂
楞嚴壇十六鏡上下攝照即此意也方書言置鏡牀上
下令小兒安光射氣通互照攝膽異聞記隋王度鏡照
人免疫江録言漢宣帝照妖鏡如錢樵牧閒話言孟昶
時張敵鏡雜俎言無勞縣耕得照骨鏡宋史奉寧縣田
父得鏡病熱者照之骨寒此其質鑄固異要以光攝生
寒耳(中通曰鹿角燒灰白礬銀母/砂等分為末磨鏡永逺不暗)
鑄法　錫銅相和得水澆之極堅世言秦鏡白銅古詩
有青銅鏡中亦有錫錫和水銀急不相脫以入銅則尤
明考工所云鑑鐩之齊令升所記是矣今磨鏡之藥乃
錫汞也足徴錫汞煉銅之光
鏡背紋　世有日中見鏡背盤龍入室則隠者有鏡背
久久青斑似花者人不解其故以為異寳此假作者先
以精銅少劑鑄鏡鑿龍或花其背復鎔倍錫之銅劑填
之磨使平又以鉛葢其面日中照之則龍文盡出博物
如沈存中猶訝透光之竒吾衍始明之智因推自生若
花者銅劑多久則緑更久則翠因汞氣乃生硃砂水銀
其錫劑多者久則黯綠更久則黑或如漆今漸生者遇
地氣或鹽醋氣銅地日變生色與錫地所變之色異也
呵鏡法　以津唾畫鏡令乾呵鏡自見
指南說　磁針指南何也鏡源曰磁陽故指南愚者曰
蒂極臍極定軸子午不動而夘酉旋轉故縣絲以蠟綴
針亦指南存中云此處指南必偏丙位舶商言大秦西
海偏丁位則中土在崑崙東彼海在崑崙西其气隨地
勢而少變者乎(滕楫曰鐵條長而均者縣之亦指南不/獨此也五金皆指南金重故也沉於水)
(亦必指南惟水淺不及旋定則有亂向若深水則任其/本勢矣歐宗衡曰興國縣北鄉一石若龜首北向移之)
(次早如故暄曰物皆向南也凡竹木金石條而長者縣/空浮水能自轉移者皆得南向東西動而南北静也針)
(淬而指南應南極垂而北極髙也石首向北尾則向南/重故也鱔首仰則朝北首舉而尾垂也旱碓臨南臨西)
(則轉臨東北則不轉東來气北上仰也赤道以南則反/是或疑石之能移曰氣能飛山移石竹木鐵石恒轉移)
(于空中水中即能轉移于氣中也石不必皆移而此石/精瑩其與此地之氣相吸耳中通曰東西轉者地上氣)
(也物圓而長雖重亦隨气轉故不指東西而指南北也/針若扁或方輪者則亂指南之極北之極日月腰輪之)
(國針即不/指南矣)
漆器法　陶九成曰胎骨曰捲素膠嵌曰稍當(去/聲)三灰
而糙漆久而磨之始用黑光其漆加雞子清日晒試緊
慢多入觸藥乃成黒光既乾乃以雞肝石揩去漆纇所
謂觸藥以醋合鐵漿沫也鰻水煎桐油入丹粉無名異
也西皮作犀毘漆五色相疊如雲者也宋有鑽西以鑽
戧金成花其空處曰鑽西也元有張成松楊茂剔紅即
雕漆也宋有細螺即螺鈿也永樂果園厰製最精有剔
紅填漆戧金倭漆螺鈿諸種宋多金銀為素今以錫木
為胎舊稱蔣制倭漆與潘鑄倭銅正統楊塤描漆隆慶
方信川螺鈿黄平沙剔紅雲南作者刀不藏鋒稜未磨
也漂霞者隠漆也先畫花而漆之磨出者也近徽吳氏
漆絹胎鹿角灰磨者螺鈿用金銀粒雜蚌片成花者皆
絶古未有此坡曰黒漆器上有紅字以鹽擦作紅水洗
下漆器不可盛蓴菜雖堅漆亦壞周宻記張俊奉獻有
戧金果壘愚者曰門朝御座方香几是鑽西漆(中履曰/魚膠加)
(糯合縫久縛/晴開則堅)
辨漆　起籠微扇扇如鏡面者㸃紙無暈滴沸湯不散者
無硝油見風不變色者次之諺云好漆清如鏡縣絲似
釣鈎撼動虎斑色擊之有浮漚凡黒紅黄三種大樹黒
小樹黄龍罩金漆金州漆也浙漆出衢閩黒於廣鏨樹
入蜆殻受漆取出以指蘸桐油抹下筒取者先油其筒
漆無油亦不光七漆三油可矣魚膘陰雨即耎生膝膠
物水浸不壞日晒即熟絲綿濾渣(驗油法以篾圍蘸桐/油如鼓面䩩者真掌)
(擦香油手/背香者真)
催乾　崖旁土如棗外黄赤内黒濾入桐油則易乾號
曰催乾蜜陀僧以乾外此土以乾内熬油時先下催乾
後下陀僧宜以牽絲為候催乾土是處有之形家見此
為忌
窑器本末　柴汝官哥定宋窑之名也元美曰柴窑柴
世宗進御葉窴言錢鏐燒陸龜䝉咏越窑奪得千峰翠
色來則唐有矣定州白磁有芒遂命汝州造青窑器均
州五色皆汝之類也江南處州龍泉有窑政和間京師
自置官窑南宋邵成章提舉内窑號邵局最佳餘則有
烏泥餘杭續窑樞府窑之類陸文裕曰宋處州章生一
生二兄弟至龍泉之琉田窑而生一陶者百􁀙碎而色
淡故名哥窑以鐵足有聲為驗倣定者曰象窑亦苦無
聲格古録曰霍州器元􁜏金匠彭君寶所制髙麗窑似
龍泉大食窑則拂菻藥燒五色者也麟洲窺天外乘曰
我朝專設于浮梁景德鎮永樂宣德内府燒造以騌眼
甜白為常以蘇麻離青為飾以鮮紅為寶成化尚五色
炫爛而回青未有也回青出外國正德間大璫鎮雲南
得之煉石為寶者也嘉靖間回青雖盛鮮紅土斷絶而
上忽命燒大缸圍至六七尺穆宗登極詔發宣德鮮紅
式造撫臣徐栻言此土已絶只可采礬紅今上時且添
造棋局矣楙為九江分守曽督運二缸云吉州永和窑
宋時開至今有舒翁舒嬌之器土人傳文山時窑變遂
廢建窑今在德化縣土産程寺後山中穴而取之乃大
塊白石舂碎為粉澄傾石井始埴為器白土性急加泑
不得滿滿則璺惟佛像滿泑者以下空也于司直曰永
樂壓手杯宣德霽紅杯盤發古未有以西紅寶石末之
入泑凸起者也茶􁟏滷壺匾礶爐瓶盤碟敞口花尊暗
花坐墩皆精成窑草蟲可口子母雞勸杯曰雞缸神廟
光宗皆尚前窑故價最貴嘉窑泡盃壇琖甚佳葢永尚
厚成尚薄宣青尚淡嘉青尚濃成青未若宣青蘇渤泥
青也宣彩未若成彩淺深入畫也其同者汁水瑩厚如
堆脂汁紋雞橘也質料膩實不易茅蔑也磨㺯歲深火
色退浄也西番有乾提窑無泑作飲水器(中履曰鮮紅/止燒二缸十)
(二盤今盤片一塊/值百金紅光四射)
磁器之泑草木汁也　愚者􁋸饒人皆從袁州市麻燒
而淋其灰汁即泑也其餘瓨窑亦取蘆萁柴燒之而淋
取其汁但有精粗耳瓨礶等泑或取草灰汁其黄色瓨
泑則常土坏而取赤土汁上之者也(中通曰燒芝麻稭/而淋其汁以染色)
(則成紫淋灰以浣亦取其滑也楫曰景徳鎮燒器土皆/自婺源來細埴而灰色燒成乃白吳彊曰麻倉窑有土)
(可作泑在/婺源界)
窑器之青乃石土所畫也　廬陵安福新建出黒赭石
磨水以畫磁坯初畫無色入窑燒之則成天藍景德窑
嘗取諸婺源名曰畫燒青一曰無名子蘇渤泥青則外
國來者
琉璃窑　北京燒琉璃磚瓦在陽德門登豐門用坩子
土馬牙石入黑鉛燒成劉晴川魁當嘉靖建雷殿時曽
以此事費用入諫南京報恩寺琉璃塔中具五色則方
山岡琉璃門昵土所作也
黏磁器　白芨石灰為末用雞子白調匀碎處縛定待
乾但不可見雞湯粘官窑以青竹燒瀝合雞卵青縛窑
破處湯内煮一二沸放陰處三五日其牢如釘定窑則
濃楮汁可粘(中履曰生麪筋入石灰久杵忽化/水可粘磁器但不可於水内久浸)
舟　桅之髙少舟之長五十分之一檣枰之衡為舟之
濶其底深淺視臘之稜其柁與其底平小舟之柁桿則
可上可下船諺曰船有七飛禽八走獸九板一木又有
寸木不見天此其概也艌以竹青油灰吳舩歲一油之
溪船底平江船底深梭船底尖江湖用􁀙􁀙兩廣用陽
橋江湖帆在桅左廣帆在桅右蜀用布帆洋船下有直
木皆重底也其用輪者古有之矣袁褧曰韓蘄王黄天
蕩用飛輪八擑踏車槃回江面史紬曰劉裕曽用之舟
内輪轉外不見人張燧曰虞允文采石之役舟中踏車
行船發礟
洋舫　萬歴甲辰七月紅毛艘渡閩求市沈士𢎞將軍
遣之去其人長身紅髮深目藍睛髙鼻赤足𢃄劍走舟
上若飛登岸不能疾行舟長二十餘丈雙底木厚二尺
外瀝青錮之桅三接其帆用布一桅堅樹其二桅以候
風之恬猛為升降中横一杆桅上有斗容四十人繫繩
若梯上下瞭逺下列發貢銃前用木照後用柁黑鬼善
沒為之使此李衷一所記也利瑪竇言舶三等小者舟
腹自上達下僅畱一孔四圍㸃水不漏下填以石風濤
起時惟操舟者縛身檣桅一日行千里中者容數百人
大者上下八層桅長十四丈有舶師歴師將卒客商千
人江船用鐵錨洋舫用木矴多則獨鹿木其縫以椰索
貫而瀝青石腦油塗之
洋船釘　海鹹爛鐵且妨磁也故用鐵力木碇桄榔􁈝
簩竹作釘今以蛇皮内膏浸釘釘船則不妨
屋　四阿兩下榮楹楣棟必不易也榱桷栱斗承塵藻
井致飾耳棟之半為檐宇七柱則上十五宇髙一尺則
光多一丈準車工尺周法也枕梁交卯甎山省翼挑坊
挂角四兩千斤謂之尺經首籖卜禨中椽宜偶藏初柱
腦則破之矣喻皓有營舍法歐陽歸田録開寶寺塔喻
皓所造勢傾西北皓曰風吹百年當正(中通曰北隅層/勢收分少耳風)
(無吹/改理)西方以山牆開堂門有無柱者江陵有一柱觀靈
谷有無梁殿盝頂燕窩複閣雪洞軒廊假石入者迷出
有之矣(計凌倉有園亭書多少朱門鎖空宅主人到老/未曽歸暄曰瓦深則風日難下墻厚則寒暑不)
(侵藉地則燥濕無渉此/居室攝生之良法也)
犀角器　黒中黄花曰正透黄中黒花曰倒透黄中又
黄黒中又黒曰重透分水犀能分水駭雞犀白縷如絲
通天犀具物形真宗賜㓂準者犀因玩月形生角象被
雷驚紋入牙信矣骨咄犀碧色蛇角也暹羅犀皆有粟
紋角腦後有髙起阜其鼻角亦佳有全黄者交趾有山
牛角曰毛犀無粟紋有花斑凡製犀角器初白久黄有
以礬入鳳仙根糟黄者或以馬蹄偽之宇文𢡟昭金志
言秀州周通直家有正透犀𢃄其中一點白以紙燈近
之即時滅有濕氣疑是水犀贊寧曰此獸夜有光通天
駭雞犀置屋上百鳥不敢集大霧露夜終不沾濡角為
釵導辟塵若行蠱毒鄉食以角攪之無患箭中欲死以
刺瘡中即沫出而愈温嶠燃之見水怪燃水犀也薄片
夾腋下碾之如粉所謂人氣粉犀也犀盃貯茶及塗胡
桃油色易枯(中通曰匠作有規矩盃乳盃花草/山水蘇作為佳今廣亦倣蘇作)
象牙器　粉紅有粟紋象之板齒有花㸃其曰殊角者
海象牙也紅猪牙如蚌棗色如象牙紋魚牙如象齒周
禮榆貫象牙能制水怪老象有六牙常自脫而埋之煮
象牙用醋滷煮之自軟一云木賊軟牙牙黄者浸木賊
水復白曲者直又插芭蕉中白或用豆腐滓浸擦(暄曰/量刻)
(㾗但以醋浸/一七亦軟)
海甲類　玳瑁六葉其厚而黄多有物形者貴其移斑
火板以石灰鉛粉鹻水點於牛角者偽也劉郁曰撤八
兒為玳瑁之遺精蛟魚食之吐出年深結成其價如金
龜同似玳瑁有黄甲無黒斑鶴頂乃海中鶴魚之首摩
印其兩頰之紅于其頂骨也鸚鵡盃乃螺也魚䪴則火
鉗魚骨也海魚鱗厚大者亦可為飾其曰海膽者外狀
痱磊巨細不一大及雞卵亦可鑲為盃瓶之屬海杖者
長數尺大魚之鬚也交趾蝦鬚有長七八尺可為拄杖
者竒方擣驢骨爛實于柔鐵圍之同地榆五加皮急性
子煮之為器紋如象牙海槎録曰儋州紅蟹殼形有十
二㸃堪作楪子北户曰金龜甲虫可以養粉廣州市上
甲丁虫以為首飾工人脫瑁筒等倒縣潑醋即開
火爆　火藥自外夷來宋開寶二年岳義方上火箭張
和仲記虞允文采石舟中發霹靂礟乃紙為之實以石
灰硫黄墜水而火自水跳出永樂立神機營西隖以尺
測量精矣唐有火樹銀花想已用之耶硝入杉灰則直
發硫則横爆加黄礬則硑烈箬瓢灰則悄聲碾西匡石
粉則發時不先光試之堆相間丈而㸃一及諸堆者萬
杵者也掌上燃之毫無所傷以其疾也入鐵蛾樟腦則
成花今名烟火禦銃者濕絮魚網土囊柔能制剛也岳
珂程史曰汴城舊多曲折蔡京方之尼雅滿沃哩布視城
而笑植炮四隅隨方擊之城既引直一礟所望皆不可
立矣魏子一曰敵臺宜築三角附城如菱葉兩腋皆有
小門可出而外礟不能攻也城址砌石上即以土築之
礟子入土便陷不出(暄曰末乾/箬可代硫)
剞劂法　以旌德拳刀手為上畫楷行草方能生肖金
陵江廣皆雀刀閩用挑刀梨棗白棗以油塗之黏稾後
洒石灰潤水去瓤㸃畫分明易于下刀刀貴閩淬以得
洋鐵也(中通曰雖梨板亦止印二萬篇則糊塗矣故須/煮板能久但下刀難耳暄曰用石灰鹽煮易刻)
(耐久且/不生虫)
吕宋皷　吕宋新貢之皷以藤䝉其面擊之聲顫不已
又見方面皷田獵用之古以雷擊牛死之皮為皷可以
威逺辟邪(中通曰楊弱/生親見之)
醒鐘　犍鐘者先醒鐘輕椎得聲然後重椎則聲發而
鐘不釁鑄鐘頂留孔其多孔者鐘聲亦發磬則氣上出
鐵磬亦留三眼諺云磬畏茈茹
商嵌銅器　以肥皂塗之燒赤後入梅鍋爍之則黑白
分明
金剛瓚　金剛鑽鈍置瓦上燒赤復銳小者黒大者白
抱朴子曰生水底如鐘乳體似紫石英惟安南髙石山
一角羚羊能碎金剛石東壁曰白貘骨能碎之而麢羊
角亦能碎貘骨周宻云如鼠屎青黒色鷹隼粘食遺糞
而人取之者訛也獨孤滔曰紫背鉛能碎金剛瓚虛舟
曰細島砂能磨之使之長方成鋒即金剛切玉刀矣有
極大者瑩白放光香山隩首勒嵌之以此競貴十洲記
西海流砂治昆吾作劍如鐵光明如水晶貘熊䑛鐵糞
可鑄劍駝火鳥糞亦然故周宻說不明耳凡寶石真者
必堅皆能刻磁好水晶之稜亦能刻磁
耎鐵刀　繞指鬱刀也以銀和純鋼百煉之即可屈而
放之即直吕宋有來者
淬刀法　山間水出而殷者曰繡水淬刀刻玉地溲也
　一曰虎骨朴硝醬刀成之後火赤而屢淬之一以醬同
硝塗鏨口煅赤淬水一以羊角乳髮為末調傅刀口不
必蟾酥塗而自然灰埋也舊有詩曰醬能雕白玉鹽可
濯黄金移門廣牘曰地榆一兩葱蒜汁各一盌同煮二
時便可容刀刀生鉎以木賊草去之或用炭磨若新硎
塗鸊鵜膏則不生鉎(中通曰服玉者以苦酒地榆酒消/之為水苦酒者醋也是醬醋可刻)
(玉暄曰塗藥煅刀/必竪鉗否則偏)
藏針　粉包之或燒石灰虛舟曰胡桃燒灰可藏針或
曰石灰收針不滑宜以油抹用頭髮收
料絲　滇金齒衛用瑪瑙石英屑汁以北方天花㸃之
乃凝練為絲以作燈李西涯書作繚絲大内青瑣即此
物亦能假琅玕珠謂之瑟瑟閩中乃以鉛煉永昌燒圍
棋子亦以鉛料絲磨漿能止血破血猶之白定瓷末之
能止鼻衂塗瘡瘢也(近丹陽松江/能作料絲)
沙壺發光法　先掘土坑下置沙盆乃以細茶多用沸
泡壺中置沙盆上復以沙盆葢之上覆以土七日起之
如此者三壺放光如鏡矣
忍蠟炷　黄蠟松脂槐花各一斤浮石末四兩一處鎔
之用燈心布澆一日夜僅㸃一寸此王西岩方一曰槐
角倍白膠香硫四之一鎔化一處以小竹筒置一竹心
將藥灌之候冷去竹(中通曰以綿紗繩澆蠟則屈曲收/之隨用又聖燈法浮萍瓦松逺志)
(黄丹蛤粉等末每油一兩入藥一錢㸃燈可照一月之/久口外人以樺皮卷蠟作燭與山民燒松節竹片何異)
燭　玉山桕油加蠟最堅他處桕油葢蠟過冬則暗矣
木天蓼子亦可為燭眉公曰蜀葵點作火把雨中不滅
川井油點火不畏雨何必洞㝠之豹髓錫屑蘇油乎羊
脂燭無烟明角燈宜之蜃脂為燭烟成樓臺内方曰乾
漆海金沙火硝硫各一兩黒豆瀝青黄蠟各二兩鎔化
以布燈心作條染之風前不滅一曰止用蜀葵稭風中
不滅
止燭㵼法　郎瑛曰燭心㪚以線縛之愚者以鹽補則
瀉止或以筯倚之(兆兖曰燭用臘水浸/過雖三伏日不㵼)
補漏　缸裂縫先篐定置烈日中加炭燒灸其縫乘熱
以好瀝青塗弭則不漏近亦用鹽生補又鹽可擦碗酒
瓶漏者羊血擦之油籠漆籠漏者以馬屁孛塞之即止
劉伯温多能鄙事云油籠滲漏剥穿山甲裏面肉靨投
入自至漏處補住又云木香塞醋桶漏醋調粉成泥塞
鮓桶漏又云陶缸雖厚灸以艾鑽之即徹(中履曰磁瓦/屑合芨榆補)
(漏椎生黄豆與/瓦屑可補鍋)
香爐灰　米湯和紙灰晒乾煅紅研之三煅曰滿爐金
或一斗加礦灰二升煅之尋常燒柚皮千張灰足矣冷
爐以草紙茄稭炭埋之火亦自活欲畱宿火者胡桃燒
半紅煖灰埋三五日不燼(中履曰茶油餅滓入爐常燃/水經注盧水聖子木炭不滅)
香炭餅　炭末一斤針砂四兩(磨針之/鐵砂)擣蜀葵花棗肉
為餅乾之歐陽公言蔡君謨欲清泉香餅清泉地出石
炭為香餅終日不滅其作脚爐炭墼采蜀葵葉擣麩炭
煤炭末以化開石灰之濃汁和之鐵圏捶實暴乾(中通/曰江)
(南細枝炭曰煤炭非石炭/也蔚州石炭終日不滅)
獸炭　炭與鐵矢等分合擣入芙蓉葉十之三再擣和
糯糜範獸形乾之鞴紅入爐信宿不滅
止爆　燒炭若爆洒鹽自止此以炸止炸也
燒炭忌􁄩　五􁄩柴燒火無焰成炭之後忽然自燒故
炭窑忌之榕亦無焰然其枝曝為㸃火繩八月割茅燒
之有聲汁力也九月割則枯矣巴菽㵼松脂則松柴無
焰(中德曰椶桄燒之澀欝不著櫟炭以畫墨而燒之則/有墨處著無墨處不著凡墨不著者加硝黄暄曰燒)
(炭而隠以/沸水沃之)
落竈煤　竈中燒皂角烟則鍋底煤與突煤俱落
無烟柴　伏中劈松柴黄泥水浸皮脫晒乾冬燒無烟
竹青亦可
窓紙　簷窓畏漂雨用桐油則耀目當以豆腐漿塗之
此漿亦可糊紙廣牘曰五桐六麻不用煎二十萆麻去
殼研光粉黄丹各半七桃枝攪用似神仙
卓影　陸蓉菽園雜記曰卓影辟邪永樂間外國所貢
如小團扇以金黄絹裹之張瑤星言罩三矛于内觸之
有聲
案匣　鐵力木初黄用之則黒其性濕赤身依此書案
能使脉澁粤以作柱南風天則出水惟花櫚不生蟲然
作硯匣不宜硯貴漆匣也案以櫧榆柟榔擦漆為宜(中/通)
(曰薄漆初上即擦/去之易于水磨)
烏木　烏􁁜烏樠木有椰桄木有生枝者市以醋調礦
灰塗柘木經宿黒燒胡桃殼熏木復以油胡桃擦之亦
成烏木真者沉水(吳彊曰莉蒺木砍之浸泥中/即成烏木中履曰即今薊柴)
溺器　用久者搗生韭一握入其中滿水閉之仰置一
日許垢隨水傾出(芝穎云新溺壺從不見水則用久亦/無臭氣暄曰中所結白垽可煉秋石)
(及損/藥)
棺椑　老杉出油斑者川為上閩次之皆以土壅杉而
成柏梌等皆可用然有旱椑水椑以油結為主花香其
驗也以指甲劃之起白霜者佳物理所曰棺有殠出以
多年歴日紙糊之又曰琢釘及漆棺止哭哭便漆不光
又曰古櫬板作琹底合隂陽通神其細腰木辟邪墐戸
愚按江淹曰古棺用細腰後用銅釘如今柘釘形儀禮
註如今則子猶言銀錠形也
油蝕　桐油烟蝕漆棉花油烟蝕桐油屋器新油新漆
者忌凡洗漆以香油洗油以膠
洗琉璃　琉璃用醤湯洗油自去不可水洗見水則不
圓久之即壞
煮新銚　凡新瓦銚用黄泥塗其中貯水滿煮一時方
可用
露臺板　蹇漆樹削針米泔浸之待乾釘板易入如鐵
水磨諸器法　水磨用糙葉後雖滑而無光必以陳壁
石灰揩之乃可照人其以油調石灰塗一宿明日光之
者曰烘油蠟布蠟刷乃功成之後用之凡竹器暴之火
烘出汗而拭之則光
麩炭之用　水麩炭缸内夏月可凍物又曰麩炭瓨内
安猫食夏月亦不臭安宅書曰鋪麩炭漫塼永不潮濕
而蟲蟻不來收茶洗硯皆用之(暄曰麩炭漫塼可/辟濕瘡腫毒諸病)
瓦色　泉漳間以海風能飛瓦奏請用筒瓦然皆淡黄
白色凡閉窑而水蔭其頂即成青色廣東瓦色亦其土
也北琉璃窑坏皆黄色
甄屑重燒至堅　淘泥細磚屑之與麪沙合器則火燒
不壞山中大火爐宜作此而以金粟火成之蠔蚌至堅
海南以砌墻粉之築沙土尤堅
去斑　熱盌足盪漆桌成跡者以錫注盛沸湯衝之其
跡自去或置星露下亦去故治汗斑者以綠布夜露之
早以貼身則斑隠
酒杯無酒氣　茶杯飲酒既乾以氣向杯底吹之盡力
則杯全無酒氣
畫磁　周密曰金花定椀用大蒜汁調金描畫再入窑
燒永不脫凡碾工描玉用石榴皮汁則見水不脫
薑磁止爆　薑汁塗磁杯乾之又塗極厚而止火之可
使盡赤而磁不爆碎
明角忌龍鬚草　明羊角器置龍須草席上邊即蝕有
白暈
刀血火青　刀衊馬血火煅之色青
辨古銅器法　銅入土千年青入水緑千年瑩如玉午
後翠欲滴蝕處如蝸篆或蝕薄或鋤破並不見銅色翠
綠徹骨或有一線丹然尚有銅聲傳世古則紫褐而硃
斑沸湯煮之斑愈明偽者漆調硃也或塗汞錫加醋調
硇蘸而浸水變色者熱手久摩銅腥觸鼻矣(井水調泥/礬浸一周)
(時再烘熱銅器上三度作脚色候乾却將硇砂浸化浄/筆蘸上刷三四度候日餘洗去遇乾即洗全在調停水)
(洗候色若入地窖藏之即生硃砂斑欲其色沉以竹葉/烟熏之泥礬兩度俟半日許鎔又頻浴之即為茶褐色)
古銅聲㣲而清新銅濁而鬨或割口銲之其聲變者至
鼎彛尊觚巵觶商金銀等欵識博古圖詳矣博山下象
海水收香也古綠匜洗可養目秦鏡厚而背光照之神
清辟邪多水銀古海燕蒲萄等則漢鏡也香爐畜火莫
如宣銅宣廟命工煉十二次鎔下鋼格謂内殿災金銀
銅像渾者非也乳爐最宜魚㦸蜒耳象鼻獸面皆佳竹
節飜環索耳分襠下也有鑄耳者有鋈金者有雞皮者
初倣宋燒斑或䗶茶末年淡者乃妙望之黯然廹視如
肉内色藴火其中彩爛善變偽者銅氣自新光不從内
發也嘉靖初有學道鑄後有施家鑄惟以銅重為價蘇
有蔡鑄南京有甘鑄先肻煉銅畧變其色日夜蓄火十
年則亦可觀矣陳旻昭言周鳴仲王越石孫淮橋以一
見文王鼎分而為四而主人亦不知其真贗也不可不
知虛舟子曰器不過適用而已求之甚精而顔以好古
之目亦為隠賑者化其俗耳噫天道好還且令富貴之
子以此揮霍何非闇體天道之一端耶盧坦之對杜黄
裳是也觚不觚録曰畫當重宋而三十年來忽重元窑
器忽重宣成價増十倍大抵吳人濫觴今陸子剛之治
玉鮑天成之治犀朱碧山之治銀趙良璧之治錫馬勲
之治扇吕愛山之治金石小溪之治瑪瑙蔣抱雲之治
銅皆比常價再倍嗟乎大臣無所嗜好價自當平焦澹
園曰道無形而器有象如犧尊之重遲蜼敦之智辨黄
目之清明山罍之鎮静壺尊著尊之質樸使人指掌而
意悟目擊而道存皆有不言之教焉故曰古之君子不
必親相與言也以禮樂示之而已至若柱爵懲濫饕餮
戒貪山觚防湎觸事著警凡以成德而礪行抑其次也
原父謂禮家之制度小學之文字譜牒之諡系靡不有
資猶為末務乃上不能契道下不以飭德而特為耳目
之玩則宣和君臣之失也適足為戒而已
剔頭不用刀法　石黄石灰硫黄各一錢研末水調塗
髮一時間但用抿子刮之即下
起棺法　棺已釘油桐木楔楔縫釘即起仵作用此法
欲門開有聲法　以杉木炭安樞臼中(暄曰欲無聲/以水濕之)
擔水止沫法　擔水欓者恐其沫之躍也編竹木為十
字浮其上則躍沫不出
化厠蛆法　厠中投青礬三四兩糞化水投蓴菜蛆死
用木法　凡伐木宜四月七月則不蟲而堅靭榆莢下
桑椹落亦其時也至于木之有子實者候其子實將熟
皆其時也凡非時之木水漚一月或火煏取乾蟲則不
生伐木以桐油灌之即乾買大松者貴其色頳則鑿腦
以蘇木胡椒灌之通身皆紅
起重法　以剛鐵作蠡絲旋旋入耎鐵方基中既成二
物牝牡相合左旋則入右旋則出乃以承重物先左旋
則縮之後右旋而伸之其漸長處寔之以楔如此屢加
則起矣凡引重用一轆轤省力一倍以筒筒圓木入滑
汁其中以繩卷筒上其力更省宋治平中河中府浮梁
漲絶鐵牛投河募出之者僧懷丙以二大舟寔土為木
衡以鉤牛乃除其土舟浮牛出轉運張燾以聞賜之紫
衣(暄曰稱象者/曾倣此法)
稱杆輪運　凡運重石先立稱杆以木作架架立衡輪
下復以輪轉之隨所置而審之其省力多今之樹牌坊
造橋皆如是也智癸亥隨老父在都見運皇極殿磉髙
濶以丈特築黄土於御道以衆繩牽之不用下輪者内
司利于糜費也
轉水法　其來處何髙則所激之髙可與之比或故使
之瀑下就以筒承瀑則水激而上出上既出則流通而
不止矣如今過山龍之出酒也然水器宜精宻勿使洩
氣初引以氣吸之器大則以火生氣而抽發之昔漢靈
帝作番車渴兔註云渴兔為曲筒以氣引吸上也則漢
時中國已知此法矣池塘中用筒激水亦可髙數丈而
出之或下用輪激此須制具如東坡所云蜀井用竹筒
抽汲之法凡井皆可為也灌田急宜講此水碓䃺南方
類為之漢杜詩魏韓暨之水排是也用風帆六幅車水
灌田者淮揚海堧皆為之(暄曰逺國用轉龍逆流水以/為已下也而不知其已上也)
(與抽汲過闗濺沫成/卉諸法皆稱竒絶)
運機　不因流泉不因風轉而自運者有機焉縣甬而
開小流則漸輕而上其機亦轉有積沙以壓之而漏之
者此外則因乎始動而發華陽國志一士獻木牛流馬
于諸葛者是也鍇鑰卷轉七輪交催約處十二齒大者
同天度自張衡一行祖冲之皆能作平儀運機自動蘇
鶚載新羅獻萬佛山木人稽首其機在鐘楓窓載太平
興國中張思訓上渾儀七人值七政十二神直時皆以
機發魏朴馬鈞俱通此亦人自悟耳孫孺理寸自鳴鐘
乃訝之哉(龍溪孫大/娘稱竒工)
築法　蒸土雜秫則椎不能入此赫連築統萬法也凡
滑條墐土入炭屑瓦屑皆極堅後可旁燒先不必蒸也
麟州城中無井惟以沙泉在城外欲包展城之其地善
崩謂之抽沙熙寧中吕公弼令鄧子喬視之喬曰古有
拔軸法謂掘去抽沙實以炭末墐土則城可築如議城
之果堅不陷一曰以千年木釘樁則為力更省松栢皆
可數百歲不壞
　
　
　
　
　
　
　物理小識卷八
欽定四庫全書
　物理小識卷九　　　　　明　方以智　撰
　　草木類
松　埤雅命根遇石成偃蓋蘇伯材去中根畱四傍以
造之香花有甘苦二種皮薄而白者甘皮黑者苦巴豆
瀉香勿服也沙漉茅蒸酒煮數十次如牽糖法則白矣
五鬛七鬛為一朶葉者剔牙栝子松也兩鬛而細則常
松也栝子松膚青内長而外遂浮脫結一房數十葉一
葉毬一子子殼内有仁甘美滇南種子色黑遼子色黄
其性喜乾初種惡蟻其濶瓣厚葉者羅漢松也樹老結
實長四五分底平上銳色紫黑亁之味甘補腎其香益
肺本草綱目所未載也髙山石巖水松亦數丈葉如簪
盤如菊而厚夏結子如豆大赭色亦所未載也(南岳天/臺落葉)
(松一名金錢松天台山亦有落葉松本/草水松水中苔也閩水松乃水楊之類)黄山武功千年
松髙寸許石上草耳(中通曰種松有流脂不止者以大/糞塗之即止中履曰采臣言遼北)
(松塔髙數尺履按既/末臘國松子如荔枝)
茯苓可種　松上結苓則下有茯龜策傳曰雨霽无風
夜燒兎絲罩燭而火滅者明即掘之本草載泰華終南
而今貴雲南苓堅折松之橛曰茯苓撥錐刺地不可拔
者掘之離根皆生近有拚松柴種苓者畱樁三尺切茯
苓置根下其松气液不上則下注五年遂如拳矣(中履/曰楓)
(之猪苓竹之雷丸猶松之茯也多年則堅餘气傳精即/此可信  暄曰採者樁上掲皮易開内有白膜則知下)
(已結/苓矣)
栢　埤雅曰栢性指西猶磁之指南也擦栢葉小而岐
蓊栢即側栢瓔珞杉栢可寄枝刺者檜也栢利於造舟
敝苓為合香用宜以子種
桐　剛桐油桐也櫬桐青梧桐也宋詡謂二者作琴非
也琴用白桐乃泡桐也世傳桐斷地脈乃油桐也油能
殺蟲枯木有多年結子者有三年結子者南方有赬桐
刺桐泉州號刺桐城海桐可為籓障可接楊梅别一種
也
杉　杉煔不宜水壤種之亦發然挺茂不久焦枯也温
杉葉細刺杉葉粗一種桱木似杉而硬宜芒種時遇雨
斬肄插之廬山大林寶樹即杉松也(暄曰閩有水杉葉/似垂栢其材剥之)
(可卷作甑盤等器/名曰捲木甚輕)
楝樹　楝為噐不裂聯子密種則駢結如垣墻然宜芒
種時有成紫花者其子浸臘水貯甕中至夏月滌噐蠅
永不近取其子曬亁雜冬舂米内不生蛀蟲居家必用
曰黄棟芽可為木蓼(乘雅曰獬豸食之火獸也喜其/潔蛟龍畏之木蟲也激其怒)
椶　栟櫚春種子勿裁之太早木盛時春秋二分各裁
六葉其子未透而苞者名曰木魚肥穉堪葅東坡云贈
我木魚三百尾畏雞糞經之則朽
桑　春斷枝瘞之生條臘月迻種平其根翦去俟次年
離跗四五寸翦去後年亦如法翦始成木灌宜鬱栖不
宜糞桑根下埋龜甲則茂盛不蠧􁀙桑條宜燥土則根
易生溼則條爛矣抱朴言桑為箕精能助藥力愚按夏
季取桑柘火以木黄而綿則火气長故利關節拔气奪
邪也惟燒肉忌桑柴
火蕉　日照火蕉則其葉上脊縫一條無影而兩傍垂
翣者有影月中則皆有影燒釘釘之則茂彼火性盛故
合日也厭勝謂之辟火千年則結棗大如瓜凡數十年
而花數十年而實
木蜜　名枳椇木不宜近酒室使酒味薄材作枕醉者
易醒語曰厲漢指頭中州呼拐棗一名槏構
鹽敷樹　生五棓子之鹽敷樹燒炭而火性不死少頃
於炭中復熖故燒炭者簡去此木虎被藥箭尋遇此樹
食之則毒藥性解後魏書云勿吉國水气醎凝鹽生樹
上今按真臘國有咸平樹山海經槖山多􁄩郭璞注七
八月穗有鹽粉可酢羮是五􁄩也
糙葉樹　物志謂之枯條葉性澁可以止滑一名樸樹
其子可種即白駁木榆類也葉沙磨噐細於木賊蠟梅
葉亦沙可用
蠟樹　水冬青葉細於女貞五月養蠟子七月收蠟不
宜盡采至來年四月又得生子其蠟曬亁以越布䝉甑
口置蠟布上置甑釜中水沸蠟融入噐凝白可為燭材
其滓以囊投熱油中則蠟盡油遂可為燭凡養蠟子經
三年停亦三年或伐木􁀙生新條養一年停一年江南
有水蠟樹則不似冬青至冬落葉又一種也蠟燭用桕
油者堅又水槿葉細花黄一名水椐冬斬條插易成大
木可以放蠟即水蠟一類(中通曰嶺北蠟樹初生/葉近紅老則皮節香)
桕　烏桕宜接其子外白膜蒸鎔之凝為燭材其子内
肉杵榨之為清油然不宜食以之逐水則可
堅木入水不朽　墨是可有堅木曰則獨鹿入水千年
不朽利未亞堅木有文入水土不壞勿搦祭亞之國城
建於海中亦以千年木為樁約皆椰桄類也顧玠曰初
栽椰用鹽一二斗置根下其木最堅偲儡木漬鹽水中
百年不朽(中通曰穆公云孛露有樹生脂膏極香烈名/拔爾撒摩傅諸傷損一日夕肌肉復合塗痘)
(不瘢以塗屍/千年不朽壤)
榆　榆長則皮脫甚潔其材綿而堅其汁滑有倒垂者
椐榆則枌屬也北方食其莢有小樹似烏飯葉而背白
潤其紋可照啖之最滑如犁頭草嶺北號曰小榆盧氏
曰南方無榆而有杉愚按無北方之大榆耳楖榆山榆
皆有山榆即楩其實曰無荑
梓楸　梓種於林則令諸木内拱斷根瘞之遂長條枚
取以分種或曰檟即榎也爾雅大而皵楸小而皵榎臘
月種之材理有雲朶紋物理所云梓木為柱在下則有
聲云木爭位又曰梓木為舟起蜃造舶不用
枬　枬宜臘月種子赤者材堅子白者材脆年深向陽
結成旋紋者曰鬬栢楠又一種曰石枬可辟白蟻
栩　栩即柞櫟伐則灌生而葉大可包物也其斗為染
皂材俗名黄栗可為腐夏統采梠杜甫食橡皆一物也
又或書為櫧而後分之櫧平聲
櫧　小葉似茶木色似枬少黑結實小狀似栗梂蝟自
裹味有甘苦二種可作腐食材最堅白蟻不能齧(中履/曰江)
(北呼圓櫧金/陵人呼為椐)
楮　楮易生其汁最黏其實補人其皮作紙一名穀或
呼為構舊說雄葉無椏愚者曰葉肥則圓瘦則椏然一
樹而有椏圓何耶當以結實皮白為雌皮斑無實為雄
或呼穀桑(中通曰楮子麻子同撒秋冬留麻為楮作煖/來春刈麻放火燒之楮乃盛發臘月斫皮其)
(梗可/薪)
楓　分根側條種脂為白膠香忽生癅為楓人深山傳
有不落葉之楓則樹似楓而開椏者其中仍多兩椏或
不開椏者韓雨公曰楓松皆可造乳者鑽入萞巴菽可
令成癭張程曰箕峯有楓開兩岐紅花其葉莖亦紅
槐　材堅其芽可芼結子角如豆可種其花蕋和灰蒸
之供染初生槐弱以麻脅之其倒垂槐曰龍爪槐枝脆
靈谷寺門者是也爾雅注葉大而黑者曰櫰槐葉晝聶
合而夜炕布者曰守宫槐雜記曰老槐生火膠撓水則
清
椿　樗櫟疎而臭其葉脫處有臼故樗蒲錦以此稱之
椿木實色赤而葉香芽可茹亦可生食根側分小木種
之其材為船底不利為船臘則稱為梁燕不來虛舟子
曰以柏作東戸而椿楣其上則爭位有聲
楊栁　喬者楊弱者栁楊有青白赤赤近水生根須可
栵以䕶壖堤栁有大葉長葉倒垂者曰宫栁臘月斬大
榦燔下焦而深插之稊則歲可髠而復條肄也諺云根
宜焦埋到腰一株死有百株楊青白髠頭赤須長膚青
白者材可雕刻又名櫸杞栁白皂葉亦似楊材供剞劂
(櫸葉染皂/材中切版)
柘　柘葉可飼蠶其絲為絃清響隔年不採者春再生
必毒蠶故夏月宜擊脫之柘木以醋調礦灰塗之一宿
作間道烏木
樟樹　春易葉初秋復發葉子見霜黑可作香韶州鋸
之升腦江右名豫章而不取腦其土别乎豫章老則出
火自焚種不宜近家室(矮脚樟即烏藥冬不/凋結紅子名雪裡紅)
漆　漆不取液則自斃惟霜降後取者良樊重先為人
嗤後得其用者也種宜臘月朝鮮國有黄漆樹似棕六
月取汁漆物如金今廣漆則黄江漆則黑(中德曰舊說/五更露中取)
(漆可以多得日出則無/漆矣凡取漆者耗神)
草木膠　金漆椑漆之外有猫頭刺汁以􁢱雀雞腸草
汁以黏蟬芨楮榆皮滑條皆黏粤有石葦如萵苣而肥
厚邊有鋸刺女以膠髪又有霸王鞭刺作籬斷汁甚濃
猶澤漆茹䕡薜荔之斷汁也蜀羊泉即漆姑野蜂采汁
為巢蒂者外域塊香皆樹汁也樹汁皆可煉膠(中通曰/入漆者)
(油其手合􁢱/者水中為之)
皂角　肥皂子短而肥色紫皂角長如刀色黑木有長
刺名天丁猪牙皂小如猪牙色黑香皂子圓小而香色
白四木形葉不相似惟子气味同取皂以篾篐樹加楔
之則皂角盡落(中履曰皂角不結實則鑿孔入鐵五斤/泥封之次年實倍悟知皂角入鍋爆落)
(固相感相/制而用也)
黄楝頭　黄楝頭樹分葉如椿大者合抱春采其葉味
苦而甘一名回味可治痢而治霍亂尤效皮可合香本
草綱目遺此未收(俗訛呼/黄連頭)
椒　椒气下達無花而實精勝在膚須燒地潑醋隔紙
鋪椒以盆覆之謂之出汗孟詵曰五月食椒令人多忘
而生地椒紅丸服三年則精自秘吳猛有訣局方有詩
證之但今江廣土椒閉气川椒口白其目黑光如漆有
蔓生者爾雅所謂椒榝醜莍也秦椒大如指開六出白
光檓也胡椒出畨國亦係蔓生有白色者或曰即畢澄
茄酉陽言胡椒結子相對葉晨開暮合合則卷其子於
葉中(中通曰椒喜麻籸灰糞土忌水浸根以髮纒樹根/或種白芷生菜皆避蛇食椒中履曰中秋後晴天)
(帶露收椒隂一日/晒三日則紅而裂)
梅　有鶴頂梅消梅冠城梅皆實大五月熟時梅有六
月熟者早梅四月熟冬梅花白實小有玉蝶梅緑蕚梅
紅梅再接即重臺春分前秋分後接用桃杏體及本體
紅梅白葉一花三子曰品字梅紫梗疎條蠟梅别一種
其磬口者佳芒種時種其子
桃　金桃金色上有朱點銀桃白王母桃半斤桃鷹嘴
桃綿桃皆甘其矬者曰瑞香桃皮黑肉脂曰墨桃無毛
曰杏桃有匾者緋桃正紅孩兒桃肉紅瑪瑙桃紅白間
碧桃白皆有千葉千葉者不實春分前秋分後接於本
體畏水十年脂凝而枮刀劙而流之又延十年深山有
山桃四月花燕有玉桃則實似櫻桃而肉紅色者外域
有桃大如斗者其核充蟠桃核(謝肇淛曰黔中日/月桃一枝分紅白)
李　有御黄李金沙李蜜李青脆李白李紫李早李晚
李苦李李直方以緑李為首號曰嘉慶今嘉興有醉李
古云檇李以是名耶分根種接與桃同壅宜豕通埤雅
云性頗難老老雖棘枯子亦不細大名府南樂縣有枝
頭乾如李而乾熟於樹肇慶有沙棠果則如李而無核
者也徐􁏕曰惟李核無仁古謂王戎鑽李核殆寃
櫻桃　深紅紫者早熟淺紅遲熟曰蠟桃月令仲夏含
桃薦寢廟則早熟也枝節間有根鬚下垂春前插之子
漿時得糞气則易熟潤州櫻桃核而不仁其曰脆櫻桃
則郁李也信陽州有半紅白者曰瑪瑙櫻桃
柰林檎頻婆榅桲　柰有紅黄白北方呼火刺賓陳子
良曰大長者柰圓者林檎一名來禽俗名花紅紅多曰
海紅頻婆果似花紅而大燕地如拳可留至夏此種秋
分後接以棠梨春以草稕縣於枝端樹易生蠧秋前藏
木杪可剖之過時則入根跗矣關陜榅桲木如林檎鐵
梗棠而花白緑色其實似樝但膚慢而多毛慶陽楸子
似柰而小同林檎𢷬汁熬為果單
枇杷　以葉長而名接則核少不接者夀壅宜水淋淡
草灰不宜糞穢向以為盧橘按相如賦盧橘與枇杷並
稱則非一物矣肇慶優曇鉢似枇杷無花而實粵閩黄
彈則似枇杷而無核枇杷核能去黴垢故能化痰
楊梅　紫者楊誠亝所謂玉肌半醉生紅粟墨暈微深
染紫裳者也白者揚州所呼聖僧也春分前接用海桐
壅宜水淋淡草灰吳下者大贊寧曰楊梅核碎必八塊
北戸録曰潘州有白楊梅俗以火酒浸之
蔗　容齋五筆曰蔗有四色廣川一種數年生如大樹
長丈餘赤者名崑崙蔗嶺以北皆種之曼倩神異經云
􁘮􁀙節蚘蟲即甘蔗(生汁寒煎糖熱少食糖水/甘養胃多食則動濕熱)
蕉子　閩粤版蕉結子大而味淡佛手蕉小而甜有羊
角蕉牛乳蕉有四季結子者生食甘冷蒸而亁之最佳
開紅花曰美人蕉嶺北即不易結子蕉皮可為布葉蒸
而乾之可以苴物(全人曰截蕉花/頭則結實大)
蘘荷　升菴謂蘘荷即甘露以急就注也東壁謂蘘荷
即子虚猼且而不知猼且乃巴蕉之轉聲也蘘荷似蕉
而小又似蘆稷三月開紅花夏結緑刺房内有黑子其
根似薑可菹蛇不喜此故又治蠱
山茶　紅白寶珠肉紅曰楊妃有磬口鬯口黄白四季
者可以寄枝白曰玉茗坡詩葉厚有稜犀甲健花深少
態鶴頭丹咏寶珠也馮時可滇記滇多茶花大於牡丹
木髙十丈餘沐府有寶珠樓又一種曰茶梅其蕚如山
茶而小凌冬不凋
海棠　梅聖俞云胭脂色欲滴紫蠟蒂何長咏垂絲也
可寄枝於櫻桃坡詩曰暖風輕春睡足咏西府也臘月
間插之亦生其不花者以已花之木為鍼内其根跗則
花矣鐵梗有四季花者貼梗叢生洪适咏黄海棠李詡
曰冬至以糟水澆海棠根則盛而鮮壺中贅録曰世謂
海棠無香蜀潼川昌州海棠獨香賈躭言大足縣產者
香
金松　台州金松垂條結子如碧珠三年子乃一熟每
歲生者相續璀璨相間子治腸風
木筆玉蘭木筆即辛夷宜斬條插之玉蘭即木蘭大
理府志木蘭花樹髙大花如蓮有青黄紅白四種白香
山言忠州有木蓮花王元美謂即玉蘭智按玉蘭春初
開木蓮四月花葢亦有别五雜俎曰木蘭去皮不死
橘　沙橘大即福橘衢皮薄琭橘最美又有蜜橘小橘
穿橘太湖朱橘小於福橘而甘同之又有緑橘匾橘小
為金橘又小為金豆柑有香柑甜柑蜜曇柑牛乳柑波
斯柑青柑廣柑酒柑若佛手柑則香櫞香橘一類也皆
以四月前接接宜枸橘畏乾喜豕通而易生蠧蠧化蝶
蝶胎子還育於樹為孩蟲必探去之浸鼠溺瓨中浮者
埋橘下則茂湼槃經如橘得鼠是也臨江買蟻養於樹
下蟻自能食其蠧柑初生如豆亦多落下收煮其苦水
糖蒸作果頗佳橘餅則旋去外皮裂去其核煮去其苦
石灰水浸之復以糖煑成凡柑柚橙之青時皆可為青
皮化食下气(中履曰橘蟲青色口吐紅刺岐頭入醋中/亦可抽絲張荀仲曰接四次則橘無核盧)
(頤曰橘種子者不結實實亦/長俗呼柚子廣柚則圞大)
枸橘　枸橘穰綯間溝泥種成栵髠頭令發肄棘鍼成
屏翳(中德曰枸橘與枸榾/葉嫩時皆可作茶)
石橊　有紅花肉紅花四季花並蒂花黄花白花者芒
種取小版插之雖深暑烈日中亦宜淖以水糞以石置
於枝間則結實虛舟曰橊宜骨磊其下五色線曰石橊
宜石膏糞恐是骨石之訛火橊則宜盆翫者也(曹州岡/橊圍尺)
(餘晶橊内/止十八子)
木瓜　埤雅曰楙木瓜百益一損翦紙作花粘實得日
露之气乃紅其文如生一種香柤色黄生壓汁和𤣥參
甘松作溼香秋分後根側分小條種之喜陰喜肥(廣志/木瓜)
(枝一尺有/百二十節)
牡丹　髙簇曰樓子單葉曰山丹可以芍藥匕頭接之
非社前即中秋可迻須淨洗其根酒洗尤妙神隠曰記
取南枝栽勿足踏也如種子六月取黑而沉水者拌土
盛至八月種之來春生芽凡澆牡丹水不喜多春宜間
數日秋不宜澆若知有蠧以白蘝砒芫為末布於根下
近止以生柏油入土寸許蟲即死譜有鶴翎鹿胎檀心
粉奴魏紫姚黄百餘名愈接愈幻霏雪録云張茂卿嘗
接牡丹於椿樹之杪開時燕客推樓翫焉入藥用紅單
葉者(余全人曰漳潮不宜牡丹有桶土/迻之者現蕊尚開明年即無花矣)
瑞香　有黄紫白樓子串子者又有一體紅白者帶花
枝於背日處或秋插水稻側生根迻種之侯延慶曰廬
山出瑞香麝觸之萎惟瀹茶灌其根則不為蟲所觸結
香似之但可作紙
桂　官桂四月花無實其樹髙數丈出邕交嵇含曰桂
自踞嶺為林葉如枇杷葉鋸邊表裏白毛者為肉桂臨
嵓如竹其葉似柿無鋸齒者為菌桂其秋開者木犀也
以木肉赤有縱文凌冬香辣故皆以桂名木犀有結實
者四季開者無實而冬季花尤繁王麟洲言有子者桂
無子者木犀訛也木犀結子如豆今呼月桂木犀呼巖
桂不宜灌糞花時迻屈其條壓土中能自生根亦可以
冬青接寧都赤面石桂葉乃大五六寸四圍鋸齒如刺
張邦基曰湖南呼九里香江東曰巖桂浙人曰木犀引
王以寧九里香詩為證郭青螺曰西昌山桂二月開白
花叢開其香似月季花樹近於木犀江北謂之九里香
其葉似禾樹冬不落新安謂之春桂色有紅白二種紅
者肥而稀得性喜野而畏俗人家植之九死一活智按
此九里香非一種矣
胡桃　胡桃十月種宜大石重壓其根使實生子不脫
落其核外肉最爛手皮其核分二瓣者山核桃也占卑
國出偏核桃形如半月
橄欖　青橄欖無仁烏欖外肉杵碎乾放則自有霜堆
起如白鹽曰欖醬取時開孔納鹽則欖自落魚最畏之
嶺北一種似大欖而圓撱餘甘子形似山查而味似橄
欖
栗　房駭栗零種其栗楔(中枚/方匾)他日生栗豐滿一曰和
梂種之易結而大芽茁三年即實成樹後根下原栗尚
在橡栗亦然他木之核則爛矣當取去原栗諸暨栗大
如拳必接乃大茅栗錐栗皆可接也埋栗臍向下彼自
生而向上故眉抹其臍掐臍吹气則不爆而臍易脫固
其理也
榕　閩廣多榕垂條及地則復成根久則擁腫因名不
死木桂林有榕樹門長溪有榕樹菴為薪無焰但細枝
爆乾可為火繩范正敏曰衛西榕榦大如屋韓少卿為
郡樹為吐烟葢樹老生火耳久亦結香(中通曰蕭伯玉/年祖迻植舂浮)
(園遇雪/則槁)
荔枝　楓亭驛荔枝甲天下長樂縣次之廣以黑葉為
美多食作熱鹽蜜解之蔡忠惠公譜荔枝徐􁏕廣之曰
荔枝蘆生者也焦核者去中根燒而種之故核小猶扇
畜則肉肥也有虎皮駞踶金椶江家緑一品紅而火山
最下林崇壁曰陳紫宋香為尤(暄曰興化狀元紅實小/而肉滿今楓亭無一株)
(矣/)
梨　有香青消梨瓶梨綿梨鵝梨金花寒雪紫水黄紅
諸名張子賢所云厭沙寺梨謂之御園其接以棠梨接
棗樹上按今用春分前接接用桑體或棠梨其實大以
油紙䕶之梨名快果百損一益梨核中子多種之少生
梨多生杜安南有菴羅果似北梨四五月間熟多食無
害
棗　山東棗園至白露日根下遍堆草焚之以辟露气
也不爾則多乾落正月元旦日出時反斧斑駁椎曰嫁
棗候大蠶入簇以杖擊其枝其年實多紅棗樹上熟而
曬乾者也黑棗蒸熟而曬乾者也有摘青而曬乾者濟南
府齊河縣有無核棗棗不接者夀有瓢棗酸棗雞心細
核長棗圓棗大小棗龍棗卷曲結實不堪食南棗出蘭
溪搖而知之其肉離核木細中剞劂贊寧曰棗木為匙
取其不餿不粘飯也
銀杏　核兩頭尖三稜者雄二稜者雌雌雄同種相望
結實或雌木不結實則鑿孔納雄木一塊泥之亦結
柿　歸田録云百十柿以一榠樝置其中則紅而熟爛
榅桲亦可土人謂之烘柿今但取青者入甕中自然紅
熟其曰海門銅盆方蒂匾花皆其名也海門經久雨則
蒂脫緑柿耐久藏即閒居賦梁侯烏椑之柿也春分接
於本體白露時摘下碎𢷬每升水半升釀四五時柿液
造雨葢及紙扇用之當結實時雨多從跗至尺以膚間
横裁之不脫
蒲萄　蒲萄三五月斬其藤插於芋菔種之一日灌冷
茶間兩日復以水又以肥肉汁蒲萄穿棗木而生最甘
入麝於其皮則蒲萄盡作香味陜有白緑瑣瑣三種西
畨以釀甚妙白大而緑無核子瑣瑣至細兒食痘稀
苧　二月種五月刈七月再刈九月又刈績者以首苧
柔末苧脆檾則惟繩索需稚苧可芼袁州種佳燒灰淋
汁足為磁泑
棉花　夏前濕子染以草灰播於鉏熟旱地為溝宜深
當芒種時三耘則茂秋前摘去散頭則花繁子多花三
出結鈴亦三瓣紡布以此其子仁可榨油為黏舟用北
方棉花靭南方棉花鬆(中通曰棉花逢雨便薅不薅則/土結皮故棉花嘗鋤數十次惟)
(種蕎麥不/必多鋤)
罌粟花　廣義重九種子或曰中秋午種花後囊如瓶
有細米可粥可以取油其殼入藥主濇歛其結青苞時
以鍼刺十數眼其津液自出收入磁器用紙封口暴二
七日即成鴉片最能濇精
蘭　廬山幽蘭有一榦十二花者王逸以楚辭之蘭為
都梁朱子從之方虛谷定為醒頭香瀕湖從之傳曰蘭
有國香而以醒頭草專之乎今貴建蘭一榦九花以葉
直起者為上其斜披者章蘭也二月割去以茅燒之令
其再發則直起而青潤矣傷水葉生蝨亦宜燒去而忌
酷日苦雨盆下宜碎瓦襯之上乃土培馮夢禎快雪堂
漫録曰山土火煨羅過種澆清水以亁土得水脹而抱
根也蘭根甘而生螘宜浸根於盆水取出以溺澆之復
置水中俟螘浮水為度今或置伏龍肝或置人髮皆制
蟲也茶油枮梓為妙一曰盆底用麩炭屑則利水而蚓
不來陶石蕢曰蘭喜清而惡肥此誤說也愚者曰深澗
幽蘭誰灌之哉庭蓄建蘭葢有道焉蘭灌肥則易生蟲
須别處燒草皮以肥沃之至春分時取此土以培蘭四
周作溝以猪毛水澆之則沿溝起箭喜陰惡日或燖雞
鴨毛水不宜多也根密則茂分之亦以春秋分其品以
玉魫為貴椏蘭發箭開椏者也九節箭其盛也報春先
一幹止一花臘底發箭蘭結子曰蘭筍長房八稜秋霜
裂而子飛去預䕶之熟亦可種也魚子蘭木本也長條
細蕋如粟小者曰賽蘭香易入物然性有毒幽蘭建蘭
根甘宜入藥其花可茹葉以浸油黑髮都梁蘭根名土
續斷此亦□名武功山有五色蘭葉似蘭而稍薄紫蘭
葉似仙茅(兆兖曰幽蘭花有十瓣者兖曾見之黄山有/瓔珞蘭木本而香色俱不減魚魫蘭莖弱)
茉莉　即耶悉茗花瓣長者素馨也蘇門瓜哇有摩梨
柰花即茉莉成樹者嶺北江南霜後糊室收之最畏隙
風晴則取出受日以午澆之每大瓨可插猪鬃二百至
春煖後置露天下晴則三日一澆水五月則日一澆燥
更倍之性喜曬澆亦宜午後六月則澆二三次立夏至
仲秋皆灌窌汁(糞水/埋者)五日一灌灌汁後忌水俟次日下
水大花汁與水均小花七水三汁可也摘嫩枝使再發
則岐繁矣六月可插枝種根下生蟻澆烏豆泠湯保生
録茉莉花勿置牀頭能引蜈蚣
種蓮　夏前淺池腴土築實卧藕覆泥疎種露萌而浸
之瓨種以糟查皮屑壅之女栽則􁌐周益公曰羊角入
池栽荷立成寧獻王曰酒甕頭泥種即開花建寧饒州
蓮子大而矬墨娥曰蓮子入雞卵伏如法取出以天門
冬為末和肥泥安盆中將蓮實磨穿一頭種之勿令水
乾自然生葉開花如錢極惡桐油又有睡蓮北户録曰
睡蓮如荇而大沈於水面花數莖五色當夏自開夜縮
入水底晝復出乃是萍蓬草類
别有蓮心　蓮心一名茶菱出建寧及寧州五月淺水
種子角柔肉甘香非蓮花之心也
水仙　六月根囊出土取縣簷下風吹又烟薰踰月浸
糞而復簷吹十月盆栽沙石水養不用泥土花髙於葉
金盞銀臺(南京安徳門華嚴寺前花匠畜水仙云但取/大如卵者夏出土縣之九月積石子栽數年)
(乃大大/則開花)
菊　北種最繁怯水喜陰五月肥沃之則髙摘蕋少畱
者花大若有癃頭菊蟻傍置鼈甲引出棄之有黑蚰瘠
其枝以麻裹筯頭捋出之蚯蚓傷其根以石灰水灌河
水解之象幹蟲賊其葉磨鐵線穴􁆱之劉䝉泉范至能
史正忠譜至百種有龍腦新羅玉金萬鈴合蟬銀臺諸
名物有以人為而愈變者入藥取甘菊苖亦可芼(歲時/記夏)
(至菊灰止小麥蠧田汝成/曰蟈氏焚牡菊禁蛙不驗)
木芙蓉　江北木芙蓉冬槁浙閩廣皆成樹七月開十
月止故名拒霜有紅黄白花有大紅者四面者粤西添
色芙蓉花朝開正白午後微紅夜深紅此則轉觀花也
冬髠條置向南日下覆以乾壤候春見萌則為深坎插
之取皮風戾之漚池為綆甚能勝水(中通曰取皮作/線為汗衫不臭)
鳳仙花　子名急性苖可芼葉不生蟲蠧子能爛物根
花同礬能糟骨角變絳色最易種也又有金鳳花乃金
雀花灌生細葉黄花者也俗混呼之
玉蕊瓊花　瓊花觀在揚州新城一名后土祠政和中
改蕃釐院唐李衛公咏唐昌玉蕊是也海陵南下徙種
北去未幾故株復生周益公曰蔓如荼䕷冬凋春茂柘
葉紫莖三月八出鬚如垂絲上綴金粟花心抽一英出
衆鬚上散為十餘蕋王建云一樹玲瓏玉刻成楊巨源
云蕊珠宫上玉花香曽慥謂瑒花山谷謂山礬皆臆也
八仙花體似繡毬白花八朶為叢結子瓣薄而不香瓊
花不結子瓣厚而香元瑞辨之滇有鄧花亦八蕊有五
色銀毬八面五出而佛齊者八面四出然曰瓊曰玉未
嘗不可通名
長生草　金釵石斛一名長生草開小白花甚香若根
荄間纒以人髮鐵絲絡之縣風日中自生又挂蘭挂之
亦生石崖千年松菊卷柏可紙收笥得水蓊然皆長生
草(本經石長生丹沙草葉似蕨而細如龍鬚黑如光漆/冬不凋圖經紅花草名長生又通泉草禿瘡花一名)
(長生葉似地丁中柚莖白花摘下經年不槁深山木石/上生雲霧草如琴絃亂絲無花葉有黑如髪者黄如金)
(者/)
杜䳌花　即躑躅類有大紅粉紅黄者千葉可珍喜陰
畏油烟映山紅有紅白深淺皆單葉紅者取汁可染
梔子　有單花重花四季花皆六出芒種時穴腐版泥
塗翦枝種之浮水面候根生而栵種之入藥取小者染
取大者然易脱色周吉甫所言白雲寺鄭强墓地之薝
蔔則外紫内淡黄者也景煥言青城申天師進紅梔子
種象踶花含笑花則似梔子者也
芝　芝有五色服食成仙者溢言耳木威喜芝類即松
脂入地所化其上生小木若蓮花夜有光持之滑燒之
不焦佩之辟兵蔡絛云政和間芝動二三萬本蘄黄間
一鋪二十五里遍野而出王元美言嘉靖中各省進五
色芝者無萬數也多藥成者上好祥瑞何難紫脫朱草
滿天下耶潛草曰搗糯米飯雄黄及鹿頭血或碎其角
加諸色藥包暴乾冬筍冬至日埋之或灌藥入老樹爛
樁明春雷雨即生五色芝髙山生水晶蘭獨枝白瑩乃
白芝也
穿心排草　本草以排草為薰愚者見廣西香薦即零
陵香在平樂山中見為蒿本若嶺北有香草對節生葉
兩葉相連長五六寸而幹穿其中土人呼為排草亦呼
穿心草又有夏開細粉紫花如蒔蘿亁之香亦名排草
斷腸草　一枝三葉葉大於蔞食之輙死秋海棠亦名
斷腸草亦毒人宋顧文薦船窻夜話曰斷腸草近人則
葉動人誤食之則以伏卵不生者研和香油灌之䕭麻
亦斷腸枝葉近膚皆壞惟人溺可解古巴島有異草毒
木人持其枝葉即死東雲雛言䕭麻如麻葉而長碎有
刺髙三尺耀州延綏包手取以飼豕即肥
桃金孃　桂林野花叢開似梅而末微銳似桃而色更
頳中莖純紫絲綴深黄如金粟土人呼為桃金孃八九
月實熟青紺若牛乳狀味甘入脾養血其花能行血
龍鬚草　芒種勿壅龍鬚草壅則生蟲退色此與燈心
草皆莞也可以為蓆今肇慶金渡專以龍鬚草織蓆為
市
淡巴姑烟草　萬歴末有攜至漳泉者馬氏造之曰淡
肉果漸傳至九邊皆􁇹長管而火點吞吐之有醉仆者
崇禎時嚴禁之不止其本似春不老而葉大於菜暴乾
以火酒炒之曰金絲烟北人呼為淡把姑或呼擔不歸
可以袪濕發散然久服則肺焦諸藥多不效其症忽吐
黄水而死(中履曰瀕湖載金絲草或曰即烟履按金絲/草出慶陽治諸血惡瘡凉血不言作烟食其)
(性亦/異)
靛　藍有數種槐靛葉似槐以五月種畏水浸之蓼靛
葉團大葉藍似苦􁁉惟山靛染易上青葉似賽蘭三月
插條種之然大青難種小青可數刈諺曰靛無膽愚者
嘗訊之田父曰擔乾靛者逺路揺之則復稀如粥置之
復堅成簍時以地灰充之多是八成其浸靛者對日取
出而撞水必力士一气三百餘杵則成緩歇一杵挏水
無聲則靛不佳染家用青黛染紙用靛花其瓨以火温
之冷則發瘟
萍　天問靡萍九衢王逸注生九衢中謬也即田字草
破銅錢醫雞䝉眼最驗神農本經水萍勝酒故周禮萍
氏謹酒謂萍不溺也此一夕九子之小萍
紅豆樹　滇南紅豆鮮紅堅實或嵌骰子或畱銀囊俗
以為吉祥嶺南樹似槐材有細花雲秋開花二三月莢
枯子老千金方治猫鬼病吐之乘雅以紅豆與髙良薑
紅豆􁭌為一物則非矣半截紅半截黑為相思子段公
路云蔓生其别見一種乎嶺南北娑羅樹髙大皮青葉
似大青對生而厚八月結角如刀豆裂開有紅豆永久
不壞非髙座寺門之娑羅也(中通曰望春樹子/亦紅而久則黑)
蒲　刈蒲不逼跗花可食可褥精在蒻黄醫用散血速
各種取油　皮油烏桕之皮煖油桕子連皮所熬之汁
也桕子核中有油曰子油墨烟宜桐油入藥宜生笮之
芝麻油食芼宜茶子油豆油點燈便菜子油若桕子油
更經點也玉山桕油蠟燭通宵甚堅嶺北桕油燭止可
冬點過春則不明莊綽曰芝蔴八抝雨暘時薄收大旱
時大熟開花向下結子向上炒焦壓榨才得生油膏車
則滑鑽鍼乃澁宗奭曰炒熟熱壓之生油但可點照再
煎煉之熟油始可食而不中點照一曰麻油出炒熱者
曰生油出生研者曰熟油虛舟曰芝麻炒熟入沸湯油
悉浮可取用紅花子油蔓青子油樟樹子油萊菔子油
畨豆仁取油皆佳山東以蒼耳子作油治瘋卧子曰萞
麻壓油以甖埋土中一年取出則白作印色油佳又法
先以熱水浸之其色黒再浸之數次則水白然後榨取
油可食最甘罌粟油固精甘蕉油蕪菁油黑髮紫蘇子
榨油燃燈甚明可油噐物又能柔五金八石凡榨油先
炒子磨之又碾之乃蒸之草苴入鐵圍上榨蒸不可大
過大過則有水气(中通曰讀書點麻油無烟不損眼然/易燥毎斤以桐油三兩和之或入少)
(鹽亦可省油以生薑擦盞邊不生滓暈二中履曰菜子/乾二石榨油八十斤飽芝蔴二石可百  十斤白麻不)
(能也黄豆潤者二石取十八斤柞木壓之可二/十二斤  暄曰豆油巴油紙作字塵染不滅)
竹　初節岐枝者雌孕筍也記其南枝宜雨種之或去
枝或架扶便人糞不便豕通其生花者斫而灌糞可也
結實斑文兩兩相比謂之竹米(亦可/下積)趙德麟曰六十年
䈙􁩈斫而以子種六年而復瘞以死猫能引過墻防過
則溝之卧芝蔴稈以竹忌也周子充曰以襍細糖和土
種竹茂或以麥拌土宜椎之忌足踏冬宜掘旁行筍則
直根逺行挑出筍時腐草覆之又灌以糞則茂畏水又
畏大旱山種苖竹向下坡種罣竹向上糞壤筍美瘠地
質堅䈽苦淡三種入藥戴凱之譜六十一後人侈載頗
有名異實同者(員丘􁈛竹崑崙􁤮竹神異篩􁁉扶南雲/母竹節可為船羅浮龍公竹臨賀竹有)
(十抱者漢竹節受一斛交趾梧竹為甑皆大簜空簡類/也黄濟植竻竹東坡咏澁勒即笆籬竹有刺者服傷竹)
(挲摩竹海南木竹箛􁁉竹皆實心者繇􁈛叢生蜱蛸根/截案面則慈孝類也定海靈峯灃州成都安成奉新澄)
(州皆産方竹八月出筍節圍小刺又有三稜竹人面竹/廬山有匾竹交趾篥竹刺虎南方􁈝簩為矛即筋竹篥)
(簩之類閩有古散竹皮似椶杜臺卿淮賦有檳榔竹即/棕竹類羅陽竹似芭蕉蕉椶本一類也吳都賦篔簹箖)
(箊即越女試劍竹葉廣遼箬類也建安篔簹一名簞竹/中似人形北户録溱州通竹無節馬觀曰占城觀音竹)
(如藤長丈八尺色如鐵每寸二三節利竹亦蔓生若藤/弓竹不能自立雲南有垂絲竹襄州卧龍山武侯祠箖)
(竹百尺稍上生葉狹竹即卭腫節遼葉紫竹斑竹先青/後變齊民要術笎竹黑皮竹汗有文澄州有黑竹道州)
(瀧中多丹竹宜都飛魚口有紅竹黔陽有赤岡竹雷州/電斑竹瑞筠山竹色如爛銀箿竹頭有文廣西雪竹大)
(斑紅暈梅露細斑也䈄􁈞竹蟲蝕籜如綉咸都黄竹溝/青安思苦竹四色當塗縣慈姥山簫管竹皮白如霜葢)
(竹亦白皆以色名廣州相迷竹鏞竹皆生黄甘竹殻薄/即江南竹簡簣竹無錫􁫭如苦竹永嘉大羅山龍牙竹)
(稀節箘簵䈲笴射筒皆箭篠也九嶷有雙稍竹浙有天/親竹末皆兩岐臨海狗竹毛在竹間雪峯有奯竹漢陽)
(有􁁉箤竹薛翊記蘇麻竹桃枝可為席籚竹可為笛箄/竹筍煮為布顧㣲所云包竹也㑹稽公孫竹髙不盈尺)
(奉化新嶺五寸白竹辰州龍絲竹盈尺如鍼鳳栖崖小/墨竹皆瀟湘鳳尾類也越王竹乃沙箸石竹碧蟬凝波)
(竹花如橊皆葉似耳暘谷漫録安/福有十二時字竹殆藥書之乎)
種地黄　懷慶東灣最佳畦坑糞土正月種之以冬爛
草覆之候芽稍出以火燒草去其苖再生葉肥根益壯
有一斤三十枝者餘或揉或以菊花心為貴本草言二
八月采不如冬月采妙浙中亦種之歐陽獻萬以西山
麓田種之獲數倍於稻乘雅曰種芐次年種牛膝次種
芝蔴十年乃種芐芐收地汁也
種芍　春沃土種之過三年則大取單葉花者赤白舊
以花分或以火酒浸根一宿而辨之今按山中種芍者
采根曝乾即赤芍刮其根皮而蒸乾為白芍
種术　氾勝之曰榆莢雨時髙地彊土可種术馬踶為
佳切而種之猶芋薯也忌肥妨蟲最宜金汁馮應京曰
仲冬裁术忌青色物相裹及澆灌又忌用婦糞則虛心
而黑
牛膝　秋收子春種肥地深耕土鬆易長翦苗食如翦
韭法旱則鋤耘荒則澆水秋亦可種其節腫故名牛膝
其根直下一尺餘有力如牛也(淮膝細川膝/及各地根粗)
石菖蒲　生水石不沾土辛入心者也一寸九節屑瓦
栽之以夏布幕其上則細而短收烟明目黎美周言得
羅浮石菖一寸十二節王石攻言武功山有十五六節
靈夀木　綱目言似竹長八九尺圍三四寸有刺可為
杖及馬鞭漢賜孔光者藏噐云楤丈餘莖有刺山人取
頭茹食謂之吻頭智見乃蕉棕本也凌冬不凋葉如山
薑葉邊有細刺枝有大刺發枝有椶直榦節節㧞生秋
結子成珠如竹實之紋味酸可食謂之薑酢子其幹則
京師四品以上開棍用之號甘蔗根陸元恪曰椐即樻
也即今靈夀
種枸杞　西寧子少而味甘它處子多惠安堡枸杞徧
野秋熟最盛今各處可種以三月朔截作段先以草糞
而牛糞葢之又土葢之出則勤澆一年可五翦枸檵言
易生也
接木法　陳瑩中曰色紅可使紫葉單可使重花小可
使大少可使繁則人力之用天也或將發生時或將黄
落時春分前秋分後是其候也執刀端直不至重傷則
易成大生至一二年者可接其接枝亦翦其已生果二
年有旺气者過脈乃善凡腰接木之盈地者近跗一尺
細齒鋸之為枮又以利刀裁枮使光則不沁水遂從枮
之一旁裁開其皮㣲連其膜約一小寸先使翦下之枝
裁去兩旁而置口含之使熱連唾插掩紙封箬封麻縛
而以乾壤少潤復不宜灌又遮日暴俟成體乃可開也
匕頭接者木枝與根各斜截其半以人唾粘掩之以瓦
規土灌使少潤晴隂皆以噐覆之要須同气味相合如
芍藥與牡丹方可匕頭接也其寄枝者先裁其旁春分
交而紐接之俟活乃各裁其本木之枝其壓枝者春秋
壓其枝於地封之俟苞生根則斷半而移焉脫木者和
牛羊之滓包其鶴膝處先微傷其膚而縛之復以杖支
之隔年根生則斷而移焉善木者臘月側坎而探釘斷
其中根止畱四散生者覆而灌之則生子碩大也修木
者亦以秋冬裁痕向上則雨不食心盡其枯朽則不引
蛀其欲木直者視其不足處以刀劙其膚气行則傷痕
先滿而身直矣北人云以胡桃條接於桺木易活而速
實郎仁寶曰冬青樹上接梅則開洒墨梅桑上接楊梅
則不酸若生癩以甘草鍼之則无約法曰樹以皮行汁
斜斷相交則生用泥泥之或以銳皮連木者插所砍之
木心而泥封之倒插而生者析其皮而緒之也至於性
情所宜畏冷如橘畏熱如梨松宜乾檜宜濕茉莉喜日
薑苗畏日桑栁宜髠且用其肄間年歇枝多種分半而
摘其實可也南北髙下先後早晚各有其宜北蔓菁有
根南菁菜惟葉橘逾淮則為枳矣榛松子盛於遼陽龍
荔在閩粤茄子甘草在南有成樹者南詔梅李食於初
春梧桐子長大而撱既末臘之松子大於荔枝若夫鬱
養强熟京師百菜初春獻焉不可不知
插花法　折木花用火燔其折處花不易謝海棠花束
薄荷於折處梔子花折處槌碎之以鹽入噐中不用水
牡丹用蜜不用水梅花用煮肉汁去油俟冷養之插梅
每旦當刺以湯插芙蓉當以沸湯閉以葉少頃插蓮當
先花而後水插牡丹芍藥蜀葵萱草皆當燒枝虛舟子
曰花瓶中水燒瓦片投之不臭冬月濃灰汁入酒不凍
鮮肉凍汁插花耐久
枯樹活樹　木插肉桂而枯以甘草灌之復榮烏賊骨
釘之則翳狗膽解之復榮或曰鮭魚乾樹即墨魚海螵
蛸也或曰河豚骨或曰邵陽魚刺日西時樹陰即死一
云桂矴木上則茂矴木下則枯大榕樹以蘇木作釘釘
其根則死柚樹以一銖阿魏入其内則立乾蒲萄以甘
草鍼鍼之即死以肉桂屑布地草不生穴果樹以鐘乳
粉納之則實多味美納於老樹根皮則瘁者復茂人溺
蕁麻即萎豆汁澆鼠莽根即爛蕹汁滴野葛即死(暄曰/或云)
(凡樹離根三尺斧其皮納/已豆數粒則汁瀉而死)
迻木轉垜法　先一年斷木之四週曰轉垜若木大者
先三年每年輪開一方乃可迻種果木宜疎當以丈二
為距八月至正月皆可種之白下蒔人畜此待好事者
之價雖酷暑中可頃刻成花園也
伐木畱花皮者不裂　凡木筏至蕪揚者斬木必花其
皮不去皮則不定其性全去則易裂清流木皆如是若
在江西以上流近斬近用則全去其皮江楚兠子橦子
鬆久則從内壞出清流木堅久則從外爛入其浸水透
者二分而止久亦不裂
灌法　發萌時勿灌灌則葘翳灌亦宜晚凉之候其糞
及燖猪湯退雞鵝翎湯皆不宜親木跗必生蛀凡雞鵝
翎湯投以荔枝龍眼之核則翎腐當果實時灌之摘食
後灌之臘前通灌之糞必久宿雜以水澆花用塘中之
積水佳於新水以其水煖而壯故也凡花蔬宜日未出
時澆惟茉莉與莧菜甕菜喜日中澆(中通曰馬通和水/可催花早開幾日)
養花通理　養花木事當家人以消遣心為之故善不
更事者欲以急就心為之安得其理孔子曰吾不如老
圃修花盤幹者穴幹納巴豆則枝節柔軟可結花被麝
冲急用艾雄黄於上風燒之立解(盆内欲竹木小者以/溺浸大炭多年穿穴)
(種之則活/而不長)
草木好惡　牡丹得鐘乳粉而茂海棠得糟水而花鮮
牡丹花根下置术諸種顏色皆是腰金凡栽花根下置
白蘞末辟蟲穴中點硫黄殺蠧海棠花蕋用薄荷水浸
則開養石菖蒲無力而黄者根下宜鼠糞惟枇杷不宜
糞凡花紅者令白以硫黄燒烟熏盞葢花則白建蘭葉
喜人捋之水仙惡人捋之種果木宜望日前而月晦日
晚可種莧果熟人盜其一則鳥來啄之
治花木蟲　去果木之蠧蝎蛣􁇸者以杉木為鍼闗塞
其气則自亡或以硫黄末塞之或以焰硝硫作紙線絍
穴中焚之走其臭皆亡或坋百部納穴中亦能殺蟲或
治魚腥水灑蔬果等癩蟲自消海魚尤勝池魚蟲能飛
動者取江橘黐以膠焉或種蟻以食柑蟲或順風燒油
簍以驅松蟲或用桐油脚入糞澆菜果樹掛竹燈架去
青蟲桃樹蛀者煮猪首湯冷澆之樹有蠧孔孔邊彈竹
篾如蒲蟲聲蠧自出可悟啄木取蟲亦此理也林檎生
毛蟲埋蠶蛾於下或以洗魚水澆之西風雨能殺毛蟲
槐樹生蟲擂鼓於下則盡落芝麻柴掛樹上無蓑衣蟲
(中履曰坑中置甘草/蒜則種樹不生蟲)
製花耐久法　林洪曰十月後用竹刀取梅蕋將開者
蘸以蠟投尊缶中夏月以熱湯就盞泡之花即綻香可
愛張邦基木犀記曰搗女貞子汁拌巖桂半開者入磁
瓶中幕之至無花時宻室置盤其香裛裛藏可留久顧
元夢云花摘半含半放者三停茶葉一停花礶甖收之
一層茶一層花間投至滿紙箬縶固入鍋重湯煮之取
出待冷用紙封固裹置火上焙乾收用(中德曰羃盛樹/下擊木犀等花)
(收下石椎令匾築實於新瓶内用乾荷葉數層鋪之復/以枯竹片壓之乃汲井水浸之冬月五日一易水春秋)
(三日夏一日任意取用/收之如前經年不壞)
畱果法　韓彥直橘譜云金橘景祐中始至汴温成嗜
之藏金橘於菉豆中梨同蘿蔔收皆久凡梨蒂香櫞蒂
插萊菔上可畱佛手蒜罨其蒂蒂壞以蠟彌之風栗同
龍眼縣芡實同防風貯山查同麩炭貯橙橘同木瓜貯
皆不壞異物志曰香櫞浸汁浣苧勝似酸漿
草木通理　草木感東方春气而發梅獨先者酸為木
性得气之正晁逈客語曰釋謂火行為變化性如甘草
遇火則熱油麻入火成油則冷甘蔗蒸糖則熱揉水成
湯則冷蘭花午時發香荷花向午則歛蕨以猿啼盛發
芭蕉聞雷而長橘以尸榮而彫於北徙橊因骸茂而鬱
於東迻繁露曰蕪荑生於燕枳榛死於荆其地气然也
春分鐵烙梨枝而栽三月朔種枸杞四月硫掐茄根五
月斫桑枝不則來春不生因乎時也構汁可以團丹砂
狗骨皮汁可以粘雀雞腸菜汁可以粘蟬茯苓碎瓦薜
荔壓樹杞版受刀復合柿木畫皮生文世傳紫薇花畏
搔癢蓋其枝易動也納鹽落欖惡鹽也欖汁泥船隙如
漆入水益亁葢欖之膠也皂角樹以篾篐之以木砧篐
盡落皂角不實者鑿孔入鐵泥三斤封之鐵鍋煮皂莢
則爆落火釘畨蕉則茂梧桐砍皮則大藤芋畏指指即
落莧汁拌鼈肉隔夜即成小鼈不驗葢為其成鼈瘕也
蜜之忌葱生萊菔與地黄相反熟則無害凡人壯者少
食無傷如孟德啖野葛是也東坡曰桃杏花雙仁殺人
其花本五出六出必雙舊說草木花皆五出惟梔子與
雪花六出愚按水仙秦椒花仙茅花亦六出桃杏六出
雙仁殺人者失常故也木實之蠧者必不沙爛沙爛者
必不蠧而能浮不浮者亦殺人木望前迻植多實社日
杵根實大社酒澆根實繁元日火照名嫁果樹上元著
磚樹岐李繁斧槌樹實不落
應月而生之通理　朱草日生一葉半月即落謂蓂莢
此猶芋奶葄實應月生子也虛舟子曰梧桐遇閏益葉
藕過閏益節黄楊遇閏短謂之厄閏
藤刺之用　蔓草皆左旋葢體天左旋也陰而承陽也
藤能入筋象筋也有刺者辛而走竅夜合楊梅刺其葉
夜合辛而屬陰其性破血
木理實有文者　鸂鶒木半紫褐有蟹爪文半純黑如
烏􁁜烏樠木即􁁜也有虎斑木有夜明木有雞翅木花
櫚結癭猶楠鬭斑也枬橊謂癭癅也(張紘有枬/橊枕賦)櫚木後
訛為花梨綟木有側戾文紫榆花楸亦似紫檀海橉時
亦結癭桄榔如棕竹而大與㭨欏等皆可車鏇作器遼
東鞾皮木亦有斑鐵力木重海船作碇金剛木結實可
為念珠其小者貴無患木子黑曰鐵槵牛首人先取鉗
之曰銅槵所云畨菩提則車鏇桄檳子也金剛椒乃藤
子(藥華木子武當鬼見/愁子皆為念珠可觀)
金荆橊　金色木也文緻盤蹙隋煬時朱寛征南得此
木數十片作枕及案
相思木　即紅豆樹大者鋸版有花文其近皮數寸無
文也南京以作扇邊骨多年數圍者可為書案亦稱雞
翅木猶香樃之呼鸂鶒木也以紋似耳匠斜鋸之其花
較顯或以黄紫分稱
　
　
　
　
　
　
　物理小識卷九
欽定四庫全書
　物理小識卷十　　　　　明　方以智　撰
　　鳥獸類
鵝　以一歲再伏者為種三雌三雄雄宜少雌宜老八
月生卵可菢五六月生卵熱不堪菢則拔去其兩翅十
二翮以停之鵝母頭欲小口齕有小珠滿五者生卵多
滿三者為次鵝不食蟲諺曰鵝齋
鴨　宜六雌一雄春卵四月出者良端午不放栖只乾
食不與水則日日生卵禽惟鴨不能菢子養湖鴨者砌
土池置千卵而以粟火温其外時至則出或以稻伏養
者取其卵聽之而别雌雄畱其雌者然此小鴨賣與人
養多死彼自有藥解其火毒(中德曰髙雲客言琉球/雞飛上木而無鵝鴨)
雞　霜降時尾之者良母雞下卵時逐月内雜飼麻子
永不肯菢常生卵忌栁柴烟能損目有病灌以清油傳
瘟磨鐵漿染米與食水眼以白礬傅之養雞無雄取其
卵蘸童便就釜底染煤而育凡雞鵝鴨伏卵慮有擊聲
卵毈故雷震必以鐵置其巢埤雅曰伏卵忌磨鵝惡絞
車聲凡初生必饑之過三晝夜乃鷇之不則内閉烏骨
雞舌黑者骨黑則肉黑泰和低腳者補外紀墨是可國
有雞大於鵝吻上有鼻可伸縮如象馬挐莫大巴是黑
人國產雞皆黑老雄雞胸中有物如道人祼身跪而反
接雞首塗鸕鷀血即伏不能起雞生三日即能自食雞
伏二十日乃碎啄而出出三日乃能行卵留二三月即
伏不出矣少夫曰雞兩眼旁通可以治耳愚者少見術
家釘雞眼於柱少頃拔之無血雞走如故葢雞兩眼止
隔一膜也(中徳曰雞子開小竅去黄白入露水糊以油/紙日中晒之離地三四尺中履曰小雞為羣)
(雞踏欲死者急取水盆/覆之以筯敲其底自活)
鴿　糓食飼以硝水能取食漚之積其餘再飼易伏卵
凡病取古墻中螺朽殼并續隨子銀杏𢷬為丸狗糞中
米鴿食則死鴿交獨雌乘雄歲十二生(白蟻惡鴿/與竹雞聲)
雉　雉聞雷而雊常與蛇交其子在地遇雪則深入為
蛟蜃爾雅所列以色分之其飛髙不過丈故城以雉度
以文故士用為贄性毅故武士飾之然藏頭而不能藏
尾外紀既末臘之雉有重十五六斤者
翡翠　漢書越王獻武帝翠鳥五十雙即翡翠也顧玠
曰翡翠生於黎之茂林晴霽日始出愚見廣州七夕以
翠艇遊此鳥隨處有之廣南多也
鶴　鶴聞降真香則降其糞能化石有白者灰色者夜
以一足立而睡儲泳曰道士用活雄鳩血書符殺命助
靈以召鶴雀取紫降真香茶煮出油而焚之鶴即至移
門廣牘曰鶴脛脆易折折者截青竹三四寸手劈兩片
掘白頸蚯蚓數條鋪管中夾而縛定仍取數條與啖之
候飯頃即如故
孔雀　雜爼曰孔雀聞雷而孕今按孔雀出南海羣飛
數為偶雌者尾短無金碧雄者生三年有小尾五年成
大尾三四月後復凋自喜其尾雨不能髙飛人徃擒之
養久見人彩衣聞絃歌張翅而舞見人穿釘靴持雨傘
遂啄之煮食味似鵝解百藥毒有與蛇匹生者一曰都
䕶取尾者將刀急斷之彼若回顧金翠無彩矣其首血
能鴆人尾作帚可收氷片見墨莊漫録
鸛　鸛有長水石巢中養魚或曰取礬繞卵助燥術家
取之又能禹歩轉石覔蛇今按鸛巢無礬或礬地鸛取
之耳蔣八公曰鸛仰鳴晴俯鳴陰其巢髙下驗風
壓油鳥　葢州鳥名壓油肥則自投畨舶壓油皮骨僅
存投之水即活
雁　霜前白雁食稻飽飛不起易為人得李豫亨推篷
寤語曰雁肥而歸故借蘆以助風力塞北風髙則無事
此故投蘆於雁門關非避網也
燕　燕初銜泥必四堆横一草胸斑者胡燕不多呢喃
巢作小口胸赤者越燕好鳴其巢門向上舊說燕畏烟
火戊日不歸貞白曰胡燕作窠長能容二尺絹者令人
家富若窠北向尾屈白者是數百歲燕仙經謂肉芝食
之延年此不可信周益公見吉江蟄燕文崑山治橋土
中皆燕朱翼引郗鑒為兖州掘野鼠蟄燕食之
燕窩　王麟洲曰燕窩菜海燕所築銜之以飛倦則置
海面浮之久復銜飛吹泊山澳人乃得之陳懋仁曰金
絲燕育子時羣飛近沙啄蠶螺食蠶螺背有兩肋堅潔
而白食之可補虛損已勞痢故燕食之肉化而肋不化
并津液嘔出結為小窩附石上劉薦叔曰燕兩生雛者
不能還則冬蟄海邊有人云海生沙筋如石花菜之類
親見燕銜作窠麟洲無功其誤聽與姚有僕曰燕窩能
止小便數本草未載
制燕法　軒縣艾作人硃書鳳凰在此五幡一挂中棟
四挂前後架則燕不來巢或以蛇血書方勺曰畫上二
條曰驚燕燕見紙條則飛去(中履曰燕不巢椿/棟又燒烟即去)
鷓鴣　鷓鴣獨居一邱林有他雀來必鬭人以鷓鴣囮
誘鬭而取之鷓鴣一名鶐(音/述)多對啼南越志云其名自
號杜薄州一曰鈎輈格磔鶐肉解金毒中鶐毒以薑解
之以鶐食半夏也
鶡旦　十月毛落而寒號忍凍冬聚柏實食之又自食
其遺遺而復食故其矢為五靈脂此東壁所未詳者
火老鴉　山啄木鳥頭上有赤毛野人呼為火老鴉能
食火炭王元之詩云淮南啄木大如鴉頂似仙鶴堆丹
砂或見其􁇹火向家則必有災尋常間物自有異性豈
必劉郁所言富浪之食火雞而後訝之耶
白鷁　雌雄相視則孕雄鳴上風則孕古稱鵁鶄以目
交屬玉雎鳩類也然鹿湖人有見鵁鶄交者
亞既刺鳥　利未亞有鳥曰亞既刺乃百鳥之王夀最
長生子令視日不瞬者乃畱之受人之德亦報人
養鸕鷀法　鸕鷀六月畏寒養之者以絮裹之餵以胡
椒秋冬乃放之入水取魚其菢子在夏强者能啄大魚
之睛隨其浮游而數鸕鷀制之以上
能言鳥　鸚鵡秦吉了倒挂鳥鳳一類也鸚小有五色
吉了大惡烟倒挂鳥食香烟而復吐之能言者聲似耳
孫愐韻哵哵即鸜鵒俗呼八哥白露日取而閉甕中竟
夕屆天中小修其舌如是者三妙解人語晉司空桓豁
鎮荆州有此鳥聽琵琶學座客言多肖雝鼻者納頭甕
中遂爾酷似
牛　耕牛眼去角近眼欲大眼中有白脈貫瞳頸稍長
大後腳股濶並快毛欲短宻疎長則不耐寒齒牙欲白
耳角欲近角欲得細身欲得粗尾稍長大無帶抱喉及
臨耳者並吉俗呼旋謂之箭四箭六箭相對者佳面短
毛赤登尾稍亂毛轉並主命夭凡母牛毛白乳紅孳子
多乳疎黑無子謂之飄沙其生子時子卧面相向吉相
背子疎一夜便糞三次一年生一子一夜一次三年生
一子寗戚相牛經禇榮陽法皆後作也酉陽云毛少骨
多有力溺射箭者良牛也眼下旋毛曰淚滴齒齦有緣
招官災兩角間有亂毛妨主耳後旋毛招盜賊牛畏熱
又畏寒草雜豆飼肥潤耳溼冬以牛衣則無病也草脹
以醋灌之硝亦可或從後探去其毒若㵼痢煎敗毒散
或解毒湯飲之吉水瀟瀧之水南水北其牛不穿鼻而
耕金谿之逺都亦然土人相傳羅隠授記則附會也牛
生有重踶三日内割其外皮則後來行不畏石生四齒
時教以耒耜視其角根細則老矣漳州云牛為雷擊死
者其皮鞔鼔海舶用之見龍雲起則擂之龍則不近山
西黄牛大於水牛一牛牽一乘大車水牛胎十二月而
生黄牛胎十月馬初生人以青布拭之即能行子牛生
其母自舐之即能行牛無空胎一年一生
羊　臘月孳者良牡羔三日即綸絲結痿其外腎以草
雜糯豆則易肥春夏早放早收收遲遇午熱汗出有龍
塵入膚即生疥癩秋冬遲放若食早露水草口生瘡又
鼻生膿或腹瀉則表減而墳首也棧宜髙乾久在泥中
則生繭踶作癩羊好鹽鹽啖之則綿毛四月翦之不熱
八月再翦之令長氄過冬凡疥癩炒蕎麥子為黑灰和
白礬硫黄末油調先刮癩而擦之愈羊夾踶火燔鐵箆
而熬羖羊脂勻土烙之勿令入水次日即愈羊為火畜
功主青盲北羊為勝埤雅曰羊性前逆王延德髙昌行
記羊尾重三斤大尾羊即麢羊細毛薄皮西畨以作紙
杭州以作燈王麟洲曰黑羊皮能療杖瘡閩中盛產羊
獨汀不產羊羊食仙茅舉體皆脂外紀際刺產異羊羢
細無比雨中衣之略不沾濡
種羊法　吳萊有西域種羊皮畫褥歌劉郁出使西域
記言以羊臍種聞雷生臍驚以木聲臍乃斷至秋可食
臍内復有種名瓏種羊北户録亦言大秦有地生羊臍
與地連但走馬擊鼔以驚絶之吳策淵穎集言以脛骨
種可信物理猶今以火灰伏鴨卵飯合稗暴掩土而種
蟲飼雞也東山紀言有四角六角九尾羊麢羊即山海
經之羬費信星槎勝覽云阿丹國羚羊自胸生尾垂九
塊名九尾羊即挂樹蹙節之麢羊也有遺瞿稼軒年伯
者如指大有十六節耳就之有聲
豕　相傳畱長儒相彘法短項無柔毛者良一廂有三
牙者難留稚豚不長搗麻子二升鹽半之煮和糠飼之
立肥豕必豶牢止宜二三育多則胎殰矣熱病斷其尾
尖刺其耳血流啖生萊菔朴硝驅浴於水愈疥癩用豆
油滓百草霜擦之復飼百草霜愈遼東白蹢為奇廣則
大抵花白
馬　馬援鑄銅馬式李伯樂馬經黄直馬法皆後作也
三十二相訣曰眼似垂鈴鮮紫色滿空凸出不驚然白
縷貫瞳行五百斑如撒豆不同看面顱倒擊如鎌背鼻
如金盞可藏拳口又須深牙齒逺舌如垂劍色如蓮口
無黑靨須長命脣如垂箱葢一般食槽寛濶腮無肉咽
要平分筋要闌耳如楊葉刀批竹燕骨髙兮髀不堅入
肉分弓彎左右龍㑹髙兮上古傳項長如鳳須彎曲鬃
毛茸細要如綿鬐長膊濶槍風小臆髙胸濶脚前寛膝
要髙兮圓似掬骨細筋粗節要攢踶要圓實須卓立身
中充濶要平安筋骨彎弓須𦂳宻排安肉厚穏金鞍三
峰壓壓湏藏骨卧如猿落重如山鵝鼻曲直須停穏尾
似流星散不連膏筋大小須勻壯下節攢筋𦂳一錢羊
髭有距如雞距能急奔走日行千其旋毛訣曰頂旋號
騰蛇不利長當知後旋曰䘮門前膁曰挾屍黑色耳全
白從來號孝頭的盧如入口有福亦須休背旋鞍貼下
駝屍之說真眼下毛生旋遥看是淚痕檐耳駝鬃項雖
然毛病殊若然兼抱尾有實不如無董逌曰漢武見汗
血馬血從前膊小孔中出今畫汗血出於革毛張戡作
畨馬缺耳裂鼻葢謂鼻不裂則氣盛衝肺耳不缺則風
摶不聞音也韓幹攷時日面方位然後定形骨毛色豈
無謂乎凡馬胎十二月而生其夀約三十年畏暑不畏
寒棧中以□豆雜貫衆秣之病宜洗澡不宜日曬駒生
時以亁土塵遍染其體而揉捻之能馴而不蹄嚙以銀
簪分界其鬃則兩開韓鄂云係猴則馬不疥元志曰每
月上寅以鹽啖之則馬無病凡驢以鳴聲數多者强耳
似翦踶似鍾尾似刷一連三滚者有力也忽里謨斯國
有福禄似驢而花文即儀禮所謂閭也騾耐走不多病
病則難治生騾同馬法段成式曰驘不孳乳愚者按阨
入多國騾能傳種說文騾驢父馬母駃騠馬父驢母馲
􁖩驢父牛母漢匈奴傳所謂奇畜也凡馬騾皆畏騎者
足夾之當胸箕心之傍搥之則彼痛颭養驢馬者令後
足低於前足使其箕心漸大亦一法也箕心大者力足
自不踹邊撲路凡眼泡上有小窩窩有直筋横筋則强
凡生跛而醫愈者其足之筋必起小珠如豆大以此為
驗老馬食地黄為駒食鼠糞腹脹食雞糞生骨眼飲猿
溺辟瘟其嚙人者以殭蠶塗其喙馬尾後抽轡破者以
蛇蛻燒灰香油調敷或乾摻之破脊以臭溝泥塗之愈
馬駒生布灰作圏駒止圏中謂之新灰拘駒驢馬駒隨
母則知月中月末月初生者在母前月後生者在母後
萬畢曰螢火裹皮置土中馬見之鳴叫不敢行贊寧說
海馬骨在地則馬不肯行吳人呼疾速為飛風唐制風
印右髆飛印左髆正監尚乘局尾側印三花
犬　焚艾烟熏其鼻長則捕鼠食竹茹則啞食木鼈則
死廬山紀事曰以苧麻烏頭和豚肉使狗食之則瘖雜
五行志曰白犬虎文畜之至萬石黑犬白耳主富貴黑
犬白前兩足宜子孫白犬黄頭黄犬白尾或白前兩足
皆吉𤨏碎録曰黑犬能辟伏屍舌青斑者識盜賊無故
掘坑者有災獵犬瘦而長爾雅所謂長喙獫短喙猲獢
也大者曰獒今西洋多有來者狗生七日乃開眼能行
諺曰春臭夏蠅秋靈冬蠢小犬吠不止滴香油鼻中沈
周雜記云狗肝色如泥土臭味亦然故人夜行土上則
肝气動葢相感也孟詵曰狗膽和通草桂為丸服令人
隠形魏志華佗以狗膽治劉勳女膝瘡出蟲若蛇故人
傳曰白赤犬膽為能辟邪晉元永昌二年訛言蟲病得
白犬膽可救是也楮記室曰至治元年玉案山產小赤
犬羣吠遍野諳厄利亞犬猛一犬可殺一虎遇獅亦不
避也哥而西加產犬能戰一犬可當一騎(暄曰犬以溺/記路回嗅而)
(知/之)
猫　旦暮目睛圓午歛如綫鼻端常冷夏至一日煖病
則磨烏藥灌之生蚤𢷬桃葉觸之黑色者於暗中逆捋
其尾則火見獅子猫灸猪肝與食令毛耏潤凡猫口腭
有浪九浪者能捕鼠提其耳而四足攢者良以長則懶
也亦捕蛙及魚猫若銜物吹耳即放其自畨來者有金
眼銀眼有一金一銀者食薄荷則醉一產一子則棄之
一產三四皆雄皆雌不可畜香山隩客有小狗如猴能
捕鼠即䝉頌也本草以䝉頌為蛇非猫食甘草則死乳
子時子病乳少及為屬虎者見皆食其子小猫叫不止
末陳皮塗鼻上凡狗秋生者佳猫春生者佳雌無雄則
求種於牛麯左藏一曰荒年雌猫求雄不得則以斗盛
猫禱於竈前牛糞堆撲三下則胎徃不信今果然(暄曰/於叫)
(春時按水中/三度即胎)
狼　狼多籍草草穢亂曰狼籍狼腸直故邊塞以狼矢
為烟鳴則後竅皆沸狼畏圓人解帶作圏狼輙去淮南
曰狼皮在户羊不敢出羅願曰狗是豺之舅見狗則跪
亦各有所制也
制獅法　束晢發䝉記獅子畏鈎㦸外紀言利未亞多
獅畏雄雞車輪之聲
制獺法　張鷟曰逋川界内養獺挿雉尾於獺穴前獺
即不敢出獺肝十二葉應月其皮不著塵垢故貴之
犀　似牛而踶腳似象爾雅云兕似牛犀似豕葢有大
小也水犀皮有珠甲山犀無之其㹀曰沙犀即兕也毛
犀即氂牛昨夢録曰西夏竹牛角長可偽犀曹昭曰無
粟紋愚按即今所謂交趾大角多黄者也東壁謂郭璞
犀三角一在鼻者為訛傳今按實有鼻角所謂胡帽角
即鼻端骨也甚小全黄而鬉眼甚奘入藥不用止貴黑
尖互詳器用
象　吳華視聽抄言鄭文振云象畏烟人以長竿接炬
禦之目惡蠅蚋有日色則不出南方以木鞋置錐覆草
而穽之西海河渚有悉唐水如膏色黑惟牛角盛之不
漏人塗於樹象拂之則不去崑崙奴塗身則乘象而歸
梁翔法師云西域呼象為伽那浮水俯仰合交孕子五
歲乃生鼻肉甚脆鼻端有似爪形者得之可以拾針力
勝磁石其牙以鹽煮之自耎能制恠周禮貫榆是也雲
南人家養象負重潮州象牙小而紅馬挐莫大巴國象
至大其牙有重二百斤者田世臣言象膽有三其二膽
在足其一不在足徐鉉張萱之說可以合徴
虎　虎畏尖不越籬虎畏日與梟同畏火愛毛也不棲
髙林畏枝上雀糞爛其毛也離山必一吼啞魯有飛虎
長尾奮翅虎來其氣不可當蟲鳥皆伏也虎盜犬彘去
急舂空碓數十聲有以磚塞竈門者有以木覆篩掩碓
口虎即齒酸得犬彘不能食今野人有怒傌奪虎气者
虎置銜物而去葢虎饑則難犯飽則易制行人張葢而
虎不犯者葢虎疑也又有設襁膠布制虎法(中悳曰屈/木而藏械)
(發之曰襁膠布虎踏則躁而困樵暄曰虎聞人呵喝聲/則伏匿不動守虎侍張及深山  採行旅過者恒用此)
(法其食物也依月食/首尾中餘以柴掩之)
猿狖　猿能以手相接縋厓而下有長尾其臂通與猴
異其云蜼即狖(音/又)也狖即猶也蜼今音誄仰鼻長尾雨
則縣於樹而以尾塞鼻葢一類而分者暖姝由筆曰南
豐有小猿如拳愚在良籌砦見之查與亝言粤東見石
猿如拳舊言猴小猿大不可執也猿有鬚前二足長猴
無鬚前二足與後二足齊
槖駝　燉煌西渡流沙雖無水時時有伏流駝知水脈
則不行以足踣地必得泉其曰明駝者以卧地腹不帖
地也塞外有熱風甚毒駞知之則以口入沙拘夷國去
燉煌三萬里其國有駱駝溺金銀鐵器盛之皆漏惟瓠
葉盛之不漏最化物
風生獸　抱朴子曰風母似貂青色生南海之火林中
鐵鎚其首乃死其口向風即活十洲云以石菖蒲根塞
鼻乃死一名平猴柯古所云狤􁘃即風生獸也范成大
曰風貍如黄猿食蜘蛛拳曲如蝟遇風則飛行空中其
溺及乳醫大風疾效(物類志作猦如獺髓水中生火噴/酒即滅物類志作􁀙淮南子蝔知)
(雨至物類志/作􁀙皆訛)
兔　物類志曰兔營穴必背邱相通若以馬韉有潤汗
者塞口須臾自出可伺而取之虛舟子曰深山焚月經
帕則兔至後山談叢曰中秋無月則兔不孕蚌不胎蕎
麥不實世兔皆雌惟月兔雄故望月而孕後山謂月中
真有兔乎陰類相感乃其理耳木蘭詩有雄雌兔二語
可瞭然矣兔吐子籠月下則失主物簿云兔環轉腦隠
形其臆異乎宋久夫曰兔有畜者牝牡合十八日即育
跳兔　沈括所言塞外跳兔蹷鼠即蛩蛩距虛也金幼
孜北征記言跳兔身兔足鼠前短後長行則跳躍尾長
鼠古諺云鼠中有王凡鼠食亡人目睛則為王劉敬叔
亦云釋道安親至鼠王國鼠大如狗其曰鼠母長三尺
馬踶牛尾如猴有乳此乃異物志之嬾媍獸也貞白載
鼠王大如牛蘇頌以鼴出滄州及胡如牛金樓子云晉
寜大鼠謂之偃牛晉書言宣城出隠鼠如牛驢踶梁書
言倭有山鼠如牛其殆爾雅之鼴山海經倚帝山之獸
乎交趾出飛紅鼠背腹深紅惟肉翼淺黑多伏紅蕉捕
者獲一必得二南中皆佩以為媚藥智按嵇段諸公或
言此為紅蝙蝠或曰紅蝶皆在紅蕉上即一物也范成
大曰粤西香鼠小如指石鼠叀食山豆根(中德曰鼠春/夏生子三月)
(則三鼠四月則/四五月則五)
制鼠法　五行書曰亭部地上土塗屋角鼠不食蠶塗
倉鼠不食榖七夕籠九鼠重土深築之或以荷葉梗牛
蒡子塞穴鼠去道書言寅辰日塞其祝厭乎墨子取黑
犬血塗蟹三月三夜半燒之羣鼠畢集廣義又云黑狗
血和蟹燒諸鼠悉去必有一訛虛舟子曰焚黄鼠糞鼠
畢來儲泳言狼糞黑犬皮與藥燒可引鼠又曰燒鱟而
鼠來(中德曰取大雄鼠割其勢放之滿屋自咬鼠死又/養一松鼠彼亦不容羣鼠中通曰桃頭椿皮絲瓜)
(藤棟青葉等分乾末入信一錢燒之鼠自去中履曰用/安息蟹黄松鼠等分為末於夜静時焚燒之其鼠若來)
(不得打殺以物盛/放土中不復還矣)
麒麟異獸王　阮霧靈曰辟邪天禄葢天鹿也南陽宗
資墓前石天禄有鱗殆即麒麟乎馬觀曰阿丹國產麒
麟前足髙九尺餘後足六尺餘項長頭昂虛舟子曰牛
感龍而生麟外紀印弟亞有獸如牛而大如象少低全
身皮甲如鯊皮銃箭不入其骨肉皮角牙踶糞俱藥也
名為罷達葢麟之類乎罷達喜殺象與馬居水中可數
十日印弟亞即五印度也又有獨角獸能人語解蛇毒
葢角端也或以為白澤贊寧亦曰銀州出獨步獸如獅
身黄一角有意气麒麟角端仁獸也又有教獸亦仁獸
也形如狐赤白色尾大有君臣父子之别見獸必教之
曉號峰上
鹿麋　山鹿陽澤麋陰惟牡有角鹿黄而斑麋色青黑
肉踶下有二竅為夜目其角丫少淮南曰孕女見麋而
子四目也鹿喜食龜與九種草又喜食紙居則環角外
向卧則口朝尾閭以通督脈其曰鹿戴玉而角斑謂其
六十年懐璚於角下也故淡寮稱斑龍焉存中言骨易
長無如鹿角則茸不如角力矣其云陽角補隂陰角補
陽而東坡又言鹿補陽麋補隂當何從乎(中通曰新殺/鹿血新梭布)
(兠之不染中履曰麀鹿濯濯好浴浮/水故亦食萍本草不必笑陸佃也)
茶首　宛委餘編曰茶首音蔡茂神鹿兩頭出永昌郡
其矢可敷瘡毒按博物志作荼􁁉機一作蔡余義本草
作蔡苜機聲形互訛耳洱記曰兩頭者似也土人呼為
義希取其糞也雜爼引為邪希
豪猪　向謂脊有箭今見田夫守芋而得之彼觸之即
放箭再觸之三觸之而彼气竭矣遂圍擊之芋味麻人
惟彼食之他獸不食也虎亦畏其刺
香貍　香貍外腎􁁉類也即䝉化府之香髦其陰則一
而囊有四子利未亞有貍似麝臍後有肉囊香滿其中
即病向石上剔出之始安香如蘇合油而黑其貴次於
龍涎
龍蝨　漳州人傳中秋前三日海口飛墮龍蝨餘日絶
無食之除面䵟活血少隨老父福寧見之後在姚有僕
署中云自濠鏡來則它處亦出此何漳獨異也葢是甲
虫大如指頂甲下有翅熏乾油潤去甲翅啖似火魚之
變味漳之異此亦猶廣之食河䖝殆他處不取耳
　
　
　
　物理小識卷十
欽定四庫全書
　物理小識卷十一　　　　明　方以智　撰
　　鳥獸類
龜　龜藏六而運任脈其息以耳雌雄尾接或與蛇交
春夏出蟄脫甲秋冬藏穴導引故藥取敗版以養陰云
其上甲中直三圍十二外圍二十四中之文曰千里其
首横文苐一級接於千里者龜王也元龜貴大而張世
南云神龜老如錢遊於蓮葉以油管噀而取之夫神龜
猶畏香油耶香油抹眼入水不沈其溺善入取之者以
沙缽盛之復以一缽葢其上而縛定之㣲開一孔進烟
外用水缸覆之内以樟木燒烟其溺即出蘄州龜小而
長綠毛或剔甲𢷬韭以封之一再封剔綠毛自生(中通/曰以)
(尋常龜用生薑汁塗背上待乾又用汚泥塗之如此數/次即生毛  暄曰或云荆有綠龜細紋如毛腹骨中斷)
(前後揑之則合别/一種臭者可烹食)
蟹　山谷曰寒蒲束縛十六輩謂對蟹也旁行郭索故
曰螃蟹入海輸芒未嘗騐之執稻隊行則果然矣取者
以燈炤捕之兩頭銳曰白蟹本草曰蟳即蝤蛑八月能
與虎鬭小曰蟛螖即爾雅之螖蠌非蔡謨所食之蟛蜞
也至小曰沙狗不可食然今皆酢而食之食鱓中毒食
蟹即解化漆為水亦可醒膠郭憲言善苑國有百足蟹
殼可熬膠外紀言大蟹長丈餘螯斷人頭其殼如屋(張/宅)
(人曰漳泉海蟹横尖曰蜨大而圓曰蟳圓如盆而正赤/者夜有光性緩小蟹如錢八九十月來山東海皆有之)
鰐　南海記曰鰐生子百數為鰐者十二餘或為黿為
鼈虛舟子曰鰐頭似虎能上岸行殺鰐而縣其首其齒
自生鰐畏黄蠟取珠者以蠟裹體述異記曰魚虎化鮫
薦叔曰鯊魚化鰐蛟不成龍亦化為鰐東坡言潛蛟制
渇虎外紀瓦刺而多亦鰐類也(瓦刺而多有足登陸食/人畜吐涎以滑物而啖)
(之但行甚遲口用上頦動冬月不食物見人逺則哭近/則噬通身鱗甲惟腹有耎處仁魚以此制之此鰐亦畏)
(乙茍/滿鼠)
白小　有數種南通州以白小疊成如片長寸者皆為
銀魚北方寶坻大數寸近海者為龍頭魚一名水晶魚
入湯惟剩一脊觜長者名鍼魚龍泉蘇魚長二三寸乃
鰷魚也廣之恩州出鵝毛脡葢鱊鯞魚也桐城麥魚亦
鵝毛脡也
章花魚　章花魚有大者其諸足長尺餘能上岸縛豕
而下水
鬭魚　大如指長二三寸花身紅尾善鬭人家盎畜之
呼丁斑魚張世南云三山溪產小魚里中豢之角勝為
戲
四足魚　魶魚有足緣木音如兒啼周益公記宜興洞
有四足鮎張舜民記黄州四足鮎全義之西南盤龍山
乳洞有金沙龍盤魚皆四足脩尾丹腹狀若守宫泰和
鄉有四足如螭有時上岸見人則入水不傷人鱉無裙
而尾長亦謂之魶(游子六曰閩髙山源有黑魚如指大/其鱗即皮四足可調粥治小兒疳)
魚獸　陸璣蟲魚疏曰象弭魚服此海中魚獸似猪皮
斑腹青可為弓鞬歩义海將潮天將雨其毛皆起潮還
天晴毛復如故周益公言周麟之使北塞糟牛魚歸牛
魚皮應風潮(中履曰陸璣字元恪非士衡/監本爾雅及時珍皆誤作機)
白鮝　䱒石首也出寧波健跳者上爵溪者次白下鮮
者氷畱以來謂之黄魚
鯪　閩人取石鯪鋪歴頭石鎮之鯪即伏而易取
鮎　鮎食魚而喜竹池宜沈大竹數尺通節掩而取鮎
大者曰㕦
畜魚　沙池宜鯔魚土池宜鯖鰱鱸鯉之類有飛魚者
善出水宐畜之辟獺而魚不淰下霧則鯉魭皆飛有鱉
則魚不去故鱉曰神守池欲淺而向陽環洲使游中一
區深積磣過冬最忌桐油茶餅橄欖芫花雞糞若池穢
致浮喁者碎芭蕉葉於池自止藥毒者宜新水新水發
又有魚貫之患宜開竇而編竹洩之白青魚食草而食
青魚之穢者細頭鰱金絲鱮大頭鱅也必宜並畜三月
至八月必採稚草飼之其黑青魚則食螺螄亦併畜之
凡初秧宜小池飼以細米粉或風颺水面令其食盡日
可二次俟五六寸可入大池一年一尺次年二尺陶朱
曰二月上旬庚養鯉易長又取道中棄胞盆覆之埋池
四角魚永不失鱤魚烏魚大鮎皆食魚不可畜烏魚埋
土數月得水復活墨子曰端午取鯉魚子塗席上陰乾
六旬取置水中糞箕覆之南海諸郡八九月采魚子著
草縣於竈烟上至二月雷發時以草浸池塘旬日出如
科斗謂之䱊䲑後山曰魚隨陽春夏浮而遡流秋冬沒
而順流智按冬寒則蟠泥成窩衆魚聚伏不動當冬不
食
養金魚法　物理所曰金魚三尾五尾者跌子時大蝦
葢之無蝦則尾如常魚岳珂桯史曰金鯽為上鯉次之
有三尾九尾白中朱者取闤渠小紅蟲飼凡百日皆變
初白如銀次漸黄久則金矣單尾大者鯉也海淀養數
千頭皆長三尺養金魚缸擦生芋注水苔生而水易浮
魚瘦生白點者名虱投楓樹皮則愈(中通曰或用新磚/入糞桶中浸一日)
(取出令乾投水中中履曰魚本有五色吉州有一身具/五色者名手巾魚  暄曰建陽銅山古井有五色魚長)
(四寸如龍尾𥪡四爪旱/以祈雨置河中自歸井)
河肫　河肫愛五色縷人因以取之諺云鯸鮧三月大
四月小善怒其肝血毒然以橄欖蘆筍煮者亦可食東
齋錄曰梅聖俞於范希文席上賦河肫有楊花荻芽之
句葢河肫食栁絮而肥南人與荻芽為膾而食之
龍蝦　龍蝦尾吐紅子色奪橊花有長二尺者人家淘
空其殼如船燈挂佛前海南有蝦子􁀙
海粉母　吐海粉者曰海粉母色綠如荷包飲從此入
溲從此出今之海粉即所溲也(子六曰如墨魚形大三/四寸冬養之家春種之)
(海邊田内或曰插竹枝/田中其母上竹枝吐出)
寄生　劍蚌腹有小蟹任昉述異記謂之筯又有寄生
蛤螺又有蝞生南海如蝦寄生龜殼食之益人顔色即
𤨏蛣海鏡之類也人以火廹之出則蟹大如黄豆而頭
足俱備大沙魚本胎生也其小魚常出入其腹中又有
魚寄生枯螺中載之以行形似蝦有四足兩螯
淡水龍　其形似蛇洋船用之置鹽水中則水自淡至
若鹽龍則蕭注破南蠻所得養之盤中其鱗生鹽食之
益陽者也
禦龍　桃花浪黑雲起知為龍則焚鱟殼等諸臭物却
之或洒青礬尖浪起洒犬血劉薦叔曰海舵師知龍起
但雷金鼓知颶在二月後四月前故四月後開洋洪芻
恠洋記亦言鉦鼓弓矢叫譟卻龍事魚龍畏鐵鐵辛害
目故橋堤鑄鐵牛鐵蜈武功章秋治水以鐵柱貫釜塞
水源遂成平陸南昌沙地故以鐵樹鐵鎖填之
龍骨　華陽國志中江縣東二里三嵎山六屈三起出
龍骨民掘取之馬總唐年補録曰咸通末孔威刺舒州
進龍骨一具云桐城縣善政鄉有胡舉者言青龍鬭死
於庭中時四月尚有繭箔在庭忽雲雷暴起雲中聞擊
聲血如雨洒繭箔上血不汚箔漸旋結聚可拾置掌上
須臾令人冷痛入骨龍既死剖之喉有大瘡凡長十餘
丈身尾相半尾本褊薄鱗鬛皆魚惟有鬚長二丈其足
有赤膜翳之宇文懋昭金志言冷水死二龍熈州野濼
見龍三日爪托一嬰兒安巴堅見黑龍射之景煥曰孟
蜀時什邡井中火龍出是龍亦常見之物無恠古有豢
龍氏其吉弔脂紫稍花則龍之精也言從海漂木上取
之龍拔大木沈蟠故也南野閒居録言丁謂有龍精石
贊寧曰龍漦得烟煤不㪚劉昌曰成化中得龍卵其堅
如石按外紀孛露鳥名厄馬卵可作杯今畨舶所市龍
卵即此物也
蛟筍　雉與斑蛇交入土為蛟蜃閩人謂之蛟筍望地
气而知之掘而食之猶雷州人掘雷子而食之也雷子
即蛟筍類頭似烏咮得火土之气而生
海族把勒亞　此魚長數十丈首有二大孔噴水上出
遇舶則昂首注水舶中亟以盛酒鉅木甖投之連吞數
甖則俯首而逝淺處得之熬油可數千斤又有劍魚觜
長丈許有齬刻如鋸能與把勒亞魚戰而勝又有二手
二足之海魔舶最畏之其大如島者所謂鰲身映天黑
也
斯得白　長二十五丈性最良善能保䕶人或漁人為
惡魚所困此魚輙為漁人解圍又有仁魚嘗負小兒登
岸
薄里波　色能隨物而變附土如土色附石如石色
落斯馬　長四丈許足短居海底罕出水面皮甚堅用
力刺之不可入額有二角如鈎寐時則角掛石盡一日
不醒
飛魚白角魚　飛魚尺許能掠水面而飛白角兒魚善
窺飛魚之影伺其所向先至其所開口待啖恒相追數
十里州人以雞羽或白練飄揚水面上著利鉤而白角
兒吞之便為人獲余𢋫之師曰雞魚有肉翅能飛
海馬　其牙堅白而瑩淨文理細如絲髮可為念珠等
物又有海女亦魚也骨心可為念珠陶貞白曰海馬蝦
類催產壯陽此又一種
蠐螬　蠐螬以背行快於足好向東
蜘蛛　蜘蛛置甕食以膏百日燃以塗布則雨不濡花
者最毒八足止如四足其絲最毒能爛物相傳南太學
諸堂無蜘蛛
蛤蚧　蛤蚧為人得即自嚙其尾以月首上寅可撿以
是日交也年老者鳴十餘聲丹養守宫即此(中惪曰塗/臍無子則)
(冷可/知)
􁗷􁖈　􁆱神之􁗷􁖈即青蚨也又名􁀙蠋異物志云如
蟬而長子如蠶得其子則母飛來就之贊寧曰狀如蟇
色青蹼然善登木南人月夜捕之以牝牡血塗錢用牝
畱牡則錢自歸若牡就索則不能歸矣李恂則言雌雄
不捨能秘精劉恂言龎降在欖木上如蟬可為媚藥姚
有僕在南海訊濠鏡云不能如淮南註但塗物相就耳
馬蟥　馬蟥燒之成灰碗覆於地過露一夜則灰中蝡
蝡矣傷寒用水蛭逐水誤吞則渇可以盂水引之或服
土而下之有鐵綫蟥其觜方者尤狠對口癰取以向癰
彼即吸取癰血飽則自墮而癰亦愈凡刺人血不可拔
惟重力拍之則彼自退墜耳
蛇　北方介與蛇俱蟠必向壬有草木水土四種有紅
者金翠者劉郁云訖立兒地蛇皆四跗口吐紫艷青蛙
蛇最毒怒時毒在頭尾桑柴燒蛇則見其足四足蛇則
木僕茍印千歲蝮也淮南曰神蛇自斷其身而自相續
隋煬遣人嶺南求得此蛇長三尺色錦似金熟視微黑
解食肉而不毒人觸之怒則自斷若刀截怒定相就如
故蛇死目閉蘄蛇目開生舒州界一開一閉今在興國
尾如指甲
蚺蛇　顧􁥙曰環黎產山馬與蚺蛇山馬似鹿而蚺蛇
吞之馬角甚大而蛇毒一呵角自解脫人遇之者執指
大蛇皮以水一揮即止段公路曰蚺蛇牙長六七寸辟
不祥一枚直牛數頭蚺長十餘丈柯古曰以婦衣投之
則蟠而不起劉恂曰普安州有養蚺蛇户嘗以木柺翻
視之取膽而釋蛇令去
制蛇　雄精辟蛇唾蛇口則伏唾蛇身亦爛蛇畏鵝鶴
聲惡燒羊角薑黄气多栽海芋白芷急性子蛇亦不近
其蛻催生以塞耳治瘧物性志曰蛇甚飽則蛻冬含土
蟄春吐為蛇黄惟烏蛇不齧物
蠬蜂　蠬蜂生南海陽春附橄欖樹雖有首足與木葉
無異鳴則自呼取者候樹葉凋而得之志曰土人藏於
笥篋中以聲之清濁卜禍福或云遇蠱毒必鳴今陽春
縣屬肇慶府
蚌蛤　聞雷則㾭見月則吐西施舌蛤蜊江瑤柱以胡
粉塗唇安月下則肥泥淀種蟶者當望時取之糟吐土
蛭之油亦忌晦日開壜服丹石者忌食蛤蜊林見素曰
蟶小者名空豸似蟶殼薄實非一種
蚶田　江盈科曰四明蚶田土人磨蚶末調糞桶鹻成
水洒田中一點為一蚶期至收之如收穀嶺南有乳田
用米粉洒田中久之粉皆成形如蠶蛹及期收之𢷬以
為粉然則西域種羊皆此類乎(張宅人言漳泉蟶蚶類/皆不能行伸出飲水而)
(已自生自長/即謂之種)
蠶法　開簇時近上向陽者佳雄繭尖細𦂳小雌者圓
幔厚大日數足蛾自出而配之用厚紙收其子為連午
日以菖艾操水浴連鄭𤣥曰蠶為龍精月及大火則浴
其種是也臘八日以雪水浴之除夕以馬齒莧桃符木
查水煎元日曉浴之則盛生蟻時宜火煖其室以蓐紙
細切稚桑葉布之旦夕飼多頓者先老計二十五日老
一簿得絲二十五兩日多絲減若月餘則十餘兩耳二
眠時宜温寒必加火此後晴明宜通風日大眠後天气
熱室宜清凉亦勿使濕气上蒸凡飼葉宜薄散經雨露
濕葉須風戾之以飼十分眠乃住食十分起齊乃投食
向黄時見黄光即住分擡之時去其燠沙若值熏即多
黑死食冷露葉必成白殭食舊乾葉則腹結頭大肥瘠
倉卒開門暗風中者必多紅殭蠅叮蠶則生肚蟲凡初
飼一晝夜可四十九頓或三十六頓次日三十頓頭眠
飼法一晝夜可六頓次日漸加葉停眠時一晝夜可四
頓大眠齊起一晝夜可三頓次日加葉至七八頓午後
天晴取預磨菉豆粉與切下葉和勻既可省葉又解蠶
毒仍得絲多易繰堅靱有色其柘葉蠶先繭以冷水繰
之絲作琴瑟清響埤雅曰蠶與馬同气故周禮禁原蠶
老上簿不可驚驚則不成繭偶入男子履成繭入女則
否矣蠶生子曰駒與母同老無先後蠶種畏蒸炷杉木
灰層層收之佳蠶聞鼓聲則伏而不起亦畏雷也蠶三
化先孕後交不交者亦子後生而無眉目易傷收亦薄
上繭時以物置其旁即象其物交州記桑蠶一年八熟
三都賦所謂八蠶之綿吳下養蠶畏見生人親戚皆不
來徃謂之歇蠶而延平養家不忌也(暄曰本處養者一/切無禁而蠶亦盛)
(熟/)
樟蟲　樟蟲入醋死引腹中筋長丈餘閩人用緣蒲葵
楓蠶之絲亦靱可作大釣緡凡樹蟲如蠶者皆有絲成
繭成蛾熏紙甲皆厚
驢龍　驢龍者驢腹中蚘也方體方目有足可以小使
與皐厭黑兠蟲瓦雀卵衛子莖墮蛤蚧吉弔脂同用
果蠃螟蛉三辨而核　果蠃蜂銜螟蛉子自陶貞白謂
銜以啖其子而蘇恭冦宗奭李東壁俱信之今按不然
一菴云先螫殺之而後呼活之隣老云先以泥作窠銜
蟲置中以泥封之乃從其外以翼扇之而嗚嗚然久之
破窠而出即變同類一蠮螉嘗造四五窠人驚之彼即
不來此窠窠亦槁落
養蜂　蜂畏蒲蟲觸其粉即死故以鼈甲鑿數戸出入
之箱宜數層向南壁間煖也喜順惡逆以左置右則盛
諸箱立架皆順而稍下不得過敵祖房凡蜂分以上葢
塗蜜或酒糟收之視其蜜脾以夜熏紙烟則上乃切而
取之臨冬泥墐衣以綿著視其食少不及至春采花則
以子雞退毛去内臟縣於䆧中飼之其所切者以布絹
泲潔煎去其沫為上蜜其滓則易水煎浮水上者取而
壓乾復入釜煎水竭入滑器脫下即黄蠟也其所滌水
濾潔置日中晒亦成醯王元之曰王㙜子多則分房不
盛山甿以棘刺關於王㙜畱其一子(中通曰燒紅筯挿/入蜜中筯出烟者)
(雜餳也粘者雜粟粥也白蜜成塊為上螫中/履曰割蜜者以薄荷細嚼塗手面自不  人)
黿鼈畏隙光　日中暴鼈無恙遮陽而以隙光射之彼
怯而死黿亦畏日之隙光杜光庭錄異記曰鼈黿雖極
大蚊叮之一夜即死而熏蚊者復用鼈甲曹明仲言蝤
蛑與鱟皆畏蚊叮黿得火可以燃鐵而磨明之類從曰
鼉一鳴而鼈伏管子呼蟡以取魚鼈虛舟曰鼈死釜中
首對竈腹中時有人如回回鼈裙滋潤鼈甲能散其膽
最辣通竅最捷此人所未知者
鱟　鱟雄負雌謂之鱟帆若得其雌其雄不去其血色
碧亦畏蚊叮與日隙射之其脂燒之可以集鼠其殼可
筐熬膏可入香藥最膠羅願曰鱟牡小無目得牝始行
曰鱟媚
制蚊蝨諸蟲　草烏蒴􁁉川芎薑葉蕎麥稭椿葉大黄
葉鋪牀木𤓰切片焚膠棗塗白果除壁蝨或用羌活槐
花天仙藤末或加桐花木鼈苦楝菖蒲海金沙燒之潛
草曰雄黄麝香巴豆夜明砂駝糞烟殺壁蝨驗馮應京
言燒白馬蹄牛角鰻骨驗燒鼈甲麻葉荆葉砒雄黄松
香去蚊按燒萍去蚊而爛衣然紬衣爛布衣不爛鰻骨
最殺蟲燒太臭耳置箱辟蠧多置雄精為妙衣橱午日
收萵苣葉藏之松毛殺米象冬春遏七則自不生椒礬
砒黏壁則蟲自逺辛夷娑羅薑葉鳳仙菖蒲􁁉麻皆不
生蟲愚見董對之向范法官學除蚊法午日顛倒硃書
白字按靈廞已載矣且書儀方居隅埋扇致意則爾又
曰午日殊雄書茶字蛇蝎不近帖忌人見貴硃雄也(中/□)
(曰向日出禱云還我青州木𤓰錢書牀足勿令人知厚/生訓云水閉日以雄黄硃砂書木州客人來請爾又載)
(蟾蜍口墨收蚊事乘六曰膠棗包金絲烟焚之壁蝨去/或引蟻來食臭蟲謝在杭曰壁蝨生杉木中謂之木蝨)
(煎麥梗淋水去之/延綏壁蝨生土中)
虱　俞琰席上腐談曰虱足六坎也行北首草木子曰
虱行必向北以黑者置身白者處頭仍變嚼茶或白果
以彌汞為繩束腰則身虱盡亡或用銀硃或以百部獨
空樹汁漿衣神隠曰藜盧末摻髮中蝨自落
蚊　雨水多則蚊多天晴南薰久則蚊亦少夏月線染
蝙蝠血横縫帳額蚊不入金幼孜北征記常樂鎮蚊大
如蜻蜓(中履曰酈道元言江陵古岸李浦無蚊金樓子/言荆州髙齋無蚊今楊州三層樓無蚊五老峰)
(無蚊以/風凉也)
蠅　蠅生於灰故蠅溺死置灰中即活贊寧云藁本盪
杯青蠅不來臘日以猪肝四兩縣厠上則明年無蠅虛
舟子曰樓葱逼蠅陳茶燒烟蠅亦速去余𢋫之座師曰
漳州海有海䱵魚其糞乾之器盛可以辟蠅壁間縣稻
草索可引蠅去狻㹸尾蠅不敢集可為麈尾(中通曰臘/日雪水收)
(貯待清明日洒几案上蠅自去或以綠礬水漬濕/巾葢桌器則不近朱虬菴曰廣西蛆草辟蚊蠅)
制蜈蚣法　人見蜈蚣指以劍訣或搔髮或作雞聲則
蜈蚣不行行亦不快鹽乾菜水滴蜈蚣即死以鹽菜炒
雞蜈蚣亦不食
制蟻法　蟻有數種能螫人㕑按四足以水桶浸之缸
上畫路彼亦不過炭灰石灰尤驗蜜煎鋪中蘸肥皂汁
拭蜜器螻蟻不復來廣東蟻入箱須置穿山甲東山紀
曰蟻有重四十斤者
除白蟻法　青梔子實晒黄能消白蟻為水濕活樹去
皮頂鑿竅注桐油竪置一二日水盡去以為梁柱蟻不
生或用青礬煮柱本惟中柱不可煮煮即井水黑(馬教/思曰)
(血忌日五更斫松柱無白蟻或斧敲云今日血忌蟻自/去中悳曰養竹雞柱下白蟻畏其聲中通曰白蟻必銜)
(水上柱乃能食木松易受水引泥作路杉木受水/易乾故蟻不上也一種蜂鑽杉木須以烟熏之)
辨鳥獸雌雄　飛之屬陽故雄鷙於雌走之屬陰故牝
猛於牡龍角浪凹峭目深鼻豁鬐鱗宻上壯下殺朱火
煜煜者雄角靡浪平鼻直鬐少目圓鱗薄尾壯於腹者
雌見乘異記蝟毛順者雄逆者雌啄木羽斑者雄褐者
雌樗雞五色具者雄青黑質白斑者雌蜥蜴亦五色具
者雄不備者雌蜻蛉綠色者雄腰間一遭碧色者雌鼠
糞頭尖者雄圓頭者雌雀糞尖者雄圓者雌右翼掩左
者雄左翼掩右者雌見餘冬叙錄集論諸書俞琰曰燒
鳥毛納水沉者雄浮者雌屠本畯曰蝦蟆置地上東行
者雄鵓鳩雄鳴晴雌鳴陰大腰無雄龜鼈類也細腰無
雌果蠃蜂類也殊不盡然舊曰鼈無雌而以想生其實
尾短者雌雌者腹藏卵能生產而無腎雄者腹藏腎而
不卵凡八竅卵生者龜鼈類咸卵生影伏合谿曰野人
有目見龜自尾接者許慎云龜與蛇交其一端耳韋絢
曰鶴鸕鷀皆胎生此舊語也按之不然或間有之蠣左
顧者雄右者雌其實蟶蚶仙人掌銅釘之屬皆以濕熱
化生無雌雄之交也
互相制　蝟見虎能跳入虎耳而制於干鵲淮南子曰
鵲矢中蝟即反而受啄火勝金也蘇恭曰虎耳不受雞
卵蝟何能跳遂不信制虎之說其實制虎者性跳入耳
者形容之詞也或言蝟入虎口刺破其腸而出(中通曰/虎畏蝟)
(之刺而不食耳豪豬/有刺虎亦無如之何)文曜鉤曰土勝水故守宫食蠆蝍
蛆搏蛇金伐木故鷹擊雉桓譚新論曰桂害獺杏核殺
猪粉鰍畏椒蜈蚣畏油王起云𤣥龜食蟒飛鼠斷猿狼
蝨嚙鶴青􁀙食虎皆以小制大在氣不在形也石蜦似
癩蝦蟆大者徑七八寸其色近黑能食蛇其背骨能殺
人蛇浮水則首仰水上石蜦仰腹誘蛇蛇來吞之則前
兩足抱蛇入水浸死而食之刺蝟制金蠶托胎制蜈蚣
鬱林守言有訟金蠶蠱者土傑獻謀取兩刺蝟捕獲之
蜈蚣蝎畏蛉窮蚰蜒也以涎繞蝎䂓之則不敢動蛇亦
畏之農家曰夏初螺出殻產子田間雨漂殻去不能自
還則化為蚰蜒後又化為蝸牛好升髙而焦死東坡所
歎粘壁枯也蠓蚋因陰濕而生見陽而死濕生物多惡
香㪚故麝化螺葱化蚓蝍蛆伏蛇每自口入食蛇腹南
地多蛇毒人行筒置蝍蛆以防之又能嗅龍腥深山大
柘生之天將雨爭就木最髙處蓋聞龍腥耳雷雨龍亦
碎樹
鳥獸通理　雀四時有子鴿每月有子春鳥雙秋鳥羣
燕背飛向棲鷹向飛背棲黄鶯聲三十二囀百舌聲十
二囀短脚多伏長脚多立鶯巢於樹鸂鶒於荷俱接葉
老杜所謂接葉暗巢鶯也段氏曰鶻生三子一為鴟禽
經曰鸛生三子一為鶴瀛海記曰遼有鷹背狗乃鷹產
三卵一鷹一鵰一狗也造化權輿曰夏雀生鶉楚鳩生
鶚野雞屬陰先鳴而後鼓翼家雞屬陽先鼓翼而後鳴
家禽卵多黄野禽卵多白煮之家禽皆堅野黄堅白不
堅禽經曰鵝􁩉月而伏隨日鴨伏隨月斑鳩哺子朝從
上下暮從下上李衛公言鵝驚鬼鵁鶄厭火孔雀辟惡
啄木愈齲繁露曰蝹去烟鴟羽去眯頸金取火子規啼
必北向鷓鴣飛必南翥雞窠邊勿挨磨鵝窠邊勿絞索
燕銜避戊己欲燕來者桐刻雌雄狀投井雷效云海竭
江枯投遊波(燕/名)而立泛智按龍聞燒燕即動故可致水
漁者以燕肉和麪則得魚此即龍嗜燕之一例也燕本
水種故仍化蛤可以互證喜鵲作藪以枝刺下畏貍鼠
也八鳩巢竹林亦以貍不能上竹鵲腦骨媚以其性煖
也鵲有隠巢木今不驗桓𤣥以愚顧愷之耳造化權輿
曰乾陽為馬坤陰為牛馬病則卧陰勝也牛病則立陽
勝也馬起先前足卧先後足从陽也牛起先後足卧先
前足从陰也牛羊居丑未之位牛色蒼多近春生气故
聞死則觳􁁥羊色白多近秋殺气故聞死不懼凡草木
經牛噉之必重茂經羊噉之必悴槁諺曰牛食如澆羊
食如燒信夫牛羊下來注埤雅謂羊性畏露晚出而早
歸常先於牛豺祭獸圓獺祭魚方魚祭地獸祭天獺畏
雉尾狐畏犀角以驢糞餌狗當驢馬鳴狗逐之叫則不
止凡馬牛羊豕遇初六十六二十六日生者多夭虎豹
畏角烟气入山者燒角則虎豹自逺李石云滇中多豹
少虎以豹食虎也鱟血碧鰂血黑鼈膽辣鱧膽甘鰐首
縣之齒生黿肉縣之伸縮靈蛇自斷自續蜥蜴斷尾猶
動蛟觸駝烟死螺螄畏雪落蠏怕重霧(恒時/魚魚)出水僵海
魚見淡水即死手摩鸚䳇背則瘖月翦鴝鵒舌而語淮
北少蜈蚣關北無蟬蟬以腹鳴蟾蜍以脰鳴蟻以鬚視
毛蟲如蠶將繭則涎成一團落毛其上使蟲不能入然
後立定而代芒種螳螂齊出重九蚊蛛生花蜘蛛申日
能越陸遊曰馬鞭擊猫笻竹杖擊狗皆折姅變者坐虎
皮則毛壞貂帽見猫踏則毛結貉皮見燕則毛落斑鳩
食桑椹猫食薄荷虎食狗雞食蜈蚣蛇食茱萸鹿得茶
飲駱駝食栁虎倀食烏梅狸精食羊肝狐鼠之妖食人
爪髮皆醉雞可求種於竈猫可求種於牛麯羽禽之伏
隨日光而轉卵介蟲之伏隨日光而影加蛤蟹螺龜與
月盛衰坎為月為水離為之偶故離為龍物蝙蝠食蚊
其晴不化溲出為夜明砂醫目障取蚊向日視之其晴
正綠鷹眼碧蜻蜓眼如碧珠惟鴿眼有五色山牛有四
眼海魚有四眼者猶之六眼龜乃二眼真餘則似眼耳
牛有耳而聽以鼻龜有鼻而息以耳龍聽以角謂之聾
蟲廣多巨蛇北地多貂鼠猫犬持齋知朔望蜂分必黄
道吉日鹿清明後不食苗狼黍苖時不殺物蜮四月朔
上弩八月朔下弩
象鼠魚膽常迻　象膽隨四時在足春在前左膊夏在
前右膊秋在後左膊冬在後右膊徐鉉以言象膽見稱
於宋祖而張萱所見象房膽在腹則亦有時在腹古未
推明也熊膽春在首夏在腹秋左足冬右足蚺蛇膽隨
月轉上旬近頭中旬近心下旬近尾魚膽春夏近下秋
冬近上鼠膽在肝活取則有見餘冬叙録按鼠膽最難
取將死則膽已失矣虛舟子曰鼠膽隨人神在
凡異物交者生異物　莊注言類自為牝牡猶藏經之
半變也升菴言葛䍧與雌猿交飛蛾蛹蟲所化與䗪為
牝牡贊寧言插翹無不交或入木而枯然聞雷之後乃
出外紀言利亞國百獸相合輙產竒恠
物之白者時有其種　後漢方儲孝感白兎金哀宗時
邠州進白兔葉隆禮遼志長白山在冷山東南山内禽
獸皆白顧遯園見白兔白猿白鼠徐文長為胡梅霖作
進白鹿表以白為瑞按墨客揮犀言雀出殻時以蜜和
飯飼之即白梁漸子曰賈胡言有藥合楮紙養數十年
變白鹿者愚者曰崇禎初白兔自外舶來直百金後漸
多愚見姚有僕養赤眼白兔月月生子先廷尉墓山名
白鹿起土人言徃年見之若以靈丹餌物則又一理也
變化雜載　羅願云九月寒烏入水化為烏賊魚有兩
頭遇風波即以鬚下矴曰纜魚禹錫曰􁅕鳥所化倦遊
録曰海中泡魚大如斗有刺如蝟能化為豪豬即魚虎
也述異記曰老則化為鮫魚又云白沙魚大者亦化為
鹿薦叔曰海中有虎皮白皮料影三種沙魚皆能化虎
蕭齋日記言吳人遇鯋虎但擊其足則斃之異物志鼉
蝨魚因風入空木化為蝙蝠劉績霏雪録云鼢鼠化䲙
䲙化鼢鼠雀入淮為蛤雉入海為蜃即大蛤也續博物
志曰蝗蝻之子亦變而魚魚子亦變而螽蝗也抱朴子
曰䔷根化蟬淮南曰水蠆為䗓今水馬亦化蜻蜓有老
人見麻雀化為蜻蜓者陸燦庚己編言桐城劉浩見蜂
化促織石首魚至秋化為冠鳬即野鴨有冠者也鮤魚
云足鰽鳥所化故腹内尚有鳥腎二枚其鳥白色如鷺
至夏烏藏魚出萬畢曰千歲羊肝為石宰(即/滓)蟾蜍得苽
卒時為鶉火烈而鐵釜生蟲氷寒而積雪生蛆西畨種
羊猶越海種蚶也王廷相雅述云兔以潦為鼈鼈以旱
為兔熒惑不明則雉生兔段公路言竹化蛇蛇化雉塞
北有蚊母草南越古度樹不花而實久則化蛾化蚊俞
吾體曽目擊蝦化蚊王充論衡曰蠐螬化蝮蜟蝮蜟拆
背出而為蟬蝤蠐即蝎蠧食木心身長足短口黑無毛
春雨後化為天牛兩角而黑背有白點緣木飛騰陶蘇
乃混注之雞肋編山陰李仲舒漢臣戒殺得虱放青草
葉上經宿沾露則拆背化青蟲飛去採蘭雜志云蚊投
水中能化小魚熊極峰云雌螳螂食其雄螳螂而上桑
樹上結作螵蛸崔豹曰遼海間有飛蟲如蜻蛉名繙紺
七月羣飛闇天夷人食之云鰕所化也貞白曰鱧鮦是
公蠣蛇所化盧不逺曰螻蟈啖麥冬化香附子宋陳師
道曰廬州有坐化猫峽中有坐化猢猻韋皋言鸚鵡舍
利李公澤家有坐化蛇以化入定以定入化有之矣外
紀度爾格國鳥名弗尼思夀四五百歲將終聚香木發
火自焚灰變蟲蟲又變鳥莊綽雞肋編曰鄭注楮中藥
化為蠅衛瓘家飯化為螺裴楷家炊黍變成拳或作蔓
菁子則其怪也宓山愚者曰兩間惟濕熱應勿怪空桑
信哉百合蚯蚓樹葉化蝶五倍蛅蟖種飯為蜎豈特鷹
鳩雀蛤蛇雉蠐蟬蜣丸蠮祝乎人身之蝨本因汗垢後
乃孕滋置草置水或化為蟲然則斑駁蟲之上天勞瘵
蛾之傳人皆一類而推也識陰傳命印去文存結習附
託夫復何疑達者自化其想消歸直下已耳莊子極物
而止又曰莫若釋之而弗推易備物統類者也又曰受
之以未濟終焉(中通曰凡物有情化有情無情化無情/者葢因气極則變變而本性尚存故雖)
(化而仍同類也無情化有情者陽气所包内聚不㪚外/復日感陽气而成也有情化無情者靈气已盡生气未)
(絶復感陰陽之交气而成也云暄曰或云相剋則變不/知相剋而復相生者變也或  气盡則變凡天地間不)
(過水火二气何物不秉水火而有盡時或云以新气間/舊气而性本無變然則地移性異之謂何獨怪移花接)
(木者本變而末不變果蠃負子呼使從已/於此可悟全種在枝至一精誠之理也)
　
　
　
　
　
　
　
　
　物理小識卷十一
欽定四庫全書
　物理小識卷十二　　　　明　方以智　撰
　　神鬼方術類
心神自靈說　神本靈也而憑物觸幾實以心顯或獨
以通之或衆以聚之造一像焉專祀之衆禱之其效歸
此則自靈矣彼瘞像放光而後興修香灰撮藥而多服
驗者誰灼其故耶神不可知在可知中固非人之所知
也可知之靈以不可知而靈尤人之所不知者也有以
信致專者即有以疑致畏者即有以不信致勇者此其
機一何神乎積想不已能生勝氣人心無形其力最大
是也故曰有體物之鬼神即有成能之鬼神即有作怪
之鬼神權在自己正已畢矣彼如我何聖人知之故能
轉物
致夢法　洞㝠有懷夢草靈廞有致夢符王少夫言夢
是智影法以緣因如既絡之馬卧則逸去然經絡過即
脫亦馴其神不昧反來告形離形之物便通前後因而
我為汝夢汝為我夢不間二形或越千里不必相與應
在數載受命如響惟心所造又何疑哉秘術致夢取其
人之所甚嗜者如自書畫類硃標姓名以狐􁍾商陸香
熏之向月滿時呼離趾持唵㘕㗭怛吽七七日以所欲
致夢者畫圖置其位下久則如願矣或納牖而致其人
席卧之尤捷郭璞赤豆刺心即此故乎東坡叱黄衣人
故是正眼
物靈可導　蘇鶚言方士以丹砂養蠅虎使分五隊舞
涼州楊千度以靈砂餌猢猻今世教鼠教蛙教黄雀畫
睂者比比矣
磁吸引術　賣丸者燒香入金蝦蟆口人驚視之故買
其藥葢與木馬自走紙人自舞同法一處用鐵漿一處
用磁吸也今治氣聾者銜鐵而裹磁置耳氣上衝者服
磁而以鐵針塗臍皆此理也磁石拒棊者取雞骨作針
磨鐵𢷬之以和磁石日塗其頭曝乾之置局上即相擊
不休漢書所謂鬬棋即此術乎
解巫詛法　漢巫蠱言桐木人葢以剛桐刻其人而以
藥血詛咒魘之也詛必夜中乘人遊房神迷失守然後
能制人之魂若旦夕端坐持唵㘕金剛咒八十一遍作
劍訣出門入户則彼不能吸尋常牀睂畫八卦書㗭怛
哆般怛囉縣軒轅鏡則術力不能入由此觀之何如誠
正一方更易簡乎
制雌魘法　沈周曰教坊供白睂神朔望以手帕針刺
神面而收之與子弟狎則佯怒以帕擲其面令拾之則
足以魘其魄若辭其人則撮物入水投火便焦急而去
知者常佩雄精持婆珊婆演底然後入則不為所魘故
曰思螺鶴草佩之孝順似松小草忌置席間一曰取姅
帕裹蝦蟆於厠前一尺入地五寸埋之則孝順博物志
曰尸布在户婦人畱連注月布也陰識傳章懷太子註
臘日市豬肝塗竈令婦孝則當時原有此種魘法也
入山辟邪法　凡入山牽白犬白雞與鹽則藥寶并出
百步外口呼靈嶽或呼林林央央則無恙一作林兵又
曰入山默念儀方即不見狼虺默念儀□即不見虎摺
後裙三摺攝腰間則蛇不近得虎光入土之白石佩之
凡渡江河朱書禹字及手書土字除驚恐行山慮迷握
蠁蟲一枚於手無恙蠁即土蛹又神龜前左肩臑骨人
穿以行則不迷山此出道家言成式載婆珊婆演底則
華嚴呪也人心有所依歸不動他慮則邪氣退避此内
定之力也有以乾元亨利貞入咒者推此可知北齊權
㑹乘騾夜行忽二人引之失路㑹怪之誦易經上篇未
盡二人忽㪚陳徐陵病篤子份燒香跪誦孝經三日陵
疾豁然愈信得及否
穿肉法　穿耳者曲鉛條而夾耳之肉久則自通以鉛
能入也穿肩曳鐵鎖於腰而募化者亦用此術先飲曼
陀酒而以鉛條夾肩眼三日即通
驅筏法　江中木筏如山百人鳴鼓牽曳竟日行數里
夜斧柱剪牲咒之行數十里
互厭法　妖人之能遁形者厭以犬豕血不復遁能辟
杖寄杖者官印擊之或向之伏辜
憑物為怪　黎久見江有纜精巨纜久為怪也遂昌雜
錄言馮夢弼入蕃見馬􁄏馬蟥精也郎瑛續已編亦載
椶三舍人者椶纜也陳友諒敗將擲之為衆魂所憑
託仙　方回虛谷閒抄曰石老化白鶴太湖聖姑棺皆
誣說誑人耳一人傳虛衆人傳實蜀雜記云綿竹縣道
人每歲有白雲載之而去後乃知為蟒精所攝按張道
陵鳴鶴山中亦為蟒食其徒張皇其說今反以為神陸遊
舊聞曰蔡京禮劉混康而林靈素以裝瘖跛求醫以符
水咒之立愈元符三年皂莢躍籠黄娼鳴嗶林為金人
主夏之說其殆䜟乎
庚申殺尸義　人血以庚申日灑物上為妖道家為三
彭守庚申白香山皆信之庚申殺氣也
形家觸幾與占同徴　張續宣室志曰李林甫宅即李
衛公宅泓師知其十九年盛以髙馬改中門而禍謂離
方不宜忽髙也張鷟朝野僉載言定州鼓城縣魏全家
為其母忽失明問卜於王子貞云東來青衣人可療果
有人為持斧砍井上桑為曲轅而母目復明葢曲桑葢
井所致也故知形礙即心礙干支加臨皆一端幾也此
泓師即告張說以埋玉埋硫者
驗針法　堪輿家驗土中有風有水葢有捷術下水羅
時以雄磁旋針數回而針搖者其下必有翻棺倒尸之
風子午釘橛移地不對者下有尸若針沉水者即主有
水此理最奇
迻洲法　火甄刻作雄龍土墼刻作雌龍埋雄於所主
之洲埋雌於所欲迻之洲則其年發大水雌洲必交於
雄洲矣
聲能感幽　作樂聲和可感異類洪鐘叩擊鬼物帖然
要在㝠心乃能一體而咒正所以㝠心也吳觀我太史
曰鬼神以誠為德
鬼幾　物理所曰聲漸低者鬼漸髙者生魂鬼叫時童
男女以甑籠耳聽之可作占斷凡鬼火色緑而細人立
則不見蹲則見甲戌年流冦未來人見滿郊綠火已而
聞號奔聲未幾冦至死人如亂麻野火固因膏光然靈
幾附物陰氣先動不可思議
致人思術　秘抄云野狐名紫夜夜戴髑髏朝斗取其
心合布榖鳥腦與狗初生口中媚肉和沉麝為香使人
聞之則令人見思念識破者視冷水則已
見鬼術　萬畢曰蛇脂為燈置水中即見諸怪物或作
蚖脂贊寧曰紫麻油以清水食之目視精魅鄧潛谷曰
鷹眼睛和乳研夜注目中三日見碧霄中物吞梟目亦
然蝙蝠血滴目亦然貞白曰雲實燒之致鬼神即今粘
刺臭草也猖術與牡荆同燒青蛙入油鍋即此意
桃杙制鬼　甄異録曰鬼畏東南桃枝故人取桃針以
填宅博物志曰桃根為印可以召鬼方士炒梟煉鬼用
桃杙制商陸以梟血滴之文子曰羿死桃部故鬼畏之
部即棓禮載桃茢其來久矣金申之言侯雍瞻家有與
鬼交者得病甚危後服雄黄桃花而愈
佩印　中皇制使虎豹法曰刻棗木為印方四寸用之
道士用雷擊棗木為令牌取其赤心而堅因雷而神唐
六典羨門式法亦以棗心為之歐陽𤣥暌車志云鬼畏
白玉宜佩白玉印以雄精囊盛之
畜老辟邪　真誥曰學道山中宜養白雞白犬能辟邪
靈廞秘抄曰端午日以豬頭血和雄黄收之能制鬼午
日以雄黄塗狗口鼻以樟烟熏之此犬即能制鬼雷煥
令獵犬見狐妖是也圖纂云五月戊辰日以豬頭祀竈
埋石室四隅則邪不入積驗録六畜相鬬作人言皆熒
惑下降火鬼附託宜北方作坎埋豕犬血惟雞鵝屬東
方陽氣而雄雞尤雄故雞鬼為甚疾漢宣元時雌雞化
雄永光中雞生角周玘雌雞逃承􁆤七日而雄鳴劉象
之家雞生三足皆謂雞禍少夫曰老雞人言殺之則已
黄昏鳴主有天恩非荒雞類也燒雄雞入酒飲所求必
得太清外術言畜蠱家雞輙飛去崔實月令云臘月東
門磔白雞頭以合藥白澤云雞四距重翼者龍也殺之
遭震(王山長云長沙/子雞翼生爪)
犍牛禁術　萬安有善犍牛者不必縛木於角絆足而
割之也以米咒灑水於牛背上其牛安然聽犍
牛翁強弩　萬畢曰牛翁十四可以強弩注曰取牛翁
十四枚曲蟮白頸者二十新布活塗裹之無令人見弩
温引之挍半力也張舍曰牛翁謂牛螕
致勝法　與人博奕背孤擊虛如甲子旬中戌為孤亥
為虛若為日辰所克則必輸矣人送邀㑹字來必壓之
咒曰伊諦彌諦彌掲羅諦念萬遍此即段成式所載擲
骰之咒也入人家亦咒之急則撏鬚叩齒撇藍之巧不
用箝夾綴鉛之詭而多半隨其所呼以乘除之數料之
謂之盆口可見小道一技用志不分亦能致此葢攝心
則不懆不懆則氣勝乘除盈虚觸於端幾心自本靈也
可見懆之一字百無所用
助神術　塑神而賽㑹者以萞麻石燕海馬汞置其腹
則輿上左右動掣輿上互相推曳謂之作䧏禍福乃靈
知此者或於前塗以瓦書紫㣲令符則神不能過其術
曰萞麻一株結子必有一子能動貴取此耳
塑像得旺　塑神像取土處得日辰旺相則如塑金剛
之類鳥雀不集龍馬言曰破廟中雀有至佛頂者而不
近金剛畏其狀猙獰也像有鏡光雀亦不近
制氣　上世如黄帝與蚩尤驅虎豹犀象應龍以戰又
如劉累豢龍何也曰夫上世物各有官如𤣥㝠為水官
凡水中物各因其氣以制之故周官猶有登蛟伐黿之
說陰符經曰禽之制在氣即且甘帶而蜘蛛蜒蝸又能
制之蚊嘬鼈則鼈立死而鼈骨乂能熏蚊雞食蜈蚣蜈
蚣又專嗜雞鯉魚乘雨能飛而鼈守之啄木禹步而蟲
出焉凡物皆有好惡無制則偏五行相制亦互相生也
然則狎龍驅虎之官猶可復乎上古事簡而民質聖人
偶一出竒可也使今日猶有狎龍驅虎之術則天人紛
紛矣
召魔　魔祟所附隨月盛衰月浸盈則人苦魔亦浸劇
星亦有為魔所藉者故凡妖術測得其星相助相制或
用一草一石一禽獸以召魔其魔即來葢緣月主人腦
其光浸盈則性情之感腦受其動人畜物像於腦於時
撓亂其人動其畜像作諸惡想是由魔能測月乘機借
氣而非月有施於魔也彼先測某時某星相助相制又
能知人肉軀情態便於誘引緣此設惑使人誤信某星
有命已之權轉相禳䜟亦非星之有助於魔也月主腦
不獨人也魚蛤犀兔之類皆然
諸術有因　儲泳曰咒水自沸廼以豬囊袖中用手法
助之日中迻景者隐像於鏡設燈於旁燈鏡交輝傳影
於紙也咒棗烟起者藏藥於棗或藏鏡於頂感召陽精
舉棗就鏡則久之而焦矣以夜遊艾納數藥合而為香
烟聚為人身鳥翼之神巫以駭人其納香錢於水而隨
即不見者廼用孛薺水銀雜藥埋地七七日藥成投少
許於水中錢即化也
伐木開山術　伐木出山者至誠齋戒請術士咒符釘
山路則雷雨衝開而去不必張中彥之長橋也洽聞記
梓潼郪縣大歴七年涪水泛木數千修城屋姚叔祥曰
宋禮尚書開山伐木而水忽自送於沭川今建皇極殿
而工部陸澹園得天津漂大楠千餘豈亦術耶(嘉靖時/大杉湧)
(泗水沙永平/出大木三千)
佩印入山制虎法　陳善曰抱朴子曰入山佩黄䄂越
章之印見新虎跡以順印印之虎即去以逆印印之虎
即還
㧞虎鬚　拔虎鬚者非用字紙及麻布裹手則拔不出
其藏之者亦以字紙及麻布不然則走一云藏虎鬚入
秈米數顆藏象尾入敗草數莖二者皆為刺齒用又曰
黄荆柴戞虎鬚鬚輙落
膠虎術　侯鯖曰均房山中作枯木膠傅布紿虎至斃
又云本草八月後蠏與虎鬬而虎敗非力不足智有所
窮也或曰虎既履膠布以足加目脫之遂粘其目
入沸法　釜正沸可以手捧之而行百步人多訝之此
理耳葢上沸而下不熱也凡煖酒其氣從上而下一壺
身口盡熱而酒斟猶泠必壺底熱然後酒始熱可以相
証物理所曰煮真香油極沸沸極忽凝則冷入手揬之
不焦真臘國以此詰盗
紙當火不燒　卜宅鬼者以紙炒米為鬼食米熟紙但
煤而已猺人以蕉煮飯葢陽氣鬱則死取麩炭火齒正
紅入甕閉之則成麩炭紙蕉不燒者亦鬱於下而不出
其舌也
首澤浮針　取頭中垢以塗塞其孔置水即浮(中通曰/人垢人)
(汗人油塗針上不/須塞孔針皆能浮)
苓皮螾脂聚魚　苓皮螾脂魚鼈自聚注曰取苓皮漬
水斗半燒石如灰狀以碎螾脂置苓皮水中七日已置
沼則魚鼈自聚
擲劍伎　列子云蘭子㺯七劍造而躍之五劍常在空
中宋君驚異之此熟耳非術也今有為之者
誘誠酒　萬畢曰竹蟲飲人自言其誠髙誘注云以竹
蟲三枚竹黄十枚和入酒服叩問其事必得其誠
醉迷術　莨菪子雲實防葵赤商陸曼陀羅花皆令人
狂惑見鬼安禄山以莨菪酒醉奚契丹坑之嘉靖中妖
僧武如香至昌黎張柱家以紅㪚入飯舉家昏迷任其
奸汚葢是横唐方周宻言押不盧可作百日丹郎仁寶
言曼陀羅花酒飲之醉如死魏二韓御史治一賊供稱
威靈仙天茄花粘刺豆人飲則迷藍汁可解青衣可嚼
楊循吉吳中故語言許道師惑人午日取即且蛇蠍等
置甕互啖餘者以其血和藥令求法者洗眼則妄見眩
亂以曼陀羅釀煮鴨日食則癡
解迷　類志曰七月七日取蜘蛛網著衣領中勿令人
知可以療迷又曰人善忘取鼈爪著衣帶中則已宜服
丹砂石菖蒲茯神逺志為藥迷者飲氷水即解
止蛙鳴　蛙鳴聒耳以芝蔴稭磨碎順風撒去則禁周
禮則用牡菊
巵面堆酒　獺膽分巵今試之但能使酒髙二分而已
丹鉛録車渠杯注酒滿過一分不溢
挂錢法　術者以線挂錢燒線成灰而錢挂如故此以
鹽醃線晒乾之挂錢則燒之而猶不斷浙煮鹽以竹編
而蚌灰塗之鹽與火同體也或曰線得生礬可以縛火
(暄曰或/用蛋青)
跳肉　盤中肉燒蝙蝠灰熱摻之肉自跳動斷螭虎尾
用之尤躍陳藏器曰蚺蛇作膾著醋則捲筯不可脫
水圏戲　濃鹻水入松香末蘸小篾圏揮之大小成毬
飛去劉若愚言熹宗能戲以水抛空中成圏
厭勝　南甘土司中金蠶蠱夫婦裸體以祀之故籠底
書辟蠧為其厭也刺蝟可制金蠶蠱
破木工械法　楊穆言梓人造屋必為魘填物理所曰
木工造械必首領插墨簽禁之當取初鋸木腦藏識之
落成後劈萬片即有械機不靈屋龍脊下椽宜開瓦宜
仰椽單瓦覆主不利
劍術　干將莫邪雌雄殉之來丹霄練妙入無形越勾
踐所謂劍術果何指乎小說詭異今絶不見崇禎乙亥
年中都張留守貪虐為劍術者斷其首去先期十日出
帖如期而然是時淮督為楊一鵬索之不得噫窮鬱不
伸書此且一浮白
隠形術　出陰神出陽神播弄精魂耳大乘笑之究於
己無益也左慈入羊羣冷謙藏甕中遊戲鋒鏑之世不
亦快乎萬歴末妖書一事忽一夕黏宫中與城坊皆遍
後緝獲一繳生光以當之廼偽刻各衙門印者耳彭又
朔有容成黄冶之術能推案入壁凡數易其形楊大洪
左蒼嶼遇之皆言其不免左公神易一卷即此人所授
也游肩生仕任好異術祇以得禍黎靬幻人易牛馬首
世豈無之正士灼然始不惑耳達者閒觀時寄言以出
意則何徃而非顧長康之木葉也耶歐陽宗衡曰萬歴
中浮提國人來江右數日飛去從信録記之徐巨源詳
之(時葉永盛廵方不受其/緑字經照物石而遣之)
泅汓法　先以憑而後去憑脬木是也一曰入水驚動
則沉聽其自然則自浮起黑鬼生而習之者也南史胡
濟行水中數十里陳普曰鄭年能於海底行五十里物
理所云赤腹蜘蛛七夕捕之於屋澑陰乾為末塗足可
行水又曰取蜘蛛與水狗猪膏合置甖中宻以新縑葢
之縣後屋百日視蜘蛛肥廼以塗足又云射木根如生
人狀刻之有血以塗足步水少夫曰試之不驗或别有
方毋廼汓人祝勝也乎(暄曰行水底在能伏氣行水/面在能掛身豈塗足也哉)
挾金馬迹　北之慣盜視馬蹄跡知馬上人槖中金云
踶上帶灰也其地迹有深淺午後尤重
鹽舩水泡　浙之宿捕聽船頭水聲知船中私鹽之有
無(中通曰舵上有水/泡則知船内有鹽)
捕逃法　捕逃奴帖倒書奴姓名捕逸囚牒倒用印易
獲
無名異剪燈禦刀　磨無名異塗燈剪剪燈燈斷粤獞
以蜜栗塗臂置刀而擊之不傷宻栗即無名異之類小
石外黄内黑入桐油去水氣則今之催乾也愚按以刀
直置臂上棓擊終不破皮此理耳贊寧云無名異出西
海州燒炭之下百木之精也一名藥木膠胡人折雞脛
磨酒沃之逡巡能行形如玉栁石而黑輕真者安鹿子
臍即生肉角一曰東海樹名多茄取節煎膠是則無名
異有石者木者
聚香鼎　周煇清波雜志言聚香鼎梁漸子曰多是蘇
合油伽刺汁煉銅為之然則升菴所言武侯行鍋將是
燃石在其中耶
戲科斗　樟腦黄蠟和勻染黑投水中作科斗自然走
動但欲潔淨油手止之即住
玻鏡吸攝透畫法　置玻瓈鏡於暗室之窓版則物形
小縮透入几上之紙可細描也寫真甚肖花木蟲物皆
可彼候日食分杪者開小牖於屋瓦恰與日行之道符
透入玻鏡穿暎屋内地上分杪絲毫不差果異術乎乃
至理耳(暄曰逺西此法/謂之物像像物)
厭法　李霖寰大司馬征播楊應龍敗逃囤上李公以
大礮攻之楊祼諸婦向礮礮竟不然此受厭也崇禎乙
亥流賊圍桐城上架礮賊亦逼人裸陰向城時乃潑狗
血燒羊角烟以解之礮竟發矣故鑄劍鑄鐘合製丹藥
皆忌裙釵之厭
氣之所結皆成堅石　諸獸腹中之石子曰鮓荅以求
雨外紀渤泥島有獸似鹿名把襍爾腹中有石能療百
病皆其氣想所結成者也通論之人患石淋有石塊刀
斧不能破又嘗見龍脛骨中髓皆是白石蛇蠏蠶皆能
成石程氏遺書載有波斯人發閩中古塜棺内俱盡惟
心堅如石鋸開有山水畫女凭欄葢其注意所結如此
宋潛溪文集臨川浮屠寂後火焚惟心不化出五色光
有佛像非骨非石又徽士死茶􁁉之心内包觀音像如
刻成此皆志局不分精靈氣液因感凝形正如孕女感
異像而成鬼胎犀有所見而想形於角可悟惟心所造
實無而成故大乘破鬼窟而聖人表正經
　　異事類
木血　堅木多年其汁有赤者陸敬叔伐木見血謂之
彭侯蜀志巴東有公孫述折柱長三丈破之有血出枯
而不朽老則為怪有物憑之至若武夷仙人架舩水心
巖沉香棺則古來水漂者而木堅不壞也謂鑿取方寸
以祈雨者則神之而適驗耳
怯夜幡　馮贄記事珠曰胡陽白壇寺幡日中有影月
中無影不知何故號怯夜幡龍馬言曰氷蠶絲綃月下
無影太陽則正明耳
雷電鐵索　茅元儀野航史話曰南唐陸昭符刺常州
雷雨暴至電光如金蛇繞案昭符叱之雷電遽收惟得
鐵索此亦異事當為格物者立一案也老父曰余遊凌
雲寺雷電中忽飛一石長七尺乃信火氣騰迅常遇物
與挾而來或曰怪乎曰宋五石隕六鷁飛而内史叔興
以為非吉凶所生管輅為王基筮曰君家有三怪而非
所憂基家卒無患君子信其常而已
赤蟲䜟　元史於燕都建宫殿時掘地見赤頭蟲無萬
數術者曰將來代國家者此物也崇禎壬午年皇極鴟
吻出烟近察之乃細赤蠓如是飛者三日癸未孟冬享
太廟衛士夜驚有黑物如牛髙數丈自午門奔端門出
此是黑眚而赤蟲則從古未有也
鼠徙　占曰鼠無故皆夜去則邑有兵唐武德元年李
密王世充隔洛相拒密營中鼠一夕渡水嘉靖時有羣
鼠銜渡萬歴戊午己未江北有方鼠千萬銜尾渡江南
蘆麥盡為所咋其鼠頭方尾長天啟時田鼠糾結如桴
蔽江入蘆葦根苗立盡張養默言短尾方喙小於鼠而
足方長崇禎壬午鼠銜尾渡江
釜飛釜鳴　物理所云牛膽塗釜釜鳴婦穢衣䝉釜釜
飛又云㸑釜不沸者有物如豚居之去之無也釜鳴欲
飛夫婦男作女拜女作男拜則厭之又秘書云瓦甑之
契投梟自止注云取甑書契字置墻上有梟鳴時投之
則甑鳴自止(中通曰釜受火氣太甚通體皆紅既紅則/一釜全成火體矣火性向上釡既成火故)
(騰空飛起耳然釡雖全成火體而鐵性尚存薄鐵不耐/重火故騰空則顫顫有聲暄曰甑上閉下熱氣貫卻則)
(鳴釡竈近地/郤氣貫亦鳴)
鐘鳴欲飛　銅山崩洛鐘應固也大林寺鐘啞其甬銑
璺也地中火氣迅坪而起如雷之出鐘適當之則鳴其
氣重則飛耳梧州雲葢寺有銅鐘上鑄漢太寶元年愚
按是南漢劉鋹時年號也辛夘夏忽有聲久之翁翁然
韽有動狀愚以地梨蒜韭汁水潑之以溺筩濕其地遂
止
太歲肉　徃見小說言太歲飛入人家如人頭多竅而
赤色劉餗傳載董表儀家掘得肉塊以為太歲棄之河
亦無恙又按異物考載呉戍將鄧喜殺豬祀神治畢縣
之忽見一人頭徃食肉喜射中之咋咋作聲繞屋三日
近赤祥也後人白喜謀北叛闔室受誅京房易妖曰山
見葆江於邑邑有兵狀如人頭赤色得非所謂太歲乎
江隣幾以徐積所埋之物如手者即白澤圖之封食之
多力者也山海經敦隅之山及開明南北東西海外並
有視肉郭云聚肉如牛肝有兩目食之無盡此皆封類
可食者升菴引作垹霏雪録洪武乙亥山隂天樂瀛掘
得一物如小兒臂紅潤如生蕭静之食肉芝如人手肥
紅九真守陶潢土穴中得白物如蛹長數丈割肉如豚
三軍盡食
　
　
　
　
　
　
　
　
　
　
　
　物理小識卷十二
