#+TITLE: 唐開元占經-唐-瞿曇悉達
#+DATE: 2016-06-11 12:23:21
#+SOURCE: github.com/kanripo/KR3g0018 master 299abb61                
欽定四庫全書　　　　　子部七
　唐開元占經目錄　　　　術數類二(占候之屬/)
　　卷一
　　　天體渾宗
　　卷二
　　　論天
　　卷三
　　　天占
　　卷四
　　　地占
　　卷五
　　　日占一
　　卷六
　　　日占二
　　卷七
　　　日占三
　　卷八
　　　日占四
　　卷九
　　　日占五
　　卷十
　　　日占六
　　卷十一
　　　月占一
　　卷十二
　　　月占二
　　卷十三
　　　月占三
　　卷十四
　　　月占四
　　卷十五
　　　月占五
　　卷十六
　　　月占六
　　卷十七
　　　月占七
　　卷十八
　　　五星占一
　　卷十九
　　　五星占二
　　卷二十
　　　五星占三
　　卷二十一
　　　五星占四
　　卷二十二
　　　五星占五
　　卷二十三
　　　歳星占一
　　卷二十四
　　　歳星占二
　　卷二十五
　　　歳星占三
　　卷二十六
　　　歳星占四
　　卷二十七
　　　歳星占五
　　卷二十八
　　　歳星占六
　　卷二十九
　　　歳星占七
　　卷三十
　　　熒惑占一
　　卷三十一
　　　熒惑占二
　　卷三十二
　　　熒惑占三
　　卷三十三
　　　熒惑占四
　　卷三十四
　　　熒惑占五
　　卷三十五
　　　熒惑占六
　　卷三十六
　　　熒惑占七
　　卷三十七
　　　熒惑占八
　　卷三十八
　　　填星占一
　　卷三十九
　　　填星占二
　　卷四十
　　　填星占三
　　卷四十一
　　　填星占四
　　卷四十二
　　　填星占五
　　卷四十三
　　　填星占六
　　卷四十四
　　　填星占七
　　卷四十五
　　　太白占一
　　卷四十六
　　　太白占二
　　卷四十七
　　　太白占三
　　卷四十八
　　　太白占四
　　卷四十九
　　　太白占五
　　卷五十
　　　太白占六
　　卷五十一
　　　太白占七
　　卷五十二
　　　太白占八
　　卷五十三
　　　辰星占一
　　卷五十四
　　　辰星占二
　　卷五十五
　　　辰星占三
　　卷五十六
　　　辰星占四
　　卷五十七
　　　辰星占五
　　卷五十八
　　　辰星占六
　　卷五十九
　　　辰星占七
　　卷六十
　　　東方七宿　　角亢氐房心尾箕
　　卷六十一
　　　北方七宿　　斗牛女虚危室璧
　　卷六十二
　　　西方七宿　　奎婁胃昴畢觜參
　　卷六十三
　　　南方七宿　　井鬼栁星張翼軫
　　卷六十四
　　　分野畧例　　　月所主國　　　日辰占邦
　　　灾變應期　　　逆順畧例
　　卷六十五
　　　石氏中官一
　　卷六十六
　　　石氏中官二
　　卷六十七
　　　石氏中官三
　　卷六十八
　　　石氏外官四
　　卷六十九
　　　甘氏中官
　　卷七十
　　　甘氏外官　　　巫咸中外官
　　卷七十一
　　　流星占一
　　卷七十二
　　　流星占二
　　卷七十三
　　　流星占三
　　卷七十四
　　　流星占四
　　卷七十五
　　　流星占五
　　卷七十六
　　　雜星占
　　卷七十七
　　　客星占一
　　卷七十八
　　　客星占二
　　卷七十九
　　　客星占三
　　卷八十
　　　客星占四
　　卷八十一
　　　客星占五
　　卷八十二
　　　客星占六
　　卷八十三
　　　客星占七
　　卷八十四
　　　客星占八
　　卷八十五
　　　妖星占上
　　卷八十六
　　　妖星占中
　　卷八十七
　　　妖星占下
　　卷八十八
　　　彗星占上
　　卷八十九
　　　彗星占中
　　卷九十
　　　彗星占下
　　卷九十一
　　　風占
　　卷九十二
　　　雨占
　　卷九十三
　　　候星善惡占
　　卷九十四
　　　雜雲氣占
　　卷九十五
　　　雲氣犯二十八宿占
　　卷九十六
　　　雲氣犯列宿占　石氏中外官占
　　卷九十七
　　　猛將軍陣勝負雲氣占
　　卷九十八
　　　虹蜺占
　　卷九十九
　　　山石冢光占
　　卷一百
　　　井泉自出河移水火占
　　卷一百一
　　　霜雪雹氷寒霧露霾曀霰霽濛占
　　卷一百二
　　　雷霆占
　　卷一百三
　　　厯法　　　　　麟徳厯經
　　卷一百四
　　　算法　　　　　天竺九執厯經
　　卷一百五
　　　古今厯積年及章率
　　卷一百六
　　　星圖
　　卷一百七
　　　星圖
　　卷一百八
　　　星圖
　　卷一百九
　　　星圖
　　卷一百十
　　　星圖
　　卷一百十一
　　　八穀占
　　卷一百十二
　　　竹木草菜占
　　卷一百十三
　　　人及鬼神占
　　卷一百十四
　　　器服休咎城邑宫殿怪異占
　　卷一百十五
　　　禽占
　　卷一百十六
　　　獸占
　　卷一百十七
　　　牛占
　　卷一百十八
　　　馬占
　　卷一百十九
　　　羊犬豕占
　　卷一百二十
　　　龍魚蟲蛇占
　　　　(臣/)等謹案唐開元占經一百二十卷唐瞿曇
　　　　悉達撰唐藝文志載一百十卷玉海引唐志
　　　　亦同又注云國史志四卷崇文目三卷此本
　　　　一百二十卷與諸書所載不符當屬後人分
　　　　卷有異自一卷天占至一百十卷星圖均占
　　　　天象自一百十一卷八穀占至一百二十卷
　　　　龍魚蟲蛇占均占物異或一百十卷以前為
　　　　悉達原書故于唐志及玉海卷數相符其後
　　　　十卷後人以襍占增益之歟卷首標銜悉達
　　　　曾官太史監事考玉海開元六年詔瞿曇悉
　　　　達譯九執厯則悉達之為太史當在開元初
　　　　卷首又標奉勑撰而奉勅與成書年月皆無
　　　　可考惟其中載厯代厯法止于唐麟徳厯且
　　　　云李淳風見行麟徳厯考唐一行以開元九
　　　　年奉詔創大衍厯以開元十七年頒之其時
　　　　麟徳厯遂不行此書仍云見行麟徳厯知其
　　　　成于開元十七年以前矣所言占驗之法大
　　　　抵術家之異學本不足存惟其中卷一百四
　　　　一百五全載麟徳九執二厯九執厯不載于
　　　　唐志他書亦不過標撮大㫖此書所載全法
　　　　具著近世推步家所不及窺又玉海載九執
　　　　厯以開元二年二月朔為厯首今考此書明
　　　　云今起顯慶二年丁巳嵗二月一日以為厯首
　　　　亦足以訂玉海所傳之誤至麟徳厯雖載唐
　　　　志而以此書校之多有異同若推入蝕限術
　　　　月食所在辰術日月蝕分術諸類唐志俱未
　　　　之載又此書載章嵗章月半總章閏閏分厯
　　　　周月法弦法氣法厯法諸名與新唐書所載
　　　　全不合其相合者惟辰率總法等同葢悉達
　　　　所據當為麟徳厯見行本唐志逺出其後不
　　　　無傳聞異詞是又可訂史傳之訛有禆于考
　　　　証不少矣又徵引古籍極為浩博如隋志所
　　　　稱緯書八十一篇此書尚存其七八尤為罕
　　　　覯然則其術可廢其書固有可採也卷首有
　　　　萬厯丁巳張一熙識語謂是書厯唐訖明約
　　　　數百年始得之挹元道人鈎沈起滯非偶然
　　　　已乾隆四十五年五月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　總　校　官　(臣/)陸　費　墀
緯書之學盛于西漢自光武嚴禁不行故厯代𢎞儒未
及盡睹至唐瞿曇悉達奉勑以成占經一百二十卷探
集緯書七十餘種可謂無遺珠矣然厯來禁秘不第宋
元即我明巨公皆未之見今南北靈臺亦無藏本吾弟
好讀乾象又喜佞佛以布施装金而得此書於古佛腹
中可謂雙濟其美無但不知藏之何代何人而今一旦
洩露其關係諒必匪輕吾欲弟列之架上何如藏古佛
腹中時也後之覽者可不知茍重云時萬厯丁巳孟
秋上瀚兄明哲書于流雲館中
是書厯唐迄明約數百年始獲于挹𤣥道人亦竒矣哉
而誌其所獲繇來者道人之兄也戊子初夏偶遊蕪江
蒙友人不秘而手録之殆有夙縁乎古宣張一熙質先
甫識于必必軒
欽定四庫全書
　唐開元占經卷一
　　　　　　　　　　　唐　瞿曇悉達　撰
　天地名體
　　　天體渾宗
按後漢河間相張衡靈憲曰昔在先王將步天路用定
靈軌尋考本元先準之於渾體是為正儀立度而皇極
有逌建也樞運有逌稽也乃建乃稽斯經天常聖人無
心因兹以生心故靈憲作興曰太素之前幽清𤣥靜寂
漠㝠黙不可為象厥中惟虚厥外惟無如是者永久焉
斯謂溟涬葢乃道之根也道根既建自無生有太素始
萌萌而未兆并氣同色混沌不分故道志之言云有物混
成先天地生其氣體固未可得而形其遲速固未可得
而紀也如是者又永久焉斯謂厖鴻葢乃道之幹也道
幹既育有物成體於是元氣剖判剛柔始分清濁異位
天成於外地定於内天體於陽故圓以動地體於隂故
平以靜動以行施靜以合化堙鬱搆精時育庶類斯謂
天元葢乃道之實也在天成象在地成形天有九位地
有九域天有三辰地有三形有象可效有形可度情性
萬殊旁通感薄自然相生莫之能紀于是人之精者作
聖實始紀綱而經緯之八極地維徑二億三萬二千三
百里南北則短減千里東西則廣増千里自地至天半
於八極則地之深亦如之通而度之則是渾也將覆其
數用重差鈎股懸天之景薄地之儀皆移千里而差一
寸得之過此而往未之或知也未之或知者宇宙之謂
也宇之表無極宙之端無窮天有兩儀以儛道中其可
覩樞星是謂之北極在南者不著故聖人弗之名焉其
世之遂九分而減二陽道左迴故天運左行有驗於
物則人氣左嬴形右繚也天以陽迴地以隂淳是故天
致其動稟氣舒光地致其靜承施候明天以順動不失
其中則四時順至寒暑不減致生有節故品物用生地
以靈靜作合承天清化致養四時而後育故品物用成
凡至大者莫如天至厚者莫若地至質者曰地而已至
多莫若水水精為漢漢周於天而無列焉思次質也地
有山嶽以宣其氣精鍾為星星也者體生于地精成于
天列居錯跱各有逌屬紫宫為皇極之居太微為五帝
之廷明堂之房大角有席天市有座蒼龍連踡于左白
虎猛據於右朱雀奮翼於前靈龜圏首於後黄神軒轅
于中六擾既畜而狼蚖魚鼈罔有不具在野象物在朝
象官在人象事於是偹矣懸象著明莫大乎日月其徑
當天周七百三十六分之一地廣二百四十三分之一
日者陽精之宗積而成鳥象烏有三趾陽之類其數竒
月者隂精之宗積而成獸象兎隂之類其數偶其後有
馮焉者羿請無死之藥于西王母姮娥以之奔月將往
枚筮之於有黄有黄占之曰吉翩翩歸妹獨將西行逢
天晦芒毋驚毋恐後且大昌姮娥遂託身於月是為蟾
蜍夫日譬猶火月譬猶水火則外光水則含景故月光
生於日之所照魄生於日之所蔽當日則光盈就日則
光盡也衆星被耀因水轉光當日之衝光常不合者蔽
於地也是謂闇虚在星星微月遇則食日之薄地暗其
明也繇暗視明明無所屈是以望之若大方於中天天
地同明繇明視暗暗還自奪故望之若小火當夜而揚
光在晝則不明也月之於夜與日同而差微星則不然
强弱之差也衆星列布其以神著有五列焉是謂三十
五星一居中央謂之北斗動變定占實司王命四布於
方為二十八宿日月運行厯示吉凶五緯更次用告禍
福則天心於是見矣中外之官常明者百有二十四可名
者三百二十為星二千五百而海人之占未存焉微星
之數葢萬一千五百二十庶物蠢動咸得繫命不然何
以總而理諸夫三光同形有似珠玉神守精存麗其職
而宣其明及其衰神歇精斁於是乎有隕星然則奔星
之所墜至則石矣文耀麗乎天其動者七日月五星是
也周旋右迴天道者貴順也近天則遲逺天則速行則
屈屈則留迴留迴則逆逆則遲迫於天也行遲者覿于
東覿于東屬陽行速者覿于西覿於西屬隂日與月
以配合也攝提熒惑地候見晨附於日也太白辰星見
昏附于月也二隂三陽參天兩地故男女取焉方星廵
鎮必因常度茍或盈縮不逾於次故有列司作使曰老
子四星周伯王逢絮芮各一錯乎五緯之間其見無期
其行無度實妖經星之所然後吉凶宣周其詳可盡
張衡渾儀註曰渾天如雞子天體圓如彈丸地如雞子
中黄孤居於内天大而地小天表裏有水天之包地猶
殻之裹黄天地各乘氣而立載水而浮周天三百六十
五度四分度之一又中分之則一百八十二度八分之
五覆地上一百八十二度八分之五繞地下故二十八
宿半見半隠其兩端謂之南北極北極乃天之中也在
正北出地上三十六度然則北極上規徑七十二度常
見不隠南極天之中也在南入地三十六度南極下規
七十二度常伏不見兩極相去一百八十二度半强天
轉如車轂之運也周旋無端其形渾渾故曰渾天也
赤道横帶天之腹去南北二極各九十一度十九分度
之五
　横帶者東西圍天之中要也然則北極小規去赤道
　五十五度半南極小規亦去赤道五十五度半并出
　地入地之數是故各九十一度半强也
黄道斜帶其腹出赤道表裏各二十四度
　日之所行也日與五星行黄道無虧盈月行九道春行
　東方青道二夏行南方赤道二秋行西方白道二冬
　行北方黒道二四季還行黄道故月行有虧盈東西
　南北隨八節也日最短經黄道南在赤道外二十四
　度是其表也日最長經黄道北去赤道内二十四度
　是其裏故夏至去極六十七度而强冬至去極百一
　十五度亦强日行而至斗二十一度則去極一百一
　十五度少强是故日最短夜最長景極長日出辰入
　申晝行地上一百四十六度强夜行地下二百一十
　九度少强夏至日在井二十五度去極六十七度少
　强是故日最長夜最短景極短日出寅日入戌晝行
　地上二百一十九度少强夜行地下一百四十六度
　强
然則黄道斜截赤道者即春秋分之去極也
　斜截赤道者東西交也然則春分日在奎十四度少
　强西交于奎也秋分日在角五度弱東交於角也在
　黄赤二道之交中去極俱九十一度少强故景居二
　至長短之中奎十四角五出夘入酉日晝行地上夜
　行地下俱一百八十二度半强故晝夜同也
張衡渾儀圖注曰今此春分去極九十一度少强秋分
去極九十一度少强者就夏厯景去極之法以為率也是
以作小渾盡赤道黄道乃各調賦三百六十五度四分之
一從冬至所在始起令之相當值也取北極及衡各鍼
穿之為軸取薄竹篾穿其兩端令兩穿中間與渾半等
以貫之令察之與渾相切摩乃從减半起以為八十二度八分
之五盡衡减之半焉又中分其篾抝去其半令其半之際正直
與兩端减半相直令篾半之際從冬至起一度一移之視篾之
半際多少黄赤道幾也其所多少則進退之數也從北極數之
則去極之度也各分赤道黄道為二十四氣一氣相去十五
度十六分之七毎一氣者黄道進退一度焉所以然者黄道
直時去南北極近其處地少而横行與赤道且等故以篾度
之於赤道多也設一氣令十六日皆常率四日差少
半也令一氣十五日不能半耳故使中道三日之中差
少半三氣一節故四十六日而差今三度也至于差三
之時而五日同率者一其實一節之間不能四十六日
也今殘日居其策故五日同率也其率雖同先之皆强
後之皆弱不可勝記耳至于三而復有進退者黄道稍
斜於横行不得度故也春分秋分所以退者黄道始起
更斜矣於横行不得度故也亦每氣一度焉故三氣一節
亦差三度也至三氣之後稍逺而直故横行得度而稍
進也立春立秋横行稍退矣而度猶云進者以其所退减
其所進猶有盈餘未盡故也立夏立冬横行稍進矣而度
猶云退者以其所進増其所退猶有不足未畢故也以斯言
之日行非有進退也而以赤道量度黄道使之然也本二十
八宿相去度數以赤道為强耳故黄道亦有進退也冬至在
斗二十一度少半最逺時也而此厯斗二十度俱一百一十五
度强矣冬至宜與之同率焉夏至在井二十一度半强最近
時也而此厯井二十三度俱六十七度强矣夏至宜與之同
率焉
漢靈帝時議郎蔡伯喈于朔方上書曰論天體者有三
家宣夜之學絶無師法周髀術數具存考驗天狀多所
違失唯渾天近得其情今史官所用候臺銅儀則其法
也立八尺圓體而具天地之形以正黄道占察發歛以
行日月以步五緯精微深妙百世不易之道也
蔡氏月令章句曰天者純陽精剛轉運無窮其體渾而
包地地上者一百八十二度八分之五地下亦如之其
上中北偏出地三十六度謂之北極極星是也史官以
玉衡長八尺孔徑一寸從下端望之此星常見于孔端
無有移動是以知其為天中也其下中南偏入地亦三
十六度謂之南極從上端望之當孔下端是也此兩中
者天之輻軸所在轉運所由也天左旋出地上而西入
地下而東其遶北極徑七十二度常見不伏圗内赤小
規是也遶南極徑七十二度常伏不見圗外赤大規是
也據天地之中而察東西則天半見半不見圗中赤規
截婁角者是也
後漢末呉人陸公紀渾天曰先王之道存乎治厯明時
本之驗著在于天儀夫法象莫若渾天渾天之設久矣
昔在顓頊使南正重司天而帝嚳亦序三辰堯命羲和欽
若昊天厯象日月星辰舜之受禪在璿璣玉衡以齊七
政以是數者言之曩時已立渾天之象明矣周公序次六
十四卦兩兩相承反覆成象以法天行周而復始晝夜
之義故晉卦彖曰晝日三接明夷象曰初登于天後入
于地仲尼説之曰明出地上晉進而麗乎大明是以晝
日三接明入地中明夷夜也先晝後夜先晉後明夷故
曰初登於天照四國也後入于地失則也日月麗乎天
隨天轉運出入乎地以成晝夜也渾天之義葢與此同仲
尼殁大道乖諸子穿鑿妄作乃有葢天之説其為虚偽
較然可知又曰渾天以日出地上則晝故易曰明出地
上晝日三接又曰晉晝也日入于地則夜夜則明傷故
易曰明夷傷也乂曰初登于天照四國也後入于地失
則也尚書寅賓出日寅餞納日以此言之知出入于地
審矣若日不出於地則何緣得有晝夜明闇乎天半覆
地上半周地下繞地而運故二十八宿半見半隠如天
半右覆地上半不在地下二十八宿何故更見更隠乎
由此言之天乃裹地而運信矣此是昏明之大術也天
之形狀圓周渾然運于無窮故曰渾易曰乾為天為圜
又曰先甲三日後甲三日終則有始天行也此之謂矣
天大地小天統地半覆地上半周地下譬如卵白白繞
黄也揚子雲太𤣥經曰天穹隆而周乎下地旁薄而向乎
上故知天裹地下周天三百六十五度四分度之一一
百八十二度八分度之五覆地上一百八十二度八分度
之五周地下故二十八宿半見半隠日月出入以成昏
明也北極星北方偏出于地三十六度南極中偏入于
地亦三十六度南極北極天軸所在轉運所由譬車之
有輪所以自行也衆星皆移無常惟北極守中不易是
以知其為天中也天傾故極在中北仲尼曰譬如北辰
居其所而衆星共之又太𤣥經曰天圓地方極樞中央
動以厯靜時乘十二以建七政是以堯典曰在璿璣玉
衡以齊七政此之謂也繞南極七十度常在地下不出
地周天一百七萬一千里東西南北徑三十五萬七千
里立徑亦然自外諸説度次交㑹與蔡氏張衡同故畧
云呉時廬江王蕃渾天象説曰幽平之後周室遂卑天
子不能頒朔魯厯不正百有餘年以建申之月為建亥
而怪蟄蟲不伏也厯紀廢壊道術浸亂渾天之義傳之
者寡末世之儒或不聞見各以私意為天作説故有周
髀宣夜之論宣夜絶無師法周髀見行于世考驗天狀
多所違失依劉洪乾象厯之法而論渾天曰前儒舊説
天地之體狀如鳥卵天包地外猶殻之裹黄也周旋無
端其形渾渾然故曰渾天也周天三百六十五度五百
八十九分度之百四十五東西南北辰轉周規半覆地
上半在地下故二十八宿半見半隠以赤儀准之其見
者常百八十二度有竒是以知其半覆地上半隱地
下其二端謂之南極北極天之中也北極在正北出地
三十六度南極在正南入地亦三十六度兩極相去一
百八十二度半强衆星皆移而北極不徙猶車輪之有
􁥂軸也繞北極徑七十二度常見不隱謂之上規繞南極七十二
度常隱不見謂之下規是也上規去南極下規去北極皆一百四
十度半强以二規於渾儀為中規赤道帶天之紘去兩極各九十
一度少强黄道日所行也半在赤道外半在赤道内與赤道東
交于角五弱西交于奎十四少强其出赤道外極逺者
去赤道二十四度斗二十一度是也其入赤道内極逺
者入赤道二十四度井二十五度是也日南至斗二十
一度去極百一十五度少强是日最南去極最逺故景
最長黄道斗二十一度出辰入申故日亦出辰入申晝行
地上百四十六度强故日短夜行地下二百一十九度
少弱故夜長自南至之後日去極稍近故景稍短日晝
行地上度稍多故日稍長夜行地下度稍少故夜稍短
日行度稍北故日出入稍北以至于夏至日在井二十
五度去極六十七度少强是日最近北去極最近故景
最短黄道井二十五度出寅入戍故日亦出寅入戍日晝行地
上二百一十九度少弱故日長夜行地下百四十六度强故夜
短自夏至之後日去極稍逺故景稍長日晝行地上度稍少
故日稍短夜行地下度稍多故夜稍長日所在度稍南
故日出入稍南以至于南至而復初焉斗二十一度井二
十五度南北相應四十八度春分日在奎十四少强秋
分日在角五少弱此黄赤二道之中交也去極俱九十一
度少强南北處斗二十一井二十五之中故景居二至
長短之中奎十四角五出夘入酉故日亦出夘入酉日
晝行地上夜行地下俱百八十二度半強故日見之漏
五十刻不見之漏五十刻謂之晝夜同夫天之晝夜以
日出入為分人之晝夜以昬明為限日未出二刻半而
明日入後二刻半而昏故損夜五刻以増晝刻是以春
秋分之漏畫五十五刻渾天遭周秦之亂師傳斷絶而
喪其文唯渾儀尚在臺是以不廢故其詳可得言至于
纎微委曲闕而不傳周天里數無聞焉爾而洛書軌曜
度春秋考異郵皆云周天一百七萬一千里至以日景
驗之違錯甚多然其流行布在衆書通儒達士未之考
正是以不敢背損舊術獨攄所見故按其數更課諸數
以究其意也古厯皆云周天三百六十五度四分度之
一皆分一百七萬一千里數為一度闊二千九百三十
二里七十一步二尺七寸四分大强斗下分為七百三
十三里一十七步五尺一寸八分大弱三光之行不必
有當術家以算追而求之故諸家之厯各有異同漢靈
帝之末四分厯與天違錯時㑹稽東部都尉太山劉洪
善于推候乃考術史官自古至今厯法原其進退之行
察其出入之驗視其往來度其終始課斗下分不能四
分之一減以為五百八十九分之一百四十五更造乾
象厯以追日月五星之行比於諸家最為精密今史官
所用則其厯也故所作渾象諸分度節次及昏明中星
皆更以乾象法作之周天一百七萬一千里以乾象法
分之得二千九百三十二里八十步三尺九寸五分弱
斗下分為七百二十一里二百五十九步四尺五寸二
分强乾象全度長古厯全度九步一尺二寸少弱斗下
分减古厯斗下分十一里五十八步六寸六分弱其大
數俱一百七萬一千里斗下分减則全度純數使其然
也又陸績云周天一百七萬一千里東西南北徑三十
五萬七千里立徑亦然此葢天黄赤道之徑數也渾天
葢天黄赤道周天度同故績取以言耳此言周三徑一
也古厯術日率圓周三中徑一臣更考之徑一不翅周
三率周百四十二而徑四十五以徑率乘一百七萬一
千里以周率約之得徑三十二萬九千四百一里一百
二十二步二尺二寸一分七十一分分之十東西南北及
立徑皆同半之得十六萬九千七百里二百一十歩一
尺六寸百四十二分分之八十一地上去天之數也夫周
徑固前定物為葢天者尚不考驗而乃論天地之外日
月所不照隂陽所不至日精所不及儀術所不測皆為
之説虚誕無徵是亦鄒子􁧁海之類也臣謹更以晷景
考周天里數按周禮大司徒之職云土圭之法測土深
正日景以求地中日南則景短多暑日北則景長多寒
日東則景夕多風日西則景朝多隂日至之景尺有五
寸謂之地中鄭𤣥云土圭之長尺有五寸以夏至立八
尺表其景適與圭等謂之地中今潁川陽城地為然鄭
𤣥云凡日景於地千里而差一寸景尺有五寸者南戴
日下萬五千里也誠以八尺之表而有尺五寸景是立
八十而旁十五也南萬五千里而當日下則日當去其
下地八萬里矣從日斜射陽城則天徑之半也天體圓
如彈丸地處天之半而陽城為中則日春秋冬夏昏
明晝夜去陽城皆無盈縮矣故知從日斜射陽城為天
徑之半也以勾股法言之旁萬五千里則勾也立八萬
里則股也從日斜射陽城則弦也以勾股求弦法入之
得八萬一千三百九十四里三十步五尺三寸六分天
徑之半而地上去天之數也倍之得十六萬二千七百
八十八里六十一步四尺七寸二分天徑之數也以周
率乗之徑率約之得五十一萬三千六百八十七里六
十八步一尺八寸二分周天之數也减甄曜度考異
郵五十五萬七千三百一十二里有奇一度凡一千四
百六里百二十四步六寸四分十萬七千五百六十五
分分之萬九千四十九减舊度千五百二十五里二
百五十六步三尺三寸二十一萬五千一百三十分分
之十六萬七百三十分夫末世之儒多妄穿鑿補増
河洛竊作䜟緯其言浮虚難悉據用六官之職周公所
制勾股之術目前定數晷景之度事有明驗以此推之
近為詳矣黄赤道相與交錯其間相去二十四度以兩
遊儀準之二道俱三百六十五度有竒是以知天體圓
如彈丸而陸績造渾象其形如鳥卵然則黄道應長于
赤道矣績云東西南北徑三十五萬七千里然則績亦
以天形正圓也而渾象為鳥卵則為自相違背月行二
十七日有竒而周天其行半出黄道外半入黄道内在
内謂之隂道在外謂之陽道其行隂陽道極逺者不過
六度黄道無常諸家各異各依其厯節氣所行宿度尚
書月令太初三統四分乾象各不同昏明亦異日行蹉
跌不遵常軌之所為也夫三光之行雖有盈縮天地之
體常然不變故諸家之厯皆不著渾象唯黄道當各隨
其厯而錯之而今臣所施黄道乾象法也審校先代諸
儒於春秋二分多差而冬夏二至恒在二分限中蕃按渾
象之法地當在天中其勢不便故反觀其形地為外匡
于已解者無異在内詭狀殊體而合于理可謂竒巧古
舊渾象以二分為一度周七尺三寸半分漢張衡更制
以四分為一度凡周一丈四尺六寸一分臣以古制局
小以布星辰相去稠穊不得了察而張衡所作又復傷
大難可轉移前表間以三分為一度事許令臣新作周
一丈九寸五分四分分之三長古法三尺六寸五分四分
分之一減張衡亦三尺六寸五分四分分之一渾象法
黄道赤道各廣一度有半故今所作渾象黄赤道各廣
四分半相去七寸二分渾儀中筩為璇璣外規為玉衡
(呉太史令陳卓所作/渾天論與王蕃大同)姜岌渾天論答難曰渾天之説天
體包裹地在其中七曜躔麗道有常率天體旁倚故日
道南高而北下運轉之樞南下而北高二樞為轂日道
為輪周迴運移終則復始北樞謂之北極出地上三十
六度故天北際七十二度常見而不伏南樞謂之南極
入地下亦三十六度故天南際七十二度常伏而不見
或云火陽也故外照金水隂也故内景日為陽精故外
照月為隂之宗應内景而月復能外照何也對曰月光
者日曜之所生是故外景如日照也是故瑩金澄水得
日之照照物亦有景又曰月無虧盈虧盈由人也日月之體
形如圓丸各徑千里月體向日常有光也月之初生日
曜其西人處其東不見其光故名曰魄魄一日之後微
東而南故明生焉八日正在南方半之故見其弦也望則
人處日月之間故見其圓也假使月初生時移人在日
月之間東向以視則月光圓若望也夏至之日日入戌
月初生時則西北近日有光及出于寅未閱三日以視
月則東北近日處光滿也研之于心驗之于目月體向
日有光而形圓矣難者又云日曜星月明乃生焉然則
月望之日夜半之時日在地下月在地上其間隔地日
光何由得照月闇虚安得常在日衡對曰日之曜天不
以幽而不至不以明而不及赫烈照于四極之中明光
曜煥乎宇宙之内循天而曜星月猶火之循突而升及
其光曜無不周矣惟衝不照名曰闇虚盖日及天體猶
滿面賁鼔矣日之光炎在地之上礙地不得直照而散
故薄虧而照則近在地之下聚而直照故滿盈而照則逺以斯
言之則日光應曜星月有何礙哉易傳日夜食則星亡無日
以曜之故也難云地上不得直照而散故薄虧而照近
檢先望一日日未入地而月已出相去三十餘萬里日
在地上散而直照不應及月而使月全明者何也對曰
薄虧而照則近是言礙地光難周耳水流濕火就燥類相
從也月星者類也日光散照雖不及月譬之燃燭一燭在
上一燭在下滅下燭使烟相當則上滅之炎循煙而下
燃下燭矣此類相從也難者又曰日夜食則衆星亡按
月體不大于地今日在地下月在地上地體大尚不能
掩日使不照月月體小于地安能掩日使不照曜星也
對曰上元之初日月如叠璧五星如連珠故曰重光重
光者日在上月次之星居下地在宿内故掩日月光星
月存而曜亡也月在星宿之外故掩日日光不得照星
也
梁武帝嘗儀云月體不全光星亦自有光非受明於日
若是日曜月所以成光去日逺則光全去日近則光缺
五星行度亦去日有逺近五星安得不盈虧當知不然太
隂之精自有光景但異于太陽不得渾赫星月及日體
質皆圓非如圓鏡當如丸矣
祖暅曰姜岌此言非也星猶月稟日之光然後乃見若
星在日裏則應盈魄今既不然故知星在日表而常明
也按星體自有光曜非由稟日始明今星宿有時食月
在魄中分明質見則是星行亦在月裏不專在表又姜
岌承二燭為喩理亦迂迴非實驗也
晉侍中劉智論天曰凡含天地之氣而生者人其最貴
而有靈智者也是以動作營為皆應天地之象古先聖
王觀靈曜造算數准辰極制渾儀原性理考徵詳贊其
幽義而作厯術焉渾儀象天之圓體以含地方輪轉周
匝中有二端其可見者極星是也謂之北極在南者在
地下不見故古人不名隂陽對合為羣生父母精象在
於五星其於共成天地之功也則日月為政五星為緯
天以七紀七曜是也北極不過為衆星之君命政指授
以斗建時斗有七星與曜同精而布節氣於下者也晦
朔分於東西消息辨于南北取以定四方天地配合方
氣有常天以七紀方修其政故方有七宿二十八星是
也天有常度日月成象衆星有宫分方物有體類在朝
象官在野象物在人象事理自然也衆星定位七曜錯
行盈縮有期節故厯數立焉日太陽也施温萬物生施
光則隂以明衆所稟為倡先者也君尊之象也月太隂
也稟照于陽虧盈隨時有所稟受臣卑之道也五星象
五常託四時成五事舊説日譬猶火也月譬猶水也火
則施光水則含景故月光生于背日當日則光盈近
日則明滅然則月為臣象可知矣又曰當其衝月食者
隂性毁損不受光也君臣不等强日月不等明隂在于
上不自抑損陽必侵之朢在交度其應必食故詩云彼
月而食則維其常道勢然也侵甚則既虚之象也日尊
君象也月卑臣象也晦朔之㑹交則同道同道則形相
蔽天道君為尊臣由臣道雖度相值月不掩日卑下尊
也不由臣道月掩日體卑凌尊也是故太平之時交而
不食尊卑道順或問云顓頊氏造渾儀黄帝為葢天其遺
說云葢天象笠極在其中日月逺近以為晦明渾儀以天
裹地地載於氣天以迴轉而日月出入以為晦明二説
誰其得之劉智曰葢天之論謬矣以春秋二分日出夘
入酉若天象車葢極在其中日月星辰迴還藏明二分
之時當晝短夜長今以漏刻數之則晝夜分等以日入
較之則出夘入酉此葢天之説不通之驗也然此二器
皆古之所制但傳説義者失其用耳昔者聖王治厯明
時作圓葢以圖列宿極在其中廻之以觀天象未可正
昏明分晝夜故作渾儀也象天體亦以極為中而朱規
為赤遊周環去極九十一度有竒考日所行冬夏去極逺
近不同故復畫為黄道夏至去極近冬至去極逺二分
之際交于赤道二道有表裏以定宿度之進退為術乃
密至漢順帝時南陽張衡考定進退靈帝時太山劉洪
步月遲疾自此之後天驗愈詳自司馬遷劉向劉歆揚
雄賈逵張衡蔡邕劉洪鄭𤣥此九君者不但精於算步皆
博索沈綜才思𢎞逺而不合論渾葢之用明定日行四
時之道雖或精考雅有所得亦或出心裁失其本㫖人之
不同處意各異道之難盡效于斯矣
或問曰古厯論月食或云隂損則不受明或云闇虚闇
虚所在值月則月食值星則星亡今子不從何也劉智
曰言闇虚者以為當日之衝地體之䕃日光不至謂之
闇虚凡光之所照光體小于所蔽則䕃大於本質今日以
千里之徑而地體蔽之則闇虚之䕃將過半矣星亡月
毁豈但交㑹之間而已哉由此言之隂不受明近得之
矣又問曰若如所論必有大䕃月在日衝何由有明劉
智曰夫隂含陽而明不待陽光明照之也隂陽相應清
者受光寒者受温無門而通雖逺相應是故觸石而雲
出者水氣之通也相嚮而相及無逺不至無隔能塞者
至清之質承陽之光以天之圓面向相背側正不同光
魄之理也隂陽相承彼隆此衰是故日月有爭明日微
則晝見若但以形光相照無相引受之氣則當陽隆乃
隂明隆陽衰則隂明衰二者之異無由生矣
後魏太史令晁崇修渾儀以觀星象按其儀以永興四
年嵗次困敦創造傳至後魏末入齊往周隨至于大唐
歴年久逺儀葢日以傾墜太史者厯正也自景雲三年
奉勑重令修造使銀青光祿大夫檢校將作少監楊務
廉與銀青光祿大夫行太史令瞿曇悉達正議大夫行
太史令李仙宗試太史令殷知易荆州都督兼祕書監
兼右衛率薛玉銀青光祿大夫檢校祕書監呉師道正
議大夫行祕書少監閻朝隠等首末共營各盡其思至
先天二年嵗次赤奮若成其銘曰周天三萬七千里分
寸無敗成歳三百六十日盈縮有期敬之敬之以授人
時今史司見用測候
守太子率更令何承天論渾象體曰詳尋前説因觀渾
儀研求其意有悟天形正圓而水居其半地中高外卑
水周其下言四方者東曰暘谷日之所出西曰濛汜日
之所入莊子又云北溟有魚化而為鳥將徙於南溟斯
亦古之遺記四方皆水證也四方皆水謂之四海凡五
行相生水生于金是故百川發源皆自山出由高趨下歸
注于海日為陽精光曜炎熾一夜入水所經焦竭百川
歸注足以相補故旱不為減浸不為増又云周天三百
六十五度三百四分之七十五天常西轉一日一夜過周
一度南北二極相去一百一十六度三百四分度之六
十五强即天徑也黄道斜帶赤道春分交于奎七度秋
分交于軫十五度冬至斗十四度半强夏至井十六度
半弱從北極抉天而南五十五度强則居天四維之中最
高處也即天頂也其下即地中也自外與王蕃大同
徐爰宋書云元嘉十三年有詔太史令錢樂之依舊説
鑄渾天銅儀徑六尺八分周一丈八尺二寸六分地在
天内立黄赤二道南北二極規布列二十八宿北斗極星五
分為一度置日月五星於黄道之上置立漏刻以水轉
儀昏明中星與天相符到十七年又被勅作小渾天徑二
尺二寸周六尺六寸二分為一度安二十八宿中外宫
星備具以白色珠及青黄三色珠為三家星日月五星
悉居黄道
梁奉朝請祖暅渾天論曰自古論天者多矣而羣氏紛
紜㸦相非毁竊覽同異稽之典經仰觀辰極傍矚四維
覩日月之升降察五星之見伏校之以儀象覆之以晷
漏則渾天之理信而有徵輒遺衆説附渾儀云考靈曜
先儒求得天地相去十七萬八千五百里以晷景驗之
失之于過多既不顯求之術而虚設其數葢誇誕之辭
非聖人之旨也學者多因其説而未之革豈不知尋其
理歟抑未能求其數故也王蕃所考校之前説不啻減
半雖非揆格所知而求之以理誠未能遥趣其實葢近
宻乎輒因王蕃天高數以求冬至春分日高及南戴日
下去地中數法令表高八尺與冬至景長一丈三尺各
自乗并而開方除之為法天髙乗表髙為實實如法
得四萬二千六百五十八里有竒即冬至日高也以天
髙乗冬至景長為實實如法得六萬九千三百二十里有
竒即冬至南戴日下去地中數也求春秋分數法令表
髙及春秋分景長五尺三寸九分各自乗并而開方除
之為法因冬至日高實而以法除之得六萬七千五百
二里有竒即春秋分日髙也以天高乗春秋分景長實實如法
而一得四萬五千四百七十九里有竒即春秋分南戴
日下去地中數也南戴日下所謂丹穴也推北極里數
法夜于地中表南傅地遙望北辰細星之末令與端參
合以人目去表數及表高各自乗并而開方除之為法
天髙乗表髙數為實實如法而一即北極細星髙地數也
天髙乘人目去表為實實如法即去北辰極下之數也北
戴斗極為空桐日去赤道表裏二十四度逺寒近暑而中
和二分之日去天頂三十六度日去地中冬夏春秋晨
昏晝夜皆同度也而有寒暑者地氣上騰天氣下降故
逺日下而寒近日下而暑非有逺近也猶火居上雖逺而
炎在旁雖近而微視日在旁而大居上而小者仰矚為
難平觀為易也由視有夷險非逺近之效也今懸珠於
百仞之上或置之於百仞之前從而觀之則大小殊矣
先儒弗斯取驗用繁翰墨夷途頓轡雄辭折辯不亦迂
哉今大寒在冬至後二氣者寒積而未消也大暑在夏
至後二氣者暑積而未歇也寒暑均和乃在春秋分後
二氣者寒暑積而未平也譬之火始入室而未甚温弗
事加薪久而愈熾既已遷之猶有餘熱也月行有中道
有隂道有陽道如姜岌説周髀云日徑千二百五十里
葢天乖謬已詳前識無足採焉以渾象言之失于過大
矣張衡日月其徑當周天七百三十六分之一地廣二
百四十二分之一按此而論天周分數圓周率也廣分
數圓徑率也以八約之得周率九十二徑率二十九其
率傷於周多徑少衡之疎也衡以日月之徑居一度之半又言
八極之維徑二億三萬二千三百里既非考定日月徑又不明
其理飾辭華說不足窮覈者也望日月法立於地中以人目
屬徑寸之管而望日月令日月大滿管孔及定管長以管徑
乘天高管長除之即日月徑也月隂精也其形圓其質
稟日之光而見其體日光不照則謂之魄故月朢之日
日月相望人居其間盡觀其質故形圓也二弦之日日
照其側人觀其旁故半魄半明也晦朔之日月照其表
人在其裏故形不見舊説日月行九道斯葢未究月行
之變而假為其説謹按著作郎張東對三道九行曰按
漢天文志日有三道月有九行者謂日月行黄道為得
其正或行黄道外或行黄道内内外及正行因名三道
故曰房有四表三道日月經房星南門即為旱經房星
北門即為水日有三道者但内外差及正行之道也月有
九行謂青道二出于黄道東赤道二出于黄道南白道
二出在黄道西黒道二出在黄道北故鄭𤣥注月令立
春春分日行青道月為之佐立夏夏至日行赤道月為
之佐立秋秋分日行白道月為之佐立冬冬至日行黒
道月為之佐故月之九行非為黄道外别有九道交横
綿絡貫于躔舍但為日月既為動物不能不小有盈縮
或行黄道内外又按日月以立春合宿在營室即北方
之星色當言黒春分合宿在奎奎為西方之宿色當言
白而鄭云立春春分日行青道者考以嵗起于春春在
東方東方色青故起青號南西及北三方准此方故日
月共有三道實無九行但以因八節之差順四時之色
曲為九名故月行言九直舉其實故日道稱三三道九
行其義一也則夫日之三道躔于二十八宿月之九行
經于八節也梁武帝云自古以來談天者多矣皆是不
識天象各隨意造家執所説人著異見非直毫釐之差葢
實千里之謬戴盆而望安能見天譬猶宅蝸牛之角而
欲論天之廣狹懐蚌螺之殻而欲測海之多少此可謂
不知量矣繫辭云易有太極是生兩儀元氣已分天地
設位清浮升乎上沈濁居乎下隂陽以之而變化寒暑
用此而相推辨尊卑貴賤之道正内外男女之位在天
成象三辰顯曜在地成形五雲布澤斯昏明于晝夜榮
落於春秋大聖之所經綸以合三才之道清浮之氣升
而為天天以妙氣為體廣逺為量彌覆無所不周運行
來往不息一晝一夜圓轉一周張覆之廣莫能際其邊
際運行之妙無有見其始終不可以度數而知不可以
形象而譬此天之大體也沈濁之氣下凝為地地以土
水為質廣厚為體邊際逺近亦不可知質常安伏寂然
不動山岳水海育載萬物此地之大體也天地之間别有
升降之氣資始資生以成萬物易曰大哉乾元萬物資
始大哉坤元萬物資生資始之氣能始萬物一動一靜
或此乃天之别用非即天之妙體資生之氣能生萬物
一翕一闢或此亦地之别用非即地之形體四大海之
外有金剛山一名鉄圍山金剛山北又有黒山日月循
山而轉周迴四面一晝一夜圍繞環匝于南則現在北
則隠冬則陽降而下夏則陽升而高高則日長下則日
短寒暑昏明皆由此作夏則陽升故日高而出山之道
逺冬則陽降故日下而出山之道促出山逺則日長出
山促則日短二分則合高下之中故半隠半見所以晝
夜均等無有長短日照于南故南方之氣燠日隠在北
故北方之氣寒南方所以常温者冬月日近南而下故
雖冬而猶温夏則日近北而高故雖夏猶不熱北方所
以常寒者日行遶黒山之南日光常自不照積隂所聚
熏氣逺及無冬無夏所以常寒故北風則寒南風則㬉
一歳之中則日夏升而冬降一日一夜則晝見而夜隠
黒山之峯正當北極之南故夏日雖高而不能不至寅而現
又至戌而隠春秋分則居高下中朝至金剛山之外雖
與山平而去山猶逺故為金剛所障日未能出須至夘
然後乃現西方亦復如是冬則轉下所隠亦多朝至於
辰則出金剛之上夕至於申則入金剛之下金剛四面略齊黒山
在北當北彌峻東西連峯近前轉下所以日在北而隠
在南而現夫人目所望至逺則極二山雖有高下皆不
能見三辰之體理繫隂陽或升或降隨時而動至于天
氣清妙無所不周雖自運動無間日月星辰遲疾各異
晷度多少不繫乎天金剛自近天之南黒山則近天之
北極雖于金剛為偏而南北為一制旨解釋云金剛山
自近天之南黒山則近天之北極準於金剛為偏而于
南北為一令上林館學士虞劇穎上林館倪徽仁劉
文道等算其度數開列于後臣履等謹奉依敕旨推按
厯法表景長短之差日行南北之道旁考經記近較目
前莫不事事符合昭然可見謹畧條度數如左日道圎周
三百六十五度分為十二辰辰三十度半春秋分出夘入
酉冬至則出辰入申夏至則出寅入戌春秋分出夘中
左右十五度冬至日出夘南去夘中二十四度則是侵
辰九度夏至日出夘北去夘中二十四度則是侵寅九
度春分日入酉左右亦各十五度冬至日入酉南去酉
中二十四度是侵申九度夏至日入酉北去酉中亦二
十四度是侵戌九度北極璇璣玉衡上當天之北五十五
度北去黒山頂三十六度夏至日在天南十二度春秋分
日在天南三十六度冬至日中日在天南五十度冬至
日中日去金剛南三十度梁武説云四大海外有金剛
山一名鐵圍山山北又有黒山虞履等又以璇璣玉衡
在人之北五十五度北去黒山三十六度或曰瞻星望
月葢不及渾度景量天渾不及葢竊較卵之笠之未盡
天體之賾而候之測之纔窮推出之妙
梁人朱史定天論日一千六百七十里周天六十萬二
百三十一里徑率求之得十九萬四千一百六十四里
即天東西南北相去之數也求之得九萬七千八百里
即春秋分日天去地之數也夏至日天去地上八萬一
千三百九十四里冬至之日為天去地上十萬六千二
十里也
隋掖縣丞劉焯渾天論曰璇璣玉衡正天之器帝王欽
若世傳其象漢之孝武詳考律厯則落下閎鮮于妄人
共所營定逮于張衡又尋述作亦體制不異閎等雖閎
制莫存而衡造有器至呉世陸績王蕃並更修鑄績小
有異蕃乃事同宋有錢樂之魏初晁崇等總用銅鐵小大有
殊規域經模不異蕃造觀蔡氏月令章句鄭𤣥注考靈
曜勢同衡法迄今不改焯以愚管留情推測見其數制
莫不違爽失之千里差在毫釐大象一乖餘何可驗况
赤黄均度月無出入分至所恒定氣不别衡分刻本差
輪迴守故其為疎謬不可復言亦既由理不明致使衆
家間出葢及宣夜三説並驅平昕安穹四天騰沸至當
不二理惟一揆豈容天體七種殊説又漏景去極就渾
可推百骸共體本非異物此真已驗彼偽自彰豈朗日
未煇而爝火不息理有而闕詎不可悲者也昔蔡伯喈
自朔方上書曰以八尺之儀度知天地之象古有器而
無其書常欲寢伏儀下案度成數而為立説伯喈以負
罪朔方書奏不許伯喈若蒙許亦必不能伯喈才不踰
張衡衡本豈有遺思也則有器無書觀不能悟焯今立術
改正舊渾又以二至之景定去極晷漏并天地高逺星
辰運周所宗有本皆有其率祛今賢之巨惑稽往哲之
羣疑豁若雲披朗如霧散為之錯綜數卷已成待得景差謹
更啟送又云周官夏至日景尺有五寸張衡鄭𤣥王蕃陸
績先儒等皆以為景千里差一寸言南戴日下萬五千
里表景正同天高乃異考之算法必為不可寸差千里
亦無典據明為意斷事不可依今交愛之州表北無景
計無萬里南過戴日是千里一寸非其實差焯今説渾
以道為率道里既定得差乃審既大聖之年升平之日
釐改羣謬斯正其時請一水工并解算術士取河南北
平地之所可量數百里南北使正審時以漏平地以繩
隨氣至分同日度景得其差率里即可知則天地無所
匿其形辰象無所逃其數超前顯聖效象除疑請勿以
人廢言不用
按劉焯皇極厯云凡日食由月行黄道體所映蔽大較
正交如累璧漸减則有差在内食分多在外無損雖外全而
月下内損而更髙交淺則間遥交深則相搏或由近而不
掩因遥而蔽多所觀之地又偏所食之時又别月居外道
此不見虧月外之人反以為食交分正等因在南方冬損
則多夏虧乃少假均冬夏早晚又殊處南北體則髙居東
西傍而下視有邪正理不可一且古史所説本有紛互
今故推其梗概求者知其指歸茍地非於陽城皆隨所而漸
異然月食以月行虚道暗氣所衝日有暗氣天有虚道正黄
道常與日對如鏡居日下魄曜見隂名曰闇虚月則食
故張衡稱當月月食當星星亡雖夜半之辰子午相對
正隔于地值虚即虧既月兆日光當午更曜時亦隔地
無廢禀明諒以天光神妙應感𤣥通比陸績於愚凡意天彰於
靈曜正當夜半何害虧禀月由虚道表裏俱食日之與月體同
勢等較其食分月盡為多容或形差㣲増虧數疎而不漏綱
要克舉議曰月隔奩匣鏡不生菱地隔高天月寧含景
竊稽諸典比陸績于愚凡意天彰於靈曜者殆以虚而
喻實亦理所絶無必求知也凡事可依必須取論無滯或以
當夜半何害虧禀日輪所照日光所臨何關大地近驗
應符乃華言之飾辨非忘私之至公弱於徳强於辨為
後人通弊信乎其然矣
　唐開元占經卷一
欽定四庫全書
　唐開元占經卷二
　　　　　　　　　　　唐　瞿曇悉達　撰
　　　論天
夫言天體者葢非一家也世之所傳有渾天有葢天説
渾天者言渾然而圓地在其中葢天者言天形如車葢
地形如覆槃皆中高外下二曜推移五星迭覿見伏昏明皆
由逺近運移麗天不入於地日之將没去人彌逺明衰光滅
故闇其明及其將出去人彌近光明炎熾故顯其照揚雄
以為渾天得之難葢天曰今於高山之上設水平以望
日則日出水平下若天體常高地體常卑日無出下之
理於是葢天無以對也渾天之説天體包裹地在其中
七曜躔離道有常率天體旁倚故日道南高而北下運
轉之樞南下而北高二樞為轂日道為輪周迴運移終
則復始北樞謂之北極北極出地上三十六度故天北
際七十二度常見而不伏南樞謂之南極南極入地下
亦三十六度故天南際七十二度常伏而不見
周髀云日一度二千九百三十二里有竒夏至景一尺四寸
冬至一丈三尺五寸周天百七萬一千里徑三千五萬七千
里四表内萬五千里其外亦萬五千里故天日四遊于三萬
里之中冬南夏北春西秋東皆薄四表而止地亦升降于天
之中旁逰之數與天逰同日道星宿之外亦萬五千里圎周
之徑正與四表等冬至之日出辰入申夏至之日出寅入戌
進退於六十度之中焉非專四遊之差亦有地之升降
冬至之後日轉北移非專日之移也亦由天地遊而南故
物有生而不死夏至之後日轉南移非專日之移也亦
由天地遊而北故物有伏而不生二分之日出夘入酉正與
地上平故半表之徑得天地相去十九萬里然則地處
天半而下也故曰出地上百八十二度八分度之五謂
之晝入地下百八十二度八分度之五謂之夜晝則出
地上而西夜則入地下而東周匝百刻昏明五十刻分
之日刻數既均天度又等與極應規謂之中繩居寒暑
景之和處遲疾之中春分之後日行中繩之北故晝長
而夜短伏少而見多景短而温氣甚秋分之後日行中
繩之南故晝短而夜長伏多而見少景長而寒氣多易
説冬至之景一丈三尺夏至之景一尺四寸八分并二
至之景得一丈四尺四寸八分春分之景七尺二寸四
分秋分之景與春分等并二分之景亦得一丈四尺四
寸八分然東西南北經緯均也太平時和七曜順軌優
遊兩儀之中不内不外漢之乾象魏之景初皆以二分
之時行渾儀之内故南北濶而東西狹冬至去極百一
十五度景長一丈三尺夏去極六十七度有竒景長一
尺五寸并度得百八十二度八分度之五并景得一丈
四尺五寸春分去極八十九度景長五尺二寸五分秋分
去極九十度景長五尺五寸并度得百七十九度并景
得一丈七寸五分東西少於南北三度焉東西九千度
弱東西之景短於南北之景三尺七寸五分為里三萬
七千五百東西之徑定也而度與景里則有殊然則一
度之里一寸之差及四遊之説殆難明矣鄭𤣥以二至
之景一寸俱差千里夏至之日八尺之表景得一尺五
寸日下之地南於嵩高一萬五千里冬至之日八尺之
表景得一丈三尺日下之地南於嵩高十三萬里夫日
髙則景小卑則景差多日無上下之説而天地有升降安
得千里同差一寸也故東西之徑小於南北之徑以度
言之則九千里以景言之則三萬七千五百里二分之
日南北千里葢當景差四寸矣鄭氏之言豈合理哉天
遊薄四面而止日道與四表等不升不降常與四表交
錯二分之日道與二極應規而天地居四遊之中春分
之後天地降而下遊西南至于夏至天遊至南表而止
故視日北而高(景差少/高之故)自此以後而北至秋分還與日
道應規秋分之後天地升而上遊而北至於冬至則天
遊至北表而止故視日卑而南(景差多/卑之故)計其進退南北
不繫於三萬里之内春分之後至夏差度二十四除其
鈎弦之數乃常南遊六萬餘里此葢升降之度里則少
矣今置渾天於地以衡望日地升渾上則日去極逺地
降渾下則日去極近逺近之驗不必在於南北亦由升
降可知矣然則旁遊與外降各十二度與天地遊三萬
里相近矣日月麗天有虧有盈有交有㑹日行日出以
半周天焉即月道交錯半入日道之内半出日道之外
在外謂之行陽在内謂之行隂當交則㑹㑹則有食
蔡氏月令章句曰天者純陽精剛轉運無窮其體渾而
包地地上者一百八十二度八分之五地下亦如之其
上中北偏出地三十六度謂之北極極星是也史官以玉
衡長八寸孔徑一寸從下端望之此星常見於孔端無
有移動是以知其為天中也其下中南偏入地亦三十
六度謂之南極從上端望之當孔下端是也此兩中者
天之輻軸所在轉運之所由也天左旋出地上而西入
地下而東其繞北極徑七十二度常見不伏圖内赤小
規是也繞南極徑七十二度常伏不見圖外赤大規是
也據天地之中而察東西則天半見半不見圖中赤規
截婁角者是也岌按此與張衡所説不殊而云玉衡長八
寸則似是古儀矣又云據天地之中所云規數據葢圖
綴星是也
後漢末呉人陸績字公紀於孫權時又作渾天儀説績
造渾天圖曽于土室居令不覺晝夜巳在内推步度數
擊鼓節與外相應而不失毫釐陸公紀渾天説云先王
之道存乎治厯明時本之驗著在於天儀夫法象莫如
渾天渾天之設久矣昔在顓頊使南正重司天而帝嚳
亦序三辰尭命羲和欽若昊天厯象日月星辰舜之受
禪在璿璣玉衡以齊七政以是數者言之曩時已立渾
天之象明矣周公序次六十四卦兩兩相承反覆成象
以法天行周而復始晝夜之義故晉卦象曰晝日三接
明夷象曰初登于天後入于地仲尼説之曰明出地上
晉進而麗乎大明是以晝日三接明入地中明夷明夷
夜也先晝後夜先晉後明夷故曰先登于天照四國也後入
于地失則也日月麗乎天隨天轉運出入乎地以成晝夜
也渾天之義葢與此同(云云/)餘巳見前篇至與蔡氏張
衡同故略云故曰言天體非一家也
呉時廬江王蕃字興元為中常侍善數術嘗造渾儀及
渾天象説云幽平之後周室遂卑(云云/)至日光不得曜
星也(與前説/並同)
　
　
　
　
　
　
　
　
　
　
　唐開元占經卷二
欽定四庫全書
　唐開元占經卷三
　　　　　　　　　　　　唐　瞿曇悉達　撰
　天占
　　　天名主
易曰天地貞觀日月貞明　洪範傳曰清明者天之體也
易曰天行健君子以自强不息　易說卦曰乾為天乾健也
　河圗叶光紀曰元氣闓陽為天　易乾鑿度曰清輕者上
為天重濁者下為地　禮統曰天地元氣之所生萬物之祖
也天之為言顛也神水珍也　爾雅曰穹蒼蒼天也春為
蒼天夏為昊天秋為旻天冬為上天　太𤣥經曰九天
一為中天二為羨天三為順天四為更天五為晬天六
為廓天七為咸天八為沈天九為成天　考靈曜曰觀
玉儀之㳺昏明主時乃命中星中央鈞天其星角亢氐東
方蒼天其星房心尾東北變天其星箕斗牽牛北方𤣥天
其星須女虚危營室西北幽天其星東壁奎婁西方昊天
其星胃昴畢西南方朱天其星觜參東井南方炎天其星
輿鬼栁七星東南方陽天其星張翼軫　淮南子曰道始
於虛霩虚霩生宇宙宇宙生氣清陽者薄靡而為天
　　　天數
洛書甄曜度曰周天三百六十五度四分度之一一度
為二千九百三十二里則天地相去十七萬八千五百
里　廣雅曰天圍廣南北二億三萬三千五百里七十
五步東西短減四步周六億十萬七百里二十五步從
地至天一億一萬六千七百八十七里下度地之厚與天
高等　靈憲曰天有九位自地至天一億一萬六千二百
五十里懸天之景薄地之儀皆移千里而差一寸　闗
令内傳曰南午北子相去九千一萬里東夘西酉亦九
千一萬里四隅空無相去亦爾天去地四十萬九千里
　徐整三五厯紀曰天地渾沌如雞子盤古生其中一萬
八千嵗天地開闢清陽為天濁隂為地盤古在其中一日九
變神於天聖於地天日高一丈地日厚一丈盤古日長一丈
如此一萬八千嵗天數極高地數極深盤古極長後乃
有三皇數起於一立於三成於五盛於七處於九故天去地
九萬里　淮南子曰九野九千九百九十里去地一億一萬
里　春秋内事曰天下十二分次日月之所躔也　孝
經援神契曰周天七衡六間者相去萬九千八百
三十三里三分里之一合十一萬九千里從内
衡以至中衡從中衡以至外衡各五萬九千五百里
　　　天裂
京氏易妖占曰天開見光流血滂滂　天鏡曰天裂見
光流血汪汪天裂見人兵起國亡　劉向洪範傳曰漢
恵帝二年天開東北廣十餘丈長二十餘丈星經亦云
或則天裂或則地動皆氣有餘陽不足也地動隂有餘
天裂陽不足皆下盛强將害君之變也其後有吕氏之
亂　景帝三年天北有赤者如席長十餘丈或曰赤氣
或曰天裂其後有七國之兵　晉恵帝元康二年二月天
西北天裂按劉向説曰天裂陽不足地動隂有餘是時
人主昏瞀妃后專制　又八月庚午天中裂為二有聲
如雷者三君道衰臣下專僣之象也是日長沙王奉帝出
拒成都河間二王後成都河間東海又迭專威命是其應
也　穆帝升平五年八月己夘夜天中裂廣三四丈有聲如雷野
雉皆鳴是後哀帝荒疾海西失徳太后總萬機桓溫專權威振内外
隂氣隆陽道微也　天鏡曰天以冬裂天下大兵有隂
謀主有喪春秋主君臣懐憂夏冬主有大兵　京房妖
占曰天分作亂之君無道之臣欲裂其土國之主當之
　天鏡曰天裂而言如其言天裂見牛馬豕天下憂汲
冡紀年書曰懿王元年天再啟於鄭晉穆帝升平五年
天裂有聲又有天裂見其流水馬人
　　　天變色
洪範傳曰天忽變色是謂易常天裂見人兵起國亡天
鳴有聲至尊憂且驚皆亂國之所由生也　天鏡曰天
忽變色四夷來侵不出八年有兵
　　　天鳴
京房易傳曰天鳴必有殺行民流亡又曰萬姓勞厥妖
天鳴　天鏡曰天鳴世主失不出十日　又曰天鳴主
死百姓哭　河圖祕微曰劉帝即位百七十日太隂在
庚辰江充搆禍其變天鳴　晉元帝大興二年八月戊戌
天鳴東南有聲如風水相薄京房易妖占曰天鳴有聲
人主憂　晉大興三年十月壬辰天鳴至甲午止其後
王敦入石頭王師敗績元帝屈辱制於强臣既而晏駕
　晉安帝隆安五年閏月癸丑天東南鳴二年九月戊
子天東南又鳴是後桓𤣥簒位安帝播越憂莫大焉鳴
每東南者葢中興江外天隨之而鳴也　晉安帝義熙
元年八月天鳴在東南京房易傳曰萬姓勞厥妖天鳴
是時安帝雖反政而兵革歳動衆庶勤勞也
　　　天雨禽獸　雨蟲　雨鼈　雨骨
天鏡曰天雨鳥獸主兵喪萬民流亡　劉向洪範傳曰
天雨禽獸是謂不祥不出三年其下興兵
洪範傳曰人君不親骨肉親他人故蟲從天墮地骨肉
去也不救兵大起其救也立王公率同姓諸侯無偏黨
則災消　又曰春秋者蟲之灾也以罰暴虐而取于天
下貪叨無厭以興動衆取邑治城而失衆心蟲為害矣
　文公三年秋雨螽於宋是時宋公以暴虐刑重賦歛
無度應是而螽也
天鏡曰天雨魚鼈為兵喪萬民流亡洪範傳曰天雨魚
龞國有兵喪
又曰天雨骨是謂陽消王者徳令不行佞人用不出三
年有内爭易飛候曰天雨骨師將破亡
　　　天雨筋　雨膏　雨肉　雨錫　雨水銀
洪範傳曰天雨筋國大饑
又曰天雨膏如蟲輔臣多貪之應也易飛候曰天雨膏
其國有急
洪範傳曰君無道暴虐天雨肉天雨肉天不享其徳將
易其君　續漢書五行志曰桓帝建和三年北地雨肉
似羊筋大如手時帝幼太后專政　魏志曰公孫泉將
亡襄平北市生肉長圍各數尺有頭目口喙無手足而
動喙搖占曰有形不成者其國滅
洪範傳曰天雨爵錫如甘露着樹木不出三年更政易
主白者名甘露黄者為爵錫
天鏡曰天雨如水銀是謂刑枉不出三年兵喪並起亡
國失土
　　　天雨血
京房曰天雨血兹謂不親黔首怨之不出三年亡其宗
人　尚書中候曰夏桀無道天雨血　天鏡曰天雨血
是謂天見其妖不正者不得久處其位不三年兵起
演孔圖曰君過滿七九則雨血　運斗樞曰偏任不移
雨血漂流　京房易傳曰王者不顧骨肉不親九族天
雨血二日　又曰血自天墮三年大兵　易飛候曰天
雨血流染衣其國亡君戮　太公金匱曰唐堯克有苖
問人曰吾聞有苖時天雨血沾衣有此妖乎人曰非妖
也有苖誅諌者尊無功退有能遇人如仇故亡耳　京
房易曰臨獄不解兹謂進非厥咎天雨血天雨血者兹
謂不親宗有怨恐不出三年亡其宗佞人用功天雨血
　漢書五行志曰惠帝二年雨血于宜陽一頃所劉向
以為近赤祥也時大臣誅滅諸吕僵尸流血　又曰哀
帝建平四年山陽胡陵雨血廣三尺長五尺大者如錢
小者如麻後三年王莽專朝誅貴戚
　　　天雨羽毛　天雨金銀銕錢
天鏡曰天雨羽毛是謂興人不常弃亡前後有喪不出
九年兵馬興京房曰天雨毛邪人進賢人逃貴人走
易飛候曰天雨毛羽其國大風　又曰天雨羽毛大人
出亡　又曰天雨羽君徳不通逆於天下
天鏡曰天雨金為兵喪萬民流亡易飛候曰天雨金銕
大兵入　天鏡曰天雨金銕是謂刑餘人君殘酷好殺
無違不出一年兵交于朝　京房曰天雨金銀兵將興
失道之君當之(謹按史記秦獻/公十八年雨金)　易飛候曰天雨銕錢
其國大饑
　　　天雨石　雨氷　雨笠　雨杵　雨灰土
天鏡曰天雨石為兵喪萬民亡　京房曰天雨石為政
者質信不施偽詐妄行國君死亡
易飛候曰天雨氷其國大疾
又曰天雨笠國大饑
又曰天雨杵其國大饑
皇甫士安曰殷紂暴虐天雨灰天雨灰色君有歸來邑
者　墨子曰商紂不徳十日雨土於亳天雨土君失封
　易飛候曰天雨土是大凶民人負子東西莫居其鄉
　又曰天雨土是謂高土百姓勞苦而無妨土是謂高
社民勞苦繁于土功不安主外戚謀
　　　天雨五穀　雨㮈　雨草木　雨梳　雨釜甑
天鏡曰天雨五穀是謂禾不熟人君賦歛重數故示戒
不出五年困乏軍糧墨子曰天雨粟不肖者食祿與三
公一位天雨黍豆麥粟稻是謂惡祥不出一年民負子
流亡莫有所向　易飛候曰天雨五穀其國大饑　天
雨黍為政者去大人出死他國三年有死將
又曰天雨㮏兵起四方
天鏡曰天雨草是謂増福不出三年外國輸糓　天雨
草木為兵喪萬民流亡　天雨木多風五糓傷　墨子
曰國君失信專祿去賢則天雨草　易飛候曰天雨草
國有殘民破亡　又曰君讒臣不和天雨草木其歳民
多兵死
易飛候曰天雨梳其國有權
又曰天雨釜甑其國大饑　墨子曰天雨釜甑嵗大穰
　　　天雨絮布帛　雨蘖　雨墨　雨火
天鏡曰天雨絲帛天下有兵喪不出六年兵起且亂
又曰天雨布帛為兵喪萬民流亡
墨子曰天雨絮其國將喪無復有兵
易飛候曰天雨蘖其君有咎
天鏡曰天雨墨是謂隂謀君臣無道讒人進用不出五
年君亡墨子曰天雨墨君隂謀
天鏡曰天火燒國郭門其地有謀人欲發　又曰天火
焰宗廟人君不謹敬淫佚又數犯冬令也　又曰天火
焚朝廟社稷主有大殃國將亡(謹按後魏時造作宫室/過度而頻有天灾其後)
(尋有/兵亂)　又曰一條天火燒正殿此必人君不聽諌戮大
臣佞人持政　天火燒街有大兵　天火燒廄兵大起
　天火燒民舍兵方起　天火燒野五穀國將亡　天
火燒山阜百姓不安　天火燒萬物天下分裂　天火
燒牛馬兵屠裂　天火燒水逆兵方起　天火焰大木
木鳴呼是謂姦起六月霜降　天雨火為兵喪萬民流
亡　天妄下火焚燒是謂大殃民負子流亡　墨子曰
天下火燔邑城門其邑被圍　易飛候曰天雨火是謂
大凶民人賣其子東西莫居其鄉　又曰天官見師為
禍司馬必敗(司馬謂/兵師也)
　　　天殞石　天雨雜物　雨㦸　雨人
京房易候曰王者不顧骨肉不親九族則天殞石　甘
氏曰無雲而雷石殞隨地大可一丈圍形如雞子兩頭
鋭名曰天鼔所下之邦必有大戰伏尸數萬不可救
春秋僖公十六年隕石于宋五此時宋襄之應也望之
是星至地為石其所無光榮之象也
天鏡曰天雨雜物皆為兵喪萬民流亡
天雨㦸是謂不祥不出三年天下兵興
天鏡曰天雨人無名字妄語言是謂凶殃不出十二年
必易王
　
　
　
　
　
　
　
　
　唐開元占經卷三
欽定四庫全書
　唐開元占經卷四
　　　　　　　　　　　唐　瞿曇悉達　撰
　地占
　　　地名體
易曰天地貞觀日月貞明坤卦曰牝馬地類行地無疆
　象曰地勢坤君子以厚徳載物　淮南子曰重濁者
淹滯而為地　説文曰元氣初分重濁為地萬物所陳
列也　洪範五行傳曰地者成萬物者也　元命包曰
地者易也言養物懐任易變化含吐應節故其立字土
力於一者為地　聖證論曰孔昆云普天之下華岳列
居河海所流丘陵墳衍總謂之地　素問曰積隂為地
故地者濁隂　元命包曰地所以右轉者氣濁清少含
隂而起遲故轉右迎天(謂隂/氣也)　考靈曜曰地有四游冬
至地上北而南三萬里矣恒動而不止而人不知譬如
人在大舟行而人不覺也　漢地理志曰保章氏掌天
文以星土辨九州之地所封之域皆有分星以視吉凶
　　　地數
河圖括地象曰地廣東西二萬八千里南北二萬六千
里有君長之八極之廣東西二億三萬三千里南北二
億三萬一千五百里　詩含神霧曰天地東西二億三
萬三千里南北二億三萬一千五百里天地相去億五
萬里　廣雅曰神農所治四海内東西九十萬里南北
八十一萬里唐帝所治九州地二千四百三十萬八千
四十二頃夏禹所治四海内地東西二萬八千里南北二
萬六千里　命厯序曰神農始立州制形　甄曜度曰
四海東西九十萬里南北八十萬里　山海經曰帝命
䜿亥步自東極至于西極五億十選(郭璞註曰䜿亥/健行人選萬也)九
千八百八步䜿亥左手把䇿右手指青丘　一曰禹令
䜿亥一曰五億十萬九千八百步　紀年曰穆王東征
天下二億二千五百里西征億有九萬里南征億有七
百三里北征二億七里　山海經曰天地之東西二萬
八千里南北二萬六千里出水者八千里受水者八千
里　博物志曰地祗之位起形于崑崙縱廣萬里髙萬
一千里神物所生聖人仙人之所集崑崙之東北地轉
下三千六百里有八𤣥幽都方二十萬里地下有四柱
柱廣十萬里有三千六百軸犬牙相舉也　吕氏春秋
曰凡四海之内東西有五億九萬七千里南北亦有五
億九萬七千里　淮南子曰禹乃使大章步自東極至
于西極二億三萬三千五百里七十五步使䜿亥自北
極至于南極二億三萬三千五百里七十五步　古今
通論曰夫地者厚三萬里凡八極之廣東西二十三萬
三千里南北二十三萬一千五百里
　　　地動
京氏曰地動隂高者為下下者為陽此人君俱進君子
為小人同倫任小人為上宰置君子於下位此隂高而
陽卑也故反也害及大人　河圖祕徵篇曰地之動大
臣逆　雒書雒罪級曰土震不言衆虐盛　尚書夏侯
説曰地動大臣盛將有為下不靜兵數動也　運斗樞
曰地之動亂並孳羣臣蹷施(宋均曰蹷動也/施放縱之也)隂讙譁
又曰地震之異隂倍主　保乾圖曰地動下逆無陽自
燭則退强臣誅大過免近戚　潛潭巴曰地動搖臣下
謀上　運斗樞曰后族專權地動搖宫　春秋公羊傳
曰臣專政隂而行陽故地震　穀梁曰地動大臣盛將
動有變(變謂/反也)　夏氏曰地動民不安搖擾流移　劉向
洪範傳曰地動者臣不臣也臣下大貴也　董仲舒對
灾異曰地者隂之類也動者後宫臣下專主之盛陽衰
故致疾疫當制後宫齊御百官以救之　京房對灾異
曰地者大臣之位當載安萬民懐藏物類而動搖者此
不欲為君載安萬民動搖不安思欲簒殺也　京房傳
曰地動蹷城天下亡　天鏡曰地動世主失不出千日
　京房曰地動蹷屋室人天下兵行　地移或西或東
不列王公此謂不公其行也　地動動牀木嵗大熟
地動教令從臣下出必有流血饑亡　地動有赤水出
司馬戮　地動疾驚牛馬禽獸變動天子失地　地獨
動於靈廟中及朝廷邑有亂臣且凶　國無忠臣地動
不已　地比四五日動人主不安　地數動殺人賊臣
暴　地以春動有音歳不昌以夏動有音人主有喪以
四月動有音五穀不熟民大饑以五月動有音人主有
喪民流亡以六月動有音少老多死嵗惡以秋動有音
大兵起以九月動有音殃大以冬動有音人主有喪兵
起以十月動有音邑有土功以十一月動有音其邑有
大兵喪及民饑亡以十二月動有音其邑有兵行　地
鏡曰地動三年其國民流東西動十日以上必有兵
地動千里是謂隂盛陽衰人君犯四時興土功不出年
國有喪　地動壊城郭宫室是謂隂道失四海有兵喪
　抱朴子曰軍中地動必大戰或有謀反　張衡上書
曰地動者民擾也　易坤靈圖曰地大動搖世主之宫
國不安　國語曰周幽王二年西周三川皆震伯陽父
曰周將亡矣夫天地之氣不失其序若過其序民之亂
也陽伏而不能出隂迫而不能烝于是有地震今三川
實震陽失其所也　史記曰周幽王二年西周三川皆
震三川涇渭洛也伯陽甫曰周將亡矣天地之氣不失
其序若過其序民亂之也陽伏而不能出隂迫而不能
烝于是有地震今三川實震是陽失其所而填隂也陽
失而在隂原必塞原塞國必亡夫水土演而民用也土
無所演民乏財用不亡何待昔伊洛竭而夏亡河竭而
商亡今周徳若二代之季矣其川原又塞塞必竭川竭
山必崩夫國必依山川山崩川竭亡之徵也若國亡不
過十年數之紀也　左傳曰昭公二十三年八月丁酉
南宫極震萇𢎞謂劉文公曰君其勉之先君之力可濟
也周之亡也其三川震今西王之大臣亦震天弃之矣東
王必大克注子朝在王城故謂西王敬王居狄泉在王
城之東故曰東王　漢安帝永初元年郡國十八地震
地者隂也法當安靜今乃越隂之職專陽之政故應以
震動　漢獻帝初平年中京師地震董卓以問蔡伯喈
伯喈對曰地動隂盛大臣踰制之所致也公乘青葢車
逺近以為非宜為先是山東豪傑並起卓懼乃徙天子
都長安燔燒洛陽宫室自為太師號曰尚父乘青葢車
金華爪畫兩輪故諌之卓乃更乗金華皂葢車　地鏡
曰地動而折有急令近臣謀主兵革興
　　　地坼
祕徵篇曰三公秉執卦錄在心則地坼　考異郵曰臣
恣地裂坼　漢含孳曰大夫專權兵陵地坼　海中占
曰主好聽讒言廢置大臣女子為政刑法誅殺不以道
理則地坼　京房對灾異曰隂倍陽則地坼臣叛君則
義廢此人君不親上下不厚致此灾也不捄則骨肉相
殘父子分離羌夷叛去　　演孔圖曰地坼隂畔
不靜陽不施臣下專恣故天下以謀去主　潛潭巴曰
地裂下分威執曰臣不臣　漢書曰和帝永元七年趙
國易陽地裂　京房易傳曰地坼裂者臣下分離不肯
相從灾及王公　張衡上書曰土裂者威分月令曰季
秋行冬令則土地分裂　尚書説曰黄帝相亡則地裂
　京房易妖占曰隂倍陽地分坼　又曰地分下叛主
賢明者退不肖者進　又曰地劈大者此謂兵起天下
分離長一里以上及成谷其中有水且至所謂地劈者
坼也　又曰地劈于邑城毁廢劈于邑朝天下有大兵
其邑獨亡春夏無傷劈于朝廷邑分離為數鄉劈于宫
殿室邑社稷滅亡劈于社稷乃大祠其下邑有大殃劈
於丘塜下民大死亡　抱朴子曰軍中地裂急徙居不
則軍敗　地鏡曰地裂劈臣下有分離若在城門驕臣
從中起邑有謀兵地裂朝廷分其鄉部地裂社稷天下
有大兵地裂市里居家不出三年大兵起國有憂王道
中忽坼不出四年王道絶有分天地居地分裂一里以
上或山阜破丘有水天下流亡地劈有音及見雜物形
若于朝廷宗廟丘社道中咸為兵亂國亂地坼有聲天
下不安國分急兵起地夏裂一丈以上殺五榖秋裂民
流亡冬裂大凶兵起國主亡　京房易妖占曰地以正
月劈不傷嵗以二月劈人主吉嵗樂以三月劈嵗熟吉
以四月劈人主吉嵗熟五穀登以五月劈五穀收以六
月劈此嵗定以七月劈此驚駭兵起發以八月劈兵大
作民流亡以九月劈煞兵行人主恐亡以十月劈有亡
邑有兵以十一月劈民不安兵大作以十二月劈人主
大降將凶　潜潭巴曰地鳴而坼君不專政臣叛作
易坤靈圖曰黄之人精兵起地大裂土化為人　易妖
占曰地劈有狀掌掌闌闌此兵急邑分有音哅哅亂天
下不安傳驛相從　地分坼軍破將急出去不可止
漢陽嘉二年六月雒陽宣徳亭地坼長八十五丈時李
固對䇿以為隂類專恣將有分離之象上帝以戒陛下
　　　地陷
地鏡曰地自陷天王亡地　書緯運期授曰赤帝亡五
郡陷　祕徵篇云邑之淪主勢奪　運斗樞曰邑之淪
隂吞陽下相屠　潜潭巴曰天子無深鑿地深則民苦
邑反淪而下　保乾圖曰地淪山亡之兆亂如塗禍漫
漫　地鏡曰地無故自下天下亂兵大起　易妖占曰
地自下其君亡　又曰家無故宅自陷下此必人亡其
邑君矣　地鏡曰地陷没入人君為臣下所擒　異苑
曰晉武帝太康五年宗廟地歘陷無故梁自折凡宗廟
所以承祖先嗣承世不利安居摧陷是縹絶之徵也
京房曰山無故自下陷天下兵作　晉太康八年七月
大雨殿前陷方五尺深數丈中有破船　京房妖占
曰地以正月自下且有大事以三月自下水月火至以
五月自下不吉天下有兵民分離鄉以六月自下大水
且至多不常以七月自下天下兵大行以八月自下天
下大搖民多行以九月自下天下有亡主以十月自下
天下有兵以十一月自下有水且行以十二月自下大
水且移者傷　地鏡曰春地陷有大水魚行人道夏陷
兵起國分有非常水秋陷有大兵冬陷有兵水
　　　地燃
京房易傳曰火出地其國大出水其君死　述異記曰
姚興永和十年華山東界地燃廣百餘步草木烟枯井
谷沸竭置生物皆熟民殘之徵也晉惠帝光熙元年五
月范陽國北地燃可爨至九月而驃騎范陽王司馬虓
薨十一月惠帝用食而崩懐帝即位太傅東海王司馬
越殺太宰河間王司馬顒專柄朝政又尋死遂泪永嘉
之亂海淪殪越之亂副亦皆殄滅石勒焚越之尸此其
應也　前秦錄曰初秦之未亂也闗中大燃無火而烟
氣大起月餘不滅　慕容熙光始四年遼東新郡地燃
五年八月為遼西太守邵顔聚徒反至九月敗誅熙建
始元年正月華陽郡地燃是嵗熙僣號之七年也其年
五月為尚書郎苻進謀反事覺誅至九月熙出逸妻瘞
進餘黨推之賊高和為主據城反熙馳還不得入遂逃
不免為和所誅後三年宋高祖平齊冬盡坑其衆二燕
並滅慕容氏殱焉此皆不祥之應也
　　　地鳴
地鏡曰地中哅哅有聲人君好興兵相攻　潜潭巴曰
地鳴有聲天子不知國政任婦人　地中有聲洞洞者
邑亡　京房易候曰地中訩訩若嗷嗷為凶祥所愛子
死邦有殃
　　　地生毛
地鏡曰地忽生毛天下亂兵起　易妖占曰地生毛百
姓勞苦　史記曰趙王遷時人訛言曰秦為笑趙為號
以為不信視地之生毛後五年地果生毛七年而秦滅
趙
　　　地嘔血
地鏡曰地出血為兵亂國亡　地忽生血國將虚　潜
潭巴曰地嘔血禍之極效也　地鏡曰地無故赤如燃
兵大起　河圖曰地赤如丹血流汎汎　易妖占曰功
臣戮厥地生血　王隠晉書曰祖約為豫州府内地皆
如丹其後果凶　京房曰地生血賊必來攻凶急去勿
留
　　　地出光
地鏡曰地忽生光如火照憂國危亡　潜潭巴曰地生
光女謁行　地忽生光小人進賢人滅(注云近驗敬暉/桓範等被逐而)
(小人用事于時洛陽城東白/馬寺側地光如鏡行者影現)　京房易候曰不顧骨肉
不親九族厥徳已衰地出光
　　　地自出泉
地鏡曰地無故自成泉天下亂兵起大水　易候曰天
不下雨而地自出泉其國大水亂從中生　地鏡曰湧
泉忽出臣為禍害或以疾不過三年國憂有喪　家中
庭忽出泉者當富
　　　地自長
地鏡曰地忽自長在道中天下不通地長邑下其治毁
地長市中國有利地長社稷王者増土地長洲嶼上亦
増土地無故自長如丘隴室屋其上或生草木皆失地
亡民春長者吉昌卒長有生樹天王安有死樹國王亡
地夏長年中熟秋長殺生易地冬長國不安地上卒息者
大人將起
　　　地自營宫　地生雜物　地生卵
地鏡曰大澤中地無故自營宫女患位卑者暴貴
地鏡曰地無故生雜物天下亂兵起大水
易傳曰地自生卵將軍且疾
　　　地生石
京房易傳曰地自生石軍可久居　地鏡曰石生平野
庶人逆謀興兵臣反不出三月齊兵起
　　　地生穀
京房易傳曰地自出五穀將軍得大道生黄色將軍得
土地
　
　
　
　
　
　唐開元占經卷四
欽定四庫全書
　唐開元占經卷五
　　　　　　　　　　　唐　瞿曇悉達　撰
　日占一
　　　日名體
張揖廣雅曰朱明曜靈東君日也兵法曰姓張名長生
字子房一名子明字長史能者知便不畏白刃　皇甫
謐年厯曰日以晝明名曰曜靈　春秋元命苞曰日之
為言實也節也含一開度立節使物咸别故謂之日言
陽布散合如一故其立字四合共一者為日望之度尺
以千里立(實者周圓缺合/一言其身者)　春秋元命包曰天尊精為
日陽以一起日以發紀尊故滿滿故施施故仁仁故明
明故精精故外光故火日外景陽精外吐　春秋元命苞
曰元開陽為天積精為日散而分布為大辰天一陽成
于三故日中有三足烏　淮南天文問詰曰積陽之熱氣
生火火氣之精者為日日者陽之主也故陽燧見日則
然而為火又曰日者天之使也　河圖曰在天為日月
在地為水火　楊泉物理論曰日者天陽之精也夏則
陽盛故晝長夜短冬則隂盛故夜長晝短春秋則隂陽
均故晝夜等　張衡靈憲曰日者陽精之宗積而成鳥
象烏有三趾陽之類其數竒也日譬猶火也月譬猶水
也火則外光水則含景故宣明于晝納明于夜如有瑕
必露其匿人君者仰則焉　石氏曰日光旁照十萬二
千里經三十二萬四千里同一百萬二千里暉經千里
(周髀曰經一千/二百五十里)周三千里(徐整長厯曰日經千里周三/千里周三千里與石氏同也)
　張衡靈憲曰日月其當天七百三十分之一(徐整長/厯曰日)
(下于天/七千里)
　　　日行度
揚雄方言曰日暈為躔歴行也(躔踐/也)　春秋元命包曰
日行一度以立序行三百六十五度四分度之一　春
秋元命包曰日月左行周天二千三萬里　河圖曰天
元十一月甲子夜半朔日月俱起牽牛初度推厯考
宿正月在營室二月在奎三月在胃四月在畢五月在
東井六月在栁七月在翌八月在角九月在房十月在
尾十一月在斗十二月在牽牛　河圖曰日月五星同
道過牽牛女虚危室璧奎婁胃昴皆行其南之九尺畢
北七尺觜參北一丈三尺貫東井出鬼南六尺出栁北
六尺出七星張北一丈三尺出翌軫北一丈三尺貫角
亢出氐南一尺出房左右股間出心北二尺出尾北九
尺出箕北一尺貫南斗復至牛此日月五星行常道也
　洛書曰日月五星行歴左角内行左亢外四尺行歴
左氐外行房兩股間行心内六尺行尾内十八尺行箕
内十二尺行斗柄中一尺行牛中行女外四尺行虚外
六尺行危外十三尺行室外十六尺行璧外十三尺行
奎外十三尺行婁外九尺行胃外十尺行井中行鬼外
十四尺行栁内九尺行觜内八尺行參内十八尺行七
星内十五尺行張内十八尺翌内十六尺行軫内十六
尺在上者為北此日月五星之正道也　易坤靈圖曰
王者至徳之萌則日月若連珠璧(鄭𤣥曰至徳之萌謂/將興之時連璧謂無)
(朔朢之/異也)　尚書考靈曜曰天地開闢曜滿舒元厯紀名
月首甲子冬至日月五緯俱起牽牛初日月若懸璧五
星若連珠　淮南天文問詰曰太隂元始建于甲寅(大/元)
(初有日月五/星之時也)日月俱入營室五度(日月如連璧五星/如貫珠皆右行)天
一以始建七十六嵗日月復以正月入營室五度無餘
分(餘分少/餘也)名曰一紀天一凡二十紀千五百二十嵗大
終日月星辰復始甲寅之元日月行危一度而嵗有竒
四分度之一(危北方/宿也)故四嵗而積千四百六十一日而
復合故舍八十嵗而復故曰子午夘酉為二繩丑寅辰
巳未申戌亥為四鈎東北為報徳之維西南為倍陽之
維東南為常羊之維西北為􁁜􁁜之維日冬至則井北中
繩隂氣極陽氣萌故曰冬至為徳日夏至則斗南中繩
陽氣極隂氣萌故曰夏至為刑隂氣極則北至北極下
至黄泉故不可以鑿地穿井萬物閉藏蟄蟲首穴故曰
徳在室陽氣極則南至南極上至朱天故不可以夷邱
上屋萬物蕃息五穀兆長故曰徳在野(夷平/也)　漢書天
文志曰凡君行急則日行疾君行緩則日行遲日行不
可指而知也故以二至二分之星為候日東行星西轉冬
至昏奎八度中夏至氐十三度中春分栁一度中秋分
牽牛三度七分中此其正行七日行疾則星西轉疾事勢
然也故過中則疾君行急之感也不及中則遲君行緩
之象也至月行則以晦朔決之日冬則南夏則北冬至
于牽牛夏至于東井日之所行為中道月五星皆隨之
　禮緯曰天子服中禮從容中則日月五星不敢縱横
　京房别對灾異日行房乗三道太平上道昇平中道
霸世行下道云
　　　日晷影
許慎説文曰晷日景也　劉煕釋名曰晷規也如規畫
也　周禮地官司徒曰以土圭之法測土深正日景以
求地中日南則景短多暑日北則景長多寒日東則景
夕多風日西則景朝多隂日至之景尺有五寸謂之地
中天地之所合也四時之所交也風雨之所㑹也隂陽之所
和也(按土圭者非削土為其圭象訓為度也置圭度景/謂之土圭日南則景短多暑者謂夏至日躔南方)
(井宿也日北則景長多寒謂冬至日躔北方斗宿也日/東則景夕多風者謂秋分日躔東方角宿也故秋分祭)
(月也日西則景朝多隂者謂春分日躔西方婁宿也故/春分祭朝日也古來天圖春秋二分並交婁角也諒知)
(夕者秋分之異名朝者春分之别號景長稱南至景短/稱北至今日南則景短日北則景長者先論日躔宿也)
(後論日/躔景也)　周髀曰周髀長八尺其勾之損益一寸千里
　張衡靈憲曰懸天之晷薄地之儀皆移千里差一寸
　鄭司農曰土圭之長尺有五寸以夏至日立八尺表
其景適與圭等謂之地中今潁川陽城地為然(按晉太/康地記)
(曰河南陽城縣是謂土中夏至景尺有五寸所以為候/也南越志曰南景在日之南五月立表望之日在表北)
(景在表南交州日景較北/三寸林邑九寸一分也)　鄭𤣥曰凡日景於地千里
而差一寸景尺有五寸者南戴日下萬五千里也　洪
範五行傳曰日月之行則有冬有夏而為寒暑若南失
節晷過而長則為寒退而晷短則為燠人君急則晷進
疾而寒舒則晷退遲而燠故曰急恒燠若一曰晷長為
潦晷短為旱奢者為扶扶者邪臣進正臣踈君子不足
奸人有餘　漢書天文志曰冬至日南極晷長南不極
則温為害夏至日北極晷短北不極則寒為害故書曰
日月之行則有冬有夏也故治變于下日月運於上矣
　易緯曰日冬至人主不出宫室寢兵聽樂日擊黄鍾
之磬公卿大夫列奏音侍則隂陽之晷如度故夏至之
禮如冬至之禮　又曰冬至之日樹八尺之表日中視
晷晷如度者則其嵗美人民和順晷不如度者則其嵗
惡人民多偽言政令為之不平晷進則水晷退則旱進
一尺二寸則月蝕退則日蝕月食則正王臣之行日蝕
則正人主之道　又曰冬至晷長一丈三尺(按周髀曰/長三尺五)
(寸劉向曰長一丈一尺四寸何承天長一丈三尺祖/暅銅表長一丈三尺今厯景長一丈二尺七寸五分)當
至不至則旱多温病未當至而至則多病暴逆心痛應
至夏至　易緯曰小寒晷長一丈二尺四分(按周髀長/一丈二尺)
(五寸小分五何承天長一丈二尺四寸八分祖暅長/一丈二尺四寸三分今厯景長一丈二尺二寸八分)當
至不至先小旱後大水丈夫多病喉痺未當至而至多
病身熱來年麻不熟　易緯曰大寒晷長一丈一尺八
分(按周髀長一丈一尺五寸一分小分四何承天長一/丈一尺三寸四分祖暅長一丈一尺二寸今厯景長)
(一丈一尺/一寸五分)當至不至則先大旱後大水麥不成病厥未
當至而至多病上氣􁁳腫　易緯曰立春晷長一丈一
寸二分(按周髀長一丈五寸二分小分三何承天長九/尺九寸一分祖暅長九尺八寸今厯景長九尺)
(六寸/二分)當至不至兵起麥不成病瘧疾未當至而至多病
熛疾　易緯曰雨水(是今厯/啟蟄也)晷長九尺一寸六分(按周/髀長)
(九尺五寸三分小分二何承天長八尺二寸八/分祖暅長八尺一寸七分今厯景長八尺七寸)　當至
不至旱麥不熟多病心痛未當至而至多病薨　易緯
曰驚蟄(是今厯/雨水也)晷長八尺二寸(按周髀長八尺五寸四/分小分一何承天長六)
(尺七寸二分祖暅長六尺六寸二/分今厯景長六尺五寸四分)當至不至則霧稚禾不
穂老人多病疾瘧未當至而至多病癰疽脛腫　易緯
曰春分晷長七尺二寸四分(按周髀長七尺五寸五分/劉向長七尺二寸六分何)
(承天長五尺三寸九分祖暅長五尺/三寸七分今厯景長五尺三寸三分)當至不至先旱後
水嵗惡禾不熟多病痺未當至而至多病疚身癢　易
緯曰清明晷長六尺二寸八分(按周髀長六尺五寸五/分小分五何承天長四)
(尺二寸五分祖暅長四尺二寸/五分今厯景長四尺三寸四分)當至不至菽豆不熟多
病疾瘧振寒未當至而至多病暴死　易緯曰穀雨晷
長五尺三寸二分(按周髀長五尺五寸六分小分四何/承天長三尺三寸五分祖暅長三尺)
(二寸六分今厯/景長三尺三寸)當至不至水物雜揉羊不蕃多病疾瘧
振寒霍亂未當至而至老人多病瘟氣腫　易緯曰立
夏晷長四尺三寸六分(按周髀長四尺五寸七分小分/四何承天長二尺五寸祖暅)
(長二尺五寸三分今厯/景長二尺四寸九分)當至不至旱五穀傷牛畜病未
當至而至多病頭痛腫嗌喉痺　易緯曰小滿晷長三
尺四寸(按周髀長三尺三寸八分小分二何承天長一/尺九寸七分祖暅長一尺九寸九分今厯景長)
(一尺九/寸八分)當至不至多凶言有大喪先水後早多病筋急
痺痛未當至而至多病熛氣嗌腫　易緯曰芒種晷長
二尺四寸四分(按周髀長二尺五寸九分小分一何承/天長一尺六寸九分祖暅長一尺六寸)
(九分今厯景長/一尺六寸四分)當至不至多凶主國有枉令未當至而
至多病厥頭眩病　易緯曰夏至晷長一尺四寸八分
(按周髀長一尺六寸劉向長一尺五寸八分何承天長/一尺五寸祖暅長一尺五寸今厯景長一尺四寸九分)
當至不至國有大殃旱隂陽並傷草木夏落有大寒未
當至而至多病肩腫　易緯曰小暑晷長二尺四寸(按/周)
(髀長二尺五寸九分小分一何承天長一尺六寸九/分祖暅長一尺六寸九分今厯景長一尺六寸四分)當
至不至先小水後旱有兵多病泄注腹病未當至而至
多病膨􁀙　易緯曰大暑晷長三尺四寸(按周髀長三/尺五寸八分)
(小分一何承天長一尺九寸七分祖暅長/一尺九寸七分今厯景長一尺九寸七分)當至不至外
兵來年饑多病筋痺胸痛未當至而至多病脛痛惡氣
　易緯曰立秋晷長四尺三寸六分(按周髀長四尺五/寸七分三何承天)
(長二尺五寸祖暅長二尺五寸/五分今厯長二尺四寸九分)當至不至暴風為災來
年歲不稔未當至而至多病疾瘧上氣咽腫　易緯曰
處暑晷長五尺三寸二分(按周髀長三尺五寸六分小/分四何承天長三尺二寸五)
(分祖暅長三尺二寸六/分今厯景長三尺三寸)當至不至國多淫合兵起麥不
熟未當至而至病脹身熱不汗　易緯曰白露晷長六
尺二寸八分(按周髀長六尺五寸五分小分五何承天/長四尺二寸五分祖暅長四尺二寸五分)
(今厯景/長四尺)當至不至多病疽疸泄未當至而至多病水腹
閉疝瘦　易緯曰秋分晷長七尺二寸四分(按周髀長/七尺五寸)
(五分劉向長七尺二寸六分何承天長五尺三寸九/分祖暅長五尺三寸七分今厯景長五尺三寸三分)當
至不至草木復榮多病温悲心痛未當至而至多病胸
脇腹痛　易緯曰寒露晷長八尺二寸(按周髀長八尺/五寸四分小分)
(一何承天長六尺七寸二分祖暅長六/尺六寸七分今厯景長六尺五寸四分)當至不至來年
穀不成畜鳥獸被殃多病疝􁫓腰痛不當至而至多病
熱中　易緯曰霜降晷長九尺一寸六分(案周髀長九/尺五寸二分)
(小分二何承天長八尺三寸八分祖暅/長八尺一寸七分今厯景長八尺七寸)當至不至百物
大耗來年多大風人病腰痛未當至而至多病胸脇肢
䐽　易緯曰立冬晷長一丈一寸二分(按周髀長一丈/五寸二分小分)
(二何承天長九尺九寸一分祖暅長/九尺八寸今厯景長九尺六寸三分)當至不至地氣不
藏立夏寒早旱晚水萬物不成未當至而至多病臂掌
痛　易緯曰小雪晷長一丈一尺八分(按周髀長一丈/一尺五寸一分)
(小分四何承天長一丈一尺三寸四分祖暅長/一丈一尺三寸今厯景長一丈一尺一寸四分)當至不
至來年黍麥不熟多肘腋病未當至而至亦為肘腋痛
　易緯曰大雪晷長一丈二尺四分(按周髀一丈一尺/五寸小分五何承)
(天長一丈二尺四寸八分祖暅長一丈二尺/四寸三分今厯景長一丈二尺二寸八分)當至不至
温氣泄夏蝗生大水多病少氣五疽小腫未當至而至
多病癠疽應在芒種
　　　日光明
劉向洪範傳曰日者昭明之大表光景之大紀羣陽之
精衆貴之象也故曰其氣布徳而主在地日徳者生之
類也故日出而天下光明日入而天下㝠晦
　　　日變色
禮斗威儀曰日青中黄外是為一不可(日者黄中為主應/行君仁黄中而青)
(外君禮黄中而赤外君義黄中而黒外君智五色積聚/明照四方矣今反青中而黄外是位次倒置黄為外奪)
(故為一/不可矣)赤君喜怒無常輕殺不辜無罪不事天地忽于
鬼神天則雨土常熱日蝕無光地動雷下降(赤者火火/死為土禮)
(失其政天雨土也南方者火故常熱也南方為離離為/日故日蝕無光火滅灰為土故地動雷者土氣所為故)
(雷下降也下者雷電/折擊下殺人民也)其時不救兵從外來為害戮而不
葬日赤中黄外是為二不可白君亂無威臣獨逆理而
不能誅(白者變為白白係西方之色也萬物衰老之處/也故為君徳衰亂亂臣專其威無禮君衰亂于)
(政事不/能誅也)賢者不得為輔朝中因女而進者衆嶐山數崩
時大旱河海不流虎狼害人其民好賕吏並為奸兵數
十起千里之内其時不救及其年中亡當誅臣逆理進
者以禁絶災害因女進者時日以救則灾及其年日白
中黄外是為三不可也黒賤人為君婦人輕賢佞諂候
間得親將小臣所私及危其身(色變為黑者闇故賤人/為君黒隂色故婦人持)
(政輕誅賢黑者水流行無所不及隨器方員以喻佞人/隨君方圓故候間得親私者竊也小人將盜竊其位及)
(其/身)時則常雨不休水則海潰河溢民多溺水死乗舟者
多蛇入都邑雞雉同宿(好婦人者必用其言欲廢嫡立/庶故蛇入都邑雉從雞宿蛇雉)
(有文章在野喻同政賢從欲代其位故易萌氣樞曰繼/體不改號令不行羣下爭利君弱臣强選舉失暴風發)
(屋折木為咎則有蛇/入都邑雉從雞宿也)婦人多重死胎子不就(用婦人言/欲專其政)
(轉相嫉/害也)其時不救患在門内(當逺婦人/復進賢也)其日黒中黄外
是為四不可也　春秋潛潭巴曰箕主正月日色如青
赤者昧暝𤣥黄亭亭奪光旬望以上七月朔日日蝕近
侯輔臣反其正月地動搖官兵大擾　春秋潜潭巴曰
房主二月日色如正月旬朢以上八月二日日蝕南夷北
狄侵中國流星數出天下旱三年兵來二月天雨血後
九十日名水決天下多譌臣朝廷女黨悖天子備玩好
之喜且以此逢害　春秋潜潭巴曰角主三月日色如
正月望旬以上五月大霧九月朔日日蝕十月有兵倉
皇其來三月彗星如房后百二十日名山崩熒惑守心
其效也故日者天子之象君父夫兄之類中國之應也
夫明主之踐位羣賢履職天下和平黎民康寧則日麗
其精明揚其光耀　黄帝占曰有道之國日月過之即
明人君吉昌人民安寧　尚書考靈曜曰五政不失日
月光明五政謂四時及季夏之政也　尚書考靈曜曰
日照四極九光東日日中南日日永西日宵中北日日
短光照四十四萬六千里　禮斗威儀曰君乘土而王
其日太平則日五色無主(宋均曰包五行之/色不主于一也)　禮緯含
文嘉曰君政尊而制命日月貞明　春秋感精符曰王
者之明以日為契日明則道正暗昧不明則道亂各以
其類占天子常戒以自勵　孝經古秘曰日光明海内
樂無怨心隂陽調年命長民人以康　孝經内記曰日
和五色君有徳　京房易傳曰日者衆陽之精内明𤣥
黄五色無主以象人君光照無主不可以色名也　京
房易傳曰聖主在上則日五色備　京氏曰日大光天
下和平上下俱昌延年益壽世無極　孫氏應瑞圖曰
人君不假臣下以柄權則日月揚光　又曰王者動不
失時日揚光　王充論衡曰王者道至于天則日揚大
光　韓楊曰日則帝興亡微(闕/)　太子崩海内失命哭
聲吟吟天下定異推在名公萌之出天子格自正孝度
天心思消之天子吉　春秋潜潭巴曰軫主四月日色
白丹如黄丹青比梅葉芄蘭無色旬朔以上十一月朔
日日蝕天子誅于强臣百二十日五山亡一曰君死不
葬呉楚以東十國稱王天子繼絶諸侯多亡豪杰縱横
　春秋潜潭巴曰張主五月日色如正月旬朢以上十
一月朔晦日日蝕南夷為亂後九十日地嘔血兵禍並
起逆為天上百二十日五星從熒惑聚中國四夷爭起
妻妾哭于宫天子滅于國其五月彗星五芒出于斗極
九虹見交與日並立天子亡諸侯自君上滅庶雄制命
兵雷令　春秋潜潭巴曰東井主六月日色赤如赬旬
望以上十月朔日日蝕四方射主武將威兵後九十日
國大亂其六月天鳴地坼三公九卿皆反各自立為君
勝者稱王非天命也　春秋潜潭巴曰氐主七月日色
青赤若昧暝亭亭奪光旬朢以上正月朔日日蝕後七
十日山冡絶崩百川沸騰大臣皆用祿在名公百二十
日高峯為谷深谷為陵天下昏亂羣小執綱以方為圓
以欺為忠帝人失勢俛從風靡天子大弱可防而消
春秋潜潭巴曰昴主八月日色如正月旬朢以上三月
朔日日蝕妻后殺主後百二十日地必大動天下起兵
害誅王其來八月殞石五六月天下謀殺其王易于卿
大雨壤波流翔主失伍姓不亡期百二十日斗星消易
姓起至期而無徵天子繕三王之政五帝之功以立中
興　春秋潜潭巴曰奎主九月日色如正月青黒不明
旬朢以上來嵗天雨蝗五月殞霜京師中三月晦日日
蝕天子以色后妃黨横其來九月虎入邦雉羣翔巢國
中天子好野遊主人去外人昌呉楚以南滅兵亂以興
　春秋潜潭巴曰東璧主十月日色如黒文網網然四
月朔日日蝕後七十日蛇羣入市雉死廟堂之中主失
國野鳥跦跦或致鸜鵒君王危天下驚隣國入主出臣
下逐上其類令天子偹司禍為福　春秋潜潭巴曰虚
主十一月日色如綠綈旬朢以上十日天雨堵(宋均曰/堵當作)
(赭赤色/土也)五月朔日日蝕大臣殺主七十日大霜天下無
所措不出民或藏匿走入宫主驚去國天下瓦解禮義
消爍中國夷狄其來七月出兵大合屠君誅父無服之
屬九族之親君臣易位　春秋潜潭巴曰斗主十二月
日色如灰如塗如虹如合𤓰旬朢以上六月朔晦二日
日蝕九十日日魄大臣專國代其君為王天子廢斥强
侯執命夷狄内侵中國百年上無天子下無方伯衆狼
為政後二百二十日虎哭地陷天雨沙山躍石其來六
月天子弱大臣為主　春秋感精符曰君營于邪輔宰
不納奢大縱盜快意所欲民不聊生則遊氣蔽日日青
黄白黒　春秋感精符曰主弱則日色赤如灰王淪濘
則日流血　又曰大臣擅命妻專盜成黨女妃虚賦歛
殘賊則日為青黄　又曰君不聽明無知徳為臣下所
侵則日光青赤後大旱地動搖　又曰日青赤黄白黒
乍連于氣茫茫不可以類推象度三十日以往蝕無期
此至亂故比年日蝕　又曰夷狄並侵兵將用則日紫
　又曰日色赤如灰主以急見伐　春秋緯曰日黄濁
布散必有后黨嬖　孝經契曰日和五色明照四方黄
白失信赤青奪明黒多暴害乖離失信則慢　孝經左
契曰日變有五色蒼色見于百姓也　京氏曰察天不
順厥異日赤其中有黒　京氏曰日變色青為饑與憂
赤為爭與兵黄為徳與善白為旱與喪黒為水民半死
　又曰日赤如赭布如灰不出其嵗有大將死于野
又曰日有黒光不出六十日有大水傷五糓空屋所見
之國糴貴十倍二旬乃止　京氏曰救黄經云賢者之
言行之而蔽其人有以其美自揚厥異日色黄黄者
中和色喻美行也人君内有賢臣卒得其位保其社稷
人君自知非其徳行所能設稱揚其人則復矣　赦赤
經云人君不學道無以教下發號令動害百姓日應之
而赤人君聽用仁賢尊之如賓客避寢思道則復矣
救黒經云臣不能進諌其君怨下見百姓故日黒人主
當憂勞求賢罷左右强臣則黒除矣　救白經云人君
軟弱海内咸貧日白六旬不可復變未滿六旬求任賢
臣抗武揚威誅罰為非則復矣　夏氏圖曰日暈黄濁
黒動搖為風雨其不動搖憂病暴怨　荆州占曰日始
出一竿赤如血有死王以宿占國　又曰日赤如血其
國君死赤始末赭將軍戰死于野(按王隠晉書曰東海/王越自陽成帥甲士)
(四萬京邑多徙次許昌以鳴崇為兵司馬越領豫州牧/三月四日日有赤散流其光若血下流其光之所照皆)
(赤日中有若飛鷁者七/八十九日越薨于項也)　孝經内記曰主不敬天地犯
名山大川則日色青白黄黒　甘氏曰日或黒青黄師
破喪侯王　京氏曰日者太陽之精萌于東盛于南其
色赤今乃青青東方少陽色也謂人君微弱國無賢輔
則致此灾不救日蝕為灾其救也率股肱正台輔任忠
直報功能立將軍修城郭　京房易傳曰人君不聞道
徳其亂國背上則日赤(按洪範曰漢成帝河平元年正/月壬寅朔日月俱在營室日赤)
(二月十二日癸未日朔日又赤其夜月赤十三日甲申/日出赤如血無光漏上四刻半乃頗有光照地赤黄食)
(時後乃復是時帝無道徳后宫趙氏/亂内外宗王氏擅朝逐主亡國之應)　京房易傳曰上
微弱無法制則日白六十日萬物無霜而死　又曰臣
下無智勇天下自征伐則日白體動而寒　又曰人君
弱而能任其事謂不亡則日白　又曰人君公行愆過
不自改則日黒大風起(天無雲而/日光掩也)　京房曰日有青光
不出二旬大風糴貴斗米二千一嵗五見糴倍十見以
上民多疾疫不出一年　京氏曰日青君弱亡君無知
也黄間若不與也黒慈(闕/)甘氏曰臣逆君法日赤如火
其國必亂　荆州占曰日色赤而三日不復則霧而昏
晝昏此人君無徳故也　又曰日色赤黄其月旱　又
曰有黄光照下國有土水若流血名王死之有白光破
國主憂喪有青色國實倉有赤光流血滂滂有黒光多
死兵(以上日/色之變)　乍赤乍白各十日臣有伏兵欲謀君
又曰日色如紫名為日死王者惡之
　　　日戴光
太公兵法曰日戴天下大凶期不出三年
　　　日無光
太公隂祕曰君不明臣不忠故日無光月不明見變不
救殃禍生臣欲反主失名安百姓用賢人弱者扶則無
害　又曰凡四時受王之日日月當清明五星順度潤
澤有光凡此君臣和同或晝不見日夜不見月五星失
度隂蔽日光亂風連日此國君迷荒不順時令疾病蟲
霜忠臣受誅讒言者昌兵火欲起民人惶惶盜賊滿道
死者不葬　黄帝用兵要法曰沈隂日月俱無光晝不
見日夜不見月星皆有雲障之而不雨此為君臣俱有
隂謀兩敵相圖謀也若晝隂夜月出君謀臣夜隂晝日
出臣謀君下逆上　又曰日濛濛無光士卒内亂　河
圖帝覽嬉曰日月不光有亡國死王期不出五年　春
秋感精符曰三失陽事則日無光　春秋感精符曰君
行内虚外有肅敬布政修度之名茍無至誠為下犯冒
晚晚不驚則日光㝠㝠鬱怏不清其後水數淫雨霧霜
屢臻　春秋感精符曰日無光主主勢奪羣臣盜讒蔽
行(按洪範日月曰漢元帝永光元年四月日色青白無/影日中時影無光是夏寒至九月乃有光是時宦者)
(𢎞恭石顯等倚勢讒賊忠良/上弱不明不義不達之應也)　春秋感精符曰妻黨翔
羣臣恣横則日黄無光(翔横言從盜也黄地色妻象也/恣奸謀故先見于天使日黄至)
(于無光/澤也)偏任權柄大臣擅法則日青黒(日為君月為臣/月生于水水色)
(青母子助故/二氣並見)子黨犯命權威宫國則遊氣蔽日日赤鬱
怏無色(日色赤子生于父父子同氣/今赤氣蔽日子奸父之象也)九十日日黄則日
中無影其時叛作璚珥數出黄雲入國妻黨翔應青則
寒霜虐雹偏任氣應赤則日鬬湛隂霧集(霧集猶霧㝠/也子犯命應)
　春秋感精符曰日久不明天子蔽塞各以其類自勅
以消之　春秋孔演圖曰騏驎鬬兮日無光　春秋緯
曰日光亡諸侯叛三十日不光羣禍起　孝經内記圖
曰日無故過中時無光人君不明天下有雨主兵　甘
氏曰日出一年而無光耀其月有王死一曰王有憂
孝經内記圖曰王驕慢日月失明　孝經内記圖曰日
出東方二竿亭亭無光為日病未入二竿亭亭無光為
日死日死君死日病君病　甘氏曰見一日為十日見
二日為一月見一月為一嵗不出其年兵起(按韋昭曰/日下無光)
(謂唯質/見耳)　荆州占曰日始出二竿未入二竿其色赤而
無光其分主凶必有兵喪春則為旱災在六月　太公
兵法曰日未入兩竿而無光曜其月必主死一曰主憂
　京氏曰日未入二竿亭亭無光所舍國君死日出三
日無光國乃不昌　甘氏曰日出旦無光陽見徳也日
旦而無明入而無光此謂陽見刑也　甘氏曰人君宰
相不從四時行令刑罰不明大臣奸謀離賢蔽能則日
月無光見瑕適不改其行其國五穀不成六畜不生人
民上下縱横賊盜並起　甘氏曰日出無光曜者主病
一曰主有負于臣百姓有寃心　甘氏曰日失色所臨
之國不昌　京房易妖占曰君不明日不光　京氏曰
天下雲盡赤日不光三十日者有大兵王者亡五十日
者兵且作大饑民亡七十日者有大殃亡主兵作大
饑九十日者社稷亡百二十日者邑墟亡　京氏曰
日月大無光國無王民不安天下有兵　京氏曰日
失光明主令不行民饑流亡　京氏曰日無故久無光
天下不彰社稷隳亡　京氏曰日月皆無光則淵涸山
崩王者惡之　董仲舒災異占曰日無故白無光其主
不死國乃不昌青無光天下人民相食主去日赤無光
天下兵起大旱日黄無光天下主失徳名山崩地動日
黒無光臣下為政　氣經曰日光赤氣見為賊者皆君
左右大臣也　京房易妖占曰日赤無光君凶也
　
　
　
　
　
　唐開元占經卷五
欽定四庫全書
　唐開元占經卷六
　　　　　　　　　　　唐　瞿曇悉達　撰
　日占二
　　　日晝昏
春秋感精符曰日者陽之精曜魄光明所以察下夫以
照滅晝晦甚所懼也　春秋緯曰后族專權謀為國害
則日晝昏　京氏曰奸臣盛日晝昏　春秋運斗樞曰
日晝昏之異臣為政莫制持專權跋扈隂騙舒雒罪級
曰日晝昏不言擅畔　石氏曰日晝昏行人無影到暮
不止刑急民無聊生不出二年大水下田不收　甘氏
曰日晝昏鳥羣鳴天下國家分析臣持政期不出五年
中　甘氏曰日無故晝昏到暮不出一年大水　京房
别對灾異曰國有讒佞朝有殘臣則日無光暗㝠不明
　易曰日中見斗日中星見明其㝠也故貶之為暮也
其救也逺佞諂近忠直修經典閉私道則日光明　洪
範傳曰日正晝而㝠晦者隂反為陽臣反制君也　孝
經雌雄圖曰子日晝㝠者水溢山崩水灌涼州凶在武
都酒泉　丑日晝㝠者鬼山崩水出灌兖州凶在濟隂
任城　寅日晝㝠者虎山崩水灌徐州凶在下邳琅琊
　夘日晝㝠者水山崩一日風山水灌青州凶在平原
齊國　辰日晝㝠者風山崩水出灌揚州凶在豫章廬
江　巳日晝㝠者龍山崩一曰水山崩水灌豫州凶在
淮揚汝南㑹國一曰凶在淮揚南昌　午日晝㝠者水
山崩一曰上山水灌幽州凶在日南蒼梧一曰水灌青
州凶在平原齊國　未日晝𡨕者土山崩一曰水山水
出灌荆州凶在南陽　申日晝㝠者石山崩水灌益州
凶在蜀郡廣漢　酉日晝㝠者鉄山崩水灌并州凶在
河内五原　戌日晝㝠者氣山崩水灌雍州凶在河内
太原一曰凶在河内京兆　亥日晝㝠者岑山崩水灌
冀州凶在趙國清河一曰水灌兖州人民也
　　　日無雲而不見
河圖曰天無雲日不見三日為大喪必有滅國　甘氏
曰八月朔日日不見正月酉日日不見主死　春秋漢
含孳曰日不出懦下(不出謂日當出不/出君懦畏羣下也)則就隂位(燕自/闕)
　春秋緯曰沈日不出則為天下㝠㝠俱溺絶
　　　日中烏見
洛書曰日中有烏見名曰隂徳不出六十日兵出從其
所向伐之勝若有國主死(按抱朴子曰呉赤烏十三年/日中烏見三足然魏蜀不見)
(孫權/死)　京氏曰日中有烏見主失明為政者亂　黄帝
曰日中三足烏見者其所居分野有白衣㑹大旱赤地
三足烏出住日外者天下大國受其灾戴麻森森哭聲
吟吟　太公隂祕曰日中烏見者君咎雙烏見者將相
逆入鬭者主出走烏動者大饑水旱不時人民流在他
鄉救之法實倉庫舉賢士逺佞邪察后宫任有道赦不
從則灾消矣　孝經内記圖曰日無暈而烏見所宿之
國亡絶(王隠晉書惠紀曰元康六年六月日中/若飛燕者積數日後有愍懐太子事)　日傍
氣圖曰日中烏見其國君死期三年　荆州占曰常以
月十四日候日中有氣如飛鳥其地無居者　京房灾
異曰日月薄赤見日中烏將軍出旌舉此不祥必亡
　　　日中有雜雲氣
黄帝占曰日中有火光氣見者其國左右大臣欲反
春秋潜潭巴曰君徳鷹揚君臣和徳道慶則日含王字
(日中有王字者君徳象/日光所照無不及也)　石氏曰日中有立人之象君
慎左右急　荆州占曰日中有人行者臣害主而主爭
客勝有三人天絶主人必更　雜雲氣占曰青氣入白
如老人黒帽黒衣杖刀立日中從日出至食時不罷君
失位　又曰青氣入日狀如兩烏重立日中從日出至
食時不罷日無精光夷人為主正治失位河水逆流
京房曰祭天不順兹謂逆日中有黒子　又曰臣不掩
君惡令下見于百姓百姓惡君則日變(中有黒者隂也/皆日出入時也)
文命鈎曰偏任權柄大臣擅法則有青黒子　甘氏占
曰日青赤掩月不有戰必有亡國　京房占曰日中有
黒雲若赤若青若黄乍五乍十乍三十天子崩(按晉中/興書曰)
(升平三年十月丙午日中有黒子如卵少時而孝宗/崩太和四年十月乙未日中有黒子明年海西公廢)
太公隂祕曰日中有黒氣若一若二至四五者此陽中
伏隂君害臣上出者臣謀君旁出者君謀臣不出者宫
女有憂昏見在臣晨見在君救之法輕刑罰赦無罪節
威權安百姓貸不足則灾消矣　又曰日中有黒氣者
一若二至四五者教令不行三公為亂爵賞不平不救
者臣誅君子謀父救之法任賢直信道徳退貪邪輕刑
罰察奏糾思刑戮則無害　又曰日中有黑氣見君有
過而臣不掩故日不明見變不救者主有憂救之法承
順天地申用明堂則無害矣　洪範五行傳曰人君有
過故不循天治則日黒居側大如彈丸　荆州占曰日
中有黒氣大如桃李者臣蔽主明(按何法盛曰太興四/年三月癸未日中有)
(黒子永昌元年十月辛夘日中有黑子是時中宗寵幸/劉隗擅作威福殊傷君道王敦因之托晉陽之舉兵逼)
(都輦禍及忠賢故日有瑕也寧康元年十月己酉日中/有黒子如李二年三月庚寅日又有黒子如雞卵二枚)
(十一月己巳日又有黒子大如雞子是時帝已長而三年二/康獻皇后以從嫂臨朝實傷君道故日有瑕太元十)
(月庚子日有黒子大如李十四年二月辛夘日中又有/黒子二十年十一月辛夘日中又有黒子是時㑹稽王)
(以母弟専政/故日有瑕)　京氏曰日有白雲貫天下有白徒之衆
三年至其黒雲天下有謀不成　京氏曰候日無色其
中有赤氣大如𤓰踊躍為人君絶命　京房妖占曰赤
雲貫日者狀如建鼔此謂守威有扈下此云啟之所攻
也　荆州占曰赤雲貫日如建鼓三年不雨
　　　日生牙齒足
春秋感精符曰夷狄並侵戰兵將用則日垂牙舉足其
發必子輔政擅威福　郗萌曰日有齒足則其國謀反
　甘氏曰日足白有破諸侯王　石氏曰日有白足有
戰者破罷敗將軍死　洛書曰日始見赤足主坐急見
伐名臣反輔相奪　春秋感精符曰日赤足主顛蹷破
殺王使並相伐　春秋緯漢含孳曰日赤足君赤走足
為火　又曰有赤足數十下江下地則君必出走　春
秋考異郵曰日赤足有興兵者日白足殺諸王侯(按宋/均註)
(曰足動也喻臣也日色赤而為足是臣下/奪主勢而興兵也白金氣故殺大臣也)河圖曰日兩
足庶雄起
　　　日有彗芒
孝經雌雄圖曰日彗者君有火徳天下大豐　高宗曰
日上芒如烽火國主失土　春秋緯漢含孳曰日垂芒
戰爭(謂芒角/則戰也)　洛書曰日有氣而芒色黄白潤澤是為
隂光天子有喜小有徳令赦　夏氏曰上黄白芒君福
昌不得正色王有憂
　　　日刺
孝經雌雄圖曰日刺者為有氣刺日中也謂下賤度上
心知其是非如豫行之也一年有殃臣之犯上也日大
色黄最所極甚則衆隂惡氣近傍則賤度上心為刺在
左為欲諫惡在右為欲立王在上為欲撫主在下為欲
易君若此之變君急責躬自悔考過執事慎其是非以
洽王治也　又曰日刺甲乙父子求惡也日刺丙丁君
臣相疑改政教也日刺戊巳后妃有意害君左右日刺
庚辛將欲(闕/)　　　日刺壬癸宦者有傷
　　　日大小
春秋漢含孳曰日大則(闕/)　處(闕/)消日小則奪大日大
于常則無光君無羽翼也日小于常則奪威勢也　春
秋緯曰日大則(闕/)　　　　　獨立勢不出日小則以
漸侵(闕/)　　　　　　石氏曰日消小者所當國(闕/)
　　　　　　　　　京氏曰日小主(闕/)　賞賜不當
　春秋緯曰赤帝之滅日消小
　　　日分毁
孝經内記圖曰日分割君失亡　春秋合誠圖曰君蔽
臣專則日出乃毁　春秋漢含孳曰日毁則國毁(謂日/分四)
(五分則/國分也)　京氏曰日中分不出五年國亡　孝經雌雄
圖曰日中分天下分為二　京氏曰露奪日光日中破軍
滅國一曰隂勝陽臣勝君兩敵相當　洛書曰賢人失
位讒進忠退政煩民擾則日分為兩無救從王民叛
荆氏氣占曰日中分為兩國主死分為兩見有烏居其
中爭主死　荆州占曰日中分為兩所舍國亡(按孝經/内説圖)
(曰當紂之時六月壬子分為/兩日破為兩已上者主盡)　荆州占曰日分為兩以
上有從王　春秋感精符曰羣臣爭則日裂主偏任則
日裂為五　春秋緯曰日毁為五帝將煞漸起偏任
孝經内記曰日毁為五此謂帝失天下戮于中也　河
圖曰日割國分　春秋緯曰日裂主誅臣爭　尚書中
候曰夏桀無道殺闗龍逢滅皇圖壊亂厯綱殘賊天下
賢人逃日傷　春秋緯曰日壊者(闕/)
　　　京氏曰日無半則國破亡兩敵相當　荆州占
曰常以正月三日盡八日觀日光無環者天下有兵喪
　春秋緯曰日之穿可貫杌(音脱/)
　　　日夜出
河圖曰日夜出是謂隂明割剖國分(按墨子曰昔三苗/大亂天命殛之日)
(為夜出隨巢子曰三/苖大亂妖日宵出)　春秋感精符曰王(闕/)　　　則
日夜出　尚書金櫃曰日夜出者紀綱滅大臣專政作
威奪權無救大臣賊其主奪其邦其救也親仁賢退驕
佞填四時布恩惠赦天下則日夜出不為傷也　易緯
曰日夜出隠謀合國雄逃亡從處易主　孝經内記圖
曰日夜出明臣賊其主奪其家一曰兵起天下饑再出
三年君死國亡　京氏曰日夜出是謂隂反陽不出二
年天下見大兵不出一年有大水在所見處之國天下
不安　又曰日暮而出是謂隂重天下見兵　京氏曰
日出于夕人君不祥社稷亡　郗萌曰日夜出是謂隂
明有國者亡兵起天下饑以日命其國　郗萌曰日夜
出照見角宿妾黨縱横四夷侵犯十二諸侯攻伐敗亡
(闕/)　　　　　　　　　　　　荆州占曰日宵出是
謂明絶(闕/)　　　　　　　内伐不昌不出三年有(闕/)
　　　　　　　　　　　荆州占曰日夜出北斗見
天下兵悉起　荆州占曰日夜出不出二年天下有兵
水兵出在所見國(按韋昭洞記曰漢武三年四月有物/如日夜出三年春河水溢于平原大)
(饑人相食閩越圍東甌/遣嚴助救之閩越走)
　　　日當出不出當入不入
春秋緯漢含孳曰日當出不出懦下當入不入(闕/)
　　　日再出再中
石氏曰日再出為滲光其國君死有兵起　春秋漢含
孳曰日復中支庶起　京氏曰日再中帝王窮(按帝王/郊祭志)
(文帝時新垣平上言曰日再中居頃/之日却復中乃更以十七年為元年)
　　　日出復入日入復出
京氏曰日出復入日入復出主降臣　又曰日出復下
日入復高日入復見為還天下大亂期三年　荆州占
曰日出又還不出三年天下大亂所謂反者君不秉其
柄舍法度用私意不任官職而好自治則日反日還者
為日出而復下下而復高無救當為大亂不軌皆叛不
從其勅正心固一修古道守法正無忒業則日還不為
傷也　春秋感精符曰主驚懼則日入復出　京氏曰
日暮入復出天下亡　春秋漢含孳曰日曜則畏後文
景移位支庶起躍謂日暮當下入入更躍此畏後權文
景者日反也　春秋緯曰躍如則曲從天下駭擾無君
桀　孝經曰日已入而光復照兵起
　　　日墜日流
洛書曰日從天墜有道之君正天下無道之君走　春
秋漢含孳曰日流則提擊流謂纍如赤珠數十在日下
此則君兵提擊東西也　春秋緯曰日流則君王滅以
沈湎並奪
　　　日出異方
京氏曰日出于午天子失國　京氏曰日出于巳天子
失明令不行　河圖曰日出西方以母制
　　　日並出
春秋運斗樞曰主弱公侯狡猾起莫能匡則日並照
河圖曰日不照月不消山吐泉火燒林　又曰兩日照
天下民饑　春秋潜潭巴曰兩日並出地裂水不流
詩緯椎度灾逆天地絶人倫則二日出相爭　京氏曰
兩日並出是謂諸侯有謀自底滅亡天下兵興無道之
臣舉兵亡　又曰兩日並出天下爭王　孝經緯曰夏
時兩日並出䜟曰桀無道兩日照夷山亡龍逢誅人民
散郊社墟　博物志曰桀時費昌之河上見二日在東者
焰焰將起在西者沈沈將滅若疾雷之聲問於馮夷
曰何者為夏何者為殷夷曰西日為夏東日為殷桀將
亡乎于是費昌歸徙其族于東歸商也　京氏曰兩日
並出是謂並明假主爭明天下有兩主　京氏曰日並
出無道之臣為君爭功徳先舉兵者昌後舉兵者亡
荆州占曰兩日並出以上是謂亂明亂明出天下大亂
家有親親欲同謀上皆成形不出三年五穀大貴一石
值千錢國大饑　荆州占曰兩日以上出天下有灾夏
以兩日亡　尚書考靈曜曰(闕/)帝之亡三日並照(晉陽/春秋)
(曰建武元年三日並出觀臺/令史諫章曰天下其三分乎)　巫咸曰三日並見于房
心下不出一年天下治有裂地為三州者　京氏曰三
日並出大臣爭奪王政　又曰三日並出不出三旬諸
侯爭為王　孝經内記曰三日並出者國君必亡其位
有人在前后宫中同人君即亡也　荆州占曰三日並
出其國有滅諸侯有亡地空邑河水大出不則其年大
兵并大喪　春秋緯曰三日並出天子黜　又曰數日
並出兩主爭　京房占曰二日三日四日五日並出此
謂爭明天下兵作亦主三四五六主立(按國志曰建興/四年二月江東)
(初聞愍帝凶問羣臣並見五日一日正中央/餘在四邊夏侯族曰天下多天子何所怪也)　汲冢書
曰𦙍甲居西河天有孳十日並出　淮南子曰堯之時
十日並出焦禾稼草木民無所食堯使羿射之中其九烏皆
死墜其翼
　　　日重累
孝經雌雄圖曰日重累甲乙皇太子重殃　丙丁大臣
折傷　戊巳后妃失御為祟是也　庚辛將卒軍奸大
行也　壬癸君政暮露而下不掩救也變變悉悉見見
者亡滅之事惟有賢君良臣除大惡革偽朝定尊卑如
此則消却變衆害伏也
　　　日鬬鬬而暈蝕
黄帝曰凡日鬬以日中三足烏見為正日鬬也常以日
出食時候若三足烏不見者不為鬬也　京氏曰兩日
鬬天下爭三日鬬法如雞鬭相摶當視先滅以決其事
　金櫃曰日鬬者人君内無聰明邪臣爭權日鬬者無
精衆人見烏其中無救期六十六日王者亡其土地其
捄闢四門來仁賢授爵分職循名責躬則鬬不為傷
海中占曰日鬬月蝕主病脹偏枯口舌咽喉心腹　京
氏曰日鬬常以日出至食時以鬬鬬後烏見六十日王
者亡地若烏不見不為鬬凡日鬬不及三年下有拔城
大戰齊燕多水　京氏曰日赤黒比鬬者其國分不出三
年中食人大小民饑亡　京氏曰日鬬黄者為中勝中
國强青者為左勝左國强白為右勝右國强赤為前勝
前國强黒者為後勝後國强不勝者將有殃　京房對
灾異曰日鬬或赤或白或蒼或黄虎入邦此謂守邑破
亡周君以此亡　又曰數日俱出若鬬天下兵大戰
石氏曰白日與黒日鬬其國相攻天下有兵不出三年
大饑　春秋緯曰赤日相盪血滂滂君臣無道行縱横
　京氏曰日鬬有變暈日蝕君死日皆傷兵起　吕氏
曰亂國之主衆莫親邪氣盖積則蝕鬭(按尚書璇璣鈐曰桀/時有日鬬蝕太公金)
(櫃曰三苗時/有日鬬也)
　　　日以十二辰鬬
孝經雌雄圖曰子日日鬬者李氏欲為天子　魏氏圖
曰子日日鬬者李氏竇氏欲為天子　孝經雌雄圖曰
丑日日鬬者趙氏欲為天子　魏氏圖曰丑日日鬬者
趙氏欲為天子　雌雄圖曰寅日日鬬者姚氏欲為天
子　魏氏圖曰寅日日鬬者鄧氏尚氏欲為天子　雌
雄圖曰夘日日鬬者張氏欲為天子　魏氏圖曰夘日
日鬬者衛氏張氏欲為天子　雌雄圖曰辰日日鬬者
邊氏欲為天子　魏氏圖曰辰日日鬬者陶氏但氏欲
為天子　雌雄圖曰巳日日鬬者歩氏欲為天子　魏
氏圖曰巳日日鬬者宗氏上氏欲為天子　雌雄圖曰
午日日鬭者劉氏欲為天子　魏氏圖曰午日日鬬者
馬氏郭氏欲為天子　孝經雌雄圖曰未日日鬬者朱
氏霍氏欲為天子　魏氏圖曰未日日鬬者(闕/)　　欲
為天子　孝經雌雄圖曰申日日鬬者陳氏欲為天子
　魏氏圖曰申日日鬭者侯氏陳氏欲為天子　孝經
雌雄圖曰酉日日鬬者(闕/)　　　欲為天子　魏氏圖
曰酉日日鬭者周氏欲為天子　孝經雌雄圖曰戌日
日鬬者閻氏欲為天子　魏氏圖曰戌日日鬬者孔氏
劉氏欲為天子　孝經雌雄圖曰亥日日鬬者秦氏欲
為天子　魏氏圖曰亥日日鬬者秦氏尹氏欲為天子
　　　日月並出
春秋感精符曰后妃專則日與月並照　春秋考異郵
曰日月並照出數月俱行或小或大滿不消其下必有
煞君滅邦女主持政大夫亂綱夷狄内侵天下咸兵
京氏曰日月並出為并明天下有兩主立　京氏曰氣
占云日月並俱出君臣爭明　京氏曰日月並出兵在
内　京氏曰日月兩見是(闕/)　　　　　皆有兵饑
京氏曰日月並出相去二寸臣下作亂滅其主　魏氏
圖曰日月並見者君為臣臣為君其世亂民相殘　孝
經内記圖曰日月兩見十日不雨兵在内起及外　荆
州占曰日月並出是謂滅亡天下有國者亡　洪範五
行傳曰呉之亡也日月並出其后越滅呉臣欺其君夷
狄侵中國　荆州占曰日月並見是謂爭光大國弱小
國不出三年兵起嵗惡風雨不時　荆州占曰日月並
出是謂死喪吏人㑹聚以下凌上　魏氏曰日月並晝
見者君弱臣强以臣伐君謀為天子
　　　日月與大星並見
洛書曰日月大星並出晝見是謂爭明大國弱小國强
有立侯王者
　　　日入月中月入日中
春秋感精符曰君亡失陽事日月相干　石氏曰日入
月中並不出九十日兵大起　易令曰日入月中鐵貴
三倍二旬而止　石氏曰日入月中女主病不則將軍
司馬吉　一曰日在月中后死　荆州占曰日見月中
者不出三年人主亡月入日中亦然　孝經内記圖曰
月入日中臣賊其主奪其家　石氏曰月入日中光不
滅后妃持政
　
　
　
　
　
　
　
　
　
　
　
　
　
　唐開元占經卷六
欽定四庫全書
　唐開元占經卷七
　　　　　　　　　　　唐　瞿曇悉達　撰
　日占三
　　　日冠
石氏曰有氣青赤立在日上名為冠　王朔曰日冠者
聞也冠者如半暈也法當在日上　如淳曰日氣在日
上為冠　魏氏曰冠者君有私事在南宫中　高宗占
曰日冠者有喜氣從冠外入從中出有喜喜氣者謂王相
氣潤澤也　甘氏曰日冠天子立侯王不出三年　孝
經雌雄圖曰日冠謂臣權在君上也不損至于進所愛
復不損害忠良復不損專主威復不損邪行私復不損
王政衰復不損謀為非冠也謂不以禮自治也上不知
也　孝經内記曰日上冠者君與兄弟姊妹私通　孝
經雌雄圖曰日冠甲乙天子欲養仇　丙丁君臣相反
覆下逆上上不能止息也　戊巳妻黨貴寵極也　庚
辛將帥僣號欲為奸賊也　壬癸寒賤暴貴
　　　日戴
石氏曰氣在日上名為戴　又曰戴之色青赤　王朔
曰日戴者形如直狀其上微起在日上為戴戴者徳也
國有喜也　如淳曰氣在日上為戴　高宗占曰重戴
天子有喜得地若有所立
　　　日珥
石氏曰日兩傍有氣短小中赤外青名為珥　釋名曰
日珥者在日兩傍之名也珥言似耳在兩傍也　如淳
曰氣在日傍直對為珥　王朔曰珥耳也珥者仁也珥
者近臣也珥者親近之人也珥者當如珥也　甘氏曰
珥朝有耳純白色為喪間赤為兵間青為疾間黒為水間
黄為喜　甘氏曰日朝有珥國有行進之事其不行凶
能戎　荆氏占曰日夕有珥赤黒白有大客　董仲舒
曰日交速而珥兵大出　荆州占曰日交珥象一方衆
兵皆起軍在外者罷　孝經内紀曰日珥赤兵白喪青
憂黒死黄有喜不出三年　孝經内記曰日珥人主有
喜為拜將軍若有子孫一曰有風　郗萌曰日珥人主
有憙兵在外亦有憙　洛書曰日珥而張者即人主有
憂欲聽欲外　荆州占曰日珥北方以及三方必有疾
雷　石氏曰有軍日有一珥為憙在日西西軍戰勝東
軍戰敗在日東東軍勝西軍敗南北亦然無軍而珥為
拜將　孝經雌雄圖曰日左珥者君有隂事與傍妻為
奸在西宫中欲立　摘亡辟曰日有赤黒珥夷人起兵
外降附之　孝經雌雄圖曰右珥者君有重宫婦人隂
事私發　夏氏曰日左右有黄白珥君下赦　京氏曰
日以春有二珥人君聽事　王朔曰日珥等兩軍相當
無相奈何　摘王辟曰日有兩珥無封侯桀恐還自伐
　京氏曰日兩珥且有大使一日兩珥焰焰如光為人
君有喜　洛書曰日兩珥中赤外青色黄白潤澤天子
喜　洛書曰珥中有赤雲貫日有名之人死　京氏曰日
有三珥人君有女子憂　孝經内記圖曰珥有四天子
大喜　石氏曰日有四珥天子拜將太子立王侯　甘
氏曰日四珥天子有子孫喜期不出三年　京氏曰日
出四珥將軍亡日入四珥有大兵　京氏曰日朝五珥
國憂兵起夕珥臨日兩傍必有大客來言北方之事
甘氏曰日有六珥命曰大提六十日分有喪若赤雲掩
日下有亡國
　　　日抱
如淳註漢書曰氣如半環向日為抱　蔡伯喈曰氣見
于日傍内曲向日為抱　京氏曰氣青外赤内曲向日
月為抱兩軍相當順抱者勝　王朔曰氣向日暈狀而
短則為抱抱者苞也苞者附也抱者近臣也抱者和親
也按其色占之抱黄白潤澤法有赦　京氏曰氣向日
月為抱抱多者來親附者衆多也　孫氏瑞應圖曰君
賢得土地則有黄抱　京氏曰氣抱日為和親見者其
臣欲親　石氏曰日抱鄰國臣佐來降　石氏曰抱氣
青赤在日月傍為其分若王者有子孫之喜　孝經援
神契曰黄氣抱日輔臣納忠　孝經内記圖曰日光潤
澤有抱國昌　洛書曰日抱黄白潤澤中赤外青天子
有喜有和親來降者軍不戰敵降軍罷色青將喜赤將
兵爭白將喪黒將死　高宗占曰抱傍有黄氣如人
像人主有賢佐匡天下　夏氏曰日有兩齊等以戰抱
先衰者敗　高宗占曰日傍氣圖日有兩抱外欲自親
者人主有喜　夏氏曰日傍有氣抱戰勝無軍有欲和親
者　高宗日傍氣圖曰日有三抱天子喜天下和平色
赤黄白皆吉若有親者　孝經内記曰日四傍各有重
抱四方附信也　高宗占日傍氣圖曰日四抱天子有
喜皆將相向主若有來和親者　夏氏日暈圖曰日傍
抱五重再戰順抱者勝也
　　　日背
京氏曰日中赤外青曲向外名為背　蔡伯喈曰氣見
于日傍外曲曰背　石氏曰背氣青赤而曲外向為叛
象其分臣反　石氏曰日背有反臣若邊將去善防之
　夏氏曰日背背者大夫卿欲為主　孝經内記曰日
兩背有反者　孝經内記曰日四背有兵兵罷無兵兵
起以宿分占之　太公兵法曰日四背見軍在外有反
者　摘亡辟曰日四背天下駭擾大將起在中野　春
秋感精符曰日背出天下分裂臣子得志主上弱　春
秋考異郵曰諸侯謀反五背刺日
　　　日璚
石氏曰氣青赤曲向外中有一横狀如帶鈎名為璚如
淳曰日刺日曰璚璚決傷也　孟康曰璚者日將蝕
先有異氣也　王朔曰日璚璚者決也璚者臣下走也
璚者臣下急也形如背狀微小而鈎則為璚璚者謫也
為乖離也　夏氏曰日傍有青璚大臣有去者不去有
徳令也　孝經雌雄圖曰日璚者此變最劇敗傷君者
也致滅上有之徵禍從君不禁下起在左右禍從臣詐
主在上禍從妃后在下禍從臣專政從為自用横為暴
多有奸臣通　春秋考異郵曰臣謀反璚刺日　孝經
内記圖曰日傍一璚萬人死其下　夏氏曰日四璚有
兵兵罷無兵兵起(闕/)　　　　春秋感精符曰日四璚
並立政不一(按五行傳曰日傍有氣皆為晉國之將/亡四璚刺日而後三卿分晉以滅其祀)
春秋感精符曰日九璚後起之人並出　春秋吕氏曰
人主自恣不修古王道逆天暴物妖禍起地曜日璚日
反光地曜璚氣上刺反光日景見南又上光盛無能見
其輪體及至反光午上體見光微没時却忽時暫明亦
如燈將盡而光忽暫明熾自古以來將亡之國必生暴
君虐主其君必夭蕩其志使窮極驕盈而神照如來故
以反光深誡之也
　　　日直
石氏曰日直色赤丈餘正立日月之傍名為直其分有
自立者　夏氏曰日直直者正直在日上下左右主直
臣自立也直在下光色潤澤有立侯王者　夏氏曰日
有黄直君立臣青赤直臣自立　夏氏日暈圖曰日傍
有一直色黄白潤澤有立侯王　洛書曰有一傍直一
方欲自立侯王有二傍直二方欲自立三傍直三方欲
自立四傍直四方皆欲自立侯王　孝經内記曰日傍
有一直蔽在一傍欲自立從直所擊者勝　孝經内記
曰日傍有兩直其色潤澤有侯王立　夏氏日暈圖曰
日傍有二直欲自立者其色中赤外青不成　高宗日
傍氣圖曰日有二重直在左右謀欲自立　洛書曰日
四直者是謂四强色黄白潤澤天子有喜安足無兵國
多幸臣使王色青天子有憂赤有兵白民多喪黒主死
國分
　　　日交
王朔曰日有交交者青赤如暈狀或如合背或正直交
者偏交者兩氣相交也或相貫穿或相背交主内亂軍
中不和　石氏曰日交人受淫勃之氣　京氏曰偏交
在日傍從交在日傍交所擊者勝　甘氏曰常以九月
上景候日傍交赤雲其下有兵
　　　日提
夏氏日暈圖曰日傍有赤雲曲如車葢映日名曰扶提不
出其年有自立者以日宿占之　荆州占曰日傍有白
雲曲而向日其一者居東方其一者居西方名曰提不
出其年中有自立者　孝經内記曰日有赤雲如車輪
或二或四(按圖有二雲或背日或向日當/如車葢不應如車輪字之誤也)其背向外提
外臣背其主期六月一提不出六年王者亡地其曲向
日為内臣背其主二提期三十日至四提期六十日至
　孝經内記曰日傍有赤雲如車輪四曲向日名曰兵
提不出其年有自立者以宿占之　甘氏曰日四傍有
赤雲曲而向日名曰四提　荆州占曰提猶耳也不出
其年中兵起王者死一曰亡地有自立者　孝經内記
曰日四提不出二年大有兵大將出亡五穀貴價一倍
三十日至大雨不止　京氏曰四提不出二年有大兵
有大饑　高宗曰日六提國君當之宜防　京氏曰日
六提天子亡布貴天下亂五十日至　董仲舒曰殷時
有雲居日左右曲布向日名曰日提占曰不出六年天
子不利必有立者高宗感之修徳昌祚數百年可謂灾
消而福生也
　　　日格
甘氏曰有青氣横在日上下者為格也格者格鬬之象
也
　　　日履紐纓
洛書曰日下有赤黒青氣是謂履氣交日下將纓或曰
紐也天子有喜有臣反從外來者所以然者日天子之
象也黒水之精也赤臨是謂水火相薄故言天子喜水
者陷故言有臣從外來反
　　　日承
夏氏曰承者氣如半暈在日下則名為承承者臣承君
也為君臣相承有吉　高宗日傍氣圖曰日下有黄氣
三重若抱名曰承福人主有吉喜且得地
　　　雜冠戴紐珥抱背玦直虹刺
洪範傳曰日抱珥重光以見吉祥君獲賀福祿並降
夏氏曰日冠而珥人主有喜且有所立期不出年中
洛書曰日平曉冠有兩珥色黄白潤澤天子有喜聽言
立王色青憂白喪黒死所以然者平曉至食時為王兩
珥有所聽黄白兩設為有喜立　王朔曰日冠當有兩
珥甚吉　魏氏曰日冠右珥者邦東有善人出得位
孝經雌雄圖曰日冠左珥者君為婦母私相知　孝經
内記曰日左珥冠者君東宫私婦女之事　石氏曰日
冠右珥者邦南善人欲為政位　魏氏曰日冠左右珥
者君與羣女婦姊妹私相通　孝經内記曰日冠左右
珥者天下有喜　魏氏曰日冠纓上下者邦南北有善
人出為政　孝經雌雄圖曰日紐冠者君兄弟婦女私
相知奸淫也　洛書曰日戴而冠不中日者名為婦一
名離疎中赤外蒼色黄且潤澤天子有臣暴幸者色青
以音幸色赤以兵幸白與黒者主失用所以然者日天
子之象也色黄白潤澤是謂附故言天子有喜不中日
故言附上有戴故言有暴幸隂陽不和故言失用　高
宗日傍氣圖曰日戴珥人主有喜天下和平有所立
高宗日傍氣圖曰日重戴左右珥天子有喜得地若有
所立　洛書曰日兩珥有直出珥中中赤外青色皆黄
白潤澤天子有珠寶喜立王侯所以然者日天子之象
珠者隂之榮也直者輔也黄白潤澤故言天子有喜寳
直有立侯青有憂赤有兵白有喪黒者水也　孝經内
記圖曰日出而珥戴天子有徳令一曰有賀喜　孝經
雌雄圖曰日四傍有四珥珥外左右有二抱者子孫昌
　司馬遷天官書曰日抱且戴喜　孝經援神契曰王
者徳至于天則日抱戴　京氏曰日抱一背為破走抱
者順氣也背者逆氣也兩軍相當順抱擊逆者勝故言破
走　洛書曰日抱有一珥色皆白潤澤中赤外青平晚
至食時見天子有喜日中至日入色蒼白為憂為有人
從外來者有喜事者不可信也　髙宗曰日抱兩珥下
有黄氣如月名曰遺徳有太子喜無氣天子喜　高宗
曰日重抱在左右人主有喜　高宗日傍氣圖曰日有
重抱兩珥人主有喜　夏氏曰日重抱中有璚順抱擊者
勝軍中有欲反者　又曰重抱且背順抱擊者勝得地
并有罷師　洛書曰三抱重有兩珥正方色皆黄白潤
澤天子有喜是謂大和抱者親和之象也珥方者兵之
象也　春秋渾付曰人主修名無誠言外方語内懐負
心驕蹇自恣不謁忠稱孝毁所増日背璚青赤不明
洛書曰日背而内璚色中黒故言水主大臣反故言天
子有憂外赤中黒故言有水火相伐反臣從中起天子
死　京氏曰日背璚在日之南及其三方者其國有反
臣　易緯曰日背璚重累小人畧地大人爭時　京氏
曰日月皆璚其國有反者　洛罪級曰日背璚不言内
乖惡　摘亡辟曰日背璚并出顛倒相貫屈天子滅下
作禍　春秋緯曰桀之世有后通族擅權背璚刺日垂
其耀光有此則亡引也　春秋感精符曰君臣乖錯不
和則日背璚　高宗日傍氣圖曰日傍有一直赤氣如
鱗在上近臣欲自立也　高宗日傍氣圖曰日有二背
一直大臣謀欲自立也　甘氏曰日四璚是謂大役軍
衆在外有反者　孝經内記曰日有四背璚無軍在外
而見天下兵起軍在外天下兵盡罷　春秋感精符曰
日四背璚臣射主　孝經内記曰日四背璚氣如大車
隨者四人主不安大國不出一年大車貫二背有反臣
三月大雨下　春秋緯曰日有四背璚其國内亂有兵
起若有背叛　魏氏曰日傍有二直三抱有自立者不
成順抱擊者勝殺將　魏氏曰日纓左珥後宫出位喜
　孝經雌雄圖曰日冠紐左珥者君與舅母私相通
孝經雌雄圖曰日冠紐左右珥天下有吉喜五逆皆除
　日暈圖曰日冠纓左眊者後宫有喜　日暈圗曰日冠
纓右珥後宫出位有喜　又曰日暈冠纓左右毦天下大
喜除刑　孝經雌雄圖曰日紐左珥者為兄弟私相知
　孝經内記曰日冠鈕者君與青衣私相愛欲成立為
妻已在宫也　甘氏曰日戴珥天子有賀喜抱以為和
親抱亦親多抱珥見數國家懽喜而和　甘氏曰日戴
且珥天子有子孫昌期不出其年　夏氏曰日戴而珥
有令徳　夏氏曰日重抱抱中外有璚而珥順抱擊者
勝破軍軍中不和不相信　孝經内記曰日傍有重抱
其一傍有抱抱后有背戴順抱者勝　高宗日傍氣圖
曰日有一抱一直一珥人主有喜且有所立　吕氏曰
日背璚四直交在中臣欲為邪色青中赤外有芒刺則
為逆其色赤中青外無芒刺為謀若數見則國家凶向
日為抱背日為背背且抱有欲為者順勝逆明勝枯久
勝疾若有白虹以攻戰從抱擊之者勝芒外者中人勝
芒内者外人勝皆以象類為法　孝經雌雄圖曰日上
有冠三重日下有虹下行正直長丈不出一年立故貴
人絶後者其年小熟小賤嵗有兵一年中天下不安
夏氏曰日抱且兩珥一虹貫抱中日順虹擊者勝殺將
　夏氏曰日抱兩珥且璚二虹貫抱中日順虹擊者勝
二將有相去　夏氏曰日重抱有三白虹貫抱中日順
虹擊者破軍將二虹殺大將一虹殺偏將　魏氏曰日
重抱左右二眊有白紅虹貫抱順擊勝得二將有三虹
得三將　高宗日傍氣圖曰日一背一直有赤氣如捲
近臣欲自立二背一直大臣欲自立　孝經雌雄圖曰
日刺冠重累並出邊見者是臣弑君子弑父之變也不
可不審察也見于東方父子自為之見于南方君臣為
之見于西方親戚將卒為之變在君者多赤變在臣者
多青變在邊夷者多黒自天生大賊五色錯亂
　
　
　
　
　
　
　
　
　唐開元占經卷七
欽定四庫全書
　唐開元占經卷八
　　　　　　　　　　　唐　瞿曇悉達　撰
　日占四
　　　日暈
石氏曰日傍有氣圓而周匝内赤外青名為暈　夏氏
曰日暈者運也　如淳曰暈日運也暈者屯也暈者圍
也一説暈者軍營衛氣也營衛君也　蔡伯喈曰氣見
於日傍四周為暈　方言曰日暈為躔躔歴行也　爾
雅曰弇日為蔽雲郭璞曰即暈氣五色覆日者也釋名
曰暈卷也氣在外卷結也　春秋感精符曰一失陽事
則日暈　石氏曰日暈者軍營之象周環匝日無厚薄
敵與軍勢齊等若無軍在外天子失御民多反叛　班
固天文志曰兩軍相當日暈等力均也　甘氏曰日月
皆暈共戰不合若兵罷　洛書曰日出而暈必有取主
不乃有師破　石氏曰日以庚子暈有赦令　河圖帝
覽嬉曰正月日暈兵春起不勝　河圖帝覽嬉曰日以
正月若五月中有九暈以上道上有熱死將一曰多死
人　荆州占曰日有朝夕之暈是謂失地主人必敗
荆州占曰日三暈軍分為三　夏氏曰日暈圖云日暈
潤黄濁黒搖為風雨且惡不動搖有憂病不則有暴惡
令　太公隂祕曰日暈明分中赤外青外人勝中青外
赤中人勝中黄外青黒中人勝外黄中青黒外人勝外
白内青外人勝内白外青中人勝中黄外青外人勝中
青外黄内人勝　太公隂祕曰日暈黄白不鬬兵未解
青黒和解分地色黄土功動民不安色黒有水隂國盛
色白有喪色青為疾病色赤大旱流血千里　京氏曰
日暈有兵在外者主人不勝宜客　太公兵法曰日暈
始起前滅後匝而後成者後面勝　太公兵法曰日暈
周匝東北偏厚厚為福東軍在東北戰西南戰敗　孝
經内記曰日暈而明天下有兵兵罷無兵兵起不戰
洛書摘亡辟曰日暈明人主有隂伏之謀　京氏曰日
暈若井垣若車輪二國皆兵亡　石氏曰日有青暈不
出旬有大風糴貴十倍人民多疾病凶　河圖帝覽嬉
曰日暈中赤外青羣臣親外赤中青羣臣内其身外其
心　石氏曰日有黒暈灾在用事臣　髙宗日傍氣圖
曰日暈蒼黒女主有憂　京氏曰日有黄暈一重人主
有喜　洛書曰日有青圍之謂之青暈不出二旬大寒
糴大貴外長三錢一嵗五見糴五倍六見糴六倍不止
不出一年民相食多疾疫在所見之國　禮斗威儀曰
君乗木而王其政昇平則日黄中而青暈　洛書曰日
有黒圍之候不出六十日有大水傷五穀敗人室宅所
見之國糴貴十倍三旬止一嵗十見此者四海有役窮
民不得守其鄉死不收藏　禮斗威儀曰君乗水而王
其政昇平則日黄中而黒暈　孝經内記曰日有白圍
之候一本日白暈不出九十日有大暴兵粟大貴三倍
嵗多暴風春雪霜民多病亡野犬多狂所見之國尤多
其君不安　禮斗威儀曰君乗金而王其政象平則日
黄中而白暈(宋均曰象者取象/于鏡見儀表端正)　洛書曰日有赤圍之
候不出終食必有大雨雷霹靂殺乎為人民者天下不
同獨以所見為然必有大暑道無行人圍候者日與辰
星俱失度不出旬日圍候數如此者不便貴人一歳數
有圍候嵗十餘王者不安大臣坐事不出二年中天子
亡細布貴後一年蠶不為縑絮四倍萬民大寒見此之
戒　禮斗威儀曰君乗火而王其政煩平則日黄中而
赤暈　孝經内記曰日有黄圍之候風雨農田治一嵗
數見且大安所見之國吉不出三年　孝經内記曰日
暈亡日無雨大風起兵若土功各當其星占(凡日月傍/有異氣抱)
(珥强帶虹蜺背璚纓紐格履之屬三占/日内有大風二日内有大雨灾解不)　甘氏曰日暈七
日無風雨兵大作不可起衆大敗不乃月蝕
　　　日方暈連環暈
高宗日傍氣圖曰日方暈而上下聚二背將敗民散
又曰日暈方如井幹天下不和　荆州占曰日暈連如
環為兩軍兵起君爭地　高宗日傍氣圖曰日暈環而
聚君死(四邊亞/出也)
　　　日暈而珥
京氏曰日暈而珥宫中多事后宫分爭七日不雨審察
中　甘氏曰日暈而珥主有謀軍在外外軍有侮　荆
州占曰日暈而珥天下有立侯王　荆州占曰日暈而
珥于暈上將軍易　甘氏曰日暈而珥如井幹者國亡
以亂有大兵反　又曰日暈而珥合在軍中一珥一國
二珥二國三珥三國同攻是國也　甘氏曰日暈而珥
聚在傍貴人有罷者　太公兵法曰日暈而珥主有謀
十日不雨兵起　石氏曰日暈而珥合國有謀反　日
暈圖曰日暈右珥者王侯有喜人君有私事在后宫
洛書曰兩敵相當日暈兩珥平等俱起而色同軍無相
奈何色厚潤者賀喜　又曰日暈兩珥君有喜一曰衆
在外有大事　石氏曰春暈有四珥人主更令
　　　日暈而負
夏氏曰日負負者青赤如半暈狀以着暈上則為負負
者位也得地為喜　京氏曰日暈重有四負殃大國亂
若三日大雨不占　孝經内記圖曰日暈負且戴國有
喜戰從戴所擊者勝得地
　　　日暈而冠戴珥抱背璚直提虹蜺雲氣
孝經内記曰日暈且冠戴又有反照于日上有戴赤青
長四五尺左右上下有氣各一丈許不出九十日有立
侯王不出百日有大赦糴貴十倍大豆尤甚　石氏曰
日暈且冠且戴天下有立侯王若自立者分必益土
石氏曰日暈且冠王者有拜謁若立諸侯徳令四方天
下大赦　孝經内記圖曰日暈有冠兩珥有纓貫珥中
下交日下天下有名之臣死不出三十日有赦　太公
兵法曰日暈冠三珥天子有喜或為大赦或拜大將軍
　高宗曰日暈冠珥紐人主有喜慶且有所立不出年
中　京氏曰日暈戴抱珥其色皆赤内青外清明即國
家有吉賀喜　洛書曰日暈且戴而暈兩有氣皆如珥
形中赤外青是謂琪璧一名霧成色皆黄白潤澤有獻
璧玉寶瑤器者天子有喜所以然者日天子象也璧玉
者隂之榮也黄白潤澤故言天子有喜　夏氏曰日暈
而珥外有一抱所圍城者在外外人勝　孝經内記曰
日暈暈中有珥一抱所謂圍城者在中中人勝　高宗
日傍氣圖曰日暈珥兩抱天子且有慶一抱喜至氣黄
白赤皆吉也　荆州占曰日暈而珥背左右如大車輪
兵起其國亡城兵滿野而城復歸　京氏曰日暈有四
珥各四背璚期六十日羣臣有異謀者有急事閉闗不
行使天下更命三日雨不占四背白氣干之其端青赤
是妃與臣下共弑其君　夏氏曰有軍日暈有一抱抱
為順貫暈中在日西西軍大勝東軍大敗中赤外青若
在日東東軍大勝西軍大敗南北亦然　石氏曰日暈
有抱抱為順在日月之傍王者有喜子孫吉昌政令行
　洛書曰凡占兩軍相當必謹審日月之暈氣知其所
起止逺近應與不應遲疾大小厚薄長短抱背為多少
有無實虚久亟密疎澤枯相應日等無相奈何故曰近
勝逺疾勝遲大勝小厚勝薄長勝短抱勝背多勝少有
勝無實勝虚久勝亟宻勝疎澤勝枯重抱大勝無抱也
抱為和親抱多親者益多背為不和分離相去背于中
者離于中背于外者離于外也凡分離相去之相親疎
赤中外青以和相去青中外赤以惡相去　太公兵法
曰日暈抱珥喜氣日暈黄者主人有喜　太公隂秘曰
日一暈一抱一背為不和信者更逆不信者順　夏氏
曰日暈圖云暈有重抱後有偕戰順抱者勝得地　高
宗曰日暈兩抱天子有喜天下和平色赤黄白皆吉有
和親　高宗日傍氣圖曰日暈四抱天子有喜將相治
端皆向主者來和親　甘氏曰日暈抱珥上將軍易
京氏曰日暈背氣有暈中此為不和分離相去其色青
外中赤忠臣受命主有所之兩軍相當中人軍欲降叛
于外也　董仲舒曰日暈而背君臣俱危主失節　太
公隂祕曰日暈有背大臣有叛者或曰左右欲有走
石氏曰日暈而背兵起其分失城　石氏曰日暈有背
背為逆有降叛有反城在日東東有叛在日西西有叛
南北亦如之　高宗日傍氣圖曰日暈一背臣弑主(按/中)
(興書曰隆安元年十二月壬辰日暈有背璚是後帝不/親萬幾㑹稽世子元顯專行威罰義熈六年五月丙子)
(日暈有背璚是時盧/循逼京都戰于郊也)　石氏曰有軍日暈有一背背為
逆在日西東軍大勝西軍大敗若在日東西軍大戰東
軍敗南北亦然　孝經内記圖曰日暈上下有兩背無
兵兵起有兵兵入　魏氏曰日暈四背在暈内名曰不
和有内亂離于中　夏氏日暈圖曰日暈暈中有兩背
兩璚又半暈臨日反臣起中不成　孝經内記圖曰日
暈外四背璚所謂離于外者外臣有離去者　孝經内
記曰日暈中有四背璚其背端盡出暈者反役内起
京氏曰日暈而背四如大車者四提設其國衆在外有
反臣　高宗日傍氣圖曰日暈一背麗陣貫之大臣欲
犯其主　孝經内記圖曰日暈有璚裂地立王　石氏
曰日暈中有璚氣璚為不順與背同人臣不忠而外其
心君臣乖離其國兵起若有逃臣　京氏曰日暈直氣
貫暈中白其色將失順其氣攻破軍　髙宗曰日暈清
明一傍直有立侯王其色青外赤内潤澤者上所立也
　石氏曰日暈有直氣在兩傍其國有自立者若立諸
侯一曰王者封賞左右　魏氏圖曰日暈有二直欲自
立者明者立若黒不明者死　魏氏圖曰日暈有一直
一背欲自立二直二背欲自立有三直三背欲自立有
四直四背皆欲自立也赤中青外不成　夏氏曰日暈
有直珥為破軍貫日中為殺將　髙宗日傍氣圖曰日
暈兩直一背有反臣　石氏曰日暈四提必有大將出
亡者　京氏曰日暈而且冠三重日下有虹行正長數
丈不出其年有反者貴人絶後有兵饑(按司馬彪續漢/書曰光武建武)
(七年四月丙寅日而日有暈虹貫暈/在畢八度畢邊兵秋隗囂反侵安定)　荆州占曰日暈
而珥赤虹貫直其國分者受其害　石氏曰日暈有抱
背珥直而有虹貫之者順虹擊之大勝得地　𤣥㝠曰
日月暈背彗孛虹蜺在箕兵起後宫　𤣥㝠曰日月暈
虹蜺彗孛在尾兵起於宫將交走期百八十日　石氏
曰日月無精光青赤暈蜺背璚在心度中是謂大盪兵
喪並起王者以赦降外　京氏曰凡日出虹暈主分地
日入虹暈諸侯分地黒者以兵分地白者以喪分地也
　荆州占曰日暈而白虹奸而屬域之東東斥地域之
南南斥地域之西西斥地域之北北斥地四方皆紆而
四方斥地是謂人主驕溢期不出五年　夏氏曰日暈
二白虹貫暈有客戰勝　孝經内記曰日暈有虹貫暈
中順虹擊者勝殺將　甘氏曰日暈而珥有雲穿之者
天下名士死　髙宗日傍氣圖曰日暈兩珥而下有黄
雲人主有喜期百二十日逺年中　甘氏曰日暈而兩
珥在外有聚雲在中與外不出三日城圍出戰　春秋
感精符曰日一暈兩珥有立雲貫日出國多妖孽　洛
書摘亡辟曰日暈而兩珥立雲貫之國有大疾　春秋
緯曰日暈有兩珥黄雲貫之不出三月貴人有死者
黄帝兵法曰日月暈仰視之須臾忽有雲氣從傍入者
急隨雲以攻之大勝　太公隂祕曰日暈有五色雲如
杵貫日從外入外人歸勝從内出内人勝欲知姓字白
者商赤者徵青者角黒者羽黄者宫　太公隂祕曰日暈
有衆雲在左右色黄白吉青白兵行黒白内亂青赤和
解青黒流血俱明者未解兵不歸明者勝　甘氏曰日
暈有聚雲不去者兵起　甘氏曰日暈有聚雲外入不
出三日國城圍　夏氏曰日暈有雲氣從暈外入者兵
得入雲氣從中出者兵從中出　孝經内記曰日暈有
青雲三從外貫暈戰客勝　夏氏曰貫日以日宿占之
　夏氏曰日暈有青氣從中四出有圍城城中勝有直
交三有欲自立不成　夏氏日暈圖曰日暈有青雲從
外四貫暈有圍城外勝中　高宗日傍氣圖曰日暈下
有青雲如死虹屬暈大將死亡　五音候曰日暈合氣
如人在暈中偕日者臣叛不脱日暈不合叛者得脱
孝經内記圖曰日有白氣從外向内刺外人勝圍城城
拔　孝經内記圖曰日暈有白氣從内向外刺中人勝
圍城城不拔　石氏曰日暈有白雲如車葢臨上城降
得地　高宗曰日暈有赤氣如㦸臨之其國兵起　髙
宗日傍氣圖曰日暈傍有赤氣如節如旗狀在外名曰
蚩尤之旗兵從内起　孝經内記圖曰日暈赤氣貫中
屬日臣賊主赤甚者為用兵不甚者為用藥隂者不發
人莫知之　髙宗日傍氣圖曰日暈有黄氣承之得地
不出年中　夏氏日暈圖曰日暈有虹貫暈不中日戰
從貫所擊之勝得小將　夏氏日暈圖曰日暈有白虹
貫從虹所擊戰勝破軍殺將　魏氏圖曰日暈有白虹
七貫暈以圍城主人勝城不拔　孝經内記曰日暈有
氣如牛入居暈不出三日冦入城　京氏曰日暈不合
有雲如牛在暈外來入暈中臣不服　京氏曰日暈有
氣如毛羽臨日不去國有大兵憂　髙宗曰日暈有四
鋭氣如峯四出國君亡　髙宗曰日暈有錦文氣潤色
從外入者有文書喜至從中出者王使出喜事也枯乾
不明者舉事憂　王朔曰日暈有錦文之氣在暈中君
欲遣使文書大行日暈有錦文之氣在暈外外文書來
　五音候曰日暈氣如人在暈中向日中人受令在暈
外向日外人受令一曰使臣還得其正色有喜不得王
氣有憂　五音候曰日暈氣如卧人在暈上其下破敗
　五音候曰卧人氣在暈中君有憂臣暴死　又曰日
暈卧人氣在暈外臣有憂憂主死
　　　日重暈
魏氏曰日重暈中赤外青有臣謀邪不成　夏氏曰日
重暈攻城圍邑不拔重暈天下有立侯王不乃拔城
京氏曰日重暈有徳之君得天下　石氏曰日暈再重
其分戰有功　河圖帝覽嬉曰日暈二重其外青中濁
不散　孝經内記曰日有青暈二重者其灾在春内女
親用事甲乙暈者所見之國彫殺草木五穀不出六十
日中有兵起所見之處者用事弱亂故日暈青三年乃
止　石氏曰日有青暈再重主后親戚在内為亂王者
有憂(案洪範五行傳曰周幽之敗也日暈再重中暈赤/外暈青一黒盡上下通在日中是嵗有幽王之敗)
　孝經内記曰日有黒暈二重其灾在冬月
　
　
　
　
　
　
　
　
　
　
　
　
　
　
　
　唐開元占經卷八
欽定四庫全書
　唐開元占經卷九
　　　　　　　　　　　唐　瞿曇悉達　撰
　日占五
　　　候日蝕
京房日蝕占曰日之將蝕也五龍先見於日傍青龍見於
日左以春蝕赤龍見於日上以夏蝕黄龍見於日中央以
六月蝕白龍見於日右以秋蝕黒龍見於日下以冬蝕欲
候此龍見日蝕法當以五寅日候之春以甲寅夏以丙寅
六月下旬以戊寅秋以庚寅冬以壬寅此所謂五寅也置
盆水庭中平旦至暮視之則龍見欲知何月孟月以孟仲
月以仲季月以季欲知何日蝕龍以上旬見日以朔蝕龍以
下旬見日以晦蝕龍以日出見以日出蝕龍以日中見以
日中蝕龍以晡時見日以晡時蝕龍以日入見日以日入
蝕　春秋合誠圖曰日之將蝕陽微隂漸其城君蔽臣
恣下壅塞九引先出日乃毁息(陽日也君也隂月也漸/猶入也君微弱故隂氣)
(入日是主闇蔽臣下壅塞君恩化使不施行也九引/先出卒蝕日也日将蝕破滅必先氣引出見祥也)常
經以效類垂萌法至尊陽精魄(常經垂萌上十二月所/祭者也故冬至夏至入)
(陽氣隂注布貞以精/明魄權成其尊也)春秋感精符曰日將蝕必先青黄
不卒至漸消也日光沉掩皆月所掩毁傷雌為政伐其
雄　京氏曰日失魄者將蝕月失魄者水所謂失者日
光精移處若有兩日也　尚書璇璣鈐曰北斗第一星
率色數赤不明七日内日蝕　春秋感精符曰日紫色
出二十日以上則蝕既禍必合　石氏曰日月以二月
八月出房南過其度其衝日月以晦蝕出房北過其度
其衝日月以朔蝕　郗萌曰辰星受制不見輿鬼乃日
蝕　郗萌曰歳星辰星逆乗張左右角皆為日蝕國有
大變　荆州占曰諸日變皆旬望以上旬十日望十五
日其衝月皆應當蝕乃災成正月日色變来七月日蝕
是也　韓楊曰熒惑南去列星間從四舎以上期百二
十日日蝕
　　　候日夜蝕二
易萌氣樞曰日夜蝕者火中無影言日當夜蝕建八尺
竹視其下無影蝕不可見故以表候之耳日所以夜蝕者
人君諱其過臣下强君不能制見臣之惡反以為善見
臣邪僻反以為正直故日夜蝕隂過盛陽道微日夜蝕
者謀臣誅
　　　日薄蝕三
河圖帝覽嬉曰日月赤黄無光命曰薄破毁傷命曰蝕
　孟康子曰日月無光曰薄　京房易傳曰日月不交
而蝕曰薄　韋昭曰月氣往迫之為薄　京房易傳曰
蝕皆於晦朔有不於晦朔者名曰薄此人君誅不以理
賊臣漸舉兵而起雖非日月同宿時隂氣盛猶掩薄日
光也　釋名曰日月虧日蝕稍侵虧如蟲食草木也(按/謝)
(承後漢書曰江夏黄琬七歳祖瓊為魏郡太守梁太后/詔問其日蝕之狀未能對琬跪而曰何不言日蝕之餘)
(如月/之初)　穀梁傳曰日有蝕之吐者外壤蝕者内壤闕然
不見其壤有食之者也　毛詩曰彼月而食則惟其常此
日而食于何不臧　春秋考異郵曰麟龍鬪則日月蝕
(按淮南鴻烈日麒/麟鬬日月蝕也)　五經通義曰日蝕者月往蔽之君
臣反不以道故蝕　春秋漢含孳曰臣子謀日乃蝕(案/檀)
(道鸞晉陽秋曰孝武太元元年十月辛亥日有蝕之時/有張五虎路六根等謀反諸葛偘誘斬之㓕其凶黨)
　春秋運斗樞曰人主自恣不循古逆天暴物禍起則
日蝕　禮斗威儀曰君喜怒無常輕殺不韋戮無罪慢
天地忽鬼神則日蝕　淮南子曰君失其行日薄蝕無
光　京房易説曰下侵上則日蝕　河圗帝覽嬉曰日
蝕所宿國主疾貴人死用兵者從蝕之面攻城取地
河圖曰日三蝕三雄謀日四蝕四夷謀　春秋感精符
曰再失陽事則日蝕謫見　春秋感精符曰日蝕有三
法一曰妃黨恣邪臣在側日黄無澤則日以晦蝕其發
必於眩惑二曰偏任權并大臣擅法則日青黒以二日
蝕其發必於酷毒三曰宗黨犯命威權害國則日赤鬱
怏無光色則日以朔蝕其發必於嫌隙　班固天文志
曰古人有言曰天下太平五星循度無有逆行者日不
蝕朔月不蝕望　洪範傳曰日蝕必以朔非朔為薄蝕
陰盛侵陽其君凶不出三年日蝕皆蝕合朔不當蝕晦
蝕晦者陽行遲陰行疾君舒臣驕之異也　京房易𫝊
曰人君謀罰不理臣下將起則日蝕不以朔晦　春秋
感精符曰日之蝕國絶也　春秋緯曰君不聪聴無知
徳威令不嚴舒懦為臣下所侵則日光青赤其後乆旱
地動摇宫陰氣盛下臣太恣横陽精挑奪日行失度不
得則日月薄于晦陽為臣所悦故以晦日蝕之失後也
(案洪範天文日月度占曰春秋魯昭公二十四年夏五/月乙未朔日有蝕之周之五月建辰今之三月也魯趙)
(分也魯太師梓慎曰將水叔孫昭子曰旱也夫日過春/分而陽猶不勝陰能無旱乎是秋魯大旱凡二至二分)
(日有蝕之不為水/灾大旱而已也)　易萌氣樞曰昭明蔽塞政在臣下
親戚干朝君不覺悟即雜氣失以星奔日蝕為咎(案洪/範五)
(行傳曰漢成帝建始三年冬十二月戊申朔日有食之/其夜未央殿地震日在湏女九度占在皇后貴妾其後)
(皇后廢趙飛燕姊妹亂/宫皇子死王氏専權)　易通卦驗曰日蝕則害命王
道傾側故日蝕則正人主之過詩推度災曰日蝕君傷
(按檀道鸞晉陽秋曰孝武大元二十年三月/庚辰日有食之二十一年九月庚申帝崩)　詩含神
霧曰日之蝕帝消(案袁宏漢紀曰安帝永初五年正月/庚辰朔日有蝕之本志以為正旦王)
(者聽朝之日也鄧太后攝政天子守虚位不得行其號/令盖陽不克之象也  晉中興書曰成帝咸和六年三)
(月壬戌朔日有食之是時顯宗已長幸司徒第猶出入/見王導夫人曹氏如子弟之禮以人君而敬人臣之妻)
(有虧君徳九年十月乙未朔日有食之是時/顯宗冠當親萬幾而委政大臣君道有虧也)　春秋潛
潭巴曰凡日蝕之敗或地嘔血或天雨蝗鳥旁蜚龍羣
鬬長人入宫虎哭雉巢列宿㓕皆禍敗顯然之徴也
春秋潛潭巴曰日蝕之後必有亡國弑君奔走乖離相
誅専政擁主㓕兵車天下昏亂邦多郵(按洪範天文志/日月變占曰春)
(秋魯昭公十五年夏六月丁巳朔日有食之晉魯分也/後二年晉昭公九年六卿専晉三家擅魯魯昭公奔之)
(應也食洪範五行傳曰漢髙帝三年冬十一月癸邜晦/日有  之吳齊分也後二年齊韓信徙封楚王三年廢)
(為侯而誅之應也月晉中興書曰太和三年三月丁巳/日有食之五年七  癸酉日冇食之皆海西被廢之應)
(也食宋書天文志曰晉元帝太興元年四月丁丑朔日/有  之明帝大寜三年十一月癸巳朔日有蝕之在斗)
(斗吳分也其後蘇峻作逆其安帝元興二/年四月癸巳朔日有食之  冬桓𤣥篡位)　春秋合誠
圖曰日蝕之主見賊　春秋保乾圖曰日蝕主行蔽明
壅塞改身修政乃黜不法乂曰日蝕治亂　春秋公羊
傳曰日蝕皆臣弑君子弑父夷狄侵中國之異(按洪範/天文志)
(日月變占曰春秋魯莊公十八年春三月日冇食之衛/齊分也後狄人㓕衛齊桓公救而封之應也二十六年)
(冬十二月癸亥朔日有食之燕分也其後山戎侵燕齊/桓救燕北至孤竹平山戎之應也三十年九月庚午朔)
(日有食之楚之分也其後楚世子商臣殺其君父之應/也魯文公元年春二月癸亥朔日有食之齊分也後十)
(一年間狄三侵齊十四年昭公卒其弟公子商人殺其/君兄子而自立四年齊人殺之大亂之應十五年六月)
(辛丑朔日有食之晉分也此正陽純乾之月隂氣未起/而能侵陽其災最重明年晉趙穿殺其君靈公而周匡)
(王崩之應也魯㐮公二十一年秋九月庚戌朔日有食/之楚分也後十二年楚公子圍殺其君兄而自立之應)
(也月韋昭漢紀曰光武十七年二月日有食之二十年/五  朔虜數犯上黨銅鞮右扶風二十一年匈奴大入)
(上谷郡之/應是也)　洛書曰日蝕復生者日光復故也從日蝕
生地擊敵破之　荆州占曰日蝕之下有破國大戰將
軍死有賊兵(按洪範天文日月變占曰魯成公十六年/六月丙寅朔日有食之晋分也是月魯侯)
(伐鄭戰于鄢陵楚師大敗恭王傷目將軍子反死之晉/侯時豫而驕多殺大臣明年晉大夫欒書中行偃遂殺)
(厲公大亂/之應也)　洛書曰日蝕不祥善惡各為其國(按左氏/傳曰昭)
(公七年夏四月甲辰朔日有食之晉侯問于士文伯曰/誰將當日食對日魯衛惡之衛大魯小公曰何故對曰)
(去衛地如魯地杜注曰衛地豕幸也魯地降婁也日食/自於豕韋之末及降婁之始乃息故禍在衛大在魯小)
(也傳曰于是有灾魯實受之其大咎其衛君乎魯將工卿/注曰八月衛侯卒十一月季孫宿卒  又洪範天文日月)
(變占曰魯僖公五年杖九月戊申朔日有食之楚周之/分也其後楚荘王觀兵于周疆有問鼎之應  洪範五)
(行傳曰漢髙帝三年冬十月甲戌晦日有食之燕吳越分/也後二年燕王臧荼反誅復以盧綰為燕王亦反誅南)
(越王趙佗自立/稱帝之應也)　洛書曰日月蝕當用兵擊之君安日
月蝕不可出軍日蝕之歳不可出軍月蝕之月不可出
軍　甘氏曰無道之國日月過之薄蝕兵之所攻國家
亡又以有喪　甘氏曰日陽精之明耀魄寳其氣布徳
而至生本在地曰徳徳者生之類也徳傷則亡故日蝕
必有國災日蝕則失徳之國亡日蝕修徳　甘氏曰日
薄色赤黄其月旱　京房妖占曰日蝕無道之君當之
　京氏曰外交之蝕蝕旦不虧虧而地猶明是外謀也
　京氏曰専政之蝕日明缺至陽雖侵光猶明是司馬舉
兵欲起　京氏曰日蝕諸侯相侵白青明君弱　京氏
曰日蝕國有兵大戰從西方来勝　京氏曰日蝕王為
君蝕相為臣蝕囚為罪人蝕死為夷狄蝕休為民有兵
其兵從隂所来日蝕後必通水在隂所来在於三年之
内又必有火燒屋(按韋昭洞紀曰漢和帝永元二年二/月日食三年左校尉耿䕫等征匈奴)
(戰破之安帝元初三年日蝕京師旱武陵蠻夷燒官寺/桓帝永康元年日食渤海水溢殺人十二月丁丑帝崩)
(孫盛晉陽秋曰武帝太康七年正月甲寅朔日有食之/乙卯又食詔曰邦之不滅實在朕躬公卿大臣極言其)
(失太尉亮司徒舒司空瓘上言曰三朔之始日有食之/盖陽莭過而堅氷未消謹按經義曰君道也父道也夫)
(道也君子道也陽勝隂陽氣之常今氷不消隂氣盛隂/盛者臣擅主權也孝道不修也後宫過度小人在位也)
(后八年正月戊申朔日又食/太熈元年而武帝崩之應也)　劉向洪範𫝊曰日之為
異莫重於蝕故春秋日蝕則書之也日蝕者下凌上臣
侵君之象也日蝕數者其亂衆稀者亂亦稀　洪範𫝊
曰人君失序享國不明臣下務亂羣隂蔽陽則日月薄
蝕汶闇暗昧若蝕從中起背璚縱横則亂交爭兵革並
行　史記天官書曰諸侯作亂日蝕盡時　夏氏曰日
蝕出軍軍折傷後疾病　荆州占曰日蝕當其國君王
死(按韋昭洞紀曰周平王五十一年日食三月平王崩/  洪範天文志日月變占曰髙帝九年六月乙未晦)
(日日有食之周秦分也是時漢都長安都東及洛陽為/畿内明年四月髙帝崩  韋昭洞紀曰漢文帝二年十)
(一月晦日食帝引咎責躬舉直言省徭費闢籍田除誹/謗妖言之罪文帝後四年四月晦日食七年六月己亥)
(帝崩哀帝元夀元年正月辛丑朔日有食之不盡如鈎/明年哀帝崩  晉中興書曰愍帝建興五年十一月先)
(晦二日丙子日有食之十二月愍皇帝崩于虜庭咸康/八年正月乙未朔日有食之京都大雨郡國以聞是謂)
(三朝王者惡之六月而顕宗崩升平四年八月辛丑朔/日有食之幾既在角為天門人主惡之明年孝宗崩也)
　洛書曰日蝕從所蝕利擊敵也　王朔曰日蝕兩敵
相當即從蝕所擊之大勝殺將
　　　日蝕早晚所主四
甘氏曰日出至早食時蝕為齊食時至昺中食為楚昺
中至日中蝕為周日中至日昳蝕為秦日昳至日晡蝕
為魏晡時至日夕蝕為燕日夕至日入蝕為代皆為不
出三年當之者國有喪　甘氏曰日始出而蝕是謂無
明齊越受兵一曰亡地　京氏曰日始出而蝕是謂棄
光齊楚亡　甘氏曰日中而蝕荆魏受兵一曰亡地海
兵大起　太公兵法曰日中蝕海内兵大起王公憂
石氏曰日晡蝕兵將罷兵不起　甘氏曰日將入而蝕
大人出兵趙燕當之近期三月逺期三年　魏氏圖曰
日入而蝕是謂勝明大人出兵起當之
　　　日蝕從上起五
春秋感精符曰日以上蝕者子為害　甘氏曰凡日蝕
則有兵日蝕從上失於道君當之　京氏曰日蝕上者
君為其偽佞人而安用之故尊卑失禮責於尊者故天
見亡君之象　京房易𫝊曰凡日蝕從上失臣　郗萌
曰日蝕上皆為責在君其色青則弱於任善生怨患赤
則君無禮不好學黄則君欺其下掩臣美白則弱於誅
惡生仇讎黑則簡宗廟鬼神
　　　日蝕從中起六
甘氏曰日蝕從中央起内亂兵大起更立太子　京氏
曰日蝕内者君即朝臨政厲心為治不疑臣下臣下以
邪亂君政故天見亡臣之象故臣當之　京氏曰日蝕
從中中青赤外黄國亡又曰中人為亂　郗萌曰日蝕
中皆為内有伏謀青則謀者止赤則謀其事黄則謀成
者受誅白則事覺黒則逆謀成其事　洪範曰日蝕貫
日中央上下竟而黒臣弑君從中成之刑也　荆州占
曰凡日蝕從中者人君有娶於同姓　荆州占曰日蝕
從中央始國君遇賊　荆州占曰日蝕從中起君受兵
一曰所宿國有兵一曰臣謀君　荆州占曰日蝕中央
空主死期三年應以善事則消災
　　　日蝕從下起七
甘氏曰日蝕從下者王室女淫自恣此臣下當有動師
衆行軍又曰失於事將當之　春秋感精符曰日蝕從
下起妻害急　京氏曰日蝕從下起失民人君疑於賢
者為不肖不用其政教故天見亡民之象也以人君尊
天將亡君必先喪其民蝕者侵削之意也　京氏曰日
蝕從下起多死一曰下人為寇　郗萌曰日蝕下皆為
責在民青則民相譛後有疾疫蟲灾赤則衆庶上僣强
乗弱後有旱灾黄則失民飭宫室爭土疆後有土功皆
奪主光减年筭白則民相賊害後有小兵黒則小民多
怨後有水災期三年也
　　　日蝕後左右起周蝕四傍八
京氏曰日蝕光清無雲三日乃蝕蝕已天鳴蝕左右此
臣與君爭美尸大功日君也所以有功者我也心生慕意
起之蝕也後九年臣謀君六年成　京氏曰日蝕左為
噬嗑火燒民　京氏曰日蝕從傍起者為兵從其方起
黎庶為亂　郗萌曰日蝕左皆為責在臣青則臣専恩
赤則臣無禮於君黄則臣侵君上白則臣専法黒則欺
君失臣　京氏曰日蝕從右傍者君親作惑道虎狼之
行　京氏曰日蝕右皆為賁火燒諸侯必有異災起
郗萌曰日蝕右皆為責在臣青則佐公作惡赤則佐公
作福黄則放其君白則佐公作刑黒則臣作威　天鏡
曰日蝕從右傍者淫女暴為主君當暴治丘塜傷害人
民百姓怨　甘氏曰日蝕從傍起失於令相當之　河
圖曰日青黒以傍蝕之臣之害(按洪範日月變占曰漢/武元狩元年五月乙巳)
(晦日有蝕之從傍左明/年丞相公孫𢎞薨之應)　春秋感精符曰日蝕傍者臣
欲作禍之應殺君亡國四夷入侵逺期二十七年中期
二十九月近期九月　郗萌曰日月蝕皆為責在妃青
則女疾衆妾欺君奪主榮恣害争寵内患赤則右夫人
乗君損主白則衆妾怨妬黒則君内消將絶嗣卑妾得
志㓕君徳失夫人　荆州占曰日蝕四傍缺諸侯王有
死者期在三年中
　　　日蝕中分日蝕不盡日蝕三毁三復九
京房易𫝊曰諸侯越職征伐與上分威則日蝕中分
荆州占曰日蝕中分五年其國亡一曰二年亡　荆州
占曰日蝕有亡其國者少半蝕少半亡半蝕半亡　甘
氏曰日蝕過半必有亡國期一年　甘氏曰日蝕不盡
有失地一曰强國有逐相　京氏曰日蝕不盡相有出
走者期八十日　董仲舒曰諸侯不承天子命自相侵
伐則日蝕三毁三復(此仲舒曰/異對也)
　　　日蝕既十
河圖曰日蝕盡者王位也不盡者大臣位也近期三月
逺期三年　春秋感精符曰日蝕既則破隂謀黜豪傑
備邊輔王易號失天下外填冦内填下　春秋感精符
曰君行無常公輔不徳夷强狄侵萬事錯則日蝕既
孝經内記曰日朔蝕既天絶晦蝕既地絶先晦蝕既人
絶　石氏曰日蝕盡其國大人亡不盡相去　京房易
傳曰亡師兹謂不禦厥異日蝕其蝕既也　京房易傳
曰君臣不通兹謂亡厥蝕三既　京房易傳曰弑君
獲位兹謂逆厥蝕既先風雨折木日赤　京氏曰日
蝕地拆　董仲舒曰前事已大後事將至者又大則
日蝕既　董仲舒灾異對曰人君自専禄不封賜功
臣則日蝕既而黒光反外照　董仲舒災異對曰亂
臣賊子欲作逆弑君竊位則日蝕既先風折樹　董
仲舒災異對曰人君妬賢嫉能臣下謀上則日蝕既
先雨雹殺走獸　洛書曰日蝕盡伐者謂既也伐者人
君死子代之或臣簒殺不盡者日虧缺也(按洪範天/文日月變)
(占曰春秋魯襄公二十四年七月甲子朔日有食之既/既盡也秦晉分也後十二月秦景公卒其弟車自晉復)
(于秦之應也既漢惠帝七年夏五月丁夘先晦一日其/日有食之既  盡也亦周秦分野隂匿始起而犯盛)
(年八月惠帝崩營吕后七年春正月己丑晦日有食/之既既盡也在  室九度為宫室中呂后曰此為我)
(也明年呂/后崩應也)　甘氏曰日蝕盡天下大凶有亡國一曰
必更王人主死近期二年不盡有失地者　京房
易傳曰君誅殺失理臣下有叛心則日蝕盡而光
散又曰君臣見災不改行國將亡則日蝕三盡也
　京房妖占曰日蝕盡臣欲殺主一曰嵗有夷王起一
曰有喪(按韋昭洞紀曰周桓王十一年七月日食既十/三年壬辰陳桓公鮑卒弟佗殺兄子代立也)
　京房灾異對曰日蝕盡無光露者亡其邑　京氏曰日
蝕盡日官不見直日者其國有喪　荆州占曰日蝕盡
光此謂帝之殃三年之間有國必亡
　　　日蝕變色十一
京房易傳曰凡日蝕其質赤黄黒而漸之者明臣侵君
也日質赤黄而黒貫其中者此人君無威勢不行為臣
下所輕故臣謀欲逐其君居其劇也黄尚有中和之色
也故其咎也必覺謀不行君誅臣當誅而不誅則君必
失其位　京氏易傳曰日蝕赤質而黒漸之者此人君
誅衆失理民持兵去之其咎欲殺　京氏易傳曰日蝕
赤質青黒漸之者為三公誅衆失理民亦持兵去順受
命征無道(闕/)　　　　　黒而貫其中臣欲殺其君不
改期在九年必殺矣　京房易𫝊曰臣有伏兵將欲殺
其君者日變白咎十日而去則日蝕矣白青者弱赤者
無知也强臣所縁上下必由此矣黄赤者非臣所縁為
也　京氏曰日蝕日光明先青赤白黒而蝕蝕黒貫白
中日明此聖徳之臣行兵誅伐小人左右不義之臣擅
誅小人天子所謂無命而征與弑君同之蝕也後五年
殺　京房易𫝊曰酒無節兹謂荒厥蝕乍青乍黒乍赤
乍白　京氏曰日青並蝕惟命是爭誅　京氏曰日赤
並蝕自殺　京氏曰日黄並蝕其下得土　京氏曰日
黒並蝕自殺　易傳曰諸侯逆叛更立法度則蝕失光
晻晻月形見也
　　　日蝕而珥有雲衝之十二
京房妖占曰以甲乙有二珥而蝕東西南北有白雲衝
之天下有兵　京氏曰日以甲乙有四珥而蝕有白雲
衝出四角青雲交貫中央天下有兵　京氏妖占曰日
以丙丁二珥而蝕有黒雲衝出東南西北天下有兵
京氏妖占曰日以丙丁有四珥而蝕下有黒雲衝出天
下有大水　京房妖占曰日以戊巳有二珥而蝕上有
青雲衝出東南西北人主有喪　京房妖占曰日以戊
巳有四珥而蝕有青雲衝天下兵行　京房妖占曰日
以庚辛二珥而蝕從下始又有赤雲衝出東南西北三
邑兵作　京氏易占曰日以庚辛有四珥而蝕從上始
有赤雲出西方天下有亂王　京氏妖占曰日以壬癸
有二珥而蝕有黄雲衝出邑有土功事　京房妖占曰
日以壬癸有四珥而蝕有黄雲衝出天子亡　京氏曰
日四珥蝕從上而下天子起兵從下而上天子有大喪
　京氏曰日以春二珥而蝕從下始大半邑有死主
　京房妖占曰日以春三珥而蝕從上始大半天下邑
有小兵重以喪　京氏妖占曰日以春四珥而蝕從下
始大半天下凶
　　　日蝕而暈珥彗虹蜺十三
河圖曰日蝕而交暈貫日中兩軍争後者勝將死之
荆州占曰日蝕其所從為側日蝕從中起而暈其分必
亡國　京氏妖占曰日以春暈三珥而蝕從上始天下
有兵　京氏妖占曰日以春暈四珥而蝕從下始天下
有大喪　洛書曰日蝕下有氣如彗星諸侯失國天子
有憂不改不出十二年　甘氏曰日蝕有如虹在日上
者比近臣謀上政不明不能見不出五年　京氏曰日
蝕轉為五色而蝕白虹見日傍光揜揜此嫡讓庶之蝕
也後三年尊坐無處
　　　日蝕而有雲氣在日傍十四
京氏曰日蝕有雲如坐人於上者主安居下臣安　洛
書曰日蝕有黄雲中有伏龍周室以興文王受命　洛
書曰日蝕而傍有白虎守之大臣謀死其君主不出三
月一曰三年　石氏曰日蝕如白虎守日者人君九族
有伏謀亂君政以自成不救不出五年當有謀臣　甘
氏曰日蝕有如白兎守日者民當謀舉兵威亂三州其
先見變不改不出其年兵行　京氏曰日蝕有如兎守
日政令不由君或君不用賢澤不下施則髙岸為谷深
谷為陵發於衝　石氏曰日蝕有兎守之民為亂臣逆
君不出其年分兵起　甘氏曰日蝕有如羣鳥太公兵
法曰兩鳥夹日名為天雞守日人君妻家謀奪君處先
數視君動靜欲行其志天先見變戒之　天鏡曰日蝕
有鳥夹之君當司謀防之急
　　　日蝕而地鳴震裂十五
京房易傳曰内臣外向兹謂背厥蝕蝕己巳且而地中
鳴　京氏曰日蝕盛中時黒乃蝕之從内(闕/)
　地中鳴此京師諸侯叛羣下與外土諸侯交亂法度
之蝕後人君亡國臣伏其殃　京氏曰日蝕先地中鳴
乃蝕蝕左右居雲中四方無雲先大風三日此宰相専
公謀反之蝕也後三年邪人謀反　京房易傳曰臣欲
居主位兹謂不和厥蝕白青四方赤已蝕地震　京房
易傳曰人君荒酒無節則日蝕乍青乍黒乍赤明日大
雨發濛而寒地震動宫中有水　京氏曰日蝕後雰雰
不解地必震不過旬中　京氏曰諸侯更制兹謂叛厥
蝕三蝕三復已而風地動　京氏曰専制之蝕光散左
右冠三蝕三復已而風明日地必動是謂諸侯專制之
變也後九年殺　京氏曰日蝕地震一曰震裂日白若
中分日(闕/)　　然見而寒乃蝕左右發四正此方伯征
誅過職威權上侵之蝕二年殺
　　　日蝕而寒風雨雹雷十六
京房易傳曰同姓上侵兹謂誣君厥蝕四方有雲中央
無雲其日大風　京氏曰親伐之蝕日體而寒時明是
不和自舉兵　京氏曰日蝕其質黄者陽覺悟也寒後
九十日必有誅者　京氏曰日食己而寒飢隂疾多喪
　京氏曰日大寒飢病非一處蝕陽下平旦蝕發于(闕/)
　對蝕從外後中國大飢盜賊羣居夷狄動心後九年
諸侯亂(闕/)　　京氏曰日蝕白氣先出半天乃蝕五色
至大寒黒貫日有旋風(闕/)
　
　京氏曰日食先焱風三日乃食蝕左右四方並有雲
濁中央無雲其日大寒發於風此同姓諸侯侵蝕也後
九年殺　京氏易傳曰宰相大臣因専權日蝕先大風
日食時日居雲中四方無雲也(闕/)　　　　　京氏曰
日食焱風雨七日折木乃蝕既此臣剥其君之蝕也五
年五穀化為蟲　京氏曰日蝕為亂為兵已蝕而風是
謂兵起已蝕而雨是為分殃已蝕而霧羣豪聚已蝕而
飛烏不復其鄉　京氏曰君疾善下謀下兹謂亂厥蝕
既先雨雹殺走獸赤質黄貫其中此君不肯用賢而任
小人政教君必逐　京氏曰縱欲兹謂不明厥蝕先大
雨三日雨降而寒既蝕　京氏曰日蝕而雷國亡
　　　日蝕而星墜蝕盡晦而星見十七
京氏曰日蝕星墜復上此賦歛重數下竭之蝕九年殺
(闕/)　　　　　　　　　　　　　　　　京房易傳
曰人君貪殘重賦日蝕而星墜前而下也　韋昭洞紀
曰周(闕/)王(闕/)　　年日蝕盡晦(闕/)　　年星又晝見(闕/)
　　年周貞定王崩哀王時為太子立三月為弟叔殺
之叔自立為思王五月後為少弟嵬復弑之嵬立是為
考王
　　　日與月俱蝕十八
洛書曰日月俱蝕有亡國月先即隂國當之日先即陽
國當之蝕陽男主受之蝕陰女主受之　魏氏曰日月
俱蝕國亡一月三蝕主亡
　
　
　
　
　
　
　
　
　
　
　唐開元占經卷九
欽定四庫全書
　唐開元占經卷十
　　　　　　　　　　　唐　瞿曇悉達　撰
　日占六
　　　日四時蝕一
春秋左氏傳曰魯昭公二十一年秋七月壬午朔日有
蝕之公問梓慎曰是何物也禍福何為對曰二至二分
日有蝕之不為灾日月之行也分同道也至相過也其
他月則為灾陽不克也故常為水　甘氏曰日者
人主之象故王者服道不道施徳不徳日為之變見
道不明徳薄日為之無光無徳日乃盡蝕　春蝕大凶
又曰國有女喪夏蝕無年又曰諸侯王多死者秋蝕有
兵戰勝又曰主死冬蝕有喪一曰相死　甘氏曰春丙
丁夏庚辛秋壬癸冬甲乙日蝕者皆相死諸蝕三日有
雨解之　甘氏曰春以庚辛夏壬癸秋丙丁冬戊巳日
蝕皆臣弑君也一曰以徳令除咎　京氏曰日冬蝕相
死不即有逐　荆州占曰日夏蝕陽為南國隂為北國
是為禍國
　　　日十二月蝕二
京房易傳曰正月日蝕大臣出走不然大臣一人死
石氏曰正月日蝕不見光人多疾　陳卓曰正月日蝕
齊大凶五穀貴　京房易傳曰二月日蝕人主夫人死
不然大旱　石氏曰二月日蝕不見光人多䘮陳卓
曰二月日蝕魯大凶豆貴牛死　京房易傳曰三月日
蝕有欲反者近期三月逺期三年　石氏曰三月日蝕
不見光水大出　陳卓曰三月日蝕楚大凶絲綿布帛
貴　京氏易傳曰四月日蝕人主有過臣有憂　石氏
曰四月日蝕不見光天下大旱　陳卓曰四月日蝕宋
大凶牛食貴六畜死　京氏易傳曰五月日蝕諸侯多
死期三年　石氏曰五月日蝕不見光大旱民飢　陳
卓曰五月日蝕梁大凶牛死畜貴　京房易傳曰六月
日蝕人主有謀外國侵土地分　石氏曰六月日蝕不見
光六畜貴　陳卓曰六月日蝕沛大凶稻米穀粟貴
京房易傳曰七月日蝕有反者從内起期三年　石氏
曰七月日蝕不見光其嵗惡又曰秦國惡之　陳卓曰
七月日蝕陳大凶繒大貴　京房易傳曰八月日蝕大
水敗城郭天下更始期三年　石氏曰八月日蝕不見
光兵大起　陳卓曰八月日蝕鄭大凶兵起兵革金貴
　京氏易傳曰九月日蝕外主欲自立不成期一年
石氏曰九月日蝕不見光布帛貴又曰衛國大惡　陳
卓曰九月日蝕韓大凶衣鹽貴　京氏易傳曰十月日
蝕奸臣在朝二人親一人逺陵君君走　石氏曰十月
日蝕不見光六畜貴又曰魏國魚鹽貴　陳卓曰十月
日蝕秦大凶魚鹽貴　京房易傳曰十一月日蝕王者
亡地子弑父　石氏曰十一月日蝕不見光魚鹽貴又
曰趙國大惡　陳卓曰十一月日蝕燕大凶魚鹽貴
京氏易傳曰十二月日蝕天下有兵大臣欲自立不成
夫人弑君也　石氏曰十二月日蝕不見光穀粟貴又
曰燕國牛死　陳卓曰十二月日蝕趙大凶帛貴　京
房易傳曰日以十二月正月蝕破為兩以上王者盡
走
　　　日六甲蝕三
甘氏曰甲乙日蝕東夷侵丙丁日蝕南夷侵　春秋潛
潭巴曰甲子日蝕有兵狄强起　京氏曰甲子日蝕北
夷欲殺中臣有謀不者大水在東方　春秋潛潭巴曰
乙丑日蝕大旱大夫執綱　京房曰乙丑日蝕諸侯之
臣欲弑其君在西北兵行不勝後有小兵五穀頗蟲傷
　春秋潛潭巴曰丙寅日蝕蟲乆旱多水徴　京氏曰
丙寅日蝕司徒欲弑君後有小旱在東南　春秋潛潭
巴曰丁卯日蝕旱有兵　京房曰丁夘日蝕諸侯欲弑
君在北方後有蝗蟲之殃　春秋潛潭巴曰戊辰日蝕
地動隂强　京房曰戊辰日蝕同姓近臣欲殺君後有
地動變在東南　春秋潛潭巴曰己巳日蝕地動火灾
數降　京房曰己巳日蝕婚家欲弑君後有諸侯謀兵
在西南　春秋潛潭巴曰庚午日蝕後火燒後宫有兵
行　京房曰庚午日蝕司徒欲弑其主兵必行後有大
旱在南方　春秋潛潭巴曰辛未日蝕大水湯湯　京
氏曰辛未日蝕司空欲弑君後有大蟲在東方　春秋
潛潭巴曰壬申日蝕水盛陽潰隂欲朔　京氏曰壬申
日蝕諸侯相弑在東北方後有小兵冦盜並行　春秋
潛潭巴曰癸酉日蝕連隂不解淫雨數出有兵　京房
曰癸酉日蝕上强天下謀兵不出其年大兵行始于西
方　春秋潛潭巴曰甲戌日蝕草木不滋王令不行
京房曰甲戌日蝕近臣欲弑君反為戮辱後有小旱在
西南　春秋潛潭巴曰乙亥日蝕陽不明冬無冰　京
房曰乙亥日蝕子欲弑父身獲虜後有隂雨一曰日蝕
陰天下大亂　春秋潛潭巴曰丙子日蝕五月大霜
京房曰丙子日蝕諸侯欲相弑兵必行在東後有大水
　春秋潛潭巴曰丁丑日蝕誅三公　京氏曰丁丑日
蝕諸侯近臣欲弑其君在西北方後有小兵　春秋潛
潭巴曰戊寅日蝕天下大風無園菓　京氏曰戊寅日
蝕異姓近臣欲弑其君後歳旱土沸騰　春秋潛潭巴
曰己卯日蝕地賊起砂石踊以有壅　京氏曰己卯日
蝕東夷欲殺後有大蟲　春秋潛潭巴曰庚辰日蝕彗
星東出有冦兵　京氏曰庚辰日蝕君易賢以剛卒以
自傷後有水在東北　春秋潛潭巴曰辛巳日蝕妃謀
王子用兵　京房曰辛巳日蝕諸侯外親欲弑其君兵
行暴至期衝兵起西北　春秋潛潭巴曰壬午日蝕乆
雨旬望　京氏曰壬午日蝕三公與諸侯相賊弱其君
王天應而蝕三公失國後旱且水　春秋潛潭巴曰癸
未日蝕仁義不明　京氏曰癸未日蝕諸侯上侵下臣
欲弑其君在東北後有小蟲　春秋潛潭巴曰甲申日
日蝕蟲四月大霜　京房曰甲申日蝕司馬大夫欲弑
君後有小水在晉　春秋潛潭巴曰乙酉日蝕仁義不
明賢人消　京氏曰乙酉日蝕君弱臣强司馬將兵反
征其主　春秋潛潭巴曰丙戌日蝕臣憎主獄不理多
寃訟　京氏曰丙戌日蝕同姓近臣欲弑其君後有大
旱火從天堕　春秋潛潭巴曰丁亥日蝕匿謀滿王室
　京氏曰丁亥日蝕君臣無别司馬牧民司徒將兵後
有蟲在西北方　春秋潛潭巴曰戊子日蝕宫室内淫
必惑雄　京房曰戊子日蝕妻欲害夫九族夷㓕後有
大水在東方　春秋潛潭巴曰己丑日蝕臣伐其主天
下皆亡　京房曰己丑日蝕婚家欲弑後有小兵在
西方　春秋潛潭巴曰庚寅日蝕誅相大水多死傷
京房曰庚寅日蝕臣欲将兵誅過軄身被刑殺後有小
旱在東南方　春秋潛潭巴曰辛卯日蝕臣伐其主
京氏曰辛夘日蝕天子微弱諸侯誅兵欲弑其主卒反
得其殃後有小蟲在東方　春秋潛潭巴曰壬辰日蝕
河決海溢乆霜連隂　京氏曰壬辰日蝕諸侯欲弑其
君當誅日復蝕之後有大水在東方　春秋潛潭巴曰
癸巳日蝕在陽位者權不行　京氏曰癸巳日蝕諸侯
隔絶轉相伐兵稍出　春秋潛潭巴曰甲午日蝕大蟲
螟蝗興主貪暴民流亡　京房曰甲午日蝕南夷欲弑
其君後有大旱　春秋潛潭巴曰乙未日蝕天下多邪
氣鬱鬱蒼蒼　京氏曰乙未日蝕君責衆庶暴虐黎民
背叛後有地動　春秋潛潭巴曰丙申日蝕諸侯相攻
　京氏曰丙申日蝕君暴死臣下横恣上下相賊後有
大水　春秋潛潭巴曰丁酉日蝕侯侵王　京房曰丁
酉日蝕諸侯之臣欲弑其主身反獲傷後有大兵起西
北　春秋潜潭巴曰戊戌日蝕有殃主后死天下諒陰
　京氏曰戊戌日蝕婚家欲弑後有旱馬驂運　春
秋潜潭巴曰己亥日蝕小人用事　京氏曰己亥日蝕
主弱小人持政慾心成天應日蝕誡使精　春秋潛潭
巴曰庚子日蝕君疑其男　京氏曰庚子日蝕庶子欲
弑嫡卒不得守臣征伐後有大水　春秋潛潭巴曰辛
丑日蝕主疑三公　京氏曰辛丑日蝕賢者離𣪚小人
盛常欲弑主　春秋潛潭巴曰壬寅日蝕天下苦兵大
臣横　京房曰壬寅日蝕諸侯欲弑主反亡其國在東
南後有小旱在東南　春秋潛潭巴曰癸夘日蝕羣鳥
翔禽入國外伐内主危亡　京氏曰癸夘日蝕諸侯非
其天子不順司徒亡國後有大蟲　春秋濳潭巴曰甲
辰日蝕四騎脅　京房曰甲辰日蝕王后爵命絶後有
水　春秋潛潭巴曰乙巳日蝕東國發兵　京氏曰乙
巳日蝕諸侯上侵以自益近臣盜竊以為積天子不知
日為之蝕　春秋潛潭巴曰丙午日蝕者民多流亡
京房曰丙午日蝕親戚争嗣同姓欲弑其主後有大旱
在南方　春秋潛潭巴曰丁未日蝕王者崩　京氏曰
丁未日蝕執政欲弑司徒不肖後有蟲地震動　春秋
潛潭巴曰戊申日蝕地動摇宫外侵兵强　京房曰戊
申日蝕臣欲弑君意在王位後必有小水　春秋潛潭
巴曰己酉日蝕妃死子不𦵏以内亂相怨疑　京房曰
己酉日蝕西夷欲弑君後有大兵必西行　春秋潛潭
巴曰庚戌日蝕臣相侵　京氏曰庚戌日蝕司馬之卿
欲殺有小旱　春秋潛潭巴曰辛亥日蝕子為雄　京
房曰辛亥日蝕司馬之大夫欲弑君反受其殃後有蟲
害　春秋潛潭巴曰壬子日蝕女謀王　京氏曰壬子
日蝕諸侯同姓任政者欲弑其君大夫害　春秋潛潭
巴曰癸丑日蝕水湯湯　京氏曰癸丑日蝕冦盜行兵
恐君王目為不明　春秋潛潭巴曰甲寅日蝕雷擊殺
人骨肉爭功　京氏曰甲寅日蝕同姓大臣欲弑其君
後有旱　春秋潛潭巴曰乙夘日蝕雷不行霜不行殺
草長人入宫　京氏曰乙夘日蝕必有専政欲殺不出
三年身被其誅後有大蟲　春秋潛潭巴曰丙辰日蝕
山水淫淫　京氏曰丙辰日蝕帝命之極武王乃得
春秋潛潭巴曰丁巳日蝕下有聚兵　京房曰丁巳日
蝕天乃去惡依聖人後有小兵　春秋潛潭巴曰戊午
日蝕乆旱穀不傷　京氏曰戊午日蝕有婚家執政賊
由妻始後有旱　春秋潛潭巴曰己未日蝕失名王
京氏曰己未日蝕臣不安居羣隂謀欲侵後地大動
春秋潛潭巴曰庚申日蝕夷狄内攘　京氏曰庚申日
蝕骨肉相賊後有水　春秋潛潭巴曰辛酉日蝕女謁
且興　京氏曰辛酉日蝕昆弟相殺更有國家後有兵
大行三年不息　春秋潛潭巴曰壬戌日蝕羣山崩
京房曰壬戌日蝕諸侯欲殺在西南　春秋潛潭巴曰
癸亥日蝕大人崩　京氏曰癸亥日蝕天下命終極聖
人更起不可救止後大雨水
　　　日十二辰蝕四
春秋感精符曰日蝕寅夘辰木域招謀者司徒也日蝕
巳午未火域招謀者太子也日蝕申酉戌金域招謀者
司馬也日蝕亥子丑水域招謀者司空也(按端謀人卒/難别故以時)
(粗畧其官位南方陽精也/為君君城有異雖子属也)　孝經雌雄圖曰子日日蝕
者燕國王死期在五月十一月　丑日日蝕趙國王死
期在六月十二月　寅日日蝕者齊國王死期在七月
正月　卯日日蝕者魯國王死期在八月二月　辰日
日蝕者楚國王死期在九月三月(魏氏曰/越王死)　巳日日蝕者
宋國王死期在十月四月　午日日蝕者梁國王死期
在五月十一月　未日日蝕者沛國王死期在六月十
二月　申日日蝕者陳國王死期在七月正月　酉日
日蝕者鄭國王死期在八月二月(魏氏曰吳/國王死)　戌日
日蝕者韓衛王死期在九月三月　亥日日蝕者秦
魏王死期在十月四月
　　　日在東方七宿蝕五
黄帝占曰日入角而蝕將吏有憂國門四闢其邦凶
甘氏曰日在角亢而蝕戒之在於耕田之臣　京氏曰
日蝕角中其國不安一曰貴臣有憂一曰主農之官憂
　春秋感精符曰日蝕亢中其邦君有憂　石氏曰日
蝕亢中其謀在朝廷之臣有罪者　黄帝占曰日月蝕
氐中天子疾崩　石氏曰日蝕氐中卿相䜛䛕人君㓕
無辜　甘氏曰日在氐房而蝕戒之在三公九卿大夫
且有相譖誤主上使過刑殺不辜者　甘氏曰日蝕氐
中大官惡之一曰右宫惡之王者復以赦除之　雒書
説徴示曰淫色信讒日以蝕房參　石氏曰日入房而
蝕王者有憂昏亂大臣専權必有憂病　郗萌曰日在
房心而蝕公卿大夫有黜者　春秋感精符曰日在心
而蝕兵喪並起　甘氏曰日在心而蝕王者臣下相疑
不相信也　甘氏曰日入心而蝕政令失儀禮度失䋲
則為變甚一曰君臣不相信有疑惑　海中占曰日蝕
心度兵喪並發王者以赦除咎　春秋感精符曰日蝕
尾箕中尊后有憂　甘氏曰日在尾箕而蝕將有疾風
飛車發屋折木戒之於出入
　　　日在北方七宿蝕六
春秋感精符曰日蝕入斗將相有憂其國飢凶一曰兵
大起　甘氏曰日入斗度而蝕其國反叛兵起　甘氏
曰日在牛而蝕戒之在右夫人姪婦且有祠禮求幸于
主者　春秋感精符曰日蝕須女邦有女主憂天下女
工不為　甘氏曰日在湏女而蝕戒之宫中且有使巫
祝禱祀以求貴幸者戒之在於巫祝　黄帝占曰日蝕
虛中其邦有崩喪天下改服期九十日　甘氏曰日在
虚危蝕戒之在於主市租税及繒帛刀劒金玉之臣(如/少)
(府是/也)　甘氏曰日蝕危必有兵喪大臣薨天下改服
黄帝占曰日在營室離宫而蝕出入無近妃色趣任輔成功業
　春秋感精符曰日蝕營室王者自將兵天下擾動　甘
氏曰日在營室東壁而蝕則陽消㣲男道施而不能泄
隂道壤而不能化故多有傷者敗　石氏曰日在東
壁而蝕王者不從師友失忠孝故曰虧文章圖書不用
　　　日在西方七宿蝕七
春秋感精符曰日蝕奎南邦不寜有白衣之㑹石氏曰
日蝕奎魯國凶邦君不安　甘氏曰日在奎婁而蝕慎
之在主邊境廐庫之臣一曰慎在邊境得意之臣
春秋感精符曰日蝕婁則王者郊祠不時天下不和神
靈不享小臣不忠責在大臣　甘氏曰日在婁而蝕戒
之在聚斂之臣　黄帝占曰日在胃而蝕王者食大絶
或亡主委輸之臣有黜者　春秋感精符曰日蝕胃國
王奉修宗廟敬祀神靈則害消　石氏曰日蝕胃國有
憂大臣誅一曰主修郊廟奉皇天其咎消　甘氏曰日
在胃而蝕戒之在主委輸之臣(如今大司/農是也)　春秋感精
符曰日蝕昴王宗謀國同姓自立　石氏曰日蝕昴臣
厄囹圄者解　石氏曰日蝕昴王者有疾　甘氏曰日
在昴畢而蝕戒之在衆主獄之臣有亂天子者　春秋
感精符曰日蝕畢邊王死邊軍自殺其將若軍校尉誅
逺國謀亂　石氏曰日蝕畢天下主獄之臣有當黜者
　春秋感精符曰日蝕觜臣殺主慎之　石氏曰日蝕
觜大將謀議　甘氏曰日在觜參伐而蝕戒之在將兵
之臣(如今諸將軍校/尉執金吾是也)　春秋感精符曰日蝕參大臣有
憂之臣自相戮以外勝内逺國强王者修身則日蝕不
為災　甘氏曰日在參伐而蝕戒之在將帥之臣
　　　日在南方七宿蝕八
甘氏曰日蝕東井秦邦不臣蝕不盡謀不成天下大旱
民流千里　甘氏曰日在東井輿鬼蝕戒之在供養之
臣　陳卓曰日蝕東井其國内亂苛法(盛懸象説曰晉/咸和二年五月)
(甲申朔日有蝕之在東井女主/之象明年皇太后以憂逼崩)　春秋感精符曰日蝕
輿鬼其國君不寜臣下易服一曰秦君當之一曰皇后
貴臣　甘氏曰日蝕輿鬼其國君不安近期一年逺期
三年　春秋感精符曰日蝕栁王者以疾不安宫室
石氏曰日蝕栁君厨官憂　甘氏曰日在栁七星而蝕
戒之在門尸道橋之臣(若今衛/尉是也)　春秋感精符曰日蝕
柳七星虧正陽王者不賜衣裳承天郊退太常放在獄
則無咎　石氏曰日蝕栁七星橋門之臣有黜者　春
秋感精符曰日蝕張王者失禮宗廟不親急退太常以
廷尉代之不者不安期在十二月與五月　甘氏曰日
在注張而蝕戒之在主山澤汙池之臣(如今水/衡也)　黄帝占
曰日蝕翼王者退太常以法官代之有徳則日蝕不為
害其歳旱　石氏曰日蝕翼者王者失禮宗廟不親
甘氏曰日蝕翼者忠臣見譛言正者亡不出其年　甘
氏曰日在翼軫而蝕戒之在主車駕之臣(如今太僕奉/車駙馬是也)
　河圖聖洽符曰日蝕軫國有喪以赦除其咎　甘氏
曰日蝕軫貴臣亡一曰后不安期百八十日　海中占
曰日蝕軫王侯夀絶王者以赦除咎則安一曰其國有
憂必有喪事
　　　救日蝕九
春秋感精符曰救日蝕天子南面秉圖書察九野萌生
者絶始正本案類勑下聞異郡官修政招賢進士獨絶
其萌所以防塞之者故日蝕大水則鼔用牲于社言社
者隂之主朱絲縈社鳴鼓脅之也(按左氏傳曰莊公二/十五年六月辛未朔)
(日有食之鼔用牲于社非常也惟正月之朔日有食之/于是乎用幣于社伐鼔于朝秋大水鼓用牲于門亦非)
(常也凡天灾有幣無牲文公十五年六月辛丑朔日有/蝕之天子不舉伐鼔于社諸侯用幣于社伐鼓于朝以)
(昭事神訓民事君示/有等威古之道也)　春秋感精符曰消變之道案明壇
南郊日之將蝕漸青黒謹遣大將三公如變所感之過
以告天曰天子臣某謹承皇戒退避正居思行諐誤陽
精有幣已政類素正事去非釋苛禁不敢直命遣臣欽
喻已絶國害之讁近以緒盡力宣文思維表道願得修
政以奉宗祖追往翼今勉開嘉紀縱大揚精以興日寳
歸報天子三日就宫遣使詔諸侯問過舉名士察奸理
寃督教化不宣者審以勑身務佐為行天子吉　春秋
感精符曰朔日蝕正臣隂退后妃以内過省已蝕二日
者王侯蕃黜州輔以暴恣自改晦日蝕者正近臣退素
食　周禮地官司徒曰救日蝕則詔王鼔(鄭𤣥曰救日/月食王必親)
(擊/鼔)　禮記昏義曰男教不修陽事不得讁見于天日為
之蝕是故日蝕則天子素服修六官之職蕩天下陽事
(鄭𤣥曰讁/之言責也)　穀梁傳曰日有食之鼓用牲于社皷禮也
用牲非禮也天子救日蝕置五麾陳五兵五鼓諸侯置
三麾陳三兵三鼔大夫擊門士擊杵(言救日降殺多少/之禮也門取開閤)
(有隂陽之道杵舂粢盛之/具亦有上下陰陽之道也)　星傳曰日者徳月者刑日
蝕修徳月蝕修刑　洪範天文曰凡日蝕改行修徳即
灾消除不改應在三年三年不改至六年六年不改至
九年九年而災成　司馬彪五行志曰君道有虧為隂
所乗故日蝕者陽不克也人君改修徳其事則咎害除
　京氏對災異曰人君驕溢専明為隂所侵則有日蝕
之災不救之必有篡臣之萌其救也君懷謙虚下賢受
諌位有徳禄有智日蝕災消也　京氏曰日蝕既下謀
上救也設七事正圖書修經術改惡為化已隨賢則國
家安社稷寜　董仲舒災異對曰日蝕者隂氣盛滀漸
奪君明治道有失臣専君政出入為奸則治道在上徳
不宣下民常怨當應析寵臣之勢减玉食之權無忽諌
言大惡在於任賢則灾害不生也　董仲舒曰日蝕者
邪臣蔽主之治不有反臣必有亡國退臣絶隂止權平
衡以徳消則無害　荆州占曰日蝕審所始蝕之鄉及
星之野以名之當者之國吉凶在焉是故聖主見變則改
身修行親賢問老與共憂之則患可止而福可致故曰
有福將来受之以危則福為禍將受之以徳則禍反為
福輙禳祠之去禍致福也　虞贄决疑曰凡救日蝕者
皆着幘以助陽日將蝕天子素服避正殿内外嚴警太
史靈臺伺日有變便伐鼔聞鼓音侍臣皆赤幘帶劒則
災異消
　
　
　
　
　
　
　
　
　
　
　
　
　
　
　
　唐開元占經卷十
欽定四庫全書
　唐開元占經卷十一
　　　　　　　　　　　唐　瞿曇悉達　撰
　月占一
　　　月名體
皇甫謐年歴曰月者羣隂之宗光内影月以宵耀名曰
夜光　易説卦曰坎為月　河圖帝覽嬉曰月者金之
精　春秋感精符曰月者隂之精地之理　廣雅曰夜光
謂之月　天官書曰太隂之精上為月月者天地之陰
金之精也　王子年拾遺記曰瀛洲水精為月　禮記
曰月者闕也　范子計然曰月者水也　淮南子曰月
者天之使也水氣之精者為月　漢書李尋上疏曰月
者衆隂之長妃后大臣諸侯之象　張衡靈憲曰月者
隂精之宗積而成象兔蛤焉隂之類數偶也羿請不死
之藥於西王母姮娥竊之以奔月遂托身於月是謂蟾
蠩　春秋演孔圖曰蟾蠩月精也　楊泉物理論曰月
隂之精其形也圓其質也清禀日之光而見其體日不
照則謂之魄故月望之日日月相望人居間盡睹其明
故形圓也二弦之日日照其側人觀其旁故半照半魄
也晦朔之日日照其表人在其裏故不見也
　　　月行度二
四十分日之七百四十三竒一則遲疾之一終而復始
矣月朔而晨見東方謂之側匿行遲也月晦而夕見西
方謂之脁行疾也遲疾相通謂之平行一日十三度六
十七分度之二十五半二十七日一千三百四十分度
之七百四十三竒一而周天矣一年月十三周天有閏
之年則十四周天與日合度是為月朔日月相與東行
日行遲而月行疾二十九日一千三百四十分日之七
百一十一則月周天復還及日即二朔去之日數也
春秋元命包曰日月右行周天二十三萬里　河圖曰
日月五星同道過牽牛女虛危室壁奎婁胃昴皆行其
南去之九尺畢北七尺觜參北一丈三尺貫井出鬼南
六尺出栁北六尺出七星張北一丈三尺出翼軫北一
丈三尺貫角亢出氐南二尺出房左右服間出心北二
尺尾北十尺出箕北六尺貫斗至牛此日月五星行常
道也　洛書曰日月五星行歴左角内行左亢外四尺
歴左右氐外行房兩服間行心内六尺行尾内十八尺行
箕内十二尺行斗柄中一尺行牛中行女外四尺行虚
外六尺行危外十三尺行室外十六尺行壁外十三尺
行奎外十三尺行婁外九尺行胃外十一尺行昴外五
尺歴畢左角行觜内六尺行參内十八尺行井中行鬼
外十四尺行栁内九尺行七星内十五尺行張内十八
尺行翼内十六尺行軫内十三尺在上者為北此日月
五星之正道也
　　　月行盈縮三
石氏曰明王在上月行依道若主不明臣執勢則月行
失道大臣用事背公向私兵刑失道則月行乍南乍北
女主外戚擅權則或進退脁朒皆君臣刑徳不正之咎
也有不如常隨事占其吉凶月行疾則君刑緩行遲則
君刑急月之與日遲疾勢殊而事勢異也是故人君月
有變則省刑以徳恩從肆赦故春秋有眚災肆赦　劉
向洪範傳曰晦而月見西方謂之脁朔而月見東方謂
之側匿脁則王侯其舒言政緩則陽行遲隂行疾也側
匿則王侯其肅言政急則陽行疾隂行遲也舒者臣驕
而執政也肅者臣下恐懼太甚也　劉歆曰舒者王侯展意専政
臣下促急故月行疾也肅者王侯縮訥不任事臣下弛縱故行遲
也　春秋運斗樞曰主勢集於后族羣妃之黨横僭為害則月盈
　京房易飛候曰月生八日當中五日六日而中有兵在列大戰
　荆州占曰月行疾天下有急事　又曰月行過急奸邪起月行
不及度多留事　又曰入月五日昏而月中急兵大起糴大貴
又曰大月八日昏中小月七日昏中過度有兵事不及度有喪事
　　　月行隂陽四
京氏對灾異曰人君好用佞邪朝無忠臣則月失其行
　班固天文志曰月失節度而妄行出陽道則旱風出
陰道則隂雨　京房妖占曰月行南為旱行北為水當
道天門駟之間天下大安五穀大得人主延年益夀
河圖帝覽嬉曰月行一歳不三出昴畢間来年有兵
郗萌曰月不道東西咸必有賊　京房易飛侯曰月入
八日北向隂國亡地月不盡八日北向陽國亡地
　　　月光明五
易萌氣樞曰臣道修則月明有光　髙宗占曰月出如
盛天下且有主治也　尚書緯考靈曜曰五政不失日
月光明五政謂四時及夏季之政也　禮緯含文嘉曰
君道尊而制命即日月精明　黄帝占曰有道之國日
月過之即明人君吉昌人民安樂　孫氏瑞應圖曰人
君不假臣下以權則日月揚光　甘氏曰月經心清明
烈照天王内明必有延慶
　　　月變色六
河圖帝覽嬉曰月光如張炬火所宿其國立王亦立上
卿　京氏妖占曰月變色青為飢與疫赤為爭與兵黄
為徳與喜白為旱與喪黒為水民半死　京房占曰君
幼弱月青色　京房易飛候曰月生八日當𤣥兔色上
旬糴貴無則上旬糴賤不盡八日色下旬糴貴無則豐
而下旬賤　荆州占曰月赤如赭大將死於野又曰月
赤如血有死王以宿占國　荆州占曰月生而色黄主
人受其殃月二十八日其色黄攻地入客受殃　河
圖帝覽嬉曰月入而黄主人受殃出而黄赤客受其謫
赤三日不復主人戰不勝　河圖帝覽嬉曰月生三日
其中縵縵如絲布狀其野虛兵在内盡出在外主人不
勝
　　　月光盛七
郗萌占曰月初生盛女主持政　京氏易飛候曰月之
光如張芒所宿之國立君三齊所宿之國立將軍上卿
　荆州占曰月上弦已後盛君無戕徳臣執權柄人背
君尊其臣
　　　月無光八
太公隂秘曰君不明臣不忠故月無光月不明見變變
不救殃禍生臣欲反主失名其救也安百姓用賢人弱
者扶無則害　黄帝占用兵要訣曰沉隂日月俱無光
晝不見日夜不見月星皆有雲障之而不雨此為君臣
俱有隂謀兩敵相當隂相圖議也若晝隂夜月出君謀
臣夜隂晝日出臣謀君下逆上也　甘氏曰人君宰相
不從四時行令刑罰不時大臣奸謀離賢蔽能即日月
無光見瑕讁不救其國五穀不成六畜不生人民上下
不從盜賊並起　河圖帝覽嬉曰日月無光有亡國死
王期不出五年　孝經内記圖曰主驕慢日月失明
京氏占曰月大無光國無王民不安天下有兵　京氏
占曰月昏無光則淵涸山崩王者惡之　河圖帝覽嬉
曰月大無光主死士戰不勝　髙宗占曰月大無光城
不降月小無光城降　京氏妖占曰月無光臣下作亂
教令不行民飢國亡　京氏易飛候曰月不光貴人死
　荆州占曰月生無光下有死王　京房易飛候曰月
生無光君子徒凶
　　　月兔不見九
河圖帝覽嬉曰月中無兔蟾蜍天下無官　荆州占曰
月中兔蟾蜍不見天下失女主一曰宫女不安　河圖
曰蟾蜍去月天下大亂　黄帝占曰月望而月中蟾蜍
不見者月所宿之國山崩大水城䧟民流亾亦為失主
宫中必不安
　　　月中有離雲氣十
荆州占曰有雲如杆長七尺衝月所宿國主君將死
京房易飛候曰白雲如杵長七尺衝月所宿之國人主
死杵柄中月王后死入月中王后當之月戴珥主人来
疾　河圖帝覽嬉曰月始出時有雲居其中如禽獸狀
其名曰綦婁甲乙見東方受之丙丁見南方受之戊巳
見中央受之庚辛見西方受之壬癸見北方受之受者
受其害　荆州占曰月下有氣如人相隨者是謂惡成
侯王有坐之者有分國　荆州占曰月中有雲如人行
者臣害主兩主爭客勝有三人天維絶主人必更　河
圖帝覽嬉曰月旁有白雲大如杵者三抵月期六十日
外有戰破軍死將　荆州占曰月始出有黒雲貫月名
曰激雲不出三日異雨有害人者客且至　河圖帝覽
嬉曰月旁多赤雲如人頭大戰多白為風黒為雨　荆
州占曰有赤雲黒雲交臨月當其國亡軍　河圗帝覽
嬉曰月旁有白雲一黒雲二蒼雲一其大如厚布抵貫
月圍城拔邑　髙宗占曰青雲挟月是謂賊害王受其
殃歳為五穀不熟赤雲挾月是謂仇賊黄雲挾月女主
有戮死者期不出三十日白雲挟月其國君遇賊黒雲
挾月隂雨踰時　荆州占曰月中有黒氣大如桃若李
臣有蔽主明者　京氏易傳曰有黒雲狀如羣羊豕如
飛烏如鳴雞在月及月旁三日五日不雨匈奴兵起
京房易傳曰赤氣覆月如血光大旱人民飢千里　荆
州占曰常以十四日夜候月中有氣如飛烏其野無居
者　尚書金櫃曰視不明聴不聪則雲氣五色蔽日月
之明無救則羣臣謀殺闗梁不通其救闢四門求仁賢
　春秋感精符曰諸氣之出皆歴日月旁天子國君之
害也期如日蝕逺近之符　荆州占曰凡諸氣日月有
變不出兩日大雨吉不雨皆凶小雨無益
　　　月生牙齒爪足十一
河圖曰月生齒主見欺(闕/)
春秋文曜鈎曰趙有君尹吏日月生齒在畢宿主見欺
大星占曰子殺父臣刺君期歳二月有兵患(宋均注曰/月太隂之)
(精也屬水水生于金畢金精也水齒之臣子殺逆之象/也畢又為邊兵畢主八月其冲則二月兵患於此發也)
　荆州占曰月生齒人主有賊臣王者偏左右(闕/)
徐廣厯記曰隆安五年三月甲子月生齒在斗占曰月
生齒人生有賊臣羣下相賊(闕/)　　春秋感精符曰月
生齒妻妾黜外垂牙主威歇　考異郵曰諸侯謀叛則
月生爪牙　荆州占曰月生爪牙國君遇賊又曰月爪
所指四方煩苦有土功事　洛書曰陪臣執命王公望
風其將叛謀公卿羣下並附諸侯歸心則月舉足垂牙
　河圖秘徵曰帝滛泆政不平則月生足　春秋緯曰
生足君有過后族擅權月生足芒有此類則亡國也
荆州占曰月生牙齒天子有賊臣羣下自殘害　郗萌
曰月生爪牙主賞罰不行偏任兵起招賢明奪强國兵
勢則已　海中占曰月生爪牙人主偏左右遇賊有刺
客各在中分
　　　月生角芒刺十二
春秋運斗樞曰后族擅權月生芒　洛書摘芒辟曰月
盈而生芒后黨成輩且害其主　春秋運斗樞曰月垂
芒國亂憂在公禍大作兵敗北　夏氏曰月上有黄芒
君福昌一曰皇后有喜　荆州占曰月生角天下兵國
將受殃　河圖帝覽嬉曰月生四日月兩角刺如矛狀
其野有弑其君者且廢之其上角大者君上勝其下角
大者臣下勝　荆州占曰月生刺在一日是謂賊賦生中
國月二日生刺是謂隐其女子卒有隂疾月三日生刺
是謂内傷大陽是謂天芒月四日生刺是謂不明是謂
蔽光月五日生刺是謂音蕩當有訛言者月六日生刺
是謂内虛是謂去邑月七日生刺是謂有剝其地弱月
八日生刺是謂割地有分民其當者名曰禽獲陽平月
九日生刺其地民飢民以食弱其世以兵行月十日生
刺隂始盛主女子執朝政月十一日生刺是謂憂土居
老幼穴處月十二日生刺其地有以隂死者月十三日
生刺是謂始强得地月十四日生刺是謂不利其女君
傷下月十五日生刺是謂盛强其强地多兵月十六日
生刺是謂内弱大臣弑其主月十七日生刺是謂威法
主有流兵月十八日生刺是謂君瘟死月十九日生刺
是謂陽衰隂治女子執事月二十日生刺是謂地有土
功月二十一日生刺是謂千里外聚其都有土功月二
十二日生刺是謂始衰貴人多死者月二十三日生刺
是謂陰盛女子為王月二十四日生刺是謂中有大謀
月二十五日生刺是謂隐蔽是謂佚殃月二十六日生
刺是謂感多憂在内謀月二十七日生刺是謂大飢月
二十八日生刺是謂竟城數政月二十九日生刺是謂
内亂是謂自伐
　　　月大小十三
荆州占曰月初生小而形廣大者月有水災　海中占
曰月大而體小者旱有氣色非常皆為皇后隂謀事
　　　月分毁及墜下流十四
京氏易妖占曰月毁為三四五六見天下亂　荆州占
曰月分為兩國無道君失天下　河圖占曰地淪月𣪚
必有立王　京氏易妖占曰月自天墜有道之臣亡
京房易妖占曰月出地中庶民為王公
　　　月晝見十五
易緯辨終篇曰月晝見隐謀合國雄逃　京房曰月晝
見必有亡國　京氏對災異曰月晝明奸邪並作専明
擅君之朝　京房對災異曰月若晝明者月為臣日為
君臣以明續君黨當在其時不可與君用力含穢以舒
刑今晝明者奸邪並作専明擅君之朝不救則失其行
而毁矣其救也出退强臣㫁奸佞近直臣親賢良則月
得其行不可専明矣　洛書曰月與大星並出晝見是
謂爭明大國弱小國强有立侯王者
　　　月當盈不盈十六
石氏曰月當盈不盈君侵臣不則有旱災
　　　月當朔而不朔晦不盡十七
荆州占曰月當朔而不朔國有大喪月當晦而不盡所
宿國亡地
　　　月當弦不弦不當弦而弦十八
荆州占曰月生六日而弦大臣為政不用主命　荆州
占曰月生七日而弦主人勝客不勝主人將死　荆州
占曰月未當弦而弦是謂兵起當弦不弦國有大兵
　郗萌占曰不當上弦而弦國兵起　荆州占曰未當
下弦而弦臣下多奸　荆州占曰月生八日而弦天下
大安八日而不弦攻人城者不勝　河圖帝覽嬉曰月
十日不弦以戰不勝主將死當弦弦也是謂大安
　　　月當望不望未當望而望十九
荆州占曰月十四日而望主更令期一年十五日而望
主安乆長天下和人民歌樂以行　河圖帝覽嬉曰月
未當望而望是謂趣兵以攻人城者大昌當望不望以
攻人城者有殃所宿之國亡地　荆州占曰月十六日
而望主不昌更立公王期十年(此謂不依厯數/而望他皆倣此)　易萌
氣樞曰月當滿不滿君侵臣當毁不毁臣陵君君侵臣
則大旱之災臣陵君則有兵水之難大進月盈則有人
君之憂縮則有臣下之害　郗萌占曰月行急未當中
而中未當望而望皆為急兵大戰軍破將死大臣執政
逼君女主將有擅權天下亂易宗廟
　　　月當毁不毁未當缺而缺二十
春秋漢含孳曰妻怨成無詘制之者則月滿不虧有女
妃虐(宋均曰不虧不缺也虐/若趙飛燕妒殺皇子)　荆州占曰月當毁不毁
隂事無形　黄帝占曰月未當缺而缺大臣㓕女主黜
諸侯世家絶
　　　月當出不出出而復沒二十一
京房占曰月當出而不出有隂謀有死王天下亂　郗
萌占曰月生七日見者天下有兵十日見者有大兵十
二日至十六日而後見者天下有㓕國　海中占曰月
出復沒天下亂
　　　月再中反缺二十二
京氏曰月再中帝王窮　荆州占曰月望前西缺望後
東缺名曰反月臣下不奉法制度侵奪主勢無救為涌
水兵起其衝其救也正刑罸誅奸猾任賢而稽疑定謀
事成即月變為復矣
　　　月失行及偃仰二十三
郗萌占曰月出非其所行非其路皆女主失行奸通内
外隂國兵强中國人飢下欲僭權　海中占曰月生正
偃天下有兵合無兵主人凶　京房易飛侯曰正月有
偃月必有喜
　　　月出異方二十四
黄帝曰月始生見南方而蝕者糴大貴　荆州占曰月
始生天中者上謀下其事不成
　　　月並出及重累二十五
京房易傳曰君弱而婦强為隂所乗則月並出　京氏
曰月並出為并明天下有兩王立又云相去二寸臣作
亂㓕其主　春秋運斗樞曰主勢奪於后族羣妃之黨
横僭為害則月盈並若兩月連出妃黨交萌若炤同力
排㓕王公　郗萌曰月並出相重當有急兵至　荆州
占曰三月並見其分有立諸侯而亡女主有競兩月並
出天下治兵異姓大臣争朝勢為害王者選能授之月
重出皆為異兵殘害為天下亂首將有亡天下之象(案漢/成帝)
(建始元年八月戊午晨漏未盡二刻兩月重見京氏易/傳曰君弱婦强為隂所乘則兩月並見其後趙飛燕為)
(皇后姊娣専寵殺害皇子成帝不能禁後皆誅㓕之應/也  又按故太史令李淳風云隋大業九年正月二十)
(七日曉起東方有二月見相去二尺許在箕斗之間衆/俱見之俄而楊𤣥感于黎陽起逆朱變管宗義殘賊江)
(南天下因此遂兵賊相/繼至于㓕亡此尤效)　海中占曰月兩弦中間月光
盛而衆多或二三或四五及至十月並見皆為天下分
裂天子失政政在諸侯自立(諸月傍氣象皆/與日占大同)　春秋潛
潭巴曰十月並出不必爭强猾出(宋均曰月為大臣今/如是大臣必多爭並)
(為奸稱/疾也)　郗萌占曰東方小月承大月小國毁大月承
小月大國伐之為主客在西方小月承大月小邑勝大
月承小月大邑勝　春秋運斗樞曰小月承大月羣姦
在宫當此之時主若贅旒(宋均注曰喻/見制在下也)大月承小月近
臣起讒人横陪臣執命三公望風(宋均曰望風者望/陪臣風而事之也)
　
　
　
　
　
　
　
　
　唐開元占經卷十一
欽定四庫全書
　唐開元占經卷十二
　　　　　　　　　　　唐　瞿曇悉達　撰
　月占二
　　　月冠珥戴一
黄帝占曰月珥而冠者天子大喜或大風　荆州占曰
月珥且戴不出百日主有喜　帝覽嬉曰月珥期六十
日兵起　京房易傳曰月珥期三十日兵起　帝覽嬉
曰月不暈而珥人主有喜兵在外亦有喜　荆州占曰
月昏而珥者兵半起夜過半珥者邊地恐　春秋運斗
樞曰主排公侯狡猾起尊能主則月珥兩　帝覽嬉曰
月珥青憂也赤兵起黄喜也白喪也黒失國期皆不出三
年髙宗占曰月兩珥十日雨三珥國喜四珥女主喪
又曰人主諸侯立　荆州占曰月珥大水又曰月四提
天子無妻若國有喪月六提天子遊天下(提猶/珥也)　荆州
占曰月珥且戴不出百日有大喜
　　　月背璚二
春秋緯感精符曰背璚以外圍月者臣弛縱叛逆欲相
殘賊不和之氣也天子偏左右　帝覽嬉曰月不暈有
四璚臣有謀不成　京房易傳曰月背璚其國有反者
　劉向鴻範傳曰月背璚臣欲為邪也其色青中赤外
有芒刺則為逆其色赤中青外無芒刺為謀此數見即
國凶且背且抱為不和有欲為忠有欲為逆者也
　　　月與五星合宿同光芒相陵三
荆州占曰月與歳星光明相逮飢三年糴貴民流亡
巫咸曰歳星與月同光以其月月蝕且以飢亡一曰國
以女樂亡　海中占曰月與歳星同光即有飢亡　黄
帝占曰月陵歳星年多盗賊刑獄煩　京房易傳曰月
與熒惑㑹宿國王死　海中占曰月與熒惑合其國太
子死貴人復傷凶不可有為若有内兵　荆州占曰月
與五星熒惑合光芒刺相及其國有内亂兵三年又曰
其國太子死期三年　巫咸曰月與熒惑同光以其月
月蝕内有亂臣且以飢亡　荆州占曰月與填星合芒
刺相及其國飢　巫咸曰月與填星同光以其月月蝕
且有以徭徙亡者　京房易傳曰月與太白㑹宿太子
死　荆州占曰月與太白聚合宿其國立太子期不出
一年　荆州占曰月與太白合其下兵大起　巫咸曰太
白與月同光其月月蝕且以兵亡　荆州占曰月與太
白皆出城守為賣城聖主明王急便守城　河圖帝覽
嬉曰月與太白相過月出其南陽國受兵月出其北隂
國受兵　海中占曰太白出月右隂國有謀出左陽國
有謀月挟太白諸侯將相謀不軌太白出月下芒相燿
君死民飢　荆州占曰月戴太白卒兵期五日　巫咸
占曰月不盡三日候太白出東方在月南中國勝在月
北中國不勝　巫咸占曰月入月三日太白出西方在
月南皆海國敗在月北皆海國勝　荆州占曰月入月
三日太白失行而月在北太白在南秦戰不勝　荆州
占曰秋冬入月三日太白出西方居月北者君强月南
君弱　荆州占曰入月三日月刺太白陽大邑拔小邑
驅掠刺太白隂兵在外者不及入在内者不及出南方
為陽北方為隂　巫咸占曰辰星與月同光其月月蝕
且以女樂亡　荆州占曰辰星與月光相逮其國水
海中占曰月與辰星相遇所合宿雨水敗　帝覽嬉曰
月與辰星合宿其國亡地君王死　荆州占曰月與辰
星合所宿之國兵起
　　　月與五星相犯蝕四
巫咸占曰五星入月中人主死不出臣死非將即相也
近期一年逺期三年　帝覽嬉曰月犯五星粟貴二犯
之數貴　海中占曰月貫五星天子坐之　郗萌占曰
金火與月相近其間六寸天下有兵間尺天下憂兵五
尺無害　荆州占曰五星入月中其野有逐君大臣賊
主月蝕五星若薄若舎皆其分有災　河圖帝覽嬉曰
歳星入月中其國有逐相　春秋緯文曜鈎曰歳星入
月中以妃黨之譛去　黄帝占曰歳星入月中不出一旬
天下有大災人君不平天星墜若雨霧不出一年糴什
長八不出二年天下亾徙為亂若有野兵　海中占曰
歳星蝕月有大喪女主死臣弑君易位　荆州占曰歳
星入月中大臣賊其主　荆州占曰月犯歳星其國民飢
死一曰主死期三年(按大興四年十二月丁亥犯歳星/在房占曰其國兵飢民流亡永昌)
(元年王敦率江荆之衆来攻京都六軍敗績不能有以/拒戰于是殺䕶軍将軍周顗尚書令刁恊驃騎將軍戴)
(淵又鎮北將軍劉隗出奔四月又殺湘州刺/史譙王氶鎮南将軍甘車閏十二月元帝崩)　荆州占
曰月犯歳星其國疾　春秋緯元命包曰歳星逆犯月
法令散　河圖帝覽嬉曰月犯歳星其國飢一年二年
乗之主死　荆州占曰月乗歳星相死　帝覽嬉曰月
貫歳星有流民不出十二年國飢亡　司馬遷天官書
曰月蝕歳星其宿地飢若亡　帝覽嬉曰月蝕歳星其
鄉大戰大㧞邑(按晉建興三年正月乙卯月掩歳星在/參益州分也六月鎮西將軍益州刺史)
(周撫薨十月梁州刺史入益州以/叛朱序率衆助刺史周楚討平之)　荆州占曰月蝕歳
星邦主無人人相食　荆州占曰月吞歳星其國十二歳
而敗　河圖帝覽嬉曰熒惑入月中憂在宫中非賊乃
盜也有亂臣死相若有戮者(按洪範傳漢宣帝地節元左/年正月戊午夜月食熒惑)
(角亢亢為朝廷憂在殿内非其賊有盜有内亂讒臣在/傍故将軍霍光妻與其子及昆弟諸婿為侍中諸曹九)
(卿太守皆謀反伏誅又晉太元十二年二月戊申熒惑/入月占曰有亂臣死相若有戮者一曰女親為政是時)
(瑯琊王輔政王妃從兄國寳以姻昵受寵又陳郡袁主/悦私媚荀進交通主相扇揚朋黨十三年殺悦是時)
(相有隙亂/階興矣)　海中占曰熒惑入月中臣以戰不勝内臣
死　荆州占曰火星入月中臣賊其主　黄帝占曰熒
惑蝕月讒臣貴後宫有害女主者　海中占曰熒惑入
月中及近月七寸之内主人惡之一曰讒臣在傍主用
邪　巫咸曰熒惑居河若守之月數出其間百日兵多
移　巫咸曰熒惑犯月戰小吏死　帝覽嬉曰月犯熒
惑國内降貴人兵死　京氏妖占曰月犯熒惑天下有女主憂
　荆州占曰月戰勝之國大將鬬而死　帝覽嬉曰熒惑貫月
隂國可伐期不出三年其國亂貴人兵死近期不出五年其國
受兵逺期不出十年而以兵亂亡也　海中占曰熒惑觸月上
角為相下角為將中央為主　司馬遷天官書曰月蝕熒惑
其宿地亂　海中占曰月蝕熒惑有白衣之事又曰其國内
敗五年大兵　荆州占曰月蝕熒惑有死相　荆州占
曰月蝕火星天下㓕亡期九年　帝覽嬉曰月蝕熒惑
其國以兵起飢又以亂亡月以旦相及太子當晦以君
當之　劉向洪範五行傳曰月蝕熒惑在角亢憂在中
宫非賊而盜也有内亂一曰有死相若戮者貴人兵死
讒臣在旁　荆州占曰月毁熒惑急在臣下　黄帝占
曰月吞火賊㓕國　荆州占曰月咽熒惑其師破敗
河圖帝覽嬉曰填星入月中臣賊其主　黄帝占曰填
星入月中不出四旬有土功事若貴人絶嗣不出其年
王者當之　郗萌占曰填星蝕月女主凶當黜者有喪
　河圖帝覽嬉曰月犯填星為亾地期不出十年其
國以飢亡一曰天下且有大喪(按洪範傳漢成帝建始/元年十一月乙卯月蝕)
(填星在輿鬼西北八九尺其占為飢民流/千里後十五年民人飢函谷闗逐食)　荆州占曰月
犯填星其國貴人兵死天下亂一曰主死先舉事者
敗若天下有大風　巫咸曰月犯填星女主敗(按魏青/龍二年)
(十月乙丑月犯填星三年丙寅/正月太后郭氏無疾乃忽崩)　河圖帝覽嬉曰
月乗填星地動不乃天裂　河圖帝覽嬉曰填星貫月國
内亂期不出五年而亡　河圖帝覽嬉曰月蝕填星女
主死其國以伐亡若以殺亡　司馬遷天官書曰月蝕
填星其宿地下犯上　班固天文志曰月蝕填星民流
千里　荆州占曰月蝕填星國女亂　巫咸占曰月不
盡三日候太白出東方與月并准之其間容一指則八
月有破軍死將主人不勝容二指期十三日客軍不破
主人亡地容三指期二十日有破軍死將主人亡地容
四指期八十日客大敗容五指期三十日軍起而不戰
　巫咸曰入月三日候太白與并准之其間容一指軍在
外期十日有破軍死將客勝容二指期十五日破軍死
將主人勝容三指期十八日有破軍死將客軍大勝主
人亡地容四指期二十五日客軍入境主人不勝容五
指期三十日軍陣不戰　荆州占曰太白與月光并軍
大戰相去一寸有拔城二寸有憂城三寸有憂軍　郗
萌占曰太白與月相去三寸天子罷相　巫咸占曰太
白與月相近五寸天下有憂兵間五尺天下無害　荆
州占曰太白東方始出為低在月南為得行在月北為
失行其與月相過失行月不盡一日二月二日三月三
日四月四日五月五日六月六日七月七日八月八日
九月而起兵　荆州占曰太白在西方以始入為低在
月北為得行在月南為失行其與月相過失行月生一日
二月二日三月三日四月四日五月五日六月六日七
月七日八月八日九月而起兵　荆州占曰太白入月
中不出客將死出者主人將死無軍大將當之　帝覽
嬉曰太白入月中將軍戮死一曰臣謀主不成皆不出
三年又曰必有内惡戰不勝亡地　海中占曰太白入
月中有殺不及九年國以兵亡　郗萌曰太白入月中
國失政大人為亂期三年一曰大人當之　荆州占曰
太白入月中無軍大將當之兵死期四十日又軍出主
人將死　河圖帝覽嬉曰月弦太白入月中侯多死者
　荆州占曰太白入月中其國有分國立王　郗萌占
曰西方先起軍者即太白與月相去三尺有憂軍相去
二尺有憂城相去一尺有拔城　郗萌占曰月犯太白
將有兩心戴太白有卒兵　帝覽嬉曰月犯太白强侯
作難國戰不勝人君死亡國(按宋書天文志青龍二年/十一月戊寅月犯太白占)
(曰人君死為兵景初元年七月公孫淵叛三/年正月遣司馬懿討之三年正月明帝崩)　荆州占
曰月犯太白强侯死又曰大將有兩心又曰太白與月
相犯國多冦盜　帝覽嬉曰太白與月貫期不出三年
國大危戰敗亡地以女亂亡期不出六年　帝覽嬉曰
月蝕太白强國以飢亡不必九年以城亡　司馬遷天
官書曰月蝕太白强國以戰敗　班固天文志曰月蝕
太白其國以戰亡　郗萌占曰月蝕太白其年臣弑主
勝臣亦死　荆州占曰月蝕太白民靡散(按晉興寜三/年十月丙戌)
(夜月掩太白在須女/占曰天下民靡散)　郗萌曰太白蝕月易大將刑死
　海中占曰太白居月中無光名曰月蝕太白臣弑其
主勝皆期三年(崔鴻春秋燕録曰正始三年秋八月太/白入月中冬十月戊辰雲臨東堂幸臣)
(雜班姚仁懷劒執袋而入稱有所/啟劎擊雲雲以反拒仁仁進而殺)　帝覽嬉曰辰星入
月中賊臣欲殺主不出三年必有内惡戰不勝亡地
黄帝占曰辰星入月中不出三旬内有匿謀春夏有大
水秋冬有大雪牛馬疾疫穀貴(按晉陽秋考曰太元十/三年十一月戊子辰星)
(入月在晉濤水入石頭春大水冬/大雪牛馬死穀踊貴不出百日)　荆州占曰辰星入
月刑事起　荆州占曰辰星入月中復出君死入不出
君臣皆死　帝覽嬉曰月犯辰星兵大起上卿死一曰
廷尉有憂期不出三年　京房妖占曰月犯辰星天下
大水　海中占曰辰星貫月不出四年有殃内禍匿謀
　荆州占曰辰星貫月國以女子内亂期六年　巫咸
占曰辰星與月薄所舍之宿其主死其國亡　帝覽嬉
曰月蝕辰星其國以女亂亡若水飢期不出三年又曰
兵未起而飢所當之國起兵戰不勝　京房易傳曰月
蝕辰星其國女以戰　郗萌占曰辰星蝕月大水
　
　
　唐開元占經巻十二
欽定四庫全書
　唐開元占經卷十三
　　　　　　　　　　　唐　瞿曇悉達　撰
　月占三
　　　月與列星相犯
郗萌曰月宿東壁營室奎婁胃皆主水以此星雨者則
衝月雨水甚則水甚雨澤入地一寸至其報月立水七
寸其潢流絶車轍谿谷溢　又占曰月宿觜參井鬼栁
皆主旱以此星雨者則衝月旱雨甚者大旱雨㣲者小
旱　帝覽嬉曰月犯列宿其國有憂　又曰列星貫月
隂國可伐也期不出五年其國受兵不出十年中國有
内亂大危　甘氏曰月蝕列宿其國憂星㓕天下有亡
國星復見亡國復立兵起大勝　髙宗占曰星入月中
將有大兵　海中占曰星入月中其國君有憂一曰不
出三年臣勝其主　京房易傳曰星入月中大臣謀伐
其主主令不行　荆州占曰星入月中其國有䘮又曰
有破軍　又占曰月未中而星入之有賊人為攻者在
東方文者長武者亡月過中而星入之有賊人為攻者
在西方武者長文者亡　帝覽嬉曰星出月隂負海國
有勝星出月下芒角相歴者君死人飢　甘氏曰月犯
列星其國憂若受兵殃　荆州占曰月犯所宿之星其
國有軍將死　京氏妖占曰星與月同光臣不作亂則
人民非上　荆州占曰月蝕列星不見者其國亡星還
復見者國復立　又占曰星蝕月其國相死　京氏妖
占曰月中有星天下有賊星多者賊多　荆州占曰列
星居月中無光其國以飢亡
　　月犯東方七宿
　　　月犯角一
石氏曰月犯左角大人憂期六月一曰大臣憂䘮　海
中占曰月犯角其國有憂　河圖帝覽嬉曰月犯左角
左將戰死期不出三年犯右角右將戰死　荆州占曰
月犯左角大臣誅天下决水大獄犯右角兵起　河圖
帝覽嬉曰月乗左角法官誅乗右角兵起　海中占曰月
出角南國家多暴獄治病驕恣　荆州占曰月出左角
南三尺多獄五尺以上至丈所天子明威　又占曰月
乗右角后族家及將相有坐法死者　郗萌曰月乗左
角為旱右角為水　又曰犯左角左將軍死之一曰天
下有兵(按魏正始七年七月丁丑月犯左角占曰月犯/左角天下有兵左將軍死到嘉平元年正月甲)
(午大將軍曹爽誅時太𫝊舞陽侯屯兵浮橋積二年七/月咸熙二年閏月庚子月犯左角到太始四年十月荆)
(州刺史上言吳遣使持節施續領三萬人圍軨鄉右丞/相萬彧領萬五千人圍直城大將軍丁奉徇夀春義陽)
(王率諸軍徇夀/春兵起之應也)　郗萌曰月貫左角三年太子死　又
占曰月蝕角大人憂期三年一曰有獄事都尉死一曰
天下大凶　巫咸占曰月蝕角天子憂牢獄空用赦當
之期九十日　荆州占曰月蝕角三年更赦　河圖帝
覽嬉曰角星貫月三年國君死　郗萌占曰左角入月
中不出其年强國有䘮右角入月中其君死期三年
　　　月犯亢二
河圖帝覽嬉曰月犯亢兵起期不出三年　黄帝占曰
月犯亢將軍亡其鼓其國將死　海中占曰月犯亢亡地其
國有憂　荆州占曰月犯亢朝臣有事　郗萌曰月乗亢
左星為水右星為大兵(案魏正始九年正月辛亥月犯亢/南星占曰兵起一曰將軍死到嘉)
(平元年正月廢大將軍曹爽等十六日誅爽時太傅勒/兵浮橋積一年魏嘉平三年五月甲寅月犯亢距星到)
(七月太尉王凌誅到四年三月鎮東将軍諸葛恪上言/賊朱異蟻聚即誅截死者三萬餘人積十一月始應)
　　　月犯氐三
韓楊曰月入氐天下兵起　河圖帝覽嬉曰月犯氐其
國有軍將死一曰將當之　荆州占曰月犯氐其國有
軍一曰其國有憂　海中占曰月犯氐左星郎中左將
誅死犯右星郎中右將誅死皆期三年　荆州占曰月
乗氐右星天下有大兵天子自將兵於野(按魏嘉平三/年四月戊子)
(月犯氐東北星占曰將軍死五年二/月癸丑後将軍兖州刺史黄華薨)　海中占曰月蝕
氐氐星翳一將死之國有誅者
　　　月犯房四
帝覽嬉曰月行中道是謂安寜天下和平舉兵不吉欲
被其刑逆天之道辱以無名又曰月宿天廏中央一軍罷
歸期不過三十日　郗萌占曰月當天門駟之間五穀
大得人主益夀　河圖帝覽嬉曰月行陽環多小暴事
又曰月宿天廐左間將軍論老弱分歸期不過三十日
又曰月行陽裏治驕恣多暴獄及驚駭内亂又曰月行
四表之南陽人且錯禍不可克又曰冬三月月出房南
近小旱逺大旱期在衝去房三尺曰近五尺曰逺　郗
萌占曰月宿房南粟不美稻不實又曰正月十九日候
月出房南有兵女主䘮　荆州占曰月出四表以南
人君有憂　河圖帝覽嬉曰月行太陽天下亂人民啼
哭及天下大荒禍不可禁天下有兩心又曰月行隂間
多隂事小起又曰月宿天廐右間將軍伐期不過三十
日　郗萌曰月出陽間黍稷不為菽美　河圖帝覽嬉
曰月行隂裏權衡不得兵革時作邊境不休　又曰月
行四表之北隂人將革禍不可克又曰冬三月月出房
北近小水逺大水期在衝　郗萌曰月行四表之北水
旱不時民皆流食　荆州占曰月行房北帝有亂臣
河圖帝覽嬉曰月行太隂天下兵悉起及内滛流食
荆州占曰月行太隂民流亡　河圖帝覽嬉曰月犯房
星四足之蟲多死期不出一年　海中占曰房上第一
星上相次星次相下第一星上將次星次將也(按晉咸/康二年)
(正月辛亥月犯房南第二星占曰將相有憂五年七月/丞相王導八月太尉郗鑒六年正月征西大將軍庾亮)
(並薨/也)　荆州占曰月犯房為死亡近之為辱將相期三
年(按魏景初元年二月乙酉月犯房第二星房四星股/肱臣將相位也占曰將相有憂若死亡到十二月司)
(空陳羣薨到三年七月司/徒陳矯薨積一年六月)　黄帝占曰月犯上將上將
誅犯次將次將誅犯次相次相誅犯上相上相誅　河圖
帝覽嬉曰月犯房心天下有殃主有憂　郗萌占曰月
犯房有亂臣期不出三年臣伐其主天下有亡國　陳
卓曰月犯房有兵又曰天下有殃主憂　郗萌曰月乗
房㓕左右官為有誅伏甲者陣兵在宗廟中天子不可
出宫下堂又曰多暴事　河圖帝覽嬉曰月行房心間
其旁有紅雲一諸侯一王死　郗萌曰月乗鈎鈐大人
憂火令　荆州占曰月有中犯陵房星者國君憂色青
憂喪赤憂積尸成山黒有將相誅白芒角大哭　郗萌曰
月有中犯乗守房左驂左服皆為夫人死所中相誅　又
曰月犯乘鈎鈐大臣有誤天子不尊事天者致火災於宗廟
天子崩王者不宜出宫下殿有謀匿於宗廟中者一曰犯
鈎鈐駟馬駕将有行(按魏正始六年十二月己巳月犯鈎/鈐占曰王者憂一曰有火災到七年)
(二月熒乗黄廐署屋延燒又魏青龍三年十二月戊辰月/犯鈎鈐王者憂到景初二年十二月明帝崩積三年十一)
(月又案魏正始六年十二月己巳月犯鈎鈐占曰五星犯/鈎鈐皆主王者憂一曰有火災到七年二月熒乗黄廐延)
(燒西掖門到嘉平二年七月壬戌皇后甄氏崩也/積三年七月應又案魏時火犯鈎鈐皆為后崩)　郗萌曰
月守房皆為人君無道又曰皆為天下諸侯謀相吞道
不同又曰皆為胡發兵
　　　月犯心五
班固天文志曰月犯心其國有憂若有大喪　摘亡辟
曰六月辛酉月犯心亡君之戒也　郗萌曰月犯明堂
星大人憂　海中占曰月犯心中央星人主惡之犯其
前星太子惡之及失位犯其後星庶子惡之皆應以善
事　郗萌曰月行出心以南在外大将易一曰無兵太
子事　陳卓曰月行宿心而霧山崩谷塞一曰水深
石氏占曰月乗心其國相死月北出其國旱宗廟有焚
者月南出其將相有起兵　荆州占曰月犯乗心大人
凶天下大旱萬民災傷近期三年逺九年　石氏占曰
月合心星其君死　又曰犯大星主遇賊害國人為亂
　又占曰月犯心大星女執行又曰太子不立　郗萌
曰月犯心星臣弑君又曰㓕其君三年有憂賊臣　海
中占曰月犯心有亂臣天下有亡國蝕心國内亂有大
賊　河圗帝覽嬉曰月犯心亂臣在旁伐國期不出三
年其下有亡國又民伐其主應之以善事已殃除　海
中占曰月犯心中央星人主敗國有賊人為亂(按魏甘/露二年)
(六月己酉月犯心中央大星/景元元年五月髙貴鄉公敗)　郗萌曰月貫心其國亂
臣弑君　石氏占曰月貫心其國政亂海中占曰月貫
心一年國君死不則臣伐主　黄帝占曰月貫心星三
年國内亂(按漢孝成帝陽朔元年七月壬子月犯心星/占曰其國憂若有䘮房心為宋今為楚地十)
(月辛未楚王芳薨積四月應又按王莽地皇元年正月/月犯心前星為太子是歳後莽殺太子臨之黄初四年)
(十二月丙子月犯心大星占曰犯心國憂若有䘮七年/五月丁巳文帝崩積二年六月魏景初二年閏九月癸)
(丑月犯心大星占曰月犯中央星其國有憂若/有大䘮到三年十二月明帝崩積一年四月)
　　　月犯尾六
河圖帝覽嬉曰月犯尾君臣不和　郗萌曰月犯尾貴
戚有誅者其國有軍將死又曰在尾宿有變後宫不安
妃后争人君子孫不吉在宫中矣
　　　月犯箕七
石氏曰月干犯箕度君臣不和　含文嘉曰月至箕則
風揚　春秋緯考異郵曰月失行離於箕者風　春秋
緯潛潭巴曰月入箕中其國有憂　黄帝占曰月入箕
糴大貴　郗萌曰月入箕天下大亂有兵國君死之又
曰必赦月在箕踵期三十日在口期六十日　河圖帝
覽嬉曰月犯箕有客讒人者　海中占曰月犯箕女主
有憂　郗萌曰月犯箕其國有軍將死(按魏嘉平五年/六月十二日庚)
(辰月犯箕占曰軍將死到正元元年正月乙丑鎮東將/軍毌丘儉反正月甲辰斬儉積一年九月  又按魏甘)
(露元年八月七日辛亥月犯箕東北星占曰犯箕東北/星軍將死到二年五月征東大將軍諸葛誕謀叛不就)
(後殺揚州刺史/樂綝積十月)
　　月犯北方七宿
　　　月犯南斗一
郗萌曰月宿南斗風一曰雨　又曰月入南斗魁中大
人憂一曰太子殃又曰宫中有自賊者期三十日　荆
州占曰月入南斗兵起有憂不出三年　京氏曰月以
子丑申入南斗後百八十二日赦無餘囚　陳卓曰月
犯入南斗魁天下大赦一曰兵起(按晉成帝咸和六年/正月丙辰月入南斗)
(占曰有兵一曰有大赦是月石勒殺掠婁武進二縣於/是遣戍中州明年湖賊又掠南沙海虞民是年正月大)
(赦伐淮南討襄陽平之七又咸和八年三月己巳月入/南斗與六年占同其年  月石勒死彭彪以譙石生以)
(長安郭權以泰州並歸順於是遣督護喬球率衆救月大赦/彪彪敗球退又石季龍石斌攻滅生權咸康元年正)
黄帝占曰月以十月至四月入南斗中天下大赦近期
六十日中期六月逺期一年　郗萌曰月一歳三入南
斗口者其歳有赦　河圖帝覽嬉曰月犯南斗大臣及
將去　郗萌占曰月犯南斗魁女主當之不出三年
荆州占曰月犯南斗將軍死　陳卓曰月犯南斗風雨
不時大臣誅不出三年　郗萌曰月乗南斗色惡蒼蒼
丞相死　又占曰月變於南斗亂臣有更天子之法令
者荆州占曰月變於南斗易相近臣死
　　　月犯牽牛二
河圖帝覽嬉曰月犯牽牛將軍奔天下牛多死　郗萌
曰月犯牽牛其國有憂將軍亡旗鼓一曰有軍將死
陳卓曰月犯牽牛星道路不通牛馬暴貴天下有大誅
邦穀大貴又曰月犯牽牛軍亡犯河鼓戰　郗萌曰月
乘牽牛天下有大水起　又占曰月變於牽牛犧牲事
也又曰四足之蟲疾　荆州占曰月行犯若暈牽牛天
下馬多疾死
　　　月犯女三
河圖帝覽嬉曰月犯須女天下多女患　陳卓曰月犯
須女將軍死其國有憂　郗萌占曰月變於須女有兵
不戰而降又曰有嫁女娶婦之事　陳卓曰月宿須女
霧大人死一曰蟄蟲死
　　　月犯虛四
河圖帝覽嬉曰月犯虛空邑復起　郗萌曰月犯虛天
下亂政天下大虛其國有憂軍將死有哭泣之事又占
曰月變於虛有土功事又曰在外軍大飢
　　　月犯危五
郗萌曰月行若犯危有哭泣之事　河圖帝覽嬉曰月
犯危治樓室屋者多　海中占曰月犯危其國有憂
郗萌曰月犯危有軍將死　陳卓曰月行所宿危而霧
兵起士卒多死　荆州占曰月有入危者大亂(天下大/亂也)
　　　月犯室六
河圖帝覽嬉曰月犯營室以亂若亡地及宗廟毁若
起室者　海中占曰月犯營室其國有憂　郗萌曰月犯
營室有宰相死　荆州占曰月犯營室兵起　郗萌曰月
變於營室大臣為亂兵在外軍人見棄敗
　　　月犯壁七
郗萌曰月宿東壁不雨則風　河圖帝覽嬉曰月犯東
壁大亂人民多死　海中占曰月犯東壁其國有憂
郗萌曰月犯東壁兵在外軍將死一曰有土功事　郗
萌曰月變於東壁兵在外軍人大驚近臣去　海中占
曰月蝕東壁其國有閉門事　石氏占曰月蝕東壁大
臣戮亡有文章者被執
　　月犯西方七宿
　　　月犯奎一
郗萌曰月入天庫天下有兵起　河圖帝覽嬉曰月犯
奎大亂人多死者　郗萌曰月犯奎邊兵不安又曰有
大水亂人多死　又占曰月犯若暈奎其國大人有憂
　又占曰月蝕奎星大將戰死軍乏食　海中占曰月
蝕奎星必有大戰軍乏食　郗萌曰月變於奎有溝瀆
事一曰女子事　陳卓曰月宿奎而霧有妖星見或曰
妖死一曰十日妖見君車
　　　月犯婁二
河圖帝覽嬉曰月犯婁多滛獵　海中占曰月犯婁國
有憂　郗萌占曰月犯婁軍將死民多移徙又曰獄多
寃死　陳卓曰月犯乘婁國君好愛婦女逰獵無度
黄帝曰月變於婁有兵在外不戰而和　陳卓曰月行
宿婁而霧多有人死復生者　海中占曰月蝕婁星軍
不戰在外罷
　　　月犯胃三
河圖帝覽嬉曰月犯胃倉庫散若有令一曰其國有變
　荆州占曰月犯胃倉粟散　海中占曰月犯胃其國
有憂　郗萌曰月犯胃隣國有暴兵伐中國一曰有軍
將死又曰以夷為憂天下國無實　海中占曰月犯乘
胃小國起兵倉庫虛一曰軍不戰民多病傷有令　陳
卓占曰月宿胃而霧死於孕孝婦謀死
　　　月犯昴四
石氏曰月入昴中胡王死　河圖帝覽嬉曰月犯昴天
子破匃奴不出五年中若有白衣㑹　荆州占曰月犯
昴以粟米為賤　河圖帝覽嬉曰月行犯昴北有赤白
雲縁月兵入匈奴地有得赤白雲不縁月兵入無得期
不出三年　黄帝占曰月乘昴貴人有憂　郗萌曰月
乗昴天下用法峻一曰水滿野五穀不收　又占曰月
合昴有赦　又占曰月行觸昴匈奴擾擾　又曰月生
於昴天下有赦　黄帝占曰月變於昴兵在外食絶
郗萌曰月變於昴國有喪　石氏占曰月蝕昴貴臣誅
貴女失勢　海中占曰月蝕昴諸侯黜門户臣有事天
下飢　石氏曰月出昴北天下有福一曰胡王死　郗
萌曰月犯昴其國有憂將軍死一曰胡不安(按魏正始/元年四月)
(二十七日戊午月犯昴東頭第一星其年十月庚寅月月/犯昴北第四星占曰月犯昴胡不安將軍死到二年六)
(征西將軍趙㒈上言鮮卑大人阿妙兒等殺掠敦煌太/守王延等將兵斬首千一百級冬十月又討斬阿妙兒)
(虜首千級三年正月又斬鮮卑大師首六百級討鮮三/卑斬首千餘級八月丁巳輕車將軍特進王忠薨積)
(年四/月應)
　　　月犯畢五
詩曰月離於畢俾滂沱矣謂大雨也　春秋緯考異郵
曰月失行離於畢則雨　蔡氏月令章句曰月離者所
歴也　班固天文志曰月入畢則多兩　郗萌曰月入
畢其國君大憂又曰兵起期一年先起兵者有破亡又
曰與兩股齊近期二十日逺期六十日有將死　劉向
洪範傳曰月入畢中將若相有一家事坐罪者近期百
二十日逺期十月一曰國有反臣　郗萌占曰月犯畢
兵革起一曰有女喪一曰女主當之(按魏太和四年二/月丁未月加午在)
(畢大星四寸其五年十二月丁未月犯畢赤星占曰下/犯上貴人諸侯當之又曰有大赦其五年三月蜀劉升)
(為丞相諸葛亮將五萬人入天水攻将軍賈魏副車騎人/将軍舒等三萬餘人討之斬首三萬餘人投降者萬餘)
(七月乙酉大赦六年正月甲戌皇女泰薨上及羣臣皆/為之服五月甲戌皇太子殿下薨十一月壬寅吳越賊)
(將周賀於東莱牟平之内恣殺掠與青州刺史程喜戰/射殺周賀斬首四千餘級又生擒八千餘人青龍元年)
(八月己未大赦二年三月庚寅故漢帝山陽公/崩以天子禮葬之諡曰獻帝積三年六月應也)　郗萌
曰月入畢有拘主近期百日中期十月逺期一歳又曰
小人自立一曰小人罔上一曰將相驚又曰大赦期三
月一曰在畢口期六十日赦在踵期三十日又曰有土
功又曰有以弋獵事惑其君者　石氏曰月居畢中不
出其年女君死　河圖帝覽嬉曰月犯畢天子用法以
誅罰急貴人有死者　京氏妖占曰月犯畢天下有變
令　黄帝占曰月犯畢出其北隂國有憂　海中占曰
月犯畢南陽國有憂一曰賊臣誅不然邊有兵　郗萌
曰月行犯畢赤星臣弑主一曰乗畢赤星將死　又占
曰月犯蝕畢有小疾　又曰合畢天下有赦合其隂水
合其陽風又曰月變於畢邊境有事　黄帝占曰月蝕
畢使邊者凶　郗萌占曰月蝕畢諸侯相謀　又曰月
入畢中而暈人主生一曰人主伐　又占曰月入畢而
聖人生一曰人主伐　荆州占曰月蝕畢中星居月中
不出其年女主當之　石氏占曰月蝕畢星中有土功
事一曰女主有憂大臣繫囚者一曰天下兵起是謂小
人國　陳卓曰月行宿濁而霧君使有道死於諸侯者
一曰諸侯之使有道死者(濁者/畢也)　陳卓占曰月犯附耳
兵起若將相有喪憂不即免退
　　　月犯觜六
河圖帝覽嬉曰月犯觜觿小將有死者　海中占曰月
犯觜觿小戰又曰小將吏多死　郗萌曰月犯觜觿武
將皆叛　荆州占曰月犯觜觿道多死人
　　　月犯參七
郗萌曰月宿參若宿伐皆為風雨　河圖帝覽嬉曰月
犯參伐有兵事競城堡　海中占曰月犯參其國有憂
又曰國有兵事　郗萌曰月犯參有軍將死　海中占
曰月犯參右肩右將戰死犯左肩左將戰死　郗萌曰
月犯右股大將戰死犯赤星將誅　石氏曰月犯乗參
右股五穀熟　黄帝占曰月蝕參貴臣誅赤地千里其
國大飢人民相食　京房易傳曰月蝕參天下有小兵
　陳卓占曰月蝕參兵起戰從蝕所勝　海中占曰月
蝕參伐兵大起
　　月犯南方七宿
　　　月犯井一
郗萌占曰月宿東井雨不雨則風　河圖帝覽嬉曰月
入東井諸侯貴人多死　荆州占曰月入東井有兵
河圗帝覽嬉曰月犯入東井中其國君有憂　黄帝占
曰月犯東井有水事若水令　郗萌占曰月犯東井軍
將死(按魏𤯝龍三年十一月己丑月犯東井北轅西第/一星占曰月犯東井將死一曰國内有憂一曰有)
(水令到十二月乙夘右將軍朱葢薨四年十二月癸巳/司空穎隂侯陳羣薨  又景初元年九月壬申詔曰今)
(年雨過差冀兖徐豫四州持劇遇水溺沒死者所在開/倉救濟庚辰皇后毛氏崩積二年十一月應正始五年)
(十一月壬申月犯東井距星六月癸酉月犯東井南轅/西頭弟二星占曰月犯東井將死到七年十一月庚子)
(鎮北將軍吕昭薨積二年魏嘉平三年四月戊寅月犯/東井南轅西頭第二星占曰月犯東井將死一曰有憂)
(到七月壬戌甄皇后崩/太尉王陵誅積四年)　黄帝占曰月蝕東井大臣有
謀皇后不安五穀不登　陳卓曰月行宿東井而霧有
水患　河圖帝覽嬉曰月犯鉞大臣誅　郗萌曰月中
犯乘鉞兵起斧鉞用　又曰月中犯乗鉞若蝕鉞為内
亂(按魏正始四年十月七日十一月十四日月犯乗守/鉞兵起一曰斧鉞用是月太傅舞陽侯上言吳將諸)
(葛恪屯據遣衆軍討恪恪棄城奔走投水死者萬計到/五年三月己夘大將曹爽率衆軍西征蜀積六月應)
(又按魏嘉平五年月暈犯鉞兵起一曰光禄夫夫張緝皆/誅九月車騎將軍郭淮上言姜維等攻隴西斬首萬餘)
(人積十/月應)
　　　月犯鬼二
郗萌占曰月犯輿鬼有軍將死　陳卓曰月行宿輿鬼
而霧軍戰主人敗　又占曰月犯乘天尸亂臣在内
郗萌曰月有入輿鬼者皆為財寳出　河圖帝覽嬉曰
月犯鬼大臣有誅一曰國有憂　陳卓曰月犯鬼天尸
國君有憂大亂大臣誅　又曰月入輿鬼乗質者君貴
人憂金玉用人民多病從南入為男從北入為女從西
入為老棺木倍貴(按魏青龍二年二月辛夘月犯輿鬼/中史星其年十二月甲子復犯輿鬼)
(為天鑕主斬殺占曰民多病大臣憂又曰國有憂三年/正月辛巳自冬渉春節氣不和因下詔曰連年疫疾彫)
(傷人民二月丁巳文徳皇后崩四年五月乙夘司徒樂/平侯董昭薨三年三月應魏正始二年九月癸酉月犯)
(鬼西北星主金玉三年二月丁未月犯鬼西南星主布帛/占曰大臣憂一曰有錢金到八月丁巳輕車將特進王)
(忠薨至四年甲子上加服元賜諸侯王公公卿校將軍/以下錢各有差一年五月應又魏嘉平二年十月丙申)
(月犯鬼距星五年三月一日月犯鬼距星如占六年七/月甄皇后崩太尉王凌楚王彪有謀妻子五歳以下皆)
(誅積十/月應)　陳卓曰月蝕輿鬼貴臣皇后有憂天下不安
近期一年逺期三年
　　　月犯柳三
郗萌曰月入天庫天下有起土　河圖帝覽嬉曰月犯
栁有木功事　又占曰月犯栁其國有憂又曰有軍將
死　石氏曰月犯乗栁工匠興　陳卓曰月行宿柳而
霧民多隂内之病又鳥多死　石氏占曰月蝕柳王者以
病不安宫室　黄帝占曰月蝕栁大臣憂
　　　月犯七星四
河圖帝覽嬉曰月犯七星兵在外戰　海中占曰月犯
七星輕車戰　郗萌占曰月犯七星掌食臣有誅者國
有憂將軍死　黄帝占曰月行宿七星而霧民分　郗
萌占曰月犯七星臣為亂　石氏占曰月蝕七星君后
大臣有暴憂國大飢　海中占曰月蝕七星國相更政
　　　月犯張五
河圖帝覽嬉曰月犯張有饗客　郗萌曰月犯張將相
死其國有憂　黄帝占曰月蝕張貴臣失勢皇后有憂
期七十日　陳卓曰月宿張而霧天子惡之
　　　月犯翼六
河圖帝覽嬉曰月犯翼飛蟲多死　海中占曰月犯翼
其國有憂一曰相傳令一曰外夷有兵　郗萌曰月犯
翼有軍將死若北夷有兵　又曰月犯翼女主惡之
黄帝占曰月蝕翼忠臣見譖言正事者亡不出其年
陳卓曰月行宿翼而霧后惡之
　　　月犯軫七
海中占曰月犯軫兵車用近期二年逺期三年　郗萌
占曰月宿軫風又曰月犯軫其國有憂一曰兵車出近
期一年逺三年中　班固天文志曰月入軫則多風
黄帝占曰月蝕軫貴人亡皇后不安期有八十日者
　
　
　
　
　
　
　唐開元占經巻十三
欽定四庫全書
　唐開元占經卷十四
　　　　　　　　　　　唐　瞿曇悉達　撰
　月占四
　　　月犯石氏中官一
海中占曰月入攝提聖人受制一曰謀臣在側　郗萌
占曰月犯蝕大角强國亡戰不勝一曰大人憂之期三
年一曰大角貫月天子惡之　陳卓曰月犯大角天下
疾又曰有水災一曰月蝕大角天子死期十三年中
郗萌曰月犯天牢以獄不平(貫索之/别名)　郗萌曰月犯織
女女主有誅一曰人主有誅死　石氏曰月犯守東西
咸女主因滛致禍有隂謀不通東咸必有賊(按晉孝武/帝大元二)
(十一年四月月犯東咸吳郡内史欽/發人戒嚴吳興諸郡響應為賊也)　石氏曰月入天
市中大將死或易政　黄帝占曰月入天市有更幣之
令海中占曰月入天市中近臣有抵罪者　帝覽嬉曰
月行入天市及有變留其中女主憂將若相有戮死於
市者　郗萌曰月犯乗天市粟貴　石氏曰月犯候星
有憂　石氏曰月犯帝座宗星人主有憂　石氏曰月
犯宦者侍人誅　石氏曰月犯天江大水闗梁塞　陳
卓曰月犯建星有臣相譖(按宋書天文志曰魏陳留王/景元元年二月月犯建星後)
(鍾㑹鄧艾破蜀㑹/譖艾遂皆夷滅)　郗萌曰月變於建星有亂臣更天
子之法令者一曰易將相近臣多死(按晉咸康三年九/月戊子月犯建星)
(占曰易相一曰大將死五年丞相王導薨庚戌/代輔以太尉郗鑒征西大將軍庾亮並死也)　黄帝
占曰月犯天弁粟貴一犯一貴數犯數貴　黄帝占曰
月犯河鼔左星左將死右星右將死一曰所中者誅一
曰有軍敗亡其大將有兵起　河圖占曰月乗大陵天
下盡喪星衆兵革起死人如丘山星希則無　石氏曰
月乗卷舌天下多喪　黄帝占曰月入五車天庫兵起
道不通(按宋書天文志曰宋武大明七年十二月月犯/五車後二年帝后崩大臣將相誅滅皇子被害)
(皇后崩四方兵起/遣諸軍鋒外討之)　石氏曰月犯五車兵起趍駕　帝
覽嬉曰月行天淵中臣踰主　黄帝占曰月行天淵中
若犯之貴人死　黄帝占曰月犯天闗有亂臣更天子
之法主闗津者有罪王者憂　黄帝占曰月出天門中
道百姓安寜歳美無兵　帝覽嬉曰月乗天髙將死外
臣有誅者　石氏曰月出天門中道之南君惡之大臣
不附　郗萌曰月犯南河戍為中邦凶　石氏曰月行
南河戍中四方兵起有喪若大旱百姓數病　帝覽嬉
曰月行南河之南兵旱並起男子喪乃始　劉向洪範傳
曰月入南河戍門民疾疫　黄帝占曰月出天門中道
之北胡主死天下多死　石氏曰月行北河戍之間冠
帶國兵盡起道不通　帝覽嬉曰月行北河之北兵水
並起女子喪乃始　郗萌曰月經南戍之南刑法峻暴
誅伐不當經北戍之北以女金錢奢侈貪色失治道皆
近期三年中期六年逺期九年而災至　石氏曰月犯五諸
侯諸侯誅(按宋書天文志曰宋孝武大明三年四月月犯/五諸侯時竟陵王誕反遣沈慶之領羽林兵戰)
(属/城)　帝覽嬉曰月入軒轅有亂臣期不出三年　帝覽
嬉曰月行軒轅中女主失勢其所中以官名名之一曰
五官有不治者　海中占曰月犯軒轅大星女主當之
(按晉安帝元興三年四月甲午月押掩軒轅第二星明/年七月永安皇后崩  又按晉孝武大元五年七月庚)
(子月犯軒轅大星九/月癸未皇后王氏崩)　帝覽嬉曰月犯軒轅左右角臣
有誅者　帝覽嬉曰月犯女御星女御有憂　郗萌
曰月犯御星御僕死　石氏曰月中犯乗軒轅大星民
大飢大流太后宗有誅者若有罪中犯乗少星民小飢
小流皇后宗有誅者若有罪　郗萌曰月乗軒轅端臣
子反其事成　荆州占曰月乗軒轅端女主有𣪚死亡
去者　郗萌曰月蝕軒轅女主有憂以官名名之　石
氏曰月入軒轅中犯乗守之有逆賊有火災　巫咸占
曰月犯少微處士有憂(按續晉陽秋曰㑹稽謝敷李慶/緒隠若耶山初月犯少微時戴)
(逵名著於敷時人憂之俄而敷死㑹/稽朝曰吳中髙士便是求死不得也)　黄帝占曰月入
中犯乗少微女主憂一曰宰相易　荆州占曰月犯少
微南第一星諸處士憂犯第二星諸儀士憂犯第三星
諸博士憂犯第四星諸大夫憂易史官黜　石氏曰月
入中犯乗守少微皆為五官亂宰相憂　荆州占曰道
太微為宫中逆亂政不行又曰月行太微中貴者失勢
必奪權勞所中成刑以官命之　黄帝占曰月行入太
㣲中皆為大臣有憂一曰大臣死　郗萌曰月入太㣲
中君弱臣强四夷兵不制有奸人来聽伺主之庭者又
曰有喪　荆州占曰月入太㣲庭中東出大臣出令如
主入中華西門出右掖門必有反臣　荆州占曰月犯
太㣲庭臣弑其主　海中占曰月犯南門左右扉將相
有免堕者期不出三年左右扉者執法也　石氏曰月
入太㣲庭所中犯乗守者皆為天子所誅若有罪者
帝覽嬉曰月入太㣲庭所中犯乗守者各以其官名之
　春秋緯合誠圖曰入華闕門者皆為臣弑君之候也
　荆州占曰月入天子宫者為大臣者死　帝覽嬉曰
月入太㣲而出端門者臣不臣　石氏曰月入太㣲中
乗東西門若左右掖門而南出端門者皆為必有反臣
又曰入西門出東門皆為人君不安欲求賢佐入中華
西門出中華東門皆為臣出令入太隂西門出太隂東
門皆為天下大亂有喪若大水　郗萌曰月入西門而
折出右掖門皆為大臣假主之威而不從主命月入西
門犯天庭出端門皆為大臣代主(按宋志晉恭帝元熙/元年正月丙午三月)
(壬寅五月丙申七月己夘皆月犯/太㣲二年六月三日帝遜位于宋)　黄帝占曰月行入
及留太㣲中為大臣有憂　石氏曰月出東掖門為將
受命東南出西掖門為將受命西南　荆州占曰東南
為徳事西南為刑事期以春夏　荆州占曰月中犯乗
守四輔為臣失禮輔臣有誅者　帝覽嬉曰月行犯左
右執法皆為大臣有憂　春秋緯文曜鈎曰月入太㣲
軌道者司出門守皆為天子所誅　帝覽嬉曰月出黄
帝座之北禍之大出其南禍之小若近之大臣謀亂禍
不成　石氏曰月犯黄帝座大人憂其中黄帝座大人
易天下亂　帝覽嬉曰月犯黄帝座天下大亂存亡半
　海中占曰月犯黄帝座有亂臣人主惡之　郗萌曰
月犯黄帝座臣子反弑其主事成　郗萌曰月抵黄帝
座有土功事　黄帝占曰月犯四帝座天下有䘮　石
氏曰月犯四帝座若乗之君憂　荆州占曰月犯四帝
座諸侯凶　甘氏曰月中犯乗守四帝座天下亡　石
氏曰月中犯乗守屏星者為君臣失禮而輔臣有誅者
若免罷去　孝經内記曰月入三台中君有大憂患敗
在臣下　黄帝占曰月入三台大臣為天子公族共弑
君
　　　月犯石氏外官二
郗萌曰月入庫樓天下有兵起　郗萌曰月宿羽林中
兵大起　石氏曰月犯乗若中北落皆為天下兵大起
石氏曰月入天倉主財寳出憂臣在内天下有兵　石
氏曰月犯天倉有移五穀　石氏曰月入天倉市兵起
　郗萌占曰月行弧宿臣逾主　郗萌占曰月變於狼
陣兵不戰一曰兵起如小戰一曰有水事
　　　月犯甘氏中官三
石氏曰月在天理臣當坐欲反者而入獄一曰君有大
憂　帝覽嬉曰月乗天髙將死外臣有誅者　黄帝占
曰月入五潢中者皆為兵起軍道不通天下大亂易政
一曰貴人死　黄帝占曰月中犯乗守五潢皆期二十
日兵起　郗萌曰月入咸池暴兵起期四十日　郗萌
曰月入咸池有迷惑人主者　荆州占曰月入咸池天
下大亂人君死易政以入日占國　郗萌曰月有不從
天街者皆為政令不行不出其年有兵又曰行天街中
天下寜百姓順一曰行天街外百姓凶
　　　月犯甘氏外官四
郗萌占曰月行折威中天子亡　甘氏占曰月入哭星
女主崩　黄帝占曰月入天積(即蒭/藁也)財寳出主憂臣在
内
　　　月犯巫咸中外官五
郗萌占曰月乗鍵閉星大人憂　郗萌占曰月犯乗鍵
閉星大臣大誤天子不尊事天神致火災於宗廟天子
崩一曰王者不宜出宫下殿有偃兵於宗廟者　黄帝
占曰月行天淵中若犯之貴人死一曰臣逾主　石氏
曰月犯鈇鑕有戮臣　黄帝占曰月入鈇鑕者為大臣
誅　郗萌占曰月中犯乗守鈇鑕者為鈇鑕用一曰兵
將有憂　石氏占曰月行天廐星開為兵歸月行天廐
上不安
　
　
　
　
　
　
　
　
　
　
　
　
　唐開元占經卷十四
欽定四庫全書
　唐開元占經卷十五
　　　　　　　　　　　唐　瞿曇悉達　撰
　月占五
　　　月暈一
石氏占曰月傍有氣圓而周匝黄白名為暈　巫咸曰
月之暈者臣専權之象　石氏占曰月暈受衡所在之
國安　甘氏曰月暈戰兵不合若軍罷　甘氏占曰日
月皆暈戰兵不合(謂盡有日暈/夜有月暈也)　京房易傳曰凡月暈
七日無雨大風兵作土功起　髙宗占曰月暈明王自
將兵　荆州占曰月暈赤有光主起兵城降　帝覽嬉
曰月暈兵春起不勝　荆州占曰月終歳不暈天下和
親　荆州占曰四孟月之七日四仲月之八日四季月
之九日皆當月暈暈不以其日不出三日有暴風甚雨
　石氏曰月以正月一日二日暈必有土功　荆州占
曰月春二暈者其民好鬭不有從民歳必大惡不出一
年粮貴　石氏占曰正月上旬一暈樹木蟲二暈禾穀
蟲三暈震雷　荆州占曰一月五六七八九暈天下有
亡地者十一暈天下更政　帝覽嬉曰五月中九暈以
上者道上有熱死者　荆州占曰月暈四仲月之八日
四季月之九日三日不雨皆為月蝕　河圖帝覽嬉曰
月暈中赤外青羣臣親内外赤中青羣臣内其身外其
心　荆州占曰正月九日十六日夜月暈者其五月有
令十日暈者三月有令十一日暈者其月大旱十二日
十五日暈者飛蟲多死二十三日二十四日暈者五穀
不成二十五日二十六日暈者女枲貴　荆州占曰月
以庚戌暈有救以遲疾為期(謂暈疾亦疾/暈遲亦遲)　荆州占曰
月正月甲乙日暈者木貴民人多病丙丁日月暈者旱
金錢輕戊巳日月暈者歳美小旱田宅貴庚辛日暈赦
壬癸日暈者多水　髙宗八節月暈占曰月以立春四
十六日内暈者赤有兵黒多水蟲為災逆賊生民生子
多怪月以春分四十六日内暈者赤為兵黄白憂多蟲
月以立夏四十六日内暈者赤少水白旱萬物不出者
死人民流亡月以夏至四十六日内暈者赤小水黄白
萬物化為白耳月以立秋四十六日内暈者赤小白明
日甚雨出黄羽異身傷害五穀之心(謂螟螣/之類也)月以秋分
四十六日内暈者赤少黄白大雷發折木殺人月以立
冬四十六日内暈者赤重如葢狀明日甚霧黒多冰霜
春多風月以冬至四十六日内暈赤大白春多風殺人
　京房易傳曰正月三暈所宿國小飢五暈大飢
　　　月重暈二
石氏占曰月以十二月八日暈再重大有風兵起三重
天下兵大亂　石氏占曰月暈再重天下大風起　帝
覽嬉曰月暈三重其外青中濁不散軍㑹聚　荆州占曰
月暈四重以有亡國死王者五重其國女主死七重天
下易主八重天下有亡國(漢髙祖七年月暈圍參昴七/重占曰畢昴間天街也街北)
(胡街南中國昴為匈奴參為趙畢為/邊兵是嵗髙祖為冐頓單于所圍)荆州占曰月暈三
重赤雲貫之其國破喪　巫咸曰月五月中暈有九重
以上道路大有熱死者　髙宗占曰月暈十重天下更
王　京房易傳曰月暈十二重天下半亡　帝覽嬉曰
月暈再重倍在外私成於外倍在内私成於内
　　　月交暈三
帝覽嬉曰月色黄白交暈一黄一赤所守之國受兵
髙宗占曰月交暈赤有光其國不出二年遇兵　石氏
占曰月交暈貫月有事從貫擊者勝殺將有珥有喜
　　　月連環暈四
荆州占曰月暈連如環為兩軍兵起君争地　石氏占
曰月暈一重下缺不合上有冠戴傍有兩珥白暈連環
貫珥接北斗國有大兵大戰流血其地紛紜不出一年
憂　石氏占曰月暈如連環重暈北斗魁前第一第二
星大臣下獄流移一千里又曰暈輔星大臣下獄　荆
州占曰月暈如連環有白虹干暈不及月女貴人有隂
謀亂
　　　月暈五星五
　　　　嵗星
甘氏占曰月暈歳星色不明主人勝客明客勝主人
　巫咸曰月暈歳星其國主死　荆州占曰月暈歳
星糴貴石千文民相食　海中占曰月暈歳星其主
病重暈囚死或大水五暈人主有病喪　髙宗占曰
月暈歳星三復之相出走戰不勝所宿國飢　荆州
占曰月暈歳星三復之人相擊客不勝所擊主人勝
五復之國女主死　帝覽嬉曰月暈四重華五復之
所宿其國主死三復之黜相一曰客畔之不合所攻
主人勝　帝覽嬉曰月暈囬留歳星所守之國歳大
熟　石氏曰歳星與月合在氐而暈不出四十日有
徳令
　　　　熒惑
巫咸占曰月暈熒惑星女主有憂若有死亡　巫咸占
曰月暈熒惑星其國主亡　荆州占曰月暈熒惑有
兵在野大戰歸其國亡　荆州占曰月暈赤星熒
惑三月兵起　海中占曰月暈熒惑三復之國貴人憂
　荆州占曰月暈熒惑三復之相死　海中占曰月暈
熒惑五復之主出走　荆州占曰月暈熒惑五復之主
死　帝覽嬉曰月暈囬熒惑所守之國亡又客兵入境
為冦掠　帝覽嬉曰月暈囬熒惑其色惡不明客敗其
色明如角則客勝　郗萌曰月暈胃熒惑在其中天下
有兵發于魏國不出一年大赦
　　　　填星
甘氏占曰月暈填星色不明主人勝客明客勝主人
巫咸占曰月暈填星其國主死一曰旱　髙宗占曰月
暈填星所在之國兵起戰不勝　海中占曰月暈填星
相死若皇后死不則亡地　荆州占曰月暈填星五合
五解所宿國主當之　帝覽嬉曰月暈囬填星所宿之
國有徳　帝覽嬉曰月暈囬填星三復之相死天下土
盡動大起邑屋大壊女主有憂五復之主死
　　　　太白
甘氏占曰月暈太白色不明主人勝客明客勝主人
巫咸占曰月暈太白其國主死　荆州占曰月暈太白
與月合其主死境外　荆州占曰月暈太白入暈其色
惡不明則客敗其色明而有角客勝其色如暈與月合
人主憂從中宫起　海中占曰月暈太白五復之主死
　荆州占曰月暈太白五復之其國女主死　帝覽嬉
曰月暈太白當其野者國受兵戰不勝又曰所守之國
兵起　帝覽嬉曰月暈太白三復之所宿國將若相死
之一曰客攻不合所攻主客
　　　　辰星
甘氏占曰月暈辰星色不明主人勝客明客勝主人
巫咸曰月暈辰星再合再解其國敗不出其年　巫咸
曰月暈辰星其國主死　荆州占曰月暈辰星其國以
水亡又曰秋兵起　海中占曰月暈辰星在春大旱在
夏主死在秋大水在冬大喪　荆州占曰月暈辰星再
合再解所宿之國飢敗期一年　髙宗占曰月暈辰星
三復之國以水亡　荆州占曰月暈辰星五復之其國
女主死　帝覽嬉曰月暈圍辰星所守之國有大水
帝覽嬉曰月暈囬辰星春夏民疾寒熱秋兵起及水冬
主死若有水憂　荆州占曰月暈辰星角亢回二重如
連環不出三年大臣大謀若誅
　　　月暈列宿同占六
郗萌曰月以正月十二月暈角亢氐房心五星者大赦
暈四星者小赦　巫咸占曰月暈角亢氐蟲多死天下
士卒死　陳卓曰月暈角亢大將軍有憂　帝覽嬉曰
月暈囬角亢蟲多死　石氏曰月暈氐房心有徳令
郗萌曰月暈氐房心其地有役　石氏曰月暈房心帝
國有兵廟堂句氐宿大赦句三宿小赦五百里以下句
二宿赦百里内　石氏曰月暈房箕風地動　石氏曰
月暈心尾亢骨蟲為害一曰四足蟲一曰不出其年易
政山崩出五十里外　石氏曰月以十一月暈心尾麥
有價　荆州占曰月暈尾箕分有疾凶　石氏曰月暈
箕斗兵從東方北方来者勝從南方来者不勝　帝覽
嬉曰正月月暈囬箕斗五穀不成　巫咸曰月暈圍斗
五穀不成大將易　帝覽嬉曰月暈牽牛須女女子功
絲枲皆貴一曰牛多暴死　郗萌曰月暈虛危有兵謀
不成風起乂曰有喪　石氏曰月暈虛危兵革離動宗
廟　荆州占曰月暈營室東壁其地有謀不成一曰風
起一曰大水且至又曰寡婦嬰兒多死　帝覽嬉曰月
暈營室東壁有大土功　郗萌曰月暈奎婁其地大病
一曰水蟲多死　帝覽嬉曰月暈胃昴民多腹之疾
郗萌曰月暈胃昴畢有慶上賜下者一曰有徳令無令
則有兵起　郗萌曰月暈昴及畢比有反者　郗萌曰
月暈昴畢參赦者有善令期六十日又曰不出三年人
主憂若有賜令　郗萌曰月以太歳所在辰暈畢與五
車及一星小赦二星次赦三星及五星大赦　郗萌曰
月以十一月暈五車及昴參其星皆入暈中有大赦其
不盡入有小赦期在来年五月中　石氏曰以正月上
旬月暈昴畢參伐有赦令　帝覽嬉曰月暈囬畢參觽
矢弓弩貴　石氏曰月暈參井氷霜數至　巫咸曰月
暈圍井鬼其年不和一曰旱　京房易傳曰月暈翼軫
軍在外戰亡其偏將　郗萌曰月暈軫角先起兵者不
勝重開吉重發兵者兵死　巫咸曰月暈軫角赦期百
二十日一曰以四孟月暈軫角皆為赦
　　月暈東方七宿
　　　月暈角一
石氏占曰月暈左角有軍軍道不通　石氏曰月暈右
角大將軍有病歳徧民飢角鱗蟲多死　黄帝占曰月
暈圍兩角大水期一年　石氏占曰月角中而暈王者
喜　石氏曰月暈左右角大赦暈一角小赦甲乙為春
丙丁為夏庚辛為秋壬癸為冬　巫咸曰月暈角亢有
角蟲多死天下士卒死及角中央王自將兵不行百里
士遁亡軍道不通及右角害大尉及左角獄大亂(後魏/書曰)
(天興五年十月戊申暈左角時帝討姚興弟平於乾辟/克之太史令姚崇奏角䖝野死上慮牛疾乃命減諸輜)
(重甲戌車駕北引牛大疾死者十八自宫車所馭/巨犗數百同日斃於路側尾相屬亦多死之徵也)　海
中占曰月暈角亢歳民饑　陳卓曰月暈角大將有殃
　郗萌曰月暈角有兵百日罷無兵後百日起又曰先
起兵者不勝又曰暈右角右將軍有殃暈左角左將軍
有殃又曰暈右角臣倍主暈左角大臣謀期三年暈天
門十月十二月諸侯有不通者又曰乗若暈角為水又
曰多風雨　荆州占曰月暈圍左右角天下有大兵天
子為軍自守左右動摇非常人主憂臣弑君　荆州
占曰月以正月暈角公子死一曰將軍死歳飢又曰以
正月十七日月暈於角天下赦正月戊巳暈左角有喪
　河圖帝覽嬉曰月行天門暈三重天清浄闗梁不通
應之以善事(晉咸和三年月暈左角有赤白珥禮約以/問戴洋洋曰壹門當大戰有賊亂洋字國)
(流吴國人頗識天文隂陽之數約為豫州洋為督護約/本胡後洋遍遊公侯之門莫不説重其所占候並多神)
(驗事見/晉史也)　甘氏曰月入角而暈大赦不則日蝕所蝕之
宿其邦不安　帝覽嬉曰月暈左角天子為軍自守暈
兩角有軍軍道不通大龍見
　　　月暈亢二
石氏曰月暈圍亢君有兵革之事期三十日逺三月
石氏曰月以秋一日三暈亢大臣有死者兵大戰水中
期三十八日再暈大雨雪水　郗萌曰月暈亢有兵八
十日罷無兵後八十日兵起秋三月再暈亢民移千里
三暈亢有赦令秋一月再暈亢必冬雷而水三暈亢大
臣有死者一曰大戰三冬暈亢年有所不安以赦解之
　荆州占曰月暈圍亢王者自將兵不過百里期一月
逺三月　帝覽嬉曰月暈亢主自將兵不行百里　海
中占曰月暈角亢歳凶民飢　石氏占曰月暈亢者角
蟲多死
　　　月暈氐三
郗萌占曰月暈氐人多疾以十一月十二月暈左天子
有不安以赦解之　郗萌曰月暈圍氐不出四十日有
治道之事　河圗帝覽嬉曰月暈氐大將誅若水蟲多
死
　　　月暈房四
河圖帝覽嬉曰月暈房行三軍而戰　郗萌曰月暈房
太子座之若財寳出若穀貴又曰月以三冬暈房天子有
所不安以赦解之　荆州占曰月暈圍房四方兵起野
有露骨不𦵏　荆州占曰月暈圍房心其地大疫水蟲
多死　易緯是類謀曰月珥指房四方煩若以土之功
　　　月暈心五
石氏曰月暈心大戰山崩谷塞水出五十里一曰火　海中
占曰月暈圍心人主有殃又曰大旱　荆州占曰月暈心主
憂一曰將死又曰軍進又曰有兵三十日罷無兵三十日
兵起又曰月以正月暈心蠶不為繭圍心将易有主死又
曰赤地千地　石氏曰月暈心穀大貴　帝覽嬉曰月暈心
不出其年大失火　郗萌曰月暈心三日不隂不雨不出三
日有大喪又曰三日不風雨不出三十日有竒令　石氏曰月
一歳再暈圍心有大旱及大火其将舉兵起若國易相
期三年　郗萌曰月暈心五重其國女主死再重為有大
喜　海中占曰月暈圍心中有赤雲若白雲大如杵而
貫月大人當之不然兵起　郗萌曰月暈心三重赤雲
貫之此謂之守國破喪戮侯王
　　　月暈尾六
東觀占曰月暈尾有益地者百里以上又曰民多病寒
熱又曰風大至若水　石氏曰月暈尾益地　郗萌曰
月暈天司空其歳不登有大水在東方又曰不出其年
有赦　荆州占曰月暈圍尾有益地者百里以上又曰
民病寒熱又曰大風至
　　　月暈箕七
石氏曰月暈箕五穀以風傷　郗萌曰月暈司空不出
百里必有守倉求食者以千數　荆州占曰月暈箕大風
發屋有坐口舌死者北夷穀貴燕趙大飢　荆州占曰
月暈箕歳星在其中王者娉皇后貴妾不出百八十日
　　月暈北方七宿八
　　　月暈斗一
郗萌曰月暈南斗大將死民流千里馬牛大病　陳卓
曰月暈南斗大臣免大將為亂五穀不成　河圖帝覽
嬉曰月暈南斗大將出
　　　月暈牛二
郗萌曰月暈乗牽牛五穀不成　黄帝占曰月暈牛有
軍曝血將死　黄帝占曰月暈牛小兒多死牛疫死一
曰馬多疫死　荆州占曰月暈牛牛羊貴
　　　月暈女三
河圖帝覽嬉曰月暈須女必有軍曝血將死　郗萌曰
月暈須女寡婦多疾有兵謀謀不成風起　石氏曰月
暈圍須女兵進而不鬭一曰兵不戰而降寡婦多死有
兵謀謀不成風起　荆州占曰月暈須女布帛倍價
河圖帝覽嬉曰月暈須女兵起不鬭一曰民多去室宅
一曰絲貴
　　　月暈虚四
黄帝占曰月暈虚兵起大戰　郗萌占曰月暈虚民飢
有哭泣蟄蟲死一曰飛蟲多死又曰兵起有土功事
荆州占曰月暈虛有白衣聚逺期百八十日又曰宗廟
動兵　帝覽嬉曰月暈虛民多去室宅者
　　　月暈危五
黄帝占曰月暈危有兵一曰軍敗　郗萌曰月暈危其
國主死民多疾死有兵謀不成　荆州占曰月暈危有
亂謀天下擾民無所措　帝覽嬉曰月暈危軍所止民
多去宅者　郗萌曰月正月暈危民去室宅
　　　月暈室六
海中占曰月暈室大城圍屠　郗萌曰月暈營室為宫
敗又曰有蠻夷来　荆州占曰月常以四月七月十月
候月月暈𤣥宫不出六十日必有妄言驚聚百姓者不
然不出九十日天下有急事　帝覽嬉曰月暈室有喪
　　　月暈壁七
海中占曰月暈東壁有大土功事　黄帝曰月暈於東壁
軍人敗　郗萌曰月暈壁民流亡一曰見大龍一曰婦
兒多死者　荆州占曰月暈壁大亂又曰月暈壁三重
國動兵不戰不出一年　帝覽嬉曰月暈壁見龍大敗
　　月暈西方七宿九
　　　月暈奎一
郗萌曰月暈奎妖星出大將戰死　巫咸曰月暈奎米
貴　荆州占曰月暈奎兵大敗士卒亡魯國亡　石氏
曰月暈奎兵大敗一曰有兵令一曰不出十日妖星見
　荆州占曰月暈奎婁絮大貴
　　　月暈婁二
郗萌曰月暈婁大人憂一曰大人死一曰蠶多死糴苦
絮貴四孟之月暈赦　荆州占曰月暈婁五日之内不
雨宰相疑黙事解　郗萌曰月暈婁盡圍三星赦若歳
星守婁在暈中大赦期九十日　河圖帝覽嬉曰月暈
囬婁君和解
　　　月暈胃三
郗萌曰月暈胃其國主死天多隂雨姙婦多死一曰山
崩又曰盡圍三星赦　荆州占曰月暈圍胃兵起其國
戰不勝有破軍一曰不戰山崩若軍大歸穀大貴　郗
萌曰月以四孟之月三四暈胃赦　荆州占曰月暈圍
胃兵不戰一曰姙女多死　河圖帝覽嬉曰月暈回胃
兵不戰
　　　月暈昴四
荆州占曰月暈昴其國主死一曰貴人多死一曰有兵
若暴令近期三十日逺百里坐流言者又曰不出其年
天下有變又曰水無收糴貴民離其鄉又曰有腹病畜
産多死　荆州占曰月暈昴天下飢　京氏曰月以九
月十二月十三日暈昴及五車天下赦　郗萌曰月暈
昴以甲午乙未及戊巳必大赦期三日戊巳期六十日
　郗萌曰月暈昴盡得七星三月小赦　石氏曰月暈
昴天下飢一曰貴人多死一曰糴貴　郗萌曰月暈昴
三重不出五十日赦　巫咸曰月暈昴食大絶一曰兔
多死　石氏曰月一歳三圍昴来年天下大赦若弓絮
貴　郗萌占曰月暈昴民憂疾又曰一歳一暈小赦再
暈中赦三暈大赦期並不出其年
　　　月暈畢五
郗萌曰月暈畢無徳令則民憂兵又曰五穀大賤　荆
州占曰月暈畢大赦期三十日　郗萌占曰月入畢中
而暈人主坐之一曰人主代　京房對災異占曰月三
暈畢天下中外俱赦　郗萌占曰月暈從畢兩角前圍
之不及本一星主四月赦
　　　月暈觜六
荆州占曰月以正月暈觜觿大赦　郗萌曰月暈觜觽
有徳令女子多疾　荆州占曰月暈觜觽大赦期三十
日　河圖帝覽嬉曰月囬觜觿道多死人大將死一曰
弓弩貴
　　　月暈參七
郗萌曰月暈參不出歳中天下亂其國戰兵弱地裂人
主有殃　荆州占曰月暈參其國客軍大恐戰不勝
郗萌曰月暈參頭赦期二十日一曰暈二星小赦暈三
星大赦衝為期　石氏曰月暈伐將軍死貴人有誅者
　京房易飛候曰月暈參其有兵則戰無師是年三操
土功事　郗萌曰月暈伐大人多死　石氏曰月暈參
軍不勝暈匝有雲潰暈兵大起在外大戰　荆州占曰
月暈伐二百一十日有兵若赦有善令不出五日雨
郗萌曰月以正月十一月十二月暈參其歳惡虎狼羣
出害人民　甘氏占曰月以正月暈伐二夜不出三旬
兵起
　　月暈南方七宿
　　　月暈井一
海中占曰月暈東井胡兵起　郗萌曰月暈東井天下
有兵　郗萌曰月暈東井王者出遊来年大旱又曰後
六月丙辰大赦　荆州占曰月暈東井隂陽不和又曰
月暈圍東井四夷求和　郗萌曰月以十二月壬癸暈
東井大赦　巫咸占曰三月暈東井大水流
　　　月暈鬼二
石氏曰月暈鬼黍貴三倍　甘氏曰月夏三暈鬼大雨
五穀不成　郗萌曰月以正月上旬暈鬼赦期三十日
　海中占曰月暈鬼大旱　荆州占曰月暈鬼陣不戰
　郗萌曰月以一月再暈鬼多死人　郗萌曰月以夏
三月暈鬼一曰大霧一曰大雹大霜一曰大雪一曰大
雨水一曰大蟲一曰大火又曰二暈小水一暈為寒
郗萌曰月以夏一月一暈鬼為寒再暈小水三暈大水
　郗萌曰月以四月七月十月暈輿鬼中出氣東行者
皆為老公多死南行者皆為丁壯多死西行者皆為老
嫗多死北行者皆為少年多死皆期九十日
　　　月暈柳三
石氏曰月暈柳秋木鬱若有兵戰　巫咸占曰月暈柳
三日有赦大臣有死者兵不戰有水民移　郗萌曰月
暈柳有獄事若其地旱民多疾死又曰月暈注其地有
禍其歳中人多死者老小哭泣道路若飛蟲多死又曰
穀貴人相食又曰圍注不出三十日有野兵圍城(注即/栁之)
(别/名)　巫咸占曰月暈柳有野兵　郗萌曰月以正月十
月暈栁頭赦期三十日
　　　月暈星四
郗萌曰月暈七星有獄事其地有禍若旱一曰輕車戰
　河圖帝覽嬉曰月暈七星輕兵戰若飛蟲多死　石
氏占曰月以七月暈七星月暈七星民多夭傷物再榮
　　　月暈張五
黄帝占曰月暈張天下大水　黄帝占曰月暈張飛鳥
死一曰海鳥亡　郗萌曰月暈張其地旱若大人憂一
曰人相食　荆州占曰月暈張大水魚行人道　陳卓
曰月暈張五穀貴若鹽貴　帝覽嬉曰月圍張飛蟲多
死一曰獄罪人民不定
　　　月暈翼六
郗萌曰月暈犯翼女主惡　黄帝占曰月暈翼士卒多
遁走一曰士卒大聚　陳卓曰月暈翼士卒大盜一曰
卒勝大盜一曰士卒勝一曰春赦一曰亡其將　郗萌
曰月暈翼春有赦又曰旱若大風傷　荆州占曰月暈
翼兵起天下庫兵出一曰有軍軍罷　巫咸占曰月暈
翼大戰民去室宅　郗萌曰月以二月暈翼至五月赦
又曰月暈翼有車馳人走之事貴人多反者
　　　月暈軫七
春秋緯考異郵曰月暈軫諸侯滅兵　黄帝占曰月暈
軫大將軍戰死一曰亡其將一曰罷軍無軍　郗萌曰
月暈軫兵起先起兵者不勝若大風傷歳　陳卓曰月
暈軫嵗小旱　荆州占曰月一月而三暈軫天下無懸車
繫馬　郗萌曰月以正月暈軫公子死又曰大飢車貴
以二月暈軫至五月赦以四月暈軫有徳令以十二月
暈軫庫無懸車廐無繫馬一曰有軍則罷
　
　
　唐開元占經卷十五
欽定四庫全書
　唐開元占經卷十六
　　　　　　　　　　　唐　瞿曇悉達　撰
　月占六
　　　月暈石氏中官一
郗萌曰月暈攝提大角在暈中天下兵横行不禁諸侯
分政天下大亂内興兵與上争立者以其時赦　黄帝
占曰月暈大角人君侯王親戚憂服　郗萌曰月暈大
角國家亡地　郗萌曰月以正月三暈天牢大赦一曰
天下大敗多盜(貫索/别名)　石氏占曰月暈織女兵滿天下
　郗萌占曰月暈天市有兵　郗萌曰月暈津星大將
死五穀不成民流千里牛馬大疫　荆州占曰月暈津星
蛟龍見　郗萌曰月暈津星之口不出二旬天下大赦
　郗萌曰月暈津星有亂臣更天子之法令者　荆州
占曰月暈津星天下大亂亡　陳卓曰月暈河鼔大將
出將失計　荆州占曰月暈圍大陵前足赦死罪圍後
足赦小罪　郗萌曰月暈五車其國女主惡之　石氏曰月
暈五車圍一星赦小罪圍二星三星四星赦次罪圍五星
赦死罪并暈畢昴大陵必大赦　巫咸占曰月暈五車一
柱兵少出圍二柱兵半出圍三柱兵盡出兵在外暈一柱
兵少罷二柱兵半罷三柱兵盡罷　郗萌曰月暈五車不
及獄星無赦又曰月以正月暈五車圍五星有徳令以四
月七月十月暈五車有水隂雨五十日以十一月暈五車
五穀貴又曰以十二月暈五車期四月有徳令　郗萌
曰月一歳三暈天闗其年赦又曰月暈天闗不出六月有
大喪以其日占國暈天闗民多疾(南北河/之别名)　荆州占曰
月行宿天門暈三重氣青闗梁不通　帝覽嬉曰月暈南
北河戍有雲貫之起兵者勝　郗萌曰月暈南北河戍有
土功　黄帝占曰月暈軒轅有女喪　荆州占曰月暈軒
轅不出其月有客来　京房曰庚子夜月暈軒轅後甲
子有大赦　郗萌曰月暈圍軒轅不出五十日天下小赦　荆
州占曰月暈天庭天子以兵自衛　巫咸占曰月暈太微庭
天子發軍自衛不入將軍之軍又曰一二三軍庭人主
自衛　郗萌曰月三暈紫微赦　石氏曰月暈太微宫
天子以兵自守三暈之天子自臨兵行　甘氏曰月一
月三暈圍太微庭天子座發軍謀在軍中一曰天子亡
也以大赦解之　京房占曰月以庚子夜暈太微至後
甲子有赦令　郗萌曰月暈黄帝座有赦令　郗萌曰
月暈文昌赦　荆州占曰月以正月三暈天牢大赦
巫咸占曰月暈連環及北斗天下大亂國喪民徙千里
不則有流亡㧞城反地者不出二年　黄帝占曰月暈
北斗有喪流民千里糴貴兵聚甲乙期百二十日丙丁
期八十日戊己期六十日庚辛期四十日壬癸期二十
日皆行矣一曰兵大起有益地者一曰天下火兵大起
　郗萌占曰月暈北斗再重如連環狀不出三年大臣
有誅者又曰暈北斗有大喪赦天下(按魏黄初四年十一/月十七日有此到)
(七年五月文帝崩明/帝即位大赦天下)陳卓曰月暈北斗太微大角各
得一星兵大動天下亂不然即水入城傷人民期三十
日　夏氏曰暈如連環重暈北斗魁前第一星第二星
大臣下獄流移二千里又曰暈輔星大臣下獄　石氏
曰月暈一重下缺不合上有冠戴旁有兩珥白暈連環
貫珥接北斗國有大兵大戰流血其分亡地不出一年
　　　月暈石氏外官二
石氏曰月暈平星凶　又曰月暈魚星凶　石氏曰月
暈九次凶　郗萌曰月以四月七月十月暈弧兵起
荆州占曰月暈狼星狗多暴死
　　　月暈甘氏中官三
荆州占曰月宿天門暈三重氣青闗梁不通　郗萌曰
曰月暈天髙不出六月必有大喪以其日占邦　石氏
曰月暈月星不出四年有殃内禍匿謀　郗萌曰月暈
天街闗梁不通
　　　月暈而珥冠戴抱背玦直虹蜺雲氣四
帝覽嬉曰月暈而珥歳為平安　帝覽嬉曰暈而兩珥
先起兵者有喜　帝覽嬉曰月有雲暈不合外有四倍
璚外有謀不成　甘氏曰月暈有虹背蜺亂起期百八
十日　帝覽嬉曰月暈蜺雲乗之以戰從蜺所往者大
勝　石氏曰月暈無精光青赤暈虹蜺背璚是謂大盪
兵喪並起王者以赦除　髙宗占曰月暈有雲加之兵
入境所宿國主有喪　帝覽嬉曰月暈有雲貫暈左右
吏死　京房易傳曰月暈有雲貫暈不期年所值國有
喪　荆州占曰月暈有雲横貫之起兵者勝　帝覽嬉
曰月暈有雲大如厚布四貫暈通月不出其年主人憂
　帝覽嬉曰月暈有雲如厚布若三若四貫暈抵月以
戰勿當當者破　帝覽嬉曰月暈赤雲大如杵有軍在
外萬人死其下　荆州占曰月暈有白雲出其中東西
竟天萬民受賜　帝覽嬉曰月有白雲貫暈其雲大如
杵一端抵月月之所直者不出年中國主女喪　髙宗
占曰月暈多白氣從外入攻城城㧞得大將多白氣從
中出主人勝　帝覽嬉曰月暈有白氣廣可二三尺而
抵月在東方名嬰兒攻人地者亡其師　卓氏曰月暈
有雲貫暈約月不出其年所直國有喪　荆州占曰月
暈有白雲一黒雲二如布扺暈有國城㧞邑將死　帝
覽嬉曰月暈有青雲刺月是謂賊害主受其殃為歳五
穀不熟有赤雲刺月是謂仇賊有黄雲圍月有女主
戮死者期不出四十日有白雲刺月其國君遇賊有黒
雲貫月乍一乍二乍三其名曰衡雲所宿國主死若將
軍死
　　　月暈有流星出入月暈中五
荆州占曰月暈有流星出其中其國貴人有出走者流
星入其中有大使入者　帝覽嬉曰月暈有流星横貫
月度暈中者諸侯皇后有亡失國者又曰流星貫暈不
中月出月右如建鼔右吏死出月左左吏死　帝覽嬉
曰天下無雲有流星過月下若月上其國有喜一曰兵
出　荆州占曰月暈有流星從中出其色蒼其國憂若
赤㧞城黄益地白来年穀熟黒軍敗　帝覽嬉曰月暈
有星出中國貴人有出走者有星從外入暈中其國有
大夫入者
　　　月暈客星六
帝覽嬉曰月暈客星所宿之國憂　石氏占曰月暈客
星星在月北北國勝星在月南南國勝(他方/準此)
　
　
　
　
　
　
　
　
　
　
　
　唐開元占經卷十六
欽定四庫全書
　唐開元占經卷十七
　　　　　　　　　　　唐　瞿曇悉達　撰
　月占七
　　　候月蝕一
京氏曰月生三日無光魄其必蝕　京房易飛候曰孟
月六日而暈月蝕仲月七日暈月蝕季月八日暈其月
蝕　易緯萌氣樞曰候月盡蝕視水中不見影者月盡
蝕
　　　月薄蝕二
帝覽嬉曰月赤黄無光曰薄毁傷曰蝕皆不祥善惡各
有為其國　京房易𫝊曰日月不交而蝕曰薄　孟康
曰日月無光曰薄　易豐卦曰月盈則食釋名曰日月
虧曰蝕稍侵虧如蟲食草木葉也　詩曰彼月而食則
惟其常此日而食于何不蔵　班固天文志曰古人有
言曰天下太平五星循度無有逆行者日不蝕朔月不
蝕望　王充論衡曰王者有至徳之萌日月無朔望之
異(異謂/蝕之)　京氏占曰月與日相衝分天下之半循於黄
道烏兔相沖光盛威重數盈理極危亡之災一時頓盡
逐使太陽奪其光華闇虛虧其體質小潛則小虧大驕
則大滅此理數之常然也　洛書曰日月蝕當用兵擊
之若安居日月蝕不可出軍日蝕之歳不可出軍月蝕
之月不可出軍　甘氏曰無道之國日月過之薄蝕兵
之所攻國家壊亡又以有喪　洪範傳曰人君失序國
不明臣下瞀亂羣隂蔽陽則日月薄蝕闇昧無光四方
蹐起背璚縱横賊亂交爭兵革並行　春秋緯考異郵
曰麟龍鬭日月蝕(按淮南鴻烈曰麒/麟鬬則日月蝕之)　河圖帝覽嬉曰月
薄所宿國主疾　春秋緯感精符曰臣下大恣横則日
月薄於晦　石氏占曰月蝕其鄉有拔邑大戰　石氏占
曰師出門而月蝕當其國之野大敗一曰軍死而後生
　石氏占曰月蝕三日有雨事解不占一云七日(其雨/及雪)
(必湏普霈/如㣲不解)　雒書雒罪級曰月蝕既不吉刑法失命
　荆州占曰謀臣以直死月為之數蝕　帝覽嬉曰月
蝕所宿國貴人死用兵者從月蝕之面攻城取地日亦
然　荆州占曰日月蝕當其國君王死又攻戰從蝕所
擊之者勝　尚書緯刑徳放曰當赦而不赦月為之蝕
　董仲舒對災異曰臣行刑罰執法不得其中怨氣盛并
濫及良善則月蝕　河圖帝覽嬉曰月蝕所宿國貴人
死又曰其鄉有㧞邑大戰　易緯通卦驗曰月蝕則糴
貴故月蝕則正臣下之刑　詩緯推度災曰月蝕大臣
刑　京房災異對曰月蝕者人君行適過時専受所致
也不救則致水害壞城　荆州占曰月蝕則失刑之國
當之　京房易候曰月蝕失刑所宿之國當之　帝覽
嬉曰兵常在内而月蝕其國受殃又曰兵未起而月蝕
所當之國起兵戰不勝　京房易飛候曰月當交而蝕
君子道長小人道消　夏氏曰月蝕出軍軍折傷後有
失　帝覽嬉曰月滿而蝕兩軍相當必戰無軍兵必出
將死於野
　　　月蝕早晚三
帝覽嬉曰月蝕以晨相及太子當之以夕君當之
　　　月蝕所起方四
荆州占曰月蝕起南方男子惡之起北方女子惡之起
東方少者惡之起西方老者惡之　帝覽嬉曰月未望
而蝕從上始而盡無光天子坐之　帝覽嬉曰月蝕東
方其月中有惡風月蝕西方主人為客　帝覽嬉曰月
蝕從上始謂之失道國君當之從下始謂之失法將軍
當之從傍始謂之失令相當之又曰從上始為君親從下
始為赤子蝕其隂為女蝕
　　　月蝕既及中分五
帝覽嬉曰月蝕盡女主當之　荆州占曰月盡蝕當其
下者君死一曰有死相　河圖帝覽嬉曰有軍在外而
月蝕盡者軍罷帥　荆州占曰月蝕盡有大戰軍破將
死㧞邑亡地蝕不盡軍破將不死　京房妖占曰以十
五日蝕而盡此謂毁亡其君有喪若水　京房易飛候
曰月蝕盡則有亡國不盡有失地　荆州占曰月蝕盡
大人憂又曰糴貴又曰豪族滅勢家絶　石氏曰月蝕
不盡光耀散臣之象　石氏曰月蝕盡光耀亡君之殃
　刑徳放曰五刑當輕反重虐酷忽月蝕消既行失䋲
墨大水滛枯旱其救之也惟敬五刑以成三徳　石氏
曰月蝕中分不出五年國有憂兵敗軍亡
　　　月蝕變色六
荆州占曰月蝕青色人民多死者五穀有傷糴且大貴
望以下賤皆不出一年各為其國災月蝕赤色者君為
客不出其年月蝕黄色者不出其年有立諸侯為國者
月蝕白色其國失地若有喪　荆州占曰月蝕盡者糴
貴各為國月已蝕而青者為憂月已蝕而赤者為兵月
已蝕而黄者為財月已蝕而白者為喪月已蝕而黒者
為水(蕭子顯齊書曰永泰元年正月乙亥月蝕/色赤如血二日而大司馬王敬則舉兵反)
　　　月蝕而暈鬬月並蝕七
京房易飛候曰月暈蝕殃祥得其日者吉得其時者凶
　石氏曰月蝕而暈其國君主惡之　荆州占曰月暈
而蝕人相食　石氏曰月鬬薄而蝕有軍必戰無兵兵
起　石氏曰兩月並蝕天下大亂
　　　月蝕雲氣入月中又有風雨八
荆州占曰月蝕有氣從外来入月中主人凶氣從中出
客凶氣南行南軍凶北東西者亦然
　　　月一月再蝕九
帝覽嬉曰軍在外一月而再蝕將還兵其國戰不勝
　　　月未望而蝕十
石氏曰月生三日而蝕盡是謂大殃國有喪　甘氏曰
曰月生十日至十四日而蝕天下兵起(如望在十/四依垣占)　石
氏曰十五日而蝕國破滅亡(如望在十/五亦然)
　　　月四時蝕十一
京氏曰月春蝕歳惡將軍死一曰有憂夏蝕旱憂穀秋
蝕羌兵起冬蝕其國飢有女喪　京房易候曰月春蝕
有憂夏蝕有兵起民無有一月粮糴貴　荆州占曰孟
春月蝕賤人當之仲春蝕貴人當之季春蝕人主當之
　帝覽嬉曰月春蝕東方王死之夏蝕南方王死之季
夏蝕中央王死之秋蝕西方王死之冬蝕北方王死之
國以謀亡　荆州占曰月夏蝕南方歳飢秋蝕西方兵
起
　　　月十二月蝕十二
荆州占曰正月蝕有灾異蟲一曰燕受灾期在七月
之後　帝覽嬉曰正月月蝕賤人病糴石二千　二
月月蝕貴人病糴石二千　三月月蝕人主當
之糴石四千　四月月蝕人主當之　五月月
蝕年飢　六月月蝕赤地千里　七月月蝕有兵
八月月蝕兵罷　九月月蝕年飢一曰有戰十月
月蝕藏穀一曰起軍　十一月月蝕有䘮兵圍城破
軍殺將十二月月蝕不盡是謂當其數不占　荆州
占曰正月月蝕歳災上旬蝕旱中旬蝕蟲下旬蝕賤人死
　荆州占曰十二月月蝕吳國受災期六月一曰有流民
盡乃以日辰占其野　荆州占曰十二月月蝕来年國
有大事小兵起
　　　月十干蝕十三
洛書曰月以甲乙日蝕年多魚丙丁日蝕年飢(一曰年/穀収)
戊巳日蝕無耕下田庚辛日蝕髙田不入凶壬癸蝕其
歳和美　司馬遷天官書曰月蝕甲乙四海之外不占
丙丁淮海岱也戊巳中州河濟也庚辛華山以南壬癸
恒山以北月蝕皆將軍當之
　　　月東南西南方蝕十四
荆州占曰蝕辰巳地来年麥傷春蟲蝕午未地禾稼少
實麥夏傷
　　　月行五星暈而蝕十五
甘氏曰月行宿歳星而蝕民相食粟石千文司農憂
荆州占曰月暈歳星而蝕天下大戰　甘氏曰月行宿
熒惑而蝕天下破亡有憂期不出三年　荆州占曰月
犯熒惑暈而蝕天下破亡失地大將有憂期不出三年
　帝覽嬉曰月犯熒惑暈而蝕天下破軍亡地大將有
憂蝕盡者主位也不盡者大臣位也近期三月逺期三
年　甘氏曰月行宿填星而蝕其國以伐饑亡　巫咸
占曰月當填星而蝕其國有土功之事　甘氏曰月行
宿太白而蝕强國戰不勝亡城大將有兩心不出三年
　荆州占曰月宿太白暈而蝕其國有强兵若戰而亡
　甘氏曰月行宿辰星而蝕其國有女亂而亡國期三
年若五年
　　　月在東方七宿而蝕十六
石氏曰月蝕在角亢刑法之臣有當黜者　黄帝占曰
月入角而蝕將吏有憂國門四閉其邦凶　陳卓曰月
蝕於角其君死　甘氏曰月在亢中蝕其君邦有憂
黄帝占曰蝕在氐中天子憂疾一曰妃后憂疾　石氏
曰月在氐中蝕大臣死后惡之一曰后宫惡之王者復
禮以赦除之　荆州占曰在氐房蝕主治耕之臣當有
黜者　石氏曰月在房而蝕公卿大夫有憂當有黜者
　石氏曰月在房蝕王者有憂皆亂大臣専政必有憂
病　京氏妖占曰月蝕于房天子有喪　郗萌曰月蝕
房心間人主有兵害　石氏曰月在心蝕人主惡之太
子庶子有憂三公有死者　郗萌曰月蝕心臣伐主内
亂　荆州占曰月在心蝕三公諸侯有當黜者　甘氏
曰月蝕尾箕后族有刑罪若御妾有坐者后有憂　石
氏曰月在尾箕而蝕主御者及樂人有當黜者　郗氏
曰月蝕於箕為風一曰車騎發　陳卓曰月宿箕而蝕
人相食
　　　月在北方七宿而蝕十七
甘氏曰月在南斗而蝕將相有憂飢凶　甘氏曰月入
牽牛度而蝕其國叛兵起　甘氏曰月在須女而蝕邦
有女主憂天下女功廢　郗萌曰月在須女而蝕宫中
有巫呪詛禱祝以求幸有當黜者　黄帝占曰月蝕在
虛而蝕邦有崩喪天下改服期九十日　郗萌曰月蝕
虛危民多去其室一曰大戰　郗萌曰月在虛危而蝕
主刀劍衣履金玉之臣有當黜者　甘氏曰月蝕危不
有崩喪必有大臣薨天下改服　石氏曰月在危而蝕
刀劍之官憂一曰月在虛危而蝕戒在衣履金玉之臣
有黜者一曰必有驚恐之事　石氏曰月蝕危不有病
主必有大喪天下改服　甘氏曰月在營室而蝕為軍
族士衆之潰　石氏曰月蝕營室大軍絶粮　郗萌曰
月在營室而蝕隂道毁不能化生有黜削之罪　𤣥冥
占曰月在東壁而蝕大臣有戮文章者執
　　　月在西方七宿而蝕十八
石氏曰月在奎而蝕有大臣憂削凶期九十日　石氏
曰月食奎度中魯國凶一曰邦君不安白衣之㑹　郗
萌占曰月在奎而蝕主邊兵之臣有當黜者　海中占
曰月蝕於奎大將軍有謀　石氏曰月在奎婁而蝕主
聚歛之臣有黜者　甘氏曰月蝕婁皇后犯危大臣受
誅　海中占曰月蝕婁其國有王事　郗萌曰月宿婁
而蝕人相食　黄帝占曰月在胃而蝕王者相吞食大
邑亡主大將亡軍一曰委轄之臣有罪　甘氏曰月在
胃而蝕皇后有憂一曰虐吏憂　郗萌曰月在胃而蝕
人相食　石氏曰月在昴而蝕大臣貴女失職　郗萌
曰月在昴而蝕人相食　郗萌曰月在昴畢而蝕天下
聚又曰主獄之臣有黜者　甘氏曰月蝕在畢有邊使
者凶若邊國有臣誅不出一年　京房妖占曰月蝕於
畢天下有小兵　郗萌曰月宿畢而蝕人相食　郗萌
曰月在觜參而蝕主兵之臣當黜之　甘氏曰月在觜
蝕主殺臣　石氏曰月在參而蝕旱赤地千里人民飢
　甘氏曰月在參而蝕貴臣誅大飢人相食一曰貴臣
謀　海中占曰月蝕於參兵在外大將死其國有憂天
下更令
　　　月在南方七宿而蝕十九
石氏曰月在井鬼而蝕主人主五祠之官憂　甘氏曰
月在東井而蝕大臣誅一曰大臣謀皇后不安五穀不
登　陳卓曰月在東井而蝕其國内亂　甘氏曰月在
輿鬼而蝕廢貴臣后有憂天下不安期一年逺三年
石氏曰月在柳而蝕大臣有黜者　甘氏曰月在柳而
蝕主虞水官有當黜者　郗萌曰月宿注而蝕人相食
(注者柳/之别名)　甘氏曰月在七星而蝕正陽虧太隂星大臣
有暴誅國大飢又曰主詞事者憂黜　郗萌曰月在七
星而蝕主道橋門户之臣有當黜者　甘氏曰月在張
而蝕貴人失勢皇后有憂期七十日　郗萌曰月在張
而蝕人相食　甘氏曰月在張而蝕水衡虞人當有黜
者　甘氏曰月在翼而蝕忠臣見譖言清正者亡不出
其年　郗萌曰月在翼而蝕主車駕之臣有黜者　甘
氏曰月在軫而蝕貴臣亡一曰后不安期百八十日
郗萌曰月在軫而蝕車騎發
　　　月犯石氏中官而蝕二十
荆州占曰月在建而蝕后妃姪娣有當黜者　石氏曰
月在太微而蝕有破國易王
　　　月在石氏外官而蝕二十一
石氏曰月在弧狼而蝕主供養之官當黜者一曰食者
亡
　　　救月蝕二十二
海中占曰月蝕王者以救除咎則安又曰月蝕清刑明
罰勑法　周禮地官司徒曰救月蝕則詔王鼔(鄭𤣥曰/救日月)
(食王者必/親擊鼓)　禮記婚義曰婦教不修隂事不得謫見於
天月為之食是故月蝕則后素服而修六宫之職蕩天下
之隂事　星傳曰月者刑也月蝕脩刑(鄭𤣥曰救月蝕/王必親擊鼔也)
　
　
　
　
　
　
　
　唐開元占經卷十七
欽定四庫全書
　唐開元占經卷十八
　　　　　　　　　　　唐　瞿曇悉達　撰
　五星占一
　　　五星所主一
春秋緯曰天有五帝五星為之使　荆州占曰五星者
五行之精也五帝之子天之使者行於列舎以司無道
之國王者施恩布徳正直清虛則五星順度出入應時
天下安寜禍亂不生人君無徳信姦佞退忠良逺君子
近小人則五星逆行變色出入不時揚芒角怒變為妖
星彗孛茀掃天狗枉矢天槍天掊攙雲格澤山崩地振
川竭雨血衆妖所出天下大亂主死國滅不可救也餘
殃不盡為飢旱疾疫　甘氏曰五星主兵太白為主五
星主穀歳星為主五星主旱熒惑為主五星主土填星
為主五星主水辰星為主五星木土以逆行為凶火以
鈎已為凶金以出入不時為凶水以不効為凶五凶並
見其年必惡　巫咸曰五星者五勝也十二辰二十八
宿舍於刑徳日為朱鳥月為𤣥武房心為青龍參為白
虎常每向北斗太一審能知此萬事盡畢五星二十八
舎以王時則王者之事也以相時則卿相之事以囚時
則囚徒之事也以廢時則萬民之事也　五星各受制
而司無道之國故審五星逆順變色留守觀其喜怒變
色所加宿之左右前後逺近疏數害剋隂陽及見五氣
相賊王者而救之轉禍為福宗廟可得而保社稷可得
而有　石氏五星讚曰五星更出司不祥應節守道不
為殃月滿不入其事興過時不出隂謀行以星所守占
其方芒角變動非其常審察五色别青黄各以事類知
其殃
　　　五星行度盈縮失行二
石氏曰五星不失行則年穀豐昌　黄帝占曰有道之
國五星過之不失其行則人君吉昌萬民安寜　又曰
出中道天下太平出陽道旱出隂道多雨水　動聲儀
曰五音和則五星如度　陳卓曰五星出隂道多隂謀
　石氏曰五星分天之中積于東方中國大利積于西
方負海之國用兵者利　春秋緯曰五星早出為盈盈
者為客晚出為縮縮者為主人禍發其衝　考靈曜曰
天失日月遺其珠囊(珠五星也遺􁂫/者盈縮失度也)　黄帝占曰五星
不出兩河間必有不道之臣一曰必有道不通　春秋
緯曰君臣有謀心憤未言精象動於物五星錯於官
郗萌曰五星不行天門天闕間皆為有喪　五星不道
東西咸皆為必有賊　五星行往天闕不出其年有兵
　五星皆逆行主且乗法臣且謀其主　石氏曰五星
行二十八舎星七寸内者及宿者其國君死　五星舎
一十八宿王者誅除其國　五星犯合宿中間星其坐
者在國中犯南為男犯北為女東為少西為老　五星
逆行去宿雖非七寸内而守之者其國君被誅刑死順
而留之疾病死　郗萌曰五星並出皆逆行不出其年
天下遣五將期五十日　巫咸曰五星受制而出司無
道之國變色而逆行犯度列宿及中官留守二十日以
上皆臣殺滿六十日以上王者殺則彗茀出所過之鄉
其下有亂兵故世亂感則天文變下侵上則五星逆
五星逆守列宿若已去之還復居之繞環成勾已乍大
乍小乍明乍晦是謂絶紀其禍愈甚　海中占曰五星
不當歴列宿絶列星有分國貴人有獄抵列舍其國有喪
以五色占其吉凶黄為喜赤為兵白為喪蒼為憂黒為
水　董仲舒曰五星失行度者臣非其人賢不肖並立
臣亂於下則星錯於上進賢退不肖以救之　黄帝占
曰五星逆行變色出入不時則王者宜變俗更行起毁
宗廟立無後賑貧窮恤孤寡寛刑罰賞有功舉名士禮
賢者順天道四時發蔵財物虛府庫薄賦歛則日月五
星妖孽虹彗不為禍害矣　郗萌曰五星有逆行及變
色若非其常則以聞於上各以其事脩其政
　　　五星喜怒芒角變色冠珥三
甘氏曰几五星同色天下偃兵百姓安寜歌舞以行不
見疾病五穀大昌　巫咸曰五星起怒犯凌留守列舎察
其守犯審其始留之日觀其時氣有與五星相賊者以
决其事視其色變以知吉凶之情又别其光芒所指以
知兵起所加之鄉芒多而短者謀而未成芒少而長者
其謀已成其氣專而上行芒從一至四是謂道極芒或
指西或指東或指其南或指其北四芒已具其下必有
亡國之主芒過四以上未可救也　凡五星之起怒芒
角四達其形未變是謂誡兵其星形變而鋭上向下大
小狀如㧞劍是謂成形不可救復急堅甲勵兵以待不
祥　海中占曰五星有三角者兵息有五角者則兵行
以角多戰也　甘氏曰五星反羽其下之國不可乆處
反羽者光芒上大下小狀如反羽也　郗萌曰五星之
常行刑即乘芒上銳下大色如其常及其逆行而反芒
上向狀如反羽　黄帝占曰無道之國五星過之即鬭
狀如故炭争流而去熒惑太白還而不離妖星數見徘
徊不去如此者兵之所攻國家滅亡又以有喪　考靈
耀曰五政俱失五星色明年穀不登　石氏曰熒惑色
黒填星色青太白色赤辰星色黄歳星色白者必敗熒
惑為火災填星為土功太白為兵災辰星為大水　甘
氏曰五星日月争光臣有無道與其主争者　巫咸曰
吉凶憂患各比色變言之將有兵金星變將有水水星
變明主聖王候而司之轉祸為福使災不来　巫咸曰
五星變色進退逆順喜怒皆與時氣相應至其象也審
明金不可以怒火之鄉木不可以怒金之鄉水不可以
怒土之鄉火不可以怒水之鄉土不可以怒木之鄉逆
順進退左右前後五星皆同法　天官書曰五星色白
圜為喪旱赤圜則中不平為兵青圜為憂水黒圜為疾
多死黄圜則吉　五星色赤角犯我城黄角地之爭白
角哭泣之聲青角有兵憂黑角則水　巫咸曰二十八
舎各有國分水旱之災皆相應故旱之歳其國火星赤
水星黒　五星守二十八宿各以其色占以其害為禍
敗歳星守木星其色白必敗熒惑守火星其色黒必敗
填星守土星其色青必敗太白守金星其色赤必敗辰
星守水星其色黄必敗　郗萌曰五星變色者太史公
以闗於上上乃以修其身平政决獄寛刑罰薄賦斂去
關市之税廢關津之禁以利宣天地之氣則以次行
　孝經右祕曰五星冠珥臣下逐
　　　五星所守列宿中外官四
甘氏曰五星犯列宿若入其國官有殃　巫咸曰五星
守木星有木異守火星有火異守土星有土異守金星
有金異屠城守水星有水異　二十八宿中外官者各
有金木水火土氣五星守之禍敗皆不相賊害為吉凶
以官名其事　歳星守木星熒惑守火星填星守土星
太白守金星辰星守水星是為五重守并氣之象也法
曰并氣者是謂重施過節則民多疾疫五穀不成災害
並生一曰天下旱萬物不成　歳星守火熒惑守土填
星守金太白守水辰星守木是謂五星守其子陽不施
之象陽氣不足故多水災五穀不成　歳星守土熒惑
守金填星守水太白守木辰星守火是謂守所勝下
之象也法曰賦歛衆多徭役繁數下民屈竭莫之能供
故下皆惡其上則强凌弱衆暴寡故盜賊衆多兵革並
起一曰人民相惡　嵗星守金熒惑守水填星守木太白
守火辰星守土是謂守所不勝上之象也法曰民臣隆
盛侵凌其上君弱臣强故姦臣賊子謀殺其主　歳星
守水熒惑守木填星守火太白守土辰星守金是謂五
星守其母隂氣不成之象法曰氣不足故旱多火災五
穀不成一曰萬物不成
　
　
　
　
　
　
　唐開元占經巻十八
欽定四庫全書
　唐開元占經卷十九
　　　　　　　　　　　唐　瞿曇悉達　撰
　五星占二
　　　五星相犯一
易坤靈圖曰王者有至徳之萌則五星若連珠(鄭𤣥曰/謂聚一)
(舍以徳得天/下之象也)　郗萌曰五星俱見兵布野期不出三年
　春秋緯曰帝有過失既已命絶於天則五星聚攝提
反衡亂不禁　五星聚天子窮　荆州占曰五星并聚
簒弑成　含神霧曰五緯合王更紀　海中占曰五星
若合是謂易行有徳受慶改立天子乃奄有四方子孫
蕃昌無徳受罰離其國家减其宗廟百姓離去滿四方
　五星皆大其事亦大五星皆小其事亦小(周將代殷/五星聚于)
(房齊桓將霸五星聚于箕漢髙祖入秦五星聚東井齊/則永終侯伯本無更紀之事是五星之聚有不易行者)
(矣/)　洛書雒罪級曰五星一合不言聖起合有謨　考
異郵曰五星聚于一宿天下兵起　荆州占曰五星合
於一舎其國主應縮有徳者昌無徳者亡受其凶殃
五星皆聚於一舎填星在其中天下興兵　詩緯曰五
緯聚房為義者受福行惡者亡(帝王世紀曰文王在豐/九州諸侯咸至五星聚)
(於/房)　海中占曰五星合亢為五穀頻不成　郗萌曰五星
聚於虚天下之君必有盟者二星則二國君五星則五
國君皆相見　考靈曜曰帝起受終五緯合軫　河圖
曰歳星帥五緯聚房青帝起　石氏曰歳星所在五星
皆從而聚于一舎其下之國可以義致天下　荆州占
曰歳星與火土金水五合同舎相去三尺以外七尺以
内相守十日以上至四十日天下兩主争國大帝易跡
近期三年逺七年　運斗樞曰歳星帥五精聚于東方
七宿蒼帝以仁良温讓起皆以所舎占國　春秋緯曰
五精入牛從歳星聚用兵遏亂以義得天下(班固天文/志曰漢髙)
(元年有五星聚于東井厯推之從歳星也此髙皇帝受/命之符故客謂張耳曰東井秦地漢王入秦五星從歳)
(星聚當以義取天下秦王子嬰降于軹道漢王以属吏/曰寶噐婦女任所取閉宫封門還軍次于灞上以候諸)
(侯與人民約法三章人無不歸心者可謂能行義矣李/竒主曰歳星得其正度其四星隨此常正行故曰從也)
(孟康注曰歳星是至先至為主也洪範天文星辰變占/曰客有齊人甘文卿者善天文後五年髙帝遂定天下)
　石氏曰熒惑所在五星皆從而聚于一舍其下之國
可以禮致天下　運斗樞曰熒惑帥五精聚於南方七
宿赤帝以寛明多智略起　黄帝曰填星與五星俱聚
一舍而填星亡焉所舍之國亡填星在焉大如狼星而
黄天下之兵雖合其國不亡　運斗樞曰填星帥五精
聚于中央黄帝以重厚賢聖起　石氏曰填星所在五
星皆從而聚于一舍其下之國可以重徳致天下太白
所在五星皆從而聚于一舍其下之國可以兵致天下
　天官書曰太白與五星相犯大戰出其南南國敗出
其北北國敗行疾武不行文　運斗樞曰太白帥五精
聚於西方七宿白帝以勇武誠信多節義起　河圖曰
太白帥五緯聚參白帝起　辰精帥五精聚于北方七
宿黒帝以清平靜潔通明起　春秋緯曰五星從辰星
聚北方七宿黒帝起以宿占國　河圖曰辰星帥五緯
聚營室黒帝起　石氏曰辰星所在五星皆從而聚于
一舍其下之國可以法致天下　考異郵曰四表戒五
星薄天下分争甲兵作　郗萌曰五星一相抵觸軍半
破再相抵觸軍大破　五精星相薄天下大戰相去二
三尺破軍殺將流血滂滂天下飢荒　春秋緯曰五星
錯鬭臣挾兵上下相持　合誠圖曰五星鬭天子去一
曰國昏亂憂在公侯　甘氏曰歳星熒惑填太白四星
與辰星鬭皆為戰兵不在外皆為在内　郗萌曰五星
鬭相貫抵觸光耀相及有兵大戰覆軍殺將　荆州占
曰五星合鬭人走馬馳九州鼎沸棄其妻兒五郡無主
夷狄為君五星相與合鬭及列宿乗凌抵觸磨靡及入
貫刺犯守勾已環繞所在之國皆有兵喪滅國之殃
石氏曰五星主司人君諸侯大臣之過五星合鬭者皆
為謀反大臣當有誅者
　　　四星相犯二
漢天文志曰四星若合是為大湯(晉灼曰湯/猶盪滌也)其君兵喪並
起君子憂小人流(按宋書曰始興九年歳填熒惑太白/聚東井後歴五年至晉義熈十三年)
(相國劉裕入闗擒姚/泓于長安而秦亡)　荆州占曰四星若合於一舎其
國當王有徳者繁昌保有宗廟無徳者喪(按宋書天文/志曰晉孝懐)
(帝永嘉六年七月熒惑嵗星填星太白聚牛女之間徘/徊進退是後兩郡傾覆而元帝中興揚土是其應也安)
(帝義熈三年二月癸亥熒惑填星太白辰星聚于奎婁/從填星也奎婁魯分是時慕客超僣號於齊侵掠徐兖)
(連歳冦掠至于淮泗姚興譙縱僣號秦蜀盧循及魏南/北交侵五年髙祖北殄鮮卑九年又聚東井秦分十三)
(年髙宗定闗中縱脩羣凶之徒皆已剪滅于是天人歸/望建國舊條元熈二年受終納禪皆其徴也  漢平帝)
(元始四年星聚柳張各五日柳張三河分後有王莽赤/眉之亂而光武興復于洛  晉懐帝永嘉六年四星聚)
(牛女後劉聰石勒之亂而元帝興復揚土漢獻帝初平/元年四星聚心聚箕尾心豫州分後有董卓李霍暴亂)
(黄中赤眉之憂而魏武迎帝都許遂以兖豫定京建安/二十二年四星又聚二十五年而魏文受禪此為四星)
(二聚而易行矣檀道鸞晉陽秋曰孝武太元十九年十申/月癸酉太白填星熒惑辰星合于氐二十一年九月庚)
(帝/崩)　荆州占曰四星合鬭閉其闗梁女子運倉天下半亡
文耀鈎曰嵗星與三星鬭九州謀王　郗萌曰歳星熒惑
陽也太白辰星隂也陽主中邦隂主外邦陽與隂合中外
邦相連以兵陽與陽合兵謀在國隂與陽合兵謀在外邦
　熒惑在未申間太白亦出酉其出也必有令四星俱出
令大二星俱出令小不然者必有賞賜之事　荆州占曰嵗
星與太白熒惑辰星同合相去三尺以外留守七日以
上至二十日天下兵起國主絶嗣天下三主鼎足俱用
兵必有滅國親戚内自相賊九州謀殺作兵社禝危亡
宗廟毁滅期百八十日殘戮九年乃更始其守七寸以
内芒角七日以上至四十日天下滅亡人民殄盡行將
易紀宫殿飛流期一年災十年(火起為飛/水涌為流)　石氏曰熒
惑與歳星填星太白㑹成勾己光不相及主以攻者不
救亂三王九侯二十一名臣争為主更相殘賊
　　　三星相犯三
海中占曰三星合其國外有兵喪人民數改立侯王(按/班)
(固天文志曰孝文後六年四月乙巳水木火三合于東/井是歳誅反者周殷長安市其七年六月文帝崩孝景)
(元年七月乙丑金木水三合於張其二年三月/立皇子為王淮陽汝南河間臨江長沙廣川也)　班固
天文志曰三星若合是謂驚位是謂絶行(宋均曰有兵/䘮故曰驚位)
(改立故/曰絶行)外有兵與喪立王(按成帝河平二年十月下旬/填星在東井軒轅南端大星)
(尺餘歳星在其西北尺所熒惑在其西北二尺所皆從西/方来填星貫輿鬼先到歳星次熒惑亦貫輿鬼十一月)
(上旬歳星熒惑西去填星皆西北逆行其年十一月丁/巳夜郎王歆大逆不道牂牁太守立捕殺歆三年九月)
(甲戌東郡莊平男子侯丹辟兄弟五人羣黨為盗攻燔/宫寺縳縣長吏盗取印綬自稱將軍三月辛卯左將軍)
(千秋卒右將軍史丹為左將/軍四年四月戊申梁王賀薨)　司馬彪天文志曰孝獻
建安十八年秋歳星填星熒惑俱入太微逆行皆守帝
座百餘日占曰三星入太微人主改政二十五年正月
魏文帝受禪　荆州占曰三星合於一舍其國可復脩
徳者强無徳者受殃　三星合鬭天下動　海中占曰
熒惑填星辰星近角合鬭女子為天下害大臣殺主
郗萌曰歳星與熒惑太白鬭殺大將近環之貫之殺邊
將又歳星與熒惑填星相合與參㑹一舍君子過也有
亂相為水為旱為飢為土功　熒惑與歳星若與辰星
舎尾皆為用事者當之天下開牢大赦　太白與木星
填星合其國謀兵起不戰　荆州占曰歳星與太白填
星同舎相去三尺以外國有女喪有白衣㑹用兵不戰
相去七寸以内名曰交芒將軍與皇后為姦謀殺其君
相守七日以至四十日必成刑期百八十日國主應以
善令則無咎歳星與熒惑填星同間相去三尺以外各
留七日以上至二十日天下兵起五穀大貴人民相食
國分土地其相去七寸以内名曰交芒天下大叛弑君
父妻去其夫期百八十日　太白與歳星填星色赤為
兵黄為旱蒼為春多死亡　歳星熒惑太白三星合于
一舍其國大亂若相去一尺至三尺守之七日巳上至
二十日天下皆兵　填星與太白俱入熒惑中天下且
有大謀兵　木金火三星合鬭其分國絶嗣三王鼎足
而居必有亡國内親相賊九州作亂社稷滅亡期百八
十日逺一年　太白與熒惑辰星春鬭其歳旱夏鬭不
出三年主易秋鬭不留其年兵起冬鬭不出三年有女
喪　司馬彪天文志曰填星與太白辰星合宿為國亡
地戰不勝　火金水俱在斗有戮將若死相熒惑太白
辰星俱在東井内外有兵　木金水三星合軫為白衣
㑹也
　　　二星相犯四
天文志曰二星合有小兵小人愁人君憂　海中占曰
二星相近者其殃大相逺者其殃小無傷　荆州占曰
二星若合其國有兵改立侯王有德者興無德者亡
　
　
　
　
　
　
　
　
　
　
　
　
　
　唐開元占經巻十九
欽定四庫全書
　唐開元占經卷二十
　　　　　　　　　　　唐　瞿曇悉達　撰
　五星占三
　　　歳星與熒惑相犯一
郗萌曰歳星熒惑陽也太白辰星隂也隂主外邦陽主
中邦陽與隂合中外邦相連以兵陽與陽合兵謀在國
隂與隂合兵謀在外邦　甘氏曰歳星干熒惑為地動
　熒惑干木星蟄蟲冬出動雷旱行禾不成　荆州占
曰熒惑犯歳星為戰(按宋書天文志曰晉大安三年正/月熒惑犯歳星七月衛將軍陳賖)
(率衆奉帝伐成都六軍敗績賖擅兵逼乘輿九月壬戌/又攻成都于鄴鄴潰成都由是衰亡帝遷洛張方又脅)
(如長/安也)　荆州占曰熒惑犯歳星冬雷鳴蟄蟲行人民驚
恐又曰熒惑當出不出謂之潛行見而近歳星出其北
天下有急出其南有謀在中　又曰歳星與熒惑接芒
於西方諸侯君臣有憂其明年春害農時與歳星㑹於
東方日為之食不出二年宰相亂人主之計不定乍退
乍進不出三年大兵起　歳星與熒惑同舎相去三尺
以内相守七日以上至四十日其國有反臣五穀傷百
姓不安期一年　天官書曰木火合為旱為飢戰北軍
困　歳星與熒惑合柳歳星色赤兵起黄白五穀傷黒
為憂青而角亦有兵起期三十日逺期六十日　歳星
與熒惑合相守國君大憂近期二年逺期三年而發
歳星與熒惑合於宿之陽母子同鄉其國寜合於宿之
隂有兵起　歳星與熒惑合相守其國凶消十日以上
大人作亂期三年木與火合大臣匿謀有反者若主亡
地其國水　司馬彪天文志曰歳星與熒惑合於虚為
喪　石氏曰熒惑與攝提再合宿相不死出走　海中
占曰熒惑與木星合為内亂大臣謀主　荆州占曰熒
惑與歳星合大臣匿謀行疾兵從之戰不勝　熒惑與
歳星合同相守其分走期三年　熒惑與攝提再合有
走主謂東行合西行又合不出二年　司馬彪天文志
曰熒惑犯歳星為姦臣謀大將戮　石氏曰熒惑與歳
星合其國若水　熒惑與歳星聚於一舎熒惑在歳星
之上名曰子母同光其國日以大强留百日其國且重
徳致天下在下亦然　海中占曰熒惑木星鬭有夷狄
之害有殺大將　天官書曰歳星與火合鬭者大臣弑
其君子弑其父　荆州占曰熒惑與歳星鬭其名曰讒
星不出其年强國有易相又曰為内亂　文耀鈎曰熒
惑與木鬭夷狄肆害　荆州占曰熒惑歳星合鬭於夏
兵飢並起其分相凶不可舉兵殃大將一曰有病君
歳星食熒惑不出三年而國亡　海中占曰熒惑貫歳
星殺小將　石氏曰熒惑與歳星相拂天下有争言
漢天文志曰熒惑與木鬭有病君民飢歳惡　荆州占
曰熒惑守歳星大赦
　　　歳星與填星相犯二
石氏曰地侯雌雄所出之宿國亡地所入之宿國得地
地侯為雌歳星為雄　郗萌曰填星干木星野有兵相
攻　填星所在歳星從之伐者利　荆州占曰歳星所
在填星從之伐者不利又曰歳星土星皆出東方夕入
西方百九十日皆正中者兵發東方國勝當入不入反
東行九十日正中者當發兵主死人民流亡文曜鈎曰
填星與木星合則變謀更事主且失勢　石氏曰地侯
與攝提所合之宿大戰不勝亡地主死　甘氏曰歳星
土星合則為内亂(按宋書天文志曰晉光熈元年九月/填星犯歳星是時司馬越専權終以)
(無禮晉簡文帝咸安二年正月己酉歳星犯填星在須/女七月帝疾甚詔桓温曰少子可輔則輔之不可輔君)
(自取之顔侍中王坦之毁手詔改使為王導輔政故事/温聞之大怒將誅坦之等内亂之應也安帝義熈七年)
(丁卯歳星犯填星在參邊時朱齡/石尅蜀蜀民人尋反又討滅之)　郗萌曰歳星與填
星合於張者則太陽晝太陽晝者天必有變不傷為政
者則害于民　又曰井泉髙而平原出雲歳不調和貴
人多内亂有大水　又曰天下易令民流千里魚鱉死
于陸道民憂盜賊　又曰歳星與土星合不過十日離
十日不離天禍且降不義者乃合之其禍甚乆　天官
書曰填星與木合亂饑生勿用戰必敗　荆州占曰歲
星與填星同舎相去三尺以内相守二十日以上至百
九十二日其國更主立王天下大争大臣相殘王者易
統天下存亡半其守夕逆行而復相守以所近之宿位
當之相守一年期三年　歳星填星合以合日占其國
色蒼為水赤為兵黄為旱白為喪　歳星與填星合其
國熟若主吏死　填星與歳星合相犯為内亂不可舉
用兵土在木下利為主人土在木上利為客六十日不
下其國凶失地　填星與歳星合一舍歳星在下填星
在上名曰雌雄間客軍大破主人勝在下六十日不下
必有空邦徙主填星為雌歳星為雄　填星與歳星合
為飢為旱為兵填星與歳星合有軍在外戰不勝失地
　巫咸曰填星與歳星鬭不出其年王者亡地將軍死
之　荆州占曰歳星與填星鬭此謂離徳不出三月必
有亡國　歳星逄填星曰鬭先作事者敗兵起必受其
殃歳星填星數合鬭使客接道冠葢相望其下國哭泣
期不出六十日歳星填星鬭其色青為喪赤為兵白為
旱黒為水潦　填星與歳星合鬭有軍必戰無軍起兵
土木交行必有破傷
　　　歳星與太白相犯三
巫咸曰太白犯木星為飢期三年(按宋書天文志曰晉/孝武太元十年十二)
(月己丑太白犯歳星是時河朔/未一連兵在外冬大飢之應)　荆州占曰太白犯歳
星為旱為兵若環繞與之并光有兵戰破軍殺將　石
氏曰太白與歳星相犯而有滅者諸侯相滅所宿之國
受之　甘氏曰歳星干金星軍再死再生殺大將　荆
州占曰太白入木星次中君賊死　海中占曰太白出
歳星北客利歳星出太白北主人利　荆州占曰太白
環繞歳星有亡主　甘氏曰太白與歳星並太白在南
歳星在北名曰牝牡相承五穀成熟太白在北歳星在
南年或有或無歳不熟飢(晉灼曰歳星陽太白隂故曰/牝牡又曰太白在歳星南以)
(兵飢在歳星北以/水飢一曰有亡國)　又曰歳星太白相去尺若不能天
下有兵不出四旬中戰色青則東方勝赤則南方勝黄
即中央勝白則西方勝黒則北方勝　歳星所在太白
從之伐者利有功太白所在歳星從之伐者不利無功
　歳星與太白相遇有兵兵罷　太白與歳星過木金
也命曰伐其野戰入太白中次中大將必死　太白歳
星俱出東方若并入西方王者亡地　洪範傳曰金木舍
於觜為白衣之㑹　黄帝占曰歳星與太白合為飢為
疾為内兵　文耀鈎曰太白與木合光大戰不勝兵雖
起不成　天官書曰不鬭合相毁野有破城　荆州占
曰歳星太白合光所合之野謀兵其相環也乍居西乍居
東有逐相兵起不戰　又曰歳星犯太白為誅死外將
軍慎之無將軍不出四十日拜將軍期九十日　歳星
與太白同光殺大將相去一尺天下治兵不出四十日
　石氏曰太白與歳星合于一舍西方凶歳星出左有
年出右無年合之日以知五穀之有無(陳卓曰甲乙為/麥丙丁為黍戌)
(巳為粟庚辛為/稻壬癸為豆)　巫咸曰太白與木星合有白衣之㑹
為水　荆州占曰歳星與太白合為喪歳星與太白同
舍相去三尺以内七寸以外金木不當同舍七日以上
王者誅將軍其歳星往犯太白為誅死國有將軍慎之
乗犯於外官之中則外將軍慎之乗犯於内官之中内
將軍慎之其國無將軍而犯太白不出四十日拜將期
九十日歳星與太白合於東方名曰牝牡歳星在北太
白在南隂陽和為年豐太白歳星合於西方木在金位
命曰伐其國凶為白衣之㑹木在金北年不熟　歳星
與太白合其分兵起(按宋書天文志曰魏明帝太和四/年十一月壬戌太白犯嵗星五年)
(三月諸葛亮以大衆冦天水遣大將軍司馬懿拒退之/晉元帝大興元年八月乙未太白又犯歳星三年六月)
(丙辰太白與嵗星合永昌元年三月王敦率江荆之衆令/来次京都大軍拒戰敗績于是殺䕶軍將軍周顗尚書)
(刁恊驃騎將軍戴淵又鎮北將軍劉隗出奔四月又殺/湘州刺史譙王承鎮南將軍甘卓  晉陽秋曰孝武寜)
(康二年二月丙申太白犯歳星太元元年九月元帥符/堅屠涼州擄刺史西平侯張天錫冬十月車騎桓伊遣)
(軍汎舟淮泗以救凉州又發二州員吏移積流民悉置/淮南太元五年辛卯歳星與太白相犯於東井十二月)
(元帥符堅/圍襄陽)　荆州占曰太白居歳星南南國敗居歳星
北北國敗　歳曰生出隨太白於西方相逺天下無兵
太白與歳星合未至太白從歳星疾主人急憂失城歳
星從太白疾客急　太白與歳星合其國有謀兵一曰
金木合於一舍其分有蝗太白與木星㑹相去五尺戰
三尺有破軍二尺拔國光芒相及大亂其分民飢兵起
　司馬彪天文志曰歳星與太白鬭其野有破軍國有
内亂　荆州占曰歳星與太白鬭西方八日兵起不則
八歳兵起有流血其下　黄帝占曰太白與歳星鬭强
國易相　石氏曰太白與歳星鬭所在之國有内亂
文耀鈎曰太白與歳星鬭將軍殺若軍在外破軍殺將
有夷狄害　巫咸曰太白與歳星鬭名雄無戈兵　太
白與木星合鬭兵在外為亂　荆州占曰太白與歳星
鬭相亂有㓕諸侯人民離其鄉一曰民多死者　歳星
逢太白曰鬬有土功歳旱天下大飢先舉兵不勝必受
其殃　太白與歳星合鬬於東方有兵于外必有戰鬭
於西方必有亡國死王白衣之㑹
　　　歳星與辰星相犯四
司馬彪天文志曰辰星犯歳星為兵　荆州占曰辰星
與歳星合而犯之為隕霜若合而鬬其國亂　歳星與
辰星合相去七寸而交芒相接七日以上至二十日天
下民流水泉涌出期三年一曰有女喪　郗萌曰歳星
干辰星冬泄疾　荆州占曰歳星掩辰星客將死期不
出其年　黄帝占曰歳星與辰星合則為變謀而更事
國多水民飢　荆州占曰歳星與辰星合舍相去三尺
相守七日以上其國君臣俱和道徳相生期百八十日
有衣榮　歳星與辰星合先起兵者凶後起兵者吉
辰星與歳星合其分有水兵飢並起　甘氏曰歳星與
辰星合鬬軍在外則有戰兵兵不在外為内亂　郗萌
曰歳星辰星鬬滅之殺大將薄之貫之殺偏將　荆州
占曰歳星與免星鬬將軍死期一年
　
　
　
　
　
　唐開元占經卷二十
欽定四庫全書
　唐開元占經卷二十一
　　　　　　　　　　　唐　瞿曇悉達　撰
　五星占四
　　　熒惑與填星相犯一
巫咸曰熒惑犯填星兵大起(按宋書天文志曰晉穆帝/升平二年八月戊午熒惑)
(犯填星三年十月諸/葛攸舟軍入河敗績)　荆州占曰熒惑與填星合而犯
大將軍為亂若守之女主凶期三年　司馬彪天文志
曰熒惑犯填星大人忌　春秋緯曰熒惑干填星大旱
　荆州占曰熒惑入填星中將軍為亂　文耀鈎曰主
喜不失政則熒惑與填星相扶　荆州占曰熒惑去填
星而復歸環繞之不出六年中國亡主又曰為獄事
石氏曰熒惑與填星㑹主走出　巫咸曰熒惑與土合
是謂内亂　班固天文志曰土與水合為壅沮(晉灼曰/水性壅)
(而弱土故曰壅/沮一曰壅填也)不可舉事用兵又曰國亡地　郗萌曰
熒惑與填星合其國争者坐之又曰熒惑與填星環繞
之不出三年天子失位又曰熒惑與填星合女子坐之
　文耀鈎曰填星與火合則大旱陽行害又曰火與土
合憂主孽祥　石氏曰填星與火合大人惡之　海中
占曰填星與熒惑合女子為天下害　郗萌曰填星與
熒惑合為禍喪其國不可舉事用兵必受其殃(按司馬/彪天文)
(志曰孝順帝漢安二年六月乙丑熒惑光芒犯填/星明年八月孝順帝崩孝冲即位明年正月乂崩)　荆
州占曰填星與熒惑合土在火上他兵加之必有尅土
在火下各不動者名曰子母同光其國得地猛强若同
上下民有逆心其分兵起更王　石氏曰地侯與熒惑
所合宿戰不勝國飢(按宋書天文志曰宋武大明五年/正月火土同在須女占曰女主惡)
(之三月孝穆皇/后崩此其應也)　石氏曰熒惑從填星聚于一舍名曰
大陽其下國且有重徳致天下期在十年　文耀鈎曰
熒惑與土鬬則子弟亂　巫咸曰填星與熒惑鬬不出
其年有亡國　郗萌曰熒惑與土合鬬兵起近期十五
日中期三十日逺期六十日　荆州占曰填星與熒惑
合鬬必有叛臣為亂有兵起期不出二年又曰熒惑與
填星鬬不出三年有亡國　又曰熒惑與填星鬬王者
亡地將軍死之　又曰填星與熒惑合相守主以孽為
憂其下國失地若有圍邑　又曰熒惑與填星相守為
憂喪　石氏曰熒惑守填星旱一曰兵大起
　　　熒惑與太白相犯二
荆州占曰熒惑與太白相犯大戰太白在熒惑南南國
敗在熒惑北北國敗　文耀鈎曰熒惑從太白軍憂離
之軍却出太白之隂有分軍出其陽有偏將之戰當其
行太白逮之破軍殺將　荆州占曰熒惑太白相犯為
兵喪為逆謀　甘氏曰熒惑干太白草木傷華妨政　石
氏曰熒惑與太白㑹為鑠　荆州占曰太白熒惑合去
之一尺曰鑠其下之國不可舉事用兵必受其殃　荆
州占曰熒惑入太白將軍戮　海中占曰與熒惑合金
從火有兵罷火從金兵大起(按張璠漢紀曰初王師敗/於河陽欲浮河東下太史)
(令王立曰春太白犯填星于斗過天津熒惑又逆行守/北河不犯也由是遂渡北河將自軹闗東出立又謂宋)
(開鄧艾曰太白守天闗與熒惑㑹金火交金革之象也/漢祚終矣晉魏必有興者後立數言于帝曰天命有去)
(就五行不常旺代火者土也承漢者魏也能安天下者/曹姓惟委任曹氏而已公聞之語立曰知公忠于朝廷)
(然天道深逺/幸勿多言)　荆州占曰太白與熒惑遇是謂金入火
有兵兵罷國安無禍　海中占曰熒惑太白合野有破
軍將死(按班固天文志曰孝景後元年五月壬午火金/㑹合于輿鬼之東北不至柳出輿鬼北可五寸)
(丙戌地大動鈴鈴然民大疫死棺貴至秋止婁司馬彪/天文志曰孝殤延平元年正月丁酉金火在  金火合)
(大人憂是歳八月/辛亥孝殤帝崩)　荆州占曰熒惑與太白合主人兵
不勝又曰所合國野有殃二旬四五日兵過其野三旬
四五日兵宿其野三月不去其國亡　又曰熒惑與太
白合同舍其分有兵戰相離則軍離(按檀道鸞晉陽秋/曰孝武寕康二年)
(十一月癸酉太白掩熒惑在營室/時桓石䖍破氐賊姚萇於盭江)　又曰熒惑秋與太
白合其國不可以舉兵反受其殃　黄帝占曰熒惑太
白俱入斗不出其年國亂有憂又曰熒惑入東井太白
隨之兵喪並起　郗萌曰熒惑入東井太白隨之將若
相死一曰君死又曰糴貴　荆州占曰熒惑入東井太
白隨之道上多死人　陳卓曰熒惑入東井太白隨之
百川皆溢　韓楊曰熒惑太白接皆赤而芒三十日舍
天津闗河不渡諸侯不通其君死之　石氏曰熒惑與
太白相隨西行熒惑舍天門西太白舍天門中一曰舍
天津人主無出國門　荆州占曰太白從熒惑聚于一
舍熒惑在上名曰乗太白其嵗多兵不用其國將以武
致天下逆行兵起　石氏曰熒惑太白所守之宿在東
方女勝男　海中占曰熒惑太白中上出破軍殺將客
勝　荆州占曰熒惑入太白中五十日將死　又曰熒
惑與太白相入入而不出其國亂有憂　又曰熒惑出
太白之左左軍戰左將勝出其右右軍戰右將勝又曰
出太白之左小戰出太白右去之三尺軍小敗　黄帝
兵法曰熒惑出太白之隂若不有分軍必有他急分大
軍也　荆州占曰熒惑所在太白從之伐不利無功太
白所在熒惑從之伐者利有功　石氏曰熒惑往從太
白聚於一舍太白為失明熒惑赤色而光環繞太白所
守之國大兵起　荆州占曰太白與熒惑遇是謂金入
火有兵罷無徭役又曰太白在熒惑之上所聚之國且
以義致天下若在左右名曰秋兵其國必大敗　又曰
熒惑在太白前後左右成戰客勝　又曰太白出熒惑
之東不出三月兵起又曰太白居熒惑之後而相及破
軍殺將　又曰太白上居熒惑上復下居熒惑下有反
者　宋武兵法曰太白熒惑一南一北為死喪　郗萌
曰太白乗熒惑軍敗隨熒惑軍憂　又曰熒惑太白合
而太白起角芒而光居熒惑之上其國且有用兵三十
日不去天下三年兵起六十日不去下有空國死主
荆州占曰太白與熒惑相留十日如去有兵大戰其不
滿十日有兵而不戰期不出一年中　又曰熒惑環太
白大將死　文耀鈎曰熒惑方行太白環之破軍殺將
　石氏曰熒惑薄太白亡偏將　荆州占曰熒惑從太
白下上抵太白不入軍急不戰又曰熒惑正抵太白不
去客將死　又曰熒惑摩太白下破軍主將死　又曰
熒惑摩太白有數萬人戰軍敗人主死　又曰太白貫
熒惑亡偏將　春秋緯曰熒惑與太白相逢而鬬勝太
白破軍殺將熒惑破人主弱名聞海内　文耀鈎曰熒
惑與金鬬隂不制又曰有戰兵兵不在外為在内(按宋/書天)
(文志曰晉惠帝永寧二年十月熒惑太白鬬于虚危十/二月熒惑就太白于營室初齊王冏定京都因留輔政)
(遂専傲無君是月成都河間長沙王討之冏乂交戰攻/焚宫闕冏兵敗夷滅乂殺其兄上將軍實以下二十餘)
(人/也)　巫咸曰太白與熒惑鬬不出其年兵起　又曰太
白與熒惑春鬬嵗旱夏鬬不出其年易相秋鬬不出其
年兵起冬鬬不出二年有喪　荆州占曰熒惑與太白
相過而鬬不勝有憂　又曰太白與熒惑鬬大將戰死
　又曰熒惑與太白鬬諸侯王有喪若離國若多口舌
有内疾人民尚伐好戰殺大將歳大飢　又曰熒惑與
太白鬬不出三年易相　又曰春太白與熒惑鬬亡君
之戒也夏鬬不出三年名山破冬鬭不出其年有大喪
一曰女喪　郗萌曰熒惑守太白北太子終若皇子終
守其南嬖人死若季子死居東西亦然若相死皆期三
月　荆州占曰太白與熒惑相守其間容斧血滿其野其
間容矛有血流乆相守血盈滿
　　　熒惑與辰星相犯三
劉向洪範傳曰火水合於斗不可舉事用兵必受其殃
(按洪範天文星辰變占曰漢景帝初元年十一月熒惑與/辰星合于斗後三年吴王濞變七國同舉兵反漢大尉)
(周亞夫/敗之)　荆州占曰熒惑與辰星秋合有兵冬合有喪
　又曰熒惑與兔星合東方免星白而火兵在外削地
為和又曰熒惑與辰星合大水交行其國不可以先起
兵合於東方臣謀其主合於西方不出九十日其國宫
中有事　又曰熒惑與辰星合於尾箕其國大臣凶春
夏為兵秋冬為喪凶　郗萌曰熒惑與辰星在尾箕相
近天下將大赦　又曰熒惑與辰星處虚北冬雷雨水
流忌甲子　石氏曰熒惑與辰星合為水必飢舉事用
兵有内亂　又曰熒惑與辰星相去三尺大人當之一
曰天下大赦　又曰免星與熒惑㑹冬為刑他時為淬
(晉灼曰火入/水故曰淬也)其下之國不可舉事用兵必受其殃(天官/書曰)
(為/喪)　甘氏曰免星干火星雨雹上即妨太子嬖人下即
妨太尉司馬　荆州占曰辰星與熒惑合而相守水火
亂行國有兵喪若不有兵疾疫流行(按班固天文志曰/孝景五年四月乙)
(巳水火合於參其/年四月梁孝王死)　荆州占曰免星與熒惑合其國大
旱赤地千里又為飢將行舉事大敗有覆軍殺將　陳
卓曰免星與熒惑合其國主出走　又曰熒惑所在辰
星從之伐者利有功辰星所在熒惑從之伐者不利
又曰熒惑與辰星相過是謂不祥不可用兵命曰自伐
一曰野有兵不戰兵在外亦罷　文耀鈎曰辰星抵觸
熒惑展轉復離而合河漂山天雨蛤國主哭於宫　荆
州占曰熒惑薄辰星抵之貫之殺偏將　文耀鈎曰熒
惑與水鬬則以暴敗　班固天文志曰火與水合為北
軍角　荆州占曰火與水合鬬女子為天下害　又曰
熒惑與辰星鬬相毁敗也則有外兵不即内亂其國鬬
東方臣伐主鬭西方期九十日强國宫中有亂　又曰
熒惑與辰星鬬辰星滅將死又曰熒惑與辰星合鬭其
國内亂有兵起其分凶
　唐開元占經卷二十一
欽定四庫全書
　唐開元占經卷二十二
　　　　　　　　　　　唐　瞿曇悉達　撰
　五星占五
　　　填星與太白相犯一
石氏曰太白干填星敗殃五穀不熟惟饑之亡　文耀
鈎曰填星與金合則為白衣㑹　春秋緯曰填星與金
合為水　石氏曰地侯與太白合所合之宿國亡地
荆州占曰填星與太白合太白在填星南名曰牝牡年
榖熟在填星北嵗徧無饑　又曰填星與太白合一舍
太白在上填星在下名曰并光逆也不出三年有兵民
流　又曰填星與太白合在金北去之七寸母子同光
義讓而行年穀登人主夀　又曰填星與太白合相守
為兵饑疾疫不出三年下有流民　石氏曰填星與太
白俱入營室中天下且有謀兵　郗萌曰填星與太白
合斗光芒相接相為亂　甘氏曰太白與填星合為疾
為内兵(案宋書天文志曰晉惠帝光熙元年十二月癸/未太白犯填星是後河間王為東海王越所殺)
(明年正月東海王越殺諸葛玖等五月汲桑破馮嵩殺/東燕王八月茍晞大破汲桑穆帝永和十二年七月丁)
(卯太白犯填星在栁七度其年八/月桓温破姚㐮於伊水定周之地)　荆州占曰太白與
填星合填星色蒼為春多死赤為兵黃為旱　又曰太
白在填星北一尺女主不用事在填星南一尺女主死
　又曰太白環繞填星將治兵必増土　焦延夀曰填
星與太白俱出國得地　荆州占曰填星太白相近數
十日間不相去有奸太后者　文曜鈎曰主任恣則太
白觸填星　荆州占曰填星干太白水草木死　文曜
鈎曰太白觸填星發大兵相殘賊　巫咸曰太白與填
星闘期九十日其君憂王者亡地若有兵與䘮更立王
公　荆州占曰填星與太白合闘臣謀主有兵起其國
失地
　　　填星與辰星相犯二
荆州占曰填星干辰星冬虹雷行夏寒雨雹隕霜　甘
氏曰水干土夏寒而雨雪妨女主　荆州占曰辰星犯
填星夏多寒霜秋多淫雨女主見放一曰女主有憂
石氏曰地侯與免星合於東方免星色白而大天下有
兵於外裂地相賂為和　五行傳曰漢文帝後七年
十一月戊戌填星辰星合於危齊分占曰為壅沮若得
水為懷所當之國不可舉事用兵必受其殃將有覆軍
後三年齊王舉兵應吳楚吳楚敗而自殺之應也　天
官書曰土與水合為壅闘有覆軍其國不可舉事出亡
地入得地(謂所出宿/所入宿也)又曰土與水合則變謀而更事
文曜鈎曰免星與填星合内亂饑勿用戰　石氏曰浼
星與填星合為壅沮所當之國不可舉事用兵必受其殃
　甘氏曰免星與填星合有敗軍死將　海中占曰辰
星與填星合在虚中秋水出(案檀道鸞晉陽秋曰孝武/太元五年七月丙子辰星)
(犯填星冬十月丹陽平陵義興/水災六年六月揚荆州江大水)　郗萌曰辰星與填星
合有隂謀者　又曰辰星與填星合虚中齊國地動
荆州占曰辰星出而與填星㑹主令不行　石氏曰辰
星　填星㑹者國有土功田役非法奸臣所為誅之吉
　郗萌曰塡星所在辰星從之伐者不利　荆州占曰
辰星所在塡星從之伐者利有功　又曰填星與辰星
為雌雄俱入之宿其國得地俱出之宿其國失地　黃
帝占曰填星與浼星闘東方臣伐君闘西方期九十日
强國宫中有亂事　荆州占曰填星與辰星合闘軍在
外必戰無軍為内亂　又曰辰星與填星合闘其國有
兵水土相從關梁不通其分亂
　　　太白與辰星相犯三
石氏曰太白干辰星西方有人東方大虚有殃及匹夫
　甘氏曰辰星干太白魚不為化　荆州占曰太白出
東方辰星出其下謂在太白東方太白出西方辰星出
其後謂在太白西方太白辰星以初出為先後　又曰
太白出東方辰星亦出東方太白先出辰星後出辰星
上過太白而去臣倍其主者不出其年　又曰太白辰
星同日出於東方東方有兵同日出於西方西方有兵
　天官書曰辰星不出太白為客其出太白為主人
荆州占曰太白辰星更迭出入以為主客太白出而辰
星不出太白為客辰星出而太白不出辰星為客而金
水俱不出熒惑為客無主人有兵雖盛不合戰　黄帝
兵法曰太白與辰星俱出東方西方國大敗俱出西方
東方國大敗若客主人俱出軍在東方東方軍敗在西
方西方軍敗言其表面軍也在表者不善不獲已軍堅
守可也　石氏曰辰星與太白俱出東方皆赤而角倍
海國大敗中國大勝其與太白俱出西方皆赤而角中
國大敗倍海國大勝(倍海國/夷狄也)一曰皆黒色水國利　荆
州占曰太白辰星俱出東方俱出西方客主相見有軍
必戰無軍起軍　又曰太白出辰星右走居太白前主
人小利逐入之主大利太白出辰星左走居太白前客
小利逐入之客大利留有兵兵罷　又曰太白出辰星
北客利辰星出太白北主大利并出東方利以西伐并
出西方利以東伐　又曰太白出辰星居其後二十日
兵起辰星居其前十五日兵罷居其右去之三尺有軍
必戰客將死居其左兵(闕/)一人吏死　又曰辰星居太白
前則兵罷居後則兵起居陽則利客居隂則利主人
石氏曰辰星居太白前旬三日軍罷出太白後兵起
荆州占曰太白與辰星遇太白避之主人畏客又曰天
下有兵太白在東方辰星居其前而不去十五日若二
十日而入隂兵滅不大戰辰星去兵罷又曰天下有兵
辰星在西方居太白之前十五日若二十日而入陽兵
滅客去又曰天下無兵辰星太白俱出西方辰星居太
白之前相近間可椷劍(蘇林曰椷音函函容/也其間可容一劍也)在酉北隂
國有兵謀在酉南陽國有兵謀其不相近兵官有滅者
　郗萌曰太白辰星在酉北北國之事也在酉南南國
之事也正在酉則中國之事也正在卯則陽國之事也
　荆州占曰有軍太白辰星俱出一方同面異宿客主
人來㑹敵軍雖近勢未戰宿乃逐不同合各自罷　又
曰有軍太白出東方辰星出西方若太白出西方辰星
出東方格野雖有兵軍不戰　石氏曰辰星出而與太
白不相從雖有軍不戰　海中占曰辰星與太白合東
方天下兵大起盛而不戰裂地相賂為利　甘氏曰辰
星與太白合為變謀為兵憂(班固天文志曰孝景元年/正月癸酉金水合於婺女)
(其三年吳楚膠西膠東菑川濟南趙七國反軍敗散走/又宋書天文志曰孝武大明三年四月金水合於西方)
(時竟陵王謀反遣羽/林軍攻戰其應也)　荆州占曰太白與辰星相去二
尺若一尺破軍殺將其從前大病從旁小病與太白相
薄戰其先起兵凶　又曰辰星與太白不相近三四尺
於東方辰星二十日不入至三十日東南國有兵不戰
期至春夏有兵　又曰辰星與太白不相近於西方二
十日至三十日辰星不及入西方北國有兵　又曰辰
星與太白相近三尺四尺於西方二十日至三十日軍
戰辰星相逺不戰　郗萌曰辰星隨太白於西方天下
無兵兵起期六月天下有兵客利相去間可四尺客兵
愈相逺不戰兵軍未解辰星退而罷　郗萌曰太白與
辰星合邊有兵(司馬彪天文志曰孝殤元興元年閏七月/辛亥水金二星合於一舍其年遼東額)
(人反抄六縣發上谷漁陽/右北平遼西馬桓討之)　石氏曰太白辰星聚於一
舍天下小旱其下之國必以重徳致天下守之三十日
不去其草木皆傷五穀滅亡　陳卓曰太白與辰星舍
箕用事者坐之　洪範傳曰金水合婺女有變謀為兵
憂　二十八宿山經注曰太白辰星同守昴不出百日
趙君為人所囚大臣相戮　荆州占曰太白與辰星合
太白為主人辰星為客則有兵戰客勝若辰星環繞太
白大戰主人偏將死抵太白主人大將死　又曰太白
出辰星從之急相去一尺兵起大戰光芒相及若摩之
其下有數萬人戰客勝主人軍敗　又曰辰星隨太白
於西方環繞居抵太白居酉北則隂國起兵居酉南則
陽國起兵期六月兵在外則戰客利　石氏曰辰星來
抵太白不去將死正旗所出破軍殺將客勝(天官書曰/不出客亡)
(地/也)視旗所指以命破軍　又曰辰星摩太白左大戰主
人與吏死摩太白右萬人戰主人勝　文曜鈎曰辰星
摩太白入相傾(宗伯曰摩謂光相/及也傾壊敗也)　巫咸曰太白與浼
星鬬不出其年國臣反　天官書曰太白與辰星鬬必
有大戰客勝主人與吏死　荆州占曰太白與辰星合
闘有軍在外大戰流血兵在外則有内亂　春秋緯曰
辰星圍太白若與闘大戰過太白間可容劍小戰出太
白右軍急青角兵憂黒角水流　甘氏曰辰星與太白
合闘亢旱　荆州占曰辰星與太白相逄而闘辰星不
勝燕趙代有憂　又曰辰星與太白闘其分有反臣期
不出三年　又曰辰星與太白闘太白分散客軍勝秦
國有憂若辰星分散主人軍勝燕代有憂　又曰太白
環繞辰星若與太白抵觸一尺容劍破軍殺將主人勝
　石氏曰免星入太白中五日而出反入而上出破軍
殺將客勝下出客亡地三百里　荆州占曰辰星入太
白中復出人君死　又曰太白守辰星其國君死　又
曰辰星從太白相守其間可椷劍有數萬人戰其下
　
　
　唐開元占經卷二十二
欽定四庫全書
　唐開元占經卷二十三
　　　　　　　　　　　唐　瞿曇悉達　撰
　嵗星占一
　　　嵗星名主一
石氏曰嵗星他名曰攝提一名重華一名應星一名經
星　天官書曰嵗星一名紀星又曰嵗星廟也　春秋
緯曰春精靈威仰神為嵗星體東方靑龍之宿　石氏
曰嵗星木之精也位在東方靑帝之子嵗行一次十二
年一周天與太嵗相應故曰嵗星人主之象主仁主義
主徳主大司農主次相其國吳齊主春日甲乙其辰寅
卯所在之邦有福　石氏曰嵗星主顔貌怒喜意所欲
施行　合誠圖曰嵗星主含徳　洪範五行傳曰嵗星
者於五常為仁恩徳孝慈於五事為貌威儀舉動仁虧
貌失逆春令則嵗星為灾(案班固天文志曰逆春/令傷木氣則罰見嵗星)雖主
福徳見惡逆則怒為殃更重　淮南子曰東方木也(木/入)
(地而/生也)其神太皥(天神五帝太/皥主東方)其佐勾芒執規而治春(規/者)
(圓/也)其神為嵗星其獸為青龍其音角其日甲乙　荆州
占曰嵗星主春農官也其神上為嵗星主東維又曰主
嵗五榖　又曰嵗星主司天下諸侯人君之過　天鏡
曰嵗星主春蒼帝之子為天布德　石氏曰嵗星所在
之國不可伐可以伐人　甘氏曰邦將有福嵗星留居
之　淮南子曰嵗星之所居五穀豐昌其對為衝嵗乃
有殃　荆州占曰嵗星所居之宿其國樂所去宿其國
饑又曰所從野有慶所去起兵　又曰嵗星居次順常
其國不可以加兵可以伐無道之國伐之必剋　又曰
嵗星所留之舍其國五榖成熟　石氏曰嵗星君之象
也　石氏讚曰嵗星象主色欲明潤
　　　嵗星行度二
洪範五行傳曰嵗星以上元甲子嵗十一月甲子朔旦
冬至夜半甲子時與日月五星俱起於牛前五度順二
十八宿右行十二嵗而一周天(案厯法嵗星一見三百/六十三日而伏三十五)
(日一千三百三十分日之一千一百六十二竒四十五/復見如初一終三百九十八日一千三百四十分日之)
(一千一百六十二竒四十五衆家之說/皆云十二年而一周天准此微為疎矣)　河圖雒書曰
嵗星日行十二分度之一十二嵗而周天出東方以晨
入西方以昬　甘氏曰嵗星凡十二嵗而周皆三百七
十日而夕入於西方三十日復晨出於東方視其進退
左右以占其妖祥　甘氏曰嵗星所居處安靜中度吉
　天官書曰嵗星出東行十二度百日而止反逆行八
度百日復東行　巫咸曰嵗星受制則行柔惠進羣賢
封有功出財貨行賑貸禁開闔通障塞無伐木　尚書
緯曰時五紀氣在於春紀可以觀農桑禁斬伐以安國
家如是則嵗星得度五榖滋矣政失於春星不居其常
　樂動聲儀曰角音和調則嵗星常應太嵗月建以見
則發明至為兵備(發明金精鳥也金/既剋木又兵象也)　荆州占曰嵗星
居舍進退如度其國有福王者吉姦邪息　又曰人君
治急嵗星行疾緩者行遲刻者行陰道寛者行陽道和
者行中道行陽道者旱行陰道者水行中道者陰陽調
和　又曰嵗星行正則王者心正行邪則人主心邪行
正者行黃道也行邪者失黃道也　又曰君行寛則嵗
星行陽道多旱王者外其心憂在邊臣封寵無功之人
　甘氏曰凡嵗星所在不可伐假令嵗星在寅則其嵗
不可東北征利西南西南無年有亂民是為嵗星之衝
常受其凶也十二嵗皆放此　荆州占曰嵗星嵗行一
次居二十八宿與太嵗應十二嵗而周天太隂居維辰
嵗星居維宿二太隂居仲辰嵗星居仲宿三　淮南子
曰太隂在四仲則嵗星守三宿(太隂謂太嵗也四仲子/午卯酉也假令嵗隂在)
(卯星守須女虚/危故曰三宿也)太隂在四鈎嵗星行二宿(四鈎謂丑寅/為一鈎辰巳)
(為一鈎未申為一鈎戌亥為一鈎假令嵗隂在寅嵗星/在斗牛故曰二宿也案晉灼曰太隂在四孟四季則嵗)
(行二/宿也)二八十六三四十二故十二嵗而行二十八宿日
行十二分度之一嵗行三十度十六分度之七十二
嵗而周　春秋緯曰太隂在亥嵗星居角亢太隂在子
嵗星居氐房心太隂在丑嵗星居尾箕太隂在寅嵗星
居斗牽牛太隂在卯嵗星居須女虚危太隂在辰嵗星
居營室東壁太隂在已嵗星居奎婁太隂在午嵗星居
胃昴畢太隂在未嵗星居觜參伐太隂在申嵗星居東
井輿鬼太隂在酉嵗星居柳九星張太隂在戍嵗星居
翼軫運之常也　甘氏曰嵗星處一國是司嵗十二名
攝提格之嵗(案李巡曰言萬物承陽而起故曰攝提格/格起也孫炎曰陽攝持提擕萬物使上至)
攝提格在寅嵗星在丑以正月與建斗牽牛婺女(案天/官書)
(與斗牽牛石氏曰在斗牛太初歴曰在營室東壁淮南/鴻烈解曰太陽在寅嵗名攝提格其雄為星舍斗牽牛)
(許慎注曰太陰在天為/雄嵗星在地為太陰)晨出於東方為日十二月(案淮/南鴻)
(烈解曰以十二月輿之晨出東方東井輿鬼為對/許慎注曰東井輿鬼在未斗牽牛在丑故為對也)夕入
於西方其名曰監徳其狀蒼蒼若有光其國有徳乃熟
黍稷其國無徳甲兵惻惻其失次將有天應見於輿鬼
(天官書曰/應見杓)其嵗早水而晚旱(案淮南鴻烈觧曰攝提格/之嵗早水晚旱稻疾蠶不)
(登菽麦昌/民食四升)　甘氏曰單閼之嵗(案李巡曰日在卯言陽/氣推萬物而起故曰單)
(閼單盡也閼止也孫炎曰本單作殫釋/曰殫猶申也閼壅之物於此盡申也)攝提格在卯嵗
星在子與虛危(天官書曰與婺女虚危漢書/天文志曰太初厯在奎婁)晨出夕入
(淮南子曰嵗星舍婺女虚危以十二/月與之晨出東方柳七星張翼對也)其狀甚大有光若
有小赤星附於其側是謂同盟两國或昌或亾死者不
在其鄉其失次見於張其名曰降入周王受其殃國斯
反服甲兵惻惻其嵗大水(淮南子曰單閼之嵗嵗/和菽惡蚕昌民食五升)　甘
氏曰執徐之嵗(案李巡曰言蟄之物皆敷舒而出故曰/執徐執蟄也徐舒也孫炎曰勾者畢達)
(蟄伏之物/盡敷舒也)攝提在辰嵗星在亥與營室東壁(天官書曰/以三月與)
(營室東壁天文志/曰太初歴在胃昴)晨出夕入(淮南子曰嵗星合營室東/壁以正月與之晨出東方)
(翼軫/為對)其名為摶穀(天官書曰靑/章甚章也)其國有徳必數其狀其
失次見於軫(石氏曰/失次杓)其名曰靑章其國不利治兵將有
大䘮其嵗早旱而晚水(淮南子曰執徐之嵗早旱晚/水小饑蚕開麦熟民食三升)
甘氏曰大荒落之嵗(李巡曰言萬物皆熾茂而大出霍/然落落故曰荒落孫炎曰物長大)
(荒蕪落/莫者也)攝提在已嵗星在戌與奎婁胃(天官書曰以四/月與奎婁胃漢)
(天文志曰太/初歴在伐也)晨出夕伏(淮南子曰嵗星舍奎婁以二/月之晨出東方角亢為對也)其
名曰路嶂(天官書謂/之跰踵)其狀熊色有光其國兵其君増地
其失次見於亢其名曰清明其下出賊死主是嵗不可
西北征利東南東南無軍有亂民將有兵作於其旁執
殺其主(淮南子曰大荒落之嵗有小兵/蠶登麥昌菽疾民食二升也)　甘氏曰敦牂
之嵗(太隂在午嵗名攙搶郭璞曰敦牂淮南子注曰則郎/切李巡曰言萬物皆茂狀徛移其枝故曰敦牂敦茂)
(也牂狀也孫炎/曰萬物茂狀也)攝提在午嵗星在酉與畢昴(天官書曰/以五月與)
(胃昴畢天文志曰太/初厯在井輿鬼也)晨出夕入(淮南子曰嵗星舍胃昴以/三月與之晨出東方氐房)
(心為/對)其名曰啓明(天官書曰開明一曰/天津石氏曰名磬明)其狀熊熊若有
光天下偃兵唯利二立王不利治兵其失次見於房(石/氏)
(曰失/次杓)其名曰不祥孽及殷王禍及四鄉其嵗早旱晚水
(淮南子曰攙搶之嵗嵗大旱蠶登/稻疾菽麦昌禾為民食二升)　甘氏曰恊洽之嵗
(李巡曰在未言隂陽欲和萬物和合故曰/恊洽和也孫炎曰物生和洽含英秀也)攝提在未嵗
星在申與觜觹參伐(天官書曰以六月與觜觹/參天文志曰在張七星)晨出夕
入(淮南子曰嵗星舍觜觹參以四/月與之晨出東方尾箕為對)其名曰張列(天官書/曰長列)
其狀昭昭若有光其色若赤無有他祥唯利行兵征於
四方仇人不敢治民其失次見于箕其名曰不疑小民
有子持頭相期(淮南子曰恊洽之嵗有小兵蠶/登稻昌菽麦不為民食三升)　甘氏
曰涒灘之嵗(郭璞曰涒音湯昆切灘音湯干切李巡曰/言萬物皆脩其精氣故曰涒灘孫炎曰涒)
(灘物吐秀傾/垂之貌也)攝提在申嵗星在未與東井輿鬼(天官書/曰以七)
(月與東井輿鬼漢天文/志曰太初歴在翼軫也)晨出夕入(淮南子曰嵗星舍東/井輿鬼以五月與之)
(晨出東方斗/牽牛為對)其名曰大晉其狀昭昭白色有光有國其
亡亦不在其鄉其失次見於牽牛其名曰小章不利治
兵其國有誅必害其王嵗小水雨(淮南子曰涒灘之嵗/嵗和小雨行蠶登菽)
(麦昌民/食三升)　甘氏曰作愕之嵗(淮南子曰作愕或作噩孫/炎曰愕音咢李巡曰在酉)
(言萬物墜落故曰作愕作索也愕茂/也孫炎曰作愕者物落而枝起之貌)攝提在酉嵗星在
午與柳七星張(淮南子曰嵗星在柳七星張天官書曰/以八月與柳七星張漢天文志曰太初)
(歴在/亢)晨出夕入(以六月與之晨出東/方須女虚危為對也)其名為長王其狀
作有芒有國其昌書有四方享獻之祥其失次見於虛
(天官書曰應見危/石氏曰失次杓)其名曰大章有旱而昌或為之殃必
在其鄉其嵗有火有女䘮民疾(淮南子曰作愕之嵗有/大兵民疾蠶不登菽麦)
(無穗民食/五升也)　甘氏曰閹茂之嵗(李巡曰言萬物皆蔽冒/故曰閹茂閹蔽也茂冒)
(也孫炎曰霜閹/茂物使俱落也)攝提在戌嵗星在已與翼軫(天官書曰/以九月與)
(翼軫漢天文志曰太/初歴在氐房心也)晨出夕入(淮南子曰嵗星舍翼軫/以九月與之晨出東方)
(營室壁/為對)其名為天睢其狀白色大明其色若靑國有大
疾其失次見於東壁(石氏曰/失次杓)其國士卿相謫民人各直
刺無有仇謫鬼神書壁其名曰天侈其嵗有小水有女
䘮(淮南子曰閹茂之嵗小熟有兵/蠶不登麦不為菽昌民食七升)　甘氏曰大淵獻之
嵗(李巡曰言萬物落於亥大小深藏屈近陽故曰淵獻/淵藏也獻近也孫炎曰献萬物於大深謂盖藏也)
攝提在亥嵗星在辰與軫角亢(天官書曰以十月與角/亢漢天文志曰太初歴)
(在尾/箕)晨出夕入(淮南子曰嵗星舍角亢以十月/與之晨出東方奎婁為對也)其名為
大皇(天官書/曰大章)其狀色𤣥靑天下不寕有歸為政星若耀
而隂出是謂正平利起軍旅其帥必武有徳將四國海
内盡服其失次見於婁其名屛營天下盡驚(淮南子曰/大淵獻之)
(嵗有大兵大熟蠶蕃菽/麦不蟊賊民食三升)　甘氏曰困敦之嵗(郭璞曰敦/音頓李巡)
(曰在子言陽氣皆混萬物芽孽故曰困敦孫炎/曰困敦混沌也萬物初萌混沌於黄泉之下)攝提在
子嵗星在卯與氐房(天官書曰以十一月與氐房心/漢天文志曰太初厯在建星牽)
(牛/)晨出夕入(淮南子曰嵗星舍氐房心以九月/與之晨出東方胃昴畢為對也)其名為
天泉其狀𤣥色甚明江池其昌不利起兵其失次見於昴
其名曰赤章其國有䘮不在其王有水而昌(淮南子曰/困敦之嵗)
(大霧起大水出蠶登稻/疾菽麦昌民食三升也)　甘氏曰赤奮若之嵗(李巡曰/言陽氣)
(奮迅萬物而起不若其性故曰赤奮若陽也奮迅也/若順也孫炎曰物萌色赤奮動順其性而氣始芽也)攝
提在丑嵗星在寅與心尾箕(天官書曰以十二月與尾/箕漢天文志曰太初歴在)
(婺女虚危又曰甘氏太初歴所以不同者以星/盈縮在前後所見也其四星亦各如此者也)晨出夕
入(淮南子曰嵗星舎尾箕以十月/與之晨出東方觜觹參為對)其名為天昊
黯然黒色甚明侯王有慶其失次見於參其名洋有國
其虚其嵗早水(淮南子曰赤奮若之嵗有小兵早水蠶/不出稻小疾菽不為麦昌民食三升)
　　　嵗星相王休囚死三
石氏曰嵗星之相也從立冬冬至盡其色精明無芒角
　甘氏曰嵗星之王也立春至春之盡其色比左角大
而蒼有精光而内實仲春時有芒角　嵗星之休也從
立夏至仲夏無光明而赤黃　嵗星之囚也從仲夏至
夏之盡及四季王時其色當青黒止而不行　嵗星之
死也從立秋至秋之盡其色黒而細小不明此嵗星之
常也天下大昌　當其相也而有王色主弱臣强有休
色相免有囚色相囚有死色相死所留之舍其國大强
行中度天下和其休相有逆謀不成　當其王而有相
色主弱臣强有休色人主有疾病之憂有囚色大赦有
死色有大䘮其進舍也有徳令其退舍也有還令其所
守之舍其下有逆德　當其休也而有王色所居之舍
其國受兵有相色其國大臣誅傷有囚色草木傷有死
色禾豆不入稻芋半傷　當其囚也而有王色政令不
行下反其上主聽不聰有相色臣下專政六月下霜有
休色所謀不成有死色誅故貴公卿所居之舍其國有
禍䘮　當其死也而有王色則秋榮華有相色枯木復
生有休色有土功有囚色有大䘮　荆州占曰嵗星王
時當有芒角若無芒角者王者無威勢在臣下
　　　嵗星變色芒角四
甘氏曰候嵗星以春甲乙此王氣當如其常色變則失
所也　甘氏曰嵗星如左角之狀其色蒼十二芒蒼比
伐左肩赤比心黃比(闕/)大角黒比奎大星　巫咸曰嵗
星色靑白如灰主有憂期五月兵獄大起青多為獄白
多為兵青白等兵獄並起　海中占曰嵗星色黃得地
　焦貢曰嵗星主嵗色黃澤有年赤而黒無年　天官
書曰嵗星色黃赤而沉所居野大穣　荆州占曰君有
徳則嵗星潤澤光明君無徳則嵗星細小不明　嵗星
黄赤潤澤立竿見影大熟人主有喜嵗星始正月受嵗
色赤黃潤所居之野大穣其色黃白有爵禄之賞也色
正白人主死草野素服諸侯皆戒當有兵謀不成色白
而圓瘁而不光期三十日有䘮　嵗星色青白是其常
色赤則主有憂色黃有喜色白為旱䘮色黒多疾病一
有水災嵗星色青黒期六十日有䘮　嵗星色黃白嵗
穣　嵗星色青圓為憂赤圓黒圓病不出三十五日大
䘮改服　嵗星在春其色當蒼黄而光潤澤其變而白
秋有䘮變而赤者夏有兵　嵗星赤黃而動期九十日
兵若䘮色赤黒侯王憂　嵗星失色而黃女后持政期
百八十日失色而青黒不出百八十日有大䘮　黃帝
占曰嵗星在東方之宿色當青色白而角有怒色赤有
兵色黒有䘮色黃白嵗大熟　嵗星在北方之宿色當
黒色白而角有兵色青有憂色白有怒色黃白嵗大熟
　嵗星在西方之宿色當白色赤而角皆為有兵青為
憂黑為䘮赤有怒色黃白嵗大熟　嵗星在南方之宿
色當赤色白而有角兵靑有憂若怒色黑有喜色黃白
嵗大熟　文曜鈎曰嵗星色赤有角所居之國昌人主
以武强戰無芒角不勝色赤黃以反徳豐穣君臣和合
色靑白而赤燿其國有乖離之謀大臣發計主有憂懼
　鈎命决曰天子失知則黃龍不見嵗星五角　巫咸
曰嵗星赤黃角國有喜　海中占曰嵗星色蒼黃吉赤
芒澤有子孫喜立王黃得地白有兵黑有德令　　荆
州占曰嵗星東行前芒短者欲留之象不出七日留正
見南方芒指卯酉子午者此王者正也指西維者不正
也　嵗星西行前芒短者欲留不出三日留　嵗星失
色白耀耀圓而揚赤芒王者誅大臣期九十日　嵗星
色青而角有水功事　嵗星色赤角則犯我城　嵗星
角人主有怒　嵗星一角七寸外射者大使大臣出期
九十日三角兵誅期六十日　嵗星三角芒傷近臣誅
内將相期百八十日　嵗星五角王者自出將兵期百
八十日嵗星留不行而芒角有長者是星欲行候隨芒
角所指如是從之其芒南者星入外宿王者欲遣大使
之邊國期九十日芒北入中宿者是王者在外欲還也
不出四十日芒在東者欲順行也不出七日行是天子
欲出不過五十日則王者出宮其芒在西者欲逆行也
不出七十日逆行不出四十日王者誅大臣　嵗星芒
邪角不正則王者心不正外邪以應外臣内邪以應后
夫人　嵗星有芒無角則王者心平天下安寕期百八
十日　嵗星變色人主有怒若有芒角黒有水青角有
兵白角死䘮若無芒角有軍戰不勝　嵗星七角又芒
者王者與四方戰期不出一年　嵗星九角又芒者殺
賢人誅邊將期一年　石氏曰嵗星色白角哭泣之聲
　嵗星木用事王東方無芒角是王者内弱威不使臣
也五寸以内曰芒五寸以上至九寸曰角　天官書曰
嵗星角迎角而戰者不勝
　　　嵗星盈縮失行五
五行傳曰嵗星超舍而前為盈退舍而後為縮盈其國
有兵縮其國有憂　荆州占曰嵗星超舍而前過其所
當舍而宿以上一舍兩舍三舍謂之羸侯王不寕不乃
天裂不乃地動嵗星退舍而後以一舍二舍三舍謂之
縮侯王有戚其所去宿國有憂三年有兵若山崩地動
　雒書雒罪汲曰嵗星當居不居未當去而去不言主
酷暴　詩緯曰嵗星無光進退無常此仁道失類之應
文曜鈎曰嵗星所居久其國有德厚人主有福不可加
以兵　石氏曰嵗星主仁仁失者罰出變見於嵗星嵗
星盈縮故曰罰出此失政也言嵗星所以盈縮之宿乃
以仁失逆春氣之所致也以其宿命其國聖人觀嵗星
所盈縮之宿以知仁失之國也　石氏曰其國失義失
春政則嵗星羸縮羸則其下之國有兵不居復縮則其
下之國有憂其將死國傾敗　又曰嵗星當居而不居
未當去而去若居之又南北東西翔之摇動不留名曰
六排皆陰驚其陽臣下勝其主人主有大憂三公之禍
相以所之宿名其官不舍者懦强邦去之者嬖妃雄動
搖者勢不亾期在衡(案左傳曰魯襄公二十八年梓慎慎/曰今兹宋鄭其飢乎杜預注曰梓)
(魯大夫也傳曰嵗在星紀而淫于𤣥枵注曰嵗嵗星也/星紀在丑斗牛之次𤣥枵在子虚危之次明年當在𤣥)
(枵今已在𤣥枵淫行失次也傳曰蛇乗龍注曰蛇𤣥武/之宿虚危之星龍嵗星木也木為青龍失次出虚危下)
(為蛇所乘也傳曰龍宋鄭之星也注曰嵗星本位在東方東方/房心為宋角亢為鄭故以龍為宋鄭之星傳曰宋鄭必)
(饑𤣥枵虚中也注曰𤣥枵三宿虚星在其中也傳曰𤣥枵/耗名也土虚而民耗不饑何為鄭禆竈曰今兹王及楚)
(子皆將死嵗星棄其次而旅於明年之次以害鳥帑周/楚惡之注曰旅客處也嵗星棄星紀之次客在𤣥枵嵗)
(星所在其國有福失次於此祸衝在南南為朱鳥鳥尾/曰帑鶉火鶉尾周楚之分故周王楚子受其咎經曰十)
(有二月甲寅天王崩乙未楚子昭卒徃/年宋鄭皆饑則梓慎之占各有其騐也)又曰嵗星去其
舍之他舍所去失地所之得地　嵗星所居而徙搖前
後左右人主不安　嵗星不得其宿其國必亡君　又
曰嵗星修仁順則喜逆則怒　甘氏曰嵗星所處而不
處其國乃亡既已處之又東西去之其國凶不可舉事
用兵　嵗星出入不當其次有天妖見其衝所去國凶
所之國昌　荆州占曰嵗星當出不出而去其次凶
淮南子曰嵗星當居而不居越而之他處主死國亡
京氏曰樂不興則嵗失行　人君不行仁恩破胎傷孕
春殺無辜則星失度不救則弟殺兄臣弑君　班固曰
政緩則嵗不行急則過分逆則占　郗萌曰嵗星當移
而不移民有憂諸侯四流行不用其道則凶　荆州占
曰嵗星當居而不居其國失地未當居而居其國得地
期九十日　嵗星當居其國之宿而終宿不居其野亡
　嵗星未當居而居之當去而不去既已去復還居之
皆為有福　嵗星行不至所當舍之宿其國凶又曰不
行其宿其國必亡君　嵗星居之安國安居之不安國
不安　嵗星一東一西害侯王人主不安一南一北害
於黍稷侯王憂移而北旱移而南大水　又曰南北為
貴賤東西為妖祥　鴻範傳曰佃獵不當飲食不享出
入不時及有姦謀則嵗星逆行變色　春秋緯曰好害
盛徳則嵗星逆行　春政亂者奪民時獵野獸則嵗星
逆行　石氏曰嵗星順行列宿者天徳喜也所守犯中
外官皆吉有暴貴者星逆行不欲犯列宿中外官者皆
誅　嵗星逆行其國不可以興兵星順兵宜進星逆兵
宜退　巫咸曰嵗星亂行五榖不實草木秋英　天鏡
曰嵗星逆行不軌為殃賊　焦氏曰嵗星逆三月二月
有害乃行三舍以上則為害　郗萌曰嵗星之行當遅
而疾失一次以上至二次則人主驚走社稷危亡天下
兵起民去其土死者如丘陵　荆州占曰嵗星犯守錯
逆其國殃咎若守之滿六十日災必應　嵗星變色亂
行主無福(案宋書天文志曰晉簡文咸安二年五月嵗亂/星形色如太白占曰進退如度姦邪息變色)
(行主無福嵗星自於仲夏當細小而明此其失常也又/為臣强七月帝疾甚詔桓温曰少子可輔者輔之如不)
(可輔君自取之賴侍中王坦之毁手詔使如王/尊輔政事温閤之大怒将誅坦之等是月帝崩)王者不
行春令興土功作宮室築城隍治溝瀆而奪民時百姓
怨嗟則嵗星盈當縮順而逆水旱不時當出不出變為
妖彗所見之邦大兵起國破主亡王者行義起宗廟立
無後賑貧窮存孤寡省刑獄賞有功舉隱伏禮賢良發
庫藏罷徭役寛賦歛則星順度無咎矣　人君宰相之
治也春不勸農民耕種通溝渠治城郭而奪民時百姓
怨謗則嵗星盈縮逆行變色而天雨不時有大旱與水
其無救即天掊出出則殃起主農官及用事者憂君行
急則嵗星行陰道行隂道多水潦王者内其心恩在親
戚功臣不錄　嵗星行疾而遲不及其次至二次人主闇
昏國絶嗣女后持政大夫不服民賊不禁　嵗星逆行
變色其國逐功臣殺太子人主以妾為妻内亂親戚
嵗星逆行不可以戰凶其所去國五榖皆貴　君治逆
則嵗星逆逆行入陰道者内事逆逆行入陽道者外事
逆君治逆不止則星逆行不止　海中占曰主好陰謀
侵凌諸侯急兵革則嵗星逆行
　　　嵗星晝見六
甘氏曰嵗星晝見臣謀其主國相有憂及死有白衣事
(宋書天文志曰晉惠帝永寜二年四月癸酉嵗星晝見/占曰為臣强初齊王冏定京都因留輔政遂專傲無君)
(十二月成都河間長沙王乂討之交戰及焚宫闕國/兵敗夷滅之殺其兄上軍將軍寔以下二十餘人)
晉陽秋曰孝武太元十一年六月甲午嵗星晝見在胃
占曰魯有兵臣强十二月慕容釗寇河東崔遼使子冦
陳穎朱序遣討之釗走渡河
　　　嵗星變異大小七
龍魚河圖曰夫嵗星主徳慶其神下為大乙之神　巫
咸曰嵗星下為壯男止於田野　漢武故事曰西王母
遣使謂上曰求仙而先殺戮吾與帝絶矣又致三桃食
此可得極夀使至之日東方朔死上疑之問使者曰朔
是木帝精為嵗星下逰人中以觀天下非陛下臣也上
厚塟之一本云朔死乘雲飛去仰望大霧望之不知所
在朔在漢朝天上無嵗星　二十八宿山經注曰嵗星
為四彗出於奎婁則邦豐熟和平　考靈耀曰政失於
春嵗星滿偃不居其常　石氏曰嵗星徳也人主之象
其角反動乍小乍大若色數變人主有怒又天官書曰
人主有憂　巫咸曰嵗星大其常且賦歛不常民饑
嵗星小民且多疾牛馬疫死　天官書曰嵗星大即為
嘉　荆州占曰嵗星始出大而日愈小者所居之國耗
　嵗星始出小而日愈大者所居之國利　嵗星行宿
大而明内實天下安寕小而内虛其國不安主有憂
　　　嵗星流與列星鬬八
甘氏曰嵗星流主死失地　巫咸曰嵗星沉浮國亡有
土功争又曰有憂沉數日不見國亡乍見乍不見國憂
䘮　天官書曰嵗星出如浮而沉其國有土功如沉而
浮其野亡浮者見之沉者伏之　荆州占曰嵗星變色
逆行相凌而鬬舍合留舍環守其國無道
　　　嵗星穰氣自暈九
黃帝占曰嵗星生氣而為青穰者明日大寒小雨見此
者蕡魚鹽貴不出三旬　孝經内記曰嵗星生氣為青
穰者明日大寒小雨見此者魚鹽大貴不出三旬皆可
再倍貴不過二十日止所見之國傷苖少實天下有一
嵗十饑見者不出其年富民從其故鄉王者不安大臣
坐事不出二年天下無布練貴縑絮四倍萬民大寒
郗萌曰嵗星出穰長三尺三日雨若不雨大霧　甘氏
曰嵗星自暈有䘮
　
　
　
　
　
　
　
　
　
　
　
　
　
　
　
　唐開元占經卷二十三
欽定四庫全書
　唐開元占經卷二十四
　　　　　　　　　　　唐　瞿曇悉達　撰
　嵗星占二
　　嵗星犯東方七宿
　　　嵗星犯角一
石氏曰嵗星犯左角天下之道皆不通犯右角天下王
使絶滅　荆州占曰嵗星犯角天下有兵將相有憂犯
右角右將憂　石氏曰嵗星入角天下有兵其行疾六
十日行遲百二十日逺百八十日　黃帝占曰嵗星出中
道天下太平出陽道旱出隂道多雨　陳卓曰嵗星出
隂道多陰謀　甘氏曰嵗星逆行入角人主出入不時
若有急事千里之行一曰女子多死　孝經右秘曰嵗
星在角天下大病　石氏曰嵗星乘左角法官誅乘右
角大將軍死　郗萌曰嵗星乘左角為旱乘右角為水
為兵　荆州占曰嵗星乘右角為后族家若將相有坐
法死者　郗萌曰嵗星居角嵗大熟　又占曰嵗星守
角為中兵留兩角間關梁不通軍有興國廷邊城境不
通　石氏曰嵗星出入留舍角角為天田嵗星來入守
之其國五榖大熟絲綿為平民大樂守之百日不下國
有兵　又占曰嵗星守角中五榖成熟嵗平安樂守之
百日兵起　又占曰嵗星守右角十六日君命衆子
又占曰嵗星守左角七日朝去國有憂去一尺七寸天
下同心　甘氏曰嵗星守角王者大赦忠臣用　海中
占曰嵗星守左右角其色黃白小旱民小厲其逆行即
旱其還立雨糴如故　又占曰嵗星犯左右角逆行為
旱五榖不收　又占曰嵗星守角一南一北冝黍與稷
　郗萌曰嵗星守左右角赦一曰守十餘日有赦不盡
　又占曰嵗星守角處其北五榖不收　又占曰嵗星
守角政事急有千里之行　又占曰嵗星守角為兵傷
大臣　荆州占曰嵗星守右角有大德令期八十日
又占曰嵗星守右角處其北五榖半收守左角處其南
及守天田有大水五榖不成大饑人相食　石氏曰嵗
星犯乘守左角七日以上天下大赦守右角賢士用期
七十日　郗萌曰嵗星逆乘陵左右角其為日蝕國有
憂　又占曰嵗星犯天庭臣為亂　又占曰嵗星守犯
陵右角為禍咎　又占曰嵗星舍若食角女子多死
　　　嵗星犯亢二
石氏曰嵗星犯亢天子之座則敗於君　又曰嵗星數
入亢其國疾疫　巫咸曰嵗星入亢嵗有旱絲綿貴
若守之三十日以上有兵起其年饑人相食　郗萌曰
嵗星入亢行疾國君受弔有大飛蟲驚動人心期在百
五十日其行遲至難期二百五十日中　又占曰嵗星逆
行亢其君不親政事朝廷多非其人　石氏曰嵗星經
亢朝鄭國有兵　春秋圖曰嵗星之亢其年大熟絲絮
大貴　郗萌曰嵗星入亢或東或西去亢一尺若三尺
地大動期戊巳食時　陳卓曰嵗星乘亢右星榖物有
不成者為大兵　郗萌曰嵗星逆乘滅亢右星為大人
憂逆乘滅左星天下有竒令　又占曰嵗星舍亢為嵗
小有水　黃帝占曰嵗星舍亢南地動　郗萌曰嵗星
出入留舍亢六十日不下十月有兵進來守之兵不用
國有名者死退而守之有客外來者期十月　又占曰
嵗星有留廷中為天下憂　石氏曰嵗星守亢年大熟
天下有大令國有忠臣若守之去一尺七寸星隕　又
占曰嵗星守亢下田豐魚十倍　又占曰嵗星守亢處
其南其嵗地動處其東狗生妖處其北米大貴人多徙
處其西馬生妖守東羊生妖若狗生妖也　又占曰嵗星
守亢有小兵　海中占曰嵗星守亢為地動　又占曰
嵗星守亢北貴人多移徙貴人為妖祥多疾一曰大人
流亡　又占曰嵗星守亢王者有德令禾稼熟　又曰
封侯有小疾國君受弔飛蟲六畜生非其類為妖有小
賊民多流亡期百五十日若一年　又曰居亢嵗旱
郗萌曰嵗星守亢天子大令國用忠臣其守七日以上
至四十日國徴大賢王者更政號期百五十日一曰大
赦使行九州　陳卓曰嵗星犯天府邊臣為亂　郗萌
曰嵗星守亢左星為燋旱不生一曰多蟲蝗守右星五
榖以水傷敗一曰有大兵百二十日　又曰嵗星守亢
十日而去國大豐穣庫倉餘　黃帝占曰嵗星逆行守
亢為中兵　甘氏曰嵗星犯守亢逆行失其明色王不
用事
　　　嵗星犯氐三
石氏曰嵗星犯氐國無儲　荆州占曰嵗星犯氐左星
左中郎將誅死犯右星右中郎將誅死皆期三年　郗
萌曰嵗星入氐不出其年有赦　又占曰嵗星逆行氐
其君治宫室過制度　黃帝占曰嵗星之氐其嵗熟賤
人有病　郗萌曰嵗星乘氏之右星天下有大水大兵
乘氐之左星天子有自將兵於野　海中占曰嵗星居
氐五榖以旱傷　郗萌曰嵗星處氐西嵗多饑傷北有
小賊貴人多徙牛多死其肉殺人南馬多死民多寒熱
疾　石氏曰嵗星出入留舍氐者天庫之星也其國有
急令其嵗則太平還而守之其國以兵致天下　又占
曰嵗星守氐孽妾有憙者若與月合在氐而暈不出四
十日有徳令　又占曰嵗星守氐王者立后期八十日
　甘氏曰嵗星守氐君有喜若拜后不出九十日又曰
皇后喜　巫咸曰嵗星守氐國大饑人民流亡　又占
曰嵗星守氐為民多疾病　郗萌曰嵗星守氐南其年
地動　又占曰嵗星守氐逆行其君不居其宮　荆州
占曰嵗星守氐諸侯人君有來入宮者其行疾期六十
日其行遅百二十日(案宋書天文志曰宋後廢帝元徽/三年十月丙戌嵗星入氐五年七)
(月廢帝隕安成王入簒/皇統後三年齊受禪)又占曰嵗星守氐為后夫人憂
謂東行反還去两星二尺期一百二十日去两星一尺
期六十日與两星齊期二十日以赦解之　陳卓曰嵗
星守氐五穀蟲蝗萬物不成　海中占曰嵗星守犯氐
成鈎已環繞之其國饑人君失時政令不行
　　　嵗星犯房四
石氏曰嵗星犯房太子之身居其所避之九十日　郗
萌曰嵗星入房三道為天子有子　又占曰嵗星入房
十日成鈎已者為天子惡之以赦解之又曰為后夫人
䘮過房東行復還反也　又占曰嵗星入房更令期百
二十日　荆州占曰嵗星入房五穀豐治太平民無疾
殃有徳令期四月　郗萌曰嵗星居房南嵗多旱五穀
以旱傷居房北多水五穀以水傷又曰在房北為大水
其國舟楫相望　又占曰嵗星處房南民多寒熱病處
房北牛多死其肉殺人東馬多死西饑傷　黃帝占曰
嵗星舍房𤣥色不明有䘮又曰大水　郗萌曰嵗星與
房合兵戰滿野又曰有白衣之㑹　荆州占曰嵗星中
犯陵房國君憂色靑憂䘮色赤憂兵積尸成山色黒有
將相誅色白有芒角大哭　黃帝占曰嵗星守房七日
不出有崩王十五日不出兵大起　石氏曰嵗星守房
有白衣㑹發男也　又占曰嵗星守房其國多禍殃吏
民相傷大臣將滿道而行　又占曰嵗星守房為大人
憂以赦解之　又占曰嵗星守房在南牛馬無羇縻
又占曰嵗星守房五穀豐熟　甘氏曰嵗星守房天下
和平　海中占曰嵗星守房他國有獻馬者魚鹽十倍
　郗萌曰嵗星守房天倉倉虚空　又占曰嵗星守房
為人主無下堂　又占曰嵗星守房為天下諸侯相謀
慮道不通　又占曰嵗星守房為邊兵發　又占曰嵗
星守房為大饑人相食死者不𦵏　又占曰嵗星守房
大赦(案宋書天文志曰魏景元四年十月嵗星守房占滅/曰将相有憂明年正月大尉鄧艾司徒鍾㑹並誅)
(特赦益土咸熙/二年秋又大赦)　荆州占曰嵗星守房王者心平百姓
得情　荆州占曰嵗星守房有反臣大人䘮天下易王
　黃帝占曰嵗星行房南若犯守之為大旱行房北犯
守之為大水　東官候曰嵗星犯守房去復還色不明
成鈎已國有䘮白衣之㑹　郗萌曰嵗星中犯乘守房
右驂若右服其大人死所中將相誅(案司馬彪天文志/曰孝明永平十六)
(年正月丁丑嵗星犯房右驂北第一星不見辛巳乃見/房右驂為貴臣嵗星犯之見誅是後司徒邵穆與阜陵)
(王延交通/逆謀自殺)　郗萌曰嵗星逆留犯守乘陵房左右驂主
崩臣有隂謀逆行乘陵中道天子失位而亡順行乘陵
中道天下平和　又占曰嵗星不入房中正道其君不
居明堂一曰不敬明堂　韓陽曰嵗星犯房鈎鈐王者
憂　郗萌曰嵗星犯乘鈎鈐大臣有誤天子不尊事天
者致火災於宗廟中王者不宜出宫下殿有謀匿於宗廟
中者　海中占曰嵗星守鈎鈐天下饑三年　荆州占
曰嵗星守鈎鈐去之三寸王者失政宫門不開近臣起
亂
　　　嵗星犯心五
石氏曰嵗星近心七寸以内有暴貴者不出百八十日
　仰觀占曰嵗星犯心所當之國戰不勝一曰將軍闘
死　海中占曰嵗星犯心天子星王者絶嗣犯太子太
子不利犯庶子庶子不利　石氏曰嵗星經心清明
烈照天下内奉明王帝必延年　黃帝占曰嵗星至心
正不失道天下和平軌道失綱災變生　東官候曰嵗
犯犯庶子星庶子有憂不出百八十日　郗萌曰嵗星
不入明堂正道其君不敬明堂一曰不居明堂　郗萌
曰嵗星入心天下諸侯有慶賞之事期九十日　荆州
占曰嵗星入角守氐之心滿二十日以上期不出一年
之中且有立王其所行者無不利也行疾則治肅行遅
則失職　石氏曰嵗星乘心北其國旱室廟有焚者南
出行疾有兵起　石氏曰嵗星乘心其國相死　海中
占曰嵗星居心多旱五穀以旱傷　又占曰嵗星合心
𤣥色不明有䘮　齊伯五星占曰嵗星出入留舍心之
上春夏糴貴秋冬平價二十日不下冬兵大起負海大
敗六十日不下天下有急令　春秋緯曰嵗星守心天
子有慶賜　援神契曰嵗星守心年穀豐　石氏曰嵗
星守心王者得天心隂陽和天下大豐五穀成熟有慶
賜賢士用皆有令徳　巫咸曰嵗星守心有火異　又
占曰嵗星守心萬物五穀不成吳楚其齊倍　郗萌曰
嵗星守天司空貴人多病死　又占曰嵗星守天司空
土功起　又占曰嵗星守心東馬多死其肉殺人守心
西萬物不成多饑傷守心南多寒熱病守心北牛多死
其肉殺人　荆州占曰嵗星守心七日以上至七十二
日名曰母覆其子隂陽和平王者得天心忠士皆用四
夷服天下安　黃帝占曰嵗星逆行守心環繞成鈎已
為大人忌之期六月故赦以解之　甘氏曰嵗星犯守
心内禮臣欲謀主若旱有土功春夏糴貴秋冬糴賤若
守之六十日不下有急令　石氏曰嵗星犯乗守心大
凶　郗萌曰嵗星犯乗守心明堂為大人憂近期十月
逺期三年　又占曰嵗星犯乘守心明堂為内亂臣欲
殺主有亡國近期一年二年三年逺期二十八年　又
占曰嵗星犯乗守太子星者太子憂不死則去　又占
曰嵗星犯乗守太子星女主勢行　石氏曰嵗星中犯
乗太子位太子憂犯少子位少子憂　又占曰嵗星中
犯乘守心明堂在陽為燕在隂為外　巫咸曰嵗星中
犯乘守心明堂為大戰不勝將軍鬬死　郗萌曰嵗星
中犯乘守心明堂為萬民備火近期一年中期三年逺
期九年一曰天下旱　又占曰嵗星犯乘心明堂大臣
當之　海中占曰嵗星留逆犯守乘陵心者王宮内賊
亂臣下有謀易主者天子權在宗家得勢大臣
　　　嵗星犯尾六
石氏曰嵗星入尾天下諸侯有慶賀之事期九十日
巫咸曰嵗星入尾王者賜后宮立太子若后族有陞顯
者不出百八十日　東官候曰嵗星入尾妾為嫡臣專
政賣權災為起　郗萌曰嵗星逆行而宿尾天子淫佚
　又占曰嵗星處尾旁旱水　又占曰嵗星舍尾處其
東冬龍馬多死處其北牛多死肉殺人處其西傷榖處
其南民多寒熱政急　海中占曰嵗星出入留舍尾五
十日不下天下一國有大臣亡者　齊伯五星占曰嵗
星出入留舍尾尾者燕之星也其國則以義致天下三
十日不下大亂　河圖曰嵗星守尾三十日有逆殺上
者兵起車馳　甘氏曰嵗星守尾人民為變大臣作亂
有反逆從大將家起若中有䜛䛕臣期二十日若卿當
之　又占曰嵗星守尾穀大貴人民歸食　又占曰嵗
星守尾三十日王者立貴后夫人若生太子欲封寵后
族　郗萌曰嵗星守尾為用事者當之天下牢開大赦
　巫咸曰嵗星守尾旱　郗萌曰嵗星守尾成鈎已夫
人女君死亡　𤣥冥占曰嵗星守尾王者賜后宮立太
子　甘氏曰嵗星入尾而守之人主以嬪為后政在臣
下期四十日　郗萌曰嵗星犯守尾為女主夫人妃后
惡之　又占曰嵗星留逆犯守乘陵尾皇后有珠玉簮
珥惑天子者誣䜛大起后相貴臣誅宮人出走兵起宮
門
　　　嵗星犯箕七
春秋緯曰嵗星犯箕中天下大亂兵大起　郗萌曰嵗
星犯箕女主宮人有憂　郗萌曰嵗星犯箕為天下大
赦　石氏曰嵗星入箕天下大亂其中有一星民莫處
其室養者星在箕南旱在北有水箕踵者嵗熟　巫咸
曰嵗星入箕中伺其出日而數之皆如期二十日兵發
伺始入處數之率一日期十日軍罷　郗萌曰嵗星入
箕糴價三倍　又占曰嵗星入箕中行病宮中有口舌
相䜛事期五十日若百二十日　荆州占曰嵗星入箕
盗大起多鬬死者嵗不熟　石氏曰嵗星出箕穀大貴
天下大旱饑死過半　郗萌曰嵗星逆行入箕中其君
淫佚　春秋圖曰嵗星之箕年多風　郗萌曰嵗星出
入留舍箕箕者燕之星也嵗星守之其國以武致天下
六十日不下其燕且有為致天下也　又曰嵗星居箕
多旱　春秋緯曰嵗星守天司空嵗水　甘氏曰嵗星
守箕多惡風有旱災其國大饑人相食　郗萌曰嵗星
守箕東嵗熟南小穰熟北大穰西饑　郗萌曰嵗星守
箕貴人多死病　又占曰嵗星守箕為其嵗水　又占
曰嵗星守箕則多土功　又占曰嵗星守司空大臣衛
守　東官候曰嵗星留守箕七日以上去之七尺以内
貴女有尊進者
　
　唐開元占經卷二十四
欽定四庫全書
　唐開元占經卷二十五
　　　　　　　　　　　唐　瞿曇悉達　撰
　嵗星占三
　　嵗星犯北方七宿
　　　嵗星犯南斗一
石氏曰嵗星犯南斗為赦　北官候曰嵗星逆行犯南
斗其君賞賜非其人　海中占曰嵗星入南斗中死者
甚衆　郗萌曰嵗星入南斗天下受爵禄近期六十日
逺期百二十日　荆州占曰嵗星入南斗中水不可當
　陳卓曰嵗星入南斗魁中有殃一曰嵗旱一曰斗為
宰相嵗星入斗留二十日以上卿相有憂太后惡之
又曰逆行入斗中必有亡國死王　北官候曰嵗入南
斗必有受禄増爵者　石氏曰嵗星經南斗吳國稻粱
大熟　春秋緯曰嵗星入南斗五榖絲麻價平　海中
占曰嵗星居南斗五榖以旱傷　郗萌曰嵗星居南斗
河戍間道不通　又曰嵗星處南斗北不利兒子處斗
西嵗多饑傷民多死處斗南多病寒熱　又曰嵗星處
南斗北嵗早水晚旱　北官候曰嵗星處南斗西虎狼
入國一曰民多死處南斗南多亡狗　郗萌曰嵗星處
南斗旗不用衆有天下　荆州占曰嵗星入南斗二十
日以上至二百四十日主者用徳忠臣升位　郗萌曰
嵗星舍南斗處其北牛多死其肉殺人處其東馬多死
　又曰嵗星出入留舍南斗六十日不下天下大流亡
退而守之其國有兵客大破　考異郵曰嵗星守南斗
君臣乖倍　石氏曰嵗星守南斗魁失道者死　又曰
嵗星守南斗天下大饑人相食　荆州占曰嵗星守南
斗君臣俱明天下更年五禮更興　感精符曰嵗星逆
行入南斗守魁中大臣國相逆天下叛離不同心君臣
不和順行而守南斗既去而復還居之不久易其色常
光明天下同心君臣和義　北官候曰嵗星逆行守南
斗其國且有兵一曰有軍來者一曰客軍大敗　郗萌
曰嵗星舍木退而守南斗其國且有兵客軍大敗(牽牛/為木)
(星/也)　巫咸曰嵗星入南斗者留守斗所守之國當誅
春秋圖曰嵗星犯南斗而守之大臣逆謀其國有兵年
大饑人相食嵗大惡　郗萌曰嵗星犯南斗百日兵用
大臣死　陳卓曰嵗星犯守南斗有赦
　　　歲星犯牽牛二
郗萌曰嵗星入牽牛為天下牛車有行　又曰嵗星入
牽牛諸侯有失期者　荆州占曰嵗星入牽牛嵗多水
虎狼害人民人凍死臣謀其主民饑貴人多死小兒多
死　石氏曰嵗星行牽牛越貢獻金銀　郗萌曰嵗星逆
行牽牛其君不愛親戚　春秋圖曰嵗星之牽牛筋皮
革大貴　玉歴曰嵗星之牽牛嵗水民饑有自賣者
郗萌曰嵗星乘牽牛為天下有大水　郗萌曰嵗星乘
牽牛為人相棄於道　又占曰嵗星居牽牛多旱一曰
居牽牛南三尺旱　海中占曰嵗星舍牽牛殺虎狼入
國一曰守牛西虎狼多入邑中者　郗萌曰嵗星出入
留舍牽牛三十日不下天下大臣且有死者致於鈇鉞
之中九十日不下大將出客兵來期不出三年　孝經
章句曰嵗星守天關在其北民流死在西民以風災死
若虎狼入國在其南狗多狂亡在其東不利嬰兒　石
氏曰嵗星守牽牛三十日至九十日天下和平道徳明
四夷朝中國　又曰嵗星守牽牛農人死於野隂陽不
和　巫咸曰嵗星守牽牛馬五穀多傷　海中占曰嵗
星守牽牛臣謀君糴貴三月乃復　郗萌曰嵗星守牽
牛為穀貴　又曰嵗星守牽牛東春牛大癘一曰居南
夏牛大癘　陳卓曰嵗星守牽牛南五穀以水傷守牛
東萬物不成饑民流亡六畜若牛多死病大臣有謀事
守牛北民寒凍死守牛西地氣發泄嵗多水　文曜鈎
曰嵗星犯守牽牛大臣謀其主大人有戮死者火犯衆
火宮火大起道路不通　甘氏曰嵗星犯牽牛留守之
為破軍殺將　陳卓曰嵗星犯牽牛貴人多䘮諸侯失
明
　　　嵗星犯須女三
甘氏曰嵗星入須女有進美女者大人有慶若有女喜
立后拜太子期三十日若九十日宮人有受賜者　北
官候曰嵗星入須女諸侯有賀天子以美女期三十日
若九十日　石氏曰嵗星經須女越貢獻金銀　郗萌
曰嵗星居須女宮中有水災一曰五榖有水傷　𤣥𡨕
占曰嵗星居須女嵗多水　荆州占曰嵗星留須女二
十日布帛大貴期四十日　巫咸曰嵗星宿須女而逆
行其君不務農桑令　黃帝占曰嵗星出入留舍須女
而守犯至三十日不下小人有慶五十日不下更立侯
王六十日不下兵起於野冬入在春也　郗萌曰嵗星
出入留舍須女不出二年天下用兵　黃帝占曰嵗星
守須女糴石三百民有自賣者　春秋圖曰嵗星守須
女絲麻大貴　石氏曰嵗星守須女國邑饑一曰有䘮
一曰大水且主有女䘮　郗萌曰嵗星舍須女東不利
兒子舍其南多亡狗狗多嘷舍其西虎狼入邑民多風
雷死舍其北多寒凍死一曰多䑕　巫咸曰嵗星守須
女三日以上至二十日去之一尺(荆州占曰/去之三尺)以外王
者欲發財寳若發女工伎不出七十日　巫
咸曰嵗星守須女為萬物不成　又曰嵗星守須女寡
婦多死一曰大人有慶　海中占曰嵗星守須女有嫁
娶布帛之事　郗萌曰嵗星守須女為后夫人有變一
曰妾為主　又曰嵗星守須女穀不熟　𤣥冥占曰嵗
星守須女國大饑　陳卓曰嵗星逆行留犯守陵女天
子及大臣有疾女有竒政令
　　　嵗星犯虚四
甘氏曰嵗星入虛天下大虚　巫咸曰嵗星入虛中伺
其出日而數之二十日皆為兵發伺始入處之率一日
期十日軍罷　郗萌曰嵗星入虛為天下大亂政急大
人憂有徳令　荆州占曰嵗星入虚百二十日已上有
功臣封立侯國邑其犯乘守其東西南北宰相有重誅
者必有徳令　郗萌曰嵗星逆行虚其君簡祭祀　石
氏曰嵗星經虛齊國多美女　春秋圖曰嵗星之虛五
穀大熟　郗萌曰嵗星居虛嵗多水五穀以水傷　又
曰嵗星出入留舍虛一嵗乃下更元年　齊伯五星占
曰嵗星出入留舍虛十日不下天下苦　孝經章句曰
嵗星守虛在東民多暴死守其北不占在其西其嵗少
雨在其南王者宮中有憂宰相之家坐棄市　石氏曰
嵗星守虚七日已上盡三十日王者起宗廟修陵家有
白衣之㑹不出九十日　甘氏曰嵗星失色守虛天子
改服不出六十日　郗萌曰嵗星守虛天下兵大起
又曰嵗星守虛君將離散其卒多死亡　又曰嵗星守
虚食貴民自賣　又曰嵗星守虛三月已上有裂土受
爵者　巫咸曰嵗星入虛留守之二十日不下有立諸
侯六十日不下國有死亡百日不下改年號大臣戮死
期二年　海中占曰嵗星犯虛而守之王者以凶改服
有白衣之㑹不出六十日天下饑又民流千里君臣離
散(宋書天文志曰晋惠帝永寕元年七月嵗星守虚危焚/二年十二月成都河間長沙王又討齊王冏交戰攻)
(宮鬬冏兵敗夷滅乂殺其兄上將軍寔以下二十餘人/大安二年成都改長沙於是公私饑困百姓力屈)
　　　歲星犯危五
郗萌曰嵗星入危政在臣下期在四十日中　荆州占
曰嵗星入危三月以上有受爵土者　又曰嵗星入危
天下大亂若賊臣起　春秋圖曰嵗星之危民不寕處
　石氏曰嵗星舍危南雨血膏王室　郗萌曰嵗星出
入留舍危六十日不下國君死之　石氏曰嵗星守危
三月若二十日諸侯兵起　甘氏曰嵗星守危立諸侯
天子更宮室民多土功若有哭泣事　又曰嵗星守危
民不寧　巫咸曰嵗星守危徭役煩賦斂衆下屈竭莫
能俱不惡其上强凌弱兵起　又曰嵗星守危為多盗
賊人民相惡　海中占曰嵗星守危國有兵憂一曰兵
並起　郗萌曰嵗星守危多雨為來嵗損　又曰嵗星
守危為大人盖屋事　郗萌曰嵗星守危處其東民多
饑死　玉厯曰嵗星守危七日以上去之四尺外則王
者治宗廟高宮闕不出四十日　郗萌曰嵗星守危其
君簡祭祀　𤣥冥占曰嵗星入危守之百日不下穀貴
　𤣥冥占曰嵗星入危守之三十日不下諸侯兵起六
十日不下其國亡百日不下穀貴客軍將死　郗萌曰
嵗星守墳墓為人主有哭泣之聲
　　　嵗星犯營室六
石氏曰嵗星犯營室犯陽為陽有急犯隂為隂有急
郗萌曰嵗星犯營室有土功之事　黃帝占曰嵗星入
營室過而去人主有慶賜之事天下當有受爵禄者
郗萌曰嵗星逆行營室其君用兵不時一曰其君不還
　春秋圖曰嵗星之營室田宅大賤　郗萌曰嵗星處
營室東壁半赦其去陽之隂天下喜牢中虛　又曰嵗
星處營室東壁北入月不移有兵七十日罷　又曰嵗
星處營室東食貴處南春食賤處西南馬牛賤　海中
占曰嵗星舍營室東民多徙去處其北民有憂　北官
候曰嵗星宿營室不順正道其君吏不選者　郗萌曰
嵗星出入留舍營室八十日不下其地半動九十日不
下有急令一曰大將出　齊伯五星占曰嵗星出入留
舍營室主危　又曰嵗星守之其國有急令　春秋緯
曰歲星守營室天下皆以饑為憂　春秋緯曰嵗星守
營室其國有急令　孝經内記曰嵗星守營室在其東
有喜事期四十日應在其北民憂期三十日在其西期
四月五月糴貴及黍貴十倍有銅弊之事在其南不占
　石氏曰嵗星守營室人君施不加親戚宫中有火災
人君不安　巫咸曰嵗星守營室為民多病疾　海中
占曰嵗星守營室三日以上王者去正殿居省室布恩
徳赦有罪則無咎　郗萌曰嵗星守營室為土功事糴
貴　又曰嵗星守營室南有遷王一曰立后　又曰嵗
星守營室為大人忌以赦令解之　又曰嵗星守營室
為宮中女有夭死者　又曰嵗星守營室中為后夫人
憂　𤣥冥占曰嵗星守營室其年國有得地　帝覽嬉
曰嵗星近守營室三日以上王者避正殿入省室二十
日以上至七十日五者自整三軍禦賊天下兵車行
石氏曰嵗星犯守營室君有徳者得地歸與民爵　郗
萌曰嵗星犯守營室宮中有夭死大人皆有土功之事
　荆州占曰嵗星犯守營室為女有宗廟事以赦解之
　　　嵗星犯東壁七
北官候曰嵗星入東壁三月天下男子有慶賀君受爵
禄　郗萌曰嵗星逆行東壁其君决獄不以時赦令不
明　石氏曰嵗星居東壁五穀以水傷　春秋圖曰嵗
星舍東壁人心不寧　郗萌曰嵗星舍東壁北民憂期
二十五日　又曰嵗星出入留舍東壁五十日不下大
人當之九十日不下土㓛大起百日不下國空有徙王
　又曰嵗星出入留舍東壁人民流亡不歸其鄉三十
日不下五穀貴　甘氏曰嵗星守東壁王者有堯舜之
治四海同心　郗萌曰嵗星守東壁人君施不加親戚
宮中有火災人君不安　又曰嵗星守東壁諸侯相謀
　又曰嵗星守東壁為大人衛守　又曰嵗星守東壁
為天下兵起一曰秋兵起　又曰嵗星守東壁為有土
功事　又曰嵗星守東壁為嵗多晚水　荆州占曰嵗
星守東壁去之九寸守四十日至百四十日王者好文
章天下舉用文士不出百八十日　陳卓曰嵗星守東
壁天下大赦　𤣥冥占曰嵗星守東壁天下大興有聖
主朝廷羣臣天下同心　河圖曰嵗星逆行守東壁若
成勾已其君教令不明人心不寕木能害土故也
　
　
　
　
　
　
　
　
　
　唐開元占經卷二十五
欽定四庫全書
　唐開元占經卷二十六
　　　　　　　　　　　唐　瞿曇悉達　撰
　歲星占四
　　嵗星犯西方七宿
　　　嵗星犯奎一
郗萌曰嵗星入奎其年五穀以蟲為害居其南春糴賤
牛馬繒帛皆賤居其西糴貴凡物皆貴民不安　海中
占曰嵗星潤澤出奎有善令變色入奎有偽令來者若
出奎有偽令出使者　帝覽嬉曰嵗星之奎有喜慶之
事若有赦令　石氏曰嵗星居奎五穀以水傷處奎中
有土功之事　郗萌曰嵗星處奎中有白衣之㑹　海
中占曰嵗星處奎中小赦　帝覽嬉曰嵗星舍奎南牛
馬繒布帛賤舍其北八月兵起七十二日罷或至三嵗
乃罷　海中占曰嵗星舍奎處其南春食賤處其東糴
乍賤乍貴民移徙不安處其西四月五月食貴處其北
民憂　齊伯五星占曰嵗星出入留舍奎有小旱晚多
水雨居左右者不占其中者外客軍且來矣　黃帝占
曰嵗星守奎北夷來降　洛書曰嵗星守奎三十日天
下道興符明　洛書曰嵗星守奎五穀成熟　石氏曰
嵗星守奎大饑　甘氏曰嵗星守奎其國道興王者至
仁行忠臣並進天下三年而平　海中占曰嵗星守奎
執法吏多死　海中占曰嵗星守奎逆行旱五穀耗其
順行色潤澤即嵗大熟　海中占曰嵗星守奎南馬賤
一曰牛賤　郗萌曰嵗星守天庫多獄貴人　又曰嵗
星守天庫以饑起兵若有客軍　又曰嵗星守奎為有
溝瀆事一曰有水事　荆州占曰嵗星守奎王者憂之
一曰大人當之　又曰嵗星逆行守奎女子多死　河
圖曰嵗星入奎中而守之國有匿謀有兵起人主有憂
若大臣當之　甘氏曰嵗星逆行入奎而守之其君好
攻戰兵甲不息人民流亡不安其居
　　　嵗星犯婁二
荆州占曰嵗星入婁國有聚人若有䘮期一年　海中
占曰嵗星入居婁中小赦　春秋圖曰嵗星之婁牛馬
大賤　郗萌曰嵗星居婁五穀以水傷嵗多水　海中
占曰嵗星處婁南春食賤牛馬繒帛賤處其北八月兵
起七十二日罷逺期三年　郗萌曰嵗星處婁北有奪
地之君處東金噐貴　海中占曰嵗星舍婁胃去婁舍
奎有赦　河圖聖治符曰嵗星守婁天下赦　石氏曰
嵗星守婁三十日不下天下平九十日不下國有兵穀
貴　甘氏曰嵗星守婁王者承天得度天下安平　巫
咸曰嵗星守婁王者承天位天下安寕有慶賀有兵罷
　司馬彪曰嵗星守婁為兵為匿謀　海中占曰嵗星
守婁中又暈之大赦期九十日　巫咸曰嵗星守婁民
多疾疫　郗萌曰嵗星守婁有土功之事一曰大熱
又曰嵗星守婁嵗多獄貴人　又曰嵗星守婁有死君
嵗大饑　又曰嵗星守婁有白衣之㑹　荆州占曰嵗
星守婁東有徙民守其北有兵守其西不占守其隂牢
空天下有慶賀　又曰嵗星守婁有德令牛馬多死苑
囿空虚　𤣥㝠占曰嵗星守婁去之五尺以外守之十
五日以上至三十日王者出祀四海山川百神不出九
十日　西官候曰嵗星守婁南春糴賤牛馬又賤皆在
嵗月中守其東一貴一賤守其中有白衣之㑹又有小
赦　𤣥㝠占曰嵗星守婁六畜大貴其國尤甚　海中
占曰嵗星逆行守婁甚其君牢吏獄斷不以時人多怨
訟若有赦令　感精符曰嵗星入婁犯守之有白衣衆
聚三十日不下其國有兵九十日不下必有大䘮期三
年
　　　嵗星犯胃三
郗萌曰嵗星犯胃為天下榖不實以食為憂　石氏曰
嵗星經胃昴畢趙水澇魚行人道　春秋圖曰嵗星之
胃其年早霜　又曰嵗星處胃北八月兵起七十二日
罷逺三年　郗萌曰嵗星處胃中有白衣之㑹處其南
男子疾一曰牛馬賤處其東民移徙不定若食貴　又
曰嵗星舍胃是謂去陽之隂有喜牢空　荆州占曰嵗
星宿之逆行胃其君不愛五穀　齊伯五星占曰嵗星
入留守胃國家即妄動土功事不祥小人且亡絲綿布
帛有急令　郗萌曰嵗星出入留舍胃兵起不用一曰
大人有憂一曰十月小旱　巫咸占曰嵗星守胃為兵
灾萬物不成　黃帝占曰嵗星守胃國以無義失幣有
水旱事　甘氏曰嵗星守胃王者順天徳中畿國昌
海中占曰嵗星守胃嵗大熱一曰五穀大熟　郗萌曰
嵗星守胃趙兵伐中國　荆州占曰嵗星守胃三尺以
外守入二十日王者開倉廩大賦天下轉運不出百八
十日　甄曜度曰嵗星入胃犯守之國有更令大人有
憂若有禍殃必有土功　郗萌曰嵗星犯守胃鄰國有
暴兵伐中國者　荆州占曰嵗星犯胃國有變更之令
期四月又曰天下獄空　陳卓曰嵗星犯守胃天下無
人
　　　嵗星犯昴四
甄曜度曰嵗星入昴胡兵入國有土功若有赦令　郗
萌曰嵗星入昴天下有白衣之㑹期六十日逺百二十
日　郗萌曰嵗星入昴中小赦　西官候曰嵗星入昴
為金寳貴　春秋圖曰嵗星之昴棺木大貴　郗萌曰
嵗星乘昴若出北者為隂國有憂若外王死　郗萌曰
嵗星居昴畢間赤色大旱一曰其國有大殃　又曰嵗
星處昴南男子病嵗旱早水晚處昴北多暴雨處昴東
徙民　又曰嵗星留之逆行昴其君殺不辜　荆州占
曰嵗星舍昴處南有土功民多口舌　郗萌曰嵗星入
留舍昴五十日不下必有死君期三嵗若有死將期四
月　又曰嵗星出入留舍昴其年早霜　齊伯五星占
曰嵗星出入留舍昴胡人以出其國無兵禾豆耗布帛
貴　黃帝占曰嵗星守昴東糴大貴三月復守北其國
有徳令　孝經章句曰嵗星守昴在其南糴一貴一賤
其月土功有死君變其政在其東金噐刀劍貴在其北
有别離之國奪地之君若死在其西不占　甘氏曰嵗
星守昴王者有徳令昴者天之囚室嵗星近之下獄之
臣皆有解者不出四十日　巫咸曰嵗星守昴大饑為
萬物不成　又曰嵗星守昴大旱多火灾若有兵　海
中占曰嵗星守昴天倉實　郗萌曰嵗星守昴夷狄勝
中國　又曰嵗星守昴北多暴雨　又曰嵗星守昴東
行至天髙復反至五車邊兵發一曰為赦令　石氏曰
嵗星入若守天獄天下獄虛　河圖曰嵗星犯守昴大
臣有坐法死者津關吏憂人民饑多食草實　郗萌曰
嵗星中犯乘守昴為兵北征於狄一曰近臣為亂一曰
白衣之㑹　甘氏曰嵗星守昴王者失禮䧟於刑大赦
除咎　郗萌曰嵗星中犯乘守昴天下有福一曰近臣
為亂
　　　嵗星犯畢五
黃帝占曰嵗星犯畢出其北為隂國有憂出其南為陽
國有憂　聖洽符曰嵗星入畢口將相憂大人當之期
不出百八十日　石氏曰嵗星入畢中邊有兵　巫咸
曰嵗星入畢中各伺其出日而數之期二十日為兵發
伺始入處之率一日期十日為軍罷　郗萌曰嵗星入
畢為其國易主　又曰嵗星入畢中邊有憂兵　西官
候曰嵗星入畢中八十日若有百四十日人君謀兵大
起　石氏曰嵗星出畢陽則旱出畢隂則水為政令不
行　郗萌曰嵗星逆行畢其君畋獵不時若徙倚不明
其君不敬祠　春秋圖曰嵗星之畢有徳令　郗萌曰
嵗星居畢昴間色赤大旱國有大殃在王一曰在民
又曰嵗星處畢北其嵗有赦令有别離之國奪地之君
一曰嵗星處畢南有土功男子多疾早旱晚水處畢東
多暴雨金噐刀劍貴　又曰嵗星出入留舍畢二十日
其國有以武致天下絲絮布帛大貴兩百斤千　荆州
占曰嵗星出入留舍畢三十日不下人民流亡不反故
鄉　春秋圖曰嵗星守畢王者出逰獵不出四十日兵
車行　石氏曰嵗星守畢中國大赦王賜夷狄若有徳
令一曰糴大貴　巫咸曰嵗星守畢為大旱多水灾
郗萌曰嵗星守畢萬物不成國以饑亡　玉歴曰嵗星
入畢留守之三十日不下人君有謀大兵起有攻戰客
軍敗人民流亡不反其鄉期一年　陳卓曰嵗星犯守
畢年穀小豐　西官候曰嵗星犯守畢軍亂國有赦令
王者有賜夷狄若有謀兵期八十日若二百四十日
陳卓曰嵗星犯畢附耳兵起若將相有䘮憂也若不即
免退
　　　嵗星犯觜觿六
石氏曰嵗星犯觜觿萬物不成　石氏曰嵗星犯觜觿
其國兵起天下動移　郗萌曰嵗星入觜觹中伺其出
日而數之期二十日兵發伺始入處之率一日期十日
軍罷　郗萌曰嵗星入觜觹五穀更貴更賤嵗一旱一
水天氣不和調一曰有兵　郗萌曰嵗星入觜觹多盗
賊　又曰嵗星逆行觜觹其國君誅罰不當　春秋圖
曰嵗星之觜觹兵噐大貴　洪範傳曰嵗星舍觜觹為
白衣之㑹　郗萌曰嵗星入留觜觹六十日不下禾豆
半傷九十日不下侯王見功　又曰嵗星出入留舍觜
觹二百日不下客軍大敗主人大勝一曰山林空　石
氏曰嵗星守觜觹三日以上王者大將軍出兵在道
石氏曰嵗星守觜觹國有反者民疫天下大饑　又曰
嵗星守觜觹西方客動侵地欲為君主崇禮以制義則
國安　又曰嵗星守觜觹君臣和同　荆州占曰嵗星
守觜觹妖怪起丁壯多暴死　𤣥冥占曰嵗星守觜觹
大臣且亡(魏時木守觜觹/後諸葛公亡)　齊伯五星占曰嵗星守觜
觹六十日五穀傷九十日兵起　石氏曰嵗星犯守觜
觹不出一旬民病瘧　海中占曰嵗星犯守觜觹不出
一旬必有偵候之事農夫不耕天子皇后俱崩期甲辰
日　玉歴曰嵗星犯守觜觹三十日五穀傷其國大饑
民多餓天下大疫農夫不耕婦女不績
　　　嵗星犯參七
石氏曰嵗星犯參水旱不時　聖洽符曰嵗星入參天
子更布政宰相不安期六月　郗萌曰嵗星逆行參其
君誅罰不當　又曰嵗星逆行若留上衡中為兵革起
　黃帝占曰嵗星處參東若處伐東多走民多暴雨處
參西若處伐西多流民從東方來處參北若伐北衡水
　郗萌曰嵗星處參南若處伐南為易君一曰大人多
寒熱之疾處參北國有易相處參東若伐東晚稼不成
處參西若伐西産子者多死一曰老人多死　荆州占
曰嵗星處參所近者是王者欲封為逺國君也期一年
　郗萌曰嵗星宿參若宿伐者為有反臣中兵也　荆
州占曰嵗星入參七日以上至七十日王者欲出之他
國不出百八十日　石氏曰嵗星守參國有反者五穀
更貴　又曰嵗星守參天下農夫不耕　又曰嵗星守
參有赤星出參中邊有兵　甘氏曰嵗星守參其嵗大
疫王者恐疫木入金其君危　荆州占曰嵗星守參多
雨嵗惡　巫咸曰嵗星守參萬物不成民大饑　海中
占曰嵗星守參多盗賊髙田貴下田賤其年樹木多爛
　郗萌曰嵗星守參晚稼不成　海中占曰嵗星守參
后夫人當之一曰天下有兵驚一曰旱人民多病　春
秋圖曰嵗星入參犯守之其國以兵致天下退而守之
士卒有驚若離散五穀貴一曰水火為敗　郗萌曰嵗
星入參守伐天下有兵驚不足傷民天下受兵事
　
　
　
　
　
　
　
　
　
　
　
　唐開元占經卷二十六
欽定四庫全書
　唐開元占經卷二十七
　　　　　　　　　　　唐　瞿曇悉達　撰
　歲星占五
　　嵗星犯南方七宿
　　　嵗星犯東井占
黃帝占曰嵗星入東井軍在外嵗星進兵退嵗星退兵
進　郗萌曰嵗星入東井一南一北侯王憂又曰害於
黍稷　黃帝占曰嵗星入東井留二十日以上易正朔
　又曰天下有土功川瀆之事期十月若十一月　义
曰居其東五穀不成居其南國君病諸侯多死居其西
者及兒子多死居其北有改令　黃帝占曰嵗星出入
留舍東井三十日天下一國有水者　陳卓曰嵗星在
東井兵起近期一年逺五年　黃帝占曰嵗星中犯東
井人君有戮者　陳卓曰嵗星犯守東井王者法令急
多獄事其年大水民饑天下改令　郗萌曰嵗星中犯
乘東井其國内外有兵起(案孝武帝政和二年四月乙/卯嵗星在東井占曰兵起近)
(期一年逺五年到三年正月匈奴入五原酒泉殺两都/尉三月遣將軍廣利七萬人出五原御史大夫髙成將)
(兵三萬人出河西重合保馬通將四萬騎出酒泉與虜/戰多斬首廣利敗匈奴積三年  又案魏甘露三年三)
(月庚子嵗星順行犯東井距星占曰兵起到景元元年/己丑太后令曰昔日立東海王子􁀙悖逆不道自䧟大)
(禍以民禮𦵏之京師/嚴兵積二年三月)　荆州占曰嵗星去東井七寸七
日以上至一百五十日則王者用法大臣修度天下和
平　石氏曰嵗星守東井河溢　甘氏曰嵗星守東井
法令急多獄事其年大赦　黃帝占曰嵗星守東井嵗
大饑人民疾病　黃帝占曰嵗星守東井南男子多寒
熱病　郗萌曰嵗星守東井大人多病若有䘮守其北
多暴雨　又曰嵗星守東井若將相死一曰君死又曰
糴貴　石氏曰嵗星守東井旱　荆州占曰嵗星守東
井道上多死人　黃帝占曰嵗星守東井水　郗萌曰
嵗星守東井百物五穀不成久守之金錢易　陳卓曰
嵗星守東井百川皆溢　郗萌曰嵗星入若守東井有
土功事　又曰嵗星入犯乘守東井留三日以上其嵗
諸侯當之　感精符曰五精入東井從嵗星聚殺白而
發黃神奉絶用兵卒亂以義得天下　石氏曰嵗星逆
行東井有兵一曰嵗星守東井有兵(案宋書天文志曰/晉永興二年九月)
(嵗星守東井占曰有兵井又秦分也是年荀晞破公師/蕃張方破范陽王虓關西諸將攻河間王顒顒奔走東)
(海王迎/殺之)　郗萌曰嵗星逆行東井其君出入不時　陳
卓曰嵗星逆行東井山川壅寒　又曰嵗星中犯乘守
東井若鉞人君有戮死者　又曰嵗星環繞鉞諸侯誅
一曰赦(案魏武帝甘露二年八月壬午嵗星犯鉞其年/九月庚寅嵗星逆行井鉞到三年征東將軍諸)
(葛誕誅積/六月應)　黃帝占曰嵗星入鉞大臣誅一曰嵗星入
鉞賢相死　郗萌曰嵗星干鉞者為斧鉞用　又曰嵗
星中犯乘守鉞其國内亂兵起
　　　歲星犯輿鬼二
郗萌曰嵗星入輿鬼相誅　巫咸曰嵗星入輿鬼為十
日以上金錢大散於諸侯期六十日若十月　石氏曰
木入輿鬼大臣誅一曰亂臣在内(案漢孝武帝後元二/年十月戊午嵗星在)
(輿鬼中占曰大臣有誅者一曰有金錢之賜令近期一/年逺五年到昭帝始元二年二月賜諸侯王列侯進宗)
(室金錢各有差七月賜天下民牛酒到四年六月復賜/丞相以下至郎吏錢帛各有差廷尉李种有罪棄市)
(在期内如占說月又案漢宣帝元康二年六月嵗星入/輿鬼到四年三  乃出占曰嵗星入輿鬼滿數十日金)
(錢帛之施諸侯一曰大臣誅一曰嵗樂糴石三四十錢/一曰有大䘮近期一年逺五年其月詔賜天下將吏二)
(千石諸宗室髙年錢帛男子爵女子牛酒是比年豐穀/石五錢大司馬衛將軍張安世薨到神爵二年司𨽻尉)
(盖寛饒有罪自殺星乂案魏甘露四年四月甲申木犯/輿鬼東南星東南  主兵占曰木入輿鬼大臣有誅者)
(金錢之令到景元元年五月尚書王經伏誅到也/六月當逆鄉公即位賜天下民爵積一年二月)　石氏
曰木犯守鬼積尸邦有兵犯南星王有疾崩若戮死者
近布帛發布帛近金錢發金錢近馬發馬近兵發兵七
寸以内為近其守之三日以上所發明審也　又曰嵗
星逆行出鬼陽男坐之隂女坐之出鬼左貴女坐之右
為貴人坐之抵其中央君坐之　郗萌曰嵗星去五諸
侯入輿鬼諸侯世子有疾死者期六十日去天髙入輿
鬼不出百二十日大人惡之　石氏曰嵗星出入留舍
輿鬼五十日不下有大䘮六十日不下國相不明百日
不下民半死　郗萌曰嵗星舍輿鬼東北麻豆成稻不
成舍東南豆麦熟有渇死人舍西南萬民多䘮舍西北
黍稷成麥不成早蠶不熟晚蠶熟舍中嵗樂石三四錢
　黃帝占曰嵗星處輿鬼南有易君處其北國易相處
其西殺老人一曰殺姙子者　甘氏曰嵗星犯輿鬼人
君必有所戮　巫咸曰嵗星守輿鬼天子賜諸侯金錢
　郗萌曰嵗星守輿鬼五穀多傷民以饑死者無數又
曰多狂病死者　海中占曰嵗星守輿鬼角動有殺主
者色黒誅死不成　石氏曰嵗星犯天尸國有兵王者
病疾一曰人君有戮死者　海中占曰木守鬼出其北
旱出其南雨水五穀熟　郗萌曰嵗星逆行輿鬼其君
不聦明用財奢浮過度治衰　荆州占曰嵗星逆行輿
鬼其君不聦於事　荆州占曰嵗星入輿鬼財寳出
荆州占曰嵗星入輿鬼亂臣在内有屠城　郗萌曰嵗
星乘質鈇鉞用　荆州占曰嵗星乘質君貴人憂金玉
用人民多疾從南入為男從北入為女從西入為老人
從東入為丁壯若棺木倍價　司馬彪天文志曰嵗星
入輿鬼為死䘮　荆州占曰嵗星干犯守輿鬼者皆為
天下有大䘮陽為后左為天子右為貴臣又隨所守主
物王者發之不出七十日　石氏曰嵗星守輿鬼為大
人有祭祀事　郗萌曰嵗星守輿鬼大人以命終　又
曰嵗星守輿鬼西南皆為秦漢有反臣以赦解之
　　　嵗星犯柳三
郗萌曰嵗星入天庫以饑起兵一曰五穀收入　石氏
曰嵗星入柳諸侯有慶賀天下安寕五穀豐熟不出其
年民人歌舞而行　又曰嵗星處柳東晚穉不成處其
南有易君處其西殺老人一曰殺姙子一曰民疾處其
北貴人徙一曰國昜相　又曰嵗星處柳南地必動處
其西民疾嵗大水一曰大人坐　甘氏曰嵗星守柳貴
臣得地有徳令不出九十日　石氏曰嵗星守柳人饑
　巫咸曰嵗星守柳多水災萬物五穀不成　郗萌曰
嵗星守柳多獄不然獄空　又曰守天相政事急民有
千里之行　陳卓曰嵗星逆行柳隂女主坐之逆行柳
中其君坐之若逆行柳陽男坐之若逆行柳左右坐貴
親　郗萌曰嵗星與柳合同光其國將大强　荆州占
曰嵗星與熒惑合柳嵗星色赤兵起黃白五穀傷黒為
憂靑而角赤兵起近期三十日逺六十日　郗萌曰嵗
星守柳有反臣中兵也　海中占曰嵗星居柳嵗和熟
　又曰嵗星出入留舍柳九十日不下將軍出　又曰
嵗星逆行柳其君不敬祭祀
　　　嵗星犯七星四
荆州占曰嵗星入七星五穀多傷天下盗賊起期一年
　陳卓曰嵗星出入留舍七星其國有以義致天下
郗萌曰嵗星居七星嵗和同　又曰嵗星處七星民疾
處其西嵗水　陳卓曰嵗星犯七星天子憂兵功臣受
封　甘氏曰嵗星守七星皇天以祐王者其邦獲五福
九十年　陳卓曰嵗星與七星同光者以粟當錢　巫
咸曰嵗星守七星旱多火災萬物五穀不成有兵饑
海中占曰木犯七星使者滿道子弑父臣弑主　荆州
占曰嵗星犯七星王者敬天宗廟有禮天下和平　郗
萌曰嵗星逆行七星其君衣服不法　荆州占曰嵗星
逆行七星處其南地伏動處其西大人坐之處其北貴
人徙　黃帝占曰木犯七星逆臣為亂　郗萌曰嵗星
逆行七星地動　黃帝占曰木守七星為反臣也一曰
夏物不成　石氏曰木守七星有兵　郗萌曰嵗星守
七星反臣中兵也　甘氏曰嵗星入七星有君置太子
者　郗萌曰嵗星留守七星天下大憂憂中央
　　　嵗星犯張五
石氏曰嵗星入張天子有慶賀之事天下大樂穀大豐
　荆州占曰嵗星入張不出一年天子有慶賀之事天
下大樂　巫咸曰嵗星入張星多火災萬物五穀不成
　郗萌曰嵗星出入留張舍三十日不下有兵六十日
不下更立侯王　石氏曰嵗星守張民人病疫一曰其
嵗民多心腹疾　郗萌曰嵗星居張嵗和熟　甘氏曰
嵗星守張其國大豐守之一年七年昇平君臣同心
又曰嵗星處張南地必動若六畜貴處張西其嵗水
荆州占曰嵗星守張四十日至百二十日隂陽和羣臣
忠良王者吉　郗萌曰嵗星守張政事急民有千里之
行一曰貴人死　荆州占曰嵗星逆行張其君衣服不
法　郗萌曰嵗星逆行張其君用樂淫佚　又曰嵗星
守張有反臣中兵也　荆州占曰嵗星與墳星合於張
嵗不和貴人多内䘮一曰大水六年　郗萌曰嵗星與
墳星合於張天下有變不傷為政者則害於民一曰民
憂盗賊若功臣受封　又曰後且大旱　荆州占曰嵗
星與墳合守張天下易令民流千里
　　　嵗星犯翼六
石氏曰嵗星入翼五穀風傷期一年　郗萌曰嵗星出
入留舍翼六十日不下地亡六十里　石氏曰嵗星出
入留舍翼且有急事徴召　郗萌曰嵗星居翼嵗和熟
　石氏曰嵗星守翼有兵若大水一曰川枯不通　甘
氏曰嵗星守翼聖臣代主　荆州占曰嵗星守翼王道
大興王者得天心將相忠良不出九十日文術大用
郗萌曰嵗星守翼南六畜貴　海中占曰嵗星守翼處
其東魚鹽瓦噐貴處其南車貴處其西不占處其北五
穀不成　郗萌曰嵗星逆行翼其君用樂淫泆若失火
　甘氏曰嵗星入翼有海客　郗萌曰嵗星入翼四海
有急國憂　石氏曰嵗星守翼萬物不成　石氏曰嵗
星守翼人民流亡
　　　嵗星犯軫七
郗萌曰嵗星入軫天下多䘮　荆州占曰嵗星入軫邦
有將死期六年　陳卓曰嵗星入軫兵大起　荆州占
曰嵗星在軫王者憂疾不出九十日　巫咸曰嵗星入
軫中伺其出而數之期二十日為兵發伺始入處之率
一日期十日軍罷　郗萌曰嵗星舍軫七日不移赦
黃帝占曰嵗星處軫東糴貴處軫西有女䘮有水　海
中占曰嵗星犯守軫天子養孤老不平大臣背叛師旅
起車騎盡發　荆州占曰嵗星干犯守軫大臣戮死
甘氏曰嵗星守軫國主疾王者修宗廟赦三百里内則
灾消　巫咸曰嵗星守軫民多疾病　海中占曰嵗星
守軫主庫者有罪　郗萌曰嵗星守軫有土功事若旱
萬物不成民饑　黃帝占曰嵗星守軫南六畜皆貴
郗萌曰嵗星守軫北五穀不成　荆州占曰嵗星逆行
軫失火　郗萌曰嵗星逆行軫其君持䘮服不謹若貴
親坐之　又曰木守軫川楫不通也
　
　
　
　
　
　
　
　
　
　唐開元占經卷二十七
欽定四庫全書
　唐開元占經卷二十八
　　　　　　　　　　　唐　瞿曇悉達　撰
　嵗星占六
　　嵗星犯石氏中官
　　　嵗星犯攝提一
海中占曰嵗星犯攝提臣謀其君若主出走有兵起期
一年
　　　嵗星犯大角二
海中占曰嵗星守大角臣謀主者有兵起人主憂王者
戒慎左右期不出百八十日逺一年
　　　嵗星犯梗河三
巫咸曰嵗星守梗河國有謀兵四夷兵起來侵中國邊
境有憂
　　　嵗星犯招摇四
聖洽符曰嵗星犯招摇邊兵大起敵人為冦若守之敵
人敗敵人死期不出二年　荆州占曰嵗星入招摇兵
起馬多死
　　　嵗星犯𤣥戈五
聖洽符曰嵗星守犯𤣥戈邊兵大起突厥為冦若守之
突厥敗若其主死期不出三年
　　　嵗星犯天槍六
巫咸曰嵗星犯守天槍星邊夷兵起機槍大用防戍有
憂若誅邊臣期不出年
　　　嵗星犯天棓七
巫咸曰嵗星守天棓邊夷兵起機槍大用防戍有憂若
誅邊臣期不出年
　　　嵗星犯女牀八
荆州占曰嵗星犯女牀凶　甘氏曰嵗星守女牀兵起
宫中若妃后暴誅者期百八十日逺一年
　　　嵗星犯七公九
黃帝占曰嵗星守七公為民饑君不安　石氏曰嵗星
犯守七公輔臣有謀議臣相疑若有誅者主人有憂
　　　嵗星犯貫索十
巫咸曰嵗星犯守貫索天下亂兵大起有獄事貴人有
死者　石氏曰嵗星入天牢中犯乘守者以獄為亂多
不平
　　　嵗星犯天紀十一
文曜鈎曰嵗星犯守天紀幸臣執權有兵起王者有憂
　　　嵗星犯織女十二
黃帝占曰嵗星守織女天下有女憂有兵起不出其年
　　　嵗星犯天市十三
郗萌曰嵗星入天市中五官有憂一曰赦　巫咸曰嵗
星入天市諸侯有戮者將相凶期百八十日若一年
郗萌曰嵗星入天市諸侯有戮者一曰弊易　海中占
曰嵗星入天市五官有憂若市驚一曰易市　石氏曰
嵗星守天市諸侯相謀若國有兵憂　郗萌曰嵗星守
天市五穀大貴
　　　嵗星犯帝座十四
石氏曰嵗星犯帝座為臣謀主有逆亂事　𤣥冥曰嵗
星犯帝座為臣謀主天下亂兵大起不出年
　　　嵗星犯候星十五
海中占曰嵗星犯守候星陰陽不和五榖傷人大饑有
兵起
　　　嵗星犯宦者十六
甘氏曰嵗星犯宦者左右輔臣誅若戮死期不出年
　　　嵗星犯宗正十七
石氏曰嵗星犯守宗正左右羣臣多死若更政令人主
有憂
　　　嵗星犯宗人十八
石氏曰嵗星犯守宗人親族貴人有憂若有死者一曰
人主親宗有離絶者
　　　嵗星犯宗星十九
甘氏曰嵗星犯守宗星宗室之臣有分離者
　　　嵗星犯東西咸二十
石氏曰嵗星犯守東西咸為有臣不從令有隂謀
　　　嵗星犯天江二十一
巫咸曰嵗星犯守天江下有水若入之大水齊城郭人
民饑亡去其郷
　　　嵗星犯建星二十二
陳卓曰嵗星入建星臣相譖　石氏曰嵗星入建星諸
侯有謀入關者期六十日若百五十日　文曜鈎曰嵗
星守建星關梁不通天下大饑人相食期二年　石氏
曰嵗星守建星糴貴人相食　海中占曰嵗星守建星
旱死者甚衆民大耗　郗萌曰嵗星守建星天下多暴
貴一曰牛貴　郗萌曰嵗星守建星天下之人有相食
者以百數一嵗不發三年乃發三年不發六年乃發六
年不發九年乃發郡國有坐之　又占曰嵗星守建星
為臣謀其主　又占曰嵗星守建星地氣泄貴人多死
　又占曰嵗星守建星嵗水民饑有自賣者
　　　嵗星犯天弁二十三
甘氏曰嵗星犯天弁若守之則囚徒兵起一曰五榖不
成糴大貴人民饑
　　　嵗星犯河鼔二十四
齊伯五星占曰嵗星犯河鼓大將若左右將有誅者若
守之將有罪以五色占之　石氏曰嵗星入守河鼓諸
侯之將出大兵起旗鼓用人主憂期一年
　　　嵗星犯離珠二十五
石氏曰嵗星犯離珠宫中有事若有亂宫者若宫中人
有罪黜者
　　　嵗星犯匏𤓰二十六
聖洽符曰嵗星守犯匏𤓰天下有憂若有逰兵各菓貴
一曰魚鹽貴價十倍不出其年
　　　嵗星犯天津二十七
海中占曰嵗星犯天津關道絶不通有兵起若關吏有
憂　郗萌曰嵗星守天津者皆革也
　　　嵗星犯螣蛇二十八
甘氏曰嵗星守螣蛇天子前驅凶若奸臣有誅前驅為
害
　　　嵗星犯王良二十九
石氏曰嵗星守王良為有兵　齊伯五星占曰嵗星犯
守王良天下有兵諸侯放强臣謀主期不出年
　　　嵗星犯閣道三十
石氏曰嵗星犯閣道絶漢者為九州異政各主其王天
下有兵期二年
　　　嵗星犯附路三十一
石氏曰嵗星守附路大僕乃罪若有誅一曰馬多死道
無乘馬者
　　　嵗星犯天大將軍三十二
郗萌曰嵗星入天將軍者吉　石氏曰嵗星守犯天將
軍為大將死若誅
　　　嵗星犯大陵三十三
石氏曰嵗星入大陵國有大䘮大臣有誅若戮死人民
死者大半皆不出其年　荆州占曰嵗星乘大陵天下
盡䘮死人如岳
　　　嵗星犯天船三十四
郗萌曰嵗星守天船皆革也　聖洽符曰嵗星入守天
船兵大起舟船用有亡國期不出年
　　　嵗星犯卷舌三十五
石氏曰嵗星乘卷舌天下多䘮　又占曰嵗星入守卷
舌有佞臣謀其君以口舌為害人主有憂
　　　嵗星犯五車三十六
石氏曰嵗星犯五車大旱若有䘮一曰犯庫星兵起北
方若西方犯倉星穀貴若有水　海中占曰嵗星入五
車兵大起車騎行五穀不成天下民饑若軍絶粮　郗
萌曰嵗星入五車向其傍糴石三百當其門糴石五百
入其中糴千錢　荆州占曰嵗星入五車天庫天下兵
起一曰若有水　孝經右祕曰嵗星入五車王義絶亂
帝家　石氏曰嵗星中犯乘五車若入天庫以饑起兵
　荆州占曰嵗星入五車中犯乘守天庫星水饑兵起
　　　嵗星犯天關三十七
石氏曰嵗星守天關臣謀主若大臣有不道者有兵起
期二年　郗萌曰星守天關為貴人多死　海中占曰
嵗星守犯天關道絶天下相疑有關梁之令(案宋書天/文志曰晉)
(康帝建元元年嵗星犯天關安西將軍庾翼與兄水書/曰歲星犯天關占云關梁當澁塞比來江東無他故江)
(道亦不艱而石唐頻年閉關夫關閉不/通信使此復是天公憒憒無皂白之徵)　石氏曰嵗星
守天關嵗水民饑有自賣者　郗萌曰嵗星行不從天
關不出其年有兵
　　　嵗星犯南河北河戍三十八
石氏曰嵗星行南河戍中為四方兵起百姓疾病　黃
帝占曰嵗星乘南河戍若出南河南為中　石氏曰嵗
星守南河蠻夷兵起邊戍有憂若有旱災人民饑　郗
萌曰嵗星守天髙天下赦　嵗星逆行天髙其君齋戒
不謹　黃帝占曰嵗星若留止守南河戍為百姓疾病
一曰為旱　嵗星行南河戍中若留止南河戍皆為䘮
　嵗星出北河若乘北河戍為女䘮　黃帝占曰嵗星
乘北河戍若出北河戍北外國王死　𤣥冥占曰嵗星
守北河朔方兵動若守之三十日不下北兵敗若北主
死天下大水人民饑期不出二年　巫咸曰嵗星守北
河大臣有憂若邊臣有罪若有戮死者　郗萌曰嵗星
經南河之南刑法復暴誅伐不當經北戍之北以女子
金錢貪色奢侈失治道近期三年中期六年逺期九年
而災至　黃帝占曰嵗星出北河戍間若留守北若居
南戍間若守两間為天下有難起道不通　荆州占曰
嵗星守两河間天下乖離道路不通　郗萌曰嵗星有
不行入天關間為䘮
　　　嵗星犯五諸侯三十九
石氏曰嵗星犯五諸侯若守之兵大起將士出諸侯有
憂若有死者　巫咸曰嵗星入五諸侯伺其出日而數
之若二十日兵發伺始入處之率一日期十日軍罷
𤣥冥占曰嵗星守北諸侯臣有謀主者若議臣不忠若
有罪黜期一年　石氏曰嵗星中犯乘守五諸侯兵死
期三年　郗萌曰嵗星中犯乘守五諸侯為所中乘守
者誅若有殃期三年兵發
　　　嵗星犯積水四十
巫咸曰嵗星犯守積水其國有水災物不成魚鹽貴一
曰以水為敗糴大貴人民饑期二年
　　　嵗星犯積薪四十一
甘氏曰嵗星守積薪天下大旱五榖不登人民饑亡
　　　嵗星犯水位四十二
郗萌曰嵗星犯水位大水一曰出其南大旱　石氏曰
嵗星犯守水位天下以水為害津關不通一曰大水入
城郭傷人民皆不出其年
　　　嵗星犯軒轅四十三
郗萌曰嵗星出東陵有青龍出左右若宫中者　石氏
曰嵗星在軒轅中有以女子請人君者　黃帝占曰嵗
星行軒轅中犯女主女主失勢(失勢者/憂䘮也)列大夫有放逐
者五官有不治者色悴為憂為疾其所中犯乘守者誅
若有罪　嵗星中犯女主者皆為女主當之其守犯女
主女主有憂(案宋書天文志曰宋元嘉十四年七月/辛卯嵗星入軒轅其後皇后袁氏崩)
荆州占曰嵗星守軒轅女后有以子諍者　巫咸曰嵗
星行犯守軒轅女主失政若失勢一曰大臣當之若有
黜者期二年　玉歴曰嵗星犯守軒轅女主有憂其君
失政威令不行後宫不安期一年(司馬彪天文志曰孝申/桓延熹七年八月庚)
(嵗星犯軒轅大星八年二月癸亥皇/后鄧氏坐執左道廢遷於祠宫死)　石氏曰嵗星入
軒轅中犯乘守之有逆賊有火災　嵗星犯乘守軒轅
太民星大饑大流太后宗有誅者若有罪中犯乘守少
民星小饑小流皇后宗有誅者若有罪　荆州占曰嵗
星中犯乘守軒轅左右角皆為大臣當之
　　　嵗星犯少微四十四
石氏曰嵗星入少微君當求賢佐不求賢佐則失威奪
勢矣　嵗星犯守少微名士有憂王者任用小人忠臣
被害有死者　黃帝占曰嵗星入犯乘守少微宰相易
　嵗星入中犯乘守少微女主憂　石氏曰嵗星入中
犯乘守少微五官亂宰相有憂
　　　嵗星犯太微四十五
帝覽嬉曰嵗星行犯太微左右執法為大臣有憂　郗
萌曰嵗星犯左右執法執法者誅若有罪(班固天文志/曰哀帝元夀)
(元年十一月嵗星入太微逆行干右執法二年十月戊/寅高安侯董賢免大司馬位歸第自殺  司馬彪天文)
(志曰孝桓延熹九年十月癸酉嵗星犯左執法十一月戊/午嵗星入犯左執法其九年十一月荆州刺史李隗等)
(皆棄市至永康元年十二月太傳/陳蕃大將軍竇武等皆枉死也)　荆州占曰嵗星道
從太微西蕃北南方星間入致南蕃東方星間南出道
中西蕃直坐入者非道也　嵗星以壬子日慎入太微
天廷中天子所使也不以壬子日入非天子使　郗萌
曰嵗星當太微門為受制當左執法為受事左執法當
右執法受事右執法守太微門三日以下為受制三日
以上為兵為賊為亂為饑　荆州占曰嵗星出東掖門
為相受命東南出徳事也出西掖門為將受命西南出
刑事也期以春夏　齊伯占曰嵗星入太微執道而出
王者有福諸侯有受賜爵封者　黃帝占曰嵗星入天
廷色白潤澤為期百八十日有穀嵗星東行入太微廷
中出東門天下有急兵若守將相御史大臣有死者若
入端門守廷大禍至入南門出東門國大旱若入南門
逆行出西門有大水逆入東門出西門大國破亡若順
入西蕃而留不去楚國凶殃　合誠圖曰嵗星入華闕
門者為臣殺之候之　石氏曰嵗星入太微中華東西
門若左右掖門而南出端門者必有反臣　歲星入太
微西門出東門為人君不安欲求賢佐有入中華西門
出中華東門為臣出令有入太隂西門出太隂東門為
天下大亂有䘮若大水　郗萌曰嵗星入太微西門犯
天廷出端門皆為大臣伐主入西門而初出右掖門皆
為大臣假主之威而不從主命　嵗星入西華門出端
門為臣詐稱詔　荆州占曰嵗星入太隂西門若端門
出東門貴者奪威勢　嵗星與五星俱㑹太微宫中成
勾已而光不相及者三王九侯亡一曰名臣争為主更
相殘賊　嵗星入太微天廷出端門臣不臣　嵗星入
太微宫為天下大驚一曰有兵　嵗星入天廷國不安
其宮　司馬彪天文志曰嵗星入太微人主改政　巫
咸曰嵗星逆行入太微天廷中為大臣有誅若諸侯戮
死期二年　石氏曰嵗星逆行太微之中及出入左右
掖門為有逆謀天子有命將征伐之事一曰大赦可以
解其患　嵗星逆行入太陽東門若入中華門人主改
政非次天下不安　郗萌曰嵗星逆行入左掖門為臣
刼其主有入東華門至黃帝座出西門為臣欲謀主不
成　玉厯曰嵗星逆行入太微强臣凌主諸侯兵起
荆州占曰嵗星主東方南逆行入太微東南隅星之北
為南方入二星之北為東方　黃帝占曰嵗星留於太
微守三十日以上為必有兵革天下大赦　荆州占曰
嵗星入太微從右二十日以上人主大不安有大憂(案/宋)
(書天文志曰魏黃初五年嵗星入太微逆行積百四十/九日乃出至七年五月文帝崩明帝即位大赦天下)
　荆州占曰嵗星入太微從右入七日以上為人主憂
(司馬彪天文志曰孝桓延熹九年正月壬辰嵗星入太/微中五十八日出端門永康元年十二月丁丑桓帝崩)
嵗星道南蕃入留止南門為大臣有憂　嵗星留太微
廷中為天下大憂中央留十日以上皆為天下有亡徒
為兵者　陳卓曰嵗星入太微犯左右執法將相執法
者有憂若死亡近期一年逺五年　荆州占曰嵗星入
太微天廷所中犯乘守者殺若有罪各以守官名之
嵗星食太微東西蕃四輔臣有誅者若君臣失禮
　　　嵗星犯黃帝座四十六
石氏曰嵗星犯黃帝座改正易王天下亂存亡半　又
占曰嵗星逆來犯黃帝座王者惡之禍成矣期三年
郗萌曰嵗星干犯黃帝座非其主立天下不安　荆州
占曰嵗星入黃帝座其色白者為有赦　又占曰嵗星
逆行入太微天廷中為諸侯將有戮上者至黃帝座而
成不至黃帝座而還有謀不成以其入日占國　又占
曰嵗星中黃帝座為大人易天下大亂　又占曰嵗星
觸黄帝座主賊　黃帝占曰守黃帝座大人憂
　　　嵗星犯四帝四十七
石氏曰嵗星犯守四帝臣謀主去之一尺事不成　玉
歴曰嵗星入太微犯四帝辟憂君也　甘氏曰嵗星中
犯乘守四帝座天下亡
　　　嵗星犯屛星四十八
甘氏曰嵗星犯守屏星君臣失禮下而謀上一曰大臣有
戮死者　石氏曰嵗星中犯乘守屛星為君臣失禮而
輔臣有誅者若免罷去
　　　嵗星犯郎位四十九
甘氏曰嵗星犯守郎位輔臣有謀左右宿衛者為亂王
者宜備之
　　　嵗星犯郎將五十
巫咸曰嵗星犯守郎將命曰陵陵則將有誅若將憂一
曰大臣為亂誡慎左右　荆州占曰嵗星犯乘守郎將
且有以符節為姦者　又占曰嵗星中犯乘守郎將必
有不還之使
　　　嵗星犯常陳五十一
甘氏曰嵗星犯守常陳守衛有謀兵起宫中天子自出
行誅期百八十日逺一年
　　　嵗星犯三台五十二
玉歴曰嵗星入犯上台司命近臣有罪若有誅一曰近
臣有逃走者以五色占色黃當日無故青黒憂死䘮期
一年　郗萌曰嵗星犯守上台改年昜紀大尉死不則
天子惡之中台司徒病下台司空期百日若七十日丙
子日　文曜鈎曰嵗星犯守中台司中奸臣有謀若誅
者中公當之　巫咸曰嵗星犯守下台司禄近臣有罪
若出走黒死者
　　　嵗星犯相星五十三
石氏曰嵗星犯相星輔臣凶
　　　嵗星犯太陽守五十四
甘氏曰嵗星犯守太陽守大臣戮死若有誅謀不出年
　　　嵗星犯天牢五十五
海中占曰嵗星犯守天牢王者以獄為弊貴人多繫者
　　　嵗星犯文昌五十六
石氏曰嵗星入文昌天下兵起其君不安若有走主
　　　嵗星犯北斗五十七
聖洽符曰嵗星入北斗口中天下大亂改政易王國有
大䘮期三年　巫咸曰嵗星入北斗若守之貴臣受殃
　郗萌曰嵗星入守北斗貴人有繫　荆州占曰嵗星
守北斗天子惡之　荆州占曰嵗星守北斗不出一年
其嵗大水一曰大赦
　　　嵗星犯紫微宮五十八
海中占曰嵗星入長垣天子以兵自衛强臣凌主一曰
叛臣被誅若戮死期不出百八十日　𤣥冥占曰嵗星
入紫微宫奸臣有謀兵起宫中天下亂人主憂期二年
　巫咸曰嵗星守紫微宫民莫處其室宅流移去其郷
　　　嵗星犯北極鈎陳五十九
石氏曰嵗星犯守北極主星必有大䘮若有反臣　玉
歴曰嵗星犯守太子星太子憂若有罪犯守庻子庻子
憂若有罪　荆州占曰嵗星中犯乘守北極主星為大
人憂　黃帝占曰嵗星犯守鈎陳後宫亂兵起宫中幸
臣謀主者憂
　　　嵗星犯天一六十
石氏曰嵗星犯守天一倖臣有謀人主憂
　　　嵗星犯太一六十一
石氏曰嵗星犯守太一幸臣有謀有兵起人主憂
　
　
　
　
　
　
　唐開元占經卷二十八
欽定四庫全書
　唐開元占經卷二十九
　　　　　　　　　　　唐　瞿曇悉達　撰
　嵗星占七
　　嵗星犯石氏外官一
　　　嵗星犯庫樓一
黃帝占曰嵗星犯庫樓兵出一曰民饑舉兵　巫咸曰
嵗星入庫樓其國以饑起兵若有旱灾期不出年
　　　嵗星犯南門二
荆州占日嵗星守南門王者出畋獵不出三十日　石
氏曰嵗星犯守南門夷兵起若路不通
　　　嵗星犯平星三
石氏曰嵗星犯平星凶　甘氏曰嵗星守平星執政臣
憂若有罪誅者期一年
　　　嵗星犯騎官四
甘氏曰嵗星犯守騎官有兵起馬多發若多死
　　　嵗星犯積卒五
石氏曰嵗星入積卒若守之兵大起士卒大行若多死
期二年
　　　嵗星犯龜星六
海中占曰嵗星犯龜星天下有水旱之災守陽則旱守
陰則水
　　　嵗星犯守傅說七
石氏曰嵗星犯守傅說王者簡宗廟廢五祀後宫凶一
曰有絶嗣期不出三年
　　　嵗星犯魚星八
甘氏曰嵗星犯守魚星之陽為大旱魚行人道犯守魚
星之陰為大水魚鹽貴
　　　嵗星犯杵星九
海中占曰嵗星入杵星若守之天下有急發米之事不
出其年
　　　嵗星犯鼈星十
黄帝占曰嵗星守鼈星為有白衣之㑹　石氏曰嵗星
守鼈星有白衣若聚衆若大水　巫咸曰嵗星守鼈星
國有水旱之災守陽則旱守隂則水
　　　嵗星犯九坎十一
石氏曰嵗星守九坎天下旱名水不水五穀不登人民
大饑一曰之隂大水之陽大旱
　　　嵗星犯敗臼十二
石氏曰嵗星守敗臼民不安其室憂失其釜甑若流移
去其郷
　　　嵗星犯羽林十二
海中占曰嵗星入守羽林有兵起若有逆行變色成鈎
已天下大兵關梁不通不出其年　郗萌曰嵗星入守
羽林有反臣中兵起也　𤣥冥占曰嵗星入守羽林諸
侯悉發兵强臣謀主王者憂期二年(案宋天文志曰晉/安帝義熙五年五)
(月戊戌嵗星入羽林是年四月髙祖討鮮卑西虜/攻安定姚略自以大衆救之六年二月鮮卑滅)　石
氏曰嵗星入天軍諸侯悉發甲兵一曰興兵者吉　郗
萌曰嵗星犯守天軍為兵起有破軍死將
　　　嵗星犯北落十四
石氏曰嵗星與北落相貫抵觸光芒相及有兵大戰破
軍殺將伏屍流血不可當也期百八十日若一年又守
北落亦為兵起
　　　嵗星犯土司空十五
海中占曰嵗星守土司空其國以土起兵若有土功之
事天下旱　郗萌曰嵗星守土司空多土功事
　　　嵗星犯天倉十六
黃帝占曰嵗星入天倉中主財寶出主憂亂臣在内天
下有兵而倉庫之户俱開主人勝客客事不成期二十
日中而發　巫咸曰嵗星入天倉若守之天下有轉粟
之事嵗惡民饑　齊伯占曰嵗星守天倉諸侯有發粟
之事兵起星若當户守之將受命不為主用
　　　嵗星犯天囷十七
石氏曰嵗星入天囷天下兵起囷倉儲積之物皆發用
一曰御物多有出者庫藏空虚期二年
　　　嵗星犯天廪十八
石氏曰嵗星犯守天廪天下亂大饑粟散出　甘氏曰
嵗星入守天廪天下有兵嵗大饑倉粟散出不出其年
　　　嵗星犯天苑十九
甘氏曰嵗星入守天苑牛羊禽獸多疾疫若守之二十
日兵起馬多死其國憂
　　　嵗星犯參旗二十
海中占曰嵗星守參旗兵大起弓弩用士將出行一曰
弓弩貴
　　　嵗星犯玉井二十一
黃帝占曰嵗星入玉井為强國失地其出之强國得地
　巫咸曰嵗星入玉井國有水憂若以為水敗水物不
成期不出年
　　　嵗星犯天屛二十二
甘氏曰嵗星入守天屏星諸侯有謀若大臣有戮死者
　　　嵗星犯天厠二十三
黃帝占曰嵗星入守天厠為大臣有戮者　甄耀度曰
嵗星入守天厠星天下大饑人相食死者大半期二年
　　　嵗星犯軍市二十四
石氏曰嵗星入守軍市兵大起大將出若以饑兵起
　　　嵗星犯野鷄二十五
甘氏曰嵗星入犯守野鷄其國凶必有死將軍營敗兵
士散走
　　　嵗星犯狼星二十六
郗萌曰嵗星守犯狼星大人免　石氏曰嵗星入守犯
狼星野獸死　荆州占曰嵗星守犯狼星大將出行其
國有兵一曰有死將　玉厯曰嵗星犯守狼星大將出
天下多兵盗賊起人主憂
　　　嵗星犯弧星二十七
荆州占曰嵗星守弧貴人多死若將當貴人伐　荆州
占曰嵗星守弧大將有千里之行國驚
　　　嵗星犯天稷二十八
海中占曰嵗星犯守天稷有旱灾五榖不登嵗大饑一
曰五穀出
　　嵗星犯甘氏外官二
　　　嵗星犯四輔一
荆州占曰嵗星中犯乘守四輔星君臣失禮輔臣有誅
者
　　　嵗星犯日星二
荆州占曰嵗星守日星王者得忠臣陰陽平守之二十
日至四十日不去王者與天同心四夷和平五榖大豐
　　　嵗星犯天田三
荆氏占曰嵗星守天田五榖豐不出年中
　　　嵗星犯平道四
甘氏曰嵗星守平道天下治隱士外不出一年
　　　嵗星犯酒旗五
荆州占曰嵗星守酒旗天下大酺有酒肉財物賜若爵
宗室
　　　嵗星犯天髙六
黃帝占曰嵗星逆行天髙其君齋戒不謹一曰守天髙
赦
　　　嵗星守天潢七
黃帝占曰嵗星入天潢為天下大亂易政一曰貴人死
　黃帝占曰嵗星入天潢為運道不通兵起　郗萌曰
嵗星失度入天潢中為人主以水為害若以井為害以
見入之日占其國及與其官　黃帝占曰嵗星中犯乘
守天潢期二十日兵起
　　　嵗星犯咸池
甘氏曰嵗星入咸池有兵䘮天子且以火敗失忠臣若
旱一曰大水道不通貴人死以入日占國　郗萌曰嵗
星入咸池為有以迷惑人主者一曰大旱嵗饑　郗萌
曰嵗星入咸池北大水出咸池南旱　荆州占曰嵗星
入咸池天下大亂人君死易政以入日占其國
　　　嵗星犯天街九
郗萌曰嵗星當天街為諸侯自立為王一曰大水　郗
萌曰嵗星留止逆行天街中為兵革起　石氏曰嵗星
犯守天街及徘徊亂行主弱臣强道隔絶天下不通
郗萌曰嵗星不從天街為政令不行不出其年有兵
　　嵗星犯甘氏外官三
　　　嵗星犯哭泣一
甘氏曰嵗星犯哭泣有大䘮(案宋天文志曰孝武太元二/年一年六月辛巳嵗星犯)
(哭泣星占曰有哭泣事/是年九月孝武帝崩)
　　　嵗星犯鈇鑕二
荆州占曰嵗星犯天鈇鑕五日以上臣有謀　又曰嵗
星犯鈇鑕誅國相　郗萌曰嵗星中犯乘守鈇鑕為鈇
鑕用一曰兵將有憂
　　　嵗星犯芻藁三
黃帝占曰嵗星入天積中主財寳出憂臣在内(天積芻/藁也)
　　　嵗星犯軍井四
荆州占曰嵗星入軍井三日以上其嵗大水
　　　嵗星犯天狗五
荆州占曰嵗星入天狗北夷大饑來歸隣國多土功
　　　嵗星犯天廟六
黃帝占曰嵗星入天廟若守皆為廟事一曰為凶憂
荆州占曰嵗星入天廟有廟殘之事吏不去死
　　嵗星犯巫咸外官四
　　　嵗星犯土司空一
荆州占曰嵗星守入土司空有土徭之事
　　　嵗星犯鍵閉二
荆州占曰嵗星犯守乘鍵閉星大臣有誤天子尊事天
者天子不宜出宫下殿有匿兵於宗廟中者　荆州占
曰嵗星守鍵閉王者出國不出七十日
　　　嵗星犯天淵三
郗萌曰嵗星守天淵海水出江河决溢若海魚出
　　　嵗星犯天廐五
荆州占曰嵗星入天廐中十日以上馬有食變　黄帝
占曰嵗星守天廐為灾之事人主以馬為憂不則馬死
　
　
　
　
　
　
　
　
　
　
　
　
　
　唐開元占經卷二十九
欽定四庫全書
　唐開元占經卷三十
　　　　　　　　　　　唐　瞿曇悉達　撰
　熒惑占一
　　　熒惑名主一
黃帝占曰熒惑一曰赤星　廣雅釋天篇曰熒惑一曰
罰星或曰執法　荆州占曰熒惑居東為懸息西方為
天理南方為熒惑其行無常司無道之國　吳龔天官
書曰熒惑火之精其位在南方赤帝之子方伯之象也
為天候主嵗成敗司察妖孽東西南北無有常出則有
兵入則兵散周旋止息乃為死䘮　詩緯含神霧曰熒
惑司實　春秋緯曰熒惑主候守　春秋緯曰熒惑主
禮成天意禮失則妾為妻支為嗣精感類應則熒惑逆
見變怪　石氏曰熒惑主憂主南維主於火日主丙丁
主禮禮失者罰出熒惑之逆行是也此失夏政也以
其所守之舍命其國　石氏曰熒惑者天子之禮也東
西南北無有常五月而出　石氏曰熒惑主大鴻臚主
死䘮　巫咸曰熒惑者太白之雄也五星之伯也其色
赤勝太白　巫咸曰熒惑主憂患過惡禍福所由坐也
　洪範五行傳曰熒惑於五常為禮辨上下之節於五
事為視明察善惡之事也禮虧視失逆夏令則熒惑為
旱災為饑為疾為亂為死䘮為賊為妖言大恠也　班
固天文志曰逆夏令傷火氣罰見熒惑　淮南天文間
詁鴻烈曰南方火也其帝祝融其佐朱明執衡而治夏
(衡平/也)其神為熒惑其獸為朱雀其音徴其日丙丁又曰
出入無常辨其變其色時見時匿　班固天文志曰熒
惑天子理也故曰雖有明天子必視熒惑所在　郗萌
曰熒惑為司馬　荆州占曰熒惑火之精其神上為熒
惑其國荆楚　又曰主吳越以南　荆州占曰熒惑天
一候者司萬物之變　荆州占曰熒惑上承天一下主
司天下人臣之過司驕司奢司禍司賊司饑司荒司死
司䘮司正司直司兵司亂司惑灾殃無不主之　荆州
占曰王者禮義熒惑不留其國凶殃熒惑罰之　韓楊
曰熒惑之為言熒或以像䜛賊進退無常不可為極
韓楊曰熒惑火行之星其理也主諸侯　韓楊曰熒惑
為天一候犯逆留隱其雷鳴臣子主社稷傾五精并聚
弑成刑出西反明主不熒受命興起天下平變色失行
所留者亡所抵有兵　韓楊曰熒惑修禮順則喜逆則
怒　石氏曰熒惑躁急促疾主南方從已至未南方夏
氣所治位也盛陽在上微隂在下尊卑承養物禮也言
失夏政封錫逆天則熒惑有變　韓楊曰熒惑入列宿
其國有殃　韓楊曰熒惑所止為其國君死　海中占
曰熒惑法使行無常
　　　熒惑行度二
洪範五行傳曰熒惑以上元甲子嵗十一月甲子朔旦
冬至夜半甲子時與五星俱起於牛前五度順行二十
八宿右旋二嵗一周天也(案厯法熒惑一終七百七十/九日一千三百四十分日之)
(一千二百二十竒六/十二嵗强一周天)　樂動聲儀曰徵音和調則熒惑
日行四十二分度之一伏五月得其度不反明從海則
動應致焦明至則有雨備以樂和之　春秋文耀鈎曰
熒惑東行急一日行一度半其行東西南北疾兵各聚
其下主以煩穢若自恣招禍謀用戰順之勝逆之敗
石氏曰熒惑行率變百五十六日而行八十三度(舊四/分及)
(景初象家/准法皆同)　甘氏曰熒惑之東行也急則一日一夜行
七寸半其益此則行疾疾則兵聚於東方熒惑之西行
疾則兵聚於西方其南其北為有死䘮其南丈夫之
䘮其北女子之䘮　甘氏曰熒惑法東方修緯及常十
六舍而止逆行西運動以成章舍一舍半　巫咸曰熒
惑休入常不得過五月而出逺八月而出受制則舉賢
良賞有功主封侯出財貨行賑貸　荆州占曰熒惑日
行一尺以上期五月至十五月而廢五寸以上期十五
月至二十五月而廢三寸以上期二十五月至三十月
而廢一寸以上期三十月至五十月廢諸廢期月或皆
為日　荆州占曰熒惑順行而其國有道　又曰熒惑
出東方行順即其國吉　尚書緯曰氣在初夏其紀熒
惑是謂發氣之陽可以毁消金銅與氣同光使民備火
皆清室堂是謂敬天之明必勿行武與季夏相輔初是
夏之時衣赤與季夏同期如是則熒惑順行甘雨時矣
　　　熒惑王相休囚死三
甘氏曰熒惑之相也從立春至春之盡其色則當精明
無角芒　甘氏占曰熒惑之王也從立夏以至夏之盡
其色如赤則當比心大星而精明仲夏之時有芒角　甘
氏曰熒惑之休也從仲夏以至夏之盡及四季王時其
色則當無精明黒黃　甘氏曰熒惑之囚也從立秋以
至秋之盡其色則當青白止不行　甘氏曰熒惑之死
也從立冬以至冬之盡其色則當細小黃黒而不明此
熒惑色之常也其色和經天下和平　甘氏曰當其相
也而有王色所居之國受殃有休色䜛臣誅國相免有
囚色國有捕囚及於將相有死色大臣誅傷其留守也
其國兵起其進舍也有蟲蝗五穀傷其退守也赤地千
里　甘氏曰當其王也而有相色蔽主聦有休色政令
不行有囚色䜛臣用事王路不通有死色則有大䘮其
留守也不可舉事用兵其進舍也其國不祥其退舍也
有旱殃　甘氏曰當有休色而有王色所居之舍其國
受禍有相色國亂百官不從有囚色有小兵有死色盗
賊横行訛言廟堂有火灾所居之舍其國受殃其進舍
也灾傷其退舍也利舌危　甘氏曰當其囚也而有王
色大臣逃亡有相色臣下毁傷有休色使者冠盖相望
有死色白衣成行丁男從獨有老公所守之舍道路不
通其進舍也兵殃其退舍也談言訩訩　甘氏曰當其
死色而有王也宗廟不享有相色大臣攝行有休色是
謂不祥宗廟失火邊有侵地有囚色丁壮多死以兵所
留舍其國君遂亡開其府庫出其甲兵四十餘日破亡
其進舍也數多微風其退舍也流水蕩蕩
　　　熒惑光色芒角四
甘氏曰候熒惑以夏丙丁此王氣當如其常色變則失
所也　郗萌曰熒惑色變一見一伏求之所不可得奎
之目辰之心參之右肩龍之左角畢之右股此五星也
類此色即熒惑也　荆州占曰熒惑色以畢右星為正
一曰比心中央星　推度灾曰熒惑黒圓為水䘮　春
秋緯曰主亂虛而侵殺則熒惑光益大　甘氏曰熒惑
色赤黃也發疾黒靑發難黃若赤一嵗内發白色期二
年青色期三年黒色期四年至五年以星行尺寸深淺
為廣大小期應　荆州占曰熒惑一赤一黃王公有禍
士女降候星若無光先起兵者必敗　巫咸曰熒惑如
炬火亡人怒君子洙洙小人搶搶不有亂臣則有大䘮
亡期其使吏欺其主使之不殺哀孤恤寡則止　海中
占曰熒惑色赤國有憂厚白則國有憂薄蒼即天下多
䘮其國尤甚　郗萌曰熒惑之常色赤而黃有䘮期六
十日　又曰熒惑色赤光而澤也期不出二年兵䘮並
起　郗萌曰熒惑出色黃所居宿有土功事　郗萌曰
熒惑夏三月出南方色赤而逆行乃有害萌火光之妖
且見觀之有徳而降之以福觀之逆徳而降之以禍凡
降禍流水湯湯乃為之祠於祝融及南海之神春見為
之修徳賞有功論有勞遷有善任有能夏見為之寛政令
薄賦歛賜爵禄行賞罰視以佐陽徳大暑乃至時雨乃
行百姓乃豐五穀乃登甘雨和風乃至草木以時零落
民不夭疾帝乃延夀是謂徳秋見為之脩吉初逐有罪
誅有過冬見為之開閉大赦此四者所以應天之明神
也　荆州占曰熒惑出色赤怒逆行為兵成鈎以戰凶
有圍軍　荆州占曰熒惑色大而盛先起者亡後起者
昌　荆州占曰熒惑色赤為大兵旱秋有火灾　荆州
占曰熒惑色變為黃有徳　荆州占曰熒惑秋出色黃
兵而和　荆州占曰熒惑色黃白不出其年䘮起　荆
州占曰熒惑色黒圜為疾為䘮　荆州占曰熒惑色白
為饑為兵　荆州占曰熒惑春色赤百姓有憂冬色白
大臣多辱　荆州占曰熒惑白圜而光其野病旱　荆
州占曰熒惑色變正白者冬有䘮色變而赤者秋有兵
　荆州占曰熒惑失色有兵從之人主憂　荆州占曰
熒惑黃而不明即變其色時不昌春不生夏不榮秋不
實冬不藏四時皆變其色不出其年君主有以女樂亡
者　荆州占曰熒惑如炬火有亂臣亡期使吏欺其主
少勝長下勝上婦勝姑子勝父君令不行　荆州占曰
熒惑色青圓為水為憂為饑一曰色青者多雨　荆州
占曰熒惑色蒼黒蒼多黒少有䘮蒼少黒多有水蒼黒
䘮水並起皆期六十日或三年　荆州占曰熒惑出而
色正黒所守國有水殃期六十日　詩緯曰賢者退小
人進而䜛言侈隂賊行而天下昏熒惑數出干主位赤
而芒為火兵黒而圓為水䘮止舍為其邦疾則事急留
則殃重　春秋緯曰熒惑主怒則角擾動及繞圜之若
芒前後左右主令無常各以其類亂虛而侵殺則光為
火　甘氏曰熒惑色赤而芒角其怒也昭昭然明大則
軍戰其國亦戰　甘氏曰熒惑芒名正旗旗所指破軍
殺將正旗而伐之大勝　郗萌曰熒惑環繞宿其長戮
其同光死其光若外附不同光主出走赤芒南方國利
之白芒西方國利之黒芒北方國利之青芒東方國利
之黃芒中國利之　又占曰熒惑色正黒多芒所居之
野有妖惑者　司馬遷天官書曰熒惑白角有哭泣之
聲　荆州占曰熒惑色正白無芒所居多有女䘮色正
白而多芒所居宿有男䘮　荆州占曰熒惑始出蒼多
芒所居宿其國有妖而饑　又占曰熒惑始出色赤而
芒軍在外大戰無軍起　又占曰熒惑出色黃多芒所
居宿其國有憂主期百二十日　又占曰熒惑生芒為
主憂　又占曰角則兵起　又占曰熒惑成鈎已繞環
有芒角如鋒刅人主無出宫下殿有伏兵　又占曰熒
惑角則主怒　又占曰熒惑出而有角行疾用武行遲
用文　又占曰熒惑色靑而角來年之春草木五穀肅
一曰色青而角有兵憂
　　　熒惑盈縮失行五
韓楊曰熒惑出列宿之南為孽出列宿之北復入為盈
逆為縮如是者其下必有伏尸腐肉　甘氏曰熒惑政
緩則不出急則不入違道則占　尚書緯曰政失於夏
則熒惑逆行　什圖徵曰聖王正律厯不正則熒惑出
入無常占為大凶　春秋緯曰熒惑主有謀氣事未施
行則見怡其妖祥反道二舍以上居之三月有淫佚五
月受夷狄之兵王以䜛言致非祥七月半亾地九月大
半亾地因與宿俱入俱出國絶祀　文耀鈎曰熒惑留
其宿陰四旬太子死三旬重臣消　鈎命决曰天子失
義不德則白虎不出熒惑逆行　石氏曰其國失禮失
夏政則熒惑逆行　熒惑所留久也三年而發亡五百
里其中也三百里其殺也四百里居其隂萬家邑㧞千
家邑驅掠居其陽萬家邑驅掠千家邑㧞逺去而復還居
之甚憂隘其從隂之陽亡地三百里(荆州占/二百里)從陽之隂
亡地二百里(荆州占百/里三百里)從前之後亡地二百里從後之
前亾地三百里留其前六日不從主首子死留其隂旬
二日嬖人死留其前一月季子死(荆州占/太子死)留其後二月
(荆州占/二日)不從王后死(荆州占/季子死)留其後二旬相死留其隂
五月(荆州占/一日)上卿死(荆州占/王后死)其前二旬(荆州占/一日)太子死
　巫咸曰熒惑出東方若西方留遅者天祟也强國之
王死之又曰留一月以上為憂為䘮為饑為兵　熒惑
之行東西南北名曰失行主用事必且失其位使之不
然殺不孝者以當失行如此則止　熒惑東行疾名曰
狡狡者止相且死西行疾名曰猶猶者起且有死將南
行疾名曰䜛(荆州占曰變其常南/行客三舍名曰讒)　讒且有男
䘮北行疾名曰賊賊且有女䘮　熒惑靜居不行名曰
營且有殃　熒惑南去列宿間客三舍期百二十日倍
之君不治政在臣下使之然不然遷不治復寃寃止姦
詐如此則止　京房妖占曰君多虛餙則熒惑失道
郗萌曰主行重賦斂奪民時大宮室髙臺榭事則熒惑
逆行霜露肅殺五穀民多病溫疫擾軫　熒惑從北徃
南是謂持水入於火不出三年國有大䘮亂兵起南方
熒惑妄行一東一西一南一北主有吉凶赤為兵白為
䘮黃為喜青為憂黒為水　元命包曰妾為妻支為嗣
精感類應則熒惑逆行變怪　郗萌曰熒惑逆行變色
人主簡宗廟去禱祠廢祭祀逆天時變妾為妻　熒惑
逆行變色為棄法律殺太子逐功臣　熒惑出而逆行
變色以内淫亂犯親戚　熒惑而逆留守宿者所主貨
物皆貴　熒惑以庚辛日留天下有大䘮有兵　班固
天文志曰熒惑所守為亂賊䘮兵守之久其國絶嗣
荆州占曰王者不順禮遺徳不求賢舉隱驕慢自恣不
順五常躭於女色妻妾為政邪臣在位殺戮無辜陵弱
暴强星則為之逆行出不以時變為妖彗蚩尤之旗格
澤之氣起兵大戰主死將亡伏尸流血王者行禮起宗
廟禮山川存孤恤寡薄賦輕徭星順度可以除咎　荆
州占曰熒惑變色失行所留者亾所抵者兵　熒惑逆
行變色人君宰相之治推擇不以徳賢聖隱蔽而不肖
者進逺忠臣而近䜛䛕一曰人君宰相之治驕恣不從
五行妻不政賢者伏匿䜛臣亂治逐功臣誅不辜即熒
惑逆行變色　熒惑變其常東行客三舍名曰縮星縮
星出有死相　熒惑變其常西行客三舍名曰馳星馳
星出有死將(韓楊曰東行疾名/曰馳星有死將)熒惑變其常南行客三
舍名曰䜛星䜛星出有男䘮　熒惑變其常北行客三
舍名曰賊星賊星出賊將起又為旱　熒惑逆行色赤
而怒有兵　熒惑逆行環繞屈曲成鈎已至三舍名山
崩大川竭若守之三日不下其分國亾有大䘮　熒惑
逆行至五舍大臣謀反諸侯王也　熒惑逆行必有破
軍死將國君若寄生又曰夷將為王敢誅者昌不敢誅
者亡當此之時趣立九侯置三王取與必當無逆天殃
　熒惑當出不出天下有兵民流亾當入不入所在其
國有殃　熒惑徃來疾者期不過九十日遅者不過三
年熒惑留二十日乃占熒惑不動兵不戰有誅將　熒
惑逆行二舍半有火災一曰有女䘮一曰為大水　熒
惑太白東西南北行之而復居其處天下為四國謀者
其行也同時馳熒惑出東方其行順則其國不凶其逆
行一舍其國有兵戰破亡地其色悴小其國君有憂
熒惑行失度而妄出宿間天下作兵熒惑東則兵東西
則兵西南則兵南北則兵北　熒惑東西害侯王一南
一北為死䘮　熒惑失行西北是謂水利於火有兵兵
罷天下大旱存孤老廩鰥寡天下親附則熒惑順度
熒惑春夏而失道南行疾為旱為兵在陽國秋冬而失
道北行疾為火入水必有破軍殺將　甘氏曰熒惑出
入進退以戰背之大勝迎之大敗　荆州占曰熒惑順
宿南行疾有男䘮又曰䜛人將起順宿北行疾有女䘮
賊將起　熒惑正乘列舍守之十日以上其分内亂二
十日以上相走六十日主死九十日殃及子孫　熒惑
止留三日以上國則憂相不死出走十日以上主大憂
一月至三月三月至六月殃及子孫去之丈傷五穀去
之七尺傷人民去之四五尺傷吏去之二三尺傷卿相
去之一尺傷主　熒惑出西方若東方甚疾至宿留二
十日以上及為留即去之若復反其所留之宿其君當
之(海中占曰/國君死)之所宿者天子惡之四孟之月侯王受之
四仲之月大臣受之四季之月小臣受之　熒惑順行
留守宿二十日以上與逆行不滿十日等順行留守三
十日以上與逆行留守宿十五日等順行留守宿四十
日與逆行留守宿二十日等順行留守百日與逆行五
十日等熒惑所守其國宰相死　熒惑與宿星舍守之
其國大人死守之久五年而發者亡地五百里期二年
而發者亡地二百里期一年而發者亡地百里　熒惑
所守之分其國凶守之速殃小守之久殃大去而復還
守之或前或後或左或右殃殊重不可救國破主死流
血城市　熒惑逆行守星者為饑(即其年/旱饑也)復還順行黄
色而至糴為反賤　韓楊曰熒惑東西南北疾謀用戰
順之勝逆之敗　漢天文志曰熒惑順宿東行疾則兵
聚於東方西行疾則兵聚於西方　韓楊曰熒惑乍東
乍西受者國大憂居之久者三嵗中二嵗近一嵗殃至
　熒惑逆而西行則不殺為王敢誅者昌不敢誅者亡
當此之時趣立九侯置三王取與必當無逆天殃　熒
惑出於北方不出其年起兵熒惑還北方其兵不還有
憂　熒惑春出南方有䘮不然當小旱饑　熒惑春出
於南方羣君有憂　熒惑凡行二十八宿已去復還反
其國君死之熒惑正乘其國之宿星留三日以戰大將
死留五日君破亡地留十日其君死國無兵而熒惑正
乘其宿星留十日内亂起絶宿星從南之北從北之南
其國貧一曰所居久者其野有兵　荆州占曰熒惑所
居久者其野有兵入其星三日其野有憂過三日其憂
大　韓楊曰熒惑常行其留不行從宿居入宿又守之
其國當舉兵戰鬬殺將亂事家室破殘父子相扶於流
亾又曰熒惑行絶道正乘宿留二十日以上至五十日
破軍殺將　熒惑之行無常東行守宿十日為留其環
所久宿者殃其國宰相死　熒惑東行四十日行三舍
以上謹守其反日不行日數之百八十日女孽出　班
固天文志曰熒惑逆行一舍二舍為不祥　韓楊曰熒
惑西行行三舍以上謹守其反日數之百八十日兵起
不然夭妖出　韓楊曰熒惑逆行而留其國逆凶順
行而留其國順凶　石氏曰熒惑逆行還復故道名曰
燒跡其災重
　　　熒惑晝見反明六
甘氏曰熒惑晝見臣謀主　韓楊曰熒惑出西方而逆
行是為反明天下更王國憂受者亡其南若北為死䘮
南為丈夫北為女子　洛書曰熒惑反明邦命更王
熒惑反明相掠所滅　熒惑反明不言紀更　尚書緯
曰熒惑反明白帝亡　春秋緯曰赤帝之世有過則熒
惑出冦守見萌以淫亂失時則反明有此類則亡引也
　文耀鈎曰熒惑反明主以悖更殘物之過亡天下更
紀易其主(元命包曰殷紂無道熒惑反/明  宋均注曰反出西方也)　天官書曰熒
惑反明主命惡之　荆州占曰熒惑反明怒氣結　韓
楊曰熒惑所止舍而數之七舍而數為日七月而入於
西方伏行五舍為日五日而復出於東方其反出西方
是謂反明天下更政所宿其國伐　熒惑入西方反出
為反明天下更王　熒惑有三反明三吐舌以戚咎殺
太子以妾為妻　京氏曰禮經不用熒惑反明
　　　熒惑變異吐舌七
龍魚河圖曰夫熒惑主司非其精下為風伯之神　巫
咸曰熒惑下為童男止於都市(搜神記曰吳地革創之/信不堅固邊屯守將質)
(其两女子名曰保質童子少年以類相與嬉逰者日有衣/十數鳳皇三年三月有一異兒長四尺餘年可六七嵗)
(青來從羣戯諸兒莫之識也皆問爾誰家兒今日忽來/答曰見爾羣戯樂故來耳詳而視之眼有光芒焰焰若)
(火諸兒畏之重問其故兒乃答曰爾惡我乎我乃熒惑/星也將有一言告爾天下歸司馬氏諸兒大驚或走告)
(大人馳徃觀之兒曰爾舍去乎竦身而躍即已化矣仰/而視之若引疋練以登天大人來有猶及見焉飄飄漸)
(髙有頃而沒時吳政峻急莫敢害也後五年而蜀亡六見/年而晉興至是而吳滅於司馬氏矣一書云熒惑卒不)
(下地為人衣韋衣若白/衣乃使民多妖言)　京房對災異曰熒惑作變為
華州人君之禍也弟於東骨肉欲暮近北邊國謀入於
西則兵大起蠻貊戰入斗則大臣叛住東西萬民病不
救之則致日食既下謀上其救也設七政争正圖書修
經術改惡為善則安矣　運斗樞曰人君政亂朝多䜛
臣則熒惑吐舌　京氏曰人君無禮法輕薄房室外行
慢易遇下不理賦斂奪民時則熒惑失度吐舌為變逆
度作怪以誡人君不救則大旱中火燔宮殿其救也追
功禄爵位賢徳養幼孤廪鰥寡則熒惑還度天心得矣
　韓楊曰熒惑吐舌狀如星也其舌上則主憂下則民
愁　運斗樞曰陽越度隂失符則熒惑生足(宋均曰陽/君也隂臣)
(也/)　石氏曰熒惑生足故主殃新主易　巫咸曰熒惑
大而赤東西南北行非常也一曰有謀兵起　熒惑失
其常吏且棄其法諸侯亂其政　荆州占曰熒惑始出
大而日愈小者其國不利始出小而日愈大者其國利
　熒惑赤角卒多不出秋兵起又曰熒惑赤大昭然而
芒其野有兵　熒惑大而赤角有兵兵出有功戰客利
背之者大勝逆之者大敗　熒惑色赤大而角軍大驚
　巫咸曰熒惑小名曰進賊萬物相暴從為賊不有死
王必有滅國使之不然哀老弱憐孤寡　郗萌曰熒惑
出東方反行以西有小星擊之即去所宿之國受兵
荆州占曰两敵相當熒惑當其日而大以其大之日利
當其日而小以其小之日不利上旬為陽國中旬為中
國下旬為隂國星大赤則兵出有功小赤則無功皆以
其日占國熒惑貫小星殺小將　熒惑之隂有小星去
四寸以内諸侯隂謀　熒惑之陽有小星去四寸以内
諸侯有小兵　熒惑之傍有小星两其一在南一在北
皆四寸以内諸侯從　熒惑之傍有小星两其一在東
一在西皆四寸以内諸侯橫　熒惑小而赤角兵出無
功
　　　熒惑躍而沉浮與列星鬬八
荆州占曰熒惑躍而沉浮主用心悼憤　熒惑守列舍
浮跳不安人主心邪無剛政　韓楊曰熒惑有宿星鬬
不出三年臣背其主　熒惑變色逆行相凌而鬬㑹舍
還其國無道　若與宿同光國君出走
　　　熒惑穰氣暈彗九
黃帝占曰熒惑生氣如為赤穰者明日大暑至夕時而
大雨　熒惑出穰氣長一丈有百日旱　孝經内記曰
熒惑黒赤氣為赤穰者不出五月有賊三十日有兵五
十日旱魚鹽貴二倍自止　甘氏曰两軍相當而雲掩
熒惑必有覆軍若將死其出入進退以戰背之大勝迎
之大敗　郗萌曰两軍相當雲厚掩熒惑必有逐軍
巫咸曰熒惑白暈大臣背其主其角也兵氣赤色也國
有憂　郗萌曰熒惑出彗東南維其下受亾地不出三
年
　
　
　
　
　
　
　
　唐開元占經卷三十
欽定四庫全書
　唐開元占經卷三十一
　　　　　　　　　　　唐　瞿曇悉達　撰
　熒惑占二
　　熒惑犯東方七宿
　　　熒惑犯角一
荆州占曰熒惑犯左角都尉死之　陳卓占曰熒惑犯
角赦期一月　石氏曰熒惑犯左右角大人憂一曰有
兵大臣為亂　甘氏曰熒惑入左角有大赦入右角兵
大起　黃帝占曰熒惑出角中道天下太平出陽道旱
隂道多雨　陳卓曰熒惑出角隂道多隂謀　郗萌曰
熒惑出入天門間宫門移　又占曰熒惑逆行角失火
　荆州占曰熒惑逆行角中成勾己若環繞之人主憂
有兵䘮若關梁不通期六月　郗萌曰熒惑起角刺如
鋒刅經角間三十日而三留之人主無下殿出宫廊廟
間有伏陣兵　又曰熒惑赤色光芒居天門中三十日
天下有大徴發男年十五至耄老三年乃止或曰三月
　郗萌曰熒惑起芒角赤色而光守天門中二十日饑
一曰小旱　又曰熒惑過两角多雨　荆州占曰熒惑
成鈎己環繞角有芒如鋒刅天子失位　郗萌曰熒惑
乘左角為旱乘右角為兵為水又曰乘陵左右角者為
日蝕國有大變　石氏曰熒惑乘右角后族家若將相
有坐法死者　又占曰熒惑與角合韓相出走　河圖
曰熒惑居角陽其國有喜居隂有憂　郗萌曰熒惑居
角亢間及太微宫臣有請兵於天子者若去復還居角
亢之間天子聼之兵且起　又占曰熒惑大反行留角
國受殃及加兵又曰色黒為疾為死靑為水為饑　又
占曰熒惑反行留角三十日萬家邑拔千家邑虜既居
之南北去之其邑不可用兵進為兵退為䘮　荆州占
曰熒惑行廷中不止有大獄　巫咸曰熒惑舍天門人
主絶祀　郗萌曰熒惑舍天門中大赦又曰入天門出
復反之天下大亂守反者事大　春秋文曜鈎曰奪民
時熒惑守左角　海中占曰熒惑守左角有䘮色白為
兵黃為土功赤為旱靑憂黒死　郗萌曰熒惑守左角
臣謀其主　荆州占曰熒惑守左角兵起將軍死之期
六十日若六月又曰縑繒倍價　黃帝占曰熒惑守右
角有兵起期三月將死　又占曰熒惑守左右角左右
校尉都尉若相當之或戮死　又占曰熒惑守两角間
若軫道絶不通出其隂隂伐利戰勝取其將　又占曰
熒惑守角三十日其后憂　又占曰熒惑守角出其南
多病出其北多死行右中國有殃行左負海國有殃
又占曰熒惑貫若守左右角大戰　洛書曰熒惑守角
下土逆謀兵乃出　春秋緯曰熒惑守角若反行留角
二十日相死　石氏曰熒惑守天門中二十日國有大
䘮若大臣受謀期一年　又占曰熒惑守左角左將軍
憂守右角右將軍憂去復還守之二十日將軍戮死
又占曰熒惑居守角三月有殃五月受兵七月其野亡
　又占曰熒惑守角覇者争土農者争犂聖人出二十
日大貴　又占曰熒惑入天門已去復反守天門關梁
不通進以善事則亾　甘氏曰熒惑守角忠臣誅國政
危　又占曰熒惑守左角廷尉有憂守右角太尉有憂
　海中占曰熒惑守左右角其色黃白小旱民小厲
又占曰熒惑守左右角逆行為旱還立雨為五穀不收
　又占曰熒惑守角貴人子有繫者去獄之天牢貴人
子赦　又占曰熒惑起芒角赤色而光久守天門王者
絶嗣各以占其國　郗萌曰熒惑守左角若右角去復
還之天子行誅伐期年中　又占曰熒惑守左角左將
軍右角右將軍守角前前將軍守角後後將軍一周五
將軍發　又占曰熒惑守角䜛臣欲進政事急有千里
之行　又曰將軍有亂有兵兵罷又曰大旱　又曰熒
惑守角為中兵大臣留两角間將興國廷開梁邊境不
通　又占曰熒惑守東關赦期一月　荆州占曰熒惑
守天陳大饑太后族人有受誅者又曰以夏三月中守
角若出角入角中外不通　二十八宿山經注曰熒惑
守角亢其色赤不出三年則韓國王死　黃帝占曰熒
惑守角西為父母後為妻前為子東為身如此者臣弑
君近一年中二年逺五年　石氏曰熒惑守犯凌左角
為禍咎
　　　熒惑犯亢二
黃帝占曰熒惑入亢有芒角犯凌之當有白衣之㑹糴
大貴　郗萌曰熒惑入亢天子廷有兵有水　東官候
曰熒惑入右亢(謂北/星也)天下有白衣之期五穀不熟　石
氏曰熒惑數入亢其國疾病疫　郗萌曰熒惑入亢成
鈎己環繞之有亡國必有臣謀主(案宋書天文志曰魏/嘉平三年十月癸未)
(熒惑犯亢南星正元三/年二月李豐等謀亂誅)　石氏曰熒惑十二月入龍宿
成鈎己若環繞之天子失廷　荆州占曰熒惑逆行亢
主成咸非其人　陳卓曰熒惑乘亢右星為大兵為水
為穀貴　郗萌曰熒惑乘滅亢左星為大人憂乘右星
為天下竒令　春秋緯曰熒惑與亢合主命凶　河圖
曰熒惑居亢陽其國有喜居隂有憂　荆州占曰熒惑
留亢天子惡之　郗萌曰熒惑留廷中為天下大憂或
曰為燋旱物不生多蟲蝗起　又占曰熒惑舍亢為嵗
有小水　黃帝占曰熒惑以八月守亢两將相當在東
南期一嵗(石氏曰/期嵗中)又曰平地出水橋梁不通河内將相
憂　甘氏曰熒惑守亢天下大樂民得封爵期不出年
　甘氏曰熒惑守亢東天下州戰守西木菓不實　又
占曰熒惑守亢五穀不熟民死之又曰守疎廟有土事
又守天門有憂　巫咸曰熒惑守亢小臣為亂臣疾疫
又曰兵大起天下旱萬物不成　海中占曰熒惑守亢
天下有白衣之㑹天子易政道路不通　海中占曰熒
惑守亢成鈎己而環繞之三十日天子自將兵國易主
　郗萌曰熒惑守亢環繞之成鈎己天子惡之期六月
若十月　又占曰熒惑守亢大將有喜守亢左左將軍
有喜　又占曰熒惑守亢五穀以水傷敗　又占曰熒
惑守亢為天下大旱多火災逆行為失火　黃帝占曰
熒惑守亢西為父母後為妻前為子東為身如此者臣
弑主近一年中二年逺五年　郗萌曰熒惑守亢貴人
病亡一曰留十日后忌　又占曰熒惑守亢天子有祠
廟之事又曰天下病頭　荆州占曰熒惑色黒守亢旬
日水萬里不測二旬有沒王三旬澤海又曰赦　東官
候曰熒惑守亢國糴貴芒角犯凌有白衣之衆暴聚麻
麦載倍價　又占曰熒惑守亢大人憂之若水船急若
民憂非一國也政危守之三十日民多疫　又占曰熒
惑入守亢天子有所治宗廟之事赦觧之　黃帝占曰
熒惑逆行守亢為中兵　郗萌曰熒惑乘若守亢左星
為水乘右星為大兵為有收繫者　甘氏曰熒惑犯守
亢逆行不順失其明色大政不用　郗萌曰熒惑犯守
亢天下病頭　東官候曰熒惑犯守亢二十日而去五
穀不登大人憂亂臣在朝忠臣不進
　　　熒惑犯氐三
荆州占曰熒惑犯氐左星左中郎將誅死右星右中郎
將誅死皆期三年　甘氏曰熒惑入天子宫天子失其
宫　郗萌曰熒惑守亢還入氐中三十日大人當之其
逺氐者將大病在氐南行國有小䘮在其陽者男在其
隂者女　甘氏曰熒惑入氐留守二十日不下當有賊
臣在内下有反者(案班固天文志曰孝宣地節元年正/月辛酉熒惑入氐其四年將軍霍禹)
(范明友及奉車霍山諸昆弟嬪婚為侍/中諸曺九卿郡守皆謀反伏誅其應也)三十日不下其
國兵起人主當之氐為天子之宮罰星入之不祥之徴
所守之國其君死之　石氏曰熒惑入氐留二十日有
一國之君繫饑死若毒死者　郗萌曰熒惑入天門至
氐前進退人主無出廊廟間無出國無之逺宫其間有
伏陣之兵　荆州占曰熒惑入氐宿留之二十日大發
卒戰近期三十日中期六十日逺期百日　又占曰熒
惑以戊辰嵗鈎己入氐犯西南東北星光合者到己巳
嵗大將軍誅大赦天下　又占曰熒惑出東方若西方
留氐者天子宮也去復還居之天子坐之　巫咸曰熒
惑逆行氐失火一曰守氐多火災　荆州占曰熒惑逆
行氐地動　郗萌曰熒惑乘氐之左星天子自將兵於
野一曰天下有大水大兵　又占曰熒惑出入留舍氐
五十日不下天下大疾一曰二十日不下五月有病
荆州占曰熒惑出入留舍氐十日其君當之　黃帝占
曰熒惑守氐成鈎己者大人憂(甘氏曰赦/期六日)　石氏曰熒
惑守氐大人憂若强國當之若主有繫者餓而死若近
臣憂非一國也政不安一曰天下有兵一曰大國憂
春秋緯文曜鈎曰熒惑與氐星合失地一百里　石氏
曰熒惑守氐去一旬復還有大兵起二月有亡地　又
占曰熒惑逆行守氐大臣謀反其事成　甘氏曰熒惑
守氐大臣相譖主大戰　巫咸曰熒惑守氐君有疾有
兵起所守國其君惡之(案宋書天文志曰武帝永初二/年六月乙酉熒惑犯氐景平元)
(年廬陵王義真/廢王領豫州也)　海中占曰熒惑守氐國亂有反臣近
臣有憂有兵期六月不出六十日赦不遍天下嵗春旱
晚水不出其年人相食　黃帝占曰熒惑出氐復還守
之强國之君惡之　郗萌曰熒惑守氐地震動又曰有
土功事又曰守二十日相死親近戮死者西北之夷來
又曰守氐色黒國家有小䘮　荆州占曰熒惑守氐天
子惡之(案宋書天文志曰武帝永初二年六月/乙酉熒惑犯氐三年五月宫車晏駕)　郗萌
曰熒惑守氐西為父母後為妻前為子東為身如此者
臣弑君近期一年中二年逺五年　荆州占曰熒惑守
氐成鈎己者强國之君死之王者憂貴人有饑死囚繫
者謂東行反之還去两星二尺期百二十日去两星齊
期二十日以赦解之　又占曰熒惑守氐去復反守之
其色黃白與两星齊期十日去两星尺期六十日有赦
　又占曰熒惑色赤若黃以九月守氐六十日有奪地
死王期一年
　　　熒惑犯房四
洛書曰熒惑犯房亾君之夷　文曜鈎曰熒惑犯房宿
將軍為亂王者惡之　荆州占曰熒惑守犯凌房國君
憂色青憂䘮赤憂兵積尸成山黒右將相誅白芒角大
哭(司馬彪天文志曰孝和永元五年九月火犯房北第明/一星為相六年正月司徒丁鴻薨宋書天文志曰魏)
(帝太和五年五月熒惑犯房占曰房四星股肱將相位葛/也五月星犯守之將相有憂七月車騎將軍張郃追諸)
(亮為亮所害十二月太尉華歆死晉成帝咸康八年六月/熒惑犯房上第二星占曰次相憂建元二年車騎將軍)
(江州刺史庾冰薨是時驃騎/將軍何充居内冰為次相也)　郗萌曰熒惑入房天子
之宫大臣有反者天子憂期六月　又曰有白衣之㑹
　又占曰熒惑入房天下有䘮　又占曰熒惑入房三
道為天子有子　石氏曰熒惑入房馬貴出房馬賤
郗萌曰熒惑出房北主也出其南諸臣也處之憂甚行
除憂無故　海中占曰熒惑行房南旱若守之為䘮行
房北為水若守之為兵　郗萌曰熒惑逆行房失火若
地動　春秋演孔圖曰堯恒視熒惑所在在房則改法
蠲令(宋均曰房為天子明堂政/教有門故改法蠲令也)又占曰熒惑磨心環房
不留正舍徃來彷徉人主無下殿逺宫闕有伏兵　洛
書曰熒惑鈎己房主命凶　玉歴曰熒惑逆行房成鈎
己大人憂臣弑其君凶(郗萌曰期不/出六十日也)下有反者大兵起
　文曜鈎曰熒惑與房合車馳人走(宋均曰熒惑與房/合為諸侯所逐也)
　郗萌曰熒惑與太白合房哭泣者多堂空　甘氏曰
熒惑貫房中央天下無兵出房南為男憂出其北女憂
　郗萌曰熒惑入房留二十日主出走留十五日主戰
近期三十日逺三月　石氏曰熒惑出中道留也天下
有夷期三月四月天下大赦　荆州占曰熒惑出入房
中道良馬用天下兵滿野將相為盗大臣有憂　黃帝
占曰熒惑守房十日不去山崩　又占曰熒惑守房大
臣為亂王圍於野天下作兵五年而止　石氏曰熒惑
守房天下更政　黃帝占曰熒惑守房有兵與䘮居之
三月其邦有殃五月受兵十月其野亡　又占曰熒惑
守房貴人疾　又占曰熒惑守房三日五日天子車駕
有驚　又占曰熒惑行房南犯守之為大旱行北犯守
為大水在宋地　又占曰熒惑守房入之成鈎己天子
失宫期六十日　春秋緯説題辭曰房心木位熒惑守
之燒弑陽類相滅子代位　石氏曰熒惑守房火近於
木子火滅其母十日不去國有䘮(郗萌曰/有崩主)十五日不去
兵大起二十日不去臣弑君子殺父(郗萌曰臣叛其/君子去其父也)民
去邦邑隂陽相克天下大動期不出一年　石氏曰熒
惑守房為大饑人相食死者不𦵏　又占曰熒惑守房
為良馬出廐　又占曰熒惑守房左絲絮貴其守隂間
星將有喜　郗萌曰熒惑逆而西行守房十日成鈎己
大臣弑其主期不出六十日　石氏曰熒惑行不出房
中央其年有氐守房王者惡之天下更政易王若將反
逆者從近君起以赦令觧之　甘氏曰熒惑守房去復
還成鈎己若環繞之國有崩䘮戴麻天下將大亂諸侯
起霸天子失其宮期六月　巫咸曰熒惑守房多水災
　海中占曰熒惑守房三日鬼火夜行人民大恐多死
䘮　郗萌曰熒惑以九月守房車騎盖野期後年父子
盡給軍事無得留家者　又占曰熒惑守房土功興留
三十日地大動大兵起　又占曰熒惑守房心赦成鈎
己者水成己者火　又占曰熒惑守房間直心而留守
房天下大亂東方大得西方大失　又占曰熒惑守房
北燕趙負殃守中央魯衛負殃　又占曰熒惑守房為
胡兵發　荆州占曰熒惑守房期一年大臣盗國寳大
兵起於后宗其芒角犯凌留三十日以上大臣凶一曰
秦燕趙大凶　二十八宿山經注曰房心星宿闇黒熒
惑守之二百日止則音聲萬民相聲大水魚鹽五榖貴
百姓愁苦　郗萌曰熒惑犯中乘守房左驂左服為君
死所中將誅有中犯乘守房右驂右服為夫人死所中
相誅　又占曰熒惑留逆犯守乘凌房左右驂主崩臣
有隂謀逆徃乘凌中道天子失位而亾順行乘凌中道
天下和平　韓楊曰熒惑犯房鈎鈐王者憂(案宋書天/文志曰晉)
(穆帝井平三年三月乙酉熒惑逆行犯鈎鈐五年穆帝/崩檀道鸞晉陽秋曰孝武大元十九年十一月甲申熒)
(惑犯鈎鈐二十一年九月庚申帝崩宋書天文志曰宋/武大明二年十一月庚戌熒惑犯房及鈎鈐壬子又犯)
(鈎鈐占曰有兵其年索虜/寇歴下遣羽林軍討破之)　郗萌曰熒惑犯乘鈎鈐大
臣有誤天子不尊事天者致火災於宗廟王者不冝出
宫下殿有謀匿於宗廟中者　石氏曰熒惑逆行至鈎
鈐天子侍臣俱亡　春秋緯曰出行不節則熒惑守房
鈎鈐　劉向洪範曰鈎鈐天子御也熒惑守之不大僕
則奉車不黜則死(洪範曰漢宣帝本始元年熒惑守房/其後六年奉車都尉霍山舉家謀反)
(誅/滅)　郗萌曰熒惑守鈎鈐大赦若有徳令
　　　熒惑犯心五
黃帝占曰熒惑犯心戰不勝國大將鬭死一曰主亡
海中占曰熒惑犯心天子王者絶嗣犯太子太子不得
代犯庻子庻子不利　又占曰熒惑犯心必有饑餓而
死者　郗萌曰熒惑犯心有謀臣不即有死王　文曜
鈎曰熒惑入心前後星相戮中野　郗萌曰熒惑入心
大臣有反者天子憂之期六月　黃帝占曰熒惑經心
清明烈照天下内奉王帝必延年　郗萌曰熒惑入角
道逆行進退欲留氐亢因復少進繞心與房不留止舍
徃來彷徉可三十日　又曰因以東西有憂南北有䘮
　春秋演孔圖曰熒惑在心則縞素麻衣(宋均曰熒惑/在心海内之)
(殃海内亾主/故素縞麻衣)　郗萌曰熒惑迴心若去之復還反之二
日大赦　石氏曰熒惑乘心其國相死　又占曰熒惑
犯蝕乘心右星太子有憂若不立一曰不死即去　洛
書曰熒惑居心陽其國有喜居隂有憂　郗萌曰熒惑
入心留二十日主病三十日疾困群臣亦然　陳卓曰
熒惑留心近臣為亂　石氏曰熒惑舍心貴人振旅天
下大兵若色𤣥不明䘮　司馬彪天文志曰金火俱在
心為大䘮　黃帝占曰熒惑宿心色靑有䘮色赤有兵
宿心東為齊越西為秦鄭(甘氏曰秦/魏為中)南荆宋北衛趙(甘/氏)
(曰燕/趙)中為魏魯　文曜鈎曰熒惑與心合主死不死出
走又曰易帝　郗萌曰熒惑起角芒如劍刃經兩角間
進退不留止磨心以行有伏陣兵　甘氏曰熒惑貫心
天下民饑　郗萌曰熒惑與心鬬天下暴䘮期三年
洛書曰熒惑守心成鈎己不言王命凶　春秋緯曰熒
惑守心海内哭(案班固天文志曰漢髙帝十二年春熒惑守/心四月宫車晏駕幸昭曰凢初崩為晏)
(駕者臣子之心猶謂宫車當駕而出也元宋書天文志曰/晉武帝太康八年三月熒惑守心永熙  年四月乙酉)
(武帝薨光熙元年九月丁未/熒惑守心十一月惠帝崩)　石氏曰熒惑守心大人
易政主去其宮(案史記曰宋景公時熒惑守心子韋曰/禍當君雖然可移於宰相公曰相吾之)
(股肱所與治國家曰可移於民公曰民死寡人將誰為/君子韋曰可移於嵗饑公曰嵗饑民困民誰以我為君)
(子韋曰天居髙而聽卑君有至徳之言天必三賞君熒/惑果徙三舍行七星星當一年君夀延二十一年)
海中占曰火守心色赤有兵臣謀其主黒主死白謀臣
有賜爵者青大人有憂　石氏曰熒惑守心天子走失
位入心必見血其國庫兵出天下士半死五月大旱二
十日不下天子有令有憂布大貴　雒書雒罪級曰熒
惑守心必有逆臣起　石氏曰熒惑守心時王將軍為
亂　甘氏曰熒惑守心大臣為變謀其主諸侯皆起
又占曰熒惑守心成鈎己及環繞之天子失其宫期六
月　巫咸曰熒惑守心萬物不成土功興一曰嵗水
海中占曰熒惑守心天下大吟居之三月有殃五月受
兵十月其野亡　石氏曰熒惑守心成鈎己期三月大
臣反攻戰不將軍死　海中占曰熒惑守心南為水北
為旱　又占曰熒惑守心民流亡　郗萌曰熒惑守心
南有小男䘮守北有小女䘮又曰以十月守心北不出
其嵗國有大䘮以十月守心期六十日有辱主一曰皆
起兵　又占曰熒惑守心為侵陽守心上下星名幸臣
驂乘者有事黄帝占曰熒惑守心大人惡之　郗萌曰熒
惑守心有反者從太子起一曰九卿為害又曰大國兵
四起天子軍破又曰二十日相死又曰守心留十日后
死又曰守心三十日有女䘮　郗萌曰熒惑守心房間
三十日地動　又占曰熒惑守心有反者從宗家(案宋/書天)
(文志曰晉元康九年六月熒惑守心八月入羽林後二/年趙王廢惠帝為太上皇俄而三王起兵討趙王倫倫)
(悉起中軍兵/相拒累月也)　荆州占曰熒惑守心色黒有兵必敗
陳卓曰熒惑守心期三十日彗星出王都西南指　𤣥
冥占曰熒惑守心為饑(案袁宏漢紀曰安帝永初元年/五月戊寅熒惑逆行守心三年)
(三月京都/饑人相食)　春秋緯説題辭曰熒惑守心主死天下大
潰　黃帝占曰熒惑逆行而西守心二十日大臣為亂
(袁宏漢紀曰安帝永初元年五月戊寅熒惑逆行守心/司空周章謀誅鄧隲兄弟廢太后及上立平原王為帝)
(事發覺/自殺)　石氏曰熒惑逆行守心哭泣涔涔主命惡之
國有大䘮與兵(案司馬彪天文志曰孝靈中平三年四/月熒惑逆行守心後三年而靈帝崩)
國易政　郗萌曰熒惑逆行守心旱失火　陳卓曰熒
惑逆而行心地震　黃帝占曰熒惑逆行守心環繞成
鈎己皆為大人忌期六月以赦解之　石氏曰熒惑逆
行守心中央大星有白衣之㑹　巫咸曰熒惑中犯乘
守心明堂大臣當之在陽為燕在隂為胡一曰有火異
　郗萌曰熒惑中犯乘守心明堂為萬民備火近期一
年中期三年逺期九年一曰旱　又占曰熒惑中犯乘
守庶子女主勢行　又占曰熒惑中犯乘守蝕心右星
為庶子有憂若死　又占曰熒惑中犯乘守太子星天
心明堂星有大䘮又曰中國有小憂一曰宋憂　又曰
中犯乘守太子星天下大赦　又占曰熒惑中犯乘守
心明堂成鈎己為大人憂近期十月逺期三年以赦令
解之　海中占曰熒惑留逆犯守乘凌心星王者宫中
亂臣下有謀易立天子者權在宗家得勢大臣
　　　熒惑犯尾六
文曜鈎曰熒惑入尾三月客兵聚　郗萌曰熒惑入尾
宫中有䜛䛕之臣　又占曰熒惑入尾箕九州當之甲
乙日入東方有咎丙丁日入南方有咎戊巳日入中央
有咎庚辛日入西方有咎壬癸日入北方有咎　荆州
占曰熒惑入尾縑帛貴將相人民離其城郭　東官候
曰熒惑入尾後宫有憂后惡之一曰幸臣亂宫　郗萌
曰熒惑逆行尾者失火一曰大水　荆州占曰熒惑逆
行尾其君淫泆　郗萌曰熒惑在尾與辰星相近天下
牢開大赦　文曜鈎曰熒惑繞尾踟蹰則以妾為妻
荆州占曰熒惑入尾犯乘之天下有戰兵　河圖曰熒
惑居尾陽其國有喜居隂有憂　黃帝占曰熒惑留尾
箕臣下淫亂　郗萌曰熒惑舍司空三十日馬多死一
曰牛多死一曰蒭大貴　齊伯曰熒惑出入留舍尾其
國且無人兵雖起不用吉其國繕城郭　石氏曰熒惑
守尾嵗多妖祥　甘氏曰熒惑守尾皇后恐又曰人民
為變國易政兵始動　巫咸曰熒惑守尾天下大饑人
相食一曰留十日后忌　巫咸曰熒惑守尾下凌上君
弱臣强姦臣賊子謀弑其主人民多死䘮又曰后宫干
政又曰以十月守尾中央六十日天下發兵車騎行守
端三十日發士卒　又占曰熒惑守尾人君為憂大臣
作亂者反逆從大將家起期二十日　郗萌曰熒惑入
守尾天下稱兵　又占曰熒惑守尾二十日宮中匿謀
嬪妾有䜛后者一曰滿二日光明相及為女主　荆州
占曰熒惑守九江赤地千里人民流亾穀貴三倍藥草
再倍布貴臣有毒弑其君大臣反守尾宫中匿謀后妾
相妬三公九卿姦大將有反　𤣥冥占曰熒惑守尾後
宫有相害者期百二十日又曰熒惑守尾舟船相望
郗萌曰熒惑守尾箕九卿當之期二十日　春秋緯曰
熒惑逆行守尾久者有兵起車騎聚於道大臣宫人為
亂國易政　郗萌曰熒惑犯守尾為女主夫人妃后惡
之　又占曰熒惑留逆犯守乘凌尾皇后有以珠玉簮
珥惑天子者誣䜛大起后相貴臣誅宫人出走兵起宫
門
　　　熒惑犯箕七
春秋緯曰熒惑犯箕女主宫人有憂　郗萌曰熒惑犯
箕天下國相擊男不得耕女不得織牛馬大死　春秋
緯曰熒惑入箕主失位又曰天下大亂兵起(案宋書天/文志曰晉)
(永康元年八月熒惑入箕明年趙/王簒位改元年尋為大兵所滅)　石氏曰熒惑入箕
箕中一星民莫處其室養者星在箕南旱在箕北有年
在箕踵者嵗熟　巫咸曰熒惑入箕中伺其出日而數
之期二十日兵發伺始入處之率一日期十日軍罷
荆州占曰熒惑入箕盗大起多鬭死者嵗不熟　又占
曰熒惑入箕后族有口舌事期六月入箕中倉粟出
石氏曰熒惑出箕榖大貴天下大旱饑死　郗萌曰熒
惑出天梁守箕大赦　又占曰熒惑逆行箕失火諸侯
相謀　春秋圖曰熒惑之箕有小赦　郗萌曰熒惑舍
箕用事者坐之　又占曰熒惑舍司空三十日牛車大
出馬牛大死蒭大貴又曰留守箕後宫干政若有憂又
曰臣下淫亂　又占曰熒惑出入留舍箕天下有兵事
君臣屬騎相連吏民相攻其國失地二百里又曰禾豆
不成　黃帝占曰熒惑守箕左嵗惡天下勞　又占曰
熒惑守箕燕王有疾一曰内變　文曜鈎曰熒惑守箕
主恐又曰人民饑糟糠又曰其國更市　又占曰熒惑
守箕天下分離臣子謀咎在人主自恣　孝經緯曰熒
惑守箕多土功事小旱雨澤霜露不時嵗為中　荆州
占曰熒惑十月守箕天下大赦守箕前其國惡守後糴
貴三倍　石氏曰熒惑守箕主惡　海中占曰熒惑守
箕大旱　海中占曰熒惑以十月守箕名曰火入水萬
民饑死穀價五倍天下大赦　郗萌曰熒惑守箕貴臣
亂其國主有淫事一曰攻急　又占曰熒惑守箕貴人
多病死一曰主恐又曰地動守三月彗星出　又占曰
熒惑守箕嵗水　又占曰熒惑守箕若留止箕口中兵
起有兵罷　荆州占曰熒惑守箕有大淫事九卿當之
若狐狢有憂　黃帝占曰熒惑入箕中守之天下兵起
吏民相攻士卒半死人民流亡不居其鄉其國失地
巫咸曰熒惑入箕去復還守之貴臣有誅亂主者國有
土功之急貴人多死大水萬里澤為海橋梁不通　郗
萌曰熒惑入箕中若守箕宫中口舌之事倉穀出三月
六月　又占曰熒惑入箕去復還守之天下饑期不出
三年中　荆州占曰熒惑入箕守之若犯乘箕牛馬多
疾北夷來降
　
　
　
　
　
　
　
　
　
　
　
　
　唐開元占經卷三十一
欽定四庫全書
　唐開元占經卷三十二
　　　　　　　　　　　唐　瞿曇悉達　撰
　熒惑占三
　　熒惑犯北方七宿
　　　熒惑犯南斗
石氏曰熒惑犯南斗為赦又曰破軍殺將　海中占曰
熒惑犯南斗且有反臣道路不通丞相有事(案司馬彪/天文志曰)
(孝順永和二年八月庚子熒惑犯南斗明年五月吳郡/太守羊珎等起兵反殺吏民燒宫室太守王衡拒殺珎)
(等又江賊蔡伯流等數百人攻/廬陵九江燒滅城郭殺都尉)　聖洽符曰熒惑入南
斗口將相有謀反者　石氏曰熒惑入南斗三月吳王
死二月王后死一月相死不死出走又曰大國之臣外
内謀大亂(案宋書天文志曰吳王赤烏十三年五月熒/惑北至逆行入南斗犯魁第二星而東大元)
(二月權薨是時王陵謀立楚王彪晉太安二年正月熒/惑入南斗七月右衛將軍陳眕率衆奉帝伐成都王大)
(軍敗績兵逼乘輿九月王又攻成都王於鄴鄴兵潰成/都由是衰亡帝還洛張方又脅如長安時天下盗賊群)
(起張昌/尤甚)甘氏曰熒惑入南斗中國大亂兵大起(司馬彪/天文志)
(曰孝順嘉平元年十月熒惑入南斗中其十一月㑹稽/賊許昭聚衆自稱大將軍昭父坐為越王攻破郡縣也)
熒惑入南斗口中大臣反被誅者若將相出走　郗萌
曰熒惑入南斗國饑熒惑入南斗口中立太子期不出
百二十日熒惑入南斗天下受爵禄期六十日若九十
日熒惑逆行三芒入斗口中必有亾國死王　玉歴曰
逆行角入斗口中必有大䘮　郗萌曰熒惑行南斗有
土功事　海中占曰熒惑逆行南斗怒動大明天下大
驚　郗萌曰熒惑過南斗出斗上行疾天子憂出斗下
行疾臣有憂　春秋緯曰熒惑入南斗先潦後大旱
郗萌曰熒惑留南斗無功者賞　甘氏曰熒惑舍南斗
之西木菓不實　海中占曰熒惑舍南斗環繞成鈎己
太尉上卿宰相死　郗萌曰熒惑舍南斗之東天下大
戰一曰守三十日其君憂　玉厯曰熒惑出入留舍斗
魁之中五日不下天下有兵將軍國易政改元不出一
年有兵事　黃帝占曰熒惑守南斗百日五穀出婦女
轉漕若有諸侯客來見天子者　熒惑守南斗糴貴又
曰七日以上太子疾十二日以上庶子當之又曰去復
還守之吳越有憂期不出三年　河圖曰熒惑守南斗
宰相坐之有兵罷　熒惑逆行守南斗山崩又曰兵車
合國君為帥　石氏曰熒惑守南斗百二日大赦　巫
咸曰熒惑入南斗若留守所守之國當誅　五行傳曰
熒惑與斗晨出東方因留守斗其國絶嗣(漢書景帝元/年七月丙戌)
(熒惑在斗晨出東方留守斗後三年吳王濞/率七國舉反漢太尉周亞夫敗之滅國之應)熒惑守南
斗為亂為賊為䘮為兵守之久其國絶嗣(漢武帝元鼎/中熒惑守南)
(斗是時南越王趙嬰齊將入朝漢其相呂嘉不願内屬/乃殺其王及王太后舉兵反漢遣六將軍將兵誅之遂)
(滅其國置交/州為七郡也)　海中占曰熒惑守南斗旱多火災　郗
萌曰熒惑守南斗留二十日大人憂守三十日有徳
令　郗萌曰熒惑以十月守南斗三十日民介胄不出
一百日其國有亾兵　熒惑守南斗有内變期一年
熒惑守南斗地動嬰兒多疾死關梁不通留二十日以
上出復大人憂期五月　陳卓曰熒惑守南斗五榖不
成期百二十日又曰熒惑守南斗且有廢臣天下大亂
道路不通一曰上官吏死
　　　熒惑犯牽牛二
郗萌曰熒惑犯牽牛其國之君必有外其大臣　陳卓
曰熒惑犯牽牛臣謀主　石氏曰熒惑入牽牛中四月
越主死　巫咸曰熒惑入牽牛糴大貴　二十八宿山
經注曰熒惑入留牽牛三日不出越王為强兵所逐
陳卓曰熒惑入牽牛三月若四月齊王死一曰晉王當
之　郗萌曰熒惑乘牽牛為天下有大水起穀貴人相
棄於道　挺輔占曰牽牛為令天下者熒惑居陽則喜
居隂則憂　海中占曰熒惑出入留舍牽牛春旱秋水
一曰關梁不通　齊伯曰熒惑出入留舍牽牛三十日
不下薪蒿有急牛且大貴進行十度以上至三十度不
出百六十日客兵來　黃帝占曰熒惑守牽牛民為亂
貴人多死　石氏曰熒惑守牽牛民餓有自賣者　巫
咸曰熒惑守牽牛為多火災又曰牛大疫多有死者灾
非一國牛貴十倍石氏曰三倍道無行牛一曰當有税
牛之役　海中占曰熒惑守牽牛為旱　熒惑守牽牛
有急行又曰嵗多雨露　郗萌曰熒惑十月守牽牛不
十日兵大起　熒惑守牽牛若有穀畜産事　熒惑守
牽牛有犧牲之事有反逆者從中起有走軍死將期一
年(案宋書天文志曰晉成帝咸康元年六月乙亥/火犯牽牛中央星建元二年征西將軍庾亮薨)　荆
州占曰熒惑守牽牛三十日以上人相食　北官候曰
熒惑守牽牛二十日以上有反逆者牛車用期四十日
若七十日　聖洽符曰熒惑入守牽牛嵗大水津河不
通五穀大傷其嵗不中　郗萌曰熒惑入牽牛中出守牽
牛之南有大赦期二十日荆州占曰熒惑以春二月三月
留牽牛相守者蒭蒿貴至八月止　又占曰熒惑犯守
牽牛大星臣謀主諸侯將兵大人憂之其國亂人民饑
　甘氏曰熒惑犯牽牛留守之有破軍殺將　海中占
曰熒惑犯守牽牛諸侯多疾
　　　熒惑犯須女三
帝覽嬉曰熒惑犯須女若守之三十日不下女主有病
者若府藏中有甲兵十日不下主后有死者期百八十
日　石氏曰熒惑入須女中旬主后死　郗萌曰熒惑
入須女留二十日為天子受女之慶近期三十日逺期
四月　熒惑入須女糴貴石三百人有自賣不出縣邑
有死者　熒惑入守妃貴人女子多死者　荆州占曰
熒惑入須女布帛貴天子内美女不然甲兵起　郗萌
曰熒惑出須女中主也出須女两傍諸臣也留為憂
春秋緯曰熒惑之須女上求女　郗萌曰熒惑在須女
逆行至牛復還女倐去倐還為千里無稼穡　河圖曰
熒惑居須女陽有喜居隂有憂　郗萌曰熒惑舍須女
蠶不得　熒惑出入留舍須女五十日不下天下人民
大恐其國開庫出兵加於吳越城　熒惑留須女有反
逆者從女者諸夫人家起　齊伯曰熒惑出入留須女
十日不下刀劍大貴　黃帝占曰熒惑以十二月守須
女之西南姦人入邑守其北百日有諸侯嫁女絶國者
　黃帝占曰熒惑守須女皇后疾宫中有火灾　文曜
鈎曰熒惑守須女人主以媵為后以妾為妻若有獻女
者　甘氏曰熒惑守須女王者發布帛守二十日絲綿
布帛大貴　陳卓曰熒惑守須女大人不安五榖不登
民多病疾　甘氏曰熒惑守須女國饑糴貴民有自賣
者　巫咸曰熒惑守須女邦有女子䘮主后也又曰宫
女有憂牛角大貴　郗萌曰熒惑守須女后夫人有憂
大人不安　熒惑守須女女子為天下政一曰女子為
亂法令更行疾無憂國有嫁女娶婦事臣下衣服奢侈
守三十日其君憂　熒惑守須女北國大水人民處木
上　荆州占曰熒惑守須女色靑有女䘮宫女有憂黒
女多死黃白吉　海中占曰熒惑犯守須女多妖祥大
臣當之　荆州占曰熒惑守犯乘須女二十日大人婦
女有反逆者從女起若有女䘮其年糴三倍人民多死
　陳卓曰熒惑留逆犯守乘凌須女天子及大臣有變
必有竒令
　　　熒惑犯虛四
黃帝占曰熒惑入虛東一曰居其左右君恐失火(荆州/占曰)
(君有/大事)　文曜鈎曰熒惑入虛咎在毁傷　石氏曰熒惑
入虛中三月齊王死入旬相死不死出走　巫咸曰熒
惑入虛中伺其出日而數之期三十日為兵發伺始入
處之變一日期十日軍罷　郗萌曰熒惑入虛逐功臣
一曰牛車貴　荆州占曰熒惑入虛天下有變諸侯有
死者有罷軍破將天下更政令期一年　陳卓曰熒惑
在虛東東藩旱在虚南楚地旱在虚西廬江旱在虛北
遼東遼西旱　郗萌曰熒惑入虛成鈎己天下大亂政
急大人憂以戰不勝一曰有徳令　春秋緯曰熒惑留
虚有以䘮徭　郗萌曰熒惑留虚群臣不尊敬祭祀女
主不謹　熒惑留虚三十日其君臣憂　熒惑舍天府
天下喜賜諸侯王又曰舍天府門中央天下赦　齊伯
曰熒惑出入留舍虚之間憂在齊其國治城郭兵來期
不出十年中敗　黃帝占曰熒惑守虚赤地千里人相
食　熒惑守虚大臣為亂百姓多疾　聖洽符曰熒惑
守虚百二十日以上諸侯増土地將有慶賜爵封者
春秋圖曰熒惑守虚五穀大貴吏民死觧　石氏曰熒
惑守虛將軍及兵發起天下更令(晏子春秋曰熒惑守/虚期年不去公問晏)
(子曰孰當之晏子曰齊當之公不悦曰天下大國十二/齊何以獨當之晏子曰虚齊分野且天下之殃固於富)
(强為善不用出政不行賢人使逺䜛人反昌百姓疾怨/是以列舍無次熒惑逆行公曰可去乎對曰出寃聚之)
(獄使反田矣散百官之財施之民矣賑孤寡而敬老人/若能是者惡可去何獨孽乎公曰善行之三日而熒惑)
(遷/)　郗萌曰熒惑守虚危有土功事九十日天下亂嵗
大饑　甘氏曰熒惑守危以人民為變天下大水　郗
萌曰熒惑守危以民流多死一曰女子多死　玉厯曰
熒惑守危以水火入多疾疫若有土功修治陵廟期不
出年　黄帝占曰熒惑入虚而犯守之天子自將兵流
血滿野必有死國死王期三年　郗萌曰熒惑犯守虚
有土功之事一曰合於虚土功當舉　石氏曰熒惑犯
守虚天下有變更令者百姓多疾嵗旱不熟赤地千里
穀糴踊貴菽粟三倍(荆州占/曰十倍)
　　　熒惑犯危五
荆州占曰熒惑犯危天下大亂　黃帝占曰熒惑入危
大赦天下　石氏曰熒惑入危賊臣起　熒惑入危中
三月齊王死不死出走　郗萌曰熒惑入危中天下有
變更之令又曰入天府天子臨府事　黃帝占曰熒惑
入危越地亡　郗萌曰熒惑逆行危其君簡祭祀　熒
惑入危留之以過復還留之大人當之　熒惑留危群
臣不敬宗祀　熒惑舍天府天子賜諸侯王舍門中天
下赦　熒惑出入留舍危其國繕城郭而起兵　巫咸
曰熒惑出入留舍危國中大亂吏民相攻　熒惑守危
大國有憂人民為變國易政不出其年天下大疾死者
不𦵏　熒惑守危國為政者急　黃帝占曰熒惑守危
大臣為亂　文曜鈎曰熒惑守危民多疾疫嵗旱不熟
天下大饑兵起　海中占曰熒惑守危春旱秋多水災
　郗萌曰熒惑守危大人變常　熒惑守危賔客有事
死　熒惑守危宫地震裂　熒惑守危為大人盖屋事
　荆州占曰熒惑守危南方有兵諸侯有死者庫室有
繕者　陳卓曰熒惑守危宫多火災　北官候曰熒惑
守危有土功饑兵起諸侯相謀　石氏曰熒惑守危守
之三十日不下有立宫廟哭泣之事六十日不下國易
政　荆州占曰熒惑入危乘守二十日若九十日東方
兵起國有死者嵗旱不熟糴十倍民食草木嫁妻賣子
牛羊倍價　熒惑乘危天下大亂　北官候曰熒惑入
危留守三十日若九十日天下易政咎以入日占　黃
帝占曰熒惑入危諸侯王謀大兵起天下易變若有
土功守上星為人民死守中星諸侯死守下星大臣死
期百八十日　郗萌曰熒惑守墳墓為人主有哭泣聲
　　　熒惑犯營室六
郗萌曰熒惑犯營室者犯陽為陽有急犯隂為隂有急
　石氏曰熒惑犯營室以賤人為役　熒惑入營室中
入三月衛君死入五月相死不死出走　荆州占曰熒
惑犯乘營室諸侯相攻大戰糴倍　甘氏曰熒惑入營
室大臣匿謀　巫咸曰熒惑入營室臣伐主一曰有兵
兵罷　郗萌曰熒惑入營室壁中有惡謀　熒惑入營
室中賊臣起非盗乃客期六十日　荆州占曰熒惑入
營室齊國有兵諸侯若民多死嵗不收期十月　聖洽
符曰熒惑逆行營室成鈎己天子失宫殿大臣為亂兵
大起　石氏曰熒惑逆行營室環繞之三十日有破國
六十日不下有崩王吳太子死期一年中二年逺三年
　石氏曰熒惑逆行經犯營室臣謀兵起　河圖曰熒
惑居營室两軍相據當相和不相和有殃罰　荆州占
曰熒惑經營室中諸侯兵相謀　洛書曰熒惑入營室
留守之大人有憂臣有隂欲殺主者後宫有大變期不
出年　黃帝占曰熒惑入營室中天子宫也留二十日
已上天子惡之(郗萌曰天/子失位也)期不出十月中其經之大臣
伐主　海中占曰熒惑入營室留二十日天子死守其
南皇后死(郗萌/忌忌)守其西太子死(郗萌/忌忌)守其北為諸侯有
死者　郗萌曰熒惑留營室六月大人憂期百日　陳
卓曰熒惑留營室后死一曰臣下欲為賊　北官候曰
熒惑舍營室大人死復居久者三年禍發中二年近一
年居其隂萬家邑拔千家邑敗掠居其陽千家邑拔萬
家邑亾　郗萌曰熒惑出入留舍營室中有客來欲見
君者其嵗多土功　河圖曰熒惑守營室火起後宫有
變赤色怒赤而環之成鈎己乃有咎不然無咎必察喜
怒以决吉凶　元命包曰熒惑守營室群妃鬭　文曜
鈎曰熒惑守營室專於妻妃　石氏曰熒惑守營室天
子為軍自守王者有水災糴貴　又曰守三月王者崩
及立王　甘氏曰熒惑守營室客燒主人將軍凶不有
誅必有逆兵主將去之有禍又曰人民為變守之三十
日以上天子死　巫咸曰熒惑守營室旱五榖不成多
火災　海中占曰熒惑守營室人民疾疫多死亡　郗
萌曰熒惑守營室人君攻宫室為土功事又曰以正月
守營室三月若五月有大旱之灾天下大饑　石氏曰
營惑入若守天宫四十日諸侯轉粟千里各虛　文曜
鈎曰熒惑入守犯營室以内淫近色及天殃皆不以命
終王者惡之　郗萌曰熒惑犯守營室中皆有土功事
　黃帝占曰熒惑守離宫正東為父守正西為母守正
北為妻守正南為子守舍星為身其焰赫赫其國離易
期三年逺五年兵起
　　　熒惑犯東壁七
春秋圖曰熒惑入東壁百九十日且服勞　文曜鈎曰
熒惑入東壁大臣為謀人主自將兵賊臣内起天子以
兵自守　石氏曰熒惑入東壁中三月衛君死入五月
相死不死出走　甘氏曰熒惑入東壁有匿謀　郗萌
曰熒惑入東壁九州當之甲乙日入東方有咎丙丁日
入南方有咎戊巳日入中央有咎庚辛日入西方有咎
壬癸日入北方有咎　熒惑入東壁民疾　荆州占曰
熒惑入東壁大臣有謀殺者　北官候曰熒惑入東壁
天下以食為憂　海中占曰赤星入營室東壁大臣凌
主　河圖曰熒惑入東壁两軍相㨿當相和不相和有
殃罰　郗萌曰熒惑出入留舍東壁三十日不下五穀
貴民流亡不居其鄉六十日不下兵至其國　黃帝占
曰熒惑守東壁言政事者誅術士不相隱藏内外相譛
以相勝正三軍亦大起兵　巫咸曰熒惑入東壁嵗不
熟萬物不成　海中占曰熒惑守室壁宫失火一曰旱
五榖不成一曰兵民多死　郗萌曰熒惑守東壁為天
下兵起一曰伏兵起又曰為大人衛守又為多水若嵗
晚水或西方有憂　熒惑守東壁三十日其君憂二十
日大赦　熒惑守東壁為有土功事　熒惑守東壁其
光潤澤大吉熒惑守東壁三十日不下三年兵起　荆
州占曰熒惑守東壁人主自將兵糴石至千又曰文章
者傷　郗萌曰熒惑守東壁諸侯相謀　陳卓曰熒惑
守東壁王者大災　北官候曰熒惑守東壁守其南主
后死守其西天于死守其北諸侯死守其東大人自將
兵　熒惑守東壁臣下不明　巫咸曰熒惑入東壁留
守之有土功　郗萌曰熒惑留守東壁臣下㺯法二十
日以上賊臣起期十月　荆州占曰熒惑逆行守乘壁
女主自恐一曰民多疾　齊伯曰熒惑逆行守東壁成
鈎己有大兵加於衛其國無以待之若三月不下衛王
死不則出走
　
　
　
　
　
　
　
　
　
　
　
　
　唐開元占經卷三十二
欽定四庫全書
　唐開元占經卷三十三
　　　　　　　　　　　唐　瞿曇悉達　撰
　熒惑占四
　　熒惑犯西方七宿
　　　熒惑犯奎一
黃帝占曰熒惑入奎中民多疾又曰亂臣弑其主　文
曜鈎曰熒惑入奎主偏阿誅不决　石氏曰熒惑入奎
中三月魯主死及國相死不死出走　北官候曰熒惑
入奎成勾己及環繞之天子災宮殿期六月　海中占
曰熒惑潤澤出奎有喜令其變色入奎有偽令來者若
出奎有偽令出使者　巫咸曰熒惑從婁逆行至奎有
兵起　甘氏曰熒惑入奎環繞之三十日相死三月不
行其國王死不死出走期三年　石氏曰熒惑入奎留
二十日以上大臣有匿謀若國有伏賊期八十日若九
月　郗萌曰熒惑留奎臣下專權一曰霸者争立　孝
經章句曰熒惑舎奎有兵起其民有自賣於縣邑者歲
為下　齊伯曰熒惑出入留舎奎天下且有爭言者不
且有伏士出者其國兵至加於魯之城其國無以得之
　黄帝占曰熒惑守奎農夫不得耕　春秋圗曰熒惑
守奎天下有叛者　感精符曰熒惑守奎庫兵當起車
騎用國有死君歲多獄事　石氏曰熒惑守奎兵起北
夷侵邊一曰粟有補於民　甘氏曰熒惑至奎其國相
譖天下懷憂父子不相信君隔臣蔽又曰民多疾　熒
惑守奎摇動進退為赦又曰天下有水民多死　巫咸
曰熒惑守奎天下大水　海中占曰熒惑守奎其國坐
之三十日不下其君憂　郗萌曰熒惑守奎多獄關梁
不通又曰女淫　熒惑以二月守奎百日多出盗又曰
女子多乳死者　熒惑守奎為溝瀆事一曰有水事
荆州占曰熒惑守奎為王者憂一曰大人當之　熒惑
守奎兵起車騎滿野貴人多病若有死者菽粟貴一曰
歲大熟　西官候曰熒惑守奎二十日以上大臣有謀
國有兵若有死王兵加於魯國之地期一年　熒惑守
奎其國諸貴為孽國有大賊謀在近臣近期三月逺期
九月　熒惑守奎兵官當之期百二十日又曰熒惑以
二月守奎多盗賊來二千石多調役之事　石氏曰熒
惑守奎色正明留二十日以上下有兵　荆州占曰熒
惑逆行守奎女子多暴死
　　　熒惑犯婁二
石氏曰熒惑入婁中三月魯主死入旬相死不死出走
　熒惑入婁而守之天下有聚衆兵大起車騎用必有
死君走相天下不熟飢非一國若山林有大盗路不通
期一年逺二年　甘氏曰熒惑入婁國有兵人民多死
　荆州占曰熒惑入婁天下有聚衆近期四十日逺期
二百四十日兵大起車騎用　西官候曰熒惑起芒角
而入婁國且有焚燒倉庫之災　石氏曰熒惑逆行入
婁成勾己國有焚燒倉廪庫之災若逆行至奎大兵起
臣謀君將軍為亂期不出年　荆州占曰熒惑留婁獄
多奸　郗萌曰熒惑出入留舎婁中守之色赤而光明
胡人為凶　齊伯五星占曰熒惑出入留舎婁其國必
有名者死　石氏曰熒惑守婁即庫兵動民多死　熒
惑守婁為有白衣之㑹　甘氏曰熒惑守婁有大臣不
當其位損常制亂政者又曰有水殃民多疾　巫咸曰
熒惑守婁中民病大水金銀貴　熒惑守婁旱為多火
災五穀貴　郗萌曰熒惑守婁有兵北夷侵邊道不通
又曰關梁不通霸者爭立又曰大赦天下又曰北主死
又曰牛多死牛大貴　熒惑以二月守婁百日多山盗
一曰女多乳死　熒惑守婁之南大赦　荆州占曰熒
惑守婁歲大飢若收財物　陳卓曰熒惑守婁二十日
以上宫中大臣死期八十日　玉歷曰熒惑守奎婁有
名人死民多疾　百二十占曰熒惑守婁車騎發有死
軍一曰貴人當獄事　海中占曰熒惑入若守婁天子
受賀期三十日逺八月　郗萌曰熒惑入守婁其國坐
之一曰守三十日其君憂
　　　熒惑犯胃三
郗萌曰熒惑犯胃為天下榖無實以食為憂　熒惑犯
胃為國有暴兵伐中國者　石氏曰熒惑入胃主死入
三旬王后死　甘氏曰熒惑入胃二十日天下有兵亂
倉粟出　郗萌曰熒惑入天府法令更　荆州占曰熒
惑入胃國有匿謀其事不行　熒惑以三月入胃進退
犯凌百日以上天下倉廩不實國有大兵流血千里
二十八宿山經曰熒惑黄黑繞環胃昴畢憂多疾死
春秋圖曰熒惑之胃賤人當有封者　石氏曰熒惑舍
於胃天下大飢有轉粟之令　黄帝占曰熒惑守胃糴
大貴　河圖曰熒惑守胃其年旱飢民多疫疾倉粟大
出　文曜鈎曰熒惑守胃其國貴人戮死賤人當貴一
曰大人有入牢獄者　石氏曰熒惑守胃其年旱飢民
多疾王者行仁則大吉(甘氏曰王者行/仁則熒惑去也)以火尅金以仁教
義天下無咎　熒惑守胃天下藏府有火災　甘氏曰
熒惑守胃有水殃　海中占曰熒惑守胃三十日其君
憂　郗萌曰熒惑守胃大臣不愛百姓一曰牢獄空
荆州占曰熒惑守胃銅貴　西官候曰熒惑守胃若其
中星衆者則粟聚星少粟散　石氏曰熒惑入胃而守
之三十日不下趙地大急人民半死大兵起客軍敗主
人勝期不出一年　巫咸曰熒惑入若守胃東出民擾
　郗萌曰熒惑入若守胃牛疾　熒惑入若守胃若天
倉四十日旱　陳卓曰熒惑入犯守胃貴人有死者若
貴人子繫獄　聖洽符曰熒惑逆行守胃天下有急兵
人民飢倉廩用有賦歛之憂若有火災
　　　熒惑犯昴四
巫咸曰熒惑犯昴若入之中國有邉警匈奴大出四夷
兵起國有憂(案晉書天文志曰晉成帝咸和六年十一/月熒惑守胃昴八年七月石勒死石虎自)
(立多所殘滅是時雖勒虎僣號而/其強常占昴不關太微紫微宫)　文曜鈎曰棄法律
熒惑入昴　石氏曰熒惑入昴天子有急令　郗萌曰
熒惑入昴天下大安無兵有兵亦罷四月五月大赦近
期十五日逺期三十日赦又曰不可為害一曰貴人多
戮死　巫咸曰熒惑入昴畢中一入一出即有大兵可
立而待　郗萌曰熒惑逆行入昴成勾己天下大赦期
八十日　洛書曰熒惑入昴二十日不下國有大衆甲
兵大起將軍有出者(巫咸曰期六/十日逺六月)歲大旱人飢　海中
占曰熒惑入昴留二十日以上牛馬多疾　郗萌曰熒
惑留昴典吏多為奸者　甘氏曰熒惑舎昴天下多大
賊　郗萌曰熒惑舎昴天下多賦歛　巫咸曰熒惑出
入留昴赤色而光因犯以行邊地多警不出三月軍起
在其西北八百里　齊伯占曰熒惑出入留舍犯昴多
有立屋室且有兵　黃帝占曰熒惑以春三月守昴夏
旱夏守秋旱秋守冬旱冬守春旱熒惑守天獄赦　河
圗曰君苛政擾民苦其誅愁氣布則熒惑守昴六月大
怪　孝經章句曰熒惑守昴天下多獄其政煩雨澤不
時歲為中　巫咸曰火犯守昴四夷兵起　甘氏曰熒
惑守昴無罪者誅(案石虎列傳曰十一年冬熒惑守昴/五十餘日不移太史令趙攬奏昴趙)
(分也熒惑舎留分其王惡之冝以朝廷寵貴大臣姓王/者當之虎於是假以他罪誅中書監王浚欲以消咎於)
(是議者進以宋景三吐仁君之言熒惑退舍夫/修短分定命不可延而殺人求福不亦悖乎)　巫咸
曰熒惑守昴天下多火災萬物不成人民疾多死　海
中占曰熒惑守昴邊境不寧　熒惑守昴憂在大人
郗萌曰熒惑守昴大人為亂天下謀主大將出反國政
不安一曰多獄事大將有囚者又曰地裂山崩又曰守
一二日相死火以夏三月守昴至秋糴貴　熒惑守昴
男子有急一曰女子有急　熒惑守昴當有津河發事
　熒惑以二月守昴百日其國有流民　荆州占曰熒
惑守昴東齊越負兵守其南荆宋負兵守其西秦鄭負
兵守其北燕趙負兵　熒惑守昴星色大而黄馬牛貴
　西官候曰熒惑守昴兎多死春三月旱牛馬皆死
熒惑守昴大將有外出者若憂旱野有流血大將死士
卒病　百二十占曰熒惑守昴且有急令諸侯謀道不
通陽為中國陰為四夷若陰國有憂　石氏曰熒惑若
以三月守昴皆百二十日其國有白衣之聚　巫咸曰
熒惑守昴以去後反守之有臣為天子破匈奴者期三
年　荆州占曰熒惑若守昴北主突厥王死(宋書天文/志曰晉成)
(帝咸和八年七月火/入昴是月石勒死)　春秋圗曰熒惑經昴畢之間而
守之三十日不出即馬踴其足群兇相續婦兒哀哭無
所止屬民食不足人相食　西官候曰熒惑犯守昴中
民疾病一曰赦獄訟疑出囚　郗萌曰熒惑中犯乗守
昴兵北征匈奴又曰為天下有禍一曰逆臣為亂
　　　熒惑犯畢五
黄帝占曰熒惑犯畢右角大戰犯畢左角小戰　熒惑
犯畢出其北為陰國有憂出其南陽國有憂　海中占
曰熒惑犯畢國有畋獵之事　黄帝占曰熒惑入畢中
國君有衛守　文曜鈎曰熒惑入畢而出之有赦令一
曰有德令爵禄之事期一百八十日　巫咸曰熒惑入
畢將相憂一曰國相亂　熒惑入畢中各伺其出日而
數之二日期二十日為兵發伺如入處之率一日期十
日軍罷　郗萌曰熒惑入畢中有女主䘮　熒惑入畢
中有大赦令期十五日若三十日將若相憂若其國有
白衣之聚期不出一年　熒惑入畢為憂兵其國易主
　玉歴曰熒惑入畢將相有咎　郗萌曰熒惑出畢中
央主也出旁臣也其行徐憂其行疾無故　石氏曰熒
惑出畢陽則旱出陰則水為政令不行　五行傳曰熒
惑行畢至昴為死䘮(案漢文帝七年熒惑東行行畢陽/還畢東北西而逆行至昴南而東)
(行後四年趙王與七國謀/反北連匈奴誅死之應)　河圗曰熒惑在畢畢天空
也不可為人客為人客者殃罰　春秋緯曰熒惑之畢
有德令　郗萌曰熒惑與畢合幷光主必亡　熒惑留
畢昴間天下道路塞關梁不通　熒惑入畢中留二十
日以上兵起期四十日若三月　西官候曰熒惑留畢
臣獵不當　甘氏曰熒惑舎畢其國多枉刑　郗萌曰
熒惑舍畢口六十日貴人誅死一曰貴臣有夷族者一
曰貴臣有餓死者　熒惑舍畢之口其國滅無後
熒惑舍畢輔太子奉蕃國　熒惑入舎畢邊有兵　熒
惑出入舎留畢左右明年小旱又曰明年天下有失地
之君　齊伯曰熒惑出留舎畢中軍起三年若居其左
右兵起其野禾豆不入歲小旱必有失土之君　春秋
緯曰熒惑守畢口即馬馳人走天下有急兵國有敗傷
人民流亡　文曜鈎曰畋獵不時熒惑逆守畢　甄曜
度曰熒惑守畢將相有憂白衣之㑹(郗萌曰期在歲中/案宋書天文志曰)
(熒惑守畢占曰萬民飢後大官多䘮公/主薨亡天子舉哀相繼歲大旱民飢)　石氏曰熒惑
守畢天子虐國多枉刑　甘氏曰熒惑守畢邊兵大驚
侵凌中國倉穀出又曰敵兵起　郗萌曰熒惑守畢不
出二十日若三十日大赦一曰成勾己赦一曰環繞之
赦　熒惑守畢有亡國又曰天下多盗一曰大帥將兵
期二十日邑驅掠　熒惑守畢太歲子午卯酉有兵
熒惑守畢三十日其君憂若以四月守畢踵大人憂之
　石氏曰熒惑守畢有大兵大師為亂　郗萌曰熒惑
以四月守畢百日匈奴有降王三十日男子有賫爵命
若有赦令　熒惑入畢己去復還守之諸侯女子貴臣
有誅者期不出三年　荆州占曰熒惑守畢有走君
熒惑守畢踵人民駭走去家千里兒婦啼哭無所觸抵
留一月大兵連薄留二月二年戰留三月三年戰三月
以上易政　熒惑入畢去復還守之有吏臣為天子破
匈奴者期三年　熒惑逆守畢兵大起馬頓蹄牛運其
角婦兒碌碌無所止屬萬民去其處飢於菽粟人相食
若其國正不安其留二十日以上貴人當有掠者期七
十日越地凶　河圗曰熒惑入畢留守之六十日不下
有女主之䘮大臣諸侯相謀邊兵起若有戰期一年
陳卓曰熒惑犯附耳為兵起若將相有䘮憂不即免退
　　　熒惑犯觜觹六
石氏曰熒惑犯觜觹其國兵起天下動移　甘氏曰熒
惑入觜中天下有善政　郗萌曰熒惑入觜觹中伺其
出日而數之期二十日兵發伺始入處之率一日期十
日軍罷　甘氏曰熒惑出觜觹間天下亂西方大得東
方大失(西官候曰東/方吉西方凶)　春秋圗曰熒惑之觜觹大臣且
有憂　石氏曰熒惑以觜觹合趙相死　郗萌曰熒惑
以觜觹合無光主必亡　荆州占曰熒惑留觜觹誅罷
不行　熒惑出入留舍觜觹君臣將兵　黄帝占曰熒
惑守觜觹將軍反天子之軍破牛馬有急行　黄帝占
曰熒惑守觜觹參國有䘮期六十日若糴貴　文曜鈎
曰逐功臣熒惑守觜參　石氏曰熒惑守觜觹西方客
動侵地欲為君王崇禮以制義則國安一曰西羗兵起
　熒惑守觜觹君臣和同　甘氏曰熒惑守觜觹萬物
不生天下愁悲　巫咸曰熒惑守觜觹旱多火災五穀
不成天子不可動兵　巫咸曰熒惑守觜觹有石墮其
野者一曰有怪石以入日占何國　熒惑守觜觹榖貴入
之石二百不入石一百　海中占曰熒惑守觜觹其國
有憂　郗萌曰熒惑守觜觹參棄法律又曰小民多傷
　熒惑犯守觜觹不出三十日有兵　熒惑守觜觹國
易政天下多不孝子父子相鬬鐡器貴一曰禾貴　西
官候曰熒惑守虎首一日為十日以上天下兵起斧鉞
用　齊伯曰熒惑守觜觹害國之君將兵入於秦之域
矣六畜大疫山谷盡空　春秋圗曰熒惑守觜觹有兵
起將為亂若有急令天下斧鉞大用不出百八十日
黄帝占曰熒惑犯觜觹野多反者斧鉞用　郗萌曰熒
惑犯觜觹而守之六十日其國有䘮大臣有誅被逐者
萬物不生天下飢穀大貴
　　　熒惑犯參七
黄帝占曰熒惑犯參有大將反者兵大連精四方相射
王者不安轉徙宫室　石氏曰熒惑犯參左肩大戰星
角明大天下之兵卒起而強微細天下兵弱　說題辭
曰熒惑入參主威下國廢　文曜鈎曰熒惑入伐有兵
戰守之五日以上大將死　郗萌曰熒惑入參若伐天
子憂市一曰君國失市　春秋緯曰熒惑逆入參成勾
己天下大亂天子失度大人憂若環繞之主命惡若有
大䘮期一年逺三年　荆州占曰熒惑逆入參必有一
國之君餓若戮死者　春秋圗曰熒惑之參將有憂
郗萌曰熒惑南至參將必有下獄者　甘氏曰熒惑舎
伐不出三旬大赦　郗萌曰熒惑宿參若伐直横者為
有反臣中兵　熒惑入參一月相死二月后死三月君
死　西官候曰熒惑入參留二十日以上兵戰出期七
十二日若十月若有䘮小兒多傷　郗萌曰熒惑逆行
若留止衡中為兵軍起　熒惑出入留舎參中天子宫
中兵起　黄帝占曰熒惑守參多霜雹　河圖曰熒惑
以四月守參其國兵起兵起宮中戰有功若封侯者五
月守之大人有憂下獄者　孝經章句曰熒惑守參兵
大殺千里之行淮主亦驚牛馬多死雨澤不時歲為下
　石氏曰熒惑守參大將軍反天子之軍破牛馬急行
麥大貴人相食　甘氏曰熒惑守參王者不安徙宫室
　巫咸曰熒惑守參有怪石墮其野以入内占　熒惑
守參旱多火災萬物五穀不成其國有憂　海中占曰
熒惑守伐五日人主死　郗萌曰熒惑守參足下五日
糴暴賤二十日以上糴大賤三十日有赦一曰四月守
參三十日赦　熒惑守參為大人當之　荆州占曰熒
惑以四月守參天下金貴　郗萌曰熒惑守伐百二十
日成勾己若環繞之大人惡之若有憂期六月　荆州
占曰熒惑守參白虎兵起鈇鉞用　陳卓曰火守伐天
下更正朔　西官候曰火守伐燕王當死其留二十日
以上大人惡之期六十日若秦地㓙　甘氏曰熒惑守
參有赤星出參中邊有兵　石氏曰熒惑以四月守參
火入舎金錢發　熒惑入參守之二十日以上兵起於
野將軍出戰有死將石隕其野多反者　熒惑與龍星
並見參中天子更政有戮死臣　熒惑與彗星若妖星
見參伐天子更政妖星一名望能　郗萌曰熒惑經參
能見參伐大國君為臣所謀　熒惑與彗星見參大國
君不吉
　
　
　
　
　唐開元占經卷三十三
欽定四庫全書
　唐開元占經卷三十四
　　　　　　　　　　　唐　瞿曇悉達　撰
　熒惑占五
　　熒惑犯南方七宿
　　　熒惑犯東井一
黄帝占曰熒惑犯東井小有兵(案宋書天文志曰安帝/義熙九年二月丙午熒)
(惑填星皆犯東井十三年三月索頭大衆緣河為寇髙/祖討之奔退其别帥跋嵩交戰大破之嵩殲焉復攻闗)
(中八月/擒宏也)　陳卓曰熒惑犯東井羣臣有以家事坐罪者
(案宋書天文志曰魏髙貴鄉公正元二年十二月戊午/熒惑犯東井北轅西頭第一星甘露元年諸葛誕族滅)
(宋孝武大明二年三月辛未熒惑入東井其年/四月海陵王休茂為雍州刺史五年休茂反誅)　黄帝
占曰熒惑以春入東井有赦　文曜鈎曰熒惑入東井
失道行陽天下大旱有火災若内亂期不出三年　石
氏曰熒惑入東井兵起若旱其國亂有兵兵止無兵兵
起大臣當之(案宋書天文志曰晉成帝咸康元年八月/戊戌熒惑入東井是年夏發衆列戍加王)
(遵司馬以/備胡賊也)　熒惑入東井必先軍起役有令　熒惑角
氣行疾入東井十日相死三十日主終后命惡之　黄
帝占曰熒惑入東井牛大疫兵器鉞大貴　石氏曰熒
惑入東井中海水出水暴下　甘氏曰熒惑入東井有
逃主又曰四百人貴一人　巫咸曰熒惑入東井中國
有遁主　熒惑入東井貴人不安其位一國大旱　郗
萌曰熒惑入東井國失火(案漢書天文志曰景帝四年/七月癸未火入東井行陰後)
(二年有栗氏事後未央東闕火災洪/範天文星辰夏占曰未央門火災)　熒惑入東井太
白隨之糴貴道上多死人　熒惑入東井先起兵者大
將戮死期六十日　熒惑逆行東井貴人死傷若失火
　海中占曰熒惑入東井角動赤黒色大人當之以水
起兵其環繞之事必成其留二十日色赤黄大人增地
黒憂奪地　司馬彪天文志曰熒惑入東井口中大臣
有誅者　石氏曰熒惑正過東井中南出者天下有易
王業者　海中占曰熒惑過東井上二丈者軍將必當
去其兵歸必有病事　黄帝占曰熒惑去北戍至東井
干一星將軍有野死不葬者干二星中倖臣有市死者
北戍者北河也　春秋圗曰熒惑之東井有從白衣之
封為侯者　海中占曰熒惑在東井北戍去戍三丈當
復發千人以上去戍二丈復發萬人去戍一丈門開道無
行人若其留戍下六十日天下大赦　晉灼曰熒惑留
東井中三十日天下大水人主以身游水　熒惑西方
守東井輿鬼去復還反之強國君忌之　海中占曰熒惑
入東井留三十日以上既去復還居之若環繞成勾己
者國君有憂若重有䘮期九十日若一年　郗萌曰熒
惑出入留舎東井三十日不下必有破國死王　河圗
曰熒惑在西方若東方守東井有男䘮　石氏曰熒惑
以十二月守東井且憂火　熒惑守東井名水有絶者
大魚死國大旱　熒惑守東井如炬火兵起　甘氏曰
熒惑守東井貴相戮　熒惑以五月守東井六十日江
海决溢水出　巫咸曰熒惑守東井間有逐王　郗萌
曰熒惑守東井為萬物不成久守之金錢易　熒惑守
東井南主后死守其西太子死守其北諸侯有死者
熒惑守日月之門國内亂以其日占國　熒惑守東井
大人憂(案宋書天文志曰晉元帝大興三年十月乙/亥熒惑在東井永熈元年十二月元帝崩)
陳卓曰熒惑守東井天下不安　郗萌曰熒惑守東井
天子為軍自守　熒惑守東井百川溢　黄帝占曰熒
惑入東井留守井中天子有火災　感精符曰熒惑逆
行守東井成勾己天子坐之天下兵起守之二十日以
上相惡之四十日以上人主當之先起殃後起昌　甄
曜度曰熒惑入東井而守之二十日以上其國有大兵
起有大䘮三十日不下有逃走相破軍殺將其國失地
不出期年逺二年　石氏曰熒惑入若守東井河决有
水令　熒惑入若守東井二十日以上宮中以火為敗
若内亂臣當之　郗萌曰熒惑入若守東井為土功事
　熒惑犯乗守入東井中以日占臨其時者辱也留三
日以上占其大臣當之期三月若一年二年三年逺五
年　洛書曰熒惑守鉞兵大起臣謀主斧鉞用將相有
戮死者(案宋書天文志曰魏髙貴鄉公甘露元年七月/乙卯熒惑犯井鉞三年諸葛誕夷滅晉陽秋曰)
(安帝隆安元年八月乙巳熒惑守井鉞二年八月以譙/王尚之弟允之為振威將軍守蕪湖以備庾楷等由是)
(内外騷動王恭慮禍難復密要殷仲堪桓𤣥同㑹/京師𤣥等皆嚮遣石顯仲堪在蕪湖朝廷震駭)　石
氏曰熒惑犯守鉞大臣有誅斧鉞用有兵起一曰執法
者誅不出其年　郗萌曰熒惑中犯乗守鉞斧鉞用為
其國内亂兵起一曰執法者誅
　　　熒惑犯輿鬼二
黄帝占曰熒惑犯輿鬼皇后憂失勢　帝覽嬉曰熒惑
犯輿鬼為國有憂大臣誅(案司馬彪天文志曰孝明永/平十三年閏月丁亥火犯輿)
(鬼其十二月楚王英與顔忠等造/作妖書謀反英自殺忠等皆伏誅)　甘氏曰熒惑犯輿
鬼執法者戮(司馬天文志曰延禧七年八月庚戌熒惑/犯鬼質星八年二月太僕南鄉侯左勝以)
(罪賜死弟中常侍上蔡侯綰等自殺宗親侍中比陽侯/鄧康河南尹鄧萬等皆繫萬等死康等免官桂陽太守)
(任𦙍等背散走皆棄市九年七月乙未熒惑行鬼中犯/質星十一月太原太守劉瓉南陽太守成瑨皆坐殺無)
(罪尚書郎孟璫坐受金漏言皆/棄市永康元年十二月桓帝崩)　荆州占曰熒惑犯輿
鬼忠臣戮死皆不出一年中　甘氏曰熒惑入輿鬼犯
積尸天下兵起大戰流血有沒軍死將(宋書天文志曰/晉安帝義熈十)
(四年七月甲辰熒惑犯輿鬼占曰秦有兵十五/年西虜㓂長安雍州刺史朱齡石諸軍䧟沒)三十日
不下國有大䘮人民流亡死者大半期三年　黄帝占
曰熒惑入輿鬼有兵䘮金玉用有大赦及留守之物貴
天下大疾疫其留二十日以上兵大起多戰死者為宗
廟神明事若民多疴疾若有女䘮期十月(司馬天文志/曰孝桓建和)
(元年八月壬寅熒惑犯輿鬼質和平元年十二月甲寅/梁太后崩  宋書天文志曰晉成帝咸和九年三月己)
(酉熒惑入輿鬼占曰兵在西北有没軍死将四月鎮西将/軍郭權始以秦州歸從尋為石斌所滅徙其衆於青徐)
　春秋緯曰熒惑入輿鬼主以内亂淫泆　孝經章句
曰熒惑入輿鬼主坐之(司馬天文志曰孝質本初元年/三月癸丑熒惑入輿鬼閏月一)
(日孝質帝為/梁冀鴆而崩)　石氏曰熒惑入輿鬼中旬主后死七日
相死四月主死　熒惑入輿鬼斧鑕用其星視動頡頡
然是謂王府國家不安故則物不欲聚也皆以入日命
其國　巫咸曰熒惑入輿鬼將相有誅者(宋書天文志/曰晉成帝咸)
(和九年三月己亥熒惑入輿鬼犯積尸四月鎮西將軍/雍州刺史郭權始以秦州歸從守為石虎所㓕從其衆)
(於青/徐也)　劉向洪範曰熒惑入輿鬼大賊在大人之側(宋/書)
(天文志曰晉安帝元興元年七月戊寅熒惑在東/井又犯輿鬼積尸二年桓𤣥簒位遷帝於潯陽)　海
中占曰熒惑入輿鬼中央星可四五日大人當之　郗
萌曰熒惑入輿鬼為大人卒事以命終也　熒惑守柳
入輿鬼人相食　荆州占曰熒惑入輿鬼為亂臣在内
有屠城　陳卓曰熒惑入輿鬼有金錢令(宋天文志曰/明帝泰始三)
(年六月熒惑犯輿鬼九月以皇后六宫/衣服金釵雜物賜北征將士也有火災)　齊伯曰熒惑
入鬼中大臣有誅兵大起白骨滿野(五行傳日漢宣帝/本始四年熒惑入)
(輿鬼天質後三年/霍氏謀反之應也)　郗萌曰熒惑留輿鬼臣下不明
南官候曰熒惑留輿鬼君臣疾病逆行失火女主用財
大奢過度　郗萌曰熒惑舎輿鬼中十餘日出輿鬼又
舎南河二十日三十日因南行國有小男䘮正月初見
者七月吉凶發正月七月孟長男坐之九月初見者三
月吉凶發九月三月季少男坐之　熒惑舍輿鬼中央
十餘日出輿鬼又舎北河二十日三十日北行邦有小
女䘮十月初見者四月吉凶發十月四月孟長女坐之
十二月初見者六月吉凶發六月十二月季少女坐之
　熒惑舎輿鬼中三十日至五十日天下有大䘮十一
月見五月應之他放此　熒惑舍輿鬼中央多霜露風
雨不時　熒惑舎輿鬼西北婦人多姙子而死者　舍
中央小兒多死一曰萬民多病頭目痛舎東北長年多
死一曰必有流水舎東南老人多死　齊伯曰熒惑出
入留舎輿鬼五十日不去國傷水邑空　黄帝占曰熒
惑守輿鬼女主病留十日諸侯王夫人當之留二十日
太子夫人當之東去病在孔竅不利南去在頭西去病
在手足北去病在陰　熒惑守輿鬼東南七日少年病
守十日老人病　熒惑守輿鬼中央大人憂　石氏曰
熒惑守輿鬼貴相戮　熒惑守輿鬼大人有祭祀之事
　巫咸曰熒惑守輿鬼有兵兵罷多水災萬物五穀不
成　熒惑守輿鬼人君貴人憂鈇鉞用　郗萌曰熒惑
守輿鬼去復還居之大國君不吉　海中占曰熒惑守
輿鬼出其南水出其北旱(巫咸曰守北/水守南旱)　郗萌曰熒惑
守輿鬼執法吏有過罪者一曰主死民多疾䘮棺木蔴
布貴一曰牛馬貴　熒惑守輿鬼東北男子兵相殺守
東南萬民多死守西北為戎皆反逆叛兵軍守西南人
君惡之秦漢有反臣兵事以赦令解之　熒惑守輿鬼
在南有男䘮在北有女䘮　熒惑守輿鬼有土功事若
有德令　熒惑守輿鬼北七十日女子病守南七十日
男子疾　熒惑經歴輿鬼中東行還守西北角有逐王
來降其後匈奴大敗北地(班固天文志曰熒惑守輿鬼/為火變有䘮漢孝武六年熒)
(惑守輿鬼其歲髙園/有火災竇太后崩)　荆州占曰熒惑守輿鬼東北星
棺木貴守東南星五穀貴守西南星金錢貴守西北星
鐡器魚鹽皆百倍　玉歴曰熒惑守輿鬼秦有疾病金
玉貴　石氏曰熒惑守輿鬼必大赦期六十日入鬼已
去復還守之大赦　熒惑出西方若東方出入輿鬼守
成勾己尊者失宗廟期六十日若百八十日　春秋緯
曰熒惑逆行守輿鬼成勾己王者惡之兵起財帛金錢
散將軍有戰死者若有火災期不出年　郗萌曰熒惑
入輿鬼去復還守之期不出三年中　熒惑入若守輿
鬼為多憂財空出亂臣在内若大臣謀有干鉞乗質者
君人憂金玉用民多疾從南入為男北入為女西入為
老東入為丁壯　河圗曰熒惑入輿鬼犯守之天下白
徒聚土功興　荆州占曰熒惑干犯守輿鬼隨所守物
王者發之不出七十日天下有大䘮陽為人君陰為皇
后左為太子右為貴臣　荆州占曰熒惑經輿鬼中犯
乗積尸者兵在西北有沒軍死將久留守之天子有䘮
其以十二月入守之下賤多死有土功事有德令
　　　熒惑犯柳三
河圗曰熒惑犯柳當有謀臣不從王命　石氏曰熒惑
犯柳有木功事若名木見伐者　郗萌曰熒惑犯注色
赤三芒天下有亡王若死將　黄帝占曰熒惑入注大
人禦守　甄曜度曰熒惑入注而去之天下安大歸其
鄉有兵兵止萬民安樂貴人吉安其社禝以六月守注
百二十日其國人飢旱　巫咸曰熒惑入柳諸侯有慶
賀之事天下大樂　郗萌曰熒惑入柳國有觴客之事
一日五日宫中觴　南官候曰熒惑入柳麻貴在後年
又曰入注天下安　郗萌曰熒惑逆行柳失火　春秋
圗曰熒惑之柳天下憂四夷　郗萌曰熒惑入注留二
十日以上有負海之客　荆州占曰熒惑留柳供養者非
其人　郗萌曰熒惑以三月舍注下芒赤色怒左右倚
兩傍冬地大動民大恐兵大起三年乃止　春秋圗曰
熒惑出入留舎柳三十日不下天下有急令天子大憂
將有誅者其國之中必有敗土功事大起　郗萌曰熒
惑出入留舎柳將有訛言者其國必敗　黄帝占曰熒
惑守柳侯王不寧　文曜鈎曰熒惑六月守柳其國失
地人民以飢流亡　石氏曰熒惑守柳有兵逆臣在側
　石氏曰熒惑守柳為反臣中外兵以赦令解之　熒
惑守柳天下旱多火災萬物五穀不成糴大貴　巫咸
曰熒惑守柳天下大旱羊貴　郗萌曰熒惑守注三十
日以上萬家邑拔千家邑擄退居之南北去之其邑不
可舉事用兵反受其殃　郗萌曰熒惑守注官有治宮
之事民多疾疫一曰宫有大火　熒惑守柳南聖人在
南國　荆州占曰熒惑迫守柳宫門閉　陳卓曰熒惑
守注三十日其君憂　百二十占曰熒惑守柳讒臣亂
若有兵　黄帝占曰熒惑犯守柳有導主為非亂其國
事者若天子以飲食為害不安社禝
　　　熒惑犯七星四
郗萌曰熒惑犯七星臣為亂　南官候曰熒惑犯近七
星三日以上所近犯者誅　文曜鈎曰幷味沉湎熒惑
入注侯星(宋均曰注/侯七星也)　甘氏曰熒惑入七星必有君置
太子者　巫咸曰熒惑入七星必有觴客事　郗萌曰
熒惑留七星為天下大憂憂中央　聖洽符曰熒惑舎
七星人民趣舍安桑蠶寧其土　郗萌曰熒惑出入留
舍七星國失地天下大亂若臣下衣服失度　齊伯曰
熒惑出入留舎七星周國多男女䘮失城有水天下决
江歲多土功大亂更為元年　郗萌曰熒惑逆行七星
地動若失火　石氏曰熒惑與七星合國君惡之　郗
萌曰熒惑與七星合光大人必有疾者　黄帝占曰熒
惑守七星有兵若獵車騎又曰社禝傾亡宫中生荆棘
又曰治宫室之事　黄帝占曰熒惑守七星四十日其
君憂　河圗曰熒惑守七星二陽同居其歲枯旱五穀
不成若守之百日三年不雨王者退火官伐之則災消
　郗萌曰熒惑守七星為反臣中兵也　甄曜度曰熒
惑守七星民有憂萬物不成天下有水　石氏曰熒惑
守七星地動　巫咸曰熒惑守七星白魚貴　海中占
曰熒惑守七星人主有憂津橋不通　郗萌曰熒惑守
七星三旬以上大凶天下有憂期一年　熒惑守七星
曝巫於市金鼓不行百鬼不饗　熒惑守七星為臣中
外兵以德令解謂赦令也　熒惑守七星為國有大徭民苦
　南官候曰熒惑守天都民有憂大水為灾感精
符曰熒惑入七星若犯守之人主有憂大臣有誅必有
大客貴人有繫者若守五十日民多死不出其年人主
行急令　郗萌曰熒惑入若守七星有觴客之事　南
官候曰熒惑入若守七星大人有疾者若國有徭
　　　熒惑犯張五
石氏曰熒惑入張大亂兵起六月干之國空　巫咸曰
熒惑入張國有觴客之事　郗萌曰熒惑入張貴人安
其社禝其歲男子小憂　熒惑出張中旱　陳卓曰熒
惑出張種大貴　郗萌曰熒惑逆行張地動若失火
陳卓曰熒惑逆行張功臣當之　石氏曰熒惑逆行乘
張大亂兵起　春秋圗曰熒惑之張天下霜　巫咸曰
熒惑之張三十日不下其君憂有兵起　石氏曰熒惑
與張星㑹所在之國不可舉事用兵必受其殃　河圖
曰熒惑居張絶糧道　郗萌曰熒惑留張臣下衣服失
度　黄帝占曰熒惑守張大將有千里驚大水五穀貴
一曰土功作役不時百姓怨謗　春秋緯曰殘陰則熒
惑守張　考異郵曰熒惑守張諸侯謀反　孝經章句
曰熒惑守張政不平民多訴訟黄葭貴雨澤不時谷水
不通歲為下　石氏曰熒惑守張天下必有歸兵一曰
鳯凰下以其守日占之知何國火主禮故也　熒惑守
張五榖貴大人不恤政事危急民飢有千里行者　郗
萌曰熒惑守張者為有臣中兵也　石氏曰熒惑守張
兵起女主用事宫中生荆棘　熒惑守張天下大飢國
倉空　巫咸曰守張國必有大客逺來者　甘氏曰熒
惑非其次守張當去不去其色大赤其國舉兵從留得
其次不為災殃　海中占曰熒惑守張功臣當有封者
　郗萌曰熒惑守張天子有兵事　熒惑以六月守張
六十日歲穰熟其歲民有慶賜之事　熒惑守張國治
宗廟期二十日　熒惑守張為反臣中外兵以德令解
謂赦令也　南官候曰熒惑入張而守之天下大亂大
人憂兵大起若有急弓甲聚其地其將亡　海中占曰
熒惑犯張若守之天下有兵宫門當閉男子有急女子
不安五穀不成民大飢一曰火居張人絶糧　荆州占
曰熒惑犯若守張宫門當閉大將被甲兵
　　　熒惑犯翼六
荆州占曰熒惑犯入翼車騎無極四海大兵民當何所
息萬民飢愁當何所食　石氏曰熒惑入翼四月楚主
死旬相死不死出走　郗萌曰熒惑入翼四海有急國
憂　陳卓曰熒惑入翼中將軍為亂　南官候曰熒惑
入翼魚鹽貴水蟲倍價　郗萌曰熒惑逆行翼不出其
年大軍起天下大憂　荆州占曰熒惑逆行翼邪臣亂
朝廷忠臣不可以進　熒惑逆行翼失火　郗萌曰熒
惑入翼留二十日以上大人有病一曰守三十日其君
憂　熒惑入翼留二十日以上國有白服之朝期百三
十日中若人有病若國大徭民苦以勞　南官候曰熒
惑留翼臣下淫佚逆行色赤失火一曰大亂臣亂朝廷
　郗萌曰熒惑出入留舎翼使者有急事兵起不用於
外地逆行之不出九年必有軍起天下亡矣　甄曜度
曰熒惑守翼王者微弱臣不順命若大人有病天下有
憂　孝經章句曰熒惑守翼先水後旱布縷大貴人病
頭首雨澤不時　石氏曰熒惑守翼若大旱魚鹽五榖
貴萬物不成　熒惑守翼天下修兵　甘氏曰熒惑守
翼王者軟弱臣不從令忠心奉天則熒惑退　郗萌曰
熒惑守翼為反臣中外兵以德令解謂赦令也　陳卓
曰熒惑守翼川谷不通多盗賊人民相惡　玉歴曰熒
惑守翼有急事若大風　南官候曰熒惑守翼歲飢民
流千里有亡國穀貴蛇龍見　熒惑守翼佞臣亂政其
歲多風雨車騎聚天下大飢　熒惑以十月守翼五十
日甲兵卒車騎軍屯輕將行五十日而罷卒有功而錫
金者　百二十占曰熒惑守翼大旱色赤亂且至人民
流一曰有海國客獻神鳥也　感精符曰熒惑逆行守
翼邪臣為亂忠臣不立不出其年兵大起王者憂也
文曜鈎曰熒惑犯翼若守之天下大亂車騎無極大兵
起四海匈匈然於無命
　　　熒惑犯軫七
春秋緯曰熒惑入軫中兵大起　石氏曰熒惑入軫中
四月楚主死入旬相死不死出走　甘氏曰熒惑入軫
有負海客　巫咸曰熒惑入軫中伺其出日而數之期
二十日皆為兵發伺始入處之率一日期十日軍罷
郗萌曰熒惑入軫大水田宅貴若車貴　陳卓曰熒惑
入軫國有大䘮若將軍死　南官候曰熒惑入軫兵益
水旱為害人民擾動妖言無實國政數改士卒勞苦
石氏曰熒惑出軫南民多病出其北民多死　郗萌曰
熒惑出軫陰兵出軫陽乍西乍東逺去之游其國小憂
去而復還其國大憂近期一年中期二年逺期三年
熒惑行軫左負海國有殃行軫右中國有殃　石氏曰
熒惑逆行軫失火　文曜鈎曰熒惑逆行至軫名曰逕
天其下之國當有敗者大將有憂士卒擾動人民苦役
多有死者　郗萌曰熒惑守兩角間若至軫道絶不通
出其南多病出北多死出其陰陰伐利戰勝取將出其
陽陽伐利戰勝取將　河圗曰熒惑在軫不可為人客
為人客者有殃罰當死　石氏曰熒惑與軫合而幷光
主必亡　巫咸曰熒惑守軫旱川枯不通國多火災萬
物五穀不成　郗萌曰熒惑與軫鬬諸侯當有奪地者
黄帝占曰熒惑以十月守軫三十日車騎發其居軫中
也天下盡給軍事無得居家者　春秋圗曰熒惑守軫
繞環及已去復還守之成勾己天下兵潰起主命惡之
大臣欲謀其君大人有憂不出年　石氏曰熒惑守軫
青絳帛枲其物皆貴其國有兵之災　石氏曰熒惑守
軫有兵天子車駕凶若有病若大臣戮死　郗萌曰熒
惑守軫兵戰將有功期不出三年　熒惑守軫為反臣
中外兵以德令解謂赦令也一曰水　荆州占曰熒惑
守軫將軍大敗　河圗曰熒惑入軫若守之其國有䘮
將軍為亂兵革大起人主惡之必有亡國期不出二年
王者以赦除咎則災消　南官候曰熒惑干犯軫大臣
戮死
　
　
　
　
　唐開元占經卷三十四
欽定四庫全書
　唐開元占經卷三十五
　　　　　　　　　　　唐　瞿曇悉達　撰
　熒惑占六
　　熒惑犯石氏中官上
　　　熒惑犯攝提一
洛書曰熒惑入攝提鈎己帝必亡　百二十占曰熒惑
入攝提兵聚一國若大臣有誅人主憂期百八十日
巫咸曰熒惑入若犯攝提坐大臣成刑　石氏曰熒惑
出若入攝提大臣誅兵滿野　黄帝占曰熒惑與攝提
合相走去　郗萌曰熒惑守左攝提左挍兵作右攝提
右校兵作
　　　熒惑犯大角二
郗萌曰熒惑舎大角東西必有立侯　海中占曰熒惑
守大角臣謀主者有兵起急人主憂王者誡愼左右期
不出百八十日逺一年　郗萌曰熒惑守大角有亡國
一曰守三日天下大哭　𤣥冥曰熒惑犯守大角臣謀
君子謀父天下兵起王者惡之若有大䘮近期一年中
二年逺三年
　　　熒惑犯梗河三
巫咸曰熒惑犯守梗河國有謀兵四夷兵起來侵中國
邊境有憂
　　　熒惑犯招摇四
聖洽符曰熒惑犯招摇邊兵大起敵人為冦若守之敵
人敗若敵主死不出二年　荆州占曰熒惑入犯招摇
回紇兵起侵犯中國若防守之兵自退主其國有憂期
三年　又占曰熒惑入若守招搖旗幟起　又占曰熒
惑守歴招搖星者逺夷有内相殺者若邊將有不請於
上而誅夷狄者
　　　熒惑犯𤣥戈五
春秋緯曰熒惑守𤣥戈之陽以左右占其方合則主居
媵宫天下有議女令横行　石氏曰熒惑守𤣥戈亂於
邑　春秋緯曰熒惑逆行守𤣥戈以妾為妻　聖洽符
曰熒惑犯守𤣥戈邊兵大起敵人為患若守之敵人敗
若敵王死期不出二年
　　　熒惑犯天槍六
巫咸曰熒惑守天槍邊夷兵起機槍大用防戍有憂若
誅邊臣期不出年　荆州占曰熒惑守天槍多梟民一
曰鈇鉞大用
　　　熒惑犯天棓七
黄帝占曰熒惑犯天棓兵四起　巫咸曰熒惑犯天棓
邊夷兵起機槍大用防戍有憂若誅邊臣期不出年
　　　熒惑犯女牀八
荆州占曰熒惑犯牀凶　又曰熒惑守女牀後宫姦謀
　甘氏曰熒惑犯守女牀兵起宫中若妃后有暴誅者
期百八十日逺一年
　　　熒惑犯七公九
石氏曰熒惑犯七公群臣有疑議　黄帝占曰熒惑守
七公為民飢君子安　石氏曰熒惑守七公有亂疾之
事　石氏曰熒惑犯七公輔臣有議臣相疑若有誅者
人主有憂　𤣥冥占曰熒惑犯守七公天下亂有兵起
大臣當國有憂
　　　熒惑犯貫索十
石氏曰熒惑入天牢中犯乗守者以獄為亂多不平
荆州占曰熒惑入天牢天下有賊　又占曰熒惑入天
牢大水期一年一曰旱期一年一曰歲飢人相食　黄
帝占曰熒惑入天牢赦其守天牢二十日赦以丑未日
候之　荆州占曰熒惑舎貫索有國㓕無後　又占曰
熒惑干貫索天下赦守二十日小赦三十日大赦　洛
書曰熒惑守天牢獄寃囚多　荆州占曰熒惑守天牢
名水有絶者若大魚死　又占曰熒惑守天牢十月大
赦逺期八十日　巫咸曰熒惑守貫索天下亂兵大起
多有獄事人有死者
　　　熒惑犯天紀十一
石氏曰熒惑犯天紀天下國相攻　郗萌曰熒惑舎天
紀星西人相食東五穀不實北木菓實南天下州戰
巫咸曰熒惑守天紀天下國相繫　石氏曰熒惑守天
紀君不安有飢民　文曜鈎曰熒惑守天紀幸臣執權
有兵起王者有憂　甘氏曰熒惑犯守天紀天下亂山
崩地動人主不安有亡國期二年
　　　熒惑犯織女十二
黄帝占曰熒惑入織女兵起十年乃解北方　又占曰
熒惑入織女人主政一家族之一曰政一國族之　郗
萌曰熒惑入東橋二十日兵起　玉歴曰熒惑入織女
天下有女䘮産乳多死一曰絲綿布帛大貴　黄帝占
曰熒惑犯守織女天下有女憂有兵起急不出其年
海中占曰熒惑入犯守織女有大兵起十年乃罷若貴
女有憂
　　　熒惑犯天市垣十三
黄帝占曰熒惑入天市成鈎己反環繞之天下惡期十
月　石氏曰熒惑入天市都邑有兵　甘氏曰熒惑入
天市幣亂人民憂一曰錢幣亂　海中占曰熒惑入天
市天子失廷期六月　郗萌曰熒惑入天市名曰受榖
糴大貴　又占曰熒惑入天市中為將凶一曰五官有
憂一曰赦　荆州占曰熒惑入天市之中大飢　玉歴
曰熒惑入天市中為將相凶有戮死者　石氏曰熒惑
入天市中而出市外死罪復生　郗萌曰熒惑出入天
旗大將斬　又占曰火居天市有金錢之徵　黄帝占
曰熒惑入若經天市市驚亂人民有憂　郗萌曰熒惑
當天市門而止糴貴再倍若入市門中糴五倍更入廷
而守之糴貴十倍人民大飢　又占曰熒惑居天市民
訟　石氏曰熒惑起角芒長色如雞血三十日舎天市
臣謀其主　黄帝占曰熒惑守天市天下兵起　劉向
洪範傳曰熒惑守天市必戮臣不忠者　郗萌曰熒惑
守天市垣若入之皆為辟亂若天下名市移及失火若
有暴買立市皆大臣坐之　𤣥㝠占曰熒惑守天市垣
若入之皆為天下亂名人受誅人主憂期一年郗萌
曰熒惑入若守天市必有大臣戮　郗萌曰熒惑入若
守天市皆為更幣一曰幣易
　　　熒惑犯帝座十四
石氏曰熒惑犯帝座有逆亂事　𤣥冥占曰熒惑犯帝
座為臣謀主天下亂兵大起急不出年　石氏曰熒惑
犯天廷兵大起有自立主者若有徒王期百八十日若
一年
　　　熒惑犯候星十五
聖洽符曰熒惑守候星天下飢兵革起國有憂期二年
海中占曰熒惑犯守候星陰陽不和五穀傷人大飢有兵起
　　　熒惑犯宦者十六
甘氏曰熒惑犯守宦者左右輔臣有誅若戮死期不出
年
　　　熒惑犯斗星十七
郗萌曰熒惑守市斗糴石五百守斗中糴石千　石氏
曰熒惑守斗斗斛之事倉吏不平
　　　熒惑犯宗正十八
石氏曰熒惑犯守宗正左右羣臣多死若更政令人主
有憂
　　　熒惑犯宗人十九
石氏曰熒惑犯宗人親族貴人有憂若有死者一曰人
親宗有離絶者
　　　熒惑犯宗星二十
甘氏曰熒惑犯宗星宗室之臣有分離者　𤣥冥占曰
熒惑觸抵宗星宗中幸臣有誅者期二年
　　　熒惑犯東西咸二十一
陳卓曰熒惑犯東西咸當去不去賊臣有謀不出一年
　石氏曰熒惑守東西咸先樂後憂　又占曰熒惑守
咸星女主憂誅若貴女有戮死期二年　郗萌曰熒惑
守東西咸大戰　荆州占曰熒惑守東西咸憂兵　石
氏曰熒惑守犯東西咸者為有臣不從令有陰謀
　　　熒惑犯天江二十二
石氏曰熒惑守天江必有立王一曰賊起水中(案韋昭/洞記曰)
(漢靈帝中平三年熒惑守天江江夏兵/過南陽反殺太守岑頡太尉張延克也)　巫咸曰熒惑
犯守天江天下有水若入之大水齊城郭人民飢亡去
其鄉(案宋書天文志曰晉穆帝升平三年七月/乙酉熒惑犯天江四年五月天下大水)
　　　熒惑犯建星二十三
聖洽符曰熒惑犯建星臣謀其主若大臣不親其君上
下相疑有兵起王者有憂　郗萌曰熒惑犯建星嬰兒
多死大臣相譛　黄帝占曰熒惑入建星人臣有走者
　甘氏曰熒惑入建星津河水大若出關梁不通　郗
萌曰熒惑入建星人主謀兵罷出建星軍乃戰　石氏
曰熒惑入建星留二十日已上諸侯謀反期百二十日
　甘氏曰熒惑舎建星有置主　郗萌曰熒惑舎建星
馬大貴　荆州占曰熒惑舎建星人民起蠶桑以作婦
各安其土天下大樂　黄帝占曰熒惑色青守建星北
天下有辱王西去天下有女主治者　又占曰熒惑守
建星三十日天下有水　石氏曰熒惑守建星三十日
色赤大旱赤地千里民流滿道星色青黑則有女君憂
　郗萌曰熒惑守建星宰相坐之　又占曰熒惑守旗
附三十日兵起　又占曰熒惑守建星地氣泄貴人多
死　荆州占曰熒惑守建星歲水民飢有自賣者　𤣥
㝠占曰熒惑守建星諸侯有謀若大臣有戮死者期百
八十日
　　　熒惑犯天弁二十四
甘氏曰熒惑犯天弁若守之則囚徒起兵一曰五穀不
成糴大貴人民飢
　　　熒惑犯河鼓二十五
巫咸曰熒惑犯河鼓大將死犯左右將左右將死　黄
帝占曰熒惑守河鼓軍食絶　文曜鈎曰熒惑守河鼓
三十日大將出必有戰守左將左將憂守右將右將憂
去疾軍罷疾去遲軍罷遲期不出年　郗萌曰熒惑居
河鼓中若守之日因數出入其間百日兵大起
　　　熒惑犯離珠二十六
石氏曰熒惑犯離珠宫中有事若亂宫者若宫人有罪
黜者　海中占曰熒惑犯離珠宫人有憂若兵起宫中
若有誅期二年　黄帝占曰熒惑守離珠有憂行徐憂
甚行疾無故
　　　熒惑犯匏𤓰二十七
郗萌曰熒惑入匏𤓰中人主攻一邑殘之星出匏𤓰天
下有遊兵不戰　甘氏曰熒惑守匏𤓰二十日狗羣嘩
雞夜鳴天下盡驚若有兵期百八十日若一年　聖洽
符曰熒惑犯守匏𤓰天下有憂若有遊兵名菓貴一曰
魚鹽貴價十倍不出期年
　　　熒惑犯天津二十八
海中占曰熒惑犯天津闗道絶不通有兵起若關吏有
憂　郗萌曰熒惑犯天津五日國相出走　又占曰熒
惑入漢中大亂大旱大殘以其所近舎四方中央死而
不葬易世立王　郗萌曰熒惑入漢中為將相貴人有
渡江事一曰貴人溺死　又占曰熒惑色青若蒼二十
日舎天津中必有亡海失江天下備道路脩橋梁　又
占曰熒惑赤芒而守天津三十日關梁不通不可以渡
人主有憂若諸侯兵起有亡國期一年遲二年　石氏
曰熒惑守天津兵船大貴　聖洽符曰熒惑入天津去
復還守之津道不通諸侯起兵天下亂期三年
　　　熒惑犯螣蛇二十九
石氏曰熒惑犯螣蛇魚鹽貴　甘氏曰熒惑守螣蛇天
子前驅凶若姦臣有謀前驅為害　海中占曰熒惑入
守螣蛇天子憂前驅為害若因水為敗期不出年
　　　熒惑犯王良三十
巫咸曰熒惑入王良人主墮墜以車為敗馬多死關道
不通　郗萌曰熒惑入王良車騎貴　又占曰熒惑入
天橋赦　又占曰熒惑舎王良地動　石氏曰熒惑三
十日舎王良將亡一曰將士皆亡車騎行　文曜鈎曰
熒惑守王良津橋不可渡幷諸侯不通守之三十日大
兵起車騎行期二年　春秋緯曰熒惑守王良兵馬起
　郗萌曰熒惑守王良天下大水道不通　郗萌曰熒
惑守天馬天子馬多死者　齊伯占曰熒惑守王良天
下有兵諸侯相攻強臣謀主期不出年
　　　熒惑犯閣道三十一
巫咸曰熒惑守閣道閣道中有伏兵臣有謀主者若宫
中兵起期百八十日若一年　荆州占曰熒惑守閣道
中有伏兵人主當藏房户或備女兵　石氏曰熒惑犯
守閣道而絶漢者為九州異政各主其王天下有兵期
二年
　　　熒惑犯附路三十二
石氏曰熒惑守附路太僕有罪若有誅一曰馬多死道
無乗馬者
　　　熒惑犯天大將軍三十三
郗萌曰熒惑入天大將軍興軍者吉　荆州占曰熒惑
舎天大將軍有陰謀　石氏曰熒惑守天大將軍軍吏
不安飢為敗　巫咸曰熒惑守天大將軍三十日天下
有兵大將出行期一年　荆州占曰熒惑守天大將軍
兵大起將軍行　石氏曰熒惑守犯天大將軍為大將
死若誅
　　　熒惑犯大陵三十四
石氏曰熒惑入大陵國有大䘮大臣誅若戮死者大半
皆不出年　荆州占曰熒惑入大陵女主宗室有誅者
　又占曰熒惑入大陵天下盡䘮死人如丘山　玉歴
曰熒惑入守大陵天子崩若幸臣有死者大人當之期
二年
　　　熒惑犯天船三十五
巫咸曰熒惑入天船諸侯有自立者有兵起若關津不
通人主憂　郗萌曰熒惑守天船不出三年樓船大作
五穀大貴　𤣥冥占曰熒惑守天船天下有兵若有䘮
守之三十日有亡國　聖洽符曰熒惑入守天船兵大
起舟楫用有亡國期不出年
　　　熒惑犯卷舌三十六
郗萌曰熒惑入卷舌國有佞臣謀其君以口舌為害人
主有憂　石氏曰熒惑乗卷舌天下多䘮　春秋緯曰
熒惑守卷舌天下多亂謀國君以口舌之害起冦　石
氏曰熒惑守卷舌有讒言亂主明口舌作　文曜鈎曰
熒惑入卷舌若守之天下大旱有兵起讒臣亂主其國
有憂期不出年
　　　熒惑犯五車三十七
石氏曰熒惑犯五車大旱若有䘮一曰犯庫星兵起西
北方若西方犯倉星穀貴若有水　黄帝占曰熒惑入
五車大旱一曰留不去大旱　海中占曰熒惑入五車
兵大起車騎行五穀不成天下民飢若軍絶糧　巫咸
曰熒惑入五車天下亂大兵起其國大旱人民飢亡若
有赦期百八十日　郗萌曰熒惑入五車大旱以所近
占四方中央　又占曰熒惑入五車赦必先軍起後有
令　又占曰熒惑以春入五車赦　韓楊曰熒惑出入
五車貴人溺死　郗萌曰熒惑至五車兵在外者有功
得地五百里　黄帝占曰熒惑過畢口直五車一月兵
連戰一歲留二月兵連戰二歲留三月兵連戰三歲若
其留土車兵在外有小功得地百五十里留水車當以
水為難　郗萌曰熒惑出五車東東西留二十日以上
卿死之去之復還其國君死之有大赦　又占曰熒惑
舎五車西南萬民多死　黄帝占曰熒惑守五車星五
穀大貴人相食　郗萌曰熒惑守五車必易帝王天下
有以車之名為官者大敗有車器之怪　又占曰熒惑
守五車格休留十日有大䘮　又占曰熒惑守五車二
十日有䘮以入日占何國　又占曰熒惑守五車格休
右軍大發一曰大赦　黄帝占曰熒惑入五車中犯乗
守天倉星下轉菽粟大貴　又占曰熒惑入五車中犯
乗守天倉星以食起兵　荆州占曰熒惑入五車中犯
乗守天庫星兵起亂十年
　　　熒惑犯天闗三十八
海中占曰熒惑出入天關左右必有置立關塞之事一
曰必有逆兵不順者　石氏曰熒惑守天關道路不通
多盗賊弟攻兄子攻父臣攻君　郗萌曰熒惑守天關
大臣有不道者　又占曰熒惑守天關二十日若四十
日天下大赦　又占曰熒惑守天關必有一國之王不
朝者車有急行　荆州占曰熒惑守天關為有兵關梁
不通　𤣥㝠占曰熒惑守天關若以七月十月守之二
十日若三十日必有大赦期不出年　帝覽嬉曰熒惑
逆行守天關車騎有急行兵大起士卒滿野期九十日
　雒書摘亡辟曰熒惑逆行守天關東方兵起　荆州
占曰熒惑入天關留止守焉不出百日天下兵悉起州
州戰　海中占曰熒惑守犯天關道絶天下相疑有關
梁之令　郗萌曰熒惑行不從天關不出其年有兵
　　　熒惑犯南北河戍三十九
黄帝占曰熒惑行南河戍中若留止守南河戍為旱
石氏曰熒惑行南河戍中若留止者為四方兵起百姓
疾病　郗萌曰熒惑行南河戍中若留止守南河戍皆
為兵　又占曰熒惑經南河戍之南行法峻暴誅罰不
當經北河戍之北以女子金錢貪色奢侈失治道近期
三年中期六年逺期九年而災至　荆州占曰熒惑中
犯乗守南河戍天下兵盡起　黄帝占曰熒惑乗南河
戍若出南河為中國兵　又占曰熒惑舍南河戍二十
日若三十日國有男喪　海中占曰熒惑舍南闕下飢
　黄帝占曰熒惑蝕南河戍西星有兵蝕南河戍東星
天下州戰　巫咸曰熒惑守南河戍之西星木菓不實
　郗萌曰熒惑守南河戍間大國君重不吉子代　又
占曰熒惑守南河戍女主憂若多旱灾　石氏曰熒惑
守南河蠻夷兵起邊戍有憂若有旱災人民飢　玉歴
曰熒惑守南河戍以火為害一曰邊冦入境　文曜鈎
曰熒惑逆行犯守南河有男主之䘮若犯守北河有女
主之䘮守二十日以吉成凶　荆州占曰熒惑中犯乗
守南戍天下兵盡起一曰家相擊一曰州戰一曰飢
郗萌曰熒惑入北河戍從西入六十日有䘮從東入五
十日有兵　荆州占曰熒惑入北河守戍西留止焉不
出即天下兵悉起　荆州占曰熒惑入北河戍大臣有
盗賊者　郗萌曰熒惑北至北戍去北戍三丈當復發
千人以上去北戍二丈復萬人以上去北戍一丈城閉
道無人行　又占曰熒惑守北河戍環繞之主突厥主
死　黄帝占曰熒惑入若舎北河戍天下有覆獄移擊
一曰大臣誅　郗萌曰熒惑舎北河戍三十日有女䘮
　文曜鈎曰熒惑守北河邊兵大起來侵境若守之二
十日其國有憂　郗萌曰熒惑守北戍間大國女主重
不吉　又占曰熒惑失度守陰門若陽門皆為諸侯奸
　荆州占曰熒惑守北河戍有兵兵罷無兵兵起一曰
水　𤣥冥占曰熒惑守北河三十日不下天下大水人
民飢期不出年若二年　郗萌曰熒惑出北河戍北若
守北河戍環繞之邊境將帥有不請於上而伐夷狄之
君者勝之　巫咸曰熒惑守若舎北河戍之西星人相
食蝕北戍之東星五穀無實　黄帝占曰熒惑留止守
北河戍不出百日天下兵悉起　又占曰熒惑守若蝕
北戍之東星有兵　郗萌曰熒惑守輿鬼逆行守北河
有女子䘮　又占曰熒惑舎兩河中留二十日關河不
渡諸侯不通　黄帝占曰熒惑守南北河三十日諸川
皆溢　文曜鈎曰熒惑守兩河兵起天下困悲　司馬
遷天官書曰熒惑守南北河穀不登　郗萌曰熒惑守
兩河戍間百日天下中隔不通　荆州占曰熒惑守兩
河間天下乖離道路不通　石氏曰熒惑久守天闕門
主絶祀以入日占國　郗萌曰熒惑守天闕門中三十
日有大䘮　又占曰熒惑守日月之門國内亂以其日
占國　又占曰熒惑入天髙先軍起後有赦　又占曰
熒惑守衡星大國女主有憂　黄帝占曰熒惑入天髙
中留二十日小赦三十日大赦　郗萌曰熒惑不行天
門天闕門為有䘮　又占曰熒惑逆行天髙中必有破
軍死將亡國去王
　　　熒惑犯五諸侯四十
巫咸曰熒惑入五諸侯伺其出日而數之皆二十日兵
發伺始入處之率一日期十日軍罷　文曜鈎曰主軟
弱憒愚則熒惑守五諸侯　郗萌曰熒惑守五諸侯諸
侯有奪地斬死者　石氏曰熒惑犯五諸侯若守之兵
大起將士出諸侯有憂若有兵死者期三年(案宋書天/文志曰晉)
(太興三年十二月己亥熒惑居五諸侯南踟蹰留止三/十日永昌元年三月王敦攻京師六軍敗績于是殺周)
(顗刁協/戴淵等)　海中占曰熒惑犯五諸侯其國有兵車騎出
行若貴臣有殃若有死者　玉歴曰熒惑逆行犯守五
諸侯秦國不以興兵先起亡後起昌　郗萌曰熒惑中
犯乗守五諸侯為所中犯乗守者誅若有殃期三年兵
發
　
　
　
　唐開元占經卷三十五
欽定四庫全書
　唐開元占經卷三十六
　　　　　　　　　　　唐　瞿曇悉達　撰
　熒惑占七
　　熒惑犯石氏中官下
　　　熒惑犯積水四十一
巫咸曰熒惑入積水大臣誅　熒惑守積水有大名水
出出入定有水兵　甘氏曰熒惑守積水兵起國有水
災　荆州占曰熒惑入積水若守之大水兵起　巫咸
曰熒惑犯守積水水物不成魚鹽貴一曰以水為敗糴
大貴民飢期二年
　　　熒惑犯積薪四十二
巫咸曰熒惑守積薪大旱江河易道若火事　石氏曰
熒惑守積薪大旱為火事庖官以火為憂　郗萌曰熒
惑守積薪多火災若火事旱兵起　甘氏曰熒惑犯守
積薪天下大旱五榖不登民飢亾
　　　熒惑犯水位四十三
荆州占曰熒惑守水位下田不治　石氏曰熒惑犯守
水位天下以水為害津關不通一曰大水入城郭傷人
民皆不出二年
　　　熒惑犯軒轅四十四
荆州占曰熒惑犯軒轅女御天子僕死　熒惑犯軒轅
所中以官名名之皆成刑(黄帝曰成/刑者憂䘮)　文曜鈎曰熒惑
入軒轅主以后妃黨之過亡一曰用事女當惑之又曰
曰有白衣兵期在百三十日中　荆州占曰熒惑入軒
轅中其端門中而東大臣出令　雒書曰熒惑犯若勾
己軒轅妃后内亂　文曜鈎曰熒惑展轉軒轅中逺后
愛媵　春秋緯曰專於妻妃則熒惑展轉軒轅中　黄
帝占曰熒惑行軒轅中犯女主女主失勢(失勢者/憂䘮也)列大
夫有放逐者五官有不法者色悴為憂為疾其所中犯
乗守者誅若有罪　黄帝占曰熒惑中女御為女主當
之　石氏曰熒惑在軒轅中有女子謀人君者　郗萌
曰熒惑留軒轅率留一日為十日久以率推之其在軒
轅四方中央各為其方　黄帝占曰熒惑守軒轅期五
月兵起　元命包曰熒惑守軒轅貴妾争　春秋緯曰
熒惑守貴房側主亂於色　石氏曰熒惑守軒轅宫中
有放者期百二十日内赦　海中占曰熒惑守軒轅十
五日以上大兵起宫人不安天下亂國易政期三年
郗萌曰熒惑守軒轅女主惡之(宋天文志曰前廢帝永/光元年九月丁酉熒惑)
(入軒轅在女主大星/北明年昭太后崩也)　熒惑守軒轅天下有慶賀事赦
類也(晉陽秋曰孝武寜康元年七月乙未火/犯軒轅大星二年正月癸未大赦天下)　荆州占
曰熒惑守犯軒轅地動又曰御女有誅者　石氏曰熒
惑守軒轅守衛有誅者　河圗曰熒惑入軒轅中復還
守應以善事則已　文曜鈎曰熒惑逆行守軒轅大星
環繞之若成勾己天下大亂后妃當誅宫破主亡易其
王期百八十日逺一年　巫咸曰熒惑行犯守軒轅女
主失政若失勢一曰大臣當之若有黜者期二年　荆
州占曰熒惑犯乗守軒轅主命惡之　石氏曰熒惑入軒
轅中乗守之有逆賊若火災　熒惑中犯乗守軒轅太
民星大飢大流皇太后族有誅者若有罪中犯乗守少
民星小飢小流皇后之族有誅者若有罪
　　　熒惑犯少㣲四十五
郗萌曰熒惑犯少微賢士有讓善者　石氏曰熒惑入
少㣲君當求賢佐不求賢佐則失威嚴奪勢矣　石氏
曰熒惑犯守少微名士有憂王者任用小人忠臣被害
有死者　黄帝占曰熒惑入犯乗守少微宰相易　熒
惑中犯乗守少微女主憂　石氏曰熒惑入中犯乗守
少微五官亂宰相有憂
　　　熒惑犯太微四十六
郗萌曰熒惑犯太微天下不安(宋書天文志曰明帝泰/始二年四月壬午熒惑)
(入太㣲犯右執法其年四方反叛内兵大出六師親戎蔡/昭太后崩撫軍將軍殷孝祖為南賊所殺尚書右僕射)
(興宗以熒惑犯右執法自解不許後失/淮北四州地彭城兖州並為虜所沒)　帝覽嬉曰熒
惑行犯太微左右執法大臣有憂(宋書天文志曰晉成/帝咸康四年五月戊)
(戌熒惑犯右執法五年七月庚申丞相王導薨未武帝/永初三年九月癸卯熒惑經太㣲犯右執法己  犯左)
(執法元嘉三年徐羨之及傅亮謝晦悉誅十六年九月/熒惑犯右執法明年大將軍義康出徙豫章誅其黨)
(晉陽秋曰太元十二年五月丙午熒惑出端門犯左執/法十三年正月丙午左將軍謝𤣥薨戊辰冠軍將軍桓)
(石虎/薨)　巫咸曰熒惑犯太微門右大將死門左小將死
(晉陽秋曰孝武寧康元年九月癸巳火入太微掩西蕃/上將二年正月己酉北中郎將徐兖二州刺史刁彛薨)
(行宋書天文志曰晉成帝咸康六年三月甲寅熒惑順/  犯上將星四月丁丑又犯右執法是時何充為執法)
(有譴命避其咎明年求為中書令建元二年庾氷死皆/大將執政之應也是歲正月征西將軍庾亮薨  穆帝)
(升平四年八月丙辰熒惑犯太微西上將星五年正月/北中郎將郗曇薨  宋前廢帝永光元年熒惑入太微)
(犯西上將星其年太宰江夏王義恭尚書令柳元景僕/射顔師伯等並誅太尉沈慶之薨廬陵王敬先南平王)
(敬猷南康侯敬淵並賜死太司馬彪天文志曰孝桓延/熹八年五月壬午熒惑入  微犯右執法九年九月辛)
(亥熒惑入太微西門積五十八日九年十一月太原守/劉瓉荆州刺史李隗等皆棄市永康元年十二月太傅)
(陳蕃大將軍竇武尚書令尹/勲黄門令山氷等皆枉死)　郗萌曰熒惑犯左右執
法左右執法者誅若有罪　陳卓曰熒惑犯太微東南
陬星天下大飢近期一年逺期五年　荆州占曰熒惑
道從太微西蕃北南方星間入到南蕃東方星間出道
中西蕃直出入者非道也　甘氏曰熒惑常以十月十
一月入太微天庭受制而出行列宿司無道之國罰無
道之君失禮之臣若犯左相左相誅犯右相右相誅守
宫三旬必有赦期六十日　𤣥冥占曰熒惑常以十月
丙子入太微宫七日受制而出行列宿司無道之國七
日以上成災如占　文曜鈎曰熒惑以戊子日順入太
㣲庭中受使於天子不為咎非其日災殃如占　郗萌
曰熒惑當太微門為受制當左執法為受事左執法當
右執法為受事右執法守太微門三日以下為受制三
日以上為兵為賊為亂飢　荆州占曰熒惑出東掖門
為相受命東南出德事也出西掖門為將受命西南出
刑事也期以春夏　黄帝占曰熒惑入天庭色白潤澤
為期百八十日有赦　帝覽嬉曰熒惑入太微而出端
門者臣不臣(司馬彪天文志曰孝桓永夀元年八月己/巳熒惑入守太㣲二十一日出端門為亂)
(臣是時梁/氏專政)　聖洽符曰熒惑入太微天庭中央帝族相
攻伐天子憂若守端門臣謀弑君若留止門外大臣戮
死　熒惑入太微庭中天倉閉婦女不得食天下飢荒
　郗萌曰熒惑入天庭在屛南出門扉左左將死出門
扉右右將死直出無為　合誠圗曰熒惑入華闕門臣
殺之候也　熒惑入庭中臣多逆不軌(司馬天文志曰/孝靈光和五年)
(四月熒惑在太㣲中守屛占曰熒惑入太㣲為亂/臣是時中常侍趙忠張譲郭勝孫璋等並姦亂也)　石
氏曰熒惑入太㣲中華東西門若左右掖門而南出端
門者為必有反臣　熒惑入太㣲西門出東門臣謀其
主人君不安欲求賢佐有入中華西門出中華東門為
臣出令有入太陰西門出太陰東門為天下大亂有䘮
若水太　熒惑若入中華西門天子憂之若出中華東
門天下大亂兵大起期不出二年　甘氏曰熒惑出太
微天庭中有立王若徙王　郗萌曰熒惑出天庭中當
道而為勾己天庭天下更紀(宋天文志曰晉安帝義熈十四年十/月癸巳熒惑入太微犯西蕃上將仍)
(順行至左掖門留二十日乃逆行元熈元年三月五日/出西蕃上將西三尺許又徙還入太微時塡星在太微)
(繞塡星成勾己其年四月二十七日丙戌從端門出占/曰熒惑填星勾己天庭天下更紀二年六月晉帝遜位)
(髙祖入/宫也)　郗萌曰熒惑入太微西門犯天庭出端門為
臣伐主入西門而折出右掖門為大臣假主之威而不
從主命　熒惑入西華門出端門為臣詐稱詔　熒惑
入太微端門出東門為貴者奪威勢　荆州占曰熒惑
出太微南門執法用大事出左掖門大臣誅(司馬彪天/文志曰孝)
(安延光二年八月己亥熒惑出太微端門是時大將軍/耿寶中常侍江京等譛太子乳母王男厨監邴吉等殺)
(之徙其父母妻子日南也九/月丁酉廢太子為濟陰王)　荆州占曰熒惑入太㣲
宫為天下驚一曰有兵　熒惑入天庭國不安其宫
熒惑入太㣲庭中主命無期　熒惑入天庭君子惡之
又曰大臣死　熒惑入太微色白無芒天下大亂一曰
天下大飢　黄帝占曰熒惑東行入太微庭出東門天
下有急兵(宋書天文志曰安帝義熈十年五月癸卯熒慧/惑順行入太微十一年林邑寇交州刺史杜)
(度距戰於九/真大敗之)若守將相丞御史大臣有死者若入端門
守天庭大禍至入南門出東門國大旱若入南逆行出
西南門有大水逆行入東門出西門大國破亡若順入
西蕃而留不去楚國凶殃　巫咸曰熒惑逆行入太微
天庭中為大臣有誅若諸侯戮死期二年　石氏曰熒
惑逆行太微之中及出左右掖門者有逆謀天子有命
將征伐之事一曰大赦可以解其患　郗萌曰熒惑逆
行入左掖門為臣刼其主(宋書天文志曰晉安帝元興/三年正月戊戌熒惑逆行犯)
(太微西垣占曰天子戰於野上相死是年/二月丙辰殺桓𤣥等桓循刼帝如江陵)　荆州占曰
熒惑逆行入太微天庭中為諸侯將有殺上者至黄座
而成不至黄座而還有謀不成以其日入占國　熒惑
逆行天庭中不止有大獄　郗萌曰熒惑入太微宫中
至屛而留有兵在中　郗萌曰熒惑入天庭中留十日
以上赦　荆州占曰熒惑道南蕃入留止南門為大臣
有憂(司馬彪天文志曰光武中元二年八月丁巳火犯/太㣲西南角星相去二寸太微西南星為將相後)
(太尉趙熹李/訢等免官)　熒惑入太微若從右入七日以上為人
主有憂(司馬彪天文志曰孝桓永康元年正月庚寅熒/惑逆行入太微東門留百日出端門其年十二)
(月丁丑桓帝崩逆宋書天文志曰晉簡文咸安元年十/二月辛卯熒惑  行入太微二年三月不退是時帝憂)
(桓𤣥之逼常懐憂/慘十二月帝崩也)　熒惑入天庭中二十日以上廷尉
坐之期六月　熒惑留太微庭中為天下大憂中央留
十日以上為天下有亡徒為兵者　黄帝占曰熒惑守
太微垣門外之左廷尉有事守門外之右丞相御史有
事　熒惑守端門中二十日臣謀反主出走期不出百
二十日(宋書天文志曰晉海西公太和六年/閏月熒惑守端門十一月桓𤣥廢帝)　甘氏曰
熒惑守角亢反守太㣲臣有謀兵於天子者　春秋緯
曰熒惑守太微王者惡之　郗萌曰熒惑守太微諸侯
及三公謀其上鈇鑕用必有斬臣又曰女主不吉(宋書/天文)
(志曰晉元康三年四月熒惑守太微六十日後賈后陷/殺太子而趙王廢后又殺之斬張華裴頠遂簒位廢帝)
(為太上皇天下從/此搆亂連禍也)　𤣥冥占曰熒惑入太微無所犯守
順度而行出左右掖門所之野天子謀之　黄帝占曰
熒惑干太㣲留守三日以上為必有兵革天下赦　合
誠圗曰熒惑入太微陵犯留止後三年必有䘮　荆州
占曰熒惑入太微天庭所犯乗守者若有罪各以守官
名之　熒惑食太微東西蕃四輔輔臣有誅者
　　　熒惑犯黄帝座四十七
石氏曰熒惑犯黄帝座改政易王天下亂存亡半　甘
氏曰熒惑入中華門犯帝座天下亂賊臣害主破宫期
九十日　荆州占曰熒惑犯黄帝座大臣戮死　玉歴
曰熒惑入太陰西門犯黄帝座天子宫破國㓕絶嗣不
出二年　甘氏曰熒惑中黄帝座臣殺其主　雒罪級
曰熒惑入黄帝座不吉強臣弑主　甘氏曰熒惑入黄
帝座大人戮死朝廷有哭　郗萌曰熒惑入天庭直出
期十日入蕃期二十日去出尺期十日有赦　荆州占
曰熒惑入帝座其色白者為有赦　熒惑入天庭至黄
帝座有赦　荆州占曰熒惑出黄帝座北諸侯徙天子
辱若中黄帝座為大人傷　甘氏曰熒惑近黄帝座大
臣謀為亂不成　熒惑觸黄帝座主亡　黄帝占曰熒
惑守黄帝座為大人憂
　　　熒惑犯四帝四十八
玉厯曰熒惑入太微犯四帝臣有謀若被誅　石氏曰
熒惑犯守四帝臣謀主去之一尺事不成　石氏曰熒
惑犯乗守四帝坐辟憂(辟君/也)　甘氏曰熒惑中犯乗守
四帝坐天下亡
　　　熒惑犯屛星四十九
郗萌曰熒惑入太微宫中至屛而留為有兵在中(宋書/天文)
(志曰宋明帝泰始二年正月甲午熒惑逆行在/屛而南其年四方反叛内兵大出六卿親戎)　甘氏
曰熒惑犯守屛星君臣失禮下謀上一曰大臣有戮死
者　石氏曰熒惑中犯乗守屛星為君臣失禮而輔臣
有誅者若免罷去
　　　熒惑犯郎位五十
甘氏曰熒惑犯守郎位輔臣有誅左右宿衞者為亂王
者宜備之
　　　熒惑犯郎將五十一
巫咸曰熒惑守郎將曰凌凌則將有誅若將有憂一曰
大臣為亂戒慎左右　荆州占曰熒惑犯乘守郎將且
有以符節為姦者　熒惑中犯乗守郎將必有不還之
使
　　　熒惑犯常陳五十二
甘氏曰熒惑犯守常陳守衞有謀兵起宫中天子自出
行誅期百八十日逺一年
　　　熒惑犯三台五十三
玉厯曰熒惑入犯上台司命近臣有罪若有誅一曰近
臣有逃去者以五色占黄白無故青黑憂死䘮期一年
　郗萌曰熒惑犯守上台宫中禁門燔太尉病天子惡
之犯守中台司徒公族皇后忌犯守下台司空為庶人
皆期百七十二日　文曜鈎曰熒惑犯守中台司中姦
臣有謀若有誅者中公當之　巫咸曰熒惑犯守下台
司禄近臣有罪若出走色黑者死　黄帝占曰熒惑守
三台三十日天下大亂兵起宫中大臣戮死若守三台
間尤甚急期百八十日　郗萌曰熒惑守三台三日以
上三公有戮死者　熒惑守三能之中央百二十日三
公皆謀害國　熒惑入天柱天下有慶賀之事　熒惑
居天柱兵起三年乃止　熒惑留繫天柱地大動兵大
起　春秋緯曰天下奮擊臣子相譛三公專恣則熒惑
流而觸能
　　　熒惑犯相星五十四
石氏曰熒惑犯相星輔臣凶　熒惑守相星三十日大
臣為亂天下兵起人主有憂
　　　熒惑犯太陽守五十五
石氏曰熒惑犯守太陽守執御臣憂内將軍有死者期
九十日　甘氏曰熒惑犯守太陽守大臣戮死若有誅
期不出年
　　　熒惑犯天牢五十六
荆州占曰熒惑入天獄貴人多枉死者　石氏曰熒惑
入天牢若守之二十日名人有繫者一曰若有赦期不
出百八十日　海中占曰熒惑犯守天牢王者以獄為
蔽一曰貴臣多下獄若有叛臣簒獄殺君不出二年
　　　熒惑犯文昌宫五十七
黄帝占曰熒惑入文昌宫庭中有兵天下有耗土空民
飢　春秋緯曰熒惑入文昌庭守之二十日以上必有
兵君不康　石氏曰熒惑入文昌天下大亂王者憂亡
期一年　荆州占曰熒惑守文昌天下大亂不出其年
　郗萌曰熒惑入司命近臣有抵罪者　熒惑三十日
舎司禄民大疾舎司命小童疾
　　　熒惑犯北斗五十八
郗萌曰熒惑入北斗魁天下多獄廷尉坐之　熒惑入
守北斗貴人有繋者　甘氏曰熒惑守北斗天下大亂
諸侯皆起兵王者有憂　郗萌曰熒惑守北斗有移徙
民宫宅賤　玉厯曰熒惑守衡星有女䘮若貴女有殃
有兵兵罷無兵兵起　雄圗三光占曰熒惑入北斗魁
中而守之十日天下大亂易其王天子死五都亡期二
年逺三年　春秋緯曰熒惑入北斗杓頭為政令猶豫
　海中占曰熒惑抵北斗杓頭星女主政令猶豫若女
主用事期一年　齊伯曰熒惑舍北斗西人相食舎其
東五榖無實舎其南菓無實舍其北而之東天下大兵
戰　郗萌曰熒惑繫輔星有死相若夷之　巫咸曰熒
惑與北斗鬬有徙王移都邑宫室破壞人民去其鄉不
出年
　　　熒惑犯紫㣲宫五十九
石氏曰熒惑入紫㣲宫中大臣有謀兵起宫中天下大
亂人民傍徨背棄其鄉逃走四方期不出二年逺三年
　荆州占曰熒惑入紫微宫天下邑裂大夫多死者一
為天下有亡國天下無人一曰帝有亂臣一曰天下大
亂又曰從陰入有死王　帝覽嬉曰熒惑守紫㣲宫中
天下諸侯伐其主主以驕暴失帝位　巫咸曰熒惑守
紫㣲宫民莫處其家宅流移去其鄉　荆州占曰内亂
(宋書天文志曰晉孝懐永嘉三年正月庚子熒惑犯紫/㣲占曰當有野死之王又為火燒宫是時太史令髙堂)
(冲奏乗輿冝遷幸不然必/無洛陽後帝崩於平陽)
　　　熒惑犯北極鈎陳六十
黄帝占曰熒惑入紫宫犯北極中央大星為不道臣弑
其君子害其父賊臣破國天下大亂期不出九十日
春秋緯曰熒惑犯北極左星支為嗣　郗萌曰熒惑犯
北極中央大星帝有亂臣應以善事已　巫咸曰火入
北極天下亂兵大起聚於一國若出之疾兵還罷　荆
州占曰火入天樞國家有變一為天下之兵聚一國
　雄圗三光占曰火入北極天子憂若犯抵之天子死
後宫亂不出三年　黄帝占曰火出天樞兵盛於四野
　荆州占曰火舍天樞下三月芒赤色怒地大動民大
恐兵起不已三年乃止　甘氏曰火犯北極若守之大
臣謀主若耀刺北極為殺太子期百二十日　荆州占
曰火守天樞大人憂一曰天子女多死　郗萌曰火犯
太子星太子憂死犯庶子星庶子憂死一曰中犯北極星主
有大憂一為有大䘮一為有反相　荆州占曰火守鈎
陳人主憂　黄帝曰火犯鈎陳後宫亂兵起宫中倖臣
謀主王者有憂
　　　熒惑犯天一六十一
石氏曰火犯天一幸臣有謀有兵起人主憂　齊伯曰
火守天一臣弑其主餘殃為水災
　　　熒惑犯太一六十二
石氏曰火犯守太一幸臣有謀有兵起人主憂
　唐開元占經卷三十六
欽定四庫全書
　唐開元占經卷三十七
　　　　　　　　　　　唐　瞿曇悉達　撰
　熒惑占八
　　熒惑犯石氏外官一
　　　熒惑犯庫樓一
黄帝占曰熒惑犯天庫兵車出庫所指兵徃也　石氏
曰熒惑入天庫有兵火守庫兵起亂十年　郗萌曰熒
惑入天庫騎官兵起期三年中一曰天下有驚若歲旱
　又占曰熒惑赤色角三芒三十日舎天庫國有急五
諸侯悉發甲兵　𤣥冥曰熒惑守庫樓兵車大出守之
一月兵亂十年乃罷　海中占曰熒惑逆行守天庫兵
起未罷若順行乃罷以其逺近東西南北其日占之
　　　熒惑犯南門二
郗萌曰熒惑天候也主發兵常舎於南門其出色赤白
而大東西南北非其常謀國兵起其入則兵入其所行
而留止兵隨而攻之　又占曰熒惑居處無常入時不
得求之南門中　石氏曰熒惑若守南門兵車大起　又
占曰熒惑入守南門天下戰其北也　又占曰熒惑犯
南門邊夷兵起若道路不通
　　　熒惑犯平星三
石氏曰熒惑守平星兵起且以亂亡　又占曰熒惑犯
平星凶　甘氏曰熒惑守平星執政臣憂若有罪誅者
期一年　又占曰熒惑守平星有獄出疑囚
　　　熒惑犯騎官四
石氏曰熒惑入騎官若守之兵大起車騎用將軍出若
騎士憂　郗萌曰熒惑守騎官不出二十日赦天下
甘氏曰熒惑守騎官有兵馬多發若多死
　　　熒惑犯積卒五
石氏曰熒惑入積卒若守之兵大起士卒大行若多死
期二年　𤣥冥占曰熒惑犯守積卒主失位天下亂兵
大起期百二十日　石氏曰熒惑犯守積卒主失位天
下凶
　　　熒惑犯龜星六
甘氏曰熒惑守龜星天下大水去之疾則旱萬物不成
人民飢　石氏曰熒惑守龜星兵起兵在外再守龜兵
罷　又占曰熒惑守龜星有白衣聚以入日占何國
海中占曰熒惑犯守龜星天下有水旱之災守陽則旱
守陰則水
　　　熒惑犯傅說七
石氏曰熒惑犯守傅說王者簡宗廟廢五祀後宫凶一
曰有絶嗣君期不出二年
　　　熒惑犯魚星八
石氏曰熒惑守魚星在其陽旱在其陰水　巫咸曰熒
惑守魚星火暴出天下旱五穀不成人民大飢期不出
年　甘氏曰熒惑犯守魚星之陽為大旱魚行人道之
陰為大水魚鹽貴
　　　熒惑犯杵星九
玉歴曰熒惑守杵星國有急兵有賦米之事若有軍糧
之急　海中占曰熒惑入杵星若守之天下有急發米
之事不出其年
　　　熒惑犯鼈星十
郗萌曰熒惑入鼈星天下大水去則旱　黄帝占曰熒
惑守鼈星為有白衣之㑹　巫咸曰熒惑守鼈星國有
水旱之災守陽則旱守陰則水　𤣥㝠占曰熒惑入守
鼈星王者有易水若大旱魚行人道
　　　熒惑犯九坎十一
石氏曰熒惑守九坎天下旱名水不流五穀不成人民
大飢一曰之陽大旱之陰有水　甘氏曰熒惑守九坎
其國大旱若大火之變期百八十日　石氏曰熒惑犯
守九坎凶
　　　熒惑犯敗臼十二
石氏曰熒惑守敗臼民不安其室憂失其釡甑若流移
去其鄉　又占曰熒惑守敗臼飢䘮
　　　熒惑犯羽林十三
荆州占曰熒惑入羽林之宫二十日天子當之　郗萌
曰熒惑經過羽林中天子為軍自守　荆州占曰熒惑
舎羽林之宫兵大起　黄帝占曰熒惑守羽林大赦
石氏曰熒惑守羽林馬有行期三十日　又占曰熒惑
芒角赤色守天軍三十日大國有急諸侯悉發兵甲一
曰興兵者亡　又占曰熒惑守羽林兵起期六十日火
經羽林臣欲弑主(宋書天文志曰晉孝武太元元年九/月熒惑犯哭泣星入羽林占曰中軍)
(兵起三年六月熒惑又守羽林占曰禁兵起四年六月/兖州刺史謝安謝𤣥擊氐賊大破之餘燼皆走十四年)
(十二月熒惑入羽林十五年翟遼據司兖衆軍屢討熒/弗克鮮卑又跨略幷冀  安帝義熈四年十月戊子)
(惑入羽林五年髙祖討鮮卑是後南北軍旅運轉不息/  宋文帝元嘉十三年十二月戊子熒惑入羽林後三)
(年廢大將軍彭城王義康及其/黨與犯所收掩皆羽林兵出也)　聖洽符曰熒惑入羽
林守之二十日以上臣欲弑主大人當之期九十日(案/荆)
(州占曰漢二年熒惑入羽林起角三芒/守之三十日國有負兵秦以之亡也)　海中占曰熒
惑入守羽林有兵起若逆行變色成勾己天下大兵關
梁不通急不出其年　郗萌曰熒惑入守羽林有叛臣
中兵也　元命苞曰熒惑守羽林若壘城謀在司馬將
軍為亂　荆州占曰熒惑入天軍凶　又占曰熒惑入
天軍兵敗不可用國更殘也　郗萌曰熒惑犯守天陣
為兵起有破軍死將　甘氏曰熒惑入壘壁陣在司馬
内將軍為亂宫中兵起　郗萌曰熒惑入壘城有兵起
　　　熒惑犯北落師門十四
石氏曰熒惑守北落師門為兵大起舎軍門兵起　𤣥
㝠占曰熒惑入守北落師門兵大起將軍出境士卒大
行　石氏曰熒惑與北落師門相貫抵觸光芒相及有
兵大戰破軍殺將伏尸流血不可當也期百八十日若
一年
　　　熒惑犯土司空十五
海中占曰熒惑守土司空其國以土起兵若有土功之
事天下旱　郗萌曰熒惑守土司空備大臣
　　　熒惑犯天倉十六
黄帝占曰熒惑入天倉中主財寶出主憂臣在内天下
有兵而倉庫之户開主人勝客客事不成期二十日中
而發　石氏曰熒惑出入天倉天下穀聚一邦　郗萌
曰熒惑近天倉天下大旱天下轉粟期其年中一曰期
三年一曰千倉敗天下飢　春秋圗曰熒惑經天倉去
而不守其歲惡糴大貴倉大出　石氏曰熒惑守天倉
三十日有轉粟之事　黄帝占曰熒惑守天倉天下轉粟千
里糴貴　海中占曰熒惑守天倉天下有兵若有出粟　郗
萌曰熒惑守天倉已去復反天下大饑人相食不出五年　𤣥
𠖇占曰熒惑逆行守天倉天下大饑人相食期二年逺三年
　　　熒惑犯天囷十七
石氏曰熒惑入天囷天下兵起國倉儲積之物皆發出
一曰御物多有出者庫藏空虛期二年　郗萌曰熒惑
守天囷二十日粟出布於民歲大飢(案宋書天文志曰/晉孝武太元二十)
(年六月熒惑入天囷隆安九年王恭舉兵朝廷殺/之及王國寶王緒是後連歲水旱人民大飢也)　玉
厯曰熒惑守天囷兵起王者財寶皆出用庫藏中虚耗
人主不安其國有憂期百八十日逺一年
　　　熒惑犯天廪十八
黄帝占曰熒惑守天廩有兵起天下粟聚於一國若有
運粟之事　甘氏曰熒惑入守天廩天下有兵歲大飢
倉粟散出不出其年　石氏曰熒惑犯守天廪天下亂
粟散出
　　　熒惑犯天苑十九
巫咸曰熒惑入天苑天下以馬起兵若守之牛馬禽獸
多死　石氏曰熒惑入守天苑牛馬羊禽獸多疾疫若
守之二十日天下兵起馬多死其國憂
　　　熒惑犯參旗二十
石氏曰熒惑入參旗邊縣兵起　石氏曰熒惑守天弓
天下亂兵大起人民驚恐其國憂若三十日守之必有
國亡　陳卓曰熒惑守參旗下謀上　郗萌曰熒惑守
參旗兵大起弓弩用士將出行一曰弓矢貴
　　　熒惑犯玉井二十一
黄帝占曰熒惑入玉井為強國失地其出之強國得地
　巫咸曰熒惑入玉井國有水憂若以水為敗水物不
成期不出年　荆州占曰熒惑守玉井多大水有溺死
者　齊伯五星占曰熒惑守玉井天下大水溝瀆溢流
殺人民期百八十日
　　　熒惑犯屛星二十二
郗萌曰熒惑留舍屛星三日民疾疫　石氏曰熒惑守
屛星二十日臣謀主若貴臣有誅若戮死期一年　甘
氏曰熒惑守天屛二十日國移　又占曰熒惑入守屛
星諸侯有謀若大臣戮死者
　　　熒惑犯天厠二十三
黄帝占曰熒惑守天厠國移若易名　石氏曰熒惑守
厠中有賊兵　郗萌曰熒惑守天厠糴貴　又占曰熒
惑守厠矢矢圊之間有伏謀反貴人驚於圊厠　甄曜
度曰熒惑入守厠星天下大飢人相食死者大半期二
年　甘氏曰熒惑入守厠星有謀臣在厠中王者警備
之
　　　熒惑犯天矢二十四
海中占曰熒惑守矢星天下旱五穀不成人民大飢多
疾死期不出年　荆州占曰熒惑守矢星貴人有疾
　　　熒惑犯軍市二十五
荆州占曰熒惑入守軍市兵大起將軍出若以飢兵起
　雄圗三光曰熒惑入軍市若守之軍大飢將離散士
卒亡期不出年
　　　熒惑犯野鷄二十六
甘氏曰熒惑入犯守野鷄其國凶必有死將軍營敗兵
士散走
　　　熒惑犯狼星二十七
春秋緯曰熒惑守狼弧諸侯相攻　海中占曰熒惑守
狼星四夷兵起來侵中國弓矢大貴王者有憂一曰夷
將有死者　郗萌曰熒惑守狼弧小有憂其成鈎己若
環繞之大人憂期六月　又占曰熒惑守狼弧狄自反
其主　郗萌曰熒惑守狼有小令出大水　荆州占曰
熒惑守狼天下發兵一曰其國有兵　又占曰熒惑守
狼星狗大貴不即多死狼天狗也　石氏曰熒惑入守
狼野獸死　甘氏曰熒惑犯守狼星將軍出有千里之
行天下皆兵盗賊縱横若有死將期二年
　　　熒惑犯弧星二十八
巫咸曰熒惑守弧星兵大起將軍出行弓弩大貴國多
盗賊民不安期百八十日逺一年　郗萌曰熒惑守弧
星人民飢食茹粟榖大貴　又占曰熒惑以五月守弧
星六十日其邦有兵戰　荆州占曰熒惑守弧星貴人多
死若將當伐貴人　又占曰熒惑守弧星大將有千里之
行國政驚一曰車騎兵出
　　　熒惑犯天稷二十九
海中占曰熒惑犯守天稷有旱災五穀不登歲大飢饉
一曰五穀散出
　　熒惑犯甘氏中官二
　　　熒惑犯四輔一
荆州占曰熒惑犯四輔星君臣失禮輔臣有誅
　　　熒惑犯五帝内座二
荆州占曰熒惑入紫微宫中犯五帝内座大臣弑主
　　　熒惑犯造父三
郗萌曰熒惑入造父中車馬貴　又占曰熒惑舎造父
水大出　黄帝占曰熒惑守造父材官騎士出馬動兵
起
　　　熒惑犯杵臼四
郗萌曰熒惑守杵臼星國有舂米軍旅之事　又占曰
熒惑守天杵即大溝瀆多水
　　　熒惑犯司命五
郗萌曰熒惑守司命多暴死者司命主百鬼與輿鬼同候
　　　熒惑犯天雞六
郗萌曰熒惑舎天雞三十日旱又曰雞夜鳴天下盡驚
　　　熒惑犯市樓七
郗萌曰熒惑犯市樓天下易弊　又占曰熒惑乘市樓
天下有所發期不出三年
　　　熒惑犯日星八
郗萌曰熒惑犯日星為大戰
　　　熒惑犯亢池九
郗萌曰熒惑犯亢池海大魚死
　　　熒惑犯天田十
郗萌曰熒惑守天田五穀不成黍貴　荆州占曰熒惑
守天田旱　又占曰熒惑守天田人主犯禮有災
　　　熒惑犯天門十一
荆州占曰熒惑入天門去復還關梁不通　又占曰熒
惑舍天門進退前後凶兵大起熒惑守天門國絶祀各
以其日占
　　　熒惑犯平道十二
甘氏曰熒惑入守平道天下兵亂
　　　熒惑犯進賢十三
宋書天文志曰宋孝武孝建元年十月乙丑熒惑犯進
賢星時吏部尚書謝莊表解職
　　　熒惑犯酒旗十四
春秋文曜鈎曰飲食失度熒惑徘徊酒旗　荆州占曰
熒惑守酒旗天下大酺有酒肉財物賜若爵宗室
　　　熒惑犯諸王十五
春秋緯曰熒惑入諸王星主以妃黨縱恣為天下所謀
　又占曰熒惑入諸王星下不信上王者微
　　　熒惑犯天髙十六
郗萌曰熒惑入天髙先軍起後有赦　荆州占曰熒惑
入天髙有竒令又曰入天髙中十日成鈎己有贖罪之
令　荆州占曰熒惑入天髙留二十日小赦三十日大
赦　郗萌曰熒惑逆行天髙中必有破軍死將亡國去
王　蓬萊占曰熒惑守左髙反者不勝守右髙反者勝
　　　熒惑犯礪石十七
郗萌曰熒惑入礪石邊卒兵起　黄帝占曰熒惑舎礪
石二十日諸侯開庫發兵
　　　熒惑犯積尸十八
甘氏曰熒惑守積尸大人當之
　　　熒惑犯五潢十九
黄帝占曰熒惑入五潢為天下大亂易政一曰貴人死
　郗萌曰熒惑舍五潢有兵車騎行　黄帝占曰熒惑
入五潢為運道不通兵起　郗萌曰熒惑舎五潢牛馬
多疾死腐爛道傍　巫咸曰熒惑入五潢中大亂大旱
大殘以其近占四方殃死而不葬易世立王　陳卓曰
熒惑守五潢賊起水中一曰有淫雨　黄帝占曰熒惑
中犯乗守五潢期二十日兵起
　　　熒惑犯咸池二十
黄帝占曰熒惑入咸池中天下大旱　甘氏曰熒惑入
咸池因行其中不止是謂致兵諸侯兵起天下亂　甘
氏曰熒惑入咸池有兵䘮天子且以大敗失忠臣若旱
一曰大水道不通貴人死以入日占國　郗萌曰熒惑
入咸池為有以迷惑人主者一曰地動山搖
　　　熒惑犯天街二十一
郗萌曰熒惑舎天街中央大赦一曰當天街為諸侯自
立為王一曰大水　熒惑留止若逆行天街中為兵革
起　熒惑不從天街者為政令不行不出其年有兵
文曜鈎曰熒惑守天街政塞姦出上下相疑四方隔絶
無通時　郗萌曰熒惑犯天街國絶祀以入日占國
石氏曰熒惑犯守天街及徘徊亂行主弱臣強道路隔
絶天下不通
　　熒惑犯甘氏外官三
　　　熒惑犯狗星一
郗萌曰熒惑舎狗星三十日旱又曰狗羣嘷天下人盡驚
　　　熒惑犯狗國二
荆州占曰熒惑守狗國外夷為變
　　　熒惑犯哭星三
晉陽秋曰孝武太元元年九月癸亥熒惑犯哭星二年
八月征西大將軍桓豁薨十月尚書令王彪之薨
　　　熒惑入八魁四
荆州占曰熒惑守八魁兵大起
　　　熒惑犯鈇鑕五
荆州占曰熒惑犯鈇鑕五月以上臣有謀者　石氏曰
熒惑入鈇鑕若其星動摇鈇鑕用　郗萌曰熒惑犯乗
守鈇鑕為鈇鑕用將有憂
　　　熒惑犯天庾六
郗萌曰熒惑入天庾中大旱粟貴發用
　　　熒惑犯芻藁七
黄帝占曰熒惑入芻藁中主財寶出亂臣在内
　　　熒惑犯九州殊口八
荆州占曰熒惑守九州殊口九州兵起
　　　熒惑犯天節九
荆州占曰熒惑守天節持節臣有姦謀若使臣死
　　　熒惑犯九游十
石氏曰熒惑守九游日食星墜天下大亂若入九游兵起
　　　熒惑犯軍井十一
荆州占曰熒惑入軍井三日以上其歲大水
　　　熒惑犯水府十二
荆州占曰熒惑入水府有謀臣一曰逆行水府天下大
水　郗萌曰熒惑守水府天下洪水
　　　熒惑犯天狗十三
荆州占曰熒惑入天狗兵謀北夷大飢來歸鄰國多土
功若守之為兵謀
　　　熒惑犯天廟十四
黄帝曰熒惑入天廟若守為廟有事一曰為凶憂　荆
州占曰熒惑入天廟有廟殘之事吏不去則死
　　熒惑犯巫咸中外官四
　　　熒惑犯長垣一
郗萌曰熒惑入長垣敵人入中國出長垣則出　玉厯
曰熒惑入長垣若守之匈奴入漢國敵人四夷若皆出
期一年
　　　熒惑犯土司空二
荆州占曰熒惑守土司空有兵又曰守入土司空有土
徭之事
　　　熒惑犯鍵閉三
郗萌曰熒惑犯乘鍵閉星大臣有謀天子不尊事天者
致火災於宗廟王者不冝出宫下殿有匿兵於宗廟中
者　宋書云晉穆帝升平三年正月壬辰熒惑犯鍵閉
占曰人主憂五年正月穆帝崩
　　　熒惑犯天柱四
荆州占曰熒惑守天柱兵鼓起
　　　熒惑犯天淵五
荆州占曰熒惑入天淵大旱山焦枯若守之海水出江
河决溢若海魚出
　　　熒惑犯鈇鑕六
黄帝占曰熒惑入鈇鑕為大臣誅　推度覽曰大臣戮
亡熒惑環鈇鑕　荆州占曰火犯鈇鑕兵起
　　　熒惑犯天廐七
荆州占曰熒惑入天廐十日以上廐馬有食變　石氏
曰熒惑出入天廐天下廐有憂長吏敗若干天廐兵起
　黄帝占曰守天廐為廐災之事人主以馬為憂不即
馬疾　郗萌曰熒惑守天廐三十日騎馬出
　
　
　
　
　
　
　
　
　
　
　唐開元占經卷三十七
欽定四庫全書
　唐開元占經卷三十八
　　　　　　　　　　　唐　瞿曇悉達　撰
　塡星占一
　　　塡星名主一
石氏曰塡星其神雷公决星名曰卿魄　荆州占曰塡
星常晨出東方夕伏西方其行歲塡一宿故名塡星
石氏曰塡星主季夏主中央主土於日主戊巳是謂黄
帝之子主德女主之象冝受而不受者為失塡其下之
國可伐也德者不可伐也其一名地侯(案服食經曰雄/黄塡星之精也)
　淮南子曰中央土也其帝黄帝其佐后土執繩而制
四方繩直也其神為塡星其獸黄龍其音宫其日戊巳
　春秋緯曰塡星主德徳失則宫室髙臺榭繁故塡星
縮火燒門動則水决江河破凶　文曜鈎曰塡星主德
以正常德失則罰出塡星二十四徵以效存亡　合誠
圗曰塡星主正紀綱　甘氏曰塡星主太常主周梁(海/中)
(占曰周梁/中國也)邦有德塡星當也　巫咸曰塡星之德厚安
危存亡之機　塡星所宿者其國安大人有喜増土
五行傳曰塡星於五常為信言行不二於五事為思心
寛容受諫若五常五事皆失塡星為變動為土功為女
主為山崩為地動　吳龔天官星占曰塡星所居國有
德不可以兵加也　班固天文志曰塡星者信也思也
仁義禮智以信為主貌言視聽以心為正故四星皆失
塡星迺為之動　郗萌曰塡星主祭祀鬼神宮及太常
　荆州占曰塡星土之精主四季　塡星主司天下女
主之過女主邪塡星邪女主正塡星正　石氏曰塡星
正女主正紀綱
　　　塡星行度二
五行傳曰塡星以上元甲子歲十一月朔旦冬至夜半
甲子時與日月五星俱起於牛前五度順行二十八宿
右旋歲一宿二十八宿而周天(案厯法塡星一年平行/十二度十一萬六千四)
(百三十二分度之四萬六千二百七十一二十九年百/六十八日千九百七十六分日之千一百三十七而周)
(天是三百八十三/年而十三周天)　淮南子曰塡星以甲寅元始建斗
(寅元始厯起之年也/建斗塡星起於斗也)日行二十八分度之一歲行十二度
百一十二分度之五二十八歲而周天　春秋緯曰塡
星出百二十日反逆西行百二十日東行見三百三十
日而入入三十日復出東方運之常也守度持節為紀
綱順之吉逆之凶　荆州占曰塡星出東方三百三十日
而夕伏西方三十日而復晨見東方　尚書緯曰氣在
於季夏其紀塡星是謂大静無立兵立兵命曰犯命奪
人一畝償以千里殺人不當償以長子不可起土功是
謂犯天之常滅德之光可以居正殿安處舉有道之人與
之慮國人以順式時利以布大德脩禮義不可以行武
事可以赦罪人與德相應其禮衣黄是謂順陰陽奉天
之常也如是則塡星得度其地無災　動聲儀曰宫音
和調塡星如度不逆則鳳凰至　巫咸曰塡星受制則
養老存鰥寡行饘粥施恩澤事賓客　郗萌曰填星用
事務招録賢聖擇亷平勸民耕農實倉庫治城郭通溝
渠奉天祠修治社禝數問牢獄察勉失職務安百姓如
是則塡星不盈縮不逆行變色　荆州占曰塡星順行
而明其國有厚德　塡星行中道陰陽和調　皇甫謐
年歴曰甘石太初歴所以記星出不同者以星盈縮在
前各錄後所見也塡星之精凡六十三變
　　　填星相王休囚死三
荆州占曰塡星之相也從立夏至仲夏時其色大如精
明無芒角　塡星土也位在中央王於四季其星從孟
夏至仲夏時色當赤而微小及季夏王時其色比北極
中央大星赤黄而光明有芒角　塡星之休也從孟秋
至仲秋時色黑而細小無精光季秋時其色當比奎大
星黄白而光明有芒　塡星之囚也從立冬至仲冬其
色青而細小赤黑止而不行(甘氏云如/小不明也)至季冬王時色
當比左角青黄而光明有芒　塡星之死也從立春至
仲春其色白而細小不明至季春時色當比參左肩而
黄白光明有芒　甘氏曰當其相也而有王色主弱女
主用事有休色有土功有囚色女主不昌有死色貴人
多䘮所留守舍其國有女徵其進舎也及退舎皆為土
功憂事　當其王也而有相色則女主宗強有休色政
在公卿有囚色女主不昌有死色女主族不祥其所留
之舎有德厚其進舍也其國得土其退舎也則失土
當其休也而有王色臣下縱横有相色女主請謁行有
囚色女主宗族有誅傷死色重有女䘮所留之舎其國
民流亡其進舎也及退舍其國受殃　當其囚也而有
王色有政令四時不和多風雨災五穀不成盗賊起野
多囚人有相色臣下為謀謀及司空有休色女主與妾
訟有死色國有土功所留之舎其國是當其進舍也絶
嗣復興其退舎也有哭音　當其死也而有王色下勝
上枯木復生臣專政有相色地泄其藏從地中出有休
色五穀暴貴人臣散亡有囚色必有霜雹所留之舍尤
凶其進舍也地動若有蛇怪其守舍也有移徙澤
　　　塡星光色芒角四
甘氏曰候填星以季夏戊巳此王氣色當如其常色變
則失所也　郗萌曰塡星色有常黄比參右肩　荆州
占曰塡星常色如北極明星赤比角星黑比奎明星
黄帝占曰填星色白多為獄一曰有素服天下不安
填星色黄而光輝輝大更宫室有土功事　填星色黄
大無光女主得意一曰女主年中有忿争　禮記威儀
曰君乘土而王其政太平則填星黄而暉多　詩緯曰
塡星華此奢侈不節王政之失　海中占曰填星光明
歲熟其所守國安大人有喜增地　郗萌曰塡星赤華
也期九十日兵起　填星春色蒼歲善大熟　填星色
青黄其國有憂　填星赤色光而澤也不出其年兵起
　塡星色赤飢期三年色青黄有憂色青白期不出五
月兵若獄大起青多為兵白多為獄青白等兵獄並起
色青黑六十六日有䘮皆所在之宿名其國　天官書
曰填星色青圎憂病一曰憂水青角有兵憂　填星色
白圎有䘮若星赤圎有兵黄圎則吉　荆州占曰塡星
居之分久而光明人主吉昌　塡星色春青夏赤秋白
冬黒色順四時其國強女主昌　填星色黒圎多疾若
水黒而小國有死王赤為兵白為䘮黄則吉　塡星色
黑黄圎女主吉有喜赤圎女主凶　填星色黄潤澤即
國有慶　海中占曰填星色白芒澤有子孫喜立王
郗萌曰塡星赤有芒其野謀兵　荆州占曰填星芒邪
亂失色女主心不正　填星色赤芒有兵若火　填星
三黄芒女主盛其國強三黑芒其國亡　天官書曰塡
星兩黒角水青角憂有兵白角哭泣之聲赤角犯我城
黄角地之争　荆州占曰填星七角又有芒女主專政
妄誅　填星出其角為旱　填星在四方宿當如其方
色吉失色而角青為憂赤為旱白為兵黒有死䘮　填
星失色五角即有戰若色黄而有九芒有大水不乃天
裂地動　填星黑角則水赤角有兵若旱黄角有土功
事
　　　填星盈縮失行五
甘氏曰塡星失次而上二舎三舎是謂大盈有王命不
成不乃大水失次而下二舎是謂縮女后有戚其歲不
復不乃天裂若地動　甘氏曰塡星緩則不逮急當過
舍逆則占　班固天文志曰塡星盈為主不寧縮有軍
不復　荆州占曰填星退舎為縮所次之國凶　黄帝
占曰塡星見東方一歲行二舎吏民相將至退地諸侯
有失邑者　填星西行一舎以上吏棄法令民棄其君
子去其父離其鄉里渡於河海動地而起矣　填星逆
行天下更王　洛書曰塡星盈縮下士逆謀兵乃生
填星盈縮地動摇宫有此類則亡引也　塡星盈縮九
州騷動四方相賊　潢舍孳曰陽弱臣逆則塡星盈縮
(陽者/君也)王者禮義德殺刑盡失填星乃動而盈王者以貪
擾不寧大水出　文耀鈎曰填星南西行為畋獵恣南
西者南多西少也　論語䜟曰填星盈動國門闔　石
氏曰填星失次進則亡地退則有䘮　填星所居久者
其國有德厚不可以軍如所居易者(徐廣曰易/猶輕速也)國其德
薄可侵以土地　填星所居之國吉未當居而居之已
去而復還居之其國得地不乃得女當居不安既已居
之又東西去之國失土不乃失女不可舉事用兵不有
土事若女子之憂其國可伐居之久福禄厚居之易福
禄薄　巫咸曰填星盈失次退地白有䘮角為争大為
得地小為失地　塡星之居宿國五歲若六歲四歲其
君強固安其所去者其君憂也　填星亂行人主且失
地使之不然無滛亂於樂無見諸侯客無出遊如是則
止　海中占曰塡星去宿天子不立后去宿南數十尺
女主不用事若大水去其宿北數十尺女主當之若大
旱　主好畋獵走狗馳馬出入不時賜與不當則填星
失宿民多病歲多大風黍稷無實　京房曰人君内無
仁義外多華餙則塡星失度東西叛逆不救必憂霜雪
其救也治社禝明堂近方直親厚重之人災消矣(荆州/占曰)
(不救有雷雹山/崩地坼之災也)　郗萌曰人君宰相簡鬼神廢禱祀毁
宗廟社禝即塡星逆行色變地動　塡星逆行有白衣
之㑹逆行一舍為水　塡星超舎而前東行一歲二舍
諸侯有歸國者　填星逆行二舍有兵六十日大赦
填星逆行三舎為政者死　以季夏戊子日候塡星其
色變行不如常行失也　淮南子曰填星歲填一宿當
居而不居其國亡地未當居而居之其國増地歲熟
荆州占曰人君宰相大臣治宫室為臺榭内淫泆夫婦
無别淫女用事䙝羣神而簡宗廟則填星逆行變色殃
至地動無救則枉矢出民疫飢女主淫泆者塡星逆行
入陰外淫泆者逆行入陽逆行入陰旱入陽水逆行十
五度以上女主坐亡之　塡星逆行不軌為殃為賊
填星盈出其色蒼白䘮　王者德重填星居之女主德
薄填星離宿一曰當居不居其國以水亡　填星應居
之而去其分飢荒流滿四方若居之而不安不可興土
功不可舉大衆　填星亂行王者無德女主不仁淫放
外逰出入無度此惡之所致人君修德以禳之則可無
咎　填星行舎居其南居其北若去之疾其分不可用
兵必受殃若居之而去更反守之分増地　填星離宿
一丈之陽女主不用事去宿一丈之陰女主死　填星
行順道陰陽和若不順道去舍南北若一丈女主不治
一曰王者不立后　填星失次上及二舎大水出上三
舍則天裂地陷逆一舍己上吏擊人民棄妻子去其邑
星東行二舎分失地星若亂行人主失土無滛放無出
遊無興宫室則可以免　填星行失次逆一舎至二舎
其國飢荒人民流亡去其鄉　填星主土以填四方其
行於列客所干年不入　填星出北方宿中舉兵者不
利出東方利用兵國強出南方宿下有兵者亡地出西
方宿兵起　填星逆行入陰内事逆行入陽外事逆
　　　填星晝見經天六
甘氏曰填星晝見臣謀君女主憂上相死　填星經天
而逆行天下更政地大動　巫咸曰填星不經天經天
更封　荆州占曰填星起左角逆行至軫是經天其下
國當者亡地戰不勝
　　　填星變異生足大小傍有小星七
龍魚河圗曰夫填星主得土之慶其星下為虚星之神
　巫咸曰填星下為杜嫗止於空城(黄石公三畧曰初/張良遇神老於路)
(則脫履命良取之良跪而進之老曰年少可教與良三/期而後付三略焉良受書老告之曰後穀城見有黄石)
(乃是吾也遂號曰黄石焉然則黄石填星之精黄者填/之色也石者星之質也填為土德漢為火行子以王事)
(告其母也神老杜/嫗同故備其說)　荆州占曰填星失色生足女主退
若被罪　黄帝占曰填星大如狼星而黄天下之兵雖
㑹其國不亡　填星始出大而日愈小所在國不利始
出小而日愈大所在國利　巫咸曰填星大人主將昌
地廣民人惶惶繫心而行不憂其家乃憂其王　易緯
曰土令廢填消食於戊巳以春月　巫咸曰填星小人
主有憂使之不然無聽鼓鐘之音民人有罪者釋之如
是則止不者民多死有土功失地　荆州占曰填星細
㣲女主失勢　黄帝占曰填星旁有小星守填星臣欲
弑主小星入填星中事立决小星去臣利填星徃復小
星主得臣見東方東方有之見西方西方有之見南方
南方有之見北方北方有之皆以所在之宿名其國
　　　填星流動與列星鬭八
雒書曰填星動溢地侯之災山崩裂　填星動盛不吉
天下亂畔　元命包曰填星動則水决江海破山命曰
地侯躍天雨絲絲偽言咄咀民作船主急去地吐泉魚
衘葂(宋均曰一作龜晉陽秋曰孝武大元三/年七月乙亥填星摇三年六月大水)　春秋緯
曰黄星動海水浮三公及左右謀　鈎命决曰天水失
信則𤣥龜不見填星大動　石氏曰禮德義刑殺盡失
則填星為之動　填星動摇離舎使者交接道路　荆
州占曰填星動女主有怒若有怨　郗萌曰填星變色
逆行相凌而鬬㑹客環守其國無道　荆州占曰填星與
列舍鬬不出其年分亡地死將
　　　填星穰氣暈彗九
洛書曰黄帝起填星珥魚(氣如魚形/在填星旁)　黄帝占曰填星
旁有雲如狗狀有土功期一月　孝經内記曰填星生
氣而為黄穰者明日大温旦霧夕雨見此者不出五日
五榖賤所見之國尤甚不出三旬中民多疾病亦死
荆州占曰填星出穰氣長四丈(一曰/雨土)　巫咸曰填星自
暈有土功有䘮　郗萌曰填星出彗所居下國受兵亡
地不出一年
　
　
　
　
　
　
　
　
　
　
　
　唐開元占經卷三十八
欽定四庫全書
　唐開元占經卷三十九
　　　　　　　　　　　唐　瞿曇悉達　撰
　填星占二
　　填星犯東方七宿
　　　填星犯角一
黄帝占曰填星犯左角大戰一曰軍死　郗萌曰填星
入角亢去左角三尺若一尺與角並出左角一寸期丙
丁日中地動　春秋圗曰填星逆行角中王后有異喜
　郗萌曰填星逆行角女主出入不時　石氏曰填星
在左角失行至房侯王皇帝出入不時王者有所誅
春秋圗曰填星之角天下有徙家為二千石者　荆州
占曰填星起右角之左角尉理受執填星乗右角后族
家若將相有坐法死者　郗萌曰填星乗右角為旱乗
左角為水為兵　填星留西角間軍興國廷間邊境不
通　填星逆乗凌左右角其為日食國有大變　填星
出入天門中兵在外罷　填星宿角不明者女主少子
　孝經緯曰帝誠孝填角幷　黄帝占曰填星出中道
天下太平出陽道旱陰道多雨　陳卓曰填星出陰道
多陰謀　荆州占曰填星出入留舎角六十日不下天
下多暴獄七十日不下天下有急令八十日不下一國
有急事　石氏曰填星守角萬物不成　填星守左角
天門多直人　填星守右角天子好游獵國亡　填星
守天門中國弱四夷侵　甘氏曰塡星守角星后有喜
　巫咸曰填星守角為水為兵　海中占曰填星守角
五穀多傷人民流亡　填星守左角右角其色潤澤即
歲大熟其逆行從一宿得二宿穀貴一倍從二宿得三
宿三倍其還立賤　填星左右角其色黄小旱民小厲
其逆行即旱其退立雨　郗萌曰填星守角將有憂一
曰有土功之事　填星守左角更政令填星守角為中
兵大臣也　玉厯曰填星守角天子㣲弱賢人為輔臣
　郗萌曰填星出角若守角兵起西方　甘氏曰填星
犯守角強臣不伏若更政令　郗萌曰填星守犯凌右
角為有禍咎
　　　填星犯亢二
郗萌曰填星犯亢廷臣為亂諸侯當有失國者　石氏
曰填星數入亢其國疾疫　甘氏曰填星逆行亢女主
治政一曰徙倚亢前後女主非其人若賤人女暴貴
郗萌曰填星逆行亢女主干朝事　荆州占曰填星倚
亢前後春夏為火秋冬為水　春秋圗曰填星之亢天
下有大䘮　郗萌曰填星合亢為歲小有水　填星乘
滅亢右星為大人憂為天下有竒令　填星出入留舎
亢其國以歲致天下一曰有失地之君天下憂　齊伯
曰填星出入留舎亢其國有兵起菓實大賤賤人之女
暴貴　春秋圗曰填星守亢去一尺若七尺四夷附中
國　石氏曰填星守亢五穀傷民流亡　填星守亢四
海且安居貴禮義　填星守亢色青有兵黄有土功白
義黑客事　甘氏曰填星守亢旱有土功天下必有得地
之君其國以歲致天下　巫咸曰填星守亢為土功又
曰旱傷在南方萬物不成多火災民疾疫有中兵　海
中占曰填星守亢北水在北方　郗萌曰填星守亢人
民田宅賤一曰人民大亡五穀以水傷敗　填星守亢
為燋旱不生草一曰多蟲蝗　黄帝占曰填星逆行守
亢為中兵　聖洽符曰填星入守亢為民多疫物不成
五穀傷民流亡　郗萌曰填星乗亢右星為水乗左星
為大兵穀貴　填星乘若守亢右星為水若糴大貴乗
左星為兵　海中占曰填星守若舎亢為五穀頗不成
　甘氏曰填星犯守亢逆行不順失明其邑大政不用
　　　填星犯氐三
荆州占曰填星犯氐左星左中郎將誅死犯右星右中郎
將誅死期三年　陳卓曰填星入氐中期三十日彗星
出王邑西南指　郗萌曰填星逆行氐女主不居宫
春秋圗曰填星入氐果實大賤賤人女暴貴　郗萌曰
填星徙倚前後於氐女主非其人　填星乗氐之右星
天下有大水乗氐之左星天子自將兵於野　填星出
入留舍氐天下用兵期不出四年更立侯王　填星出
入留舎氐必有亡地者　黄帝占曰填星守氐皇后有
拜賀太子一曰賤人女有暴貴者若有土功之事　黄
星守氐有赦令　石氏曰填星守氐有德令　填星守
氐即歲安色赤有分土裂地之君四夷不服天下大疫
　填星守氐國有大賢　填星守氐有土功之事　填
星守氐田宅大貴一曰有赦　甘氏曰填星守大星皇
后有賀　郗萌曰填星守氐太子有智慧九州清　填
星守氐天下必有亡國死王　荆州占曰填星守氐為
后夫人憂謂東行反還去氐兩星二尺期百二十日去
兩星尺期六十日與兩星齊期二十日以赦解之　荆
州占曰填星守氐姦臣有謀　二十八宿山經注曰填
星色青守氐四十日鄭國王死更立人君　海中占曰
填星入守氐必有亡城者天下用兵期不出三年更立
侯王八十日不下野有萬人之衆
　　　填星犯房四
石氏曰填星犯房天下相誅　荆州占曰填星犯房右
服為秦魏左服為楚右驂為齊左驂為趙　郗萌曰填
星犯房成勾己為后夫人䘮　填星入房三道為天子
有子　填星入房十日成勾己者天子惡之以赦解之
　聖洽符曰填星逆行房成勾己女主自恣若淫泆
石氏曰填星到房心皆正不失儀失儀則為變　填星
在右角失行至房侯王皇帝出入不時王者有所誅
春秋圗曰填星之房倉穀豐　援神契曰填星舎房符
命道興　石氏曰填星舎房更起土功宫室數移多殃
禍　填星守房左二國交易守房右世多鰥寡人　守
房左右去復還庻子乘國　應去而守房其國有殃
甘氏曰填星守房國有女主喜　巫咸曰填星守房有
獻馬者若有土功事起宫室者　填星守房貴人多死
者　填星守房地動多旱民疾疫一曰民多疾　海中
占曰填星守房為土功　郗萌曰填星守房大赦其國
有兵一曰人主無下堂又為天下諸侯相謀慮道不通
又為敵兵發一云南為旱北為水並在宋地　填星守
房為大飢人相食死者不𦵏　荆州占曰填星守房有
反逆臣大人䘮天下易主(宋書天文志曰晉光熈元年/九月己亥填星守房心占曰)
(土守房多禍䘮守心國内亂天下赦是時司馬/越專權十一月惠帝崩懷帝即位大赦天下)　黄帝
占曰填星行房南若守之為大旱行房北犯守之為大
水　郗萌曰填星逆行守房女主出入自恣一曰女主
干政　荆州占曰填星入房留居之有失國君進而守
之其國有兵退而守之其國有慶　填星中犯凌房國
君憂色青憂䘮色赤憂兵積尸成山色黑有將相誅色
白有芒角大哭　海中占曰填星入房若犯之有失地
君其國有兵若女主憂　郗萌曰填星中犯乗守房左
驂若左服皆為其君死所中將誅　填星中犯乗守右
驂若右服皆為大人死所中相誅　陳卓曰填星中犯
乗守房南二星君死北二星大人死　郗萌曰填星留
逆犯守乗房左右驂主崩臣有陰謀逆行乗凌中道太
子失位而亡順行乘凌中道天下和平　韓楊曰填星
犯鈎鈐王者憂　郗萌曰填星犯乘鈎鈐大臣有謀天
子不尊事天者致火災於宗廟王者不宜出宫下殿有
謀匿於廟中者　黄帝占曰填星守鈎鈐王者失天下
　　　填星犯心五
海中占曰填星犯天王王者絶嗣犯太子太子不得代
犯庻子庻子不利　郗萌曰填星入心大臣有喜　填
星逆行心女主怨望一曰女主干政　黄帝占曰填星
至房心皆正不失其道天下和平軌道失繩災變　填
星經心清明列照天下内奉明王帝必延年　填星之
心主賛明其國安㤗人主有増地天下太平天子有慶
　郗萌曰填星在心多雨澤歲熟　巫咸曰填星在心
主人親賢　石氏曰填星乗心其國相死　黄帝占曰
填星居心人主任賢　聖洽符曰填星犯乗心為内亂
臣欲弑主有失地君近期十月中期一年逺期二年
荆州占曰填星犯乘心大人凶近期三年逺期九年　郗
萌曰填星中犯乗凌心天下大赦　石氏曰填星中犯
乘凌太子位太子憂少子位少子憂　填星犯食心左
星為天子因後有憂　海中占曰填星出入留舎心二
十日不下且有急令三十日不下有名人死者四十日
不下其國大空民亡去其室堂　感精符曰填星守心
為旱若有火災　石氏曰填星守心萬物不成一曰義
士多烈節庸夫立義　填星守心色黄無故青黑旱飢
死　甘氏曰填星守心聖主天下太平若天子有慶
巫咸曰填星守心其國内亂若有土功事一曰民多疾
病又云有火　郗萌曰填星守心國安大人有喜増地
一云太子反　陳卓曰填星守心太子庻子凶色光明
黄吉有慶賜之事　甘氏曰填星逆行守心成勾己若
環繞之其國内亂天子惡之赦解之期六月　郗萌曰
填星犯乗守心明堂為内亂臣欲弑主有亡國近期十
月中期一年逺期三年又曰大臣當之　填星犯乗太
子者太子憂不死則去犯乗守明堂大人憂近期十月
逺三年　郗萌曰填星犯乘守心右星為庻子憂　東
官候曰填星犯乘心明堂萬民備火　巫咸曰填星中
犯乘守心明堂為戰不勝將軍鬬死　郗萌曰填星中
犯乗守明堂為旱若備火　石氏曰填星中犯守明堂
大臣當之在陽為燕在陰為越　海中占曰填星留逆
犯守乗凌心王者宫内戰亂臣下有謀易立天子權在
宗家得勢大臣
　　　填星犯尾六
黄帝占曰填星逆行入尾箕妾為女主若星色黄后宫
有喜若立后　渾儀曰填星出入尾必有大將出征魚
鹽大貴　填星與火入尾縑布大貴則將相人民去其
城郭　填星宿尾逆行而變色女多進者　郗萌曰填
星出入留舎尾魚鹽貴至六倍　齊伯曰填星出入留
舎尾必有大將出者而加於齊矣其國無以持之　石
氏曰填星守尾禽獸多暴百姓　填星守尾若角動更
姓易政天下不安其處　巫咸曰填星守尾兵起　海
中占曰填星守尾髙田不得食下田荒人民飢　郗萌
曰填星守尾大臣誅　𤣥冥占曰填星守尾后貴人有
喜若立后　石氏曰填星犯尾有兵起國多盗賊一曰
天下旱人民飢　郗萌曰填星犯守尾為夫人女主后
妃惡之　填星留逆犯守乘陵尾皇后有以珠玉簮珥
惑天子者巫䜛大起后相貴臣誅宫人出走兵起宫門
　　　填星犯箕七
春秋緯曰填星犯箕若入宫中天下大亂兵大起　郗
萌曰填星犯箕女主有憂一曰為天下大赦又曰大亂
　巫咸曰填星入箕中伺其出而數之如期二十日兵
發伺始入而處之率一日期十日軍罷　荆州占曰填
星入箕盗大起多鬬死者歲不熟　石氏曰填星入箕
天下大亂其中有一星民莫處其室養者星在箕南旱
在箕北有風在箕踵歲熟不者不熟　百二十占曰填
星之箕丘陵且發　郗萌曰填星舎箕用事坐之　石
氏曰填星出箕穀大貴天下旱飢死過半　郗萌曰填
星出入流舎箕年多蟲蝗　石氏曰填星守箕后貴人
大喜若立后一曰王者陵發　填星守箕后有亂　填
星守箕若角動色黑有土功其色青有兩軍相當先起
兵者敗中起兵者昌後起兵者亡　巫咸曰填星守箕
有水災兵起五穀萬物不成　海中占曰填星守箕有
大䘮有土功事　郗萌曰填星守箕為其歲水　𤣥冥
曰填星依度之箕歲大熟　玉厯曰填星守箕人主有
謀二十日不下兵大起若有水災　東官候曰填星出
入箕留守之九十日民人流亡兵大起期一年多雨蟲
必有空國死王谷水至小人專政矣　海中占曰填星
出入舎守箕兵大起
　
　
　
　
　唐開元占經卷三十九
欽定四庫全書
　唐開元占經卷四十
　　　　　　　　　　　唐　瞿曇悉達　撰
　填星占三
　　填星犯北方七宿
　　　填星犯南斗一
石氏曰填星犯南斗為大赦　郗萌曰填星犯行入南
斗且失地使之不然無淫於樂無見諸侯客無出逰如
此即止又曰入庫以䘮起兵國中　填星入南斗天下
受爵禄期六十日若九十日　陳卓曰填星出南斗兵
起四方若西南　郗萌曰填星逆行南斗地動(宋書天/文志曰)
(晉孝懷永嘉三年填星/久守南斗其年地動)　填星逆行南斗女主賞賜不
當　黄帝占曰填星守南斗先水後旱若守之一旬名
水有溢者不然則有暴水出　郗萌曰填星居南斗河
戍間道不通　北官侯曰填星處南斗不用衆有天下
　填星與太白舎南斗抵斗若兩大宰相為亂　郗萌
曰填星出入留舎南斗之間二十日不下有大䘮　齊
伯曰填星出入留舎南斗二十日不下有喜三十日不
下民人無事五十日不下彗星出六十日不下民人憂
九十日不下天下用兵　春秋緯曰填星守斗王者封
賞諸侯若上官吏有受賜者　石氏曰填星守斗國多
義士　郗萌曰填星守南斗地裂一曰山崩天子失制
天下大赦　荆州占曰填星守斗大臣逆姦民賊子欲
殺其主又曰在陽田宅賤在陰田宅貴　石氏曰填星
逆行守斗女主賞淫泆一曰姦臣賊子欲謀君　巫咸
曰填星失次守斗所守之國當誅　聖洽符曰填星入
斗口而守之人民有背主者天下壅蔽在陽為天子在
隂為諸侯期不出一年　郗萌曰填星不入南斗道女
主嫡子不代
　　　填星犯牽牛二
郗萌曰填星入牽牛為天下牛車有行一曰有盗賊
陳卓曰填星逆行牽牛女主為姦為賊　春秋圗曰填
星之牛天下求皮革筋角　郗萌曰填星乘牽牛為天
下有大水起又為人相乘於道　填星出入留舎牽牛
有失地之君　春秋圗曰填星守牛二十日不下大人
有疾牛馬多疫疾而死　石氏曰填星守牽牛諸侯多
忠烈一曰大赦天下有急守牛南為天子牛北為吳
郗萌曰填星守牽牛貴人憂　海中占曰填星守牽牛
為牛多疾一曰兵起凶關東憂雨雪大人疾民人疫
郗萌曰填星守牽牛為穀貴又曰山崩地裂冬雷疾病
姦臣賊子謀弑其主有急令一曰涌水出　陳卓曰填
星守牛鹽貴　石氏曰填星犯守牛有土功事　甘氏
曰填星犯牛留守之為破軍殺將
　　　填星犯須女三
荆州占曰填星入須女天子有大喜　陳卓曰填星逆
行須女主不親事　荆州占曰填星犯乗須女人民相
惡有女䘮　郗萌曰填星守須女逆行色不明女主不
親桑　齊伯曰填星出入留舎須女其國得以強且以
武致天下三十日不下國有失地之君五十日不下且
有亡王走王民人歸其故鄉　春秋緯曰填星守須女
后宫有喜賤女暴貴若后宫專政女謁横行　石氏曰
填星守須女多姣女朝臣幸　巫咸曰填星守須女世
多姣好一曰貴女與賤人交　海中占曰填星守須女
陰山水出廬宅壞天下多土功事　郗萌曰填星守須
女為大水且至　陳卓曰填星逆行留犯守凌須女天
子及大臣有變必有竒政令
　　　填星犯虚四
巫咸曰填星入虚中伺其出日而數之期二十日為兵
發伺始入處之率一日軍罷　郗萌曰填星入虚有德
令大人憂天下大虚天下亂政急　填星逆行虛危其
時天下宗廟及諸侯血食有官者盡罷　荆州占曰填
星逆行虚君臣不尊敬祭祀女主不謹　春秋圗曰填
星之虚有大憂　郗萌曰填星舎天府門中央赦　填
星出入留舎虚中且有急令行未當至而至有客兵不
過五日而去當至不至其國且用兵　文曜鈎曰填星
守虚土壅水有土功事若宫女有死亡之憂　石氏曰
填星守虚之中水且為急進而守之有客兵斧鑕將用
一曰世俗遊讒髙談雅論　巫咸曰填星守虚宫人多
有病瘧死者若水雨不時天下大旱多風粟貴一曰有
兵災為水災萬物不成穀敗　海中占曰填星守虚人
民不安多妖言　郗萌曰填星守虚大臣有欲危宗廟
者　填星守天府必有亡國死主又曰天下賜喜　石
氏曰填星逆行守虚其君簡祭祠　海中占曰填星入
虚犯守之當有急令星行疾而入必有客兵斧鑕用不
出其年
　　　填星犯危五
荆州占曰填星入危天下大亂若賊臣死　郗萌曰填
星逆行危女主事先人不謹一曰齋戒不謹　春秋圗
曰填星之危黍大熟民有憂　填星出入留舎危其國
破亡矣必有流血國空虚有死王期二年一曰中外有
急未當至而至國有客兵不出五日而去當去而不去
其國且用兵　河圗曰填星守危去之一尺皇后有憂
若貴女有死者　文曜鈎曰填星守危人民有憂　石
氏曰填星守犯若角動色黄黑以興功搆架屋事一曰
天下弋獵事在天子　海中占曰填星守犯兵起南方
一曰野物入國庫人君戮有土功為旱五穀不實民人
不安寧民流亡且有疾　郗萌曰填星守危為大人盖
屋事一曰民多兵　荆州占曰填星守危民多病癰疽
者小有兵　郗萌曰填星逆行守危其君簡祭祀　甘
氏曰填星犯守危皇后憂疾兵䘮並發國且有大戰工
匠大用　海中占曰填星入危留守之其國破亡有流
血將軍戰死亡地五百里必有徙王期三年　郗萌曰
填星守墳墓為人主有哭泣之聲
　　　填星犯營室六
石氏曰填星犯營室犯陽為陽有急犯陰為陰有急
荆州占曰填星犯營室宫中有變土功事興　春秋圗
曰填星之室田宅大貴　巫咸曰填星居營室關梁不
通出入操持符節貴人多死　郗萌曰填星宿室而逆
行則女子自恣　北官候曰填星出入留舍營室中六
十日不下土功事大起　河圗曰填星守營室邦君有
喜賜其爵禄有封土者　石氏曰填星守營室東壁天
下不安百姓易處人主徙宫有工匠之事一曰守室色
黄白宫女有分離賜邑而去者　甘氏曰填星守營室
國有軍若有爵封増國　海中占曰填星守營室南則
主賜金錢　郗萌曰填星守營室為大人忌以赦令解
之一曰后夫人憂　齊伯曰填星守營室三十日不下
土功大起王者作宫室　郗萌曰填星犯守營室宫中
有夭死大人皆有土功之事　荆州占曰填星犯守室
為女有宗廟事以赦解之　春秋圗曰填星逆行留守
室天下不寧貴族不相信親戚離公侯不相敬下欲謀
上
　　　填星犯東壁七
郗萌曰填星逆行東壁女主干治　春秋圗曰填星之
東壁民大煩　郗萌曰填星出入留舎東壁九十日不
下帝王且有起一曰有徙王一曰必有䘮兵　石氏曰
填星守東壁逺國獻珍寶　巫咸曰民多疾　郗萌曰
填星守東壁為大人衛守又有土功之事又為天下兵
起一曰狄兵起又為多水一曰歲晚水一曰圗書興文
章進士用人主之廷天下大豐人民順　百二十占曰
填星守壁且有易市　聖洽符曰填星入壁而守之歲
大旱民多病萬物不成　甘氏曰填星逆行守東壁成
勾己其國必有大兵政之事六十日不下有立王　郗
萌曰填星逆行守東壁旱民多病萬物不成一曰女主
自恣
　
　
　
　唐開元占經卷四十
欽定四庫全書
　唐開元占經卷四十一
　　　　　　　　　　　唐　瞿曇悉達　撰
　填星占四
　　填星犯西方七宿
　　　填星犯奎宿一
郗萌曰填星入奎以䘮起兵一曰國有水事　海中占
曰填星潤澤出奎有善令其變色入奎有偽令來者若
出奎有偽令出使者　郗萌曰填星逆行奎女主為賊
若舎奎四夷皆服來朝中國　荆州占曰填星舎奎國
有德令　石氏曰填星出入留舍奎大水不通行　黄
帝占曰填星出奎女主攝政國有女喜若有女貴　郗
萌曰填星出奎兵起東方　荆州占曰填星出入留舎
奎其國大亂更為元年　黄帝占曰填星守奎有名者
死　石氏曰填星守奎天子戒在邊境不可逺將兵凶
　郗萌曰填星宿奎地動　石氏曰填星守奎色黄黑
有土功之事　巫咸曰填星守奎有兵災萬物不成
荆州占曰填星守奎王者憂之一曰大人當之
　　　填星犯婁二
海中占曰填星之婁五穀豐熟人民息天下安　填星
出入留舍婁天下且起兵一曰外國兵來入邊　陳卓
曰填星守婁有亡國者　石氏曰填星守婁天下國土
同心天子優賞賢士　郗萌曰填星守婁者皆為有白
衣之㑹一曰天子或在邊境不可逺將兵凶　荆州占
曰填星守婁逆不去有姦臣謀主　巫咸曰填星逆行
守婁三十日不下女主出入不時女主謁行若守之久
九十日不下有姦臣謀主　荆州占曰填星出入守婁
六十日不下用兵三年至十月小旱秋有兵禾稼不成
歲有小霜
　　　填星犯胃三
石氏曰填星犯胃臣為亂　郗萌曰填星在胃陽女主
不用事居其陰女主死　又曰犯胃為天下榖無實以
食為憂　石氏曰填星之胃天下有德令當有封爵者
　郗萌曰填星出入留舎胃九十日不下客軍大敗天
下小憂兵不用　填星舎胃開倉廪賜貧窮　石氏曰
填星守胃白帝金人將來獻騶􁀙一曰歲穀大貴動搖
有兵　填星守胃赤黄天子自將兵甲而出其國以亡
　填星守胃天子無蓄積一曰有德令　巫咸曰填星
守胃多水災又為兵災萬物不成　玉歴曰填星逆行
守胃若成勾己天下有兵六十日不下士卒大飢軍大
敗九十日不下鄰國有暴兵來伐中國期不出年　巫
咸曰填星犯守胃天下倉有繕者當有殃罰
　　　填星犯昴四
聖洽符曰填星入昴敵人為亂若其王死將軍出兵當
有流血兵起東北不出其年　郗萌曰土星入昴中地
動水溢宗廟壞　填星逆行昴女主飲食過度　石氏
曰填星守昴天下人民貧不得飽又為民多疾一曰多
火災為旱　甘氏曰皇后憂失勢王者以赦除咎　石
氏曰守昴有土功　巫咸曰填星守昴萬物五穀不成
　石氏曰填星出入守昴外人多為亂一歲不下大將
出兵三年乃止守西北方百里流血　玉厯曰填星犯
守昴居其南男子多死居其北有女䘮居其東六畜死
居其西兵起國有憂　郗萌曰填星中犯守昴天下有
福一曰土星居北為國家憂若北主死又曰兵北征於
狄一曰為白衣之會
　　　填星犯畢五
黄帝占曰填星犯畢出其北陰國有憂　郗萌曰填星
犯畢有兵謀期八十日若八月　巫咸曰填星入畢中
伺其入日而數之期二十日為兵發伺始入處之率一
日期十日為兵罷　郗萌曰填星入畢者為其國易王
若入畢口中大人當之又曰地大動水溢　又曰入畢
中為憂有兵若出奎入畢大亂若舎畢口諸侯夷滅一
曰大人當之兵起一曰不戰　填星出入留舎畢中八
十日不下兵起居野而不用客軍死之若守畢口君禦
守　石氏曰填星守畢人君為下所制赦令不行　甘
氏曰填星守畢邊有軍者降王侯受賀若有大戰(宋書/天文)
(志曰晉安帝義熈六年九月丁丑填星犯畢九年三月/林邑王范明達將萬餘人入冦九真太守杜慧度拒破)
(之朱齡/石滅蜀)　巫咸曰填星守畢徭役賦歛煩衆卑者竭尊
者盈下惡其上強凌弱兵並起　郗萌曰土星逆行畢
女主數遊弋獵不當　陳卓曰填星守附耳兵起若將
相有憂若䘮不即免退
　　　填星犯觜觽六
石氏曰填星犯觜觽其國兵起天下動移　郗萌曰土
星守觜觽民人數亡　黄帝占曰填星入觜觽中有兵
　郗萌曰填星入觜中伺其出日而數之期二十日兵
發伺始入處之率一日期十日兵罷　石氏曰填星守
觜國有叛者　巫咸曰有兵災為水萬物五穀不成
石氏曰民流不安去其國宅一曰君和同又曰西方客
動侵地君王崇禮以制義則國安　黄帝占曰土星犯
守觜國有土功事　甘氏曰土守觜天下安寧　巫咸
曰有兵災為水一曰為萬物不成五穀不盈　郗萌曰
女主喜怒不常土星逆行觜參　荆州占曰填星守觜
觽所出之宿其國亡地所入之宿其國得地
　　　填星犯參七
石氏曰填星犯參國有叛者　郗萌曰填星逆行若留
止衡中者為兵革起　西官候曰填星舍參國有行城
郭兵備　郗萌曰土宿參伐高田賤下田貴　石氏曰
填星守參天下有大䘮　填星犯守參大臣有出國使
者　又曰守參有赤星出參中邊有兵　甘氏曰填星
守參大人出使天下治城姦臣謀主有外兵　海中占
曰土星守參軍破國亡　郗萌曰填星守參若角動赤
黑色觸破參中央星臣子弑其君父　填星守參為后
夫人當之
　
　
　唐開元占經卷四十一
欽定四庫全書
　唐開元占經卷四十二
　　　　　　　　　　　唐　瞿曇悉達　撰
　填星占五
　　填星犯南方七宿
　　　填星犯東井一
郗萌曰填星出東井兵起東北　黄帝占曰填星入東
井有賜爵禄事　石氏曰填星入東井大人憂(宋書天/文志曰)
(青龍三年七月己丑填星犯東井距星四年三月癸卯/在參又還犯之景元初年九月皇后毛氏崩三年正月)
(明帝/崩)　荆州占曰填星入東井天下無主　五行傳曰
填星當在觜參而去東井亡地(漢天文志曰景帝中元/元年土星當在觜參而)
(居東井觜參梁分也後四年梁/孝王死景帝以其子為王也)　甘氏曰填星守東井
其歲五穀不登　石氏曰填星宿東井逆行女主齋戒
不謹敬若出入留舎東井三十日不下水且大出流殺
人　郗萌曰填星守東井民多疾　黄帝占曰填星守
東井為萬物不成久守之金錢易　黄帝占曰填星守
東井為水災或犯守在東井守其陽旱守其陰水若國
君受誅以其留守日占國　石氏曰填星守東井為旱
赤地千里不出九十日有赦　郗萌曰土星守東井為
土功事　甘氏曰填星守東井大壅水　石氏曰填星
出入留舎東井六十日不下兵起必有破國死王　填
星守井鉞大臣有誅斧鉞用若兵起(宋書天文志曰魏/明帝青龍三年六)
(月丁未填星犯井鉞四年閏月乙巳復犯井鉞景初元/年公孫淵叛司馬懿討㓕之  晉穆帝永和十年正月)
(癸酉填星掩鉞星十二年十一月齊城陷執段龕殺九/三千餘人安帝義熙八年十二月癸卯填星犯井鉞)
(年三月誅諸葛長民西/虜正横安定咸尅之)　黄帝占曰填星入井鉞王者
惡之一曰大臣誅　郗萌曰填星犯鉞人君有戮死者
　　　填星犯輿鬼二
甘氏曰填星犯輿鬼人君必有所戮　黄帝占曰填星
犯鬼鑕人君有戮死者　甘氏曰填星犯天尸皇后憂
失勢　黄帝占曰填星入輿鬼有兵　石氏曰填星入
輿鬼大臣有誅者　郗萌曰填星入輿鬼中央天下有
疫守西南星西南病守東南星東南病守東北星東北
病守西北星西北病　填星入鈇鑕王者惡之　荆州
占曰填星入輿鬼國有戮死者一曰戮王　南官候曰
填星入鬼王者戮大臣若將相若九親臣當之　司馬
彪天文志曰填星入輿鬼國有大䘮　南官候曰填星
入輿鬼君謀其臣　黄帝占曰填星逆行犯輿鬼女主
用財奢滛過度若女主貴親有憂　郗萌曰填星舎輿
鬼中央赦　南官候曰填星出入留舎輿鬼五十日不
下必有大疾大旱棺木貴絲綿布亦貴　海中占曰填
星守輿鬼出其東水出其北旱　石氏曰填星守輿鬼
大人憂宗廟改一曰主死又為大人有祭祀之事　巫
咸曰填星守輿鬼後宫有憂若旱萬物不成有土功事
　郗萌曰填星守輿鬼天下賜喜　石氏曰填星守輿
鬼色黄潤大人増地不則太子當之　郗萌曰填星守
輿鬼西南為秦漢有叛臣以赦令解之　百二十占曰
填星守輿鬼大人當之(宋書天文志曰晉安帝義熙十/年七月庚辰填星犯輿鬼遂守)
(之九月又犯鬼十四年髙祖還彭城受宋公/明年安帝崩母弟瑯琊王踐祚是曰恭帝也)　填星入
若守輿鬼為主憂財寶出亂臣在内若大臣誅有干鉞
乘鑕者君貴人憂金玉用民多疾南入為男北入為女
西入為老人東入為丁壯棺木倍價　荆州占曰填星
守天尸隨所守主者廢之不出七十日其天下國有大
䘮陽為人君陰為皇后左為太子右為貴臣
　　　填星犯柳三
甘氏曰填星犯柳若不以正道而入之其國有旱不則
有大災若逆行入之地大動名山崩　荆州占曰填星
入注貴人有喜　石氏曰填星犯柳有木功事若名木
見伐者若宿柳不旱即水　郗萌曰填星出入留舎柳
有急令丹青貴　石氏曰填星守柳天子戒飲食食官欲
殺主　甘氏曰填星守柳君臣和同天下道興　郗萌
曰填星守柳萬物五穀不成大飢民多疾疫一曰為叛
臣中兵也以德令解之　海中占曰填星守柳宫中大
亂以相驚若有土功事　郗萌曰填星守柳女主不敬
祭祀一曰多水災
　　　填星犯七星四
甘氏曰填星入七星為人君有事置太子　填星出入
留舎七星其國五穀大貴守五十日不下有兵起倍海
國大敗　郗萌曰填星留七星者天下大憂憂中央
填星宿七星不入其道水一曰旱　黄帝占曰填星守
七星王道興天下治又曰大人有喜　郗萌曰填星守
七星人主出不還一曰有德令　石氏曰填星守七星
有遷王一曰有立后　郗萌曰填星守七星為叛臣中
兵也以德令解之　填星守七星人主出必不還必有
立后徙王一曰有赦若逆行七星女主衣服不法
　　　填星犯張五
黄帝占曰填星入張天下大通去關梁宗室煌煌　郗
萌曰填星出張東舎二尺以上國失地　填星出張兵
起北方　巫咸曰填星在張天下安關梁通　石氏曰
填星留舍張陰陽不和民流千里魚鱉死陸道民憂
疾賊　郗萌曰填星出入留舍張兵甲盡出其秋冬仲
月土功事大起　甘氏曰填星守張天下大通去關梁
一曰天下和平宫女有大喜　郗萌曰填星守張有叛
臣中兵　巫咸曰填星守張三日其事㣲守之三十日
其事巨大國諸侯謀慮大臣伏法死　填星守張多盗
賊人民相惡兵並起　南官候曰填星守張兵大起一
曰有土功　石氏曰逆行張女主亂朝　郗萌曰女主
飲食過度
　　　填星犯翼六
黄帝占曰填星逆行翼女主亂朝　填星在翼大臣誅
　石氏曰填星守翼有叛臣中兵也若有土功事一曰
萬物不成　郗萌曰填星守翼有兵　甘氏曰填星守
翼王者承德君臣賢明六合同風天下和平禮樂大興
若守一年豐一曰女主有喜者　巫咸曰填星守翼多
水災五穀不成　南官候曰填星守翼后夫人有喜
　　　填星犯軫七
巫咸曰填星入軫中伺其出日而數之期二十日為兵
發伺始入處之率一日期十日軍罷　郗萌曰填星逆
行軫女主持䘮不謹　填星出入留舎軫六十日不下
必有大旱六月一曰不出年河海盡空一曰不出三年
必有大䘮　石氏曰填星守軫中兵大起　甘氏曰填
星守軫土功大起國有白衣之會必有亡地不出其年
　荆州占曰填星守軫后有憂　齊伯曰填星入軫若
守之兵大起有憂國河當竭天下大旱禾稼死傷人民
大飢期二年　石氏曰填星逆行軫女主貴親坐之
郗萌曰填星起左角逆行至軫其下國戰不勝
　
　
　
　
　
　
　唐開元占經卷四十二
欽定四庫全書
　唐開元占經卷四十三
　　　　　　　　　　　唐　瞿曇悉達　撰
　填星占六
　　填星犯石氏中官
　　　填星犯大角一
海中占曰填星犯守大角臣謀主者有兵起人主憂王
者戒慎左右期不出百八十日逺一年
　　　填星犯梗河二
巫咸曰填星犯守梗河國有謀心四夷兵起來侵中國
邊境有憂
　　　填星犯招摇三
聖洽符曰填星犯招摇兵大起敵人為冦若守之敵人
敗若其王死期不出二年　荆州占曰填星守招摇旗
幟廢不用
　　　填星犯𤣥弋四
聖洽符曰填星犯守𤣥戈邊兵大起敵人為㓂若守之
敵人敗若其王死期不出二年
　　　填星犯天槍五
巫咸曰填星守天槍邊夷兵起機槍大用防戍有憂若誅
邊臣期不出年
　　　填星犯天棓六
巫咸曰填星犯守天棓邊夷兵機槍大用防戍憂若誅
邊臣期不出年
　　　填星犯女牀七
荆州占曰填星犯女牀凶　甘氏曰填星犯守女牀兵
起宫中若后妃有暴誅者期百八十日逺一年
　　　填星犯七公八
石氏曰填星犯七公羣公有疑議　黄帝占曰填星守
七公為飢民君不安　石氏曰填星守七公輔臣相疑
若有誅者人主有憂
　　　填星犯貫索九
石氏曰填星入貫索中犯乗守者以獄為亂多不平
巫咸曰填星守犯貫索天下亂兵大起多獄事貴人有
死者
　　　填星犯天紀十
文曜鈎曰填星犯守天紀幸臣執權有兵起王者有憂
　　　填星犯織女十一
黄帝占曰填星犯守織女天下有女憂有兵起不出其年
　　　填星犯天市十二
石氏曰填星入天市將相凶糴大貴若女主有憂又曰
填星入天市中相不死使於皇道　郗萌曰填星入若
守天市糴大賤一曰大貴　又占曰填星入天市中王
宫有憂一曰赦　石氏曰填星守天市有訟事入市必
有戮主留百日失大將　又占曰填星逆行入天市驚
一曰將相凶
　　　填星犯帝座十三
𤣥㝠占曰填星犯帝座為臣謀主天下亂兵大起不出
年
　　　填星犯候星十四
海中占曰填星守候星陰陽不和五穀傷人大飢有兵起
　　　填星犯宦者十五
甘氏曰填星犯守宦者左右輔臣有誅戮者期不出年
　　　填星犯宗正十六
石氏曰填星犯守宗正左右羣臣多死若更政令人主
有憂
　　　填星犯宗人十七
石氏曰填星犯宗人親族貴人有憂若有死者一曰人
主宗親有離絶者
　　　填星犯宗星十八
甘氏曰填星犯守宗星宗室之臣有分離者
　　　填星犯東西咸十九
石氏曰填星守犯東西咸為臣不從令有陰謀
　　　填星犯天江二十
巫咸曰填星犯守天江天下有水若入之大水齊城郭
損民飢亡去其鄉
　　　填星犯建星二十一
陳卓占曰填星犯建星大臣相譖　甘氏曰填星守建
星女主有謀兵起宫中女主有黜者期不出年中　海
中占曰填星守建星田宅大貴一曰在陽賤在陰貴
　　　填星犯天弁二十二
甘氏曰填星犯天弁若守之則囚徒起兵一曰五穀不
成粟大貴民飢
　　　填星犯河鼓二十三
海中占曰填星入河鼓大將有受賜地者期百八十日
逺一年　黄帝占曰填星中犯河鼓大將若左右將有
誅其犯守之為誅若有罪以五色占之
　　　填星犯離珠二十四
石氏曰填星犯離珠宫中有事若有亂宫者若宫人有
罪黜者
　　　填星犯匏𤓰二十五
聖洽符曰填星犯守匏𤓰天下有憂若有搶兵各菓貴
一曰魚鹽貴價十倍不出其年
　　　填星犯天津二十六
郗萌曰填星犯天津關道絶不通有兵起若關吏有憂
若守有兵革　黄帝占曰填星出天津中天下大水有
溢者若天下有急
　　　填星犯螣蛇二十七
甘氏曰填星守螣蛇天子前驅凶若奸臣有謀前驅為害
　　　填星犯王良二十八
石氏曰填星守王良為有兵　齊伯曰填星守犯王良
天下有兵諸侯相攻強臣謀主期不出年
　　　填星犯閣道二十九
石氏曰填星犯守閣道而絶漢者為九州異政各主其
土天下有兵期二年
　　　填星犯附路三十
石氏曰填星守附路大僕有罪若誅一曰馬多死道無
乘馬者
　　　填星犯天大將軍三十一
郗萌曰填星入天大將軍興軍者吉　石氏曰填星犯
守天大將軍為大將困若有死者
　　　填星犯大陵三十二
石氏曰填星入大陵國有大䘮大臣有誅若戮死人民
死者大半皆不出其年
　　　填星犯卷舌三十四
石氏曰填星乘卷舌天下多䘮　又占曰填星入守卷
舌國有佞臣謀其君以口卷舌為人主有憂
　　　填星犯五車三十五
石氏曰填星犯五車大旱若有䘮一曰犯庫星兵起北
方若西方犯倉星穀貴若有水　海中占曰填星入五
車兵大起車騎行五穀不成天下民飢若軍絶糧　郗
萌曰填星守天庫以䘮起兵國中　又占曰填星舎五
車中央大旱又多蠱在燕代　又占曰填星舎五車東
北六畜蕃息繒帛大賤一曰天下多凶舍東南髙田収
下田不収又萬民多疾無死者民反壽舎西南布若棺
槨並貴舍西北天下安寧　又占曰填星守昴東行至
天髙復反五車為邊兵發有赦令
　　　填星守天關三十六
石氏曰填星行天關中每至柳楊當去不去徘徊亂行
光色盛怒見其妖祥中國隔絶道路不通　郗萌曰填
星守天關貴人多死　巫咸曰填星守天關王者壅蔽
信使不達若關梁不通　郗萌曰填星行不從天關不
出其年有兵
　　　填星犯南北河三十七
黄帝占曰填星乗南河戍若出南河南為中國　石氏
曰填星守南河蠻夷兵起邊城有憂若旱災人民飢
黄帝占曰填星行南河戍中若留止守之為旱一曰為
有疾在民　郗萌曰填星行南河戍中若留止守之為
有䘮　黄帝占曰填星出北河戍北若乘之為　王死
　郗萌曰填星出北河戍北若乘之為有女䘮　又占
曰填星守北河戍西五穀無實　又占曰填星失度守
陰門若陽門皆為諸侯奸　𤣥冥占曰北主死天下大
水人民飢期不出二年之内　郗萌曰填星經南河戍
之南刑法峻暴誅伐不當經北河戍之北以女子金錢
貪色奢侈失治道期三年　又占曰填星守南北河戍
賜爵禄不出六十日有赦一曰有土功事　黄帝占曰
填星出北河戍間若留守北戍若居南河戍間若守南
戍為天下有難起道路不通
　　　填星犯五諸侯三十八
石氏曰填星犯五諸侯若守之兵大起將士出諸侯有
死者　巫咸曰填星入五諸侯伺其出日而數之二十
日兵發伺其入處之率一日期十日軍罷　石氏曰填
星中犯乗守五諸侯兵死期三年　郗萌曰填星中犯
乘守五諸侯為所中乘守者諸侯有殃期三年兵發
　　　填星犯積水三十九
巫咸曰填星犯守積水其國有水災萬物不成魚鹽貴
一曰以水為敗糴大貴人民飢期二年
　　　填星犯積薪四十
甘氏曰填星守積薪天下旱五穀不登人民飢亡
　　　填星犯水位四十一
石氏曰填星守犯水位天下以水為害津關不通一曰
大水入城郭傷人民不出二年
　　　填星犯軒轅四十二
黄帝占曰填星行軒轅中犯女主女主失勢(失勢者/憂䘮也)列
大夫有放逐者五官有治者色悴為憂為疾其所中犯
乗守者誅若有畢　石氏曰填星在軒轅中有以女子
謀人君者　又占曰填星守軒轅天下大赦　甘氏曰
填星守軒轅天下大亂後宫破散改政易王人主以赦
除咎期三年　黄帝占曰填星守犯女主女主當之中
犯女主女主憂　巫咸曰填星行犯守軒轅女主失政
若失賊一曰大臣當之若有黜者期二年(宋書天文志/曰晉穆帝升)
(平二年十二月辛夘填星犯軒轅大星三年十月豫州刺/史謝萬入朝衆潰而歸除名為民十一月司徒會稽王)
(以二鎮敗求/自貶三等也)　石氏曰填星中犯乘守軒轅大民星大
飢大流太后宗有誅者若有罪中犯乗守少民星小飢小流
皇后宗有誅者若有罪　石氏曰填星入軒轅中犯乗
守之有逆賊若火災
　　　填星犯少㣲四十三
石氏曰填星入少㣲君當求賢佐不求賢佐則失威奪
勢矣　石氏曰填星犯守少㣲名士有憂王者任用小
人忠臣被害有死者　黄帝占曰填星入中犯乗守少
㣲為宰相易又曰為女主有憂　石氏曰填星入中犯
乘守少㣲為五官亂宰相有憂
　　　填星犯太㣲四十四
陳卓曰填星犯太㣲女主持政大夫執綱　荆州占曰
填星入太㣲軌道吉軌道者入西門出東門若左右掖
門行不留也不軌道者謂有所犯守也　石氏曰填星
出東掖門為相受命東南出德事也出西掖門為將受
命西南出刑事也期以春夏　荆州占曰填星入太㣲
宫皆為天子大驚一曰有兵又曰入天庭不安　黄帝
占曰填星入天庭色白潤澤為期百八十日有赦　荆
州占曰填星道西番入留止南門者皆為大臣有憂
石氏曰填星入太㣲中華東西門若左右掖門而南出
端門者為有大臣叛　郗萌曰填星入太微有德令
石氏曰填星入西門出東門皆為人君不安欲求賢佐
入中華西門出中華門間為臣出令入太陰西門出太
陰東門皆為天下大亂有䘮若大水　春秋緯合誠圗
曰填星入中華闕門者為臣弑主之候　黄帝占曰填
星東行入太㣲廷出東門天下有兵急若守將相丞御
史大臣有死者若入端門守廷大禍至入南門出東門
國大旱若入南門南行出西門國有大水逆行入東門
出西門大國破亡若順入西蕃而留不去楚國凶殃
郗萌曰填星入西門犯天庭出端門皆為大臣伐主入
西門西折出右掖門皆為大臣假主之威而不從主命
　石氏曰填星逆行太微之中及出門左右掖門者有
逆謀天子有命將征伐之事一曰大赦可以解其患也
　郗萌曰填星當左右執法為受事守太㣲門三日已
下為受制三日以上為兵為賊為亂為飢　荆州占曰
填星中犯左右執法執法者誅若有罪荆州占曰填
星入太㣲從右入七日以上皆為人主憂　巫咸曰填
星逆行入太微天庭中為大臣有誅若諸侯戮死期二
年　郗萌曰填星入西華門出端門皆為臣詐稱詔
石氏曰填星入太㣲廷所中犯乘守者皆為天子所誅
若有罪　石氏曰填星守太微宫必有破國易世改王(案宋/書天)
(文志曰晉安帝義熈十四年八月癸酉填星入太微中/犯右執法因留太㣲積二百餘日乃去是年髙祖受宋)
(公恭帝元年七月受宋王二年三月庚午/填星犯太㣲六月晉帝遜位髙祖入宫)　荆州占曰
填星有留太㣲廷中皆為天下大憂中央留十日以上
皆為天下有亡徒為兵者　黄帝占曰填星干太微留
守三十日以上必為有革天下大赦　郗萌曰填星逆
行入左掖門皆為臣刼其主又入東門至黄帝座出西
門皆為臣欲弑主不成　陳卓曰填星逆行執法四輔
若還繞守之所守者有憂若死亡近期一年逺期五年
　　　填星犯黄帝座四十五
石氏曰填星犯黄帝座改政易王天下亂存亡半期三
年　石氏曰填星入太㣲干黄帝座其女主執政用威
勢　荆州占曰填星入黄帝座其色白者為有赦　又
占曰填星觸黄帝座星賊死　黄帝占曰填星守黄帝
座為人主憂　荆州占曰填星逆行入太微天廷中者
為諸侯將有弑主者至黄帝座而成不至黄帝座而還
有謀不成以其入日占國　雒書摘亡辟曰填星逆守
黄帝座亡君之戒
　　　填星犯四帝座四十六
石氏曰填星犯守四帝座臣謀主去之一尺事不成
又占曰填星中犯乗守四帝座辟憂　甘氏曰填星中
犯乘守四帝座天下亡
　　　填星犯屛星四十七
甘氏曰填星犯守屛星君臣失禮謀上一曰大臣有戮
死者　石氏曰填星中犯乘守屛星為君臣失禮而輔
臣有誅者若免罷去
　　　填星犯郎位四十八
甘氏曰填星犯守郎位輔臣有謀左右宿衞者為亂王
者宜備之
　　　填星犯郎將四十九
巫咸曰填星犯守郎將者命曰凌凌則將有誅若將憂
一曰大臣為亂戒慎左右　荆州占曰填星中犯乘守
郎將必有不還之使
　　　填星犯常陳五十
甘氏曰填星犯守常陳守衞有謀近起宫中天子自出
行誅期百八十日逺一年
　　　填星犯三台五十一
玉歴曰填星入犯上台司命近臣有罪若有誅一曰近
臣有逃走者以五色占黄白無咎青黑憂死䘮期一年
　巫咸曰填星犯守下台司禄近臣有罪若出走色黑
者死
　　　填星犯相星五十二
石氏曰填星犯相星輔臣凶
　　　填星犯太陽守五十三
甘氏曰填星守犯太陽守大臣戮死若有誅期不出年
　　　填星犯天牢五十四
海中占曰填星犯天牢王者以獄為弊貴人多有繫者
　　　填星犯文昌五十五
石氏曰填星入文昌天下兵起其臣不安若有走主
荆州占曰填星入文昌國安
　　　填星犯北斗五十六
郗萌曰填星入守北斗中貴人繫
　　　填星犯紫宫五十七
巫咸曰填星守紫宫民莫處其室宅流移亡其鄉　又
占曰填星入紫宫王者益地天下有喜一曰主敬妃后
　又占曰填星入紫宫中若守之女主用事誅大臣期
六十日有赦
　　　填星犯北極五十八
甄曜度曰填星乘守中犯北極主星有大䘮若犯妃后
星女主有殃一曰大人當之　黄帝占曰填星犯守鈎
陳後宫亂兵起宫中幸臣王者憂
　　　填星犯天一五十九
石氏曰填星犯天一幸臣有謀有兵起人主憂
　　　填星犯太一六十
石氏曰填星守太一幸臣有謀兵起人主憂
　
　
　
　
　唐開元占經卷四十三
欽定四庫全書
　唐開元占經卷四十四
　　　　　　　　　　　唐　瞿曇悉達　撰
　填星占七
　　填星犯石氏外官一
　　　填星犯庫樓一
郗萌曰填星入庫樓兵出　又占曰填星入天庫以舉
兵大吉
　　　填星犯南門二
石氏曰填星犯守南門邊兵起若道路不通
　　　填星犯平星三
石氏曰填星犯平星凶　甘氏曰填星犯平星執政臣
憂若有罪誅者期一年
　　　填星犯騎官四
甘氏曰填星犯守騎官有兵起馬多發若多死
　　　填星犯積卒五
石氏曰填星入積卒若守之兵大起士卒大行若多死
期二年
　　　填星犯龜星六
海中占曰填星犯守龜星天下有水旱之災守陽則旱
守陰則水
　　　填星犯傅說七
石氏曰填星犯守傅說王者宗廟廢五祀後宫凶一曰
有絶嗣君期不出二年
　　　填星犯魚星八
石氏曰填星犯守魚星凶　甘氏曰填星守魚星之陽
為大旱魚行人道守陰為大水魚鹽貴
　　　填星犯杵星九
海中占曰填星入杵星若守之天下有急發米之事不
出其年
　　　填星犯鼈星十
黄帝占曰填星守鼈星為有白衣之會　巫咸曰填星
守鼈星國有水旱之災守陽則旱守陰則水
　　　填星犯九坎十一
石氏曰填星守九坎天下旱河水不流五穀不登人民
大飢一曰之陽大旱之陰有水
　　　填星犯敗臼十二
郗萌曰填星守敗臼民不安其室憂失其釡甑若流移
去其鄉
　　　填星犯羽林十三
郗萌曰填星入羽林為叛臣中兵也　海中占曰填星
入守羽林有兵起若逆行變色成勾己天下大兵關梁
不通不出其年　石氏曰填星入天軍以䘮兵起　郗
萌曰填星犯守天軍為兵起有破軍死將
　　　填星犯北落師門十四
石氏曰填星守北落師門為兵起　又占曰填星與北
落師門相貫抵觸光芒相及有兵大戰破軍殺將伏尸
流血不可當也期百八十日若一年
　　　填星犯土司空十五
海中占曰填星守土司空其國以土起兵若有土功之
事天下旱
　　　填星犯天倉十六
黄帝占曰填星入天倉户中主財寶出君憂臣在内天
下有兵而倉庫之户俱開主人勝客事不成期二十日
中而發　荆州占曰填星守天倉天下飢粟出
　　　填星犯天囷十七
石氏曰填星入天囷天下兵起囷倉儲積之物皆發用
一曰御物多有出者庫倉空期二年
　　　填星犯天廪十八
石氏曰填星守天廪天下大亂　又占曰填星入守天
廪天下有兵歲大飢倉粟散不出其年　又占曰填星
犯守天廪天下亂粟散不出年
　　　填星犯天苑十九
石氏曰填星入守天苑牛羊禽獸多疾疫若守之二十
日天下兵起馬多死其國憂
　　　填星犯參旗二十
海中占曰填星守參旗兵大起弓弩用士將出行一曰
弓矢貴
　　　填星犯玉井二十一
黄帝占曰填星入玉井強國失地其出之強國得地
巫咸曰填星入玉井國有水憂若以水為敗水物不成
期不出年
　　　填星犯屛星二十二
甘氏曰填星入屛諸侯有謀若大臣有戰死者一為疫
　　　填星犯厠星二十三
黄帝占曰填星守天厠為大臣有戮
　　　填星犯軍市二十四
石氏曰填星入守軍市兵大起將軍出若以飢兵起
　　　填星犯野雞二十五
甘氏曰填星入軍市犯守野雞其國凶必有死將軍營
敗兵士散走
　　　填星犯狼星二十六
石氏曰填星守狼星野獸死　荆州占曰填星守犯狼
星大將出行其國有兵一曰有死將
　　填星犯甘氏中官二
　　　填星犯四輔一
荆州占曰填星犯乗守四輔星君臣失禮輔臣有誅者
　　　填星犯酒旗二
荆州占曰填星守酒旗天下大酺有酒肉財物賜若爵
宗室
　　　填星犯天髙三
荆州占曰填星守天髙有大赦
　　　填星犯天潢四
黄帝占曰填星入天潢兵起運道不通　黄帝占曰填
星入天潢為天下大亂易政一曰貴人死　巫咸曰填
星出入天潢中大亂大旱民死不葬改世易主以所入
占四方中央　郗萌曰填星失度留潢中為人主以水
為害若以井為害以入日占其國　黄帝占曰填星中
犯乘守天潢期二十日兵起
　　　填星犯咸池五
甘氏曰填星入咸池有兵䘮天子且以火為敗失忠臣
若旱一曰大水道不通貴人死以入日占國　郗萌曰
填星入咸池女子為亂若迷惑人主者
　　　填星犯天街六
郗萌曰填星當天街為諸侯自立為王一曰大水　石
氏曰填星犯天街徘徊亂行主弱臣強道路隔令不行
不出其年有兵　又占曰填星留止若逆行天街中者
皆為兵革起
　　填星犯甘氏外官三
　　　填星犯鈇鑕一
荆州占曰填星犯鈇鑕五日以上臣有謀者　郗萌曰填
星乗守鈇鑕為鈇鑕用一曰將有憂
　　　填星犯蒭藁二
黄帝占曰填星入蒭藁中主財寶出憂臣在内
　　　填星犯軍井三
郗萌曰填星入軍井三日以上其歲大水國多土功
　　　填星犯水府四
郗萌曰填星守水府天下洪水
　　　填星犯天廟五
黄帝占曰填星入天廟若守為廟有事一曰為凶憂
荆州占曰填星入天廟若守有廟殘之事不去則死
　　填星犯巫咸中外官四
　　　填星犯土司空一
荆州占曰填星守入土司空有土徭之事
　　　填星犯鍵閉二
郗萌曰填星犯守鍵閉星大臣有誤天子不尊事天者天子
不宜出宫下殿有匿兵於宗廟中者(案宋書天文志曰/魏齊王正始九年)
(七月癸丑填星犯鍵閉明年車駕謁陵司馬/懿奏誅曺爽等天子野宿是其失勢之驗也)
　　　填星犯天淵三
荆州占曰填星守天淵海水出江海决溢若海魚出
　　　填星犯鈇鑕四
荆州占曰填星犯鈇鑕誅諸侯　黄帝占曰填星入鈇
鑕為大臣誅　荆州占曰填星犯守鈇鑕兵起
　　　填星犯天廐五
荆州占曰填星入天廐十日以上廐馬有食變　黄帝
占曰填星守天廐為有災事天子以馬為憂不即馬疾
　
　
　
　
　
　
　
　唐開元占經卷四十四
欽定四庫全書
　唐開元占經卷四十五
　　　　　　　　　　　唐　瞿曇悉達　撰
　太白占一
　　　太白名主一
石氏曰太白者大而能白故曰太白一曰殷星一曰大
正一曰營星一曰明星一曰觀星一曰大衣一曰大威
一曰太皡一曰終星一曰大相一曰大囂一曰爽星一
曰太皓一曰序星上公之神出東方為明星　荆州占
曰出東方為啟明　郭璞曰太白晨見東方為啟明
爾雅曰明星謂之啟明　詩曰東有啟明西有長庚
鄭𤣥曰日既入謂明星為長庚　荆州占曰太白出東
北為觀星出東方若東南為明星出西方為太白也
吳龔天官星占曰太一位在西方白帝之子大將之象
一名天相一名大臣一名太皓　石氏曰太白主秋主
西維主金主兵於日主庚辛主殺殺失者罰出太白太
白之失行是失秋政者也以其舎命國　甘氏曰太白
主大將主秦鄭　巫咸曰太白主兵革誅伐正刑法
五行傳曰太白者西方金精也於五常為義舉動得宜
於五事為言號令民從義虧言失逆秋令則太白為變
動為兵為殺　班固天文志曰逆秋令傷金氣罰見太
白　石氏曰太白司兵䘮奸凶不時禁不祥或出東方
或出西方　荆州占曰太白出東方色黄而明旱黄而
不明此常色也　太白出西方其髙而色正白旱若色
青白此其正色也即變其常以五色占
　　　太白行度二
洪範傳曰太白以上元甲子歲十一月甲子朔旦冬至
夜半甲子時與日月五星俱起於牛前五度順行二十
八宿右遊一歲而周天(案厯法太白一終凡五百八十/三日一千三百四十分日之一)
(千二百二十九竒九星行過一周天二百一十八度一/千二百一十九竒是二百六十七年而百六十七終也)
(星平行日行一/度一周天也)　石氏曰太白出東方髙三舎命曰明
星柔上又髙三舎命曰大囂剛其出東方也行星九舎
為百二十三日而反反又百二十日行星九舎入又伏
行百二十三日行星十二舎昏出西方也髙三舎命曰
太白柔上又三舎命曰大囂剛其出西方也行星九舎
為百二十三日而反反又百二十日行星九舎而入入
又伏行星二舎為日十五日晨東方出營室入角出角
入畢出畢入箕出箕入柳出柳入營室其出西方也出
營室入角盡如出東方之數　甘氏曰太白以攝提格
之歲正月與營室晨出於東方亢氐出東方為日八歲
二百二十二日而復與營室晨出於東方太白之居左
也其恒二百三十日其遲也二百四十日其居右也順
行二百四十日其速二百三十日從左過右也其又百
三十日其速九十日而見從右過左也其又三十日其
速十日而見從右適左其又三十日其速十日而見
荆州占曰太白凡見東方二百三十日而伏不見四十
六日名少罰太白與歲星為雄雌出於東方西方髙三
舎為太白柔又髙三舎為太白剛用兵象也剛則入地
深吉淺凶柔則入地淺吉深凶　石氏曰太白出百二
十日乃極乃極退也未滿此日便至極疾也東方以辰
巳為極西方以申未為極　太白出以辰戌入以丑未
出入必以風太白當期而出其國昌　荆州占曰太白
出入如度天下昌　石氏曰太白出則出兵入則入兵
戰則有勝用兵象太白吉反之凶　荆州占曰太白已
入而未出先起兵者國破亡禍及一世　石氏曰太白
兵象也行疾用兵疾吉遲凶行遲用兵遲吉疾凶　太
白行疾前用兵者善行遲後用兵者善太白所居久其
鄉利所居易其鄉凶　太白出髙用兵深吉淺凶出卑
淺吉深凶　荆州占曰太白之出西方也在酉南則為
楚在酉北則為秦齊燕　石氏曰太白出西方出酉秦
勝楚出申楚勝秦　荆州占曰太白出入西方其國伐
宋勝韓韓勝趙趙勝魏　石氏曰太白伏外有軍則罷
將起兵則止國勿攻戰　太白進退主候兵　荆州占
曰太白所抵之國凶　石氏曰太白不見不宜出軍若
有客來挑軍可應先動破軍殺將必有積尸　太白出
所直之辰從其色而角勝其色害者敗　太白所直之
辰其直之者國為得位得位者戰勝　太白出東方也
為德舉事左之近之吉右之背之凶　太白出西方也
為刑舉事右之背之吉左之近之凶　太白入東方未
出西方其六十五日為陽其六十五日為陰以此時出
兵雖勝有殃得地必復歸之陽為中國陰為負海國
巫咸曰太白受制則脩城郭繕藩垣審羣禁節兵甲敬
百官誅不法　太白入西方未出東方其十五日為陽
其十五日為陰名曰行天命以此時出兵其國亡　荆
州占曰太白出西方常出申酉之間失行而北走是謂
反坐有破軍有屠城在北方　天官書曰太白出卯南
南方勝北方出卯北北方勝南方正在卯東國勝出酉
北北方勝南方出酉南南方勝北方正在酉西國勝
荆州占曰太白逺日為兵深其將強近日為兵淺其將
弱　太白伏也出兵有殃　魏武帝兵法曰太白已出
髙賊深入人境可擊必勝去勿追雖見其利必有後害
　荆州占曰太白以仲冬出東方若西方以伐利　太
白始出東南維在日月之陽陽國之將傷在其陰利始
出東北維在日月之陰陰國凶在陽吉　出西南維在
日月之陽陽國凶在其陰吉　出西北維在日月之陰
陰國之將傷在其陽利　又曰出日北維匈奴有兵相
攻　荆州占曰太白出西方上行不至未而反陰國強
陽國敗戰不勝　太白出見西方上至未將横行大強
偹四方　又曰出西方上至未有覇一曰陰國霸　太
白出西方上不得過申至之地大臣有憂一曰將奪君位
　南至未丁之地大將有憂羣臣獄人主治獄　太白
始出東方西方之國不可以舉兵　始出西方東方之
國不可以舉兵破軍殺將其國大破敗　辰星不出太
白獨出東方有德令獨出西方正在酉西方兵起不戰
獨出戍敵兵起不戰　太白入東方未出西方西方北
方以舉兵身死國亡　太白入西方未出東方東方南
方以舉兵雖勝得地復歸之主不血食殃及三世將死
　凡出軍在外必視太白太白西與之西東與之東短
與之短長與之長陰與之陰陽與之陽翕與之翕張與
之張善馴其道以戰大勝當前戰者軍破將死　太白
在陽陽國利其以陽時出於陽重利在行不失中國勝
　太白在陰陰國利其以陰時出於陰重利
　　　太白王相休囚死三
荆州占曰太白之相也從季夏至夏盡及四季王時其
色黄白精明無芒　太白之王也從立秋至秋之盡其
色比狼星而光明仲秋之時有芒角　太白之休也從
立冬以至冬之盡其色不精明而無光　太白之囚也
從立春以至春之盡其色青黄而無光明　太白之死
也從立夏以至夏之盡其色赤黑細小而不明　甘氏
曰當其相也而有王色主弱將強有休色將不兵有囚
色將誅不成有死色將誅傷所留之舎其國兵其進舎
也是趣兵其退舎也兵出不成　當其王也而有相色
主弱將權勢縱横天下有謀專行君事有囚色所囚者
有罷徒之令有死色大將死不葬所留之舎其國兵起
其進舎也其下之國兵歸之其退舎也兵弱不用　當
其休也而有王色野多賊兵有相色野多兵入人民亂
未央有囚色攻牢墓囚人勢横有死色從軍死不葬其
所守之舎有逐將死王其進舎也武吏縱横文吏為虎
狼天下大赦　當其囚也而有王色大將反成有相色
下犯其上有休色野多暴兵盗賊並起有死色妖言多
不祥所留之舎不可舉事用兵其進舎也歲多雹霜萬
物不成其退舎也秋冬無霜雪　當其死也而有王色
流水湯湯有相色野火煌煌有休色金幣不行有囚色
國多虎狼其留守也野獸食人其進舎也白刃鏘鏘其
退舎也兵不成行
　　　太白光色芒角四
荆州占曰秋三月太白出西方色當白而不白逆行必
有金石之妖且見隕星墜為石石之所下冦至其野凶山
崩地裂出水無火而金自燔天雨血髙臺自壓見此二
者國有大䘮及為祠蓐收西海之神命及為役命兵令
勤事試車馬警邊境脩邊地　　甘氏曰候太白以秋
庚辛此王氣色當如其常色變則失所也　石氏曰太
白赤比心黄比參右肩蒼比參左肩黑比天豕之右目
　荆州占曰太白赤比心白比狼星織女星黄比左角
　班固天文志曰黄比參左肩青比參右肩黒比右角
　天官書曰黑奎大星也此太白之常色也一書云青
比左角也　石氏曰太白色猛赤次白而蒼若悴而不
光是謂失色雖得地位擊之必克其大而圎黄而澤可
以為好事其圎大怒而赤天下兵降而不戰　太白色
白圎明潤吉黄圎和黑圎憂青圎小憂　荆州占曰太
白青圎為水　巫咸曰太白赤東西南北行非常色此
有謀國兵起　太白失色國失兵將亡　太白光明見
影歲熟戰勝　海中占曰太白光明見影戰當太白者
將軍增爵主増壽　郗萌曰太白當效而出色黄為土
中央利有土功事有軍一曰有德令其國利　太白光
如張盖所在之國有立王揚光見影歲大熟　太白色
圎而悴期不出六十日有大䘮　太白色黄黑軍在外
者罷有謀者以雨厭之　荆州占曰太白始出色黄其
國吉赤有兵而不傷其國色白歲熟色黑有水　太白
始生未可擊色隆未可擊色衰未可擊色死急擊勿置
不急擊客將為主人　太白其状炎然而上則有兵大
起下則有天狗所下其野流血出無時則易其政　太
白色正蒼有兵青有憂　太白色蒼黑期六十日有水
若䘮黒多為水蒼黒等水兵並起　太白蒼白而静天
下厭兵　太白色蒼白期不出六十日中有䘮若憂
太白始出色白其國歲熟又曰秦利　太白色黑芒澤
有子孫喜立王　太白色赤白而潤有喜　太白始出
色黄其國吉黄白和同色赤來年有兵戰勝又曰楚利
又曰始出色赤而淳得地　巫咸曰太白色黑秋水尚
可春破師　海中占曰太白色赤淳得食白淳有喜蒼
憂蒼黑為死　荆州占曰太白色白而無角將不勝
巫咸曰太白色黄有角其國疫又色白旱　荆州占曰
太白色黑燕利　甘氏占曰太白色白五芒出早為月
食晚為彗星及天矢將發於無道之國　郗萌曰太白
常形行則垂芒上銳下大色如常止　荆州曰太白蒼
芒有䘮憂　甘氏曰太白獨行赤則武也可以戰白而
芒則文也不可以戰若行疾者武也不行者文也　海
中占曰太白十二芒鈎不可以戰　京氏曰尚書㣲則
太白垂芒　荆州曰太白見一芒兵起不用見二芒戰
攻見三芒天下皆兵起見四芒諸侯死境見五芒天下
更制王國一曰立邦　太白十芒皆鈎不戰而受地
太白所在之鄉視芒而日増長如行過維此大人之氣
也不可不備　石氏曰太白青角有木事黑角有水事
白角有䘮赤角有戰　石氏曰太白赤角用兵敢戰吉
不敢戰凶順角所指擊之吉逆之凶　荆州占曰太白
大王光有角將暴虐為民賊所徃者民苦之所去者民
不治　巫咸曰太白赤而有角將勝赤而無角將不勝
　荆州占曰太白四角者赦　海中占曰太白有五角
立將帥六角有取國地七角伐王　荆州曰太白過宿
有角長取地長角短取地短　太白過宿有角外指其
國得地内指其國失地期一年　太白居實有德居虚
無德行勝色(晉灼曰太白行/得度勝有色也)色勝位有位勝無位有色
勝無色行得盡勝之(晉灼曰行應天度雖有色得位行/盡勝之行重而色位輕星經得字)
(作/德)出於辰之南鄭得位行不失勝行失敗色黄而赤大
而角勝蒼小敗出於辰卯間宋得位行不失勝行失敗
色黄而赤大而角勝黑小敗出於寅卯間衛得位行不
失勝行失敗色黄大而角勝蒼小敗出於寅之北趙得
位行不失勝行失敗色黄而華大而角勝蒼小敗出于
午未間吳越得位行不失勝行失敗色蒼亷赤大而角
勝黄小不勝亷亦敗出於申之南楚得位行不失勝行
失敗色赤大而角勝赤小敗出於申酉間漢得位行不
失勝行失敗色大而角勝赤小敗出於酉戌間齊得位
行不失勝行失敗色蒼大而角勝白小敗出於戍之北
燕得位行不失勝行失敗色黑大而角勝黄小敗　班
固天文志曰太白所直之辰其國為得位得位者戰勝
所有之辰順其色白角者勝其色害者敗(晉灼曰鄭色/黄而赤蒼小)
(敗宋色黄而赤黒小敗楚色赤黒/小敗燕色黒黄小敗皆大角勝)　荆州占曰太白之
色赤也將者勝其白無角不勝其剛也破軍殺將其柔
也勝不殺將太白赤而角者武也戰不戰凶　太白之
色赤澤而有角命曰大旗旗長取地長旗短取地短
文曜鈎曰太白青角棺槨貴　荆州占曰太白黄而角
有土功色白而角文不可以戰一曰哭泣之聲色黑而
角大水有兵在外戰吉不戰凶　元命包曰太白髙下
進退應兵名舒疾左右角曜兵官驚慎武將斥武臣
　
　
　
　唐開元占經卷四十五
欽定四庫全書
　唐開元占經卷四十六
　　　　　　　　　　　唐　瞿曇悉達　撰
　太白占二
　　　太白盈縮失行一
石氏曰日方南太白居其南日方北太白居其北曰盈
侯王不寧用兵進吉退凶日方南太白居其北日方北
太白居其南曰縮侯王憂用兵退吉進凶遲吉疾凶(日/方)
(南謂夏至後也日/方北謂冬至後也)　元命包曰太白嬴則將相謀太白
縮則后族患圎而不行我侍為君　荆州占曰太白出
於巳殺大將出於未陽國傷　春秋緯文耀鈎曰太白
躍沉浮主代提天下更紀世有名師(宋均曰主德不一/則攝提代移更紀)
(授有令名能為/天下師表者也)　荆州占曰太白見東方上至已皆更
政出西方順行過已不及午有霸國及午陰國令天下
(案班固天文志曰三年秋太白出西方有光幾中乍北/乍南過期乃入是時項羽為楚王而漢已定三秦與相)
(距滎陽幾中是秦地戰將勝而漢國/將興也晉灼注曰幾中近踰未地也)　郗萌曰太白出
戌入未是謂犯地行刑絶天維國大小暴兵將多傷
荆州占曰太白行小失道其將為奸行大失道其將為
大奸其國將坐之逆行尤甚　石氏曰其國失殺秋政
則太白失行　巫咸曰太白出西方失道有過八月不
盡九月至一日期三月　又占曰太白失行而南是謂
金入火有兵兵罷不出三年國有男䘮若有兵(魏武帝/兵法曰)
(不有破軍必有/屠城北國當之)　荆州占曰太白失行而北金入水災
大兵起(案宋書天文志曰晉惠帝光熙元年四月太白/失行自翼入尾箕占曰太白失行而北是謂反)
(生不有破軍必有屠城五月汲桑攻鄴魏郡太守馬嵩/出戰大敗桑遂害東燕王騰殺萬餘人焚燒魏時宫室)
(皆盡/也)　荆州占曰太白出至其國之日而獨不見其兵
弱若有此可擊必能得其將　荆州占曰太白出東方
失行而北中國敗失行而南倍海國敗　石氏曰太白
出西方失行倍海之國敗天文志曰夷狄敗其出東方
失行中國敗　荆州占曰太白有不見三日有亡國敗
師　又占曰太白一南一北九侯皆伏　又占曰太白
一東一西害於侯王(謂有免/侯王也)　又占曰太白在東方以
始出為位在月南為得行在月北為失行不有破軍必
有屠城與月相過失行月不盡一日二月二日三月三
日四月四日五月五日六月六日七月七日八月八日
九月九日而兵起　荆州占曰太白出西方下行一舎
如下北兵將當有戮者　郗萌曰太白出東方若西方
過營室強國君有興者不及營室而反還入強國有敗
者　海中占曰主好聽䜛廢直大臣女子為政刑法誅
殺不以道理則太白逆行天鳴地坼歲多暴風大水庻
民負子而逃孕多死麥豆不收　劉向洪範曰好戰功
輕百姓飾城郭侵邊境是謂不艾厥極憂時生蟊則太
白變色逆行　郗萌曰太白逆行變色簡宗廟廢禱祀
去祭祀逆天行　荆州占曰太白逆行失常有兵革
又占曰王者失於秋政則太白逆行變色揚芒與他星
舎鬬環繞犯乗變為妖星彗掃其害庭國破主死天下
皆兵王者修德赦罪存孤恤寡薄賦省徭可得無咎
荆州占曰太白始出逆行不可以逆戰大凶敗亡　荆
州占曰太白出東方逆行不至已而返陽國強陰國敗
戰不勝一曰陽國有興者　荆州占曰太白東方逆行
過己不至午有霸國及午陽國令天下一曰陽國霸
石氏曰太白出西方逆行至四正西方之國吉出東方
逆行至四正東方之國吉　文曜鈎曰太白當出不出
陰匿留主沉湎大臣有謀　石氏曰太白當出不出當
入不入是謂失舎不有破軍必有死王亡國(案天官書/曰必有國)
(君之墓又宋書天文志曰晉武帝咸寧四年九月太白/當見不見是時羊祜表請伐吳上許之五年十一月兵)
(出太白始夕見西方太康元年三月大/破吳軍孫皓靣縳請死吳國遂亡應之)　荆州占曰太
白未當入而入天下聚糧　石氏曰太白當出而不出
當入而不入天下偃兵兵在外而入(荆州曰有/軍則罷)　文曜
鈎曰太白不當出而出主躁臣熾軍破主死兵馬滋
荆州占曰太白當出而出外有急兵出南方南方急出
北方北方急　石氏曰太白出東方為東方入為北方
出西方為西方入為南方又曰所居久其國利　荆州
占曰居宿如度其鄉利易其鄉凶(蘇林注漢書天文志/曰疾過也一說易鄉)
(而出入晉灼曰上言/易而出易言疾過是)　甘氏曰太白政緩則不出急則
不入逆則凶　又占曰太白未及其時而出不及其時
而入天下舉兵所當國亡以時出而不出時未入而入
天下偃兵野有兵者所當之國大凶　巫咸曰太白可
出不出國且有謀可入不入國有置兵當入不入過二
十日天下有兵事　又占曰太白可入不入國且置侯
未可入而入野有冦　又占曰太白出西方黄昏而出
陰國之兵強　天官書曰太白暮食而出小弱夜半而
出中弱雞鳴而出大弱是陰䧟於陽　巫咸曰太白在
東方平旦而出東方南方以舉兵天下不能當平明而
出東方陽國之兵強雞鳴而出其國大弱黄昏而出中
弱是謂陽陷於陰　石氏曰太白未當出而出當入而
不入天下起兵有破國　巫咸曰太白未當出東方而
出東方色黄白名曰重華吏民讙譁事擾不治民不得
耕織或騷動不得食使之無然聽訟得其理則止非重
華色而重華人民作為不祥　巫咸曰太白未可下而
下東方色黄而不明名曰少歲少歲亂行人民驚惶於
野若牧牛羊使之不然斷執死罪以下釋之如此則止
非少歲色而少歲其歲飢百鬼不享　巫咸曰太白未
可出西方而出西方色白者名曰太白有聚卒使之不
然止工作無聚衆縱市三旬以當有卒聚如此則止非
太白色而太白有兵　巫咸曰太白未可出而出國且
有謀過二十日天下有兵事　巫咸曰太白未可下而
下西方色青白名曰白肖白肖亂行且有甲兵搶攘民
惶惶徭役以行百神不享使之無然死人於市者勿𦵏
吏民三月帶劒佩刀操兵以當有兵如此則止非白肖
色而白肖有䘮　海中占曰太白出不上不下留桑榆
門(晉灼曰行/遲而下也)病其下國(巫咸曰兵/其下國)　班固天文志曰太
白上而疾未盡期日過叅天(晉灼曰參天者三分天/過其一此戌酉之間也)病
其對國　荆州占曰太白出王羸百六十日而上過參
天主尊令行民治無盗賊少徭賦　荆州占曰太白出
上百六十日不能參天主卑令不行民亂多盗賊倍徭
賦　又占曰太白未滿日參天其國亡　又占曰太白
以其時出陽四十日不動先起兵者不利　甘氏曰邦
將亂謀太白徃守之　荆州占曰太白夕出西方其旦
昏當午道無行人其下之國兵起不利期六月　荆州
占曰太白夕出西方其昏正月而還有失地之君期九
十日　石氏曰太白已出三日而復㣲入三日乃復盛
出是謂懦而伏其下之國有軍其衆敗其將死　石氏
曰太白入三日而復㣲出三日乃復盛入其下國有憂
其師有糧遺人食有兵革遺人用之士卒雖衆將軍為
人所虜(班固天文志云其下之國憂師師/雖衆敵人食其糧用其兵虜其帥)　文曜鈎曰
太白已入三日復出師憂將慮主大遇(宋均曰大遇如/衛卜追敵師有)
(夫出征而䘮其雄遇/獲敵將也遇或為愚)　荆州占曰太白已出三日而復
入(天文志曰/復㣲也)入三日而復出(天文志曰/復盛也)是謂逆伏其下
之國有敗軍死將不出其年今日入明日出其君死之
　荆州占曰太白出西方三日而反入其將軍虜　石
氏曰太白入七日復出相死入十日復出將軍戰死入
又復出人君死　荆州占曰太白不滿其日數入入而
復出入一日十日而兵死入五日五十日而兵死入十
日百日而兵死當其日以命其國　荆州占曰太白已
出髙二三丈乍入乍見如此三日四日不過五日必有
大戰　兵勢要秘術曰太白出三日而復入入三日乃
出其國有軍軍敗所謂出國若是已國戒勿動有挑戰
勿應之雖戒勿動宻嚴可也軍出乃為動耳　文曜鈎
曰陰卑俯軍相圗先戰敗將見誅又曰上復下下復上
將反天下駭擾　荆州占曰太白不出一年強國之君
當之不出二年強國之君死之
　　　太白經天晝見三
石氏曰凡太白不經天若經天天下革政民更主是謂
亂紀人民流亡(孟康曰謂出東入西出西入東也太白/陰星出東當伏東出西當伏西過午為)
(經天晉灼曰日陽也日出則/星亡晝上午上為經天也)　石氏曰太白經天見午
上秦國王天下大亂　荆州占曰太白晝見於午名曰
經天是謂亂紀天下亂改政易王人民流亡棄其子去
其鄉里(案宋書天文志曰宋後廢帝元徽五年五月戊/申太白晝見午上光明異常宋順帝昇明元年)
(九月丁亥太白在翼晝見經天/占曰更姓後一年齊受禪之驗)　荆州占曰太白夕見
過午亦曰經天有連頭斬死人陰國兵強王天下女主
用事陽國不利　春秋元命包曰殺失則攻戰刑故太
白逆經天屠君父外夷征　京房對災異曰人君薄恩
無義懦弱不勝任則太白失度經天則變不救則四邊
大動蠻貊侵也　春秋文曜鈎曰太白經天主失樞
春秋緯曰彗守角太白經天金精之國虚謀殺作兵
春秋漢含孳曰陽弱臣逆則太白經天(陽弱君宗弱/不堪為主也)
孝經鈎命訣曰天子失兵則太白經天　雒書雒罪級
曰太白經天不日桀侯代政　巫咸曰太白晝見而經
天争明而兵起天下驚強國弱女主有名　天官書曰
太白晝見經天強國弱弱國強女主昌也　巫咸曰太
白當户期百八十日蚩尤出兵且起大將在野　巫咸
曰太白上中天下有一主之命　又占曰太白不當中
而中孟月見之侯王當之仲月見之大將軍當之季月
見之小民當之　又占曰太白不當過中是謂絶綱四
國兵起　春秋緯運斗樞曰太白赤芒世有過為大臣
三公所乘則太白經天有此類則亡引也　荆州占曰
太白經天海内悲泣九州摇動奮兵負糧　春秋緯考
異郵曰陪臣行毒諸謁向尊則太白經天主命凶　荆
州占曰太白冄經天一入中宫天下更王國破主絶期
不出三年(案班固天文志曰秦二世即位太白再經天/因以張楚並興兵相跆藉秦遂以亡蘇林曰)
(跆音臺登躡/也或作蹈)　荆州占曰太白晨出東方過食時而明
有兵期四十日若至日中而明兵起將行期三月　荆
州占曰太白晨出東方而中乃明亡地之君在東方若
東北方期六十日　又占曰太白見東方上至午將奪
君又曰陽國王當位者受之　又占曰太白見東方至
丙巳之間小將死過午有起霸者　荆州占曰太白出
髙至己午之間士卒勞有不利軍者難以得功也　又
占曰太白出西方上至未陰國有霸者若過未及午陰
國王令天下一曰至午者陰國王者當其位者受之
陳卓曰太白從西方若東方上至午皆為有兵　荆州
占曰太白上至午未間天下易王陽國兵強當其位者
受之　又占曰太白始出辰巳間為荆楚正巳殺大將
出午天下有亡國出午未間天下亡王者昌　荆州占
曰太白晝見與日爭光是謂經天大亂十年人民流亡
去其鄉女主昌執政近日國必有䘮日中而見事必然
　司馬彪天文志曰太白晝見經天為兵䘮在大人(案/檀)
(道鸞晉陽秋曰孝武太元三年九月太白晝見在角五/年九月癸未皇后王氏崩十二年六月癸夘太白晝見)
(經天在柳十月庚午太白晝見在斗十三年正月内左/將軍康樂公謝𤣥薨十四年妖賊鄧黎稱號於皇丘劉)
(牢之/㓕之)　甘氏曰太白晝見天子有䘮天下更王大亂是
謂經天有亡國百姓皆流亡(案司馬彪天文志曰孝安/永初元年六月辛丑太白)
(晝見經天延光元年三月癸巳鄧太后崩孝順永和五/年四月戊午太白晝見其六年大將軍梁商薨九江丹)
(陽賊周生馬勉等起兵攻沒郡縣梁氏又專權於漢廷/中孝順漢安二年正月己亥太白晝見七月甲申太白)
(晝見明年順帝崩孝冲即位明年正月又崩韋昭洞紀/曰桓帝元嘉元年二月太白晝見永興元年二月太白)
(晝見其年夏月河水溢漂殺人百姓飢窮流移道路數/十萬户宋書天文志曰魏黄初四年六月甲申太白晝)
(見五年十月乙卯太白又晝見時孫權受魏爵號而稱/兵拒守七年五月文帝崩八月吳圍江夏冦㐮陽魏江)
(夏太守文聘固守得全將軍司馬懿救㐮陽斬吳將張/覇晉惠永康元年三月太白晝見占曰為不臣晉孝)
(武太元七年十一月太白晝見在斗中八年四月甲/子太白又晝見在參九年六月皇太后禇氏崩也)
荆州占曰太白晝見名曰昭明強國弱弱國霸兵大起
期不出年(案宋書天文志曰晉孝武太元七年十一月/太白晝見在斗八年四月甲子太白又晝見)
(在參是月桓冲征沔漢楊亮伐蜀並拔城略地八月苻/堅自將兵號百萬九月攻沒壽陽十月劉牢之破堅將)
(梁成斬之殺獲萬餘人謝𤣥等又破堅於肥水斬其弟/融堅大衆奔潰九年八月謝𤣥出屯彭城經略中州十)
(年八月苻堅為其將姚萇所殺十一年二月戊申太白/又晝見在東井十二年慕容垂冦東阿翟遼冦河上姚)
(萇假號安定苻登自立隴上吕光竊據凉十二年十月/庚午太白晝見又在斗自是慕容垂翟遼姚萇苻登慕)
(容永並阻兵争強十四年正月彭城妖賊又稱號於皇/丘劉牢之攻破滅之三月張道破合鄉圍太山向欽之)
(擊走之是年翟遼又攻滎陽侵略/陳項于時政事多弊治道陵遲也)　巫咸曰太白晝見
是謂陰明來年強國有䘮(宋孝武太元二十年七月太/白晝見在太㣲二十一年三)
(月太白連晝見在羽林/二十一年七月武帝崩)　司馬彪天文志曰太白晝見
為強臣爭(宋書天文志曰魏明帝青龍三年十月壬申/太白晝見在尾歴二百餘日恒見占曰尾為)
(燕燕臣強有兵四年三月己巳太白與月俱在丙晝見/積二百八十餘日是時公孫淵自立為燕王署置百官)
(發兵距司馬懿討滅之韋昭洞記曰漢安帝永初二年正/月太白晝見漢陵河陽失殺三千五百七十人五月旱)
(三年京師人相食司馬彪天文志曰孝順永和三年三/月壬子太白晝見六月丙午太白晝見八月乙卯太白)
(晝見閏月乙卯太白晝見太白將軍之官又為西州晝/見陰盛與君争明此時將軍梁商父子秉勢故太白常)
(晝/見)
　　　太白變異大小傍有小星四
巫咸曰太白下為壯公止於山林(案風俗通云東方朔/者太白星精黄帝時)
(為風后堯時為務成子周時為老聃在越為范蠡在齊/為鴟夷言其神聖能興王覇之業變化無常列仙傳及)
(漢武故事並云朔是歲/星精應劭云是太白精)　荆州占曰太白赤圎大而光
期不出九十日大兵起　石氏曰太白圎大怒而赤天
下有兵盛而不戰　巫咸曰太白出而大兵革將興旌
旗相望兩敵相當大將行　甘氏曰太白獨行赤則十
五日戰從芒之所指而擊者勝　荆州占曰太白大而
芒角色青白若芙蓉置竿有影歲大熟主壽將益禄以
戰勝守固　荆州占曰太白當效而出色白西方利
荆州占曰太白當效而出色黑北方利　又占曰太白
當效而出色赤為兵不足傷南方利　荆州占曰太白
色白又曰白甚春有䘮　又占曰太白始出赤而大其
年有兵　又占曰太白色赤有憂又曰其色赤國失兵
將死　甘氏曰太白始出大而後小其國兵弱始出小
而後大其國兵強　荆州占曰太白出小而後大大兵
起東方為陽國西方為陰國又曰始出㣲細不明後大
而光者戰兵初弱後勝　荆州占曰太白始出大而後
小出東方為陽國出西方為陰國又曰始出大而生光
後小不明戰兵初勝後亡　巫咸曰太白出小有城其
將不能守有兵而不戰　又占曰太白㣲小不明天下
盗賊多不明亮者所居之國尤甚　荆州占曰大白小
色黒角短歲熟一曰飢旱主卑將軍辱戰不勝　石氏
曰太白小以角動兵起　郗萌曰太白小以角動不出
三年中央兵起　巫咸曰太白出西方小而圎(荆州占/曰或小)
(而/髙)敢戰吉不敢戰凶西方北方以舉兵天下不能當黄
昏出陰國之兵強　巫咸曰太白傍有小星數寸若尺
期八日邊城有功　荆州占曰太白色赤小以動天下
出兵大將失地以歸之兵起　巫咸曰太白夕出西方
以八月四日候之傍有小星附之若去之尺餘至二尺
客軍大敗有死將軍在外傍有小星去之尺軍罷
　　　太白流動與列星鬬五
郗萌曰太白流國有兵將死　石氏曰太白動摇進退
左右用兵吉靜凶太白圍以静用兵靜吉躁凶　荆州
占曰太白大而角摇居不安東西南北乍上乍下如欲驚
者其年有䘮大小必至　郗萌曰太白與宿星鬬不出
一年有失國之君將失位　荆州曰太白與列星鬬兵
弱為客者利
　　　太白穣氣暈彗六
黄帝占曰太白生為氣而白穰明日大風發屋折木道
上無灰不出五日粟大貴五倍不出年中有兵歲多大
霧傷五榖婦人多災傷其子者不過十月而止　黄帝
占曰太白生穣氣長三丈若六丈大風雨兵起所指處
天下民主俱驚(丈或/作尺)　孝經右祕曰太白垂冠天下亂
臣下叛　甘氏曰太白之為雲如林如杖如杵皆兵䘮
俱起期二月　巫咸曰太白白暈天下赦有䘮有喜不
出二十日且失國失兵　郗萌曰太白出彗西南維中
國民受兵亡地不出二年　石氏曰太白出箒西北維
胡狄受兵不出一年亡地　石氏曰太白出箒西南維
候中國民為多受兵亡地不過一年
　
　
　
　
　
　
　
　
　
　
　
　唐開元占經卷四十六
欽定四庫全書
　唐開元占經卷四十七
　　　　　　　　　　　唐　瞿曇悉達　撰
　太白占三
　　太白犯東方七宿
　　　太白犯角宿一
黄帝占曰太白犯左角大戰不勝將軍死　海中占曰
太白犯右角將軍有憂若兵起一曰有旱災　石氏曰
太白入左角天子憂諸侯用事　太白逆行左角間有
刺客天子明慎之　黄帝占曰太白乗左角羣臣有謀
不成其以家坐罪(案宋書天文志曰魏嘉平五年六月/戊午太白犯角正元元年李豐等謀)
(亂悉/誅之)　郗萌曰太白乘左角為水兵　石氏曰太白乘
左角天子遊獵冬吉　太白俠左角大臣退國亡　郗
萌曰太白犯守角道路不通　黄帝占曰太白守右角
五榖不成歲大水　石氏曰守左角上臣陵其主守左
角下奴婢大賤　太白守左角上一尺邊境不寧二尺
憂百姓亡其俗一曰七寸國危亡也　太白守左角下
芒成民不民主不主　太白守左角芒不成兵不用芒
成所向無前　太白守左角去復還臣欲為亂　太白
守左角為填星所干國有忠將又曰太白守左角為歲
星所干福德又曰太白守左角為辰星所干龍下淵池
又曰太白守左角為天狗所干六畜蕃息　石氏曰太
白守左角為枉矢所干四夷有弓矢事　石氏曰太白
守左角為孛星所干皇后有子又曰太白守左角為彗
星所干皇后有知臣心又曰太白守左角為流星所干
國少好妻又曰太白守左角為鈎陳所干大厨賜食皆
謂太白守左角也　太白守右角一尺十六日太子驕
溢　太白守右角鄭多佞臣國君親小人　巫咸曰太
白守角國都圍一曰大人自將兵於野民多疾疫　海
中占曰太白守左角右角其色黄白小旱民小厲其逆
行即旱其還立雨糴如故　郗萌曰太白守角三十日
大赦　海中占曰太白守角為兵西北行其色黄大臣
增地赤色臣欲反其主　太白犯守左角大人自將兵
於野臣有謀主者　巫咸曰太白犯守左右角居熒惑
之後及而共犯之有大戰破軍殺將若犯守左右角熒
惑從之所犯不成　郗萌曰太白入角亢間有貴客來
　　　太白犯亢二
黄帝占曰太白入亢中國有兵若行疾犯陵而有芒角
朝廷貴臣有戮者期百日逺八月　石氏曰太白數入
亢其國疾病　海中占曰太白入亢有䘮　陳卓曰太
白犯天府廷臣為亂　郗萌曰太白出入留舎亢鄭國
多亡民更為無年五榖不成一曰五榖多霜死　黄帝
占曰太白守亢為兵大人自將兵於野　石氏曰太白
守亢収歛國兵以備北方(案宋書天文志曰宋明帝泰/始五年十月丙申太白犯亢)
(時淮北地常縁淮立/重戍以備防北虜也)　郗萌曰太白乘亢左星為水右
星為火為兵有竒令有收族者　巫咸曰太白守亢國
君有憂其下有水　荆州占曰太白守亢有奸吏有兵
牛馬用行宿北兵期六十日　郗萌曰太白守亢為焦
旱不生一曰多蟲蝗一曰大旱牛馬用太白守亢有亡
國天下不通人君憂水又曰五穀以水傷　東官候曰
太白守亢兵行疾有芒角犯陵期百日行遲期八月
黄帝曰太白逆行守亢為兵　甘氏曰太白守犯亢逆
行不順失其明色大政不用
　　　太白犯氐三
荆州占曰太白犯氐左星左中郎將誅死犯右星右中
郎將誅死皆期三年　石氏曰太白入氐天下大役一
曰有兵　荆州占曰太白入氐芒角犯陵王者亡地有
大兵期四月　郗萌曰太白乘氐之左星天子有子兵
將於野乘氐之右星天下大水大兵　石氏曰太白臨
氐霜雨不時　黄帝占曰太白守氐國君有憂變北君
失邑　石氏曰太白守氐天下大役無兵兵起有兵兵
罷　荆州占曰太白守氐國有䘮君大哭　甘氏曰太
白守氐與兩星齊將軍受賀大臣受拜逺人蒙恩又曰
期十日而赦　巫咸曰太白守氐國有大憂王者失地
　海中占曰太白守氐有兵不行在西南　石氏曰太
白入氐守之兵加其國　郗萌曰太白入氐守之春糴
大貴(案宋書天文志曰明帝泰始二年十月/辛巳太白入氐其年春彭城穀貴民飢)　石氏曰
太白入氐犯守之其國大亂大人有憂君失地糴大貴
　荆州占曰太白守氐房大飢六畜多死
　　　太白犯房四
援神契曰太白合表四夷合從合表為行中道也　郗
萌曰太白入房十日成勾己為天子忌之以赦解之
文曜鈎曰太白入房天子以微誅　郗萌曰太白逆行
犯房成勾己為大人憂以赦解之　石氏曰太白到房
心皆正不失儀失則為變　荆州占曰太白守犯陵房
國君有憂色青憂䘮色赤憂兵積尸成山色黑有將相
誅色赤有芒角大䘮　黄帝占曰太白守房國有大䘮
大臣有戰死者(案宋書天文志曰宋孝武大明八年十/月太白守房丹陽尹顔師伯豫章王子)
(尚並誅明年/昭太后崩)　又曰太白守房南天子有良友輔亦為
旱守房北天子有良友亦為水　石氏曰太白守房為
良馬出廐太白守房左去還復太子去復還其國多廢
立天子守房右去復還又曰太白守房臣盗君命　甘
氏曰太白守房臣脅君又曰太白守房兵車滿野中國
有殃貴女用事王者失位期二年　巫咸曰太白守房
國有變令兵四起大臣當之國相為亂又曰旱多火災
萬物五穀不成　郗萌曰太白守房為人主無下堂又
曰有奸謀　荆州占曰太白守房國易政又曰守天馬
天子馬多死又曰太白守房天下易王大人有憂反逆
臣(案宋書天文志曰晉安帝元興二年八月癸丑太白/犯房北第二星十二月桓𤣥簒位遷帝於潯陽又宋)
(後廢帝元徽三年八月己巳太白犯房北頭第二星四/年七月建平王㨿京口反時廢主凶暴無度五年七月)
(殞/)　郗萌曰太白辰星守房土功大起布枲大貴將相
失位　荆州占曰太白守房六畜多死(宋書天文志曰/宋明帝泰始二)
(年十一月癸巳太白犯房明/年牛多死者詔大官停宰牛)　考異郵曰太白犯房王
失德　韓揚曰太白犯房大臣當之(晉成帝咸康四年/九月太白犯房上)
(相五年七月庚/申相王遵薨)　石氏曰太白逆行守房羣臣戴麻鏘
鏘　黄帝占曰太白行房南若犯守之為大旱行房北
犯守之為大水　郗萌曰太白出入房霜雨不時人飢
於食牛馬多死　石氏曰太白犯守房為天下相誅
海中占曰太白入鈎鈐王室大亂　文曜鈎曰太白入
鈎鈐主德移　石氏曰太白犯房鈎鈐王者憂
　　　太白犯心五
海中占曰太白入心有白衣之衆又為䘮　甘氏曰太
白犯心三寸以内帝怯於兵將軍亡劒㦸上殿羣臣廵
走　海中占曰太白犯心天子立后絶嗣犯太子太子
不得代犯庻子庻子不利　石氏曰太白經心清明烈
照天下内奉明王帝必延年　郗萌曰太白犯食心左
星為太子有憂若立　荆州占曰太子不死則去一曰
女主失勢　荆州占曰太白犯守心君后走藏　郗萌
曰太白犯守心糴貴　石氏曰太白舎心𤣥色不明有
䘮　太白中犯乘陵守心太子位太子憂小子位小子
憂　摘亡辟曰太白守心大山崩後九年大飢　黄帝
占曰太白守心天下有大怪國有大䘮一曰天下有大
蟲　巫咸曰太白守心君弱臣強姦臣賊子謀殺其主
　石氏曰太白守心兵騎滿野為中國殃有軍在外客
軍大敗其年飢蝗蟲敗殺一曰哭聲吟吟戴麻鏘鏘
海中占曰太白守心不出一年有大兵多禍殃在貴人
傍　巫咸曰太白守心有火異　郗萌曰太白守心國
王有死者又曰有姦謀又曰天子亡敗物　黄帝占曰
太白逆行守心哭者吟吟戴麻鏘鏘有大䘮若大臣當
之近期一年中二年逺三年　黄帝占曰太白逆行守
心環繞成勾己為大人忌故赦以解之期六月　郗萌
曰太白退守心客軍大飢　巫咸曰太白中犯乘守心
為戰不勝將軍鬬死　郗萌曰太白中犯乘守心明
堂為萬民備火近期一年中期三年逺期九年一曰為
旱又曰兵戈四起國相為亂一曰大臣當之(案後漢孝/靈帝中平)
(六年八月丙寅太白犯心前星戊辰犯心中大星其日未/暝四刻大將軍何進于省中為諸黄門所殺己巳車騎)
(將軍何苖為進/部曲吳匡所殺)　又曰太白出入留舎心三十日不下
國兵大起在八月九月
　　　太白犯尾六
石氏曰太白犯尾人民為變國易政　甘氏曰太白守
尾宫人有罪者　巫咸曰太白守尾有亂多火災五穀
不成　郗萌曰太白守尾天下大蟲軍無糧大將鏘鏘
滿道不行又曰守尾近女主去逺女主廢　巫咸曰太
白守尾人民為變國易主不然皇后去若太后去一曰
宫人死之　郗萌曰太白抵司空出入君惡之　東官
候曰太白守若入尾兵大起民多妖言期三年　巫咸
曰太白出入留守尾兵起於野將士滿道不行(所謂不/行國乏)
(粮/)　郗萌曰太白出入留舎尾春糴貴一曰更為無年
　太白留逆犯守乘凌尾皇后有珠玉簪珥惑天子者
誣讒大起后相貴人誅宫人出走兵起宫門
　　　太白犯箕七
石氏曰太白犯箕天下大飢　郗萌曰太白犯箕女民
莫處其室養者星在箕南旱在箕北有軍　巫咸曰太
白入箕中伺其出日而數之皆期二十日兵發伺始入
處之率一日軍罷　荆州占曰太白入箕中人主自備
下有兵　郗萌曰太白在箕中天下州戰若入箕中有
赦　甘氏曰太白出入留舎箕五日不下天下大恐其
時多蟲五穀不熟燕國且以義致天下若有赦　黄帝
占曰太白守箕大人衛守　巫咸曰太白守箕多土功
事一曰民疾疫　海中占曰太白守箕天下有兵若角
動天下無所定　郗萌曰太白守箕歲水萬物不成糴
貴德令不行又曰守箕口執政者為亂　東官候曰太
白守箕兵起一歲國増地必得國　石氏曰太白逆行
守箕成勾己兵起大臣為亂天下有憂王當之期一年
　郗萌曰㮛箕出入人君惡之一曰更政　太白與熒
惑相隨而變熒惑舎天門凶太白舎天津中人主無出
門若之逺宫
　
　
　唐開元占經卷四十七
欽定四庫全書
　唐開元占經卷四十八
　　　　　　　　　　　唐　瞿曇悉達　撰
　太白占四
　　太白犯北方七宿
　　　太白犯南斗一
石氏曰太白犯南斗為赦(案宋書天文志曰晉康帝建/元二年閏月乙酉太白犯南)
(斗九月康帝崩太子立大赦晉陽秋曰孝武帝寧康二年/九月甲子太白犯斗第五星三月丁未大赦天下也)
　石氏曰太白去南斗七寸陰乘陽小人在位　巫咸
曰太白入南斗中國更政令　石氏曰太白入斗大人
禦守有兵兵罷將軍為亂守魁二十日大赦　甘氏曰
太白入南斗將軍戮死國易政期三年(司馬彪天文志/曰永元五年五)
(月九日金入南斗魁中為大將軍死至六年/十二月車騎將軍鄧鴻坐追虜失利下獄死)　海中占
曰太白入南斗將相有黜者一曰有被殺者(司馬彪天/文志曰孝)
(安延光四年九月甲子太白入南斗口中侍中黄門孫/程等合謀追尉衛顯等立太子保為天子是為孝順帝)
　郗萌曰太白入南斗不出三十日有大兵丞相死又
曰入斗外國使來見主出斗主遣使至外國皆期三十
日太白入南斗留舎斗中十日不下匈奴入於所守之
國進者必有兵退者家久長　太白入南斗天下受爵
禄期六十日若九十日(宋書天文志曰晉穆帝升平四/年九月壬午太白入南斗口犯)
(第四星五年五月哀/帝立大赦賜爵禄)　荆州曰太白星入南斗中將軍
戮辱不出三十日有赦去復還將死之　文曜鈎曰太
白守南斗威爍　陳卓曰太白入南斗有䘮一曰君死
不則病(宋書天文志曰晉穆帝升平四年九月壬午/太白入南斗口犯第四星五年五月穆帝崩)
郗萌曰太白居南斗河戍間道不通　黄帝占曰太白
守斗大人當之國易政　甘氏曰太白失次守斗所守
者誅　巫咸曰太白守南斗執政為變太白留守斗所
守之國當誅太白犯守南斗國有兵事大臣有反者有
名之人誅(宋書天文志曰吳太平元年九月壬辰太白/犯南斗其明年諸葛誕反又明年孫綝廢亮)
(晉元帝大興元年七月太白犯南斗三年九月太白又/犯南斗永昌元年三月王敦率江荆之衆來攻京都六)
(軍拒戰敗績於是殺䕶軍將軍周/顗尚書令刁協驃騎將軍戴淵等)　石氏曰太白犯斗
留守之破軍殺將
　　　太白犯牽牛二
海中占曰太白入牽牛為天下牛車有急行　郗萌曰
太白入牽牛留守之大臣為亂　陳卓曰太白入牽牛
留守之大人死將軍失其衆關梁不通民飢有自賣者
　石氏曰太白去牽牛一尺六畜貴　海中占曰太白
提牽牛出入萬物死　太白出入留舎牽牛三十日不
下牛大貴　荆州占曰太白出入留舎牽牛五十日不
下軍出至越城下　黄帝占曰太白守牽牛吳越兵起
牛多死十日不下牛大貴(宋書天文志曰宋前廢帝永/光元年正月丁酉太白掩牽)
(牛明年廣州刺/史袁曇逺等反)　海中占曰太白犯守牽牛諸侯不通
　陳卓曰太白犯守牽牛將軍凶　石氏曰太白守天
鼓有急令　海中占曰太白守天閑二十日大赦　石
氏曰太白守牛北人民流死在其西虎狼入邑在其南
多亡狗在其東小兒多死　巫咸曰太白守牽牛為五
穀不成　海中占曰太白守牽牛其國兵起期六十日
又曰妖言無已　荆州占曰太白守牽牛有兵謀萬人
多死　海中占曰太白守牽牛為犧牛疾疫　甘氏曰
太白犯守牽牛國有大兵將軍為亂大人憂國易政
太白犯牽牛留守之為有破軍殺將
　　　太白犯須女三
陳卓曰太白犯須女布帛貴軍起　玉厯曰太白去須
女一尺而守之一夫十婦天下女多男少　齊伯曰太
白出入留舎須女其國棺貴三十日不下國有兵　石
氏曰太白守須女王者發布帛絲庫藏珍寳出　石氏
曰太白守若入須女中倖臣與女亂妃黨謀王太白守
須女為有女䘮　巫咸曰太白守須女為萬物不成
海中占曰太白守須女兵起鏘鏘東北行有嫁女娶婦
之事　郗萌曰太白守須女為后夫人有變一曰妾為
主　百二十占曰太白守須女妃謀主兵發於内　荆
州占曰太白守須女天下多寡女　北官候曰太白入
須女留守有女䘮大臣謀主　陳卓曰太白逆行留守
犯陵須女天子及大臣有疾女有竒政令
　　　太白犯虚四
文曜鈎曰太白入虚天子以㣲誅　巫咸曰太白入虚
中伺其出日而數之期二十日為兵發伺始入處　海
中占曰太白入虚不出九十日有大赦遍天下天下欲
從　太白提虚出入大臣謀主政急　郗萌曰太白提
虚出入大臣多就詔獄者又曰多土功民流亡　石氏
曰太白去虚一尺稻粱貴十倍　郗萌曰太白出入留
舎虚五十日不下其國若有疾事　石氏曰太白守虚
國多孤寡　甘氏曰太白守虚母覆其子太子承號之
衆當封賞拜賜者　巫咸曰太白守虚為民多疾疫一
曰天下大亂一曰萬物不成又曰太白守虚有兵兵罷
又曰太白守虚天子將兵流血滿野農人荷㦸一曰有
兵災　荆州占曰太白芒角守虚大臣謀君　海中占
曰太白守虚兵起東北敵人出楚吳亦然　郗萌曰太
白在虚中為彗如劒形虚國發兵
　　　太白犯危五
北官候曰太白入危有兵兵罷無兵兵起多火災一曰
旱五穀不成　郗萌曰太白提天府出入大臣謀主政
急　石氏曰太白守危去之一尺諸侯無忠者以讒言
相謗若有黜者　郗萌曰太白守危賔客有以事死
甘氏曰太白守危將軍凶去公門災消國有憂　荆州
占曰太白守危民多瘡疽之病　百二十占曰太白犯
守危大臣為亂天下有兵　𤣥冥占曰太白入危犯守
之天下有急事兵大起國有憂有兵加於齊國之城
郗萌曰太白與危鬬不出其年國有反臣　太白守墳
墓為人主有哭泣之聲
　　　太白犯營室六
郗萌曰太白犯營室陽陽有急犯陰陰有急　太白晨
出東方上至營室而反還復入東方其出西方若出東
方過營室強國君有興者不及營室而反強國有敗者
　石氏曰太白去營室一尺威令不行　甘氏曰太白
入營室犯之天下兵滿野人主威令不行六十日不下
將軍死之　齊伯曰太白出入留舎營室五十日不下
衛國將困一歲不去將軍死之　石氏曰太白守營室
太子及妃后與臣謀兵起於内　郗萌曰太白守營室
君有殃　石氏曰太白守營室有兵罷國士安　郗萌
曰太白守營室東壁中期六十日天下金賤　甘氏曰
太白守營室天下軍起兵甲滿野大兵乗水欲攻王侯
之國不出四十日　荆州占曰太白守營室天下更令
有破軍期二月若百二十日　郗萌曰太白守營室為
大人忌以赦令解之　北官候曰太白入營室而守之
太子及妃后俱謀兵起於宫中期百八十日
　　　太白犯東壁七
郗萌曰太白出入留舎東壁五十日不下大人當之
石氏曰太白去東壁一尺諸侯用命　黄帝占曰太白
守東壁文武幷行術士用兵大人當之其國亡　石氏
曰太白守東壁為有兵災　甘氏曰太白守東壁天下
有軍不戰　巫咸曰太白守東壁旱多火災　郗萌曰
太白守東壁為天下兵起一曰狄兵起　百二十占曰
太白守犯東壁且有兵䘮　石氏曰太白犯守東壁天
下有兵不戰　石氏曰太白守東壁兵發於内太子及
妃后與人民謀
　
　
　
　
　
　
　
　
　
　
　
　唐開元占經卷四十八
欽定四庫全書
　唐開元占經卷四十九
　　　　　　　　　　　唐　瞿曇悉達　撰
　太白占五
　　太白犯西方七宿
　　　太白犯奎一
荆州占曰太白入奎中大水横流不出百八十日　郗
萌曰太白入天庫兵起西方　海中占曰太白出奎起
兵於國外　太白潤澤出奎有善令變色入奎有偽令
來者若出奎有偽令出使者　石氏曰太白守奎外夷
入　海中占曰太白守奎出復入糴貴人流食貴　石
氏曰太白守奎五十日不下大水有兵且戰一嵗不下
三嵗有兵　甘氏曰太白守奎大霜　海中占曰太白
守奎以水起兵國中　巫咸曰太白守奎萬物不成民
疾病　海中占曰太白守奎兵起凶一曰聖人出一曰
徭大起　郗萌曰太白守奎有匿謀不過嵗中又曰大
將軍戰死若戮死期九十日國有流民又曰赦　荆州
占曰太白守奎為王者憂一曰大人當之　玉厯曰太
白入奎若守之水泉湧出五十日不下秦且開庫發兵
加魯城有兵戰國多流民　石氏曰太白守奎外國兵
來入有軍不戰一曰水潦為害傷五穀　甘氏曰太白
犯守奎外兵來入國若去奎一尺四夷共治中國期二
年　文曜鈎曰太白垂芒守奎天下柝擊
　　　太白犯婁二
郗萌曰太白犯婁有衆聚發事　玉厯曰太白順行之
婁子離其母其政和平國有喜　石氏曰太白經婁四
夷還去　太白去婁一尺爵禄貴　太白出入留舍婁
外國兵來入　齊伯曰太白出入留舍婁天下大兵起
秦國以發兵必有兵加於魯之城　黄帝占曰太白守
婁小旱萬物不成　郗萌曰太白守婁有兵期四十日
又曰有大令　石氏曰太白守婁赦　甘氏曰太白守
婁子守其母天子至孝將有徳　荆州占曰太白守婁
為聚衆兵起三軍行天下多飢豕大貴　石氏曰太白
守犯婁其郷吉天下和平將軍有喜
　　　太白犯胃三
甘氏曰太白犯胃色赤五十日不下其國大敗有亡主
期不出年　海中占曰太白入胃中守之有喪　黄帝
占曰太白守胃二十日兵大起流血　石氏曰太白守
胃五十日兵大起其鄉有轉穀百里百姓飢國大亂
甘氏曰太白守胃大臣執忠天子奉其祀四海安寧
巫咸曰太白守胃民疾病若流亡一曰民小流又曰太
白守胃為有兵災萬物不成　郗萌曰太白出入留舍
胃五十日不下天下大亂百姓饑其國必敗　海中占
曰太白守胃有徳令兵革不用有兵兵不用　陳卓曰
太白犯守胃將為亂國以無義亡　太公決事曰太白
守胃五十日不下兵見百里流血後月赦　郗萌曰太
白守胃有仁令一曰天下大赦　西官候曰太白守胃
色赤如火兵起見血流一曰青黄有徳令　文曜鈎曰
太白貫胃倉廩虚邊兵結四夷侵禍謀成　黄帝占曰
太白逆行守胃成勾己其國君死大臣有誅若去之一
尺燕趙大饑人相食期百八十日　孝經右祕曰嵗將
大惡金加胃
　　　太白犯昴四
文曜鈎曰太白入昴天子以嵗誅　陳卓曰太白犯昴
旱大暑(宋書天文志曰晉成帝咸康元/年二月己亥太白犯昴六月旱)　陳卓曰太白
犯昂兵起近期一年逺期五年(宋書天文志曰晉成帝/咸康元年二月己亥太)
(白犯昴四月石虎偵騎至歴陽朝廷慮其哨衆復至加/司徒王導大司馬治兵動衆又遣慈湖牛渚鹿湖三戍)
(五月乃罷是時湖賊又/圍襄陽庾亮拒而退之)　石氏曰太白入昴天下擾兵
大起期五十日(宋書天文志曰晉惠帝大安二年太白/入昴是年冬成都河間攻洛陽二年正)
(月東海王越執長沙王乂張方反殺晉康帝建元二年/正月壬午太白又入昂是年石虎  其太子邃及其妻)
(子徒屬二百餘人又遣將劉寜寇没狄道/又使將張舉將萬人屯荆東以備慕容皝)　郗萌曰太
白入昴中大赦近期十五日逺期三十日太白行疾期
近行遲期逺　又占曰太白入昴中大赦期九十日
玉厯曰太白入昴中大憂國易政有流血千里主命惡
之不出其年　石氏曰太白去昴一尺賤人貴　郗萌
曰太白奔昴若出北者為隂國有憂　黄帝占曰太白
犯昴若舍昴留四五日不去即大臣有死者　又占曰
太白出入留舍在昴北有女喪在昴南有男喪　又占
曰太白守昴四夷有兵事(司馬彪天文志曰孝章帝建/初元年正月丁巳太白在昴)
(西一尺昴為邊兵是/時蠻夷陳縱等叛漢)　春秋元命苞曰太白守昴政絶
　石氏曰太白守昴兵從門闖入人主出走一曰胡兵
入且亡國若有謀主之變居其北則四夷有毒霜早降
嵗有疾癘一曰胡不安期六十日當有自來王　甘氏
曰太白守昴將軍下獄　海中占曰太白守昴將軍有
聚衆　石氏曰太白守昴有更令若有大赦期百八十
日　巫咸曰太白守昴國易政大人當之　巫咸曰太
白逆行守昴擾有兵起民多有恨獄者一曰大臣有獄
死　又占曰太白入昴若居昴北若犯乘守北主死
郗萌曰太白與昴鬬不出其年有反臣　又占曰太白
中犯乘守昴為兵北征於邊　荆州占曰太白犯乘守
昴有角兵大起天下流血千里民多疾
　　　太白犯畢五
黄帝占曰太白犯畢出北陽國有憂　石氏曰太白犯
畢左角大戰不勝將軍死　太公決事占曰太白犯畢
口大兵起一嵗罷　西官候曰太白犯畢右角敵兵大
戰(按司馬彪天文志曰孝明永平十六年四月癸未太/白犯畢畢為邊兵後北匈奴入雲中至咸陽使者高)
(𢎞發三郡兵追討無所得/太僕蔡彤坐不進下獄)　石氏曰太白入畢口中為
大人當之國危　石氏曰太白入畢口有女喪　西官
候曰期百二十日逺期十月一曰將相當之若有憂大
人惡之(天文志曰孝安永初三年五月丙寅太白入畢/口中延光元年三月癸巳鄧太后崩五月庚辰)
(太后兄車騎將軍鄧隲等/七侯皆免官自殺之驗也)　石氏曰太白入昴近陽星
大將出征立功有光榮　石氏曰太白入畢口與兩股
齊期四十日兵起入直一星期十日兵起守之五日期
三日兵起若有人以獵惑人君者也　郗萌曰太白出
入留舍畢不下一國有憂兵起北方出入留舍六十日
不下天下有立王百日不下不越四年中王侯有大喪
　巫咸曰太白入畢中各伺其出日而數之期二十日
為兵發伺始入處之率一日期十日為軍罷　郗萌曰
太白入畢口不出民人走有狄奪國又曰大赦近期十
五日逺期三十日太白行疾期近行遲期逺　西官候
曰太白入畢人主守衞將相有亂者人主當之犯左角
大兵戰左右將死乘陵其上邊將軍死　太公決事占
曰太白出東方入畢口車馬貴易政　石氏曰太白出
畢陽則旱出畢隂則為政令不行　石氏曰太白出畢
一尺國豐　西官候曰太白抵天都尉出入天下有兵
驚民離主亦驚　文曜鈎曰太白貫畢倉廩虚邊兵繕
四夷侵禍謀成　石氏占曰太白守畢傍有兵　石氏
曰太白守畢天子虚國多枉刑　甘氏曰太白守畢大
將有功大臣使出　巫咸曰太白守畢諸侯兵起一嵗
罷又曰為水萬物五穀不成　西官候曰太白守畢柄
有兵邑益强一曰大臣出使又曰太白入畢守之將軍
謀反大將出從竟立功名國易政期不出二年　𤣥冥
占曰太白入畢而守之將軍為亂國君守衞大臣當之
改朔易令　郗萌曰太白犯守畢有大兵民多死　郗
萌曰太白犯守畢有急令一曰相死邊境不安　黄帝
占曰太白犯守畢左股邊夷兵起左將軍戰死若犯守
右股右將軍戰死不出其年　海中占曰太白犯守附
耳國有讒亂之臣在主側以畋獵惑主者若相有喜
陳卓曰太白犯附耳兵將相憂喪也若不即免退
　　　太白犯觜觿六
石氏曰太白犯觜觿萬物不成　石氏曰太白犯觜觿
其國兵起天下移動　甘氏曰太白犯觜觿大臣為亂
大臣當之國易政兵起鈇鉞用期九十日　郗萌曰太
白入觜觿中有兵　郗萌曰太白出入留守觜觿地數
裂兵且起大人當之　黄帝占曰太白守觜觿時節不
調當温反寒當寒反温當雨反晴當晴反雨　石氏曰
太白守觜觿不出三十日有將軍叛天子之軍破牛馬
有急行　石氏曰太白守觜觿西方客動侵地欲為君
王崇禮以制義則國安　荆州占曰太白守觜觿天下
兵　石氏曰太白守觜觿君臣和同　甘氏曰太白守
觜觿四夷和合天下咸寧　巫咸曰太白守觜觿為萬
物不成一曰民多疫大臣有變　西官候曰太白犯守
觜觿天下兵起人民相謀
　　　太白犯參七
太公決事占曰太白犯參左股戰大勝　郗萌曰太白
犯參右股戰不勝將軍死　海中占曰犯參有大兵將
行　西官候曰太白犯參右肩有戰右將憂犯守左肩
亦有戰左將憂若大臣當之將軍有死者　荆州占曰
太白抵參出入天下驚抵天都尉出入天下發兵　石
氏曰太白逆行若留止衡中兵革起　荆州占曰太白
宿參若宿伐為反臣中兵也　齊伯曰太白出入留舍
參名將死天下大亂兵起而不用人民流亡不居其鄉
不出年山谷亦空　石氏曰太白守參有兵天子之軍
破牛馬有急行　巫咸曰太白守參大臣為變　石氏
曰太白守參有赤星出中邊有兵　郗萌曰太白守參
天下不安國大危大憂若糴貴　甘氏曰太白守參將
軍出外降邊兵大戰　巫咸曰太白守參國有反臣
海中占曰太白守參若大水在西方　石氏曰太白守
犯參伐大臣為亂車騎人皆急兵起　郗萌曰太白守
伐衛尉若國將當之期五月
　
　
　
　
　
　
　
　
　
　唐開元占經卷四十九
欽定四庫全書
　唐開元占經卷五十
　　　　　　　　　　　唐　瞿曇悉達　撰
　太白占六
　　太白犯南方七宿
　　　太白犯東井一
海中占曰太白犯東井人主浮船　石氏曰太白犯東
井將軍惡之(宋檀道鸞晉陽秋日孝武太元五年五月/丁酉太白犯東井八月己巳領軍將軍新)
(除太常韓伯卒安帝元年三月丙辰太白犯東井後/將軍王國寳於獄賜死又左將軍王緒斬於市也)
石氏曰太白入東井中大人衛守國君失政大臣為亂
兵大起(案晉書天文志曰晉永康二年二月太白出西/方逆行入東井是時齊王冏起兵討趙王倫倫)
(滅冏擁兵不朝專權淫侈明年誅死車頻秦書曰符生夀/光三年二月太白犯東井太史奏曰必有暴兵生曰星)
(入井者必將渴耳何怪也時長安謠曰百里望空城蔚/蔚一何青瞎兒不知法仰目不見星其年符法殺生而)
(堅代立是/其應也)　郗萌曰太白入東井中先起兵者大敗天
下大水(宋書天文志曰晉穆帝昇平三年六月太/白犯東井四年五月天下大水之驗也)
郗萌曰太白出東方入咸池東下行入東井下不忠有
謀上者　荆州占曰太白入東井將軍有戮死者　玉
歴曰太白入東井失道行陽先起者亡後發者昌　郗
萌曰太白入東井出入諸侯兵驚政急民流　南官侯
曰太白入東井留二十日以上天下更政若六畜疾
又曰兵大起天下易正朔(謂留/井中)　黄帝占曰太白入東
井為水　石氏曰太白守東井為旱　石氏曰太白守
東井十日不下大臣坐之三十日不下神水出歳多土
功　郗萌曰太白守東井一東一西一南一北男子不
得耕女子不得織　巫咸曰太白守東井邑君失政大
人當之大臣為盜有誅者又占曰太白守東井為萬物
不成若失火　郗萌曰太白守東井兵起東南　石氏
曰太白入若守東井中大臣為盜　郗萌曰太白犯乗
守井鉞為其國内亂兵起　黄帝占曰太白入犯井鉞
為臣誅　郗萌曰太白入若犯鉞將誅　石氏曰太白
犯守鉞有兵起不出其年
　　　太白犯輿鬼二
甘氏曰太白犯輿鬼質將戮(司馬彪天文志曰孝安永/初三年六月癸酉太白入)
(輿鬼為將凶後中郎將任尚/坐贓侵其年檻車徵棄市也)　荆州占曰太白入輿鬼
將誅　陳卓曰太白入輿鬼兵革起　石氏曰太白犯
天尸將軍有憂其主廢　齊伯曰太白犯入輿鬼以罪
斬大臣(案司馬彪天文志曰孝桓延熹八年五月癸酉/六月壬戌太白行入輿鬼九年十一月太原郡)
(守劉瓚等坐殺無辜荆州刺史李隗為賊所拘皆棄市/永康元年十二月大將軍竇武尚書令尹勲黄門令山)
(冰等皆/枉死也)若五十日不下且有大喪　石氏曰太白入輿
鬼西北婦人多兵死　郗萌曰太白入輿鬼為大人卒
事以命終(案司馬彪天文志曰孝質本初元年四月辛/巳太白入輿鬼閏月一日孝質帝為梁冀所)
(鴆之/騐)　郗萌占曰太白入輿鬼歳惡婦人多懐子而死
者　荆州占曰太白入輿鬼亂臣在内有屠城(案檀道/鸞晉陽)
(秋曰孝武太元二年四月戊戌太白入輿鬼四年二/月襄陽城陷四月魏興城崩五月彭超攻陷盱眙城)
南官候曰太白入輿鬼犯積尸國有大喪大兵起將軍
有戰人多死白骨滿野無有𦵏者期二年　郗萌曰太
白舍輿鬼東北天下多梟死者一曰有兵　郗萌曰太
白舍輿鬼中央左右羣臣有伏劍若吞藥而死者　郗
萌曰太白出入留舍輿鬼五十日不下民大疾死而不
收(案宋書天文志曰孝武孝建三年四月戊戌太白犯/輿鬼明年夏京邑疾疫明帝泰始四年六月壬寅太)
(白又犯輿鬼其年普/天下大半疾疫也)　南官候曰太白出入留舍輿鬼
五十日不下國兵起開庫發卒　石氏曰太白守輿鬼
有兵災若旱多火災萬物五穀不成　郗萌曰太白守
輿鬼傍萬民當之　石氏曰太白守輿鬼大人有祭祀
之事　海中占曰太白守輿鬼出其南水出其北旱
南官候曰太白乆守輿鬼病在女主其留二十日以上
有喪期八月　玉厯曰太白行守輿鬼成勾己若環繞
之國有死王大臣有戮者五十日不下人民死者大半
　郗萌占曰太白入若守輿鬼為主憂財寶出亂臣在
内若大臣謀有干鉞棄質者君貴人憂金玊用民多疾
南入為男北入為女西入為老人東入為丁壯棺木倍
貴　荆州占曰太白干犯守輿鬼隨所守王者發之不
出七十日其下國有大喪陽為人君隂為皇后左為太
子右為貴臣　郗萌曰太白輿鬼鬬不出其年有反臣
　　　太白犯栁三
南官候曰太白犯栁有木功事若名木見伐者　郗萌
曰太白入栁天庫兵起西北方又曰大人守禦　南官
侯曰太白入注兵大起有益地者　海中占曰太白逆
行入栁成鈎己下刑上臣謀主民有怨仇多暴死　春
秋文曜鈎曰殘百姓誅名臣則太白入栁　石氏曰太
白去栁一尺國有專臣専命無忌　荆州占曰太白提
天相出入有隂謀　南官候曰太白逆乗注下刑上民
多怨仇暴死者　又占曰太白抵栁出入隂謀其主諸
侯應其急　甘氏曰太白守栁將軍受賀王者封臣
石氏曰太白守栁戰大勝大得地　海中占曰太白守
栁兵大起一歳罷若小旱傷五穀　南官候曰太白守
栁為反臣中外兵以德令解之　南官候曰太白守栁
兵起一歳大益也　郗萌曰太白守栁敵不安　齊伯
曰太白守栁秦兵且至無王者　巫咸曰太白犯守注
有急兵若有變更之令下陵上君弱臣强奸臣賊子謀
殺其主　郗萌曰太白守栁人民多狂　荆州占曰太
白迫守栁大將軍出
　　　太白犯七星四
郗萌曰太白犯七星臣為亂　甘氏曰太白入七星有
君置太子者　郗萌曰太白出七星太子且立　石氏
曰太白去七星一尺國致七十二人　郗萌曰太白提
天都出入歳旱惡　荆州占曰太白經七星民非吾民
一曰當有詐為王者　郗萌曰太白犯守七星兵大起
曝巫移市　又占曰太白留七星中央為天下大憂
齊伯曰太白出入留舍七星三十日不下兵且起六十
日不下必有破國亡王死將八十日不下三年兵起期
在春一曰有急令期不出年　黄帝占曰太白守七星
不出二十日有兵　又占曰太白守七星二十日以上
有急兵　石氏曰太白守七星兵渡津橋者大凶　甘
氏曰太白守七星將軍納忠國君有德　巫咸曰太白
守七星兵大起又為水萬物五穀不成　郗萌曰太白
守七星國失政大人當之　郗萌曰太白守七星戰大
勝天子益地　荆州占曰太白守七星七日以上至三
十日大將軍出　又占曰太白守七星車騎滿野又曰
行天都王者有憂　南官候曰太白守七星為反臣中
外兵以德令解之
　　　太白犯張五
春秋文曜鈎曰太白入張天子以微誅　巫咸曰太白
乗犯張三日以上至七日將軍内反賊臣在側　郗萌
曰太白提張出入相自擅隂謀其主　荆州占曰太白
提張出入諸侯應其急　石氏曰太白守張春旱　郗
萌曰太白出入留舍張兵起於其國　甘氏曰太白守
張其國有兵謀不成天下以空發兵一曰兵起不行
巫咸曰太白守張必有大水多水灾萬物五穀不成民
憂食　南官候曰太白守張為反臣中外兵以德令解
之　百二十占曰太白守張先旱後水　石氏曰太白
犯守張兵革滿四野必有亡國天下易政　巫咸曰太
白守張下凌上君弱臣强奸臣賊子謀殺其主　郗萌
曰太白犯守張人民多狂
　　　太白犯翼六
荆州占曰太白入翼天下兵塞　郗萌曰太白出入留
舍翼大風將至一曰其國不平若大水出　海中占曰
太白去翼一尺翼陽也太白金隂也隂來附陽秦朝楚
　郗萌曰太白舍翼有客一曰舍左翼旱　黄帝占曰
太白舍右翼兵起　郗萌曰太白犯守翼其國失地
石氏曰太白守翼為萬物不成人民流亡　石氏曰太
白守翼三日以上大臣不臣一曰大臣為亂　巫咸曰
太白守翼有反臣中兵也　郗萌曰太白守翼四夷兵
大起五穀傷風民多疫　玉厯曰太白守翼有急事若
有大風　齊伯曰太白守翼臣不承令人主有憂　百
二十占曰太白守翼有兵在西方　黄帝占曰太白守
翼易代臣行主命
　　　太白犯軫七
石氏曰太白守軫其國兵起得地　海中占曰太白犯
軫將軍為亂其國兵起臣欲謀君賊人謀貴人兵死一
曰去之一尺天下大飢期不出百八十日　巫咸曰太
白入軫中伺其出日而數之期二十日為兵發伺始入
處之率一日期十日軍罷　黄帝占曰太白犯守軫兵
起西方　郗萌曰太白出入留舍軫軫分為楚府廷太
白秦國之星也主金行軫客兵來過楚矣必有死主
黄帝占曰太白守軫將軍為亂車騎出　甘氏曰太白
守軫將軍有憂　海中占曰太白守軫兵車四夷兵大
起　南官候曰太白守軫兵大起有亡地千里恐有大
喪　又占曰太白守軫兵謀欲起人有代上之符入軫
中兵起國易政及有自來侯王受命於王者男子有功
封爵之慶士卒有逺征之役諸侯應之魏以位禪晉時
太白入軫中及留度進過於午之間二十餘日晉代吳
之二年太白入軫　荆州占曰太白守軫將軍有疾
𤣥冥占曰太白入守軫中央兵起國易政亡地千里若
有大喪士卒有逺征之役吳楚當受其兵期二年　郗
萌曰太白起左角逆行至軫國亡地
　
　
　
　
　
　
　
　
　
　
　
　
　
　唐開元占經卷五十
欽定四庫全書
　唐開元占經卷五十一
　　　　　　　　　　　唐　瞿曇悉達　撰
　太白占七
　　太白犯石氏中宫
　　　太白犯攝提一
聖洽符曰太白入犯攝提兵起滿野强臣謀主若守衛
臣有謀期二年
　　　太白犯大角二
郗萌曰太白守大角兵大用有國亡　荆州占曰太白
守大角兵大動　文曜鈎曰太白守犯大角天下亂大
兵起强臣謀主若貴人被戮期一年　海中占曰太白
犯守大角臣謀主有兵起人主憂王者戒慎左右期不
出百八十日逺一年
　　　太白犯梗河三
巫咸曰太白犯守梗河國有謀兵四夷兵起來侵中國
邊境有憂
　　　太白犯招搖四
聖洽符曰太白犯招摇邊兵大起敵人為寇若守之敵
兵敗若其王死期不出三年　荆州占曰太白守招摇
旗幟起　甘氏曰太白入守招摇天下兵大起非一國
逺夷為亂欲侵中國人主有憂期一年
　　　太白犯𤣥戈五
聖洽符曰太白犯守𤣥戈為邊兵大起敵人為寇若守
之敵人敗若其王死期不出二年
　　　太白犯天槍六
巫咸曰太白犯守天槍邊兵起槍大用防戍有憂若誅
邊臣期不出年
　　　太白犯天棓七
巫咸曰太白犯守天棓邊夷起機棓大用防戍有憂若
誅邊臣期不出年
　　　太白犯女妝八
荆州占曰太白犯女牀凶若守女牀宫有變害若被誅
　甘氏曰太白守犯女牀兵起宫中若后有誅期百八
十日逺一年
　　　太白犯七公九
石氏曰太白犯七公羣臣有誅　黄帝占曰太白守七
公為飢君不安　石氏曰太白犯守七公輔臣有誅議
臣相疑若有誅者人主有憂　甘氏曰太白犯守七公
兵革大起大臣有誅若有戮死者期不出年
　　　太白犯貫索十
巫咸曰太白犯守貫索天下亂兵起多有獄事貴人有
死者　石氏曰太白入貫索中犯乗守以獄為亂　𤣥
㝠占曰太白犯守天牢以獄起兵大人憂
　　　太白犯天紀十一
荆州占曰太白守天紀有兵亂　石氏曰太白守天紀
幸臣執權有兵起王者有憂若犯守大臣為亂兵起宫
中若有大旱之災人民大飢
　　　太白犯織女十二
巫咸曰太白守織女后有誅者　黄帝占曰太白犯守
織女天下有女憂有兵起不出其年
　　　太白犯天市垣十三
海中占曰太白入天市國有謀兵將相有戮死者期百
八十日　郗萌曰太白入天市中五官有憂一曰將有
憂一曰大臣戮若糴貴　文曜鈎曰太白入居守天市
中驚國有謀兵鈇鉞用兵大起期不出三年　巫咸曰
太白入天市而守之相坐之有兵起貴人有憂若誅期
二年　郗萌曰太白入若守天市諸侯貴人必有戮者
一曰更幣
　　　太白犯帝座十四
海中占曰太白犯帝座大臣為亂强臣謀主有兵期不
出年　石氏曰太白守犯帝座有逆亂事
　　　太白犯侯星十五
石氏曰太白犯守侯星諸侯起兵有千里之行政令急
民多苦　海中占曰太白犯守候星隂陽不和五穀傷
人民大飢有兵起
　　　太白犯宦者十六
石氏曰太白守宦者凶　甘氏曰太白犯宦者左右輔
臣有謀若戮死期不出年
　　　太白犯斗星十七
石氏曰太白守斗星者凶
　　　太白犯宗正十八
石氏曰太白守宗正左右羣臣多死者若更政令人主
有憂
　　　太白犯宗人十九
石氏曰太白犯宗人親族貴人憂若有死者一曰主親
有離絶
　　　太白犯宗星二十
甘氏曰太白犯守宗星宗室之臣有分離者　𤣥冥占
曰太白觸抵宗星幸臣有誅者期二年
　　　太白犯東西咸二十一
石氏曰太白守東西咸女主憂誅若貴女有戮死期二
年　荆州占曰太白守東西咸憂兵起　石氏曰太白
守犯東西咸者為臣不從令有隂私
　　　太白犯天江二十二
陳卓曰太白守天江暴水為害不出其年　巫氏曰太
白犯守天江天下有水若入之水齊城郭人飢亡去其
鄉(宋書天文志曰晉穆帝永和十一年八月己未太白/犯天江占曰河津不通昇平元年慕容雋遂據臨漳)
(有幽并青冀之地縁河諸/將漸奔散津河隔絶矣)
　　　太白犯建星二十三
陳卓曰太白犯建星大臣相譖　郗萌曰太白入建星
外國使來見主出建星主遣使至國期皆三十日　黄
帝占曰太白守建星滿二十日必大赦　巫咸曰太白
入建星若守之兵起闕道不通若有外國使來者期一
年
　　　太白犯天弁二十四
甘氏曰太白犯天弁若守之則囚徒兵起一曰五穀不
成糴大貴人民飢
　　　太白犯河鼓二十五
黄帝占曰太白犯河鼓大將若左右將有誅者若有罪
以五色占之　石氏曰太白入河鼓兵大起大將出若
守之所犯之將誅期二年　郗萌曰太白守河鼔兵起
期六十日
　　　太白犯離珠二十六
石氏曰太白犯離珠宫中有事若有亂宫者宫人有罪
黜者　巫咸曰太白犯離珠有兵起後宫凶女主有憂
　　　太白犯匏𤓰二十七
𤣥冥占曰太白守匏𤓰人主誅邑族若有兵一曰王者
以菓賜諸侯　聖洽符曰太白犯守匏𤓰天下有憂若
有遊兵名菓貴一曰魚鹽貴價十倍不出其年
　　　太白犯天津二十八
海中占曰太白犯天津關道絶不通有兵起若關吏憂
　文曜鈎曰太白入天津兵起大亂以其所近四方中
央死而𦵏易政立王　齊伯曰太白守天津兵起有亡
國期一年逺二年　石氏曰太白有赤芒而守天津三
十日關道不度人主有憂若諸侯
　　　太白犯螣蛇二十九
甘氏曰太白守螣蛇天子前駈凶奸臣有謀前駈為害
　𤣥冥占曰太白守螣蛇諸侯若先駈者一曰以水為
災水物不成
　　　太白犯王良三十
帝覽嬉曰太白入王良人主以車為弊馬多死關津不
通國有憂　石氏曰太白守王良為兵　海中占曰太
白守王良三十日大將亡一曰主將皆大亡兵起車騎
行期百八十日逺一年　郗萌曰太白守天馬天子馬
多死者　齊伯曰太白犯守王良天下有兵諸侯相恐
强臣謀主期不出年
　　　太白犯閣道三十一
石氏曰太白守閣道而絶漢者為九州異政各主其王
天下有兵期二年　齊伯曰太白守閣道天子禦難御
道塞臣謀君一曰宫人有謀戒慎女兵
　　　太白犯附路三十二
石氏曰太白守附路太僕有罪若有誅一曰馬多死道
無乗馬者
　　　太白犯天將軍三十三
郗萌曰太白入將軍興軍吉　荆州占曰太白乗犯天
將軍將軍以兵事誅又曰太白守天將軍兵大起將軍
行　文曜鈎曰太白入守天將軍大將有憂若兵起一
曰以飢為敗人民憂　石氏曰太白犯守天將軍為大
將誅若有死者
　　　太白犯大陵三十四
石氏曰太白入大陵國有大喪大臣有誅若戮死人民
死者大半皆不出其年　荆州占曰太白乗大陵天下
盡大喪死人如岳　甘氏曰太白犯守大陵其國有喪
大人憂若有土功墳陵之事期百八十日
　　　太白犯天船三十五
郗萌曰太白守天船大人當之天下赦　聖洽符曰太
白入守天船兵起舟船用有亡國期不出年　海中占
曰太白入守天船國有喪貴臣有戮期二年
　　　太白犯卷舌三十六
海中占曰太白犯卷舌有奸亂之變若入之臣有妄言
於君者若讒臣謀君以口舌起兵而亂國者期百二十
日若一年　石氏曰太白乗卷舌天下多喪若入之有
佞臣謀其君以口舌為害人主有憂
　　　太白犯五車三十七
石氏曰太白犯五車大旱若有喪兵起車騎行五穀不
成天下民飢君絶糧犯倉星穀貴若有水一云若入而
中犯乗庫星兵起北方若西北方　郗萌曰太白入五
車留不去秦國金玉貴一曰兵大起百萬人以上入日
占其國　荆州占曰太白入五車天庫天下大兵起
文曜鈎曰太白入經五車四猾起　百二十占曰太白
入五車若犯天潢有大水五穀不成糴大貴期不出年
　郗萌曰太白入五車留不去即有兵春見若舍其西
北多死人馬牛多疾疫在酒泉燉煌方舍東北糴石五
百　黄帝占曰太白守五車四夷人相食三歳不復其
亂　郗萌曰太白守五車有大兵不出九十日而至矣
　黄帝占曰太白乗守天庫四夷兵起必有死王　郗
萌曰太白乗守天庫中國兵所向無不服有自來之將
其民入中國國有大喜
　　　太白犯天關三十八
荆州占曰太白出入天關萬人多死　石氏曰太白行
天關中每至栁楊當去不去徘徊亂行光色隆怒見其
妖祥中國隔絶道路不通　河圗曰太白提天關關梁
所出入貴人多死(海中占曰地氣泄/生相害萬物大傷)　海中占曰太白
守天關二十日大赦一云臣誅主歳水一曰守之二十
日兵甲鏘鏘以水行　郗萌曰太白守天關大臣反(宋/書)
(天文志曰晉簡文咸安二年五月丁未太/白犯天關占曰兵起六月庚午入康城)　一曰為地
氣泄貴人多死　西官候曰太白守天關兵大起關道
不通人民相恐　海中占曰太白守犯天關道絶天下
相疑有關梁之令　郗萌曰太白行不從天關不出其
年有兵
　　　太白犯南北河三十九
黄帝占曰太白乗南河戍者出南河為中國兵起　石
氏曰太白行南河戍中若留止為西方兵起百姓疾
郗萌曰太白舍河戍三十日國有男喪　黄帝占曰太
白舍南河戍間天下難起道不通　石氏曰太白守南
河戍蠻夷兵起邊戍有憂若有旱災人民飢　海中占
曰太白守南河戍邊臣有謀(郗萌曰有/奸謀也)　若諸侯兵起
君憂若敗亡　黄帝占曰太白留止守南河戍為百姓
病若行其中或留止守之為旱有喪　郗萌曰太白行
南河戍若留止守之為有喪在北河戍下中國有兵所
向者勝　黄帝占曰太白乗北河戍若出北河北皆為
胡王死若留北河戍下三十日必有自來主將其民降
中國其留過三十日四夷大亂太白從南來南方當之
從北方來北方當之　郗萌曰太白舍北河戍三十日
有女喪　甘氏曰太白守北河戍邊戍有謀若有兵起
關梁不通人主有憂期一年　郗萌曰太白守北河戍
有内謀一曰有白衣之㑹又曰四夷相伐　荆州占曰
太白留止守北河中兵起道不通　𤣥冥占曰太白守
北河戍胡夷兵動若守之三十日不下胡人敗若胡王
死天下大水人民飢期不出年若二年　石氏曰太白
入北河戍中而留止不出百日天下兵悉起兵戰秋冬
臨衝革也春夏徳也　郗萌曰太白經南河戍之南刑
法峻暴誅伐不當經北河戍之北女子金錢貪色奢佞
失治道皆期三年中期六年逺期九年而災至居南北
河戍中若守之百日兵大起　荆州占曰太白守兩河
間天下乖離道路不通若在陽門中天下並戰　郗萌
曰太白在陽門中旱入天髙中有奇令若失度守隂門
若陽門為諸侯奸入天髙成勾己天下有憂　黄帝占
曰太白留守隂門不出百日天下兵悉起若以四月從
東方來入天髙留三十日天下民受賜留五十日兵起
宫中　郗萌曰太白不行天門天關為國有喪太白與
熒惑俱在帝闕中則有大事分國
　　　太白犯五諸侯四十
石氏曰太白犯五諸侯若守之兵大起將士出諸侯有
憂若有死(宋書天文志曰晉安帝義熙六年三月太白/犯五諸侯是年三月始興太守徐道覆反江)
(州刺史何無忌討之大敗於豫章無忌死之四月盧循/寇湘中攻巴陵五月循等大破豫州刺史劉敬宣僅以)
(身免八年六月臨川烈武王道規薨/時為豫州九月兖州刺史劉蕃伏誅)　巫咸曰太白犯
五諸侯有兵起大將出若大臣有誅若有戮死如入五
諸侯伺其出日而數之期二十日兵發伺始入日而處
之率一日為十日而軍罷　文曜鈎曰太白守五諸侯
四猾起兵官亂　荆州占曰太白守五諸侯兵起　郗
萌曰太白犯乗守五諸侯為所中死乗守者誅若有殃
期三年兵發　石氏曰太白中犯乗守五諸侯諸侯兵
死期三年
　　　太白犯積水四十一
巫咸曰太白犯守積水其國有水災水物不成魚鹽貴
一曰以水為敗糴大貴人民飢期二年
　　　太白犯積薪四十二
甘氏曰太白犯守積薪天下大旱五穀不登人民飢亡
　　　太白犯水位四十三
石氏曰太白犯守水位天下以水為害津關不通一曰
大水入城郭傷人民期不出二年
　　　太白犯軒轅四十四
荆州占曰太白犯軒轅女御天子僕死　文曜鈎曰太
白入軒轅四猾起　石氏曰太白入軒轅中犯乗之有
逆賊若火災　黄帝占曰太白出東陵必有白龍出左
右宫若行軒轅中犯女主女主失勢憂喪也列大夫有
放逐者五官有不治者色悴為憂為疾其所中犯乗守
者誅若有罪　荆州占曰太白行軒轅端貫出其中而
東大臣出令　石氏曰太白在軒轅中有以女請人君
者　黄帝占曰太白中女主女主當之其守犯女主女
主有憂(宋書天文志曰魏青龍四年七月七日甲寅太/白犯軒轅大星景初元年皇后毛氏崩  晉成)
(帝咸康六年六月七日太白犯軒轅大星七年三月皇/后杜氏崩  安帝義熙六年八月壬午太白犯軒轅大)
(星七年八月皇后王氏崩宋文帝元嘉十/六年八月朔日犯軒轅明年皇后袁氏崩)　聖洽符曰
太白守軒轅兵大起憂宫中若有女喪各以其所犯占
之期一年　帝覽嬉曰太白守軒轅大星若環繞之皇
后有急若憂誅一曰天下易王女主有殃　荆州占曰
太白守軒轅女御有誅者　巫咸曰太白行犯守軒轅
女主失政若失勢一曰大臣當之若有黜者期二年(司/馬)
(彪天文志曰光武建武九年七月乙夘金星犯軒轅大/星十月己丑又犯之軒轅者後宫之官大星者後宫之)
(皇后金犯之為失勢是時郭后已失勢見踈後廢為中/山太后  孝和元年四月乙酉金星犯軒轅東北二尺)
(四年竇氏被誅太后失勢後孝桓永夀二年八月戊午/太白犯軒轅大星為皇后  二年四月懿獻后以憂死)
　荆州占曰太白中犯守軒轅左角為大臣當之
　　　太白犯少微四十五
石氏曰太白入少微君當求賢佐不求賢佐則失奪勢
　太白犯守少微名士有憂王者任用小人忠臣被害
有死者　黄帝占曰太白入中犯乗少微為宰相易女
主有憂　石氏曰太白入中犯乗守少微為五官亂宰
相憂
　　　太白犯太微四十六
春秋緯曰太白犯太微主受期命奪號滅衝為期(宋書/天文)
(志曰晉愍帝建武元年六月丁夘太白犯太/微占曰王者惡之七月愍帝崩于寇廷也)　帝覽嬉
曰太白行犯太微左右執法為大臣有憂(司馬彪天文/志曰孝安元)
(初元年閏月己未太白犯太微左執法建光元年五月/太后兄車騎將軍隲等七侯皆免官自殺  宋書天)
(文志曰晉成帝咸康四年九月太白犯左執法五年七/月庚申丞相王𨗳薨  安帝義熙六年九月甲寅太白)
(犯左執法八年九月兖州刺史/劉蕃尚書僕射謝琨伏誅也)　石氏曰太白入太微
庭所中犯乗守者為天子所誅若有罪　太白犯左右
執法左右執法者誅若有罪　郗萌曰太白犯天府庭
臣為亂　荆州占曰太白道從太微西蕃北南方星間
入到南蕃東方星間南出道也中西蕃直坐入者非道
也　太白以庚子日順入太微天庭中天子所使也不
以庚子曰非天子使　太白入太微軌道吉軌道者入
西門出東門若左右掖門行不留也不軌道者謂有所
犯守也　郗萌曰太白當太微門為受制當在左執法
受事左右執法守太微門三日以下為受制三日以上
為兵為賊為亂為飢　石氏曰太白出東掖門為相受
命東南出德事也出西掖門為將受命西南出刑事也
期以春夏　太白入太微出左掖門大將軍出東南伐
出右掖門大將軍出西南伐皆不出其年　黄帝占曰
太白入天庭色白潤澤為期百八十日有赦　帝覽嬉
曰太白入太微而出端門臣不臣　雒書曰太白入左
右掖門出太陽東門强臣暴誅若入端門庭守十日臣
欲害君期不十日　春秋圗曰太白入西華門出東華
門大臣作亂謀其主若諸侯不從王命期百八十日若
一年　石氏曰太白入太微庭中華東西門若左掖門
而南出端門者為必有反臣　太白入西出東門皆為人
君不安欲求賢佐有入中西華門出中華東門為臣有
不令有入太隂西門出太隂東門皆為天下大亂有喪
若大水　甘氏曰太白入太隂西門出東門天下大亂
主死破宫若有大水期一年(司馬彪天文志曰王莽地/皇四年秋太白在太微中)
(燭地如月光太白為兵太微為天庭太白贏而北入太/微是兵將入天子庭也是時王莽遣二公之兵至昆陽)
(已為光武所破莽又拜九人為將軍至華隂皆為漢將/劉畢李崧所破進攻京師十月戊申漢兵自宣平城門)
(入二月己酉城中少年子弟數千人起兵攻莽商人杜/昊殺莽漸臺之上校尉公賔斬莽首大兵蹈公庭之中)
(仍以更始入長安居前/殿皆以火入宫庭者)　郗萌曰太白入太微西門犯
天庭出端門為大臣伐主入西門而折出右掖門為大
臣假主之威而不從主命太白入西華門出端門東門
詐穪詔　太白入太微西門若入端門出東門為貴者
奪勢　太白入太微中臣相殺國有憂　荆州占曰太
白主西方北方入太微西南陽星之南為西方入二星
之北為北方皆臣殺主之候也犯帝座星臣勝不犯不
勝視其所止留之宿國以知其所誅　荆州占曰太白
入太微西蕃第一星行至東蕃第一星東下去太微者
天子之庭也太白行其中宫門當閉大將軍被甲守兵
大臣伏誅左右有罪者(司馬彪天文志曰孝靈帝建寧/元年六月太白在西方入太微)
(犯西蕃南頭星其年八月太傅陳蕃大將軍竇武謀欲/盡誅諸宦者其年九月辛亥中常侍曹節長樂五官吏)
(朱瑀覺之先矯制殺/蕃等家屬徙日南)　荆州占曰太白入太微宫為天
下驚一曰有兵　太白入天庭國不安其宫　太白入
太微中近臣起兵入庭中丞相御史誅　北官候曰太
白入太微天庭天子自將兵大臣謀立若有誅者　黄
帝占曰太白東行入太微庭中出東門天下有急兵若
守將相丞相御史大臣有死者若入端門守庭大禍至
入南門出東門國大旱入南門逆行出西門國有大水
逆入東門出西門大國破亡若順入西蕃而留不去楚
國凶殃　巫咸曰太白逆行入太陽東門出西門有反
臣欲伐其主期九十日　太白逆行入太微天庭中為
大臣有誅若諸侯戮死期二年　石氏曰太白逆行入
左掖門為臣刼其主　太白逆行於太微之中及出左
右掖門為有逆謀天子有命將征伐之事一曰大赦可
以解其患　荆州占曰太白逆行入太微天庭中為諸
侯將有殺者若至黄帝座而謀成不至黄帝座而還有
謀不成以其入日占國　玉歴曰太白逆行入太微强
臣凌主天下大亂諸侯皆兵起　太白留太微庭中天
下大憂中央留十日以上為天下亡徒為兵者　太白
道南蕃入留止南門為大臣有憂(司馬彪天文志曰太/白羸而北入太微大)
(兵將入天子之庭/出太微宫中有兵)　荆州占曰太白從右入七日以上
為主有憂　感精符曰太白入端門而守之大臣謀叛
將軍伐主外臣陵内天下大亂期二年　黄帝占曰太
白干太微留守二十日以上為必有兵革天下大赦
春秋緯曰太白入太微庭其陵犯留焉三十日必有喪
　荆州占曰太白入太微天庭中犯乗守者殺若有罪
各以守宦名名之(宋書天文志曰晉惠帝大安二年秋/太白守太微成都河間攻洛陽三年)
(正月東海王越執長/沙王乂張方又殺之)　太白食若中犯乗守太微東西
蕃四輔為君失禮輔臣有誅者
　　　太白犯黄帝座四十七
石氏曰太白犯黄帝座改政易主天下亂存亡半　雒
書罪級曰太白入黄帝座强臣殺主　荆州占曰太白
入黄帝座其色白者為有赦　太白入太微宫中至黄
帝座有兵在中　郗萌曰太白抵黄帝座為有土功事
　荆州占曰太白觸黄帝座君死　黄帝占曰太白守
黄帝座為大人憂　海中占曰太白守端門若至帝座
星南禍小若犯黄帝座臣弑主天下大亂不出年
　　　太白犯四帝座四十八
石氏曰太白犯四帝座臣謀主去之一尺事不成　甘
氏曰太白中犯乗守四帝座天下亡　玉歴曰太白犯
四帝座臣謀主若被誅　石氏曰太白中犯乗守四帝
座辟君憂也
　　　太白犯屏星四十九
郗萌曰太白入太微宫中至屏而留為有兵在中　甘
氏曰太白犯守屏星君臣失禮下而謀上一曰大臣有
戮死者　石氏曰太白犯乗守屏星君臣失禮而輔臣
有誅者若免罷去
　　　太白犯郎位五十
甘氏曰太白犯守郎位輔臣有誅左右宿衛為亂王者
有備
　　　太白犯郎將五十一
巫咸曰太白犯守郎將命曰陵陵則將有誅者將憂
荆州占曰太白犯乗牛郎將有以符節奸者一曰必有
不還使　太白中犯乗守郎將名曰陵節郎誅一曰大
臣為亂誡左右
　　　太白犯常陳五十二
甘氏曰太白犯常陳守衛有謀兵起宫中天子自出行
誅期百八十日逺一年
　　　太白犯三台五十三
玉歴曰太白入犯上台司命近臣有罰若有誅一曰近
臣有逃走者以五色占色黄白當無故青黒憂死期一
年　文曜鈎曰太白犯守中台司中奸臣有誅若有誅
者中公當之　巫咸曰太白犯守下台司禄近臣有罪
若出走色黑者死　郗萌曰太白犯守上台大尉自將
兵在宫中大戰交刄流血滂沱貴人多死期在七月守
中台司徒反守下台司空反　荆州占曰太白守三台
天下驅掠兵聚一隅　太白舍天柱下地大動民恐臣
以謀主　石氏曰太白擊天柱地大動兵大起
　　　太白犯相星五十四
石氏曰太白犯相星輔臣凶　太白守相星三十日大
臣為亂天下兵起人主有憂
　　　太白犯太陽守五十五
石氏曰太白犯太陽守執御臣憂内將軍有死者期九
十日　甘氏曰太白犯守太陽守大臣戮死若有誅期
不出年
　　　太白犯天牢五十六
石氏曰太白犯天牢王者以獄為弊貴人多有斬者一
曰若有赦期不出百八十日太白入天牢犯守者以獄
為亂
　　　太白犯文昌宫五十七
石氏曰太白入文昌天下兵起其君不安若有走主
春秋緯曰太白入文昌三軍反兵滿都以弱亡
　　　太白入北斗五十八
𤣥㝠占曰太白入北斗魁中强臣奪主位天子棄宫走
天下大亂更政易王期不出三年　甄曜度曰太白守
北斗人主御守兵罷國亂一曰執政令吏憂以五色占
之　石氏曰太白入守北斗執政大臣有憂若被誅
郗萌曰太白入守北斗貴人有擊者
　　　太白犯紫微宫五十九
巫咸曰太白守紫微宫民莫處其室宅流移去其鄉
　　　太白犯北極鈎陳六十
聖洽符曰太白入紫微宫中犯北極臣害其主天下大
亂兵走四塞易主期百八十日逺一年　黄帝占曰太
白犯守北極主星有大喪大臣有誅若抵之兵喪並起
　文曜鈎曰太白犯守太子庻子星各以所守有罪若
死　荆州占曰太白犯乗守北極主星者為大人憂一
曰有喪一曰為有反者　太白三月舍樞星下芒赤色
怒兵起　黄帝占曰太白犯守鈎陳後宫亂兵起宫中
幸臣謀主有憂
　　　太白犯天一六十一
石氏曰太白犯天一幸臣有謀兵起人主憂
　　　太白犯太一六十二
石氏曰太白犯太一幸臣有謀有兵起人主有憂
　
　
　
　
　
　
　
　唐開元占經卷五十一
欽定四庫全書
　唐開元占經卷五十二
　　　　　　　　　　　唐　瞿曇悉達　撰
　太白占八
　　太白犯石氏外官一
　　　太白犯庫樓一
郗萌曰太白入庫樓三日兵起尤甚一曰兵起西北方
若舍之三十日諸侯兵悉發大將出　玉厯曰太白守
庫樓兵起將軍出車騎徧野
　　　太白犯南門二
石氏曰太白犯守南門邊夷兵起若道路不通
　　　太白犯平星三
石氏曰太白犯平星凶　文曜鈎曰太白歴平星主命
傾　甘氏曰太白守平星執政臣憂若有罪誅期一年
　　　太白犯騎官四
甘氏曰太白犯守騎官有兵起馬多發若多死　石氏
曰太白入騎官若守之兵大起車騎用將軍出若騎士
憂　郗萌曰太白入守騎官不出二十日赦天下
　　　太白犯積卒五
石氏曰太白入積卒若守之兵大起士卒大行若多死
期二年　𤣥㝠占曰太白犯守積卒主失位天下亂兵
大起期百二十日
　　　太白犯鼈星六
黄帝占曰太白守鼈星為有白衣之㑹　巫咸曰太白
犯守鼈星天下有水旱之災守陽則旱守隂則水
　　　太白犯九坎七
石氏曰太白守九坎天下旱名水不流五穀不登人民
大飢一曰之陽大旱之隂有水又曰犯守九坎凶
　　　太白犯敗臼八
石氏曰太白守敗臼民不安其室失其釜甑若流移去
其鄉
　　　太白犯羽林九
郗萌曰太白入羽林有反臣中兵也(宋書天文志曰宋/明帝泰始元年十)
(二月己巳太白入羽林占曰兵動明年羽林兵出誅太/宰江夏王義㳟尚書令栁元景僕射顔師伯等明年㑹)
(稽太守尋陽王子房廣州刺史袁曇逺/雍州刺史袁顗青州刺史沈文秀並反)　太白經過羽
林中天子為軍自守　黄帝占曰太白守羽林兵起期
六十日　石氏曰太白守羽林為有馬行期三十日
甄曜度曰太白入守羽林兵大起大將軍出行臣謀其
主若有喪期二年　海中占曰太白入守羽林有兵起
若逆行變色成勾己天下大兵關梁不通不出其年
荆州占曰太白入天軍大將軍在外　石氏曰太白入
天軍中為兵起一曰入天軍留守若變色逆行成勾己
為兵起急　郗萌占曰太白犯天軍為兵起有破軍死
將　太白入天壘天下有兵期二十日若百二十日
石氏曰太白入守壘壁陣天下兵起左右倖臣為亂期
四十日若百二十日
　　　太白犯北落十
石氏曰太白入守北落亦為兵大合軍門　海中占曰
太白守北落天下有兵夷狄入塞來侵中國將士出
石氏曰太白與北落相貫抵觸有光芒相及為兵戰覆
軍殺將伏尸流血不可當也期百八十日若一年
　　　太白犯土司空十一
聖洽符曰太白守土司空邦君有死者　海中占曰太
白守土司空其國以土起兵若有土功之事天下旱
石氏曰太白守土司空有兵喪天下憂水
　　　太白犯天倉十二
黄帝占曰太白入天倉中主財寶出主憂臣在内天下
有兵而倉庫之户俱開主人勝客事不成期二十日而
發　荆州占曰太白守天倉天下飢粟出　齊伯曰太
白守天倉諸侯有發粟之事有兵起星若當户守之將
受命不為主用　石氏曰太白入守天倉有兵起食粟
散出一曰年穀不登人民飢　郗萌曰太白中犯乗守
天倉四夷人相食期三歳兵起西方若北方
　　　太白犯天囷十三
石氏曰太白入天囷天下兵起囷倉儲積之物發用一
曰御物多有出者庫藏空虚期二年　海中占曰太白
入天囷天下兵起諸侯謀囷倉庫藏有破者(宋書天文/志曰晉孝)
(武大元二年四月壬申太白入天囷占曰為飢隆安元/年王㳟舉兵脅朝廷内外戒嚴出國寶以謝之又水旱)
(民/飢)
　　　太白犯天廩十四
石氏曰太白守天廩天下大飢　甘氏曰太白入守天
廩天下有兵歳大飢倉粟散不出其年　玉歴曰太白
入守天廩兵起滿野天下粟出給軍糧一曰糴貴　石
氏曰太白犯守天廩天下亂粟散出
　　　太白犯天苑十五
荆州占曰太白入天苑出兵犯外夷　荆州占曰太白
守天苑兵起馬死　石氏曰太白入守天苑牛羊禽獸
多疾疫若守之二十日天下兵起馬多死其國憂(漢班/固天)
(文志曰漢孝武元鼎五年太白入天苑占曰將以馬起/兵也一曰馬將以軍而死耗其後以天馬故誅大宛馬)
(大死/於軍)　𤣥冥占曰太白入守天苑邊境兵起王者出兵
征外夷天下馬發
　　　太白犯參旗十六
文曜鈎曰太白守參旗九州騷動天下皆兵弓不下弦
矢不舍筈其國不寧王者有憂　海中占曰太白守參
旗兵大起弓弩用將士出行一曰弓矢貴
　　　太白犯玉井十七
黄帝占曰太白入玉井為强國失地其出之强國得地
　巫咸曰太白入玉井國有水憂若以水為敗水物為
不成期不出年　感精符曰太白入守玉井水兵大起
若以水為變魚鹽十倍
　　　太白犯屏星十八
甘氏曰太白入屏星為大臣戮若疾　𤣥冥占曰太白
入守屏星諸侯有謀若大臣有戮死者
　　　太白犯天厠十九
黄帝占曰太白守天厠為大臣戮者　郗萌曰太白守
厠星國多疾疫兵飢並起人主有憂　甄曜度曰太白
入守天厠天下大飢人相食死者大半期二年
　　　太白犯天矢二十
帝覽嬉曰太白守天矢貴人多有疾而病死者一曰民
多以飢死
　　　太白犯軍市二十一
荆州占曰太白守軍市以飢兵起　石氏曰太白入守
軍市兵大起大將軍出若以飢兵起一曰天下亂四夷
兵起道路不通一曰大軍飢絶其糧兵士逃亡期二年
　　　太白犯野鷄二十二
甘氏曰太白入軍市犯守野雞其國凶有死將軍營敗
兵士散
　　　太白犯狼星二十三
感精符曰太白守狼星車騎出滿野守二十日將相有
死者　石氏曰太白守狼星野獸死　郗萌曰太白提
狼星而出入守之車騎兵出大將有千里之行　荆州
占曰太白守狼敵兵起　太白犯守狼星大將出行其
國有兵一曰有兵將死　齊伯曰太白犯守狼星兵大
起士卒行天下凶諸侯相攻多賊盜(宋書天文志曰晉/惠帝永興二年四)
(月丙子太白犯狼星是年茍晞破公師藩張方破莊陽/王虓關西諸將攻河間王顒顒奔走東海王逐而殺之)
(也/)
　　　太白犯弧星二十四
荆州占曰太白守弧星弓弩矢貴大將軍有千里之行
民多死者　𤣥㝠占曰太白守弧星臣有謀主者庫兵
盡用關梁四塞津道不通期二年
　　　太白犯稷星二十五
海中占曰太白犯天稷有旱災五穀不登歳大飢五穀
散出
　　太白犯甘氏中官二
　　　太白犯四輔一
荆州占曰太白犯乗守四輔星君臣失禮輔臣有誅者
　　　太白犯天厨二
荆州占曰太白犯天厨大官事誅　石氏曰太白守天厨大官吏死
　　　太白犯鼓旗三
石氏曰太白守鼓旗兵革起
　　　太白犯天田四
文曜鈎曰發大兵相殘賊則太白入天田　荆州占曰
太白守天田五穀傷
　　　太白犯天門五
荆州占曰太白舍天門中人主無出邦門之逺宫廊廣
門大有伏兵
　　　太白犯平道六
甘氏曰太白入守平道天下兵亂
　　　太白犯酒旗七
文曜鈎曰太白犯酒旗三公九卿謀　荆州占曰太白
守酒旗天下大酺有酒肉財物若爵宗室
　　　太白犯天髙八
黄帝曰太白以四月從東方來入天髙留三十日民受
賜留五十日兵起宫中　郗萌曰太白入天髙成勾己
天下有憂　太白舍天髙中有奇令
　　　太白犯礪石九
荆州占曰太白守礪石兵起以入日占國
　　　太白犯積尸十
石氏曰太白守積尸大人當之
　　　太白犯天潢十一
黄帝曰太白入天潢中天下大亂易政一曰貴人死又
曰兵起軍起道不通　郗萌曰太白失度留天潢為人
主憂以水為害若以井為害以入日占其國
　　　太白犯咸池十二
黄帝曰太白入咸池中犯乗守之有喪　春秋緯曰太
白入咸池天下亂易政人君惡之　石氏曰君死皆以
入日占其國　甘氏曰太白入咸池有兵喪天子且以
大敗失忠臣若旱一曰大水道不通貴人死以入日占
國　石氏曰太白入天井大臣為亂國家易政令　郗
萌曰太白入咸池中犯乗守之若糴貴一曰為有迷惑
人主者　荆州占曰太白中犯乗守咸池大兵起百萬
人以上
　　　太白犯天街十三
郗萌曰太白當天街為諸侯自立為主一曰大水若留
止逆行其中為兵革起　荆州占曰太白守天街兵塞
道　文曜鈎曰太白犯守天街徘徊亂行主弱臣强道
路絶天下不通　荆州占曰太白不行天街為政令不
行不出其年有兵
　　太白犯甘氏外官三
　　　太白犯狗星一
石氏曰太白守狗星守衛之臣作亂
　　　太白犯狗國二
荆州占曰太白順行守狗國出兵討鮮卑烏丸逆守之其國為亂
　　　太白犯天田三
郗萌曰太白提天田出入大水一曰五穀霜死
　　　太白犯哭泣四
宋書天文志曰晉孝武太元四年十一月太白犯哭星
占曰天子有哭泣事九月癸未皇后王氏崩　孝武大
明三年十月太白犯哭泣後六宫多喪公主薨天子舉
哀歳大旱民飢
　　　太白犯八魁五
荆州占曰太白守八魁兵大起
　　　太白犯鈇鑕六
荆州占曰太白犯鈇鑕五日以上臣有謀主者　太白
犯鈇鑕誅執法之官　郗萌曰太白犯乗鈇鑕為鈇鑕
用一曰將有憂
　　　太白犯蒭藳七
黄帝曰太白入蒭藳中主寶出憂臣在内
　　　太白犯九州殊口八
荆州占曰太白守九州殊口九州兵起
　　　太白犯天節九
荆州占曰太白守天節大將以兵出
　　　太白犯軍井十
荆州占曰太白入軍井三日以上其歳大水
　　　太白犯天狗十一
荆州占曰太白入天狗北夷大飢來歸隣國多土功
　　　太白犯天紀十二
荆州占曰太白守天紀天下兵悉起
　　　太白犯天廟十三
黄帝曰太白入天廟若守之為廟有事一曰為凶憂又
曰太白入守天廟有廟殘之事吏不去死
　　太白犯巫咸外官四
　　　太白犯長垣一
感精符曰太白入長垣三公九卿謀主兵大起天下亂
王者有憂
　　　太白犯土司空二
荆州占曰太白出入土司空有大徭之事
　　　太白犯鍵閉三
郗萌曰太白犯乗鍵閉星大臣有悮天子不尊事天者
致大災於宗廟天子崩一曰王者不宜出宫下殿有匿
兵於宗廟中者
　　　太白犯天桴四
荆州占曰太白守天桴兵鼔起
　　　太白犯天淵五
荆州占曰太白守天淵海水出江河決若海魚出
　　　太白犯斧鑕六
郗萌曰太白中犯乗守斧鑕為斧鑕用一曰兵將有憂
　黄帝曰太白入斧鑕為大臣用　荆州占曰太白犯
守斧鑕兵起　郗萌曰太白入斧鑕大將誅　荆州占
曰太白犯斧鑕誅執法之臣
　　　太白犯天廐七
荆州占曰太白入天廐十日以上廐馬有食變　太白
守天廐為廏災之事人主以馬為憂不則馬疾　郗萌
曰太白守天廏三十日騎馬出
　
　
　
　
　
　
　
　
　
　
　
　
　
　
　
　唐開元占經卷五十二
欽定四庫全書
　唐開元占經卷五十三
　　　　　　　　　　　唐　瞿曇悉達　撰
　　辰星占一
　　　辰星名主一
郗萌曰辰星七名小武星天免安周細爽星能星鈎星
　荆州占曰辰星一曰句星一曰鼎星一曰小霜一曰
音黄一曰歳咸吳龍　天官星占曰辰星北方之位黒
帝之子宰相之象一名安調一名細極一名能星一名
鈎星一名伺星辰主德常行四仲　張楫廣雅釋天篇曰
謂之爨星　鴻範五行傳曰辰星者北方水精也於五
常為智揚攉貪道於五事為聴不惑是非智虧聽失逆
冬令則辰星為變怪為水災為四時不和(班固天文志/曰逆冬令傷)
(水氣則罰/見辰星)　淮南子曰北方水也其帝顓頊其佐𤣥㝠
執權而治冬其神為辰星其獸𤣥武其音羽其日壬癸
　荆州占曰辰星色太隂之精黑帝之子立冬主北維
其國燕趙於日壬癸其位卿相又曰人君之象天子執
政主刑刑失者罰出辰星之易是也　合誠圗曰星主
正常　巫咸曰辰星主調和隂陽節四時効其萬物
辰星脩順之則喜逆之則怒　班固天文志曰辰星殺
伐之氣鬬之象也　五行志曰辰星為蠻夷　荆州占
曰辰星主内謀天下有急一時憂出　辰星主刑罰王
者殺無辜好暴逆簡宗廟重徭役逆天時則辰星伏而
不效主恩寛赦有罪輕徭役賦斂賑貧窮調隂陽和四
時則星效於四仲天下和平災害不生　荆州占曰辰
星主刑獄法官及廷尉人君宰相之治重刑罰惰法令
殺無罪戮不辜弃正法貨賂上流則辰星不效度不時
節法官憂　荆州占曰有軍於野辰星為偏將之象無
軍於野辰星為刑事之象　辰星主徳燕趙代以北宰
相之象　石氏讚曰辰星效四時和隂陽
　　　辰星行度二
洪範五行傳曰辰星以上元甲子歳十一月甲子朔旦
冬至夜半甲子時與日月五星俱起牽牛前五度右行
迅疾常與日月相隨見於四仲以正四時歳一周天(案/歴)
(法辰星夕見西方三十日而伏二十二日而晨見東方/而伏伏入三十三日一千五百四十分日之一千一百)
(六十八奇六十六復夕見西方如初一終凡一百一十/五日一千一百七十八奇六十六星行度數亦如之是)
(七十七年而二百四十九終也星平行日一度/一年周天舊説皆云辰星效四仲以為謬矣)　丞相
之象一歳一周出以四仲天下和平不出四仲災變生
人民大飢穀不榮隂陽錯亂國家傾冬温夏寒害傷人
　洛書曰春分二日辰星在奎晨見東方十八日而晨
入東方夏至二日辰星在井晨見東方十八日而晨入
東方秋分二日辰星在氐昏出西方十九日而昏入西
方冬至二日辰星在女昏出西方十九日而昏入西方
　春秋緯曰辰星出四仲為初紀春分夕出夏至夕出
秋分夕出冬至晨出其出常自辰戌入丑未　淮南子
曰辰星正四時常以二月春分效奎婁(效見/也)　以五月
夏至效東井輿鬼以八月秋分效角亢以十一月冬至
效斗牛出以辰戌入以丑未出二旬而復入晨候之東
方夕候之西方　石氏曰辰星仲春春分暮出奎胃東
五舍為齊仲夏夏至暮出東井輿鬼栁東七舍為楚仲
秋秋分暮出角亢氐房東四舍為漢中仲冬冬至晨出
東方與尾箕斗牛俱出西方為中國　甘氏曰辰星是
正四時春分效婁夏至效輿鬼秋分效亢冬至效牽牛
其出東方也行星四舍為日四十八日其數二十日而
反入於東方其出西方也行星四舍四十八日其數
二十日而反入于西方　皇甫謐年厯曰辰星春分立
夘之月夕效於奎婁(宋均曰常以二/月春分見婁)夏至立午之月夕
效於東井秋分立酉之月夕效於角亢(宋均曰/見角亢)冬至
立子之月晨效於斗牛出以辰戌入以丑未(宋均曰二/旬入晨候)
(之東夕/候之西)　其星將出必先隂風辰之情也　巫咸曰辰
星出四仲以正四時出孟天下大亂更王(班固天文志/曰漢髙之時)
(辰星出四孟後/二年漢滅楚也)　出四季彗星出有敗國一曰諸侯不
反命　尚書緯曰文政失於冬辰星不效其節　孝經
援神契曰辰星出仲徳和柔　巫咸曰辰星出常不見
山海且有聚卒辰星受制則閉門閤無通客斷罰殺當
罪節關梁禁流徙　郗萌曰太白不出辰星獨出西方
兵起不戰辰星入兵罷　荆州占曰太白不出辰星獨
出東方天下有兵罷無兵有德令
　　　辰星相王休囚死三
荆州占曰辰星之相也從立秋以至秋之盡其色即當
精明無芒角不搖光　辰星之王也從立冬以至冬之
盡其色則當比奎大星而青白有精光冬至之時有芒
角　辰星之休也從立春以至春之盡其色則當無精
光微小而蒼黄　辰星之囚也從立夏以至夏之盡其
色即當赤黑而不明　辰星之死也從仲夏以至夏之
盡及四季其色則當赤細小微不明又辰星之死也從
仲夏以至夏之盡及四季不行有囚色秋不下霜有死
色禾稼不成雷電不藏其留守也其國破亡其進舍也
與五星舍其下有殃其退舍也五星及之不可舉事用
兵　甘氏曰當其王也而有相色大臣專政令不行有
休色冬不氷有囚色冬無霜雪有死色冬有霧日不明
雷電行其留守也其國不祥其進舍也與五星合天下
有謀其退舍也五星及之不可舉事用兵　當其休也
而有王色是謂不祥人主弊臣下縱横有相色將相君
臣不和有囚色夏不雨天旱有死色六月大疫傷貴人
有土功其留守也其國多小兒喪其進舍也五星合其
下有水災其退舍也五星及之不可舉事用兵　當其
囚也而有王色則夏雨雪霜蟄虫生雷電行有相色秋
有暴兵有休色流水湯湯有死色有暴獄大臣受殃其
進舍也與五星合有德令其退舍也五星及之其下之
國不可舉事用兵　當其死也而有王色貴人疾疫有
相色臣下疾疫有休色庻人疫有囚色大旱其進舍也
與五星合其年不登政令重使者相望其退舍也五星
及之其下之國有兵不成
　　　五星光色芒角四
甘氏曰候辰星以冬壬癸此王氣色當如其常色變則
失所也　荆州占曰辰星色比織女大星為正色青比
左角赤比參右肩黑比亢此辰星之常色也　禮斗威
儀曰居水而王辰星揚光　春秋緯曰辰星之効也其
色春青黄夏赤白若赤黄秋青白國有徳令冬黄而不
明皆無傷也則變厥也其時不昌辰星當効而出色白
為旱黄為福又為五穀熟赤為兵黑為水青為疫　石
氏曰其國失刑失冬政則辰星易色　辰星在東方其
色赤中國勝其出西方而赤倍海國勝天下無兵於外
而赤則兵起　辰星其色黄而小出而易處天下之災
變而不義美矣　辰星之制也仲夏五月而出則當赤
黑色今反青黑其時多水晚出為箒星必有空國　巫
咸曰辰星四時皆變其色不出其年君以女憂亡一曰
以女樂亡　荆州占曰辰星正旗而出破軍殺將視旗
所指順而擊之大勝　石氏曰辰星芒角為毁則君蔽
期九年奸興三九二十七年亂不禁
　　　辰星盈縮失行五
春秋緯曰辰星其時宜効而不効為失律天下有兵不
出兵在外不戰　辰星三時不出兵甲大起四時不出
天下更政　元命包曰刑失則簡宗廟廢祭祀故辰星
不以時出當寒反温四時錯政　春秋緯曰辰星失其
時而出當寒反温當温反寒政反清濁同倫也　考靈
曜曰政失於冬辰星不効其鄉　孝經鈎命曰失信則
辰星縮天下大水歳不豐熟　石氏曰辰星當出而不
出謂之擊卒伏而待兵大起豪傑發　甘氏曰辰星政
緩則不出急則不入非時則占　邦將大飢辰星出不
以時　巫咸曰辰星一時不出其時不和兵起二時不
出二時不和一曰名水大出三時不出三時不和兵甲
大起四時不出天下大飢有決水流殺人民一曰有孛
星出於東方　辰星春不見期百八十日大風發屋折
木秋不實不見婁長稼傷乃見彗星　辰星夏不見期
百六十日旱冬則不藏不見輿鬼中稼傷乃見月食
辰星秋不見期百八十日有兵不見亢穉稼傷　辰星
冬不見期百八十日隂雨六十日有流民夏則不長不
見牽牛民大流辰星上出四孟天下亂一曰天下更王
　洪範五行傳曰辰星出孟易王之表也漢髙三年辰
星出四孟後二年漢滅楚也　辰星一時而再見兵起
其行右兵右行行左兵左行有兵兵罷一曰辰星一時
再出色赤而角不出其年中而兵起　辰星亂行流水
湯湯兵革搶搶使之不殺治溝渠通水道如此則止
辰星出天南大潦出北大旱　海中占曰辰星出四孟
為月食出四季彗星　主好破壊名山壅塞大川通谷
名水則辰星不出歳大旱草木不長禽獸牛馬不蕃五
穀不滋民多病體癰疽　辰星逆行一舍以其時水出
　京房對災異曰人君内無仁義外多華飾則辰星失
度不救必有逆主之謀其救也明刑慎罰審法心中無
縱功治城郭可以聘士來賢廣恩行恵則災消矣　荆
州占曰辰星出不待其時當水反旱當旱反水　辰星
不以時効者用刑罰不中　辰星一時不効其時不和
二時不効風雨不適三時不効水旱不調四時不効王
者憂綱紀天下飢荒人民流亡去其鄉　辰星不効四
仲則春多苦雨夏多淒風當温反寒當寒反温隂陽不
和五穀不成　辰星出四季有破軍　巫咸曰辰星出
四季敗國　荆州占曰辰星春不見期百日必有暴風
疾雨而傷苗稼夏不見為旱飢期九十日有流民秋不
見期六十日大水冬不見五穀不藏人民流亡四時俱
不見河海決波　仲女為妖彗見於二十八宿各以其
舍命其國　辰星縮天子失卒臣害作　辰星亂行甲
兵鏘鏘上見四孟改政易王見於四仲隂陽和五穀成
下見四季寇賊相望政失綱　辰星變色而逆其國殃
留守環繞不去其國大凶無道　水星一南一北害於
禾稷侯王有憂　辰星行諸列宿失道乗陽為水乗隂
為旱　石氏曰辰星出孟月天子尊師習兵有殺謀
郗萌曰辰星出西丁未間天下大旱赤地千里
　　　辰星晝見經天六
石氏曰辰星晝見其國不亡則大亂　荆州占曰辰星
經天凶
　　　辰星變異生足大七
龍魚河圗曰天辰之氣主司災其精下為先農之神
巫咸曰辰星下為女子止於都津　石氏曰辰星之為
雲如曲流水災期四月　春秋緯曰辰星生足故主走
新主入　石氏曰辰星始出東方而大天下有兵　巫
咸曰辰星失其常賊人且昌社稷傾亡事行脩鼓革男
女更治事不治　荆州占曰辰星出東方白而大有兵
於外解色黄國有福五穀熟色赤旱為兵色黑為水青
為憂白喪　巫咸曰辰星小而失常主近無益之臣妾
内亂兵起　天官書曰辰星黄而小出而易處天下之文
變而不善矣　巫咸曰辰星小而動兵小起大動兵大
起　文曜鈎曰辰星小而色黄地大動　荆州占曰辰
星始出東方小而不明天子有無益事　辰星小而色
黄當雨反旱當旱反雨
　　　辰星流與列宿合鬬八
巫咸曰辰星流君臣倍有反事一曰流若明明信有事
　石氏曰辰星流出天下有大水太子御史諸官多死
　荆州占曰辰星與宿合東方臣伐主　巫咸曰辰星
與宿合若鬬西方期六月强國宫中有事　班固天文
志曰辰星與他星遇而鬬(晉灼曰妖星/彗孛之屬也)　一曰五星天
下大亂出於房心間地動
　　　辰星禳氣暈彗九
黄帝占曰辰星生氣而為黑穰明日大霧暮時大雨不
出六十日所在宿獨大水　孝經内記曰辰星生氣而
為黑穰者不出六十日牛馬羊皆貴三倍　荆州占曰
辰星出穰氣一丈大水　孝經右秘曰辰星冠珥帝不
明三月之中正陽滅弱下力强隂制政反蔽陽佞人出
世有兵　辰星冠珥王失土　巫咸曰辰星白暈邊有
兵其失色兵其國凶　辰星白暈邊有水兵患三年乃
止　郗萌曰辰星出彗東北不出三月兵聚其下(司馬/彪天)
(文志曰光武建武三十年閏月甲午水在東井二十度/生白氣東南指熖長五尺為彗東北行至紫宫西藩上)
(白氣為喪有熖作彗彗所以除穢紫宫天子/之宫彗加其蕃除宫之象後三年光武崩)
　
　
　
　
　
　
　
　
　
　
　
　
　
　唐開元占經卷五十三
欽定四庫全書
　唐開元占經卷五十四
　　　　　　　　　　　唐　瞿曇悉達　撰
　辰星占二
　　辰星犯東方七宿
　　　辰星犯角一
黄帝占曰辰星出中道天下太平出陽道旱出隂道多
雨多隂謀乗左角為旱乗右角為水兵小戰　乗右角
將相若后家族有坐法死者　近角合鬬女子為天下
害大臣殺主　留兩角間關梁不通軍有釁國庭邊境
不通　守角王者刑罰急國有帝者天下大亂又為水
災一曰多水災一曰五穀不成又曰大水滂滂民往來
舟船相望　守左右角黑為水赤為旱青為憂白為喪
　守角中央為大臣憂
　　　辰星犯亢二
辰星舍亢歳小水燋旱不至　辰星數入亢其國疫病
　乗亢左星萬物不成五穀貴　乗右星為大兵有奇
令　乗若守亢左星為水乗右星為大兵為有擊者逆
乗滅右星為大人憂　守亢多盜賊兵並起人民相惡
　逆行守亢為中央　入亢而犯守之名曰隂閉三光
大水滂滂無有立牆
　　　辰星犯氐三
辰星入氐犯守貴臣暴憂法官有獄事　乗氐右星天
下有大水大兵天子有自將兵於野　守氐其下七日
有水守十八日有兵大起逺九十日　守氐多惡風天
下大旱穀不成天下大疫國易政　守氐為多水災
　　　辰星犯房四
郗萌曰辰星入房三道為天子有子　入房十日成勾
己為天子忌之以赦解之　守房人民多暴死者又為
良馬出廏或有暴誅大臣相害乖天下道不通一曰天
下水起不則有兵　守鈎鈐地裂若山崩　辰星犯守
房馬大貴若大赦　入守房心間地動　守房為人主
無下堂又曰東去而復還成勾己為后夫人有喪一曰
為大飢人相食死者不𦵏又曰守南以水起兵　守房
為天下諸侯相謀慮道不通一曰天下易王大人喪有
反逆臣　逆行守房心天子被藥酒死一曰宫人食糟
糠　犯房穀大貴大飢犯若守房有白衣之㑹一曰為
天下相誅若犯左右驂大人中相誅　犯房奸臣有謀
　辰星留逆犯守乗陵房左右驂若左右服皆為主崩
臣有謀隂所中將謀逆行乗陵中道天子失位而亡順
行乗陵中道天下和平　辰星犯乗鈎鈐大臣有悞天
子不尊事天者致大災於宗廟王者不宜出宫下殿有
謀匿於宫廟中者　犯鈎鈐王者憂　中犯乗陵房星
者國君憂色青憂喪赤憂積尸成山黑有將相誅白芒
角大哭
　　　辰星犯心五
辰星犯天子王者絶嗣犯太子不得代犯庻子庻子不
利　辰星經心清明烈照天下内奉明王帝必延年
　合心𤣥色不明有喪　守心以水滅火三日不去主
服女藥大臣相戮山川大潰水溢滂滂一曰大人以外
兵死色黄增地色白有義於天下一曰隂侵於陽臣謀
其主又曰天下大敗易王一曰大臣弑主　逆行守房
心天子被藥酒死一曰宫人食糟糠　辰星中犯乗守
心明堂大人憂大臣當之在陽為燕在隂為胡期十月
逺三年　逆行犯心明堂環繞成勾己為大人憂期六
月若逺三年赦以解之　辰星中犯乗守心明堂皆為
内亂臣欲殺主有亡國近期十月中期一年逺期二十
八年又曰大臣當之　留逆犯守乗陵心星者宫内賊
亂臣下有謀易王權在宗家及得勢大臣
　　　辰星犯尾六
辰星入尾天下大水江河決溢魚鹽貴三倍　辰星入
九江天下多水　守尾者為大人女君惡之　辰星守
尾大飢人相食民異其國君子賣衣小人賣子妃后亂
　守尾執政得事又曰以水起兵其年必成一曰疾病
　守尾箕後宫有省者一曰後宫有罪廢者　守尾為
用事者當之天下牢開大赦一曰天下大水萬物不成
民多疾疫　留逆犯守乗陵尾皇后以珠玉簪珥惑天
子者誣讒大起后相貴臣誅宫人出走兵起宫門
　　　辰星犯箕七
辰星犯箕河水大溢若入箕中伺其出日而數之皆期
三十日兵發伺始入處之率一日期十日軍罷　若入
箕天下大赦一曰牢開一曰大人當之　守箕皆為其
歳水一曰皆為女主憂合箕用事者坐之　出箕穀大
貴天下大旱飢死過半　守箕中國有大兵執政者當
之若守之七日以内禍災起若有疾風解之守箕若角
動色黑貴者有棄損自戮死　守箕歳大旱多火災萬
物不成
　
　
　唐開元占經卷五十四
欽定四庫全書
　唐開元占經卷五十五
　　　　　　　　　　　唐　瞿曇悉達　撰
　辰星占三
　　辰星犯北方七宿
　　　辰星犯南斗一
石氏曰辰星犯南斗為赦　巫咸曰辰星入南斗口中
大臣誅一曰不用衆而有天下　郗萌曰辰星入南斗
天下受爵禄期六十日若九十日　文曜鈎曰辰星之
南斗天下大水五穀傷人民飢　辰星居南斗河戍間
道不通　黄帝占曰辰星守斗有兵赤而角天下敗白
而大裂地相賂為和黑而小其國亡　石氏曰辰星守
南斗在北民凍死在西虎狼多入邑在南狗多死在東
女子多死　劉向洪範傳曰辰星守南斗不可舉事用
兵必受其殃　甘氏曰辰星守南斗若角動色青黑萬
民大死橋梁不通天下水起　辰星失次守南斗所守
者誅　郗萌曰守南斗有兵易正朔　陳卓曰辰星守
南斗萬物不成五穀傷　石氏曰辰星犯南斗留守之
破軍殺將　司馬彪天文志曰辰星犯南斗有戮將若
有死相
　　　辰星犯牽牛二
郗萌曰辰星乗牽牛為人相弃於道　陳卓曰辰星乗
牽牛穀貴天下大水　巫咸曰辰星守牽牛為五穀不
成　感精符曰辰星守牽牛國以水為敗犧牲疫牛多
死　春秋緯曰辰星守牽牛牛先賤後貴　石氏曰辰星
守牽牛水涌為敗大牛多死　辰星守牽牛民有自賣
者歳多水災萬物不成五穀傷一曰地氣泄貴人多死
　甘氏曰辰星守牽牛有犧牲之事若使人以四足䖝
為虎來者色青有病色黑有死喪　海中占曰辰星守
牽牛歳多水民歸兵陵齊燕尤甚　郗萌曰辰星守牽
牛民人死喪一曰穀貴民多流亡　荆州占曰辰星守
牽牛關梁不通　陳卓曰辰星守牽牛臣謀其主　甘
氏曰辰星犯牽牛留守之為有破軍殺將　陳卓曰辰
星犯守牽牛涌水出　北官候曰辰常以冬朝牽牛當
朝不朝名曰失律二時不朝名曰失政三時不朝五穀
不登　郗萌曰辰星急過牽牛一度過水一動二度過
水二動三度過水三動四度過水四動五度過水小出
六度過水大出地為之動
　　　辰星犯須女三
黄帝占曰辰星守須女其國當有娶婦嫁女之事若他
國來貢女者一曰兵起大臣當之　石氏曰辰星守須
女為有女喪　巫咸曰辰星守須女為萬物不成　海
中占曰天下水雨無濟者至關東盡然　郗萌曰為后
夫人有變妾為主一曰為大水且至若守須女南其地
數被火守其北數被水　石氏曰辰星犯守須女女主
御世天下大赦其國驚水國大亂　荆州占曰天下多
寡女若子死繒帛貴　陳卓曰天下有雨災萬物不成
國飢民多疾　陳卓曰辰星逆行留犯守陵須女天子
及大臣有變必有奇政令
　　　辰星犯虚四
洛書曰辰星犯虚大臣為謀主有兵起其國必敗　甘
氏曰辰星犯虚其邦多水災　洛書曰辰星入虚有兵
起　文曜鈎曰辰星躍入虚得所欲　巫咸曰辰星入
虚中伺其出日而數之期二十日為兵發伺始入處之
率一日期十日軍罷　郗萌曰辰星入虚為有德　春
秋緯曰辰星之虚兵起大水出　郗萌曰辰星在虚東
春水虚南夏水虚西秋水虚北冬雷雨水　黄帝占曰
辰星守虚雨水常降流溢滂其國失綱人民流亡　石
氏曰辰星守虚國内亂一曰政急天下大亂天下虚大
人憂　甘氏曰辰星守虚若角動青色臣有欺君者有
兵有喪於國内　海中占曰辰星守虚有兵災丁壯行
徭妻子獨居萬室虚一曰春旱秋水五穀不成　郗萌
曰辰星守虚有武臣誅國必亡一曰中山水出人民無
所居從山而處災生日並見　荆州占曰辰星犯乗虚
若冬守其陽色赤黄旱萬物不成亂兵起
　　　辰星犯危五
荆州占曰辰星犯入危奸臣謀主一曰天下大亂若賊
臣起　巫咸曰辰星之危霖雨百日其國大水五穀不
成人民飢　石氏曰辰星守危糴大貴天下起兵兵大
發　辰星去危客水滅名宫若守危大水有大喪　甘
氏曰辰星守危大臣有戮刑法官有憂一曰皇后憂病
兵喪並起　海中占曰辰星守危天下兵大發　郗萌
曰其國破危一曰為大人蓋屋事若逆行守危其君簡
祭祀　陳卓曰辰星犯守危國多水災　郗萌曰辰星
守墳墓為人主有哭泣之事
　　　辰星犯營室六
郗萌曰辰星犯營室為土功事犯陽陽有急犯隂隂有
急　黄帝占曰辰星入營室天下兵乗水欲攻王侯之
國不出百二十日　春秋圗曰辰星之營室天下徭役
民不寧其處　甘氏曰辰星守營室其色青宫中女多
有死者大人憂一旬三月相近三旬五月國君死　巫
咸曰辰星守營室多水災五穀不成　郗萌曰徭役起
一曰后夫人憂有大喪一曰守營室東壁北關梁不通
又曰守營室為大人忌以赦令解之　𤣥冥曰辰星守
營室大兵乗船大水欲入侯王之國不出四十日　百
二十占曰天下諸侯發動於西北　聖洽符曰犯守營
室中女有夭死者大人有土功之事
　　　辰星犯東壁七
陳卓曰辰星犯東壁王者刑急法深朝廷憂愁國有蓋
藏保守之事　春秋圗曰辰星之東壁天下和平　石
氏曰守東壁國有大喪一曰大水又曰兵革起　郗萌
曰辰星守東壁為大人衛守一曰為天下兵起又曰秋
兵起亦云有土功事又曰為多水一曰歳晚水　春秋
圗曰辰星入東壁而守之奸臣有謀　玉厯曰逆行守
東壁大水出橋梁不通舟船用民大飢
　唐開元占經卷五十五
欽定四庫全書
　唐開元占經卷五十六
　　　　　　　　　　　唐　瞿曇悉達　撰
　辰星占四
　　辰星犯西方七宿
　　　辰星犯奎一
石氏曰辰星入奎有決漏之事名水有絶　海中占曰
辰星潤澤出奎有差令變色入奎有為令來者出奎有
為令出使者　春秋圗曰辰星之奎天下賤人出貴女
　黄帝占曰辰星守奎奸臣賊子謀弑其主　河圗曰
有大水之災又曰大臣下獄　聖洽符曰有溝瀆之事
於國外　石氏曰外國之王入御中國一云天下多愁
一曰山水潰出　巫咸曰多火灾為旱萬物不成有兵
灾　郗萌曰有水事　荆州占曰王者憂之大人當之
　　　辰星犯婁二
聖洽符曰辰星之婁其國任能賢人當用良才得達
甘氏曰辰星守婁若角動赤黑色臣有争禄而起兵者
　巫咸曰多火灾　郗萌曰為白衣之㑹又曰外國之
主入御中國　天文志曰辰星守婁為兵為匿謀　郗
萌曰有兵兵罷無兵兵起　荆州占曰有兵犧牲多死
　陳卓曰多水灾萬物五穀不成　百二十占曰且有
水出　陳卓曰犯守婁刑罰劇急　洛書曰逆行守婁
歳有水若有蝗蟲犧牲多死萬物不成　甘氏曰辰星
入婁犯守之王者刑法急大臣當誅必有下獄者
　　　辰星犯胃三
郗萌曰辰星犯胃天下穀無實以飢為憂一曰為亂
春秋圗曰辰星之胃布帛賤　黄帝曰辰星守胃且有
兵令一曰國主當之　黄帝曰有兵國以無義失弊又
曰大飢失政一曰有隂兵夷狄勝中國　甘氏曰辰星
守胃若角動色赤白以水兵起無名而窮又曰有立侯
王若旱五穀不成　巫咸曰辰星守胃多火灾為旱萬
物不成有兵　海中占曰民人大飢亂　荆州占曰逆
行守胃天下有兵倉穀空虚　雌雄圗三光占云辰星
犯胃母子同死國立後王且有急令國主當之　陳卓
曰若犯守胃國主不寧　荆州占曰辰星守胃穀貴傷
火災
　　　辰星犯昴四
石氏曰辰星犯乗昴且有亡國有謀主之變若行其北
西夷有毒霜早降歳有疾癘　荆州占曰辰星犯乗昴
夷狄之兵起為民害　郗萌曰辰星乗昴若出北者為
隂國有憂若北主死　郗萌曰入昴中有三丈之水五
穀不成大飢　春秋圗曰辰星之昴民且從之陵　石
氏曰辰星留二十日若六十日守昴中國開門有大客
國政大危易政令若自來之王　黄帝占曰辰星守昴
兵起破散民流亡　洛書曰大水決溢為民害傷五穀
　石氏曰夷狄勝中國若五穀不成民大飢　甘氏曰
守昴若角動其謀者在北方大將之家外戚之親以星
入日占期　甘氏曰辰星守昴執法臣誅　郗萌曰天
下失綱有兵一曰起中野又曰多水灾又曰守畢昴東
行至天髙復反至五車為邊兵發有赦　感精符曰逆
行守昴有兵大臣有坐法死者一曰寃獄失理　荆州
占曰逆行守昴環繞兵起　郗萌曰犯若守昴為白衣
之會　雌雄圗三光占曰犯守昴夷狄之兵起國失政
一曰有隂兵　郗萌曰中犯乗守昴為兵北征
　　　辰星犯畢五
黄帝占曰辰星犯畢出其北為隂國有憂出其南陽國
有憂　郗萌曰辰星犯畢若入之兵起於外狄有憂
荆州占曰犯乗畢邊兵起　巫咸曰入畢中各伺其出
日而數之期二十日為兵發伺始入處之率一日期十
日為軍罷　海中占曰入畢中有兵一曰歳熟　郗萌
曰有憂一曰其國易主　石氏曰出畢陽則旱出畢隂
則水為政令不行　春秋圗曰辰星之畢有大赦　黄
帝占曰辰星守畢山崩民流　聖洽符曰川河大盛民
多死亡　春秋圗曰子歸母天下安寧若有赦　巫咸
曰辰星守畢邊有以水起兵者　石氏曰山水潰河大
溢潦大至　甘氏曰辰星守畢民多疾病死亡　巫咸
曰有水災萬物不成　郗萌曰野人為亂　陳卓曰犯
附耳為兵起若將相有喪憂也不則免退　郗萌曰守
畢急謀兵期八十日若八月
　　　辰星犯觜觿六
石氏曰辰星犯觜其國兵起天下動移　荆州占曰犯
乗觜憂水兵之災　郗萌曰入觜中伺其出日而數之
期二十日兵發伺始入處之率一日期十日軍罷　石
氏曰守觜西方客動侵地欲為君王崇禮以制義則國
安　甘氏曰守觜子歸母君臣和同　巫咸曰為萬物
不成一曰旱五穀不成大人憂又曰不出百日天下大
飢　巫咸曰多火灾　海中占曰守觜中有兵　郗萌
曰守觜萬物五穀不成一曰天子不可動衆行兵又曰
有反臣不出百日天下水趙國尤甚
　　　辰星犯參七
甘氏曰辰星犯乗參貴臣黜　荆州占曰國有水兵
春秋圗曰之參兵大起　巫咸曰留止衡兵革起守參
貴臣黜　郗萌曰逆行若留止衡中為兵革起　黄帝
占曰辰星守伐星移南敵入塞星移北敵出塞　石氏
曰守參且有水兵一曰有反者國有憂　班固天文志
曰辰星與參出南方為旱若大臣誅　石氏曰守參天
子不可以將兵動衆國有反臣一曰有赦若出參中邊
有兵　巫咸曰水災萬物不成　海中占曰守伐衛尉
當之　郗萌曰守參若守伐為有反臣中兵一曰為后
夫人當之一曰内亂　春秋圗曰逆行守參邊將有憂
一曰外夷動　聖洽符曰入參犯守之不出其年有兵
起若拔邑先起兵者破亡後起兵者昌
　
　
　
　唐開元占經卷五十六
欽定四庫全書
　唐開元占經卷五十七
　　　　　　　　　　　唐　瞿曇悉達　撰
　辰星占五
　　辰星犯南方七宿
　　　辰星犯東井一
文曜鈎曰辰星入東井蠻夷君憂有死者若邊兵起期
不出年　郗萌曰辰星入東井軍在外星進兵退星退
兵進　河圗曰辰星出入東井有暴兵馬當貴　荆州
占曰辰星出入東井有亂臣　黄帝曰辰星守東井為
水(天文志曰光武建武三十年閏月甲午水在東井二/十度生白氣東南指熖長五尺為彗東北行至紫宫)
(西藩上五月甲子不見凡見三十一日水常以夏至後/效東井閏月在四月尚未當見而見是躁而進也東井)
(為水衡水出之為大水是嵗五月及明年/郡國大水壊城郭傷禾稼殺人民也)　感精符曰辰
星守東井去之七寸七日已上至十五日王者誅大臣
期不出百八十日　石氏曰守東井其年早旱晚水一
曰天下大水又曰法臣相戮一曰入其中王者易更政
甘氏曰守東井若角動色赤黑以水起兵　色黄潤澤
天子有善令若色變大人憂天下有名水絶所謂絶者
逆行而入之　郗萌曰辰星乆守東井為金錢易萬物
五穀不成一曰守東井胡兵起五穀霜死其國尤甚歳
大惡　辰星入犯乗守東井三日以上蠻夷君當之死
期三月若一年二年三年　石氏曰犯東井守錢大臣
誅鈇鉞用有兵起　荆州占曰守東井道上多死人
陳卓曰守東井百川皆溢
　　　辰星犯輿鬼二
河圗曰辰星犯輿鬼為國有憂大臣誅　石氏曰有兵
一曰犯天質兵起　郗萌曰犯輿鬼亂臣在内　黄帝
曰犯輿鬼質執法者誅　南官候曰犯天尸貴臣有罪
犯四星天子發之　郗萌曰入犯輿鬼執法者有戮死
若兵起將軍有憂人多死　甄曜度曰入輿鬼犯積尸
大臣有誅斧鑕用貴人有犯罪者若戮死　郗萌曰辰
星入輿鬼為大人卒事以命終　荆州占曰亂臣在内
有屠滅　天文志曰為死喪一曰大臣有死　陳卓曰
蠻夷之君有誅　春秋圗曰辰之鬼天下有疫病　郗
萌曰守輿鬼月食若五穀不成　春秋圗曰民多病歳
大惡人飢亡一曰君有戮死者　春秋緯曰守犯輿鬼
金錢發用民多痛耳目　石氏曰守輿鬼有兵死者一
曰王者崩一曰大人有祭祀之事　海中占曰守輿鬼
出其南水出其北旱　郗萌曰守輿鬼三月后夫人疾
二十日太子夫人疾十日諸國王夫人病　守輿鬼西
南為秦漢有反臣兵事以赦令解之　守輿鬼質星鈇
鉞用　守輿鬼有喪右為主人左為客一云五月大水
蝗蟲　海中占曰守入鬼大人憂　郗萌曰入若守輿
鬼為主憂財寶出若大臣有謀乗質者君貴人憂金玊
用民疾南入為男北入為女西入為老東入為壯棺木
貴　荆州占曰干犯守輿鬼隨所守王者發之不出七
十日天下有喪陽為人君隂為皇后左為太子右為貴
臣(天文志曰孝順漢安二年七月甲申辰星犯輿/鬼明年八月順帝崩孝沖即位明年正月崩)
　　　辰星犯栁三
石氏曰辰星犯栁有木功事若名木見伐者　海中占
曰入天庫以水起　荆州占曰入注下刑上子訟父民
多仇粟貴大旱馬貴　春秋圗曰辰星之栁天下米貴
馬貴先潦後旱　黄帝占曰歲不收　甘氏曰王者賜客
若國有貴客　郗萌曰為反臣中外兵以德令解之一
曰舟船相望在於北方若處其陽大旱又死喪處其隂
大水為灾傷　𤣥冥占曰貴臣得地後有德令不出九
十日　郗萌曰辰星守栁注藥在酒食中忌不可食之
　　　辰星犯七星四
郗萌曰辰星犯七星臣為亂　甘氏曰入七星有君置
太子者　春秋圗曰辰星之七星天下勞多流亡　郗
萌曰留七星為天下大憂(憂中/兵也)　石氏曰守七星民多
疾一曰民流千里又曰兵内起若守二十日以上有水
　甘氏曰守七星若角動天下有兵三年乃解又曰萬
物不成　海中占曰大臣凶貴人有罪若法官有憂
郗萌曰為反臣中外兵以德令解之一曰大水為灾(此/荆)
(州占/也)　巫咸曰犯七星三日以上賊臣在側若有叛臣
皆九十日應之以善令則無咎
　　　辰星犯張五
春秋圗曰辰星之張有賢人在下當為卿相　石氏曰
守張天下大水兵起若守而角動有臣傷其君色赤有
兵出其君傷諸侯之臣起於宫中從庖厨奉牢之間是
也其色黑食中有藥不可食大人有憂　甘氏曰守張
貴臣專國天下不寧　巫咸曰萬物五穀不成　郗萌
曰為反臣中外兵以德令解之(謂赦/令也)　又曰夏麥不收
大飢一曰民多喪病又多鬬訟　南官候曰天下大飢
　百二十占曰且有更令　郗萌曰入張若守之水入
火為逆理犯上天下不安下謀上多鬬訟若多疾
　　　辰星犯翼六
玉厯曰辰星入翼中兵大起　春秋圗曰辰星之翼有
賢在民間當用　石氏曰守翼水入火逆理貴臣有憂
若大臣有戮又曰水旱之灾星入其度當位者退之以
消天怒王者以赦除咎又曰守翼為萬物不成一曰為
人民流亡又曰鹽鐵大貴四倍牛馬行　甘氏曰守翼
大水兵起色白京師起色黄事成色青黑死事　巫咸
曰為旱　海中占曰有兵灾若大水在北方五穀不成
　郗萌曰多火灾一曰火在北方又曰為反臣中外兵
以德解之　荆州占曰近臣為有亡國飢歳民流千里
若地龍見　陳卓曰王者有疾期不出年中　二十八
宿山經注曰辰星一年不出出于翼軫主死　𤣥冥占
曰守翼若有誅者　玊厯曰有急事若有大風　陳卓
曰犯守翼天下大荒　班固天文志曰辰星與翼見西
方大臣誅
　　　辰星犯軫七
石氏曰辰星入軫中為大兵起　巫咸曰伺其出日而
數之期二十日為兵發伺始入處之率一日期十日軍
罷　黄帝占曰守軫天下大疾貴者多死一曰國有喪
　天文志曰守犯軫為白衣之會　石氏曰守軫萬物
五穀不成　郗萌曰守軫為反臣中外兵以德令解之
又曰執法貴臣凶車騎用　玊厯曰天下疾疫人多死
其死灾多在北方　南官候曰戚臣凶　甄曜度曰入
軫及守犯之有兵必大戰有破軍殺將於其野人心驚
駭守過二十日以上光明色大有數十萬人戰流血積
尸殃不則大水有山河崩決百姓流波之災五穀傷敗
人民飢死期二年
　
　
　
　
　
　
　
　唐開元占經卷五十七
欽定四庫全書
　唐開元占經卷五十八
　　　　　　　　　　　唐　瞿曇悉達　撰
　辰星占六
　　辰星犯石氏中官
　　　辰星犯大角一
海中占曰辰星守大角臣謀主有兵起人主憂王者戒
慎左右期不出百八十日遠一年
　　　辰星犯梗河二
巫咸曰辰星守梗河國有謀兵四夷兵起來侵中國邊
境有憂
　　　辰星犯招摇三
聖洽符曰辰星犯招摇邊兵大起四夷為寇若守之夷
人敗若夷主死期不出二年
　　　辰星犯𤣥戈四
聖洽符曰辰星犯𤣥戈邊兵大起侵掠為寇若守之夷
主死期不出二年
　　　辰星犯天槍五
辰星犯天槍夷兵起機槍大用防戍有憂若誅邊臣期
不出年
　　　辰星犯天棓六
巫咸曰辰星犯天棓夷兵起機槍大用防戍有憂若誅
邊臣期不出年
　　　辰星犯女牀七
荆州占曰辰星犯女牀凶　甘氏曰犯守女牀兵起宫
中若后妃有暴誅者期百八十日遠一年
　　　辰星犯七公八
黄帝占曰辰星守七公為饑民居不安　石氏曰犯守
七公輔臣有謀議臣相疑若人主有憂
　　　辰星犯貫索九
荆州占曰辰星入天牢天下有賊又曰水期一年一曰
旱期一年又曰歲饑人相食一曰大赦期百二十日
巫咸曰犯守貫索天下兵大起多有獄事貴人有死者
　石氏曰入天牢中犯乗守者以獄多為亂不出年
　　　辰星犯天紀十
文曜鈎曰辰星犯守天紀幸臣執權有兵王者有憂
　　　辰星犯織女十一
黄帝占曰辰星犯守織女天下有女憂兵起不出其年
　　　辰星犯天市垣十二
石氏曰辰星入天市大臣有誅　郗萌曰辰星入天市
中皆為將相凶一曰五官有憂一曰赦又曰辰星入若
守天市蠻夷之君戮又曰為驚一曰更市
　　　辰星犯帝座十三
石氏曰辰星犯帝座為臣謀主有逆亂事　𤣥㝠占
曰為臣謀主天下亂兵大起不出年
　　　辰星犯候星十四
海中占曰辰星犯守候星陰陽不和五穀傷人民大饑
有兵起
　　　辰星犯宦者十五
甘氏曰辰星犯宦者輔臣有誅若戮死期不出年
　　　辰星犯宗正十六
石氏曰辰星犯守宗正左右羣臣多死若更政令人主
有憂
　　　辰星犯宗人十七
石氏曰辰星犯宗人親族貴人有憂若有死者一曰人
主親宗有離絶者
　　　辰星犯宗星十八
甘氏曰辰星犯宗星宗室之人有分離者
　　　辰星犯東西咸十九
石氏曰辰星犯東西咸為臣不從令有陰謀
　　　辰星犯天江二十
黄帝占曰辰星入天江大水決城郭　陳卓曰暴水為
害不出其年　巫咸曰犯守天江天下有水若入之大
水齊城郭人民饑去其郷
　　　辰星犯建星二十一
陳卓曰辰星犯建星大臣相譛　百二十占曰辰星出
建星中國有水旱五穀不成人民饑不出年　郗萌曰
守建星地氣泄貴人多死一曰臣謀其主　荆州占曰
犯建星歲水人饑有自賣者
　　　辰星犯天弁二十二
甘氏曰辰星犯天弁若守之則囚徒起兵一曰五穀不
成糴大貴人民饑
　　　辰星犯河鼓二十三
齊伯曰辰星犯河鼓大將若左右將將有誅若守之將
有罪以五色占之　甘氏曰辰星入河鼓大將出用兵
　　　辰星犯離珠二十四
石氏曰辰星犯離珠宫中有事若有亂宫者若宫人
有罪黜者
　　　辰星犯匏𤓰二十五
辰星犯匏𤓰三十日狗夜嘷雞鳴天下盡驚　聖洽符
曰犯守匏𤓰天下有憂若有遊兵名果貴一曰魚鹽貴
十倍不出其年
　　　辰星犯天津二十六
海中占曰辰星犯天津關道不通有兵起若關吏有憂
　郗萌曰守天津兵革起
　　　辰星犯螣蛇二十七
甘氏曰辰星守螣蛇天子前驅凶若姦臣有謀前驅為
害
　　　辰星犯王良二十八
石氏曰辰星守王良為有兵　齊伯曰辰星犯守王良
天下有兵諸侯相攻彊臣謀主期不出年
　　　辰星犯閣道二十九
石氏曰辰星犯閣道絶漢者為九州異政各主其主天
下有兵期二年
　　　辰星犯附路三十
石氏曰辰星守附路太僕有罪若有誅一曰馬多死道
無乗者
　　　辰星犯天將軍三十一
郗萌曰辰星入天將軍興軍者吉　石氏曰守天將軍
為大將軍死若誅
　　　辰星犯大陵三十二
石氏曰辰星入大陵國有大喪大臣有誅若戮死人民
死者大半不出其年　荆州占曰辰星入大陵積尸天
下盡喪死人如丘山星衆兵起星稀無兵
　　　辰星犯天船三十三
郗萌曰辰星守天船革也　聖洽符曰入天船或守之
兵大起舟船用有亡國期不出年
　　　辰星犯卷舌三十四
石氏曰辰星乗卷舌天下多喪又曰守卷舌國有佞臣
謀其君以口舌為害人主有憂
　　　辰星犯五車三十五
石氏曰辰星犯五車大旱若有喪一曰犯庫星兵起北
方若西方犯倉星穀貴若有水　元命包曰入五車則
水開(班固天文/志曰大水)　海中占曰兵大起車騎行五穀不成
天下民饑若軍絶糧　黄帝占曰入五車中犯乗守天
庫以水潦起兵
　　　辰星犯天關三十六
石氏曰辰星行天關中每至抑揚當去不去徘徊亂行
光色隆怒見其妖祥中國隔絶道路不通　文曜鈎曰
守天關天下大水津梁不通人民饑有自賣期一年
石氏曰行天關為臣謀主　郗萌曰辰星守天關者皆
為貴人多死　海中占曰辰星守犯天關道絶天下相
疑關梁之令
　　　辰星犯南北河三十七
黄帝占曰辰星乗南河戍若出南皆為中國　石氏曰
守南河蠻夷兵起邊戍有憂若有旱災人民饑又曰留
守南戍中方兵起　黄帝占曰辰星出北河戍間若留
守北戍若居南戍間若守兩戍間為天下有難起道不
通　荆州占曰守兩河戍間天下乖離　郗萌曰失度
守陰門若陽門為諸侯姦又曰不行天門天關間為喪
　　　辰星犯五諸侯三十八
石氏曰辰星犯五諸侯若守之兵大起將士出諸侯有
憂若有死者　巫咸曰辰星入五諸侯伺其出之日而
數之二十日兵起發伺始入處之率一日軍罷　石氏
曰守犯乗守五諸侯諸侯兵死期三年
　　　辰星犯積水三十九
石氏曰辰星守積水旱　巫咸曰犯守積水其國有水
災水物不成魚鹽貴一曰以水為敗糴大貴人民饑期
二年
　　　辰星犯積薪四十
甘氏曰辰星犯守積薪天下大旱五穀不登人民饑亡
　　　辰星犯水位四十一
石氏曰辰星犯守水位天下以水為害津關不通一曰
大水入城郭浸傷人民皆不出二年
　　　辰星犯軒轅四十二
黄帝占曰辰星行軒轅中犯女主女主失勢憂喪也(宋/書)
(天文志曰晉穆帝升平四年六月辛亥辰星犯軒轅五/年五月帝崩哀帝立禇后失勢  孝武太元五年七月)
(丙子辰星犯軒轅占曰女主當之九月癸未皇后王氏/崩  安帝隆安三年五月辛未辰星犯軒轅大星四年)
(七月太皇后/李氏崩也)列大夫有放逐者五官不治色悴為憂為
疾其所中犯乗守者若有罪　石氏曰辰星在軒轅中
有以女子請人君者　巫咸曰辰星行犯守軒轅女主
失勢一曰大人當之若有黜者期二年　石氏曰入軒
轅中犯乗守之有逆賊若火災又曰犯守軒轅太民星
大流太后宗有誅者若有罪中犯乗守小民星小饑小
流皇后宗有誅者若有罪
　　　辰星犯少微四十三
石氏曰辰星入少微君當求賢佐不求賢佐則失威奪
勢者矣又曰犯守少微名士有憂王者任用小人忠臣
被害有死又曰五官亂宰相易有兵憂矣　石氏曰辰
星入中犯乗守少微宰相易一曰女主憂不出其年
帝覽嬉曰行犯左右執法為大臣有憂　郗萌曰犯左
右執法執法者誅若有罪又曰犯天庭臣為亂
　　　辰星犯太微四十四
荆州占曰辰星道從太微西藩北南方星間入到南方
東方星間南出道中西藩直坐入者非道也　春秋圖
曰辰星若以立秋後七十二日得壬子入太微朝見當
此之時陰氣隆盛陽氣潜藏不欲穿池決溝渠犯之冬
雷　荆州占曰辰星以壬子日順入太微天子所使也
不以壬子日非天子使也　郗萌曰辰星當太微門為
受制當左執法為受事左執法當右執法為受事右執
法守太微門三日以下為受制三日以上為兵為賊為
亂為饑　荆州占曰辰星出東掖門為相受命東南出
德事也出西掖門為將受事西南出刑事也期以春秋
　黄帝占曰辰星入天庭色白潤澤為期百八十日有
赦　巫咸曰辰星入太陰門西出太陰門東後宫破
若有大水期百二十日　合誠圖曰辰星入華闕門為
臣弑之候也　石氏曰辰星入太微中華東西門若左
右掖門而南出端門必有反臣若入西門出東為人君
不安欲求賢佐有入中華西門出中華東門為臣出令
入太陰西出太陰東門為天下大亂有喪若大水　郗
萌曰入太微西門犯天庭出端門為大臣伐主入西門
折出右掖門為大臣假主之威而不從主命入西華門
南出端門為臣詐稱詔入太微若入端門出東門貴者
奪勢　荆州占曰辰星入太微宫天下有聖女子出燕
代若有大水傷人民期三十日(天文志曰孝桓永壽元/年七月己未長星入太)
(微中八十日去出左掖門是/歲洛水溢至津門南陽大水)荆州占曰辰星入太微天
庭出端門臣不臣入太微宫為天下大驚一曰有兵又
曰入天庭國不安其宫又曰辰星見太微天子當之
陳卓曰辰星入太微天子之宫羣臣相殺(宋書天文志/曰晉永寧元)
(年七月辰星入太微初齊王冏定京都因留輔政遂専交/權無君是月成都王頴河間王顒長沙王又討之冏又)
(戰攻焚宫闕冏兵敗夷滅又殺其兄上將軍寔以下二/十餘人大安二年成都攻長沙於是公私飢困百姓力)
(屈/也)齊伯曰辰星入左右掖門而東出天下有憂若入端
門而守天庭强臣奪主位　黄帝占曰辰星東行入太
微庭出東門天下有急兵若守將相丞相御史大臣有
死者若入端門守庭大禍至入南門出東門國大旱若
入南門逆行出西門國大亂逆行入東門出西門大國
破亡若順入西藩而不留去楚國凶殃　巫咸曰辰星
逆行入太微天庭中為大臣有誅若諸侯戮死期二年
　石氏曰辰星逆行於太微中及出左右掖門者有逆
謀天子有命將征伐之事一曰大赦可以解其患也
　　　辰星犯黄帝座四十五
石氏曰辰星犯黄帝座改政易王天下亂存亡半
　　　辰星犯四帝四十六
甘氏曰辰星犯乗守四帝座天下亡又曰臣謀主去之
一尺事不成
　　　辰星犯屏星四十七
甘氏曰辰星犯守屏星君臣失禮下謀上
　　　辰星犯郎位四十八
甘氏曰辰星犯守郎位輔臣有謀左右宿衛者為亂王
者宜備之
　
　
　
　
　
　
　
　
　
　
　
　
　
　唐開元占經卷五十八
欽定四庫全書
　唐開元占經卷五十九
　　　　　　　　　　　唐　瞿曇悉達　撰
　辰星占七
　　辰星犯石氏外官一
　　　辰星犯庫樓一
郗萌曰辰星入庫樓以水起兵亦大水　荆州占曰入
天庫鈇鉞用大臣誅
　　　辰星犯南門二
石氏曰辰星犯守南門邊夷兵起若道路不通
　　　辰星犯平星三
石氏曰辰星犯平星凶　甘氏曰犯守平星執政臣憂
若有罪誅者期一年
　　　辰星犯騎官四
甘氏曰辰星犯守騎官有兵起馬多發若多死
　　　辰星犯積卒五
石氏曰辰星入積卒若守之兵大起士卒大行若多死
期二年　𤣥㝠占曰犯積卒主失位天下亂兵大起期
百八十日
　　　辰星犯龜星六
海中占曰辰星犯守龜星天下有水旱之災守陽即旱
守陰即水
　　　辰星犯傅說七
石氏曰辰星犯守傅說王者簡宗廟廢五祀後宫凶一曰
有絶嗣君期不出二年
　　　辰星犯魚星八
石氏曰辰星犯守魚星凶　甘氏曰犯守魚星之陽為
大旱魚行人道之陰為大水魚鹽貴
　　　辰星犯杵星九
海中占曰辰星入杵星若守之天下有急發之事不出
其年
　　　辰星犯鱉星十
黄帝占曰辰星守鱉星有白衣之㑹　巫咸曰國有水旱
之災守陽則旱守陰則水
　　　辰星犯九坎十一
石氏曰辰星守九坎天下旱名水不流五穀不登人民
大饑一曰之陽大旱之陰大水　石氏曰犯守九坎凶
　　　辰星犯敗臼十二
石氏曰辰星守敗臼民不安其室憂失其釡甑若流移
去其鄉
　　　辰星犯羽林十三
郗萌曰辰星入羽林有反臣中兵　巫咸曰入羽林天
下兵起四夷入國人主憂一曰其國以水為憂　荆州
占曰熒惑與辰星俱入天庫軍凶若有水災　郗萌曰
犯守天陣為兵起有破軍死將　海中占曰入犯守羽
林有兵起若逆行變色成勾己天下大兵關梁不通不
出其年
　　　辰星犯北落十四
石氏曰辰星守北落亦為兵大合女子兵起若與北落
相貫抵觸光相及有兵大戰破軍殺將伏尸流血不可
當也期百八十日若一年　甘氏曰守北落斧鑕用大
臣有誅期不出年
　　　辰星犯土司空十五
海中占曰辰星守土司空其國以土起兵若有土功之
事天下旱
　　　辰星犯天倉十六
齊伯曰辰星守天倉諸侯有發粟之事有兵起星若當
户守之將受命不為主用　荆州占曰辰星入天倉中
主財寳出主憂亂臣在内天下有兵而倉庫之户俱開主
人勝客事不成期二十日中而發　郗萌曰入若天倉
為粟發用　黄帝曰守天倉大水　荆州占曰守天倉
天下饑粟出
　　　辰星犯天囷十七
石氏曰辰星入天囷天下兵起囷倉儲積之物皆發用
一曰御物多有出者庫藏空虚期二年
　　　辰星犯天廩十八
石氏曰辰星犯天廩天下亂粟散出一曰天下大饑
　　　辰星犯天苑十九
石氏曰辰星入天苑牛羊禽獸多疾疫若守之二十
日天下兵起馬多死其國憂
　　　辰星犯參旗二十
海中占曰辰星守參旗兵大起弓弩用士將出行一曰
弓矢貴
　　　辰星犯玉井二十一
黄帝占曰辰星入玉井為彊國失地其出之彊國得地
　巫咸曰辰星入玉井國有大水憂若以水為敗水物
不成期不出年
　　　辰星犯屏星二十二
甘氏曰辰星入守屏星諸使有謀若大臣有戮死者甘
氏曰入天屏為大臣戮若疫
　　　辰星犯厠星二十三
黄帝占曰辰星守厠為大臣有戮者　甄曜度曰入守
厠星天下大饑人民相食死者大半期二年
　　　辰星犯軍市二十四
石氏曰辰星入守軍市兵大起大將軍出若以饑兵
起
　　　辰星犯野雞二十五
甘氏曰辰星入犯守野雞其國凶必有死將軍營敗兵
士散走
　　　辰星犯狼星二十六
石氏曰辰星入守狼星野獸死　聖洽符曰辰星犯守
狼星天下多姦盜有兵起其國以水為憂　荆州占曰
守狼星大將出其國有兵一曰死將
　　　辰星犯狐星二十七
荆州占曰辰星守狐星大將有千里之行國政驚
　　　辰星犯稷星二十八
海中占曰辰星守天稷有旱災五穀不登歲大饑一曰
五穀散出
　　辰星犯甘氏中官二
　　　辰星犯四輔一
荆州占曰辰星中犯乗守四輔星君臣失禮輔臣有誅
者
　　　辰星犯平道二
甘氏曰辰星入守平道天下兵亂
　　　辰星犯酒旗三
荆州占曰辰星守酒旗天下大酺有酒肉財物賜若爵
宗室
　　　辰星犯天髙四
郗萌曰辰星舍入天髙有竒令
　　　辰星犯積尸五
石氏曰辰星守積尸大人當之
　　　辰星犯天潢六
黄帝占曰辰星入天潢中者為起軍道不通天下大亂
國易政一曰貴人死若中犯乗守之皆期二十日兵起
　郗萌曰辰星失度留天潢中為人主以水為害若以
井為害以日入占其國若出乗天潢赦期百二十日内
　　　辰星犯咸池七
郗萌曰辰星入咸池為有迷惑人主者　荆州占曰若
入咸池天下大亂人君死易政以入日占國　甘氏曰
有兵喪天子且以大敗失忠臣若旱一曰大水道不通
貴人死以入日占國　文曜鈎曰大水　郗萌曰大人
憂若出乗之赦期百二十日内
　　　辰星犯天街八
郗萌曰辰星不從天街者為政令不行不出其年有兵
當天街者為諸侯自立為王一曰大水若留止逆行天
街中為兵革起　石氏曰犯守天街徘徊亂行主弱臣
彊道路隔絶天下不通
　　辰星犯甘氏外官三
　　　辰星犯八魁一
荆州占曰辰星犯守八魁兵大起
　　　辰星犯鈇鑕二
荆州占曰辰星犯守鈇鑕兵起　黄帝曰入鈇鑕為大
臣誅
　　　辰星犯蒭藁三
黄帝占曰辰星入蒭藁中主財寶出憂臣在内
　　　辰星犯九州殊口四
荆州占曰守九州殊口九州兵起
　　　辰星犯軍井五
荆州占曰辰星入軍井三日以上其歲大水
　　　辰星犯水府六
荆州占曰辰星守水府臣謀主入之水流入邑
　　　辰星犯天狗七
荆州占曰入天狗北夷大饑來鄰國多土功若守之為
兵謀
　　　辰星犯天廟八
黄帝占曰入若守之為廟有事一曰為凶憂　荆州占
曰為有廟殘之事吏不去則死
　　辰星犯巫咸中外官四
　　　辰星犯土司空一
荆州占曰守入土司空有土徭之事一曰守之有兵
　　　辰星犯鍵閉二
郗萌曰犯乗大臣有謀天子不尊事王者不宜出宫下
殿有匿兵於宗廟中者
　　　辰星犯天泉三
荆州占曰守之海水出江河決溢若海魚出
　　　辰星犯鈇鑕四
荆州占曰犯之五日以上臣有謀者　郗萌曰犯守為
鈇鑕用一曰兵將有憂
　　　辰星犯天廐五
荆州占曰入之十日以上廐馬有食變　郗萌曰守之
三十日騎馬出　黄帝曰守之為災廐之事人主以馬
為憂不即為疾
　
　
　
　
　
　
　
　
　
　
　
　
　
　唐開元占經卷五十九
欽定四庫全書
　唐開元占經卷六十
　　　　　　　　　　　唐　瞿曇悉達　撰
　東方七宿占一
　　　角一
春秋緯曰列宿二十八是日月五星之所由吉凶之所
由兆也故石氏簿讚皆始於角而終於軫今如舊次東
方七神之宿為少陽攝提建節青華叶流蒼帝靈威仰
協助所因乗也　角二星天關也其間天門也其内天
庭也故黄道經其中日月五星之所行也角主兵一曰
維首一曰天陳一曰天相左角為天田為獄為理主刑
南三度曰太陽道右角為尉為將主兵北三度曰太
陰道右角葢天之三門猶房之四表也萬理之所由禍
福之源始也故三光軌道從之則吉干僻抵觸則凶也
　石氏曰角二星十二度(劉向洪範傳/曰與古度同)度距左角先去
極九十一度在黄道外度金星也(巫咸/占同)春夏為木秋冬
為金兩角之間是中道(鄭之/分野)角一名天田一名天根右
角為尉左角為獄角者天之府庭也天門者左右角之
間天道之所治也陽氣之所升也臣之象也　郗萌曰
右角為天庭左角為天田又曰角亢秋獄角為龍角
二十八宿山經曰角山與亢山相連在韓金門山中山
中有憂變則星應於上星若有變則山應於下角亢星
神常居其上(君臣和同山星無異麒麟/鳳凰芝草醴泉四時降矣)　黄帝占曰視
兩角星明王道大治其星微小不明王道失政輔臣不
言角星左蒼右黄正色也吉其色白也凶王者大行百
八十日災應逺不出一年二年　角星明而潤澤朝臣
有次第兩角微小而不明天下有兵德令不行亂錯角
垂芒　角星明大王道太平　角為天將之官兩角之
間三光之道也南三度太陽道北三度太陰道日月五
星出入中道天下太平　出陽多旱出陰多雨有陰謀
　乗左角法官謀南三尺獄理多寃　兩角不明天下
有兵右角赤明天下有兵左角赤明天下平　日月五
星天之三明也皆從角所行行陽道道其陽不從其
行歲大水有兵二十八宿皆同　角星明大潤澤賢
者在朝廷蒼帝德行天門為開　角主為兵動内五寸
國中兵起動外五寸邊兵起左右動摇非其常人主憂
臣弑君各以日占
　　　亢二
石氏曰亢四星九度(在黄道内/五度半)春夏為火秋冬為水(五/星)
(占曰亢/火也)亢北四尺是中道(鄭之/分野)　石氏曰亢者廟也亢
者天帝廟宫亢為天府　海中占曰亢三光也三公之
事下者地也中央者丞相也主享祠一曰亢亦為疏廟
一名天庭主火與疾故亢龍多疾　亢星齊明宗廟有
敬朝廷有序星不明則輔臣失次君令不行　亢星不
明王者内亂星明大輔臣納忠天下平安　郗萌曰亢
星明大民無疾疫　石氏曰亢星垂芒為亂錯　亢星
離落位有天子動旗而卒戰於野亢為疾國有疾占在亢
　秋分視亢不見五穀盡傷糴將二倍　石氏曰亢為朝
廷總領四海故置平星以統理　海中占曰亢為朝廷
布政宫
　　　氐宿三
石氏曰氐四星十五度(古十/七度)距西南星先至去極九十
四度(在黄道/内一度)春夏為金秋冬為水(五星入宿/占氐木也)氐南二尺
是中道(宋之/分野)氐天子行宫也一名天廟一名天府前二
大星嫡後二星妾前星皇后貴族府其星欲明臣奉法
度邦君安寧當大而小其位臣失勢其星動其臣出
海圖曰氐宿宫后女之貴府出入路寢之宿　氏星發
即有土功事氐為天庭氐主疫　二十八宿山經曰氐
山在鄭白馬山東氐星神常居其上　氐星明大則民
無出門之徭馬無汗勞　氐主徭役氐動者徭役起
氐為宿路寢所止故置庫樓以捍咎　氐為宿宫休解
之房
　　　房宿四
石氏曰房四星鈎鈐二星五度(古七/度)距房西南第二星
去極一百八度(在黄道外/一度弱)春夏為水秋冬為火(又曰房/土星也)
房兩服之間是中道(宋分/野)房為天府一曰天馬或曰天
駟一名天旗一名天廐一名天市一名天街一名天燕
一名天倉一名天表一名天龍　房為天子明堂王者
歲始布政之堂房為天馬主車駕房為四表表者桀也
　石氏曰天道四表之間三光之正路人天之定位也
(天廟者房也房者闕也日月之行常出其中不出其中/為不道不道者政令不行  石氏曰房主宿街南二星)
(君位也北二星夫人之位也房主/財寶房動外財寶出動内財寶入)　二十八宿山經曰
房山在宋地與心山相連房心星神常居其上房心二
宿動摇則房心之山崩國有走主填星色黑出入七十
日以上房心山崩下伐上也其星不明則山有音聲人
民擾擾五穀貴房心星暗黑火星守之二百日房心山
則音聲萬民相驚大水魚鹽五穀貴百姓愁若星色赤
赤地千里房心不見帝無教房星欲明羣臣奉忠天下
道興
鈎鈐天子御也鈎鈐相去疎者天下且赦相去數者天
子急多暴令關閉鈎鈐去房不駕鈎鈐離房法令王者
至孝則鈎鈐明昆弟有親親之思則鈎鈐不離房鈎鈐
去房欲其近也近則天下同心遠則天下不和房主開
閉以其蓄藏之所由也
　　　心宿五
石氏曰心三星五度(古十/二度)距前第二星去極一百八度
半(在黄道外/三度半)春夏為木秋冬為水(又曰心/星火也)北四尺是中
道(宋之/分野)　心為天相一名大辰一名大火一名天司空
　心者宣氣也心為大丞相　石氏曰心三星帝座大
星者天子也心者木中火故其色赤為天關梁　心三
星星當曲天下安直則天子失計心為明堂中大星天
王位前後小星子屬以開德發陽不欲直直王失勢期
九十日地動主客天子以弱亡　爾雅曰大火謂之大
辰房心尾也主天下之賞罰主天下之急故天下變動
則心星見不祥明堂旁多小星天子憂弱子未處天子
威令不出閣天下乖爭無君伯八九心星直心星變色黑
大人有憂民血流心星滅則主泣血后奔逃强國起
心星消江河為害期九年天子滅　心星動國有急心
星動摇若角芒者天下大兵　心星離移有流民心前
後星皆光明赤黄者太子庶子各有賜賀之事　心三
星明大則天下同慶響風被澤　太史公曰心三星上
星太子星星不明太子不得代下星庶子星星明庶子
代後心動者國有憂
　　　尾宿六
石氏曰尾九星十八度(古九/度)距東第二星先至去極百
三十四度(在黄道外/十五度少)春夏為火秋冬為水(又曰/水星)尾北十
尺是中道(燕之/分野)　尾一名後族一名天厠一名天狗一
名天司空一名天雞　尾者後宫之塲也妃后之府也
上第一星后也第三星旁一星相去一寸名神宫解衣
之内室說虞之堂一曰天矢一曰天九江　尾者邊臣
也又曰通溜宫尾市也天復船也　尾第一星嫡妃也
第三星夫人也次五星嬪妾星欲均明大小相承則後
宫有序多子孫　二十八宿山經曰尾山與箕山相連
在燕九都山西尾箕星神常居其上　尾主水又主君
臣尾動者君臣不和必有事尾天子之九子也騰躍坼
絶不居其所天下大亂君臣不和　尾星明大皇后有
喜不明微細皇后有憂及疫　尾星疏遠皇后失勢尾
星明五穀大熟則民不煩擾其星不明五穀大傷尾星
離徙而直皇后失勢其星就聚有大水君臣不和則占
於尾
　　　箕宿七
石氏曰箕四星十一度(古十度又十一/度四分之一)度距西北星先
至去極百一十八度(在黄道外/五度少)春夏為金秋冬為土(又/曰)
(金星/也)箕北六尺是中道也(燕之/分野)箕星一名風星月宿之
必大風(箕星為風東/北之星也)一名天陣一名狐星主狐貉一名
風口一名天后也為天狢府廷天雞也主時金星也箕
斗天子之冠服也竝後宫别府也二十七世婦八十一御
女妾别宫四者女相也故尾箕主百二十妃尾者蒼龍
之末也直寅主八風之始　箕后星動風揚箕主致客
箕庫也一曰天司空箕為寄客　爾雅曰析木謂之津
箕斗之間漢津也一曰天市主八風　箕為風又箕主
蠻夷箕動者蠻夷有使來箕舌一星芒動則大風不出
三日箕舌動如致風揚沙　箕星居河邊歲大惡若中
河而居天下食人　易緯是類謀曰大山失金雞西岳亡
玉羊箕星明大即國無䜛賊箕中少星則糴貴箕者
人之精也故天下安樂即星衆不安即星少　箕星離
徙天下大不安民移徙其處星不明天下五穀傷其星
明穀大熟其就聚細微天下憂食箕中欲其多星　石
氏曰尾箕主後宫妃后府故置傅說衍子孫
　
　
　
　
　唐開元占經卷六十
欽定四庫全書
　唐開元占經卷六十一
　　　　　　　　　　　唐　瞿曇悉達　撰
　北方七宿占二
　　　南斗占一
石氏曰南斗六星二十六度四分度之一甘氏同(洪範/傳古)
(二十二度淮南/子無四分之一)度距魁第四星先至去北極百一十六
度(在黄道外二度半舊厯有四分度之一在斗度中後/推校知度少為多今厯不三百四分度之一七十五)
(在營室一/度之末)春夏為水秋冬為金(巫咸釋五星入宿吉/凶占曰諸斗木星也)日
月五星常貫之為中道(吳之/分野)　黄帝占曰南斗一名鈇
鉞　春秋佐助期曰南斗主爵禄神名帙瞻姓拒終
石氏曰南斗魁第一星主呉第二星主㑹稽第三星主
丹陽第四星主豫章第五星主廬江第六星主九江　郗
萌曰南斗六星一名天庫知之使人不妄　北官候曰
南斗一名天府天關一名天機一名天同天子旗也斗
北二星天府廷中央二星相也南二星天庫樓也天梁
也　斗西大星天關也天子正旗也土官也六星欲均
明天下安寧　韓揚曰南斗第一星上將第二星相第
三星妃第四星太子第五星第六星天子　荆州占曰
南斗太宰位也　聖洽符曰南斗者天子之廟主紀天
子壽命之期　甘氏曰南斗天子夀命之期也故曰將
有天下之事占於南斗也　二十八宿山經曰斗山在吳
陽羨山南斗星之神常居其上　甘氏曰南斗主兵斗
動者兵起　南斗星明大爵祿行天下安寧將相同
心其星不明大小失次芒角動摇則王者失政天下多
憂　郗萌曰南斗星明五穀大熟其臣得勢而親近治
道和平風雨順時斗星不明五穀不收移徙位直其臣
逐風雨不節天下病　石氏讚曰斗主爵祿褎賢達士
故曰直建星以成輔又曰斗主爵祿功德祥歲周受分
和陰陽
　　　牽牛占二
石氏曰牽牛六星八度(古九/度)度距中央大星先至去極
百一十度(在黄道/内四度)春夏為木秋冬為火(巫咸曰/木星也)日月五
星常貫牽牛中道也(吳之/分野)　佐助期曰牽牛主關梁神
名略緒熾姓蠲除　北官候曰牽牛一名天皷一名天
關牛第一兩星如連李名即路一名聚火　石氏曰牽
牛六星天府也日月七政所王者即察政視牛星明大
次第相承王道大昌天下安寧　牛星不明其常色其
歲五穀不成牛多災凶　甘氏曰牽牛上二星主道路
次南星主關梁次南三星主南越故動摇變色從而占
之　郗萌曰天皷星怒者馬貴　天官書曰牽牛為犧
牲　宋均曰牽牛為牛角　月食占曰牽牛為冬獄
二十八宿山經曰牛山與女山相連各法其星形牽牛
須女星神常居其上　黄帝占曰牽牛大星亡大牛死
小星亡小牛死疫中央大星不明而黄者天下芻大貴
十倍牽牛星直糴平曲糴貴牛中央大星左右出不
明大將心不正牛大貴後星前近中央大星者牛貴遠
牛賤前星左右出者前將心不正後星左右出者後將心
不正所謂前者星南星也後者星北星也牽牛不與織
女星直者天下陰陽不和　黄帝曰牽牛遠漢者天下
牛大貴其入漢中者天下牛多死　甘氏曰牽牛動牛
災四方皆然　郗萌曰牽牛明大關梁通利　牽牛主
大豆始出色黄豆賤也赤豆蟲也色青豆貴　荆州占
曰牽牛後星前近中央星者諸侯以四足　為弊色青
道病色黑死不至　牽牛星明牛貴細微不明牛賤
石氏曰牽牛生於列澤之邑以主越國為府廷　百二
十占曰將有犧牲之事占於牽牛　石氏讚曰牽牛主
關梁七政故置九坎通水道又曰牽牛險阻主關梁
中星髙下牛多殃
　　　須女占三
石氏曰須女四星十二度(古十度/距西)度距西南第一星先
至去極百六度(在黄道/内八度)春夏為水秋冬為火(巫咸占曰/須女水星)
(也/)須女南九尺是中道(越之/分野)　佐助期曰須女星布帛
名色舒姓終梨時　北官候曰須女一名天少府一名
天女一名務女一名臨官女　聖洽符曰須女者主娶
婦嫁女也　巫咸曰須女天女也天府天市斗也　郗
萌曰須女主麻其色白者麻為色黄不為色青麻蟲
黄帝曰須女星欲明明則士女有緒國富民殷　郗萌
曰須女星明大則女工昌不明則法令易詩書滅絶
𤣥㝠曰須女星明天下大豐女工有儲國充富星不明
天下虚藏不足　甘氏曰須女動則嫁娶將有嫁娶占
於須女　石氏讚曰須女主布帛裁置之故置離珠為
藏府又曰須女珍物寶所藏故主布帛奉給主
　　　虚宿占四
石氏曰虚二星十度(古十/四度)度距南星先至去極一百四
度(在黄道/内八度)春夏為水秋冬為金(巫咸曰虚/金星也)虚南九尺是
中道(齊之/分野)　佐助期曰虚危為禮堂虚神名開陽　聖
洽符曰虚危天葢也　孝經内記曰虚府廷也　北官
候曰虚主哭泣諒闇之事一名天軍市一名臨宫一名
天府一名鄉中黄鍾宫也一名兊宫一名申宫　郗萌
曰虛者生於牛山之中以為齊國府廷　爾雅曰北陸
虚也(注曰北陸/虛星名也)一名天府主邑居主廟堂主祭祀王祀
禱之事　黄帝曰虛二星主墳墓冢宰之官十一月萬
物盡於虚星主之故虚星死喪　甘氏曰虚主喪事
動則有喪　郗萌曰虚危并為一體主觴客之事中
有六星不欲明見也明見則神龜用事將有哭泣之事
則占於虚　二十八宿山經曰虛山危山相連在齊臣
首山中坐虚危星神常居其上　郗萌曰虚星動摇有
井田之法虚星不明天下大旱　荆州占曰虚危中有
六星不欲明見明見則有大喪近期一年中期二年遠
期三年
　　　危宿占五
石氏曰危三星墳墓四星十七度(古九/度)度距西南星先
至去極九十九度(在黄道内/九度太)春夏為水秋冬為火(巫咸/曰危)
(土星/也)危南九尺是中道(齊之/分野)　佐助期曰虚危為禮堂神名推
長姓呂賈王　北官候曰危一名天府一名天市　巫咸曰危
為百姓市又為架搆　黄帝占曰危主廟堂上視危星以主室
危星主柱主葢屋以成帝宫以教天下其星明則天下安寧
甘氏曰危主架屋星動則有架屋之事　郗萌曰危星動搖移
徙天下謀作不解其星不明客有誅者　𤣥㝠占曰危動搖
不明天子作宫殿民有土功事　石氏曰虚危主廟堂
祀考妣故置墳墓識先祖塋域　虚危五星為祠堂墳
墓四星祠祀享　郗萌曰危為發屋之事為葢屋將有
葢屋之事則占於危　石氏讚曰墳墓四星主悲諒也
　　　營室占六
石氏曰營室二星離宫六星十六度(古二/十度)度距南星先
至去極八十五度(在黄道内/十八度半)春夏為水秋冬為土(巫咸/曰營)
(室木/星也)室南九尺是中道(衛之/分野)　佐助期曰營室主軍市
之糧神名𤣥耀登姓婁方　皇甫謐年厯營室一名休
官　地軸占營室一名鮧􁀙　北官候曰營室一名𤣥
㝠一名天官大人之宫　郗萌曰營室西壁也　爾雅
曰營室謂之定(郭璞曰/定正也)　巫咸曰營室為天庫　宋均
曰營室為舌俞角　天官書曰營室為清廟　廣雅曰
營室曰豕　聖洽符曰營室主土天子廟又曰攝提宫
府廷也　二十八宿山經曰營室山在城山東南與東
壁山相連室壁星神常居其上　黄帝曰營室二星主
軍糧離宫六星主隱藏營室三軍所立外有羽林以衛
帝其星欲明明則國昌動摇則兵出　甘氏曰營室動
有土功事　郗萌曰離宫一星不具憂子　郗萌曰
營室一星小不明禱祀不實鬼神不享一曰國家多
疫　郗萌曰將有土功之事則占於營室　營室二
星亡則輔臣病死　營室東壁四星四輔也欲
其正中有二星二舍也欲其實正猶方實其旁
多小星也　又荆州占曰四輔不正則輔臣不
忠越職賣權二舍不實則宫女淫出入不常適媵相踰
君不悉御後宫女怨曠去心　荆州占曰離宫者天子
之别宫也主隱藏止息之所也　石氏讚曰營室主軍
糧以廩士故置羽林省道理又曰營室二星主軍糧
　　　東壁占七
石氏曰東壁二星九度(古十/五度)度距南星先至去極八十
六度(在黄道内/十二度半)春夏為金秋冬為水(巫咸曰東/壁土星也)東壁南
九尺為中道(衛之/分野)　佐助期曰東壁主文章神名瞻工
姓刑孫王　北官候曰東壁一名天池一名天術　巫
咸曰東壁為天梁　孝經章句曰東壁市也又曰天市
　聖洽符曰東壁主土功之事　黄帝占曰東壁失色
大小不同則王者好武經士不用圖書隱藏天下咸愚
　甘氏占曰東壁主土星動則土功事興　東壁星明
大王者明道術學大興國有君子　郗萌曰東壁離徙
作治田就聚以田宅為憂一曰將有土功之事占於東
壁　石氏曰東壁主文章圖書府故置壘壁以衛後
石氏讚曰東壁主文章萬物犯壁本鄉　洪範𫝊曰北
方七宿九十九度今九十八度四分度之一
　
　唐開元占經卷六十一
欽定四庫全書
　唐開元占經卷六十二
　　　　　　　　　　　唐　瞿曇悉達　撰
　西方七宿占三
　　　奎宿一
石氏曰奎十六星十六度(古十/二度)度距西南大星先至去
極七十度(在黄道内/十四度少)春夏為金秋冬為水(巫咸曰奎/金星也)奎
南九尺是中道(魯之/分野)　佐助期曰奎主武庫兵神名列
常姓均劉方　西官候曰奎一名天庫一名天邊偏將
軍武庫軍庫也　奎者天之𤣥㝠也溝瀆陂池江河漢
也其木榆也其物牛筋革奎金星也　天官書曰奎曰封
豕一名天豕　詩緯曰奎為女令　聖洽符曰奎者溝瀆
也　孝經章句曰奎府廷也　巫咸曰奎為天庫又曰奎婁
春獄　郗萌曰將有溝瀆之事則占於奎其西南大星所
謂天豕目者也亦曰大將故欲其明也　𤣥㝠占曰奎
大星大將軍其欲明而行列兩頭免近河以候水兵芒
角動摇進退國必用兵或曰有赦令　二十八宿山經
曰奎山婁山相連奎婁星神常居其上　黄帝曰奎星
芒角動摇國必有兵不出年中　河圖曰帝淫泆政不
平則奎有兵　文曜鈎曰奎星直期九年主弑天下無
文法兵官營壘不寧　甘氏曰奎星動有溝瀆之事
郗萌曰奎頭大星色黄忽然不明者將軍叛王也非其
舊故黄也　荆州占曰奎中星明者水大出　石氏讚
曰奎主軍兵禁不時故置將軍以領之又曰奎主庫兵
秉統制政功以成
　　　婁宿占二
石氏曰婁三星十二度(古十/五度)度距中央星先至去極八
十度(在黄道内/十二度)春夏為水秋冬為火(巫咸曰婁/水星也)婁南九
尺是中道(魯之/分野)　佐助期曰婁主苑牧神名及方姓台
衛　黄帝曰婁主宗廟五祀一名天府郊太牢也　西
官候曰婁一名宻官一名國市一名天廟庫婁者天獨
禄車也主為聚衆之事其木柱也其物鉛錫銀黄金石
　聖洽符曰婁者聚衆也　孝經章句曰婁市也　巫咸
曰婁為天獄　郗萌曰有聚衆之事則占於婁　海中
占曰天子孝則婁星明大天下太平　郗萌曰婁星直
有執主之命者就聚國大不安一曰星明大則賦斂時
　𤣥㝠占曰婁星明則王者郊祀天享之天子明臣子
多忠孝王者多子孫天下和平婁不明大小失色不修
五祀　石氏讚曰婁主苑牧給享祀故置天倉以養之
　婁主苑牧有掩斂葢藏以春營
　　　胃宿占三
石氏曰胃三星十四度(古十/一度)度距西南星先至去極八
十二度(在黄道内/十二度)春夏為木秋冬為水(巫咸曰胃/金星也)胃南
九尺是中道(趙之分野淮南子/洪範𫝊曰魏分)佐助期曰胃主廩倉神
名稽覽姓研骨白　西官候曰胃一名天中府一名宻
官為兵為喪(金星/也)　聖洽符曰胃者倉廩也　孝經章
句曰胃者庫也　天官書曰胃者天庫　百二十占曰
胃為天府藏也　郗萌曰將有倉囷之事占於胃　二
十八宿山經曰胃山昴山東與畢山相連在趙常山中
央其山最髙大胃昴畢之神常居其上　甘氏曰胃動
有輸運之事胃星明者王者郊天得福天下和平星不
明大小失位　海中占曰胃星明大王者須祀則壽命
長子孫昌　郗萌曰胃星明大倉廩實胃星離徙倉穀
不出其星就聚穀大貴民流於道　荆州占曰胃中星
衆者穀聚星少穀散　石氏讚曰胃主倉廩五穀基故
置天囷以盛之　又曰胃宿三星主倉廩陰收積聚(一/云)
(萬物/積聚)知入藏
　　　昴宿占四
石氏曰昴七星十一度(古十/五度)度距西南第一星先去極
七十四度(在黄道内/四度少)春夏為火秋冬為金(巫咸曰昴/火星也)昴
南九尺是中道(趙之分野淮/南子曰魏分)　佐助期曰昴主獄事神
名敖姓金宋趙勝　西官候曰昴一名武一名天㕑一
名天路胡星主兵主喪其一星亡邦有兵水星也　甘
氏曰昴茅也　郗萌曰昴有一星大名黄星其星明者
天下安不明者天下大凶　巫咸曰昴為天耳目　黄
帝曰昴星天牢獄也王者承天以利獄事以檢淫奢其
星不欲明明則天下多獄者　春秋緯曰昴為旄頭房
衡位主胡星陰之象　聖洽符曰昴者白衣(巫咸曰昴/為白衣聚)
又曰胡聚　孝經章句曰昴市府廷也　郗萌曰將有
白衣之㑹則占於昴　爾雅曰西陸昴也一曰天獄
石氏曰天街者昴畢之間陰陽之所分中國之境界(天/官)
(書曰陰陰國陽陽國孟康曰陰西南/維河山以北國也陽河山以南國也)　元命包曰帝位
明即昴星光大　甘氏曰昴星明天下多犯獄昴星動
摇必有大臣下獄又曰有白衣之㑹又曰昴星大而數
動盡跳者胡兵大起不出年中又曰昴一大星跳躍餘
皆不動者胡欲侵犯邊境期年中或三年　郗萌曰昴
星明大則牢獄平昴星皆明與奎星等者水滿天下
　昴七星黄道起　昴有一星亡者多兵為喪　五官
書曰白帝行德畢昴為之圍圍三暮德乃成不暮及
圍不合德不成　石氏讚曰昴主獄事典治囚故置
卷舌以慎疑　昴主獄事繫凌淫化伐所犯謀是當
　　　畢宿占五
石氏曰畢八星附耳一星(附耳主/聽察也)十七度(古十/五度)度距左
股第一星先至去極七十八度(在黄道外/六度太)春夏為金秋
冬為水(巫咸曰畢火星/附耳水星也)畢北七尺是中道(趙之分野王/者執畢前驅)
(即其象也一曰囚車今掩兔者曰畢亦其義也故主弋/獵其大星曰天高一曰邊將邦外候也淮南子曰魏分)
(野/)　佐助期曰畢主邊兵神名扶骨姓傅兒侯　皇甫
謐曰一名天耳一名天目一名風口　西官候曰畢一
名濁一名天罡一名天都尉主制候四方　聖洽符曰
畢者揚兵一曰清池宫　河圖曰畢為天罡也　孝經
章句曰畢府廷也　巫咸曰畢為天獄　郗萌曰畢主
山河以南中國也中國於四海内則在東南為陽陽則
曰歲星熒惑填星占於街南　春秋緯曰畢罕車為邊
兵主弋獵陽微掇故置附耳在大星旁司天下摇動讒
臣亂主　春秋緯曰畢為邊界天街主守備外國故立
附耳以聞不祥　郗萌曰將有田獵之事則占於畢
黄帝曰畢左股大星邊將也主邊邦胡狄候五帝三王
壘外域其國倍叛其星耀芒其星欲明明則遠夷來貢
失其色大小不如其故則邊境還自亂中國不寧天以
畢罪掃姦雄平通外域　西官候曰畢大星邊將軍也
星動有芒角邊將有急　百二十占曰畢主弋獵為陽
國昴為陰國日月五星出陽國即有水入陰國即旱上
教不行　黄帝曰其國背叛畢星燿芒　元命包曰畢
星光大色度和同天下太平國號未央　郗萌曰畢星
動摇有讒臣畢一星亡為喪一曰為兵畢中星出國内
亂一曰國無主畢星明大則邊無近遠夷貢來王廷中
畢離移天下獄大亂其星就聚法令大酷其明太平不
明天下謀為亂　列宿說曰畢星動者邊城有兵起
石氏曰附耳著畢司街候邪　巫咸曰附耳火官也
黄帝曰附耳摇動有田之事　洛書曰附耳角動讒賊
將起　春秋緯曰附耳明賊動(宋均曰/賊盛也)中國微邊兵驚
外國交鬬連年大將虜主敗失附耳摇動非其處有亂
臣在側者一曰主憂愁　論語䜟曰附耳明盜賊令
郗萌曰附耳入畢口直一星期四十日直二星期三十
日直三星期二十日直四星期十日直五星期七日直
六星期三日兵起　附耳入畢中為兵革入深大附耳
縮結王命興輔佐出　附耳動兵大起邊兵尤甚　石
氏讚曰畢主邊兵備夷謀故置天弓以射之　畢為天
街主邊兵守備境界知暴横　附耳移動讒邪行
　　　觜觿占六
石氏曰觜觿三星一度(古六/度)度距西南星先至去極八
十四度(直黄道外/十二度太)春夏為水秋冬為土(巫咸曰觜/金星也)觜北
三尺是中道(晉魏之分野淮/南子曰趙分)　西官候曰觜觹主斬刈
左足一名白虎將一名天將斧鉞白虎首主外軍其外
梁也其内魏也其木楊其物錢金器礬石金星也　聖
洽符曰觜觹參伐天市梁也　石氏曰觜觿者内主梁
外主巴漢一曰觜觹者三軍之候也　巫咸曰觜為寶
貨又為天貨　天官書小三星隅置曰觜觹為白虎首
主葆旅之事(如淳曰關中俗謂桑榆蘖生曰葆/晉灼曰葆菜也野生謂之旅)　列宿
説曰觜觿動葆旅起將有葆旅之事則占於觜　二十
八宿山經曰觜觿山與參山相連在魏天山西南觜參
星神常居其上　甘氏曰觜觹三星行軍府藏也其星
欲明明則國盈軍有儲其星不明不以出軍行將天下
軍士無食王者將出必察其星　百二十占曰觜大鳬
其星明則盜賊衆　石氏曰觜星動明寇戎發盜羣行
　郗萌曰觜星近參左股臣有謀其君者若主之命奪
主之藏近右股大臣謀伐其主若有大命　觜星明大
將得勢　石氏讚曰觜參主葆旅收斂故置參伐山相
助
　　　參宿占七
石氏曰參十星十度(古度/同)度距中央西星先至去極九
十四度半少(在黄道外二/十三度半)春夏為水秋冬為土(巫咸曰/參金星)
(也/)參北十三尺是中道(晉魏之分野左氏𫝊子產曰昔實/髙辛氏有二子伯曰閼伯季曰)
(沈不相能尋干戈以相征伐注曰尋用也傳曰后帝不/臧注曰后帝堯也𫝊曰遷閼伯於啇丘主辰注曰商丘)
(宋地主祀辰星大火也𫝊曰商人是因辰為/商星遷實沈於大夏主参淮南鴻烈曰趙分)　佐助期
曰參伐主斬刈神名虚啚姓祖及　黄帝曰參應七將
也中央三小星曰伐天之都尉也主胡鮮卑戎狄之國
故不欲其明也　孝經章句曰參伐市府廷也又為天
尉　巫咸曰參為衡　石氏曰參伐一名鍾龍　天官
書曰參為白虎三星直也為衡右下有三星銳曰罰(晉/灼)
(曰星邪/列為銳)為斬刈事其外四星左右扇股也參一名伐一
曰大辰一曰天市一曰鈇鉞又為天獄　彗星要占曰
參者天之市也伐者天之都尉也天之車騎也與狼狐
同精天之候蜀也主南夷戎之國一曰晉地　玉厯曰
参中央星主命左星主左司馬右星主右司馬左臂主天門
右臂主天獄　西官候曰參左大星左將軍也右大星
右將軍也中央三星三將軍又三小星小將軍也主胡
鮮卑越野諸君王也其星動搖兵起　聖洽符曰參者
白虎宿也足入井中名曰滔足虎不得動天下無兵足
出井外虎得放逸縱暴為害天下兵起　元命苞曰參
主斬刈所以行罰也又主權衡所以平理也又主邊城
九驛故不欲其動也參白虎之體也其星三列三將也
東北星曰左肩主左將軍西北星曰右肩主右將軍東
南星曰左足主後將軍西南星曰右足主徧將軍　黄
帝占曰參星天右將軍也天市石武金性剛强斬刈平
時參應七將其中三星列三將也右肩右足右將也左
肩左足左將也白虎性有怒左足下有井星動而䧟之
以節其勢凡七將明大天下之兵精衛帝有方茂明芒
角又張赤燿横射三軍駭動帝自躬甲　郗萌曰參
為横衡不正天下傾　百二十占曰參為將軍常以夏
三月視參兩足進前兵起若退却兵罷國寧又視參兩
星動摇則兵起子有憂一曰蟲苖　易緯曰參無頭國
分兵彊　聖洽符曰參伐者衣冠衡石天子之師也
春秋緯曰參伐滅絶臣弑君子弑父　石氏曰參左足
不入井中兵大起參星不欲動動則兵起其星不具其
軍亡地星失其色其軍散敗蹉跌不常王臣不忠外其
心　參中央星差南胡人入塞復正胡人出　郗萌曰
參星移名曰失天客伐主人明動者兵軍大起參兩肩
外向而大者兵外彊其内向而大者兵内彊　參左股
亡則東方南方不可舉兵右股亡則西方北方不可舉
兵　參左足入玉井中兵大起天下大水若其有喪山
石為怪　參為天刑主伐星大則兵起進退迫居及客
畨息皆為刑急　參星明者大將執勢奪去威權天下
變易　參星不明大將疾　參星離處大將逐就聚大
將誅戮　參中央星差北胡人北　荆州占曰參星芒
角動摇邊候有急天下兵起　參肩細微天下兵弱
石氏曰參四足有進者將出有退者無功失勢進者謂
移北也退者謂南也　春秋緯曰伐有角黄芒天子滅
　春秋緯曰數世絶則伐生角　合誠圖曰伐有角諸
侯之寢排門閤　甘氏曰參伐動者有斬伐之事　巫
咸曰伐水宫也　郗萌曰參伐星明大則斬刈行　伐
三星去疏則法令緩數則法令急　伐三星不欲明明
與參等者天下大臣皆謀去其君是謂不理　伐星大
則兵起　百二十占曰伐星移南胡山塞移北胡山塞
　石氏讚曰參伐斬刈隂氣孳故置玉井以給厨　參
伐主斬刈摧傷九州合謀自敗失　劉向洪範傳曰西
方八十三度今八十度
　
　
　
　
　
　
　
　
　
　
　唐開元占經卷六十二
欽定四庫全書
　唐開元占經卷六十三
　　　　　　　　　　　唐　瞿曇悉達　撰
　南方七宿占四
　　　東井占一
石氏曰東井八星鉞一星三十三度(古二十/九度)度距北南
轅西頭第一星先至去極七十度(在黄道外/二度半)春夏為火
秋冬為水(巫咸曰東/井水星也)日月五星行貫井是中道秦之分
野　黄帝占曰東井天府法令也天讒也一名東陵一
名天井一名東井一名天關一名天闕一曰天之南門
三光之正道行不出其中為天下無道三光行經其中
不得留守東井主水用法清平如水王者心正得天理
則井星正行位主法制著明左垣四星四輔也右垣四
星以輔赤帝井中六星主水衡其星明大水横流　孝
經章句曰東井為天渠　巫咸曰東井為天亭天候又
曰井鬼夏獄　廣雅曰東井曰鶉首　玉厯曰東井曰
天齊　齊伯曰東井天渠也主於員山又為其國市
何法盛懸象說曰井女主之象也　百二十占曰東井為
天池　二十八宿山經曰東井輿鬼山在秦火山南井
鬼星神常居其上　聖洽符曰井鉞星大而明斧鉞且
用兵起　易緯曰鉞星明主自逋諸侯亂　石氏曰東
井墮天下涌水　井鉞去則水滿　甘氏曰用法平王
者心正則井星明行位直　鉞星明則臣多犯罪者
海中占曰井鉞一星司淫奢其星不欲明明則斧鉞用
以斬伏誅之臣　焦延壽曰天鉞星不與井齊則大臣
有斬者以欲然也　郗萌曰斧鑕用王命興輔佐出　石
氏讚曰東井主水衡以平時故置鉞星斬淫奢　東井
八星主水衡井者像法水法水平定執性不淫故主衡
　　　輿鬼占二
石氏曰輿鬼五星四度(古五/度)度距西南星先至去極六
十八度(在黄道/内太)春夏為火秋冬為水(巫咸曰/鬼土星)輿鬼南六
尺是中道(秦之/分野)　郗萌曰弧射狼誤中參左肩輿尸於
鬼鬼之言歸也　南官候曰輿鬼一名天鈇鑕一名天
訟主察姦天目也　孝經章句曰輿鬼為夏獄又曰天
金玉府也又名天匱天壙其星明則兵起而戰不用節
無兵兵雖在外不戰　黄帝占曰輿鬼南星(石氏曰南/二尺一星)
積布帛西星(石氏曰西/二尺一星)積金玉北星(石氏曰北/二尺一星)積銖錢東
星(石氏曰東/二尺一星)積馬中央星積尸　石氏曰鬼東北一星
主積馬東南一星主積兵西南一星主積布帛西北一
星主積金玉此四星有變則占其所主也中央色白如
粉絮者所謂積尸氣也一曰天尸故主死喪主祠事也
一曰鈇鑕故主法主誅斬　郗萌曰輿鬼中者為鑕鬼
星章明人民更相請召五穀熟成　玉厯曰輿鬼為
天尸朱雀頸中星如粉絮鬼為疫害　南官候曰輿鬼
者天廟主神祭祀之事其國秦也其木楊也其物馬牛
羊虎也　郗萌曰輿鬼星明大歲熟不明民大散其星
移徙民大愁政令急　輿鬼星皆動其色瞳曈望之若
有光上賦斂重數徭役繁多萬民悲怨不出五年身死
家亡又曰見此災後連年大水秦國尤甚　輿鬼質星
欲其忽忽不明不明則安明則兵起斧鉞且用　石氏
讚曰輿鬼視明察姦謀故置五諸侯以刺之　輿鬼五
星主視明從陰視陽不失精
　　　栁占三
石氏曰栁八星十五度(古十/八度)度距西頭第三星先至去
極七十七度(在黄道外/十二度)春夏為水秋冬為火(巫咸曰/栁土星)栁
北六尺是中道(周之/分野)　南官候曰栁天府也一名天相
一名天大將軍天少府也其國狄也其木桑也其物羊
豕也　爾雅曰咮謂之栁栁鶉火也一曰注音相近也
　聖洽符曰注者木功也　孝經章句曰栁天庫也
巫咸曰栁為木官主工匠又曰栁為天庫　天官書曰
栁為鳥注主草木　齊伯曰栁者生於道澤之山為其
國府庭也　郗萌曰將有木功則占於栁　二十八宿
山經曰栁山七星山張山皆相連在周嵩高山東北栁
七星張星神常居其上　黄帝占曰栁者朱雀頸也
主卿相大臣之㕑凡八星以防詐偽其星欲明明則大
臣重鎮以防不虞其不明王者失令宫室不安　春秋
緯曰參注滅絶臣弑君子弑父　郗萌曰栁星位直天
下謀伐主其星就聚兵滿國其星不明德弊離其星明
國安昌　注星明㕑養具　注舉首王命興輔佐良
石氏讚曰栁主上食和味滋故置天稷以祭祀　栁主
上食長養形仁以行恩成其名
　　　七星占四
石氏曰七星七度(古十/三度)度距中央大星先至去極九十
度(在黄道外二/十一度少)春夏為火秋冬為水(巫咸曰七/星水星也)七星北
十三度是中道周之分野　黄帝占曰七星赤帝也一
名天庫一名天御府於午火隆入中宫德於土星主衣
裳帝冠被服繡之屬　皇甫謐曰七星一名延頸　南
官候曰七星一名天員天府也主保葆旅之事　玉厯
曰七星一名天河　百二十占曰七星為員官一名津
橋　宋均曰注候七星也　聖洽符曰七星者倍海也
　巫咸曰七星為賜貨又天廷　天官書曰七星頸為
天員官主急事　郗萌曰七星為天帝守諸羣盜賊
列宿占曰七星主兵　黄帝占曰七星正主陽朱雀心
也星主衣裳鳥之翅也以覆鳥身以主衣裳也其星欲
明明則王道大昌君子家不隱賢人不逃藏其星不明
中輔逃亡賢良不處天下虚空王者開四門則七星光
澤天援綱紀　甘氏曰七星動者兵起　郗萌曰七星
大則枲麻熟成　七星明執政者平不明天子疾　七
星離天下易政家殊計　石氏讚曰七星主衣裳葢身
軀故置軒轅裁制之又曰德歸好性信有成故以衣裳
屬七星
　　　張宿占五
石氏曰張六星十八度(古十/三度)度距應前第一星先至去
極九十七度(在黄道外二/十六度半)春夏為木秋冬為水(巫咸曰/張水星)
(也/)張北十三尺是中道周之分野　南官候曰張為天
府也一名御府寶文玉神之藏也一名天玉被服也一
名天倡其星明即天子昌　齊伯曰張者生於江水之
山為天庫一曰生於道釋之山為周庫又為都官　黄
帝占曰張天府也朱雀嗉也主帝之珠玉寶宗廟所用
天王内官衣服其輔帝中宫内張外翼以衛帝宫　聖
洽符曰張者主酒食　孝經章句曰張為天相王者珍
寶物宗廟所用其西四星四輔也帝宫内翼外張以匡
帝宫　天官書曰張嗉為㕑主觴客　南官候曰張者
為㕑主觴客之事其木梧桐其物粟雞狗羊皮其國周
也　列宿説曰張主賞與星動者有賞與之事　黄帝
占曰張星明大則王者行五禮得天下之中其不明修
禮退金官以木官代之則星光明　海中占曰張星不
明王者少子孫　郗萌曰張星明大則㕑養具若張星
不明多病者移徙者天下有逆民就聚者有兵　石氏
讚曰張主賜客賓主嬉故近(一本云/故置之)少微禮義時　張
主長養位盛陽人君向治統綱紀
　　　翼宿占六
石氏曰翼二十二星十八度(古十/三度)度距中央西星先至
去極九十九度(在黄道外/二十度半)春夏為金秋冬為土(巫咸曰/翼金星)
(也/)翼北十二尺是中道楚之分野　南官候曰翼主天
昌五樂八佾也一名化宫一名天都市一名天徐以和
五音　石氏曰翼天樂府也主輔翼以衛太微宫法九
州之位入為將士相繩直有例内外小星四十六官各
隨其度小臣之象也　聖洽符曰翼者賓客也　孝經
章句曰翼者市也　百二十占曰翼為天倡倍海也天
旗天都也其國楚其木茱萸也其物轅幹也奴婢毛羽
節器也　黄帝占曰翼和五音調笙律五輔以衛太微
宫九州之位入為宰相其星明則帝徳明王者納賢徵
聖有進言之慶禮樂大興天下和平其星不明天子有
憂將有負海之客禮樂不和律吕不調　巫咸曰翼天
羽翼又為負海　天官書曰翼為羽翮主遠客　二十
八宿山經曰翼山軫山相連在楚門山中央最髙翼軫
星神常居其上　郗萌曰將有負海之事則占於翼也
　列宿說曰翼主蠻夷其星動則蠻夷來見天子者
黄帝占曰翼星光芒明帝臣羣聖三王清徹聖賢有期
集㑹之慶禮樂大興天下和平　郗萌曰翼明大則四
夷賓服　翼星徙天子舉兵征伐其星就聚天下相伐
其星明旗用其星不明天下無憂　石氏讚曰翼主天
倡以戲娛故近太微竝尊嬉　翼二十二星主天倡建
旗秉節物滿張
　　　軫宿占七
石氏曰軫四星長沙一星轄二星十七度(古十/六度)度距西
北星先至去極九十九度(在黄道外/十五度少)春夏為木秋冬為
土(巫咸曰軫/金星也)軫北十三尺是中道楚之分野　南官候
曰軫一名天志主風死喪東小星轄西小星轄膏軫同
合邊兵起膏去軫二尺所進近軫名為天膏轄者車騎
發膏轄反故車騎罷遠兵息　聖洽符曰軫者車事也
　孝經章句曰軫府廷也車也　巫咸曰軫天庫楚國
星也㑹稽也軫天子政朝也　南官候曰軫者天員府
也其國楚也漢江荆湘衡也其木松栢弓其物青枲帛
也　齊伯曰軫者生於蒙山長為楚之國為府廷　黄
帝占曰軫主察凶災冡宰之臣四輔也　天官書曰軫主
風　黄帝曰軫者以候王者壽命故置長沙一星主延
期轄二星主侯王左轄為同姓右轄為異姓長沙轄星
欲明明則壽命長天下不亡也細微亡不見七日其位
王侯當之　天官書曰長沙星不欲明明與四星等若
五星入軫中兵大起　郗萌曰軫北小星去軫數寸者
轄也轄明與四星等若轄進退兵大起軫南小星去軫
二尺者膏也轄進膏博軫是謂天亡膏三日車騎發轄
膏各反其處車騎罷有兵而轄遠軫者兵罷　百二十
占曰軫為天車車失轄則傾　郗萌曰軫星明大則車
駕備　軫星及長沙星明天子内佐親彊　軫星移徙
天子憂謀兵其星就聚兵大起　軫星流不正又無一星
如車無轄國主憂　將有軍出入則占於軫　軫轄舉
南蠻侵　列宿説曰轄星動車騎用　石氏曰轄二星
不欲明明則轁車行罔轄欲進相去七寸相去一尺以外
皆凶　郗萌曰軫星明兵大起　百二十占曰轄星動
摇三月車馬大凶　黄帝曰長沙明則主壽長　洛書
曰長沙明下大臣逆謀兵乃生　春秋緯曰長沙左轄
中星不欲明明與四星等兵大起　石氏曰長沙星明
王者保慶子孫昌　巫咸曰長沙明天子壽豐　石氏
曰軫主死喪知凶災故設長沙以延期　石氏曰軫四
星主死喪建時立節威嚴莊春王小終季夏殃　巫咸
曰長沙木官也　長沙一星主囚亡　洪範𫝊曰南方
一百七度今一百十二度
　
　
　
　
　
　唐開元占經卷六十三
欽定四庫全書
　唐開元占經卷六十四
　　　　　　　　　　　唐　瞿曇悉達　撰
　分野畧例
　　　宿次分野一
角亢鄭之分野自軫十二度至氐四度於辰在辰為壽
星三月之時萬物始達於地春氣布養萬物各盡於其
天性不罹天天故曰壽星(爾雅曰壽星角亢也鄭𤣥注/月令曰仲秋者日月㑹於壽)
(星一名庫營皇甫謐曰壽星一名天庫一名天翼一名/天正天官書曰角亢氐兖州淮南子曰角亢鄭也費直)
(周易分野曰自軫七度至氐十一度為壽星蔡伯喈月/令章句曰自軫六度至亢八度謂之壽星之次未之分)
(野曰鄭星/得角亢也)潁川之文城定陵襄城𨽻陽潁陰長社陽翟
郟(八縣潁川/郡秦置)東接汝南西接𢎞農特得新安宜陽(二縣/屬𢎞)
(農郡漢/武帝置)皆韓之分野(韓世家曰韓氏姬之苖裔也/韓武子事晉得封於韓也)詩風
陳鄭之國與韓同星分也(陳世家曰陳本太昊之虚也/周武王克殷求舜後得媯汭)
(封之於陳以奉舜祀為胡公/淮陽國之陳縣則其地也)鄭國今河南之新鄭是也
(新鄭縣也河南郡秦三/川郡也漢高帝改名焉)本高辛氏之火正祝融之虚(重/黎)
(為帝嚳高辛氏居火正甚有功能尤融/天下帝嚳命曰祝融祝大也融明也)及成臯滎陽(二/縣)
(也屬河南/郡户也)潁川之嵩陽城(二縣/也)皆鄭之分也(鄭世家曰/周宣王封)
(庶弟友於鄭/是為桓公也)屬兗州(尚書禹貢曰濟河惟兗州周官曰/河東曰兗州未央分野曰鄭治潁)
(川從滎陽南至梁山/東至龍山今為潁川)氐房心宋之分野自氐五度至尾
九度於辰在夘為大火東方為木心星在夘火出木心
故曰大火(爾雅曰火辰房心尾也大火謂之辰也語曰/參辰亦曰參商謂參星與心星也已釋於魏)
(次注中鄭𤣥注禮記月令曰季秋者日月㑹於大火斗/建戌之辰也周禮曰大火一名味一名天馬皇甫謐曰)
(大火一名天相一名天府天官書曰房心豫州淮南子/曰氐房心宋也費直曰自氐十一度至尾八度為大火)
(蔡氏曰自亢八度至尾四度謂之大火之/次未央分野曰宋星得房心今為梁也)梁(秦碭郡漢/高帝改為)
(梁國/也)楚(漢高帝置楚周宣/帝以為彭城郡也)山陽郡(漢景帝分/梁國置)東平(漢景帝分/梁國置濟)
(東國宣帝改/為東平國也)濟陰(漢景帝分梁/國為濟陰國)東郡之須昌壽張(二縣/也壽)
(張本名壽良漢光武/避叔諱改為壽張也)皆宋之分野周分微子於宋今之
睢陽是也(睢陽縣屬梁國周成王封紂/庶兄微子於宋以奉殷祀)本陶唐火正閼
伯之虚也(閼伯高辛氏之長/子也居商丘也)濟陰定陶(定陶縣也/屬濟陰國)詩風
曹國是也(周武王封弟叔振鐸/於曹定陶縣是也)屬豫州(尚書禹貢荆河/惟豫州周官河)
(南曰豫州未央分野曰宋治下蔡淮陽從南/恒至濟漢水沛郡濟陽太行東海今為梁也)尾箕燕之
分野自尾十度至南斗十一度於辰在寅為析木尾東
方木宿之末斗北方水宿之初次在其間隔别水
木故曰析木(爾雅曰析木謂之津箕斗之間漢津也鄭𤣥/注月令曰孟冬者日月㑹於析木而斗建)
(亥之辰也周禮曰析木之津一名天昭一名漢津皇甫/謐曰析木一名天丞相一名天司空一名天家子一名)
(天津天官書曰尾箕幽州淮南子曰尾箕燕也費直曰/自尾九度至南斗九度為析木之津蔡氏曰自尾四度)
(至南斗六度謂之析木之/次未央曰燕星得尾箕也)周武王定殷封召公於燕其
後三十六世與六國竝稱王(王易/王也)東有漁陽右北平遼
東遼西西有上谷代郡(六郡竝/秦置)鴈門(郡秦/置)南得涿郡之
易容城范陽北新城故涿縣良鄉新昌(八縣也涿/郡秦置)勃海
之安次(安次縣也勃/海漢高帝置)皆燕之分也屬幽州(周分冀州置/幽州周官曰)
(東北曰幽州爾雅曰燕幽州未央曰幽州治薊南至積石/東至恒山今為上谷漁陽右北平遼東遼西涿郡也)
南斗牽牛吳越之分野自南斗十二度至須女七度於
辰在丑為星紀星紀者言其統紀萬物十二月之位萬
物之所終始故曰星紀也(爾雅曰星紀斗牽牛也鄭𤣥/注月令曰仲冬者日月㑹於)
(星紀建子之辰也皇甫謐年厯曰星紀一名天津一名/天府一名天茍一名天雞天官書曰斗江湖牽牛婺女)
(栁州淮南子曰斗吳越也高誘注吕氏春秋曰斗吳也/牛越也費直曰自南斗十度至須女五度為星紀蔡氏)
(月令章句曰自南斗六度至須女二度/謂之星紀之次未央曰吳越星得牛斗)今之㑹稽九江
(二郡/秦置)丹陽(秦為漳郡漢/武改為丹陽)豫章(漢高/帝置)廬江(漢文帝分/淮南置)廣陵
六安(漢武帝改江都國為廣陵/國分衡山立六安國也)臨淮(郡漢武/帝置也)皆吳之分
也(史記吳世家曰吳太伯周太王之長子也與弟仲雍/讓國於季厯奔荆蠻之地斷髪文身荆蠻義而歸之)
(自號句吳國武王克殷求太伯仲雍/之後得仲雍曽孫周章封之於吳也)今之蒼梧欝林合
浦交趾九真日南南海皆越之分也(越世家曰越之先/夏少康之庶子封)
(㑹稽曰无余以奉禹祀十有餘世微弱為民禹祀中絶/千有餘載後有子生而能言我無余之苖裔也越人尊)
(以為君號曰無余王也/至孫允常越復興焉)竝屬揚州(禹貢曰淮海惟揚州周/官曰東南曰揚州未)
(央曰吳越北至大江南/至山東至海西至洞庭)須女虚齊之分野自須女八度
至危十五度於辰在子為𤣥枵也𤣥者黒北方之色枵
者耗也十一月之時陽氣在下陰氣在上萬物幽死未
有生者天地空虚故曰𤣥枵也(鄭𤣥注月令曰季冬者/日月㑹於𤣥枵斗建丑)
(之辰也周禮曰𤣥枵一名天一顓頊之虚皇甫謐曰𤣥/枵一名婺女一名少府一名河鼓一名天機天官書曰)
(虚危青州淮南子曰虚危齊也費直曰自須女六度至/危十三度為𤣥枵蔡氏曰自須女二度至危十度謂之)
(𤣥枵之次未央/曰齊星得虚危)東有菑川(漢文帝分齊/國為菑川國)東萊(郡漢高/帝置)琅
邪(郡秦/置)高宻(漢宣帝改膠西/國為高宻國)膠東(漢高帝分齊/為膠東國)南有太
山(郡漢高/帝置)城陽(漢文帝分齊/國立城陽國)北有千乘(漢高帝/立為國)得清河
以南勃海之高樂高城重合陽信西有濟南(漢文帝分/濟國立濟)
(南/國)平原(漢高/帝置)皆齊之分也(齊世家曰齊太公望佐周武/王而王乃封太公於齊武王)
(崩成王命齊國東至於海西至於河南/至於穆陵北至於無棣而都營丘也)屬青州(禹貢海/岱惟青)
(州周官曰東曰青州爾雅曰齊曰營州則青州也未央/曰齊治營依于營丘北至燕西至九河南至菑水東至)
(海/)危室壁衛之分野自危十六度至奎四度於辰在亥
為諏訾諏訾歎息也十月之時陰氣始盛陽氣伏藏萬物
失藏養育之氣故哀愁而歎悲嫌無陽故曰諏訾(諏訾/者古)
(諸侯也帝嚳娶諏訾氏女生摰勢堯兄也爾雅曰諏訾/曰營室東壁也一曰豕韋夏氏之御龍氏國也左傳曰)
(萇𢎞對周景王曰蔡侯弑其君之歲歲在豕韋也鄭𤣥/注月令曰孟春者日月㑹於諏訾而斗建寅之辰也周)
(禮曰諏訾一名豕韋一名顓頊一名諏訾一名天府一/名北陵一名卿中天官書曰營室東壁并州淮南子曰)
(營室東壁也費直曰自危十四度至奎一度為諏訾蔡/氏曰自危十度至東壁八度謂之豕韋之次未央曰衛)
(星得營室/東壁也)今東郡(秦/置)魏郡(漢高帝/置之)黎陽河内郡(漢高帝/置本殷)
(之舊都周既克殷分其畿内/為三國詩風弼鄘衛國是也)野王朝歌皆衛之分也衛
為翟人所滅文公徙封楚丘後三十年子成公遷於帝
丘今濮陽是也屬并州(周分冀州置并州周官曰正北/曰并州今分野無并州所部郡)
(縣并州凡九郡悉在燕趙秦次中未詳也未央曰/衛置濮陽其地從王水以東至沛今為東郡也)奎婁
魯之分野自奎五度至胃六度於辰在戌為降婁降下
婁曲也陰生於午與陽俱行至八月陽遂下九月陽㣲
剥卦用事陽將剥盡陽在上萬物枯落捲縮而死故曰
降婁(爾雅曰降婁奎婁也鄭𤣥注月令曰仲春者日月/㑹於降婁而斗建夘之辰也周禮曰降婁一名清)
(明皇甫謐曰降婁一名天官天官書曰降婁魯徐州淮婁/南子曰奎婁魯也費直曰自奎二度至胃三度謂之降)
(之次未央曰/魯星得奎婁)東至東海(郡漢/高置)南有泗水(泗水國漢武帝/分東海郡立也)
至淮得臨淮之下相睢陵僮取慮皆魯之分也周成王
以少昊之虚曲阜封周公子伯禽為魯侯以為周公
主也(魯世家曰周武王尅殷封弟周公旦於少昊之虚/周公佐武王不就封武王崩成王命周公子伯禽)
(代居國是/為魯公也)屬徐州(禹貢曰海岱及淮惟徐州爾雅曰齊/東曰徐州而周罷徐合青漢武復置)
(徐州未央曰東至温水西/至滎陽北至代南至江)胃昴趙之分野自胃七度至
畢十一度於辰在酉為大梁梁强也八月之時白露始
降萬物於是堅成而强故曰大梁(爾雅曰大梁昴也鄭/𤣥注月令曰季春日)
(月㑹於大梁斗建辰之辰也注周禮曰大梁一名大陽一/名西陵皇甫謐曰大梁一名耕田一名天倉一名天獄)
(一名大軍一名偏將軍天官書曰昴畢冀州淮南子曰/昴畢魏也費直曰自胃四度至畢八度為大梁蔡氏曰)
(自胃一度至畢二度為大梁/之次未央曰趙星得參伐也)趙本晉地分晉得趙國(漢/高)
(帝以邯鄲/郡為趙國)北有信都(漢高/帝立)真定(國漢武/帝立)常山(郡漢高帝/置本因山)
(為名恒山郡漢文帝/諱恒故改曰常山也)又得涿郡之高陽鄭州鄉(二縣也/涿郡漢)
(高帝/立)東有廣平(國漢武/帝立)鉅鹿(郡漢高/帝置)清河(國漢文帝/分趙國立)又
得勃海之東平舒中武邑文安東州城平章武(六縣也/漢置河)
(以北/也)南至浮水(水名一/作漳水)繁陽内黄斥丘(三縣屬魏/郡高帝置)西有
太原(郡秦/置)定襄(郡漢/高置)雲中(秦/置)五原(秦九原郡/漢武帝改)朔方(漢武/帝開)
(置/)上黨(秦/置)本韓之别郡遠韓近趙後卒降趙皆得之自
趙夙後九世稱侯四世敬侯徙都邯鄲後三世有武靈
王五世為秦所滅(趙世家曰趙氏之先帝顓頊之苖裔/伯益之後也又虞舜妻之姚姓之女)
(賜姓嬴氏厯夏殷世為諸侯後造父為周穆王御而西/巡狩而偃王反繆王日馳干里還攻徐破之乃賜造父)
(趙城由此/為趙氏)屬冀州(禹貢曰冀州既載壺口治梁及岐周官/曰河内曰冀州未央曰趙治邯鄲北至)
(常山/代郡)畢觜參魏之分野自畢十二度至東井十五度於
辰在申為實沈言七月之時萬物極茂陰氣沈重降實
萬物故曰實沈(高辛氏有二子伯曰閼伯季曰實沈而/不相能后帝不臧遷閼伯於商丘主辰)
(商人是因故為商星遷實沈於大夏主參唐人是因故/參為唐星至周武王感靈夢而生叔虞成王時唐有亂)
(周公滅唐成王因戲而封虞於唐河汾之東方百里太/原郡之晉陽縣是也實沈參之辰也因名次焉鄭𤣥注)
(禮記月令曰孟夏者日月㑹於實沈斗建已之辰周禮/曰實沈一名不疑皇甫謐曰實沈一名大唐一名中尉)
(一名天路一名天溝一名天京一名旄頭天官書曰觜/觿參益州淮南子曰觜觹參趙也鄭𤣥注周禮保章氏)
(曰實沈晉也費直曰自畢九度至東井十一度為實沈/蔡氏曰自畢六度至東井十度為實沈之次未央曰魏)
(星得胃/昴畢也)自高陵(縣也屬/益州)以東盡河東(郡秦/置)河内(漢高/帝置)南
有陳留(郡漢武/帝置)汝南之卲陵㶏强新汲(秦/置)及西華長平
潁川之舞陽郾許鄢陵河南之開封中牟陽武酸棗
(酸棗縣屬陳留/縣則為重見也)皆魏之分也(魏世家曰畢公高之後也/與周同姓高佐周武王得)
(封於畢更為畢氏後封其苖裔曰畢萬事晉獻公從/伐霍耿魏滅之獻公以魏封萬魏河東郡之永安縣)
(是也武子子悼子從治霍霍平陽郡之永安縣是也悼/子子昭子徙安邑河東之安邑縣是昭子孫獻子與趙)
(鞅共謀祁羊舌氏分其地獻子曾孫桓子與趙韓滅智/伯桓子孫文侯時魏為强大周烈王賜命為諸侯文侯)
(子武侯與趙韓滅晉分其/地故參為魏之分野也)屬益州(漢武帝改梁州為益/州非魏地益州地盡)
(在秦楚次中為甚畧未詳其㫖未央曰晉治太原/從魏以西至襄治之今為河東河内上黨雲中)東井
輿鬼秦之分野自東井十六度至栁八度於辰在未為
鶉首南方七宿其形象鳥以井為冠以栁為口鶉鳥也
首頭也故曰鶉首(爾雅曰咮謂之栁鄭𤣥注禮記月令/曰仲夏者日月㑹於鶉首斗建午之)
(辰也周禮曰鶉首一名小章皇甫謐曰鶉首一名天祿/一名天子市一名白虎將一名斧鉞天官書曰東井輿)
(鬼雍州淮南子曰東井輿鬼秦也費直曰自東井十二/度至栁四度為鶉首蔡氏曰自東井十度至栁四度謂)
(之鶉首未央曰秦/星得東井輿鬼也)自𢎞農故關以西(故關古函谷關也/𢎞農郡漢武帝置)
京兆扶風馮翊(竝秦内史漢武/帝分為三輔)北地上郡(二郡/秦置)西河安
定天水(三郡漢/武帝置)隴西(秦/置)南有巴郡蜀郡(二郡/秦置)廣漢(漢/置)犍
為(漢武/帝置)武都西北有金城(漢/置)武威(本休屠/王地也)張掖(本昆耶/王地)
酒泉燉煌(燉煌本屬酒/泉漢武帝置)又西有䍧牱越巂益州皆秦也
(三郡竝漢/武帝開置)秦之分也(秦世家曰秦之先曰非子與趙同/姓伯益之十六世孫也為周孝王)
(養馬甚息孝王封為附庸邑之于秦號曰秦嬴天水之/隴縣則其地也秦嬴曾孫曰秦仲周宣王使伐西戎為)
(戎所殺宣王復命仲子莊公與四弟伐戎破之賜/仲大駱之地於是居於犬丘扶風之槐里縣是也)屬雍
州(禹貢曰黒水西河惟雍州周官曰正西曰雍州漢武/帝改為涼州未央曰秦治櫟陽又治咸陽今為長安)
(北地從華山西至隨流沙今為三/輔巴蜀漢中隴西北地上郡也)栁七星張周之分野
自栁九度至張十七度於辰在午為鶉火南方為火言
五月之時陽氣始隆火星昏中在七星朱鳥之處故曰
鶉火(爾雅曰栁鶉火也栁七星張南方之中宿也故曰/火周禮曰鳥輿七游象以鶉火也鄭𤣥注禮記月)
(令曰季夏者日月㑹於鶉火斗建未之長也周禮曰天/井一名致方注天官書曰七星張三河淮南子曰七星)
(張周也費直曰自栁五度至張十二度為鶉火蔡氏曰/自栁三度至張十二度謂之鶉火之次未央曰周星得)
(注/張)今之河南雒陽谷城平陽偃師鞏維氏(此七縣屬/河南郡)竝
周分也(周世家曰周之先曰棄棄生有神􁁣長好稼穡/為舜播植百穀舜封之於邰扶風是也號曰后)
(稷姓為姬氏曾孫公劉國於邠扶風是也十世孫曰太/王為狄所侵遷於岐扶風之美陽是也大王孫文王有)
(聖德周室方隆徙都於酆酆在京兆之杜縣文王子武/王滅商徙都於鎬鎬在京兆之長安縣武王子成王營)
(雒邑都河南郡之河南縣是也或云/成王居雒邑六世孫懿王遷大丘也)屬三河(河南河内/河東三郡)
(是也案周之將亡惟河南一郡故以為周分野其河内/河東乃在魏次中未詳周分野稱三河之謂矣未央曰)
(周治洛陽西至華山東至滎澤少留/室北至河南至濮水今為河東陳)翼軫楚分野自張十
八度至軫十一度於辰在己為鶉尾南方朱雀七宿以
軫為尾故曰鶉尾(鄭𤣥注禮記月令曰孟秋者日月㑹/於鶉尾斗建申之辰周禮曰鶉尾一)
(名鳥帑皇甫謐曰鶉尾一名鳥注一名天根一名旄一/名樹天官書曰翼軫荆州淮南子曰翼楚也費直曰自)
(張十三度至軫六度為鶉尾蔡氏曰自翼十二度/至軫六度為鶉尾之次未央曰楚星得翼軫也)今之
南郡(秦/置)江陵(江陵即南郡所/部縣即重見矣)江夏(漢高/帝置)零陵(郡漢武/帝置)桂
陽武陵(二郡漢/高帝置)長沙(郡秦為郡漢/高帝改為國)及江中(秦/置)汝南(漢高/帝置)
皆楚之分也周成王先師鬻熊之曾孫熊繹於荆蠻為
楚子居丹陽後十餘世至熊通號武王浸以强大後五
世有莊王并有江漢之間吞陳蔡縣申息服隨唐後十
世頃王徙於東焉(楚世家曰鬻熊祝融之苗裔也姓芈氏/丹陽今南郡之枝江縣是也武子文王)
(都於郢江陵是也莊王曽孫昭王為吳所破吳兵入郢/昭王奔隨楚大夫申包胥求救於秦秦乃救楚大敗吳)
(師闔廬弟夫槩王反自立為王闔廬班師/昭王乃得反國更都於鄀南郡鄭縣是也)屬荆州(禹貢/曰荆)
(及衡陽惟荆州周官曰正南曰荆州未央曰楚治南至/九江北至淮水東至海西至魚腹山今為淮陽汝陽廬)
(江長沙南海故/楚治南郢也)
　　　月所主國二
荆州占曰正月周　二月徐　三月荆　四月鄭　五
月晉　六月衛　七月秦　八月宋　九月齊　十月
魯　十一月吳越　十二月燕趙
　　　日辰占邦三
石氏曰甲為齊乙為東海(司馬遷班固竝以甲乙日月/不占晉灼注曰海外遠甲乙)
(日時故/不占之)丙為楚丁為南蠻(司馬遷班固竝以/丙丁為江淮海岱)戊為魏(一/云)
(戊為韓司馬遷班固竝/以戊己為中州河濟也)己為韓(一云己/為魏)庚為秦辛為西
夷(司馬遷班固竝以/庚辛為華以西)壬為燕(司馬遷班固竝以壬/為趙淮南子壬為衛)癸為
北夷(司馬遷班固竝以壬癸為/常山北淮南子癸為趙)石氏曰子為周丑為翟
(一云丑/魏翟梁)寅為趙(淮南子荆州占/並以寅為楚)卯為鄭辰為晉(班固劉/表韓揚)
(並以辰為邯鄲/一云辰為趙也)巳為衛午為秦未為中山(一云/宋)申為齊
(一云申為晉魏/荆州占申為晉)酉為魯戌為趙(班固云戌為趙/荆州云戌為吳)亥為燕
　　　災變期應四
巫咸曰五星之合金星以金日木星以木日水星以水
日火星以火日土星以土日月期十二辰候其災之變
以其殺時甲乙日應在金丙丁日應在水戊己日應在
木庚辛日應在火壬癸日應在土五星皆同法也　歲
星主木也日以甲乙熒惑火也日以丙丁填星土也日
以戊己太白金也日以庚辛辰星水也日以壬癸　二
十八舍以十二子故金應在火木應在金水應在土火
應在水土應在木故木期十二日十二月十二歲　火
期四十三日四十三月四十三嵗　土期二十八日二
十八月二十八歲　金期八日八月八歲　水期十日
十月十歲　又曰五星守二十八舍左為春應右為秋
應前為夏應後為冬應其法隨氣所制前後　石氏曰
凡五星行犯列舍前為春應後為秋應左為冬應右為
夏應假令春以東為前西為後北為左南為右夏以南
為前北為後東為左西為右秋以西為前東為後南為
左北為右冬以北為前南為後西為左東為右　宋均
曰災祥見在正月則應在七月　災祥見在二月則應在
八月　災祥見在三月則應在九月　災祥見在四月
則應在十月　災祥見在五月則應在十一月　災祥
見在六月則應在十二月　災祥見在七月則應在來
年正月　災祥見在八月則應在來年二月　災祥見
在九月則應在來年三月　災祥見在十月則應在來
年四月　災祥見在十一月則應在來年五月　災祥
見在十二月則應在來年六月　荆州占曰甲乙日有
變期百二十日丙丁日有變期八十日戊己日有變期
六十日庚辛日有變期四十日壬癸日有變期二十日
　　　順逆畧例五
巫咸曰五星之行東行為順西行為逆　韓公賓注靈
憲曰當東反西則逆　石氏曰日行五寸一尺為平行
　日行一寸二寸為遲　甘氏曰逆日遲　韓公賓注
靈憲曰五星之行近日則遲　石氏曰日行一度為疾
　韓公賓曰五星之行遠日則速　石氏曰未應去而
去為出　未當來而來為入　甘氏曰同形為入　日
月五星與宿星同舍為合　石氏曰芒角相及同光為
合　巫咸曰諸舍精相沓為合　荆州占曰相去一尺
内為合　孟康曰合同舍也　石氏曰星光曜相逮為
合　郗萌曰留三日為合　孟康曰舍宿也入宿度為
舍　甘氏曰共行在一宿為舍　石氏曰行度所居為
舍　甘氏曰(闕/)　　　　為宿　石氏曰留二十日以
上為宿宿猶守也　甘氏曰行所當至過二十一日色
潤澤為居　石氏曰以度至而不去為居　石氏曰不
東不西為留　郗萌曰住不移為留　石氏曰居之不
去為守　甘氏曰徘徊不去其度為守　文耀鈎曰留
不去為守　郗萌曰二十日以上為守　東西正當為
中　甘氏曰在上而下為乘　石氏曰五星入度經過
宿星光燿犯之為犯　郗萌曰五星所犯木火土水同
度去之七寸為犯太白一尺以内為犯　韋昭曰自下
往觸之為犯　甘氏曰未當入度經入為侵　甘氏曰
在下犯上為陵　石氏曰在上犯下為陵　郗萌曰星
圍宿周迴一匣為環　不周曰繞　石氏曰東西為勾
　甘氏曰去而復還為勾　郗萌曰星行如勾為勾
石氏曰南北為巳　甘氏曰再勾為巳　郗萌曰星行
如巳字為已　石氏曰西入東出為貫　甘氏曰在下
相侵為貫　在傍為刺　郗萌曰直至為抵　星相觸
而止為觸　甘氏曰相切為磨　石氏曰相至為磨
甘氏曰去之寸為靡　星相滅為抵　巫咸曰兩體相
著為薄　甘氏曰不於晦朔者為薄(雖非日月同宿陰/氣隆奄者為薄日)
(光/也)　石氏曰不交而食曰薄　帝覽嬉曰赤黄無光為
薄　孟康曰日月無光曰薄　京房曰日月赤黄為薄
　韋昭曰氣往迫之為薄　石氏曰相陵為鬬　甘氏
曰倚視離而復合合復離為鬬　韋昭曰星相擊為鬬
　郗萌曰邊侵為食　京氏曰相侵之食日體三毁三
復行異處是為相侵食也三分日取一也　韋昭曰虧
毁曰食　石氏曰光五寸以内為芒　巫咸曰光一尺
以内為角歲星七寸以上謂之角　郗萌曰色非其常
為變　光燿摇豔為動　甘氏曰潤澤和順為喜　石
氏曰五星光芒隆謂之怒　郗萌曰壯大色强為怒
　石氏曰超舍而前謂之嬴　七曜曰超舍而前過其
所當舍之宿以上一舍二舍三舍謂之嬴　易萌氣樞
曰大進曰嬴　班固曰出為嬴　石氏曰退舍而復為
縮　七曜曰退舍以下一舍二舍三舍謂之縮　易萌
氣樞曰大退曰縮　班固曰晚出為縮　甘氏曰相近
為就聚　甘氏曰相遠為離徙　石氏曰星月相近俱
隆明為同光　巫咸曰凡五星入月中星不見為月食
星星見為星食月
　唐開元占經卷六十四
欽定四庫全書
　唐開元占經卷六十五
　　　　　　　　　　　唐　瞿曇悉達　撰
　石氏中官占上一
　　　攝提占一
石氏曰攝提六星夾大角(入角八度少去北極五十九/度半在黄道内三十二度太)
一名環樞一名天樞一名闕丘一名致法一名三老一
名天鈇一名天獄一名天楯一名天武一名天兵星東
西三三而居形似鼎足常東向天子吉昌若北向即大
人失位聖人更制天下有事期三十日兵出復三十日
兵罷若攝提北向向格而治十日而令出其反故位十
日而兵罷　天官書曰攝提者直斗杓所指以建時故
曰攝提格　巫咸曰攝提三星如鼎足左右角西南向
主易姓　樂緯叶圖徵曰攝提為楯以其夾捧帝席也
　合誠圖曰攝提主九卿　洛書曰攝提移政更權
帝覽嬉曰仁道不行攝提失衡　含文嘉曰王者敬師長
有尊則攝提如列無則反折(宋均注曰師者所以教人/為君也長者所以教人為)
(長也大角為帝席攝提六星携紀綱以輔/大角師長象也如列者如鼎足俱東向)　春秋緯曰
攝提斗携角以接下化而東向令乖行則天下更紀王
者滅　文曜鈎曰代提天下更紀世有名師(宋均曰主/德不一則)
(攝提代移更紀授有令/名為天下師表者也)　援神契曰攝提運度主接靈
　石氏曰攝提色欲黄而潤澤温温不明天下安明大
者三公恣天子弱鈇鉞用　元命包曰攝提反衡天下
大亂易姓興(宋均曰反衡/謂不東向也)　春秋緯曰攝提移向北王
者以過見滅攝提疏濶大夫僣差　焦延壽曰攝提星
近大角若不居其故近戚有謀賊王者　石氏讃曰攝
提六星㩦紀綱建時立節伺機祥
　　　大角占二
石氏曰大角一星在攝提間(入亢二度半去極五十八/度在黄道内三十四度少)
一名格一名漢星　詩緯曰大角一曰帝筵成統理
紀厯樞曰大角為天棟以正紀綱一曰大角為火以其
赤明也　春秋緯曰大角為坐候一曰大角為帝席以
布神厚德　又曰大角者天王帝筵也　甘氏曰大角
者棟星也其星光澤明大揚芒奮角强臣伏誅天下安
寧芒之所指兵所從往者吉　石氏曰大角天棟也明
則天子威行　雒罪級曰棟星亡不言王失號　尚書
緯曰棟星亡罪深重誅　春秋緯曰大角不見蒼帝失
勢　含文嘉曰王者敬諸父有差則大角光明以揚(宋均/曰諸)
(父伯仲叔季也角堅剛而居帝/前帝敬諸父感天故應之也)　鈎命決曰赤滅亂棟
星去　論䜟曰棟星亡主曠乏　石氏曰大角貴人象
也主帝座光潤明大則吉光不明者若有他色青憂赤
兵黑疾白喪　大角不明王者失天心强臣凌主天下
有憂秦之亡也攝提不動而大角亡去　焦延壽曰大
角星角起揚光若近天帝左右有以席薦害主者　郗
萌曰大角變色有芒角大動不出三月兵大起　大角
數動人主好遊不居其宫馳騁天下(晉陽秋曰孝武太/元二年七月乙亥)
(大角摇三年二月乙巳作/新宫帝及二后移㑹稽)　大角不明則天子耗衰　棟
星明大天子輔强　荆州占曰棟星亡王者死　韓楊曰
大角動摇主不安臣下有惡事刼主者(宋天文志曰安/帝隆安五年七)
(月癸亥大角星散摇五色元/興二年桓𤣥簒位遷帝潯陽)　石氏讚曰大角帝席色
欲明光隆潤澤德合同
　　　梗河占三
石氏曰梗河三星大角北(西星入亢八度去極三十/八度在黄道内四十九度)
郗萌曰天矛者天子之兵也　黄帝占曰梗河三星天
鋒天之劍㦸主於罰戮其星如常明而不動邊寇寧天
下安星若明大芒角動摇邊夷兵起胡人為亂王者有
憂　荆州占曰梗河天楯(晉灼曰/名天螽)𤣥戈天矛也相近相
嚮大安　石氏曰梗河三星天矛也梗者遞也河者擔
也士卒更遞擔持天矛以行也在斗杓頭主殺所向無
前也主胡兵芒角大則四裔不靖邊兵大起　黄帝曰
梗河主喪陰十日不見國有喪以初不見日占之男女
梗河末男本女天不陰梗河亡不見視二十八宿星嬴
縮若在北斗傍所見之宿其國若諸侯有喪　石氏曰
梗河亡三日不見國有謀兵若諸侯有死者七日不見
國有大喪以其初不見之日以占其國　梗河天矛也
亡不見即有所藏所藏之國宿有謀兵不然有喪求於
二十八宿若斗則是以見之日知其期　荆州占曰天
矛星不欲明大明大兵起　石氏曰梗河三星天矛鋒
　　　招摇占四
石氏曰招摇一星梗河北(入氐二度半去極四十度/太在黄道内五十七度强)黄
帝曰招摇尚羊也(吳龍共天官/星占曰常陽)尚羊者懸以匡也一名
矛楯胡星也與梗河𤣥戈列從北斗柄端抵大角近北
斗者𤣥戈次曰招摇星明大赤角而動胡兵大起四夷
主昌中國亡又曰其俱明胡利　黄帝占曰招摇為矛
攝提大楯相當兵大起大戰　春秋緯曰斗端有兩星一
内為招摇一外為楯天鋒主兵用若動兵大行　荆州
占曰招摇南夷也　巫咸曰矛楯兵星金官也　黄帝
占曰招摇欲與梗河棟星相直則胡常來受命貢獻
於中國不相直則胡人叛戾　招摇明而不正胡不來
受命斗末之星招摇之間名為天庫招摇離其處名曰
開庫開庫兵發　招摇星欲明而微小則王者威令行
四夷　春秋緯曰矛楯動兵四行臣子謀妄奸通弑君
弑父九州振　春秋緯曰楯動摇若角大兵起天下弑
主害於中發四方竝興王者行德納賢正度　又曰臣
主爭伐相誅則矛楯角躍相扞　焦延壽曰招摇亡去
國兵起主遇賊　天官書曰招摇星赤角胡兵大起不
來受命星大亦然　荆州占曰招摇奮光明動天子强
　招摇色青有憂赤白而明者天子有怒黄白光澤天
下安靜小而黑軍破國亡又曰色黑為弱　荆州占曰
矛楯動近臣恣庶雄謀　石氏讃曰招摇𤣥戈主胡兵
芒角變動兵革行
　　　𤣥戈占五
石氏曰𤣥戈一星在招摇北(入氐一度去極三十二度/半在黄道内五十三度半)
　黄帝占曰𤣥戈主北夷𤣥戈招摇雌也星欲小微小
微則王者吉天下安寧其星明而大則胡夷單于動兵
大起　甘氏曰𤣥戈主胡兵星若小動兵小動大動兵
大起胡人入境　樂緯曰𤣥戈宫也戊子候之宫亂則
荒其君驕不聽諫佞在側宫和則致鳳凰頌聲作　荆
州占曰𤣥戈小數動後而大動則兵大起　石氏曰𤣥
戈星赤天下有兵
　　　天槍占六
石氏曰天槍三星在北斗杓東(西星入氐太去極二十/八度太在黄道内七十)
(一/度)　黄帝占曰天鎗一名天鉞三星鼎足形在北斗柄
端其狀忽然不明明大則斧鉞用一曰有兵小不明則
兵罷　石氏曰天槍三星主帝伏兵槍者今之鎗也以
竹為之銳其頭以捶地鋒外向以槍人星温温而不明
則吉若光明則伏兵行　巫咸曰槍金官也　黄帝曰
槍三星備非常若今之機槍也其星温而不明則王者
吉其星明大則兵起斧鑕用　石氏曰左槍右棓天之
武備也攻城襲邑當視槍星大而明若有叛而自歸者
其國不可出兵星小而明兵可出城可襲　荆州占曰
天槍一星不具所見而兵起　黄帝曰天槍星動摇若
角大兵起天下弑主害以中發　荆州占曰天槍揚光
天降喪亂　石氏讃曰槍棓八星備非常
　　　天棓占七
石氏曰天棓(蘇林曰打/棓之棓)五星在女牀東北(柄星入箕八/度半去極三)
(十二度在黄道/内七十一度)　郗萌曰天棓者先驅也　石氏曰天
棓五星天之武備也棓者大杖所以打賊也皆所以禁
暴横備不虞也　黄帝占曰天棓五星天之武備也以
防不虞其星不明而靜則天下無兵其星明大動摇則
兵大起五仗用　石氏曰天棓一星不見其國兵起
郗萌曰天棓星微細則吉變明則凶有憂　荆州曰天
棓一星不見天下有大兵
　　　女牀占八
石氏曰女牀三星在天紀北(西星入箕一度去極五十/度在黄道内五十六度)
女牀後宫御也衆妾所居宫也侍皇后隨從以時御見
者　黄帝曰女牀星後宫御也嬪妾所居宫也其星欲
明大小相承如其故則后妃安宫人吉星若微小不明
非其常處嬪妾不安其宫有憂　郗萌曰女牀者主女
藏　石氏曰女牀星不明則吉明則宫女恣　女牀星
動不吉　焦延壽曰女牀星舒妾代女主不乃死　荆
州占曰女牀星無故不見女子多疾　韓揚曰女牀非
其故則后宫有憂　石氏曰女牀主女事行列微靖吉
亂明動不吉　石氏讚曰女牀三星待後宫
　　　七公占九
石氏曰七公七星招摇東(西星入氐四度半去極三十/九度少在黄道内五十九度)
(半/强)　黄帝曰七公一名天紀　七公主議疑天之輔相
七政之象評議之臣其星大而齊明議人有忠王者安
其星大小有差微而不明議者不同決事不從人主有
憂　石氏曰七公天之相也三公廷尉之象也上星上
公也次星中公也明則七輔强　海中占曰七公七輔
也上星上公次星次公下星下公各以其次第齊明輔
臣居其常職其星不明者各以其次輔臣有黜若有罪
期不出年　郗萌曰七公主七政别善惡　石氏曰七
公主議疑天之相理謂三公左輔右弼前疑後丞之官
平議疑獄斷折刑法欲詳審也星大小不明議事者不
從也　石氏讚曰七公七星議欲詳
　　　貫索占十
石氏曰貫索九星(天官書曰勾園一十五星屬杓曰賊人之牢/案貫索為賊人之牢止有九星未詳遷所云)
(十五星所以在七公前上右星入尾半度/去極五十九度少在黄道内三十七度)在七公前　黄帝占
曰天牢者賊人之牢也天下獄律也一名連索一名天受一名
天圍　論䜟曰貫索主天牢　郗萌曰貫索為逮獄之法律也
天牢主天子之疾病憂患　春秋緯曰貫索賊人之牢中星實
則囚多虚則開出　石氏曰貫索北開名曰牢户其星間濶則
户開必有赦若星狹而不開牢中有憂貴人當之　黄帝占曰
常以四時候天牢其口星開披天下赦不赦逆人主憂開市不
利　黄帝占曰天牢中央大星牢監也左右徙倚不居其處若
不見大赦期十八日　天牢中常有繫星三以甲子丙子戊子
庚子壬子暮視之其一星去有善事其二星去有賜令
爵祿之事三星盡去人主德令赦天下甲子期八十一
日丙子期七十二日戊子期六十日庚子期八十日壬
子期六十二日而赦　黄帝曰天牢中星不欲衆衆則
囚多其中星稀則囚少其中無星天下無罪人其國安
　連索直而抵織女天下有急布帛之徵　石氏曰貫
索入漢中人相食兵起　天牢口所向開門者兵所往
期六月　焦延壽曰貫索星户開左若星入牢中有貴
人自索守者不復必凶兵死　郗萌曰天牢直若角赦
以丑未候之　天牢旁有此星以至開閉天牢已開天
下大赦此星閉而赦為逆此星以開不赦為不慎順天
牢空更立元年不行德令天雨沙石期三年　天官書
曰赤帝行德天牢為之空　荆州占曰天牢中多星則
多繫囚九星天下獄煩八星姦人入七星小赦六星五
星大赦天牢斧鑕動摇非其故斧鑕用　石氏讚曰貫
索九星禁暴横
　　　天紀占十一
石氏曰天紀九星在貫索東(四星入尾五度去極五十/一度半在黄道内五十六)
(度/太)　黄帝曰天紀天緯也主正理寃訟星齊明王法正
直無有偏黨天下綱紀　論䜟曰天紀星以表九州定
圖位　天紀星主厯音律　黄帝曰天紀星敗絶山崩
易政有饑民君不安　石氏曰天紀絶天下大亂主凶
　天紀星明天下多詞訟者亡則政理壞　焦延壽曰
天紀星與女牀合王者妻姑姨以淫亡若以女謁失位
　郗萌曰紀星入漢中人相食　班固天文志曰紀星
散者山崩不則有喪　荆州占曰紀星散絶不山崩則
主死又曰紀星弛散則國綱紀亂　石氏讃曰天紀九
星理怨訟
　　　織女占十二
石氏曰織女三星在天紀東端(大星入斗十一度去極/五十二度在黄道内六)
(十三/度太)　郗萌曰織女一名東橋　荆州占曰織女一名
天女天子之女也在牽牛西北鼎足居星足常向牽牛
扶筐牽牛扶筐星亦常向織女之足不如其故布帛倍
其價若有喪(班固天文志曰織女杜預曰星占之織女/處女也天孫女也案織女七夕有渡河之)
(期似非處/女之稱)　石氏曰織女主經緯絲帛之事大星皇聖
之母二小星者太子庶子位也三星俱明天下和平
詩記厯樞曰織女内正紀綱　合誠曰織女天女也主
𤓰果收藏珍寶以保神明成衣立紀故齊制成文繡應
天道　巫咸曰織女天水官也　郗萌曰織女大長秋
也　黄帝曰織女主絲帛五采之府大星后兩小星太
子之位三星齊明天下和平絲綿綵帛賤星若不明主
后有憂絲綿繒帛貴　織女大星怒而角者布帛貴
　黄帝曰織女一星亡兵起女子為侈織女不居其處
若更天下以女為憂　石氏曰織女之道與貫索相直
布帛賤不相直天下有急布帛貴　織女主絲帛之事
與扶筐為妃其足常向扶筐即吉不則絲帛有變其一
足亡也女病或曰兵起　焦延壽曰織女星入漢婦人
皆水行后亦然　郗萌曰織女晨見東方赤精明女工
善不精明女工惡常以十月朔六七日視之　郗萌曰
織女星非故山摇地動若牛疾　陳卓曰王者至孝神
祗咸喜則織女三星俱明天下和平　石氏讃曰織女
三星保神明收藏珍寶以奉王
　　　天市垣占十三
石氏曰天市垣二十二星(張衡渾儀曰天市二十/二星帝座前有一耳)在房
心東北(門右星入尾太去極九十/四度少在黄道内一度少)　郗萌曰天市垣星
一名天府一名長城　巫咸曰天市五帝之治水官也
　郗萌曰天市者天子之市也　詩緯曰天市主聚衆
　春秋緯曰天市主權衡　荆州占曰天市西北大星
南方相去三尺所名曰天曹　石氏曰市者四方所樂
帝都之邦主王之坐故帝座在市中聖主之明候也
郗萌曰天市之垣天之旗幟也欲其大明明則糴賤
石氏曰天市垣二十二星主四方邊國門左星宋也次
星衛次星燕次星東海次星徐次星太山次星齊次星
河中次星九河次星趙次星魏次星中山次星河間市
門右一星韓次星楚次星梁次星巴次星蜀次星秦次
星周次星鄭次星晉也其星光芒即其國有謀也若星
色微小其國邑弱王者修德以扶之　黄帝曰天市垣
星不明市中星簡其歲虚五穀傷糴大貴人民饑
天市中星次其明潤澤衆蕃可以積貯市中星不明
市少可以發出貯積　含文嘉曰王者於族人有次序
則天市正明(宋均注曰王者於親疏有次序族/者非一人也天市之應明所感多)　石氏
曰天市星明則市吏急商人無利星微小則吏弱商人
多利　天市中星衆明則歲實星稀則歲不實虚也
郗萌曰天市星明大則糴賤不明則糴貴　天市中多
小星民富足　石氏讃曰天市二十二星為外臣
　　　帝座占十四
石氏曰帝座一星在市中侯星西(入尾十五度半去極/七十一度少在黄道)
(内三十/九度)　黄帝占曰帝座天庭也人主象也　石氏曰
帝座天位也帝座天之貴神也執陰陽之銳秉殺生之
府總萬化之原保存亡之機和隂陽之氣應四時之分　帝
座星色欲明光而潤澤則天子吉威令行微小則凶星
亡則王者有憂大人當之天下亂有兵起期二年　石
氏讃曰帝座一星尊時行
　　　候星占十五
石氏曰候一星帝座東(入箕二度半去極七十三度/太在黄道内三十八度少)
巫咸曰候星土官也　石氏曰候星以候隂陽伺逺國夷
狄以知謀徵　候星主時變貨財安靜吉候星明萬國
同風王道通利輔臣强也微小不明則王道不通輔臣
弱星移主不安期不出年若星亡主失位期不出年
荆州占曰候星明大則四夷開候星微細則國安　石
氏讃曰候星在東司陰陽
　　　宦者占十六
石氏曰宦者四星在帝座西(南星入尾十二度去極七/十二度半在黄道内三十)
(八/度)宦者星常侍黄門左右小臣侍從之官常侍市中帝
座也　宦者刑餘人在座西微吉明凶　郗萌曰宦者
星非其常宦者官有憂宦者刑人也有刑人於市　石
氏讃曰宦者在西侍主傍
　　　斗星占十七
石氏曰斗五星在宦者西南(第一星入尾十度少去極/七十二度在黄道内二十)
(五/度)　郗萌曰斗者主也署物散也其星明吉不明凶若
其星亡歲饑或其星仰則天下升斛不平覆則歲稂又
斗星不明穀不成歲大饑人相食　石氏讃曰南有斗
星主平量
　　　宗正星占十八
石氏曰宗正二星在帝座東南(南星入箕二度去極八/十四度在黄道内二十)
(七度/半)宗正主宗人小宗之象也　黄帝曰宗正帝宗也
主萬物之名品類於市其星非其故處帝宗后族多有
黜者若多死　石氏曰宗者主也正者政也主政萬物
之名於市中星非其故吏不去則死及更號令　宗星
失色宗正有事　宗正星明大帝宗强大星不明帝宗
弱也　石氏讚曰宗正二星宗大夫
　　　宗人星占十九
石氏曰宗人四星在宗正東(南星入箕七度半去極八/十五度在黄道内二十八)
(度/)　元命包曰宗人主先人以時祠享　石氏曰宗人
主恩享大宗之象敦穆親親　含文嘉曰族人有序則
宗人倚文正明　黄帝曰宗人星明如其故宗室有序
人主吉昌若動摇不如其常則宗人不和王者親屬有
變若宗族貴人多死者　石氏曰宗人星離絶有大怪
鳥見　石氏讃曰宗人四星錄親疎
　　　宗星占二十
石氏曰宗星二星在宗人北(南星入箕九度去極七十/九度在黄道内二十三度)
(太/)　元命包曰宗星主先人祠享　石氏曰宗星主别
親疎宗室之象也皆帝輔血脈之臣也　黄帝占曰宗
星明而相近帝相親后族有序其星不明而相遠則帝
親后族相簡若有謀者王者有憂　石氏讃曰宗星二
星恩不殊
　　　東西咸占二十一
石氏曰東咸四星在房東北(南星入心二度去極一百/三度在黄道内二度少)
西咸四星在房北　黄帝曰東西咸一名大明在房東
西各四星而列熒惑道也不道輒還之　石氏曰東咸
西咸八星者房户之扇常為帝之前屏以表障后宫以
防姦私也　郗萌曰東西咸日月之道也日月五星不
以道必有賊　荆州占曰東西咸者房户也星明如列
表間天子吉子孫蕃滋　石氏曰東西咸四星在房東
北主日行色明吉不明凶　海中占曰東咸西咸星明
而行列王者威令行妃后守其宫其星微小而不行列
若亡不見人主威弱女主自恣奢淫無度防守者憂若
宫人有罪一曰貴女有黜者　焦延壽曰東咸星上近
鈎鈐十日則有讒賊臣入害主者西咸星前近上若有
角摇起明動十日有人以知天數入為害者　石氏讚
曰東咸西咸防泆淫
　　　天江星占二十二
石氏曰天江四星在尾北(南星入尾六度少去極一百/一十一度在黄道外二度半)
　黄帝曰天江星如常微小則陰陽和水旱調其星明
大天下大水江海溢流五穀不熟民人以水饑若其星
微若參差不齊馬貴一曰馬多死　石氏曰天江星中
河而動則兵起如流沙死人若亂麻以人渡河如其星
不見則津梁不通又曰其星不欲明動摇則大水出没
城邑大道不通　郗萌曰天江星不欲明河中而居河
中者大兵起車騎滿野道不通　石氏曰天江四星主
太陰其星明大水不禁
　　　建星占二十三
石氏曰建星在南斗北(西星入斗七度少去極一百/一十三度少在黄道内一度)
黄帝曰建星者一名天旗一名天關　巫咸曰建星土
官也　郗萌曰建星天之都關也為謀事為天鼓為天
馬南二星天庫也中央二星市也鈇鑕也上二星旗也
天府庭也斗建之間三光道也　海中占曰斗建者陰
陽始終之門大政升平之所起律厯之本原也　郗萌
曰箕星與建星之間日月五星之下道也　詩雅度覽
曰建星動勞未央　焦延壽曰建星一星不具若與斗
合一月辟亡二星合十日亡三星合三日亡病也　荆
州占曰建星欲其相對列則天下安若不相類天下亂
人主憂　石氏曰建星明大則大臣忠孝帝承天心不
明大小不齊則王者失道忠臣不用　石氏讃曰建星
六星為斗承主國日月行失繩
　　　天弁星占二十四
石氏曰天弁九星在建星北(西星入斗六度太去極九/十度太在黄道内一十七)
(度/太)　石氏曰天弁九星在天市垣外天下市官之長也
主市中列肆諸價入在市籍者商税還方持物來皆當
貴其租税其星明大則市物盛興其星不明則萬物衰
耗　黄帝曰天弁星欲明大則天下安寧萬物興隆珠
玉珍物賤其星不明天下空虚萬物衰惡五穀不成珍
物貴　樂緯曰弁星羽也壬子候之羽亂則危其財匱
百姓枯渇為旱　石氏曰天弁星主恭儉明吉不明凶
　焦延壽曰天弁星近建星若明大動摇天下有女樂
見人主為害者　石氏讃曰天弁九星知市珍其星明
大萬物興
　　　河鼓星占二十五
石氏曰河鼓三星旗九星在牽牛北(大星入南斗二十/二度太去極八十)
(五度在黄道内/二十八度太)　黄帝曰河鼓一名天鼓一名三武一
名三將軍也中央星大將也左星左將軍右星右將軍
皆天子將也　郗萌曰河鼓一名提鼓一名天董一名
天廏　巫咸曰河鼓金官也　天官書曰河鼓大星上
將也　合誠圖曰河鼓備關梁設難距鼓金聲無口以
音守聞遠知近達志意　郗萌曰河鼓星主軍鼓主斧
鉞主外關州又主軍喜怒　赫連圖曰河鼓怒黒命成
矣　石氏曰河鼓旗揚而舒者大將出不可逆當隨旗
之指而擊之大勝　石氏曰河鼓旗星明者則旗幟出
以日占其國其星若戾將軍政亂士卒强將相凌若旗
星不正有兵　黄帝曰河鼓星曲失計奪勢　石氏曰
河鼓不正若變色皆為兵憂將免其星動若怒皆為兵
馬或將出又河鼔欲正直而明大黄潤澤則無兵大將
吉又曰三武易次兵起　郗萌曰天鼓之星怒者馬貴
一名元鼔　石氏讃曰河鼓鼓旗建音聲設守險阻知
謀徵旗星差戾亂相凌
　　　離珠星占二十六
石氏曰離珠五星在須女北(北星入須女初去極九十/四度在黄道内二十度)
　郗萌曰離珠女子之星也　石氏曰離珠星者御後
宫離袿衣也環珮玉珠后夫人之盛􁂣也主進王后之
衣服也　黄帝曰離珠星明如其常則宫人妃后安身
其星不明易其故則宫人不安　石氏曰離珠非其故
後宫亂從危之陽天旱危之陰大水五穀不登離珠明
大則後宫昌失色不明則后勢任子不顯所近不正
石氏讃曰離五星御後宫
　　　匏𤓰星二十七
石氏匏𤓰星五星在離珠北(西星入須女少去極七十/一度半在黄道内三十三)
(度/)　黄帝占曰匏𤓰一名天鳥一名天雞其四星劔鐔
之形其星明大如其故則果物皆實歲熟星若不明非
其常果物皆惡歲不登有大水川道不通　石氏曰匏
𤓰者一名天匏一名天雞匏𤓰大則歲熟星微則歲惡
　黄帝占曰匏𤓰星主後宫匏𤓰天雞也主司中所以
和五味　元命包曰匏𤓰主陰謀　郗萌曰天子果園
為獻食者　星官訓曰匏𤓰大𤓰也性内文明而有子
美盡在内　黄帝曰匏𤓰星明則野𤓰甘露生庖㕑後
宫官多子孫星不明后失勢又其星非其故則山摇
石氏曰匏𤓰非其故則山谷多水天下不通　焦延壽
曰匏𤓰星不見若不正動摇皆為有賊人主者若以果
實為敗　石氏讚曰匏𤓰五星司謀忠
　　　天津星占二十八
石氏曰天津九星在須女北河中(西北星入斗二度去/極四十九度在黄道)
(内四十/九度少)　黄帝占曰天津者一名天潢一名潢中一名
巨潢一名江星一名水王柱一名格星一名潢星一名
天津天津有潢四星在危之北居漢　郗萌曰天潢者
天津也一名天漢　元命包曰天潢主河梁所以度神
通四方也又曰天潢一星天子都船也　黄帝占曰天
津有變水賊稱王水道不通　石氏曰天津處河溢天
津覆水滔天天津亡河水為害天下不通　石氏曰天
津亡津道不通天津張天下安　郗萌曰天潢星不具天
下津河關道絶不通　石氏讃曰天津九星通厄窮
　　　螣蛇星占二十九
石氏曰螣蛇二十二星在營室北(喙星入營室一度半去/極五十一度在黄道内)
(五十三/度少)螣蛇天蛇也主水蟲又螣蛇蛇之牡也與龜鱉
交水蟲之長也水中之蟲皆屬螣蛇　黄帝曰螣蛇星
明水蟲茂魚鹽賤星不明則水蟲衰耗魚鹽貴　石氏
曰螣蛇星移南則軍兵起移北大水若星明不安微則
安　石氏讚曰螣蛇之星主水蟲
　　　王良星占三十
石氏曰王良五星在奎北(居河中西星入壁半度去極/四十二度半在黄道内五十)
(七/度)　郗萌曰王良一名天津一名王濟(案荆州占云王/良或占車騎或)
(占津梁且古字通用/故二字竝依舊本)　元命包曰天騎四星在漢中一
名天駟傍一名王良主天馬　郗萌曰王良一名天馬
　黄帝占曰王良主御風雨水道主河梁　河圖曰王
良為天橋　巫咸曰王良天子道橋之度水之官　郗
萌曰王良者天子奉車　郗萌曰王良策馬前與馬等
後與馬等　荆州占曰王良為西橋故或占車騎或占
津梁　黄帝曰駟馬參差不行列天下安若駟馬齊行
王良舉策天子自臨兵國不安　黄帝曰王良發者河
水出　河圖曰王良策馬此皆兵候聖雄竝起期不出
九年天下之兵擾　考靈曜曰王良策馬狼狐張咄咀
害出血將將(王良傍一星名策策馬謂有光芒也張猶/明也咄咀大星名也血將將兵起死傷以)
(衆/也)　含文嘉曰天子乘舟得其所貴賤不相踰僣則王
良附路星明常在河中天子壽昌萬民無疫癘之殃　論
䜟曰王良策馬野骨曝　石氏曰王良星移則有兵以
東西南北處所在王良星不具津河道不通　王良策
馬車騎滿野天下大亂兵大起明君出期不出三年
海中占曰駟馬不動天子安宫　焦延壽曰天駟星前
與閣道相近有江河之變　郗萌曰王良正馬疾病
王良與馬齊天子有疾馬　荆州占曰王良與馬齊天
下有急　郗萌曰王良向造父馬賤　赫連圖曰王良
策馬北夷制號(宋均曰策星在王良傍若移/在王良前居馬後是謂策馬)　石氏曰
王良星常在漢中則吉不可移動移動則有兵　王良
駟馬動摇天子欲出小動小出大動大出千里駟馬有
芒角天子兵期二年王者必有所在惟意有所想未發
顔色王良星　石氏讚曰王良五星知王莊
　
　
　
　
　
　
　
　
　
　唐開元占經卷六十五
欽定四庫全書
　唐開元占經卷六十六
　　　　　　　　　　　唐　瞿曇悉達　撰
　石氏中官
　　　閣道星占三十一
石氏曰閣道六星(司馬遷天官書云後六星絶漢抵營室曰/閣道案圖簿營室北有螣蛇二十二)
(星其閣道止六星/恐由子長之謬矣)在王良東北(南星入奎五度去極四/十三度少在黄道内五)
(十八/度少)　巫咸曰閣道水官也　石氏曰閣道形如飛閣
之狀從紫㣲北門出至河上天子法駕乗其行神乗也
　石氏曰閣道王良旗也一名紫宫旗在王良傍而抵
紫宫垣旗動摇不如其故旗所指者兵所起　春秋緯
曰閣道所以扞衝難滅諸咎　黄帝占曰閣道天子御
道也絶漢直紫宫後名曰閣道其星明行列正直人主
吉天下安其星動摇不如其故若星不具則天子津道
不通有謀臣閣道星主道星天子私出入　王者别宫
以候近出星明大則王者聖明四方大通若星不具天
子道津不通　焦延夀曰閣道星與紫宫蕃星同行辟
溺河梁若王者宫闕道有害者　石氏讚曰閣道六星
神所乗
　　　附路星占三十二
石氏曰附路一星在閣道南傍(入奎三度去極四十三/度在黄道内五十七度)
　郗萌曰附路一名王濟之太僕一名伯樂一名就父
　論䜟曰附路主掃除　郗萌曰附路主御風雨　石
氏曰附路以通道若閣道道壞當從附路道備豫不虞
以候災害故曰備路　禮緯曰附路明天子夀昌萬民
無疫病之殃　論䜟曰附路亡道塗塞　石氏曰附路
星芒則車騎滿野　郗萌曰附路正馬車騎滿野天下
大亂期十月王良駟馬也正馬謂移在駟馬之前　石
氏讃曰附路一星備敗傷
　　　天將軍占三十三
石氏曰天將十一星在婁北(大星入奎十五度半去極/六十度少強在黄道内二)
(十九/度少)　巫咸曰天將軍金官也　郗萌曰天將軍者天
所以將率忠正之羣士而自衞者　石氏曰天將軍者
天之大將軍也中大星大將也外衞小吏士也大將星
動摇兵起大將出　黄帝占曰天將軍小星動摇不具
兵發　又占曰天將軍星欲明安靜天下無兵大將安
寧其星不明摇動天下大兵大將出行　海中占曰天
將軍星動摇天子自將兵出　郗萌曰天將軍旗陳直
揚者所指者勝所背者負旗者左右星也　石氏讚曰
天將軍十一星主武兵
　　　大陵星占三十四
石氏曰大陵八星在胃北(北星入婁六度少去極四十/三度少在黄道内四十度少)
　石氏曰大陵一名積京其星明蕃國多有大喪民多
疾病諸侯有喪　石氏曰大陵中有積尸星明則有大
喪死人如丘山　甘氏曰大陵喪墓積尸隨居　郗萌
曰積京者大陵也卷舌之口也大陵曲而北向卷舌曲
而南向相為牝牡　郗萌曰積京中星衆則粟聚星少
則粟散　石氏讃曰大陵八星主崩喪
　　　天船星占三十五
石氏曰天船九星在大陵北河中(北星入婁九度去極/四十三度半在黄道)
(内四十/三度少)　郗萌曰天船九星一名王船中有四星常欲
均明即天下大安不明移處消小不見天下有兵若有
喪　石氏曰天船主水旱之事一名天更　黄帝占曰
天船主帝王濟渡之官常居漢中　郗萌曰天船天將
軍兵船也　石氏曰天船常在漢中不明天下兵起津
河不通川水大出舟船用焦延夀曰舟星頭四星常在漢中
將以水戰不成若有沒國水大出　石氏讚曰天船九
星濟不通
　　　卷舌占三十六
石氏曰卷舌六星在昴北(北星入胃十度少去極五十/六度在黄道内四十一度太)
　黄帝占曰卷星一名勝舌一名左舌一名積京一名
積薪　春秋合誠圖曰卷舌主口語　石氏曰卷舌主
利口明大則利口用事　石氏曰卷舌星欲㣲小不明
明大多䜛言下多䜛口舌作也　石氏曰卷舌星曲如
舌即吉舌直天下多口舌之害　聖洽符曰卷舌動其
中星衆兵大起多口舌卷舌安靜其中星希則國寧無
兵　郗萌曰卷舌星蕃盛天下多口舌民多疾死一曰
兵起人死如丘山　郗萌曰卷舌星動兵大起多口舌
星希則無兵　郗萌曰卷舌星出守不居漢中天下盡
為口舌妄言　石氏讚曰卷舌六星知䜛謗
　　　五車星占三十七
石氏曰五車五星三柱九星凡十四星在畢東北(西星/入畢)
(三度去極六十三度/在黄道内十度太)　石氏曰五車一名天庫一名天
倉凡五星在畢昴北大陵東其西北端一大星曰天庫
天庫將畢也秦也太白也其神名曰令尉次東北星名
曰獄燕趙也辰星也其神名曰風伯次東星名曰天倉
天倉衞魯也其神名曰雨師次東南星名曰司空楚也
鎮星也其神名曰雷公次西南星名曰郷郷韓魏也熒
惑也其神名曰豐隆　石氏曰五車中有三柱(晉均曰/柱解音)
(注/)三星鼎足居柱一名休格一名旗　郗萌曰五車一
名咸池一名為五潢一名為重華居豐隆也　天文志
曰三淵者五車柱也　黄帝占曰五車者五帝之座
巫咸曰五車天子五兵水官　郗萌曰五車天子大澤
也主輕車　石氏曰五車西北大星大豆東北星稲也
東南星麻也正南星粟也西北麥也　甘氏曰五車星
五穀各有所主分野其星動摇變色其國有兵五穀大
貴人民饑亡隨(闕/)　　　　　　　決吉凶　郗萌曰
五車主五穀一車主蕡蕡麻也一車主麥一車主赤黒
豆一車主黍一車主稲米　黄帝占曰五車三柱星動
期三十日車騎發　禮緯含文嘉曰天子觀天文察地
理和隂陽揆星度原神明之變獲福於無方得靈臺之
禮則五車三柱均明不離其常川原陸澤年豐穰(宋均/注曰)
(天子考察天氣若祥填見赤星之祲者也所以獲福禳/災五車主五穀為民禳災得民福民無饑寒之困故五)
(車星均明/以應之也)　春秋元命包曰五車三柱象天下之車一
柱不見三分一車行二柱不見三分二車行三柱不見
天子自將兵　文曜鈎曰咸池中三柱不具兵革起
石氏曰五車中一柱出若不見兵少半出二柱出若不
見兵大半出三柱盡出若不見兵盡出柱入而兵入柱
外出不與天庫相近者軍出穀貴轉穀千里柱外出一
月穀貴期一嵗出二月穀貴六倍期二嵗出三月穀貴
九倍期三嵗出三月不入穀貴十倍　石氏曰五車柱
外出不居兩星之間者天下大水木大貴柱倒立者就
車行土大貴轉土千里　石氏曰五車星欲其均明闊
狭有常五車天庫星中河而不見天下有積屍人不可
度河河不通即有軍　石氏曰五車明大若星繁衆兵
革大起　石氏曰五車休出庫者甲兵强輕車騎出休
出倉者大車出婦女挽糧休格所指者車從之　石氏
曰五車倉星不見其所臨之軍必絶食大窮而亡　郗
萌曰五車旗不見天下大風發屋折木　又占曰五車
休旗動四夷畔　又占曰五軍休格反抵大星兵起天
下先兵者勝　荆州占曰五車柱倒立戰軍行　石氏
曰五車星俱明五穀豐一星不明則其穀不升　又占
曰五車星失色赤地三千里不生　石氏曰五車星有
不見其國饑有兵憂　石氏讚曰五車三柱欲均明主
穀豐耗知敗傷
　　　天闗星占三十八
石氏曰天闗星在五車南參西北(入觜初度去極七十/三度半在黄道外二)
(度/太)　郗萌曰天闗天門也在黄道中日月不出其中行
必有一國之主不朝者一曰柱不道者五星不出其中
臣必有不道者　黄帝占曰日月五星不出天闗中者
必有叛臣不從君命若主不道臣謀君有兵起　石氏
曰天闗星芒角有兵　焦延夀曰天闗星不在若與五
車星舍大將披甲國門閉　天官書曰黒帝行德天闗
為之動　石氏曰天闗星欲大明明大則王道平通
石氏讚曰天闗一星道所從
　　　南北河戍占三十九
石氏曰南河北河六星夾東井(東河中央入井十七度/少去極八十度在黄道)
(外十/四度)　春秋緯曰井鉞北曰北河南曰南河兩河天闗
門為闗梁也　黄帝占曰南河戍名曰南紀陽門南宫
南髙南闗越門　黄帝占曰南北河戍一名天髙一名
天亭兩河戍間為天道　郗萌曰南河戍一名南藏北
河戍一名北藏一名天門　黄帝占曰北河戍名曰北横隂門
北宫北髙北闕胡門　黄帝占曰南河戍為權北河戍為衡
權不正則天傾所謂不正者南河戍南五尺　黄帝占
曰南北河戍為天街天街流相抵天下大亂親離也
巫咸曰南北戍北門水官也　石氏曰天闗者河戍也
主中國之難此皆天之度以昭示人也　郗萌曰兩河
戍與戍俱為帝闕　又占曰兩戍間為天門日月五星
常出其門中經行吉不得久留守焉日月五星不出其
中者為王失道行其南以刑法舉錯不當失道行
其北以女及財物金錢失道近期三年中期六年逺期
九年　韓楊曰南北戍者天門也兩戍間為天道日月
五星常出南北戍間出北旱　黄帝占曰兩河星欲明
大小如其故則天下安寧四夷来朝其星不明若動摇
不於其常則邊兵大動交侵中國人主有憂　郗萌曰
北河戍下多小星有民不治將不明多失職　黄帝占
曰日月五星行不出天道間必有不道之臣一曰必有
道不通　石氏曰南戍主夷狄北戍主中國兩戍之間
天闗門　石氏曰南北河星不具道不通一曰大水
石氏讚曰兩河六星知逆邪
　　　五諸侯占四十
石氏曰五諸侯五星在東井北近北河(西星入井二度/去極五十七度)
(在黄道内/三度少)　黄帝占曰五諸侯主帝心一曰帝師二曰
帝友三曰三公四曰博士五曰太史此五者為帝定疑
也　巫咸曰五諸侯士官　石氏曰五諸侯五星在北
戍之南東西列東端第一星齊也西端一星秦也其餘
星皆為諸國　春秋緯元命包曰五諸侯主刺舉戒不
虞　援神契曰五諸侯主危傾此皆諸侯之職也　石
氏曰五諸侯者使發摘奸謀司察陰私伏匿之事　春
秋緯曰五諸侯理陰陽舉外害察得失九州之外使五
星之變逆出名罰第一典嵗其次如位故以上天禍從
中起　禮緯含文嘉曰五禮修偹則五諸侯星正行光
明不相凌侵五禾五木應以大豐　黄帝占曰五諸侯
星欲均大小齊明則王吉昌天下太平其臣皆忠星若
差戾摇動不明則輔臣不忠王者不安天下有憂　春
秋緯元命包曰五諸侯生角禍在中　春秋緯元命包
曰五諸侯星流四去外牧傷天子避宫公卿逃　石氏
曰五諸侯星明大潤澤大小齊同者吉諸侯忠良王道
大興細㣲者㐫　郗萌曰五諸侯星當明即天下大治
安昌不明若不見者天下之貴人有謀其主者不出三
年而發　韓楊曰五諸侯糺戒見亂相屠　石氏讃曰
五諸侯星主議疑
　　　積水星占四十一
石氏曰積水一星在北河西星北(入井十三度去極五/十五度在黄道内十)
(二度/太)　石氏曰積水一星一名聚水積聚美水以給酒
官之旗　巫咸曰積水之官　黄帝占曰積水一星給
酒旗積水者甘泉也擬於醪釀以待賔客其星欲明天
下安饗讌之禮行其星不明人主不安五穀不豋饗讌
禮廢徭役殷煩人民憂　石氏曰積水星明大動摇天
下水河海溢流津道不通　石氏讚曰積水星給酒旗
　　　積薪星占四十二
石氏曰積薪一星在積水東南(入井二十一度半去極/六十一度半在黄道内)
(十度/太)　石氏曰積薪聚薪也聚薪以給享祀　黄帝占
曰積薪所以給庖厨以燎熟飲食其星欲明明則王者
安五穀熟其星不明則庖厨空虛天下旱嵗不登人民
饑王者有憂　石氏曰積薪與積水相去五尺以内天
下太平五穀成若相去一丈以外天下饑荒人民流亡
去其鄉　石氏曰積薪明大則人君増庖厨　石氏曰
積薪星明大禘嘗察星不明君臣不和百祀不享　石
氏讚曰積薪一星主給庖
　　　水位星占四十三
石氏曰水位四星在東井東南北列(南星入井十九度/半去極七十二度)
(半在黄道/外三度太)　黄帝占曰水位主水官也其星㣲小如其
故則陰陽和雨澤以時天下安其星明大大水横流溝
渠溢滿五穀死傷民以水饑　石氏曰水位星主水衡
衡平象水澤平而後流澤不壅塞也星明大則兵水興
　焦延夀曰水位星上近北戍國沒為河不乃有滔天
之水以日占國　石氏讚曰水位四星㵼溢流
　　　軒轅星占四十四
石氏曰軒轅十七星在七星北(大星入張太去極七十/一度在黄道内一度少)
　詩推度災曰黄龍在内正土職也一曰陳陵二曰權
星主雷雨之神　石氏曰軒轅一名昏昌宫而龍虵形
凡十七星南端明者女主也母也女主北六尺一星夫
人也屛也上將也北六尺一星次夫人也妃也次將也
北六尺一星次妃也其次皆次妃也女主南三尺星不
明者女御也御西南丈所一星大明也太后宗也御東
南丈所一星少明也皇后宗也　郗萌曰軒轅女主之
廷也一名天柱　荆州占曰軒轅前大星明一曰天闗
主陰闗　淮南鴻烈曰軒轅帝妃之舎也　巫咸曰軒
轅天子后妃之庭主土官也　黄帝占曰軒轅十七星
主后妃黄龍之體以應主南第一星皇后也次北一星
三夫人又北一星九嬪也次北一星二十七世婦其次
北一星八十一御女西南六尺一星太后宗也東星六
尺一星皇后宗也后妃星南一尺一星小者皇子也次
南二尺一星女史也其星主雷雨風霜霧露虹蜺背璚
抱珥此軒轅之變氣皆應主之祥　石氏曰軒轅星王
后以下所居宫也一曰帝南宫中央土神女主之象也
女主之位黄帝之舎也　禮緯含文嘉曰諸舅有儀則
軒轅東西角大張　孝經(闕/)挈曰軒轅列明后女爭譽
　石氏曰軒轅屏星去無君臣之義　石氏曰軒轅星
如其故色黄而潤澤則天下和年大豐　石氏曰軒轅
移外民流亡從胡人移其内民人大饑胡人来　焦延
夀曰軒轅星動有摇若相就皆為后夫人之宗有死喪
若卑伐尊者　又占曰女御星去後星逺有賊星迫近
之有賞賜事其東西至大民少民王者娶不以次淫泆
不用道理以下賊為正也　郗萌曰軒轅角振后族敗
振動也　荆州占曰軒轅欲小小黄明也消小不見皇
貴妃不安黒色大凶　石氏曰軒轅星合為百二十妃
大小相次后宫多子孫不明有暴憂　石氏讚曰軒轅
龍體主后妃
　　　少㣲星占四十五
石氏曰少㣲四星在太㣲西南北列(南星入張十度半/去極七十度半在)
(黄道内三/度半弱)　韓楊曰天官圖簿少㣲四星謂第一處士
第二博士第三義士第四大夫也(别書云有五星南端/一星主真人老子許)
(由也第二星處士孔子也第三星工士奚仲魯班也第/四星術士定鍾律師曠也第五星能士力舉九千鈞也)
(又天官書曰廷蕃西有堕星五案圖簿止/有四星且韓楊又云異聞今故兼録也)　文曜鈎曰
少㣲士大夫位也一名處士　巫咸曰處士水官也
石氏曰少㣲伏戲之廷　巫咸曰少㣲天子副主或曰
博士官一曰主衞掖門　黄帝占曰少㣲主藝能之士
若聞如孔子巧如魯班道術之士悉皆主之　黄帝占
曰少㣲星明而行列王者任賢良舉隱逸才用天下安
其不明㣲而不見賢良不出術士濳藏人主不安　春
秋緯曰大夫専權則兵陵地坼少㣲纎昧　石氏曰少
㣲星明大而黄潤澤則賢士舉而忠臣用　石氏曰少
㣲星㣲小則賢士退而忠臣廢　巫咸曰少㣲星非其
故女主有憂　巫咸曰處士明王命興輔佐出　焦延
夀曰少㣲星近太㣲若一星獨前入太㣲西門胡主有
謀賊辟　石氏讚曰少㣲四星逸士位
　　　太㣲星占四十六
石氏曰太㣲十星(案司馬遷天官書班固天文志並匡/衞十二星驗圖簿及所見星位止十)
(星未詳/其占)在翼軫北(門右星入翼九度去極七十/六度半在黄道内二度太也)　呉龔
天官星占曰太㣲者天闗也南門闗千里分為左右掖
　郗萌曰太㣲之宫天子之廷上帝之治五帝之座也
(案張衡靈憲曰太/㣲為五帝之庭)名曰保舎十二諸侯之府也其外蕃
九卿也軒轅為權太㣲為衡(案續晉陽秋曰桓温入蜀/聞有善星者後有大志遂)
(致之夜獨執其手於星下問國社之修短星人曰太㣲/紫㣲文昌三宫氣候如此决無憂虞五十年外不論耳)
(温不悦遺絹一疋錢五千星人詣習鑿齒曰受□自裁/乞命為標楬棺木鑿齒問其故星人曰賜絹令我自縊)
(乞錢買棺故知之耳鑿齒曰君幾誤死君亦知星宿人/有不覆之義乎絹以戲君錢供資粮是聽君去耳星)
(喜以此言詣温温歎曰君三十/年看儒書不如一詣習主簿)　淮南鴻烈曰太㣲者
主朱鳥也(許慎曰大風/之鄉朱鳥)　孝經緯曰太㣲天廷帝以紀
錄出圖五星並設神靈集謀故置將相輔佐執法郎位
少㣲以議疑　巫咸曰太㣲天子常侍土官也　黄帝
占曰太㣲天子之宫西蕃四星南北列南端第一星為
上將北間為太陽西門門北一星為次將北間為中華
西門門北一星為次相北間為太隂西門北端一星為
上相東蕃四星南北列南端第一星為上相北間為太
陽東門門北一星為次相北間為中華東門門北一星
為次將北間為太隂東門北端一星為上將南蕃兩星
東西列其西星為右執法其東星為左執法廷尉尚書
之象兩執法之間太㣲天廷端門也右執法西間為右
掖門左執法之東為左掖門帝有四部將軍相有十帝
之所尊貴者為上將相不以廷尉尚書為例　洛書曰
太㣲西蕃將執威誅不順東蕃相執美拒侯王　春秋
元命包曰太㣲權政所在　又曰太㣲為天廷理法平
辭監升授德列宿受符諸神考節舒情稽疑也南蕃二
星東星曰左執法廷尉之象也西星曰右執法御史大
夫之象也執法所以舉刺凶姦者也兩星之間南端門
也左執法之東左掖門也右執法之西右掖門也東蕃
四星南第一星曰上相上相之北東門也第二星曰次
相次相之北中華門也第三星曰次將次將之北太隂
門也第四星曰上將所謂四輔也西蕃四星南第一星
曰上將上將之北西門也第二星曰次將次將之北中
華門也第三星曰次相次相之北太隂門也第四星曰
上相亦為四輔也　春秋緯曰天廷㣲序五統三立法
式成章匡衞星為蕃臣西星將位東星為相位中執法
南兩星端門旁左右掖門五諸侯王
　
　唐開元占經卷六十六
欽定四庫全書
　唐開元占經卷六十七
　　　　　　　　　　　唐　瞿曇悉達　撰
　石氏中官
　　　三台占五十三
石氏曰三台六星兩兩而居起文昌列抵太㣲(兩台北/星入井)
(三十度太去極三十度少/在黄道内三十八度少也)黄帝占曰三能(蘇氏曰/能音台)者
三公之位也諸侯農人也一名天柱太一之舎道也文
昌之庭也在下名曰天竒　黄帝占曰三能近文昌宫
者曰太尉司命為孟次星曰司徒司中為仲次星為司
空司祿為季　黄帝占曰㤗階天之三階也上階上星
為天子下星為女主中階上星為諸侯三公下星為卿
大夫下階上星為士下星為庶民所以和隂陽而理萬
物　又占曰三台大間中相去十六度為平過為太㓕
為損小間中相去太半度為平過為奢㓕為迫　又占
曰知三能者使人不病癘夫妻俱視三能使人離三能
雖尊臣之位也　又占曰司禄主人君之爵祿　禮含
文嘉曰三台為天階太一躡以上下一曰天階　春秋
緯曰三能在前叅稽正緒　春秋緯元命包曰魁下六
星兩兩而北曰三能主德聞德宣符也西近文昌二星
曰上台為司命主夀次二星中台為司中主宗室東二
星曰下台為司祿主兵　論䜟曰上台上星主兖豫下
星主荆揚中台上星主梁雍下星主冀州下台上星主
青州下星主徐州星非其故以占其邦　巫咸曰三能
天子六階六階土官也　郗萌曰三能主爵為天倉
司馬遷天官書曰三能三衡者天庭也　荆州占曰司
命主兵間六尺有兵　又占曰司命司中祿星天子定
見安危之府也萬民夀之主也　黄帝占曰司命司中
司祿星色青黒天下多憂　又占曰司中主宗室間六
尺主亂政急骨肉親疏逺宗室不和附人君不安兵起
　黄帝占曰公侯背叛率部動兵則中階上星其色赤
夷狄侵邊境内騷動則中階下星疏而横其色白卿大
夫廢正向邪作姦營私則下星垂而疏其色赤避尊比
下興衆同位則星迫而下色白　黄帝占曰士庶民不
從法令犯刑為賊則下階上星其色赤星去本就末淫
侈相起則閽人横其色白令行法勝委命聽從則星迫
而下其色白　又占曰上能不具春不得耕中能不具
夏不得芸下能不具秋不得穫　又占曰三階平則隂
陽和風雨時五穀豐禎祥應天下太平三階不平則隂
陽不和風雨不時百靈不享災異並生百姓不寧　黄
帝占曰天子剛猛好兵㓕後殺嗣則上階上星其色赤
循宫廣囿肆其聲色則上階奢而横温懦柔弱誅罰不
行則上階迫其色白朋黨比周度逾適易則上階下星
其色白妃嬪尊榮䜛言進用則上階下星奢而横其
色白恃寵肆欲懷邪作亂則星髙而仰其色赤　黄帝
占曰人主有綱臣下有紀賦斂惟省刑罰用輕則上階
為之蹙諸侯納貢朝聘有禮三公盡忠卿大夫無私則
中階為之比庶民奉化閨門和穆幹給以時徭役有序
下階為之密蹙比密者相近也　黄帝占曰人主徭役
肆意縱欲崇飭臺榭數奪農時上階為之奢諸侯盛車
服上僭三公専權卿大夫貪誇則中階為之疏(案王/隱晉)
(書曰張華少子建曉仰占云中台坼内懼遂勸華遜位/華言今惟修德以應之耳檀道鸞晉陽春秋曰張華死)
(後中台遂坼大元中還隂歛正中國以為謝太傅祖德/之所致也宋書天文志云晉恵帝永康元年三月中台)
(星坼是日賈后殺太子趙王倫尋廢殺后及張/華又廢帝自立於是三王並起操摠天權也)士庶民去
本趨末不務農桑豪侈相凌竟為狡猾則下階為之濶
奢疏濶者階相逺也　洛書曰三能横通天下嘿嘿後
十二年山大崩亡主之符也　尚書中候曰中能垂公
輔謀　尚書中候曰天能有變厥為災土淪山崩谷溜
滿川枯　禮含文嘉曰王者得禮之制不傷財不害民
君臣和集草木昆蟲各䝉正性則三台為齊明不濶不
狹如其度(宋均注曰君臣制度宫室車/旗多少各有科品則應之也)　禮緯含文嘉
曰殯喪之禮各以其時變制革禮之差得制之宜三台
平正有德星出入其間矣　春秋緯曰三公擅恣非其
人則山崩三台移鼎折足　春秋緯曰三能色齊君臣
和不齊大乖　春秋緯曰三能色亂天子不賢　甘氏
曰三台色明行列齊等相類則君臣和吉而治臻　甘
氏曰三台色黄天下謀德色赤謀兵色黒有憂色白為
喪色白為疾三台不直天下失謀　甘氏曰三能流相
抵者諸侯為亂天子不見有亡主以其日占其國　甘
氏曰司中星坼摇若合赦　甘氏曰司祿星其坼者凶
主者當之　焦延夀曰三能星摇動皆為有謀　郗萌
曰三能之上星疏者變從上家起中星疏者變從中家
起下星疏者變從下家起所謂變起者反逆之事　又
占曰司命司中司祿星欲其赤黄萬民奮壯所為數利
　荆州占曰三能一疏一數宗廟咎責亡孝悌仁義也
五府不順此三公之過也　又占曰三能不齊等三
公不相信　又占曰三能色不齊君臣奔走黒為喪
荆州占曰三能一星去天下危二星去天下亂三星去
天下不治　荆州占曰三能色黄澤赦　又占曰三能
黄澤有光民安夀　又占曰司命司中司祿欲其大淳
而澤天子多推恩　石氏讚曰三台六星三公位其色
齊明德洋溢
　　　相星占五十四
石氏曰相一星在北斗南(入翼五度去極三十一度/半在黄道内三十七度也)
黄帝占曰相星天丞相也大臣象也主衣服之章　黄
帝占曰相星明大則天子明忠臣興相星亡則輔臣黜
若有誅　石氏曰相星明吉不明凶　焦延夀曰相星
亡相死不死出走　石氏讚曰相在斗南集衆事
　　　太陽守星占五十五
石氏曰太陽守一星在相西南(入張十三度少去極三/十五度半在黄道内三)
(十九/度也)　黄帝占曰太陽守輔臣象也所以守衞天主之
宫偹守諸門其星明則人主威伏四方天下安王者致
符瑞　石氏曰太陽守星明吉不明不吉　焦延夀曰
太陽守星北近斗居七星行間以入曰辟煞亡　陳卓
曰太陽守星非其常天下兵起中國不安大臣誅　石
氏讚曰太陽守在西設武偹
　　　天牢星占五十六
石氏曰天牢六星在北斗魁下(東星入張一度少去極/二十六度半在黄道内)
(四十四/度太也)　黄帝占曰天牢貴人之牢也在北斗魁下所
以禁暴横　春秋合誠圖曰天牢主守將　郗萌曰天
牢天子疾病之憂患　黄帝占曰天牢中星衆貴人多下
獄星希天下安無罪人　石氏曰天牢中無星天下安
寧有星賢主傷　焦延夀曰天牢星明大動摇辟拘繋
一星明主侯有繋者　司馬遷天官書曰赤帝行德天
牢為之空　石氏曰天牢與貫索通占　石氏讚曰天
牢六星禁暴去惡
　　　文昌星占五十七
石氏曰文昌六星(一本七星案陸績渾天圖曰文昌中/有一星在司祿内名為主祿統名為)
(七星西星入井十五度太去極二十/五度太在黄道内四十三度半也)　司馬遷天官書
曰斗魁戴匡六星曰文昌宫(晉灼曰似戴/故曰戴匡也)　黄帝占曰
文昌六府之宫也在斗魁前經緯天下文德之宫六府
謂金木水火土穀從斗魁第一星為上將建威武第二
星為次將臨左右第三星為貴相主文理第四星為司
命主賞功進賢第五星為司中(班固天文/志云司祿)主司過詰咎
第六星司祿佐理寳(天文志/曰司)　洛書曰文昌主六府寇
春秋緯元命包曰文昌主集計禍福也天道文者精所聚
昌者揚天紀輔弼並居成天象　春秋緯曰文昌宫為
六府以布升度明天道上將招威次將輔主貴相宣德
司命進官司中㓕咎司祿賞善佐理楊寳六名執權守
𨽻四海之府土官也　巫咸曰文昌天子司祿之府土
官　陳卓曰文昌一星上將大將軍也二曰次將尚書
也三曰貴相太常也四曰司中司𨽻也五曰司怪太史
也六曰大理廷尉也　黄帝占曰文昌宫者天府離宫
也文昌宫三能屬軒轅相與為體星明大齊同則王者
致太平星不明道術隱蔵王者求賢則星明　黄帝占
曰文昌星黄潤澤光萬民安青黒㣲多所害　又占曰
司命主㓕不祥其星黄澤有光萬民安蒼為天下多有
憂　焦延夀曰文昌星動摇不如故三公誅不乃后死
　陳卓曰文昌星明大小齊等天瑞臻　石氏讃曰文
昌在西則六府治
　　　北斗星占五十八
石氏曰北斗七星輔一星在太㣲北(第五星入井十三/度去極十一度太)
(極星入張初去極十八度/少在黄道内九十八度也)　黄帝占曰北斗為帝車運
於中央臨制四方(漢書天文志曰四海呉/龔天文星占曰四卿也)分别隂陽建
於四時均立五行移應節度定諸紀綱太一之事也配
於二十八宿天所以發其時地所以成萬物諸侯屬焉
　春秋緯元命包曰斗為帝令出號布政授度四方故置
輔星以佐功為斗為人君之象而號令之主也　兵法
曰北斗名長史小字大方能知者便不畏白刃　巫咸
曰北斗天子受命之使士官也　河圖曰北斗魁第一
星開樞受樞受樞至四星屬魁為璇璣第二星提執序
第三星璣耀緒第四星權拾取第五星玉衡拒第六星
開陽紀輔星紀第七星摇光吐摇光主玉衡屬杓為玉
衡(案春秋緯元命包曰玉衡北䋲注曰直杓故曰玉䋲/也舜典曰璇璣玉衡以齊七政巫咸曰七政者日月)
(木火土金/水星是也)　洛書曰北斗魁第一曰天樞第二璇星第
三璣星第四權星第五玉衡第六開陽第七摇光第一
至第四為魁第五至第七為杓合為斗杓隂布陽故稱
北斗開陽重寳故置輔易斗中曰北斗第一曰破軍第
二曰武曲第三曰亷第四曰文曲第五曰祿存第六曰
巨門第七曰貪狼　石氏曰北斗第一星曰正星主陽
主徳天子之相也第二曰法星主隂主刑女主之位也
第三曰令星主福第四曰伐星主天理伐無道第五曰
殺星主中央助四旁殺有罪第六星危星主天倉五穀
第七曰部星一曰應星主兵　淮南鴻烈間詁曰斗杓
為小嵗(嵗之言越歴/十二辰而行)正月建寅月後左行行十二辰咸
池為太嵗二月建卯月徙右行四仲終而復始太嵗迎
者辱順者强左者喪右者昌小嵗東南即生西北即煞
不可迎也而可順也不可左也而可右也其此之謂也
　又曰北斗之神有雌䧺十一月建於子月後一辰雄
左行雌右行五月合午謀刑(刑為煞故/薺麥死也)十一月合子謀
德(德為生問/射於振末)　詩含神務曰七政天斗上一星天位二
主地三主火四主水五主土六主木七主金　春秋緯
曰正星主營室東壁奎婁法星主胃昴畢觜觹令星主
参東井輿鬼主桞伐星主七星張翼軫煞星主角亢氐
房危星主心尾箕南斗部星主牽牛須女虗危　石氏
曰北斗第一星主日第二星主月第三星主熒惑第四
星主辰星第五星主填星第六星主嵗星第七星主太
白　黄帝占曰北斗第一星主秦第二星主楚第三星
主梁第四星主呉第五星主趙第六星主燕第七星主
齊　春秋緯曰北斗杓携龍角(孟康注天文/志曰携連也)衡殷南斗
魁枕参首用昏建者杓華山以西南(孟康傳曰第七星/法太白杓斗之尾)
(為陰位在西方/故主西南也)夜半建者衡以殷中州河濟之間平旦
建者魁海岱以東北也(孟康傳曰斗魁第一星法於日/主齊魁斗之首陽也又用其在)
(明陽與明德在東/房故主東北齊也)　春秋緯文曜鈎曰華岐以北龍門積
石西至三危之野雍州屬魁星太行以東至碣石王屋
砥柱冀州屬璇星三河雷澤東至海岱以北兖青之州
屬璣星蒙山以東至羽山南至江㑹稽震澤徐揚之州
屬權星大别以東至雲澤九江衡山荆州屬衡星荆山
西南至岷山北距鳥䑕梁州屬陽星外方熊耳以東至
泗水陪尾豫州屬杓星　陸績渾圖曰魁星第一星主
徐州第二星主益州第三星主冀州第四星主荆州第
五星主兖州第六星主揚州第七星主豫州　皇甫謐
年歴曰斗者天樞也天有七紀故斗有七星星間相去
七度百二十分曜各百里周七千里分得日月五星九
州之地自一至四曰魁自五至七曰杓一曰樞星太白
主之雍州屬焉二曰璇星填星主之冀州屬焉三曰璣
星熒惑主之青兖州屬焉四曰權星辰星主之徐揚州
屬焉五曰玉衡嵗星主之荆州屬焉六曰闓陽日主之
梁州屬焉七曰摇光月主之豫州屬焉摇光一名杓或
曰招摇以昏候之左旋於天月建一辰晝夜一周日月
㑹焉故孟春建寅日月㑹於豕韋仲春建卯㑹於降婁
季春建辰㑹於大梁孟夏建巳㑹於實沈仲夏建午㑹
於鶉首季夏建未㑹於鶉火孟秋建申㑹於鶉尾仲秋
建酉㑹於夀星季秋建戌㑹於大火孟冬建亥㑹於析
木仲冬建子㑹於星紀季冬建丑㑹於𤣥枵　黄帝占
曰北斗七星名曰七神神各主四宿而衞太一之宫其
星欲明大潤澤相類七政齊明則天子吉大臣
昌其星不明王者弱大臣有殃星若摇動不出百八十
日天下盡兵多有死者　又占曰北斗魁第一星為天
道六甲主五子甲子丙子戊子庚子壬子五子者氣之
始也魁星建除主建萬物甲子木春始王所以通達根
莖丙子火夏始王所以通成花葉戊子土季夏始王主
萬物肌膚庚子金秋始王煞萬物壬子水冬始王主含
凍定根故魁星為嵗星其位甲子故天子不尊鬼神㓜
稚多弱則魁星不明不明則嵗星不光不光則萬物少
稚不昌天潤不盈魁星不澤列地封虛財而不賞王道
所後及皆思其下紀也　黄帝占曰北斗第二星為地
道六甲主乙丑乙亥丁丑丁亥己丑己亥辛丑辛亥建
除主除閉物無不除除陳發新地道自虐故天使萬物
皆得盛合寧故第二星為太白其位為後主諸侯故天
子教令顯數發土功發壞没山林不受蔵則第二星不
明不明則太白無光無光則名術士不昌籓臣不忠地
澤不蔵藩臣多疾　黄帝占曰北斗第三星為人道六
甲主丙寅甲戌戊寅丙戌壬寅庚戌甲寅壬戌建除主
滿開天下能承天理物設上定下夫婦昇進而定家道
故第三星主熒惑百姓不進為退過則第三星不明不
明則即熒惑無光無光則百姓罷死役士多避過亡匿智
士退賢人避　黄帝占曰北斗第四星為四時六甲主
丁卯癸酉己卯乙酉癸卯己酉乙卯辛酉建除主平四
時四者萬物之節度數也故第四星為辰星其位為司
徒故天子出令教化不順四時春行秋政夏行冬政秋
行春政冬行夏政四時不和不明則辰星無光無光則
嵗彫殺五穀不盛萬物不昌百姓夭喪上下不相親司
徒非其人　黄帝占曰北斗第五星為音德六甲主戊
辰壬申庚辰甲申壬辰丙申甲辰戊申丙辰庚申建除
主定成音者五氣之和五宫之政制樂之節皆在於是
故第五星為填星其為天子中宫故天數更日厯損宗
廟厯衣服逺親離疏戮辱父兄蕃臣以兵上下相欺
黄帝占曰北斗第六星為法星六甲主己巳辛未辛巳
癸未癸巳乙未乙巳己未建除主執危法律者所以善
善而惡惡也故死者不可生刑者不可息故第六星為
月其位主天理天子出令法苛刻誅不正威煞用刑則
第六星不明不明則月不光不光則執政不察盗賊並
起　黄帝占曰北斗第七星為部星六甲庚午壬午丙
午戊午甲午建除主破收主兵主天四瀆瀆者江
河淮濟之水故第七星主日其位主司馬不敬諸神江
河淮濟則第七星不明不明則日無光則海水出流煞
百姓則其年有兵司馬將軍而行萬民不昌司馬與
士卒俱凶　河圖曰璣四星紀日蝕㣲玉衡三星紀天
倫山崩　洛書曰開樞受㣲逆天失度提旋序㣲地道
失理機耀渚㣲人民寃結政乖失常權拾取㣲江河涸
竭水失道玉衡樞㣲音節災紀開陽紀㣲律厯鍾吕
昧失理摇光吐㣲星辰政度失序　詩含神務曰七政
星不明各為其政不行　尚書璇璣鈴曰北斗第一星
變色㣲赤不明六日而日蝕　禮記斗威儀曰君乗土而
王其政太平則宫室黄大其餘六星暉光四起(宫北斗/魁星也)
　春秋演孔圖曰八政不中部則王綱紀絶失常　春
秋元命包曰衡之撥起三公后妃恣君如贅旒　春秋
緯文曜鈎曰王者失埶偏任臣下擅任則衡撥䏩桞失
制撥者陽星戾戾則日蝕心消江河為害期九年天子無
威王者舒濡臣並為政則衡匡移側不停匡者隂星進
進則山崩谷滿極星亡日不見期八年中國無君王天
下大亂王者貪恣開利門賈百姓朝以貨財為榮無仁
義之亷則璣星低低者樞機星下移移則山躍参差天
投石蝗蟲為害奎星息期九年主試天下無文法兵官
榮王者不用仁義為政則佞臣熾哲人消羣姦之害以
圎為方以欺為忠朝廷閉塞天下蔽壅則杓仰仰者杓
星上句移而髙則山崩龍羣吟飛火泉踊彗入斗辰守
房天庫虚狼狐張期八年五伯𧺫帝王亡后黨嬉(宋均/曰嬉)
(盛/也)䜛賊興羣官之政以私害公則魁星反而擾衡　春
秋運斗樞曰王者承度行義郊天事神不敬廢禮文不
從經圖則樞星不明主病目舌若喉此類見主以逆天
自恣為三公名侯所謀舉土功立州侯失徳逆時害謀
顯惡問仰左官隨意已虐符則璇星不明主鮮落若偏
枯近臣恣將相謀主以逆陰失符德義少殘百姓家獄
慘毒吏巧邪暴設變害舒失民命懷寃抑則璣星不明
主病心腹若眩疽太尉謀主以逆人倫誅符命到禁切
愚喜怒動失時則横星不明若主痺蹷逆以無禁誅逺
雅頌若倡優奢政偽度毁䜛則嬉則玉衡不明主若痿
蹷以迷或誅德弊任過官多尸祿爵賞逆符不修斗度
房表之樞法令數更以苛相杓則開陽星不明主若鬲
疽以不聰明誅廢江淮不省山瀆之祠州土之位不應
天符斬伐無度壞山絶渠威德四弱外國逺州摇光不
明主若腫痂痔痛􁁄失樞　孝經援神契曰王者徳至
於天則斗極明　援神契曰天子不事祠名山不敬鬼
神則斗第一星不明數起土功壊决山陵逆地理不從
諌則第二星不明天子不愛百姓則第三星不明發號
施令不從四時則第四星不明用樂聲滛泆則第五星
不明用文法深刻則第六星不明不省江河淮濟之祠
則第七星不明　孝經内記曰兩北斗夜見者天子易
後當起　石氏曰北斗第四星名照明大動天子兵强
國安其㣲小色若青黒軍破國亡　石氏曰七政星明
者其國昌不明者其國有殃　石氏曰北斗七星欲其
明大潤澤相類不相類者治亂　又占曰北斗一星亡
天下必有大事若有大變　又占曰正星有變其宫有
憂若死法星有變女主當之若死令星有變火官有憂
若死伐星有變水官有憂若死煞星有變土官有憂若
死危星有變木官有憂若死部星有變金官有憂若死
　甘氏曰衡星分明則法令從㣲細則法令不行衡星
相疏法令緩相去數法令急　又占曰北斗自暈破軍
北斗消天下君臣相背　巫咸曰北斗星明王者治
郗萌曰北斗杓為北髙主急事馳馬兵驚常以春三月
候北斗魁第一星者曰應星色赤大赦色白有喜　郗
萌曰北斗旁多星則國家安　又占曰北斗前移外胡
人北移内胡人南　巫咸曰王者逆道則北斗不明
瑞應圖曰王者孝行溢則斗溳精者精光不隕也　荆
州占曰北斗星盛動摇者不出百日中天下盡以兵革
死　荆州占曰北斗中多小星者民怨上天下多訟法
者無星二十日有赦　又占曰北斗亡不相反害必有
伐主　荆州占曰北斗第一星不明御史大夫非其人
也第二星不明大司農非其人也第三星不明少府非
其人也第四星不明光祿非其人也第五星不明鴻臚
非其人也第六星不明廷尉非其人也第七星不明執
金吾非其人也　荆州占曰北斗魁第一星主陽主德
天子之象也萬國之始也即有變日應之使其官有憂
若有死亡正星色赤有兵不出月中色白為水若揚光
色赤無利春至夏馬牛金石物貴夏至秋黍麥貴秋至
冬粟黍麥魚鹽貴冬至春薪菜貴而糴賤　荆州占曰
北斗第二星主隂主刑而生萬物女主位也即有變月
應之無救大人一子為憂女主官當之者死法星色赤
有兵無救期一嵗若二嵗兵罷色青三日有兵期三月
若四月色青不復有暴疾之君色青白有白衣之㑹期
三月色黄黒更弊色黒有大水期三年中其有期三月
中色黒白郭壊之有暴水若大風期六月中　荆州占
曰北斗第三星變色青黒變更法令天下不安赤黄有
兵其變白為一月而兵罷　又占曰北斗第四星色青
若赤大臣有憂黄君有喜　又占曰北斗第五星色青
米粟貴赤菽貴赤黒麥貴白禾黍貴黒糴賤　荆州占
曰北斗第六星色青有離國赤有兵　又占曰北斗第
七星一名應星主兵即有憂太白應之金官有憂若死
色赤死有兵期一嵗其春也有喜色青有移徙民色黄
有君益地色白有憂色黒有水　文曜鈎曰輔星匡危
(孟康曰在北/斗第六星旁)　春秋合誠圖曰輔星主旋明　援神契
曰輔星正矯不平　荆州占曰輔星丞相之象也　雒
罪級曰輔星㣲公宰弱無良朋　春秋緯曰輔星小天
子佐消七政毁輔乃亡　春秋緯曰輔星明近則輔臣
親厚疏小則輔臣㣲弱無道　郗萌曰輔星明則王者
夹輔佐出　郗萌曰輔星逺斗星五六寸相不死出走
　荆州占曰輔星近斗一寸二寸臣欲迫脇主　又占
曰輔星不見相死　又占曰輔星北則黄瑞降子孫蕃
昌　又占曰斗星明輔星不明主強臣弱　又占曰輔
星明斗星不明臣強主弱　又占曰輔星大而明主奪
政　又占曰輔星不明相不死則免　又占曰輔星欲
小明小明則相明　又占曰輔星合斗星十日兵起
又占曰輔星明大與斗星合兵起臣強主弱　又占曰
斗輔星去丞相去　孝經右秘曰大夫不信斗輔亡
郗萌曰輔星入斗中相繋　荆州占曰輔星入斗中輔
臣有誅者　荆州占曰輔星生翌天子驚大将謀　春
秋緯曰輔星生翌不出三年主誅臣為王　又占曰邪
臣挟私擅國符輔生翌　又占曰九卿阿黨排擠正直
驕奢侈害則江河潰決斗輔生角輔逺陽大臣無德邦
必立王　石氏讃曰北斗七星廩授輔相(一本云輔養/一本云輔争)
近臣見㣲意
　　　紫㣲垣星占五十九
石氏曰紫㣲垣十五星西蕃七東蕃八(在北斗北右星/入軫十度去極)
(九十度半在黄道/内五十六度太)　荆州占曰紫㣲宫紫北也宫中也
一名天營一名長垣又曰日旗　樂什圗曰天宫紫㣲
宫也　春秋合誠圗曰紫宫者太一之常座(郗萌曰太/一之常舎)
(也/)　巫咸曰紫宫者天子之常居土官也　張衡靈憲
曰紫宫為皇極之居　春秋元命苞曰紫宫吐陽合隂
　淮南天文閒詁曰紫宫執斗而佐還日行一度以周
於天日冬至駿狼之山駿狼之山冬至所止也日移一度行百八
十二度八分度之五而夏至牛首之維牛首之維夏至
之所至反覆三百六十五度四分度之一而成一嵗
詩含神霧曰紫宫主出度　聖洽符曰紫宫以戍子日
候之宫亂則荒其君驕奢不聽諌姦佞在側紫宫和而
正則致鳳凰頌聲作　石氏曰紫宫之星均皆明大小
有常　郗萌曰紫宫星不盛即士耗亡妻子　又占曰
紫宫旗直者天子出自將兵紫宫開兵𧺫　荆州占曰
紫宫星盛即吉昌内輔强　石氏讃曰紫㣲宫中十五
星偹蕃臣
　　　北極鈎陳星占六十
石氏曰北極五星鈎陳六星皆在紫㣲宫中(鈎陳六星/入東壁八)
(度太去極十一度半/在黄道内八十四度)　黄帝占曰北極者一名天極一
名北辰(論語曰譬如北辰衆/星拱共謂北極也)紫宫天聖主也三公也在
北斗前(北極紐星天之樞也天/運無輟而旋星不移也)　黄帝占曰天樞天一
坐也　呉龔天官星占曰北辰者一名天一名西秋
春秋緯曰北極星其一明大者太一之光含元氣以斗
布常開命運節序神明流精生一以立黄帝　春秋緯
曰道起於元一為貴故太一為北極天帝位　司馬遷
天官書曰天極星其一星太一常居也旁三星三公或曰
子屬　廣雅曰北辰曰曜魄　黄帝占曰北極太一之
座也第一星主月太子也謂第一星者最赤明者也
黄帝占曰極星盛人君吉昌不明人君耗　禮緯曰天
子正珪瑁則北辰列齊　春秋緯曰北極主出度　又
占曰極星亡期八年中國無君王天下大亂　春秋緯
運斗樞曰王者承度行義郊天事神不敬廢禮文不從
經圖則樞星不明　孝經緯曰德至天則斗星極明甘
露下　石氏曰北極星明大數動摇主好出逰色青㣲
滅皆凶　荆州占曰北極出斗去地三丈大星獨居無
位出天下大亂易姓人相食　又占曰北極中央星不
明去疏主不用事左星不明太子有憂右星不明庶子
有憂荆州占曰天樞大端指心小端指参故用兵者
順行皆天樞則左青龍右白虎前朱雀後𤣥武蒼龍白
虎朱雀七星𤣥武虚危　春秋緯曰上精為鈎鈎陳者
陳也害土立萬物度數以(闕/)　陳　樂什圖曰鈎陳後
宫也　合誠圖曰鈎陳大帝之正妃也大帝之常居也
　巫咸曰鈎陳天子䕶陳將軍水宫也　郗萌曰鈎陳
者後宫也　司馬遷天官書曰後勾四星末大星正妃
餘三星後宫之屬　荆州占曰鈎陳天子大司馬　又
占曰鈎陳者黄龍之位也　荆州占曰鈎陳四守太一
之所妃也　黄帝占曰鈎陳四守星盛人君吉昌不明
盛人君耗　石氏曰鈎陳星欲其光明耀美天子左右强
若細色黒左右弱　郗萌曰鈎陳星盛天子之輔強小
㣲即輔弱　又占曰鈎陳星去不見女主惡之　荆州
占曰主不用諌佞人在位則鈎陳星不明　石氏占曰
北極五星最為尊鈎陳大星配輔臣
　　　天一星占六十一
石氏曰天一星在紫宫門外右星南與紫宫門右星同
度(南星入軫十度去極十度/半在黄道内七十四度半)　韓楊曰天一星名曰北
斗主其星明則王者治不明者王道逆則斗主不明七
政之星應而變色　黄帝占曰天一星地道也欲
其小有光則隂陽和萬物成天一星大而明盛水旱不
調五穀不成天下大饑人民流亡去其郷　黄帝占曰
天一星明澤光潤則天子吉　石氏曰天一星欲明而
有光則隂陽和萬物成　又占曰天一星亡則天下亂
大人去　荆州占曰天一之星盛人君吉昌　石氏讃
曰天一太一主承神也
　　　太一星占六十二
石氏曰太一一星在天一星南相近(入軫十度去極十/度在黄道内七十)
(四度/半也)　祖暅占曰太一赤天帝神也主使十六神知風
雨水旱兵革饑饉疾疫災害所在之國　石氏曰天一
星明吉不明不吉　合誠圖曰太一離其位而乗斗後
九十日兵必起　荆州占曰太一星失其位則天子有
所之未反　又占曰太一之居左文而右武後極而前
行四帝方旁衆神為輔文武不明輔乃不強
　
　
　
　
　
　
　
　
　
　
　
　
　
　
　
　唐開元占經六十七
欽定四庫全書
　唐開元占經卷六十八
　　　　　　　　　　　唐　瞿曇悉達　撰
　石氏外官
　　　庫樓占一
石氏曰庫樓十星五柱十五星衡四星凡二十九星左
角南(西北星入軫少去極百四十度在黄道外二十一/度太庫樓一曰天庫兵車之府也其大六星庫也)
(西四星樓也旁十五星三三/而聚者柱也中央小星衡也)　巫咸曰天庫金官也
春秋元命苞曰天庫主陳兵　黄帝占曰五車外庫者
芒角明大星多蕃衆則兵大起車騎多用庫樓所指者
兵所指者兵所徃人能知庫樓者使人不忘　洛書曰
庫樓兵動害及胡一曰戎馬驚　洛書曰庫無星下土
臣逆謀兵乃生　春秋緯曰天庫虛諸侯謀反一曰中
州謀兵四合春秋考異郵曰王者謀伐四夷則庫兵動
　又占曰庫樓五柱皆動五將盡行五柱生角若芒多
衆及具無處車馬　石氏曰庫樓及五柱皆不見兵車
盡出天子自將兵　焦延夀曰天樓星上近柱王者樓
殿有飛不知其處若有天火燒之者　郗萌曰天庫主
逺兵星摇者其將行星皆動將盡行　郗萌曰天庫星
衆則藏善散若皆去則兵起　石氏讃曰庫樓之官兵
所藏其中欲實惡虛空
　　　南門星占二
石氏曰南門二星在庫樓南(右星入軫十四度去極百/三十度在黄道外二十一)
(度/太)　春秋緯曰角南兩大星曰南門(南門天之/外門也)　黄帝
占曰南門星欲明執法吉人主昌吉星若不明非其故
則臣不忠若有兵起王者憂　石氏曰南門中有小星
三芒者則兵車出　石氏讃曰南門二星主守兵
　　　平星占三
石氏曰平星二星在庫樓北(西星入軫十四度去極百/度在黄道外十一度太也)
　春秋合誠圖曰平星主廷平　論䜟曰平星主法
黄帝占曰平星欲其明而正直大小齊同而明君臣和
政令行其星不明差戾不正君臣不和政法荒亂　石
氏曰平星欲齊等廣狭有常髙下不差則天下治萬物
成　石氏讃曰平星執法正紀綱其星差戾政亂荒
郗萌曰平星主天下之獄事若今廷尉之象
　　　騎官星占四
石氏曰騎官二十七星在垣南(西行北星入亢四度太/去極百一十五度半在)
(黄道外十/九度半也)　石氏曰騎官一名輕能星衆天下安星少
騎士畔(騎官者今/虎責也)　石氏曰房南衆星曰騎官將軍騎
官主宿衛一曰騎官金官也　黄帝占曰騎官者宿衞
帝宫以防不虞其星常衆而明王者後宫吉天下安其
星㣲少若芒不見守衞憂兵大起騎乗出　荆州占曰
騎官星衆則騎出一曰星無故皆去則騎官東守衞王
　　　積卒星占五
石氏曰積卒十二星在房心南(西星入氐十三度太去/極百二十四度少在黄)
(道外二十/一度少也)　石氏曰積卒一名衞士芒角動聚兵事一
曰積卒兵官金官也　郗萌曰積卒者士也積士也者
所以衞卒暴　巫咸曰積卒兵官金官也　黄帝占曰
積卒主守衞明堂其星欲㣲小而明則天子吉其國安
昌若明大動摇則君臣不寧朝廷有兵一曰積卒主守
衞　春秋合誠圖曰積卒主衞尉　石氏曰積卒一星
亡兵少半出二星亡兵大半出三星亡兵盡出　海中
占曰積卒不如其故兵其㣲細若不見兵車盡出士卒
滿野　石氏讃曰積卒十二星掃明堂
　　　龜星占六
石氏曰龜五星在尾南(頭星入尾十二度去極百三/十一度在黄道外二十一度)
黄帝占曰龜星一名連珠讃神明其星明則君臣和好
奉祀神明岳瀆其星不明則上下乖離臣逆於君不事
鬼神其國不安主有憂　黄帝占曰龜星不居漢中川
有易者　石氏曰龜星常居漢中吉星明君臣和不明
即乖　又占曰龜星常居漢中則隂陽和雨澤時星若
不居漢中有昜水一曰天下水旱物不成　石氏讃曰
龜星在東讃神明
　　　傅說星占七
石氏曰傅説一星在尾後(入尾十二度太去極百二十/度半在黄道外十三度太)
　黄帝占曰傅説星主後宫祈神明保子孫文章祝説
以求福慶其星明則後宫吉子孫昌其星不明或若不
見則后宫人多疾子孫㐫多有死者　春秋元命苞曰
傅説主祝章巫官也章請號之聲也　𫝊説盖女巫也
主王后之内祭祀以祈子孫廣求𦙍嗣　石氏曰傅説
星亡社稷無主　石氏曰傅説星明大則吉不明者天
下多禱祠　焦延夀曰傅説星入尾天下有祝詛人主
者若有巫醫之害以入日占國　郗萌曰傅説星光明
王命興輔佐出　荆州占曰傅説星明大王者多子孫
一曰傅説主祝章
　　　魚星占八
石氏曰魚一星在尾後河中(入尾十四度去極百二十/二度在黄道外十二度也)
　黄帝占曰魚星一名據星一名蒙星忽然不明而在
則魚多星亡則魚少　黄帝占曰魚星主雲旗其星忽
然不明如雲常居漢中㣲而不明則隂陽和風雨時其
星明而動摇則隂陽不調雨澤不時有大水　春秋元
命苞曰魚星主雲旗統隂事調和雲雨之期　黄帝占
曰魚星常居河旁中河而處則兵起期七月常在河東
近箕　石氏曰魚星大而明則隂陽和　又曰魚星動
摇則水暴出　又曰魚星出河大魚死一曰旱　海中
占曰魚星中河而居而明大天下大水津道塞若㣲小
出河中外天下大旱五穀不成　焦延夀曰魚星明
則河海水皆出　班固五行志曰魚星中河而處車騎
滿野　石氏讃曰漢中魚星知雲行
　　　杵星占九
石氏曰杵三星在箕南(北星入箕一度太去極百三十/二度半在黄道外二十一度太)
　巫咸曰杵臼土官也　黄帝占曰杵星明而動天下
有兵杵臼用事軍糧急其星㣲小天下安寧而無兵
石氏曰天杵臼動則民失其釜甑大去其郷杵縱則民
足食横則民饑　石氏曰天杵臼星不具民賣釜甑
甘氏曰杵臼星明則天下安五穀成杵臼用其年豐星
若不明嵗大惡五穀不成杵臼不用一曰杵在箕南給
庖舂
　　　龞星占十
石氏曰龞十四星在南斗(右星入南斗一度去極百二/十九度半在黄道外十四度)
(也/)　黄帝占曰龞星常居漢中㣲而不明則天下和雨
澤時其星若不居漢中則隂陽不和天下旱　石氏曰
龞一星去有白衣之㑹二星去有大䘮以去日占國
班固天文志曰龞星不居漢中有易川者　石氏讃曰
龞星為水蟲太隂也
　　　九坎星占十一
石氏曰九坎九星在牽牛南(西南星入斗十四度半去/極百三十六度在黄道外)
(十九/度太)　巫咸曰九坎水官也　荆州占曰九坎九星主
水旱之事　黄帝占曰九坎主通水泉星明則隂陽調
和百川通流皆注於海星若不明百泉不通河海枯竭
天下大旱人民饑饉國有憂　石氏曰㣲吉明不吉
石氏讃曰九坎九星水泉通
　　　敗臼星占十二
石氏曰敗臼四星在虚危南(西南星入湏女十度去極/百三十一度少在黄道十)
(九/度)　荆州占曰敗臼四星主正治之事　黄帝占曰敗
臼主殃㐫其星㣲而不明温温然則主者吉人民安星
明而動摇者人主有憂疾多灾㐫人民愁苦天下不安
多死喪　石氏曰敗臼一星不具民賣釜甑去其處一
曰敗臼四星主凶災
　　　羽林星占十三
石氏曰羽林四十五星壘壁陣十二星凡五十七星在
營室南(四星入危四度太去極百二十/度太在黄道外十三度太也)　郗萌曰羽林
一名材官一名天南庫一名單于軍又主翌王　春秋
合誠圖曰危南有衆星曰羽林為天軍又羽林軍水官
也　元命苞曰羽林主軍騎　黄帝占曰羽林星三三
而居行列相隨守衞之官也其星實而衆明王者吉其
國安星希而不明若動兵士出星若亡不見天下兵盡
出　郗萌曰羽林星不欲動動即有兵不出六十日兵
車發有所之而起又曰不出三十日有兵　又曰羽林
中無星天下兵盡出一曰大將軍發若大赦　春秋元
命苞曰壘城在軍位　郗萌曰壘城鉞主斬矛　又曰
陣星偹武急非其故兵起有破軍殺將　石氏讃曰羽
林衆星主翼王　石氏讃曰壘壁陣十二星為營壅
　　　北落星占十四
石氏曰北落一星在羽林西南(入危九度去極百三十/度太在黄道外二十三)
(度/半)　郗萌曰羽林西南有大赤星狀如大角天軍之門
也名曰北落一名師門(北者宿在北也落者天軍之北/落也師者衆也門者軍門也)
　春秋合誠圖曰北落主非常　黄帝占曰北落師門
星明大士卒昌大將軍強星㣲小若亡不見天下兵大
將出行其國不寧主有憂　春秋元命苞曰北落角者
兵起　文曜鈎曰北落亡角有軍　石氏讃曰北落師
門一星主候兵
　　　土司空星占十五
石氏曰土司空一星在奎南(入壁七度太去極百二十/度少在黄道外二十四度)
(少/也)　春秋合誠圖曰司空主土城　石氏曰土司空星
大天下安又曰色黄明則吉一曰知禍殃　黄帝占曰
土司空星明而黄潤則天下安吉王者吉其星不明若
亡不見其國有喪若土功之事若有旱灾
　　　天倉星占十六
石氏曰天倉六星在婁南(南星入奎四度太去極百/二十度在黄道外十八度)
郗萌曰天倉者天司農也　黄帝占曰天倉主倉府之
藏也天倉中星衆穀粟聚其中積儲實其中星希少倉
中虚耗無儲積粟散出　石氏曰天倉户開則嵗
大熟粟聚倉户閉嵗穀不登天下民飢　黄帝占
曰天下有兵而倉庫之户俱開主人勝客客事不
成期二十日發　石氏曰天倉中星小衆盛則粟
聚嵗實星希嵗耗穀散倉則天下亂若大飢　郗
萌曰天倉星不具道不通　黄帝占曰天倉不見
其所臨軍分絶倉大窮而亡　石氏讚曰天倉六
星
　　　天囷星占十七
石氏曰天囷十三星在胃南(東北入胃六度少去極九/十六度半在黄道外十四)
(度/少)　黄帝占曰天囷主御粮百庫之藏也(在野曰囷在/邑曰倉一曰)
(圎曰囷/方曰倉)囷星欲明其中星衆百庫之藏實滿其星不明囷
中星簡庫藏空虚若多散出天下不安其國有憂　石
氏曰天囷星明則吉㣲則㐫　郗萌曰天囷見即天下
囷倉實不見即皆虚　石氏曰天囷十三星給衘粮者
也
　　　天廩星占十八
石氏曰天廩四星在昴南(南星入胃十一度少去極/九十度在黄道外九度太)
春秋合誠圖曰天廩主廩倉　巫咸曰天廩一名天廥
主廩藏㑹計之事其星齊明則年豐國饒人民安王者
吉其星小而不明嵗惡藏虚人民饑一曰臣受君祿
黄帝占曰天廩星欲其明而盈實則嵗熟多粟星黒而
希則嵗敗腐矣
　　　天苑星占十九
石氏曰天苑十六星在昴畢南(東北星入畢二度太去/極百一十四度在黄道)
(外四十/八度少)　巫咸曰天苑金官也　郗萌曰天苑天子之
苑也　石氏曰天苑天囷也主馬牛羊非其故若星不
具有斬死吏　黄帝占曰天苑主苑牧犧牲牛羊之屬
其星行列齊明苑中星衆則畜牲蕃息多饒野獸其星
㣲小不明若不見苑中星希敗畜牧不孳牛羊野多死
　郗萌曰天苑星非其故若不具有斬刈之事　石氏
讃曰天苑十六星主牛羊
　　　參旗星占二十
石氏曰參旗九星在參西一名天弓(南星入畢九度半/去極九十三度在)
(黄道外十/三度半也)　郗萌曰天弓九星不具天下大赦為兵赦
非無故自赦也一名參旗一曰天府　春秋緯曰參旗
在參西勾曲九星三處一曰天旗二曰天苑三曰九㳺
以宣威明開緒　巫咸曰天弓金官也　春秋緯曰天
旗司五星之變日月過之熒惑守日蝕星天下亂　郗
萌曰天弓主司兵弩之事其星動摇有以迷惑主者
黄帝占曰參旗星不欲明㣲小而直王者安天下無兵
明而曲狀如張弓天下不寧兵大起人民憂　禮含文
嘉曰王者制度有科物應以宜則參旗弓行(宋均注曰/弓行者參)
(旗星行列紆/曲似弓也)　易緯曰旗星明振主自消諸侯亂　禮
緯曰天子至卿士旗旒中禮制度有科則參旗弓行正
齊均平　石氏曰參旗不明吉明有白衣㑹一曰邊冦
動兵𧺫弓弩射士發　石氏曰參旗九星不欲張
　　　玉井星占二十一
石氏曰玉井四星在參左足下(西南星入畢十二度少/去極百二十度太在黄)
(道外五十/度少也)　巫咸曰玉井水官　春秋緯曰玉井主軍
敵　論䜟曰玉井主粥厨　黄帝占曰玉井星㣲小如
其故則隂陽和雨澤時五穀成天下安其星明而動摇
有大水五穀不成人民大饑國不寧　郗萌曰玉井動
摇有水不出二年　石氏讃曰玉井四星主水漿
　　　屏星占二十二
石氏曰屏星在玉井南(北星入觜太去極百一十八/度在黄道外四十六度太)
春秋緯曰天屏主上疾　石氏曰天屏星不具人多疾
　石氏讃曰屏星在南為屏風
　　　厠星占二十三
石氏曰厠四星在屏東(西北星入參三度少去極一百/一十五度在黄道外四十四度)
(半/)　郗萌曰厠星主觀天下疾病　黄帝占曰天厠星
欲黄赤黄赤而明吉蒼黒㐫　石氏曰厠星不具貴人
多病一曰夭一曰䧟厠　石氏曰厠星青黒主有腰下之
疾黄吉白㐫黒死皆為貴人　又曰黄澤者嵗熟　玉
厯曰厠星欲温温然明潤澤則王者無疾病出入不時
星若㣲小不見人主𢃄病腹腸之疾若人民多疫　石
氏讃曰厠星在東名自彰
　　　天矢星占二十四
石氏曰天矢一星在厠南(入參七度去極百二十三/度在黄道外五十三度也)
石氏曰天矢星主候吉㐫色黄即吉青白黒㐫　黄帝
占曰天矢星明萬物有命　黄帝占曰天矢星㣲萬物
流星不具多疾死星亡萬民大瘠　又占曰常以春秋
分候矢星明黄而潤澤則天下人民無疾病王者安其
星不明色青黑天下人民有腰腸之病其國饑人民餓
死　黄帝占曰天矢色黄為貴人吉青白為貴人疾黑
貴人死期三年　石氏曰秋分候天矢星亡萬民大亂
　荆州占曰天矢星亡萬民多死　石氏讚曰矢星在
南色欲黄
　　　軍市星占二十五
石氏曰軍市星在參東南(西星入井三度少去極百/十度在黄道外三十一度)
　石氏曰軍市十三星水官也　石氏曰軍市
星衆則軍有餘糧星少即軍饑　巫咸曰軍市水官
也
　　　野雞星占二十六
石氏曰野雞一星在軍市中(入井八度去極百一十一/度在黄道外四十二度太)
　黄帝占曰野雞大將也主屯營軍之號令警急設偹
其星明大則主將猛士卒强其星不明主將弱兵士離
散　石氏曰野雞安靜吉芒角凶　荆州占曰野雞野
將也主兵　又占曰野雞出市天下有兵諸侯相攻
石氏讃曰野雞一星主野邦
　　　狼星占二十七
石氏曰狼一星在參東南(入井十三度去極百六度太/在黄道外四十二度少也)
　黄帝占曰狼星一名夷將其星色欲黄白無光芒不動
摇天下寧兵不起其星色赤而大光芒四張動摇變色
天下亂大兵起盗賊起於道路人主不安百姓憂苦
荆州占曰狼星秦南夷也名曰候一名天紀一曰天陵
狼者賊盗弧者天弓偹盗賊也故弧射狼矢端直者狼
不敢動摇則無盗賊而兵不起動摇明大多芒變色不
如常胡兵大討　紀厯樞曰狼星為野將　宋均曰狼
星為羊角　鄭𤣥曰狼星主羊(狼在於未/未為羊也)　巫咸曰狼
星盛兵弩貴小兵弩賤金官也　黄帝占曰狼星盛兵
弩貴小兵弩賤　元命苞曰狼星變色盗賊萌　石氏
曰狼星色赤而光明芒角長大天下兵起將軍有死者
期二年　巫咸曰狼星易其處不如其故天下饑兵士
滿野其國㐫荒期不出年　郗萌曰狼星白芒百徒聚
天下　又占曰狼星躁走為人主不静不居其宫馳騁
天下　荆州占曰狼星芒角多多盗賊芒角少少盗賊
　荆州占曰狼星非其故人相食　石氏讃曰狼星在
參東南有常芒角變動為憂兵
　　　弧星占二十八
石氏曰弧九星在狼東南(西星入井十六度去極百二/十二度少在黄道外五十二)
(度半/也)　石氏曰弧星者天弓也以偹賊盗狼星為奸冦
弧星為司其非其矢常欲直狼則不敢動天下安寧無
兵起若矢不直弧其不張天下多盗賊兵大起國不寧
　黄帝占曰弧星主弓矢之府以偹非常其星大而齊
明其色黄潤則四方安静天下無兵其星色變不如其
常天下皆兵弓矢大貴人主不安　荆州占曰弧星主
武官弧張迎戰者不勝弧動先用兵吉後者㐫　黄帝
占曰狼旗七星屈曲者夷狄弱可攻　洛書曰狼弧張
害及胡　尚書緯曰黒帝亡也狼弧張　春秋緯曰狼
弧張四年之後天下永亂　焦延夀𫝊曰天弓張天下盡
兵主與臣相謀　郗萌曰有兵若弧星張先起兵者利
後起兵者不利　荆州占曰弧星青黒有大憂　荆州
占曰弧矢動摇明大多芒變色不如常者多盗賊胡兵
起　石氏讃曰弧在東南隂謀張也
　　　老人星占二十九
石氏曰老人星在弧南(入井十九度去極百三十三/度半在黄道外七十五度太)
黄帝占曰老人星一名夀星色黄明大而見則主夀昌
老者康天下安寧其星㣲小若不見主不康老者不强
有兵起　郗萌曰老人南極星也立秋二十五日晨見
丙午之間(以秋分見南方春分/而没出于丙入于丁)　巫咸曰老人星木官
也　春秋元命苞曰直弧比地(晋均注天官書/曰比地近地也)有一大
星曰南極老人見則主安不見則兵革起常以秋分候
之南郊以慶主令天下　春秋緯曰老人星見則治平
主夀老人星亡則君危若世夭　春秋文耀鉤曰王者
安静則老人星見　春秋運斗樞曰王政和平則老人
星臨其國萬民夀　石氏曰老人星明主夀昌天下多
賢士　又占曰老人星色欲黄潤王者老人吉其色青
主有憂老人疾色若黒白主有老人多死各以五色占
吉㐫　孫氏瑞應圖曰王者承天則老人星臨其國
　　　稷星占三十
石氏曰稷五星在七星南(西星入桞十四度少去極百/四十八度在黄道外六十八)
(度少/也)　祖晅曰上稷農正也稷者稷也取乎百穀之長
以為長也　黄帝占曰稷星主五穀豐耗其星温温而
明嵗大熟五穀成其星不明若亡不見嵗不熟天下饑
荒人民流亡去其郷　石氏曰稷星不見嵗饑也　石
氏讃曰稷在張南時報功
　
　
　
　
　唐開元占經卷六十八
欽定四庫全書
　唐開元占經卷六十九
　　　　　　　　　　　唐　瞿曇悉達　撰
　甘氏中官占五
　　　天皇大帝占一
甘氏曰天皇大帝一星在鈎陳口中　黄帝占曰天皇
大帝名耀魄寳主天女象下出命符　河圖雒書云以
授天子立五禮　春秋緯曰大帝紫宫不言不動摇以
斗運度推精使五帝修名號　元命苞曰帝位明達羽
翮秀良則光大色度和同天下太平國號中央(宋均曰/帝大帝)
(之精也皇/大帝之星)　甘氏讃曰天皇大帝秉萬神圖
　　　四輔星占二
甘氏曰四輔四星抱北極樞　郗萌曰四輔去君臣失
禮輔臣有誅者　甘氏讃曰四輔機權北極樞也
　　　華葢星占三
甘氏曰華盖七星杠九星凡十六度在大帝上　荆州
占曰正上柱蓋者名曰杠星次蓋大星者母也其中央
者身也母星下二寸者妻子也若此星有變各有所主
災也母星下有二寸有小星不當見見即有急太子不
得代立若有異姓欲立近期一年中期二年逺期三年
而𧺫天下煩亂五穀大貴田宅無價　甘氏讃曰華蓋
張光掩翳帝舡𤣥橑周杠捶植距跌
　　　五帝内座占四
甘氏曰五帝内座五星在華蓋下　甘氏讃曰内座設
席
　　　六甲星占五
甘氏曰六甲六星在華蓋杠傍　春秋緯曰六甲中為
輔包羅物類為神户(六甲所以紀陽陽而紀時/故在杠旁以布政授民)　甘氏
讃曰六甲中候出入有湏
　　　天柱星占六
甘氏曰天柱五星在紫㣲宫中近東垣　甘氏讃曰天
柱立政朔望懸書(天柱立政教懸圖法之所也常/以朔望施禁令於柱以示百僚)
　　　柱下史占七
甘氏曰柱下史一星在北極東北　甘氏讃曰柱下史
記過密移東厨(厨書/藏也)
　　　女史星占八
甘氏曰女史一星在柱下史北(女史婦人㣲者/也主傳漏也)　甘氏
讃曰女史𫝊漏動記時
　　　尚書星占九
甘氏曰尚書五星在紫㣲宫門内東南維　甘氏讃曰
尚書納言夙夜咨謀
　　　隂德占十
甘氏曰隂德二星在尚書西　文耀鈎曰紫㣲宫前列
直斗口三星隨北端鋭若見若不見曰隂德為天一剛
(天官書天文志並云三星/或曰天一案圖簿志二星)　運斗樞曰隂德主正經
春秋緯曰隂德動臣主争伐相謀　運斗樞曰隂德浮
近臣恣庶雄謀天子咸並相謀(宋均曰浮猶見也隂/德星帝㣲令著明也)
焦延夀曰隂德星明太子伐主若有女主治天下者
赫連圖曰隂德滅聖人即紀　甘氏讃曰隂德惟恵周
民賑撫
　　　天牀占十一
甘氏曰天牀六星在紫㣲宫門外　甘氏讃曰天牀寢
舎一本云寢室解息燕休
　　　天理星占十二
甘氏曰天理四星在北斗魁口中　樂緯曰天理貴人
之牢也　合誠圖曰天理主司三公　巫咸曰北斗魁
中天理主貴者水官也　援神契曰天理勅脩糺中情
　甘氏讃曰天理執平首鞫魁頭
　　　内厨星占十三
甘氏曰内厨二星在紫㣲宫西南角外大宫之内飲食
厨也　甘氏讃曰内厨優宴房誦説虞
　　　内階星占十四
甘氏曰内階六星在文昌北　合誠圖曰内階星主明
堂(宋均曰階/星内階也)　甘氏讃曰内階朱户顯寵念慮
　　　天厨星占十五
甘氏曰天厨六星在紫㣲宫東北維外　甘氏讃曰天
厨咸饌百宰若疏
　　　策星占十六
甘氏曰策一星在王良前　巫咸曰策星天子兵馬金
官(案豫章列士傳曰周勝字叔達南昌人為侍御史桓/帝當南郊平明應出勝仰觀曰主御者䇿星今宫車)
(出必策馬星悉不動明必不/出至四更皇子卒遂止也)郗萌曰策星主天子之僕
御　甘氏讃曰策執御右螣蛇先驅
　　　𫝊舎星占十七
甘氏曰𫝊舎九星在華蓋上近河傍舎賔客之館舎也
　巫咸曰𫝊舎水官也　焦延夀曰傳舎星入紫㣲宫
垣間胡人来入漢宫害上若胡兵大起　甘氏讃曰𫝊
舎止客
　　　造父星占十八
甘氏曰造父五星在𫝊舎南河中　郗萌曰造父一名
西橋一名司馬星御道僕　黄帝占曰造父星移處兵
起車騎滿野馬貴　又曰造父亡馬大貴　甘氏讃曰
造父洗馬轡勒御鑣
　　　車府星占十九
甘氏曰車府七星在天津東近河傍(車府主/車官也)　甘氏讃
曰車府撰衘
　　　人星占二十
甘氏曰人星五星在車府東南(一曰卧星/主治萬民)　元命苞曰
卧星主夜行一度齊記以防滛　巫咸曰人星土官也
　焦延夀曰人星不具王者有子不成而死星盡不見
有人𫝊相驚以詔事若有詐偽詔者又曰婦人大亂後
大兵起　又曰卧星立則天子明死民　甘氏讃曰人
星優遊乃爾寧諸
　　　内杵星占二十一
甘氏曰内杵三星在人星傍
　　　臼星占二十二
甘氏曰臼四星近人星東南　論語䜟曰杵臼七星主
給庖　郗萌曰杵臼主軍糧食　黄帝占曰天杵臼星
不具民賣其釜甑去其處　郗萌曰天臼之星衆則嵗
樂星疏則嵗饑　又曰杵臼離黎民饑　陳卓曰杵臼
星不具民失杵臼　甘氏讃曰杵臼充舂主給養厨
　　　扶筐星占二十三
甘氏曰扶筐七星在天津北　元命苞曰扶筐主藏蓋
量入知息耗　郗萌曰扶筐主將作事　焦延夀曰扶
筐近織女若不正皆為天下府藏空開　甘氏讃曰扶
筐採葉翊養𤣥羞
　　　司命星占二十四
甘氏曰司命二星在虚北　詩緯曰司命執刑行罰
元命苞曰司命舉過㓕除不祥　甘氏曰司命繼嗣移
正朔　郗萌曰司命主百鬼　又曰司命與輿鬼司候
　　　司祿星占二十五
甘氏曰司祿二星在司命北　又曰司祿増年延德
　　　司危星占二十六
甘氏曰司危二星在司祿北　又曰司危驕逸亡下
　　　司非星占二十七
甘氏曰司非二星在司危北　又曰司非以祛多私
甘氏讃曰四司續功桑麻襄陸
　　　敗𤓰星占二十八
甘氏曰敗𤓰五星在匏𤓰傍　甘氏讃曰敗𤓰熟爛遺
種畜葅
　　　河皷左旗星占二十九
甘氏曰河皷左旗九星在河皷傍　甘氏讃曰左旗幽
谷阻險隠逃
　　　天雞星占三十
甘氏曰天雞二星在狗國北　合誠圖曰天雞主候時
　荆州占曰天雞非其故多大水不通　甘氏讃曰雞
鳴司旦審夜察時(一本云/省時)
　　　羅堰星占三十一
甘氏曰羅堰三星在牽牛東　郗萌曰羅堰主起居
甘氏讃曰羅堰紫壅激内注渠
　　　市樓星占三十二
甘氏曰市樓六星在市中臨箕上　又曰樓星監市斗
食嗇夫　合誠圖曰天樓主市賈　郗萌曰市樓天子
市府也　援神契曰市樓星動即賈殊　甘氏曰市樓
星不見政亂　焦延夀曰市樓星不見兵作於市若胡
人来入漢市以兵相害　郗萌曰市樓星陽為金錢隂
為珠玉星有不偹者天子幣大亂　又曰市樓星天珠
玉金錢府也欲其忽然不明明則賦歛衆　石氏曰市
樓亡天下易政　甘氏讃曰律度制令遍市樓
　　　斛星占三十三
甘氏曰斛四星在市中斗南　論語䜟曰天斛星主量
則　甘氏讃曰斗斛穪量尺寸分銖
　　　日星占三十四
甘氏曰日一星在房中道前　甘氏讃曰日詔徳令耀
生飛鳥也
　　　天乳星占三十五
甘氏曰天乳一星在氐北　甘氏讃曰天乳甘露醴酪
充飴
　　　亢池星占三十六
甘氏曰亢池六星在亢池北(亢舟船也池水也/亢池猶度水也)　黄帝
占曰亢池一名代津一名亢星亢星巨星之兩端也亢
池敗天下不通　焦延夀曰亢池不居亢度中則廟有
大怪以主司日見則主命終　郗萌曰亢池主水道其
星㣲細則㐫其壞敗宗廟　甘氏讃曰亢池不居移徙
之家
　　　漸臺星占三十七
甘氏曰漸臺四星屬織女東足(四方髙曰臺下有水曰/漸主晷漏律吕之事)
　甘氏讃曰漸臺守漏晷吹灰
　　　輦道星占三十八
甘氏曰輦道五星屬織女西足　甘氏讃曰輦道逍遥
優㳺私行
　　　三公星占三十九
甘氏曰三公三星在北斗柄南(三公若今之太尉/曰司徒司空也)　石
氏曰三公星天子輔臣也其星欲大明黄潤澤有德令
其星赤皆有兵蒼白黒有急喪　黄帝占曰三公一星
去天下危二星去天下亂三星去天下不治　甘氏讃
曰三公宣徳奉均匡衡
　　　周鼎星占四十
甘氏曰周鼎三星在攝提西　春秋緯曰天鼎主流亡
(宋均曰天/鼎周鼎也)　甘氏讃曰周鼎酒罇二簋缶壺
　　　帝席星占四十一
甘氏曰帝席三星在大角北　石氏曰帝席不欲明明
則大臣外其心期三年　甘氏讃曰帝席設座宴旅酢
酬
　　　天田星占四十二
甘氏曰天田二星在右角北　甘氏讃曰天田處界縣
邑正邪
　　　天門星占四十三
甘氏曰天門二星在左角南　甘氏讃曰天門待客應
對無疑
　　　平道星占四十四
甘氏曰平道二星在左右角間(平道主治/道之官也)　甘氏讃曰
平道除道塗轍宣輸
　　　進賢星占四十五
甘氏曰進賢一星在平道西　甘氏曰進賢卿相舉逸
命才　甘氏讃曰進賢郷里庠序選
　　　謁者星占四十六
甘氏曰謁者一星在左執法北主讃謁之官也
　　　三公内座星占四十七
甘氏曰三公内座三星在謁者東北朝㑹宴私之所也
　　　九卿内座星占四十八
甘氏曰九卿内座三星在三公北　甘氏讃曰三公九
卿讃謁者諸侯
　　　内五諸侯星四十九
甘氏曰内五諸侯五星在九卿西　又曰五諸侯衞國
故列在帝庭　河圖曰五諸侯主刺奸　禮緯曰辟雍
之禮得穆穆皇皇和服則太㣲諸侯明也
　　　太子星占五十
甘氏曰太子一星在帝座北
　　　從官星占五十一
甘氏曰從官一星在太子西北從官侍衛之臣也　甘
氏讃曰從官常陳五署列居
　　　幸臣占五十二
甘氏曰幸臣一星在帝座東北　甘氏讃曰太子幸臣
侍座後聚
　　　明堂星占五十三
甘氏曰明堂三星在太㣲西南角外　甘氏讃曰明堂
顯化常盡孝慈
　　　靈臺星占五十四
甘氏曰靈臺三星在明堂西觀候之所也　甘氏讃曰
靈臺考符居南密㣲
　　　勢星占五十五
甘氏曰勢四星在太陽守北　甘氏讃曰勢不専事相
命御之(勢者官也謂刑餘之人不/可専事助宣王命而已)
　　　内平星占五十六
甘氏曰内平四星在中台南　甘氏讃曰内平近决讞
請禮書(内平近執法之官/有疑則凖案禮律)
　　　爟星占五十七
甘氏曰爟四星在軒轅尾南栁北　巫咸曰爟土宫也
　甘氏讃曰爟舉烽表逺期沉浮(爟烽火驚急以火/相告目行萬里)
　　　酒旗星占五十八
甘氏曰酒旗三星在軒轅右角(酒酒官也/旗旗官也)　元命苞曰
酒旗主上尊大帝運樞隂陽滿陳列宿成德五星布恩
神明和合四節並宣厯紀齊得諸靈合懽故設酒旗以
人侑神　焦延夀曰酒旗不具天下有燕大喪以酒亡
　甘氏讃曰酒旗燕㑹情意歡娛
　　　天罇星占五十九
甘氏曰天罇三星在東北井　甘氏讃曰天罇愍民憐
育㓜孤(天罇主盛饘粥/以給貧病也)
　　　諸王星占六十
甘氏曰諸王六星在五車南　元命苞曰諸王星主存
亡　郗萌曰諸王主朝㑹　元命苞曰王星明則下附
從(宋均曰不明/下倍畔也)　甘氏讃曰王星督察諸侯存亡
　　　司怪星占六十一
甘氏曰司怪四星在鉞前(司怪主占候/灾祥者也)　洛書曰司怪
集得失　又曰司怪主人揆靈出㣲　焦延夀曰司怪
星不行宫中有大怪若天下多怪物　甘氏讃曰司怪
誥咎國無災殃
　　　座旗星占六十二
甘氏曰座旗九星在司怪東北　甘氏讃曰座旗旗表
别異殊居以旗(表則君臣/之安位也)
　　　天髙星占六十三
甘氏曰天髙四星在參旗西近畢　合誠圖曰天髙主
齋戒之門　焦延夀曰天髙星近井鉞大臣斬不乃髙
為下下為髙　甘氏讃曰天髙闕逺九層望樓
　　　礪星占六十四
甘氏曰礪石四星在五車西　甘氏讃曰礪石砥刃百
工淬治
　　　八穀星占六十五
甘氏曰八穀八星在五車北(八穀謂稻黍稷大麥小/麥大荳小荳麻子也)
巫咸曰八穀星主土官也　郗萌曰八穀主候嵗　石
氏曰八穀一星不具則一穀不成三星已上不具以食
為害　甘氏讃曰八穀平衡聚集王都(謂穀粟皆歸/集於王都也)
　　　天䜛星占六十六
甘氏曰天䜛一星在卷舌中　石氏曰天䜛星明大則
䜛佞害民善天下二心諸侯専權誣欺　甘氏讃曰卷
舌唾水䜛主夭醫
　　　積水星占六十七
甘氏曰積水一星在天船中　石氏曰積水星明則水
大出船行人道必有淪邑者星動摇而行上舟船摩天
　甘氏讃曰天船布罔積水候災
　　　積尸星占六十八
甘氏曰積尸一星在大陵中　石氏曰大陵中有朽骨
故大陵中有積尸若其星明大者有大喪死人如丘山
　甘氏讃曰大陵表墓積尸隨居
　　　左更星占六十九
甘氏曰左更五星在婁東(左更山虞之官主川澤/林藪竹林菜蔬之屬也)　郗
萌曰左更主仁之道　黄帝曰左更星不具天下道不
通　焦延夀曰左更星不動摇王者以出必道亡其動
者以出吉　甘氏讃曰左更採薪菟園採茹
　　　右更星占七十
甘氏曰右更五星在婁西(右更主牧養/牛馬之官也)　郗萌曰右更
主禮義　黄帝占曰右更星不具天下道不通　焦延
夀曰左更不動右更獨動王者私出左右具動王者千
萬官出　甘氏讃曰右更僕畜孕重犢駒也
　　　軍南門星占七十一
甘氏曰軍南門一星在天將軍西南大將軍之南門也
　甘氏讃曰軍門營壘禁攻禦暴
　　　天潢星占七十二
甘氏曰天潢五星在五車中　合誠圖曰天潢主河梁
所以渡神人通四方　禮緯曰潢星明天子夀昌萬民
無疾疫災殃　甘氏讃曰天潢濟渡漸池濯髙
　　　咸池星占七十三
甘氏曰咸池三星在天潢西北　黄帝曰咸池一名黄
龍一名五潢注云天官書曰咸池星曰天五潢一名天
津一名潢池一名天井一名天淵豐際太隂隂者蒼龍
之舎也五帝之車也　樂叶圖曰咸池五車天闗也(宋/均)
(曰五車咸/池别名也)　春秋緯曰咸池天潢五帝車舎　淮南子
曰咸池者水魚之囿也　郗萌曰咸池者天子名池也
　合誠圖曰咸池主五穀　焦延夀曰咸池星明大則
有龍墮死者不乃虎狼為人害若大兵起　郗萌曰咸
池者五車中星也非其故國旱　郗萌曰咸池不足津
河道不通　又曰五潢欲其黄澤明也　甘氏讃曰咸
池陂澤鵾雞鴈鳥
　　　月星占七十四
甘氏曰月一星在卯東主女主大臣之象也　甘氏讃
曰月明刑度光生蟾蜍
　　　天街星占七十五
甘氏曰天街二星在昴畢間近月東　巫咸曰天街水
官也　春秋圖曰天街主伺候　石氏曰天街隂陽之
所分中國之境界昴以西屬外國畢以東屬中國也
石氏曰天街者日月五星出入之道也　甘氏讃曰天
街保塞孔塗道衢
　　　天阿星占七十六
甘氏曰天阿一星在昴西偏髙曰阿亦曜候之處以察
山林之妖也　甘氏讃曰天阿察近岑蔚西隅
　
　
　
　
　
　
　
　
　
　
　
　
　
　
　唐開元占經卷六十九
欽定四庫全書
　唐開元占經卷七十
　　　　　　　　　　　唐　瞿曇悉達　撰
　甘氏外官
　　　青丘星占一
甘氏曰青丘七星在軫東南(青丘南方蠻/夷之國號也)　荆州占曰
青丘星非常動摇大官有事　甘氏讃曰南夷蠻貊大
赫青丘
　　　折威古二
甘氏曰折威七星在亢南(折威者/獄卒也)　石氏曰折威者天
子執法之徒也　郗萌曰折威星不居積卒間胡兵大
興中國大傷邊將死　甘氏讃曰將威斷獄棄諸市都
　　　陣車占三
甘氏讃曰陣車三星在氐南(陣車猶/革車也)
　　　騎陣將軍占四
甘氏曰騎陣將軍一星在騎官中東端(騎陣將軍將軍/騎將之行陣也)
　　　車騎星占五
甘氏曰車騎三星在騎官南　巫咸曰車騎金官也
甘氏讃曰陣車騎部行
　　　糠星占六
甘氏曰糠一星在箕舌前　甘氏讃曰箕主簸揚糠給
犬猪
　　　農丈人星占七
甘氏曰農丈人一星在南斗西南(農丈人/老農也)　郗萌曰農
丈人主嵗豐耗在箕東嵗大熟在箕西饑在箕南小旱
穰在箕北大穰　甘氏讃曰先農丈人執斗與箕
　　　狗星占八
甘氏曰狗二星在南斗魁前　荆州占曰狗星不如常
戒禦之臣當之　甘氏讃曰狗主守内夾門伏跗
　　　狗國星占九
荆州曰狗國四星在建星東南　黄帝曰狗國星不具
天下有大盗　甘氏讃曰狗國鮮卑烏丸沃沮
　　　天田星占十
甘氏曰天田九星在牽牛南　郗萌曰天田如井幹狀
在營室南　甘氏讃曰天田夲農耕器犂鉏
　　　哭星占十一
甘氏曰哭二星在虚南
　　　泣星占十二
甘氏曰泣二星在哭星東　甘氏讃曰哭泣悲凉墳墓
倚廬
　　　蓋屋星占十二
甘氏曰蓋屋二星在危南(主蓋治/之官也)　甘氏讃曰危蓋屋
室柱樑侏儒
　　　八魁星占十四
甘氏曰八魁九星在北落東南　甘氏讃曰八魁䧟穽
棧門掲翹(八魁主張捕䧟穽設機也棧覆/穽也掲翹為毒熾使人無踐也)
　　　雷電星占十五
甘氏曰雷電六星在營室西南　甘氏讃曰雷電震音
殷殷動摇
　　　雲雨星占十六
甘氏曰雲雨四星在霹靂南　甘氏讃曰雲雨興和休
祁茂孳(興發也和善也休亦善也/祁雨盛貌孶草木蕃茂也)
　　　霹靂星占十七
甘氏曰霹靂五星在土公西南　甘氏讃曰霹靂奮撃
捽(拽拖/投也)
　　　土公星占十八
甘氏曰土公二星在東壁南　論語䜟曰土公主豫儲
　　　土公吏星占十九
郗萌曰土公吏主司過度　甘氏曰土公吏二星在營
室西南一曰土公司屏廏設儲
　　　鈇鑕星占二十
甘氏曰鈇鑕五星在天倉西南　甘氏讃曰鈇鑕剉鈞
石有饒(鈇斧也鑕椹也主斬藁以飴牛馬/四石為鈞言斬剉豐饒盈鈞石也)
　　　天溷星占二十一
甘氏曰天溷七星在屏南　甘氏讃曰天溷伏作杼厠
糞丘(天溷/厠也)
　　　外屏星占二十二
甘氏曰外屏七星在奎南(外屏所以/障天溷也)　甘氏讃曰屏蔽
擁幛安溷莫睹
　　　天庾星占二十三
甘氏曰天庾三星在天倉東南(屋積曰倉/露積曰庾)　甘氏讃曰
天庾積穀草茂身拊
　　　芻藁星占二十四
甘氏曰芻藁六星在天苑西　郗萌曰芻藁一曰天積
天積天子之藏府也　黄帝占曰天積中星盛則百庫
之藏存中星無百庫之藏散出　郗萌曰芻藁星見芻
藁賤不即芻藁貴　又曰天積中星繁則嵗豐穰民乃
安寧星希則貨財散出　甘氏讃曰芻藁甸服納銍揔
輸(生草曰芻禾稗曰藁故禹貢曰百里賦納總二百里/納銍刈藁曰總刈穗曰銍謂甸服入之以供牛馬之)
(食/也)
　　　天園星占二十五
甘氏曰天園十三星在天苑南　郗萌曰天園中小勾
曲星明菓熟苑馬牛羊皆善　又曰天苑南牛馬櫪也
其中小星櫪槽也不見者牛馬羊多死傷者　甘氏讃
曰天園草實菜茹蓄儲(生曰菜熟曰蓄/茹儲卑薪也)
　　　九州殊口星占二十六
甘氏曰九州殊口九星在天節下　黄帝占曰九州殊
口一名勾風凡九星在參間常以十月十一月候若一
星不具其國㐫三星已上不具兵起天下亂　巫咸曰
九州外官也　郗萌曰九州殊口主聚議　甘氏讃曰
九州殊口重譯辭(九州殊口能曉方言之官九州言/語不同要荒蠻夷重譯乃通也)
　　　天節星占二十七
石氏曰天節八星在畢附耳南　甘氏曰天節小而明
節使忠直其不明若不見奉使無威敬　甘氏讃曰天
節奉使専對無疑(天節以給使命/靈威德於四海)
　　　九游星占二十八
甘氏曰九游九星在玉井西南　郗萌曰九游一名苑
游在參西九星　石氏曰九游一名司曲一名天旗主
司五星之過　元命苞曰九游統九州别邦　石氏曰
九游光芒盛兵起　元命苞曰九游星明大則其位多
大人㣲則小人臨州　甘氏讃曰九游威旗色盛兵興
　　　軍井星占二十九
甘氏曰軍井四星在屏東南　荆州占曰天井如輪曲
與狼星俱主水旱　甘氏讃曰軍井給水師用不竭
　　　水府星占三十
甘氏曰水府四星在東井南　巫咸曰水府水官也
甘氏讃曰水府隄防開道激滿
　　　四瀆星占三十一
甘氏曰四瀆四星在東井南轅東(四瀆者江河/淮濟之精也)　甘氏
讃曰四瀆受輸滌源注海
　　　闕丘星占三十二
甘氏曰闕丘二星在南河南　元命苞曰闕丘主滅除
之官毁疏明恩以帝五常(宋均曰闕丘主闕墜丘之官/也毁疏過於王歴則遷之於)
(禮更立近明㤙/情所在諸星也)　甘氏讃曰闕丘䨇塾外屏罘罳(闕丘/門外)
(象魏也天子謂之闕諸侯謂之兩觀丘髙也塾門西髙/堂也天子外屏罘罳在宫門外諸侯内屏罘罳在宫門)
(内所以别/尊卑也)
　　　天狗星占三十三
甘氏曰天狗七星在狼東北　元命苞曰天狗主守賊
　郗萌曰天狗非其故天下有大盗　甘氏讃曰野狗
嚮吠雌雄咸嘷
　　　丈人星占三十四
石氏曰丈人二星在軍市西南
　　　子星占三十五
甘氏曰子二星在丈人東
　　　孫星占三十六
甘氏曰孫二星在子星東　甘氏讃曰丈人杖行子孫
扶持
　　　天社星占三十七
甘氏曰天社六星在弧南(昔共工子曰勾龍能平水土/其精為星故祀以為社也)
　郗萌曰天公社者小人天公祠祀非私所事也所祠
者公社主也　甘氏讃曰老人天社理落禱祀
　　　天紀星占三十八
甘氏曰天紀一星在外厨南(天紀主知禽獸年齒凡所/烹宰不殺孕不夭㓜以致)
(繁盛故處外/厨之門也)　甘氏讃曰紀别少齒胎夭不屠
　　　外厨星占三十九
甘氏曰外厨六星在桞南　甘氏讃曰外厨烹淪雞羊
犬猪
　　　天廟星占四十
甘氏曰天廟十四星在張南(天子之/祖廟也)　黄帝占曰天廟
星均明則吉㣲細則㐫　又曰星非其故有㐫憂若白
衣之㑹又曰有兵軍食不通　郗萌曰天廟星大色黄
潤則吉蒼白為憂青黒憂在宫中　荆州占曰天廟星
非其故有廟殘之事吏不去則死　甘氏讃曰天廟祭
祀示民不怠
　　　東甌星占四十一
甘氏曰東甌五星在翼南(東甌東越也今永嘉之永寧/縣是也謂東甌星兼主此地)
(也/)　甘氏讃曰康居穿骨越裳東甌
　　　器府星占四十二
甘氏曰器府三十二星在軫南(器府樂/器之府)　甘氏讃曰器
府掌故管絃絲竹
　巫咸中外官
　　　太尊星占一
巫咸曰太尊一星在中台北　巫咸讃曰太尊一星職
比聖人
　　　三公星占二
巫咸曰三公在北斗魁第一星西　黄帝曰三公一星
去天下危二星去天下亂三星去天下不治　巫咸讃
曰三公星七政齊同三公猶今三公也和隂陽齊七政
也
　　　大理星占三
巫咸曰大理二星在紫宫門左星内大理者平獄之官
也　巫咸讃曰大理奏事南門左陬
　　　女御星占四
巫咸曰女御四星在鈎陳星後北女御為八十一御妻
之象也　巫咸讃曰女御禮儀威容步趨
　　　天相星占五
巫咸曰天相三星在七星大星北　石氏曰天相者天
丞相也主服綵色文章　巫咸讃曰天相爵服綵色顯
光
　　　長垣星占六
巫咸曰長垣四星在少㣲西南北列　郗萌曰長垣在
七星北南星亦在太㣲西六七尺　合誠圖曰長垣主
界域　巫咸讃曰長垣四星城邑相包
　　　虎賁星占七
巫咸曰虎賁一星在下台南(虎賁士以虎皮/為冠示威猛也)　巫咸讃
曰虎賁四騎室旄頭
　　　軍門星占八
巫咸曰軍門二星在青丘西天子六軍之門也　荆州
占曰軍門非其故軍道不通　巫咸讃曰軍門營候虎
尾威旗
　　　土司空星占九
巫咸曰土司空四星在軍門南　合誠圖曰土司空主
土城　石氏曰土司空四星近青丘司空水土司察者星
黄潤則吉　巫咸讃曰土司空主界域族神土糞
　　　陽門星占十
巫咸曰陽門二星在庫樓東北　巫咸讃曰陽門戍逺
劍㦸楯矛
　　　頓頑星占十一
巫咸曰頓頑二星在折威東南頓頑亦獄官也所以與
折威相近　巫咸讃曰頓頑捕制察伺獄囚
　　　從官星占十二
巫咸曰從官二星在房星南　巫咸讃曰從官二星主
疾病醫
　　　天輻星占十三
巫咸曰天輻二星在房距西星天輻宰乗輿之官也
元命苞曰天輻主言祠事氣有離合設禱謝(宋均曰離/星相逺也)
(合星/相近)　焦延夀曰天輻近尾吉逺尾天下有為害者
巫咸讃曰天輻陳駕被軒鸞旗
　　　鍵閉星占十四
巫咸曰鍵閉一星在房東北鍵閉主鑰關門之官(天官/書鈴)
(北一星牽前天/文志曰常也)　荆州占曰鍵閉星明則道大昌不明
則闇亂宫門不禁津梁隔絶　巫咸讃曰鍵閉司察心
腹口喉
　　　罰星占十五
巫咸曰罰三星在東咸西南北列　巫咸讃曰罰星受
金罰贖市租
　　　列肆星占十六
巫咸曰列肆二星在天市中斛西北列肆列店也販鬻
金玉珠珍故在市南　巫咸讃曰列肆貨販金玉璣珠
　　　車肆星占十七
巫咸曰車肆二星在天市門左星内　巫咸讃曰車肆
二星百賈肆區車肆者列車服之賈百品隨類區别也
　　　帛度星占十八
帛度二星在宗星東北　巫咸讃曰帛度賣買與平者
俱
　　　屠肆星占十九
巫咸曰屠肆二星在帛度北　巫咸讃曰屠肆烹煞盛
饌賔娛樓星監市斗食毒夫(屠宰之肆以供/待賔客相娯樂)
　　　奚仲星占二十
巫咸曰奚仲四星如衡狀在天津北　巫咸讃曰奚仲
彌輪路軨優絝(奚仲車正也軨在軾/前優絝覆軨者也)
　　　鈎星占二十一
巫咸曰鈎九星如鈎狀在造父北　禮含文嘉曰王者
賜命諸侯皆如其德則隂陽和風雨時其九為鈎曲直
(宋均曰天之九星主珍異令賜諸侯亦所以顯/異之也應於主珍之星故為之曲有直者也)　荆州
占曰鈎星非其故地動　巫咸讃曰鈎星戒道𫝊路宣
輿
　　　天桴星占二十二
巫咸曰天桴四星在河皷左旗端南北列　黄帝占曰
天桴者一名奚仲星在河皷東天桴前近河皷則皷用
　又曰天桴動桴皷用　石氏曰天桴星明軍皷鳴
荆州占曰天桴星不明度數改漏刻失時　巫咸讃曰
天桴應度節漏省時(天桴皷/槌也)謂應漏刻時節也
　　　天鑰星占二十三
巫咸曰天鑰八星在南斗南杓第二星西(天鑰琯/鑰也)　巫
咸讃曰天鑰祀記稽問莫疑
　　　天淵星占二十四
巫咸曰天淵十星在龞東南九坎間一名天淵一名天
海主灌溉之官　廣雅曰天淵轅路寝　巫咸讃曰天
淵灌溉盈滿淵區
　　　齊星占二十五
齊一星在九坎東
　　　趙星占二十六
趙二星在齊西北
　　　鄭星占二十七
鄭一星在趙東北
　　　越星占二十八
越一星在鄭西北
　　　周星占二十九
周二星在越東北
　　　秦星占三十
秦二星在周東南
　　　代星占三十一
代二星在秦東南
　　　晉星占三十二
晉一星在代西南
　　　韓星占三十三
韓一星在晉北
　　　魏星占三十四
魏一星在韓近秦星
　　　楚星占三十五
楚一星在魏西南近鄭星
　　　燕星占三十六
燕一星在楚東南近晉星　巫咸曰齊趙諸國應天列
宿土地九州其星有變各為其國
　　　離瑜星占三十七
巫咸曰離瑜三星在代東南北列(離袿衣也瑜玉/飾此婦人服也)　巫
咸讃曰離瑜玩飾并見舅姑
　　　天壘城星占三十八
巫咸曰天壘城十三星如貫索狀在哭泣南　巫咸讃
曰天壘主北夷丁零匃奴
　　　虚梁星占三十九
巫咸曰虚梁四星在危南(虚梁園陵也非人/所處故曰虚梁也)　巫咸讃曰
虚梁宫室屋室謹禱
　　　天錢星占四十
巫咸曰天錢十星在北落西北　巫咸讃曰天錢藏府
聚衆談誇
　　　天綱星占四十一
巫咸曰天綱一星在北落西南(天綱大絙索也以張帳/幔天子遊犒野次所湏)
　巫咸讃曰天綱武帳宫府置衞
　　　鈇鑕星占四十二
巫咸曰鈇鑕三星在八魁西北一曰鈇鉞　元命苞曰
鈇鑕主亂行斬誅枉詐　郗萌曰星欲不明明若動皆
為􁀙鑕用又曰鈇鑕非其故兵起鈇鉞用　荆州占曰
星非其故兵將有憂　巫咸讃曰鈇鑕拒難斬伐姦謀
　　　天廏星占四十三
巫咸曰天廏十星在東壁北近王良　合誠圖曰天廏
官主𫝊舎　巫咸曰天廏星非其故有廟戒之事人主
以馬為憂否則馬疾　巫咸讃曰天廏置驛逐漏馳騖
天廏主馬如今驛馬其行急疾與晷漏競也
　　　天隂星占四十四
巫咸曰天隂五星在畢柄西　巫咸讃曰天隂羽獵附
耳宻謀
　
　
　
　
　
　
　
　
　
　
　唐開元占經卷七十
欽定四庫全書
　唐開元占經卷七十一
　　　　　　　　　　　唐　瞿曇悉逹　撰
　流星占一
　　　流星名狀一
河圖曰諸流星皆鉤陳之精天一之御也　流星大如
缶若瓮行絶跡名曰飛星其跡著天名曰流星　孟康
曰流星光相連也大如𤓰桃名曰使星飛星主謀事流
星主兵事使星主行事以所出入宿占之(自上而降曰/流自下而升)
(曰/飛)　爾雅曰奔星謂之彴(便窕/切)約(流星大而/疾曰奔)　郭璞曰
彴而約流星别名也　石氏曰流星如缶瓮初直後白
其前分為兩是為使星所之國受福　帝覽嬉曰流星
夜見光望之有尾離離如貫珠名曰天狗從所下兵大
起王者徙都邑期三年　巫咸曰流星有光見面墜地
若不至地望之有足名曰天狗所往之鄉有戰流血其
君失地期不出三年災應　又曰大流星堕破如金散
而有音聲野雉盡呴名曰天狗其所之地必有戰流血
　班固天文志曰流星有聲止地類狗堕望如火光炎
炎中天　天官書曰衝天其下圜照數頃處上鋭有黄
色名曰天狗見則兵起千里破軍殺將一曰狀如大鏡
　𤣥㝠占曰流星夜見頭足如奮火名曰天狗其所下
有兵起必有戰期二年　黄帝占曰流星大如瓮頭大
尾小長可三四尺其後形迹皎皎然赤白色名曰天棓
見則其國兵起流血有死將期一年遠三年　雒書曰飛
星大如缶瓮而行絶迹色如煙火堕名曰天保此星所往
者其分受福有利若有吉事期不出年　文耀鉤曰流
星有光夜見墻垣而有聲者野雞盡呴名天保所止之
野大兵起　荆州占曰流星有光黄白從天堕有音如
炬煙火下地雞盡鳴名天保也所墜國安有喜若水
石氏曰流星如缶瓮其後縵縵白亘天王者吏均封疆
　荆州占曰將軍均封疆　海中占曰流星有聲如雷
其音止地野雞盡呴名曰天鼓其所止國兵大起必有
戰殭尸滿野期三年　巫咸曰流星有光青赤其長二
三丈名曰天鴈將軍之精也其國起兵將軍當從星所
之　荆州占曰流星其色青名曰地鴈其所墜者起兵
　聖洽符曰流星大如瓮其光赤黒有喙者名曰頓頑
見則其國有兵有失地君期二年　荆州占曰飛星大
如缶若瓮後皎然白前卑後高此謂頓頑其所從者多
死亡削邑而不戰　聖洽符曰飛星如瓮　荆州占曰
大而赤若瓮後皎然白長可一丈　荆州占云長數丈
其星滅化為雲周流天下名曰浩滑　荆州占曰名曰
大滑　海中占曰名曰否顛見則其國必有大戰流血
積骨期一年逺二年齊伯曰飛星如瓮　荆州占曰
如缶若瓮其後皎然白前卑後高名曰浩亢　荆州占
云名曰䧏石摇頭乍上乍下大饑人相食　荆州占曰
人食不足期三年　荆州占曰飛星大如缶若瓮後皎
然白星滅後白者曲環如車輪此謂觧銜其國人相斬
為爵禄此謂自相齧食　荆州占曰流星大如缶其光
赤黒有喙者名曰梁星其所墜之鄉有兵君失地　太
公隂秘曰凡出軍擊賊見大流星所指向者將之用兵
順之行則勝又曰流星下入軍營必空主將無功避之
則吉　推度災曰奔星所墜其下有兵　文耀鉤曰流
星前如缶盆後皎然白其欲入時施施如金散此謂使
星其所入宿受福期一年遠二年　春秋緯曰大奔星
有聲望之如火光見則破軍四方相射(案續漢書曰靈/帝中平二年邉)
(章韓遂將數萬騎冦三輔五月夜有流星如火光長卓/十餘丈照章遂營中驢馬盡鳴賊以為不祥欲走董)
(聞之喜明日併兵俱攻大破之斬首數千級章遂敗走丈/  魏志曰司馬宣王圍公孫文懿夜有大流星長數十)
(從首山東北堕襄平城東之/南及文懿走當流星處斬)又近騐前代邉將敗績多有
奔星墜其營中　石氏曰流星落落如遺大光其下
有戰傷　又曰赤流星其後圓如輪所之國有兵其將
有他意　甘氏曰流星色黄其後如一疋帛練所之國
増地有喜期一百八十日　班固天文志曰漢孝昭始
元中流星下燕萬載宫極東去(李竒曰極屋梁也三輔間名為極/或曰極棟也尋棟東去也延篤謂)
(之堂前/欄楯也)法曰國恐有誅其後左將軍與長公主燕刺王謀作亂咸
伏其罪　荆州占曰大流星赤光照地流而東吳越部兵(一書/云齊)
(地部/兵)流而南楚宋部兵流而西秦鄭部兵流而北燕趙部兵(案/宋)
(天文志曰晉孝懐永嘉元年九月辛夘有大流星自西/南流於東北小者如斗相隨天盡赤聲如雷是年五月)
(汲桑殺東燕王勝遂據河北十一月始遣和郁為征北汲/將軍鎮鄴西田甄等大破汲桑斬于樂陵於是以甄為)
(郡太守弟蘭鉅鹿太守小星相隨小將副帥之象也司/馬越忿魏郡以東平原以南皆黨於桑悉以賞甄等於)
(是侵掠桑地有聲/如雷忿怒之象也)　荆州占曰流星耀然有光色白長
竟天者人主之星也星之所往人主從之人主不從即
將軍若相從之星如瓮者為發謀起事大如桃者為使
事也　荆州占曰流星之尾長二三丈耀然有光竟天
其色白者主使也其色赤者將軍使也(案司馬彪天文/志曰光武中元)
(二年十月戊子大流星從西南東北行如雷是時使中/郎將竇固楊虛侯馬武楊郷侯王賞將兵征西羌  宋)
(天文志曰晉海西公太和四年十月壬申大流星下有聲如雷明/年遣使免袁真為庶人桓温征夀春真病死息瑾代之求救於苻)
(堅温破堅軍六年夀春城/䧟如雷將士怒之象也)　荆州占曰小流星從敵軍
上來徐至吾軍上而入有間謀者且來間吾軍　又流
星前赤後青黒者客軍敗死　又流星夜見光尾長如
厚布色蒼白為使赤有兵黒死䘮　又流星甚大其光
照地色青赤流四旁若有赤光人饑五榖不藏　又無
風雲有流星見久食間乃入為大風發屋折木　玉厯
曰流星出都邑中王者有憂欲去都邑及有叛者期不
出二年　宋書志曰蜀後主建興二年諸葛亮帥大衆
伐魏屯於渭南有長星赤而芒角自東北西南投亮營
三投再還往大還小占曰兩軍相當有大流星東走軍
上及墜軍中者皆破敗之徴也九月亮卒于軍焚營而
退羣師交惡多相誅戮　宋幽川王幽明録曰陳郡袁
真在豫州送妓女阿薛阿郭阿馬三人與桓宣武至經
時二人共出庭前觀望見一流星直墜盆水中薛郭二
人更以瓢酌取皆不得阿馬最後取星正入瓢中便飲
之即覺有姙遂生桓𤣥
　　　流星四靣交行二
考異郵曰陪臣専行請謁至尊衆星數流主命凶　海
中占曰流星紛紛交行耀目人君自貴視臣如草土臣
欲有離散之象也期不出二年　班固天文志曰孝昭
元平元年二月有大流星如月衆星隨而西行大如月
大臣之象也衆星隨之衆人皆隨從大臣之象也此大
臣欲行權以安社稷其四月昌邑王賀行淫僻立二十
七日大將軍霍光白皇太后廢賀　韋昭洞記曰四月
癸未昭帝崩　司馬彪天文志曰流星百數四面行者
庻人移徙之象(案宋天文志曰宋明帝大始二年三月/乙未有流星大小西行不可勝數至曉)
(乃息占曰人流之象其年淮北四州/地彭城兖州並為虜所没人流之象)　黄帝占曰大流
星出行衆星紛紛從之而流期不出三年王者徙都邑
去其宫殿又曰星數流者天下不安急使絡驛之象也
　石氏曰流星紛紛交行移時不止天下大饑兵起人
民流亡各去其鄉期不出三年　司馬彪天文志曰光
武建武十二年正月己未小流星百枚以上或西北或
正北或正東或東北二夜止六月戊寅流星百枚以上
四面行小星者庻人之類流行者移徙之象于時西討
公孫述北征虜羯匃奴侵邉漢遣將軍馬武等屯下曲陽
臨呼沱以備胡匃奴入河東中未安米榖荒貴人或流散
後三年呉漢等從鴈門代郡上谷闗西使人六萬餘置
常關居庸闗以東以避胡冦　宋書天文志曰晉孝懐
永嘉元年十二月丁亥流星震散(案劉向説天官列宿/在位之象衆小星無)
(名者庻人之類此百官庻人將流散之象也其後天下/大亂百官萬人流移轉死矣騐近事中宗朝衛王重俊)
(與李多祚等欲舉兵誅鋤干紀者武三思等于時光夜/有流星繽紛交亂不可勝記向晚有大流星百數皆有)
(尾迹紛馳漸下向西南及至王與左右將軍等奔退多/向西南衛王亦殞身于西南方有鄠之野  又騐景龍)
(二年六月癸未夜有流星無數四方奔墮繽繽紛紛不/可勝記多出虛危河皷天津貫索織女羽林王良閣道)
(北又先天二年六月庚戌夜有流星無數皆向北及西/  流從羽林飛入紫㣲宫者甚衆亦出河皷織女等坐)
(後皆朝有變故因羽林兵誅岑羲等賊干戈垂於紫宫鋒/鏑流于絳闕羣小流移急使駱驛  又騐其月丙辰夜)
(小流星四面交流極多不可勝記所流者不過二尺後/果京兆醴泉坊人遞相訛恐多棄已宅散走他里經宿)
(而止凡小流星者庻人之/象交流者驚馳之應也)　荆州占曰流星以人定至
夜半見者期嵗數夜半至雞鳴見者期月數雞鳴至平
明見者期日數　石氏曰流星見甲子旬為東方丙子
旬為南方庚子旬為西方壬子旬為北方戊子旬為中
方　司馬彪天文志曰流星者貴使也星大者使大星
小者使小聲隆隆者怒之象也行疾者期疾行遲者期
遲也　天文志曰景元四年六月大流星二並如斗西
方分流南北光炤地隆隆有聲占曰流星為貴使星大
者使大是年鍾鄧尅蜀二星盖二帥之象二帥相背又
分流南北之應鍾㑹既叛三軍憤怒隆隆有聲兵將怒
之象也　荆州占曰流星大無光者衆人之事也小而
光者貴人之事也大而光者其貴人且衆乍明乍滅者
敗謀也前大後小者憂恐也前小後大者喜事也虵行
者奸事也往疾者往而不反也長者其事長久也短者
其事疾也
　　　流星晝行三
黄帝占曰流星名曰營頭營頭所之下流血滂沱赤地
三千里若過四闗天下道不通期不出三年　司馬天
文志曰王莽地皇四年六月莽使司徒王尋司空王邑
將兵號百萬衆驅犀象虎狼放之道路晝有雲氣如壊
山墜其軍上人皆似壓所為營頭之星也是時光武將
兵數千人赴昆陽奔擊二公兵并力焱發號呼聲動天
地虎狼豹驚怪散㑹天大風飛屋瓦雨如注水二公兵
亂敗自相賊殺者數萬人競赴滍水死者委積滍水為
之不流殺司徒王尋軍人皆散走歸本郡王邑還長安
莽敗俱誅死　晉大安二年十一月辛巳有星晝隕中
天北下有聲如雷明年劉淵石勒攻掠并州多所殘滅
王浚起燕代百姓塗地　洛書摘亡辟曰流星晝行
亡君之誡　甘氏曰星晝行名曰營首營首所在有流
血滂沱則天下不通一日大旱赤地千里所謂晝行者
日未入也　巫咸曰流星晝行名曰爭明其分有兵國
破君亡期一年逺三年　京房曰星晝行唯百姓不安
　荆州占曰暮若晝有流星甚大而長兵從之其後散
無功　又曰流星晝見墜邑都中有王來入都邑者
玉厯曰流星晝行下都邑中赤不出二年外國相有來
者色白臣謀主不成戮死　班固天文志曰成帝元延
元年四月丁酉日晡時天清晏殷殷如雷聲有流星頭
大如缶長十餘丈皎然赤白色從日下東南去四面或
如大盆或如雞子耀耀如雨下至昏止郡國皆言星隕
春秋星隕如雨王者失勢諸侯起霸之異也其後王莽
遂専國政王氏之興萌於是也是時已有星隕之變後
王莽遂簒國
　　　流星犯日四
荆州占曰奔星入日中有臣欲謀其主凡流星貫日不
中者臣謀主事不成而戮死也
　　　流星犯月五
河圖曰天無雲有流星過月下若月上其國有喜　洛
書曰流星入月中不出三年人主憂　海中占曰流星
入月中星無光不出其年亡國星出亡國復立　海中
占曰使星入月中女主疾　荆州占曰流星入月中無
光四夷侵中國不出十月　又奔星入月中有臣謀其
君　又使星入月中有君失地者　又曰使星入月中
無光將軍戮期十年
　　　流星犯五星六
郗萌曰流星抵嵗星大臣弑主一曰相戮死　又云流
星抵嵗星嵗星没不見流星反為嵗星人主死相出走
　荆州占曰使星入嵗星色蒼黒則大農相國死赤嵗
大病天下饑黄白饑青足食　又流星抵熒惑天子將
大行國旱饑　又使星入熒惑國多讒臣天子備火
黄帝曰流星抵填星后忌之　郗萌曰流星抵太白有
喜令　天官書曰流星抵太白没不見流星反為太白
更國政令將戮死有内兵　又云流星抵辰星辰星没
不見流星反為辰星國大亂
　
　
　
　
　
　
　唐開元占經卷七十一
欽定四庫全書
　唐開元占經卷七十二
　　　　　　　　　　　唐　瞿曇悉逹　撰
　流星占二
　　流星犯東方七宿一
　　　流星犯角一
石氏曰流星入在角兵吏有見繋者色赤以兵繫色黄
以土功繋色白以義繫色黒凶死色青以憂黜　黄帝曰
流星入角宫中有事貴人多死一曰臣謀主而戮死不
出一年　郗萌曰流星色赤如缶入兩角間而止有來
言兵事者星前赤後黒軍敗將死以四方知所從來者
　又曰流星色黄若白入角亢間有貴客來見君廟者
　荆州占曰流星色白入兩角間有諸侯客來者諸侯
有口令　石氏曰流星從他宿入角有鄰邦之使者　又
曰流星入角間闗梁不通有軍邉境不通　甘氏曰流
星出兩角間天子大使出　郗萌曰流星色黄出右角
而東極望人主有出遊者也　又曰使星出入天門間
宫移矣　荆州占曰流星色青出左角而東軍憂而兵
敗績黒而光出在角邦多疾病若死亡　石氏曰流星
抵右角星后終無子　黄帝曰流星抵角角不動臣欲
弑其主而戮死　郗萌曰流星抵角角不動而散散而
復合不出其年其國宫中有大事貴人多死者　又曰
流星比於右角流而東軍無戰功二國終相和也
　　　流星犯亢二
石氏曰流星入亢主宗廟事有使者受命於廟色赤言兵
黄言土白言義青言憂黒言死　海中占曰流星入亢
中幸臣有自殺者期一年　郗萌曰流星色黄若白入
角亢間有貴客來見君廟者　又曰流星色黒出亢憂
臣以口舌事自殺期一月若一年　石氏曰流星出亢
使臣出以五色占之國多兵也
　　　流星犯氐三
黄帝曰流星入氐兵起若國有大水　石氏曰流星入
氐國相疾　流星出亢入氐中人相食有病從𢃄以下
　甘氏曰流星入氐主有疾一曰國亡　石氏曰流星
抵氐國多淫女
　　　流星犯房四
石氏曰流星入房不出其年主國有大䘮　甘氏曰流
星虵曲入房臣殺主代王輔臣亡王者以赦除災年中
銷　郗萌曰流星入房王者殺忠臣輔弼者亡人主以
赦除咎期二年　流星出左服若右服君使之諸侯以
馬為幣　石氏曰流星在房國貴人多死　流星抵房
逺鄉貢異獸班頭馬其國君亡　海中占曰流星絶鈎
鈐主有奔馬則敗
　　　流星犯心五
石氏曰流星犯心大人憂臣欲伐主兵大起宫中不出
一年逺二年　郗萌曰流星犯乗明堂星皆為大人憂
為内亂欲伐君近期十月逺期三年犯乘守太子星太
子憂犯乘守庻子星庻子有憂　荆州占曰流星犯乘
明堂若不死則去　黄帝曰流星入心不出其年國有
大䘮一曰弑主期不出三年　又曰使星出房大如鷄
色赤如血入心人主遇賊其出心也行道逺人主賊人
於千里之外　郗萌曰流星入心不出其年臣弑其主
不成戮死　又流星入心不出其年大臣相賊　巫咸
曰流星入心有使來者赤色言兵黄言土白言義青言
憂黒言凶出心大臣出使以五色占之　石氏曰流星
出入心逺國使來星大大國使星小小國使　又流星
起心南行越君死　郗萌曰流星起心至北斗趙君死
　流星抵心不出一年國有大䘮　使星入天子宫畱
十月有來聘
　　　流星犯尾六
聖洽符曰流星入尾妃后有憂若有黜者一曰賊人女
當有暴貴者　又流星入尾前青而後白人主死從酉
至黄昏期六十日將軍行從夕至人定期九十日將軍
行　石氏曰流星入尾色青黒故臣有敗身者流星出
尾色青黒臣有逃者
　　　流星犯箕七
巫咸曰流星入箕宫人有來者及有獻女者(甘伯曰/期一年)　百
二十占流星入箕客有來者　巫咸曰流星出箕宫人
有出者(甘伯曰/期一年)　百二十占流星出箕大臣有棄捐者
　　流星犯北方七宿二
　　　流星犯南斗一
感精符曰流星入南斗有使來入國者色赤兵黄土白
義青憂黒死　海中占曰流星入南斗當有隣國使來
不出百八十日　二十八宿山經云有流星入斗散絶
榖貴四年之中異姓為主人民勞　石氏曰流星出南
斗大臣有出使者以五色占之　郗萌曰流星從南斗
走北斗其國有赦令期在正月二月中
　　　流星犯牽牛一
荆州占曰流星干牽牛大將出期八十日　文耀鈎曰
流星入牽牛當有隣國使者來不出百八十日　郗萌
曰流星入牽牛客有四足蟲為幣來者色青道病色黒
道死不至　荆州占曰流星色赤入天皷將受命於主
出天皷將出如星所之以占四方　百二十占流星出
牽牛還使出也期百八十日逺一年　宋天文志曰晉
安帝隆安五年二月甲寅流星色赤衆多西行經牽牛
虛危天津閣道貫太㣲紫宮占曰星者庻民類衆多西行
民將西流之象經行天子廷主弱臣强諸侯兵不制
五年三月孫恩攻髙雅之五月侵呉郡内史袁崧出
戰為賊所殺六月孫恩至京口髙雅之擊破之恩進軍
蒲州於是内外戒嚴營陣屯守栅斷淮口十月司馬元
顯大治水軍將以伐桓𤣥元興元年孫恩在臨海人衆
餓死散亡恩亦投水死呉郡呉興户口減半又流奔而
西者不可計十月桓𤣥遣將擊劉軌破走之二年𤣥簒
位遷帝尋陽
　　　流星犯須女三
石氏曰流星入須女天子有納美女者若出須女女御
有使者干須女貴女下獄期百八十日　文耀鈎曰流
星抵須女女主有逆謀於君有戮死者期不出一年逺
二年
　　　流星犯虛四
文耀鉤曰流星入虛人主大憂臣下相賊㧞邑若國亡
期三年　石氏曰流星入虛色青哭泣事色黄白有來
受賜者　郗萌曰奔星以乙丑日流入須女虚危之間
為民流占曰流星色赤若蒼黒入虛危有㧞邑　乂流
星數從虛危中出者貴人往求醫藥　石氏曰流星出
虛臣有出使者
　　　流星犯危五
石氏曰流星入危小人乘君子位　甘氏曰流星入危
天下不安期一年　巫咸曰流星入危天下不安其國有憂下
欲謀上期百八十日逺一年　百二十占曰流星入危蓋屋之
事出危發屋之事色赤火發色黒水發色青憂發色黄
以好發　石氏曰流星入危中若從危出不出一年大
水萬民饑賣畜生財物不能自食　郗萌曰流星入危
色赤以人為幣之危右以兵為幣之危左色青以圭為
幣白以四足蟲為幣黄以貝為幣　石氏曰流星抵危
色赤為兵期一年黄土功白䘮期一年黒死有分國
又云流星成對抵危中國與北狄交兵
　　　流星犯營室六
帝覽嬉曰流星入營室其君淫泆宫中有憂若有變事
　郗萌曰奔星以冬至前後三日入營室中國有急事
　石氏曰流星入營室有使者來赤言兵黄土白義青
客凶黒客死　黄帝曰流星一曰奔星出營室人主去
其國若有内亂兵起宫中王者有憂　郗萌曰流星出
營室有使以五色占之　石氏曰流星同上　北官候
曰大奔星色赤流抵營室有凶其國貴人有死者上旬
見為老年來月上旬死中旬見為中年來月中旬死下
旬見為盛壯來月下旬死
　　　流星犯東壁七
石氏曰流星干東壁大國分兵　荆州占曰流星犯東
壁能文章者死　石氏曰流星出入東壁主文章者有憂
又曰入之有祭廟之事　郗萌曰使星從西壁出入東
壁人主用故臣(營室一/名西壁)　石氏曰流星抵東壁有大臣
往使四夷
　　流星犯西方七宿三
　　　流星犯奎一
郗萌曰流星入奎有破軍死將　甄曜度曰流星入奎
有溝瀆之事若有使來之國者使出之他國不出百八
十日當以衝日為期　劉壘曰流星流入奎有溝瀆之
事於國内出奎有溝瀆之事於國外　宋書天文志曰
晉成帝咸康三年六月辛未有流星大如二斗魁色青
赤耀地出奎中没婁北占曰為民飢五榖不藏是月大
旱　又宋文帝元嘉七年十二月丙戌有流星頭如瓮
尾長二十餘丈大如數十斛船色赤有光耀人面從天
船西行經奎北大星南過至東壁止其年索虜冦青州
殺刺史掠居民遣征南大將軍檀道濟討伐經宿乃敗
　　　流星犯婁二
石氏曰流星入婁有聚衆之事於國内一曰白衣之㑹
大人為亂期三年　百二十占曰流星入婁有聚衆之
事　流星占云流星抵婁貴賤相謀
　　　流星犯胃三
聖洽符曰流星入胃有榖粟之税入若出之則有出粟
　石氏曰流星入胃保倉之事入於其國内流星出
胃保倉之事出於其國外
　　　流星犯昴四
文耀鉤曰流星入昴四夷交兵白衣之㑹若貴人有急下
獄期三年若出昴士衆滿野若他國有使至期
百八十日逺一年　石氏曰流星入昴貴人有繫囚者
　論語䜟曰堯率舜等遊於首山觀於河有五老遊於
河渚一老曰河圖將來告帝期二老曰河圖將來告帝謀
三老曰河圖將來告帝書四老曰河圖將來告帝圖五
老曰河圖將來告帝符龍銜玉苞金泥玉檢封盛書五老
飛為流星上入昴　甄曜度曰流星出昴胡兵起士衆
滿野若邉國有死王期一年逺二年　韓楊曰流星成
對抵昴中國與四夷交兵
　　　流星犯畢五
荆州占曰流星干犯畢邉兵大戰　黄帝曰流星入畢
中而復不出其星小小赦其星大大赦　海中占曰流
星入畢其君有大憂先起兵者兵破亡若有逐相以其
入日占期百八十日逺一年　郗萌曰奔星以己巳日
流而之參濁其國有流民(濁謂/畢也)　西官候曰流星入畢
貴人有囚係者　百二十占曰流星入畢有兵革之謀
出畢有畋獵之事　石氏曰流星出畢邉軍大戰貴人
多有繫囚者
　　　流星犯觜六
荆州占曰流星干犯觜其國兵起破亡　石氏曰流星
入觜太子使也外宿中來則外也四十丈至一百丈將
軍使十丈至三十丈小使者皆不出一年　流星入觜
中有師旅之事於國内　荆州占曰流星入觜中大臣
有倍其主者　𤣥㝠占曰流星入觜中大臣叛主大兵
聚卓馬将急行人主有憂期百八十日若一年　百二
十占曰流星出觜有師旅之事於國外一曰兵罷也
　　　流星犯參七
流星占曰使星色赤若蒼黒於參傍行人死於中央縣
令死　黄帝占曰流星入參不出其年兵起先起者破
一曰客軍破(案續漢書天文志曰孝和永元元年正月/辛亥有流星起參長四丈有光色黄白二)
(月流星起天棓東北行三丈所滅色青白壬申夜有流/星起太㣲東蕃長三丈三月丙辰流星起天津壬戌有)
(流星起天將軍東北行參為邉兵天棓為兵太㣲天廷天津為/水天將軍為兵流星起之皆為兵其年六月遣車騎將)
(軍竇憲等出朔方日逐王等八十一部䧏凡三十餘萬/人追單于至西海是嵗七月又雨水溧人民是其應也)
　聖洽符曰流星入參中不出其年國有破軍　文耀
鉤曰流星入參有兵起客軍破若出參中國之米粟大
賤一曰先起兵者亡後起兵者昌期二年　石氏曰流
星入參國内均衡石之事色青黒不出其年兵起　郗
萌曰流星赤之參正星若之伐正星出右以兵為幣之
左以人為幣之右以金帛為幣一曰兵一曰幣　文耀
鉤曰流星出參象弓矢兵大起　郗萌曰流星色赤從
東方來至伐而止此來兵大敗吾軍也　奔星以己巳
日流而之參濁之間其國有流民　流星出南門以刺
參不出十六年有一國王兼有天下南門東井也　流
星出參國粟米賤　石氏曰流星出參有均衡石之事於
國外　黄帝曰使星守參右榖貴參左五榖賤
　　流星犯南方七宿四
　　　流星犯東井一
荆州占曰流星干犯東井大臣謀其國有兵期百八十
日也　石氏曰流星入東井其國君死　甘氏曰流星
入東井有水令從來者其分國亡　巫咸曰流星入東
井其國若以水亡其分民饑期三年　郗萌曰流星入
東井水與城等　百二十占曰流星入東井有水事於
國中　黄帝占曰流星出柳入東井人主浮舟　郗萌
曰流星出入東井所之國大水　百二十占曰流星出
東井有水事於國外一曰水有絶者
　　　流星犯輿鬼二
感精符曰流星犯輿鬼中國與南蠻通四夷來貢一曰
有宗廟祠祀事　百二十占曰流星入輿鬼有祠事於
國内　五星總占曰流星交抵輿鬼中國與南蠻交兵
　郗萌曰奔流星抵輿鬼貴人有戮死　又占曰奔星
有光如火散且行輿鬼上大臣得賜期六月
　　　流星犯柳三
荆州占曰流星干犯柳周國當之期九十日　聖洽符
曰流星入柳名木有來者若出名木有出者　百二十
占曰流星抵柳名山林有國受伐者
　　　流星犯七星四
郗萌曰流星干七星國有兵不出百八十日　黄帝曰
流星入七星客有以急使來者若出之王者有吉事出
使期百八十日若一年　宋書天文志曰流星大如斗
出柳北行尾十餘丈入紫宫没尾後餘光良久乃滅占
曰天下凶有兵䘮天子惡之武帝文穆后相繼崩
　　　流星犯張五
石氏曰流星入張有使來納幣者又云諸侯有謀者若
有人君使人於諸侯一曰天下有遷徙之民期三年
郗萌曰流星入張諸侯有來賜吾君近臣者出張君賜
諸侯臣　石氏曰流星出張諸侯有受賜者
　　　流星犯翼六
荆州占曰流星干犯翼國君大臣有憂逺期百八十日
　黄帝曰流星入翼貴人有繫者　石氏曰流星入翼
倍海國有來使者以神鳥為貢色黄無故青道病死黒
死不至　海中占曰流星入翼其國用兵大臣有憂若
抵翼天下尊諸侯期百八十日　玉厯曰一年　石氏
曰流星出翼倍海國受賜　流星抵左翼天下尊諸侯
　宋書天文曰晉孝武太元六年十月乙卯有奔星東
南經翼軫聲如雷星説曰光迹相連曰流絶迹而去曰奔
(案占楚地有兵軍破民流十二月苻堅荆州刺史梁成襄陽/太守閻震率衆伐竟陵桓石䖍擊大破之生擒震斬首)
(七千生獲萬人聲如雷將帥怒之象也七/年九月朱綽擊襄陽㧞將六百餘家而還)
　　　流星犯軫七
黄帝曰流星入軫兵䘮並起國以車為幣王者能以善
令則無咎期三年　石氏曰流星入軫有來使者一曰
為貴人多繫者　流星出軫臣有出使者以車為幣
郗萌曰流星入長沙天下逃亡無處者
　
　
　
　
　
　
　
　
　唐開元占經卷七十二
欽定四庫全書
　唐開元占經卷七十三
　　　　　　　　　　　唐　瞿曇悉逹　撰
　流星占三
　　　流星犯攝提一
黄帝占曰流星入攝提外國當以兵為使來者若有急
流星出之王者以兵出使各以五色占
　　　流星犯大角二
黄帝曰流星抵破大角兵大起四塞有急若刺大角過
王者失位期三年　石氏曰流星抵大角有兵起大將
出人主憂期百八十日　流星觸破大角四兵合有急
刺大角主失位裂之尤甚　流星發大角盛光明耀大
將出破大角亡不吉
　　　流星犯梗河三
陳卓曰流星入梗河王者誅夷國不出三年　玉厯曰
流星入犯梗河王者誅四夷若邊兵起一曰蠻王死期
一年逺二年
　　　流星犯招摇四
黄帝曰流星起招摇其所向者兵在焉又曰賊宼大敗
　石氏曰流星入抵招摇四夷兵來邊兵大敗若王敗
敵有憂期一年
　　　流星犯𤣥弋五
聖洽符曰流星入抵𤣥弋夷欲入中國戰大敗流星所
抵兵徙來期不出二年
　　　流星犯天槍六
齊伯曰流星入天槍外夷來侵防戍有急者邉境憂
　　　流星犯天棓七
甄曜度曰流星入天棓兵大起五丈長國有兵王者憂
期二年　陳卓曰流星入天棓諸侯多訟地者部分不
均平也出四夷安
　　　流星犯女牀八
海中占曰流星入女牀後宫有憂貴女當有暴誅者期
百八十日
　　　流星犯七公九
𤣥㝠曰流星入七公人主信䜛佞誅忠直諌者凶人起
兵義人入獄期一年　石氏曰流星經七公當有兵將
出　文曜鉤曰流星入抵七公有兵起大將出一曰輔
臣有誅不出二年
　　　流星犯貫索十
巫咸曰流星入貫索天下有獄事多有死者一曰臣有
入獄者期一年(案異苑曰田鎮之夜傍階墀走忽值流/星入貫索天獄也舊傳若見此者必致)
(死兵要應披頭仰瞻須星出則無禍矣鎮懼潛語其婦/散髪屋上兄宵起見上有物謂是怪鳥引弓射之應絃)
(而墜乃/其弟也)　陳卓曰流星入貫索中女主死若有兵又曰
使星入天牢有赦(案檀道鸞晉陽秋曰孝武大元三年三/月庚辰夜流星大如三斗噐尾長三丈)
(從七公西行至招摇須臾轉還東行至貫索而没六月/苻堅遣其子丕等十萬餘人五道冦襄陽四年正月辛)
(酉大赦/天下)　春秋緯曰大流星赤黄出貫索中者怪獲死
者女子也　石氏曰大奔星赤黄出貫索中其國貴女
有死者　荆州占曰流星絶連貫索國城屠
　　　流星犯天紀十一
黄帝占曰流星入天紀大臣為亂兵起宫中妃后有出者
期二年
　　　流星犯織女十二
石氏曰流星入織女貴女有憂若有白衣女來者一曰
后族當有出者期不出百八十日逺則一年　司馬彪
天文志曰孝明永平七年正月戊子流星大如杯從織
女西行照地織女天之貴女流星出之女主憂其月癸卯光烈
皇后崩　巫咸曰流星入織女有使從諸侯所來者出
織女有使之諸侯　韓楊曰流星入織女有白衣女子
㑹其出也賊將出　石氏曰流星出入織女有大水
黄帝曰流星出織女有白衣㑹為賊兵吏凶滛内　宋
書天文志曰穆帝永和十年四月癸未流星大如斗色
赤黄出織女没造父有聲如雷占曰燕齊有兵民流昇
平元年慕容雋遂據臨漳盡有幽并青冀之地縁河諸
將漸奔散河津隔絶矣
　　流星犯天市十三
石氏曰流星入天市色蒼白萬物貴赤必大災民多疾
　又云大臣有罪戮於市者若市吏有憂者　巫咸曰
流星入天市亂度量不平執命者死　郗萌曰流星入
天市而出死罪復生　玉厯曰流星入天市若有死罪
當戮入市而得免者不出二年　司馬彪天文志曰孝
明永平元年四月丁酉流星大如斗起天市楼西南行
光照地流星為使天市為外兵西南行為西南夷是時益
州發兵擊姑復蠻夷大牟替陵斬首𫝊詣雒陽
　　　流星犯帝座十四
甘氏曰流星抵帝座諸侯兵起臣謀主若貴人變更政
期三年
　　　流星犯候十五
聖洽符曰流星抵候星有兵起近臣相攻夷狄内侵王
者有憂
　　　流星犯宦者十六
齊伯曰流星入宦者左右臣不寧若有憂一曰當有被
黜者期一年
　　　流星犯斗星十七
郗萌曰流星扺斗星權量不平市吏有憂一曰五榖貴
斗不用事
　　　流星犯宗正十八
海中占曰流星入宗正左右貴臣多死若帝宗后族有
黜者期百八十日逺一年
　　　流星犯宗人十九
甄曜度曰流星入宗人親戚臣為亂若宗中有變事親
戚離别期不出年
　　　流星犯宗星二十
𤣥𠖇曰流星抵宗星王者宗族不相親宗室相疑以親
為疎
　　　流星犯東咸二十一
黄帝曰流星入抵東咸后出入不得時滛泆自恣一曰
女主亂宫王者憂期一年逺二年
　　　流星犯天江二十二
石氏曰流星入天江有大水河海溢人民饑
　　　流星犯建星二十三
玉厯曰流星入建星關道不通若有使來者一曰兵起
四塞民多盗賊不出三年　陳卓曰流星入建星天下
謀亂赤者昌
　　　流星犯天弁二十四
甘氏曰流星入天弁糴大貴人民饑若抵犯之有兵起
將士行期二年
　　　流星犯河皷二十五
海中占曰流星入河皷有兵起大將出若抵之有死將
隨其所犯將當之期一年逺二年大星為大將小星為
小將　郗萌曰使星入河皷大將亡其旗皷　石氏曰
流星出河皷兵出入河皷兵入又曰流星入河皷所入
將驚死出河皷所出將廢　宋書天文志曰宋明帝太
始二年六月己卯竟夜有流星百餘西南行有一大如
甌尾大餘黒色從河皷出南行至尾没占曰天下皷出
其年四方反叛内兵出大帥親戎
　　　流星犯離珠二十六
聖洽符曰流星入離珠兵宫中起其宫人有罪及誅者
　　　流星犯匏瓜二十七
齊伯曰流星入匏瓜天下有憂若有獻菓者中有藥不
可食防偹之期百八十日　甄曜度曰流星出匏瓜食
官有憂一曰魚鹽價千倍
　　　流星犯天津二十八
帝覽嬉曰流星入漢中而不出士卒不可以渉星若絶
漢即可渉三日内雨則不吉　石氏曰流星入天津必
有大使隨星所之期一年　海中占曰流星入天津水
道不通梁塞若津渡有憂　石氏曰流星出北斗人主
使於諸侯　郗萌曰流星入漢中不出軍不可渡水先
渡者不還又曰使星入河津有大衆行者　荆州占曰
流星入漢中貴人有戮死者若溺死
　　　流星犯騰虵二十九
𤣥𠖇曰流星入騰虵雨水為害魚鹽貴水物不成期不
出年
　　　流星犯王良三十
文曜鉤曰流星入王良天下有急關津不通有兵起及
牛馬多死　陳卓曰流星入王良天下兵盡起
　　　流星犯閣道三十一
巫咸曰流星入閣道王者有憂左右有謀道中有伏兵
若道不通期百十日逺一年
　　　流星犯附路三十二
帝覽嬉曰流星抵附路太僕有憂若馬多死若馬大出
期二年
　　　流星犯天將軍三十三
黄帝曰流星入天將軍大將出士卒用若抵犯之將有
憂星所之兵所來期三年　石氏曰流星入天將軍大
將驚出(案司馬彪天文志曰孝和永元元年正月辛卯/有流星起參長四丈有光色黄白二月流星起)
(天棓東北行三丈所滅色青白壬申夜有流星起太㣲/東蕃長三丈三月丙辰流星起天津壬戌有流星起天)
(將軍東北行參為邉兵天棓為兵太㣲為天庭天津為/水天將軍為兵流星起之為兵其六月漢車騎將軍竇)
(憲執金吾耿康度遼將軍鄧隲出朔方並進兵臨私渠/北鞮海斬虜首萬餘級獲生口牛馬羊百萬頭日逐王)
(等八十一部降凡三十餘萬人追單于/至西海是嵗七月又雨水漂人民也)
　　　流星犯大陵三十四
石氏曰流星入大陵有土功事墳陵之役若抵之國有
大䘮大人當之期不出三年
　　　流星犯天船三十五
玉厯曰流星入天船天下大水舟船用若津道不通有
急事
　　　流星犯卷舌三十六
甘氏曰流星入卷舌有䜛言亂主者若有口舌於君幸
臣有憂
　　　流星犯五車三十七
黄帝曰流星入五車天下兵車騎發先起者昌若抵之
其所主五榖貴期二年逺三年　郗萌曰流星入五車
以甲子日中粟車期三十日粟貴丙午日中麥車期二
十日麥貴戊寅日中豆車期二十七日豆貴庚申日中
蕡車期二十日蕡貴壬戌日中黍車期十日黍貴以月
所見流星之處則縣邑之市為貴矣　石氏曰流星出
五車色白諸侯以兵為憂色黄受賀色赤寇兵車騎滿
野青黒多死者各以其日占
　　　流星犯天關三十八
石氏曰流星入抵天關天下有急兵關道不通若多盗
賊人民憂期百八十日遠一年
　　　流星犯南河三十九
巫咸曰流星犯南河蠻兵起防戍有憂一曰流星入南
河為旱為兵　宋天文志曰宋武大明八年四月有流
星大如五斗甌赤色有光照面尾長一丈餘從參北出
東行直下經東井過南河没占曰民饑呉越有兵明年
四方賊起王師水陸征伐義興吳陵大戰殺傷千計
　　　流星犯北河四十
巫咸曰流星入北河胡兵起來入中國若關梁不通一
曰流星入北河為水為饑皆期二年　黄帝曰流星絶
兩河間天下大難路不通　石氏曰南河北河有流星
絶兩河戍間有客抵之天下大亂親戚不恤
　　　流星犯五諸侯四十一
石氏曰流星出五諸侯有大䘮以星所入曰占其國
玉厯曰流星入五諸侯輔臣有憂若有黜者一曰諸侯
兵有謀主期不出年　石氏曰赤流星出諸侯有叛者
其中星散絶諸侯坐其殃咎
　　　流星犯積水四十二
甘氏曰流星入抵積水有大水舟船用民大饑
　　　流星犯積薪四十三
聖洽符曰流星抵積薪天下以薪藁為憂若厨官有罪
者
　　　流星犯水位四十四
齊伯曰流星入水位天下有水河海溢流五榖不成流
民大饑期三年
　　　流星犯軒轅四十五
甄曜度曰流星入軒轅后妃有亂女主有逆謀天子宜
防之期三年　郗萌曰流星散入軒轅間女主宫多䜛
亂　荆州占曰流星大如瓮出東陵西下必有積血
　　　流星犯少㣲四十六
郗萌曰流星入扺少㣲賢良集道術出一曰能人多來
者
　
　
　
　
　
　
　唐開元占經卷七十三
欽定四庫全書
　唐開元占經卷七十四
　　　　　　　　　　　唐　瞿曇悉逹　撰
　流星占四
　　流星犯石氏中官
　　　流星犯太㣲一
黄帝曰奔星入太㣲中其國有亂　海中占曰流星入
太㣲有兵起外國當以兵至及有使來者不出其年　郗
萌曰使星入天官留十日有叛者　荆州占曰奔星入
太㣲宫内有亂近西相也近東將也　石氏曰奔星入
太㣲天庭避之吉不避者危死所謂避者從左來避之
右右來避之左　黄帝曰流星出太㣲東門大兵起大臣
為亂貴人多死者若有謀近期一年中二年逺三年
流星出太㣲大臣有外事以所之野命其方　石氏曰
奔星出太㣲中有立王若從王　流星出太㣲南門其
衆貴臣有死者　海中占曰流星出太㣲端門天子之
使出各以所之野命其國期不出年　荆州占曰流星
出太㣲天庭之門者天子使也以所之野命其東西南
北星來者使復命　奔星出太㣲中國失君　玉厯曰
流星出太㣲天庭天下兵起將士大出王者有憂期三
年災必應　石氏曰流星出太㣲天庭大將出　荆州
占曰流星大而赤數出入天宫庭如浮船狀有賊臣在
傍人主偹不可出遊　荆州占曰流星縱横經行太㣲
中主弱臣强四夷不制期三月　石氏曰流星犯抵左右執
法東相西將各以所犯皆當誅以其入日命其國皆不
出三年
　　　流星犯黄帝座二
石氏曰流星入太㣲犯黄帝座大人易其東西犯者皆
死亡　黄帝曰流星入太㣲抵於帝座天下亂臣弑主
國易政期不出三年
　　　流星犯四帝座三
巫咸曰流星入太㣲犯四帝座輔臣有誅執法者憂貴
人多死期二年
　　　流星犯屛星四
𤣥㝠占曰流星抵屛星尚書有憂若有死者期百八十
日逺一年
　　　流星犯郎位五
巫咸曰流星入抵郎位守衛之臣有誅若左右為亂若
戮有死者期一年逺二年
　　　流星犯郎將六
齊伯曰流星抵郎將則將有誅若大臣為亂王者戒慎
左右不出其年
　　　流星犯常陳七
甄曜度曰流星入守常陳衛人有罪者誅人主憂期百
八十日逺一年
　　　流星犯三台八
海中占曰流星入上台司命大臣有罪若有死流星出
之近臣有出者期二年　𤣥㝠占曰流星入中台司中
奸臣來近主者流星出中台奸臣有出者　甘氏曰流
星入下台司禄大臣有賜爵封者流星出之臣有罪出
走色黒死皆期二年　黄帝曰流星走三台者大將出
　辯終偹曰奔星入三能天下感兵禍聚隅感動也
　　　流星犯相星九
文曜鉤曰流星抵相星大兵起大將出輔相有變
　　　流星犯太陽守十
巫咸曰流星抵太陽守有兵起將軍出期三年
　　　流星犯天牢十一
黄帝占曰流星入天牢貴人有繫者若多下獄人民多
有罪期不出年　黄帝曰常以丑未日候流星入天牢
者有赦　荆州占曰流星出紫宫奔走入天牢天子以赦
解之　黄帝曰天牢中有一使星出者小赦二星出赦
在關内三星出赦天下　荆州占曰流星入貴人之天
牢太僕名臣有繫者其色黄白無故青憂黒凶赤以金
煞之日出赦獄中繫者出
　　　流星犯文昌十二
黄帝曰流星若奔星入文昌宫其國有亂　石氏曰流
星入文昌其國失政宫庭有兵若内亂期二年　奔星
出文昌宫内亂　荆州占曰奔星出文昌宫國去其君
一曰國失君　班固天文志曰孝成帝建始元年九月
戊子有流星出文昌白色光燭地長可四丈大一圍動
摇如龍蛇形有頃長可五六丈四圍所屈折委曲貫紫
宫西北斗西北子亥間後屈如環北方不合留一刻所
占曰文昌為上將貴相是時帝舅王鳯為大將軍其後
宣帝舅子王商為丞相皆貴臣任政鳯妬商譛而罷之
商自殺属親皆廢黜　司馬彪天文志曰孝靈二年四
月有流星出文昌入紫宫蛇行有尾無目赤色有光炤
垣墻占曰文昌主上將貴相後六年司徒劉邵為中常
侍曹節所譛下獄死
　　　流星犯北斗十三
黄帝曰大流星入北斗天下亂大發兵將軍出期六月
若一年(案司馬彪天文志曰光武建武十年三月星色/癸卯流星如月從太㣲出入北斗魁第六)
(白傍有小星射者千餘枚滅則有聲如雷食頃止是時/光武帝使呉漢發卒三萬人擊蜀成帝公孫述十二年)
(十一月䕶軍髙午刺述洞胷死屠蜀城滅述妻子宗族/孝靈光和元年四月癸丑流星犯軒轅第二星東北行)
(入北斗魁中至中平元年黄巾賊起上遣/中郎將皇甫嵩等征之斬首千餘萬級)　石氏曰流
星入北斗魁中失名人　流星夜有光入北斗大臣有
繫者以五色占之　郗萌曰大流星色青入北斗魁中
大臣有繫者有憂也　大流星入北斗魁中失明者繫
者斬死(案班固天文志曰成帝綏和元年正月辛未有/流星從東南入北斗長數十丈二刻所止其年)
(十一月庚子定陵候淳/于長坐執左道下獄死)　郗萌曰奔星入北斗中中國
使匃奴(案班固天文志曰成帝陽朔四年閏月庚午飛/星大如缶西南入北斗下明年鴻嘉元年正月)
(匈奴單于離陶莫臯死五月/甲午遣中郎將楊興使弔)　荆州占曰大流星入北
斗魁中大臣背叛　流星使星入北斗魁中臣有繫者
星出繫者出　大流星入北斗魁中貴人囚青黒憂赤
黒死赤兵死　郗萌曰流星入應星中天下有赦　石
氏曰流星出北斗人主使人於諸侯色黄白有賀事青
黒有憂事赤有兵期二年　石氏曰流星出北斗魁中
人主左右有繫死者　流星出北斗魁中若東西不出
期年兵起　流星出北斗魁中大將軍出以星出日占
知所之　郗萌曰大流星出北斗後尾長數丈將出
流星黄白出北斗魁中有赦令　荆州占曰大流星出
北斗魁中不出其年兵起占星所之者　使星出北斗
東行齊趙負兵(玉厯云/齊魯鄭)出北斗南行荆魏負兵(玉厯云為/荆州楚韓)
出北斗西行秦鄭負兵(玉厯云/秦晉魏)出北斗北行楚趙負兵
(玉厯云燕趙/皆不出三年)　𤣥㝠曰流星出部星天子伐諸侯天下
將太平期二年　京房曰流星於北斗傍明如炬火長
六七丈(一本云/六七尺)如繒布賊臣専制天下期三年　郗萌
曰流星從南斗至北斗者赦令期正月二月　荆州占曰
使星守北斗天下亂　郗萌曰大流星拂北斗廡不出
其年有戮死臣期三年　奔星以冬至前後十日之内
擊北斗柄天子當之期六十日　郗萌曰大流星抵北
斗柄破之大臣有憂期六月　流星抵北斗天下大發
兵　使星抵北斗東行不出其年臣有戮死者　荆州占
曰流星不入北斗魁中居其傍貴人有避宫者　黄帝
曰流星抵正星大人遇賊憂　流星出正星執政者易
期一年　甘氏曰大流星抵法星左右其有光者男君
疾無光者女主疾若出法星兵起若有變事期一年逺
二年　荆州占曰流星抵法星法星色青三日有兵期
不出四月色青白九月有兵期不出十月而起期以春
也不出月大變變易國名　聖洽符曰流星抵令星有
兵起天下不安若出令星王者使諸候行令四方　齊
伯曰流星抵伐星蠻夷以水兵來入國若出伐星天子
出使於蠻夷蠻夷和若抵破伐星人多死期一年逺二
年　石氏曰流星抵殺星無光五日君疾有光十日女
主死　甘氏曰流星抵危星五榖不成人君有憂若出
危星天子出行令　荆州占曰流星多抵危星其色赤
有兵期一嵗黄有土功事白有䘮期一嵗黒有分國
危星不明流星數抵之五榖不成國相去君有憂　郗
萌曰大流星數抵部星王者忌之　荆州占曰流星抵
部星色赤有大憂若有士封爵列侯有令若兵器有怪
黄有喜　石氏曰流星入輔星相官不洽天子制之星
出輔星相免若死
　　　流星犯紫宫十四
黄帝曰流星入紫宫有大䘮大兵起將軍有戮死者期
三年(案司馬彪天文志曰孝章建初二年九月甲寅流/星過紫宫長數丈散為三滅後四年六月癸丑明)
(德皇后崩滅孝和永元七年正月丁未有流星起天津/入紫宫中  色青黄有光十二月己夘流星起文昌入)
(紫宫後竇太后崩隴西羌反前宋天文志曰宋前廢帝/永光元年六月壬午有流星  赤後白入紫宫明年㑹)
(稽太守㝷陽王子房廣州刺史袁曇逺雍州刺史袁顗/青州刺史沈文秀並叛昭太后崩明年太始二年三月)
(甲寅流星從五車出至紫宫西藩没其年四方反叛内/兵大出六師親戎昭太后崩大將殷孝祖為南賊所殺)
(也/)　石氏曰流星入紫宫主憂天下多死者臣犯主又
曰入紫宫使者憂又曰入紫宫使者復命名曰使星諸
侯有來使者　班固天文志曰孝昭元平元年三月丙
戌流星出翼軫東北干太㣲紫宫始出小旦入大有光
入有聲如雷三鳴止占曰流星入紫宫天下大凶其年
四月癸未宫車晏駕　荆州占曰流星入紫宫水旱不
調(案韋昭洞紀曰漢靈帝嘉平二年有流星出/文昌入紫宫六月北海水溢司空楊賜免也)　荆州
占曰奔星入紫宫中大亂一曰為其國有亂其出也國
去其君(案中興書曰安帝隆安五年三月甲寅有流星/赤色衆多西行歴牽牛虛危天津閣道貫索太)
(㣲紫宫桓𤣥/簒位之應)　荆州占曰使星入紫宫匃奴起兵　陳
卓曰奔星入紫宫天下大亂若有竒令　石氏曰流星
出紫宫天子之急使也青憂赤有兵黄有土功白有䘮
一曰義黒有水事皆以所之分野命其國星復入者使
復命也不出其年　海中占曰流星出紫宫人主宫殿
空若有徙王不則出走期三年　荆州占曰流星出紫
宫中奔入天牢中天子以赦應之　宋書天文志曰宋
文帝元嘉二十年二月二十四日乙未流星大如桃出
天津入紫宫須臾有細流星或五或三相續又有一大
流星從紫宫出入北斗魁須臾又有一大流星出貫索
中經天市諸流星並向西北行至曉不可稱數流星占
並云天子之使又曰庻民惟星星流民散之象至二十
七年索虜破青冀徐兖豫六州民死大半　荆州占曰
使星出入紫宫有空國王徙
　　　流星犯北極十五
黄帝曰使星色白入北極天下兵聚一曰國有大變若
有稱兵　石氏曰流星入北辰天下道塞出北辰天下
安　焦延夀曰流星入北辰兵大起　黄帝曰流星出
北辰地動　石氏曰使星出北極兵在外者罷若兵聚
外境期不出年　荆州占曰使星色赤出北極兵罷於
外　石氏曰當以戊日占有流星出北辰天子德令安
天下　黄帝曰流星抵北極國有大䘮天下兵起非一
國將軍戰死若大臣破戮期不出三年　石氏曰流星
抵北極而止色前赤後白有來言兵事者成前白後黄
人主立太子有裂地者色赤而前黄鋭有來吾國而死
者色白而前後皆鋭有來言開關而和者若兵罷四方
皆然　甘氏曰流星入鉤陳必有迫刼主者若臣謀
其主若兵起宫中期二年
　　　流星犯天一太一十六
聖洽符曰流星犯抵天一太一者五榖成熟人民安樂
天下太平鄰國寧
　
　
　
　
　
　
　
　
　
　
　
　
　
　唐開元占經卷七十四
欽定四庫全書
　唐開元占經卷七十五
　　　　　　　　　　　唐　瞿曇悉逹　撰
　流星占五
　　流星犯石氏外官一
　　　流星犯庫樓一
黄帝曰流星入庫樓庫兵發用事車騎出流星出之兵
大起隨星所之兵所從往期三年　郗萌曰流星出天
庫所之邑受兵　使星出入天庫樓天下空虚兵盡出
　　　流星犯南門二
石氏曰流星入南門西夷兵起關道不通國有憂　荆
州占曰流星入南門甚衆大臣有外事
　　　流星犯平星三
玉歴曰流星入平星執令臣有憂若有罪星若出之臣
有黜者期百八十日
　　　流星犯騎官四
甘氏曰流星入騎官有兵起騎士將出有憂若馬多死
期一年逺二年　石氏曰流星抵騎官兵起星所止知
之
　　　流星犯積卒五
聖洽符曰流星入積卒兵士大行若將死一曰近臣有
誅者期不出二年(案晉陽秋曰大元元年三月丁巳流/星大如斗椀赤色尾長二丈起心星)
(南五丈經積卒九月秦王苻堅屠凉州/虜刺史張天錫車騎桓冲屯軍淮泗)
　　　流星犯龜星六
齊伯曰流星入龜星天下有水珠玉貴流星出之天下
大旱五榖貴期不出年　郗萌曰流星出龜星色青黒
所之國大水赤黄所之國大旱
　　　流星犯傅説七
甄曜度曰流星抵𫝊説王者有子孫之憂若出之宫中
有子孫之喜期不出百八十日
　　　流星犯魚星八
海中占曰流星抵魚星天下水魚鹽貴星若出之天下
旱魚行人道
　　　流星犯杵星九
𤣥㝠曰流星入杵星五榖大貴其嵗杵不用事
　　　流星犯鼈星十
文曜鉤曰流星入鱉星國有大水色赤出鱉其國大旱
　郗萌曰大流星出鱉星色青黒為大水赤黄為大旱
視其所之以命邑
　　　流星犯九坎十一
巫咸曰流星入九坎有水旱之變從南入則大旱從北
入則大水
　　　流星犯敗臼十二
帝覽嬉曰流星入敗臼天下有急發米粟之事杵臼用期一年
　　　流星犯羽林十三
黄帝曰流星入羽林兵大起士卒發用將軍有出者期
三年　石氏曰流星色赤入大牢東君起兵入其西太
子起兵入其北諸侯起兵出大牢兵隨所之　流星色
赤入天軍之南天子死入其西太子死入其北諸侯多
死　流星色黄白入天軍之西天子立太子入其中天
子立侯王不則受賜　流星色白入天軍之南后憂疾
入其北諸侯憂疾　春秋緯曰使星出入羽林兵起
　　　流星犯北落十四
石氏曰流星抵北落天下有兵北夷㓂虜入塞大將出
鈇鑕用期百八十日逺一年若二年
　　　流星犯土司空十五
玉歴曰流星抵土司空其國有兵土功起若抵破司空
國有䘮期三年
　　　流星犯天倉十六
石氏曰流星色赤入天倉中兵内起其犯破天倉旱若
火起出天倉粟以兵出　流星色黄白入天倉中嵗饑
出入天倉嵗大饑出榖　甘氏曰流星入天倉天下饑
榖散出若發粟於民有轉榖之事
　　　流星犯天囷十七
聖洽符曰流星入天囷有兵起榖當出有軍糧之急期
百八十日若一年
　　　流星犯天廪十八
齊伯曰流星入天廪其國大饑五榖不成人民饑死米
粟當有出廪者期不出二年
　　　流星犯天苑十九
甄曜度曰流星入天苑有兵起馬出行若多死一曰禽
獸多死　石氏曰流星色赤入天苑中牛馬多傷出天
苑中牛馬多以兵事出者　流星色黄入天苑中牛馬
野禽獸蕃息　流星色蒼白黒入天苑中牛馬野禽獸
多死出天苑牛馬以全出者　流星入天苑馬之事出
天苑名馬出幣入四足獸有幣者　流星入天苑名馬
有入者出天苑名馬有出者
　　　流星犯參旗二十
海中占曰流星入參旗兵大起弓弩用流星出之將軍
出兵士行期二年　郗萌曰使星出入天弓匃奴兵起
　　　流星犯玉井二十一
黄帝曰流星入玉井中皆為强國失地出玉井强國得
地　郗萌曰有大流星循伐以下入玉井中不出其年
水與城等以星小大遲疾占之　𤣥𠖇曰流星入玉井
國以水為憂若疾國失地若出之大水溢流有溺死者
期不出二年　荆州占曰流星出玉井將出
　　　流星犯屛星二十二
文曜鉤曰流星入屛星執法臣有戮死者人民多疾若
有死不出其年
　　　流星犯厠星二十三
巫咸曰流星入厠星天下大饑人相食一曰若大水䧟
厠中有謀兵
　　　流星犯天矢二十四
石氏曰流星抵天矢入民多疾若多死天下饑　流星
色黄吉青白多疾黒多饑
　　　流星犯軍市二十五
玉歴曰流星入軍市兵大起大將出軍饑絶糧市散期
二年
　　　流星犯野雞二十六
甘氏曰流星入軍市抵野雞將離散士卒死亡先起兵
者殃期三年
　　　流星犯狼星二十七
黄帝曰流星抵破狼星秦國有殃先起兵者亡期一年
逺二年　石氏曰流星抵狼星其國兵大起大將有千
里之行將軍有死者
　　　流星犯弧星二十八
齊伯曰流星入弧星天下兵起諸侯相攻弓弩用車騎
出一曰弓矢貴秦負兵期不出百八十日逺一年　司
馬彪天文志曰光武建武十一年十二月己亥大流星
如缶出柳西南行入弧且滅分為千餘如遺火狀須臾
有聲隱隱如雷柳為周弧為秦蜀大流星出柳入弧者
是大使從周入蜀時光武使大司馬呉漢發南陽三萬
人乘船泝江而上擊蜀成帝公孫述乂命將軍成等平
武都邑郡十二年二月呉漢乂擊述大司馬謝豐斬首
五千餘級十一月丁丑漢䕶軍髙午刺述洞胷其夜死
明日漢入屠蜀城誅述大將公孫晃等所殺數萬人滅述
妻子宗族萬餘人
　　　流星犯老人星二十九
荆州占曰使星出入老人星老人有疾憂　海中占曰
流星抵老人天下多病老人不安一曰大兵起老者行
　　　老星犯天稷三十
𤣥㝠曰流星入天稷五榖散出榖不熟天下饑人民流
亡去其鄉
　　流星犯甘氏中官二
　　　流星犯天理一
荆州占曰流星入天理貴人之牢太僕名臣有繋者也
青憂赤以金殺之黄白無故黒凶　流星出魁中赦繋
獄者天理也
　　　流星犯咸池二
黄帝曰流星出咸池中星所之者兵起　石氏曰流星
入咸池大水　郗萌曰使星舍咸池有䘮
　　流星犯甘氏外官三
　　　流星犯哭星一
黄帝曰出入哭星有哭泣事
　　　流星犯水府二
郗萌曰有大流星赤黄色出水府所之邑大旱　郗萌
曰有大流星青色出水府所之邑大水
　　流星犯巫咸中外官四
　　　流星犯長垣一
帝覽嬉曰流星入長垣中匃奴兵起来侵中國人主有
憂　荆州占曰使星入長垣匃奴起兵
　　　流星犯天淵二
郗萌曰大流星色青黒出天淵所之邑大水　大流星
色赤黄出天淵所之邑大旱
　　　流星犯廐三
陳卓曰使星出入天廐天下有驚
　
　
　
　
　
　
　
　
　
　
　
　
　
　唐開元占經卷七十五
欽定四庫全書
　唐開元占經卷七十六
　　　　　　　　　　　唐　瞿曇悉逹　撰
　雜星占
　　　星晝見一
甘氏曰星與日並出名曰女嫁星與日爭光武且弱文
且强女子為主而昌在邑為䘮野為兵　辨終偹曰星
晝見虹不藏臣人生海失常主滛於色酒湎沉慎失職
出遊遨　甘氏曰明星奪日光天下有立王　吕氏春
秋曰武王勝殷將二虜而問焉曰若國有妖乎二虜對
曰國有妖星晝見　甘氏曰星無故常晝見者名女王
不出三年大水浩洋若有女王立　京氏曰晝星見人
臣有奸心上不明臣下縱横修撰　孝經雌雄圖曰一
星晝見者君子失國亡道入邉為虜　魏氏圖曰一星
晝見者君子失國亡世當敗必死　雌雄圖曰二星晝
見者皇后失勢以刑死一曰公亡刑則失度為羗狄所
賊　又曰有白衣問詐在宫中　魏氏圖曰三星晝見
者君有亡邦憂羗人入界欲為天子一曰臣有憂其世
絶　又曰參與辰俱見天下有兵二邦相攻血流　孝
經内記曰三星在日上下者外人欲殺奸在後宫　又
曰三星在日左右者臣欲殺君與將軍共為一心　雌
雄圖曰三星晝見者臣有大憂公卿為夷狄賊所害
又曰四星及五星晝見者王侯為外界人所殺一曰君
弟有死憂　内記曰四星在日上下者王侯欲伐國政
之憂　魏氏圖曰北斗晝見者君死亡絶後嗣也
　　　恒星不見二
楊泉物理論曰凡無名之星一見一不見唯二十八宿
度数有常故曰恒星　左氏傳曰魯莊公七年四月辛
卯夜恒星不見(恒常也謂常見之星也辛卯四月五日/夜月光尚㣲盖時無雲日光不以昏没)
(也/)　夜中星隕如雨(如而也夜半乃有雲星落而且如/雨其数多也皆記異也日光不匿)
(恒星不見云夜/中者以水漏也)　傳曰恒星不見夜明也星隕如雨與
雨偕也(偕俱/也)　榖梁傳曰常星者在位人君之類不見
者無君之象也　公羊傳曰恒星布列四方助天為光
明諸侯之象不見者象諸侯之背叛不佐王者奉順法度
　春秋緯曰恒星不見言周制絶滅衆燿隕亂　運斗
樞曰蒼帝行失則列星滅　雒罪級曰恒星不見主嚴
法度消　助佐期曰列星不見精無耀天子失政諸侯
横暴　董仲舒曰常星二十八舎人君之象也衆星者
萬民之類也列宿不見象諸侯㣲也　許慎曰衆星者
庶民之象也與列宿俱亡中國㣲滅也　鄭𤣥曰恒星
謂列舎持天子之正也不見者諸侯乗天子禮義法度
又夜明象諸侯概然將强大也　河圖舎占篇曰將失
政不法則星亡　尚書中侯准䜟哲曰煌煌之滅(闕/)失
權流頓斬恒星滅
　　　星鬬占三
吕氏春秋曰至亂之化有星鬭　班固天文志曰辰星
與他星相遇而鬭天下大亂
　　　衆星摇動四
洪範天文星變占曰漢武元光中天星盡摇上問候星
對曰星摇民勞也後征伐四夷百姓勞於兵革也
　　　星隕占五
京房易傳曰星者隂精也五行之形其體在下精燿在
天百官之本各因其原星飛反行萬民不安太星隕下
陽失其位災害之萌也其救也人君當悔過反政克己
責躬省徭役安國封侯以寧民為先則宿正矣　洪範
傳曰星者在位人君之類也隕者衆其隕墜失其所也
夜中然後隕者言不得終其性命中道而敗　或曰象
其叛也夜中然後反者言當以中和之道反之也天變
所以語人也防惡遠非隕卑有㣲將以安之也　班固
天文志曰夜中星隕者為中國也　鹽鐵論曰常星猶
公卿也衆星猶萬民也列星正則衆星齊常星亂則衆
星墜　感精符曰天下無法度莫能相治患禍並見四
夷為邪則星隕皆失其正異姓起行貪奢强國并兼民
流彼邦此王者失執諸侯起覇之異　董仲舒曰星隕
者君主太盛臣下墜落之象也省刑罪無加賢臣以救
之　洛書曰衆星隕不言侯伯伐王　天鏡曰國易主
則星墜國有大凶其主亡則衆星墜　董仲舒曰衆星
墜民失其所也　荆州占曰星墜當其下有戰塲天下
亂期三年　推度災曰奔星之所墜其下有兵列宿之
所墜滅家邦衆星之所墜萬民亡　運期授曰黄帝亡
也黄星墜　文曜鉤曰鎮星墜海水溢　考異郵曰黄
星騁海水躍　運斗樞曰黄星墜海水傾　淮南子曰
奔星墜而渤海决(許慎曰奔/星流星也)　天官書曰宋襄公時隕
如雨(杜預春秋曰如而/也星落而且雨也)大子㣲諸侯力政五伯代興更
為民主自是之後衆暴寡大并小並為戰國　京房曰
星以春三月墜嵗凶不登其二月大殃秋三月墜兵起
八月大殃　左傳曰星隕如雨與雨偕也　洪範曰此
象天子㣲弱民將去土諸侯起覇終於㣲滅之應也
潜潭巴曰星隕如雨厥民叛下有專討歸衆　京房曰
人君不仁傷胎孕殺無辜則嵗星失度星隕如雨不收
則弟殺兄臣誅君其救也内慈仁敬讓外慮恩施惠無
犯四時嵗星承度隕星上覆列宿　又曰君不任賢厥
妖天雨星也　漢書曰成帝永始二年二月癸未夜過
中星隕如雨長一二丈繹繹未至地滅至雞鳴止谷永
對曰日月星辰燭臨下土其有食隕之異即遐邇幽隱
靡不咸覩星附麗於天猶庻民附麗王者君失道也綱
紀廢頽下將畔去故星畔天而隕以見其象春秋記異
星隕最大自魯莊公己未于今再為見臣聞三代所以
䘮亡者繇婦人羣小沉湎于酒書云乃用其婦人之言
四方之多罪逋逃是信是使詩云赫赫宗周褒姒滅之
顛覆厥德荒湛于酒及秦所以二世而亡者養生太奢
奉終太厚方今國家兼而有之社稷宗廟之大憂也
天鏡曰星墜為石天下兵起流血萬里　又曰國有兵
凶則星墜為鳥獸　京房曰天下將亡則星墜為飛蟲
又曰嵗大饑大殃則星墜為粟豆　又曰天下大兵則
星墜為金鐡　天鏡曰天下有水則星墜為水　又曰
國有大饑有兵流血則星墜為上　又曰國主亡有兵
則星墜為草木　又曰兵起國主亡則星墜為沙　京
房曰星墜為人而言者善惡如其言　又曰國有大䘮
則星墜為龍　河圖曰將失政不法石墜星亡　援神
契曰星墜石墜大人憂　京房曰星墮化為石臣下倍
主主妄行　又曰兵將作妖星隕為石　天官書曰星
墜地則石也　河濟之間時有墜星　左傳曰僖十六
年春隕石于宋五隕星也周内史叔興聘於宋宋襄公
問曰是何祥也吉凶焉在對曰今兹魯多大䘮明年齊
有亂君將得諸侯而不終退而告人曰君失問是隂陽
之事非吉凶所生也吉凶由人吾不敢逆君故也　洪
範占曰明年齊桓公卒五子爭國宋公伐齊行霸後六
年為楚所敗不終之應也　抱朴子外圖曰隕星者其
精耀非隕其質也隕石于宋五非星也俗人視天上惟
有日月與星計言從天上墮惟當是此三物而日月常
在故謂墮者必是星耳天或雨血雨魚雨灰雨草木雨
兵雨石雨榖如此是天降怪異無所不有春秋時隕石
所謂雨石者也何必星乎或四方髙山之石飛行為怪
墜之於地耳其妖大甚不可悉載　史記秦始皇三十
六年有墜星下東郡至地為石黔首或刻其石云始皇
死而地分始皇問之遣御史遂問莫服盡取石旁舍人誅
之燔其石　洪範占曰是嵗始皇崩三年而秦滅亡
趙書曰石勒時有星隕魏郡鄴縣東北六十里初有黒
黄雲如幕長數十疋交錯音聲如雷墜地熱氣如火塵
起連天時左右有私鋤者皆震疊塵止經視之土猶帶
熱求覔見有一石方一尺青色而輕撃之聲如磬未幾
石勒死虎殺其子而自立
　
　
　
　
　唐開元占經卷七十六
欽定四庫全書
　唐開元占經卷七十七
　　　　　　　　　　　唐　瞿曇悉逹　撰
　客星占一
　　　瑞星
宋均曰景星大而中空　孟康曰景星者有赤方氣與
青方氣相連赤方氣中有兩黄星青方中一黄星凡三
星合為景也(案蜀志曰後主景耀元年史官言/星見於是大赦改年為景耀也)　天官
書曰天晴而見景星景星者德星也其狀無常常出有
道之國　瑞應圖曰景星者大星也狀如半月生於晦
朔助月為明王者不私人則見又曰德及幽隱則出又
曰景星者星之精也光従月出出於西方王者不私人
以官使賢者在位則景星出見佐月為明　班固天文
志曰天晴而見景星(占六十日/晴精明亡)　河圖曰黄帝治景星
見於北斗也　尚書中候握河紀曰堯即位去年景星
出翼鳯凰止庭(鄭𤣥注曰景大也/明也翼朱鳥宿也)　又曰帝執德恭聰
明宻㣲思心清靜在庭從宜仁推度符移序精和天地
休通五行相化景星出攝提　含文嘉曰王者序長㓜
各得其正則房心有德星應之　合誠圖曰天子精耀
心墳務德則景星窺(宋均曰墳盛/也窺猶見也)　禮稽命㣲曰王者
制禮作樂得天心則景星見　感精符曰王者德上感
皇天則景星見　孔演圖曰天子以賢舉則景星效於
天　春秋緯曰周圖變書云赤雀所銜蜀下授文王於
豐殿之(闕/)天子精耀招神任理(闕/)　有嚮心順務德則
景星見鸞鳯下　元命包曰仁義茂盛賢俊彰明神符
感出景星守參　感精符曰堯時氣充盛上感皇天故
景星見　孝經内事曰天子行孝德則景星出　援神
契曰王者德至天則景星見　白虎通曰景星者大星
也月或不見景星恒見可以夜作有補於人　帝王世
紀曰舜時景星見於房　坤靈圖曰至德之萌黄景索
於北斗必以戊巳日其光無芒行久無武動軍莫之敢
拒　含文嘉曰宫室之禮得則虛危有德星應　又曰
居䘮以禮則德星應在虛危　稽命徵曰禮得其宜則
虛危有德星見　含文嘉曰宫室之禮得營室有德星
應　又曰居䘮以禮則德星應輿鬼　又曰天子穆穆
諸侯皇皇則少㣲有德星　又曰殯䘮之禮以其時則
三階平正有德星出入其間　又曰天子祫楴巡狩有
度考功責實外内之制各得其宜四方之事無蓄滯上
下交通則山澤出靈龜寳石麒麟至苑囿六畜繁多天
苑有德星應(案申穎秦書苻堅建元六年四月天苑有/大星色甚白占者以為太平之祥乃立望)
(氣臺於宫左冬十一/月平燕國擒慕容暐)　含文嘉曰天子行饗射飲酒之
禮得其宜則曰大徳天苑左右角皆有大德星應
海中占曰德星守建星君臣俱明天下更平五榖更興
　宋均曰含譽瑞星光耀佀彗　援神契曰喜則含譽
射
　　　客星名狀二
黄帝曰客星者周伯老子王蓬絮國皇温星凡五星皆
客星也行諸列舍十二國分野各在其所臨之邦所守
之宿以占吉凶　又曰客星大而色黄煌煌然名曰周
伯見其國兵起若有䘮天下大饑人民流亡去其鄉
又曰客星明大白淳然名曰老子所出之國為饑為凶
為善為惡為喜為怒常出見則兵大起人主有憂王者
以赦除咎則災消　又曰客星狀如粉絮拂拂然名曰王
蓬絮見則其國兵起若有䘮白衣會其邦飢亡　荆州
占曰王蓬絮星色青而熒熒然所見之國風雨不如節燋
旱物不生五穀不登多蝗䖝　黄帝曰客星出而大其色
黄白望之上有芒角名曰國皇見則兵大起國多變若
有水饑人主惡之人多疾　又曰客星色白而大狀如
風動摇名曰温星常出四隅出東南天下有兵將軍出
於野出東北有千里暴兵出西北亦如之出西南其國
兵䘮並起若大水人饑　石氏曰温星出東南為大將
軍服屈不能發者出於東北暴骸三千里出西亦然　黄
帝曰客星見其分若畱止即以其色占吉凶星大事大
星小事小星色黄得地色白有䘮色青有憂色黒有死
色赤有兵各以五色占之皆不出三年　巫咸曰客星
入列宿中外官者各以其所部舍官名為其事所之者
為其謀其下之國皆受其禍以所守之舍為其期以五
氣相賊者為其使
　　　客星犯月三
河圖曰日月與大星晝並見是謂爭明大國弱小國强
　河圖曰大客星流入月中無光當有與君俱并兵死
者　又曰客星入月中有破觸月臣弑主有内亂　洛
書曰客星入月中有破軍　又曰大星入月中臣弑主
　又曰大星入月月無光其國再伐而亡一曰其國當
者滅亡四夷來侵　又曰居月見不出三年人主死不
死國有殃　又曰星見月中不出其年主憂　又曰月
未中而日星入之有賊人為政者在東方文者長武者
亡月過中而星入之有賊人為政者在西方武者長文
者亡　又曰他星入月中兵將起他國有來降者　高
宗曰星入月中將有大兵　海中占曰星入月中其國
若有憂一曰不出三年臣勝其主　京氏曰星入月中
臣賊其主奪其家　又曰月中有星天下有賊星多者
賊多　又曰星入月中大臣謀伐其主主令不行　荆
州占曰星入月其國有䘮　又曰星入月中有破軍殺
將又曰大客星入月中月無光其國滅亡四夷來侵期
五月若十月又云客星貫月其國内亂大臣死　洛書
曰星在月右角者秦氏丁氏為姦在西宫中　又曰星
在月左角竇氏宋氏為姦在東宫中星在月上者鄧氏
司馬氏為姦在南宫中星在月下者趙氏李氏為姦在
後宫中星在月兩角劉氏為姦敗　孝經内記曰月在
星角者臣與黄門僮女人隂姦為賊兩星在月角者臣
與人君共作姦一星在月中臣與君婦女共作姦謀一星
在月下者後宫列女要臣為姦也　河圖曰星在月隂
負海國有勝星出月下芒相爍也君死人飢　京氏曰
星與月同光臣下作亂人民非上令不行　甘氏曰星
食月其國相死　洛書曰星毁月下司上
　　　客星犯嵗星四
荆州占曰嵗星與他星合人主不安　又曰嵗星與他
星薄之主有謀又曰有賊　又曰客星與嵗星鬬不出
其年强國易相　巫咸曰他星守嵗星越有憂一云城
邑有憂　甘氏曰有星守嵗星人主有憂　春秋緯曰
嵗星與他星㑹而鬬因破他星人主不寧他星薄破之
主有謀賊害
　　　客星犯熒惑五
石氏曰熒惑與他星㑹而鬬者皆為禍　荆州占曰熒
惑與他星㑹而鬬天下兵起他星破熒惑為禍熒惑破
他星㑹事雖有不能為禍　又曰熒惑與他星合相陵
而鬬二星相近者其殃大相逺其殃小
　　　客星犯太白六
甘氏曰有星入太白中强國以戰亡　又曰有星入金
星天子伐諸侯武士大將死　郗萌曰縣亂星出也常
出太白之旁相去三四寸所星出天下大亂　又星從
他所來之太白旁居與徃來亦為使其事急又太白與
他星過於四方必有大敗　又太白與他星遇太白避
他星兵畏他星避太白兵成
　　　客星犯辰星七
巫咸曰有星入水星天下大水大理御史官多死　班
固天文志曰辰星與他星遇而天下亂　石氏曰辰星
與他星㑹光相薄乃為害不相及雖同㑹不為害　荆
州占曰辰星與他星㑹破之刑事行他星不破刑事不
害　石氏曰辰星出與他星遇而鬭天下大亂
　
　
　
　
　
　
　唐開元占經卷七十七
欽定四庫全書
　唐開元占經卷七十八
　　　　　　　　　　　唐　瞿曇悉逹　撰
　客星占二
　　犯東方七宿
　　　客星犯角一
甘氏曰客星干犯兩角間白者軍起不戰邦有大䘮其
色赤戰所指必有破軍侵城期七十日或三年　石氏
曰他星入左角兵吏有來擊者色赤皆以兵擊黄皆以
土訟白皆以義黒皆以死青皆以憂　巫咸曰客星入
左角獄多死囚　荆州占曰黄星若白星入左角裏有
受咎者又曰獄官吉入右角尉有喜　荆州占曰赤星
入左角兵吏有攻者也黄訟土事白以好訟青以憂訟
黒以死訟　石氏曰白星入右角兵吏有易者青以憂
去黄以好去白以義去黒以死去　海中占曰赤星入
右角兵吏有置兵軍受命者　夏氏曰客星入角五榖
傷蝗虫生　郗萌曰黒星入右角兵吏有以䘮置兵者
色黄若白以好置兵青以憂置兵　又曰客星入角將
相后族家有収戮者　石氏曰赤星從兩角間過不入
亢中有兵色白有過客色黒有過䘮　郗萌曰有星出
亢入兩角間君有使諸侯有口令色赤言兵黄言土白
言義青言憂黒言凶　石氏曰他星出左角獄吏易者
色赤以兵色黄以好去色白以義去色黒以死色青為
憂　郗萌曰有星出左角與星相廹大如缶赤如血其
名為禍星三日三夜不入命曰動兵三年而國亡以其
日占之　又曰黄白星出左角獄嗇夫受梃色青有大
憂色黒有死者　石氏曰有星出右角有驚將色赤將
不勝青憂黄將去白不戰黒將死　海中占曰大赤星
出右角國門有出兵左角國入兵　郗萌曰黄星出右
角國有驚(一云/兵驚)不戰受地星白者不戰而進色黒青者
戰不勝凶　荆州占曰赤星出右角(郗萌曰出右/角入左角也)將有
攻吏者國有驚其星不摇散不綂絶戰勝　巫咸曰客
星出角臣謀其主賊從外來天下大亂將相將有誅者
　海中占曰赤星出角亢間國邑有圍者　郗萌曰大
赤星若白星出角亢國有大盗黄星出北止天門中天
下兵在外者罷客星出角兵大起期不出二年　荆州
占曰赤星出兩角間國有恐人民驚又曰經兩角間軍
道塞　二十八宿山經注曰有客星如半席出於角亢
則其年韓土有死兵公使大臣謀死多災殃　郗萌曰
赤星經兩角間國門閉可以觀邑門之閉開也星白軍
在外道塞　赤星從兩角間過不入亢中有過兵　黄
白星數就右角若左角兵使有受地者　赤星大如鋒
矢赤如雞血數就右角若左角兵使遇賊　黄帝占曰
大黄星之兩角間有貴客來見君廟將有事　海中占
曰黄星起右角之左角尉理受執　黄帝曰赤星止兩
角間國門閉其食道絶　陳卓曰客星舎角天下有䧟
地　郗萌曰客星入舎右角小人有兵多恐兵起不用
　石氏曰客星守左角色赤天下大旱五榖不成　郗
萌曰客星守左角獄吏多冤　石氏曰客星守右角有
大水　巫咸曰客星守右角(一曰/色赤)多暴虐事　郗萌曰
客星守南角間赦(一云黄星/守兩角間)不盡出期不出四十日
班固天文志云客星守兩角間姦人在宫庭　黄帝占
曰大客星守角白天下中隔不通　石氏曰客星守角强
臣寵取國勢他星守角獄多訟　巫咸曰客星守角五榖
不登大旱不生草木　郗萌曰守角臣謀其主一曰賊
臣從外入　又客星守角大旱五榖不熟燋旱不生一
曰色赤守角有兵　又客星守角天庭大臣有亂者凶
一曰入天庭十日天下大亂　又客星逆行守左角榖
貴　荆州占曰客星犯守角大旱五榖不登富人貧
又赤星畱守兩角間有兵國閉青有大獄事白有義來
者黄有土功黒有凶人主有殃
　　　客星犯亢二
甘氏曰客星干犯亢中國不安兵起政亂期一年　石
氏曰有星出入角間入亢色赤有過兵白有過客黒有
過䘮　海中占曰客星數入亢國疾疫出亢疾已　夏
氏曰客星入亢人流亡　郗萌曰客星入亢天庭十日
天下大亂　又客星入亢有小旱期三十日　又曰旱
又曰有小水八榖水傷又曰五榖不登為後年(一書云/五榖豐)
(人有/禮讓)又曰客星入亢兵戰士卒行不出九年又曰天下
大亂　荆州占曰客星入亢中天下有德令色白期秋
赤期夏黄期六十日黒期百二十日　又有星出氐入
亢中而散人主有病從𢃄而上　東官候曰赤星入亢有
宗廟事色黒廟中有䘮色青見血白有兵女主有䘮
百二十占曰他星入亢有來使者受命於廟色赤言兵
黄言土白言義青言憂黒言憂客　石氏曰有星出亢
有出使者以色占赤言兵黄言土白言義青使者憂黒
使者凶一曰多兵　郗萌曰有星暴出亢愛臣以口舌
事自殺期一月若一年又黄星白星出廟以北中人有
受賜者　又黒星出廟北而南入廟女主有客事者有
廟之事　又客星出入亢五榖不登為後年　石氏曰
有星經兩角間入亢諸侯客有來者廟將有事有口令
　海中占曰大赤星從角就亢人主遇賊　郗萌曰客
星與亢合相為亂國易政　黄帝曰赤星集亢氐間廊
廟間有陳兵　海中占曰客星出亢若守之其國大旱
五榖傷貴人去其郷人民流亡若芒角變色地動為害
期三年　黄帝曰客星守亢國臣不祥　巫咸曰客星
守亢有德令　郗萌曰客星守亢天下通臣有謀其主
者軍敗不成多䖝蝗糴貴絲貴有竒令　又客星守亢
下田傷　東官侯曰客星守亢則五榖頻不成糴貴
荆州占曰客星畱守亢色赤旱青黄人去其郷黄無他
害黒人民流徙貴人憂芒角變色地動摇宫　海中占曰
客星犯守國多妖祥
　　　客星犯氐三
甘氏曰客星干入氐中後宫有亂暴兵動期百八十日
逺三年　黄帝曰有客星入氐色白即將嗇夫受賜色
黄遷色青黒不死則兇　又客星入氐日食地震糴貴
石百五十有竒令(一云糴石千/五百榖為玉)石氏曰客星入氐棺槨貴
　甘氏曰客星入氐(文曜鉤/云守氐)邉邦有獻女者　海中占曰
大赤星入氐卒大出　郗萌曰客星數入氐有疾(一云/没巴)數
出疾已　陳卓曰客星入氐兵從邉起若後宫亂暴兵動
五榖不成　荆州占曰客星入氐麥麻羊貴　黄帝曰客
星出氐(一云/入氐)色黄白與兩星齊期十日而赦去兩星二尺
期百日有赦　黄帝曰有星出氐若有疾於國外　文曜
鉤曰客星出氐人主憂病一曰有德令若邉國有獻女者
　郗萌曰有星入氐中而散入主有疾從帶下而上　荆
州占曰有星入氐中人主有疾從帶而下　石氏曰客星
起氐中天子不安宫移徙女失坐　郗萌曰客星乘氐下
星馬牛大貴　黄帝曰客星逆行入貫氐中央日月薄食
　郗萌曰客星逆入貫氐中大人奪執失威大臣乘國之
權又客星逆乘滅氐有土功事　黄帝曰有星守氐色黒
大水其國有復王白廊廟有憂黄有喜赤有兵在廟中近
臣謀弑貴人　文曜鈎曰客星守氐人主憂帶下病　石
氏曰客星守氐有謀臣欲危其主　巫咸曰客星守氐
兵起國亡天下受圖而俱起亡軍　海中占曰客星守
氐有德令　郗萌曰客星守氐天下中外不通馬不急
行國易政(案後魏志武紀曰桓帝時有黄星見於楚宋/之分遼東殷馗善天文言後五十嵗當有真)
(人起豐沛間其鋒不可當至五/十年而太祖破袁紹天下莫敵)　荆州占曰客星守氐
木器布帛倍價　郗萌曰客星逆守乘滅氐諸侯王
坐法者誅絶無後
　　　客星犯房四
河圖曰客星干房失春政不法　甘氏曰客星干犯房
王國空兵起人饑骨肉相殘　黄帝曰客星入房糴石
千錢人多餓死相食多移去其田宅皆期後年　石氏
曰客星入房輸食有入者出房輸食有出者　赤星入
房國名寳用龍馬貴客星入房諸侯有獻馬者糴大貴
　郗萌曰赤星就房國圍又曰入房馬貴出房名寳有
出者　客星入左服若右服其有來獻馬者出左右服
人君使諸侯以馬為幣　客星入房有大臣弑其君者
又曰入天府天下有變更之令若有急令　客星入天
廐之中滿三日而去有赦　荆州占曰白星入房下北
門有攻戰排門者在於近臣期百二十日　客星入天
府有德令一曰有賊人一曰有兵發一曰天下且有大
䘮　韓揚曰白星入房赦　黄帝曰客星出(玉歴云出/若守之)
在陽為旱為䘮為饑在隂為兵為水亦為饑　班固天
文志曰漢孝武元光元年六月客星見於房二年十一
月單于將十萬騎入武州漢遣兵三十萬以待之　郗
萌曰客星出房近臣謀主若暴死期一年　又有星出
房左為父次為太子出房右為母次為長女　荆州占
曰青星出右驂若左驂而散人主為牛犇敗　郗萌曰
客星在表之北多水去下田耕髙田在表之南多旱去
髙田耕下田　客星在中道天下太和馬貴一曰牛貴
客星舍房左右羣臣有奪地者　又曰吞藥死者　石
氏曰客星守房左驂馬貴　客星守房宫有謀臣臣欲
無其主　巫咸曰客星守房糴貴　郗萌曰客房天下
有急令且恐治馳道又曰馬疾一曰人主以馬為憂
海中占曰客星犯鉤鈐主有犇馬之敗　石氏曰客星
犯鉤鈐王宫大亂不出三年
　　　客星犯心五
石氏曰有星入心諸侯有來使者星出心君使人於諸
侯色赤言兵也色黄言土功色白言義色青言使者憂
色黑言客凶　甘氏曰赤星入心畱逥之天子不有䘮
當兵死　夏氏曰客星入心有德令　郗萌曰客星入
天子之宫十日成勾已天下有大赦　客星入太子宫
太子益官(一本云太/子不得代)黒星出房而入心近臣謀主若暴
死期一月中　客星入心丞相憂疾又曰大赦期三月
　赤星入心右星太子有兵入心左星庶子有兵　青
黒星入心右星太子有憂若有罪入左星庶子有憂若
有罪　黄白星入心右星太子受賜入左星庻子受賜
　甘氏曰客星出心天下大旱兵起滿野車騎用國易
政期三年　郗萌曰客星出心中央星以南若左右有
抵罪而走者黄白無故青憂黒死赤以兵隨之　又曰
心上有一星去心一尺所有中謀下有星去心一尺所
有外謀星多謀多星少謀少謀多者謂人多也上下俱
星中外俱有謀星逺人逺星近人近近期百日中期在
衝月逺期在一年中　荆州占曰以四月五月在心尾
間至七月八月大䖝從東南來　黄帝曰有星大如疋
布貫尾判心下星諸侯有來附兵於君者　郗萌曰客
星舍心兵起　客星逆乘滅心有謀易君者宫内有亂
謀權在宗家得執大臣　黄帝曰客星守心不過三旬
有善令　赤星大如鋒矢赤如雞血入守心人主遇賊
其出心也行道甚逺人主戮於千里之外　聖洽符曰
客星守心五十日不去兵大起國有䘮人民以饑亡糴
貴十倍期不出百八十日逺一年　巫咸曰客星守心
糴貴人饑兵臣謀有姦臣成勾已有德令期三月十月
稷布大貴　郗萌曰客星守心有大土功有大䘮大人
當之乂曰人疾　客星守心中央星大人憂守太子太
子得立守庻子庻子誅　客星守心赤為亡兵青黒為
憂　客星守心二十日榖大貴　荆州占曰赤星守心
大軍兵滿野車騎用布帛貴媍女運榖三年易改　雜
候集曰他星守心其國亡邑有善令　天旬占曰客星
守心蜚蝗大起糴大貴十倍萬人饑流亡在道下有謀
反逆者　石氏曰客星犯守心宫鐘大鳴劒㦸大横大
臣相疑天下兵起心變期急近期七日中期七十日逺
期百八十日　荆州占曰客星犯乘守心者大旱天下
偹火近期十日逺期三年
　　　客星犯尾六
黄帝曰客星入尾嵗饑人相食多死者　聖洽符曰客
星入尾大水其入之順行有德逆行凶　石氏曰客星
入尾北夷大饑來降　客星入尾人多移徙　又曰入
天司空多上功事有尾之禽大貴天下大水黒星若蒼
星入尾故臣有來使者　白星入尾箕邉城將侯司空
死之　客星入尾皇后有以珠玉簮珥惑天子者　客
星入尾多風一曰水祥一曰雨䧏　客星入尾宫人惡
之　荆州占曰客星入尾天下大振一東一西一南一
北男不得耕女不得織
　　　客星犯箕七
黄帝占曰客星守箕多土功事又曰守箕北小熟守箕
東大熟守箕南小饑守箕西大饑　石氏曰客星守箕
天下饑色赤則為兵　郗萌曰客星入箕民流亡若出
箕宫人出　荆州占曰客星入箕多風暴雨宫女不安
或外國有使來一曰官木用　武宻曰客星入箕則有
風雨　天文總論曰客星入箕有土功事守箕則秋冬
水災　天文録曰客星出於箕民饑大臣有見棄者入
箕北夷饑
　
　
　
　唐開元占經卷七十八
欽定四庫全書
　唐開元占經卷七十九
　　　　　　　　　　　唐　瞿曇悉逹　撰
　客星占三
　　犯北方七宿
　　　客星犯南斗一
甘氏曰客星干犯南斗度其國必亂兵大起期一年
陳卓曰客星干犯南斗王者疾病臣謀其君子謀其父
弟謀其兄是謂無理諸侯不通天下易政期百八十日逺
不出一年　黄帝曰客星入南斗中三尺三日不去城
郭閉道不通貴人坐之又曰入鈇鉞外兵擒士卒殺傷
其將外國來䧏(北官侯曰國/來而不䧏)　河圖曰有星入南斗有
君來見吾君者　聖洽符曰小赤星氣交入南斗建中
此揚見精者宫人子方生非其子也　石氏曰有星入
南斗諸侯客有來見天子者出斗天子使人之諸侯色
青皆言憂赤皆言兵黄皆言土白皆言義黒皆言凶
客星入南斗中三日三夜天下有赦期三月　巫咸曰
客星入南斗諸侯不通天子且有舉兵伐父者弟攻其
兄　夏氏曰客星入南斗諸侯相攻伐　郗萌曰客星
入南斗多盗賊以十一月四月入斗中天下赦無餘囚
期六十日逺期六月　陳卓曰客星入南斗中榖不登
人相攻　石氏曰客星出南斗兵革大起有大水天下
饑人相食一曰闗梁不通期二年　宋書天文志曰晉
孝武太元二年三月客星在南斗至六月乃没占曰有
兵一曰有赦是後雍兗冀常有兵役十二月正月大赦
八月又赦　郗萌曰赤白星暴出南斗魁前宫室兵起
中魁神將軍坐之戮死　帝覽嬉曰客星居南斗道不
通　黄帝曰客星守南斗五榖登賤貴於後冬　文耀
鉤曰客星守南斗五十日大臣有謀兵大起國易政王
者有憂期三年　黄帝曰客星守南斗其君不親信其
臣有兵興　石氏曰客星守南斗天下有喜福五榖熟
　郗萌曰客星守南斗諸侯謀王者役軍人皆走又曰
大旱宫廟有火之憂人多疾疫　又曰客星守南斗天
下易政一曰兵官憂一曰以水饑　班固天文志曰元
帝初元元年四月客星大如𤓰色青白在南斗第二星
東可四尺其五月渤海水大溢　荆州占曰客星守天
庫兵革起
　　　客星犯牽牛二
陳卓曰客星犯牽牛有犧牲之事　石氏曰客星中犯
牽牛吳越兵自立三年而滅期不出一年逺三年中
彗要占曰客星干犯牽牛中國起兵　黄帝曰客星入
牽牛諸侯有兵又曰入天鼓外國來降　郗萌曰客星
入牽牛大臣外交諸侯赤黄白成青黒敗又曰有星入
牽牛諸侯客有來以四足䖝為幣者出牽牛君使之諸
侯以四足蟲為幣色青皆道疾黒死不至　荆州占曰
客星入牽牛有兵發而行　甘氏曰客星出牽牛有兵
起大將出若闗梁不通若地大動馬牛貴三倍期二年
　巫咸曰客星出牽牛其國兵起大將出若闗梁不通
多死期不出一年　陳卓曰客星出牽牛兵北行　郗
萌曰客星舍牽牛臣謀其主五榖不登　續漢書天文志
曰孝明永平九年正月戊申客星出牽牛長八尺歴建
星至房南滅見五十日牽牛主吳越房心為宋後廣陵
王荆與沈凉楚王英顔忠各謀逆事覺皆自殺廣陵属
呉彭城古宋地　石氏曰守牽牛越有善象獻中國
甘氏曰赤星守牽牛人民為亂　郗萌曰客星守牽牛
王者外其大臣　又曰客星守若入牽牛盗賊在江海
嵗多水(案司馬彪天文志曰孝順永建六年十二月壬/申客星芒氣長二尺餘西南指色蒼白在牽牛)
(六度後一年㑹稽海賊曽於等殺長吏拘奪吏民/揚州六郡逆賊章何等犯四十九縣大攻吏人也)　地軸
占曰客星守牽牛地大動　海中占曰客星出入守牽牛
馬貴價三倍
　　　客星犯須女三
陳卓曰客星干犯須女隣國有以竒女來進侍者妾近
為后　石氏曰客星入須女諸侯有進女侍者　陳卓
曰客星入須女麻貴諸侯有兵江淮道路不通　郄萌
曰客星入須女畱不去天下諸侯王有不通者一曰父
子不通　荆州占曰客星入須女有嫁女娶婦事多絲
帛絮貴　帝覽嬉曰客星出須女宫人有謀女主憂兵
起宫門若貴人有死期一年逺二年　石氏曰客星出
須女有嫁女事黄白吉青黒凶赤憂　郗萌曰客星暴
出須女女主戮罪期一年　又客星舍須女畱不去有
竒令　百二十占云他星出須女御女有出者　黄帝
曰赤星守須女女子之䘮　孝經内記曰客星守須女
有竒女䧏絲絮布帛貴　甘氏曰赤星守須女人民為
亂　甘氏曰客星守須女南有獻女賤女暴貴　郗萌
曰客星守須女女子亂其國亡其政　赤星守須女有
急兵食貴人自賣者一去女妾為妻　陳卓曰客星守
須女糴貴　北官侯曰青星入須女多以兵事死者
百二十占云他星入須女守之天下有内美女者　荆
州占曰有黒星出須女有䘮
　　　客星犯虚四
郗萌曰客星干犯虚中哭泣之事有井田之法改制之
事　黄帝曰客星入虚有軍在外大饑將離散卒死亡
天下有大令　石氏曰客星虚中主出將有二客星天
下無處主　客星入虚中色赤有遊客入國色黄白吉
色青黑有凶事　郗萌曰客星入虚種貴糴大貴又曰
天府有徳令期十一月　客星入虚中三日環之有赦
期七十日　客星入虚大人當之　客星入虚危色赤
有贄客來者色白有無幣客來者赤星入虚糴貴人有
自賣者　荆州占曰客星入虚天下大亂政急大人憂
其國饑　百二十占曰他星入虚危青若黒有以䘮事
使者　石氏曰有星入虚危色青黒有哭泣之事　客
星出虚大臣為亂兵大起國有䘮天下有哭泣之事期
三年(案司馬彪天文志曰孝安永初三年十一月甲午/客星見西方色蒼白在虚危南至胃昴至建光元)
(年三月癸巳/鄧太后崩)　郗萌曰客星入虚君使人之諸侯赤無
幣青黒有告䘮者　客星出入虚天子自將兵於野
客星舍天府天下有急行期十月　石氏曰夏三月視
虚中有竒星一在虚邦不居其處有竒星二將死有竒
星三相死有竒星四將軍敗有竒星五大凶　司馬彪
天文志曰客星在虚危為䘮　孝經章句曰客星守虚臣
亂其上而不知又曰國君死或有德令　甘氏曰客星
守其國兵　玉歴曰客星守虚三十日不去其國君死
若大臣有戮兵䘮並起期百八十日逺一年　百二十
占云他星守虚有謀　巫咸曰客星出虚而守之其國
君死若大臣有戮期百八十日逺一年　石氏曰客星
犯守虚近一年逺二年當有哭泣之事(郗萌曰國有/哭臨之事)
陳卓曰客星犯守虚天下有謀
　　　客星犯危五
郗萌曰客星犯危國有哭泣之事(案宋書天文志曰魏明帝景/初二年十月癸巳客星見危)
(逆行在離宫北螣蛇/南三年正月明帝崩)一曰多雨水五穀不收人相食於道　荆州
占曰客星入危有土功王者築宫室不出一年大水不
出三年大飢萬人無食　百二十占曰他星入危有盖
屋之事色赤大變青憂　甘氏曰客星出危大臣被刑
法官有憂國多水災有土功王者築宫室期不出年
甘氏曰赤星出危以火廢國　郗萌曰客星出危中大
水一曰大饑　甘氏曰客星守危王者遷都其國更立
侯王　郗萌曰客星守危天下必有易政更令　客星
守危人主失勢奪土强臣專國命在台族又曰具有大
風有所危敗又曰不出三年王者蓋屋治宫天下匠工
起多土功又曰人流亡　郗萌曰客星守危國政危
巫咸曰客星入守危糴大貴不出三年　荆州占曰客
星守危若彗星干之王侯有薨者王改服不出百八十
日(黄帝占曰以/日入命其國)　黄帝曰客星入守危若出危大饑人
食貴為後年　郗萌曰客星守墳墓人主有哭泣之聲
　　　客星犯營室六
郗萌曰客星犯營室國且有宗廟哭泣事　黄帝曰竒
星入營室中者天子有憂　河圖曰客星入營室順行
有德逆行凶　聖洽符曰黒星起廟南入廟北女主有
死者死者廢廟之事若出廟以北行中人有鴆死者或
曰廟祭之事　黒星出月入廟人主有藥死不然有藥
人主者　巫咸曰客星入營室天下有兵又曰人民流
食千里　海中占曰客星入營室有軍軍中大饑將離
散士卒死亡　郗萌曰客星入營室外夷兵起貸倉多
饑死者　客星入營室邉外起兵此為外夷之事　客
星入營室國亂去其主　竒星入營室不盗即賊大亂
　又曰無兵兵起有兵兵罷星大軍皆大星小軍皆小
　黒星起廟北而南入女主惡之　客星從東壁入西
壁廟若城郭有起者　赤星入廟人臣謀主　荆州占
曰他星入營室諸侯有來使者出營室君使人之諸侯
色赤皆言兵白皆言義黄皆言土青皆有憂黒皆凶
又竒星入營室有隂雨垣墻無立者　又黒星出入廟
廟上有死者不死者見血起廟北而南入女主有死者
有廟廢之事　聖洽符曰白星出廟正南廷有兵或曰
赤亦然　客星出營室國有土功人大饑大臣為亂兵
大起士卒亡(齊伯曰期一/年不二年)　春秋緯曰星赤黄出營室
中名曰怪獲主竒去其國貴人有死者上旬見其年髪
半白來月上旬死中旬見其年鬢白來月中旬死偏任
后雄烈之毒也下旬見其年盛壯來月下旬死將用事
毒害流　郗萌曰客星出西壁若東壁城郭有壊者
赤星出廟上正南抵庭有兵作廟上有兵　白星出廟
以北中人有受賜者　黄帝曰赤星從東壁之西壁臣
有戮其主　聖洽符曰赤星在營室有死者不死者見
血　郗萌曰客星舍營室其國且作宗廟多土功事畱
不去匃奴有兵來　石氏曰客星守離宫兵起人君有
憂一曰有急　甘氏曰客星守營室有軍者客降主得
人地　郗萌曰客星守營室亂出其城郭之事　有竒
星守東壁天子為軍自守一曰天下摇動在四方　黄
帝曰客星入若守東壁諸侯相謀　郗萌曰客星入若
守東壁天下且有大䘮白衣滿野
　
　唐開元占經卷七十九
欽定四庫全書
　唐開元占經卷八十
　　　　　　　　　　　唐　瞿曇悉達　撰
　客星占四
　　犯西方七宿
　　　客星犯奎一
石氏曰客星犯奎國有溝瀆之事　黃帝曰客星犯入
奎破軍殺將　甄耀度曰客星亂芒而角入奎有破軍殺
將王者有憂人主當之期三年　石氏曰客星入奎外
夷起兵麻枲貴　甘氏曰客星入奎强國奪地變爭兵
起白衣自立擾中國　郄萌曰客星入奎刀劔布帛貴
　赤星入奎兵起期十年一曰出奎國兵出一曰數入
奎國兵聚　客星入奎西夷有兵來到而還　客星入
奎諸山水澮　荆州曰客星入奎邊兵大動土功大起
　陳卓曰客星入奎武庫之臣且有罪　西官候曰客
星入奎赤邊兵大動黑天下溝渠之事黃土功大起
石氏曰有星入奎有無所受命而來使者　荆州曰有
星入奎有陂瀆之事於國中出奎有陂瀆之事於國外
　黃星入奎宫有土功事宫中有變　西官候曰赤星
入奎兵聚有敗軍　巫咸曰客星出奎邊兵大起白衣
立為王刀劔大出奎國兵出入奎國兵聚　荆州曰星
赤黑出奎有敗軍　西官候曰赤星出奎外夷動兵
石氏曰有星出奎有無受命矯使者　巫咸曰赤星逆
行從婁至奎有兵　郄萌曰客星舍奎留不去飢一曰
繒帛貴　黃帝曰赤星守奎糴賤　郄萌曰客星守奎
糴賤賊臣在側其事敗又曰謀臣有巧偽惑天子者一
曰國以佞亡又客星守奎天下修兵臣有國者　客星
守奎有殺霜不時下者一曰牛疾疫一曰六畜貴　荆
州曰客星守奎王者憂大人當之又曰魯國起兵　𤣥
冥占曰客星守奎强國爭起兵有白衣自立動國
　　　客星犯婁二
石氏曰客星干犯婁國有大兵四時紀祠婁主苑牧給
享祠天以奉宗考王者以承天諸占逺不出三年　黄
帝曰客星入婁糴大貴在後年　石氏曰客星入婁外
夷兵起有聚衆之事　郄萌曰客星入婁中三日環之
天下有赦贖作期七十日　赤星入婁兵起期十年
荆州曰客星入婁旱千里有火災其國燔燒金銀用倉
庫虚天下人民多疾病　百二十占他星入婁有聚衆
於國内石氏曰客星出於婁邊城和　荆州曰客星出
婁有罷衆之令　西官候曰有星出婁有白服衆事
百二十占他星出婁有罷衆於國外　石氏曰客星守
婁人民亂一曰有聚衆之事　郄萌曰客星守婁天下
大虚臣有惑天子奪主之權者嵗多獄訟布帛貴又曰
有從諸侯來附其君不成一曰多獄訟　又曰客星入
若守婁其國且燔燒囷倉　海中占客星出婁而守之
天下欲有分奪國者一曰客欲奪王國邊境侵地期一
年逺二年　郄萌曰客星守犯婁天下欲分社稷者白
衣自立者牛馬貴一曰有白衣之聚
　　　客星犯胃三
石氏曰客星干犯胃五穀不成倉庫空虚　海中占客
星犯胃有軍發之事　陳卓曰客星犯胃倉粟用　石
氏曰有星入胃有葆食之事入出胃葆食之事出者又
曰客星入胃王者有倉之事其有出胃中有出穀粟事
　郄萌曰客星入胃中三日一環之期七十日赦　又
曰五穀大貴天下無聚物　荆州曰有星入胃王者有
廪倉之事　百二十占客星入胃飲食之事入出之飲
食之事出　黃帝曰客星出胃入廂人主食藥死一曰
有藥人主者　荆州曰客星出胃有出榖粟事　𤣥冥
占曰客星出胃王者備四夷强臣陵國有大兵天下發
粟金銅之事期百八十日逺年　孝經章句赤星守胃
國無事　甘氏曰客星守胃强臣陵國　郄萌曰客星
守胃留不去天下飢　荆州曰客星守胃天下有發粟
事金銅貴　郄萌曰有星入若守胃有竒令又曰客星
乗滅若守胃國官之倉有大兵焚燒其倉
　　　客星犯昴四
黃帝占客星入天獄中二月天下有赦期五月　石氏
曰客星入昴有白衣之㑹於國内又曰貴人有繫囚者
昴濁之間天街也若客星守之天下有謀慮　郄萌曰
客星入昴天下且有大喪又曰衆獄且妄殺不辜以誤
主上客星入昴畢間諸侯有謀上者又曰留三日赦不
留有憂　客星從昴陽入有客　荆州曰客星入天獄
中有德令水泉出民去本土就丘邑　西官候曰客星
暴出胃入昴中國大人暴死期一年　百二十占他星
入昴貴人有德令若出昴兵衆滿野　司馬彪天文志
曰孝明永平十四年正月戊子客星出昴六十日昴主
邊兵後漢遣奉車都尉顯親侯竇固等將兵三千餘人
擊匈奴　石氏曰有星出昴兵衆滿野非喪則㑹也
郄萌曰客星從昴隂出有走主　客星居昴北有别離
之國奪地死者　客星入若留昴王者絶嗣同姓有起
入為主者　客星舍昴不去天下囚多則盜賊並起若
留十餘日不去囘紇内相賊國家兵起囘紇來降　有
星入舍昴南糴一貴一賤　聖洽符曰他星守昴漁獵
起　石氏曰客星守昴萬民亂　甘氏曰客星守昴有
詐稱王命者不出百八十日　郄萌曰客星守昴讒臣
有蔽主德者又曰有謀以藥害上者又曰囚徒有聚兵
弩攻獄者　西官候曰客星守昴執法臣誅　客星占
曰客星守昴朔地殃天下多亂獄　百二十占他星守
昴萬民憂　文耀鈎客星出昴若犯守之當有詐稱王
令譎命中國若有妄言讒諛者必有自敗　郄萌曰有
星入守昴金器刀劔貴　荆州曰客星犯守昴讒諛賊
臣在内諸侯謀上一曰有白衣徒聚謀慮
　　　客星犯畢五
黃帝曰有星入畢中而復出其星小小赦星大大赦
聖洽符曰客星入畢順行有德逆行凶　石氏曰客星
入畢人主獵一曰有以獵惑人主者一曰兵起邊兵大
動一曰羊貴又曰大赤星入畢口天下大赦期十五日
若三十日六十日將相有大憂　郄萌曰客星入畢多
獄事一曰貴人有繫囚者　黃星入畢三夜常見相死
九十日后死百二十日大人當之　客星入畢中二月
天下有赦除責期五月　客星入畢口與兩股齊者有
走主又曰期四十日兵發率一日而十日兵罷其去也
視其東南西北所往及其所近宿或受兵　客星入畢
中與兩股齊期四十日兵發直一星期二十日兵發居
期十日兵發　荆州曰客星入畢四夷兵起並為盜
西官候曰客星入畢中率一日為十日諸侯女主當之
君有憂先起兵者亾　百二十占他星入畢有兵革謀
　春秋緯曰赤星出濁大卒出　孝經章句曰客星出
濁中國人為亂有走君在濁傍有讒臣在傍者入濁兵
起　巫咸曰客星出畢邊兵為亂四裔兵起疆宇靡寜
天下飢必有亡國近一年逺二年　郄萌曰客星出畢
邊有兵車馬有急行　荆州曰客星出畢人主好畋獵
　郄萌曰客星從畢赤黑隂出有走主　西官候曰客
星居畢中不時出主喪　郄萌曰客星入畢中留不去
馬貴一曰牛貴　黃帝曰客星守畢嵗大饑　石氏曰
客星守畢大臣有謀者邊有謀臣一曰讒臣蔽主之德
　甘氏曰客星守畢外國稱王詐來不可信外臣謀叛
興近臣通奸　郄萌曰客星守畢大臣憂多隂謀其事
不成一曰有土功風雨不時榖貴又曰有走主　客星
飛守畢有德令　客星守畢天子絶嗣無後(案宋書天/文志曰晉)
(惠帝永興元年五月客星守畢/光熙元年惠帝崩終無繼嗣也)又曰星守畢后族可收
者一曰霜大下一曰諸侯有謀慮一曰溝水大出　荆
州曰客星守畢王者大將出　黃帝曰客星入若守畢
有福有德令　陳卓曰客星犯守畢大臣有誅者無兵
兵罷(石氏曰視其東西/知其往國受兵)河海盈溢人民多流亡　郄萌
曰客星守附耳兵一曰邊兵尤甚
　　　客星犯觜觹六
荆州曰客星干犯觜觹其國破亡　黃帝曰客星入觜
觹車馬有急期四月五月　郄萌曰客星入觜觹有大
喪　荆州曰有星入觜觹色青凶赤有喪黃若白吉喜
黑死若有水災穀糴百倍　黃帝曰赤白星入觜觹若
暴出觜中臣與外臣謀弑其王星遊行先覺不得成不
行不明不覺期一月(石氏曰星/明期三月)　百二十占他星入觜
觹有葆旅之事於國内星出觜有葆旅之事於國外一
曰兵罷　巫咸曰客星出觜觹國有大喪若有侵土欲
為君王者若有水災穀貴糴百倍人多餓死期不出三
年　陳卓曰客星食觜觹食大貴　石氏曰客星守觜
觹魏有良臣輔國主在西南二千里　甘氏曰客星守
觜觹西戎動侵土欲為君王者崇禮以制義則國安
郄萌曰客星入守觜觹牛馬有急行　郄萌曰客星犯
若守觜觹其國破亡一曰食貴一曰有大喪
　　　客星犯參七
黃帝曰有星入參中央星色白縣令有賜若伐色青黑
縣令有罪　夏氏曰客星入參五穀貴　百二十占他
星入參有衡石之事於國内星出有衡石之事於都外
色青黑不出一年兵大起國之邊境壊　石氏曰客星
入參中邊有暴兵起邊地圍而壊　郄萌曰客星入伐
有兵不足以傷又曰入天尉中十日宫中有自殺者入
其陽為男入其隂為女皆期三十日　郄萌曰有星入
伐有斬刈之事於國内若出伐有斬刈之事於國外色
赤以兵斬刈色白白衣斬刈　石氏曰赤星出參中央
星邊有兵縣令自將兵　客星出參邊有暴兵起邊城
有圍客軍入國若有戰期不出二年　郄萌曰有星出
參中者大臣有憂一星出則一人有憂二星出則二人
有憂三星出則三人有憂　客星出參斧鉞兵出入斧
鉞兵入　荆州曰客星出參而環繞之邊城兵起　石
氏曰赤星出參武卒用若守之天尉中媵嫡相距　客
星在伐色黑為水　郄萌曰客星在伐色黃為土功色
白為喪　甘氏曰客星守參亡地　郄萌曰客星守參
有小兵大臣有執主之命者若讒臣有女子惑天子者
一曰老人多死馬貴　又曰更易君色白為死赤為兵
黃為易位黑為憂蒼為小喜又曰旱糴貴　石氏曰客
星守參魏多君子　巫咸曰客星入守參諸侯國當之
　郄萌曰客星守伐誅大臣
　
　
　
　
　
　
　
　
　
　
　
　
　唐開元占經卷八十
欽定四庫全書
　唐開元占經卷八十一
　　　　　　　　　　　唐　瞿曇悉達　撰
　客星占五
　　犯南方七宿
　　　客星犯東井一
郄萌曰客星犯東井國有土功事小兒妖言　客星犯
乗守東井此日國亂兵起　荆州曰客星干犯東井其
國用兵大臣誅期八十日　黃帝曰客星入東井五穀
不收糴大貴　客星出北斗入東井有邑將治陂堤及
水事　孝經章句曰客星入天渠道塗不通以水為敗
　司馬彪天文志曰孝安永初元年八月戊申客星在
東井弧星西南是時羌反斷隴道遣帥將左右羽林北
軍五校及諸郡兵征之是嵗郡國四十一郡三百一十
五所雨水四瀆溢傷秋稼壊城郭殺人之甚也　石氏
曰有星入東井有客以水令來者　郄萌曰客星出柳
入井主浮船　又曰入東井君失政臣為亂大人當之
一曰宫中有大憂　荆州曰客星入東井貴人死若有
竒令多失火火神從天下妖祥自地出　西官候曰客
星入東井貴人有疾者　百二十占他星入東井有水
事於國内　黃帝曰客星出東井宫中火起大人為亂
兵大起將軍有憂若白衣有自立者其國必破期三年
　百二十占曰他星出東井有水事於邦外　郄萌曰
客星出東井水潦且至　荆州曰客星經絶東井名水
有絶者　黃帝曰客星入東井中留十日而成勾已有
贖罪之令期十月　客星守東井水　石氏曰客星守
東井有旱蟲人多疾一曰貴人死以其國占之　甘氏
曰客星守東井有白衣自立者其國破不出年中　巫
咸曰客星留守東井四十日已上貴人女有懐子而化
為水者　郄萌曰客星守東井多失火者一曰大臣為
亂一曰三十日已上貴人女有懐子而死者一曰百川
皆溢又曰天子以酒為憂貴人有族者男子不得耕女
子不得織　荆州曰客星守東井貴人有疾者　玉歴
曰客星守東井左右秦以饑相有罪咎齊以聞梁有火
災　西官候曰客星守東井色赤宫中憂留二十日貴
人女有死不得子者色黑為大水舟船事有水令　巫
咸曰客星出東井而守之宫中火起大人為亂王者以
舟船為急河海溢土功並起人無食白衣有自立者其
國破期三年　焦延壽曰客星入越大臣多斬者
　　　客星犯輿鬼二
甘氏曰客星犯輿鬼國有非次自立者必敗亡　石氏
曰有星入輿鬼有詛盟鬼神祠祀之事於國内(南官侯/曰於國)
(外/)　夏氏曰客星入天尸帝王亡天下多病　郄萌曰
客星入天尸民多死一曰有大喪　客星入輿鬼人相
食　他星入輿鬼鈇鑕用大臣誅　客星入天尸金玉
府中三日一環之有赦　陳卓曰有星入輿鬼有軍若
大人憂　百二十占曰他星入輿鬼有祀事於國内出
鬼有祀事於國外　巫咸曰客星出輿鬼其國有喪出
南為人君出北為女主左為太子右為庶子若守四星
隨其所犯發之期不出三年　荆州曰客星入輿鬼留
三十日以上天下金玉用易錢　黃帝曰客星守輿鬼
人君有大憂一曰貴人有大憂　孝經章句曰客星守
輿鬼在其中央主喪亡棺木貴倍其價　石氏曰客星
守輿鬼秦有姦臣欲危其主　甘氏曰客星守輿鬼五
十日不去國有大喪兵大起將軍戰於野多有死者期
不出一年　巫咸曰客星守輿鬼南男子多死守北女
子多死守西長老貴人多死守東北一星棺木貴鐵器
魚鹽大貴皆三倍　郄萌曰客星守輿鬼馬貴一曰牛
貴又曰多土功事皆變易更政男子不得耕女子不得
織　荆州曰客星守輿鬼東北星棺木貴守東南星五
穀貴守西南星金錢貴守西北星鐵器魚鹽百倍　玉
歴曰客星守輿鬼秦有疾　南官候曰客星守輿鬼入
鈇鑕有兵罷　客星守輿鬼陣兵不戰　黃帝曰客星
出若守輿鬼西若從西入輿鬼老人死出若守東若從
東入丁少年死　黃帝曰客星出若守輿鬼南若從南
入輿鬼男子死出若守北若從北入女子死　荆州曰
客星干犯守輿鬼天下有大喪陽為君隂為后左為太
子右為貴臣又隨所守主(闕/)　　王者發之不出七十
日
　　　客星犯柳三
荆州曰客星干犯柳周國當之期九十日　黃帝曰客
星入柳道路不通　郄萌曰客星入柳兵從澤起又曰
大師有喪色黃有喜　荆州曰客星入柳兵大起人大
恐布帛綿絮貴　南官候曰客星入柳有兵發行色赤
怒左右地大動　百二十占曰他星入柳名木有來入
者　孝經章句曰蒼星出柳諸侯有死者　郄萌曰赤
星出柳執法者遇賊　蒼星出柳殺邊諸侯　荆州曰
客星出柳兵大起諸侯有死者其國當之一曰有大水
人主遊船天下大饑人民流亡不出年逺二年　百二
十占曰他星出柳名木有出者　郄萌曰客星出入柳
人多移徙又曰出入天相天子變更其令　柳中有竒
星臣蔽主明有北軍之恥　客星舍柳天下有大兵期
二月若五月　荆州曰客星經柳山林有不伐者　黃
帝曰客星守柳庫兵大發天下人為王者治道　孝經
章句曰客星守柳庫兵發諸侯有死者　郄萌曰客星
守柳南宫有變一曰牛貴又曰羌夷起變天下弓弩聚
　荆州曰客星守柳天下絲麻羊貴　百二十占曰客
星守柳大人棄其糧　郄萌曰客星舍柳先得地後失
之又曰犯守柳王者賜邊客
　　　客星犯七星四
荆州曰客星干犯七星其國有大兵不出百八十日
石氏曰有星入七星有客以急事來使者出七星君使
人以急事出者星色青言憂色赤言兵黃言土白言義
黑皆使者凶　郄萌曰客星入七星有立太子者若有
竒令又曰色青為疾白為喪　玉歴曰客星守七星布
帛麻枲貴津梁絶　南官候曰客星守天都山水㑹河
水決水且至人流亡去其鄉　百二十占曰他星守柳
天下變更　郄萌曰客星出入天都人多流亡一曰止
水溢又曰黑星結若就七星大人憂　司馬彪天文志
曰客星居七星為死喪　郄萌曰客星舍七星留不去
左右宫中以火為憂(一本云國家喜天/雨五穀在宫中也)　郄萌曰客
星舍天都五穀不成　黃帝曰客星守七星三十日天
下變更水大出道路不通　石氏曰客星守七星周有
大賢　郄萌曰客星守七星三十日天子憂廷中有賊
必易政一曰有德令又曰其國顯一曰必有客事有土
功菽麻不收若小豆貴一曰馬貴一曰鹽貴　客星守
七星天子必易政一曰兵大起又曰道路多水潦又曰
溝渠道路不通一曰水大出　荆州曰客星守七星三
十日河水決人去其鄉　石氏曰客星出七星而守之
(甘氏曰守/三十日)族欲自立王者不親其子　客星若不時去
人主有憂大臣有誅期不出年
　　　客星犯張五
孝經章句曰黃星出張中君且獵黑星就之君死　石
氏曰有星入張有賜客之事出張軍使賜諸侯　又曰
入張國治宗廟期二十日國有憂男子有急　巫咸曰
客星入張人遷徙天下變更令糴貴　郄萌曰客星入
張諸侯有來賜吾君近臣者出張賜諸臣　荆州曰客
星入張政急人民苦死邊　春秋圖曰客星出張白衣
同姓有自立者天下更令有徙人若使人於諸侯　郄
萌曰客星出入張兵起期百八十日一曰天子改政令
　客星舍張留不去前將軍謀有隂兵起　黃帝曰客
星守張天下人逺去一曰人有千里之行　孝經章句
曰客星守張在其中糴石三百遊在其旁石百有急令
　石氏曰客星守張楚周有隠士　海中占客星守張
不去滿三十日有亡國死亡臣殺其主小人謀貴禍及
嗣子期三年　郄萌曰客星守張小人有欺君者禍及
嗣子　又曰先起兵者利後起兵者不利一曰食中有
毒隣國有來獻食物者天子酒大出天子以為憂敗一
曰客有憂又曰弓大貴一曰糴大貴一曰粟貴一曰人
憂食國大饑　玉厯曰客星守張邑多變在外　南官
候曰客星守張五穀貴有賜之事　甘氏曰客星出張
若守之白衣同姓自立者　郄萌曰客星入若守張有
亡國死王又曰相憂一曰相大疾　陳卓曰客星犯守
張天子以酒為憂
　　　客星犯翼六
荆州占曰客星干犯翼國有用兵大臣有憂逺百八十
日　孝經章句曰蒼星出翼五穀風彫　石氏曰有星
出翼使人於負海之國有星入翼負海客有來使者皆
以鳥為幣色黃白無故青道病黑死不至　巫咸曰客
星出翼將軍謀反兵大起必有戰邊有大急同姓諸侯
有自立者若大水五穀傷人民饑去其鄉期三年　百
二十占曰他星出翼倍海國有受賜者　郄萌曰客星
出入翼多風雨河決水且至道路不通一曰五穀不成
人多流亡　孝經章句曰客星守翼人多流亡水且至
道塗不通兵大起　石氏曰客星守翼君弱臣强四夷
王　郄萌曰客星守翼將軍謀反兵大起一曰國更其
服又曰有大令若邊有大急一曰有一國之戰一曰名
山有崩者一曰五穀雨傷一曰嵗大風大水一曰有大
令　荆州曰客星守翼嵗大饑　南官候曰客星守翼
有自立者同姓王侯必有權臣　客星明大守翼大水
江河決溢道路不通魚龍遊於陸道　客星守翼羽毛
旗幟貴
　　　客星犯軫七
海中占客星干犯軫近期百八十日逺期一年　黃帝
曰赤星入軫輕車入出軫輕車出　石氏曰有星入軫
諸侯有來使者以車為幣出軫君使人之諸侯皆車為
幣　郄萌曰客星入軫有土功若五穀大貴　百二十
占曰他星入軫有使者以車為幣貴人多繫者一曰無
處車繫馬或曰野無車馬　文耀鈎曰客星出軫若有
白衣自立者大國多害若有喪兵革起天下有逃主近
期不出一年逺三年　荆州曰赤星出軫軍出　百二
十占曰他星出軫有使者以車馬為幣以冬三月視軫
中　黃帝曰赤星守軫車馬有急行　客星守軫車馬
貴　石氏曰客星守軫川谷不通而車貴　一曰守軫
轄若長沙車官使有憂　甘氏曰客星守軫國有自立
者大國多害　郄萌曰有星守軫為車事　客星守軫
兵大起邊境尤甚一曰名山有崩者一曰若白黃有外
憂蒼為臣一曰赤黃外憂黑蒼讒臣一曰有土功之事
一曰五穀大貴　石氏曰客星犯守軫天下有山崩若
水溢出之地中　郄萌曰客星入長沙天下無處士一
曰天下有逃王一曰兵盡散出之
　
　
　
　
　唐開元占經卷八十一
欽定四庫全書
　唐開元占經卷八十二
　　　　　　　　　　　唐　瞿曇悉達　撰
　客星占六
　　客星犯石氏中官上
　　　客星犯攝提一
郄萌曰客星入攝提座謀臣在側聖人受制　郄萌曰
客星當攝提口將受主俸不為主用　郄萌曰客星舍
攝提角不去國家有喜一曰天下必有開倉者　河圖
聖洽符曰客星出攝提若守之天下大亂人君自將兵
君臣謀兵起宫中不出其年
　　　客星犯大角二
甘氏曰客星出大角大兵起天下亂若守之二十日以
上王者惡之國易政期三年　海中占曰客星出入大
角天下亂兵大起臣謀其主不則天下出水入城郭煞
人民期百日(郄萌曰期/三十日)　郄萌曰客星入中大角天角
天子之席有竒令　郄萌曰客星舍抵大角留不去國
家有大責　石氏曰他星守大角諸侯有謀上者　郄
萌曰客星守大角天下有憂　郄萌曰客星守大角太
子耗衰　郄萌曰客星入座謀臣在側聖人受制
　　　客星犯梗河三
海中占曰客星干犯梗河天子慎邊四裔不靖　荆州
占曰有星入天矛天下兵起　陳卓曰客星入梗河天
下兵起　石氏曰黃白星出天矛天子用兵　玉厯曰
客星出梗河北兵為亂侵陵中國人主有憂期二年(按/司)
(馬天文志曰孝明帝永平四年八月辛酉客星出梗河/西北指貫索七十日去梗河為北兵至五年十一月北)
(匈奴七千騎入五原塞/又入雲中至原陽也)　石氏曰黃白星走天矛正中
之有軍兵罷無軍天子有獻兵者星赤兵内起大將為
亂蒼白將有疾黑將死三夜不去天子多戮者　石氏
曰客星舍梗河主在東之君人民相師長强者為虎狼
小民為魚肉海中占曰客星舍梗河隂陽不和天下大
風樹木皆倒　天官書曰客星守天矛若出之北兵大
動有喪　石氏曰客星出入若守梗河朔兵大起
　　　客星犯招摇四
石氏曰客星干犯招摇朔兵大來不出一年　韓楊曰
客星入招摇南夷王且操竒物來降國者　黃帝占曰
客星出招摇朔兵來一曰夷狄勝若旱多風　石氏曰
客星出招摇兵革大起朔兵為亂若單于死期一年
黃帝曰客星當天庫天下兵革　石氏曰客星當天庫
將受主命不為主用　石氏曰客星走招摇北兵來　黃
帝曰客星居招摇間北兵起　郄萌曰客星舍匈奴星
(按招摇無匈奴之名郄萌曰此當以招/摇主北兵以入招摇占中國兼錄之也)人面龍身留十
餘日不去占主内相賊國家兵起敵人來降　石氏曰
客星守招摇北主死其民亂　石氏曰客星守招摇蠻
夷君死民亂　班固天文志曰客星守招摇蠻夷有亂
　　　客星犯𤣥戈五
陳卓曰客星干犯𤣥戈占單于大敗期二年　黃帝占
曰客星出𤣥戈敵兵大敗若有死王期二年　荆州占
曰客星守𤣥戈天子死　石氏曰客星守𤣥戈北兵來
　　　客星犯天槍六
郄萌曰客星入天槍天下有饑兵　荆州占曰客星入
天槍有大戰　石氏曰客星出天槍邊外有急機槍用
有兵起大將出期一年
　　　客星犯天棓七
石氏曰客星干犯天棓兵大起期二年　焦延壽曰有
星入天棓大兵當起　玉厯曰客星出天棓兵大起下
謀上大人有戮者期二年
　　　客星犯女牀八
石氏曰客星干犯女牀貴人暴誅期百八十日　郄萌
曰有星入女牀有異女來誤我王　荆州占曰客星入
女牀若動摇女有大行若天下女子有憂　甘氏曰客
星出女牀若守之强臣執政貴人有暴誅者期百八十
日　荆州占曰客星守女牀後宫女凶
　　　客星犯七公九
河圖聖洽符曰客星出七公及守之將相有憂御臣受
戮若議人有罪直言者凶　黃帝占曰客星守七公為
饑民君不安
　　　客星犯貫索十
石氏曰客星干犯貫索不有大赦必有大獄民叛簒弑
君不過三年　石氏曰客星入貫索天下多死人　石
氏曰他星入貫索二日有喪　荆州占曰黃星入貫索
諸侯有以地坐法者　黃帝占曰有星出貫索中有赦
星大大赦星小小赦　荆州占曰客星出貫索其國亡
土邑　齊伯曰客星入貫索大臣有謀下有反者貴人
多下獄一曰守之十日有大赦期一年(按司馬彪天文/志曰孝明皇帝)
(永平四年八月辛酉客星出梗河西北指貫索七十日/去貫索貴人之牢陵鄉侯梁松怨望懸飛書誹謗朝廷)
(下獄死妻子家/屬徙九真也)
　　　客星犯天紀十一
黃帝占曰客星入天紀有拘主　黃帝占曰客星入天
紀諸侯舉兵國政亂　甄耀度曰客星出天紀大臣執
權兵宫中人主有憂若强臣相戮期不出二年　郄萌
曰客星行紀星有饑民君不安　石氏曰他星守紀星
君不安有饑民
　　　客星犯織女十二
石氏曰客星犯織女天子女誅死　陳卓曰客星干犯
織女后族為亂貴女有誅者期三年　郄萌曰客星入
織女為旱　郄萌曰客星入織女貫索須女者皆等須
女主帛絮貫索主麻縷織女主布帛及五綵皆貴各守
其價十日一倍二十日再倍三十日三倍皆以四時
相執守南南方貴守北北方貴守西西方貴守東東方
貴守中中貴所守其國皆貴其餘星皆倣此　荆州占
曰竒星入織女有兵十年乃解一曰人主攻一家一國
若族之　石氏曰赤星入織女主攻一國殘之又曰接
客來黃星入女子受地者黑星入淫婦憂青星入以憂
來者　石氏曰客星入織女有女使者若中守乗犯之
女君誅若有婦女之事　石氏曰黑星出織女女子多
懐子死　海中占曰客星出織女若入之后族為亂若
誅臣一曰貴女有誅者各以五色占白為喪赤為兵黑
為水黃為旱青為饑　荆州占曰客星出織女宫人逃
(一書曰/青星)　黃帝占曰客星出入織女絲絮布帛貴在後
年　石氏曰客星出入(郄萌/曰守)織女有誅臣降王　郄萌
曰客星在織女下兵起必戰不出十日　郄萌曰客星
舍織女後宫有以藥死者　石氏曰他星守織女女有
憂若有嫁娶之事　石氏曰他星守織女乍出乍入前
後左右回惑其色色青為饑赤為兵黃為旱白為喪黑
為水　郄萌曰客星守織女山摇地動若牛疾　荆州
占曰客星守織女有女子使來者色青憂以來赤有竒
客來黃白宫女有喜
　　　客星犯天市垣十三
文曜鈎曰客星入天市垣兵大起斧鉞用大臣當有斬
者近期一年逺期三年　石氏曰客星入天市垣色黑
市使死　石氏曰客星入天市黃白市使憂黑死以日
占何國　石氏曰客星入天市聚者皆起　或不得耕
食大兵横流期三年　石氏曰客星入天市大臣誅有
戮卿一曰有戮王皆期一年逺三年(按班固天文志曰/孝宣地節元年七)
(月癸酉客星入天市芒炎東南指其色白是時楚王延/壽謀逆自殺地節二年故將軍瞿告夫人顯將軍霍禹)
(范明友奉車霍山及諸昆弟嬪婚為侍中/諸曹九卿郡守皆謀反夷族伏其辜也)　郄萌曰客
星入市中兵犯外城　郄萌曰客星入天市中糴石三
百居市門者石五百五十亦曰遊市旁者石百　郄萌
曰赤星入天市棄市滿天下　郄萌曰黃白星入天市
嗇夫不遷即賜　郄萌曰客星遁或若填星所發入市
中而出外死罪復生　郄萌曰赤星長尋集天市中有
兵　郄萌曰青黑星出天市嗇夫不死即免　司馬彪
天文志曰孝靈中平五年六月丁卯客星如三升椀出
貫索西南南行入天市至尾占曰為貴人喪明年四月
宫車晏駕　謝承後漢書曰吳郡周敞師事京房房為
石顯所譖繫獄謂敞曰吾死後三十日客星必出天市
即吾無辜也後果如言敞上書陳其枉　荆州占曰客
星出入天市旗兵大起大將斬　𤣥冥曰客星出天市
執令者死大臣誅有貴人多市死者期二年　郄萌曰
客星入若守天市執令者死　郄萌曰太白星入若守
天市天下亂　郄萌曰太白星入若守天市度量不平
市亂
　　　客星犯帝座十四
石氏曰客星干犯帝座人民大亂官朝徙大臣期三年
　荆州占曰客星入帝座留不去則有貴人變更令
荆州占曰赤星入帝座朝廷有兵　河圖帝覽嬉曰客
星出帝座若守之不去則有貴人變更法令大臣為亂
人主不安
　　　客星犯天候十五
荆州占曰客星入天候星士卒罷人有急行　石氏曰
客星出候星天下亂人民相攻士卒出有急行　石氏
曰客星守候星候者憂　石氏曰客星守候星外客欲
為主也　荆州占曰客星守候星天下大亂
　　　客星犯宦者十六
石氏曰客星干犯宦者宦者滅亡　郄萌曰客星舍宦
者星左右貴人有不長者　玉厯曰客星出守宦者星
左右貴人有不廢者不能守其貴一曰有讓位者
　　　客星犯宗人十七
河圖聖洽符曰客星出宗人帝族親多死者一曰王者
不親宗族　郄萌曰客星舍宗人留不去有貴人死者
　　　客星犯宗正十八
荆州占曰客星守宗正更號令　甘氏曰客星出宗正
守之不去左右宗族羣臣多死不出其年
　　　客星犯宗星十九
聖洽符曰客星出宗星帝族親多死者一曰王者不親
宗族　石氏曰客星守宗星宗人不和
　　　客星犯東西咸二十
齊伯曰客星出東西咸女主自恣若淫泆一曰貴人女
有憂若有黜者不出其年　荆州占曰客星守東西咸
人主淫泆失道
　　　客星犯天江二十一
黃帝占曰客星入天江河津闗絶道不通一曰河津吏
有憂　甄曜度曰客星出天江有大水河海溢津闗塞
民多饑　陳卓曰客星干歴天江大兵攻王國王者以
赦除之則國豐年　黃帝占曰客星守天江星一曰津
河吏有憂
　　　客星犯建星二十二
陳卓曰客星干犯建星王失道忠言者誅賢士逃亡
海中占曰客星入建星(郄萌/曰守)有憙福穀大熟　郄萌曰
客星入建星君不親其大臣　郄萌曰赤星入建星人
主謀兵兵罷出建星軍乃戰　郄萌曰赤星入建星津
河水大出橋梁不通　海中占曰客星出建星君不親
其大臣上下相疑主令不行　郄萌曰客星舍建星留
不去即有大兵馬大貴　郄萌曰客星守建星人民安
　郄萌曰客星入守建星人臣自臨府事　𤣥冥曰客
星中而守之天下道塞多有盜賊闗梁不通期二年
　　　客星犯天弁二十三
文曜鈎曰客星出天弁若守之有囚徒兵起一曰五穀
傷大貴
　　　客星犯河皷二十四
黃帝占曰客星入河皷色赤有兵黃則天下安蒼則不
用　郄萌曰有星入河皷有兵三軍出之野　郄萌曰
大星入河皷有兵三將軍出　郄萌曰大星入河皷天
下皷出　郄萌曰大赤星入河皷星大將驚蒼黑憂黃
更地黑入之死　荆州占曰客星入河皷兵吏驚　黃
帝占曰客星出河皷兵出入河皷兵入　巫咸曰客星
出河皷旗皷大用有兵起將軍立旗幟一曰穀貴軍絶
糧不出其年　石氏曰大赤星若出河皷所守之國將
驚若受令出　郄萌曰客星舍河皷中國有鐘皷之音
若立旗幟　石氏曰客星守河皷三將軍食絶　郄萌
曰客星守河皷將軍戰亡有奪鼓者　荆州占曰客星守
河皷兵革起旗皷用　黃帝占曰客星中犯乗守河皷
所中犯者誅若有罪
　　　客星犯離珠二十五
荆州占曰客星犯離珠後宫凶　玉歴曰客星出離珠
若守之後宫凶若宫人有罪誅者期二年
　　　客星犯匏𤓰二十六
石氏曰客星干犯匏𤓰政亂近臣相譖宫有戮死者以
赦除咎　黃帝占曰客星入匏𤓰有大憂若魚鹽價十
倍　石氏曰客星色青入匏𤓰諸侯有來獻果者中有
藥不可食　石氏曰客星色赤入匏𤓰人主攻一邑族
之　石氏曰客星色白入匏𤓰有喪　石氏曰有星色
黑入匏𤓰中若外皆為魚鹽貴出匏𤓰君使人賜諸侯
果　黃帝占曰客星色赤出匏𤓰天下有遊兵而不戰
　黃帝占曰客星白(一本白/色青也)出匏𤓰君使人遺諸侯果
　甘氏曰客星出匏𤓰人主憂備毒藥若諸侯獻果中
有藥不可食防備之若食憂期三年　黃帝占曰有星
出入匏𤓰若在其下皆為食官有憂　黃帝占曰客
星守匏𤓰山摇　黃帝占曰有星守匏𤓰有食有憂
石氏曰客星守匏𤓰山谷多水　黃帝占曰客星入若
守匏𤓰備奸人獻食物有毒藥也
　　　客星犯天津二十七
石氏曰客星干犯天津賊斷王道　黃帝占曰客星入
天津中若守之津河道不通　聖洽符曰客星出天津
天下闗絶不通若津吏有憂罪者　郄萌曰客星入天
津諸侯不通天下備道修橋梁　郄萌曰客星入河中
貴人有溺死者　郄萌曰客星守天津水道不通若船
貴一曰津河吏有憂　荆州占曰客星守天津津不可
渡　石氏曰他星守犯天津津河為敗
　　　客星犯螣蛇二十八
荆州占曰客星守螣蛇水雨為災　石氏曰他星守犯
螣蛇水物不成水蟲為敗
　　　客星犯王良二十九
郄萌曰客星入王良將士皆亡　甄曜度曰客星出王
良天下有急闗津不通兵起若馬多死期二年　石氏
曰客星守王良津河不通　郄萌曰客星守王良天下
有急馬大動一曰疾病　郄萌曰赤星守王良兵起一
曰守王良天下大水橋梁不通　海中占曰客星入王
良而守之天下兵起車騎行人主憂將軍有死者期三
年
　　　客星犯閣道三十
陳卓曰客星干犯閣道王者居正殿不私行則災自消
　𤣥冥曰客星出閣道有驚戒之事若道中有伏兵人
主備左右慎女兵
　　　客星犯附路三十一
陳卓曰客星干犯附路道不通天下半隔期一年　焦
延壽曰有星入附路兵大起　郄萌曰有星入附路馬
賤　巫咸曰客星出附路若守之太僕有憂若以馬罪
一曰馬當賤期不出一年
　　　客星犯天將軍三十二
河圖帝覽嬉曰客星出將軍將軍有憂若黜者若軍吏
不忠有過罪者　石氏曰有星守天將軍大將軍有憂
一曰軍吏不安以饑為敗
　　　客星犯大陵三十三
荆州占曰客星入大陵若守之君有大陵功之令　黃
帝占曰客星出大陵有土功墳陵之事若犯積尸國有
大喪人主當之期三年　石氏曰他星若入守大陵有
土功事
　　　客星犯天船三十四
郄萌曰客星入天船水大至　石氏曰客星出天船天
下大水舟船用若有船事期不出年　郄萌曰客星守
天船有兵一曰王船有事不出一年
　　　客星犯卷舌三十五
玉歴曰客星出卷舌若守之天下有妄言惑其君者君
信讒臣罪無辜者(按班固天文志曰元帝二年五月客/星見昴分居卷舌東可五尺青白色)
(炎長三寸其年十二月鉅鹿都尉謝君男詐為神人論/死父免官  孟康注曰姓謝名君男兒也不紀其名直)
(言男/者也)
　　　客星犯五車三十六
石氏曰客星干犯五車兵滿野天下半傾百姓徙居去
其土期三年　黃帝占曰客星入五車色黃人主受賀
色白言義色赤言兵色青言憂色黑大人當之　海中
占曰客星入五車所守土穀貴　郄萌曰客星入五車
糴倍價一曰車倍價皆為後年　郄萌曰客星入五車
為赦　荆州占曰客星入五車人相食若大水溝瀆溢
　黃帝占曰有星出五車色白君使人諸侯以車為戒
色黃受賀赤言兵車騎滿路色黑多死者以其日占期
　郄萌曰客星出五車兵出入五車兵入　𤣥冥曰客
星出五車天下兵起車騎滿野將相有憂五穀大貴人
民饑期百八十日中一年逺三年　郄萌曰客星出入
五車以守五車可取者客星出入蕡車取蕡出入麥車
取麥出入豆車取豆出入黍粟車取黍粟出入稻米車取
稻米出以其行為粟其出入中行石二百出入外行石
百錢　黃帝占曰客星守五格休左者軍大發守休右
留十日天下有喪大亂　郄萌曰客星守五車兵革起
　海中占曰客星入五車犯守之大人有憂車騎發用
將軍出令國易政期三年
　　　客星犯天闗三十七
黃帝占曰客星入天闗諸侯不通民多相攻且有兵子
伐父弟伐兄是謂不理各去其鄉　郄萌曰客星入天
闗民多疾病　郄萌曰有星入天闗天下有急一曰闗
市不通　荆州占曰客星入天闗多盜賊道路不通
石氏曰他星入天闗兵戰不勝　石氏曰客星出天闗
門天下起兵不戰　孝經章句曰客星守天闗羊馬牛
大貴不出三年有德令　荆州占曰客星守天闗諸侯
不通期十二日又曰民饑又有自賣者
　　　客星犯南河界三十八
石氏曰客星出南河界有男喪事於外入南河界有男
喪事於内　石氏曰客星出南河有喪事於外皆為男
喪暈三重必有降城一曰客星干犯兩界間天子出走
大臣執威王者以赦除咎羣臣尊負天子以寡　黃帝
占曰客星守南河界有水　荆州占曰客星守南河界
民多温病　齊伯曰客星出南河若守之蠻夷兵道不
通一曰入南河界為旱災天下大饑期二年　郄萌曰
客星行南河界中若守之皆為旱　郄萌曰客星入北
河界從東入九十日有兵從西入六十日有喪　郄萌
曰客星他所來入北河界間諸侯有奸　甄曜度曰客
星出北河朔兵動闗道塞其國有憂一曰入北河為水
饑期一年　黃帝占曰北河界多客星朔兵起　郄萌
曰北河界下多小星者民不治將不明多有失職　郄
萌曰客星若赤星守北河界臣賊主一曰大臣誅　荆
州占曰客星守北河界后有乳疾　郄萌曰客星見南
北河界間奸人在中　帝覽嬉曰大客星居兩界間天
下有難道在天門中邦家不通
　　　客星犯五諸侯三十九
石氏曰客星干犯五諸侯王室大亂兵起天子宗廟不
祀　海中占曰客星出五諸侯大臣有憂若執法者有
罪一曰議臣有黜者　郄萌曰客星守五諸侯天下大
亂　郄萌曰客星守五諸侯天子親屬失位大水行五
穀大貴天下民多死於道旁者秦國尤甚　荆州占曰
客星守五諸侯諸侯亡地一曰諸侯有憂秦國受重殃
　　　客星犯積水四十
石氏曰客星干犯積水兵起宫門宗廟毁絶大臣有憂
　巫咸曰客星出積水天下大水溝渠溢有攻隄防之
事期不出年
　　　客星犯積薪四十一
石氏曰客星干犯積薪有亂臣在宗廟　石氏曰客星
出積薪有憂若以薪蒿之事而致罪者
　　　客星犯水位四十二
石氏曰客星干犯水位水道不通伏兵在水中以水為
害　荆州占曰客星守水位而川流溢　玉歴曰客星
出水位天下以水為令法官有憂若臣下有謀兵起期
三年
　
　
　
　
　
　
　
　
　
　
　
　
　唐開元占經卷八十二
欽定四庫全書
　唐開元占經卷八十三
　　　　　　　　　　　唐　瞿曇悉達　撰
　客星占七
　　客星犯石氏中官下
　　　客星犯軒轅四十三
石氏曰客星干犯軒轅近者誅滅宗族王者以赦除咎
(按司馬彪天文志曰孝明帝永平十四年正月戊子客為/星出昴六十日在軒轅右角稍滅軒轅右角為貴相昴)
(獄事客星守之為大獄是時考楚事未竟/司徒虞延與楚王英黨與交皆伏誅也)　郄萌曰有
星入軒轅有逺來者　郄萌曰有星入東陵有夷從外
來降者　郄萌曰客星入軒轅有女子惑天子者　荆
州占曰客星入軒轅美人有經死者　焦延壽曰青黑
星出入軒轅皆為諸夫人有子不成　司馬彪天文志
曰客星出軒轅後宫失勢　郄萌曰客星舍軒轅之旁
美人有懸死者　荆州占曰客星守軒轅獄中有女子
飲藥死者　郄萌曰客星守軒轅女主不安一曰有憂
　洛書甄曜度曰客星出軒轅若守之各隨其所守后
妃嬪夫人近者當之一曰守之三日美人有經者(按司/馬彪)
(天文志曰孝和永元十三年十一月乙丑軒轅第四星間/出客星色青黃軒轅為後宫星出之為失勢其十四年)
(六月辛卯/隂皇后廢)　石氏曰客星出軒轅若犯守之發五將之
兵　石氏曰他星守軒轅所起者有憂　齊伯曰客星
犯守軒轅大星女主逆天子若女主與傍人通宜防之
　　　客星犯少微四十四
石氏曰客星干犯少微白衣聚者凶術士不顯智者逃
亡期三年　郄萌曰有星入少微奸臣亂　石氏曰客
星出少微道術士用用功者隨其能王者用之　郄萌
曰客星守少微處士憂　黃帝占曰客星入中犯乗守
少微宰相易又曰女主有憂　石氏曰客星入中犯
乗守少微五官亂宰相有憂
　　　客星犯太微四十五
郄萌曰客星中犯左右執法左右執法誅若有罪　黃
帝占曰客星入端門出西門天下大水民人饑　石氏
曰客星入端門其國有臣謀　石氏曰客星入端門出
東門天下大旱五穀不成　甘氏曰客星入端門仍出
端門其國有大患天下大亂易主以色占出左掖門其
國有憂出東門其國旱出左掖門其國大亂出西門其
國大水　郄萌曰有星入端門賊鈔主稱王命　石氏
曰客星入左掖門出右掖門其國有喪　石氏曰客星
入右掖門其國有客　石氏曰客星入左右門出東西
門國有大喪貴臣有死者　甘氏曰客星入太微右掖
門出端門小國亡出左掖門其國有小事出東門其國
大亡仍出右掖門其國有客為刑事出西門大國以微
亡　荆州占曰客星入左掖門出端門其國滅亡仍出
左掖門其國大傷出東門其國大喪出右掖門其國大
逆無道出西門其國流血百里　石氏曰客星入東西
門出左右掖門其國有兵軍有出者幸臣有憂皆不出
一年　甘氏曰客星入東門出端門其國有憂出左掖
門其國所作不成仍出東門其國有臣結謀出右掖門
其國大亡出西門其國有殃　荆州占曰客星入東門
出東門其國有大喪　黃帝占曰客星入西門出東門
其邦兵起臣謀主入東門出西門大國微亡守之不去
楚國凶殃　甘氏曰客星入西門出端門其國大亂出
左掖門其國不為用出東門其國不祥出右掖門其國
大敗仍出西門其國有兵　郄萌曰客星入西門出端
門(一書云出/左掖門)其國大不熟　郄萌曰客星入太微西門
出東門有憂喪　郄萌曰他星入太隂門後宫有賊
荆州占曰客星入太隂西門出太隂東門其國大水天
下大亂　荆州占曰他星入太隂門兵起動天下　荆
州占曰客星入西門出西門其國有兵謀　陳卓曰客
星入干太微帝宗后族為亂亡社稷　河圖帝覽嬉曰
客星入太微廷中出端門天下大亂王者憂國易政期
三年(按河法盛中興書曰晉安帝元興元年十月有客/星色白如粉絮出太微垣西至十二月入太微占)
(曰兵入天子庭二年十二月/桓𤣥肆逆放帝后於尋陽)　石氏曰他星入太微色
白而澤者赦　石氏曰客星入太微宫二旬若三旬有
小赦期六月　石氏曰他星入四輔臣為亂　海中占
曰客星入太微中火大起有客賊來入國守之十日不
去其災成在陽為男主在隂為女主不出四十日　郄
萌曰赤黃星狀如帚入太微婦女喜出太微天子賜諸
侯美女　郄萌曰客星入天子宫丞相憂疾　郄萌曰
客星入天子宫十日而成鈎已天下有大赦奴婢下賤
人妻妾長庸期三月若六月　荆州占曰客星入太微
宫中一旬宫中有自煞者期四十日在陽為男在隂為
女陽黃座南也隂黃座北也入二旬有赦期六月　荆
州占曰青星入太微有客來　荆州占曰星正赤入太
微中兵起　陳卓曰星正赤入太微中廟有兵　荆州
占曰赤黃星潤澤入太微中天子有喜以其所抵率言
抵座星也如劒者男子喜　荆州占曰客星入太微庭
中有一星天子出將兵有二星天下無處主有三星天
下散亡　荆州占曰客星入太微所中乗守者有殃
𤣥冥占曰客星入太微庭中帝宗后族為亂欲謀殺主
宫門有伏兵期三月　天官書曰客星出天庭有竒令
　荆州占曰赤星出庭中有立王若徙王又曰火起
荆州占曰赤黃星出太微中天子用金錢賜諸侯王
荆州占曰星黃如獸出太微中天子用畜賜諸侯王一
曰氣䫫獸及蜚皆客喜也　荆州占曰有星如拳正圓
出太微中天子用璧玉賜諸侯王　陳卓曰客星出太
微有兵喪(按宋書天文志曰魏文帝黃初三年九月甲/辰客星見太微左掖門内十月孫權叛命帝)
(自南征前驅臨江破其將吕范等是後累有征後七年/五月文帝崩甘露四年十月丁丑客星又見太微中轉)
(東南行歴軫宿積七日/滅景元元年髙貴被害)　黃帝占曰凡客星出入太微
各以其日占知州國所出皆不出百日中一年逺三年
灾必應　黃帝占曰客星出入太微人主有憂大臣為
謀有反者兵起宫中一曰執政臣有戮者期一年　海
中占曰客星入太微天下大亂兵大起臣謀其主不則
天下大水入城郭煞人民(郄萌曰期/三十日)　荆州占曰客星
出入太微大水入城傷人民期三十日　荆州占曰客
星舍太微宫天下有聖女子在燕代　荆州占曰客星
舍太微南蕃留不去魯有謀者舍西蕃留不去王者泄
妖言在楚國　郄萌曰客星中太微宫者不出三十日
(一本云/三日也)必有大赦　黃帝占曰客星守太微東蕃若西
蕃將相星者皆為人君有憂　石氏曰客星守太微宫
臣煞主　玉歴曰客星出太微犯守將相左右執法隨
其所守犯皆有誅期二年　甘氏曰太微中有一客星
天子自將兵有二客星天下亂民散走有三客星天下
大亂守之三十日君死國亡期三年逺五年
　　　客星犯黃帝座四十六
文曜鈎曰客星入太微犯黃帝座天子有憂臣謀主至
座而還謀不成反受其殃守犯三十日已上臣謀成期
不出一年　荆州占曰客星舍五帝座有聖人與君並
治在蜀秦　石氏曰蒼白星抵座天子有喪憂抵座旁
臣有反之者(按幽明錄曰漢武帝常微行過主人家家/有婢國色帝恱焉仍留宿夜與婢臥有書)
(生亦家宿善天文怱見客星移掩帝座甚逼書生大驚/懼連呼咄咄不覺聲髙仍見一男子操刀將欲入户聞)
(書生聲急謂為已故遂縮走客星應時即退帝聞其聲/異而召問之書生具說所見乃悟曰此人是婢婿將欲)
(肆其凶於朕乃召羽林語主人曰朕天子也於是擒奴/而伏誅厚賜書生後漢書曰嚴遵字子陵㑹稽餘姚人)
(世祖為書生時與遵遊學及即位見遵遵長揖不拜上/留遵俱寢遵以足加世祖其夜客星犯天子宿明晨太)
(史奏其異詔曰朕友人/嚴遵與朕俱臥之耳)　石氏曰有赤星銳如劔抵座
星天子以兵驚一曰災驚　荆州占曰黑星抵座左右
旁大臣有死者　荆州占曰黃白星大如拳正圓抵座
旁者臣有獻美人者　郄萌曰黑星抵留座星者曰天
子惡之
　　　客星犯四帝四十七
巫咸曰客星犯四帝輔臣有亂若有反一曰若左右輔
臣有謀期百八十日
　　　客星犯屏星四十八
石氏曰客星有中犯乗守屏星者為君臣失禮而輔臣
有誅者若免罷去
　　　客星犯郎位四十九
陳卓曰客星干犯郎位大臣失勢　黃帝占曰客星入
郎位大臣為亂　石氏曰客星入郎位多死者　荆州
占曰赤星入郎位兵起若大憂出郎位多用兵逺出者
　荆州占曰黑星入郎位多有罪者　荆州占曰蒼白
星入郎位有亂者　荆州占曰蒼白黑星出郎位多死
者　玉歴曰客星出郎位守衛臣有謀者人主有憂將
相有誅者一曰外夷有反者期二年　荆州占曰客星
入中郎位大臣為亂戒左右　黃帝占曰客星守郎位
元士有憂又曰名官位不死必去　荆州占曰客星守
郎位其將憂也
　　　客星犯郎將五十
黃帝占曰有星入郎將色青黑嗇夫不死則免黃則遷
白則受賜　荆州占曰有星入郎將大臣亂政不行
石氏曰客星守郎將大臣為亂　甘氏曰客星出郎將
輔臣有誅將相有罪若有黜者期一年　甘氏曰客星
入犯守郎將將誅
　　　客星犯常陳五十一
石氏曰他星犯常陳王者誅之近期百八十日逺期三
年　聖洽符曰客星出常陳守衛者有誅若左右兵起
王者有憂期不出年
　　　客星犯三台五十二
石氏曰黃白星入三能貴人有賜爵者蒼星出三能貴
人奪爵(按司馬彪天文志曰孝安永安四年六月甲子/客星大如李蒼白芒氣長二尺西南指上階星)
(降太尉張瑀司空/張敏皆免官也)　郄萌曰有星出三能爵令行　郄
萌曰客星舍三能左右羣臣有不正者露當降也　郄
萌曰客星舍三能留十餘日不去王侯有不通者深渠
當修城郭決此三台之過也　黃帝占曰客星入三台
若守之大臣多戮若貴人多病瘧死者　帝覽嬉曰客
星出三台若守之主誅大臣貴人有死者不出百八十
日　郄萌曰客星守天柱大人戒左右趣治兵弩　郄
萌曰他星犯守三台有兵喪一曰水為災害　石氏曰
有星入司命色蒼民憂喪事白潤澤婦女多傷黑嬰兒
死　甘氏曰有星入司命近臣抵罪者色青有憂黃白
無故黑死　石氏曰蒼星出司命王者病死　甘氏曰
青若黑星入司命中奸人有出者　石氏曰有星入司
祿大臣爭榮　甘氏曰有星入司祿色黃若白近臣有
易爵者出司祿色青近臣有抵罪而走者黑則死
　　　客星犯相星五十三
陳卓曰客星干犯相星輔相憂不出一年天下變更其
令民多移徙
　　　客星犯天牢五十四
黃帝占曰有星入天牢斧鑕用諸侯有獻地者出天牢
王賜諸侯地色青皆以兵黃白皆以好一曰星出南為
獻地　海中占曰客星入天獄有德令　郄萌曰有大
星入天牢有赦期二十日　郄萌曰客星入天牢必有
戮卿　荆州占曰客星入天牢貴人有繫者有戮君
荆州占曰客星入天牢其國得邑土出天牢為亡邑土
也　石氏曰有竒星守天牢二十日已上天下大赦
石氏曰客星守天牢一年大魚死一曰人相食　荆州
占曰客星守天牢鈇鉞用以其初守日占國　巫咸曰
客星出天牢若守之有貴臣多下獄者期不出一年
郄萌曰常以五子日候天牢中有變星期不出十日赦
　　　客星犯文昌五十五
石氏曰客星干犯文昌則附臣受殃近期三年逺期六
年　韓楊曰客星入文昌有女子惑天子者　文曜鈎
曰客星出文昌其國失政人主有憂臣受其殃　石氏
曰客星出文昌其國失君政　石氏曰客星守文昌有
兵君不安　黃帝占曰有星入將星色蒼將有憂一曰
故臣有抵罪　黃帝占曰黃星入將星受封黑將死
黃帝占曰大赤星入將星提皷之將驚　黃帝占曰有
星入相星色黃若白皆為故臣有賜爵者　荆州占曰
有星入司命中色蒼廷臣有憂黃故臣有賜爵者白近
臣有抵罪者黑近臣死出司命色赤王者疾困　黃帝
占曰客星出司命司中司祿近臣抵罪走者色黃白無
故青憂黑死　郄萌曰客星出司命有加命於羣生一
曰有下命者　石氏曰有星入司命中為内亂　黃帝
占曰有星入司命中色蒼近臣有憂一曰近臣有棄捐
者　荆州占曰有星入司中色蒼者有賊　郄萌曰青
黑星若入司中奸人有入者出司中奸人有出者　石
氏曰有星入司祿中色黃若白近臣有賜爵者　郄萌
曰客星入司祿色青黑近臣有奪爵者　郄萌曰客星
出司祿有下賞者
　　　客星犯北斗五十六
郄萌曰客星入北斗魁上若下色青黑人主大憂赤有
大客境外與中國爭兵黃白人主有賀期皆六十日若
百二十日人主避舍東方十日而賜功應之　郄萌曰
有星入北斗魁中大人有繫者一曰人主左右有囚者
色黃白無故色青黑有憂死不出色赤斬　荆州占曰
有星出庭入北斗魁中二千石有繫者色青憂黑死赤
有斬事　荆州占曰大星入北斗貴臣誅若繫者　黃
帝占曰客星出北斗魁中天子自將兵國憂傾危社稷
不安民多苦期一年　石氏曰有星集北斗旁不入北
斗中名貴人有憂以五色占之　郄萌曰有星出北斗
魁天下赦星大赦大星小赦小期九十日當至　齊伯
曰客星出北斗旗間兵大起車騎行若貴臣有誅人主
憂旗者紫宫北斗兩間　海中占曰客星出入北斗天
下大亂兵大起臣謀主不則天下大水入城郭煞人民
期百日(郄萌曰期/三十日也)　郄萌曰有星離北斗柄中央色青
相有憂赤者兵事黃白有赦若相遇賊黑者死　甘氏
曰客星見北斗魁中色赤楚當之青齊當之黃衛當之
黑燕當之白秦當之各以五色知其分野吉凶　荆州
占曰有星見北斗魁中有死者色赤楚君當之　荆州
占曰變星見北斗魁中天子當之　石氏曰大星去北
斗中如赤鳥其頭黑天下有兵　甄曜度曰客星居北
斗旁帝主有憂若有不出者兵大起士卒用各以五色
占去北斗一尺期一年二尺期二年　郄萌曰客星守
北斗天下必有大事若大變守斗後道不通水　郄萌
曰客星守北斗七星人君大變(一書云/有憂)　荆州占曰有
星入正星大人遇賊出正星為政者易　荆州占曰有
星抵正星有客色青以禽獸為幣黃以綾羅為幣赤以
錢為幣白以人若兵劒為幣黑以金為幣色白蒼以羊
為幣正星上左右以馬牛魚鹽為幣色黑左右以五穀
為幣　荆州占曰有星出法星若入法星主當之　郄
萌曰有星入令星執法者死出令星執法者逐於諸侯
　荆州占曰有星入伐者蠻夷以水兵至出伐星天子
與蠻夷和　荆州占曰有星抵伐星而舎之者人多死
　荆州占曰有星抵伐星有光女主疾有光而環伐星
君疾　郄萌曰有星入煞星大臣主馬者死期一旬出
煞星大臣走　荆州占曰有星入危星易政出危星天
子出令不行　荆州占曰有星入部星諸侯兵起子攻
父弟攻兄　郄萌曰客星入輔星有善令　荆州占曰
有星入輔星色青相有罪若免色赤相受兵若將兵黃
白相有賜若有喜黑相死若免
　　　客星犯紫微宫五十七
玉歴曰客星犯紫微宫有大喪若守之十日已上災必
應期百二十日(按洪範天文星辰變占曰漢昭元鳯四/年九月客星在紫微宫中樞極間後三)
(年昭帝/崩也)　石氏曰客星入紫微宫天子有急兵起宫中
必有死王若有逃走之主期不出百八十日(按班固天/文志曰宣)
(帝黃龍元年三月客星居王良東廣可九尺長丈餘西/指出閣道間至紫宫其十二月宫車晏駕司馬彪天文)
(志曰孝章元和元年四月丁巳客星晨出東方在胃八/度長三尺歴閣道入紫宫留四十日滅閣道紫宫天子)
(之宫也客星犯謂之大喪後四年章帝崩宋書天文志/曰晉太康元年四月客星在紫宫太康末武帝躭晏遊)
(多疾病是月乙酉帝崩永平元年賈后誅楊駿及其黨/與皆夷三族楊太后亦見煞是年又誅汝南王亮太保)
(衛瓘楚王偉海西太和四年二月客星見/紫宫西垣至七月乃滅六年桓温廢帝也)　荆州占曰
客星入紫微宫國有大變一曰為兵起得地(按班固天/文志曰孝)
(昭元鳯四年九月客星去紫微宫中樞極間/其五年六月發三輔郡國少年濟北軍也)　荆州占
曰赤星入紫宫天下亂一曰為天下無人其中列大夫
多死罪者入其旁有亂臣　荆州占曰黃星入紫宫人
主益地天下有喜期十日　荆州占曰有赤星若黑星
入紫宫從其陽入有客兵期六十日至從其隂入有走
王　黃帝占曰客星出紫宫天下大亂臣煞其主王者
有憂國有大變期不出年　石氏曰有星如拳正圓及
如獸狀出紫宫天子用璧玉賜諸侯王　石氏曰客星
守紫宫臣煞主　荆州占曰客星在旗間車騎起
　　　客星犯北極勾陳五十八
石氏曰客星入北極天下道塞　黃帝占曰客星出北
辰天子出德令安天下　黃帝占曰赤星出天樞天下
兵盈野罷　郄萌曰客星出北極而所之國大敗四方
皆然　石氏曰他星見北極帝王驚宗室亂王者修郊
祀奉宗廟大赦天下則災消　荆州占曰客星舍極四
夷若胡王有喪　荆州占曰客星守極大臣誅　荆州
占曰客星(一本云/赤星)守天樞極兵聚一國有更君易幣
石氏曰客星守天樞國有大憂　石氏曰客星出北辰
犯守大星天下道塞兵大起臣欲謀主兵聚一國人主
有變期不出年　黃帝占曰客星犯乗守北辰主星大
人當之一曰有大喪一曰有反者　荆州占曰客星犯
乗守太子星太子有罪若死　荆州占曰客星中犯乗
守庶子星庶子有罪若死　石氏曰赤星入勾陳兵内
亂大司馬戮死出勾陳大戰有功　石氏曰黑星入勾
陳大司馬溺軍中　石氏曰黃白星入勾陳將不戰兵
去外罷　石氏曰蒼白星入勾陳大司馬有喪出勾陳
軍破將有憂　荆州占曰赤星入勾陳必有迫刼主者
　荆州占曰客星入正妃國有大憂　陳卓曰客星入
正妃有大喪　荆州占曰客星入黃龍之位有黜妃臣
煞主　齊伯曰客星出勾陳國有大變后妃有憂若女
主有黜者不出一年　石氏曰客星入勾陳若犯之宫
中有變臣殺其主王者有憂
　　　客星犯天一太一五十九
荆州占曰客星入天一座五穀大貴　甄曜度曰客星
出天一太一五穀貴人民饑一曰若有旱災　黃帝占
曰他星歴天一則宫門閉王者内不安近臣亂不出三
年
　唐開元占經卷八十三
欽定四庫全書
　唐開元占經卷八十四
　　　　　　　　　　　唐　瞿曇悉達　撰
　客星占八
　　客星犯石氏外官
　　　客星犯天庫樓一
黃帝占曰客星入天庫以饑兵起　石氏曰客星入天
庫糴大貴為後年　天官書曰客星入天庫邊郡之兵
起此為外夷之事　郄萌曰客星犯天庫五穀大貴入
庫中糴石百處其旁石五十　郄萌曰客星入天庫牛
馬有行　郄萌曰客星入天庫兵起十年亂　荆州占
曰客星入天庫有兵發行　黃帝占曰客星出庫樓兵
車用若守之邊兵大起庫兵出車騎行期二年逺三年
　荆州占曰客星入若守之天庫外夷兵起一曰官兵
憂　黃帝占曰客星入若乗守天庫兵車出用
　　　客星犯南門二
石氏曰客星出南門若守之闗梁塞道路不通人民憂
　石氏曰南門中有小星三芒者則兵車出　司馬彪
天文志曰孝靈中平二年十月癸亥客星出南門中大
如半筵五色憙怒稍小至後年六月乃消占曰為兵至
六年司𨽻校尉袁紹誅滅中官大將軍部曲將吳匡攻
煞車騎將軍何苗死者合數千人
　　　客星犯平星三
石氏曰客星出平星賦斂之臣憂而有過罪者若庫吏
不忠當有廢出期不出一年
　　　客星犯騎官四
石氏曰他星入騎官有喜　玉歴曰客星出騎官星若
守之有兵起將軍有出者　石氏曰客星守騎官將出
有憂　荆州占曰客星守騎官士卒發用
　　　客星犯積卒五
石氏曰他星守積卒主兵臣誅　石氏曰客星出守積
卒兵士為亂近臣有誅士卒多死
　　　客星犯龜星六
郄萌曰客星入龜星小憂無傷也又曰天下大倉發
甘氏曰客星出龜星珠玉貴寳物不入若守之君臣不
和上下乖離
　　　客星犯傅說七
聖洽符曰客星守傅說王者後宫少子孫若有絶後者
　　　客星犯魚星八
齊伯曰客星出魚星鹽魚貴再倍若守之摇動大貴五
倍一曰有大水期不出一年
　　　客星犯杵星九
甄曜度曰客星出杵星而守之天下兵起有稅米粟之
事
　　　客星犯鱉星十
黃帝占曰客星守鱉星有白衣之㑹　石氏曰有星入
鱉星有水令　海中占曰客星出守鱉星有白衣之衆
聚若天下有水水物不成期百八十日逺一年
　　　客星犯九坎十一
郄萌曰有星入九坎天下有憂　𤣥冥曰客星出九坎
有水旱之災出陽則旱出隂則水
　　　客星犯敗臼十二
文曜鈎曰客星守敗臼天下兵起有軍糧之急米粟之
憂期二年　石氏曰他星守敗臼以饑兵起
　　　客星犯羽林十三
郄萌曰客星守羽林若天陣兵大起　郄萌曰客星守
天陣將兵吏憂　郄萌曰赤星守羽林二十日臣弑主
　郄萌曰客星入壘壁有兵　石氏曰黃白星入天軍
南天子立后　巫咸曰客星出羽林兵大起有亡國若
守之久將軍有謀主者有憂期不出三年
　　　客星犯北落十四
石氏曰黃白星入北落天子有喜　石氏曰黃星出北
落天子使出　石氏曰赤星出北落中兵起　石氏曰
客星出北落邊夷虜兵起來入闗塞若闗吏有憂　郄
萌曰客星中犯乗守若北落星鬬光芒相及者為兵覆
軍煞大將
　　　客星犯土司空十五
荆州占曰客星入土司空多土功男不得耕女不得織
天下大疾　韓楊曰客星入土司空有土徭之事　玉
歴曰客星出土司空外臣有憂夷狄兵起若土功之事
人民饑苦多病　郄萌曰客星守土司空宫有土功若
哭泣之事　石氏曰客星入守土司空旱
　　　客星犯天倉十六
黃帝占曰客星入天倉糴石一千五百穀如玉　郄萌
曰客星入天倉糴石千嵗大饑五穀如金玉能有穀為
君卿　郄萌曰客星入天倉匈奴王且操竒物來進中
國　郄萌曰周伯星流入天倉糴賤以春入夏賤以夏
入秋賤秋入冬賤冬入春賤　郄萌曰老人星流入天
倉糴大貴春入夏貴夏入秋貴秋入冬貴冬入春貴
石氏曰客星入天倉粟發出兵滿野期三年　黃帝占
曰客星出入天倉有發粟之事出之有出粟入之有入
粟不出其年必有兵　郄萌曰客星在天倉天下貧倉
粟出　黃帝占曰客星當天倉户將吏受主俸不為主
用　石氏曰客星守天倉馬大貴　郄萌曰客星入若
守天倉有兵道不通
　　　客星犯天囷十七
郄萌曰客星入天囷匈奴且操竒物來進中國　齊伯
曰客星出天囷若守之天下大旱民饑人相食若有粟
令期二年
　　　客星犯天廩十八
石氏曰有星入天廩中色青天下多憂赤大旱有火黃
白嵗熟　甘氏曰客星出天廩天下粟貴民以饑流亡
去其鄉粟當出廩期一年逺二年　石氏曰客星守天
廩馬大貴　石氏曰他星犯天廩天下亂　郄萌曰客
星守天廩粟發用
　　　客星犯天苑十九
郄萌曰客星入天苑畜多傷　荆州占曰客星入天苑
禽獸多死　玉歴曰客星守天苑畜物不孳禽獸多死
以馬起兵邊賊入境一曰牧馬多死期三年　石氏曰
他星犯守天苑兵起馬死(按司馬彪天文志曰孝順陽/嘉元年閏月戊子客星氣白)
(廣二尺長五尺起天苑西南東北指歴天苑抵參伐天/苑主馬牛為外軍色白為兵是時燉煌太守徐由使疏)
(勒王磐等二萬人入於關界虜獲斬首三百餘級烏桓/校尉耿畢使烏桓親僕都尉戎朱魔等出寨抄鮮卑斬)
(首獲生口財物鮮卑怨恨抄遼東代郡殺傷吏民是後/西戎北狄為冦害以馬牛起兵馬牛亦死傷於兵中十)
(餘年乃/息也)
　　　客星犯參旗二十
郄萌曰客星入天宫天下有變弓弩皆張　黃帝占曰
星出入天弓必有削主　河圖聖洽符曰客星出守參
旗天下兵起大將軍行出弓弩用人主憂期百八十日
逺期一年　石氏曰客星守參負海不安兵起
　　　客星犯玉井二十一
黃帝占曰客星入玉井中者皆為强國失地出玉井强
國得地　郄萌曰客星入玉井天下有喪　荆州占曰
客星出玉井將出　齊伯曰客星出玉井其軍已出為
憂若有水敗若入守之三日其嵗大水
　　　客星犯屏星二十二
石氏曰客星入天屏四足大疾　海中占曰客星出天
屏輔臣有憂若人民多疾病四足畜多死　石氏曰客
星出入天屏大人疾主汚辱　郄萌曰客星出入天屏
人民疾疫
　　　客星犯天厠二十三
黃帝占曰客星入天厠天下大饑人相食民移去國君
子賣衣小人賣妻妾一曰賣子而食　黃帝占曰客星
入天厠主病帶下　石氏曰黃白星入天厠天子有喜
竒物見　石氏曰蒼白星入天厠天子有隂病　石氏
曰有星入天厠色青有憂赤有兵白為旱黑為凶　石
氏曰赤星入天厠有内兵起　石氏曰黑星入天厠天
子當之　郄萌曰周伯星流入天厠嵗糴大賤民有餘
食以春入夏賤夏入秋賤秋入冬賤冬入春賤終嵗同
焉糴無處也　郄萌曰老人星流入天厠為饑以春入
秋饑秋入冬饑冬入春饑　郄萌曰客星入天厠若有
流水水大出　𤣥冥曰客星出有天厠王者有憂厠中
有謀兵若大人陷厠宜防備之
　　　客星犯天矢二十四
石氏曰客星出天矢而守之天下民多病若多死以五
色占之色黃吉青白疾黑死
　　　客星犯軍市二十五
郄萌曰客星入軍市大饑將離散士卒死亡　荆州占
曰他星守軍市兵起　玉歴曰客星出軍市若入守之
軍市中人饑將離散士卒死亡期一年
　　　客星犯狼星二十六
石氏曰客星守狼弧夷狄將來降　郄萌曰客星守狼
弧邦失大臣色赤者得青黑者亡也　荆州占曰客星
守狼星狗大貴　荆州占曰客星守狼星色黃潤有大
喜黑有大憂　荆州占曰客星守狼星有圍城之急以
入日占何國　甘氏曰客星出狼星若守之天下起兵
多盜賊將相多死若有千里之行期一年中二年逺三
年
　　　客星犯弧星二十七
郄萌曰客星入弧星將有南夷來降中國者亦為蜀
石氏曰他星守弧野將死　石氏曰客星守弧主將弱
　郄萌曰客星守弧外夷大饑又曰有兵若弧星張先
起兵者利後起兵者不利　郄萌曰客星出弧兵出入
弧兵入　郄萌曰客星舍弧秋雨五穀不成又曰舍弧
左右羣臣有伺其君者　巫咸曰客星出弧若入之其
國有兵大人驚貴人多死士卒出行不出其年
　　　客星犯老人星二十八
石氏曰他星犯老人星天下老者憂兵起　郄萌曰有
星入老人為政不和　黃帝占曰客星出老人星有兵
起老人不安若老人者行若守之久命曰扶老人其國
安老人昌　石氏曰客星入若守老人星天下民疾一
曰兵起老人行
　　　客星犯天稷二十九
石氏曰有星入天稷有祀事於國内出天稷有祀事於
國外　海中占曰客星守天稷五穀散出其嵗憂人民
饑一曰守之久社稷不安
　　客星犯甘氏中官二
　　　客星犯五帝内座一
郄萌曰客星犯紫宫中帝座大臣犯主
　　　客星犯天理二
荆州占曰客星犯天理天下多獄廷尉亦坐之　郄萌
曰有星入天理禁不明　荆州占曰有星入天理大臣
有誅者
　　　客星犯内階三
黃帝占曰客星犯守内階奸臣在左右
　　　客星犯天厨四
荆州占曰客星守天厨天下大饑人相食若流亡去其
國君子賣衣小人賣妻又曰食官有食變
　　　客星犯策星五
陳卓曰客星近策星王者不出宫下有謀亂不過七十
日
　　　客星犯傳舍六
黃帝占曰客星守傳舍備奸使　雒書擿亡辭曰客星
守傳舍邦有憂大使轉粟相食天下苦若自河之東受
劔㦸之客
　　　客星犯造父七
郄萌曰有星入造父材官騎士出　郄萌曰赤星入造
父中車馬貴　黃帝占曰客星守造父兵起　郄萌曰
客星守司馬地大動
　　　客星犯人星八
焦延壽曰有星入人星天下有詔符傳相驚
　　　客星犯杵臼九
石氏曰客星守杵臼嵗饑民費其財　黃帝占曰客星
守杵臼天下㑹聚米粟一曰民失杵臼　石氏曰有星
入杵臼天下有急　郄萌曰有星入守杵臼兵起人聚
　　　客星犯天雞十
天官書曰客星入天雞西北之夷且來下降　郄萌曰
客星守天雞雞夜鳴天下盡有驚　荆州占曰客星守
天雞山摧若大水
　　　客星犯亢池十一
郄萌曰客星守亢池有盜宗廟者
　　　客星犯天田十二
郄萌曰客星入天田天焦旱五穀不登多蟲蝗
　　　客星犯天門十三
郄萌曰客星入天門諸相有謀慮
　　　客星犯平道十四
郄萌曰客星守平道諸侯不朝奸人橫行
　　　客星犯酒旗十五
春秋緯曰客星守酒旗飲食失度　荆州占曰客星守
酒旗天下大酺有酒害財物若賜爵宗室
　　　客星犯天髙十六
荆州占曰客星入天髙有竒令又曰入天髙中十日成
勾巳有贖罪之令　郄萌曰客星從天髙隂出有兵一
曰有走主亡臣從陽入有賜害之殃一曰有客兵入者
　郄萌曰客星守天髙宫中有火憂有火神從天下若
妖祥自地出
　　　客星犯礪石十七
荆州占曰客星守礪石兵動百工用
　　　客星犯八穀十八
石氏曰客星入八穀天下穀大貴以饑戰主失位
　　　客星犯五潢十九
黃帝占曰客星入五潢兵起車道不通天下大亂易政
一曰貴人死　郄萌曰有星入五潢兵大起　郄萌曰
客星留天潢中人主以水為害若井為害以入日占國
　　　客星犯咸池二十
黃帝占曰客星入咸池大人憂　荆州占曰客星入咸
池人君死天下水
　　　客星犯天街二十一
郄萌曰客星入天街内有賊人
　　客星犯甘氏外官三
　　　客星犯青丘一
荆州占曰客星守青丘土官有事
　　　客星犯車騎二
天官書曰客星入車騎星西羌且來降
　　　客星犯狗國三
韓楊曰客星入狗國其王且操竒物來下中國　郄萌
曰客星犯守狗國皆為天下有大道
　　　客星犯天田四
郄萌曰有星入天田天下有變
　　　客星犯哭泣五
郄萌曰守星守哭泣星人主有哭泣之聲
　　　客星犯八魁六
郄萌曰有星入八魁天下多盜賊
　　　客星犯天溷七
郄萌曰有星入天溷上溺下蒙
　　　客星犯九州殊口八
郄萌曰有星入九州殊口九州之民憂水事　黃帝占
曰客星守九州口負海國不安兵起　郄萌曰客星守
九州口天下凶
　　　客星犯天節九
郄萌曰客星入天節奚契丹有憂　荆州占曰客星守
天節臣有憂
　　　客星犯九游十
荆州占曰客星守九游憂諸侯之兵若禽獸多疾
　　　客星犯軍井十一
荆州占曰客星守軍井軍以水為憂　黃帝占曰客星
入守天井大水
　　　客星犯水府十二
荆州占曰客星守水府江河決溢　郄萌曰有星入水
府天下洪水
　　　客星犯天狗十三
黃帝占曰客星入天狗中國多大暴風雨又曰北夷人
饑來降　荆州占曰客星入天狗多土功北夷大饑
荆州占曰客星守天狗守禦之臣作亂
　　　客星犯丈人十四
郄萌曰有星入丈人明臣不得通
　　　客星犯天社十五
黃帝占曰有星入天社有祠事於國内出天社有祠事
於國外
　　　客星犯天紀十六
荆州占曰客星守天紀國政亂
　　　客星犯天廟十七
甘氏曰客星犯守天廟軍道不通一曰有兵又曰馬多
死　甘氏曰客星中犯乗守天廟有白衣之㑹　荆州
占曰客星中犯乗守天廟祠官有憂
　　　客星犯東甌十八
甘氏曰客星入東甌其王且操金玉來下中國
　　客星犯巫咸中外官四
　　　客星犯天相一
郄萌曰客星出入天相天子變更其令
　　　客星犯長垣二
郄萌曰赤星入長垣胡人大凶
　　　客星犯軍門三
荆州占曰客星犯軍門軍道大通
　　　客星犯陽門四
郄萌曰有星入陽門五兵藏
　　　客星犯鈎星五
荆州占曰客星守鈎星地動
　　　客星犯天桴六
荆州占曰客星守天桴度數改漏刻失時
　　　客星犯天淵七
荆州占曰客星守天淵天下水出地動若海魚出一曰
守三淵水與城等
　　　客星犯天壘城八
郄萌曰客星入天壘城北夷王且操竒馬進中國
　　　客星犯鈇鑕九
黃帝占曰客星入鈇鑕外兵擒殺其將士卒亂傷外國
來降　郄萌曰有星入鈇鑕諸侯有來獻地者出鈇鑕則
獻地諸侯色青皆以憂赤皆以兵黃皆以好　郄萌曰
客星入鈇鑕星鈇鑕用以日占其國　郄萌曰客星中
犯乗鈇鑕皆為兵將憂
　　　客星犯天廏十
黃帝占曰有大星入天廏馬有驚　郄萌曰客星入天
廏不滿三日馬為之賤　郄萌曰有星入天廏廏車出
行　郄萌曰客星入天廏之中滿三日而去有赦　黃
帝占曰客星出若守天廏有驚戒之事
　
　
　
　
　
　
　
　
　
　
　
　
　
　
　唐開元占經卷八十四
欽定四庫全書
　唐開元占經卷八十五
　　　　　　　　　　　唐　瞿曇悉達　撰
　妖星占上
　　　妖星所主一
黃帝占曰妖星者五行之氣五星之變如見其方以為
災殃各以其日五色占知何國吉凶決矣以見無道國
失禮邦為兵為饑水旱死亡之徵也　黃帝占曰凡妖
星所出形狀不同為殃如一其出不過一年若三年必
有破國屠城其君死亡天下大亂兵士行戰死於野積
尸縱橫餘殃盡為水旱兵饑疾疫之殃　石氏曰妖星
之狀不相類其殃一也其出不過三月必有破國亂君
伏死其辜殃之不盡當有旱饑暴疾疫矣　甘氏曰凡
妖星出見長大災深期逺短小災淺期近三尺至五尺
期百日五尺至一丈期一年一丈至三丈期三年三丈
至五丈期五年五丈至十丈期七年十丈以上期九年
審以察之其災必應
　　　天棓占二
河圖曰嵗星之精流為天棓　甘氏曰天棓一名覺星
　甘氏曰天棓本䫫星末銳長四丈　班固天文志曰
嵗星嬴而東南孟康曰嵗星見東方行疾則不見不見
則變為妖星也　石氏曰見彗星　甘氏曰不出三月
乃生彗本䫫星末䫫彗長二丈盈而東北　石氏曰見
覺星　甘氏曰不出三月乃生天棓本䫫星末銳長四
丈也　春秋緯曰天棓主滅兵　春秋潛潭巴曰天棓
主奮爭(河圖曰/分爭)　甘氏曰天棓出其國凶不可舉事用
兵又曰期三月必有破軍拔城　潛潭巴曰棓槍出仲
孟芒交若相棓宰將伐主天下大亂　甘氏曰天棓出
期三月必有破軍拔城人君伏死其罪　甘氏曰客天
棓見女主用事其本者為主人
　　　天槍三
河圖曰嵗星之精流為天槍　春秋合誠圖曰天槍主
捕制　春秋緯曰嵗星退而其南三月生天槍陽沈變
萌戰亂兵行諸侯大橫所見國無用兵　班固天文志
曰嵗星縮而西南孟康曰嵗星當伏西方行遲早沒變
為妖星也　石氏曰見攙雲如牛　甘氏曰不出三月
乃生天槍左右銳長數丈　縮西北　石氏曰見槍雲
如馬　甘氏曰不出三月乃生天槍本䫫星末銳長丈
　河圖曰天槍主改修　甘氏曰天槍在西北本䫫星
末銳一丈　甘氏曰天槍見則女主有用事者其本為
主人　巫咸曰天槍出國有功　班固天文志曰孝文
後二年正月壬寅天槍夕出西南占曰為兵喪亂其六
年十一月匈奴入上郡雲中漢起三軍以衛京師(按劉/向洪)
(範曰文帝崩吳/楚七國反者也)　郄萌曰嵗星與日月同宿八十日(闕/)
　　天槍出婺女至胃為天槍
　　　天猾四
河圖曰嵗星之精流為天猾　河圖曰春秋緯曰天猾
主招亂者　春秋緯曰人主自恣不備古王逆天暴物
則天猾起如衆馬鬭於邦地躍璚曰反光
　　　天衝五
河圖曰天衝嵗星之精流為之　劉向洪範曰天衝其
狀如人蒼衣赤首不動其名曰天衝　春秋潛潭巴曰
天衝主滅位　春秋運斗樞曰衝星出臣謀主武卒廢
天子亡　運斗樞曰天衝抱極泣帝前血濁霧下天下
寃(宋均曰抱猶向也極北辰也泣言有淚衆/也帝大帝即北辰也血濁如霧霧濁如血)
　　　國皇六
河圖曰嵗星之精流為國皇　春秋運斗樞曰機星散
為國皇　巫咸曰國皇之星大而赤類南極老人星也
　春秋緯曰國皇主滅奸　春秋合誠圖曰國皇主内
冦一曰主内難　春秋考異郵曰國皇星見則兵起天
下急　司馬彪天文志曰孝靈光和中國皇星見東南
角去地一二丈如炬火狀十餘日不見占曰國皇為内
亂外内有兵喪其後黃巾賊張角燒州郡朝廷遣將討
平斬首十餘萬級中平年宫車晏駕大將軍何進令司隸
校尉袁紹私募兵千餘人隂射洛陽城外竊呼并州牧
董卓使將兵至京都共誅中官對戰南北宫及闕下死
者數千人燔燒宫室遷都西京及司徒王允與將軍吕
布誅卓卓部曲將郭汜李傕提兵攻長安公卿百官吏
民戰死者亦且萬人天下之亂皆自内發　巫咸曰國
皇星所指其下起兵兵强或曰其衝不利　石氏曰國
皇星入天庫兵起亡地　荆州占曰國皇入紫宫國有
大變兵起又曰人主有憂　荆州占曰國皇星入紫宫
兵起得地
　　　反登七
河圖曰嵗星之精流為反登　春秋緯曰反登主夷分
　春秋緯曰皆少陽之精司徒之䫫青龍七宿之域有
謀反若恣虐為害主失春政者以出時衝為期皆主君
徵也
　　　析旦八
河圖曰熒惑之精流為析旦(或曰/昭旦)　春秋緯曰析旦主
弱符　春秋緯曰析旦橫出　濁百尺為相誅滅
　　　蚩尤旗九
河圖曰熒惑之精流為蚩尤旗(按皇覽塜墓記曰蚩尤/塜在東郡夀張縣闕鄉)
(城中髙七丈民常十月祠之有赤氣出如絳帛民名為/蚩尤旗述征記曰須昌縣闕鄉有蚩尤塜或云上代民)
(以十月旦祠之輒有赤氣如一疋絳謂蚩尤旗也漢書/武帝建元六年元狩四年並有長星見班固五行志曰)
(為蚩尤/之旗也)　春秋運斗樞曰旋星散為蚩尤旗　說苑曰
蚩尤旗五星盈縮之所生也　巫咸曰蚩尤之旗䫫彗
而後曲象旗　夏氏曰四望無雲獨見赤雲蚩尤旗也
　荆州占曰蚩尤星如箕可長二丈末有星　吕氏春
秋曰亂國之主衆邪並積有雲若桓藿以長黃上白下
其名曰蚩尤旗　春秋緯曰蚩尤旗誅逆國　春秋緯
合誠圖曰蚩尤之旗出平四野　河圖提曰帝將怒則
蚩尤旗出　論語摘輔象曰虐王反度則蚩尤旗出
雒書曰旗㓨旋主備臣邊雄侯之賢主過出兵馬驚
黃帝占曰蚩尤旗本䫫星而後委曲其象旗幡長可二
三丈見則王者皷旗大行征伐四方兵大起不然國有
大䘮王者亡期三年中五年逺七年(按洪範五行傳曰/武帝建元六年八)
(月長星出東方長竟天占曰是蚩尤旗見則王者征月/伐四方自是之後兵討四夷連二十年元狩四年四)
(長星復出西北是時撃胡狄司馬彪天文志曰孝獻初/平三年九月蚩尤旗長十餘丈色白出角亢之南其後)
(丞相曹公征伐天下且三十年魏志曰髙貴卿公正元/元年十一月有白氣出南斗側廣數丈長竟天景王問)
(王肅肅對曰蚩尤之旗也東南其有亂乎二年正月毌/丘儉等據淮南以叛大將軍司馬師討平之自後征淮)
(南西平巴蜀是嵗呉主孫亮五鳯元年太平三年孫綝/盛兵圍宫廢亮為㑹稽王孫綝主淮南江東同揚州地)
(故于時變見吳楚之分則魏之淮南多與吳同災是以/毌丘儉以為已應遂起兵而敗三年即魏甘露二年諸)
(葛誕又反淮南吳遣朱異救之及城陷誕衆誅滅魏氏/春秋曰正始元年十一月蚩尤旗見於箕東吳兵死沒)
(各數萬人車騎將/軍黃權薨之兆也)　黃帝占曰蚩尤旗出北斗長二三
丈本有星其上委曲見則天下亂大兵起天子自將兵
旗皷用不然國有大喪期百八十日中一年逺三年
春秋緯曰蚩尤之旗見則山崩　春秋緯曰蚩尤之旗
五精離芒天運大兵垂其彗後曲而前長四方並亂天
下滅兵羣猾動帝座於堂見則五冦行主不正暴必有
反兵期五年天子憂不以亡則九年凶加於斗宿天子
囂囂出於列位勉正四方　春秋緯曰蚩尤伐矜誅逆
滅患蚩尤起天下之兵合禍紛紛　春秋緯潛潭巴曰
蚩尤之旗主伐叛又曰主惑亂　春秋運斗樞曰蚩尤
之旗見則山崩后族擅權　春秋運斗樞曰蚩尤旗干
大微法式滅帝死於野　春秋緯考異郵曰蚩尤旗見
則王者伐枉逆　鈎命決曰旗㓨㿃咄咀出匿謀合(旗/蚩)
(尤旗/也)　夏氏曰蚩尤旗所見之方其下有兵四方盡有
天下有兵　郄萌曰蚩尤旗守軫赤哭禮　荆州占曰
蚩尤旗見則兵大起不然有喪
　　　昭明十
河圖曰熒惑之精流為昭明(荆州占曰填心/之變為昭明也)　黃帝占
曰昭明者五星之變出於西方名曰昭明金之氣也
春秋合誠圖曰赤彗分為昭明昭明滅光也(宋均注曰/滅主之光)
(明/也)象如太白吐芒故以為起霸之徵期七年　春秋運
斗樞曰機星散為昭明　黃帝占曰西方有星望之去
地可丈而白有光其䫫太白數動察之中赤是謂西方
之野星名曰昭明出兵大起其出也下有喪出南則西
方邦失地　黃帝占曰昭明星出入畢中有屠國　河
圖曰昭明茀心天子三公殺主必成　雒書兵鈴勢曰昭
明見霸者生　春秋運斗樞曰昭明有角亡徵也　春
秋緯曰昭明改德　春秋緯合誠圖曰昭明所起期七
年天子奪於州牧去所出下發　春秋緯考異郵曰昭
明星見則國滅賢主立　春秋緯考異郵曰昭明如太
白不行　春秋緯潛潭巴曰昭明起有德　巫咸曰昭
明所起國起兵多變　巫咸曰西方有星大而白有角
目下視名曰昭明金之精出則兵大起若守房星國有
大喪必有屠城昭明下則為天狗所下者大戰流血星
出非其方有兵衝則不利期不出三年　郄萌曰昭明
星見大人凶　郄萌曰昭明出兵大起　郄萌曰昭明
星守心大有喪　郄萌曰昭明星見虚中天下無兵兵
起有兵兵罷大臣為謀　天官書曰昭明大而白無角
乍上乍下(孟康曰形如三足几/上有九彗上向也)所出國起兵多變　荆
州占曰昭明星出營室中大臣為亂無兵兵起有兵兵
罷
　　　司危十一
河圖曰熒惑之精流為司危　春秋合誠圖曰白彗之
氣分為司危司危平非也以為乖事之徵　春秋運斗
樞曰機星散為司危　孟康曰司危星大而有毛兩角
　荆州占曰司危䫫太白䫫動察之赤　洛書曰司危
出强國盈　春秋緯潛潭巴曰司危主擊强侯兵也
合誠圖曰司危如太白有目以為乖事之徵見則主失
法期八年豪傑起天子以不義失國有聲之臣行主德
也(宋均注曰/聲名稱也)　春秋緯考異郵曰司危見則其下國殘
賊　天官書曰司危星出正西方之野星去地可六七
丈而白䫫太白一曰見兵起强　天官書曰司危出非
其方下有兵衝不利　荆州占曰司危出則兵起其下
為喪
　　　天攙十二
河圖曰熒惑之精流為天攙　春秋緯曰嵗星退如西
北三月生天攙　郄萌曰星出其狀白小䫫動是謂攙
星一名斬星　孫炎曰攙槍妖星别名也(尸子曰彗星/為攙槍也)
　春秋緯潛潭巴曰天攙主煞時　甘氏曰天攙見女
主用事者其本為主人　甘氏曰天攙出西南長數丈
左右銳出而易處　巫咸曰天攙出其國内亂　京房
曰天攙出其下相攙為亂為兵赤地千里枯骨藉藉(按/班)
(固天文志曰孝文後二年正月壬寅天攙夕出/西南後匈奴入上郡雲中漢起軍以衛京師也)　郄萌
曰攙星出即出兵起出於東方國益鄉皆然　班固天
文志曰天攙出為兵喪　河圖曰太陽之精赤烏七宿
之域有謀反若悖心為虐害主失政者期如占皆以
䫫名之也
　　　五殘十三
河圖曰五殘主奔亡　河圖曰填星之精流為五殘
春秋運斗樞曰旋星散為五殘　春秋合誠圖曰蒼彗
散為五殘如辰星出角陽失德故生角五殘者五分也
故為殘毁敗之徵(宋均曰五殘五分/彗一本而五枝也)期九年奸興三九
二十七亂大不可禁　黃帝占曰五殘者五行之變出
於東方名曰五殘木之氣也　宋均曰五殘一曰五鋒
　巫咸曰五殘星出正東方之野星狀䫫辰星可去地
六七丈大而白　春秋合誠圖曰五殘主乖亡　郄萌
曰五殘兵星也　黃帝占曰東方有星望之去地可六
丈大而赤察之中青(孟康曰星表青/氣如有暈也)其䫫嵗星是謂東
方之野星名曰五殘出則兵大起其出也下有喪北出
則東方邦失地　河圖曰五殘出則宰司馬之輩萌
河圖曰五殘出四蕃虐天子有急兵　雒書雒罪級曰
五殘六賊出禍合天下逆侵闗樞　雒書兵鈐勢曰五
殘起野亂成　雒書曰五鋒星出翌白帝亡也　尚書
緯運期授曰白帝亡也五殘出　春秋緯考異郵曰五
殘備急　考異郵曰五殘見則主誅政去伯　郄萌曰
五殘見則國殘起奔繫亡　天官書曰五殘所出非其
方為其下有兵衝不利　荆州占曰五殘大而赤數動
察之而青　荆州占曰五殘出則兵起其下為喪
　　　六賊十四
黃帝占曰六賊者五行之氣出於南方名曰六賊火之
氣也　孟康曰六賊星形如彗　黃帝占曰南方有星
望之去地六丈赤而數動察之有光其䫫熒惑是謂南
方之野星名曰六賊出則兵起其國亂其出也下有喪
出東方則南方邦失地　巫咸曰六賊星見出正南方
之星去地可六丈大而赤數動有光　天官書曰六賊
星所出非其方為其下有兵衝不利
　　　獄漢十五
河圖曰填星之精散為獄漢　春秋運斗樞曰權星散
為獄漢　黃帝占曰咸漢者五行之氣出於北方名曰
咸漢水之氣也　班固天文志曰獄漢一名曰咸漢
天官書曰獄漢星出正北北方之野星去地可六丈大
而赤數動察之中青　孟康曰獄漢青中赤表下有三
彗縱橫　春秋合誠圖曰獄漢主逐王　春秋潛潭巴
曰獄漢主刺王　黃帝占曰北方有星望之可去地六
丈大而赤數動察之中青黑其䫫辰星謂北方之野星
名曰咸漢出則兵起其出也下有喪出西則北方之邦
失地　雒書兵鈐勢曰獄漢動諸侯驚　春秋運斗樞
曰獄漢出隂精橫　天官書曰獄漢所出非其方為其
下有兵衝不利　荆州占曰獄漢出則兵起其下為喪
　　　大賁十六
河圖曰填星之精散為大賁　河圖曰大賁出主暴衝
也
　　　炤星十七
河圖曰填星之精散為炤星　河圖曰炤星主滅邦又
曰炤星見主滅亡
　　　絀流十八
河圖曰填星之精散為絀流　春秋緯曰絀流主伏逃
　河圖曰絀流動天下嗷主自理無所逃
　　　茀星十九
甘氏曰茀星出東南本有星末䫫茀所當之國是受其
殃　京房曰茀星三角三年消五角五年消七角七年
消九角九年消
　
　
　
　
　
　
　
　
　
　
　
　
　
　唐開元占經卷八十五
欽定四庫全書
　唐開元占經卷八十六
　　　　　　　　　　　唐　瞿曇悉達　撰
　妖星占中
　　　旬始占二十
河圖曰填星之精散為旬始　春秋運斗樞曰樞星散
為旬始　說苑曰旬始五星盈縮之所生也　廣雅曰
旬始妖氣也(徐廣曰旬/始蚩尤也)巫咸曰旬始出於北斗傍伏如
雄雞其怒青黒象伏鼈(李竒曰怒當為孥晉灼曰孥雌/也或曰怒則青色按司馬長卿)
(大人賦曰垂旬始以為慘兮/槥彗星以為髾謂此星也)　春秋合誠圖曰黄彗分
為旬始旬始者令起也狀如雄雞土含陽以文白接精
象雞故以為立主之題十年聖人起伏(宋均註曰接理/也題識也土含)
(文采故其氣理為雞取其/知時土數十也起作也)　春秋合誠圖曰旬始主爭
兵　春秋考異郵曰旬始主亂　春秋潛潭巴曰旬始
主招横　春秋考異郵曰旬始其下必有滅亡五姦爭
治暴骨積骸以子續食見則臣亂兵作諸侯為虐　黄
帝占曰常以戊戌(巫咸曰/戊巳)視五車中有竒恠曰旬始狀
如鳥有喙而見者眀則兵大起攻戰當其首者破死欲
為之左右勿逆　黄帝占曰旬始見天庫中所向兵弗
能當　黄帝占曰旬始出見北斗聖人受命天子夀主
者有福　文曜鈎曰旬始見行起北斗傍期六十日兵
大起上將軍出帝自臨兵期不出年　春秋緯曰衆變
並集旬始昭天下有滅主五姦爭治　春秋緯運斗樞曰
辟之失樞旬始出於五諸侯　孝經章句曰有妖星在
東井隂名曰旬始旬始出主失國入井則霜　郗萌曰
旬始出建星水災並行邊境起兵者備水盜賊班固天
文志曰旬始如鱉見羣猾横盜　𤣥𡨕占曰有星狀如
雄雉其色赤黄名曰旬始見則天下有兵其國不寧期
三年　石氏曰常以戊戌日一曰戊巳視天軍中有旬
始星狀如鳥見者兵大起攻戰向其首者破為之左旋
乃戰常勿逆也
　　擊咎二十一
河圖曰填星之精散為擊咎　河圖曰擊咎出臣弄主
一曰臣禁主　河圖曰擊咎主大兵　文曜鈎曰擊咎
守軫耀百尺為相誅滅　河圖曰土精斗七星之域以
長四方八卦之内司空之位有謀反若盜虐者期如上
占
　　　天杵二十二
河圖曰太白散之精為天杵　石氏曰天杵主䍧羊
　　　天拊二十三
河圖曰太白之精散為天拊　河圖曰天拊主擊殃
　　　伏靈二十四
河圖曰太白之精散為伏靈　河圖曰伏靈主領䜛
郗萌曰伏靈出天下亂復治
　　　大敗二十五
河圖曰太白之精散為大敗　河圖曰大敗主開衝
韓楊曰大敗出擊咎謀
　　　司姦二十六
河圖曰太白之精散為司姦　河圖曰司姦主見妖
　　　天狗二十七
河圖曰太白之精散為天狗　黄帝占曰天狗者五星
氣合變出西南金火氣合名曰天狗　孟康曰天狗星
有毛旁有短彗下有如狗刑者(按三秦記曰驪山西有/白鹿原周平王時白鹿)
(出是原原上有狗枷保秦襄公時有天狗枷來下/民保其上有賊天狗則吠而䕶之故一保無患也)抱朴
子曰有黒氣如牛馬入其軍者名天狗下食血其軍必
敗(廣雅曰天/狗妖氣也)河圖曰天狗主候兵　春秋緯曰天狗主
討賊　春秋緯曰天狗流五將開　石氏曰西北有星
長三丈而出水金氣交名曰天狗(荆州占曰西北三星/大而白名天狗見則)
(大兵起天下飢人相食按辛氏秦州記乞伏韓歸獵於/康狼州見天上如有十丈餘綘直下山川草木皆赤相)
(氣者云天狗下後/遂破吕保足也)石氏曰天狗所下之處必有大戰破
軍殺將伏尸流血天狗食之皆期一年中二年逺三年
各以其所下之國以占吉凶　郗萌曰西北有三大星
出如日狀名曰天狗天狗出入相食一曰昭明下則為
天狗天狗所下兵大起流血　郗萌曰星出其狀赤白
有光下即為天狗其下小小有足所下之地必流血國
易政(按山海經曰金門之山有赤犬名曰天犬其所下/有兵郭璞註曰周書云天狗所止地蓋頂餘光飛)
(天為流星長數十丈其疾如風聲如雷走如電呉楚七/國反時過梁野鴻範五行傳曰七國之兵戰於梁地故)
(狗先降梁圍壘以見其象也狗者守圍之類也天狗所/降以戒守  班固天文志曰孝文帝後二年八月天狗)
(下梁野是歳誅反者周殷長安市呉楚攻梁梁/王堅守遂伏尸流血其下也七年六月文帝崩)　　班固
天文志曰哀帝定平元年正月丁未日出時有著天白氣
廣如一疋布長十餘丈西南行讙如雷西行一刻而止名
曰天狗傳曰言不從則有狗禍到其四年正月二月三
月民相驚動讙譁奔走傳行詔禱祠西王母　兵書曰兩
敵相望其雲氣如牛馬狀頭低尾仰名曰天狗勿與戰
　荆州占曰天狗犯弧星大將有千里之行若貴人多
死
　　　天殘二十八
河圖曰太白之精散為天殘　春秋緯曰天殘主貪殘
　　　卒起二十九
河圖曰太白之精散為卒起　河圖曰卒起見禍無時
諸變有萌者臣運柄　河圖曰卒起主虐亡河少隂之
精大司馬之類白虎七宿之域有謀反若戾虐為害主
失秋政者期如上占禍應之
　　　枉矢三十
河圖稽燿鈎曰辰星之精散為枉矢　荆州占曰填星
之精變為枉矢　春秋運斗樞曰幾星散為枉矢　說
苑曰枉矢之星盈縮之所生也　鴻範五行傳曰枉矢
者弓弩之象也枉矢之所觸天下之所伐滅亡之象也
　巫咸曰枉矢類大流星色蒼黒蛇行望之如有毛目
長數丈著天　春秋合誠圖曰枉矢主反萌黒彗分為
枉矢枉矢者射星也水流蛇行含眀故有毛目隂合於
四故長四又水生木其怒青黒水滅火其精沉故以為
謀反之徴在所流受者滅皆為天子之詳隂道於六期
六年萌二十四年天子以兵亡所已議見起　春秋緯
曰枉矢主射愚又曰枉矢流射所謀　河圖曰枉矢東
流天下恐洛書曰枉矢出夏桀滅　尚書中候曰夏桀
無道枉矢射　河圖真紀鈎曰人君邪暴專已則枉矢
動　洛書說徴示曰枉矢射心山崩火燔宫雒書雒罪
級曰枉矢射主以兵去　易緯辨終備曰枉矢流隠謀
合國雄逃　詩緯曰枉矢流天降䘮亂　詩緯含神務
曰白之亡枉矢流　尚書運期授曰白之亡也枉矢射
參　尚書緯曰枉矢流天射王　春秋緯曰黄之亡有
枉矢下流到地上屬天下以兵亡天子凶　春秋緯曰
枉矢芒臣不忠民不良　春秋緯曰枉矢或東或西五
榖不升民流亡　春秋潛潭巴曰枉矢或南或北無聚
衆伐敵國　春秋潛潭巴曰枉矢守虚卑國以實尊國
虚　春秋潛潭巴曰枉矢守填星民多事其大芒也黄
德昌春秋潛潭巴曰枉矢黒軍士不勇疾流腫　春秋
緯運斗樞曰枉矢出射所誅　春秋運斗樞曰黄帝行
失則枉矢出射所謀謀易失樞之主故以枉矢射之
春秋考異郵曰枉矢見則謀反之兵合考異郵曰枉矢
而流射伐秦以亡　春秋漢含孳曰枉矢流主見射
春秋佐助期曰枉矢流射黜滅不詳　孝經鈎命决曰
亂蔣蔣枉矢出　孝經援神契曰枉矢射匿謀強　論
語摘輔像曰虚王反度則枉矢合　海中占曰枉矢類
流星望之有毛目長可一疋布皎皎著天見則大兵起
大將出弓弩用期三年　石氏曰枉矢射心地䧟備虚
狼　郗萌曰枉矢出東井邊境起兵火災並行受者備
火盜賊　說苑曰秦二世立枉矢夜光　郗萌曰枉矢
射參秦以亡一曰帝亡　班固天文志曰枉矢所觸天
下之所伐射滅亡之象也(按宋書天文志曰晉元帝大/興三年四月壬辰枉矢出虚)
(危沒翼軫永昌元年三月王敦率江荆之衆來攻京都/六軍距戰敗績於是殺䕶軍將軍周顗尚書令刁協驃)
(騎將軍戴弼又鎮北將軍劉隗出奔四月又殺湘州刺/史譙王承鎮南將軍甘卓閏十一月元帝崩間一年敦)
(亦梟枉/矢之應)　班固天文志曰枉矢流以亂伐亂(按宋書天/文志曰晉)
(元康六年六月丙午夜有枉矢在斗魁東南行是後趙/王殺張華廢賈后以理太子之寃遂自簒以至屠城光)
(熙元年五月枉矢西南流是時司馬越西破河間奉迎/大駕尋收繆𦙍和緩等肆其無君之心天下惡之及死)
(而石勒焚/其屍柩也)　班固天文志曰項羽救鉅鹿枉矢西流占
曰枉矢所觸天下之所伐射滅亡象也物莫直於矢今
蛇行不能直矢而枉者執矢者亦不正以象項羽執政
亂也羽遂合從坑秦人屠咸陽　司馬彪天文志曰孝
靈中平中夏流星赤如火長三四尺起河鼓入天市抵
觸宦者星色白長二三尺後尾再屈食頃乃滅狀似枉
矢占曰枉矢流發其官射所謂矢當直而枉者操矢者
邪枉人也中平六年大將軍何進謀盡誅中宦中宦覺
於省中殺進俱兩破滅天下由此遂大壊亂
　　　破女三十一
河圖曰辰星之精散為破女　河圖曰破女見羣臣皆
誅　河圖曰破女主勝之符
　　　拂樞三十二
河圖曰辰星之精散為拂樞　河圖曰拂樞動亂駭擾
無調時　河圖曰拂樞主制時
　　　滅寶三十三
河圖曰辰星之精散為滅寶　河圖曰滅寶起相得之
　河圖曰滅寶主伐之
　　　繞綎三十四
河圖曰辰星之精散為繞綎　春秋緯曰繞綎主亂孳
　　　驚悝三十五
河圖曰辰星之精散為驚悝　河圖曰驚悝主相署
　　　大奮祀三十六
河圖曰辰星之精散為大奮祀　河圖曰大奮祀主招
邪　韓楊曰大奮祀出主安之　河圖曰太隂之精𤣥
武七宿之域有謀反若恣虐為害主失冬政者期如上
占禍應之　春秋緯曰五精潛潭皆以類逆所犯行失
時指下臣承類者乘而害之皆滅亡之徴也入天子宿
主滅諸侯五伯謀
　　　天鋒三十七
宋均曰天鋒彗象矛鋒者也　春秋合誠圖曰天鋒主
從横　宋均曰天下横從則天鋒星見洪範五行傳曰
漢昭帝始元元年鋒星出西方出天市東門行過河鼔
入營室中占曰有亂臣戮死後左將軍上官桀子驃騎
將軍安與燕王謀反誅死
　　　燭星三十八
石氏曰燭星狀如太白其出也不行則見不久而滅
孟康曰燭星上有三彗上出　石氏曰燭星所出邑反
　甘氏曰燭星出東方其所出者兵不勝出南方有兵
王者亡地出西方其國有䘮兵勝出北方其所出者兵
勝　天官書曰燭星所燭者城邑亂　荆州占曰燭星
所出有大盜不成　荆州占曰燭星青有憂事不吉赤
有華事黄蓋地白有歡事　班固天文志曰孝昭五年
四月燭星見奎婁間占曰有土功胡人死邊城和六年
築遼東𤣥菟郡二月度遼將軍范眀友擊烏丸還
　　　蓬星三十九
荆州占曰蓬星一名王星狀如夜火之光多即至四五
少即一二一曰蓬星在西南脩數丈左右鋭出而易處
　聖洽符曰有星其色黄白方不過三尺名曰蓬星見
則天下道術士當有出者布衣之士貴天下太平五榖
成人民寧期一年逺二年　甘氏曰蓬星出北斗諸侯
有奪地以地亡有兵起星所房者期不出三年　郗萌
曰蓬星出太微中天子立王期不出三年　班固天文
志曰漢昭帝始元中漢宦者梁成恢及燕王候星者呉
莫如見蓬星出西方天市東門行過河鼓入營室中
恢曰蓬星出六十日不出三年下有亂臣戮死於市
班固天文志曰孝景中三年六月壬戌蓬星在
房南去房可二丈大如二斗器色白癸亥在心東北可
長丈所甲子在尾北可六丈丁夘在箕北近漢稍小且
去時大如桃壬申去凡十日占曰蓬星出必有亂臣房
心間天子宫也是時梁王欲為漢嗣使人殺漢諍臣𡊮
盎漢誅梁大臣斧鉞用梁王恐懼布車入闗伏斧鉞謝
罪然後得免　荆州占曰蓬星出北斗魁中王者坐賊
死若大臣諸侯有受誅者荆州占曰蓬星出見於東方
東南東北不大旱則大水五榖不收糴貴十倍人相食
　荆州占曰蓬星出司命王者疾死　何法盛中興書
曰晉孝武太元二十年九月有蓬星如粉絮東南行歴
女虚危至哭星明年而烈宗崩　韓楊曰蓬星出北斗
中大臣諸侯有受兵者
　　　長庚四十
司馬遷天官書曰長庚如一疋布著天(此長庚非詩所/謂西有長庚者)
司馬遷天官書曰長庚見則兵起
　　　四填四十一
巫咸曰四填星出陽去地六丈餘　司馬遷天官書曰
四填出地可四丈　荆州占曰四填星大而赤去地二
丈當以夜半子時出　荆州占曰四填星見十月而兵
起又曰四填星見四隅皆為兵起其下
　　　地維藏光四十二
黄帝占曰地維藏光者五行之氣出於四季土之氣也
　荆州占曰有星出大而赤去地二三丈如月始出是
謂地維藏光　黄帝占曰四隅有星望之可去地四丈
而赤黄摇動其類填星是謂中央之野星出於四隅名
曰地維藏光出東北隅天下大水出東南隅天下大旱
出西南隅則有兵起出西北隅則天下亂兵大起　天
官書曰地維藏光見下有亂者亡有德者昌
　　　女帛四十三
黄帝占曰女帛者五星氣合之變出東北木水氣合也
　石氏曰東北有星長三丈而出水水氣交名曰女帛
見則天下兵起若有大䘮　荆州占曰東北有三丈星
出名曰女帛女帛出天下有大喪
　　盜星四十四
黄帝占曰盜星五星氣合之變出東南木火氣合也
石氏曰東南有星長三丈而出木火氣交名曰盜星
荆州占曰東南有三星出名曰盜星見則天下有大盜
多冦賊
　　　積陵四十五
黄帝占曰積陵者五星氣合之變出西北金水氣合也
　石氏曰西南有星長三丈而出(荆州占曰有三/星乃火星出)金水
氣交名曰積陵見則其下隕霜兵水並起五榖不成人
民飢(荆州占曰天/下榖十倍)
　　　瑞星四十六
黄帝占曰瑞星者五星氣合之變出與金木水火合於
四隅也　石氏曰四隅有星大而赤察之中黄數動長
可四丈此土之氣効於四季名曰四隅瑞星所出兵大
起有土功正月出十月起兵二月出十一月起兵三月
出七月起兵四月出九月起兵皆期三年中五年逺七
年
　　　昏昌四十七
黄帝占曰有星出西北氣青赤以環之中赤外青名曰
昏昌見則天下兵起國易政先起者昌後起者亡髙十
丈亂一年髙二十丈亂二年髙三十丈亂三年
　　　華星四十八
甘氏曰有星出西北狀如有環名之曰華星華星見西
南諸侯有失地西北國
　　　白星四十九
郗萌曰有如星非星狀如削𤓰有勝兵名曰白星白星
出為男䘮
　　　菟昌星五十
石氏曰西北菟昌之星其有青赤環之有殃青為水此
星見天下易
　　　格澤五十一
黄帝占曰格澤者炎火之狀(天官書曰/格澤星也)上黄下白從地
而上下大上鋭見則不種而穫(天官書曰不有土/功必有大客至)必有
大客鄰國來者期一年逺二年　廣雅曰格澤妖氣也
　玉歴曰格澤氣赤如火炎炎中天上下同色東西絙
天若於南北長可四五里此熒惑之變見兵起其下伏
尸流血期三年　史記天官書曰格澤星者如炎火之
狀黄白起地而下大上鋭其見也不種而穫不有土功
必有大客
　　　歸邪五十二
巫咸曰如星非星如雲非雲名曰歸邪(李苛曰邪音蛇/孟康曰有兩赤)
(彗上向上有蓋/狀如氣下連星)司馬遷天官書曰歸蛇見必有歸國者
　　　濛星五十三
蕭子顯晉書曰明帝大明三年十二月夜有赤氣如牙
旗長短四面西南最多(按天文占此為濛星/一曰刀星亂之象)大興末及
此再見王敦蘇峻之禍其應切矣　宋書天文志曰宋
孝武大眀三年正月夜通天薄雲四方生赤黄氣長三
尺乍沒乍見尋皆消滅占曰名濛星一曰刀星天下有
兵戰鬬流血時南兖州刺史竟陵王誕尋據廣陵反遣
車騎大將軍沈慶之領羽林勁兵及豫州刺史宗殻徐
州刺史劉道降衆軍攻戰及屠城城内男女道降梟斬
靡遺七年正月夜又通天薄雲四方合有八氣蒼白色
長二三尺乍見乍沒亦名曰濛星一名刀星占曰天下
有兵後二年帝崩大臣將相誅滅皇子被害昭太后崩
四方兵起公遣諸軍推鋒外討
　唐開元占經卷八十六
欽定四庫全書
　唐開元占經卷八十七
　　　　　　　　　　　唐　瞿曇悉達　撰
　孝經雌雄圖三十五妖星占下
　　　天垣一
天垣星在角宿中出月左方日在甲寅歳星將出而不
出其與日合二十日其未出二日必有灾雲蒼赤黒色
三物厭日之光青色之星有兩青方在其旁出而生天
垣之星所指之國消主死政星變色而青期三年
　　　天樓二
天樓星(在亢/宿中)出月左方日在甲寅歳星將出而不出其
與日合三十日其未出三日必有灾雲蒼赤黒色三物
厭日之光青色之星有兩青方在其旁出而生天樓之
星長八十尺(一本/八丈)所指之國榖糴大貴法星變色而青
期三年
　　　天榬三
天榬星(在氐/宿中)出月左方日在甲寅歳星將出而不出其
與日合四十日其未出四日必有灾雲蒼赤黒色三物
厭日之光青色之星有兩青方在其旁出而生天袁星
(一本長/十丈)所宿之國有立王(一本/云地)令星變色而青期三年
　　　首若四
首若(一本/真若)星(在房/宿中)出月左方日在甲寅歳星將出而不
出其與日合五十日其未出五日必有灾雲蒼赤黒色
三物厭日之光青色之星有兩青方在其旁出而生首
若之星六七尺(一本/六丈)所指之國亡地煞星變色而青期
二年或三年
　　　天荆五
天荆星(在心/宿中)出月左方日在甲寅歳星將出而不出與
日合六十日其未出六日必有灾雲蒼赤黒色三物厭
日之光青色之星有兩青方在其旁出而生天荆之
星所指之國亡戰不勝主死伐星變色而青期三年
　　　天根六
天根星(在尾/宿中)出月左方日在甲寅歳星將出而不出其
與日合七十日其未出七日必有灾雲蒼赤黒色三物
厭日之光青色之星有兩青方在其旁出而生天根之
星所指之國大亡地戰敗星變色而青期三年
　　　天槍星七
天槍星(在箕/宿中)出月左方日在甲寅歳星將出而不出其
與日合八十日其未出八日必有灾雲蒼赤黒色三物
厭日之光青色之星有兩青方在其旁出而生天槍之
星長數丈所指之國有兵大軍破應星變色而青期一
年
　　　端下八
端下星(在斗/宿中)出月左方日在壬寅辰星將出而不出其
與日合二十日其未出二日必有灾雲黒黄青色三物
厭日之光黒色之星有兩黒方在旁出而生端下之星
所指之國大破將死政星變色而黒期六月(一本云或/十二月一)
(月/)
　　　商若九
商若(一本云/天蒿)星(在牛/宿中)出月左方日在壬寅辰星將出而
不出其與日合二十五日其未出二日必有灾雲
黒黄青色三物厭日之光黒色之星有兩黒方在其旁
出而生商若之星長三四尺所指之國大水敗兵起法
星變色而黒期一年
　　　天杵十
天杵(一本云/天林)星(在女/宿中)出月左方日在壬寅辰星之變而
不出其與日合三十六日其未出三日必有灾雲黒黄
青色三物厭日之光黒色之星有兩黒方在其旁出而
生天杵之星長七八尺所指之國軍破將死令星變色
而黒期一年
　　　天麻十一
天麻星(在虚/宿中)出月左方日在壬寅辰星將出而不出其
與日合三十五日其未出五日必有灾雲黒黄青色三
物厭日之光黒色之星有兩黒方在其旁出而生天麻
之星長七八尺(一本云/四五尺)所指之國破亡煞星之變色而
黒期六月
　　　天杖十二
天杖(一本/天社)星(在危/宿中)出月左方日在壬寅辰星將出而不
出其與日合四十日其未出四日必有灾雲黒黄青色三
物厭日之光黒色之星有兩黒方在其旁出而生天杖
之星長十餘丈勾曲所指之國兵主死伐星變色而黒
期二年
　　　天攙星十三
天攙星(在室/宿中)出月左方日在壬寅辰星將出而不出其
與日合四十五日其未出四日必有灾雲黒黄青色三
物厭日之光黒色之星有兩黒方在其旁出而生天攙
之星長五六尺所指之國破亡危星之變色而黒期三
年
　　　天英十四
天英星(在壁/宿中)出月左方日在壬寅辰星將出而不出其
與日合五十日其未出五日必有灾雲黒黄青色三物
厭日之光黒色之星有兩黒方在其旁出而生天英之
星長一十丈所指之國軍破亡地應星變色而黒期三
年
　　　白舊十五
白舊星(在奎/宿中)出月左方日在庚寅太白將出而不出其
與日合十日其未出一日必有灾雲白赤黒色三物厭
日之光白色之星有兩白方在其旁出而生白舊之星
所指之國亡地主死政星變色而白期一年
　　　星十六
星(在婁/宿中)出月左方日在庚寅太白將出而不出其與日合
二十日其未出二日必有灾雲白赤黑色三物厭日
之光白色之星有兩白方在其旁出而生星所指之國
亡必有大䘮有水災法星變色而白期一年
　　　糞星十七
糞(一本/牆星)星(在胃/宿中)出月左方日在庚寅太白將出而不出
其與日合三十日其未出三日必有灾雲白赤黒色三
物厭日之光白色之星有兩白方在其旁出而生糞星
長十餘丈(一本/丈餘)所指之國内亂令星變色而白期一年
　　　林若十八
林若(一本/作彗)星(在昴/宿中)出月左方日在庚寅太白將出而不
出其與日合四十日其未出四日必有灾雲白赤黒色
三物厭日之光白色之星有兩白方在其旁出而生林
若之星長十餘丈(一本/七尺)所指之國破亡死喪煞星變色
而白期一年
　　　若彗十九
若彗星(在畢/宿中)出月左方日在庚寅太白將出而不出其
與日合五十日其未出五日必有灾雲白赤黒色三物
厭日之光白色之星有兩白方在旁出而生若彗之星
長七八尺所指之國内亂亡地伐星變色而白期三年
　　　箒星二十
箒星(在觜/宿中)出月左方日在庚寅太白將出而不出其與
日合六十日其未出六日必有灾雲白赤黒色三物厭
日之光白色之星有兩白方在其旁出而生箒星長四
尺所指之國内亂亡地危星變色而白期六月(一本/六年)
　　　若星二十一
若星(在參/宿中)出月左方日在庚寅太白將出而不出其與
日合七十日其未出七日必有灾雲白赤黒色三物厭
日之光白色之星有兩方在其旁出而生若星所指之
國大敗戰不勝應星變色而白期二年
　　　蚩尤二十二
蚩尤星(在井/宿中)出月左方日在丙寅熒惑將出而不出其
與日合三十日其未出三日必有灾雲赤青黄色三物
厭日之光赤色之星有兩赤方在其旁出而生蚩尤之
星長十七丈(一本/丈餘)其下有大戰政星變色而赤期二年
　　　赤若二十三
赤若(在鬼/宿中)出月左方日在丙寅熒惑將出而不出其與
日合四十日其未出四日必有灾雲赤青黄色三物厭
日之光赤色之星有兩赤方在其旁出而生赤若之星
其下有死亡流血戰敗法星變色而赤期二年
　　　天雀二十四
天雀(一本赤雀/在桞宿中)出月左方日在丙寅熒惑將出而不出
其與日合五十日其未出五日必有灾雲赤青黄色三
物厭日之光赤色之星有兩赤方在其旁出而生天雀
之星所指之國敗亡令星變色而赤期三年
　　　天惑二十五
天惑(在星/宿中)出月左方日在丙寅熒惑將出而不出其與
日合六十日其未出六日必有灾雲赤青黄色三物厭
日之光赤色之星有兩赤方在其旁出而生天惑之星
三角(一本云/四角)長三尺下旱有兵起所指之國亡煞星變
色而赤期一年逺二年
　　　官張二十六
官張星(在張/宿中)出月左方日在丙寅熒惑將出而不出其
與日合七十日其未出七日必有灾雲赤青黄色三物
厭日之光赤色之星有兩赤方在其旁出而生官張之
星三角而勾所指之國主死伐星變色而赤期一年
　　　晉若二十七
晉若之星(在翼/宿中)出月左方日在丙寅熒惑將出而不出
其與日合八十日其未出八日必有灾雲赤青黄色三
物厭日之光赤色之星有兩赤方在其旁出而生晉若
之星所指之國破亡危星變色而赤期三年若四年
　　　天隂二十八
天隂星(在軫/宿中)出月左方日在丙寅熒惑將出而不出其
與日合九十日未出九日必有灾雲赤青黄色三物厭
日之光赤色之星有兩赤方在其旁出而生天隂之星
所指之國亡應星變色而赤期三年
　　　折若二十九
折若(一本/云彗)出月左方日在戊寅塡星將出而不出其與
日合四十日其未出四日必有灾雲黄赤青色三物厭
日之光黄色之星有兩黄方在其旁出而生折若之星
長五尺所指之國亡政星變色而黄期六年逺九年
　　　天拂三十
天拂星出月左方日在戊寅塡星將出而不出其與日
合五十日其未出五日必有灾雲黄赤青色三物厭日
之光黄色之星有兩黄方在其旁出而生天拂之星所
指之國兵法星變色而黄期三年
　　　天翟三十一
天翟星出月左方日在戊寅　星將出而不出其與日
合六十日其未出六日必有灾雲黄赤青色三物厭日
之光黄色之星有兩黄方出其旁而生天翟之星四角
而勾中央有星長四尺五尺所指之國小敗令星變色
而黄期二年或三年
　　　天樞三十二
天樞星出月左方日在戊寅塡星將出而不出其與日
合七十日其未出七日必有灾雲黄赤青色三物厭日
之光黄色之星有兩黄方在其旁出而生天樞之星三
角而勾所指之國戰敗煞星變色而黄期一年或二年
　　　天從三十三
天從星出月左方日在戊寅塡星將出而不出其與日
合八十日其未出八十日必有灾雲黄赤青色三物厭
日之光黄色之星有兩黄方在其旁出而生天從之星
長六七尺(一本云/七八尺)所指之國亡伐星變色而黄期二年
或三年
　　　天罰三十四
天罰(或作/伐)星出月左方日在戊寅塡星將出而不出其
與日合九十日其未出九日必有灾雲黄赤青色三物
厭日之光黄色之星有兩黄方在其旁出而生天罰之
星所指之國中見大敗危星變色而黄期二年或五年
　　　天社三十五
天社(一本/天上)星出月左方日在戊寅塡星將出而不出其
與日合一百日其未出十日必有灾雲黄赤青色三物
厭日之光黄色之星有兩黄方在其旁出而生天社
之星天下大亂所指之國亡應星變色而黄期一年
　
　
　
　
　
　
　
　
　
　
　
　
　
　
　唐開元占經卷八十七
欽定四庫全書
　唐開元占經卷八十八
　　　　　　　　　　　唐　瞿曇悉達　撰
　彗星占
　　　候彗孛法一
黄帝占曰候彗星之法當以五寅之日視瓮水中見兩
方氣在日旁則彗將出矣其與北斗之星各有所主乃
視氣之五色相象而定之其彗星之出以寅日見日旁
有青方氣在日旁此歳星之精將欲為彗以寅日見赤
方氣在日旁此熒惑之精將為彗各以五色氣候之是
則五星將欲為彗之變先見其氣後見其彗彗星見而
長天子死五都亡賤人昌無道之君受其殃期不出三
年　石氏曰候彗灾應之法各以十二辰所出之地各
屬相連衝破之下當有兵誅假令彗星出室壁而依戍
地奎本魯分室壁衝分衝於寅尾箕燕分破於辰角亢
鄭分明魯有兵誅於此國他皆倣此　巫咸曰歳星行
東行南六十日不還以初去日六月彗星出東北六十
日不還以初去日六月棓星出西北六十日不還以初出日六月攙
星出西南六十日不還以初去日六月搶星出乍東乍
西乍南乍北天狗出必有兵革　巫咸曰辰星出四季
彗星出　郗萌曰太白與日共合同舍七十日生彗星
　郗萌曰熒惑守箕三月彗星出　荆州占曰歳星逆
行過度宿者則生彗星一曰天棓二曰天槍三曰天攙
四曰茀星此四者皆為彗　陳卓占曰熒惑守心期三
十日彗星出　陳卓曰填星守熒惑期三十日彗星出
齊伯曰填星出入以舍斗五十日不下彗星出
　　　彗孛名狀占二
春秋文耀鈎曰辰星散為茀說苑曰攙搶彗棓皆五星
盈縮之所生　荆州占曰彗星者君臣失政濁亂三
光五逆錯變氣之所生也　吕氏通紀曰彗星者天地之
之旗也　淮南鴻列曰彗星者天之忌也　春秋演孔
圖曰海精死彗星出　春秋考異郵曰鯨魚死彗星合
(淮南子曰彗星出宋均曰/是將有兵相煞之祥也)春秋考異郵曰臣之恣地動
星孛　京房曰君為禍則彗星出　鄭𤣥曰彗星主掃除
　石氏曰凡彗星有四名一名孛星二名拂星三名掃
星四名彗星其狀不同為殃如一其出不過三月必有
破國亂君伏死其辜餘殃不盡當為飢旱疾疫之灾其
星日行一尺二十日而入此彗星之行也　文穎注漢
書曰孛彗長三星其占略同然其形象小異孛芒短其
光四出蓬蓬孛孛也彗其光芒長參參如掃彗長星其
光芒有一直指或竟天或十丈或一二丈無常也大法
孛彗星多為除舊布新改易君上亦為火灾長星多為
兵革(史記淮南王傳曰建元六年彗星見淮南王安心血/恠之或説王曰先吳軍起時彗星長數尺然尚流)
(千里令彗星長竟天天下兵當大起王心以為上無/子天下有變諸侯並爭愈益治攻戰具遂謀反)　黄帝
占曰彗星出見本類星長可二三尺其炎如氣黄白孛
孛然名孛星見則天下兵起臣謀其主必有亡國期不
出三年　黄帝占曰彗星出見本類星長可一丈其炎
頭散下垂狀如毛拂名曰拂星見則天下亂兵大起強
臣有謀有走主其君失地近一年中三年逺五年　黄
帝占曰彗星出見可二丈至三丈形如竹木枝條名曰
掃星三丈已上至十丈名曰彗星彗掃同形長短有差
殃灾如一見則掃除凶穢必有滅國臣弑其君大兵起
國易政無道之君當之期三年中五年逺九年　石氏
曰掃星者逆氣之所致也枝條長短如彗星之形出居
二十八宿及中外官三日七日或三十日或五十日常
不滅彗孛出而即滅掃除凶穢除故布新故言掃星
董仲舒曰孛星者彗星之屬也　偏指曰彗芒氣四出
曰孛孛者孛孛然也謂之孛者言其暗昧不明之貌也
　一說云孛即彗也彗星所敝為孛春秋言星孛者皆
彗敝也(按史記曰齊景公三十二年彗星見景公坐柏/寢歎曰堂堂誰有此乎羣臣皆泣晏子笑公怒)
(晏子曰臣笑羣臣䛕甚景公曰彗星出東北當齊分野/寡人以憂晏子曰君髙臺深池賦歛如弗得刑罰恐弗)
(勝孛星將出彗星何懼乎公曰可禳否晏子曰使神可/祝而來亦可禳而去也百姓苦怨以萬數而君令一人)
(禳之安能勝衆口乎推此/言則孛之為灾踰於彗也)　劉向鴻範傳曰孛星者非
孛星惡氣之所生也内不有大亂則外有大兵其所以
孛孛曖曖者亂之象也不明之表又參然孛焉兵之類
也故聖人名曰孛孛者猶有所妨蔽有所傷害也　荆
州占曰彗星其象如竹彗樹木枝條長短無常　黄帝
占曰彗星出行犯守外舎當先知逆順入宿深淺去之
逺近乆速觀其五色察其動靜及以喜怒揚變色皆為
殃咎守之去速灾輕守之久灾重各隨所在之宿命其
國以占吉凶　黄帝占曰彗孛所干歴百日以上期三
年百五十日以上期五年二百日以上期七年　黄帝
占曰彗星出見其國大人亡見一旬期三月十日見三
十日將當之期三年見五十日相當之期五年見七十
日人主當之期七年若九年灾必應　春秋緯曰諸彗
内官皆為内謀曝骨將將死尸滿谿血流千里出外宿
不加内官禍小起　巫咸占曰彗星入列宿中外者各
以其所部舍官名為其事所之者為其謀其下之國皆
受其禍以所守之舍為其期以五氣相賊者為其决
海中占曰彗長五尺以至一丈期三月若十月一丈以
至三丈期三年三丈以至五丈期五年五丈以至十丈
期七年十丈以上期九年　荆州占曰彗星見久灾深
大其短淺為灾小　黄帝占曰彗星者所以除舊布新
掃滅凶穢其象若竹彗樹木枝條長大而見則灾深期
逺短小而見則灾淺期近皆為兵飢水喪亡國之殃(按/班)
(固天文志始皇之時十五年間彗星四見久者八十日/長或竟天後秦遂以兵内兼六國外攘四夷死人如亂)
(麻/)　韋昭洞紀曰洛書兵鈴勢曰彗星出野骨捐　春
秋演孔圖曰彗星出則國樞蹶演孔圖曰彗星東出長
八丈天下更政春秋文曜鈎曰彗星孛填街塞路九州
粉擊庶人為主　春秋運斗樞曰彗星見後曲象旗則
王者伐枉逆　春秋運斗樞曰星之孛臣威孳兵粉撃
滅國謀　春秋保乾圖曰星孛偹強圉黜臣所欲又曰星
孛兵變　石氏曰彗星出而長名曰白旗喪氣也當視
旗之所指所掃衝破之下必有兵喪其國滅亡大人受
殃各以衝互為期前互為近期衝破為中期後互為
逺期皆不過五七九灾必應　石氏曰掃出狀如上有
烏赤色此謂有憂黒者羣臣有賊掃所在之下主亡國
　石氏曰掃出狀如小木長三丈其本有黒二三丈其
本有赤見居四維此謂為謀其歳兵發　石氏曰掃出
狀如直竹長二三丈其尾鋭白色此謂天下䘮天子死
亡國朝不慶諸侯亡　石氏曰掃出狀如直竹長二三
丈赤色尾鋭此謂出急令兵戰以見諸侯不德　石氏
曰掃出諸侯誅皆在其國受殃指亦然　石氏曰蓬掃
出見者飢有兵亡地四方蓬掃出其狀如太白蓬長三
丈指樂掃見兵起大亂蕖掃見者禾稼就蒲掃見兵起
於境上軍戰不勝杵掃出大將起反人主凶竹掃見
為兵　甘氏曰彗茀見則女主有用事者其本為主人
甘氏曰彗掃水之精出則不過一年天下水及有飢星
所在宿其邦尤甚　甘氏曰彗星春夏出為飢水秋冬
出為人主自將兵若大喪又曰冬春見為小凶夏秋為
大凶　甘氏曰彗星其枝條長為兵為䘮短為水為飢
其見一旬期三月　京房曰彗星出為飢兵臣下失中
和故出彗掃除之(按韋昭洞紀曰漢安帝三年彗星見/四年勃海鮮卑磨懷反掠遼東三縣)
(地平原賊起攻官寺長吏/西羗匃奴侵邊又旱也)劉向鴻範傳曰彗星者天所
以去無道而建有德也(按春秋左氏傳曰昭公二十六/年齊有彗星齊侯使禳之晏子)
(曰無益也祇取誣焉天道不謟不貳其命若之何禳之禳之何損乃止/且天之彗也以除穢也君無穢徳又何禳焉若徳之穢)
　郗萌曰彗星短為飢為兵向下為土功所見之邦當
之　荆州占曰彗星昏見其國受兵一曰必亡國滅軍
不然必有死主(按晏子曰春秋曰景公謂晏子曰寡人/閒彗星出其所向之國當之今彗星向)
(吾國我是以悲晏子曰君穿池欲深廣為臺欲髙大誅/戮如仇讐又將出彗星寧可拒乎公乃填陂池滅臺榭)
(薄賦歛緩刑罸三十七日彗星亡矣韋昭洞紀曰周貞定/王七年彗星見八年貞定王崩周元王二年彗星見其年)
(魯哀公卒幽明錄曰晉太元末長星見孝武心惡之夜/在華林園中飲酒因舉杯属星曰長星勸爾一杯酒自)
(古亦何時有萬歳天/子耶帝亦尋崩也)荆州占彗星出必有反者兵大起
其國亂亡一日不出一歳天下大水其邦尤甚　荆州
占曰彗星見則敵國兵起得人者勝(按尉寮子曰昔楚/將軍城父子公子)
(心與齊人未合戰其日夜彗星出柄在齊柄之所在勝/不可擊子心曰彗星何衝以彗鬬者周知而列之明日)
(與齊人戰/大破之)玉歴曰彗星出見是謂天地相靡其分受兵
必有亡國若有死主期不出三年(按韋昭洞紀曰周赧王/十年十二年十九年彗)
(星見後秦取周之/地彗星之應也)　巫咸占曰彗星有出者皆是五星
之象以其所出宿以命五行所屬之象出於木宿歳星
之象出於火宿熒惑之象出於土宿填星之象出於金
星太白之象出於水宿辰星之象見於二十八宿中外
官變色揚芒怒而與五星合鬬此皆大兵之衝破國之
殃臣凌其君下不伏上天下不順故致此灾審以五色
察之决知存亡之事　海中占曰凡彗有色白黒為男
主赤黄為女主皆為人君女主死之之殃　河圖曰蒼
彗主滅不義少陽之精司徒之類蒼龍七宿之域有起
反若恣虐為害主失春政者以出時衝為期皆主君之
敗也大人滅　春秋緯曰蒼彗木精出見而生芒主逆
陽失天常則日蝕明消此星出期三年五侯破天子若
兵　春秋緯合誠圖曰蒼彗破神明　河圖曰黒彗主
涿州太隂之精𤣥武七宿之域有謀反若恣虐為害主
失冬政者期如上占禍應之入天子之宿主滅諸侯位
五伯謀　春秋緯曰彗水精賊起則水决江河期二年
其出赤世以水害亡水害者以類發難也近四逺八以
其禍行　河圖曰白彗主斬強少隂之精大司馬之類
白如上占禍應之　春秋緯曰白彗金精如鋒刄長四
丈見則將軍逆期二年兵作　春秋合誠圖曰白彗主
臣權一曰專權　河圖曰赤彗主滅五卿太陽之精也
朱鳥七宿之域有謀反若恣虐為害主失夏政者期如
上占皆類名之　河圖曰赤彗火精如火耀長七尺賊
起強圖恣虐期三年　春秋合誠圖曰赤彗滅五卿
河圖曰黄彗主女亂皆土精斗七星之域以張四方八
卦之内司空之類有謀反若恣虐為害者期如上占
春秋緯曰黄彗如正見(一本云/如重雲)則主女害妃嬪有以色
擢上奪於后妃期一年彗星孛見于四方　黄帝占曰
彗星出東方諸侯有起覇者若有兵飢(按韋昭洞紀曰/漢武元狩三年)
(春有星孛於東方匈奴入右北平定襄煞掠數千人後/元二年七月有星孛於東方冬匈奴入朔方煞掠人民)
(呉志曰嘉禾五年十月彗星見東方都陽賊彭旦等為/亂晉朝雜事曰武帝太康二年九月彗星見東方十一)
(月鮮卑磨懷反/掠遼東三縣地)河圖曰彗星出東方河逆决將相代主
有與天子並治者(按古洪範天丈星辰變占魯哀公十/三年冬十一月有星孛於東方其後)
(楚滅陳國田氏篡/齊六卿分晉也)易坤靈圖曰彗星自東方出蒼萌動
功　春秋緯曰彗星出東方爭明光見金代蒼北皆天
子之異大小之類各應其邦春秋感精符曰星孛於東
方言隂奪陽臣代主以兵相滅以勢相乘天下變易帝
位久空人人儌倖布衣縱横禍未定息主滅亂起隂動
爭明之異也(按韋昭洞紀曰漢武建元六年八月有星/孛於東方長竟天門後越王邪攻南越趙)
(王恢擊之未/至越人殺邪)春秋運期授曰蒼帝亡也大(闕/)亂彗東出
　春秋保乾圖曰彗星出東君臣爭明　春秋緯曰星
茀於東方將軍謀主主兵去代主治行天子之櫂　巫
咸曰彗星出東方其下發兵與天子爭人主亡　京房
曰星孛於東則骨肉欲簒近北邊國入于西則兵大起
蠻貊戰經東西方民病不救之則致日蝕既下謀　荆
州占曰彗星出東方將軍有謀人主者　黄帝占曰彗
星出北方將軍有謀欲代其主若臣行不順而致(洪範/天文)
(星辰變占曰漢武建元六年六月有/星孛於北方及淮南王安反服誅)易坤靈圖曰彗星
自北方出色黑動功　春秋緯曰彗掃星出北方諸
侯起覇　郗萌曰彗星出北方長八九丈名勉功勉功出
天下更致　石氏曰掃在北狀如雞聖人受兵強國發
兵諸侯爭權人主凶　黄帝占曰彗掃茀出西方天下
有兵夷狄大勝中國大敗(按宋書天文志曰晉成帝咸/和四年七月星孛於西北二)
(十三日滅十二月郭黙殺江州刺史劉𦙍荆/州刺史陶侃討黙明年斬之石勒又始僭號)　易坤靈
圖曰彗星自西方出白萌動功　春秋運斗樞曰彗星
出西方如鈎長可四丈名曰天攙　晉書曰彗星出西
方長可二三丈名曰天槍受之者其國方有土功　洪
範天文星辰變占曰漢宣帝地節元年正月有星孛於
西方去太白二丈所占曰太白為大將軍彗孛加之掃
滅象也明年大將軍霍光薨後二年光家夷滅　荆州
占曰彗星出西方命曰天棓　黄帝占曰彗掃星出南
方天下大亂無有君上兵飢並起　易坤靈圖曰彗星
自南方出赤萌動功　石氏曰彗星出東南其本類星
末類彗長可二三丈至一丈名曰天槍受之者其國内
亂兵起宫中王者憂之　甘氏曰彗星出東南方狀茀
長一丈所受之者其國有喪内亂　甘氏曰彗掃東東
南國大人死七十日主當之五十日相當之四十日將
當之　荆州占曰彗星出東南長二丈以上為其國内
亂　春秋運斗樞曰彗星出東北名曰天棓　石氏曰
彗星出東北其本類星末類彗長可四五尺若一丈名
曰天攙受之者其國有戮死者大臣貴人當之　甘氏
曰掃星見東北名曰天棓受之者其國君有戮　石氏
曰彗星出西北本類星末類彗長可四五尺至一丈名
曰天棓受之者大亂兵大起若女主有憂有大水其年
民飢　巫咸曰彗星出西北如鈎長可四五丈名曰天
攙受之者國内亂　荆州占曰彗掃出西北其本類星
末類箒長三丈以上其内亂(按魏志曰毌丘儉為鎮東/都督日與楊州刺史丈欽)
(善正元二年正月有彗星數十丈西北竟天起於呉楚/之分儉欽喜以為己祥遂矯太后詔罪狀大將軍司馬)
(景王移諸郡/國降兵大反)　石氏曰彗星出西南本類星末類彗長
可二三丈名曰掃星受之者其國兵大起將相有死者
邦易政人主有憂(按韋昭洞紀曰漢景二年有星孛於/西南四月壬午太后薄氏崩也)
石氏曰掃出西南有本類星末類彗長三丈以上其國
有土功　春秋緯曰彗星出中央正在人上(一本長/四丈也)命
曰天罰受者國有喪　石氏曰彗星出中央正在人上
其本類星末類彗星長可五六尺至一丈名曰天戈天
下兵也人主亡受者其國有大喪人民飢亡凡五彗出
見皆期三年中五年逺七年九年　荆州占曰彗星
見中央正出人上長三四丈以上其國内喪　魏氏圖
曰箒星東去西南指海中兵起欲敗中國也西去而東
指羗胡入界煞人灾也南去而北指者天下人死半邦
也北去而南指天下水沒城郭地䧟崩也　魏氏圖曰
東行西指越兵大起得所出國民排患也　魏氏圖曰
南行西北指者其國大豐孝經内紀曰彗星東北行西
南指者所出國中大要為亂也　魏氏圖曰西行東指
者國塞外兵入國為大起兵　魏氏圖曰北行南指者
其國中禍大起也　魏氏圖曰西行東南指者國中大
惡為亂　孝經雌雄圖曰彗星四出(按圖文横如十字/而四尾並散也)
滿天下有知之士就髙而居之也無知之士流為糞土
耕於山脅　彗星圖曰蒺藜星出天下大旱赤地五百
里無生草也　兩彗俱見彗有芒角五　孝經雌雄圖
曰兩彗俱見者天子歳再赦(一曰北向指者/一歳再赦也)　孝經内
記曰二彗星起南指者所出國大血流道洛書摘亡辟
曰三彗俱起海内少男子　春秋元命包曰彗星四出
滅六王　洛書摘亡辟曰彗星四出滅六王　荆州占
曰彗星四出竟天人主亡徴也　洛書曰五彗並出太
白入午白虹貫能主省尚可治　春秋緯曰五彗俱出
聖君起則獲麟執授紀　巫咸曰五彗俱出侯穪王天
下大亂兵起四方諸侯同謀人主亡除舊布新掃去
凶殃更立明君天下大昌期百八十日逺一年又曰五
彗出東方人主坐之聖人起亦然荆州占曰五彗俱出
天下兵起人主亡　春秋緯曰彗星五芒禍之極効之
徴也　春秋考異郵曰彗星之芒臨京都主以賞罰不
行偏任見犯
　
　
　
　
　
　
　
　
　
　
　
　
　
　
　唐開元占經卷八十八
欽定四庫全書
　唐開元占經卷八十九
　　　　　　　　　　　唐　瞿曇悉達　撰
　彗星占中
　　　彗星晝見一
彗星圖曰彗星晝見所臨國下當為河天地合矣(按孫/盛晉)
(陽秋曰惠帝大安元年夏四/月彗星晝見不行其占也)
　　　彗星犯日二
孝經雌雄圖曰彗在日傍子欲殺父又曰四彗在日中
君有德天下歡以大豐盛也　石氏曰彗星守日侯精
星也天下大亂兵革大起羣臣並謀天子亡期不出三
年　玉厯曰彗星貫日臣殺君子謀父貫日過事必然
期百日逺一年
　　　彗星犯月三
河圖聖洽符曰彗星入月中必有破軍死將兵大起其
國以火灾此三年大飢　洛書曰彗星入月中必有亡
軍亡將起以北國　海中占曰彗星入月中兵大起有
臣欲弑其君者十二年大飢　海中占曰彗星入月中
星無光不出其年亡國星出亡國復立　河圖曰彗星
角襲月臣弑其主(按戰國䇿曰唐睢謂秦王曰/專諸判王僚彗星襲月也)　甘氏
曰彗星在月首必有大兵起者將軍死有失地君不出
二年　文曜鈎曰彗星之行掩月五星拂而過兵大起
必有戰有死將臣專政逐其主王者憂期三年　孝經
雌雄圖曰彗星在月中臣當坐君子死憂　齊伯曰彗
星貫月天下有大兵臣殺主若女主當之期一年逺二
年
　　　彗星犯五星四
黄帝占曰彗星出入太白長可五六丈金火之兵大用
大戰流血天下更政期三年逺五年　石氏曰掃星出
守五星侯稱皇天下起兵諸侯並謀天子亡
　　　彗星犯東方七宿五
　　　角彗孛犯角
甘氏曰彗孛干犯兩角間白者軍起不戰邦有大喪其
色赤戰芒所指必有破軍侵城期七十日或三年(按宋/書天)
(文志曰魏甘露二年十一月彗星見角色白景元元年/髙貴卿公帥左右兵襲晉文王未及戰為成濟所害哀)
(帝興寜元年八月有星孛於角亢入天市三年正月皇/后王氏崩二月哀帝崩三月慕容攻洛陽沈勁等戰死)
石氏曰彗星出角天下大亂更政易王暴兵起必有戰
期三年中五年逺九年　陳卓曰彗星出角天子起兵
王廷榖大貴大疾疫　韓楊曰彗星出角后黨恣外連
禍　郗萌曰彗星出入角長可七八尺天下更政金火
之兵大用
　　　亢彗孛犯亢
黄帝占曰彗孛星干犯亢國有昏亂釋舊布新易帝王
近期百八十日逺一年　甘氏曰彗茀干犯亢中國不
安兵起政亂期一年　巫咸曰彗星出亢天下大飢其
國有兵人民多疫人相食期不出三年(按檀道鸞晉陽/秋曰孝武帝寧)
(康二年三月丙戌彗星出氐亢移及角軫翼張長十丈/東北指十一月天門逆賊攻郡殺吏民威逺將軍桓)
(石䖍破羗賊姚萇於墊江三年正月丁未八月大赦天/下太元二年九月符堅屠凉州虜判史張天錫車騎冲)
(發三州史民移諸/流民悉居淮南也)荆州占曰彗星出亢天子失德天下
大飢有水兵疫(按宋書天文志曰魏景元三年十一月/壬寅彗星見亢色白長五丈積四十五)
(日滅鍾㑹鄧艾伐/蜀克之㑹艾反亂)陳卓曰彗星出亢為兵喪五榖不成
　　　氐彗孛犯氐
黄帝占曰彗孛干犯氐大臣殺其主兵大起更政近期
百六十逺期一年　陳卓曰彗孛干犯氐大赦天子失
德糴大貴　甘氏曰彗茀干入氐中後宫有亂暴兵不
出百八十日逺三年　黄帝占曰彗星入氐房間綺綺
索索如冬木無葉從風而倚此星出為兵戎此歳星之
變見不過一年　石氏曰彗星出氐天子不安有大赦
中宫有亂暴兵起不出百八十日　石氏曰彗星出氐
中天下大赦其滅民大疾惡糴大貴有兵事　石氏曰
彗星起氐中天子不安宫移徙必失座　按宋書天文
志曰宋少帝景初元年十月戊午有星孛于氐北尾長
三四丈西北指貫攝提向大角東行日長六七尺十餘
日滅明年五月徐羡之等廢帝
　　　房彗孛犯房
甘氏曰彗茀干犯房王國有兵起民飢骨肉相殘也
石氏曰茀從房出天子絀行為無道諸侯舉兵守國
甘氏曰彗星出房大兵起水旱不調人多飢死去其宅
田一曰人相食期不出二年　郗萌曰彗星出房中國
大飢有兵擅興在道旁矛㦸在野戰鬭不止蜚䖝横下
　陳卓曰彗星出房山崩　尚書中侯曰星孛房四邦
灾(按春秋魯昭公十年冬有星孛于大辰魯大夫申須/曰諸侯其有火灾乎明年五月宋衛陳鄭四國同日)
(火/)考異郵曰彗孛貫房王室大亂　荆州占曰彗孛星
於房赤帝之後受命人主凶有亡國　郗萌曰彗星如
房後百二十日火　甄曜度曰彗星守房天下有喪戴
麻鏘鏘天子亡不出其年　春秋緯演孔圖曰彗星守
房心天下有喪一曰天子亡一曰大人憂　詩緯含神
務曰蒼之亡彗出房　石氏曰彗孛干犯鈎鈐王宫大
亂不出三年
　　　心彗孛犯心
堯圖變書曰大辰有孛主謀見煞必有立王相射伐春
秋緯曰星茀干大辰國分為二大夫制君　春秋緯潛
潭巴曰有星茀干大辰受命之君大振兵旅爭于野
春秋緯演孔圖曰彗星賊起入大辰天帝謀易王　春
秋感精符曰孛星賊起光入大辰者將有隂謀以邪犯
正與天子爭勢居位者大臣謀主兩王並立周分之異
也　易緯曰彗星守大辰東方之疫天子亡　春秋緯
曰彗星守大辰天子哭(按宋書天文志曰魏青龍四年/十月甲申有孛星干大辰長三)
(文景初元年/皇后毛氏崩)黄帝占曰彗星出心兵起宫中劒㦸交鋒
大臣相疑有戮死者近七日中七十日逺八十日　春
秋運斗樞曰孛星守心主位分大臣謀上天子凶　𤣥
冥曰彗星出心若守之天子有喪德令不出蝗䖝大起
民大飢流亡去其鄉期一年逺二年(司馬彪天文志曰/孝桓延禧四年五)
(月辛酉客去營室稍順行生芒長五尺所至/心一轉為彗為大喪後年鄧后以憂死也)宋書天文
志曰安帝義熈十一年五月甲申彗星出天市掃帝位
在房心北房心宋之分野占曰得彗柄者興除舊布新
宋興之象也　𤣥冥曰彗星出心若守之大水五穀不
成　石氏曰彗孛犯守心宫鐘大鳴劍㦸交横大臣相
疑天下兵起心變期急近期七日中期七十日逺期百
八十日
　　　尾彗孛犯尾
合誠圖曰掃出尾箕間狀如蓬首掃臣專權　陳卓曰
彗星出尾宿兵革罷弊天下大飢君子賣衣小人賣妻
歳多大風大雨　海中占曰彗星出入尾后相貴臣誅
兵起宫門宫人走出國易政期一年中二年逺三年(按/洪)
(範天文志曰星辰變占曰漢文后七年九月星孛于西/方其本直尾箕末指虚危長丈餘及天漢十六日不見)
(後三年呉楚七/國同時皆反也)石氏曰彗星孛干犯守尾后有以珠玉
簪珥惑天子者諸䜛大起后相貴臣誅宫人出走兵起
宫門多土功近期百八十日逺一年
　　　箕彗孛犯箕
石氏曰彗星出箕夷狄為亂大兵起天下大旱糴貴十
倍人多餓死死者大半期二年　海中占曰彗星出箕
天下大飢大臣有見棄捐者　河圖聖洽符曰彗星出
入箕天下大旱榖貴人民飢死十有五死　聖洽符曰
彗星守箕東夷下濕與水軍將為亂
　　　彗孛犯北方七宿六
　　　斗彗孛犯南斗
甘氏曰彗孛干犯南斗度其國必亂兵大起期一年
陳卓曰彗茀長干犯南斗王者病疾臣謀其君子謀其
父弟謀其兄是謂無理諸侯不通天下易政大亂兵起
期百八十日逺不出一年(按宋書天文志曰晉武帝太/康八年九月星孛干南斗長)
(數十丈十餘日滅太康末武帝躭晏遊多病疾是月乙/酉帝崩永平元年賈后誅楊駿及其黨與皆夷三族楊)
(太后亦殺是年又誅汝南王亮大/保衛瓘楚王偉王室兵喪之應也)春秋緯曰彗星出南
斗天下有勢皆謀　孝經雌雄圖曰彗星出南斗中宫
中失火燒寶　甘氏曰彗星出南斗大臣謀反兵水並
起天下亂將軍有戰若流血星若滅斗其國主亡若星
明反臣受殃近三年中五年逺七年　荆州占曰彗星
出南斗天下皆謀上　石氏曰彗星茀於斗房赤帝之
後受令人主凶有亡國
　　　牛彗孛犯牛
甘氏曰彗茀干犯牽牛呉越兵自立三年而滅(陳卓云/期一年)
(逺三/年)彗要占曰彗茀干犯牽牛中國起兵　荆州占曰
彗入天鼔有兵　荆州占曰彗星干牽牛須女之間狀
如彗其本有四星壘然此星出為兵此辰星變見不過
一年兵大起國飢　海中占曰彗星出牽牛四夷兵起
邊境為亂來侵中國人主有憂期一年中二年逺三年
(司馬彪天文志曰孝章建初元年八月庚寅彗星出天/市長二尺所行稍入牽牛三度積四十日稍滅彗出天)
(市為外軍牽牛為呉越是時蠻夷陳縱等反安夷長宋/延為西羗所殺校尉馬防行車騎將軍征西羗又阜陵)
(王延子男魴謀反大逆/天道得不誅廢為侯)陳卓曰彗星牽牛改元易號之
象也(按班固天文志曰哀帝建平二年彗出牽牛七十/餘日傳曰彗所以掃舊布新也牽牛日月五星所)
(從起歴數之元三正之始彗而出之政更之象也而出/久者其事大也其六月甲子夏賀良等建言當改元易)
(號増漏刻詔書改建平二年為大初元德元年號曰陳/聖劉太平皇帝漏刻以百二十為度八月丁巳悉復蠲)
(除之賀良及黨與皆伏誅流放其後卒有王莽簒國之/禍宋書天文志曰晉惠帝永康元年十二月彗出牽牛)
(之西指天市明年趙王簒/位改元尋為大兵所滅也)又曰多兵糴貴牛大死　春
秋聖洽符曰彗星牽牛北夷驕奢治將為亂
　　　須女彗孛犯須女
石氏曰彗茀干犯須女隣國有以竒女來侍省　石氏
曰彗孛干犯須女其邦兵起女為亂若妾遷為后王者
無信大亂期不出三年退女所親天下安寧矣　感精
符曰彗星出須女其國大兵起女主為亂王者惡之將
軍戮死若以戰亡期不出三年(按檀道鸞晉陽秋曰孝/武寧康二年正月丁巳)
(有星孛于女虚芒長四尺西南指太元二年五月苻錫/堅遣偽帥毛當符㓂逼西涼州虜刺史西平公張天)
(送于堅所冬十月車騎桓冲遣咨議參軍淮南太守劉/波沈舟淮泗乘虚設計以送涼州又發三州官吏穆救)
(流民悉置/淮南也)巫咸曰彗星出須女之間辰星之變也　陳
卓曰彗星出須女帝以女亡有水灾糴大貴塩貴
　　　虚彗星孛犯虚
郗萌曰彗星干犯虚中有哭泣之事牆垣無立者有井
田之法改制之事　荆州占曰彗星干犯虚宗廟起兵
　陳卓曰彗星孛犯干虚其國野戰流血星芒角所指
兵所積也　甘氏曰彗星孛于虚其國亡　帝覽嬉曰
彗星出虚兵大起天子自將兵於野大戰流血其芒炎
所指國必亡期三年逺五年　春秋緯運斗樞曰彗孛
出虚危間大司空行誅　郗萌曰彗星出虚危間天下
亂　荆州占曰彗星出虚危間司空行謀　陳卓曰彗
星出虚大水期三年　玉歴曰彗星出虚危之間其國
有叛臣兵大起將軍出行國易政期三年(按宋書天文/志曰晉惠帝)
(永康二年四月彗星見齊分是時齊王冏起兵討趙王/倫倫滅冏擁兵不朝專權淫奢明年誅死宋武永初三)
(年二月辛巳有星孛于虚危繞河津掃河鼓占曰為兵/喪五月宫車晏駕明年遣軍救青司二月太后蕭氏崩)
　　　危彗孛犯危
石氏曰彗孛干犯危其國有叛者兵起大將軍出　甘
氏曰彗星出危天下亂司空行誅有土功之事兵大起
期二年　𤣥冥曰彗星出危其國有叛臣兵大起將軍
出國易政若大水民飢期三年　陳卓曰彗星出孛於
危帝必易有大水糴大貴
　　　營室彗犯室
甘氏曰彗孛干犯營室先起兵者弱不可以戰戰必亡
地主將必亡去之近期百八十日逺二年　聖洽符曰
彗星出營室有大水(按韋昭洞紀曰漢成建始元年正/月有星孛于營室三年秋闗内大)
(水/也)聖洽符曰彗星出營室天下兵大起　齊伯曰彗星
出室壁間兵大起若有大喪有亡國死王期不出三年
(按司馬天文志曰孝順帝永和六年二月丁巳彗星見/東方長六七尺色青白西南指營室及墳墓星後四年)
(孝順帝崩宋天文志曰宋武永初三年十一月戊午有/星孛于室壁少帝景平元年正月乙夘有星孛于東壁)
(南白色二丈餘拂天苑二十日滅/是年兵救青司二月太后蕭氏崩)黄帝占曰彗星出營
室天下亂易政(按宋書天文志曰魏嘉平三年十一月/癸亥有星孛于營室積九十日正元二)
(年二月李豐豐弟兖州刺史翼后父光禄大夫張緝等/謀亂皆伏誅皇后亦廢其九月帝廢為齊王髙貴鄉)
(公代/立也)　郗萌曰以五色占其吉凶　黄帝占曰孛見營
室中後宫且有亂一曰有德令(按洪範天文志星辰變/占曰漢成建始元年正)
(月有星孛于營室青白色長六七丈廣尺餘占曰營室/為後宫懷妊之宫彗星加之將害人性其後許皇后坐)
(祝詛廢趙飛鷰為皇后弟為昭儀害/兩皇子卒皆伏辜家属徙於遼西也)郗萌曰諸孛氣在
營室民人疾疫死亡　河圖曰彗起芒臨營室以告咎
　荆州占曰彗星干守營室則五校三軍動兵不戰牛
馬驚不出七十日　石氏曰彗星犯守營室先起兵者
不可以戰必亡地期三年逺六年
　　　壁彗星孛犯東壁
石氏曰彗茀干犯東壁其國起兵火灾廟堂四門流血
天下隔　荆州占曰彗孛干犯東壁文章者死　郗萌
曰諸孛氣入東壁人民疾疫多死亡　巫咸曰彗星出
東壁王者起兵毁壞宗廟四門伏兵流血滂滂人民偟
偟莫知其殃近期一年中期三年逺五年　荆州占曰
彗星出東壁大水民流于道
　　　彗孛犯西方七宿七
　　　奎彗孛犯奎
甘氏曰彗星干犯奎度其國君出戰大飢人相食國無
繼嗣近期一年逺三年　石氏曰彗星出西北舉兵伐
中國其下食石千錢天下大水　海中占曰彗星出奎
有大兵起四夷來伐中國郡君出戰天下大飢有水灾
期三年逺五年　河圖曰杵彗出貫奎庫兵悉出禍在
強侯外夷相應首謀期三年逺九年(按宋書天文志曰/晉惠帝元康五年)
(四月有星孛于奎到軒轅太微經三台大陵占曰奎為陵/魯又為庫兵軒轅為後宫太微天子廷三台為三公大)
(有積尸死喪之事明年武庫火西羗反後五年司空張/華遇禍賈后廢死魯公賈謐誅又明年趙王倫簒位於)
(是三公興兵討倫士/民戰死十餘萬人也)荆州占曰彗星守奎魯國兵起宋
書天文志曰晉成帝咸康二年正月辛巳彗星夕見西
方在奎占曰為兵喪奎又邊兵四年石虎伐慕容晃不
克既退晃追擊之又破麻秋時晃稱藩邊兵之應也
　　　婁彗孛犯婁
石氏曰彗孛干犯婁國有大兵四時絶祠逺不出三年
　陳卓曰彗孛干犯婁臣奪君位近期一年逺三年
海中占曰彗星出婁國有大兵四時絶祠有亡國先旱
後水人民飢死五穀大貴糴無價期一年逺二年　陳
卓曰彗星出婁六畜疫
　　　胃彗孛犯胃
石氏曰彗茀干犯胃五榖不成倉庫空虚　甘氏曰彗
干犯胃其國兵起不出三年　黄帝占曰彗星出胃昴
之間狀如竹竿而細此星出為兵戎此太白之變見不
過一年其國兵起若有喪　巫咸曰彗星出胃大臣為
亂天下兵起五穀不升人民飢餓京都囷倉悉皆空虚
期三年中五年逺七年　郗萌曰彗星出胃昴之間狀
如竹彗為兵灾若火　荆州占曰彗星出胃昴之間大
國起兵
　　　昴彗孛犯昴
甘氏曰彗星孛干犯昴度大臣亂國兵大驚期一年
春秋運斗樞曰彗星孛出昴畢間大邦起王　甘氏曰
彗星出見昴有喪　巫咸曰彗星出昴大臣為亂君弱
臣強邊兵大起天子憂之人民驚恐國有憂主期一年
中二年逺三年(按司馬彪天文志曰光武建武十五年/正月丁未彗星見昴稍西北行入營室)
(犯離宫三月乙未至東壁滅見四十九日彗星為兵又/除穢昴為胡兵至十一月定襄都尉隂承反太守隨誅)
(之盧芳從匈奴入居髙栁至十六年十月芳降上璽綬離/一曰昴為獄事是時大司徒歐陽歙以事繋獄踰歳死)
(宫妃后之所居彗星犯之是除宫也是時郭/后已䟽至十七年十月遂廢為中山太后也)郗萌曰彗
星出昴色赤邊有大兵謀反天子有憂　郗萌曰彗星
出昴赦
　　　畢彗孛犯畢
荆州占曰彗孛犯畢必有死丈夫數萬人　甘氏曰彗
孛干犯畢邊兵㓂中國亡近期一年逺期五年　荆州
占曰彗星干犯畢邊軍大戰　陳卓曰彗孛干犯畢中
原流血　黄帝占曰彗星畢觜之間小而長狀如直竿
上有星壘壘然此星出為兵戎此鎮星之變見不過一
年兵起宫中女主有殃　石氏曰彗星出畢大兵起馬
貴其星内指邊兵勝其星落地兵破　巫咸曰彗星出
畢突厥為㓂亂中國邊兵戰有流血若有亡主死將期
三年逺五年　黄帝占曰彗孛守畢柄侯邑益土守畢
口中邦相為亂邑易政邑君大臣當之　黄帝占曰彗
星出附耳庶雄起陪臣反司馬彪天文志曰孝獻建安
五年十月辛亥有星孛于大梁冀州分也時袁紹在冀
州其年十一月紹軍為曹公所破七年夏紹死後公遂
取冀州
　　　觜彗星孛犯觜
石氏曰彗星干犯觜觿國兵起天下動擾期一年逺三
年　荆州占曰彗星干犯觜觿其國兵起破亡　甘氏
曰彗星出觜觿其國兵起有失地死王天下民流大臣
出戰下有亡國期三年逺五年　石氏曰彗星出觜觿
穀大貴大臣出戰期七月　劉向洪範傳曰彗星見觜
觿必有破國亂君伏死其辜者(按漢書天文志曰景帝/中二年三月丁酉彗)
(星夜見西北色白長丈在觜觿旦去益小十五日不見/觜觿梁也是時梁王恐懼伏斧鉞謝罪然後得免也)
　　　參彗孛犯參
石氏曰彗孛干犯參其國邊兵大敗其君亡近期一年
逺期三年　黄帝占曰彗星出參伐天子更政　甘氏
曰彗星出參大兵蔽地大臣謀反后有憂天子躬甲斧
鉞大用兵馬馳道弓弩恒張期三年逺五年(漢書五行/志曰元延)
(三年星孛及攝提大角從參/至辰並亡世嗣王莽簒也)荆州占曰彗出於參東井
之間上柱煞伐長吏　黄帝占曰彗星與熒惑並見於
參天子更政一曰天子受政　石氏曰彗星見參伐大
國君不吉　郗萌曰彗茀星流入參若出參其年兵起
(按班固天文志曰元帝初元五年四月彗星出西北赤/黄白色長八尺所後數日長丈餘東北指參分後二年)
(餘西羗反左將/軍奉世擊平之)
　　　彗孛犯南方七宿
　　　東井彗孛犯東井
黄帝占曰彗孛干犯東井大使出野有兩軍相當不出
三年　甘氏曰彗星干犯東井其國兵起(按車類秦書/曰苻堅九年)
(四月有客星出尾箕長十餘丈狀如彗而末曲或名蚩/尤旗拂于東井自夏及冬不滅太史令張益孟光奏彗)
(起尾箕尾箕燕分而拂東井東井秦分燕首兆亂於秦/東胡鮮卑歴世稱燕今慕容暐父子兄弟亡處而不報)
(聖朝職爵鱗次執權乘勢馳輪躍焉貴榮莫與為二冝/少抑退除其渠帥夫蝮蛇螫手壯夫解腕𤣥象告兆事)
(應無差堅不納後慕/容氏遂稱王於燕地)荆州占曰彗星干犯東井則大臣
謀其國用兵期百八十日　石氏曰彗星出東井其國
兵大起車騎滿野有軍大戰將軍有死者若大臣有誅
期三年中六年逺九年　郗萌占曰掃出東井上莖煞
漸漸長上白下赤狀如矛刄此為兵灾乃太白之變
陳卓曰彗星出東井民人䜛言國政崩壞天下大水
陳卓曰彗在東井大人死見三十日兵將當之見五十
日相當之時見七十日主當之
　　　鬼彗孛犯輿鬼
石氏曰彗孛干犯輿鬼大兵横行近期一年逺三年天
子小赦除咎　石氏曰彗星出輿鬼國有大兵戰死於
野骸骨滿坑人民疾病死者縱横期不出三年王者以
赦除咎則灾消矣　石氏曰彗星出輿鬼名曰喪樓皆
以赦解應之　荆州占曰彗星出輿鬼有喪　陳卓曰
彗星出輿鬼人民疾病死者半棺木貴
　　　栁彗孛犯栁
甘氏曰彗孛干犯栁國誅大臣兵喪並發外臣凌主天
下傾危期三年(按班固天文志曰孝武建元三年三月/有星孛于注張歴太微干紫宫至于天)
(潢其後濟東膠西江都王皆坐法/削黜自殺淮南衡山謀反而誅之)荆州占曰彗星干犯
栁周國當之期九十日　黄帝占曰彗星出張注之間
狀如吹之火且燃此星出有兵灾此熒惑之變見一過
一年兵起國亡　巫咸曰彗星出栁國誅大臣兵喪並
起強臣凌主天下傾危其國大旱民以飢死期三年逺
五年　陳卓曰彗星出栁有兵臣凌主大旱穀貴　詩
緯含神務曰彗星守咮南夷將為亂(按司馬彪天文志/曰孝明永平八年)
(六月壬午長星出栁張三十七度犯軒轅刺天船大陵/微氣至上階凡五十六日去栁周也是歳受雨水郡十)
(四傷/稼)
　　　七星彗星犯七星
甘氏曰彗星干犯七星邦有亂臣國主不定兵起宫殿
貴臣戮大臣相疑近期七十日逺期百八十日　荆州
占曰彗星干犯七星其國有大兵不出百八十日　河
圖曰彗孛出七星天子與聖叶期三年聖人出　甘氏
曰彗星出七星國有叛臣人主不安兵起宫中大臣戮
死貴人當誅若有水灾民飢期不出三年逺三年(按宋/書天)
(志曰魏齊王正始六年八月戊午彗星見七星長二丈/色白進至張積二十三日滅七年十月癸亥又見軫長)
(一丈積一百五十六日滅九年二月又見昴長六尺色/青白芒西南指七月又見翼長三尺進至軫積四十二)
(日滅嘉平元年司馬懿誅曹爽兄弟及其黨與皆夷三/族京師嚴兵實始剪魏三年誅楚王彪又襲王陵於淮)
(南淮南東楚也/幽魏諸王于鄴)　郗萌曰掃星出七星張之間狀如布從
風如靡此星為兵戎熒惑之變也　郗萌曰彗星出七
星張之間狀如欻之火且燃為兵熒惑之變也
　　　張彗孛犯張
甘氏曰彗孛干犯張其國外内用兵王徙宫天下半亡
　石氏曰彗星出張天下大亂有兵王者徙宫殿天下
半亡人民惶惶无有聊生見五十日期三年七十日期
五年百日期七年百五十日期九年必發(按司馬彪天/文志曰王莽)
(地皇三年十一月有星孛于張東南行五日不見後一/年正月光武起兵㫪陵㑹下鄉新市賊張卬王常及更)
(始兵亦至俱攻破南陽斬莽前隊大夫甄阜属正梁丘/賜等煞其士衆數萬人更始立為天子至河南都洛陽)
(西入長安敗死光武/興於河北復都洛陽)陳卓曰彗星出張大旱穀石三千粟尤甚
宋天文志曰魏明帝景初二年八月彗孛星見張長三尺逆西行
三十一日滅占曰為兵喪張周分野洛邑惡之其十月
斬公孫淵明年正月明帝崩晉武帝太康二年八月有
星又孛于張四年三月戊申孛於西南四年三月癸丑
齊王攸薨四月戊寅任城王陵薨五月己亥瑯琊王佃
薨十一月戊午新都王該薨
　　　翼彗孛犯翼
黄帝占曰彗星干翼國用兵大臣有憂逺期百八十日
　甘氏曰彗孛干犯翼其國有大兵芒所指降伏近期
三年逺期七年　孝經鈎命决曰天子失禮則孛於翼
　黄帝占曰彗星出翼軫之間天下皆謀上國有大喪
人主死亡必有大兵期不出三年　春秋運斗樞曰孛
掃出翼軫之間天下有勢皆謀　石氏曰彗星出翼其
國有喪以水為飢民多流亡視芒所指必有降伏期三
年逺六年(按宋書天文志曰魏明帝太和六年十一月/丙寅有星孛於翼近太微上將星明年孫權)
(有遼東之敗權又自向合肥新城遣全琮攻六安皆不/克而去又明年諸葛亮入秦川據渭南司馬懿距之孫)
(權遣歩隲諸葛瑾等臨江夏江口孫韶張承等向廣及/陵淮隂權以大衆圍新城以應亮於是帝自東征權)
(詣將乃退太和六年十二月陳王桓薨青龍元/年夏北海王㽔薨三年正月太后郭氏崩也)郗萌曰
彗茀出翼軫之間狀如布從風而靡為兵灾熒惑之變
也　石氏曰彗星守翼大臣謀反五榖貴　甘氏曰彗
孛干犯軫兵䘮並起期百八十日逺一年(按宋書天文/志曰晉武帝)
(太始四年正月丙戌彗星見軫青白色二月皇太后王/氏崩十月呉將施續㓂江夏或㓂襄陽後將軍田章荆)
(州刺史胡烈等破却之司馬彪天文志曰孝獻建安十/二年十月辛夘有星孛于鶉首荆州分野時荆州牧劉)
(表專據荆州益州從事周羣以為荆州牧將死而失主/明年秋表卒子琮自代曹公將攻荆州琮懼舉軍詣公)
(降/也)
　　　彗孛犯軫
巫咸曰彗星出軫天子崩兵喪並起滿宫門車馬無主
民無定君期三年中五年逺九年王者以赦除咎則消
矣
　
　
　
　
　
　
　
　
　
　唐開元占經卷八十九
欽定四庫全書
　唐開元占經卷九十
　　　　　　　　　　　唐　瞿曇悉達　撰
　彗星占下
　　　彗孛犯石氏中官一
　　　彗孛犯攝提一
石氏曰彗星出攝提天下亂帝自將兵於野兵起宫中
王者有憂期不出二年　郗萌曰彗星出攝提主迷惑
羣下爭起
　　　彗孛犯大角二
齊伯曰彗孛出大角傍可六七丈天下大亂兵大起國
易政期三年中五年逺七年　按洪範五行傳曰秦始
皇帝三十七年五月彗星出於大角其長七尺以東北
入于女御有一大星與星鬬於宫中三月　五月彗星
盡大星乃亡始皇以六月乙丑死于沙丘及西南行至
咸陽乃禍諸子女官及九卿皆死以兵天下大亂起而
攻秦遂亡又曰五月彗星出於鶉首十五餘日漢三年
十月有彗星出於大角旬餘乃入是時項籍為楚王覇
主諸侯天下歸心於漢楚將滅故彗除位也　郗萌曰
彗星出入角可七八丈天下更政　鈎命决曰天子失
仁則彗守大角　黄帝曰彗星犯守大角大兵起國不
安天子失御有亡國更政令　雒書說微示曰彗星貫
坐亂起荆州曰彗星孛大角人主亡
　　　彗孛犯梗河三
海中占曰彗孛干犯梗河天子慎邊防亂中國　陳卓
曰彗孛干犯梗河北兵為敗　巫咸曰彗星出梗河四
夷兵為敗中國有邊患若守之王者誅四夷期三年
　　　彗孛犯招摇四
陳卓曰彗孛干犯招摇邊兵大動期一年　石氏曰彗
星出招摇突厥入㓂守之勝　黄帝攻胡星孛招摇(天/官)
(書曰漢兵伐大/宛星孛招摇也)石氏曰彗星守招摇犯北主期出三年
　班固天文志曰漢孝武大初中星孛于招摇其後漢
兵擊大宛斬其王
　　　彗孛犯𤣥戈五
陳卓曰彗孛干犯𤣥戈主戰單于大敗期二年　玉厯
曰彗星出𤣥戈北方兵起單于大敗其國破亡期一年
逺三年
　　　彗星犯天槍六
甘氏曰彗星出天槍王者偹四夷防捍邊境若有驚恐
人民憂　陳卓曰彗星守天槍鈇鉞大用誅殺不當多
梟首之民
　　　彗孛犯天棓七
聖洽符曰彗星出天棓兵大起五仗用國有憂期二年
　陳卓曰彗星守天棓兵四起
　　　彗孛犯女牀八
石氏曰彗孛干犯女牀貴人暴誅期百八十日　齊伯
曰彗星犯女牀貴人有憂若有暴誅者一曰貴女有罪
者期百八十日逺一年
　　　彗星犯七公九
甄曜度曰彗星出七公忠言者凶議人下獄政令不行
王者信䜛邪臣在側其國憂敗
　　　彗孛犯貫索十
春秋緯曰彗星出貫索大臣憂有反者海中占曰彗星
出貫索必有反臣殺君若有大赦期百日逺一年　孝經
内記曰彗星在天獄諸侯作禍
　　　彗孛犯紀星十一
陳卓曰彗星犯紀星天下國相擊若地震按班固天文
志曰孝武建元三年四月星孛天紀四年十月而地震
宋書天文志曰青龍四年十一月己亥彗星犯天紀景
初元年六月地震　𤣥冥占曰彗星出天紀大臣相戮
兵起宫中主后憂若出走期二年
　　　彗星犯織女十二
陳卓曰彗孛干犯織女后族為亂貴女有誅者期三年
　文曜鈎曰彗星出織女后黨為亂貴女有誅者若有
女變期百八十日　按班固天文志曰孝武建元三年
四月有孛星于天紀至織女其後陳皇后廢　甘氏曰
彗星出見織女有降主　運斗樞曰彗星出織女女主
之黨反
　　　彗孛犯天市十三
石氏曰彗孛犯天市所犯者誅　巫咸曰彗星出天市
豪傑内外俱起執令者死大臣有誅期三年　司馬彪
天文志曰孝獻初平四年十月孛星出兩角間東北行
入天市中而滅占曰彗除天市將徙帝將易都是時上
在長安後二年東遷明年七月至洛陽其八月曹公迎
上都許何法盛中興書曰哀帝興寧元年八月有星孛
于亢入天市後有龍相誅寶之亂　車頻秦書符堅建
元八年五月遣少弟陽平公融鎮鄴停㶚東苟太后以
融少子憂甚比發三出送之垂半夜竊徃内外莫知太
史令魏述夜奏天市南門内有后妃移動之像堅撿而
知之驚曰天道與人何其不逺遂重星占
　　　彗孛犯帝座十四
石氏曰彗孛犯帝座民人大亂宫朝徙治大臣不臣期
三年　帝覽嬉曰彗星出帝座大臣為亂守之不去貴
人有變更政令
　　　彗孛犯侯星十五
石氏曰彗孛干犯侯星兵起帝宫大國易治期三年若
出侯星天下亂宗人相敗若相攻士卒有急行不出其
年
　　　彗孛犯宦者十六
玉歴曰彗孛出宦者左右貴人有罪若刑於市者不出
二年　按宋書天文志曰魏青龍四年十一月己亥彗
星犯宦者劉向五紀論曰宦者在天市為中外有兵景
初元年九月呉將朱然圍江夏荆州刺史胡質擊走之
二年正月討公孫淵
　　　彗孛犯斗星十七
聖洽符曰彗星出斗星天下亂民不從市外不用事人
民飢
　　　彗孛犯宗正十八
甘氏曰彗星出宗正宗主有事若左右親族有死者期
百八十日逺一年
　　　彗孛犯宗人十九
齊伯曰彗星出宗人王者同姓臣罪若親族有謀者期
不出一年
　　　彗孛犯宗星二十
甄曜度曰彗星出宗星主恩薄以親為疎簡宗廟則彗
出之　春秋緯曰彗星出宗星族人反
　　　彗孛犯東西咸二十一
文曜鈎曰彗星出東咸女主淫泆自恣宫門不禁若貴
女有憂
　　彗孛犯天江二十二
巫咸曰彗星出天江天下大水舟船用五穀不登其歳
人相食期三年　陳卓曰彗孛干歴天江大兵攻王國
王者以赦除之則國豐平
　　　彗孛犯建星二十三
陳卓曰彗孛干犯建星王失道忠言者誅賢士逃亡
黄帝曰彗星出建星道路不通多盜賊子攻父弟攻兄
守之則有大兵將軍出行期一年逺三年
　　彗孛犯天弁二十四
帝覽嬉曰彗孛出天弁寶玉大貴若糴貴五倍萬物不
興其國飢　郗萌曰彗星入若守天弁者皆為囚徒起
兵
　　彗孛犯河鼔二十五
郗萌曰彗星入河鼓且有兵　黄帝曰彗星出河鼓天
下兵起大將出謀旗鼔立若守之有死將守中星大將
死守旁兩星小將死期一年中三年逺五年　春秋緯
曰彗星出河鼔鼔鳴武士發天子賦
　　　彗孛犯離珠二十六
石氏曰彗孛犯離珠後宫為亂若宫人有誅守之陽為
大旱隂為大水五穀不登人民飢
　　　彗孛犯匏𤓰二十七
石氏曰彗星干犯匏𤓰政亂近臣相譖宫有戮死者王
者以赦除咎　玉歴曰彗星出匏𤓰人主因食𤓰而亡
若果中有藥害其君若食官憂　玉歴曰彗星守匏𤓰
魚塩貴十倍果物不成
　　　彗孛犯天津二十八
石氏曰彗星犯天津賊斷王道　郗萌曰彗星干犯入
漢中有亡國當其野者變之　甘氏曰彗星出天津闗
津不通若闗吏有憂若守之天下大亂津河隔塞有旱
災期三年　雒書摘亡辟曰彗星見漢中亡君之戒
何法盛中興書曰安帝隆安四年十一月星孛于貫索
及天市中天津其時元顯輔政刑罸不中故掃貫索發
徭無度故掃天市建士失節故掃天津天津闗通萬川
利闗梁也天市貨財帛周百姓也貫索平察刑獄無枉
濫也而元顯皆反之天若曰掃除穢惡令改革也顯不
悛遂致覆滅
　　　彗孛犯王良二十九
運斗樞曰彗星出王良好遊馳奉車反　齊伯曰彗星
出王良兵馬大動車騎行天下有急馬多死一曰水道
不通津開塞期二年逺三年　宋書天文志曰魏陳留
王咸熈二年五月彗星見王良丈餘色白東南指積十
二日滅占曰王良天子御駟彗星掃之禪伐之表除舊
布新之象白色為喪王良東壁宿又并州之分野八月
晉王薨十二月帝遜位於晉
　　　彗孛犯螣蛇三十
陳卓曰彗孛干犯螣蛇水道不通天下隔期二年　聖
洽符曰彗星出螣蛇以水雨為害大水出萬物不成民
人飢一曰水䖝為敗
　　　彗孛犯閣道三十一
陳卓曰彗星干犯閣道王者居正殿不私行則灾自消
　甄曜度曰彗星出閣道天下津不通兵大起御道有
伏兵欲謀其主王者宜偹之
　　　彗孛犯附路三十二
陳卓曰彗孛干犯附路道不通天下半隔期一年　海
中占曰彗孛出附路天下大飢車騎滿野道中縱横人
主臨兵期三年
　　　彗孛犯天將軍三十三
𤣥冥占曰彗星出天將軍兵大起將軍出旗陳立若守
之大將死若有誅期不出二年
　　　彗孛犯大陵三十四
文曜鈎曰彗星出大陵國有大喪有土功墳陵之事若
守之天子崩明審期不出三年逺五年　春秋緯曰彗
星出大陵天子以不慈見犯復出之將反
　　　彗孛犯天船三十五
春秋緯曰彗星出舟星外夷侵　巫咸曰彗星出天船
天下大水舟船用事若外夷來侵水兵起期一年　按
司馬彪天文志曰漢孝明帝永平三年六月丁夘彗星
出天船北長二尺所稍北行至亢南百三十五日去是
嵗伊雒水溢到津城門壞伊橋郡七縣三十二皆大水
　宋書天文志曰晉穆帝升平二年五月丁亥彗星出
天船在胃宿中四年五月天下皆大水
　　　彗孛犯五車三十六
石氏曰彗孛干犯五車兵滿野天下半傾百姓徙居去
其土期三年　黄帝曰彗星出五車兵大起車騎行有
攻戰糴大貴人民飢彗若守之先起兵者昌後起兵者
亡期三年　春秋緯曰彗星出五車谷霜兵起主賣位
天下賢名起
　　　彗孛犯卷舌三十七
帝覽嬉曰彗孛出卷舌人主用䜛言誅忠臣貴人有戮
死者一曰民多言訟不出年　春秋緯曰彗星出卷舌
主以聽䜛之主遇殺大臣反　按宋書天文志曰宋文
帝元嘉二十八年五月彗星見卷舌入太微過帝座犯
上相拂屏出端門滅翼軫三十年天子巫蠱呪咀事覺
遂以殺逆害朝臣孝建元年荆江二州反皆夷滅卷舌
呪咀之象彗之所起是其應也
　　　彗孛犯天闗三十八
石氏曰彗星出天闗兵大起道路不通民多盜賊必有
闗塞之事人主有憂　𤣥冥占曰彗星出天闗而守之
天下道絶國多盜賊闗梁不通人主有憂期一年逺二
年
　　　彗孛犯南北河戒三十九
海中占曰彗星出南河蠻越兵起邊域有憂若闗吏有
罪者　郗萌曰彗星出天髙廟臣反名侯王起　海中
占曰彗星守南河為大旱出北河夷為亂來侵中國若
守胡軍敗又曰守北河為大水期不出三年石氏曰朝
鮮之伐星拂河戒　按班固天文志曰漢武帝元封中
星孛干河戒其後漢兵擊拔朝鮮北為樂浪𤣥菟郡
石氏曰彗孛干兩戒間天子出走大臣親盛亡王者以
赦咎
　　　彗孛犯五諸侯四十
石氏曰彗孛干犯五諸侯王室大亂兵起天子宫廟不
祀　春秋緯曰彗星出五諸侯州牧反九州合謀玉歴
曰彗星出五諸侯執政臣有謀若有被戮者貴人當之
人主有憂期一年逺二年　司馬彪天文志曰孝獻建
安十七年十二月有星孛于五諸侯時周羣以為西方
專㨿土地者皆將失亡是時益州劉璋據益州漢中太
守張魯别據漢中韓遂據涼州宋建别據抱罕明年冬
曹公遣偏將擊涼州十九年獲宋建韓遂逃于羌中病死
其年秋璋失益州二十年秋公攻漢中魯降也
　　　彗孛犯積水四十一
石氏曰彗星干犯積水兵起宫門宗廟毁絶大臣有憂
　　　彗孛犯積薪四十二
石氏曰彗孛干犯積薪有亂臣在宗廟
　　　彗孛犯水位四十三
石氏曰彗孛干犯水位水道不通伏兵在水中以水為
害　甘氏曰彗孛出水位天下以水為憂有兵起五穀
不成人民飢
　　　彗孛犯軒轅四十四
石氏曰彗孛干犯軒轅近臣誅滅宗族王者以赦除咎
　黄帝曰彗孛出軒轅皇后有憂若失勢宫人不安人
主有憂　春秋緯曰彗星入軒轅后族亂　運斗樞曰
彗孛出軒轅女妃為㓂　石氏曰彗星犯軒轅天下大
亂易王以五色占期　黄帝占曰彗星入軒轅若守之
天下大亂易王宫門當閉若女主死期三年逺五年
　　　彗孛犯少微四十五
石氏曰彗孛干犯少微白衣聚者凶術士不顯智者逃
亡期三年　巫咸曰彗星出少微多能臣有死者若上
臣有罪一曰法令臣有誅者　石氏曰彗星出少微士
夫起　宋書天文志曰魏黄初六年十月乙未有星孛
于少微歴軒轅占曰孛彗為喪除舊布新之象是時帝
軍廣陵辛丑親御甲胄跨馬觀兵明年五月文帝崩
　　　彗孛犯太微四十六
春秋緯曰彗星茀干太微天子亂　陳卓曰彗孛干入
太微帝宗后族為亂亡社稷一曰所犯者亡　聖洽符
曰彗星入太微庭中臣謀主有兵起王者灾社稷其國
憂期百八十日逺一年　郗萌曰赤黄星狀如帚入太
微婦女喜心出太微天子賜諸侯美女　春秋緯曰彗
若出犯執法御史反　運斗樞曰彗孛出若干太微法
式滅帝死於野　春秋緯曰彗星出而茀太微天下亂
不過三五必易政以色占期　按司馬彪天文志曰孝
靈光和五年七月彗星出下台東南行入太微至太子
幸臣二十餘日而消彗入太微天下易主至中平六年
宫車晏駕孝獻建安二十三年三月彗孛晨見東方二十
餘日夕出西方犯歴五車東井五諸侯文昌軒轅后妃
太㣲鋒炎指帝座二十五年正月魏文帝受禪　玉歴
曰彗星出太微帝宗后族為亂大臣弑主謀在親戚御
臣王者有憂期三年　石氏曰彗星出太微中宫火大
起殺人　甘氏曰彗星出太微天庭中有立王若徙王
　孝經雌雄圖曰彗在太微君害臣　玉歴曰彗星犯
太微天子妃后去宫人不安女主有憂
　　　彗孛犯黄帝座四十七
石氏曰彗孛如粉絮入太微犯守帝座國有崩喪大臣
立主(石氏曰王者/以赦除咎)天下大亂兵起若犯守四帝輔臣有
誅執政者亡期三年　石氏曰彗星如粉絮犯座星兵
喪並起又大彗茀干犯座星王者亡子孫不昌王者循
孝於天奉宗廟郊祠則災除　雒書說徴示曰彗指帝
座四旁中大亂　荆州占曰星鋭如劍正赤直扺座星
天子驚兵一曰驚火又云星如苴菷扺座星旁左右諸
臣兵起内亂　陳卓曰星狀如帚正赤扺聖座星婦女
兵
　　　彗孛犯屏星四十八
玉歴曰彗星出屏星守衛臣有謀若有罪執法者當之
　　　彗孛犯郎位四十九
陳卓曰彗孛干犯郎位臣失勢　運斗樞曰彗出郎位
郎官謀反天子因官郎位所主之官也　王歴曰彗星
出郎位左右守衛為亂若有謀者人主驚偹之
　　　彗孛犯郎將五十
玉歴曰彗星出郎將大將有誅若有罪一曰大臣為亂
有兵起
　　　彗孛犯常陳五十一
甘氏曰彗星出常陳若守之王者出誅左右守衛之臣
一曰若防守者有死期三年
　　　彗孛犯三台五十二
黄帝曰彗星出上台司命有兵起大臣三公有自出者
若守之貴臣有誅上公有憂期百八十日逺一年　黄
帝曰彗星出中台司中姧臣有謀兵大起貴人當出彗
若守之中公有罪若憂誅　黄帝曰彗出下台司禄近
臣有罪若憂死若守之貴人多死下公當之將憂皆不
出三年　運斗樞曰彗星出三台西相反出其中太尉
反出其東大司馬反　按韋昭洞紀曰漢靈帝光和五
年彗星出下台十月太尉許盛免孝經内記曰彗在三
台臣害君者也　宋書天文志曰晉惠帝大安二年三
月彗見東方指三公占曰兵喪之象三台為三公是年
冬成都河間攻洛陽三年正月東海王越長沙王反張
方討之　雌雄圖曰彗星出三台有隂謀姦軌起一曰
宫中火起一曰臣害君禍大起
　　　彗孛犯相星五十三
陳卓曰彗孛干犯相星輔相憂不出一年天下變更其
令民多移徙
　　　彗孛犯天牢五十四
雌雄圖曰彗星出天牢諸侯作禍相賊害　荆州曰彗
星出天牢豪傑中外俱起　齊伯曰彗星出天牢貴人
多下獄者若大臣有戮其國亡期百八十日逺一年
　　　彗孛犯文昌五十五
石氏曰彗孛干犯文昌則輔臣受殃近期三年逺期六
年　運斗樞曰彗星出文昌上將星大將軍反出次將
左右將軍反出貴相大司徒反出司禄得勢大臣反出
司命天下有權者俱反亂尤甚　合誠圖曰彗星出而茀
文昌天下大亂政以色占　甘氏曰彗星出文昌若守
之天下大亂大臣受殃國易政各以五色占之近期一
年中二年逺三年
　　　彗孛犯北斗五十六
春秋緯曰星茀于北斗中有雄聖人受命天子　潛潭
巴曰星孛于北斗璇璣更授天子起走　感精符曰孛
賊入北斗中者大國結謀伐天子運樞行之主號諸侯
爭權天下皆叛兵合禍構逆亂之變也　辨終備曰彗入
北斗帝宫空　按韋昭洞紀曰頃王六年彗星入北斗
晉趙有率諸侯平周亂立王子班是為匡王　宋書天
文志曰義熈十四年五月壬子孛于北斗魁中癸亥彗
星出太微西柄起上相星下芒衡長至十餘丈進掃北
斗紫微中占曰彗出太微社稷亡天下易王入北斗紫
微帝宫空一曰得聖主是年宋髙祖受宋公㳟帝元熈
元年七月晉帝遜位髙祖入宫也　感精符曰星孛入
北斗兵大起將有以外制權以兵為政者　坤靈圖曰
至德之萌黄星孛于北斗必以戊巳日其光無芒文行
無武動事莫之敢拒者　漢含孳曰彗星入北斗強國
亂　鈎命决曰周襄王不能事其母孛入北斗　甘氏
曰彗茀流入北斗魁中得名人其不入北斗魁失名人
　劉向鴻範傳曰孛入于北斗邪亂之臣將弑其君
京房曰星孛入北斗則大臣叛　郗萌曰赤星入北斗
中國使匈奴　荆州占曰彗星流入北斗諸侯戮春夏
期三月秋冬期一年　黄帝曰彗星出北斗長可八九
尺天下更政易王暴兵卒起期百八十日若一年　春
秋緯曰彗星出北斗九星中九卿反如星所主其政毁
其人亂　潛潭巴曰彗星芒出於斗樞天子亡諸侯息
　雌雄圖曰彗星出北斗中宫中火起　石氏曰彗星
出北斗長可七八尺天下大亂國易政有兵起若大戰
先起者亡中起者殃後起者昌期三年中五年逺九年
　海中占曰彗星出北斗大臣謀反兵大起　按洪範
天文星象變占曰漢武建元三年三月有星孛于王良
芒自太微經斗内至天漢其後濟東王膠東王江都王
皆坐法削黜自殺衡山王反誅之也　又曰若入斗魁
大臣誅死若被誅三日乃占春夏期三年秋冬期一年
　魏氏圖曰菷星出于斗中者宫中失火燒寶　郗萌
曰彗星出北斗長可八九丈名曰勉功勉功出天下更
政　荆州占曰彗星出北斗之中反而入北斗後將得
大臣其出北斗亡大臣其一西一東害於侯公一南一
北戒在金革一入一羸天下不寧　荆州曰彗星出北
斗中聖人受命　𤣥冥曰彗星出北斗必有大戰流血
若入斗中得名將不入斗中失名將各以其日占知其
國不出其年　石氏曰孛星出北斗中大臣諸侯有受
地　巫咸曰彗星見於北斗天下更政　洪範傳曰孛
星見北斗中大臣諸侯有受誅者一曰受兵　甄曜度
曰彗孛貫北斗下有傑王五軍合　演孔圖曰彗星守
北斗天帝謀易王　春秋緯曰彗星守北斗強國發諸
侯爭天下　海中占彗孛守北斗強國發兵大臣爭權
大人有憂國易其主天下不寧守之三日以上大臣當
誅期三年逺五年　按左氏傳魯文公十四年七月星
孛于北斗周内史叔服曰不出七年宋齊晉之君皆將
死亂後十六年宋襄夫人使昭公田孟諸而弑之十八
年齊閻職反邴歜弑懿公於申池宣公二年晉趙穿弑
靈公於桃園杜預曰史服但言事不論其占服䖍曰晉
趙盾弑靈公也　春秋緯曰彗星出輔星庶雄起陪臣
反
　　　彗孛犯紫宫五十七
感精符曰星孛于紫宫將有隂謀反者　陳卓曰星孛
于紫宫有大變拔兵上殿一曰入紫微宫有竒令　春
秋緯曰彗星入紫微宫其國謀反　黄帝曰彗星出而
扺紫宫天下大亂　荆州曰彗星出長垣邊反　又曰
彗星而扺紫宫天下易政　按司馬彪天文志曰孝靈
中平五年二月彗星出奎逆行入紫微宫復出六十餘
日乃消占曰天下易主明年宫車晏駕　韋昭洞紀曰
漢黄龍元年三月有星孛于王良閣道入紫宫十二月
宣帝崩　黄帝占曰彗星出紫宫入守之宫中有兵天
下大亂有亡主國易政以五色占其國期百八十日中
一年逺三年　按司馬彪天文志曰孝獻建安九年十
月有星孛于東井輿鬼入軒轅太微十一年正月有星
孛北斗首入斗中尾貫紫宫及北辰占曰彗掃太微紫
宫人主易位其後魏文帝受禪　司馬彪天文志曰孝
章建初元年十二月戊寅彗星出婁二度長八九尺稍
入紫微宫中百六十日消滅大人忌後四年六月癸丑
明德皇后崩　荆州曰彗星守天子宫有亂天子之政
者
　　　彗孛犯北極鈎陳五十八
春秋緯曰彗星入樞名人起相誅天下亂　𤣥冥曰彗
星出北辰臣謀弑主有自立王彗耀刺下為寇害期一
年　春秋緯曰彗星入樞期八年五霸起帝主亡　荆
州曰彗星刾天樞五精之類謀　黄帝曰彗星入守北
辰除舊布新三王立五旗生有端命之應名人起兵天
下大亂君臣相誅期不出百八十日中一年逺三年
石氏曰彗星出鈎陳臣弑其主若入守鈎陳幸臣亂宫
若有誅者期不出一年逺三年
　　　彗孛犯天一太一五十九
黄帝曰彗孛干厯天一則宫門不閉王者内不安近臣
亂不出三年
　　　彗星犯石氏外官二
　　　彗孛犯天庫樓一
春秋緯曰彗孛出天庫樓兵動驚主泣血下不聽　石
氏曰彗星出庫樓天下兵起車騎滿野庫兵用一曰民
以飢兵起期三年
　　　彗孛犯南門二
玉歴曰彗星出南門有兵起兵器用若道路不通
　　　彗孛犯平星三
齊伯曰彗星出平星執法臣憂政令不行國失綱紀
石氏曰彗星平星主以峻法為過海内亂
　　　彗孛犯騎官四
春秋緯曰彗星出騎官英雄起天子憂　甘氏曰彗星
出騎官士卒發用兵騎出若守之將軍若有死者期三
年
　　　彗孛犯積卒五
甄曜度曰彗星出積卒為謀星去疾謀不成若守之主
將有憂　春秋緯曰彗星出積卒衛士並為亂禍不成
　　　彗孛犯龜星六
文曜鈎曰彗星出龜星珠玉有出者寶物大貴若守之
君臣不和上下乖離
　　　彗孛犯傅說七
春秋緯曰彗星出傅說主以祠非其神失禮為内外所
謀巫祝起天下匿䜛在宫中　石氏曰彗星出傅說王
者後宫少子孫若守之有絶祀之君
　　　彗孛犯魚星八
春秋緯曰彗星出魚星后黨反　玉歴曰彗星出魚星
天下大水海魚出名水溢若守之天下大旱魚行人道
不出其年
　　　彗孛犯杵星九
甘氏曰彗星出杵星歳大飢有兵起民以米粟為憂若
絶軍粮
　　　彗孛犯鼈星十
聖洽符曰彗星出鼈星有大水白衣之㑹若有水令若
守之其國大旱
　　　彗孛犯九坎十一
齊伯曰彗星出九坎有水旱之災出南則大旱出北則
大水
　　　彗孛犯敗臼十二
甄曜度曰彗星出敗臼天下有急兵當於米粟之事國
有憂期二年
　　　彗孛犯羽林十三
春秋緯曰彗星出羽林軍人謀反　海中占曰彗孛出
羽林兵起宫中臣弑其主大人被甲有亡國若守之三
十日國破主亡期三年　春秋緯曰彗星出壘城校尉
以反軍成
　　　彗孛犯北落十四
𤣥冥占曰彗星出北落若守之兵起大戰若殺大將人
主自將兵於外四夷作亂期三年逺五年
　　　彗孛犯土司空十五
文曜鈎曰彗星出土司空兵大起有土功事若營室一
曰大將憂期一年
　　　彗孛犯天倉十六
巫咸曰彗星出天倉兵革大起粟大出天下民飢以粟
為憂若有轉輸之事　海中占曰彗星出天倉天下粟
出若守之久國無儲粮人民飢期三年
　　　彗孛犯天囷十七
巫咸曰彗星出天囷倉庫虚空無儲積有出粟天下大
饑人民流移期二年
　　　彗孛犯天廪十八
帝覽嬉曰彗星出天廪其國大饑倉粟出廪人飢死其
分兵起期不出三年
　　　彗孛犯天苑十九
春秋緯曰彗星入天苑都䕶反　黄帝曰彗星出天苑
兵大起馬多發牧畜不蕃多有死者一曰禽獸麞鹿多
死按司馬彪天文志曰孝安永初三年十二月乙亥彗
起天苑南東北指長六七丈色倉天苑為外兵起是後
羗兵討賊杜季貢又使烏丸擊鮮卑又使中郎將任尚
䕶羗校尉馬賢擊虜皆降之
　　　彗孛犯參旗二十
春秋緯曰彗星出天弓暴骨將死死尸滿谿流血千里
　石氏曰彗星出參旗天下大亂兵起弓弩用大將出
有變一曰弓弩大貴期三年
　　　彗孛犯玉井二十一
玉歴曰彗星出玉井兵大起強國失地一曰彗守玉井
天下大水河海溢流民多沒死
　　　彗孛犯屏星二十二
甘氏曰彗星出屏星大臣有戮國有憂一曰彗守屛人
民疾疫有移國
　　彗孛犯厠星二十三
聖洽符曰彗孛出厠大人有憂若厠有謀兵欲害主一
曰彗星入厠天下飢人相食期二年
　　彗孛犯矢星二十四
齊伯曰彗星出矢星若守之貴人多患腹而死若人民
多死以五色占黄則吉青白疾黒死
　　彗孛犯軍市二十五
甄曜度曰彗孛出軍市大兵起軍粮絶天下大飢將士
離㪚兵多死亡期二年
　　　彗孛犯野鷄二十六
海中占曰彗星守野鷄大將死軍市破諸侯相攻有亡
國期三年
　　　彗孛犯狼星二十七
黄帝曰彗星出狼星國有急兵名將出行將軍有憂若
守之必有千里之行大戰流血死者大半期三年中五
年逺七年　運斗樞曰彗星出狼弧主以恣侵為過外
夷反
　　　彗孛犯弧星二十八
石氏曰彗星出弧星弓矢大用大兵起其國亂驚人民
不寧多盜賊　按司馬彪天文志曰孝靈光和三年冬
彗星出狼弧東行至于張反去後四年京都發兵擊黄
巾賊
　　　彗孛犯老人星二十九
巫咸曰彗星出老人其色黄王者昌若守之赤彗三芒
人主受殃老者不康
　　　彗孛犯天稷三十
海中占彗星出天稷歳大飢五穀不成人民流亡社稷
不安
　　　彗星犯甘氏中官三
　　　彗星犯天理一
春秋緯曰彗星出天理大司空斬將逐天子
　　　彗孛犯䇿星二
彗孛星近䇿星王者不宜出宫下有謀亂不過七十日
　　　彗星犯造父三
陳卓曰彗星入造父若守之僕御謀弑主有斬死者兵
盡起
　　　彗孛犯臥星四
春秋緯曰彗星出臥星尚書反人星一名臥星也
　　　彗孛犯扶筐五
陳卓曰彗星出扶筐將作反
　　　彗星犯酒旗六
春秋緯曰彗星出酒旗主以酒過為相所害
　　　彗孛犯諸王七
春秋緯曰彗星出諸王星諸侯穪王皇以南呉楚北燕
趙東齊宋西秦晉
　　　彗孛犯恠八
春秋緯曰彗星出司恠主多妖祥僻偽起大臣侯王代
主位
　　　彗星犯天高九
春秋緯曰彗星出天高廟臣反名王起改號
　　　彗孛犯天演十
春秋緯曰彗星出天演但聞之將反
　　　彗孛犯天街十一
運斗樞曰彗星出天街五侯並起天子自理海中占曰
彗星出天街内有賊人
　　　彗孛犯甘氏外官四
　　　彗孛犯鈇鑕一
春秋緯曰彗星出斧　淫兵多主以妄誅將鑕之臣反
　　　彗孛犯闕丘二
春秋緯曰彗星出闕丘帝滅
　　　彗孛犯巫咸中外官五
　　　彗孛犯長垣一
甘氏曰彗星出長垣大臣謀反兵起宫中天下有亂亡
國人主有憂期不出二年　春秋緯曰彗星出長垣邊
反
　　　彗孛犯天廏二
陳卓曰彗星出天廏守之天下名廏有失火者若移徙
一曰天下廏車馬有恠　春秋緯曰彗星出廏官法令
違法度數起變臣執主勢
　
　
　唐開元占經卷九十
欽定四庫全書
　唐開元占經卷九十一
　　　　　　　　　　　唐　瞿曇悉達　撰
　風占
　　候風法
凡候風必於髙平暢達之地立五丈竿以雞羽八兩為
葆属竿上候風吹羽葆平直則占亦可竿首作槃作三
足烏於槃上兩足連上而外立一足係下而内轉風來
則烏轉迴首向之烏口銜花花旋則占之羽必用雞取
其属巽而能知時羽重八兩以相八風竿長五丈以法
五音烏者日中之精巢居知風烏為其首也今按古書
云立三大五尺竿以雞羽五两係其端羽平則占然則
長短輕重惟其適宜不在過泥但須出衆中不被隐蔽
有風即動直而不激便可占候羽毛必須五兩以上八
兩以下蓋羽重則難舉輕則易平時常占候必須用烏
行軍權設取便用羽作葆之法取雞羽中破之取其毛
多處以細繩𦂳縛内中夾之長三四尺許属竿上其觸
鹿扶搖四轉五復之風各以形狀占之
　　風名狀
爾雅曰風而雨土曰霾隂而風曰曀日出而風為暴迴
風為飄焚輪謂之頺扶搖謂之猋
李淳風曰按占風之家多云發石折木揚沙走石等語若
每占中俱着此語其文至繁今輙以一家例之
　古云發屋折木揚沙走石今謂之怒風多為不吉之
　象　一日之内三轉移方古云四轉五復今謂之亂
　風亂風者狂亂不定之象　無雲晴爽忽起大風不
　經刻而止絶絶復忽起古云暴風卒起乍有乍無今
　謂之暴風暴風王有卒暴事　鳴條擺樹蕭蕭有聲
　今謂之飄風善惡依經㫖　迅風觸塵蓬勃古云觸
　塵蓬勃今謂之勃風　迴旋羊角古云扶搖羊角今
　謂之囘風囘風者旋風也囘風卒起而圜轉扶揺有
　如羊角向上轉輪有自上而下者有自下而上者或
　平條長或磨地而起緫謂之囘風亦專有占　古云
　清涼温和塵埃不起今謂之和風　古云暗㝠昏濁
　寒尅者今謂之霾曀
凡風和暢清悦温涼適時埃塵不起人情恬淡是謂祥
　風　天色晦暝雲氣昏濁風聲寒惨埃壒蓬勃是謂
　災風　風勢紛雜交亂乍起乍止深藏莫測其聲聒耳
　是謂小人魅惑風　風勢暴起南北不定離合氛埃
　是謂上下不寧風　風勢冥冥白日隂惨黄霧四合
　是謂政化未明風　風勢慽慽南北雜亂髙下蓬勃
　是謂大兵將至風　風勢凜烈人懐戰慄是謂刑罰
　惨刻風　風聲啾唧惨切令人悲􁂋為大䘮風　風
　聲歘歘如火奔馳乍起乍息為旱火風　連風冥晦
　四日五日人皆悲傷為大水殺人風
凡吉祥之風日色清明風勢和緩從歲月日時徳上來
或乘王相而來去地稍髙不揚塵沙人心喜悦是謂祥
風人君德令下施之應
凡㐫災之風日色白濁天氣昏寒風聲呌怒飛沙捲塵
乘刑殺而至當詳五音定八方觀其起止占之　今略
諸家寒尅白濁為例諸稱寒尅白濁今謂之災氣　諸
稱清明温和謂之和風　諸稱大風寒𠖇𠖇日無光沉
没霧氣今云昏氣
　　諸例
黄帝占曰凡風之動皆不安之象也若在山川海濵空
穴之間風所出處皆不可占之以為常式若在宫宅城
營之内戰陣之所風勢異常揚沙走石日光昏濁則必
占之
凡人君理順四時則春無凄風夏無苦雨先王之治以
天下為家兆民為子風起異常用意察之若紛錯交横
離合氛埃相注此風之應必在人主
李淳風曰巽為風風占災異最騐凡候風須築髙二十
四尺於上設竿令其四達無隠則逺近皆知期尅不爽
矣
凡鳴條以上怒風起止皆詳其五音與歲月日時刑德
合衝墓殺五刑生克王相囚死以言吉凶仍以六情推
之萬不失一
凡年月日時四殺五墓風從上來白濁昏寒皆為凶風
其日三刑最急坐不及起有賊來暴至若行即防伏兵
平時無兵防人謀害
凡年月日時刑殺五墓風起日色白濁日氣昏寒興兵
動衆逢之急整武偹
凡兩軍相當以分主客以日辰所得納音為各以時下
十二時辰與風所來方為主若日辰納音能克時辰及
方為客勝時下支神及風來方能克納音則客敗主人
勝尋常家居亦以此分内外
凡惡風黒風三刑衝破墓殺風當日有大雨及三日内
有大雨其災皆散一曰宫日風當日雨徴風三日雨羽
風五日雨商風七日雨角風九日雨但依日數得雨皆
解
凡風自衝來為殃為䘮為火為兵為大人死以占何國
若當時有大雨即不占
凡風滚雨及風後降雨皆雨氣也不占
凡風從太歲上来鳴條擺樹而天色清爽日光明盛着
體清涼温和者祥風也天子有德令法不私大臣畏慎
國昌民安之象若風勢蓬勃揚塵蔽天着人寒惨日白
無光兼刑帶殺則為國有暴令　月建為大臣　日為
令長　時來為民
凡風濕熱逼人著地走石吹沙鳴條落葉為囚風以日
辰占何國飢荒人不安
風勢和緩不揚塵土氣色清温日光皎㓗以日辰占何
國歲美人安
凡風起歲月日時德上鳴條落葉及宫日宫時天門乾
上發風皆吉風　五音之日風起歲月日時刑上黒色
勃勃然經刻㝠㝠不見人形是謂妖風宫日為君以下
四日為大臣死其分下不熟民災以日占國
　　干德
甲丙戌庚壬為陽陽德自處　甲德在甲　丙德在丙
　戌德在戍　壬德在壬此謂自處
乙丁己辛癸為隂隂德在陽　乙德在庚　丁德在壬
　己德在甲　辛德在丙　癸德在戍此謂在陽取合
為德也
　　支德
嵗月日時在巳德在子　在丑德在午　在寅德在未
　在卯德在甲　在辰德在酉　在巳德在戌　在午
德在亥　在未德在子　在申德在丑　在酉德在寅
　在戌德在卯　在亥德在辰以次順行前五辰是也
　　月干德
寅午戊月德在丙　亥卯未月德在甲　申子辰月德
在寅　巳酉丑月德在庚
　　三合
申子辰　亥卯未　寅午戌　巳酉丑
　　六合
寅亥　子丑　卯戌　辰酉　巳申　午未
　　德干合
甲己　乙庚　丙辛　丁壬　戊癸
　　歲月日時殺
寅午戌殺在丑　巳酉丑殺在辰　申子辰殺在未
亥卯未殺在戌
　　吟呻殺
四孟月在酉　四仲月在巳　四季月在丑
　　嵗月日時刑
子刑卯卯為刑下子為刑上　丑刑戌戌為刑下未為
刑上　寅刑巳巳為刑下申為刑上　卯刑子子為刑
下卯為刑上　辰刑辰　巳刑申申為刑下寅為刑上
　午刑午　未刑丑丑為刑下戌為刑上　申刑寅寅
為刑下巳為刑上　酉刑酉　戌刑未未為刑下丑為
刑上　亥刑亥
凡刑下來者禍淺刑上來者災深自刑者兼刑上刑下
其災尤深謂之三刑者刑上刑下自刑也
　　五墓
亥卯未木墓在未　寅午戌火墓在戌　申子辰水墓
在亥　巳酉丑金墓在丑　土墓在辰
　　干刑
甲刑戊　乙刑己　丙刑庚　丁刑辛　戊刑壬　己
刑癸　庚刑甲　辛刑乙　壬刑丙　癸刑丁
　　衝破
十二支衝子衝午午衝子　丑衝未未衝丑　寅衝申
申衝寅　卯衝酉酉衝卯　辰衝戌戌衝辰　巳衝亥
亥衝巳
　　五音六属法
五音　一言宫　三言徴　五言羽　七言商　九言
角　六属　庚属震　辛属㢲　戊属坎　巳属離
丙属艮　丁属兊　子午属庚　丑未属辛　寅申属
戊　卯酉属己　辰戌属丙　巳亥属丁
乾主甲子壬午　甲為陽日之始壬為陽日之終子為
陽辰之始午為陽辰之終乾初在子則四在午乾主陽
内子外午内為始外為終也
坤主乙未癸丑　乙為隂日之始癸為隂日之終丑為
隂辰之始未為隂辰之終坤為初在未四在丑坤主隂
故内主未外主丑
震主庚子庚午　震為長男乾初九主甲對於庚故震
主庚以父授子故主子午與父同也
巽主辛丑辛未　㢲為長女坤初主乙乙與辛對故㢲
主辛以母授女故主丑未與母同也
坎主戊寅戊甲　坎主中男故主中干中辰
離主巳卯巳酉　離為中女亦主中干中辰
艮主丙辰丙戌　艮為少男乾上主壬對丙故主丙辰
丙戌是第五配
兊主丁巳丁亥　兊為少女坤上主癸對丁故主丁巳
丁亥是第六配
以地十二辰合十干以十干所属者命之以其言數納
其音以主一日日辰相配共得一音此納音之法也
　　納音
甲子壬申甲午庚辰壬寅庚戌為陽商　乙丑癸酉辛
亥乙未辛巳癸卯為隂商　丙寅戊子甲辰甲戌丙申
戊午為陽徴　丁卯己丑乙巳乙亥丁酉己未為隂徴
　戊辰庚寅壬午壬子戊戌庚辰為陽角　己巳辛卯
癸未癸丑己亥辛酉為隂角　庚午丙戌戊申戊寅庚
子丙辰為陽宫　辛未丁亥己酉己卯辛丑丁巳為隂
宫　甲申壬辰丙午甲寅丙子壬戌為陽羽　乙酉癸
巳丁未丁丑乙卯癸亥為隂羽凡言宫商角徴羽日皆
依此
　　地十二辰五音法
子主陽宫土主帝王　丑為陽徴火主旱主火災主宫
寺主口舌　寅為陽徴火主旱主火主烽燧　卯為陽
羽水主雨霖主水主霧　辰為陽商金主大將軍主吏
士　巳為陽角木主疾病主憂患　午為陽宫土主后
妃　未為隂徴火主庶人主土功主蜚䖝主詔誥主書
檄主旱　申為隂徴火主郵驛尉侯主旱火　酉為隂
羽水霜雪主雷電主沉隂主雹　戌為隂商金主小將
主兵刄　亥為隂角木主死䘮哭泣
李先生曰自午至巳皆為隂律所生故為陽自午至亥
皆為陽律所生故為隂
　　五音相動風占
宫日風從子午宫來為宫動宫主人君出行急風暴起
急出有急令慢風慢出有喜令以干占知逺近　宫日
風從陽宫來山陵崩壊人君出行地動旱有土工風從
隂宫來地震裂若后岀行又為旱又曰陽宫之日風從
子午宫來君出行隂宫之日風從子午宫來后出行
宫日風從子午宫來時加子午為重宫君欲行大臣走
又為風雨不調
宫日風從丑未寅申徴來為宫動徴有火燭有土功寳
物出有兵
時加徴為重徴有義兵行有土功有詔令謂之義風
宫日風從夘酉來為宫動羽且有大雨不則大臣出走若
復為旱宫君羽臣君怒臣走宫土羽水土盛水衰水衰
則火起故復為旱也
時加羽為重羽即有雨五榖成
宫日風從辰戌商來為宫動商有兵行且有客兵來
時加辰戌為重商有兵殃
宫日風從巳亥角來為宫動角有兵戰人主憂客兵傷
有䘮從陽商來邉兵戰有大䘮宫為土為君角為木土
動木不勝故君凶木主哭泣故主䘮
時加巳亥為重角君不昌有大䘮
宫日大風從乾來有暴雨湧水若風不揚塵氣色和暢
日光明盛不寒惨者國有善令　艮來山陵崩壞人君
出行水湧地裂　巽來蝗蟲生害五榖　坤來有土功
走獸為害己上時加宫則占
徴日風從陽宫來土功起大旱火灾頓起宫寺　風從
隂宫來太子有疾
時加徴為重徴有土功火災起
徴日風從丑寅陽徴來有火災君有恐走獸為人害宫
寺多焚從王相來嵗太旱又多火災　風從未申隂徴
來人君憂走獸為火災一曰六畜多死　時加丑寅未
申為重徴國四門閉為火事
徴日風從陽商來有急兵人主出以兵自守期七日若
七十日　從隂商來有急兵戰一曰風從陽商來輔臣强
大臣死民有殃以日占國
徴日風從陽羽來四鄰有事寳物出隂盛於陽且有雷
電霜雹諸侯大臣多失多火四夷有兵　從隂羽來寳
物出多震雷四夷有事
徴日風從陽角來有兵邊有急金克木木子火反克金
故有兵亦為有䘮　從隂角來邉有驚火一曰邉兵大
起春有䘮
羽日風從陽宫來人持財物聚君有吏令邉兵起土功
興將受命有集㑹有寒雪雹　風從隂宫來暴寒傷物
有水有土功兵集
羽日風從陽宫來國有兵有急令臣有憂闗梁塞道路
不通　從隂徴來邊兵憂
羽日風從羽來有白衣聚有大䘮大寒雪雹期五日若
五十日且有大雨雨從南方來國有憂人多病雨從北
方來賊聚水中且有雪雹陽羽日應隂羽夜應
羽日風從商來有兵圍城不戰邊有急闗梁不通大雨客兵不
利金水子母和故不戰羽為角除害象臣為君討賊故
動必大雨不出戰故也
羽日風從角來邉有兵圍城城破一曰兵不解　時加
己亥為重角有圍城有大䘮
商日風從陽宫來戒太子忌怒人臣有急兵宫土商金
母憂其子故為太子亦為人主有疾　從隂宫來庶子
有憂有急變兵起北方
商日風從徴來國邑受令兵行將在外兵還不戰臣受
兵令而行徴為號令商為兵商受徴尅故兵退一曰小
旱　時加徴為重徴有火有大旱
商日風從羽來大雨水歲大荒國憂亂有兵起東方羽
水從金生故有大兵大水之事
商日風從陽商來有白衣聚衆且有大水關梁不通大
將出忌外兵邑有小冦人主憂國門四閉兵在西方
從隂商来國有大殃粟貴國有兵風怒期七日七十日
有急令兵大起商為金二金並行故有大䘮一曰商日
風從商來大臣死
商日風從陽角上來有猝兵有急令　從隂角上來有
䘮土功作
角日風從陽宫上來兵從中起君憂國門四閉　從隂
宫來有大䘮貴人多疾病有土功宫為君角主䘮死故
有大䘮
角日風從徴上來大臣災亦防火䖝生粟貴一曰吏撿
人財有兵倉粟寳物出
角日風從羽上來有大雨土功興邉有兵卿大夫多口
舌疾病亦為夷人相奪
角日風從商來有急兵一曰臣不忠
角日風從陽角來邉兵起人主憂有賊至戰不勝多死
從隂角來有兵有大䘮一曰逺䘮至　時加角有䘮有
邉兵戰盗賊起粟貴民飢野多死人角主死䘮重角尤
甚也
　
　
　
　
　
　
　唐開元占經卷九十一
欽定四庫全書
　唐開元占經卷九十二
　　　　　　　　　　　唐　瞿曇悉達　撰
　雨占
雨者隂陽和而天地氣交之所為也太清之世十日一
雨雨不破塊京房曰太平之時一嵗三十六雨是為休
徵時若之應凡雨三日以上為霖久雨謂霪
　雜占
天無雲而雨謂之天泣其占為國易政若出軍逄之其
軍必不還河圖曰主急恚怒則無雲而雨抱朴子曰無雲
而雨是謂雨血將軍當揚兵講武以應之雨大軍中尤
甚者將軍敗死　京房曰人君進無德樹為功則無雲
而雨
　　正月
一日有風雨三月榖貴一曰正月一日風雨其年大惡
㣲風小雨年小惡風悲鳴疾作灾起又曰正月一日風
雨米貴蚕傷風雨從四方來兵起　正月一日無風而
雨歲中下田麥成禾黍小貴　正月上旬雨卯
榖貴一倍中旬雨卯榖貴十倍
正月晦日雨風兼至糴貴禾惡
　　二月
一日風雨榖貴禾惡　二日七日八日九日當雨不雨
道中有餓死人九日至十五日當雨不雨兵起十七十
八日當雨不雨蟲冬不蟄十九二十日當雨不雨三月
大旱二十六日至二十八日當雨不雨有逆風從東來
損物
二月晦日風雨多疾病死亡
　　三月
一日雨井泉空二日雨澤無餘三日雨水旱不時四日
雨變易治五日雨溝瀆滂六日雨壊垣牆七日雨决隄
防八日雨乘船行九日雨難可期　三月一日風雨民
疾病百蟲生其日雷雨有旱　三月一日至三日當雨
不雨秋多大霧道有餓死人七日當雨不雨榖貴九日
至十五日不雨兵在外者罷十八日至二十日當雨不
雨角蟲死天下民有恐二十三日至二十七日當雨不
雨冬蟲不蟄民病　三月辰日雨百蟲生未日雨百蟲
死　三月三日小雨蠶善大雨蚕惡　三月十六日雨
桑柘賤
　　春
甲寅乙卯日雨入地五寸榖小貴若不貴至夏大貴
春甲申至己丑日雨庚寅至癸巳日雨皆為榖大貴
春甲申雨其年五榖熟春甲乙日俱不雨民不耕
　　四月
一日風雨米貴麥惡赤地千里　四月二日三日有雨
其年五榖熟　四月四日至七日當雨不雨蟄虫冬出
民自恣不安其處十一日至十四日當雨不雨嵗惡十
八日當雨不雨大旱冬温二十一日當雨不雨兵起東
北千里三十日當雨不雨有大風傷屋　四月四日雨
五榖貴五日六日雨宜旱麥四日至七日風大豆熟四
月晦日雨至五月朔大飢其年大水麥惡蝗生
　　五月
一日風雨米大貴人食草木一曰牛貴　五月四日至
七日當雨不雨大旱䖝生十一日至十七日當雨不雨
西方千里外人疫病二十日當雨不雨草木枯死二十
三日當雨不雨乳母多病二十六日當雨不雨大旱風
至秋九月多雨二十九日三十日當雨不雨大暑熱
五月上辰日有雨蝗䖝發一曰䖝隨雨下食禾巳日雨
同
五月晦日風雨米貴不則在其衝
　　六月
一日有風雨米貴　六月三日四日六日當雨不雨角
䖝多死四日至二十日當雨不雨牛貴二十日至二十
二日當雨不雨下田水人少食二十三日至二十四日
當雨不雨合凍二十七日當雨不雨下田水人飢　六
月晦日風雨來年春榖貴
　　夏
甲乙丙丁日俱無雨人不耕　甲申至己丑日雨麥貴
　夏甲申日雨米大貴　夏丙寅丁卯日雨秋榖貴一
倍　夏三月内辰日雨百蟲生未日雨蟲死　夏甲子
庚辰辛巳日雨蟲死有雷亦然
　　七月
一日大風雨米貴人多疾疽者一曰來春榖貴　七月
七日大雨糴倍貴小雨糴大賤　七月二十二日當雨
不雨有大水二十三日二十四日當雨不雨大風害物
二十五日當雨不雨兵起外國　七月晦日風雨榖貴
　　八月
一日風雨榖貴其日隂雨宜麥布貴麻子大貴占至三
日而止其日晴無雲麥不實　八月一日當雨不雨有
大雷風二日至五日當雨不雨秋大霜民病八日至十
五日當雨不雨多大寒十九日當雨不雨民多妖言二
十一日當雨不雨牛貴二倍二十六日當雨不雨冬多
大雷　八月九日有雨牛貴一倍　八月晦日風雨來
年有水有旱京房曰八月晦日昬而雨繒帛貴人定時
雨貴人賤賤人貴夜半雨米貴嬰兒多損雞鳴雨兵起
一曰夜半雨雨所建寇賊起雞鳴雨兵事急民徙其鄉
　　九月
一日雨麻子貴十倍二日雨貴五倍一曰九月一日風
雨來年春旱夏水　九月一日當雨不雨霜早降殺物
人棄妻子十二日當雨不雨民多死二十日當雨不雨
天下有恐
九月晦日有風雨有水歲惡
　　十月
一日有風雨年内旱來年夏多水麻子貴一曰其歲惡
一曰十月一日大雨米大貴小雨小貴　十月二日雨
麻子貴五倍　十月三日當雨不雨兵起西北方七日
至十日當雨不雨江河决水逆流十三日至十五日當
雨不雨多大風寒十九日當雨不雨小兒病二十五日
當雨不雨冬温無水連年疾病
十月晦日風雨榖貴五倍人多死
　　十一月
一日風雨人多死　十一月四日當雨不雨大旱八日
至十一日當雨不雨乳母多死十六日當雨不雨民多
死亡貧者富富者貧
十一月晦日風雨春旱榖貴五倍　京房曰十一月雨
水横流天下飢又曰冬大雨水君死國亡
　　十二月
一日風雨來年春旱夏多雨榖貴　二日四日至六日
當雨不雨大旱九日至十三日當雨不雨多大霧二十
日當雨不雨有角䖝為賊二十七日當雨不雨有大風
雷十二月晦日風雨春旱
　　冬
壬寅癸卯日雨春榖大貴　甲申至己丑日雨米大貴
　庚寅至癸巳日風雨米賤收榖者折閱
　　干支占雨
春雨甲子六十日旱夏雨甲子四十日旱秋雨甲子四
十日澇冬雨甲子二十七日寒雪
春雨甲申五榖熟夏雨甲申五禾大美秋雨甲申六畜
死冬雨甲申人多死
春雨乙卯夏糴貴夏雨丁卯秋糴貴秋雨辛卯冬糴貴
冬雨癸卯來春糴貴　黄帝占曰春不欲雨乙卯夏不
欲雨丁卯秋不欲雨辛卯冬不欲雨癸卯以此四日占
民安否若其日雨則疾疫起
凡四時卯日雨皆主榖價雨一卯斛百文雨二卯斛二
百文雨三卯斛三百雨四卯斛金一斤
正五九月殺在丑二六十月殺在戌三七十一月殺在
未四八十二月殺在辰以此日雨雨所建賊犯之期六
十日
凡壬戌癸亥日雨以乘甲子旬乃止賤人伐貴者　京
房占曰諸寅卯日有小雨小急大雨大急　丙午日雨
有圍城　戊午日雨霖三日止其下大戰　乙卯日雨
旱有兵起東方丁卯雨旱有兵起南方己卯雨旱有兵
起中央辛卯雨旱有兵起西方癸卯雨旱有兵起北方
　　立春
雨復五榖
　　立秋
雨害五榖
　　天鏡占
天雨三日以上不絶隂謀興漢五行志文帝後三年大
雨晝夜不絶四十五日以上不絶其後新垣平謀反
凡雨作於四時旺相之日草木得之莫不榮茂其死囚
休廢之日雖有雨不能生物也
凡泰和之世雷雨必作於己午陰生之後至夜而止者
吉若作於子丑寅卯至丙而晴者為亂為兵亡民失國
凡先風後雨為順先雨後風為逆雨止而風雷不止雲霧
不散者國亂人灾
凡先雷後雨其雨必小先雨後雷雨必大也
易候凡占雨以晦朔弦望雲氣四塞者皆雨東風則當
日雨　黒氣如牛彘者有暴雨　黒氣如水牛不出三
日大雨　黒氣如羣羊奔如飛鳥五日必雨　黒雲氣
如浮船雨　蒼黒雲如櫛綿蔽日月五日内雨　雲如
兩人提鼓持桴有暴雨　四望見青白雲名曰天塞之
雲雨之徵也　尚書大𫝊曰五岳之雲觸石而出皆不崇
朝而雨
京房曰諸六甲日無雲一旬少雨　月離畢之隂則雨
離畢之陽無雨　日傍有赤雲如冠珥不有大風必有
大雨
　　東方朔占
子日東風卯日雨丑日東風辰日雨寅日東風巳日雨
卯日東風午日雨辰日東風未日雨巳日東風申日雨
午日東風即日雨未日東風申日雨申日東風子日雨
酉日東風丑日雨戌日東風寅日雨亥日東風辰日雨
　又曰甲子日雨丙寅止乙丑雨丁卯止丙寅雨即日
止丁夘雨夕止戊辰雨夜半止己巳雨立止庚午日雨
辛未止辛未日雨戊寅止壬寅日雨即日止癸酉日雨
甲戌止甲戌日雨即時止己卯日雨立止庚辰日雨即
止辛巳日雨癸未止壬午日雨即日止癸未日雨甲申
止甲申日雨即止乙酉日雨丙戌止丙戌日雨夕止丁
亥日雨即時止戊子日雨庚寅止己丑日雨壬辰止庚
寅日雨即時止辛卯日雨　止壬辰日雨辛丑止癸巳
日雨夕止甲午日雨即時止乙未日雨丁酉止丙申日
雨夕止丁酉日己亥止戊戌日辛丑止己亥日即止庚子
日壬辰止辛丑日壬寅止壬寅日即止癸卯日即時止
甲辰日即止乙巳日丙午止丙午日即止丁未日即時
止戊申日庚戌止己酉日辛亥止庚戌日即止辛亥日
癸丑止壬子日癸丑止癸丑日即時止甲寅日即止乙
卯日丙辰止丙辰雨丁巳止丁巳雨即時止戊午日即
止己未日即止庚申日即止辛酉日即時止壬戌日即
止癸亥日即時止　子日雨立止不止寅日止丑日丙
寅日止不止至卯止寅日雨即止不止卯止卯日即止
不止巳止辰日雨巳止巳日雨未止不止申止午日雨
立止不止至十日隂未日雨申止不止戌止申日雨夕
止見日不見日久隂酉日雨立止不止久隂戌日雨立
止不止久隂亥日雨立止不止乆隂此其大槩也
　
　
　
　
　
　
　
　
　唐開元占經卷九十二
欽定四庫全書
　唐開元占經卷九十三
　　　　　　　　　　　唐　瞿曇悉達　撰
　候星善惡雲氣占
　　元日祥瑞
漢魏鮮正月朔旦八風占云風南來大旱　西南來小
旱　西來有兵西北來有胡兵胡豆成　北方來為中
歲　東北來為上歲　東來大水　東南來人病嵗惡
　八風各與其衝對課多勝少疾勝徐自旦至食時為
麥食時至日昳為稷昳至晡時為黍晡時至下晡為菽
下晡至日沒為麻
風從北來宜客南來為主吉西來宜客東來宜主西北來
宜客東南來冝主西南來有謀不成東北來主客俱不
利若風熱冷異常或暴急昬濁又當以八卦暴風占之
京房占正月朔日候八風從乾來有憂兵坎來有大水
艮來人疾疫嵗内有䖝蝗震來陽氣干嵗大旱有䘮巽
來年内多風傷五穀離來歲旱大熱多火灾坤來有疾
疫道上多死人兊來有兵事
　　八節日氣候
立春正月節其日晴明少雲嵗熟隂則旱䖝傷禾豆風
從乾來暴霜殺物榖猝貴　坎來冬大寒胡兵内擾
艮來五穀熟　震來氣洩物不成　巽來多風䖝　離
來旱傷物　坤來春寒六月水人多愁土功　兊來早霜
兵起
春分二月中其日東方有青雲歲熟晴明物不成　風
從乾來歲多寒金鉄倍貴　坎來豆菽不成民飢病
艮來夏不熱米貴一倍　震來五穀成亦無盗賊　巽
來䖝生四月多暴寒　離來五月先水後旱　坤來小
水人多瘧疾　兊來春寒八月國有憂有兵
立夏日南方有赤雲嵗豐清明則旱　風從乾來其年凶飢夏霜
麥不刈　坎來多雨水魚行人道　艮來山崩地動人
疫　震來雷不時擊物　巽來其年大熟　離來夏旱
禾焦　坤來萬物夭傷　兊來蝗䖝大作
夏至日南方有赤氣則熟晴明則旱　風從乾來寒傷
萬物　坎來寒暑不時夏日多寒　艮來山水暴出
震來八月人多疾　巽來九月風落草木　離來五榖
熟　坤來六月雨水横流　兊來秋多雨霜
立秋日有白雲及小雨則吉晴明物不成　風從乾來甚寒多
雨　坎來冬多雪多隂寒　艮來秋氣不和　震來秋
多雨雹人不和草木再榮　巽來内兵猝起　離來兵
戎不利多旱　坤來五穀熟　兊來兵起將行
秋分日西方有白雲則善晴明物不成　風從乾來人
多相掠　坎來多寒　艮來十二月多隂寒　震來人
疫再花不實　巽來十月多風　離來兵動國南七百
里　坤來土功興　兊來五穀大收
立冬日晴明小寒人君吉天下喜　風從乾來君令行天下安
　坎來冬雪殺走獸　艮來地氣洩人多病　震來人不安居
多寒　㢲來冬温明年夏旱　離來明年五月大疫
坤來水泛溢魚塩倍多　兊來妖言為幻兵在山澤
冬至日有雲雪寒明年大豐晴明物不成　風從乾來
强國有憂多寒　坎來歲美人安　艮來正月多隂
震來雷不發大雨併　巽來百虫害物　離來冬温乳
母多死水旱不時人疫　坤來䖝傷苗多水　兊來明
年秋雨兵起
立夏巽卦王風從乾來為一逆小㐫　立春艮卦王風
從坤來為二逆兵起　立秋坤卦王風從艮來為三逆
穀無實　立冬乾卦王風從巽來為四逆人去其鄉　秋
分兊卦王風從震來為五逆帶刀入市
冬至坎卦王風從離來為六逆人民潰㪚　夏至離卦
王風從坎來為七逆臣子為亂　春分震卦王風從兊
來為八逆殿上有刺客
　七十二候當候不候
　　正月
是月也東風解凍蟄蟲始振魚陟負冰獺祭魚候雁北草木萌動
孟春行夏令則雨水不時草木早落國時有恐行秋令
則其民大疫猋風暴雨總至藜莠蓬蒿並興行冬令則水
潦為敗雪霜大摯首種不入
　　二月
桃始華倉庚鳴鷹化為鳩𤣥鳥至雷乃發聲始電
仲春行秋令則其國大水寒氣搃至宼戎來征行冬令則
陽氣不勝麥乃不熟民多相掠行夏令則國乃大旱暖
氣早來䖝螟為害
　　三月
桐始華田䑕化為鴽虹始見萍始生鳴鳩拂其羽戴勝
降于桑
季春行冬令則寒氣時發草木皆肅國有大恐行夏令
則民多疾疫時雨不降山陵不収行秋令則天多沉隂
滛雨早降兵革並起
　　四月
螻蟈鳴蚯蚓出王𤓰生苦菜秀靡草死麥秋至
孟夏行秋令則苦雨數來五穀不滋四鄙入保行冬令
則草木早枯後乃大水敗其城郭行春令則蝗蟲為敗
暴風來格秀草不實
　　五月
螳螂生鵙始鳴反舌無聲鹿角解蜩始鳴半夏生
仲夏行冬令則雹凍傷穀道路不通暴兵來至行春令
則五榖晚熟百螣時起其國乃飢行秋令則草木零落
果實早成民殃於疫
　　六月
温風至蟋蟀居壁鷹始摯腐草為螢土潤溽暑大雨時
行
季夏行春令則穀實觧落國多風欬民乃遷徙行秋令
則丘隰水潦禾嫁不熟乃多女災行冬令則風寒不時
鷹隼早鷙四鄙入保
　　七月
凉風至白露降寒蟬鳴鷹乃祭鳥天地始肅禾乃登
孟秋行冬令則隂氣大勝介䖝敗榖戎兵乃來行春令
則其國乃旱陽氣復還五穀不實行夏令則其國火灾寒
熱不節民多瘧疾
　　八月
鴻鴈來𤣥鳥歸羣鳥養羞雷始收聲蟄䖝坏户水始涸
仲秋行春令則秋雨不降草木生榮國乃大恐行夏令
則其國乃旱蟄虫不蔵五穀復生行冬令則風災數起
収雷先行草木早死
　　九月
鴻鴈來賔雀入大水為蛤菊有黄華豺乃祭獸草木黄
落蟄䖝咸俯
季秋行夏令則其國大水冬蔵殃散民多鼽嚏行冬令
則國多盗賊邊境不寧土地分裂行春令則暖風來至
民氣解惰師興不居
　　十月
水始冰地始凍雉入大水為蜃虹蔵不見天氣上升地
氣下降閉塞而成冬
孟冬行春令則凍閉不密地氣上泄民多流亡行夏令
則國多暴風方冬不寒蟄虫復出行秋令則霜雪不時
小兵時起土地侵削
　　十一月
鶡鴠不鳴虎始交荔挺出蚯蚓結麈角解水泉動
仲冬行夏令則其國乃旱氛霧㝠㝠雷乃發聲行秋令
則天時雨汁𤓰瓠不成國有大兵行春令則蟲螟為敗
水泉咸竭民多疾癘
　　十二月
雁北鄉鵲始巢雉雊雞乳征鳥厲疾水澤腹堅
季冬行秋令則白露蚤降介䖝為妖四鄰入保行春令
則胎夭多傷國多痼疾命之曰逆行夏令則水潦敗國
時雪不降冰凍消釋
　
　唐開元占經卷九十三
欽定四庫全書
　唐開元占經卷九十四
　　　　　　　　　　　唐　瞿曇悉達　撰
　雲氣雜占
　　帝王氣
天子氣内赤外黄正四方欎欎葱葱所發之處當有王
者若天子欲有遊往其地亦先發此氣逺近數里如法
計之吉㐫以日辰生尅决期以支干數法
又曰天子氣如城門隱隱在氣霧中又多在晨昏見
又曰天子氣如千石倉在氣霧中
又曰天子氣五色如山鎮　又曰天子氣如髙樓在霧
中　又曰氣象青衣人垂手在日西天子氣也　又曰
敵上氣如龍馬雜色欎欎衝天者帝王之氣不可擊若
在吾軍必得天助　又曰氣如龜如鳯五色隨王時發
者天子氣也　范增曰吾使人望沛公其氣衝天五色
相摎皆為龍虎此非人臣氣也
洛書曰蒼帝起青雲扶日赤帝起赤雲扶日黄帝起黄
雲扶日白帝起白雲扶日黒帝起黒雲扶日
一曰蒼帝氣如人向日拳手而俛首一手在後
赤帝氣如象火光如覆薁狀立在日下　黄帝氣如馬
在日下　白帝氣如虎在日下　黒帝氣如船在日下
　青紫氣自地属天其地有貴女　凡帝王氣發常以
四時王相時日相生之日相生之日其國大昌
　　賢人氣
賢人氣視四方常有大雲五色具者其下賢人隱也青
雲潤澤蔽日在日西北為舉賢良
　　將軍氣
將軍之氣如龍如虎在殺氣中两軍相當若發軍上則
其將猛銳欲動也吉凶以日辰决之若無軍在外亦當
有暴兵起　城營上氣如火烟或如山林竹木或白色
而有赤氣繞之或紫黒如門樓或上黒下赤如旌旗或
如張弓弩或如塵埃夲大而髙首銳而卑或如囷倉正
白見日益明或白如粉沸或如夜火光照人此皆猛將
氣也軍上氣黄白而轉澤者將有盛德不可擊　軍上
氣發漸漸如雲變作山形者將有深謀不可擊若在吾
速戰大勝
軍上氣黒下赤氣在前者將精悍不可當　軍上氣如
交虵向人此猛將氣也不可當若在吾軍戰必大勝
赤氣上與天連軍中必有良將
軍上氣青白而髙者將勇大戰前白後青而髙者將弱
而士勇前大後小將怯不明　軍上氣青而踈散者其
將怯弱可擊
　　兵氣
勝兵氣上與天連或如火光或如山隄上有林木或如
埃塵粉沸其色黄白或如旌旂無風而颺揮勢指敵或
白氣粉沸如樓縁以赤氣或如人持斧向敵或如蛇舉
頭向敵或如埃塵前卑後髙或如牛馬頭低尾昂或如
旌旗如鋒刅向人或有人如牽牛或如乳虎或如疋帛
或如覆舟或氣似堤覆前後皆白此皆雄兵猛士之氣
不可擊若在我軍上急戰大勝
軍上氣黄白色潤澤重厚者勝
軍上發黄氣將士精勇不可擊若在吾軍可戰
軍營上有赤黄氣上達於天者不可擊　軍上有五色
氣上與天連此天應之軍不可擊　軍上氣上小下大
其軍士日增益不可擊　軍上氣遙望如鬬雞赤白相
隨在雲中得天助不可擊
軍上氣上銳其色黄白圓而澤者其將勇猛士卒能强
戰不可擊　雲如日月而有赤氣繞之似日月暈或有
光者所見之城邑不可攻　雲氣如伏虎居上或如華
蓋或如杵形向外或如赤馬或如山岳皆不可攻敵上
有氣或雲如中天至而及我軍常有此而不變者不可
攻軍上常有氣者難攻有雲狀如鳥飛去者其國戰勝
　两軍相當敵上有氣如飛鳥徘徊或來而髙者兵精
難擊　夜視彼軍上有黒氣出上有赤氣臨我軍上彼
强我弱弱能破强小能擊大大戰大勝小戰小勝　望
四方有赤氣如鳥在黒氣中或如黒人在赤氣中或如
赤杵在烏氣中或如人十十五五有行列或狀如旌旗
在烏氣中有赤雲氣在前者其兵精銳不可當　雲氣
三匹帛前横後大在軍上者戰勝
敗兵氣囚廢枯散如馬肝色或如死灰或如偃魚或如
偃蓋或乍見乍聚乍散如霧始起或如羣羊如羣猪在
氣霧中皆衰亂也　軍上氣如死蛇如撃牛如雙虵垂
頭如蜚鳥四散如决隄垣如壊屋如人無頭如人相指
如驚鹿相逐如両雞相向或如人頭如揚灰如捲席如
縣衣如匹布亂攘如人相隨或如粉如塵勃勃如烟或
五色襍亂東西南北不定或如羣鳥亂飛或紛紛如轉
蓬或如敗船或如卧人無手足或如覆車襍亂不起者
皆敗軍之氣撃之必克
軍上氣上大下小者士卒日减　軍上十日無氣發者
其軍必敗十日無氣而忽有赤白氣乍出即㓕者外聲
欲戰而實欲退散　黒雲氣如壊山墮軍上名曰營頭
之氣其軍必敗散　軍上氣如火光夜照人者軍士散
亂　軍上氣出而半絶者欲敗漸盡者走一絶一敗再
絶再敗三絶三敗在東發白氣者災深　軍上有氣如
雙虵守日急徃撃之大勝勿疑　軍上有赤氣炎降于
天士卒衆亂將死
赤氣如火光從天流下入軍軍亂將死　軍上氣蒼蒼
湏㬰散擊之必勝若在我軍宜嚴偹固守
軍上氣前髙後卑者敗　軍上有黑氣如牛形或如馬
形從氣霧中漸漸入軍名曰天狗食血其軍敗散　軍
上氣蒼黑亂者士卒飢　两軍相當十里之内三里之
外望彼軍上氣髙而前後白青散者敗氣也急擊之
雲氣如人頭臨軍上戰大敗流血滿谷
雲如雞如兎臨營上者軍敗走　雲氣蓋道蔽濛晝晦
者飯不暇食炊不暇熟宜急去之不然必敗
軍上氣黒而卑如樓狀軍不移必敗　軍上氣先青而
漸變黒者其將欲死　散軍之氣如燔生草之烟前雖
銳而後必退得便擊之勝　黒氣臨營或聚或散如鳥
將宿者必有雲如鳥其出如䖟其國戰不勝　敵上有
雲氣如丹虵者擊之勝有雲氣如尾在氣霧中臨軍上
者中人與外人通　軍行有白氣如猪来臨者軍大驚
宜偹之　日暈有氣如死虵属暈者將死两軍相當不
利先舉　日暈旁有赤雲如縣鐘其下將死　日月暈
有背氣所臨者敗
軍上有白虹及曲蜺者敗　白虹及蜺入營者敗　日
暈氣薄惡及後至先去其下軍敗　日暈有四缺在外
軍悉敗散　凡日月暈與氣以先有者為發先去者為
散軍上有日旁虹蜺不可逆之若得其逆宜徙去之
降氣如人十十五五皆低义手或如人义手相向或氣
如黒山以黄為縁者皆降伏之氣也　白氣如鳥趣入
屯營連絡不絶而湏㬰下者當有他國來降　暴兵氣
白如𤓰蔓連結部隊相逐湏㬰罷而復出或至八九而
來不斷者有急賊猝至宜防之白氣如仙人衣千萬連
結部隊相逐罷而復興如是者當有千里兵來宜偹之
　黒氣從彼來之我軍者欲襲我也敵人吉宜偹不宜
戰敵還從而撃之必得小勝天色蒼茫而有此氣依支
干日數内無風雨則所發之方時則凶時克日則自消
散此氣所發之方當有使告急一人來則氣一條依數
計之若散滿一方則有衆來依日支干數内有風雨則
伏
(闕/)　　氣如人持刀盾或有雲如坐人赤色所臨城邑
有猝兵至驚怖湏㬰去　赤氣如人持節兵來未息
雲如方虹或如赤虹其下有暴兵　雲氣如旌旗其下
兵暴起　雲氣如虎躍如人行色白而悴者暴兵起
雲如人行止而不崩有暴兵　白氣如帶道竟天有暴
兵　候敵氣上有雲下亦有雲者兵必至　白虹所出
必有暴兵流血　赤雲如火所向兵至　雲氣如匹布
着天經丑未者天下多兵赤者尤甚　有雲如胡人列
陳天下兵起　白氣廣五六丈東西竟天天下兵起
有雲如豹四五枚相聚其國兵大起　雲如狗四五以
上相聚兵起　四方清明無雲獨有赤雲赫然者所見
之地兵起　四望無雲獨有黑雲極天名曰天溝天下
兵起雲半天則兵半起三日内有雨則灾解　壬子日
候四方無雲獨有雲如旌旗其下兵起若偏四方則天
下盡有兵
雲氣一道上白下黄或白色如疋布長數丈或上黄下
白如旗狀長二三丈或長氣純赤而委曲一道如布帛
皆謂之蚩尤旗見則兵大起
　　風雲氣
風雨氣如魚龍行其色蒼潤或黄氣蔽日昬惨或如積
土或如累盆黄色潤厚朝東夕西壓日或奄之皆風雨
之氣也　朝視日上有黒雲氣如霧壓日日光旁射其
色惨淡黄白者其日有風雨晚日欲入有之則其夜有
風雨　雲氣如亂穰大風將至視所從來避之雲甚厚
而潤大雨必暴至　四始之日有黑雲氣如陣厚重而
潤者多雨　日始出有暈氣如車葢在日上者其日雨
　日上下有黒雲氣如蛟龍者必有風雨　雲氣如黒
蛇衝日其下有大雨水
月初生色黄者多晴色青多雨色潤白者大雨
蒼雲氣入北斗多大風　黄雲氣蔽北斗明日雨　白
氣掩北斗不過三日雨　青雲氣掩北斗五日内雨
天無雲而白斗上下獨有雲五日内大雨　日入後有
白光如氣自地至天直入北斗所厯星皆失色其夜必
有大風　太白出氣長數丈多風雨所指處兵大起
辰星出氣長一丈大雨水
　　九土異氣
海旁蜃氣象樓䑓　廣野氣成宫闕　自華以南氣上
黒下赤　嵩髙三河氣正赤　恒山之北氣青　渤海
之間氣正黒　江淮之間氣皆白　東海氣如篔簦
河水氣如引布　江漢氣勁如杼　濟水氣如黒豘
渭水氣如狼白尾　淮南氣如白羊一曰如帛　少室
氣如白兎青尾　恒山氣如黒牛青尾　東夷氣如樹
　西夷氣如室屋　南夷氣如闍䑓或如舟船幡旗
北夷氣如羣羊如穹廬
韓雲如布　周雲如車輪　秦雲如行人　衛雲如犬
　魏雲如䑕　齊雲如綘衣　越雲如龍　蜀雲如囷
　宋雲如車　呉雲如日當其地而見者不占
　
　
　
　
　
　
　
　
　唐開元占經卷九十四
欽定四庫全書
　唐開元占經卷九十五
　　　　　　　　　　　唐　瞿曇悉逹　撰
　　角宿雲氣干犯占
雲氣如刀劍出两角間有陰謀天子無出殿廷期不出
三十日　青氣入角天子有疾出之禍除　赤氣入左
角兵起右角國兵驚戰不利　赤氣入角而波揚者有
火灾如行者將奔命　赤氣從两角過入亢有過兵
赤氣從北斗直過兩角間迴有過兵　白氣出入兩角
戰不勝　白氣從兩角過入亢者有過客　蒼氣入左
角有兵兵敗　蒼雲氣出右角兵在外者戰有憂　蒼
白雲氣出入兩角兵有大敗　黒雲氣出入兩角用兵
偏將敗有水災　黒氣從兩角過入亢有過兵　黄氣
入兩角間天子有祠祀事　黄白氣潤澤入角王者得
地
　　亢宿雲氣干犯占
雲氣青色入亢人疫出氐入亢人君有疾　黒雲氣入
亢有水災一曰有使出外言水事荆州占曰人多瘧疾
　黒氣出氐入亢君有疾死　赤雲氣入亢廊廟間有
陳兵　赤而揚波大人憂大疫　黄白雲氣入亢有治
事　白雲氣入亢有土功人疾病
　　氐宿雲氣干犯占
雲氣入氐黄白色有土功　黒色大水　赤有内兵
蒼白色疫疹大行　白色天下疫久不散宫中有女䘮
　黒氣入氐房間天子遣使於諸侯有口令
　　房宿雲氣干犯占
雲氣入房赤黄潤澤名寳入出房國寳有出者　黄雲
氣入房外國入貢　黒雲氣出房宫中有憂　黒氣入
房諸侯有使來言口令之事且有大水　赤雲氣入房
宫中内亂大兵起　赤雲狀如人入房后有娠不然姦
事起　赤雲氣如波揚入房宫中火災兵起廟廷人主
杌􁂟不安　紅雲氣入房諸侯王有死者期三年　蒼
白雲氣入房將相憂　白氣如大道入房委蛇入漢國
有大水兵起宫中人民流亡飢死路旁屍骸不収不過
二年帝王崩婦女傭客不還　雲氣如帶經两角間入
房關門閉再經之兵起三經之天下不通
　　心宿雲氣干犯占
雲氣出心青色天子使人於諸侯　赤色有兵將出
赤黄氣出心王就國　黒雲氣入心天子憂入左星庻
子憂入右星太子憂一曰黒氣入心右星庻子受賜禄
　白氣入心天子左右臣作亂兵起　白氣入心左星
太子受賜　赤氣入心有立王　赤氣出心南行天子
左右有亡去者　赤雲氣鋒銳正刺心天子憂　蒼白
氣入心中星天子憂　黄氣入心天子有子孫喜入右
星太子喜　黄白雲氣潤澤如匹布正抵心下外國有
來歸者　雲氣狀如彗箒色赤如血入心天子遇賊出
心天子有殺伐若出逺則榖貴殺伐人於千里之外
　　尾宿雲氣干犯占
青雲氣入尾故臣有來歸者出尾臣有死者　白氣入
尾故臣有謀來歸而受誅者　黒氣入尾故臣有來歸
骸骨者　赤黄氣入尾有使來言兵事　黒氣出尾人
民流亡　青氣出尾臣作亂　赤黄氣出尾君遣使于
諸侯言兵事
　　箕宿雲氣干犯占
黄白雲氣入箕蠻夷有使來　黄雲氣入箕有獻美女
者變而色黒道死不至色蒼道上為風所覆　蒼白雲
氣入箕其國有災出之災除　黄白雲氣出箕天子使
者出一曰宫中美人有出者　赤雲氣出箕兵出入之
兵入
　　斗宿雲氣干犯占
蒼白雲氣入南斗多大風　赤雲氣入斗兵起如波揚
大旱多大災　黄白雲氣入斗諸侯來見天子不則有
使者來貢　黒氣入斗宗廟中有大憂　赤氣入南斗
外兵入出斗内兵出　黄白氣出斗天子使人於諸侯
　赤氣入北斗還向南斗不出一年其下有流血將死
營空客勝主人
　　牛宿雲氣干犯占
蒼白雲氣入牛牛多死出之則災消　蒼白雲氣横貫
牛宿有兵䘮除舊布新　黄白雲氣入牛牛蕃息一曰
諸侯有以四足蟲入貢者　黒雲氣入牛天下牛多死
　赤雲氣入牛牛馬多以漕輓死者出之則兵出　赤
雲氣如波揚入牛有兵大戰牛馬大損白氣入牛有兵
䘮
虹出牽牛之度有崩城期二年
　　女宿雲氣干犯占
雲氣黄白色入女國有嫁娶事　蒼白雲氣入女天下
女子多疾病出之則災消　赤雲氣入女婦人多産死
者一曰多兵死　白氣入女女子多疾疫　黒氣入女
天下多女子之䘮　黄雲氣出入須女天下女子多喜
事
　　虚宿雲氣干犯占
雲氣入虚蒼白色有哭泣出之禍除　黄雲氣入虚天
子以喜起廟祀祠　黄白雲氣入虛亨氣也天子敬祀
宗廟　赤雲氣入虛有火災一曰有兵在廟中出虛有
兵廟外　白氣入虛有無幣之客來出虛有使出外
　黒氣入虛有水災一曰廟圯　雲氣如立虹出虛天
下大虛多火災
　　危宿雲氣干犯占
蒼白雲氣入危天子大造宫室　青氣入危國憂有損
屋　赤雲氣入危有土功蓋屋之事大作一曰宫中有
兵憂　赤氣出危以火發屋一曰有火災　黒氣出危
北鄉大水人流亡東鄉其國君死百草不實西鄉人主
憂死䘮南鄉有疾疫期不出其年逺明年　黒氣入危
自北來大水西來死君東來稻粟不實南來有兵皆不
出一年　白氣出入危其國有兵　黄雲氣出入危皆
為土功興一曰黄氣出危國有喜　白氣及黒氣入危
者皆有死䘮哭泣事　青黒氣出入危皆有水災
　　室宿雲氣干犯占
黄雲氣入室有土功事　蒼白雲氣入室大人憂䘮
黄白雲氣潤澤入室諸侯有使來若出室天子有使出
外皆言宗廟之事　赤氣入室有兵　赤雲氣如大道
來室上下人主不可出宫有逆臣有疾病不出三年其
土大飢有軍在外則有大戰流血暴尸　赤氣如波揚
入室兵入宫有亡國　黒氣入室大人有死䘮　青氣
入室其國憂　雜氣入室人多暴死　有氣明潤光澤
如日月之彩出入室中男子之祥　黄氣光明潤澤出
入室國有喜
　　壁宿雲氣干犯占
蒼白雲氣入壁大人憂死䘮出之禍除　赤雲氣入壁
有兵　赤雲氣入壁如波揚兵火並起大臣有燒死者
　赤氣從西壁入東壁兵氣也天子手殺其臣　黒氣
入壁有破國亡主一曰有大水　黄雲氣入壁天子裂
土建侯陳卓曰烈士出　青雲氣入壁有兵起　黄白
雲氣入壁外國入貢一曰天子立廟期一年
　　奎宿雲氣干犯占
蒼白雲氣出奎有兵入奎天下婦人多災　赤雲氣入
奎有兵入出之兵出一曰有疾病　赤氣入奎有偽使
一曰有無所受命而來者　赤氣出奎有詐出使者
黄雲氣入奎中有貢珠玉珎寳者一曰天子納后夫人
　黄氣出奎璽寳有出者一曰有出宫人不則后妃有
黜者　赤氣入奎天下婦人多血疾　黒氣入奎有疾
疫三日夜不出大人憂之出則禍除
　　娄宿雲氣干犯占
青黒雲氣入娄有兵疫出之則禍除　白氣入娄人民
受賜　黄氣入娄貴人受賜　黒氣入娄有水有白衣
之㑹　黒氣出娄紛紛如轉蓬始至大人食中毒一曰
大水且至　赤雲氣如劍鋒入婁宗廟苑牧中兵起
青氣入婁有兵憂
　　胃宿雲氣干犯占
蒼白雲氣入胃國以䘮糴粟　青黒氣出胃兵起　赤
雲氣出胃以兵出粟　黒氣入胃倉粟敗腐　蒼白氣
出胃以䘮出粟　黒氣如轉蓬出胃大人食中毒死且
有大水　黄白雲氣明澤入胃大人入國倉庫充實出
之有出粟賑民之事　赤雲氣入胃以兵糴粟
　　昴宿雲氣干犯占
蒼白雲氣入昴人疾疫多死妖言大起出則禍除　黒
氣入昴北地災　蒼赤雲氣入昴人疾疫多妖言不則
龍見　赤雲氣入昴有軍令白衣將兵一曰天子自將
民聚鼓下　赤氣出昴軍在野處　青黒氣出昴有兵
且有大水　黄白氣潤澤入昴天子白衣㑹出昴白衣
㑹罷
昴黒有珥兵息
　　畢宿雲氣干犯占
蒼白雲氣入畢嵗不收出則禍除　赤雲氣入畢兵起
　赤氣如波揚大旱有火災　黄白氣入畢其歲美出
畢則授民田一曰黄氣帶白入畢天子有太子喜兵在
外者觧一曰其歲有大人生　黄白氣出畢有拜將
赤氣出畢將軍兵出　黒氣入畢相亂政將死　白氣
入畢相死出則禍除　赤氣入附耳兵起出之將軍兵
出　蒼白氣入附耳將軍死　黄白氣入附耳天下無
兵安　黄白氣出附耳有拜將　黒氣入附耳將死
　　觜宿雲氣干犯占
蒼白雲氣入觜天子有葆旅之事出之則禍除　赤雲
氣入觜兵起　赤氣如揚波入觜中兵入國火隨之出
觜則兵隨之出　黄白氣潤澤入觜有神寳入一曰有
負寳玉來獻天子者　白氣入觜民食葆旅　白氣出
觜有葆旅之事於國外　黒氣入觜大人憂邊將戮趙
地有災出之禍除　黄雲氣出觜國兵隨之出入觜國
兵入
　　参宿雲氣干犯占
蒼白雲氣入參臣為亂　蒼白氣出参伐而環繞天子
自將兵廵邉　蒼白雲氣入伐大將憂有斬刈之事
蒼白氣出伐以白衣行斬刈事　蒼氣入参邉境有憂
　赤雲氣入参内兵起將軍為亂誅　赤雲氣如波揚
入参邉城倉庫焚　赤氣出参中央邊有大兵　赤氣
入伐有斬刈將軍憂　黒氣入参大水將軍死氣銳如
鋒大人當之　黒氣出参有兵有水災將軍憂　黑氣
出伐以水伐國　白氣入参天下用兵一曰天子有隂
病　黄白氣入参大將受賜　黄氣出伐將軍戰勝
　　井宿雲氣干犯占
青雲氣出井大如井口上拂参而行入河中大水沒城
郭期二十日逺三十日　蒼白氣出井有水令入井民
大疫　黒氣入井民疾病多死䘮天下大水道無行車
　黄白雲氣入井有客來言水澤事　赤雲氣入井大
水不則疾疫亦為旱　蒼白雲氣入井有䘮女主惡之
　白氣入井大雨水　赤氣入井有兵一曰水賊起
赤氣入井天子以水行兵　黄氣出井天子以澤泉之
利養民　恒以正月朔夜候東井中或上下有雲氣潤
澤則其嵗多潦
　　鬼宿雲氣干犯占
黒氣入鬼大人皇后皆有憂　白氣入鬼人疾病　赤
雲氣入鬼大旱有火灾　黄氣入鬼有土功
　　柳宿雲氣干犯占
赤雲氣入栁有火災出栁大旱　黄雲氣入栁期五十
日有赦一曰黄氣入栁天子造宫室土木大興黄氣出
有赦　黒氣入栁天子宫廟木腐敗　黒氣如鋒刃刺
栁三夜不散大人憂　白氣出栁國有憂兵出　白氣
入栁天子造宫室　蒼白氣入栁有憂　黄白氣出栁
天子出美木作室入栁得美木
　　星宿雲氣干犯占
蒼白雲氣入七星大人憂　蒼白雲氣出七星天子有
急使出其氣囘曲而不正有亡臣　赤雲氣入七星中
兵氣也若有客來必有兵隨之　赤雲氣如波揚入七
星中火氣也宫中有火災四曲五曲后妃惡之　赤氣
出七星天子使出亦有兵隨之出　黄氣彷彿入七星
外有貢獻　黄氣出七星天子有賜於諸侯氣見而大
風隨之者有赦　黄白氣潤澤入七星逺人來貢　黒
氣入七星賢人多死出之禍除　白氣入七星國有死
䘮　雲如蜚鳥啄七星大人有憂
　　張宿雲氣干犯占
蒼白雲氣入張庭中觴客有憂變出之禍除　赤雲氣
出入張天子用兵賜物　白氣入張大客有憂　黄氣
潤澤入張天子因喜賜客　黄白氣出張天子命使賜
諸侯　赤黄氣入張有憂出張天子用兵　黒氣入張
徘徊而散其分有水災　黒氣入張而轉繞之或如刀
劍刺之天子防客　赤雲氣如揚波入張天子宫中大
哭
　　翼宿雲氣干犯占
赤雲氣入翼有暴客入國境　赤氣出翼其國兵出隨
氣所之　蒼白氣入翼太常之官憂之　黄氣潤澤入
翼諸侯來貢物　黄氣出翼天子遣使於諸侯　黄白
氣入翼外國入貢一曰白氣若黒氣入翼正抵其星三
夜不去宗廟有憂大人恐兵大起
　　軫宿雲氣干犯占
蒼白雲氣入軫王者不可行幸宫觀出之其禍除　蒼
雲圍軫亡國之戒　黄白雲氣潤澤入軫諸侯入貢以
車為幣出軫天子以車賜諸侯　赤雲氣入軫兵從中
起　赤雲氣如波揚入軫車庫火災兵且起有大䘮
赤氣出軫將出兵行　白氣入軫有大䘮　黒氣入軫
大人憂　黒氣如䑕入軫中天子有墜車墮馬落床之
厄　黒氣四散入軫及囘繞之天下大水車不用
　
　
　唐開元占經卷九十五
欽定四庫全書
　唐開元占經卷九十六
　　　　　　　　　　　唐　瞿曇悉達　撰
　雲氣犯列宿占
　　大角
黒氣奄大角久而不散主命者惡之　蒼白氣入國有
大䘮　黄白氣如月近大角乍明乍暗青雲一道如千
尋槍竿衝大角而過天子棟樑拆
　　進賢
蒼白氣入進賢相黜野逸憂　白氣入賢士䘮　黒氣
入賢士憂　黄氣入賢士有恩賜
　　庫樓
赤氣直如千尋槍竿衝庫樓天子自將兵兵大動中外
震驚武庫官憂天下不安
　　拆威
蒼白氣入拆威中大臣為亂兵起天子失威出之則禍
除　赤氣入拆威中大臣反天子出將兵　黄白氣入
拆威外國有來求和親者出拆威天子有德令　黒氣
入天子惡之出則禍除
　　陽門
赤氣入陽門邉兵起有戰
　　騎官
蒼白氣入騎宫騎將死　赤氣出騎兵大出　赤氣入
騎士憂　黒氣入軍中有疾病
　　從官
黄氣入巫醫受爵
　　天江
赤氣出天江將軍出野　青氣入天江大水　黄白氣
入天江天子用兵出之兵罷
　　傅説
赤氣入傅説巫祝之官受戮
　　魚星
赤氣入魚星東騎滿軍大動將軍憂　黄氣出魚星天
子用事起兵入之兵罷
　　龜星
赤氣入龜星巫卜之官有誅
　　鱉星
赤黒氣入鱉星有白衣㑹天下易政
　　九坎
赤雲氣入九坎天下大旱　黒氣入大水
　　河鼓
蒼白氣入河鼓將有憂軍在外則天子之軍敗將死出
之則禍除　赤氣入河鼓兵起客軍入　赤氣出河鼓
軍出將軍戰不勝　黄白氣入有以衆來降者出之將
有喜　黒氣入將死　青氣入將憂
　　織女
蒼白雲氣入織女女主憂病一曰人主憂出則禍除赤
氣入有以女子故而家受誅者　赤氣入女子多死外
兵　黒氣入王者為女所害一曰女子多病死　白氣
入女有䘮　黄白氣入天子以女幸一家出之天子外
得美女
　　天津
蒼白氣入天津中君有水憂　赤氣入大旱　黄氣入
天子有德令　赤氣出兵起　黒氣入大水　天津漢
中有黒氣獨居大若席名曰雲漢不滿三日遲不出五
日大雨　黒氣狀如舡若一疋布維河津間不出十日
大雨
　　敗臼
赤氣入敗臼人主㐫　黒氣入天下人灾
　　瓠瓜
蒼白氣入瓠瓜瓜菓不可食出瓠瓜其禍除　赤氣入
天子攻一邑殘之　黄白氣出天子以菓賜諸侯黒氣
入天子食菓致害
　　天壘城
赤氣奄入壘城北夷驚有疾疫
　　羽林軍
蒼白氣入羽林軍有憂入其南若入羽林直南出皆為
后有憂入其北諸侯憂出之則禍除　赤氣出羽林兵
隨之㐫　赤氣入兵起入其東后起兵入其西太子起
兵入其北諸侯起兵　黄氣入天子入軍中　黄白氣
出羽軍南后有所獻出其北太子有獻　黒氣入兵起
大戰入其南天子忌之入其西太子忌之入其北諸侯
憂
　　北落師門
蒼白氣入北落有疾疫　赤氣出兵出　赤氣入外兵
入　黄氣入中使至軍有喜　黒氣入將死
　　螣蛇
黒氣出入天蛇天下大水
　　天廐
蒼白氣入天廐馬有驚
　　王良
蒼白氣入王良天子憂墜車馬奉車憂出之禍除　赤
氣入王良太僕奉車誅　赤氣中駟馬内亂兵起　赤
氣出車騎滿野　黄氣入奉車拜賜天子有喜諸侯有
獻馬者一曰有神馬見　黄氣出奉車受命行德令一
曰天子出車馬賜諸侯王　黒氣入奉車太僕死
　　附路
蒼白氣入附路太僕憂之出附路禍除　赤氣入太僕
有鈇鉞之誅　赤氣出兵起　黄白氣入太僕拜賜出
之有德令　黒氣入太僕死
　　閣道
白氣入閣道有急事在内　白氣出人主有疾病　黄
氣入天子有喜
　　天大將軍
蒼白氣入天將軍軍中有疾疫兵多將死　赤氣出兵
多出　赤氣入兵將皆有㐫軍在外防客兵來
　　土司空
黄雲氣入土司空土工失作有建國徙都之事
　　天倉
蒼白氣入天倉歲不熟出之禍除　赤氣入兵内起有
火災　赤氣出以兵出粟　赤氣如波揚入之大旱火
大起　黄白氣入天下大熟　蒼黒氣入天下不熟
　　天廩
赤氣入天廪大旱有火災　黒氣入廪粟腐敗　黄白
氣入嵗豐　黄白氣出天子出粟賑民　黒氣出大水
傷榖　蒼白氣入䖝大生出之則禍除　赤氣出天子
以用兵出粟
　　大陵
蒼白氣入大陵天下多死䘮　赤氣入天下兵起多以
兵死　黒氣入大疫
　　積尸
黒氣入積尸天下人大疫死
　　天舡
赤氣入天舡不出一年有自立者一曰不出九十日水
中兵戰　赤氣出水兵起　蒼白氣入有殃天子不可
乘舡出之禍除　赤黒氣入天子戒乘舡　黄白氣入
天子幸舡有喜必有神狀若光景處舡上者青氣或黒
氣舟師勿行
　　芻藁
赤雲氣入天積積中火起　赤氣入天子用火出散貨
　黄白氣入天子自喜多出貨財出之天子有喜出貨
財
　　天苑
蒼白氣入天苑牛馬畜獸疫出之則禍除　赤氣入牛
馬多死傷　赤氣出牛馬以兵事出　黄白氣入牛馬
禽獸蕃息　黒氣入牛馬死出之禍除
　　五車
蒼白氣入五車兵大起民流亡　赤氣入兵起大戰
赤氣出兵車大出
　　天潢
蒼白黒氣入天潢有死䘮憂出之則禍除　赤氣入兵
内起　赤氣出兵出戰　赤氣出入如揚波者兵庫焚
　黄氣入若出之天子有喜有兵則兵罷
　　咸池
蒼白氣入咸池水䖝多死一曰池中魚多飛亡　黒氣
入大水　赤氣出旱　黄白氣入天子有喜出則有神
魚見
　　天關
黄氣入天關四方來貢玉帛
　　天高
白氣出天髙早霜傷稼
　　参旗
赤氣出参旗不出一年西戎來欲盗中國若侵地不出
三年天下煩擾百姓多憂　青氣出入同上
　　天園
白氣出天園兵起
　　玉井
青氣從参下入玉井中不出三年人不飲食井　黄氣
入三日不去軍在外絶水　白氣入兵起　赤黄氣潤
澤入之有軍來降
　　屏星
黒氣入屏星大疫
　　天厠
蒼白氣入天厠天子有隂病　青氣入内兵起　黒氣
入天子憂　白氣入天子有隂病　赤氣入有兵　赤
雲氣出天厠禍除　黄白氣出入皆為有喜
　　南北两河
蒼白氣入两河戒間兵大起道不通出河戒則禍除入
北河則邉兵動又為疾疫夷主死　赤氣出兩河間天
子用兵於諸侯　黄白氣入河戒間隨河行天子出德
令天下有難道路不通
　　五諸侯
蒼白氣入五諸侯諸侯有黜死者
　　積水
蒼白氣入積水天下水災
　　積薪
赤氣入積薪火焚積聚
　　水位
黒氣入水位大水　赤氣入大旱
　　軍市
赤氣入軍市軍中大驚
　　闕丘
赤氣入闕丘宫中火災天子不安其居
　　狼星
赤氣入天狼胡兵入塞民大恐憂
　　弧矢
赤氣入弧矢天下驚恐一曰邊陲有警黒氣入弧胡
中疫作
　　老人
白氣奄入老人王者國絶
　　天紀
黒氣奄入天紀禽獸大疫六畜死耗
　　爟星
赤氣入之天下烽火舉動
　　酒旗
赤氣入酒旗天子以酒䘮身
　　軒轅
蒼白氣入軒轅後宫憂有疾疫　赤氣入宫憂火
　　天相
黄氣入天相相臣有喜　黒氣入天相相臣死不則有
疾病　蒼白氣入相臣憂　赤氣入相臣憂　赤氣出
相出師
　　器府
赤氣入器府天下樂廢
　石氏中外宫占
　　大理
黄雲氣入大理刑法官有遷巫咸曰有赦　黒氣入大
理决獄不平刑受誅
　　六甲
黄雲氣入六甲術士用　黄白氣入太史受爵賜　黒
氣入太史憂
　　内厨
黒氣入内厨飲食防毒
　　北斗
雲氣五采入北斗天子立太子近期百日逺二年
　　輔星
黄白雲氣集輔星相有喜　赤氣入輔星相受斧鉞之
誅　蒼白氣入輔星相有憂　白氣入輔星相黜　黒
氣入輔星相死
　　天理
赤雲氣入天理兵大起相出師
　　相星
黄白氣入天相將相有喜　黒氣入將相憂死
　　勢星
黄氣入勢中官受賜　赤氣出入中官反　黒氣入中
官憂
　　三台
黄氣入將相喜　赤氣入多敗傷　黒氣入三公憂將
相死
　　天掊
黄氣入天子先驅有拜賜者　赤氣入大人憂
　　天槍
赤氣入天槍天子驚恐一曰失位　蒼白氣入兵起
　　𤣥戈
黒氣入戈胡兵退　蒼白雲氣入胡人大疫死　赤氣
出胡兵大起
　　招摇
赤氣入招搖正中有兵内起大將為亂　赤氣出於招
搖兵起大戰　黄白氣出天子以喜用師
　　梗河
黒氣出梗河兵起大戰　赤氣出梗河國兵大出入梗
河大戰　蒼白氣入將死
　　貫索
蒼白氣入貫索中天子憂亡地出則禍除　赤氣入有
内亂兵起　赤氣出内兵出　黄白氣入天子有喜
黒氣入大人惡之　赤白氣入獄多枉死者
　　女床
黄氣出入女床後宫有子喜　白氣入后宫有䘮　黒
氣入有死者　青氣入有病　赤氣入宫中兵起
　　宦者
黄氣入宦者受賜　赤氣入宦者誅　黒氣入宦者死
　赤氣出宦者作奸蔽主
　　郎位
蒼白氣入郎位中兵起一曰中郎有内亂出則禍除赤
氣入兵起出郎位多用兵逺出行　黄白氣入中郎受
賜
　　靈臺
青黒氣入有大風雨期三日逺七日中　黄氣入太史
喜　赤白氣入太史有憂
　　少㣲
蒼白氣入少㣲賢士憂一曰大臣黜　赤氣入宰臣謀
叛
　　長垣
蒼白氣入長垣胡兵起　赤氣入胡兵入有火災　赤
氣出邊兵起
　　攝提
青雲氣入攝提九卿有憂　黄氣入九卿有賞　赤氣
入戈盾用事　黒氣入大臣誅
　
　
　
　
　
　
　
　
　
　
　
　
　
　唐開元占經卷九十六
欽定四庫全書
　唐開元占經卷九十七
　　　　　　　　　　　唐　瞿曇悉達　撰
　猛將軍陣勝負雲氣占
太公曰凡興軍動衆陳兵天必見其雲氣示之以安危
故勝則可逆知也其軍中有知曉時氣者厚寵之常令
清朝若日午察彼軍及我軍上氣色皆須記之若軍上
氣不盛加警偹守輙勿輕戰戰則不足守則有餘察氣
者軍之大要常令三五人参馬豋髙若臨下察之進退
以氣為候
　　賢將氣
凡興兵動衆忌大風雷而隂不見日凡氣初出如甑上
氣勃勃上積為霧霧為隂隂氣為虹霓若暈珥之属如
不積不結散漫一方不能為災必和襍殺氣森森然疾
起乃可論占常以平旦下晡日出没時候之期内有風
雨災不成或有黒氣如幢出於營中上黒下黄敵欲來
求戰無誠實言及九日内必覺偹之吉或日月隂沉無
光不雨或十日晝夜無光不見日月名曰蒙日久隂不
雨下謀上也　凡敵軍上氣黄白潤澤者將有威德或
軍上氣發漸漸如雲變作山形將有深謀或敵上氣黒
中赤在前者將精悍皆不得撃凡氣上與天連軍中將
賢良也
　　猛將氣
凡氣如龍如虎或如火烟之形或如火光之狀或如山
林或如塵埃頭尖而卑或氣黒如門上樓皆猛將氣也
凡敵上氣青而疎㪚者將怯弱若前大後小者將怯不
明
凡軍上氣渾渾圓長赤氣在其中或有氣如赤杵在黒
雲中皆有伏兵或两軍相當赤氣在前後左右者有伏
兵隨氣所在防之　或有雲絞絞綿綿此以車騎為伏
兵或有雲如布席之狀此以歩卒為伏兵或有雲如山
岳在外有伏兵不可不審也
　　降城氣
凡降城之氣如人十十五五皆义手低頭降之象或有
氣上黄下白名曰喜氣所臨之軍欲求和退若風不蓬
勃旌旗暈暈順風而揚舉或向敵終日軍行有功勝候
也
　　勝軍氣
凡敵軍上氣如山隄上林木不可與戰在吾軍大勝或
如火光亦大勝　或敵上白氣坌沸如樓縁以赤氣者
兵勁不可擊在吾軍必大勝　或敵上氣黄白厚潤而
重者勿與戰　或遥視軍上雲如鬬雞赤白相隨在氣
中得天助不可擊　兩軍相當上有氣如蛇舉頭向敵
者戰必勝
　　軍營氣
凡軍營上有五色氣上與天連此應天之軍不可擊有
赤黄氣於天亦不可攻　或有雲如日月而赤氣繞之
如日暈狀有光者所見之地大勝不可攻也敵上氣如
虎狀其軍亦不可攻也　若逆風來應氣旁勃牙旗隂
折不見日旌旗激揚敗候也　若雲氣從敵所來終日
不止吾軍不可出出則不利若風雲俱來此為敗候在
急也
凡敵上氣色如馬肝如死灰或類偃蓋敗徴　或黒氣
如壊山堕軍上者軍必敗　或軍上氣昏發連夜照人
則軍士散亂　或軍上氣有五色襍亂東西南北不定
者其軍必敗　或軍上有赤氣炎炎降天將死衆亂
或軍上有黒氣如牛馬形從氣霧中下漸漸入軍名曰
天狗下食血敗軍也　或有雲氣蓋道䝉蔽盡山此敗
候也
　　城中氣
凡城中有白氣如旗者不可攻　或有黄雲臨城有大
喜慶　或有青色如牛頭觸人者其城不可攻屠　或
城中氣出東方其色黄此天鉞也不可伐伐者死或城
上氣如火烟主人欲出戰其氣無極者不可攻或氣如
杵從城中向外者内兵突出主人勝不可攻或城上有
雲分為兩彗狀者攻不可得
　　圍城氣
凡攻城圍邑過旬日不雷雨者城有輔助疾去之勿攻
也此皆勝氣
凡攻城圍邑赤氣在城上黄氣四面遶之城中有大將
死城降　城上有赤氣如飛鳥撃之可破矣　或有氣
出入者人欲逃　或有氣如灰氣出如覆其車上者士
多病城屠　或城上無雲氣士卒散　或城營上有赤
雲狀如衆人頭下多死䘮流血　凡攻城有白氣繞城
而入者急攻可得若有曲蛇從城外入城者三日内城
屠此皆敗氣　凡敵上有雲如車蓋不可擊若有雲如
雙青蛇雲去可擊大勝
　　伏兵氣
伏兵氣如幢節在黒雲中轉髙銳不可擊　城營上見
有雲如雄雞城必降　邉城雲如蛟龍所見處軍將失
魄　敵上有雲長如引素如陣前銳或白黒色有謀青
色有兵赤色有反黄色急去　敵上有氣如牽牛未可
擊有雲如坐人赤色所臨必有卒兵来至驚恐湏㬰而
去
　　軍氣
凡占軍氣與敵相對將當訪軍中善相氣者厚寵之留
令清朝若日中時察彼軍及我軍上氣皆紙筆録記上
將軍將軍察之若我軍上氣不善但警偹鎮守勿接戰
敵在東在南在西在北每庚子日及辰戌午未豋五丈
髙䑓去一里占百人以上便有氣　氣如塵埃前卑後
髙者將士精鋭不可擊　氣如隄阪前後摩地避之勿
擊　見彼軍上氣如塵埃粉沸其色黄白如旗幡暉暉
然無風而動將士勇猛不可擊我軍如此亦不用戰
凡對敵或有氣來甚卑不䕃覆人上下掩搆蓋道者大
賊必至食不及飽嚴偹之
　　軍勝氣
凡雲起王相者吉凶死者凶有勝無實勝虚髙勝下澤
勝枯長勝短厚勝薄我軍在西賊軍在東西髙東下西
厚東薄西澤東枯西長東短則我軍勝也
　　兩軍氣
两軍相對遙見軍上有氣紛紛勃勃如烟如塵賊凶敗
　軍上下日無氣者其軍必敗　若我軍無氣將修徳
撫士衆存問寒暑警誡固守有赤色氣如火從天下入
軍軍亂將死有黒氣如牛豬者瓦解之氣軍必敗有白
氣如𤓰蔓連結部隊相隨須臾罷而復出及至八九而
不斷者賊必至嚴守之　若雨氣濛濛圍城有入處者
外兵當敗入若有出者内兵當突出　凡氣安則軍安
也氣動搖則軍不安氣四散去軍破且敗其氣如羣羊
擊之必大尅　两軍相當有氣如飛鳥徘徊在我城上
或來而髙者兵銳不可擊　两軍相去十里内三里外
軍上無氣是死兵擊之必大勝也　两軍欲戰視彼軍
氣氛氲如焚生軍之烟者初必精鋭不可當待其氣散
擊之必勝其氣黒出如山帶黄是謝氣敵人自降
　　敗軍氣
軍敗之氣如羣鳥亂飛疾伐之必大勝　氣乍明乍暗
皆有詐謀氣過旬不㪚城有大輔疾去之勿攻　凡敵
上氣如雙蛇飛鳥如缺垣如壊屋如人無頭如驚麞如
走鹿相逐如雞相向皆為敗軍殺將之氣　敵上氣如
囷倉正白見日益明者將士猛銳不可擊之　敵上氣
黒中有赤氣在前精悍不可當　敵上氣如轉蓬者擊
之立破
　　遊兵氣
遊兵氣如彗雲掃除或數百丈万万無根本　敗軍之
氣如破車如人無足無臂　若下輕其將妖恠並作衆
口相惑當修德審令繕礪鋒甲勒誠誓士以避天怒然
後復擇吉日祭牙旗具太牢之饌震鼓鐸之音誠心啟
請以偹天問觀其祥應矣　若人馬喜躍旌旗皆前指
金鐸之聲揚以清鞞鼓之音宛以鳴此得神明之助持
以安衆心乃可用矣
　
　
　
　
　
　
　
　
　
　
　
　
　
　
　唐開元占經卷九十七
欽定四庫全書
　唐開元占經卷九十八
　　　　　　　　　　　唐　瞿曇悉達　撰
　　虹蜺占
元命包曰陰陽交為虹蜺漢書天文志曰虹蜺陰陽之
精如淳曰雄曰虹雌曰蜺又曰色著為虹色微為蜺
月令季春之月虹始見　爾雅曰螮蝀謂之虹也　京
房曰虹日旁氣也　蔡氏月令章句曰虹螮蝀也陰陽
交接之氣著於形色者也雄曰虹雌曰蜺常依陰晝見
於日衝無雲不見太陰亦不見虹常依象陽見於日旁
白而直者曰蜺　凡日旁者四時常有之惟虹起季春
見至孟冬乃藏　爾雅曰蜺為挈貳郭注云蜺雌虹雄
也挈貳蜺别名也　説文曰蜺屈虹青赤或白色陰氣
也　合誠國曰虹蜺主惑心潛潭巴曰虹蜺主内淫
春秋緯曰虹蜺者斗亂之精也主失度主惑譽　又云
虹蜺見雨即晴旱即雨註云謂久雨虹見即晴久旱蜺
見即雨也　京氏曰凡蜺者陰撓陽后妃無徳以色親
也雒罪級曰蜺出不言内妬亂　京氏曰蜺三出三已
三辰除之除即日雨韋昭注曰三辰從寅至辰也　詩
曰螮蝀在東莫之敢指朝隮于西崇朝其雨毛氏曰夫
婦過禮則虹氣盛　元命包曰世惑臣謀虹舒照　髙
宗八節虹氣占曰虹以立春四十六日内出正東貫震
中春多雨夏多火災冬多海賊秋多水民流亡　虹以
春分四十六日内出東南貫巽中春大旱災北起　虹
以立夏四十六日内出正南貫離中大旱火為災麻獨
甚　虹以夏至四十六日内出西南貫坤中小水虫為
災食穀魚不滋　虹以立秋四十六日内出正西貫兊
中秋多水冬旱　虹以秋分四十六日内出西北貫乾
中秋多水虎為災食人逆賊生　虹以立冬四十六日
内出東北貫艮中春多旱夏火粟貴　京氏曰虹春出
西方黒雲覆之夏大水白雲覆之夏多寒民病瘧若温病者赤雲
覆之夏多旱黄雲覆之夏大旱穀不熟　虹夏出西方黒雲覆之
秋多雨白雲覆之冬多風青雲覆之冬多寒民病瘧若病瘟赤
雲覆之秋大旱黄雲覆之秋大收　虹秋出西方黒雲覆之冬
多雨白雲覆之冬多風又多寒民病瘧若病瘟又赤雲
覆之冬大旱若黄雲覆之冬糴大賤　京房氏傳曰虹
冬出西方黑雲覆之春多雨白雲覆之春多狂風青雲
覆之春多寒民病瘧若病瘟赤雲覆之春大旱黄雲覆
之春雨和調　虹出南方無春夏秋冬所見之處不出
三年民流亡不歸收葬風雨不時民飢　虹出北方雨
陰陽不調當雨反旱當旱反雨冬夏不調萬人大愁所
照之國必有賣㓜孫者其嵗多病疾夏小雨冬荒不出
三年所照之國民守其倉暴骨惶惶哭泣相望童子行
行大旱二百八十日乃雨所照之國尤甚　易飛候占
曰虹凡相有五法蒼無胡虹也赤無胡者蚩尤旗也白
無胡者蜺也衝不屈者天杵也直上不詘者天棓也此
五虹以甲乙出東方嵗若穀大賤犬食人食丙丁出南方
天下大旱庚辛出東南甑釜不充釜食多空户五步六
死人　虹以四月五月六月出西麥貴七月八月出西
菜貴九月出西大小豆貴十月出西盡貴一出一倍再
出再倍三出三倍四出四倍五出五倍飢民千里　十
月虹出東北者其國亡　虹出横至上反入又不曲正
直者不出九十日民多病死不出三年大旱民流亡所
照之國尤甚　虹出直上行名曰章所出之處民多病
而死民多瘟者不然大旱千里民多妖言所照之國尤
甚　又曰温而不雨虹出無處者下精不功之事也
温而虹出家人屋姙婦多死　夫王道之始先正夫婦
夫婦正則父子親父子親則君臣忠君臣忠則化行王
道之興無不以徳衰無不以危天見變異以為戒欲其
覺悟故為虹蜺之異所以譴告人君也后專夫權民苦
刑殺人妖君之行故虹蜺五色也　韓詩曰蝃蝀刺奔
女也蝃蝀在東莫之敢指蝃蝀東方名也詩人言蝃蝀
在東者邪色乗陽人君淫泆之徴臣為君父隱諱故言
莫之敢指刺衛奔女私奔淫泆决成家室之計皆指女也
　抱朴子曰屈虹見城上其下必大戰流血　屈虹從
城外入城中者三日内城可屠　黄帝占曰攻城從外
南方入飲城中者從虹攻勝　郗萌曰城上有交頭虹
城可攻　潛潭巴曰虹五色迭至照於宫有兵革之事
　張璠漢記曰靈帝時虹晝見殿前色青赤蔡氏曰小
人女子之祥也　續漢書靈帝光和元年有黑氣隨北
宫温殿東庭中如車蓋隆起奮迅五色有頭長十餘丈
形皃似龍上問蔡氏蔡氏對曰所謂天投蜺者也不見
足尾不得稱龍中平元年黄巾賊張角起兵六年宫車
宴駕　漢五行志曰后妃有專蜺再重赤而專至旱注
云專者負也　潛潭巴曰五蜺俱出天子詘　感精符
曰九虹俱出五色從横或頭衝尾或尾繞頭失節九女
並譌妃族族悉黜天外若兵起威内奪　京氏曰蜺有
九皆主身也專君者以色專愛及君事也　通卦驗
曰虹不時見女謁亂宫虹者陰陽交接之氣陽唱陰和
之象今失節不見者似人君心在房内不修外事廢禮
失義夫人淫恣而不敢制故女謁亂宫地鏡曰虹從池
井出若飲國空虛　易妖占曰虹出君池若飲君井其
君無後　漢書曰天雨虹下屬燕王只井中飲井井水
竭只後誅　周書時訓曰清明後十日虹始見不見婦
人色亂小雪之日虹藏不見收虹不藏婦不專一　演
孔圗曰地歐蜺承天而敗皆臣子逆四方注云地歐蜺
土中躍出也　抱朴子曰赤虹見城上其下必大戰流
血　易候曰赤虹如杵萬人死其下白虹亦然　運斗
樞曰帝老不聽政赤虹填門注云不能聽政故虹貫塞
主門以絶之也　文曜鈎曰齊舉管夷吾虹貫牛山趣
齊去婦毋近妃宫齊侯大懼更立賢輔宋均曰出君住
而陰氣貫之君惑於妻館之象故夷吾勸去之也
　　虹蜺貫日二
京氏對灾異曰　虹蜺近日則姦臣謀貫日客伐主其
救也釋女樂戒非常正股肱入賢良　雒罪級曰五虹
刺不言内妾恣　京氏曰臣傷君不救國君亡　易候
曰赤虹與日俱出其所之有急　甘氏曰赤虹出日左
大凶
　　白虹三
易候曰白虹其下有流血　晉天文志曰白虹者百殃
之事衆亂所基　白虹霧姦臣謀君擅權主威夜霧白
虹見臣有憂晝霧白虹見君有憂虹頭反至地流血之
象　黄帝占曰白虹繞城不匝從虹所在擊之勝其决
賊及從其地破走　抱朴子曰白虹見城上其下必大
戰流血　京房曰秋有白虹一雙出西方急陳兵待之
其赤氣依傍者必有獲城
　　白虹貫日四
感精符曰宰相之謀欲有國則白虹貫日毁滅息　摘
亡辟曰白虹貫日四夷為禍主恐見伐　感精符曰白
虹貫日天子將排　荆州占曰白虹貫日臣殺主　甘
氏占曰日旁有白虹衝日在東方東方反在西方西方
反在四方皆然期不出五年中有臣倍其主者白大將
死色赤大夫出一曰有反城　白虹貫日近臣為亂諸
侯有欲反者赤黒虹尤甚期不出三年　雒罪級曰白
虹貫日近臣亂勝主人亡　易妖占曰白虹在日為喪
又為兵　京房對災異曰虹蜺貫日客殺主專君位大
臣乗樞不救之則兵至宫殿戰　史記曰鄒陽上書曰
荆軻慕燕丹之義白虹貫日太子畏之應邵曰燕太子
丹秦始皇遇之無禮丹亡去故厚養荆軻令刺秦王積
誠感天白虹為之貫日列士𫝊曰太子見虹貫日不徹
曰吾事不成矣　後漢書曰唐樟永建五年舉孝廉除
郎中時白虹貫日樟因上便宜三事陳其咎徵書奏棄
官去之　詩推度灾曰撓弱不立邪臣蔽主則白虹刺
日為政無常天下逆　京房易傳曰白虹雙出日中妻
以貴嬌夫　白虹在日側黑蜺裹之氣正直妻不從正
蜺與日㑹婦人擅國蜺日奪明而火温温而雨尊卑不
别列宿虹蜺出　郗萌曰虹與日俱出房心間諸侯王
死期不三年　甘氏曰虹出牽牛之度必有壞城期二
年　陳卓曰虹出須女后族專權謀殺為害　洛書曰
天無雲有赤蜺遶昴畢東北角西行臣主相謀伐　洛
書摘亡辟曰蒼雲白虹圍軫亡之戒也　運斗樞曰后
族専權虹貫太㣲
　
　
　
　
　
　
　
　
　
　
　
　唐開元占經卷九十八
欽定四庫全書
　唐開元占經卷九十九
　　　　　　　　　　　唐　瞿曇悉達　撰
　　山崩
尚書中候曰山崩水潰納小人　運斗樞曰山崩者大
夫排主陽毁失基　考異郵曰山者君之位也崩毁者
陽失制度為臣所犯毁　春秋緯保乾圖曰山崩道散
又曰山崩修北斗七政之事輔豪傑除惡之毒　董仲
舒對災異曰山者陰類崩者忠貞離叛臣蔽主之善使
恩澤不流怒恚壅隔民人乖散之象也任賢良使忠貞
以救之　地鏡曰山崩人君位消政暴不出三年有兵
奪之　京房易傳曰山崩陰乗陽弱勝强天壁亡　又
曰國山崩君爭政女戚五年敗　又曰邑山崩邑有戰
主亡或大水　京房對災異曰山者三公之位台輔之
徳也乃興雲出雨漫溉萬物助天成功今崩去者此謂
大臣懷叛不忠也　地鏡曰山春崩國有伐城夏崩天
下有水國主亡秋崩有大兵冬崩年中大飢　京房易
妖占曰山以春崩亡邑有㧞城以秋崩人主惡之以夏
崩人主有亡天下大水以冬崩多飢兵興又曰山崩絶
輔臣去又曰山以二月崩其邑戰以八月崩有兵以十
一月崩此降民從而行　河圖秘徵篇曰侯恣權則邑
土崩　春秋經魯僖公十四年沙麓崩卜偃曰將有大
咎幾亡國穀梁傳曰林屬於山曰麓沙其名也公羊
傳曰沙麓河上邑也班固天文志曰沙麓者地沙山名
也震而麓崩不書震舉重者也杜預曰沙麓山名也
陽平元城縣東有沙麓山劉向洪範傳曰崩者䧟而下
也麓在山下平地臣象陰位也崩者散落皆叛不事上
之類也夫山者君之表也麓者臣之象也故沙麓崩臣
將叛也沙麓卑地無崩頽而崩其異甚矣　春秋魯成
公五年梁山崩　穀梁𫝊曰壅河三日不流晉君率羣臣
素服而哭之河乃流　左傳曰晉侯以傳召伯宗伯宗
辟重曰辟傳重人曰待我不如捷之速也問其所曰絳
人也問絳事焉曰梁山崩將召伯宗謀之問將若之何
曰山有朽壞而崩可若何國主山川故山崩川竭君為
之不舉降服乗縵撤樂出次祝幣史辭以禮焉其如此
而已雖伯宗若之何伯宗請見之不可遂以告而從之
洪範傳曰山者陽之位君之象也水者陰之表也民之
類也崩者壞沮也壅者不得其所也天若語曰人君權
威重將崩壞不治百姓將不得其所也至於以喪禮泣
之縞素哭泣然後流喪亡之象也劉歆曰梁山晉望也
古者三代命祀祭不越望吉凶禍福不是過也國主山川
山崩川竭亡之徵也　漢文帝元年齊楚之山二十九
同日俱大發水大潰洪範傳曰山者君之象一曰諸侯
位也水者陰之類言衆盛强沮潰敗君之効也一曰諸
侯沮俱自壞敗也　東方朔别𫝊載漢孝武帝時未央
宫前殿鐘無故自鳴三日三夜不止於是帝召太史待
詔方朔問之曰恐有兵氣帝更問於東方朔曰夫銅者
土之子上者銅之母以陰陽氣類言之子母相感動山
恐有崩墮者是以鐘先為之鳴故易曰鳴鶴在陰其子
和之精之至也帝曰應在幾日朔曰在後五日内居三
日南郡太守上書言山崩丞相以聞帝曰善賜朔帛三
十疋考異郵曰山之亡主沉溺
　　山移動　山亡　山鳴　山出光　山石生血
地鏡曰山徙是謂德重直臣去佞人用政在女主不出
五年有走王　又曰山無故自徙天下兵社稷亡　又
曰山徙是謂非分不出三年四方兵起　又曰山石忽
自動及相拘累及大小移轉或濕或血為天下兵亂
地鏡曰山無故亡人君失位
地鏡曰山無故晝夜有聲如哭天下兵喪
春秋潛潭巴曰山有長光臣下不良　地鏡曰山有長
光臣不祥
地鏡曰石忽生赤如血諸侯不助時父子絶
　　山石變化　石生水中
地鏡曰山中見異類物非人所常見者各有形名音聲
皆為其邑大水或飢兵革行邑亡　又曰山忽化為人
形及六畜飛鳥形皆天下虚　又曰石化為人君絶祠
　又曰石如人形庶雄持政如禽形諸侯興兵誅行形
如飛鳥外戚女主近臣謀反　又曰山忽生於石上邑
出主　石生正方三公外謀不出三年逆兵起　又曰
石生重纍不出五年相謀逆且成　又曰石生往往如
聚不出五年兵謀行
地鏡曰石生水中上見者近相謀逆與女主連不出八
年兵行
　　石生廟邑　冡自聲音　冡自移並陷與冡樹自
　　死
地鏡曰石生於都邑人君去故就新不出三年易政
又曰石生於宗廟中人君不行先王法度不出三年易
主　又曰石生而隕墜雄烈敗
地鏡曰冡自音聲天下大兵起
地鏡曰冡自動天下分破　又曰冡自陷天下移　又
曰冡樹自死天下易主
　　光
河圖曰聖人起昌光見　漢書郊祀志曰武帝封禪夜
有光晝有白雲起封中　元命苞曰有瑤光貫月感女樞
生顓頊女樞見此而意感也河圖曰瑤光如虹貫月正
白感女樞出房之宫生帝顓頊　漢武帝禪儀曰天封
之禪晝有白氣夜有赤光　漢書郊祀志曰武帝幸汾
隂汾隂男子公孫傍洋等見汾隂傍有光如絳上遂立
后土祠於汾隂又郊太一祠上有光封禪太山其夜有
光又曰宣帝祀世宗廟神光興於殿旁神光又興於房
中如燭状廣川國世宗廟殿上有鐘音房大開夜有光
殿上晝明　東觀漢記曰安帝私在郡第數有神光照
耀室内　又曰李軼等語䜟曰言劉氏當復起李氏為
輔遂市兵弩絳衣赤幘歸舊廬望見廬南有若火光以
為人持火呼之光遂熾曈曈赫然上属天有頃不見異
之　張勃吴録曰武烈皇帝姓孫氏名堅字文䑓吳郡
富春人漢季世墓上數有光雲五色上燭天　天源記
曰武王吕光子世明王以石氏建武四年夜有光曜舉
舍異之名曰光　異苑曰孫堅䘮父行葬地忽有一人
曰君欲為百世諸侯欲為四世帝乎曰欲為帝此人因楬一處
而没既𦵏冡上常有怪　抱朴子曰有赤光如火從天
来下入軍亂將死　郗萌曰有光如日月見虚為男子
之祥又曰有光如蛟龍見宫室為女子之祥　後秦記
曰姚襄將與符廣眉戰謂将軍王欽盧曰吾數行常有
異光引吾前狀如導軀數日忽復不見意惡之此何祥
也欽盧不對即與眉戰死於陳
　
　
　
　
　
　唐開元占經卷九十九
欽定四庫全書
　唐開元占經卷一百
　　　　　　　　　　　唐　瞿曇悉達　撰
　　醴泉　河出
瑞應圖曰醴泉者水之精也王者得地理則出有仙人
以爵酌之　運斗樞曰旋星得則醴泉出
地鏡曰河徙是謂隂反不出五年有叛臣兵行民流亡
　河徙一里至三里是謂失政且有謀臣河徙至五里
十里女主執政外戚有背叛　河徙十里巳上人君失
道政在下臣　流水忽易道君易賢
　　水湧溢及竭
地鏡曰河盈溢不出三年國有憂　水忽自盈起君凶
且大水　運斗樞曰帝壯而奪勢水决壊山注云壯年
健時見奪勢故水决壊山言隂姦行君危也　漢書曰
武帝建始二年北宫井水溢出王莽之徴也水
流庭霍氏遂亂　王隱晉書曰大興元年河水竭
斷百餘歩兩頭深淺如故中絶不流　後魏書曰前廢
帝普大元年司徒府大倉前井並溢占曰民遷流之象
　永熈三年十月都遷於鄴地　地鏡曰井水流出地
若理絶者臣驕猾兵方起　京房易候曰涌水無處必
流殺人七日七年聖人威　晋中興徴書祥説曰咸安
九年濤水入石頭殺人俄而海西公廢　大元十三年
十二月戊子濤水入石頭毁大船沈殺人己亥江水涌
起建康秣陵江淹沒殺人陰旺之應也　崔鴻十六國春秋北燕
録曰龍城東溝竭涸積年夏四月溝中墳起有聲俄而
泉湧出閔尚曰溝中墳起所謂深谷為陵泉涌出所謂
百川沸騰陰旺之所致也國及家井自沸溢君將亡覆
之期三十日　水忽自竭邑虛不吉　都邑中水無故
自絕及易處者邑人徙亡
　　河壅
地鏡曰河大壅下臣執政或主大水色變不出六年易
王女主亡　漢書五行志曰水北方終蔵萬物者也其
於人道命終而形藏精神放越聖人為宗廟以收魂氣
春秋祭祀以終孝道若不敬鬼神政令逆則水失其性
百川逆溢壊縣鄉邑溺人民及滛雨傷稼是水不潤下
　尚書大傳曰簡宗廟不禱祠廢祭祀逆天時則水不
潤下　潜潭巴曰河水逆流怨氣甚　地鏡曰水逆流
是謂道逆不出二年兵從女主起　國語曰靈王二十
年榖洛二水鬬毁王宫　又曰水忽不流婦人惑政亂
令廢不出五年亡國水一年不流有反臣　漢五行志
曰榖洛鬬劉向以謂近火沴水以傳推之四瀆比諸侯
洛其次卿大夫象卿大夫將分爭以危王室也　地鏡
曰流水忽停天下飢停水流天下兵　續漢書曰桓帝
永興二年彭城泗水増長逆流永壽元年六月雒水溢
至津城門流物是時皇后兄冀秉政疾忠直後遂誅滅
　　水赤
京房易候曰宫水化為血七月七年聖人滅　古今注
曰安帝延平六年河東水化為血　異苑曰勃勃虜都
長安端門外井人常宿汲停水壅中夜砰磕有聲視水
如血中有丹魚長三尺而有赤光國尋滅　京房易候
曰水自赤光如血其國有流血　地鏡曰水赤如血邑
有流血　晋朝雜事曰元康六年彭城泗水赤如血
京氏對灾異曰河水赤者獄有寃恨誅殺不當則致
河水赤也其救也正獄刑解疑罪　京房易傳曰君湎
於酒滛於色賢人潛國家危厥異流水赤　漢五行志
曰秦武王三年渭水赤漢書曰廣陵王胥宫中池水變
魚死王為事誅　後魏書曰太祖豋國中河南有虎七
卧於河側三日及去後一年蚍蜉白鹿盡渡河北後一
年河水赤如血此衛辰滅亡之應及誅其族類悉投之
河其地遂空　地鏡曰井水赤邑虛相攻主亡
　　水黄濁　水清　水無魚　水自臰
地鏡曰君井若黄濁政令不明　清水忽自濁天下將
死　國及家井濁皆君主將亡覆之期三十日
易乾鑿度曰孔子曰天之將降喜應河水清三日清變
白白變赤赤變黑黑變黄各三日河水安天下乃清
續漢書曰延熹九年濟隂東郡濟北平原河水清襄揩
上言河者諸侯之象清者陽明之徴豈諸侯有窺京都
計邪其明年桓帝晏駕徴解瀆亭侯為漢嗣是為孝靈
皇帝
地鏡曰澤泉水無魚天王無居
地鏡曰國及家井臰君將亡覆之期三十日　呉志曰
諸葛恪將誅盥潄聞水腥臰侍者授衣衣服亦自夭恪
怪其故易衣易水其臰如初
　　水出髙山　水出朝市　水沸
禮記威儀曰君乘土而王其政太平則䝉水出於山
京房易候曰水無故髙山上出邑亡起兵　地鏡曰山
石崖有水出主有謀不成水忽自出山上兵且作
地鏡曰水忽出於朝市兵且作　京房易候曰水無故市
中出邑兵大作
地鏡曰君井涌沸宗廟失墮　單子曰夏桀德衰岱山
泉沸　京房易候曰泉水沸此謂賤人將貴　王者不
顧骨肉不親九族厥德已泉涌沸　京房對災異曰江
河沸者有聲無實此為執政者懐姦不公衆邪並聚則
致此災不救必有叛君謀其政也令百官舉公直選有
德置於政　井水沸者謂人君好用讒邪所致也　崖
頭易林曰井水沸不可安居
　　水中火出　水鳴　水出異物　井自出　井中
　　氣出　澤枯　火不炎上
京房對災異曰水中火出何所謂陰氣溢亡陽施也女
妃無陽則敵氣溢至水中火出不救有天殃隂害陽其
救也正妃妾率後宫施命令誥四方嫁貞女賜鰥寡此
災即消
地鏡曰澤水忽自鳴百姓哀若作金聲土地分裂國及
家井有音聲皆君主將亡覆之期三十日
地鏡曰凡水中忽見異物皆為大旱
瑞應圖曰井不鑿自成王者清净則出流有仙人至之
徵
地鏡曰井中氣直上叩天而王走民間國大衰損兵起
京房曰澤枯歲貧國易臣不出三年各辭
尚書大傳曰棄法律逐功臣殺冡子妾為妻則火不炎
上(君上行此四者為天南宫之政官/於地為火無故燔熾為害是不上)漢五行志曰讒夫
昌邪勝正則火失其性宗廟宫舘災是火不炎上也
　　火無煙
南燕録曰慕容超大正五年南郊柴燎爓起而煙不出
靈䑓張光令私於中書侍郎王景暉曰煙者國之種今
火旺煙滅國其亡乎
　
　
　
　
　
　唐開元占經卷一百
欽定四庫全書
　唐開元占經卷一百一
　　　　　　　　　　　唐　瞿曇悉達　撰
　　霜占
元命包曰陰陽凝為霜　易坤卦曰初六履霜堅氷至
象曰履霜堅氷陰始凝也馴致其道至堅氷也禮記月
令曰季秋之月霜始降百工休孟冬行秋令則雪霜不
時　考異郵曰霜者陰精冬令也四時相代以霜收殺
霜之為言亡也物以終也　曾子曰陰氣勝凝為霜
地鏡曰視屋上瓦獨無霜者其下有寳藏　援神契曰
霜挫物　京房曰凡候霜下早晚若正月一日雷知七
月一日霜下若二月一日雷即知八月一日霜下又曰
霜者刑罰行也霜者所以成萬物也刑罰者所以誅惡
人者也刑一以懲十殺一以全萬非聖君居位則刑罰
妄行誅殺不當故天應以殞霜於春於夏臣依公結私
誅殺無罪霜下在土却忠臣依公結私以緩有罪霜附
木殺罰不由上霜見風而飛此皆刑罰不法之應　又
曰霜下或未見日而欲晞者此人君以喜怒行刑罰也
　霜或見日而不晞此人君執法堅不可犯也霜或天
陰不見星而有霜者此臣下擅行誅罰也　興兵妄誅
厥災其霜殺五榖誅不原情兹謂不仁　冬先雨乃殞
霜有芒角賢聖遭害其霜附木不下地　考異郵曰穆
公即位仲夏霜殺草日不消　僖公即位殞霜不殺草
梅李實不殺草者臣威强梅李大樹此果為實是君不
能伐也　定公即位殞霜殺菽菽者稼最强季氏之萌
也　天鏡曰霜非時而殺草是時而不殺並為虫蝗是
謂大飢　春隕霜殺草木是謂陰隆臣强君弱下不事
上　京房曰春下霜七日七年聖人滅　春秋命厯序
曰桀無道夏隕霜　師曠占曰春夏一日有霜雲者君
父治政大嚴大苦大殺天以示之何以言之霜威殺萬
草坐大殺也見變如此宜損威殺重人命　京氏曰夏
霜君死國亡　霜下或無芒者此人君行刑罰而哀恕
其人也　霜下或無芒者此人君觀過刺不深也芒或
旁指者此人君旁言而刑人也　霜下或芒嚴者此人
君刺過深尅者　芒或向下者或如露㣲者此人君盡
欲加法一姓服属也　霜下或同類之物或不死此人
君知人有罰同獨有所緩不誅有以平法誅者霜下或
翩翩狀如雪者此人君知人有罪不以為意也亦不出
於狴牢也　霜或止於樹頭而不下地者此下請决罪
而上不下也　霜下或有澤於物者此人君欲殺直而
下却之也　霜下晝夜不明而隕霜者皆君臣誅或心
疑而徑行之霜亦隨之於春　霜下或重其日温者此
行誅或依法深淺故其日温也　霜不下而物自以寒
死者此邪臣執法周密衆人不知物不得霜而死也夜
雨雪且為霜為人君率臣重以為嚴也
　　雪
元命包曰陰陽凝為雪　汜勝書曰雪者五榖之精
曽子曰陰氣勝則凝為雪　穆天子傳曰雪盈數尺年
豐　八節占曰冬有積雪嵗美人和　又曰冬祁寒降
雪盈尺年豐嵗稔之候　董仲舒曰太平之世雪不封
條凌彌毒害而已　考異郵曰庚辰大雪深七尺并者
丈四尺　京房曰雪附木者此人君聽言殺忠臣也
雪未至地而復上久而復下此人君欲寛死罪　雪而
温者此人君脱有罪　凡雪者陰氣盛也小人係公結
私以脅其主而專其權二月九月而不已此執法權正
引邪以成賊理故雪厚為旱薄則為氷皆一百九十二
日　天鏡曰春雨雪不消妻黨專政擅持君威天下飢
民死亡　易通卦騐曰乾得坎之寒則夏雨雪　天鏡
曰夏雨雪必有大䘮天下兵起　詩推度災曰違天地
絕人倫則夏雨雪　晋朝雜事曰大康七年河陰雨赤
雪二頃　京房易候曰夏雨雪國殃必有䘮司馬為亂
　又曰君死國亡　天鏡曰秋雨雪百姓多死草木零
落天下大䘮雪下厚三尺以上大兵方起
　　雹
考異郵曰陰陽專精凝合生雹雹之言合也　董仲舒
曰雹者陰氣脅陽也　京房曰凡雹過大人君惡聞其
過也抑賢不與共位小人取利布幣私施所愛人専施
不普當雨不雨天反下雹人有釁則嚴威集人欲惑其
君故雹傷生　雹或殺飛鳥者此人君信讒佞之言行
謫罰於庻人　月令曰仲夏行冬令則雹凍傷榖　感
精符曰大臣擅法則雨雹　京房曰雹下或毁瓦碎破
車殺馬牛者此人君任小人伐其人　雹下盡剥樹木
之枝又害五榖者此人君賦斂酷民有殺者　雹下或
多狀如積雪者此臣欲弑君也雹下或盡敗人禾稼者
此人君因春夏庶人有罪執殺之　雹下或霜俱降者
此人君私邪人從後過而誅之　雹下極地而曎者此
人君私施邪人而下成之　雹下或狀如積氷者此臣
欲殺人君　雹下或多芒狀如雪者此人君欲害人而
甚者　雹下或如梨實者此人君大亂庶人而惡甚者
　雹下或與風俱降者此人君施大亂其寒過度罰深
　雹下或狀如珠者此人君欲害人而甚也　漢書五
行志曰大雨雹常寒之罰武帝元封三年十二月雨雹
大如馬頭宣帝地節四年山陽濟陰雨雹如雞子深二
尺五寸殺二十餘人皆霍氏誅徴也　續漢書五行志
曰孝安永初三年兩雹大如鴈子傷稼是時鄧太后專
陽政　晋中興書曰太和三年四月雨雹是時海西昏
亂相龍朱實等滛逆　大元二十一年四月雨雹是時
王道子輔政姦佞競進烈宗不能禁絶王室大亂　天
鏡曰夏雨雹民飢
　　氷
地鏡曰氷以春氷有兵其嵗不成氷夏氷胡兵將起人
民無病而死大飢民流秋氷下臣憂大兵起　左傳成
公十六年春正月雨木氷寒過節氷著樹也　榖梁傳
曰隂陽失度時寒過節雨而木氷志異也根枝折　墨
子曰三苗大亂天命殛之夏氷　京房曰夏水氷凍者
國君有疾病民流亡五榖不成人民饑　説苑曰秦始
皇即位夏凍　地鏡曰水三月至八月忽有氷者大兵
䘮　漢書五行志曰劉歆云陽强不下通隂弛不上達
故雨而木為氷木曲直也劉向以為氷陰之隆木少陽
貴臣象此人將有害則隂氣脅木叔孫喬如出奔公子
偃誅死公見執辱之異也或曰長老名木氷為木介介
甲兵象也　晉中興書曰大興三年二月雨木氷其後
有王敦之難　京房易候曰夏而凍其鄉有流亡　地
鏡曰水冬不氷易王或飢兵
　　寒
京房曰有德遭險兹謂逆命厥異寒　洪範五行傳曰
聽之不聦是謂不謀厥罰恒寒　晋中興書曰大興四
年冬大寒民凍死是時王敦肆亂而天子不能禁任意
專殺戮及忠良　京房易候曰夏有遺冬人民行訴
夏而大寒其國有急　冬而不凍澤其鄉有疾疫　冬
至後十日不凍者人君不行刑不嚴一曰緩死罪不誅
　　霧
元命包曰隂陽亂為霧　莊子曰騰水上溢故為霧
爾雅曰地氣發天不應曰霧　董仲舒曰太平之世霧
不塞望　東方朔曰凡霧氣不順四時逆相交錯微風
小雨為陰陽氣亂之象從寅至辰巳上周而復始為逆
者不成積日不解晝夜昬闇天下欲分離　京房易候
曰甲乙有霧疾疫丙丁有霧旱戊巳有霧隣國有城拔
無軍有土功事庚辛有霧兵壬癸有霧為水　冬霧及
其門日懸而霧馬馳人起不雨霧曰兵所走　帝王世
紀曰黄帝五十年秋七月庚申天大霧三日三夜霧除
帝遊洛水之上見大魚負圖書命河圖帝視萌篇是也
　河圖曰山冬大霧十日以上不除者山崩之候也山
水脉也　郗萌曰凡霧四合有虹各見其方隨四時凶
氣青黄更相掩　運斗樞曰四獨霧下天下寃　晉書
天文志曰晝霧夜明臣志得伸　孝經洞寳冊曰世無
道皇不用孝法去兵經五霧並起蒼蒼鬱鬱滛滛蔽四
方　天鏡曰天雨霧如黄土百姓勞苦奔亡不安名曰
黄霧　漢書元后傳曰成帝時王大弟封侯其夏黄霧
四塞終日　晋中興書曰大寧元年黄霧四塞王敦之
應咸和元年大霧歩武不相見㑹稽王道子專政之應
也　陸機别傳曰機被誅日大風折木天地霧合　兵
書曰白霧四面圍城必有兵到城下不出其日　史記
曰上至平城匈奴圍王七日大霧漢使人來往胡不覺
　抱朴子曰白霧四靣圍城不出百日大兵至城下
黄帝曰霧者百邪之氣隂來冐陽姦臣擅君權立威
荆州占曰晝霧夜明臣志得伸夜霧晝明臣志不伸霧
終日終時君有憂色黄小雨　郗萌曰霧從夜半至日
中不解遂上為霧君不悟行邪政於百姓過日中而似
雨强氣所避　河圖曰霧乍散臣欲謀君為逆者不成
自亡　荆州占曰凡霧氣四方俱起百歩不見人名曰
昏不有破國必有滅門　甘氏曰霧秋以庚申辛酉日
氣色白東行為利客先舉兵者勝後舉兵者敗　巫咸
曰霧夏以丙丁巳午日赤黄氣西行為利客主人凶
海中占曰霧冬以壬癸亥子日氣青黒色南行興軍動
衆
　　露
元命包曰陰陽散為露　曽子曰陽勝則散為露　蔡
氏月令曰露者陰液也曎為露論衝曰露秋氣所生也
　易通卦騐曰立秋白露下　元命包曰露以潤草
運斗樞曰天樞得則甘露濁　五經通義曰和氣津凝
為露從地出　禮運曰聖王所以為而弗悖也天降甘
露地出醴泉　命厯序曰桀紂無道露冬下　吕氏春
秋伊尹説湯曰水之美者三危之露和之美者雩掲之露
其色紫　地鏡曰圗視山川多露無霜者其下有美玉
　瑞應圖云耆老得敬則栢受甘露尊賢愛老不失細
㣲則竹葦受甘露
　　霾曀(曀於計切隂而風也/)
爾雅曰風而雨土為霾　郗萌曰凡天地四方昏濛若
下塵十五日以上或一月或一時雨不霑衣而有土名
曰霾故曰天地霾君臣乖若不大旱外人来　爾雅曰
陰而風為曀説文曰曀天地陰沉也　紀年曰帝辛受
時周大曀　周昭王十九年天大曀雉兔皆震　惠成
王元年晝晦十六年邯鄲四曀室多壊民多死
　　霰
説文曰霰稷雪也從雨㪚聲　釋名曰霰星也水雪相
摶如星而霰　曽子曰陰之專氣為霰　爾雅曰霰為
消雪郭璞注云霰水雪雜下故為消雪也　毛詩曰如
彼雨雪先集維霰注云霰暴雪也或云雪上遇温氣而
摶之霰也
　　霽
説文曰霽者雨止也雲罷貌　晉中興徵祥説曰咸和
四年陰霖五十餘日蘇峻滅後乃霽魏略五行志曰延
康元年大霖雨五十餘日魏有天下乃霽將受大祚之
應也
　　濛
釋名曰濛日不明濛䝉䝉然也　京房曰臣私禄及親
兹謂罔辟厥異濛行　善不請於上兹謂祚福濛一日
五起五解　辟不謀臣臣辟異道上濛下霧　立嗣子
疑兹謂動欲濛赤日不明利邪以食兹謂閉上濛大起
日不見若雨不雨十二日解禄生於下兹謂誣君濛㣲
而小雨已乃大雨下相攘善茲謂盗明濛黄濁　下陳
功於上兹謂不知濛㣲而赤風鳴條夜復濛不解　春
秋潛潭巴曰大濛三十日羣猾起　抱朴子曰若濛氣
圍城或入於城則外兵得入　若濛氣從内出主人出
戰　尚書中候曰桀無道地吐黄黄是濛也禮記月令
曰仲冬行夏令氣濛𠖇𠖇　演孔圖曰猾待期則赤濛
沾冠　黄帝占曰凡連陰十日晝不見日夜不見月亂
風四起欲雨而無雨名曰濛臣謀君故曰久陰不雨臣
謀主　郗萌曰濛霧者邪氣也陰未衝陽姦臣謀君在
天為濛在人為霧日月不見為濛前後人不相見為霧
　荆州占曰夜濛晝明臣謀政晝霧夜明臣得伸志
　
　
　
　
　
　
　
　
　
　
　
　
　
　
　
　唐開元占經卷一百一
欽定四庫全書
　唐開元占經卷一百二
　　　　　　　　　　　唐　瞿曇悉逹　撰
　　雷
易説卦曰震為雷動萬物者莫疾乎雷　河圖始開圖
曰陰陽相薄為雷　河圖帝通紀曰雷天地之皷也
洪範五行傳曰雷者諸侯之象也　河圖曰黃帝以雷
精起　尚書中候曰秦穆公出狩天震大雷下有火化
為白雀衘丹書集公車　史記曰髙祖母劉媪嘗息大
澤之陂夢與神遇時雷霆冥晦見蛟龍於其上已而有
娠遂産高祖　元命包曰陰陽為雷　京房曰凢雷者
陰陽合和震動萬物使各戴其元而起故雷以動聞百
里或聞七十里或聞五十里或聞二十里各應其德而
起以應人君行之動靜　或雨且雷和氣令雷聲或殷
殷􁇆􁇆風雨㣲皆陰陽和利稼之雨象君臣百姓和合
也　論衡曰圖畵之士圖雷之狀纍纍如連皷形又圖
一人若力士之容謂之雷公　京房曰雷者月當有効
於消息以為主聲聞於人雷之為政大壯始君臣强從
解起　風俗通曰雷已發聲作醬令人腸中雷鳴故雷
不作醬也　京房曰雷起乾宮人民多疾病雷起坎宮
國邑多雨雷起艮宮禾好枲長五糓賤雷起震宮五糓
暴貴多傷雷起㢲宮雨霜傷五糓雷起離宮夏少水旱
蝗虫雷起坤宮蝗虫害五糓雷起兊宮兵起銅鐵貴
雷起水門流潦滂沱雷起天門人不安雷起石門蝗虫
食大凶雷起木門棺木貴歲大熟雷起風門霜禾傷雷
起金門銅鐵貴雷起火門夏旱蝗虫食雷起土門五糓
賤魚不長雷起鬼門人民常暴死　春始雷東方東方
五糓盡熟人民蕃殖以夜雷歲半熟　雷始南方歲小
旱夜雷大旱糴倍種不成　雷始西方糓小熟有虫夜
雷六畜病　雷始西方五糓不熟有曝骨其野馬牛
大病夜雷赤地千里糴貴　雷始北方海水出百川皆
流溢五糓不成夜雷百川皆溢　春不雷而霜樹木以
風落皆為人疾病　春三月甲子己丑戊寅辛卯戊午
有雷霹靂石其下有兵　春夏甲子丙寅戊子有雷殺
人有將軍在外大戰期不出三十日　夏三月雷電不
聞多疾病害五糓　夏三月甲子己丑戊寅辛卯疾風
雷其在城壊軍在外大戰　戊子雷雲露變土易民以
其雷入月深淺日當一月或當一歲不出其月必有亾
國死王　庚子雷必有惡令期不出三十日或日有令
　庚午日雷不出其月兵起甲子雷亦兵矣　春己丑
丁丑夏甲午壬戌己亥丁未冬甲寅又曰春戊寅夏戊
申冬戊子不雨而雷雷之所建有所將流血戊子雷雨
三日止其下大戰不雨而雷外兵必歸不雨而雷兵起
必阻　王者動事不時正月大雷動事不明但雷而不
電　當雷不雷太陽弱此君弱臣強臣奪君政故春分
之後雷不發聲君當揚威武退強臣正治道當發聲矣
　人神德隆雷鳴盛春　秋分雷春分不雷秋分不雷
春分雷春過一日秋亦過一日　春雷不發秋雷不藏
君死國亡　冬雷上朔皆為所當之鄉骸骨盈野夜
雷亦然　冬雷者陽氣之盛應之各以雷之日知何方
鳴東方各以其辰為方　冬三月有大雷聞千里者人
君絶令霹靂者以兵去温者以弱去矣　天冬雷地必
震教令撓則冬雷民飢　冬雷不蟄兹謂自藏萬物化
不成　天官書云無雲而雷是謂天狗所當之國必有甲
兵王國偏虚　冬雷而星下胡蠻之王死中野不雷而
星下其國兵起又曰冬雷而星不下當日之國王死其
所　冬雷屈折不及三年有兵䘮有更政　天無雲而
雷者此君無㤙澤於百姓國將易君萬人不靜小人失
命　雷聲掩掩狀如欲息雨疎無風此人君深念憂百
姓又曰雷或一聲而止此人君出令重也雷而不雨此
人君欲動其事無補於百姓有風令行無風令不行
雷風雨霹靂丘陵者逆先人之令　雷或霹靂大風甚
雨發屋折木此皆小人處位賢士隱　雷雨大風霹靂
此皆人君用讒言刑殺正人　上下不和歲少雷雷不
雨者有聲無實也士走霹靂破害也賢人興道雷止其
處不然夜半雷一聞其聲若電無雷皆為人君絶令一
名枉矢　雷或霆此人君動令下不蔽欺明君　雷蛟
龍出國有賢士止言不詘者陰中陰也　雷之發聲於
坎多水於艮山崩於震多風於㢲必大風起於離大旱
於坤土功於兌兵起於乾天象　雷聲或格格雨下籍
籍此人君施百姓侮之　雷聲深􁇆􁇆狀如欲伏雨疎
無風者此人君深憂念百姓　入震卦雷一聞聲後不
復聞若有電無雷皆為人君絶令亦名枉矢　雷如聚
火而徙此人君且絶之象雷電皆生火有所擊極陰生
陽也　雷或霹靂無風雨者此皆剛柔不均激氣並作
此君臣相忿爭惡令暴出　雷或霹靂甚大風雨俱至
者此皆亂令大作以動百姓　雷聲或在南或在北或
在西或在東此人君為政不知所去就也　先雷後雨
不濕土先雨後雷屋舍崩隤　師曠占曰春雷始起其
音栢栢格格霹靂者謂雄雷旱氣也其鳴依依音音不
大霹靂者謂雌雷水氣也　春不雨有雷音在地中其
所有兵起其下　禮記月令曰春日夜分雷乃發聲有
不戒其容止者生子不偹必有凶災　天鏡曰冬震兵
飢　晉中興書曰昇平二年十一月雷是時皇太后臨
朝政舒緩　洪範五行傳曰秦二世元年無雲而雷雷
陽也雲陰也有雲然後有雷有臣然後有君也無雲而
雷示君獨處無人民也　河圖曰臣僭大者不犯主則
雷電撃朝　京氏五星占曰人君承用莭度即雷風以
節暴行威福則雷霆擊人其救也議獄緩死則災消矣
　京氏對災異曰雷鳴連而不絶者此謂人君政事民
不恐懼　又曰雷電俱出或先鳴而後電者此謂執法
貪苛
　　霹靂占
春秋繁露曰霹靂者金氣也其音商故應以霹靂　説
文曰震霹靂振物也　釋名曰霹靂折也所厯皆破折
震戰也所擊輙破若攻戰也　范子計然曰天者變化
行精氣者也令者謂暴風雨霹靂也　晉朝雜事曰元
康七年霹靂破城南高媒石高禖中宮求子像也賈后
妬忌將殺懐愍天怒霹靂之賈后將誅應也　搜神記
曰扶風楊道和夏於田中値天雷雨止桑樹下霹靂擊
之道和以鋤格折其左股遂落地不得去赤如丹目如
鏡手如牛角長三尺餘狀如六畜頭似獼猴　續搜神
記曰呉興人章狗者五月中於田中耕以飯蘿置菰裏
晚飢求食而飯已盡如此非一後日於菰中伺之見一
大蛇偷食其飯狗即以鑊刈之蛇便走去狗乘船逐之
至一坂有穴蛇便入穴但聞啼哭人云斫某甲或云當
何如或言符雷公命霹靂殺奴須臾雲雨四合震電傷
狗狗於是跳梁大罵云天公我貧窮展力耕墾蛇来偷
食我飯罪應在蛇反更来霹靂許是無知雷公若来今
當以鑊斫汝腹破須臾雲雨輙開乃更還霹靂向穴諸
蛇死者數十　天鏡曰雷霆擊宮庭中大夫欲逆不出
五年交兵流血　合誠圖曰霹靂擊於殿女宮急　潛
潭巴曰霹靂擊宮室君情泄下有謀起　天鏡曰雷霆
擊宗廟是謂天戒人君暴云不出八年削地奪國　春
秋繁露曰王言下不從革而秋多霹靂　天鏡曰雷電
擊貴人從官車騎此乃人君惑於佞人失衆和　漢獻
帝紀曰初平二年無雲而霹靂殺人　天鏡曰雷霆擊
貴人正殿此謂重陽之戒此佞人持政不出六年地削
君亾　晋中興書曰元興三年秋永安王皇后自巴陵
將設威儀入宮天大雷震人馬一時俱慄　續晋陽秋
曰大元年震含章殿四柱殺内侍二人
　　電
河圖曰激陽為電　易稽覽圖曰陰陽和合其電耀耀
也其光長　元命包曰陰陽激為電　河圖曰大電繞
樞星炤郊野感符寳而生黄帝　天官書曰電者陰陽
之動也　莊子曰陰氣伏於黄泉陽氣上通於天陰陽
交爭故為電　釋名曰電殄也乍見則殄威也　京房
曰電生火有所擊極陰生陽之象董仲舒曰太平世電
不眴目霣示光耀而已
　　霆
京房曰凢霆者金餘氣也金者内鏡而外冥人君即位
乃先敬讓而内尚賊心陰行衆物舉事發微自以為明
虚言妄㨿深依以考凢事亦自以為能矣故無雲而霆
霆或為火者此人君以暴罰也　霆或聚火者光起而
從此人君將衆之象也　霆或中天而見此人君自以
為明也　霆或將如交蛇光明之而一正者此人君行
明行直　霆或正赤下至地而復上者此人君聽讒言
也　霆或東西南北皆有霆者此人君行役不避四時
也　霆或正直而長光明者此人君行㣲人不知曲直
　霆或正黄澤者此人君行明雖得事實取其中也
或霧而霆者此人君黙行不得事實而亂不息下將不
制　霆瞬瞬暉暉者此人君質不知自明也　霆或奕
奕明之而復息者此人君譏問内直言之事　霆或無
雲而以昏數見者此人君誠以㣲言而以害人也一云
黙言　霆或將如蝶蛇明久而㣲正者此人君行不明
莫有非也　天陰不雨但為霆者此人君陰行欲以来
事實也
　
　
　
　
　
　
　
　
　
　
　
　
　唐開元占經卷一百二
欽定四庫全書
　唐開元占經卷一百三
　　　　　　　　　　　唐　瞿曇悉達　撰
　　厯法
上元甲子距今麟徳元年甲子嵗積二十六萬九千八
百八十筭外上元甲子距今大唐開元二年甲寅嵗積
二十六萬九千九百三十筭外　章嵗三萬九千五百
七十一總法一千三百四十　章月四十八萬九千四
百二十八　半總六百七十　章閏一萬四千五百七
十六　辰率三百三十五　閏分一千二百一十四(奇/八)
奇率一十二　厯周四十四萬三千七十七　旬周六
十　月法二十九日餘七百一十一　弦法七日餘五
百一十二(奇/九)氣法一十五日餘二百九十二(奇/十)厯法二
十七日餘七百四十三(奇/一)
推朔端術　置上元甲子距今所求年筭以章月乗為
嵗分章嵗除為積月餘為閏餘以閏餘减嵗分為朔分
總除為積日餘為小餘(以天正小餘減/朔分餘為總實)求次朔以月法
加求閏餘以閏餘加求弦以弦法各加其朔得上弦以
次轉加望下弦及來月朔
推入厯術　以厯周去縂實餘以變奇率乗之滿變小
餘加其餘搃法除為日不盡為餘命日筭外即所求年
天正恒朔入厯日及餘
求次朔及弦望准前術(滿厯日及餘/奇則去之)求夜半入厯各以
其恒小餘減
推中氣術　各以閏餘加其恒朔小餘即其氣節以氣
法加
推加時術　各以六乗其小餘辰率除殘以五乗四百
二除為辰殘又以六乗如前除為刻分命時起子半筭
即加時所在辰及刻分
求定氣術　冬夏二至即以恒氣為定自外各以氣下
消息數息減消加其恒氣小餘(滿若不足/進退其日)各得所求(加/者)
(為盈氣減者為縮氣定/其盈縮所在故日定氣)
推日中影及消息盈縮定數術　各置其所入氣後氣
數㸦相減餘以乗所入如筭十五以各減其數為定(前/少)
(加之前多減之其求入厯定遲速及/星者倣此入氣十五筭者如十六)
推朔弦望盈縮經辰所入術　各以其日所入盈縮定
積盈加縮減其恒經辰所入餘即各所求
推朔弦望定遲速術　置所入日遲速數分後日數㸦
相減餘以入厯日餘乗以搃法除得以加減遲速數為
定
推定朔弦望術　各以其日遲速盈縮定數厯速減遲
加氣盈如縮減恒小餘滿若不足進退其日命以甲子
筭外即各所求
推定月大小術　其定朔日名十干與來月同者大不
同者小月無中氣者為閏(若正月交有時正見者消息/前後各一兩月以定月以之)
(大小今虧在晦二其弦望亦隨事消息月朔大小若過/類三者觀定小餘近夜半者量定其弦望以五乗定小)
(餘杪法除為刻即各其辰所入刻數皆減其晨刻/不盡為辰後刻不滿前刻者従前日注於嗣後)
推土王術　置四季之節加大餘十二小餘二百三十
五即各其氣後土王日
推沒日術　氣小餘一千四百七巳上以九十乗之又
以十五乗小分從以減没分十二萬二千三百五十七
餘以没法一千七百五十七除為日不盡為餘以日數
加氣大餘即各氣内没日
推毎定氣初日夜半日所在定度術　各以其定小餘
減其氣日度分命以宿次即其夜半日度及分求次日
日加一度又各以其日躔差率進加退減度分數
推朔望加時所在度術　各以定小餘加其日夜半日
度分即加時所在
推朔望加時月所在度術　朔加時日所在為合朔日
月同度加其望日加時度一百八十二分百三十四四
十二
推朔定日夜半月所在度術　各以其定小餘乗所入
厯日離程搃法而一為夜半後分以六十七除為度餘
為度分以減其日加時所在夜及分命以宿度求次日
各以離程加(若至其朔即别起其端/端不得因前而加之)
推定氣日晝夜漏及日出没時　倍其氣晨前刻及分
分漏法從刻為日不見漏以減百刻為日見漏加日見
漏五刻為晝漏刻以晝漏刻減百刻餘為夜時刻四刻
十二分加晨前漏刻命起于刻筭外即日出晨刻以日
見漏加日出辰刻以次如前即日没所在晨刻(以二十/五除夜)
(漏得毎更一筭之数以二刻三十六分加日没晨刻即/甲夜即卯晨又以更籌数加之得甲夜一籌数以次累)
(滿晨去之即五更籌所當晨刻及/分也以配二十一前夜漏漏法)
推昏明去中星度術　毎日求其晝夜漏刻數以乗嵗
實二百乗搃法而除之得昏去其中星度以減周天度
餘為晨去中星度以昏明去中星度加其晨所在即各
其日中星度數(其梗㮣粗舉者加其夜半/日度亦各其中中星宿度)　因求次日
者各置其日刻差七十三乗之二百八十八而一為
度差滿十為度冬至後加夏至後減隨日加減各得
毎日去中度晨昏所距日在黄道中星准度以赤
道
　
　
　
　
　
　
　
　
　
　
　
　
　
　
　
二十日氣日中影消息數盈縮數晨前刻(及/分)昏去中度
定日度及寄冬十一月一丈二尺七寸五分息初先盈
末三十刻八十二度二分斗十二度
赤道度
　
　
　
　
黄道度
　
　
　
　
終率一千九十三萬九千三百一十三　竒率三百
約終三萬六千四百六十四　竒一百一十三
交中一萬八千二百三十二　竒五十六半
虧朔三千一百六　竒一百八十六
望實一萬九千七百八十五　竒一百五十
後准一千五百五十三　竒九十三半
前准一萬六千六百七十八　竒二百六十三
推汎交分術　置搃實以終率去之不足去者竒率乗
之滿終率又去之奇率約之為天正恒朔夜半入交分
不盡為奇(以天正恒朔小餘朔汎/交分交加分即天正恒)
求望汎交分以望實加之求以朔者以虧朔加之滿約
終去之
推朔望定交分術　以六十一乗定遲速數七十七十
七除之所得為限數及入氣盈縮加減汎交分為定交
分
推入蝕限術　入交定分如交中已下為月在外道交
中已上以交中減之餘為月在内道内外分如後准巳
上前准巳上者為入蝕限望則月蝕朔入限月在裏者
蝕入限如後准已下為交後分前准已上反減交中餘
為交前分置前後分以一百一十二約之為去交時數
推日月蝕所在辰術　如求律氣應加時法得加時所
去辰月在衡辰蝕昔非正見者於日出及日没前十二
刻半内其初末以候之
求月在表朔蝕准夏至初去交前後二百四十八分為
初准已下加則午正前後七刻内者蝕又夏至前後毎
一日損初准二分畢於前後九十四日各為毎日變准
若變已下加時如前者蝕又以末准六十減初准及變
准餘以十八約之為刻准以筭午正前後七刻數百時
准加時去時准内去交如末准已下前蝕又置末准毎
一刻加十八為差准加時刻去午正前後如差准刻已
下去交分如差准已下者甚蝕秋分至春分去交如末
准已下加時南方三辰者二蝕求月在裏朔不蝕准夏
至日去交一千三百七十三初為准初准巳上加時午
正前後十八刻内或不蝕又夏至後毎一日益初准一
分半畢前後九十四日各為毎日變准以初准減變准
餘十而一為刻准以減午正前後十八刻餘為時准去
交在變准巳上加時准内或不蝕
推月蝕分術　置去交前後定分冬交前皆去二百二
十四春交後去一百交前去二百夏不問前後去五十
秋交後去二百交前去一百不足去蝕既有蝕者以減
後准一百四而一餘半已下為半弱半已上為半强命
以十五滿限得月蝕之大分
月在内道蝕(初起東南/蝕甚西南)月在外道蝕(初起東北食甚西/北十三分已上正)
(東起皆據正/南而言之)
推日食分術　月在内道冬至畢雨水秋分畢大雪以
五百五十八為差(自入春分已後日/損六分畢芒種)夏至初日無差(自/後)
(日益六分/畢白露)
置去交前後定分皆以差減不足減反減差為不蝕餘
小滿畢小暑加時午正前後七刻外去不蝕餘一時三
刻内即加一時大寒畢立春交前五時外大暑畢立秋
立後五時外皆去不蝕餘一時五時内即加一時月在
外道冬至初日無差自後日益六分為畢雨水自入春
畢白露皆以五百二十二為差(自入秋分已後日損六/分畢大雪所損為差)
以差加去交定分為蝕分以減後准餘為不食分各置
差十五約之以減一百四餘為定法以除不餘分得為
分餘半法已上為半强已下為半弱以減十五餘為蝕
之大分月在内道日蝕(初起西南/蝕甚東北)月在外道日蝕(初起/西南)
(食甚東南十三分已上正西/起亦據正南方而言之也)
推日月蝕虧初及復末時刻術　置朔望蝕大分為率
五已下増二已上増三十已上增四十三分已上增五
為蝕用刻以四乗十除得減蝕甚刻為虧初又六乗十
而一以加蝕甚刻為復末辰刻(其月蝕甚初末更籌因/其日月所入辰刻及分)
(依前定氣所遇夜刻更籌/術求其初末及其時更籌)
嵗星　率五十三萬四千四百八十二　竒四十五
　　　伏分二萬四千三十一　竒二十二半
熒惑　率一百四萬五千八十　竒六十
　　　伏分九萬七千九十　竒六十
填星　率五十萬六千六百二十三　竒二十九
　　　伏分二萬四千八百四十一　竒六十四半
太白　率七十八萬二千四百四十九　竒九
　　　伏分五萬六千二百二十四　竒五十四半
辰星　率一十五萬五千二百七十八　竒六十六
　　　伏分二萬六百九十九　竒三十三
木終日三百九十八　餘一千一百六十二　竒四十五
火終日七百七十八　餘一千二百二十　竒六十
土終日三百七十八　餘一百三　竒二十九
金終日五百八十三　餘一千二百二十九　竒九
夕見伏二百五十六日　晨見伏三百二十七日
餘竒同終分竒
水終日百一十五　餘一千一百七十八日　竒六十六
夕見伏五十二日　晨見伏六十三日
餘奇同終分奇
推五星平見術　各以伏分減搃實餘以其星率去之
餘反減率餘搃法約為日不盡為餘奇即所求年天正
恒朔夜半後晨夕見見日筭及餘奇(天正定朔進退日/者進減加一日為)
(定朔半夜後星平見日及餘奇其金水二星知得夕/平見其滿晨見伏日及餘奇者去之餘為晨平見之)命
起天正定月大小去之不滿月命日筭外即各所求
推五星定見術　各置其星平見所入氣計日損益滿
半搃為日不滿為分以損益所加減訖餘以加減平見
日及分為半其日消息定數息減消加之即其定見分
嵗星(初見去日/起十四度)見入冬至(畢小/寒)減六日(已後日損/十七分)春分
初日平(已後日加/八十五分)立夏畢小滿加六日(已後日損/八十九分)夏至
畢立秋加四日(已後日損百/七十八分)自白露初日平(已後日減/五十三分)
小雪畢大雪減六日
熒惑(初見去日/十七度)見入冬至初日減二十七日(已後日損/六十三分)
大寒初日平(自後日加/四十二分)雨水畢榖雨加二十七日(自入/立夏)
(已後日損一/百九十八分)立秋平(自入處暑已後/減百九十八分)小雪畢大雪減二
十七日
填星(初見去日/十七度)見入冬至(初/日)減四日(自後日益/八十九分)大寒畢
春分減八日(自入清明已後/日損五十九分)小暑初依平(自後日加/八十九分)白
露初日加八日(自後日損/七十分)秋分加四日(自後寒露已後/日損五十九分)
小雪初日依平(自後日減/八十七分)
太白初見(加八日自後日/損去日十一度)夕見入冬至初日依平(自後/日減)
(一十/分)驚蟄畢春分減九日(自入清明已後/日損一十分)芒種依平(自/入)
(夏至後日/加一百分)處暑畢秋分減九日(自入寒露已後/日損一百分)大雪依平
(自入大寒已後/日加六十七分)立春畢立夏加三日(自入小滿已後/日損六十七分)晨
見入冬至依平(自入大寒已後/日加六十七分)大雪依平晨見入冬至
依平(自入大寒已後/日加六十七分)立春畢立夏加三日(自入小滿已/後日減六十)
(七/分)夏至依平(自入小暑已後/日減六十七分)立秋畢立冬減三日(自入/小雪)
(已後日損/六十七分)
辰星(初見去日/十七度)夕見冬至(畢清明/依平)穀雨畢芒種減二日
夏至畢大暑依平立秋畢霜降應見不見其在立秋及
霜降二氣之内夕去日十八度外三十六度内有木火
土金星巳上者夕見立冬畢大雪依平晨見入冬至減
四日小寒畢大寒依平立春畢啟蟄減三日(其在啟蟄/氣内去日)
(度如前晨無木火土/金一星巳上者不見)雨水畢立夏應見不見(其在立夏/氣内去日)
(度加前有木火金/一星已上者亦見)小滿畢寒露依平霜降畢立冬加一
日小雪畢大雪依平
推星見所在度術　置星定見日夜半日所在宿度筭
及分以定見餘加其夜半度分乃以其星初見去日度
數晨減夕加之即星初見辰所在宿度轉求次日夜半
星行所至各以一日所行度及分順行逆減之有小分
以日率為母小分滿母去從行分一行分滿半搃去從
度一其行有益疾益遲者副置一日行分各以其差疾
益遲損乃加之留者因前逆則依減得每日所至(其五/星後)
(順流退所終日度各依伏求其去日逺近消息日度之/率以定伏日所在若注厯其日月及金水等皆棄其分)
推平行度分　置定度率以半搃乗有分者從之以日
率除所得為一日行分
求差行初日行度分術　置定日率減一以所差分乗
半之為差率益疾以差率減益遲以差率加平行分即
初日行分
嵗星　初順差行(先疾日益/遲一分)一百一十四日行一十八
度(五百九/十四分)前留二十六日　旋退差行(先遲益/疾二分)四十二
日退六度十二分又退(先疾益/遲二分)四十二日退六度(十二/分)
後留二十五日　後順差行(先遲日益/疾一分)一百一十四日
行一十八度(五百九十四分/日盡而夕伏)
熒惑(前日加加減度率/加疾率行限減率)前遲日率度率退(率度/率)後留(日/率)
後疾(日率/行限)
　
　
　
　
　
　
　
　
　
　
　
　
　
　
前留十三(前疾減日率者以其數分益比留及後遲日益/前疾加日率者以其數分減比留及後遲日益)
後順遲差行(先遲日益/疾二分)六十日行二十五度(前疾加度/者此遲依)
(數減之為定疾無加度者此遲入秋分至立冬減三度/入立冬減五度後留定日縮十三日者以所縮日數加)
(此遲日/率之)
推熒惑平率及變率術　各以其所入氣數與後氣數
㸦減餘計日以加減本率皆為平率(其後疾變率與前/遲盈縮六十日行)
(二十五度退行六十三日十五度者以所盈縮日度盈/減縮加之唯退行度即盈加縮減其差行者前疾先疾)
(後疾先遲各日益遲疾分餘/皆平行後疾分日盡而夕伏)
填星初順差行(先疾日益/遲半分)八十三日行七度(二百九/十分)前
留三十六日旋退差行(先遲日益/疾退半分)五十一日退三度(三/十)
(分/)又退(先疾日益/遲退半分)五十一日退三度(三十/分)後留三十六
日　後順差行(先遲日益/疾半分)八十三日行七度(二百九十/分日盡而)
(夕/伏)
太白　夕見疾順(入冬至畢立夏/入立秋畢大雪)一百七十二日行二
百六度(自入小滿後十日益一度為定度初入白露/畢春分差行先疾自益遲二分自餘平行)夏
至畢小暑一百七十二日行二百九度(自入大暑已後/五日損一度半)
(氣/盡)啟蟄畢芒種七日行七度(自入夏至後五日/益一畢於小暑)寒露初
日二十三日行二十三度(自後六日損/一畢於小暑)順遲差行(先疾/日益)
(遲八分前疾加度過二/百六度者唯數損此度)四十二日行十十度　夕留七
日　夕退西行十日退五度(日盡而/夕伏)晨見(初/退)西行十日
退五度(日退/半度)晨留七順遲差行(冬至畢立夏/大雪畢氣盡)四十二日
行三十度(先遲日益疾八分自入小滿/已後率十日損一度畢芒種)夏至畢寒露四
十二日行二十七度(差行依前自入霜降已後/氣数益一度畢於小雪)平行(冬/至)
(畢氣盡立/夏畢氣盡)十三日行十三度(自行一度自入小寒已後/六日益日及度各一畢於)
(啟蟄入小滿後七日損/日及度各一畢立秋)雨水初日二十三日行二十三
度(自後六日損度/各一畢於榖雨)處暑畢寒露無此平行(自霜降後五/日益日及度)
(各一畢/大雪)度行一百七十二日行二百六(前遲行損不滿/三十度者此疾)
(依数益之處暑寒露差行先遲日/益疾一分盡餘平行日盡而晨伏)
辰星　夕見順行十二日行二十一度六分(日行一度/五百三分)
大暑畢處暑十二日行一十七度一十分(日行一度二/百八十分)
平行七日行七度(自入暑後二日損日及度/各一入立秋無此平行)順遲行六
日行七度(四日行二百二十四分疾行/分一十七度者無此遲行)夕留五日(日盡/而夕)
(伏/)晨見留五日行二度(四日行二百四分自入大/寒畢行於啟蟄無遲行)順遲
行六日平行七日行七度(日行一度入大寒已後二日/損日及度各一入立春無平)
(行/)順疾行十二日行二十一度(六日一行度/五百三分)前無遲行
者十二日行一十七度一十分(日行一度二百八十/分各日盡而夕伏)
　
　
　
　
　
　
　
　
　
　
　
　
　
　唐開元占經卷一百三
欽定四庫全書
　唐開元占經卷一百四
　　　　　　　　　　　唐　瞿曇悉達　撰
　　筭法
臣等謹案九執厯法𣑽天所造五通仙人承習𫝊授肇
自上古百博义二月春分朔於時曜躔婁宿道厯景止
日中氣和庶物漸榮一切漸長動植驩喜神祗交泰櫂
兹令節命為厯元竊稽開設法數建立章率述而不作
信而好古竊簡易之智陳得希夷之妙術河帶山礪乆
而逾新藏往知來挹而靡竭嘗試言之蓋以其國人多
好道茍非其氣雖曰子弟終不𫝊也臣等謹憑　天㫖
専精鑚仰凡在隠秘咸得觧通今削除繁冗開明法要
修仍舊貫緝綴新經備列筭術貝摽如左自作口訣亦
題目附本章
筭字法　　様(一字二字三字四字五字六字七字八字九字/)㸃
右天竺筭法用上件九箇字乗除其字皆一舉禮而成
凡數至十進入前位毎空位處恒安一㸃有間咸記無
由輒錯運筭便眼趂須先及厯度
右天竺度法三百六十礶符管律更無奇賸(中國賸五/度四分度)
(之一今闕推日家術源天竺則棄没日不入厯度中國/則收没日    厯度由是度數不合彼此有異又凡稱)
(没者虚数之謂也所以二十四氣遇没十六日移節在/漏刻遇没十日移然天地所産人最靈焉骸骨之數有)
(法象乎翫同管/律理亦詳矣)
推積日及小餘章(閏及甲子筭七/曜直等在術中)上古積年數太繁廣
每因章首遂便刪除務從簡易用舍隨時今起明慶二
年丁巳嵗二月一日以為厯首至開元二年甲寅嵗置
積年五十七筭(甲子五/十筭)術曰置積年(假令推開元二年/甲寅嵗事置五十)
(七筭為積年若推向前一年癸丑嵗事即減一筭若推/向其年三月五日事既厯後一年乙夘嵗事即加一筭)
(他皆/倣此)以十二乗之加自入年已來所積月(假令推其年/三月五日事)
(即厯起二月一日為首於二乗訖数上/更加一筭即是加入年所經一箇月了)加訖重張位下
以七乗之恒加一百三十二以二百二十八除之得閏
月(不盡為閏餘既/未滿閏棄之)以閏月加上位為積月以三十乗之
加自入月已來所經日(假令推三月五日事即於三十/乗訖数上更五筭即是加入月)
(所經五/日了)重張位下位十一乗之恒加差四百二十九一
百六十九以七百三除之得自入厯已來所經小月(其/小)
(月梵云/欠夜)不盡為小餘(其小梵云/小月餘)以小月減上位為積月
其小餘及積日各列為位又置積日以六十除棄之餘
從庚申筭上命之得甲子之次又置積日以七除棄之
餘從熒惑月命得之七曜直日次(一筭為熒惑二筭為/辰星三筭為嵗星四)
(筭為太白五筭為/填星筭定為日)其七曜直用事法别具本占
推中日章　凡在梵厯大例分積滿六十成一度其度
積滿三十成一相其相積滿十二乗棄之他皆倣此(其/相)
(梵一音呼為星施是聚又也承前或闕闕為次或闕為/辰今從相也其度梵音呼為薄伽承前  為大分今從)
(度也其分梵音呼為立多/承前譯為小分今從分也)術曰置積日重張位下位以
十二乗以九百除之得没度(其没度中國在厯/法為没日者是也)不盡十
五除之得没分恒加差三十分(其分薄六/十成一度)以没度減上
積日又每退積日一置為六十分以没分減之減餘列
為中日分位其減訖積日以三百六十除之得自入厯
已來所經年棄之(假令置積年五十七/筭還只除得五十七)餘以三十除之
得相不盡為度其相及度與前所列中日分併之置為
日中位(置位皆三重從戴而列之其下位列分/其中位列度其上位列相他皆倣此)
推中月章　術曰置小餘重張位下位二十五餘之得
者加上位加訖以六十除之得度不盡為分其度分列
為位又置自入月已來所經日(假令前推積日加自入/月五筭推此亦須准前)
(數置/止筭)以十二除之以三十除之得相不盡為度以其相
及度與前所列度及分併之又與中日併之置為中月
位
推髙月章　術曰置積日以九除之得度餘以六十乗
之依前除之謂亦九除也得分其度以三百六十除棄
之餘以三十除之得相不盡為度其相及度兼分列為
位又置積日以六十除之得分(其分滿六/十成一度)以其分併前
所列分位恒加差十八相二十六度四十一分一相十
三度四十五分置為髙月位
推月藏章(承前或譯為/月損益率)術曰置巾月以髙月減之(如不/是減)
(於月中相位上更/加十二相藏之)減訖置為月藏位
推日藏章(承前或譯為/日損益率)術曰置中日減二相二十度(如/不)
(足減於中月相位上更加/十二相減之也他皆倣此)減訖置為日藏位
推定日章　日段六　第一段(三十/五)第二段(三十/二)第三
段(二十/七)第四段(二十/二)第五段(十/三)第六段(五/)右一段毎管
十五度兩段管一相凡在六段用管三相　術曰置日
藏若相及度位俱定唯有分者置分以第一段三十五
乗之以九百除之得分(凡此分滿六/十成一度)恒視日藏位(相定/及一)
(二三四五相者命日羖首六七八九十及十一相者命/日稱首乂凡在梵厯相定是一相法一相是二相法二)
(相是法他/皆倣此)得羖首即以此度分損中日位得稱首即以
此分益中日位(以度損益度/以損益分)如是損益訖置為定日位
推定月章(承前或譯/為月或)月段六　第一段(七十/七)第二段(七/十)
(一/)第三段(六十/一)第四段(四十/七)第五段(三/十)第六段(十/)右一
段毎管十五度兩段管一相凡在六段用管三相
術曰置月藏若相及度位俱定唯有分者置其分以第
一段七十七乗之以九百除之得分(凡此分滿六/十成一度)恒視
月藏位(相定段一二三四五相者命日羖首/六七八九十及十一相者命日稱首)得羖首即
以此度分損中月位得稱首即以此度分益中月位如
是損益訖置為定月位
叙三相已下藏例(日與月並/同此法)置藏位(若相定位其度不/滿十五兼有入者)
(而置其度以六十乘之内分在梵厯是名通作分也亦/以第一段乗之以九百除之得分其分命用並亦准前)
置藏位(若有十五度已上者直將除棄十五度訖十乘/度内分也他皆倣此以次第二段乗之准前除)
(也他皆倣此以次第二段乗之准前除之凡言准前者/用舊術也今亦用九百除之他皆倣此得分其分加上)
(位不滿六十成一度其/度及分命用並已准前)置藏位(若有一相十五度已下/者直除去一相訖即併)
(列第一段第二段為上位餘通分内/子以次段乗之自餘命用並亦准前)置藏位(若有一相/十五度已)
(上者直除訖一相兼十五訖即併第一段/迄至第三段為之位旬餘命用並亦准前)置藏位(若有/二相)
(十五度已下者除訖二相訖而開列第一段/迄至第四段為上位自餘命用並亦准前)置藏位(若/有)
(二相十五度已下者有除訖二相兼十五度訖即列/第一段迄至第五段為上位自餘命用並亦准前)置
藏位(若唯有三相更無度分者直棄三相訖即併列第/一段迄至第六段為上位自餘命用並亦准前)
叙三相已上藏例(日與月並用此法凡/在梵厯闕皆倣此)置藏位(如有三/四五相)
(者别置六相以減之減餘相度分至於排段命用並亦/准前此承前闕云傍五六相以本減傍去上張下命用)
(者是/也)置藏位(如有六七八相者直棄六相餘相/度分至於排段命用並亦准前)置藏位
(如有九十及十一相者别置十二相減之/減餘相度分至於排段命用並亦准前)
推晝刻及夜刻章(梵厯晝夜刻共有六十刻凡一刻即/六十分成都計搃有三千六百分若)
(作一百刻每一/刻得三十六分)刻段三　第一段(一百/六十)第二段(一百三/十二)
第三段(五十/四)右一段毎管一相凡在三段用管三相(至/於)
(排段别位受及乗除叙/例命用亦同前定日法)術曰置定日若相空即置其度
通作分以第一段一百六十乗之以一千八百除之得
分(其分滿六/十成一刻)其分一六十除之得刻不盡為分恒加三
十刻置為夜刻分位又恒别置六十刻以所置刻及減
之減餘刻及分置為短刻分位(凡春分後晝漸長夜漸/短其長刻晝也短刻夜)
(也春分羖首也秋分後夜漸長晝漸短/其長刻夜也其短刻晝也秋分稱首也)其長刻及其短
刻及分合置為全晝全夜刻位其全晝全夜刻及分並
各半之置為半晝半夜位(置定日若有一相直棄一相/即列第一段一百六十為上)
(位餘通作分以第二段一百二十乗以一千八百除自/餘命用並亦准前置定日若有二相亦直棄二相併列)
(第一段第二段二百九十為上位餘通作分以第三段/五十四乗之以一千八百除之自餘命用並亦准前)
推月域章(承前或譯為明量確據梵音呼為勃夜其義/云月食限也謂每經一晝一夜月行吞得度)
(数之量也澤為域者亦得劑域之限/也此月域内兼日行分合在其中)術曰置今日定月
以昨日定月減之餘通作分凡置為月域位(又法置七/百九十為)
(本位又取通乗月段以九乗之訖直棄一位餘者恒視/月藏三四五六七八相者命日蟹首九十一兼相位定)
(及一二相/命者龜首)蟹首益本位龜首損本位即是月域
推日域章(承首譯為日法明量其義日以/減却日行分故標日為前也)日行分法(相/位)
(定及一相二相三相行分五十七四相行分五十八五/相行分五十九六相行分六十七相八相九相行分六)
(十一十相行分六十/十一相行分五十九)術曰恒視定月相位以前行分於
月域數内(假令相位空即於月域数内/減却行分五十七他皆倣此)減訖置為日域
位
推宿刻章(宿法於此術中凡是宿平等為八百分天竺/每以月臨宿占其日一即休咎仍取其宿用)
(事又唯用二十七宿命婁為始去牛終奎其牛/宿恒着吉祥之時不拘諸宿之例别有占筭法)術曰置
定月通作分(謂三十乗内度六十/乗度内分他皆倣此)以八百除之得已通
宿次餘者是用宿(假令除得為婁二百胃三百即是已/過宿次餘者是所臨畢宿用事也他)
(皆倣/此)以六十乗之以月域除之得宿刻又乗又除(謂亦/以六)
(十乗亦以月域/除他皆倣此)得分置其刻及分為宿刻位
推宿斷章　術曰置半(闕/)刻及分兼全晝刻及分以宿
刻及分減之先減夜刻(謂從夜半子時向亥/匝至扵戌酉而減之)如夜刻盡
餘以減晝刻(亦謂從酉向申/未等而減之也)如減夜不盡即直只減夜
不減晝也知夜晝俱盡入以減往夜刻(謂從卯向寅日/等而減之也)
如減往夜全刻亦盡餘以減往晝刻(謂從酉向申/等而減之也)凡減
晝夜刻至所止處是正著兩宿界中央刻時(謂已遇宿/位未所臨)
(宿之初也其日時月/初臨其宿用是也)以此時名宿斷時置其刻及分為
宿斷位
推節刻章(或譯為著蝕時或譯為日節中國名為加時/梵云即切詳意義如竹以節隔其間今日一)
(晝一夜闕之處亦如其昨日一晝一夜/相分毎刻        竹節由是名焉)術曰置定月以
定日減之(如不足減於定月相位/上更加十二相減之)減餘通作分以七百
二十除棄之(其棄者是加自入月已来日若少於本数/名未來節數若多於本数名過去節㫁)
餘者名為節除以六十乗以日域除之得節刻不盡又
乗又除(凡言又乗又除皆是依前數乗之依前数/除之今此以六十乗以日域除他皆倣此)得分
置其刻及分為節刻位
推節斷章(謂正著蝕時也亦是徃日今日每/兩界中央分判檢劑節㫁之處也)術曰置半
夜刻及分兼全晝刻及分以節刻及分一如取宿㫁法
減之至所止刻為節斷刻時(謂正著/蝕時也)置其刻及分為節
㫁位
推均分章(承前或譯為月度分法在梵厯此術九妙朔/下日月相及度分筭三位並均望即度及分)
(二位均弦即准只分一位均/推得朔望均分路日月交蝕)根法(置定月以日定減之/減餘有六相者棄有)
(有相餘通作分名為過去根法如減餘通五相/者别置六相減之減餘作分名為未来根法)術曰置
根法以六十乗之以日減除之如是過去以除得數損
之日分如是未來以除得數益定日分又以除得數加
根法以六十除之得度不盡為分如是過去損定月度
分如是未來益定月度分日月度分均平齊等即並列
之置為均分位　又法置節刻位通作分列為根法術
曰置根法以定日行分(謂日域術中相法之下/所標五十七等是也)乗之以
三千六百除之得分其餘損益定日分(其損益法損之/而得均者即便)
(損之益之而得/均者即便益之)又置根法以日域乗之以三千六百除
之得分其分又以六十除之得度不盡為分以其度及
分損益定月度分(日若益之月亦益之/日若損之月亦損之)如是損益訖置
為均分法(俱損俱益是均分也/一損一益非均分也)
推阿脩章(承前或譯為風或澤為蝕神梵之日呼為又/羅喉釋典所云羅喉阿脩王即此臣靈也)
(河圖云暗虚值月則月蝕值星則星亡亦謂此怪靈也/又諸曜則廵宿順行其阿脩則廵宿逆轉掩蔽日月以)
(亦交/蝕)術曰置積日以六千七百九十四除之得為已過
遍數棄之餘以十二乗之准前除之(謂亦以六千九百/九十四除之也)
得相餘以十三乗之准前除之得度餘以六十乗之准
前除之得分列為前位又别置五相二十四度四十分
以其前位減之(如不足減於五相位/上更加十二相減之)減訖餘相度分置
為阿脩位
叙日月蝕法　凡筭蝕者先置均分及阿脩位從前蝕
之後斗至六箇月白博义(天竺每月二博义從月初至/十五日為白博义從十六日)
(至月盡為黒博义/其博义譯云翅也)十五日月當交蝕之限從前蝕後斗
至六箇月黑博义(月盡/日也)日當交蝕之限月或箇月白博
义蝕或五箇月白博义蝕或十四日蝕或十六日蝕日
或七箇月蝕或五箇月蝕或十六日蝕日或七箇月蝕
或五箇月蝕又日蝕初虧皆在西方月蝕初虧皆在東
方蝕既者雖亦帶隅正方之數俱多也(其正方謂/東西方也)蝕鮮
者雖亦帶隅正方之數小也又蝕所從方進而虧黑還
於其方退而放明也又蝕色初至如煙於時亦如煙又
蝕不盡缺處黑如盡外赤色中赤黑色
推間量府章(日月有蝕無蝕及起/虧方隅並在此術中)置均分以阿脩減之
(如不足減加十二相/於均分相位上減之)記減得羖首為北行(若得北行其/有日蝕初起)
(西北其有月/蝕初起東南)得稱首為南行(若得南行其有日蝕初起/西南其有月蝕初起東北)
餘者置為間量府(凡有蝕法減阿脩訖餘者即是間量/府也如十二度已下月即有蝕十二)
(度已上無蝕凡日蝕法減阿脩訖餘者即是間量府也/兼有日成間量訖有十二度已上日即有蝕十二度已)
(下無/蝕)如其加十二相減阿脩者還却置十二相減訖蝕
者置為間量府如其減阿脩有六相已上者置棄六相
餘者置為間量府如其減阿脩訖有五相已上者别置
六相減之減訖餘者置為間量府
推月間量命　段法(凡一段管三度四十五分每八段/管一相搃有二十四段用管三相)
(其段下側注者是/積段併成三數)第一段(二百二/十五)第二段(二百二十四/併四百四十)
(九/)第一相　第三段(二百二十二併/六百七十一)第四段(一百一十/九併八百)
(九/十)第五段(二百一十五併/一千一百五)第六段(三百一十併一/千三百一十五)第七
段(二百五併一/千五百二十)第八段(一百九十九併一/千七百一十九)第九段(一百/九十)
(一併一千/九百一)第十段(一百八十三併/二千九十三)第二相　第十一段
(一百七十四併二/千二百六十七)第十二段(一百六十四併二/千四百三十一)第十三
段(一百五十四併二/千五百八十五)第十四段(一百四十三併二/千七百二十八)第十
五段(一百三十一併二/千八百五十九)第十六段(一百一十九併二/千九百七十八)第
十七段(一百六併三/千八百四)第十八段(九十三併三千/一百七十七)第三相
　第十九段(七十九併三千/二百五十六)第二十段(六十五併三千/三百二十一)
第二十一段(五十一併三千/五百七十二)第二十二段(三十七併三/千四百九)
第二十三段(二十二併三千/四百二十一)第二十四段(七併三千四/百三十八)
術曰置間量府通作分以二百二十五除之得者為段
以其段下併數列為上位(假令除得一其第一段下無/併即直列二百二十五為上)
(位如其除得二即例測注併教四百四十九為上位如/其除得三例側注併數六百七十一為上位他皆倣此)
餘以次段乗之(假令除得三側側注併數為上位訖即/以第四段二百一十九乗之他皆倣此)
以二百二十五除之得者併上位置為間量命(非月蝕/用之)
推月間量法　術曰置間量命以四乗之置為初位又
列置四萬三千四十一以月域除之得者(假令除得五/十一即以五)
(十一除/初位)以除初位得度不盡六十乗之依前除之得分
置為月間量位(如推日蝕列/筭日間星法)
推月量法　術曰置月域以二乗之以四十九除之得
度不盡以六十乗之依前除之得分置是月量位
推阿脩量法　術曰置月域以五乗之以四十八除之
得度不盡以六十乗之依前除之得分置為阿脩量位
推阿脩及月全位半位法　置阿脩量與月量併之為
全位又半之為半位其全位其半位各列為位
推蝕經刻法(謂初虧至復滿/所經刻数也)術曰置量自相乗(先以度/自相乗)
(列為上位又以分自相乗以三上除之加/上位凡三十分從度者謂收半已上也)又置半位亦
自相乗(亦如收分/法為之)置半位相乗訖數減之減餘以開方
除之(其開方梵音/云根法也)得者以六十乗之又以日域除之得
刻不盡又乗又除得分其刻及分二乗之(謂位/分也)置為虧
滿刻法(又以其數加節㫁刻上節㫁是/若初虧時得此刻通至復滿時)
推月規法(此術中備載日月虧缺/多少及蝕既深淺等事)術曰置月量半准其
數或用綎或用木為規限遶作光時壇又置間量准其
數或以綎或以木從光明壇正中心向蝕方引出至末
際置為位又起末際位據為正中心置阿脩量半准其
數或用綎或用木為規限遶作黒暗壇據黒暗壇掩著
處以定虧缺多少蝕既深淺一如其事(若推日蝕掩規/置月量半為光)
(明壇以日成間量府得作間量者為間量以/以月量半為黒暗壇自餘算術並同月規法)
推蝕甚法(謂蝕後更停經一刻或二刻/或半刻方始退蝕放明也)術曰置阿脩量
半以月量半減之餘又以月間量減之(如其減間量盡/為蝕盡如其減)
(不盡為蝕不盡若盡即有蝕/甚法若不盡則無蝕甚法)減餘以六十乗之以日域
除之得刻不盡又乗又除得分其刻及分二乗之(謂倍/也)
置為蝕甚刻位
推蝕刻位(謂左右用行數推步/蝕隅畔劑並圖如左)術曰置間量以九十乗
之以半位除之得度置為蝕行法
　　　蝕行法
若從東北隅入月蝕即從東中道北行以蝕行減方數
盡則蝕初之分(南入法/准此)若從西北隅入日蝕即從西中
道北行以蝕行減方數盡即蝕初之分(南入法/准此)
推日量法　術曰置日行分(謂日減術前所/摽五十七等數)以六十乗
之以十一除之得度餘以六十乗之依前除得分置為
日量法
推日蝕法(凡云日蝕太白從月星伐阿脩星又併日月/二為半位其所用間量之並以日間為之日)
(蝕術算亦/同月蝕也)術曰置節㫁刻位通作分謂六十乗刻内分
也别置之為刻分位
推日上星駟法　術曰置定日以半夜刻及全晝刻併
之併訖所行刻以減定日分行減訖置為日蝕出位又
别置三十度以日出位度及分減分(其減分法退一度/破為六十分而減)
(之/)減餘通作分置為上虚駟
段法　第一段(一百九/十八)第二段(二百三/十二)第三段(二百/九十)第
四段(三百五/十一)第五段(二百/六十)第六段(三百五/十八)右六段從上
向下為羖首次從下向上為稱首及置上虚駟恒視日
出相得羖首稱首次第(假令日出相定即得羖首也謂/即須用羖首第一段乗也他皆)
(倣/此)以其段乗之以一千八百除之所得者謂所得數也
以減刻分位成減為一相即以一相加日出相位(日出/位中)
(度及分/並棄之)即以次段減段令用羖首第段乗上虚駟訖即
第刻分位乗三十段二百三十二減之又以一相准前
加日出相位又以其次段減刻分位成減又以一相加
日出相位視刻分位數堪更減之他皆倣此至不成減
止餘刻分位不成減云餘也以三十乗以所至段除能
止從羖首加三相於星相位訖即取次四段除之他皆
倣此得此度不盡以六十乗依前除得分以所得度及
分並加日出位加訖即是節斷恒減三相減訖(羖首為/北行稱)
(首為/南行)日間如是量府三相已上准減相例為如之為其
相定及三相已下搃通作分謂三十乗内度六十乗度
也一如前推月間量命法為之置為月間量命以一百
四十六數除之所得為度餘以六十乗之依前除之所
得為分置為位恒觀月間量府若羖首減謂隨方眼法
隨方眼法(其隨方眼中國/用三十五分也)若稱首以加隨方眼法之置
以位為中命置中命又一如前命法為之置為後命月
域乗之以五萬一千五百六除之所得為度餘以六十
乗之依前除之所得分所得度及分恒視間量府(謂均/分減)
(阿脩訖間/量府也)得羖首減之(亦為均分減阿/脩訖間量府也)得稱首加之(亦/謂)
(加均分間/量府也)減阿脩訖置為日間量(如十一度已下有蝕/十一度已上無蝕)
又併日月二量為全位復半之為半位置半位自相至
又置日間量亦自相乗訖即以半位數内減却日成數
成減有蝕不成減無蝕餘並一如蝕中叙(凡在厯大側/如其分不足)
(減退度一置為六十分而減之如其度不足退相一置/為三十度而減之如其相不足減加十二相而減之)
置上虚駟恒日出相依羖首稱首次第(假令日出相定/即得羖首也謂)
(即用羖首第二段/乗也他皆倣此)以其段乗之以一千八百除之所得
者(謂所除/得数也)以減刻分位成減為一相即以一相加日出
相位(其日出位所有/度及分並棄之)又即以次段減刻分位(假令用羖/首第一段)
(乗上虚駟訖即用以第二段/二百三十二減之他皆倣此)成減又以一相加日出相
位又以次段分減刻位成減又以一相加日出相位毎
視刻分位數堪更減段者恒教此法減而加之至不成
減止餘以三千乗以所至段除之日得度不盡六十乗
依前除之得分以此度及分並加日出位(其日出位度/分先並棄之)
(令以此度加/及分置之)加訖即是節㫁著也其節㫁著恒減三相
減訖(得羖首為北行/得稱首為南行)置為日間量府如其有三相已上
(謂日間量府有/三相已上也)准減相例(其例在定日/術後者是也)為之如其三相
已下搃通作分(謂三十乗相内度/六十乗度内分也)如推月間量命法為
之置為日間量命以一百四十六除之得度餘以六十
乗之依前除之得分恒視日間量府若得羖首即以此
度分數内減却隨方(其隨方眼中國/用三十五分)若得稱首即以此
度分數内更併隨方眼置為中命置中命又再更一如
前命法為之置為後命置後命以月域乗之以五萬一
千五百六十六除之得度餘以六十乗依前除之得分
恒視間量府(得均分減阿脩/訖間量府也)得羖首以此度分損之(謂/損)
(其减阿脩訖/間量府也)得稱首以此度分益之(謂其減益阿脩/訖間量府也)如
此損益訖置為日間量位其間量數有十一度已下日
即占蝕十一度已上又併日月二量為全位又半之占
無蝕為半位置半位自相乗又置日間量亦自相乗即
以半位數謂有相乗訖數也内減却日間量數謂自相
訖數也成減有蝕不成減無蝕自餘術理咸悉一如月
蝕中術
　
　
　
　
　
　
　
　
　
　
　唐開元占經卷一百四
欽定四庫全書
　唐開元占經卷一百五
　　　　　　　　　　　唐　瞿曇悉達　撰
古今厯積年及章率　古今厯上元已來至今開元二
年甲寅歲積黄帝厯上元辛卯至今二百七十六萬八
百六十三算外
　章嵗十九　章閏七　章月二百三十五　蔀嵗七
　十九　蔀月九百四十　蔀日二萬七千七百五十
　九　元法四千五百六十　紀法一千五百二十
　蝕月一百三十五　蝕法二十三　蝕歲五百一十
　三　蝕數一千八十一
顓頊厯上元乙卯至今二百七十六萬一千一十九算
外
　章嵗十九　章閏七
夏厯上元乙丑至今二百七十六萬五百八十九算外
　章嵗十九　章閏七
殷厯上元甲寅至今二百七十六萬一千八十算外
　章嵗十九　章閏七
周厯上元丁巳至今二百七十六萬一千一百三十算
外
　章歳十九　章閏七
魯厯上元庚子至今二百七十六萬一千三百三十四
算外
　章嵗十九　章閏七
前漢劉歆三統厯上元庚戌至今一十四萬三千九百
三十四算外
　章歳十九　章閏七　日法八十一　統法一千五
　百三十九　朔望㑹一百三十五　元法四千六百
　一十七　冬至牛初　嵗星一百四十四年起一次
　　歲數一百四十四　周數一百四十五
後漢四分厯上元庚辰至今九千九百九十五算外
　元法四千五百六十　紀法一千五百二十　紀月
　一萬八千八百　蔀法七十六　蔀月九百四十
　章法十九　章月二百四十五　周天一千四百六
　十一　日法四　蔀日二萬七千七百五十九　沒
　數二十一　通法四百八十七　没法七(亦為/章閏)日餘
　一百六十八　中法三十三　大周三十四萬三千
　三百三十五　月周一千一十六
吳劉洪乾象厯上元己丑至今七千八百八十五算外
　乾法一千一百七十八歲　㑹通七千一百七十一
　紀法五百八十九　周天二十一萬五千一百三十
　通法四萬三千二十六　通數三十一　日法一千
　四百五十七　歲中十二　餘數三千九十　章歲
　十九　沒法一百三　章閏七　㑹數四十七　㑹
　嵗八百九十三　章月二百三十五　㑹率一千八
　百八十三　朔望合數九百四十一　㑹月一萬四
　千四十五　紀月七千二百八十五　元月一萬四
　千五百七十　月周七千八百七十四　小周二百
　五十四
魏韓詡黄初厯上元壬午至今三萬二千七十二算外
　章歲一十九　章閏七　紀法二千八百八十三
　斗分一千二百五　周天一百七十八萬三千五百
　　日法一萬二千七十九　經六千四百九　月法
　三十五萬六千七百
魏楊偉景初厯上元壬辰至今四千五百二十三算上
　元法一萬一千五十八　紀法一千八百四十三
　紀月二萬二千七百九十五　章歲十九　章月二
　百三十五　章閏七　通數一十三萬四千六百三
　十　日法四千五百五十九　餘數九千六百七十
　　周天六十七萬三千一百五十紀日　歲中一十
　二　氣法一十二　没分六萬七千三百一十五
　没法九百六十七　月周二萬四千六百三十八
　通法四十七　㑹通七十九萬一百一十　朔望合
　數六萬七千三百一十五　入交限數七十二萬二
　千七百九十五　通周一十二萬五千六百二十一
　　周日日餘二千五百二十八　周虛二千三十一
　　斗分四百五十五
晉劉智正厯上元甲子至今九萬七千八百五十算外
　章歲十九　章閏七　紀日一百四萬九百五十三
　　交㑹通六百一十萬九千一百七十四　紀歲二
　千八百五十　冬至斗二十一　紀月三萬五千二
　百五十　餘一萬八千七百三
姜岌厯上元甲子至今八萬四千一百七十算外
　章歲十九　章閏七　紀二千四百五十一　斗分
　六百五　日法六千六十三　經餘三千二百一十
　七　厯餘三千三百六十二　冬至在斗十七
梁趙厯上元甲寅至今六萬一千七百四十算上
　元法四十三萬二千　紀法七萬二千　蔀法七千
　二百　章歲六百　章月七千四百二十一(亦曰/時法)章
　閏二百二十二　周天二百六十二萬九千七百五
　十九(亦曰/通數)餘數三萬七千七百五十九　斗分一千
　七百五十九　日法八萬九千五十二(亦曰/蔀日)月周九
　萬六千二百五十二　小周八千二十二　㑹數一
　百七十三　度餘二萬七千七百一十九　㑹虛六
　萬一千三百三十三　交㑹差一百四十七　度餘
　三千三百一十一　遲疾差六百餘四千五百三
　十　周日二十七日餘四萬九千三百八十　周虚
　三萬九千六百七十二
宋何丞天元嘉厯上元庚辰至今五千九百七十四筭
外
　章嵗十九　章閏七　紀法六百八　日法九百五
　十二　厯餘四百一十七　經厯三百九十九　度
　法三百四　度分七十五　㑹月九百三十九　㑹
　數一百六十　雨水室二度
宋祖冲之大明厯上元甲子至今五萬二千一百九十
筭外
　元法五十九萬二千三百六十五　紀法三萬九千
　四百九十一　章嵗三百九十一　章月四千八百
　三十六　小周五千二百二十七　章閏一百四十
　四　閏法十二　月周五十二萬七千九百二十七
　　日餘十六萬九千七百七十五　月法十一萬六
　千三百二十一　日法三千九百三十九　嵗分一
　千四百四十二萬三千八百四　嵗餘九千五百八
　十九　餘數二十萬七千四十四　没分三百六十
　萬五千九百五十一　没法五萬一千七百六十一
　　周天一千四百四十二萬四千六百六十四　度
　分一萬四百四十九　差八百六十　行分法二十
　三　小分法一千七百一十七　通周七十二萬六
　千八百一十　㑹周七十一萬七千七百七十七
　通法二萬六千三百七十七
梁武大同厯上元甲子至今一百二萬五千八百七十
筭外
　章嵗六百一十九　日法一千五百三十六　紀法
　三萬九千六百一十六
後魏張龍祥正光厯上元壬子至今一十六萬七千九
百四十二算外
　章嵗五百五　章閏一百八十六　章月六千二百
　四十六　蔀法六千六十　斗分一千四百七十七
　　紀法六萬六百　統法十二萬一千二百　元法
　三十六萬三千六百　日法七萬四千九百五十二
　　周天分二百二十一萬三千三百七十七　氣法
　二十四　經月大餘二十九(小餘三萬九千/七百六十九)㑹數一
　百七十三　餘二萬三千二百八　㑹通一千二百
　九十八萬九千九百四　周日二十七　餘四萬一
　千五百六十二　通周二百六萬五千二百六十六
　　小周六千七百五十一　月周八萬一千一十二
東魏興和厯上元甲子至今二十九萬四千一百七十
筭外
　章嵗五百六十二　度法一萬六千八百八十　章
　閏二百七　斗分四千一百一十七　日法二十萬
　八千五百三十　餘十一萬六百四十七　周天六
　百一十五萬八千一十七　厯餘一十萬五千六百
　三十一　㑹數一百七十三　日餘六萬七千一百
　一十七　木終餘一萬五千六百八　火終餘一萬
　五千一百四十三　土終餘九百八十一　金終餘
　一萬四千五百二　水終餘一萬四千八百一十八
　　冬至斗
劉孝孫厯上元甲子至今四十三萬五千二百三十筭
外
　章嵗六百一十九　元法一十六萬九百四十　紀
　法九千四十七　日法一千一百四十四　嵗餘一
　千九百六十六　虚分六千四百七　差分五百九
　　度法二萬四千一百四十一　行分三十九　㑹
　月二千一十三　㑹率三百四十一　周法三萬四
　千三百二十　厯朔差分六萬七千四百四十二
　　冬至命度起危前五度
齊宋景天保厯上元甲子至今一十一萬六百九十筭
外
　元法一百四十一萬九千六百　紀法二千三萬六
　千六百　蔀法三萬三千六百六十(亦名日/度法)章嵗六
　百七十六(亦名日/度法)章閏二百四十九(亦名/閏法)章中八千
　一百一十二　章月八千三百六十一　日法二十
　九萬二千六百三十五　周天八百六十四萬一千
　六百八十五(亦名通數亦名/蔀法亦名没分)餘數一十二萬四千八
　十七(亦名/没分)斗名五千七百八十七　嵗中十二　氣
　法二十四　㑹數一百七十三　餘九萬一千五十
　八　㑹通五千七十一萬六千九百一十三　㑹虚
　二十七萬一千五百七十七　周日二十七　餘一
　十六萬二千二百六十一　通周八百六萬三千四
　百六　周虚一十三萬三百七十四　小周九千三
　十七　月周三十一萬六千二百九十五　望十四
　　餘二十二萬三千九百五十三半　交限數一百
　五十八　餘一十五萬九千七百三十九半　經月
　二十九　餘一十五萬五千二百七十二　虚分十
　三萬七千三百六十三
周甄變天和厯上元甲寅至今八十七萬五千九百四
十算外
　章嵗三百九十一　章閏一百四十四　蔀法三萬
　三千四百六十　日法二十九萬一百六十　朔餘
　一十九萬三千九百九十一　斗分五千七百三十
　一　㑹餘九萬三千五百一十六　厯餘一十六萬
　八百三十　冬至日在斗十五度
周馬顯景寅元厯上元景寅至今四萬一千六百八十
八算外
　章嵗四百四十八　章閏一百六十五　斗分三千
　一百六十七　蔀法一萬三千九百九十二　日法
　五萬三千五百六十三(亦曰蔀/㑹法)厯餘二萬九千六百
　九十三　㑹日一百七十三　㑹餘一萬六千六百
　一十九　冬至日在斗十二度
隋張賔厯上元甲子至今四百一十二萬九千一百三
十筭外
　元法六百一十七萬七千六百　紀法一百二萬九
　千六百　蔀法十萬二千九百六十(亦名/度法)章嵗四百
　二十九　章閏一百五十八　章月五千三百六
　通月五百三十七萬二千二百九　日法十八萬一
　千一百二十(亦名/周法)虚分八萬五千三百九十一　朔
　時法一萬五千六百一十　周天分三千七百六十
　萬五千四百六十三(亦曰/没分)餘數五十三萬九千八百
　六十三(亦曰/没法)嵗中十二　斗分三萬五千六十三
　氣法二十四　氣時法八千五百八十　㑹月一千
　二百九十七　㑹率二百二十二　合數一百一十
　半　㑹分一十一億八千七百二十五萬八千一百
　八十九　㑹通六十九億六千七百七十五萬五千
　七十三(亦曰/交數)㑹日法四千二十萬四千三百二十
　㑹日一百七十三　餘五萬六千一百四十三　小
　分一百一十　㑹虚一十二萬五千七百七十六
　小分一百一十一　㑹日限一百五十八　㑹九萬
　八千八百三十八　小分二百二十半　朔望合日
　數十四　餘一十三萬九千二百二十四　小分一
　百一十半　交法五億一千二百一十萬四千八百
　　三分法二千八百一十五　隂陽厯一十三　餘
　三萬二百六十三　小分二千三百二十八　厯合
　二十七　餘三萬八千六百七　小分一千八百四
　十一　朔差二　餘五萬七千九百二十二　小分
　九百七十四　望差一　餘二萬八千九百六十一
　　小分一千八百九十四半　蝕限十二　餘八萬
　一千三百三　小分四百三十三半　定差四萬四
　千五百四十八　通周五百一萬二千六百九十九
　　餘嵗一萬三千八百九十七　限三千八百一十
　三　周日二十七　餘十萬八百五十九(亦名小/大法)周
　虚八萬一千六十一　通率七　差虚十三萬七千
　三百七十二　轉率二百四十　分率七百五十八
　　日周一百三十七萬六千四百　小周五千七百
　三十五　朔望合數十四度　餘一十三萬九千二
　百二十四半
張曹𤣥厯上元甲子至今一百四十二萬七千七百五
十筭外
　章嵗四百一十　章閏一百五十一　日法一千一
　百四十四　度法四萬二千六百四十　朔餘六百
　　斗分一萬八千八百六十六　嵗差五百三　周
　法二千五百四十八　餘一千四百一十三　冬至
　命度虚(初五/後七)交㑹通一千六十四萬六千七百二十
　九(比古/㑹日)朔差九十萬七千五十七(比古/㑹數)
劉焯皇極厯上元甲子至今一百萬八千九百五十算
外
　章嵗六百七十六　度法九萬三千二百八十八
　日法一千二百四十二　餘六百五十九　嵗餘二
　萬二千八百一十三　嵗差一千四百二十三　㑹
　月二千七百二十九　㑹率四百六十五　周法二
　千二百六十三　餘一千二百五十五
傅仁均戊寅厯上元戊寅至今一十六萬四千四百三
十六筭外
　章嵗六百七十六(亦名行/分法)章閏二百四十九　章月
　八千六百六十一　月法三十八萬四千七十五
　日法一萬三千六　時法六千五百三　度法九千
　四百六十四(亦名/氣法)氣時法一千一百八十三　嵗分
　三百四十五萬六千六百七十五　嵗餘二千三百
　一十五　周天分三百四十五萬六千八百四十五
　斗分二千四百八十五半　没分七萬六千八百一十五
　没法一千一百三　厯日二十七　厯日餘一萬六千六
　十四　厯周七十九萬八千二百　厯法二萬八千
　九百六十八　餘數四萬九千六百三十五
神龍厯上元乙巳至今四十一萬四千三百七十筭外
　母法一百　旬周六十　辰法八刻三十三分二十
　半　期周三百六十五日　餘二十四竒四十八
　氣法十五日餘二十一竒八十五少半　月法二十
　九日餘五十三竒六　候法五日餘七竒二十八遊
　分四望法十四日　　餘七十六竒五十三　弦
　法七日餘三十八竒二十六半　閏差十日餘八十
　七竒七十六　没數九十一餘三十一竒十二　没
　法一餘三十一竒十二　日周法二十七日餘五十
　五竒四十五小分五十九　日差法一百餘九十七
　竒六十小分四十一　天周三百六十五度餘二十
　五竒七十一小分七十一　交周法二十七日餘二
　十一竒二十二小分十六七分　交差法二日餘二
　十一竒八十三小分八十三三分　交中十三日餘
　六十竒六十一小分八三分半　陽前限十二日餘
　四十四竒六十九小分十六七分　陽後限一日餘
　十五竒九十一小分九十一六分半　隂前限二十
　六日餘十五竒三十小分二十五分半　嵗星合法
　三百九十三日餘八十六竒七十九小分八十　熒
　惑合法七百七十九日餘九十一竒五十五小分四
　十五　鎮星合法三千七十九日餘八竒四小分八
　十　太白合法五百八十三日餘九十一竒七十七
　小分七十　中合法二百九十　日餘九十五竒八
　十八小分八十五　辰星合法一百一十五日餘八
　十七竒九十五小分七十　中合法五十七日餘九
　十三竒九十七小分八十五
李淳風見行麟徳厯上元甲子至今二十六萬九千九
百三十算外
　章嵗三萬九千五百七十一　搃法一千三百四十
　　章月三十八萬九千四百二十八　半搃六百七
　十　章閏一萬四千五百七十六　辰率三百三十
　五　閏分一千二百一十四竒八　竒率一十二
　厯周四十四萬三千七十七　旬周六十　月法二
　十九日餘七百一十一　弦法七日餘五百一十二
　奇九　氣法十五日餘二百九十二竒十　厯法二
　十七日餘七百四十三竒
　
　
　
　
　
　
　
　
　
　唐開元占經卷一百五
欽定四庫全書
　唐開元占經卷一百六
　　星圖　　　　　　　唐　瞿曇悉達　撰
　　　二十八宿星座古今同異
　　　　東方青龍七宿一
角二星十二度夾左角星去極九十一度鄭分舊南星
在赤道内一度今測其南星正押赤道　亢四星距西
第二星去極八十度鄭分舊南第二星在赤道外今測
在赤道内二度　氐四星十五度距西南星去極九十
四度宋分古今同　房四星鈎鈐二星五度距西南第
二星去極一百八度宋分古今同　心三星古今同五
度距前第一星去極一百八度半宋分　尾九星神宫一
星十八度距本第二星去極一百二十四度燕分舊去
極一百二十度又三星入河今去極一百二十四度有
六星入河又距星傍有一星舊不載按古經讚云神宫
一星在尾第二星傍主解衣之内室既有古讚今附入
其天河審視天河曲邪中絶與舊不同並依天改正
箕四星十一度距西北星去極一百二十四度燕分舊
四星並在河内審視天南二星出河其天河與舊不同
今並依天改正
　　　　北方𤣥武七宿二
南斗六星二十六度四分度之一距魁南第四星去極
一百一十六度吳分舊柄第二星在黄道内又魁二星
出河今測在黄道外魁四星出河　牽牛六星八度距
中央大星去極一百一十度吳分舊南二星入南斗度
一星在牽牛度今視天三星並在牽牛度元不入斗又
舊去極一百六度今測一百一十度　須女四星十二
度古今同去極一百六度趙分　虚二星十度古今同
距南星去極一百四度齊分　危三星墳墓四星古今
同十七度距西南星去極九十九度齊分　營室二星
離宫六星十六度距南星去極八十五度衛分古今同
　東壁二星九度距南星去極八十六度衛分古今同
　　　　西方白虎七宿三
奎十六星距西南大星去極七十度魯分舊去極七十
七度今測七十度又舊星並均今視天即有踈有宻大
小不等　婁宿古今同三星十二度距中央大星去極
八十度魯分　昴古今同七星十一度距西南第一星
去極七十四度趙分　畢古今同八星附耳一星十六
度距左股第一星去極七十八度趙分　觜古今同三
星二度距西南星去極八十四度晉魏分　參古今同
十星九度距中央西星去極九十四度晉魏分
　　　　南方朱雀七宿四
東井八星鉞一星三十三度距南轅西頭去極七十度
秦分星經云去極七十度其距星舊在黄道内一度又
八星並在河今以儀測在黄道外一度又北轅二星出
河　輿鬼四星四度距西南去極六十八度秦分　舊
積尸積兵帛積金玉等四星正指四方今積尸等並全
出黄道内又外四星斜指四隅　柳八星十五度距西
頭第三星去極七十七度周分舊西南口頭欠一星東
頭尾後加一星添滿八星今視天尾後無星其星本在
口邊今改正　星七星七度距中央大星去極九十一
度周分舊去極九十七度距星合在赤道外六度舊在
赤道内一度今測去極九十度星正押赤道　張宿古
今同六星十八度距前第一星去極九十七度周分
翼二十二星十八度距中央西星去極九十九度楚分
舊距前第一星按經今距中央西星今測正距中央西
星又星有逺近斜曲小異　軫四星長沙一星轄二星
十七度距西北星去極九十八度楚分舊距西南星即
與經㫖乖舛今測取西北星即得確傳度數如中央距
星並合赤道外
　
　
　
　唐開元占經卷一百六
欽定四庫全書
　唐開元占經卷一百七
　　星圖二　　　　　　唐　瞿曇悉達　撰
　　　　石氏中官星座古今同異
攝提古今同六星夾大角　大角同一星　梗河三星
大角北　西星曲向南今視西星亦端直　招摇古今
同一星梗河北　𤣥戈古今同一星招揺北　天槍古
今同三星北斗柄東　天棓古今同五星女牀東北
女牀古今同三星天紀星北　七公古今同七星招摇
東　貫索古今同九星七公前　天紀九星貫索東舊
在尾箕度今測東三星入南斗度近織女　織女古今
同三星天紀星東端　天市垣二十二星房心東北端
舊東垣從南門第一星至第五星並在赤道外今測從
門頭星至第三星在赤道外餘星在赤道内又東垣第
二星第六星在河裏舊圖並不入市又審視天河一差
入市　帝座古今同一星在市中　候古今同一星帝
座東南　宦者古今同四星帝座西　斗五星在宦者
西南舊斗星口仰兼背斛今視天斗口向下覆斛　宗
正古今同二星帝座東南　宗人舊在河外今在河内
四星宗正東宗星舊兩星相去逺今測兩星相去近二
星宗人北東咸古今四星房東北　西咸舊四星並在
房星西赤道外北一度今測在房星西北三星在赤道
内房度一星在赤道外氐一度四星房西北　天江古
今同四星在尾北　建星舊五星在黄道内兼一星又
一星在黄道外今測六星並在黄道内元不入河六星
在南斗北　天弁舊大小逺近並均又偃勢覆向下今
測有踈密大小不均其偃勢仰向上又視天河與舊不
同九星在建星北　河皷舊三星并旗六星並入河又
旗南四星在赤道外今測河皷唯北一星及旗三星入
河又旗南唯三星在赤道外視天河正當河差河皷并
旗十二星在牽牛北　離珠舊在須女又在須女北横
列今測在牽牛度又在須女西北竪立五星在須女西
北　匏𤓰舊並在河中又近天津今測在河外又去津
逺又視天河與舊不同五星在離珠北　天津舊並在虚
度仍竪唯二星出河今測向西北東南斜指入牽牛女
虚等度及有六星出河又視天河有斷絶委曲不同九
星在虚北河中螣蛇舊八星出河今視唯尾末二星出
河二十二星在奎北河中　閣道舊北四星出河今測
北二星出河六星在王良北　附路古今同一星閣道
傍　天大將軍舊星並均圓曲向上今測星有出入不
均十一星在婁北　大陵古今同八星在胃北　天舡
舊四星出河今在河内九星在大陵北河中　卷舌舊
北二星入河今並在河外六星在昴北　五車舊東北
及西北星入河今出河又西北柱舊䨇星向上今測向
下又車北柱舊䨇星在東北今向西北五車三柱十四
星在畢東北端　天關古今同一星五車南參西北
南河北河南河舊在河内西二星入前實沉次今測不
入河亦不入前次復在河外又在後鶉首次北河舊在
鶉首次今測二星入前實沉次六星夾東井五諸侯舊
東頭第一星在黄道外今測在黄道内四度　又舊東
頭第二星曲向南今乃曲向北又與第三星相近五星
在東井北近北河　積水積薪二星舊在鶉首次今並
在前實沉次　積水一星北河西北積薪一星積水東
南　水位舊南二星入河今四星並在河外四星東井
東南北列　軒轅舊尾漸斜向上其右角在黄道内今
測其尾勢迤邐向西其左角出黄道外半度不在内十
七星在七星大星北　少微同四星太微西南北列
太微古今同十星在翼軫北　黄帝座舊四星去黄帝
座近逺並相佀今有近有逺不等黄帝座一星在太微
中四帝四星夾黄帝座　内屏古今同四星在黄帝座
南郎位舊取端正均配行列今有偏并不均十五星在
帝座東北　郎將古今同一星郎位東北　常陳古今
同七星如畢狀帝座北　三台古今同六星兩兩而居
起文昌列抵太微　相星太陽守二座舊重四相當今
太陽守在相星西南相一星北斗南太陽守一星相星
西南　天牢舊均圓近中台今其星北斗魁下兼有踈
有密　文昌古今同六星北斗魁前　北斗古今同七
星輔一星在太微北　紫微宫垣兩蕃舊在婁昴
畢井栁張軫等度今測在胃畢井鬼七星張軫等度十
五星東蕃八西蕃七北斗北　北極古今同五星　鈎
陳六星皆在紫微宫中　天一太一舊並在軫度今俱
在翼度天一一星紫微宫門外右星南太一一星天一
星南相近
　
　
　
　
　
　
　唐開元占經卷一百七
欽定四庫全書
　唐開元占經卷一百八
　　星圖三　　　　　　唐　瞿曇悉達　撰
　　　　石氏中官星座古今同異
庫樓古今同十星五柱十五星衝四星凡二十九星在
角南　北落師門古今同一星羽林西南　土司空舊
在奎度天溷東南視天在東壁度一星奎南　土司空
新圖溷西南　南門古今同二星庫樓南　平星古今
同二星庫樓北　天倉舊二星在奎度三星在婁度今
五星在奎度一星在婁度六星在婁南騎官舊三三又
列並均今其星有踈密有横竪亦有斜不均二十七星
在氐南　天囷古今同十三星在胃南　天廪舊四星
並在赤道内西北東南列今三星在赤道外又西南東
北列四星在昴南　積卒古今同十二星房心南　龜
星舊四星入河一星出河審視天唯一星入河四星出
河又天河曲直與舊不同五星在尾南　天苑古今同
十六星昴畢南　傅說古今同一星在尾後　魚星舊
在傅說東南今測在傅說東北其天河斷絶曲斜與舊
不同一星在尾河中　杵星古今同三星在箕南　參
旗古今同九星在參西一名天弓　玉井古今同玉井
四星在參左足下　天屏古今同二星玉井南　鼈星
舊在南斗度又在斗魁東南今測在箕度又在斗魁西
唯東一星入南斗度十四星南斗南厠星古今同四
星在屏東　天矢古今同一星在厠南　軍市舊在厠
正東又星並均圖今測在東北其星有相近亦有踈闊
十三星參東南　九坎舊在斗牛女度今在斗牛度不
至女宿九星牽牛南　狼星古今同一星參東南　敗
臼舊在須女危度今測唯在虚度四星虚危南　弧星
舊全坐並在河外今測東頭一星入河並踈密大小不
依象九星東南　壘壁陳東頭第一星入東壁度又西
頭五星入危度今測不入東壁度又西頭六星入危度
其羽林舊八星絡東壁距道入壁度三三又對南北分
為五行西一星入危度審視不絡東壁度西九星入危
度南北只有四行亦有不相入者羽林四十五星壘壁
十二星凡五十七星室壁南　老人古今同一星在弧
南　稷星古今同五星七星南
　
　
　
　
　
　
　
　
　
　
　
　唐開元占經卷一百八
欽定四庫全書
　唐開元占經卷一百九
　　星圖四　　　　　　唐　瞿曇悉達　撰
　　　　甘氏中官古今同異
天皇大帝古今同一星鈎陳口中　四輔古今同四星
抱北極樞　華葢古今同七星杠九星凡十六星大帝
上　周鼎古今同三星攝提西　帝席古今同三星在
角南　平道古今同二星左右角間　五帝内座古今
同五星華葢上　六甲古今同六星華葢傍　天柱古
今同五星紫微宫中近東垣　進賢古今同一星平道
西　謁者古今同一星左執法東北三公内座古今同
三星謁者東北　九卿内座古今同三星三公北　柱
下史舊經云在北極東南斗度審視在北極東北牽度
一星北極東北　女史舊圖在南斗度今測在須女度
當柱下史北與紫宫東垣南第六星相近一星柱下史
北近紫微東垣第六星内　五諸侯古今同五星九卿西
　太子古今同一星黄帝座東北　從官古今同一星太
子西北　幸臣古今同一星太子東北　　尚書古今
同五星紫微宫門内東維　隂德古今同二星尚書西
　天牀舊圖普濶促均齊視天乃狹長兼有明暗六星
紫宫門外　天理古今同四星北斗魁中　内厨古今
同二星紫微宫西南角外　明堂古今同三星大微西
南角外　靈臺古今同三星明堂西　勢星古今同四
星太陽守西北　内平舊云在中台南舊圖在軒轅腹
又在柳七星度今測在中台南張七度復與星經同四
星中台南　燿星舊圖在軒轅腹内今測在軒轅　尾
南近柳北四星　内階經云在文昌北舊圖安星在八
榖北畢嘴東井等度其星又闊促今測在文昌北東井
柳度又狹長兩相近亦與星經本文同六星文昌北
天厨舊在虚危度並闊促均齊今測在南斗牽牛須女
虚等度又狹長明暗不等　酒旗古今同三星軒轅右
角南　天罇古今同三星東井北　諸王古今同六星
五車南　司怪舊圖端列南第一星出河審視天並在
河内又向西曲四星在鉞星前　座旗舊去在司怪西
北舊圖及視天並司怪東北九星　天髙古今同四星
參旗西近畢　䇿星舊圖在河外今在河内一星王良
前　傳舍舊圖在奎婁度今測在東壁奎婁胃等度九
星華葢上近河傍　造父古今同五星鈎星南河中
礪石古今同四星五車南　八榖古今同八星五車北
　天讒古今同一星卷舌中　積水古今同一星天船
中　積尸古今同一星大陵中　車府古今同七星天
津東近河傍　人星古今同五星車府東南　臼杵古
今同三星人星傍　臼星古今同四星人星東南　左
更古今同五星在婁東　右更古今同五星在婁西
軍南門舊在天將大軍西近奎北以儀測在天將軍南
如奎正東一星天將軍西南　天横舊四星東西列一
星在北審視天四星南北列一星在西五星在五車中
　扶匡舊在須女度東北西南行列又在子規外審視
天在南斗度東南北行列又在子規内唯一星在規外
　司命古今同二星在虚北　司禄古今同二星司命
北　司危古今同二星司禄北　司非古今同二星司危北
　敗𤓰舊四星入河一星出河又横審視天並在河外
又竪五星匏𤓰傍　咸池舊圖在五車中近東今測近
西附金柱三星天潢西北　月星古今同一星在昴東
　天街舊圖絡黄道今在黄道北二星昴畢間近月星
東　天河古今同一星在昴西　河皷左旗舊九星並
入河今測三星出河九星河皷左傍　天雞古今同二
星狗國北　羅堰古今同三星牽牛東　市樓舊在赤
道外今測在赤道内六星在市中臨箕上　斛星古今
同四星在市中斗南　日星古今同一星房中道前
天乳古今同一星在氐北　亢池古今同六星在亢北
　漸臺古今同四星屬織女東足　輦道舊星並均南
斗度又在河外今其星有逺有近南二星入牽牛度又
入河五星屬織女西足　三公古今三星在北斗西南
　
　
　
　
　
　
　
　
　
　
　
　
　
　
　
　唐開元占經卷一百九
欽定四庫全書
　唐開元占經卷一百十
　　星圖　　　　　　　唐　瞿曇悉達　撰
　　　二十八宿
　　　　甘氏外官一
青丘古今同七星在軫東南　折威古今同七星在亢
南　陣車古今同三星在氐南　騎陣將軍古今同一
星騎官中東端　糠星古今同一星箕舌前　車騎古
今同三星騎官南　農丈人舊在狗星西南今在狗星
西一星南斗西南　狗星古今同二星南斗魁前　狗
國古今同四星建星東南　天田古今同九星牽牛南
　哭星古今同三星在虚南　泣星古今同二星在哭
東　葢屋二星在危南　八魁舊三星在營室度六星
在危度今並在營室度九星北落東南　雷電古今同
營室西南　雲雨古今同四星霹靂西南　霹靂古今
同五星土公西南　土公古今同二星東壁南　土公
吏古今同二星營室西南　鈇鑕古今同五星天蒼西
南　天溷古今同七星外屏南　外屏古今古七星在
奎南　天庾古今同三星天倉東南　芻藁古今同六
星天苑西　天園古今同十三星天苑南　九州殊口
古今同九星天節下　天節古今同八星畢附耳下星
南　九遊古今同玉井西南　軍井經云玉井東南舊
在屏南今在屏東四星　水府舊在東井南河外今在
河内四星東井南　四瀆一星入河三星出河今三星
入河一星出河四星東井南轅東　闕丘舊在南河東
南赤道外今在南河南赤道内二星南河南　天狗古
今同七星狼東北　三坐舊並在西北斜列今並在東
北斜列　丈人二星軍井西南　子二星丈人東　孫
二星在子東　天社古今同六星在弧南　天記古今
同一星外厨南　外厨舊近河又東西侠今去河逺臨
赤道又東西濶六星栁南　天廟舊並引行正直今有
曲直十四星在張南　東毆古今同五星在翼南
　　　　巫咸中官二
大尊舊在中台西子規外今在中台北子規内一星中
台北　三師古今同三星北斗魁第一星西　大理古
今同二星紫㣲宫門老星内　御女古今同四星鈎陳
後北　天相古今同三星七星大星北　長垣舊在黄
道外有二星今並在黄道内四星少㣲西南北列　虎
賁古今同一星下台南　軍門土司空二坐舊並在軫
星南今在軫星西南近翼　軍門二星青邱西　土司
空四星軍門南　陽門古今同二星庫樓東北　頓頑
古今同二星折威東南　從官古今同二星房星南
天輻古今同二星房星南　天輻古今同二星房距星
西　鍵閉古今同一星房東北　罰星古今同三星東
咸北列　列肆古今同二星天市中斛西北　車肆古
今同二星天市門左星内　帛度古今同二星宗星東
北　屠肆古今同二星帛度北　奚仲舊三星在虚度
一星入女度其星在子規外竪立今三星在牽牛度一
星在南斗度泊子規東南西北斜列四星如衡状天津
北　鈎星古今同九星如鈎状造父北　天桴舊在赤
道外今在赤道内四星河鼓左旗端南北列　天鑰古
今同八星南斗柄第二星西　天淵古今同十星在龞
東南九坎間一名三泉　齊一星九坎東衡星東北
趙二星在齊西北　鄭一星在趙東北　越一星在鄭
西北　周二星在趙東北　秦二星在周東　代二星
在周東南　晋一星在周西南　韓一星在晋北　魏
一星在韓北近秦星　楚一星在魏西南近鄭星　燕
一星在楚東南近晋星　秦趙等十二星座舊圖並湏
女度今齊鄭趙越周等五座在須女度又列位不同
璃瑜古今同三星在代東南北外　天壘城古今同十
三星如貫索状哭泣西　虚梁古今同四星在危南
天錢古今同十星在北落東北　天網古今同一星在
北落西南　斧鉞古今同三星在八魁西北　東廐舊
絡東壁距道又在河外今測絡奎距道仍北三星入河
不絡東壁距道十星東壁北近王良　天隂舊騎赤道
今測近黄道五車畢柄西
　
　
　
　
　
　
　
　
　
　
　
　
　
　唐開元占經卷一百十
欽定四庫全書
　唐開元占經卷一百十一
　　八穀占　　　　　　唐　瞿曇悉達　撰
　　　八穀生長
神農曰禾生於棗出於上黨羊頭之山右谷中生七十
日秀六十日熟凡一百三十日成忌於寅邜　黍生於
榆出於大梁之山左谷中生六十日秀四十日熟凡一
百日成忌於丑　大豆生於槐出於沮石之山谷中九
十日華六十日熟凡一百五十日成忌於夘　小豆生
於李出於農石之山谷中生六十日華五十日熟凡一
百一十日成忌於邜　秫生於楊出於農石之山谷中
七十日秀六十日熟凡一百三十日成忌於午　蕎麥
生於杏出於長石之山谷中生二十四日秀五十日熟
凡七十五日成忌於子　麻生於荆出於農石之山谷
中生七十日秀六十日熟凡一百三十日成忌於未午
辰亥日　小麥生於桃出於須石之山谷中生三百
日秀三十日熟凡三百三十日成忌於子　稻生於栁
出於農石之山谷中生八十日秀七十日熟凡百五十
日成忌於亥　五榖生長日種者多實以老死日種者
無實又難生以忌日種之一人不食　禾生於已疾於
酉長於子老於戌惡於丙丁忌於寅邜　黍生於寅疾
於午長於丙丁老於戌死於申惡於壬忌於丑　豆生
於申疾於子長於壬老於丑惡於甲乙忌於丙丁　麥
生於酉疾於夘長於辰老於午死於已惡於戌忌於子
太嵗在四季葶藶子熟時可種禾豆夏至時可種黍麻
夏至後百五十日地氣上時可種麥(丑未戌/是也)太嵗在四
仲椹熟時可種禾豆夏至可種黍糜夏至後九十日地
氣上可麥(子午邜/酉是也)太嵗在四孟以蠶卧起時可種禾豆
夏至前五十日可種稻黍糜夏至後八十日地氣上可
種麥(寅申巳/亥是也)
　　　　八榖隂陽相衝
黄帝占曰榖有隂陽衝位相當王相廢休名在其鄉
黄帝要經曰春夏為陽秋冬為隂隂當合賤陽當合貴
春夏賤為順秋冬貴為逆　黄帝占曰稻與小麦為隂
陽稻賤時小麥貴十五日反之亦等　黍與小豆為隂
陽黍賤時小豆貴　麻與大麥為隂陽麥賤時大麥貴
大麥賤時小豆貴　麻與大麥為隂陽麻賤時大麥貴
大麥賤時麻貴　粟與大豆為隂陽粟賤大豆貴大豆
賤粟貴
　　　　候八榖貴賤及嵗雜物蚕善惡
黄帝占曰粟甞以建戌之月下旬二十五日下價為本
以建亥之月上旬上價為末乗本貴之一錢以五并本
價以為来年春夏極貴定即亥月與戌月平者更以建
子之月乗亥月價見一貴之一貴之以三皆并本價以
為来年春夏極貴各在其衝月即冬三月皆不貴各平
平者来年春不復貴矣　黍常以建酉之月下旬二十
五日下價為本以建戌之月上價上旬為末本一錢貴
之以五并本價以為来年春夏極價定即冬三月平平
者春夏不復貴　麻常以建戌之月下旬二十五日價
為本以建亥之月上旬價為末末乗其本一錢貴之以
五并本價以為来年春夏價定即冬三月皆平平者春
夏不復貴　　大豆常以建亥之月下旬二十五日下
價為本以建子之月上旬上價為末末乗其本一錢貴
之以五并本價以為来年春夏極價定矣即冬三月皆
平平者春夏不復貴麥常以建午之月下旬二十五日
下價為本以建未之月上旬上價為末末乗本一錢貴
之五并本價以為来冬春價極貴定矣夏秋三月平平
者冬不復貴　師曠占曰常以正月一日迄十二日以
占十二月以日易月每嵗黄氣其氣為差嵗風從西来
西南来皆為榖貴從東即榖賤　黄帝占曰正月上邜
日候風其有寒風者榖小貴若至衝必貴矣其邜日不
風寒而温者即中平也　春雨甲申五榖熟夏雨甲申
五榖大好　神農占曰正月上朔有風雨三月榖貴石
五百錢　黄帝占曰春雨甲寅乙夘入地五寸糴小貴
若不貴夏榖貴　正月丙丁為朔穄黍貴戊巳為朔粟
貴庚辛為朔麻稻貴甲乙為朔大小麥貴壬癸為朔大
小豆貴　正月三日當風不風則莫不同者謂無黍
東方朔占曰正月朔日雨嵗中下田麥成禾黍小貴
沛公占常以正月甲辰先至大麥貴丙辰先至黍貴戌
辰先至粟貴庚辰先至大豆貴壬辰先至小豆貴　正
月一日得寅貴盡十二日以占十二月　黄帝占曰正
月晦二月朔有風雨稻惡糴貴二月晦三月朔有風雨
其年大水麥惡十二月晦正月朔風雨春旱三月晦四
月朔有風雨春糴貴四月晦五月朔有風雨其年大水
麥惡五月晦六月朔有風雨春旱六月晦七月朔有風
雨春糴貴七月晦八月朔有風雨嵗糴貴　東方朔占
曰三月得已朔大麥熟庚朔禾熟兵賊起辛朔下田不
収壬朔赤地千里米榖貴癸朔熟　三月有三邜大豆
好無三邜旱種禾四月丙午夏苗長　四月無三邜旱
種麻　京房占曰五月無三邜旱種大豆六月無三邜
穄不好　神農占曰八月有三邜麥大善無三邜麥不
善　京房占曰八月無三邜旱種麥　黄帝占曰四月
朔日風起東来雞鳴至日出禾黍畆三斛至日中畆二
十斛至夜半畆三十斛以中田准之　黄帝占曰夏至
以五月朔日至者其國大驚榖小貴四月五日六日至
者榖大貴十日十二日至者五榖大貴二十七日二十
九日至者國王大驚以晦日至者國有大喪六月朔至
者人民相食及五年事四月至上又云夏至在天門土
國大驚在地户谷雨五榖大貴在人門為三公羣臣大
夫榖貴必察之二日之中又五六月晦朔日夏至者賣
田宅榖貴十倍人民相食其嵗惡田宅雖賤慎勿取之
　立夏戊子大風自北来糴石三百倍貴　黄帝要經
曰春雨乙邜夏糴貴夏雨丁邜秋糴貴秋雨辛夘冬糴
貴冬雨癸邜春糴貴倍雨一卯斛百文雨二邜斛二百
雨三邜斛三百雨四邜斛一斤金　沛公占曰三月一
日乙邜荆楚賤得丁邜周秦貴得己邜燕趙貴得辛邜
韓魏貴得癸邜梁魯貴　神農占曰凡蟲食李則黍貴
食棗粟貴食杏麥貴食荆麻貴食桑絲貴　正月上朔
日風從東来植禾善風從南來植黍善風從北来稚禾
善四月四日風從東来植豆善西来四日至七日中善
七日至十日稚禾善十四日無風不可種豆從東至日
到来年滿六十日有大風雨折樹木麥大善從平朔至
食時植麥善至日中中麥善至日入稚麥善常以夏至
後九十日可種　四月朔日風從東来從平明至辰時
植黍善至日中中黍善至日入稚黍善　　正月朔日
日清明蚕善　京房占曰正月一日候風平明和調不
風植稼蠶善日中和調中稼稚蠶善至暮無風五榖桑
蠶滋茂人民六畜無病　沛公占曰正月一日平明温
不風早蠶善日中不風中蠶善日入不風稚蠶善終日
不風植稚皆善　東方朔曰正月朔日當温更風雨者
米大貴蠶傷風起西方來年兵革貴　京房曰太嵗在
寅嵗中三十日大隂蠶不登菽麥昌人民食四升　太
嵗在邜中調和豆麥昌人民食五升旱四十日在六月
　太嵗在辰嵗中旱三十日六月大風旱六十日嵗人
病豆成　太嵗在已小兵起大麥登四十日旱在六月
百物賤不宜早蠶晚者成五榖熟　太嵗在午五百日
旱蠶登百榖不為晚蠶傷兵革起六畜小兒死　大嵗
在未十月小兵豆登麥惡旱蠶不成晚者好旱六十日
在二月　太嵗在申蠶登麥熟五榖旱五十日人多病
兵革起早蠶不成晚者好　太嵗在酉兵起人病早蠶
不登晚者好六畜傷六月七月旱　太嵗在戍兵起蠶
不登肉賤牛馬貴髙山旱人飢米斗七十文　太嵗在
亥兵起人飢人多病憂在四十日在州旱七十日豆麥
好五榖成蠶子如星　太嵗在子水旱不時五榖不成
旱三十三日在六月西方米麥暴貴　太嵗在丑有兵
起早蠶不成晚者好人民不安　黄帝占曰太嵗在亥
名曰天空糴法當貴　太嵗在丑名曰隂盡陽起可取
陽榖陽榖者粟也　太嵗在已名曰地空糴法當貴
太嵗在未名曰陽盡隂起可取隂榖隂榖者黍也　太
隂乗寅早水晚旱蠶禾菽麥昌人食四升　太隂乗邜
禾稻菽麥黍昌人食二升　太隂乗辰早旱晚水人飢
豆昌麥熟民食二升　太嵗乗已小兵動蠶麥昌二升
　太隂乗午大旱蠶成稻菽麥昌禾不為二升　太嵗
乗未小兵起蠶稻昌菽麥不為三升　太隂乗酉大兵
民疫蠶菽麥皆不成民食七升大耗　太隂乗亥有兵
麥禾善五升　太隂乗子天大霧嵗水大出稻麥蠶禾
昌民食三升　大隂乗丑嵗小兵早蠶不登稻疾菽不
成麥昌民食三升　黄帝占曰正月一日二日雨民食
二升三日四日雨民食四升五日六日雨民食六升七
日八日雨民食一升十日雨不占　師曠占曰正月七
日風從西北來起荆地弱來人民霖變訟六畜貴榖亦
貴過度嵗不善　京房占曰正月初一日為雞二日為
狗三日為羊四日為猪五日為牛六日為馬七日為人
八日為榖和調不風寒即人不病六畜不死亡　郗萌
曰常以正月朔日暮候東井上有雲嵗水潦務耕山田
髙處　東方朔曰常以正月一日夜半子時候東方有
黄色雲者春大赦南方有黄雲者夏有赦西方有黄雲
者秋有赦北方有黄雲者冬有赦雜者皇太子有赦有
黒雲雜者必有皇后若女子之赦　　京房易占曰正
月一日雲氣五色偹且精神十二律氣各具嵗則天下
太平風雨從西北起糴貴　神農曰正月有甲子糴初
貴後賤　沛公曰正月甲寅先至棺木貴丙寅先至絲
帛貴壬寅先至魚鹽貴各三倍　正月朔日大風發屋
折木揚沙動石其嵗惡風從東方来人民多疾病風從
南方來大旱風從西方来六畜死亡傷風從北方來下
田不収髙田好　常從冬至後却數到來年正月上午
滿五十日食足不滿一日之月過一日長一月　神農
曰正月上辛温者善風寒者不好　黄帝占曰常以正
月八月夜候月在昴東年中大喜月在昴西嵗多雨月
在昴北其年大惡月在昴南其年大旱　京房曰正月
八月候月在參東大善在參西多水蟲在參北大惡
黄帝占經曰春不欲雨乙卯夏不欲雨丁邜秋不欲雨
辛邜冬不欲雨癸邜以此四邜日雨者人民多病　黄
帝占曰常以正月一日夜半子時至明視北方有黒雲
七月水四丈七尺青雲必有疾病流行燕趙當之赤黄
雲人民大飢國多刑獄白雲素服之變赤雲國有喜母
子同光女有昌視南有赤雲當大旱赤地千里五月炎
旱六月有風雨發屋折木并白雲國有大喪天子失喪
坐有黒雲大水不出其年五月有青雲者大吉婦女謀
内視西方有白雲秋有兵内相走宫鐘不鳴劔㦸交鋒
有青雲大凶君克臣必死物在市不出其年九月黒雲
者大吉利　秋雨甲申六畜多死冬雨甲申人民疾病
　九月晦十月朔有風雨其嵗惡有小水十月晦十一
月朔有風雨人民多死四月一日二日得酉人民大樂
三日四日得酉人民悦和五日六日得酉人民多疾病
七日八日得酉人民多病九日十日得酉人民多流十
一日十二日得酉人民自相食大凶　京房曰五月朔
日當熱而風雨者米貴人食草木風從北方来禾大敗
人民相食　黄帝占曰立夏後五日虹始出者萬物皆
實　冬至後一日二日得酉其嵗半熟三日四日得酉
人民大樂五日六日得酉田禾大熟七日八日得酉大
惡九日得酉五榖大貴十日十一二日得酉五榖大成
傷害六畜寇賊多興十三日得酉人民相戰大凶災八
方俱沸沸酉者金兵之本収成之元首　京房曰冬至
後一日有壬無雨二日有壬稚再生三日四日有壬上
下皆熟五日六日有壬溝渠溢苗易治七日八日有壬
水横流九日十日有壬無立牆過十日有壬還一等至
後三日七日有壬苗難治　黄帝占曰青車木位甲寅
之精不周風至一日賊風至棺木貴葦席賤廣莫風至
材木貴葵韮賤條風至葱薤賤蒭藁貴明庻風至梏朽
賤蒲席貴清明風至棺木賤葦席貴景風至材木
賤葵韮貴凉風至蒭藁賤葱薤貴閶闔風至蒲席賤梏
朽貴　火車丙寅之精不周風至枲麻絡賤黄白緑貴廣
莫風至纑縷賤錦綉貴條風至布縷賤繒帛貴明庻風
至綿皮革賤絓絮貴清明風至黄白綠賤枲麻絡貴景
風至錦綉絓賤纑貴凉風至繒席賤布縷貴閶闔風至
絓絮賤綿皮革貴　土車戊寅之精不周風至稻賤秫术
麥貴廣莫風至小荳賤黍貴條風至大豆賤粟貴明庻
風至大麥賤麻縑貴清明風至秫與小麥賤稻貴景風
至黍賤小豆貴凉風至粟賤大豆貴閶闔風至麻縑賤
大麥貴　金車庚寅之精不周風至鐡器賤鉛錫貴廣莫
風至膠漆賤黄金貴條風至珠璣賤銅器貴明庻風至
玉器賤田宅貴清明風至鉛錫賤鐡器貴景風至黄金
賤膠漆貴凉風至銅器賤珠璣貴閶闔風至田宅賤玉
器貴　水車壬寅之精不周風發鹽豉賤海錯貴廣莫
風至雞犬賤鯉魚貴條風發猪㹠賤生魚貴明庻風發
牛馬賤羊羔貴清明風發海魚賤鹽豉貴景風發鯉魚
賤雞犬貴凉風發生魚賤猪㹠貴閶闔風至羊羔賤牛
馬貴凡五寅之風所從吹本郷來之處賤風往所衝之
處為貴一日分出時終日貴在六十日從日入至夜半
貴在二旬中從夜半至雞鳴平明貴在一時　常以庚
寅之日候五車金星動故有耗其物金鐡貴動而不明
即貴有大風寒折木發屋即大貴大風寒大貴小風寒
小貴其温即賤不風寒自如　常以壬寅之日候五車
水星主船筏六畜水中自行者故水車星動微黑即貴
水物有大風寒折木發屋者大貴大風寒大貴小風寒
小貴不風寒自如　常以甲寅之日候五車木星立柱
材木苗蘆薪苛茅故木車星動微青即貴有風寒折木
發屋大風寒大貴小風寒小貴其温即賤不風寒自如
　常以丙寅之日候五車火星主蟲采繒帛皮革色赤
動即貴有大風發屋折木大風寒大貴小風寒小貴其
温即賤不風寒自如　常以戊寅之日候五車土星主
土公田宅五榖其星赤黄有柱動即榖貴有大風寒發
屋折木大風寒大貴小風寒小貴温即賤不風寒自如
　
　
　
　
　
　
　
　
　
　
　
　
　
　
　
　唐開元占經卷一百十一
欽定四庫全書
　唐開元占經卷一百十二
　　竹木草藥占　　　　唐　瞿曇悉達　撰
　　　草木休徵
　　　　朱草
孫氏瑞應圖曰朱草者草之精也聖人之徳無所不至
則生　鶡冠子曰惟聖人能正其音調其聲故徳上及
泰清下及泰寕中及萬靈朱草生　尚書大𫝊曰徳光
地序則朱草生　淮南子曰太清之世流黄出朱草生
　春秋運斗樞曰璇星得則朱草生　尚書侯曰文命
得成俊乂在官朱草生郊　魏畧曰文帝欲禪朱草生
於文昌殿側　大戴禮曰朱草生日生一葉至十五日
止十六日落一葉
　　　　嘉禾
春秋感精符曰徳淪於地則嘉禾生　春秋運斗樞曰
璇星得則嘉禾液
　　　　福草
禮斗威儀曰君乗木而王福草生於廟中　瑞應圖
曰福草者宗廟齋敬則生宗廟中
　　　　芝草
運斗樞曰瑶光得則陵出芝草　瑞應曰芝草者親近
耆老養有道則生　地鏡曰敬事耆老不失舊故則芝
草生
　　　　禾連理
地鏡曰不失民心則木連理生
　　　　木同本異枝
京房曰有木同本而異枝是華光國有吉昌五榖登他
民歸國　京房傳曰樹同本異末君有慶諸侯朝
　　　　木卒長
地鏡曰國治樹木卒長自大其君方有嘉　京房易傳
曰木成員圍以上一夜長數丈當有臣强於君
　　　　木生君屋上及朝廷
地鏡曰木卒生人屋室上其地出聖人　京房易傳曰
木生於君屋上及朝廷其君有聖子
　　　　木生木及木垂枝
地鏡曰木生木國益土　又曰木生枝盡向下者大吉
　　　　木偃自起及木生有實
京房曰有偃木而起嵗有大吉　木生有實其邑有慶
　　　竹木咎徵
　　　　竹木自死疾疫非時枯落
地鏡曰竹栢枝遍一百里是謂隂消陽國必亡　又曰
竹栢夏枯王侯失位　又曰樹木非其時而枯是謂金
尅伐不出一年暴兵外國來　又曰凡樹忽生死主易
兵將至　又曰社樹自死世主國君亡　京房曰有木
夏落葉有兵喪　京房易侯曰秋葉落七十歩人民移
徙大飛揚人民離郷　地鏡曰木葉非時落去本七十
歩國有兵民棄故郷
　　　　木生復死
京房易侯曰枯楊生荑斷枯復生天辟當之　地鏡曰
竹葦樹木枯死忽復生輔臣執政流其令　又曰枯木
冬生易謂隂陽易位不出二年國有喪小人近君子亡
　又曰木實當死者反生世主凶　京房易傳曰木枯
而生不及二年國有大喪上貪色以寵人為主　又曰
枯楊生花國后當之
　　　　木冬榮
地鏡曰木冬生有兵民流一曰君失政　又曰木冬華
當生反死　京房曰木冬生王者不平有卿相出走
又曰有木冬榮黍不成　又曰木冬生國后當之
　　　　木再榮
地鏡曰木一嵗再花實有兵民流　又曰木再榮世主
堕手姬女致兵之象　又曰桃再花夏有霜杏再花夏
有電李再花春有霜榆再莢有寛令當死反生　又曰
木春冬再作實世主凶秋夏再花實隣國逼之　京房
曰木嵗再花國后當之　又曰木一嵗再實隣國來其
國　又曰木再榮於夏后亡國有喪若五榖不熟百姓
罷作
　　　　桑榖自生朝廷及木生不入土
地鏡曰桑榖俱生於廟廷世主廢賢用不肖　又曰木
生不入土而獨立天下危
　　　　木卒生道中及木卒枝
地鏡曰木卒生道中君失治九宫廢　又曰木無故一
夜十枝藂生邑將虚
　　　　木傷葉及木自鳴
地鏡曰木生一枝偏無葉嵗惡民飢　又曰木忽自鳴
主死自鳴作金聲者主地方分裂
　　　　木哭泣及出血并生齒
地鏡曰樹木泣天下有兵　京房飛侯曰樹哭實邑虚
虚邑實　地鏡曰木無故血出及汁流出地邑敗有兵
京房曰伐木有血侯王有憂　又曰林木生齒有兵起
　　　　榆莢不落
京房曰榆莢不落國受大咎
　　　　竹實反枝
地鏡曰竹實衆鳥羣行不出二年大飢　又曰竹忽實
而枯主易民飢　又曰國中竹皆盡枯地失
　　　　黍穄生疣
京房易傳曰黍生疣大君有憂相去亡穄生疣大君憂
大臣死
　　　　蓬葉生
京房易傳曰蓬葉繁興嵗不熟
　
　
　
　
　
　
　唐開元占經卷一百十二
欽定四庫全書
　唐開元占經卷一百一十三
　　　　　　　　　　　唐　瞿曇悉達　撰
　　人及神鬼占
　　　　人名體
春秋說題辭曰人者仁也以心合也(宋均曰與他/相偶合也)　易
曰立人之道曰仁與義　春秋繁露曰人有三百六十
六節耳目之明日月之象外有四支副時數也乍視乍
暝副晝夜也乍哀乍樂副隂陽也　白虎通曰人有五藏六
府所應五行六合也　大戴禮曰天地人一二三三三九九
九八十一主日日數十故人十月而生人生朞晬然後行三
年頭然後合焉　孝經援神契曰頭圎法天足方象地五藏
象五行四支法四時九竅法九州兩目法日月肝仁肺義脾
信心禮膽斷腎智旁光須髮象星辰節象月嵗腸法經緯
　　　人瑞
　　　　真人
禮斗威儀曰君乘土而王其政太平黄真人游於後池
(宋均注曰黄土色遊於後宫之池/則黄帝問道於𤣥女素女是也)　孫氏瑞應圖曰真
人者黄帝時遊於池王者著徳不貪貨利則金人乘金
船遊王後池又曰王者徳至則金人遊於池
　　　　玉女
禮含文嘉曰禹卑宫室盡力溝洫百榖用成玉女敬降
養(宋均注云玉女有人如玉色也天降精生/玉女使能養人羙女玉色養以延夀也)
　　　　賢聖進
春秋繁露曰君㤙及倮蟲城郭充實則賢聖皆進　鄭
𤣥注論語云周公相成王致太平時四乳而生八子皆
有賢行和氣之所致也
　　　　長人見
魏志曰咸熈二年晉太子昭封襄武縣言有大人見長
三丈餘跡長三尺二寸白巾著黄單衣黄巾柱杖或云
今當太平
　　　人恠
　　　　長人入國
京房曰君暴亂疾有道厥妖長狄入國　左𫝊文公十
一年敗狄於鹹榖梁公羊傳曰長狄也兄弟三人一者
之魯一者之齊一者之晉煞之身横九畝(五丈/四尺)㫁其首
而載之眉見於軾何以書記異也劉向以為時周室衰
㣲三國為大可責者也天戒若曰不行禮義大為夷狄
之行將致危亡其後三國皆有簒逆之禍近下人伐上之
痾也　史記秦始皇帝二十六年有大人長五丈足跡
六尺皆夷狄服凡十二人見于臨洮天戒若曰大為夷
狄之行將受其禍是嵗秦始皇初并六國反憙以為瑞
銷天下兵器作金人十二像之自言賢聖燔詩書坑儒
士奢媱暴虐務欲廣地南戍五嶺北築長城以備胡越
塹山填谷西自臨洮東至大遼東西徑數千里故大人
見於臨洮明禍亂之起也後十四年而秦亡
　　　　人走入宫室
春秋潜潭巴曰有人入宫之禍極效之驗也　又曰有
人走入宫不知其名大水為災國驚羣猾並謀　漢書
五行志曰成帝建始三年七月丁未渭上女子陳持弓
年九嵗言大水至走入城入未央宫尚方掖門殿門門内
諸衛户者莫見至鈎楯省乃見民驚走上城此下將篡國
因女寵有宫室之象也後王氏兄弟父子五侯秉權至
莽卒簒天下　又曰成帝綏和二年八月庚申鄭通里
男子王褒衣絳衣小冠帶鈎入北司馬殿東門上前殿
入非常室觧帷組結佩之曰天帝令我居此署長業等
収縳考問褒故公車大誰卒(應劭曰在司馬殿/門掌讙呵也)病狂易不
自知入宫後王莽簒之象　續漢書云靈帝光和中雒
陽男子以弓箭射闕北吏収考問辭居貧負責無所聊
生因買弓箭以射闕近射妖也其後車騎將軍何苗與
兄大將軍進部曲相疑對相攻擊戰於闕下苖死敗殺
數千人雒陽宫室因火延燒盡　風俗通曰靈帝光和
元年南宫中黄門寺有一男子長九尺白衣中黄門吏
呵問汝何等人白衣妄入宫曰我梁伯夏天使我為天
子吏欲収取忽不見董卓之應也　王陵晉書恵帝紀
曰齊王冏為大司馬十二月有白頭老公入司馬府大
呼有大兵起不出甲子旬即収都衛考竟殉於内外
演晋漢春秋曰齊王冏輔政大安元年有一婦詣大司
馬門求寄産吏乃詰之婦曰待我截臍便去言訖不見
有位者聞而惡焉至二年而冏被誅
　　　　訛言
漢書王莽𫝊曰建國元年長安狂女子碧呼道中髙皇
帝大怒趣歸我國不者九月殺汝莽収捕殺之　幽州
錄曰吳郡張茂度在益州時忽有人道朝廷誅徐羡之
傅亮謝晦三人遂傳紛紜張推問造言之主問何由
言此荅曰實無所承恍惚不知言之耳張鞭之𫝊者遂
息後乃騐日月正與符同　沈約宋書曰大明二年民
築治廣陵城劉誕出廵行有人揚聲大罵曰大兵尋至
何以辛苦百姓使執之問其本末答曰夷姓名孫家在
海陵天公與佛道共議欲燒此間人民道佛苦諌強得
至今大禍將至何不立六慎門誕問六慎云何答曰古
言禍不過六慎門誕以其言狂悖殺之又五軍士忽狂
見鬼驚怖啼哭曰外軍圍城城上張白布㠶執錄二十
餘日乃散築城之日雲霧晦暝白虹臨門連蜀城内
　　　　童謡
漢書五行志曰言之不從是謂不義時則有詩妖君亢
陽而虐臣畏刑而箝口則怨謗之氣發於歌謡故有詩
妖　鴻範五行傳曰下既非君上之刑畏嚴刑而不敢
正言則先發於歌歌口事也氣逆則惡言至或有恠謡
以此占之故曰詩妖古者人君必視人民聴其歌謡以
省國政　左傳曰僖公五年晉侯伐虢八月甲午圍上
陽問卜偃曰吾其濟乎對曰克之公曰何時對曰童謡
有云丙之晨龍尾伏辰(龍尾尾星也日月之㑹曰辰/日在尾故尾星伏而不見也)均
服振振取虢之旂(戎事上下同服振振/盛貌旂軍之旌旗也)鶉之賁賁天䇿
焞焞火中成軍虢公其奔(鶉鶉火星也賁責鳥星之體/也天䇿傅說星時近日星㣲)
(焞焞無光耀也言丙子平旦鶉火中軍事有成功也此已/上皆童謡言也童子未有念慮之惑而㑹成嬉戲之言)
(似若有憑者其言或中或否博覧之士能懼思之教/人兼而志之以為烱戒以為將來之騐有益於世)其九
月十月之交乎(以星驗之知九月十月之交謂/夏之九月十月也交晦朔交㑹)丙子旦日在
尾月在䇿(是夜日月合朔於尾月/行疾故至旦而過在䇿)鶉火中必是時也冬十二
月丙子朔晉滅虢虢公醜奔京師(周之十二月/夏之十月也)　左𫝊
曰文成之世童謡曰鸜之鵒之公出辱之鸜鵒之羽公
在外野往饋之馬鸜鵒跦跦公在乾侯徴褰與𥜗鸜鵒
之巢逺哉摇摇稠父喪勞宋父以驕鸜鵒鸜鵒徃歌來
哭至昭公時鸜鵒來巢公攻季氏敗出奔在外野次乾
侯八年薨於外歸𦵏魯昭公名稠公子宋立是為定公
　異苑曰秦世有童謡云秦始皇奄僵僵開吾户㩀吾
床飲吾酒唾吾漿食飲以為粮張弓射東牆前至沙丘
當滅亡始皇既坑儒焚典乃發孔子墓欲取經傳壙既
啓悉如謡者之言又言謡文藏在冡壁始皇甚惡之反
問之還沙丘而脩别路見羣小兒輦沙為阜問之云沙
丘也從此得疾而殂　漢書五行志曰元帝時童謡云
井水溢滅竈烟灌玉堂流金門至成帝建始二年三月
戊子北宫中井泉水溢出南流象春秋時有鸜鵒之謡
而後有來巢之驗井水隂也竈烟陽也玉堂金門至尊之
居象隂盛而滅陽竊有宫室之應也王莽生於元帝初
元四年成帝封為三公輔政因以簒位　又曰成帝時
童謡曰燕燕尾涎涎張公子時相見木門倉琅根燕飛
來啄皇孫皇孫死燕啄矢其後帝為㣲行出遊常與富
平侯張放俱稱富平侯家人過河陽公主作樂見舞者趙
飛燕而幸之故曰燕燕尾涎涎羙好貌也張公子謂富
平侯也木門倉琅根謂宫門銅鍰(服䖍曰門銅樞也應/劭曰門銅鋪首鐶也)
(蘇林曰/鍰音鐶)言將尊貴也後遂立為皇后弟昭儀賊害後宫
皇子卒皆伏辜所謂燕飛來啄皇孫皇孫死燕啄矢者
也又曰成帝時童謡曰邪徑敗良田䜛言亂善人桂樹
花不實黄爵巢其巔昔為人所羡今為人所憐桂樹赤
色漢家象花不實無繼嗣也王莽自謂黄象黄爵巢其
巔象也　續漢書曰更始時南陽有童謡曰諧不諧在赤
眉得不得在河北是時更始在長安世祖為大司馬平定
河北更始大臣並見煞是更始之不諧在赤眉也世祖
由河北興　又曰世祖建武中蜀童謡曰黄牛白腹五
銖當復是時公孫述僭號於蜀時人竊言莽稱黄述欲
繼之故稱白腹五銖漢家貨明當復也述遂誅滅　又
曰順帝之末京都童謡曰直如弦死道邉曲如鈎反封
侯案順帝即世孝質短祚大將軍梁冀貪樹䟽㓜李固
以為清河雅性聰明敦詩悦禮加以屬親立長則順置
善則固而冀私白太后䇿免固因徴蠡吾侯遂即至尊固
由是結怨幽斃於獄暴尸道路而太尉胡廣封安樂鄉
侯司徒趙戒厨亭侯司空袁陽安國亭侯又曰桓帝之
時京都童謡曰城上烏尾畢逋父為吏子為徒一徒死
百乘車車班班入河間河間姹女工數錢以錢為室金為堂
石上慊慊舂黄梁梁下有懸鼓我欲擊之丞卿怒案
此謡皆謂為政貪也城上烏尾畢逋者處髙利獨食不與下
共謂人主多聚歛也父為吏子為徒者言蠻夷將叛逆
父既為軍吏其子又為卒徒徃擊之也一徒死百乗車
者言前一人徃討廣既死矣後又遣百乗車徃也車班
班入河間者言桓帝將崩鑾輿班班入河間迎靈帝也
河間姹女工數錢以錢為室金為堂者言靈帝既立其
母永樂太后好聚金錢以為堂室也石上慊慊舂黄梁
者永樂雖積金錢猶慊慊常若不足使人舂黄梁而食
之也梁下有懸鼓我欲擊之丞卿怒者永樂教
靈帝使賣官受錢所祿非其人天下忠篤之士怨望欲
擊懸鼓以求見丞卿主鼔者亦復謟順怒而止我也　又
曰獻帝踐祚之初京都童謡曰千里草何青青十日卜
不得生案千里草為董十日卜為卓青青暴强之貎不
得生者亦旋破亡也　魏畧曰令狐愚字公冶太原人
為兖州刺史愚見吳未平而齊王芳年少又聞楚王有
智勇初東郡有謡云白馬出河妖馬夜過官収靷嗚呼
衆馬皆應明日見跡大如斛行數里還入河中又有謡
言白馬素羈西南馳其誰乗者朱虎騎愚既聞此謡又
聞大司馬楚王小字朱虎故遂與其舅王陵隂謀立楚
王愚病死後發覺刀割愚棺而戮尸焉　吳志曰初興
年中吳中童謡曰黄金車斑斕昌門出天子昌門吳西
郭門也夫差所作也其後孫氏興焉異苑曰義熈中童
謡云長作掃箒樞作杷掃除洛中迎瑯琊及十一年晋
大軍至洛修復園陵時封琅邪王也　中興徴祥説曰
大和中童謡曰青青御路楊白馬紫縷韁汝非皇太子
那得甘露漿又曰鳯凰生一雛天下莫不喜本言是馬駒何
悟成龍子是時海西公寵愛殿中常侍相龍等因共為
亂生子男三人海西以為己子將欲立之既而被廢以
馬韁殺三子三子死之明日南方獻甘露焉
中興徴祥説曰隆和中謡曰升平不滿斗隆和那得乆
哀皇聞而惡之改為興寜又謡曰雖復改興寜只自無
聊生尋哀帝中藥不識萬㡬　異苑曰石勒末年謡曰
一杯水食者㫖石勒死人不知不信我語視鹽池三月
忽變而生埿七月而勒死池還如先　又曰符堅域中
謡曰河水濁復清符詔死新城　又謡曰肩不過項及
其南侵其相王猛諫曰童謡有云肩不過項此不宜逺
行之徴也不從果敗於夀春之項城
　　　　人生角及自出地
京房曰權臣専政厥妖人生角　漢書五行志曰景帝
二年九月膠東人年七十餘生角角有毛角兵象老人
吳王象也年七十七國象也時膠西濟南臨淄膠東四
王謀反連楚趙凡七國　華陽國志云李勢未亡之前
涪陵有民頭生角長三寸凡三截之　京房易傳曰人
自地出君有憂民散流國亡地
　　　　男化為女
春秋潜潭巴曰小人聚天子弱則丈夫化為女子　京
房曰丈夫化為婦人兹謂柔勝强隂勝陽邦必亡又曰
男化為女有異姓來其國　蜀王本紀曰武都丈夫化
為女子顔色羙好盖山精也蜀王取為后后死蜀王於武
都擔土於成都葬之故地號曰武擔以石鏡一表其墓
　漢書五行志曰哀帝建平三年豫章有男子化為女
子嫁為人婦生子長安陳鳯言陽變為隂將無繼嗣自
相生之象生一子將復一世絶也
　　　　女化為男
春秋潜潭巴曰賢人去位天子獨居則女化為丈夫
京房曰女子化為男子兹謂隂昌賤人為政其邦必亡
　又曰君將絶嗣則君妻化為男　紀年曰晉定公二
十五年西山女子化為丈夫與之妻能生子其年鄭一
女生四十人二十人死　史記曰魏襄王三年魏有女子
化丈夫　續漢書五行志曰獻帝建安七年越巂有女
子化為男子時周羣上言哀帝時亦有此將有代易之事至二
十五年帝封山陽公
　　　　人生而能言
京房易𫝊曰言之不知則人生而能言天使代其言也　又
曰人生而能言言善則善言惡則惡此國之徴　地鏡
曰多有讒賊人生而言
　　　　人生而能行
京房曰人生而行其國大昌其君有憂　又曰自受其
殃黔首散亡　地鏡曰王事急民欲流亡國有兵則人
生而能行
　　　　人相食
續漢書五行志曰靈帝建寜三年河内婦食夫河南夫
食婦　異苑曰後漢桓帝元嘉元年任城民婦生兒即
自取食之又謂姑曰天使如此我亦行死尸僵者門閭
安欹者失半覆則盡滅言畢而匍匐復産一兒而两頭
五人楊難自王仇池分國之應也
　　　　人生子異形
天鏡曰婦女一時生三男不出三年外國來生三女國
有隂私　春秋潜潭巴曰人生五首猾大起　京房曰
人生子首在背天下易鄉　天鏡曰人生兩首不出三
年上帝命王征四方布令天下　又曰人生四頭兩目
世主大哀人生多頭君王有咎民顛沛流亡　地鏡曰
天下憂主凶民流亡則人生有四目　天鏡曰人生三
目横兵並起為害　京房曰人生子有一目其國不寜
　春秋演孔圖曰崇高將亡隂不承陽怨望生則十口
之人出　京房曰人生有二口以上國主見驚以兵
天鏡曰人生兩口五榖不登百姓喪亡　京房曰人生
子舌長天下有兵　人生子有一耳是謂不聰　人生
有三耳以上是謂多方其國無王　又曰是謂多聰國
事無定　人生子有一手是謂不夀其國有咎　人生
有三臂有反臣　人生有三手以上臣謀主　人生三
足是謂非常天下有兵　天鏡曰人生多足是謂大役
其國東西移走　人生有三足不出二年國有兵喪
京房曰人生子有一足是謂不行國主亡　人生子有
三十指民流亡　人生子有二鼻有民謀其主　人生
有二背臣反主亡　天鏡曰人生両身世主被殃民人
散亡　人生両腹不出三年嵗大熟民食足　京房曰
人生子有三腹其國分　人生有二腹是謂惡祥國主
以仇亡　人生子目在首上及後天子亡　天鏡曰人
生目著腹五榖豊横兵起　京房曰人生子目在項背
天子不安　人生子目在臂及手天下有大事　人主
子目在腋下天下不相見　人生子目在隂天子亡位
　人生子目在踵及足是謂下視天下大兵　人生子
口在首上及在後國主亡　天鏡曰人生子兩口在背
國無兵人民行五榖昌　京房曰人生子口在肢臣主
亡　人生子口在腹旁天下有兵一曰為天徳五榖豊
熟　人生子口在節天下民大飢流亡　人生子鼻在
背及項天下不寜　人生子鼻在首前太子有殃　人
生子鼻在腹天下大荒　人生子鼻在四肢節天子亡
　人生子鼻在隂是謂不恒天子降　人生子耳在首
上及前後天下有兵民流亡國君喪　人生子耳在腹
天下兵　人生子耳在背及肩項天下有憂　人生子
耳在四肢及手足有反主者　人生子腹在背天下飢
　人生子腹在手上前後天下民飢兵作　人生子腹
在四肢足天下有大兵又曰天子易　人生子四肢在
背天下亂於兵　人生子隂在首天下大亂在背天子
無後　人生子隂在腹天下有大事　京房易侯曰人
生子足小此謂下約不出三年邦消亡　漢書五行志
曰平帝元始六年六月長安女子生兒兩頭異頸面相
向四臂共胷凥上有目長二寸所若六畜首目在下兹
謂亡上政將變更凡妖之作以譴失正各象其類二首下不
一也手多所任邪也足少下不勝任也　風俗通曰靈帝
光和二年洛陽上西門外女子生兒両頭異肩四臂共
胷俱前向以為不祥随地棄去朝廷變亂上下無别二頭
之象也　春秋運斗樞曰人主不省山川之祠州土之位
不應天府斬伐無度懐山絶渠則人生大頭　天鏡曰
人生子頭如囊者主有咎凶　又曰人生頭大不出三
年將有大師來伐其國　又曰人生無頭世主方凶
京房曰人生子無目其國主暴死　人生子無口其國
主見賊　又曰多疾　春秋運斗樞曰上弊下塞則人
無唇　京房曰人生子無唇是謂不祥國主死亡　人
生子無耳天子不聰　天鏡曰人生而無口鼻耳世主
凶其國年熟　人生子無鼻其國主疾病　人生子無
足嵗大飢　人生子無手主有客兵至　人生子無手
掌世主大憂疾病　人生無足世有喪徴也　人生無
足不出三年其國空　京房曰人生子無指天子有更
令　人生子無腹其國年大熟　人生子無四肢其國
主君臣有反者　人生子無隂其國主無后　人生子
無凥國主以仇亡　天鏡曰人生子無頭不出三年有
大師來伐其國　人生子無骨其國主昌　魏志公孫
述時襄平北市有人生肉長圍各數尺有頭目口喙無
手足而動摇此赤眚也占曰有形不成有體無聲其滅
亡必也
　　　　人生六畜
京房曰人生六畜是謂更有王天下易主　人生馬百
姓勞苦　人生彘犬人君失道　人生彘貴人牽義民
不義　人生六畜形人面者天子不聰　人生六畜口
在手之上及腹天下有大兵　人生六畜口在腹背胷
天下有反者　人生子人形六畜靣更天子　人生六
畜口在隂天下有惡天子　人生六畜耳在手上天下
有憂又云有反者　人生六畜耳在四肢天下有兵一
曰天下大荒　人生六畜耳在腹及胷天下有反臣
人生六畜耳在隂羣臣常謀天下　人生六畜四肢在
腹及首天下大亂　人生六畜有三首以上天下樂昌
　人生六畜有两身天下有重兵　人生六畜有三目
以上天下有亂臣　人生六畜有一目國令不行　人
生六畜有两口以上天下有兵　人生六畜有三耳以
上天下有大事　人生六畜有一耳國主不聰　人生
六畜有両鼻以上有謀反者　人生六畜有一足天下
無主　人生六畜有二足天下有大憂　人生六畜隂
在首上天子失位　人生六畜有二隂以上國主多子
人生六畜有四肢無節天下有不善者　人生六畜有
二尾以上國有大事　人生六畜有毛無羽天子失位
　人生六畜有羽無毛天子無朝之者　人生六畜身
半有毛半無毛國有大事　人生六畜無靣天下兵作
　人生六畜無首天下無主天子失位　人生六畜無
目社稷亡　人生六畜無口天下大飢重有大兵　人
生六畜無鼻天下有災　人生六畜無耳天子無令臣
　人生六畜無腹天下大飢重以大兵　人生六畜無
四肢天子無忠臣　人生六畜無隂天子無後　人生
六畜無骨觔肉天下昌　人生六畜無尾是謂無後近
臣反殺主　人生六畜無毛天下貧民飢　地鏡曰兵
起則人生牛馬
　　　　人生野獸飛鳥
天鏡曰人生野獸國君兄弟分别不出一年夷狄内侵
　京房曰人生野獸天下不通　人生野獸有他變形
天下大兵凶亡　京房易侯曰人生飛鳥兹謂不祥司
馬將兵上卿亡　人生子形如飛鳥靣者非常兵行
人生子人靣飛鳥形者大水行兵戰　人生飛鳥有人
形體者天下分　天鏡曰人生飛鳥君憂小民散流
　　　　人生五榖草木雜物
京房曰人生子盡為五榖國民昌　人生子盡為草木
國主死　人生子盡為石兵强　人生他物非人所見
聞者皆為天下有兵
　　　　人生龍蛇虫魚
地鏡曰國君見伐則人生龍　京房曰人生龍有異姓
來相其國君將亡　人生子人靣而龍蛇形者天下有
兵　紀年曰令王四年碧陽君之諸御産二龍　人生
子人形而龍蛇靣者天下飢其兵合　人生蛇蜂蠆天
下有并民　人生虵蜥蜴國破有喪君走　人生子魚
為首者有大水
　　　　人死而更生
天鏡曰人死復生國有大病五榖死兵起　京房曰子
不三年改父之道則為私厥妖人死更生左傳曰晋殺
秦諜於絳七日復生　續漢書五行志曰獻帝初平中
長沙人姓桓死棺斂月餘其母聞棺中有聲發之遂生
至隂為陽下人為上其後曹公由匹庶起也　又曰獻
帝建安四年武陵宛縣女子李娥年六十餘死於城外
已四十年行人聞塚中有聲發出遂活　京房易傳曰
死人復行五榖不登兵革大起
　　　　女生赤毛
京房易傳曰人君尊卑無别則女生赤毛
　　　神瑞
　　　　西王母
帝王世紀曰舜時羣瑞畢臻昆崙之北玉山之神人身
虎首豹尾蓬頭戴勝執几杖皓然白石城金室而居南
有青鳥常為取食名曰西王母慕舜之徳來獻白環及
貢益地圖　瑞應圖曰王者承先王法度無遺失則來
黄帝時西王母使使乗白鹿來獻白環　大戴禮曰舜
以天徳嗣堯布㤙散徳日月出入莫不率俾西王母來
獻玉琯(異苑云零陵文學奚景於舜廟下得玉琯一即/舜西王母所獻玉琯也漢律歴志注云西王母)
(獻舜白玉管/以玉為管也)
　　　　四海神
金匱曰武王伐紂都洛邑隂寒雨雪一十餘日深丈餘
甲子朔旦有五丈夫乗馬車從両騎至王門外欲謁武
王武王將出見之太公曰不可雪深丈餘五丈夫車騎
無跡恐是聖人太公乃持一器粥出門而進五車兩騎曰
王方未出天寒故進熱粥以禦寒而不知長㓜從何來
兩騎曰先進南海君次進東海君次北海君次西海君
次河伯雨師風伯粥既畢使者告太公太公謂武王曰
此四海之神王可見之南海神曰祝融東海神曰勾芒
北海神曰𤣥㝠西海神曰蓐収河伯名為憑雨師名詠
風伯名飛亷請以名前五神皆驚相視而歎祝融等皆拜
焉武王曰天隂逺來何以教之四海曰天代立周謹來
受命請勅風伯等各奉其職　墨子曰鄭繆公晝處廟
有神入門而左鳥身素服三純面狀正方繆公乃懼神
曰無奔帝享汝明徳使錫夀十年使君昌公問神名神
曰勾芒　國語夏之興也融降於崇山(融祝融也崇陽/髙山也夏居)
(城髙山/所近也)
　　　　登山神
管子曰桓公北征孤竹未至卑耳溪十里援弓將射
未敢發見人長尺而人物具冠右袪衣走馬前疾管
仲曰臣聞登山之神有俞兒者長尺人物具焉伯王之
君興則見且走馬前導也右祛示從右渉至溪如所言公
拜馬前曰仲父之聖若此對曰夷吾聞聖人先知無形
非有形而後知臣非聖人臣承教者也
　　　　神女
瑞應圖曰羙女者盖神女也君徳被逺則至周穆王時
持酒來酌之
　　　神怪
　　　　神吟嘯
淮南子曰夏桀亂四時之政黄神吟嘯鬼神失其常
　　　　神降莘
左傳荘公三十二年有神降於莘(有神聲以接/人莘虢地)恵王問
内史過曰是何故對曰周之將興明神降之鑒其徳也
將亡神又降之觀其惡也故有得神以興亦有以亡虞
夏商周皆有之王曰若之何對曰以其物享焉其至之
日亦其物也(享祭也若以甲乙日至祭先脾/玉用蒼服尚青以此而祭也)王從之内
史過徃聞虢請命(聞虢請於神求/賜土田之命)反曰虢必亡矣虐而
聴於神神居莘六月虢公使祝應宗區史嚚享焉神賜
之土田(祝大祝也宗宗人也史/大史也應區嚚人名也)史嚚曰虢其亡乎吾聞
之國將興聴於民(政順/民心)將亡聴於神(求福/於神)神聰明正直
而一者也依人而行(唯徳/是與)虢多凉徳其何土之能得(凉薄/也謂)
(二年晉/滅虢也)
　　　　回禄神蓐収神
國語曰夏之亡也回禄信於聆隧(回祿火神再宿為/信聆隧地名也)又曰
虢公夢在廟(虢公王季之子文王之弟/虢虢公醜也廟室廟也)有神人靣白毛
虎爪執鉞於西阿(西榮/也)公懼而走神曰無走帝命曰使
晉襲於爾門(帝天也/襲入也)公拜稽首覺召使嚚占之對曰如
君之言則蓐収也天之刑神(刑殺/神也)天事官成(官成禍福/各以官象)
(成/也)公使囚之且使國人賀夢(欲轉吉故/使賀也)舟之僑(大夫/也)告
其諸族曰衆謂虢不久吾乃今知之(以其/賀夢)其適晉六年
虢亡
　　　　神致璧
史記秦始皇三十六年秋使者從闗東夜過華隂平舒
道有人持璧遮使者曰為吾遺鎬池君(服䖍曰水神也/張晏曰武王居)
(鎬鎬池君則武王也武王伐啇故神云始皇荒滛/若紂矣今亦可伐也孟康曰長安西南有鎬池也)言曰
今年祖龍死(蘇林曰祖始也龍人/君之象謂始皇也)使者問其故因忽不
見置其璧去使者奉璧具以聞始皇黙然良久曰山鬼
固不過知一嵗事也退言曰祖龍者人之先也使御府
視璧乃二十八年行度江所沉璧也三十七年始皇崩
於沙丘
　　　　神降不見形
吳志孫權傳曰太元元年五月臨海羅陽縣有神自稱
王表周旋民間語言飲食與人無異然不見形又有一
婢名紡績是月遣中書郎李崇賫輔國將軍羅陽王印
綬迎王表李崇既至與崇及所在郡守令長談論崇等
無以易所過山川遣婢與其神相聞秋七月崇與表至
權於蒼龍門外為立第舍表説水旱小事徃徃有騐十
一月權祭郊還寝疾二年二月表亡至四月權薨
　　　　池神見
幽明録曰晋武帝於殿上忩下清曙忽見一人著白幃
黄絹單衣舉身沾濕自稱是華林園中池水神名曰淋
泠君也若善見待有福祐時帝飲已醉取常佩刀空擲
之刀空過無礙神忽曰不以徃事垂接當令知所過居
少時而暴崩
　　　鬼恠
　　　　鬼見
天鏡曰鬼見官府及私宅内失土地之象　國語曰周之
衰也杜伯射王於鄗(注云常昭曰鄗鄗京也杜/國伯爵陶唐氏之後也)春秋曰宣
王殺杜伯而不辜後三年宣王㑹諸侯田於囿日中杜
伯起於道右朱衣冠操朱弓矢射宣王中心折脊而死
也　左傳曰荘公八年十二月齊侯游于姑棼遂田于
貝丘(姑棼貝丘皆/齊地田獵也)見大豕從者曰公子彭生也(公見大/豕而從)
(者見彭生/皆妖鬼也)公怒曰彭生敢見射之豕人立而啼公懼墜
於車傷足喪屨　漢書五行志曰髙后八年三月自灞工
還枳道見物如蒼狗撠髙后腋怒見趙王如意為祟
遂病腋傷而崩先是后殺如意
　　　　鬼擲人屋
天鏡曰鬼擲人屋扣門户如賊盗刼人不出一年民人
疾病
　　　　鬼呼
墨子曰夏桀之時鬼呼於國　天鏡曰鬼呼大人當之
是謂䘮亡不出一年天下争地一曰哭祖民分散　述
異記曰吕光永康二年有鬼叫於都衛曰兄弟相滅百
姓斃両口絶祀吏尋聲視之則靡所見是年光死嬌子
紹立五日紹庶兄纂簒紹自立明年纂弟車騎大将軍
常山公征伐屢有戰功疑纂不已帥衆攻纂所殺無窮
常酗遊走無度明年因醉為從弟超所殺超推兄隆為
主姚興因舋遣叔父征西将軍隴西公碩徳伐之隆師
徒撓敗乃稱蕃於姚氏三年遂為姚氏所滅
　　　　鬼吟哭
墨子曰夏桀之時鬼叫於國商紂之亡有鬼宵吟　董
仲舒五行逆順曰人君簡宗廟不禱祝咎及於外則鬼
夜哭　京房曰國虚空人君有尸禄則鬼夜哭　晋陽
秋曰符堅未敗常安市鬼夜哭一月乃止　京房曰鬼
夜哭國將亡
　
　
　
　
　
　唐開元占經卷一百十三
欽定四庫全書
　唐開元占經卷一百十四
　　　　　　　　　　　唐　瞿曇悉達　撰
　　器服休咎城邑宫殿怪異占
　　　器用休徴
　　　　琅玕　白玉　白玉赤文
孝經援神契曰神靈孳液百寳為用則琅玕景(宋均曰/事神明)
(得理則琅玉/有光景也)　禮稽命徴曰王者得理制則澤谷之中
有白玉出　禮稽命徵曰王者制禮作樂改損祭器得
鬼神之助則有白玉赤文像其威儀之狀
　　　　玉英　玉犖　玉典
瑞應圗曰王者五常並循則玉英見又云王者服飾不侈則出
又自正飾服不踰祭服乃出　孝經援神契曰玉英石華王者
尊卑不失其服則見又曰神靈孳液則有玉英(宋均曰玉/有英華也)瑞應
圗曰玉犖者師曠時來至雜紫綬　又云王者慈仁則玉典見
　　　　玉璜
尚書大傳曰周文至磻溪見吕尚釣魚文王拜尚云望
釣得玉璜剜曰姬受命佐撿徳合于令昌來提(鄭𤣥云/釣得魚)
(魚中得玉璜也佐撿猶/助提者取也半璧曰璜)　瑞應圖曰王者循五常則出
　　　　玉璧　玉瓮
瑞應圖曰王者賢良羙徳則白玉出　中興徴祥說曰
王者不隠其過則玉璧見愍帝建武元年江寧民虞廸
墾地得白玉麒麟璽一枚文曰長夀萬年安帝義熈十
二年左衛兵陳陽於淮水中得玉璽一枚　瑞應圖曰
玉瓮者聖人應也不汲自盈王者飲食不流離下賤則
出
　　　　𤣥珪
尚書璇璣鈐曰𤣥珪則出刻曰延喜(禹功既成天/佩以𤣥珪也)　瑞
應圖曰王者懃苦以憂天下厚人薄己卑宫室而盡力
乎溝洫則𤣥珪出禹時天以賜禹又云四海㑹同則𤣥
珪出
　　　　金車　金勝　銀瓮
瑞應圖云王孝至孝仁徳廣施則金車出舜時見於帝
廷　孝經援神契曰金勝者象人所鏤勝而金色四夷
來即出　瑞應圖曰世無盗賊凶人則金勝出又曰浸
潤不行姦盗静謐綈繡不用則見　晉中興徴祥説曰
金勝者仁寳也不斵自成光若水月四夷賓服則出穆
帝永和元年陽榖民得金勝一枚長五寸狀如織勝後
桓温平蜀路此四方來服之應也　瑞應圖曰王者宴不
及醉則銀瓮出
　　　　明珠　明月珠　珠英　珠鏡　地珠
禮記威儀曰君乗金而王其政象平則海出明珠　援
神契曰王者徳至淵泉則海出明珠(珠可照/闇也)　瑞應圖
曰明月珠者介鱗之物魚鹽之稅通乎什一則海出明
珠以給王者　禮記威儀曰君乗土而王其政太平逺
方神獻其珠英(有神聖故以其地所生來獻舜時/西王母獻益地圗玉琯者是也)　援
神契曰神靈孳液百寳為用則珠鏡見(事神明得理則/大珠有光耀可)
(為/鏡)　瑞應圖曰王者以才為寳則地珠出
　　　　大貝　琉璃碧
禮記威儀曰君乗金而王其政蕩平則海出大貝　援
神契曰徳至淵泉則江出大貝　運斗樞云先徳則江
吐大貝　瑞應圖云王者不貪財寳則海出大貝大可
盈車又曰王者不匱則出　援神契云王者行政神明得
理則琉璃碧見　瑞應圖曰王者不多取妻妾則碧琉
璃見
　　　　蘇胡鈎　珊瑚鈎
援神契曰王者要誓信則蘇胡鈎出　瑞應圖曰王者
棄玩好之物則蘇胡成其鈎而出　瑞應圖曰王者敬
信則珊瑚鈎見
　　　　神鼎
瑞應圖曰神鼎者質文之精也知凶知吉知存知亡能
重能輕能不炊而沸不汲而滿中五味黄帝作三鼎象三辰
大禹治水収天下羙銅以為九鼎象九州也王者興則
出衰則去　說苑曰漢孝武帝時汾隂得寳鼎而獻甘
泉宫羣臣上夀賀皆曰得周鼎侍中吾㐀夀王曰周徳
始於后稷長於公劉大於太王成於武王顯於周公徳
澤上暢於天下漏於泉上天報應鼎為周出今漢自髙
祖以繼周昭徳顯行六合和同至陛下而愈盛天照有徳
而寳鼎自至所以遺漢此漢鼎非周鼎也上曰善羣臣
皆稱萬嵗賜夀王黄金十斤　晉中興徴祥説云王徳
盛則神鼎見神鼎者仁器也不炊而沸不汲而滿烟煴
之氣自然而生世亂則藏於深山文明則應運而至故
禹鑄寳鼎以擬之成帝咸康八年陽榖民劉珪夜見光
取得鼎一枚外圍四寸此文明之應也
　　　　丹甑　瓶瓮
援神契曰丹甑者不炊而自熱五榖豊穰則見　瑞應
圖云王者棄淫汚之物則丹甑出又曰化行年豐即出
　瑞應圖云瓶瓮不汲自滿王者清亷則出又曰接於
末賤則出
　　　　白裘
瑞應圖曰王者以身率先人惡衣服而致美乎黻冕則
獻白裘禹時渠搜民乗白馬來獻(禹貢渠搜山名西夷/衣皮見禹功成皆來)
(服/也)又云王者政本五行教民種植以事其先則獻白裘
又云王者徳茂不恥惡衣則四夷來獻白裘　黄帝時
南夷乗白鹿來獻白裘
　　　器服咎徴
　　　　鍾自移　鍾自鳴　鍾不鳴
天鏡曰鍾自鳴移處君不安不出年　春秋潛潭巴曰
天子鍾自鳴下土動兵　兵書曰鍾無音士卒怒欲攻
戰
　　　　鼓自鳴　鼓不鳴
潛潭巴曰庫兵動鼓自鳴　天鏡曰鼓忽夜鳴有敵人
來　兵書曰金鼓無故自鳴軍中當罷且有功名　兵
書曰金鼓無故忽無音響者邑且降　漢書五行志云
李陵擊匃奴夜擊鼓起士不鳴陵曰吾士氣少衰而鼓
不起何耶軍中是有女子乎搜軍中得卒妻皆斬之
　　　　角自鳴　角不鳴　巾箱中有鼔角聲
天鏡曰國君角自鳴有伐者　天鏡曰角吹而不鳴不
宜征伐　異苑曰晉孝武大元末每聞巾箱中有鼓吹
鼙角之聲又曰䕶軍府軍鎧甲錚錚有聲遭王敦之變
　　　　刀劍自㧞自鳴
京房曰君刀劍無故自拔與其室相去君且殺　地鏡
曰刀劍無故自拔出及光有聲者憂兵傷若有血汗
京房云君刀劍無故自鳴他人無聞者而君獨聞之妻
妾且殺其君　兵書曰將軍劍無故自鳴他人不聞己
獨聞之此名婦為人殺之象
　　　　忘豹尾
晉中興書曰海西公初即位㤀設豹尾聖人所以豹變
也而海西豹變之日非所㤀之時天戒若曰㤀其豹尾
亦不能終也
　　　　車奔　鼎淪　鼎震
天鏡曰國君車奔不出三年有喪事　墨子曰桀無道
九鼎淪　洪範五行𫝊曰周烈王二十三年鼎震金失也
金震木動之也鼎者宗廟之器鼎震木沴金失之象
　　　　冶鐡飛
漢書五行志曰武帝征和二年春涿郡鐡官銷鐡皆飛
去其三月涿郡太守劉屈氂為丞相後月巫蠱事忽興
帝女陽石公主與太僕公孫敬聲下獄死掘蠱太子宫
太子與母皇后議恐不能自明乃殺江充舉兵與丞相
屈氂戰死者數萬人太子敗走至湖自殺明年屈㲠復
坐祝詛腰斬妻梟首　成帝河平二年正月沛郡鐡官
鑄鐡不下隆如雷聲又如鼓音工十三人驚走竟還視
地地陷數尺鑪分十二鑪中銷鐵散如流星時王鳯為
大司馬大將軍秉政丞相王商與鳯有隙鳯譖之免官
自殺
　　　　竈釡鳴
地鏡曰宫中竈及釡甑鳴响者不出一年有大喪　郭
璞洞林曰卷令施安上家釡九鳴旬月之中尋有九喪
　　　　臼中水出
京房易𫝊妖占曰臼水出大臣咎　地鏡曰水忽出臼
中臣為咎且將大水　帝王世紀曰初力牧之後曰摯
其母曰始朶居伊水之濵夢神告己曰臼出水而逺走無
顧及明視臼中有水即告隣而走東十里乃顧其地盡
為水矣　伏候古今注曰成帝建始二年太原祁安縣
民石臼中水出如流状稍益至滿臼民夜謡曰水大出
走上城後三年女子陳持弓聞謡言大水至走入掖門
至省中官吏大驚上城
　　　　秤斗改小　飲食自亡
天鏡曰人君改小秤衡斗桶是謂裂徳五榖不入倉民
流亡大饑　京房𫝊曰君飲食無故自亡君且失位凶
　　　　床自動　床自亡　帳幕自動
京房𫝊曰君床無故自動君且移居　兵書曰將軍坐
床無故自動臣下欲殺之　又曰君床無故自亡去君
且去　兵書曰將軍帳幕無故自動人散走各歸其鄉
　　　　羽扇
晉中興書曰舊為羽扇柄者剜木以象骨用十毛取全
數也中興初王敦始改用長柄使下出可提減其羽用八
識者以為柄使可執用是敦執國柄之象也毛減用
八者是羽翮損少之應也
　　　　幓頭
晉中興徴祥說曰太元中人不復着幓頭亦服妖也象人君
獨立無親戚也　天鏡曰人君及民無故違國制服上
古之服是謂悖徳君臣有反政　又曰好作大衣下臣
悦又曰無故小其衣服不出三年邉有急兵若外國來
降服後大凶　又曰好小衣臣自用　又曰人君好為
短小之衣兵革不出六年邉城有相犯君弱臣强　又
曰好着黄者太平好着白兵好着青年中熟　京氏云
民人皆好素服者民多喪期三年衆人好學諸侯之服
而髙其衣服不出五年失民
　　　　假髻
左𫝊曰鄭子臧好聚鷸冠(張晏曰鷸鳥赤足黄文/以其毛飾冠韋昭曰鷸)
(禽翠/鳥也)鄭文公惡之使賊殺之劉向以為近服妖者也一曰非
獨為子臧之身亦文公戒也初文公不禮晉文又犯周
天子命而伐滑不尊敬上其後晉文伐鄭幾亡國
　　　　冠墜
漢書五行志曰昭帝時昌邑王賀遣中大夫之長安多
治仄注冠(應劭曰今法冠是也李竒曰一云/髙山冠本齊冠也謁者服之也)賜大臣後
又以冠奴劉向以為近服妖也時王賀狂悖聞天子不
豫弋獵馳騁如故與騶奴宰人遊居娱戲驕慢不敬冠
者尊服奴者賤人賀無故好作非常之冠暴尊象也以
冠奴者當自至尊墜至賤也
　　　　冠衣改變
續漢書曰靈帝光和四年作列肆於宫綵女為商販更盜
竊帝著尚服飲食宴觀以為樂又於西園與狗著進賢
冠帶綬又駕四驢車帝躬自操轡馳騁此服妖也後天
下亂　搜神記曰晉中興著幘者以帶縛項下逼上上
無地也　續漢書五行志曰獻帝建安中男子之衣好
為長身而下甚短女子好為長裙而上甚短時益州
從事黄嗣以為服妖是陽無下而隂無上天下未欲平
也後遂大亂　搜神記曰吳景帝以後衣服之製長上
短下又積領五六而裳居一二故歸命放情於上百姓
惻於下之象也　晉興後服上儉下豐又為長裳以張
之蓋上衰弱下放縱也
　　　　衣服汗血　衣服自亡　衣服有光
　　　　衣自出匣
兵書曰將軍衣無故自汗血臣下欲殺之　京房曰君
朝服無故自亡君有事臣大凶　兵書曰衣無故自亡
將且死人家亦然　異苑曰晉恵帝羊皇后将入宫衣
中忽有光若火後藩王搆兵四廢四立及洛陽失御復
為劉曜所嬪　漢書曰平帝元始元年二月乙未義陵
寝衣在匣中忽出在床上　又曰王莽𫝊社陵便殿乗
輿宫府衣在藏中忽自倒去外堂上良久委地莽惡之
　　　　綬帶有光　履改變
天鏡曰印綬有光者免官帯有光賀事　搜神記曰昔
初作履者婦人員頭男子方頭員者順之義蓋作者之
意所以别男女也履者所履踐而行者也太康初婦人
皆方頭履言去其從與男女無别
　　　　履自着足　履自亡
京氏曰君履無故自着於君足有逺行　京氏曰君履
無故自亡君且不復逺行　天鏡曰人君履無故夜亡
其處近臣為踐
　　　　敗屩自聚
搜神記曰元康之末以至於太安之間江淮之域有敗
屩自聚於道多者至四五十量余嘗視之時人散而去
之明日悉復或見狸銜而聚之說者曰屩人之賤服處于
下當勞辱下民之象敗者疲斃之象道者地理四方所
以交通王命所由敗屩聚道民罷病将搆聚為亂後張
昌逆亂
　　　城邑宫殿怪
　　　　邑壅成山　邑没為池
地鏡曰邑無故壅成山是謂陽反為隂君淫為婦人所謀
不出一年兵起　又曰邑没為池是謂侵陽人主徴發
無道不出一年兵馬興
　　　　門崩壊
京氏曰上下咸悖厥妖城門壊　天鏡曰君門傾君不
安上　洪範五行傳曰秦世都門無故崩都門者秦東
郭門通山東者也亦崩者象趙髙殺二世時外降政内
敗一曰西郭莫崩而東獨然又先崩者象山東兵至滅
壊出二世不踰楚漢之兵皆自都門而入此皆内不平
外不敬之所致　漢書五行志曰景帝三年十二月吳
二城門傾大船自覆劉向以為近金沴木木動也先是
吳王濞以太子死於漢稱疾不朝隂與楚王戊謀為逆
亂城猶國也其一門名曰楚門一門名曰魚門吳地以
船為家以魚為食天戒若曰與楚所謀傾國覆家吳地
以王不寤正月與楚俱舉兵身死國亡　又曰宣帝時
大司馬霍禹所居第門自壊時禹内不順外不敬見戒
不改卒受滅亡之誅　又曰哀帝時大司馬董賢第門
自壊時賢以私愛居大位賞賜無度驕慢不敬大失臣
道見戒不改後賢夫妻自殺家徙合浦　續漢書曰桓
帝廷熹五年太學門無故自壊裴楷以為太學者教化
所居其門自壊文徳将衰教化廢也是後天下遂至大
亂　魏志曰黄初二年春文帝幸許昌城南門無故自
崩帝心惡之遂不入還洛陽五月帝崩　晋中興徵祥
説曰元興二年大􁅉門層屋自壊􁅉門者蓋古之鷄門
都城之門也王者所由出入是孝安静黙警蹕之響未
嘗至於鷄門而桓𤣥之簒乗間也
　　　　門闗折　門鑰自亡
地鏡曰城門闗無故自折將有賊至為人所開邑敗
京氏曰君門戸自亡其君且殺　漢書五行志曰成帝
元延元年長安章城門牡自亡函谷闗决門牡自亡(晋/灼)
(曰牡出籥也孟康/曰决門聚落門也)　谷永對曰章城通路寢之路函谷
闗阻山東之險城門闗守國之固固將去焉故牡飛
　　　　門自開閉
天鏡曰晝夜門自開閉方有大兵至大憂　京房𫝊曰
君門戸無故自闔臣殺其君　又曰國門無故夜自開
且有晝閉之憂　天鏡曰殿閣門夜自開其下方有大
兵　地鏡曰人家門戸無故自開自閉有力兵事　京
房𫝊曰城門無故不可開邑有憂　又曰君門無故不
可開者君凶人家亦然　地鏡曰凡門無故不可開是
謂戒過不出三年必有兵從近城郭起　洪範五行傳
曰燕王明光宫卧内三戸閉不可開王使二十餘人疏
戸終不開久甚王意以為内有人使奴踞屋視内中無
人小臣者趙聖推戸戸開視其戸不開夫戸以出入屋
室者也無故不開且不居也
　　　　屋室自壊
干寳晋紀曰武帝大熈元年太廟梁折四月世祖崩
晉中興徴祥說曰大興二年吳郡米廡無故壞米廡貨糴
之屋無故自壊天戒若曰五榖踴貴無所糴買不復須
屋是歳人大饑餓死者十二三萬　又云王敦在武
昌架屋五間已搆五木一宿梁墜地栿在柱上甚危無
幾作亂敦滅
　　　　殿名妖異
晋中興徴祥説曰烈宗起清暑殿識者非之清暑楚聲
今起殿以楚之聲為號非吉祥後桓楚篡　續陽秋曰
桓𤣥在姑熟起齋畫為龍名曰盤龍齋及敗劉毅居之
毅小字盤龍
　　　　城郭宫闕有聲崩側
天鏡曰城郭宫闕廷棟梁頭鳴不出二年二月國亡削
地　京氏曰邑城門無故夜鳴邑有大喪人家亦然
地鏡曰邑城門忽夜鳴者將有兵喪　王莽傳曰天鳳
二年朱鳥門鳴晝夜不絶也(云云/)　王隠晉書曰城有
聲若牛出許昌城此應主為愍懐太子　潛潭巴曰宫
柱自鳴下土諸侯號有聲　天鏡曰宫殿廷門自鳴動
摇有聲音不出三年有流血交兵從近臣親戚起　京
房傳曰邑君屋無故自動動而大聲者邑且虚　天鏡
曰君府門閣自鳴强兵方至　京氏曰君室中無故有
人聲且有大姦　又曰君室殿無故有哭聲國家大凶
　又曰賤人將貴則城復于隍
　　　　社鳴及自移
潛潭巴曰里社鳴此里有聖人其呴百姓歸之天子走
(鳴則教令行善湯/放桀也呴鳴之怒)　京房曰社鳴實邑虚虚邑實　又
曰里社鳴聖人出　又曰社樹自移君有大行有凶移
來國昌
　　　　市驚及出泉
天鏡曰民人市驚大兵至失政之象也　京房曰市人
無故自驚者春驚期一年夏驚期二年秋驚期三年冬
驚期四年案掘鏡曰叛兵起失政之象也　又曰天不
雨糴肆自出泉百姓亂　又曰糴肆無故自出泉民人
相食君肆無故自出泉將軍與相為亂一曰國内亂期
三年
　　　　城廟宫殿濡濕
京房曰天不雨廟自濡者其國大饑人主當之　天鏡
曰人君宫殿門牆潤濡不出一年獄失囚　又曰宫殿
及垣墻無故汁出如水濯之狀不出八十日亡國　述
異記曰宋臨王子項在荆州永光元年所住庭栢折棟
裂並自濡濕汁滴地明年被誅　京房曰天不雨而城
自濡者其國大潰亂相當之
　　　　宫殿自動
天鏡曰人君宫闕宫廷門戸無故自動不出期年有流民且
交兵　京房曰君宫室無故自動者且為兵墟
　　　　宫殿臰　宫室柱生芝
天鏡曰宫殿中及宫府間聞腐臰不出一年有暴喪若
婦人暴死　又曰宫殿聞血腥腐臰是謂不出一年有
大水流血　又曰宫殿中聞燋臰是謂移妖不出一年
以火為災　又曰宫殿聞臰是謂陽動不出一年宗廟
社稷移徙　握鏡曰宫室屋木無故生芝者白為喪赤
為血及火青為獄黒為賊黄為吉
　　　　宫殿生㸃　宫殿瓦自堕　宫殿柱自鳴
地鏡曰宫室中壁無故生㸃者白為喪赤為血及火青
為獄𤣥為虚耗亡遺黄為吉　潛潭巴曰宫瓦自堕諸
侯强凌主身不祥　又曰宫室柱自鳴下土諸侯號有
聲
　
　
　
　
　
　
　
　唐開元占經卷一百十四
欽定四庫全書
　唐開元占經卷一百十五
　　　　　　　　　　　唐　瞿曇悉達　撰
　　　鳥休徴
　　　　鳯凰鸞
尚書考靈曜曰通天文者明審地理者昌鳯凰下之地
鏡曰鳯凰赤精頊顓徳尚書中候曰堯即政鳯凰巢阿
閤　禮斗威儀曰君乗土徳而王其政太平鳯凰集於
苑林　京房曰鳯凰來儀􁫞􁫞其羽兹謂休徳　抱朴
子曰古者太平之世鳯凰常居其國而生光　淮南子
曰鳯凰之翔至徳也　禮稽命徴曰父子君臣夫婦尊
卑有别鳯凰至飛翔盛於明堂　京房易候曰鸞見於
國天下大安　中候曰周公歸政於成王鸞凰見
　　　　白烏　白燕
地鏡曰衆庶感則白烏來　瑞應圗曰白烏者宗廟肅
則至　京房易妖占曰山見白燕其君且得貴女　地
鏡曰妾媵有制白燕來巢
　　　　朱雀黄雀
地鏡曰赤雀銜書文王徳瑞應圗曰赤雀者王者動應於天
時則銜書來　禮稽命徴曰祭五岳四瀆得其宜則黄雀集
　　　　白鳩玉鷄　比翼鳥　三足烏　鷃巢園樹
瑞應圖曰白鳩王者養耆老尊道徳不以新失舊則至
　又云玉鷄者王者徳令神明則出　地鏡曰王者徳
綦髙逺則比翼鳥來至　又曰王者徳不任卜筮則三
足鳥來　京房曰鷃巢園樹嵗安熟
　　　鳥咎徵
　　　　鸞三指　鵲巢宫闕及巢軍　鶴巢樹
地鏡曰鸞三指其下不以徳所下之國有易王　又曰
鵲巢門殿上賢據代之世主衰失之象　京氏曰鵲巢
軍旗鼓上將軍死　又曰鶴巢樹此謂失教邑亡嵗苦
人多死
　　　　燕羣及市朝樹　燕銜土　燕雀鬬
京房曰燕羣鬬外内饑於冦國兵起　地鏡曰𤣥鳥羣
見水大興女主持政兵革且起不出四年王道絶　京
房曰燕自經市朝之樹為政者凶　京房曰燕銜土出
之國益土　又曰燕銜土出置之邑中虛　地鏡曰雀
與燕共鬬内冦亂此國兵起　京房曰燕與雀鬬賤人
為冦
　　　　鷄非時鳴
易通卦騐曰萬民聞鷄鳴皆翹首結𢃄正衣裳　京房
曰鷄無故夜鳴必有急令　又曰鷄據棲而鳴邑令不
遷乃免也　地鏡曰鷄昏鳴者世主任女人為政方亂
　又曰鷄夜鳴天子適有急令戎馬興　京房曰鷄夜
半中鳴有軍軍罷若有驚亡將軍妻死　又曰鷄晨昏
鳴人民有事人定鳴且戰夜半鳴流血滂沱　又曰
鷄不以時鳴國當之　地鏡曰鷄飛及走且鳴天子退
聲　又曰雌雞作雄雞鳴女主亂政家則妻妾姦謀女
人憂　京房曰雌雞非時而雄鳴者家大傷
　　　　鷄不上棲及不下棲　雌鷄冠距生
地鏡曰鷄不肯上棲上樹者凶　又曰鷄日中不下棲
女主亂政家則妻妾奸謀女人憂　京房易候曰鷄逐
日不下樹其邑必有水憂　地鏡曰雌鷄摶腹生冠
距女主亂政家則妻妾奸謀女人憂　河圖曰鷄有六
指殺人
　　　　鷄與野鳥鬬戯
京房曰鷄與野鳥飛走入人堂而鬬若戯其君不復居
人主亡　又曰鷄與野鳥鬬其邑亂臣弑君大臣相戮
流血滂沱　又曰鷄鳥相鬬其國殺大臣有喪邑流血
　地鏡曰鷄與野鳥鬬君殺國亂
　　　　鷄不鼓翼及窺井　鷄自飛翔及五色
京房易候曰鷄不鼓翼國受大咎　地鏡曰鷄窺井牢
獄事　地鏡曰鷄無故自飛翔去家有蠱　河圖曰鷄
有五色殺人又曰𤣥鷄頭食病人
　　　　鷄自來及自死　鷄與烏鳥媱
地鏡曰他鷄無故飛來不去家者暴死　又曰鷄無故
自死家虚耗　又曰鷄與烏鳥淫世主内亂外臣有謀
横兵方起
　　　　鷄生子異形
京房曰鷄生子不完其邑憂　又曰鷄不卵生子無羽
而獸形邑虚　又曰鷄不卵而生子非鷄形者邑有大
水　又曰鷄不卵而生子為六畜邑有兵作　又曰鷄
不卵而生子為䑕者邑有大害　又曰鷄不卵而生子
為野獸形者邑有大憂　又曰鷄不卵而生子有六畜
邑有憂　又曰鷄卵中盡為蟲虵蜂蠅國邑虚　地鏡
曰鷄生子雜異形皆為兵水憂
　
　
　
　
　唐開元占經卷一百十五
欽定四庫全書
　唐開元占經卷一百十六
　　　　　　　　　　　　唐　瞿曇悉達　撰
　　　　雉立宫門上及入宫止君室上
京房曰雉無故立宫闕門上其主且去宫殿　又曰雉無故巢邑
君屋上且大事宫虚　京房曰雉止君屋上為虚不可居君當之
　地鏡曰雉入宫室其主去宫　京房云雉無故入人室庭家虚
　　　　　雉相戯及巢木上并自死宫中
地鏡曰雉無故相戯其主且去宫　雉自死宫中其主
去宫　京房曰雉無故巢木上水大至
　　　　雀巢木及穴地　雀不見及客雀來
京房易候曰雀巢於木兹謂傷祿必有棄職　地鏡曰
雀皆巢木上大兵起　京房曰雀無故巢木嵗大水兵
起　又曰雀無故穴其地邑有兵　京房曰雀不見嵗
饑　地鏡曰客雀從他所來嵗中榖貴民移徙　又曰
陽雀大衆多先水後旱冬有兵君無恩　又曰水雀衘
魚置宫寺室上不出三年水出壊邑　又曰水雀下竹
女主執政憂有水出　又曰水雀下楊栢君行隂道不
出三年軍行　遁甲至哉鈐曰赤雀不見則無賢白雀
不降則無後嗣
　　　　鳩移巢　鵲集鳴城室及木上
京房曰邑鳩巢去樹木之地若室上謂去常居亡地且
兵　地鏡曰鵲集城上及室上鳴而泣皆為兵且起邑
将虛
　　　　鵲夜鳴及羣飲井　鵲羣下集地及巢軍
京房曰鵲夜鳴且必有甲兵　地鏡曰鵲夜飛鳴兵且
起邑将虛　又曰鵲羣飲井中兵且起邑将虛　又曰
鵲羣下集地兵起邑将虛　京房曰鵲巢軍起資屋空
虛
　　　　鵲相鬬及自死
地鏡曰鵲相鬬死為兵起邑将虛　又曰鵲自死宫中
兵起邑虛　京房曰鵲無故自死宫中主死　又曰鵲
無故自死君宫室門上有喜及屋上亦然
　　　　伯勞鳥鳴聚　烏巢集軍
地鏡曰博勞鬬屋上及呼不止不出六十日禍起　京
房曰伯勞鳥鳴為怪君室凶　又曰伯勞鳥聚軍中嵗
大水　又曰伯勞鳥聚軍中大水且至　京房曰烏巢
軍旗鼓上将軍死　又曰烏集聚軍中将軍出令増秩
應之
　　　　鸜鵒巢宫室　鸛鵲鳴巢宫室上
地鏡曰鸜鵒巢宫室不出三年夷狄内侵　又曰鸛鵲
鳴人君屋上及巢屋大水且至民流散國将亡　又曰
鸛鵲巢門殿上賢㩀代之世主衰失之象
　　　　鳥巢宫闕上
地鏡曰野鳥巢宫室不出三年夷狄内侵　又曰鳥巢
城上及其下不出一年憂被圍　京房曰鳥無故巢於
門上及殿下宫邑且虛其屋巢者為不終嵗無兵者兵
作
　　　　衆鳥鳴泣城邑門闕　衆鳥夜鳴
地鏡曰鳥鳴君門上作人聲君亡　又曰衆鳥集木上
鳴而泣兵且起邑将虛　京房曰衆鳥皆無故自立城
泣人家室上者國且圍家亦然　又曰飛鳥無故泣而立
於野及木上鳴而相應邑有大兵　又曰衆鳥無故立
城泣邑門上其邑且虛　又曰鳥鳴門闕上如人音邑
且亡　又曰衆鳥羣鳴城上聲習習實邑　又曰衆鳥
鳴囘軍中必暴戰不出三四日中　京房曰衆鳥夜鳴
且必有甲兵　地鏡曰衆鳥夜鳴為兵且起邑将虛
　　　　鳥止入宿宫闕城邑
京房曰鳥無故羣立君門上者其君死　又曰衆鳥集
止城上内向則邑見圍外向邑大兵行　又曰衆鳥棲
城上内向則凶外向破於兵　又曰日有非常之鳥來
宿於邑此謂斂吏邑有兵　又曰飛鳥皆無故自入宿
邑中及附木身不大凶即邑虛　又曰野鳥飛入君室
其邑虛亡之他方　又曰鳥無故羣宿邑中其邑虛
地鏡曰非常鳥來宿邑中此名斂殃流血滂沱(鳥或黄/身黒翼)
(白頭股赤/喙足也)　地鏡曰野鳥飛入宫其君方去
　　　　鳥死宫中及集宫殿城邑
京房曰衆鳥無故自死宫中其君死　地鏡曰衆鳥自
死宫中兵起邑虛　又曰飛鳥羣聚宫殿中主失國無
後主　又曰衆鳥集城及室上鳴而泣皆為兵且起國
将虛
　　　　鳥翔宫邑上
地鏡曰鴻鳥之属翔府國宫府上兩時以上或至三日
羣謀将起大兵将至　又曰野鳥羣翔邑上邑且虛市
上亦然　又曰飛鳥俱翔障日臣下有謀宜警之邑中
終嵗無鳥兵起
　　　　鳥飛舞於市及飲井　鳥巢井中及集地
京房曰飛鳥無故飛舞於市邑且有兵　地鏡曰衆鳥
羣下飲井中兵且起邑将虛　地鏡曰大鳥巢井中賊
弑君　又曰衆鳥羣下集地兵且起邑将虛
　　　　鳥鬬死及與獸鬬　鳥異形
地鏡曰衆鳥相鬬死為兵且起邑将虛　又曰飛鳥與
四足鬬横兵方起　京房曰飛鳥與野獸鬬國有殃
京房曰衆飛鳥有人形為兵　又曰衆飛鳥為獸形見
即大人憂　又曰衆飛鳥為六畜形見則有兵
　　　　鳥集故墟及冬卵　野鳥入邑及却飛
京房曰故墟無人衆鳥集之必復居　地鏡曰衆鳥冬
生子此不祥君有禍　京房曰有白文鳥居野不及三
年有死君此旱祥也　地鏡曰野禽鳥入人家勿煞之
有殃　又曰鳥却飛世主失國　黄帝占曰天下有鳥
毛羽五色者雄名曰最雌名曰極此鳥見天下大凶(小/見)
(可若普見/天下大災)
　　　　鳥巢軍資及集軍中
京房曰鳥巢軍資屋空虛　又曰鳥集衆軍中将出令
増秩應之　又曰鳥集軍中人皆不知其名此為勞軍
必敗　又曰野鳥羣入軍室必滅　又曰衆鳥羣飛軍
上太多戰必敗兵且罷　又曰軍中入飛鳥止軍上萬
數止其上将軍應死
　　獸占
　　　獸休徵
　　　　麒麟
京房易傳曰麒麟麕身牛尾馬蹄有五彩腹下黄髙丈
二尺毛長　瑞應圖曰麟者仁獸也牡曰麒牝曰麟羊
頭鹿身牛尾馬蹄黄色圓頂頂有一角角瑞戴　含仁
戴義音中鍾吕牡鳴曰遊聖牝鳴曰歸和春鳴曰(闕/)
夏鳴曰(闕/)　秋鳴曰(闕/)　冬鳴曰(闕/)　五色主青五音
主玉食義禾之實飲珠之精步中規行中矩遊必擇土
翔而後處不踐生蟲不折生草不羣居不侣行不食不
義不飲汙池不入䧟穽不經羅網斌斌乎文章申申乎
其樂王者徳及幽隱不肖斥退賢者在位則至又曰明
王動則有儀静則有容則見　晉中興徵祥説曰麟者
應也葢與聖為期應也角上有肉示不傷也　魯子曰
麟毛蟲之精陽氣所生　鶡冠子云麟隂之精　抱朴
子云麟獸之聖也壽二千嵗焉　説文云麟者仁獸也
麇身牛尾狼蹄肉角一角角端有肉王者至仁則出今
并州有麟大小如鹿非􁙎也　禮記曰王者之嘉　又
曰聖王用水火金木飲食必時頒爵位必當年徳無昆
蟲之灾凶饑妖孽之疾則天不愛道地不愛寳人不憂
情則麒麟在近郊　春秋感精符曰麒一角者明海内
共一主也王者不刳胎不剖卵則出於郊　又曰王者
徳旁流四表則麒麟至　春秋考異郵曰王者功平則
麟至　禮記威儀曰君乗金而王其政象平則麒麟在
郊　麟木精也(文子曰主有積徳者天興之地/助之鬼神輔佑之則麒麟在郊)　何休
注公羊傳曰麟角戴肉設武備而不為害所以為仁也
上有聖帝明王天下太平乃至　孫卿子曰王者好生
惡殺則麒在郊野　春秋繁露曰恩及羽蟲則麒麟至
　蔡氏月令章句云視聴孔修則麒麟至　尚書中候
曰黄帝時麒麟在囿(麒似馬無角麟/似麋而一角)　漢書曰武帝元
狩元年幸雍祠五畤獲白麟作白麟之歌應劭注云武
帝獲白麟為瑞乃鑄黄金為麟趾以協嘉祉焉(案晉武/帝時白)
(麟再/見)
　　　　白澤　飛黄　騊駼　駃騠
瑞應圖曰黄帝廵於東海白澤出能言語達知萬物之
精以戒於民為除災害賢君徳及幽遐則出(抱朴子云/黄帝窮神)
(知奸者出於/白澤之辭也)　淮南子曰黄帝治天下物無分争之心
日月星辰不失行風雨時五榖熟於是飛黄伏皂又曰
天下有道飛黄服皂注云飛黄出西方状如狐背上有
角乗之壽三千嵗伏皂厯而食焉郭璞注山海經云乗
黄即飛黄也周書黄佀狐背有兩肉角也　瑞應圖云
王者輿服有度秣馬不過所乗則地出乗黄　瑞應圖
曰騊駼者幽獸也明王在位則來為時除災害又曰徳
盛則至　山海經曰有獸異状如馬名曰騊駼　又曰
駃騠者后土之獸也自能言語王者仁孝於民則出禹
治水有功而來
　　　　周市　角端
瑞應圖曰周市者神獸名也星宿之變而見王者徳盛
則至　又曰角端日行萬八千里能言曉四夷之語明
君聖主在位明達方外幽隱之事則角端奉書而來
　　　　獬豸兕
説文曰獬豸似牛一角古者决訟命觸不直者　瑞應
圖曰獬豸王者獄訟平則出　神異經曰獬豸毛青似
熊性忠直見人鬬則觸不直者聞人論則咋不正者
論衡曰獬豸者一角之羊也性知有義睪陶治獄其罪
疑者令羊觸之有罪則觸之無罪則不觸斯葢天生一
角聖獸助獄為騐故睪陶跪座事之則神奇瑞應也
瑞應圖曰兕知曲直王者獄訟無偏則出　郭璞注山
海經云兕似青牛色一角重三十斤
　　　　犀角戴通
援神契曰神靈孳液百寳為用則犀角戴通注曰案交
州記云犀毛如豕蹄有三甲頭如馬有二角鼻上角長
額上角短浮着肉不連骨也南州異物志云犀如象大
色正烏似亳猪神者角有光耀白日視之凡犀暗夜視
之皆烽光從甲中出望如炬火以角冐地飛鳥走獸皆
驚或一角兩角三角抱朴子曰通天犀角有一白理如
綖者以盛米置羣雞中雞輒驚故名曰駭雞犀得其通
天以刻為魚銜以入水當為開方三尺所得氣息淮南
子云犀置狐穴狐不敢復居郭璞注山海經云犀角似
象食棘口中常流血案平帝章帝時黄支國獻犀牛章
帝時日南獻白犀也
　　　　白象
援神契曰神靈孳液百寳為用則白象素象色白如素
也　瑞應圖曰王者政教得於四方則白象至(得字當/作行)
　又曰王者自養有道則白象負不死藥來
　　　　騶虞　白虎
毛萇注詩曰騶虞義獸也白虎𤣥文不食生物有至信
之徳則應之　援神契曰王者徳至鳥獸則白虎動
晉中興徵祥説曰王者仁而不害則白虎見白虎者仁
獸也虎而白色縞身如雪無雜毛嘯則風興昔召公化
行陜西之國騶虞應焉　宋書符瑞志云王者不暴虐
則白虎而不害　感精符云将興白虎戲朝(戲湯/朝也)　括
地象曰聖王感期而興則有玉虎晨鳴雷聲於四野
　　　　白麞　五色鹿　白鹿
瑞應圖曰王者徳茂則白麞見注云案宋文帝時華林
園白麞生二子皆白又元帝時白鹿再見宋文帝孝武
帝並獲白鹿何法盛沈約皆以白鹿附白麞焉　又云天
鹿純靈之獸五色光耀王者孝道備則至　禮記威儀
曰君乗水而王其政和平則北海輸白鹿　援神契曰
王者徳至鳥獸則白鹿見　晉中興徵祥説曰白鹿者
仁獸也王者明恵及下則見色若霜雪白牝牡不與紫
鹿為羣注云案周平王時白鹿見漢章帝西廵日白鹿
見於臨平觀　天鏡曰王者仁明則白鹿至　又曰愛
民人白鹿見
　　　　赤熊　赤羆
瑞應圖曰王者奸宄息則赤熊入國注云案宋文帝時
白熊見沈約符瑞志曰附赤熊　瑞應圖曰王者逺佞
人除奸猾則赤羆見　天鏡曰王者武功遏亂則赤羆
出
　　　　白狼　白狐　𤣥狐
瑞應圖曰王者仁徳明哲則白狼見　又曰王者進退
依法度則至周宣王得之而犬戎服　尚書璇璣鈴曰
白狼銜鈎入殿朝(注云鈎縳束之要案帝王世紀曰湯/得天下要地有神麞白狼銜鈎入殿)
(朝/)　瑞應圖曰王者仁智明則白狐出　又曰王者仁
智動唯法度則見　天鏡云王者徳和則白狐來　又
曰成王時太平則𤣥狐見
　　　　文狐　九尾狐
禮斗威儀曰君乗火而王其政訟平則南海輸文狐
瑞應圖曰王者徳及禽獸則南海輸文狐　援神契曰
徳至鳥獸則狐九尾宋均注云王燕嘉賔則狐九尾也
　淮南子曰狐九尾者九配得其所子孫繁息明後當
旺也　瑞應圖曰六合一統則九尾狐見一云王者不
傾於色則至文王得之東夷服　吕氏春秋曰禹年三
十未娶行於塗山思時晚慕失制乃曰吾之娶必有應
焉乃見白狐九尾而造於禹禹曰白者服也九尾其徵
矣塗山人歌曰綏綏白狐九尾龎龎成家成室我都彼
昌禹因娶塗山氏女　陳思王上九尾狐表曰黄初元
年十一月二十三日於甄城縣北見衆狐數十首在後
大狐在中央長七八尺赤紫色舉頭樹尾尾甚長大林
叢有之甚多然後知九尾狐斯誠聖王徳正和氣所應
也
　　　　赤兔　白兔
瑞應圖曰王者徳茂則赤兔見　晉中興徵祥説曰白
兔仁獸也王者尊敬耆老則見　天鏡曰人君好賚貧
則白兔見　瑞應圖曰王者敬事耆老則白兔見　又
云王者應事疾則見注云春秋元命包曰兔者月明之
精也　玉策記曰兔百嵗則色白也
　　　　一角獸　三角獸　比肩獸　六足獸
瑞應圖曰天下太平則一角獸至　又云六合同歸則
一角獸至　又云王者法度修明三統得所則三角獸
至　天鏡曰王者承先法度無所造次則三角獸至
瑞應圖曰王者徳及幽隱鰥寡得所則比肩獸至　又
云王者謀及衆庶則六足獸至
　　　獸咎徵
　　　　麒麟執
春秋合誠圖曰蒼帝将亡則麒麟見紲　公羊傳曰㐮
公十有四年春西狩獲麟麟者仁獸有王者則至無王
者則不至有以告者有麕而角者孔子曰孰為來哉反
袂拭面涕沾袍曰吾道窮矣　五經異義公羊説孔子
獲麟天命絶周天下叛去為賊
　　　　狸力　猾褢　朱厭　犰狳　朱儒　蜚
山海經曰岠山有獸其状如豚有距其音如狗吠其名
曰狸力見則其縣多土功　又云堯光之山有獸如人
而彘鬛其名曰猾褢(滑懐/兩音)或曰署㐮其音如斵木(如人/斫木)
(聲/)見則其縣有大繇(謂作役也或/曰其縣亂)　又云小次之山有
獸焉其状如猿而白首赤足名曰朱厭見則為兵　又
云餘我之山有獸状如兔鳥喙鴟目蛇尾見人則眠名曰
犰狳(仇餘/兩音)其鳴自叫見則螽蝗為敗　又云耿山有獸
状如狐而魚翼其名朱儒自呼見國有恐　又云太山
有獸焉其名蜚行水則竭行草則死見則大疫
　　　　象
運斗樞曰變江淮之祠斬伐無度則瑶光不明象負車
奔象八足隂敖翔注云象太隂之物八足是欲行之八
方之逺臣如此自恣之甚也　東觀漢記曰桓帝延熹
五年有驚馬逸象入宫殿國灾
　　　　白虎執　虎斷道入國　虎食人　虎啣魚
　　　　　虎相食
合誠圖曰白帝亡則白虎執　京房曰虎斷道邊國謀
　又曰白虎入國邑野人為政危其宗人　地鏡曰虎
入國國将空荒　京房易傳曰君行無道将害民庶虎
食人　運斗樞曰君失恩於小民則虎啣魚　地鏡曰
虎相食不出三年國荒
　　　　虎牛尾無口目　虎兩口　虎兩足
河圖説徵示曰主無徳則虎牛尾無口目名曰亂朝
潜潭巴曰有虎兩口君出走諸侯絀(注/云)虎可畏今復兩
口象大臣欲有所咀嚼也　地鏡曰世主方起大臣遘
罪則虎有兩口　晉雜事記太康六年南陽獻兩足虎
(注/云)干寳曰虎金精南陽火也金入火刑王室亂妖也
王隱晉書曰中宗詔問王隱曰荆州送兩足虎其徵何
為也隱曰謹案先臣銓𫝊太康時兩足虎因作詩以諷
銓意以晉金行也金在西方其獸為虎虎有四足猶國
有四方無半勢而又見獲将有愍懐之禍也
　　　　麈入宫　麋入國
晉中興徵祥説曰興寧元年十月麈入於東海王宫麈
主也将為天下主之徵後哀帝崩東海王即位　京房
易候曰麋入都而國虛　又曰麋見於邑有臣戮　又
曰麋入市邑有憂　地鏡曰麋入國國方見屠　洪範
五行𫝊曰莊公十七年冬多麋牝獸之淫莫大於麋麋
迷也莊公悦鄭詹之言取齊淫女劉歆以為毛蟲之孽
劉向以為麋色青近青祥
　　　　候鹿解角　鹿入宫　熊入宫
易通卦騐曰鹿者獸中陽也獸者隂貴臣之象鹿應隂
解角者夏至太陽始屈隂陽相向君臣之象今失節不
解隂不變陽臣不承君之象故為貴臣作奸　京房易
候曰鹿入宫都而國虛　論衡曰漢中王築宫樓未成
鹿走上堦其後果薨　漢書曰昌邑王賀聞人聲曰熊
視而見大熊左右莫見王以問郎中令龔遂遂曰熊山
野之獸而來入宫室王獨見之此天戒大王恐宫将空
虛之象也賀不改寤後卒失國
　　　　狼入國繞軍　狼食人
吕氏春秋曰亂國之妖有狼入國　京房易候占曰君
失春政則蒼狼入於邑君失秋政則白狼入於邑君失
冬政則黒狼見於邑　又曰狼逐家人犬者夷狄且來
入君邑中　又曰狼鳴於邑中邑且空狼伏邑中有兵
　又曰赤狼見於國不出三年必有大禍野人為政
抱朴子曰有狼狐繞軍而鳴者軍敗　又曰君無道則
狼食人
　　　　狐一頭兩身　五狐入室上屋　狸三頭
　　　　　獺不祭魚
灾異圖曰王公不祗上命刻暴百姓人民吁嗟則一頭
兩身狐見　京房曰狐逐家人犬者夷狄且來入君邑
中　又曰狐入室必有大喪将出室不居　地鏡曰狐
入室有暴喪上屋亦然以淫危主　河圖説徵示曰狸
三頭名曰㜸㜸見則女害　通卦騐曰獺不祭魚國多
盜賊
　　　　兔兩頭　兔生雉　兔入宫　兔止宫城
運斗樞曰女兩舌則兔兩頭　吕氏春秋曰亂國之妖
有兔生雉　握鏡曰兔上城及入宫中不出一年主死
　京房曰兔入於王宫其君亡　京房曰兔無故入宫
宫潰其宫矣家亦然　又曰兔止城上邑必虛入宫殿
生子其宫且空生草木矣　又曰兔無故入宫殿生子
者宫有憂　又曰兔無故宿及守之其邑君死兵小行
　王隱晉書曰王後在薊時有謡曰出城門以望户中
有伏尸王彭祖有野狐踞後府門後為石勒所殺
　　　　䑕羣行　䑕却行
京房曰䑕羣行有水期一年　又曰䑕無故羣不居穴
衆聚居殿中者其君死　地鏡曰䑕無故羣行不畏人
晝為饑夜為兵　又曰䑕羣行入廷豪侵弱　又曰或
道中有兵喪　京房曰䑕無故却退而前尾者邑有憂
　　　　䑕鳴朝市　䑕舞朝市
京房曰䑕無故羣相隨朝夕鳴邑且為湖澤期一年至
　又曰䑕無故朝時及暮時當朝邑門而泣邑且空虛
　又曰䑕相鬬其君死　地鏡曰䑕無故自向城若市
朝而大鳴皆為兵喪　又曰䑕聚朝廷市衢中而鳴地
方屠裂　又曰䑕泣唶唶為兵喪在家人凶　京房曰
䑕無故舞於朝市其邑有大喪　又曰䑕無故舞邑門
外厥君亡於廷中道上其邑有大兵　地鏡曰䑕無故
舞戯遊走大道君當之若家主當之
　　　　䑕積土　䑕巢木上　䑕食木實五榖
京房曰䑕無故皆自積土大水且至水去邑飢　兵書
曰䑕藪軍中将有謀反意　又曰野䑕在此中者軍必
敗　京房曰䑕無故巢木上邑且大水　漢書成帝建
始四年長安城南有䑕銜黄蒿栢葉上民家栢及榆樹
為巢時議臣以為恐有水灾穴而登木象賤人将為顯
貴之位　潜潭巴曰䑕食木菓衆臣不任害賢人也
對灾異曰人君斥賢任佞衆讒在朝而䑕羣行食五榖
　地鏡曰䑕食木實上樹邪臣害賢俗敗也　又曰人
君用刑深刻吏為隂賊上下無徳則羣䑕害禾榖
　　　　䑕逐狸　䑕鬬及生子殺子
京房曰衆䑕逐狸兹謂有傷臣代其王思為亂天辟亡
　又曰䑕無故逐狸狗是謂反祥臣且殺其君　又曰
衆䑕逐狸殺其君大臣亡或曰諸侯以婦女誅異姓來
相國者也　地鏡曰䑕鬬宫殿上為兵喪自殺其子亦
然　京房曰䑕無故皆自相殺斬其首道中者兵作
又曰䑕鬬殿上其君死　又曰䑕生子宫中而不穴宫
且空　又曰䑕無故殺其子若自出穴其子死於穴中
其邑且虛
　　　　䑕穴殿冠𢃄履
京房曰䑕無故穴殿上宫中其君死　地鏡曰䑕無故
常穴人履冠𢃄其身危
　　　　䑕齧殿上地穿門户宿褥席上　䑕交殿上
京房曰䑕無故齧殿上及寢廟中地其君死　又曰䑕
無故穿殿上及室中邑舎空　又曰䑕穿門户外内通
明大喜　又曰䑕穿門户下徹外有遷者　又曰䑕無
故自常宿褥席中身死　又曰䑕交殿上其君死
　　　　䑕齧雜物
京房曰䑕齧人杖主被傷　又曰䑕齧馬蹄行破亡䑕
齧履頭家有喪急去之　又曰䑕齧牛角及蹄不行
又曰䑕齧冠即其身死若有喪　又曰䑕齧人𢃄有利
吏被選斷之獄辭連　又曰䑕齧刀劍奴妾不祥後有
殃　又曰䑕齧宫府文書曵尾官府有赦　又曰䑕齧
衣背上唯有喪　又曰䑕齧上袵有利嚢得財　又曰
䑕齧人鼻且有喪　齧人頭男子傷洗浴吉　䑕齧人
者有謀賊人　䑕齧人足有行事去而吉　䑕齧人頰
必被辱若喪　齧人手指奴婢死　䑕齧人耳目有欲
為賊者　䑕齧人髪是謂御者女子大賊　䑕齧人織
布帛傷衣喪　䑕齧祭物家喪　䑕齧宫中樹木枝葉
家有賊　䑕齧牀席中央夫婦雜叙　䑕為恠凶者傷
丈夫為之燒鐵門户無咎　地鏡曰䑕齧人衣有鬬争
事
　　　　五股翼九足蝟生冠　獸從地出
運斗樞曰廢江淮山瀆之祠則瑶光不明股翼九足又
曰女舌蝟生冠　握鏡曰凡四足獸從土中出殃至六
足獸上無齒主増地
　　　　野獸入宫邑
京房易候曰野獸入居室兹謂不轉徳室不居　京房
曰野獸大小入邑中及王朝廷若大道上邑有大害君
亡地有流血　野獸無故入邑居朝廷門及宫府中及
邑廷且虛家無人　野獸羣鳴邑中且空虛　野獸自
經於市中邑且大嵗凶　野獸入軍中将軍大戰必敗
急祭祀鬼神以救之　野獸鳴軍中大邦小小邦大
野獸生子邑中者其邑大虛　地鏡曰野獸入宫門及
寺門用事者罷　野獸入城郭臣下迷惑有兵　野獸
上城入宫中不出一年主死
　　　　野獸死邑中　野獸却行
京房易妖占曰野獸無故自死邑中門者國且空　天
鏡曰野獸自死在市道側邑中兵方大起　握鏡曰野
獸却行君當為臣
　　　　野獸與六畜飛鳥交及鬬
地鏡曰野獸與飛鳥鬬兵作　野獸與家畜來鬬他國
來伐國　握鏡曰野獸來與家六畜交此人君淫於外
國婦女以淫為行且失國　野獸與馬交國淫亂　京
房曰有四足與飛鳥鬬有兵作大臣去　又曰野獸來
與家畜鬬有隣國來伐國将亡
　　　　野獸生子異形
京房曰野獸生子有人形者且易其主　野獸生子為
螽蟲如蜂形天下且更令　野獸生子為彘走入君室
邑且亡社稷為人所攻　野獸生子為虵者其邑有大事
　野獸生子其足多者邑有憂　野獸生子足少者邑
有喪　野獸生子其口多者邑有兵　野獸生子其目
多者邑君憂　野獸生子其目少者邑有急兵　野獸
生子無目者其邑有憂　野獸生子無耳鼻其邑有兵
　野獸生子耳鼻多者其邑有行兵　野獸生子耳鼻
少者邑有大兵起　野獸生子無尾者邑無後　野獸
生子其形不居其處者皆為兵事
　
　
　
　
　
　
　
　
　
　
　
　
　唐開元占經卷一百十六
欽定四庫全書
　唐開元占經卷一百十七
　　　　　　　　　　　　唐　瞿曇悉達　撰
　　　牛休徴
　　　　金牛
瑞應圗云王者土地開闢則金牛見注云案交州記曰九真
羣居風山有金牛時時見光照數十里又武昌郡有金牛岡
岡邊石上有牛跡焉又羅浮山記云増城縣有牛潭潭側有
圎石金牛出時盤此石上有周靈潛徃掩擊得金鏁三尺許
牛出水時有五色光又吳與巴及淮南並有金牛皆帶金鏁也
　　　　牛有上齒
地鏡曰世主治而増地則牛有上齒
　　　牛咎徵
　　　　牛舞　牛悲鳴
握鏡曰牛忽舞戲軍中軍罷還郷　天鏡曰牛如舞其
國将亡　潜潭巴曰宫殿中有牛悲鳴政教衰諸侯并
牛者兵之符也注云牛有角兵象也鳴喻教令也　京
房曰牛無故夜皆鳴且有暴兵牝牛善牡鳴及於大道
上邑有大兵　運斗樞曰主憂下愁隂類逆則牛哭於
田
　　　　牛能言
吕氏春秋曰亂國之妖牛能人言　京房曰牛能言如
其言占吉凶　搜神記曰晉太安中江夏郡功曹張駃
乗牛忽言曰天下方亂吾甚疾焉乗我何之駃懼中道
而反犬又曰歸何早也安陸縣有善卜者駃從人占之曰大
凶非惟一家之禍亦天下将有兵亂也後一郡皆破亡
駃還牛又人立行百姓聚觀者衆其秋張昌亂一郡殘
傷者大半駃家族滅
　　　　牛從地中出　牡牛生子
天鏡曰牛從土中出者不出千日有兵民流亡　京房
曰牛自地中出邑中有兵小民破亡君有喪不出三年
　天鏡曰牛從地中出不出二年有大殃　京房曰牡
牛有子其君無后
　　　　牛生子異形
運斗樞曰人君七政錯壅下懵闇上不明則牛五頭不
能行(宋均/注云)五頭喻五方不肯趍上命也　京房曰牛生
子一首二身其邑分牛生子二頭天下分胡氏之象也
　天鏡曰牛兩頭軍分為兩　搜神記曰元帝大興中
割晉陵郡封少子以嗣太傅東海王俄而世子母石媫
妤疾病使郭璞筮之遇明夷之既濟曰世子不宜裂土
分國以致患悔母子並貴之咎也法所封内當有牛生
一子兩頭者見此物則疾瘳矣其七月曲河縣陳門牛
生子兩頭郡縣圖其形而上之元帝以示石氏石氏見
而有間或問其故晉陵土上所以受命之邦也凡物莫
能兩大使世子並其方其氣莫以取之故致兩頭之妖
以為警也　河圖説徵示曰人主失國無民見牛四角
二足　京房曰牛生八足上有三首邑増地君任邪佞
則牛兩頭八足二尾　又曰牛生子三角其邑且有兵
　牛生三目以上邑有賊臣臣多口則牛四目在背
牛生子三鼻其邑有兵　牛生子鼻一孔邑作事不成
君臣不聴事則牛一耳　牛生子三耳以上邑大亂人
君衆惡同志至徳潜隱興徭役奪民時則牛生五蹄民
人徭三月邑有賊臣則牛二尾　牛生子三隂已上君
多子　牛生子目在腹下及旁邑且有事　牛生子口
在腹下及在頭上邑有大事　牛生子口在四肢邑君
亡　牛生子口在背其邑臣口舌　牛生子耳在腹下
民大饑　牛生子耳鼻在腹及背其君相謀傷　牛生
子鼻在四肢上邑有大賊　牛生子足在腹邑徙　牛
生子尾在腹邑大徭　牛生子尾在四肢邑君易　牛
生子無首邑無令君不吉　牛生子無鼻民太息　牛生
子無尾民貧士弱　牛生子無毛有羽邑君亡　牛生
子無隂其君無子君無子則牛無隂　牛生子無足其
邑榖不成　牛生子足在背邑且有大兵兵行徭役奪
民時厥妖牛生五足　牛生子三足其邑君有久疾
灾異圖曰王公侯刺史不祗上命尅暴百姓則牛八足
　漢書五行志曰秦文公五年遊胊衍有獻五足牛者
劉向以為近牛禍也先是文恵王初都咸陽廣大宫室
足者止也戒秦建止奢泰也　又曰景帝中元六年梁
孝王田北山有獻牛足生背上者劉向以為近牛禍先
是孝王驕奢起苑方三百里宫舘閣道相連欲求為漢
嗣足出於背下奸上之象也　異苑曰晉永嘉中曲阿陳
文家牛生兩頭犢建武中曲阿牛生犢一軀兩頭永昌
元年江北郭洗牛生兩頭八足咸和元年䕶軍營牛生
兩頭六足太元中蜀人獻動角牛奮頭則角耳摇石虎
時牸牛水道在腹下宋元嘉中倉谷王石豐家牛生尾
在額上元嘉十四年十月東陽留元子家牛生兩頭犢
堕地便勦健善走元子射之乃死以呈郡守荀伯子余
親睹焉廣漢戴道周元嘉中牛生犢有脚而無脊骨也
　　　　牛生人
京房曰牛生人民流亡　牛生人一身二首其邑昌
牛生人一身三首其邑有兵　牛生人一身二首無口
三鼻一鼻在項一鼻在頰其邑有兵不逺　牛生人一
身一首無目一耳相臣有兵　牛生人一身二首無目
三耳一耳在項一耳在頰其邑有兵　牛生人一身三
首一鼻在項一鼻在頰女人治其政　牛生人一身二
首無耳三口一口在頰民饑　牛生人一身二首無耳
三口以上一口居頂一口居頰人民饑　牛生人一身
三首二口無耳一口在頂民驚兵君亂亡　牛生人一
身二首無耳三口一口在頰一口在股上民且大驚其
邑有亂亡　牛生人一身三首三耳無目一耳居頂一
耳居頰其邑有兵民多流亡　牛生人三頭三面有軍
行　牛生人一首四面其君亡地　牛生人一首二口
其邑大饑　牛生人一首一鼻邑民貧　牛生人一首
三目以上天下有争者　牛生人一首三耳以上邑治
且亂　牛生人一首一面天下有争者　牛生人一身
項以上無其邑有兵　牛生人二首以上其臣有反者
又云邑有大疾　牛生人三足以上民多相讒　牛生
人三臂以上其邑兵行　牛生人三隂以上其國有謀
臣　牛生人目在腋下其君且凶　牛生人目在腹天
下諸侯雜居目在背其邑有大臣反　牛生人目在足
下此謂不親其邑有大謀　牛生人鼻在腋下主令不
行　牛生人鼻在足民哭　牛生人鼻在腹其邑榖不
成　牛生人鼻在背其民多　牛生人口在腹下邑有
火　牛生人口在背邑得利臣有凶事　牛生人腹在
脛邑有饑　牛生人隂在背腹其君有大事　牛生人
無鼻邑有喪　牛生人無耳有鬼驚人者相主走　牛
生人無足其邑不種　牛生人無臂其邑疾　牛生人
無體其邑有事　牛生人無腹其邑饑　牛生人人身
而六畜面者此則不吉臣下不受命　牛生人人身而
鳥頭面者邑有兵　牛生人人面而六畜身者此謂不
祥其邑有兵　牛生人人面而犬身其邑苦　牛生人
人面而野獸身者邑有亡地　牛生人人面魚身邑有
水　牛生人人身而蟲蛇面者其邑亡地　牛生人人
面而蟲蛇身者此邑皆空
　　　　牛生六畜
天鏡曰牛生六畜兵且作其君不安　京房曰邑更主
則牛生六畜牛生六畜其邑女子為主君不安宅則牛
生馬　牛生馬兵将作人零落不安宅　牛生六畜人
形者其邑更主　牛生六畜一身一首其君亡　牛生
六畜二鼻以上其君有兵　牛生六畜二口以上邑有
兵　牛生六畜三耳三口以上邑亡地　牛生六畜無
目其邑令不行　牛生六畜無四肢主不治
　　　　牛生野獸飛鳥　牛生魚
牛生野獸天下不通　牛生野獸似人形其邑有兵
兵大作則牛生䑕　國有兵水則牛生飛鳥　牛生飛
鳥鳴者有他變且為兵水　京房曰天下虛則牛生魚
　　　　牛生五榖屎金鐵石木草土布帛　牛疫
京房曰牛生五榖其邑昌且大穣　牛生土及屎土邑
地大昌　牛生金鐵其邑有兵　兵强主武則牛生石
　牛屎生草木其君死　牛屎布帛其君有令　握鏡
曰牛大疫觔革動主用兵雜城郭不出三年有大殃
　
　
　
　
　
　
　
　
　
　
　
　
　唐開元占經卷一百十七
欽定四庫全書
　唐開元占經卷一百十八
　　　　　　　　　　　唐　瞿曇悉達　撰
　　　馬休徴
　　　　神馬
援神契曰王者徳至山陵則澤出神馬(宋均注云神馬廵/狩四方典略曰神)
(馬者河/之精也)　晉中興書徴祥說曰孝武帝大元十四年六月
寧朔州刺史賈統上言晉寧須池縣此月辛亥有馬二匹
出於河上一白一烏槃戲相逐河水上從夘至巳乃没
　　　　龍馬
尚書中候曰堯勵徳匪懈萬民和欣龍馬銜甲赤文綠
色龜背袤廣九尺五色頦下有赤文似字注云龍形象
馬赤熛怒之使甲所以藏圖王者有仁徳則龍馬見也
其文赤色而緑地也　瑞應圖曰龍馬者仁馬也河水
之精髙八尺長頭身有鱗甲骼上有翼旁有垂毛鳴聲
嚘咿蹈水不沒有明王則見又曰王者不儲秣馬則龍
馬乗黄澤馬白馬朱髦並集矣
　　　　騰黄　飛兔　騕褭　澤馬　玉馬　駮馬
瑞應圖曰騰黄者神馬也其色黄王者徳被四方則至
一名吉光乗之夀三千嵗以馬無死時　又曰飛兔者
馬名也日行三萬里禹治水有功勤勞歴年捄民之害天
眷其徳而至　又曰騕褭者神馬也與赤兔同應　應
劭注漢書云騕褭古駮馬赤喙𤣥身日行一萬五千里
　又曰王者愛人而賤馬則澤馬來　又曰王者勞來
百姓則至　隨巢子曰夏后之興方澤出馬　瑞應圖
曰王者精明尊賢則玉馬至　又曰師曠時玉馬出
又曰世治則西王母獻岱駮馬　禮斗威儀曰君乗火
而王其政和平則南河輸駮馬(注曰駮馬者/黄赤色馬也)　天鏡曰
王者不傷禽獸則駮馬見
　　　　白馬朱鬛　青馬白鬛
瑞應圖曰明王在上則白馬朱鬛至　又曰王者乗服
有度則白馬朱鬛　又曰白馬朱鬛者任用賢良則出
禮記威儀曰周王白馬朱鬛　天鏡曰王者資服有制
則青馬白鬛來
　　　馬咎徵
　　　　馬化為牛狐及出地中
京房曰馬化為牛君且無强兵也　紀年曰周宣王三
十三年有馬化為狐　京房易傳曰馬出地中國有兵
民散亡又曰軍喪不出三年
　　　　馬變毛
京房曰馬一夜改毛易政　又曰馬一夜變毛名曰易
衣君且小憂有馬之家家長死　又曰馬一夜變易毛
色南郷更為北郷東郷更為西郷政且有變　握鏡曰
馬忽易色君憂一曰馬忽變易赤色主有大喪
　　　　馬悲鳴　馬能言
潜潭巴曰天子馬行而鳴天號無聲故馬應之而鳴
天鏡曰馬鳴蹹地不食必逺行千里若國君所乗馬主伐
他國　主乗馬夜悲鳴國有外賊　京房曰馬無故一
夜皆鳴且有大兵來者　又曰馬能言如其言吉則吉
言凶則凶　吕氏春秋曰亂國之妖馬乃言
　　　馬入宫殿
潜潭巴曰有馬入宫大臣不從行不忠其有聲也臣名
於天下主令不行輕見虜注云馬地精隂也從人無所不
之今忽入宫臣欲奪主位居其宫之祥也有聲是日而
鳴聲者欲行主教令也　京房曰馬走入君宫有兵事
大憂　異苑曰後趙建武十四年有妖馬一疋色青尾
燋燎自中陽走闕下是嵗虎死國亂　晉陽秋曰咸康
八年有馬色赤如血自宣陽門直入殿前走出不知所
之　二石偽事曰石混説建武十四年時忽有斕馬一
疋有四目繫著殿中十餘日突去不知所在
　　　　馬生角
地鏡曰馬忽生角其君以兵攻國破亡　吕氏春秋曰
亂國之妖馬乃生角　京房曰下不順政厥妖馬生角
兹謂賢士不足　又曰天子親伐馬生角　洪範五行
傳曰文帝十二年有馬生角於吴在耳前上向右角長三寸
左角長二寸皆大二寸劉向以為馬不當生角猶吴主
不當舉兵向上也　又曰成帝綏和二年二月大厩馬
生角左右耳前圍長各一寸是時王莽為大司馬害上
之萌自此始矣　晉紀曰隆安四年梁州刺史郭詮送
馬生角桓𤣥之應也　趙書曰前趙臨涇縣馬生角在
耳長七寸摇之則動
　　　　牡馬生駒
京房曰方伯分威厥妖牡馬生駒　史記秦昭王二十
年牡馬生駒而死非類妄生而死猶秦恃力强得天下
而還自滅之象也　漢書五行志曰哀帝建平二年定
㐮牡馬生駒三足隨羣飲食太守以聞馬國之武用三
足不任用之象後侍中董賢年二十二為大司馬居上
公之位天下不宗哀帝暴崩成帝母王太后召弟子新
都侯王莽入收賢印綬賢自殺莽因代之
　　　　馬生子異形
京房曰馬生子一目其君弱　馬生子三目以上臣制
主令　馬生子二口以上者其令多亂　馬生子三鼻
以上民流亡　馬生子三耳以上其民人多死者　馬
生子二疋以上民流亡　馬生子三足其邑主且有不
祥　馬生子二隂以上有兵　馬生子目在腹下及在
旁其邑有兵　馬生子目在四支其邑俘囚　馬生子
目在隂其邑大弱主亡　馬生子目在背民流亡不從
令　馬生子口在背邑民大去其君　馬生子口在
腹邑饑五榖大貴　馬生子耳鼻在四支者兵作　馬
生子耳鼻在腹及背臣謀叛上敗績　馬生子足在首
失邑君　馬生子足在背人主有行　馬生子及在腹
主勞民饑　馬生子尾在首足榖不成　馬生子尾在
背其君摇　馬生子尾在腹臣謀反　馬生子無目其
邑君久疾　馬生子無口鼻其邑君無子　馬生子無
耳主失位　馬生子無足主失位　古今注曰漢哀帝大初四
年中張㓜郷有馬生子一身三頭九口各有言民皆書
之户上華陽國志曰蜀李特將亡馬生駒一頭二身著六牙
一牡　異苑曰李勢時有馬生駒一頭二身六脚身中
有牝牡
　　　　馬生人
京房曰上無天子諸侯相伐民流百姓勞厥妖馬生人
　馬生人一身有兩頭以上邑有反者兵大作　馬生
人一首三顙以上邑相撓亂　馬生人一首兩顙以上
邑有大兵　馬生人一身而兩首無目一耳居顙以上
且有兵　馬生人一身三首以上三耳以上無目一耳
居顙上是謂不祥天下有兵民流亡　馬生人一身兩
首九口鼻居項天下大饑民流亡　馬生人一身兩首
以上無耳無口二鼻以上一鼻著項一鼻著顙天下有
兵喪　馬生人一身兩首邑無主　馬生人一身而兩
面以上其邑大不祥　馬生人三首以上邑争凶　馬
生人一身三耳以上其邑亂　馬生人一首兩鼻以上
邑民貧　馬生人有臂無首足邑有兵不勝凶　馬生
人三臂以上邑君有惡疾　馬生人三足以上其邑勞
　馬生人三腹以上無足邑有大喪　馬生人三隂以
上臣謀其主　馬生人首在腋下主賊殺其臣　馬生
人首在足下邑君私社稷亡　馬生人首在背民大勞
苦　馬生人首在隂其君亡地　馬生人目在腋下其
君喪　馬生人目在背邑有大兵流亡　馬生人目在
腹若喉顙人主有亡地　馬生人目在足下此謂下視
欲謀其上　馬生人口在腹邑有兵民且飢　馬生人
口在背邑有大事民絶食　馬生人鼻在腹下主令不
行　馬生人鼻在足下民相從哭　馬生人鼻在腹下
其邑榖不成　馬生人鼻在背邑民勞　馬生人鼻在
隂邑君鬼神不享　馬生人耳在背民不相從邑有兵
　馬生人耳在腹其邑弱主治不行　馬生人耳在隂
賢者不上通　馬生人腹在跨其邑大飢君亡地　馬
生人隂在上其君無子　馬生人隂在背腹民飢臣下
大謀其主　馬生人四支在首及項其君失位　馬生
人無首其君大疾　馬生人無目其國失令亡　馬生
人無口天下大飢　馬生人無鼻其邑有喪　馬生人
無耳其邑有鬼驚人主　馬生人無手足其邑不榖
馬生人無臂邑有兵兵敗　馬生人無腹邑亡有兵民
飢　馬生人人身而畜面者民飢主易　馬生人人面
而六畜身者是不祥邑有兵　馬生人人面野獸身者
邑有大客及兵　馬生人人身而野獸面天下有亡邑
　馬生人人面鳥身是謂不祥邑有兵　馬生人人身
而蟲蛇面者邑且亡　馬生人人面而蟲虵身者謂邑
虛及有兵　馬生人人身而蛇龍面其邑有弱主不治
　馬生人人面而龍蛇身者民流亡　洪範五行𫝊曰
秦孝公二十一年有馬生人占曰畜生非其類子孫必
有非其姓者後始皇葢吕不韋子也　史記曰秦孝公有
馬生人劉向以為皆馬禍也孝公始用商君攻守之法
東侵諸侯其象将以兵革抗極成功而還自害也
　　　　馬生六畜
京房曰馬生六畜君有大事　馬生羊邑安又曰國無
憂民大安　馬生牛人安五榖蕃　馬生六畜一首兩
身其君且逐　馬生六畜二口以上天下有作兵者
馬生六畜二鼻以上民大飢　馬生六畜三耳三目以
上君失社稷亡　馬生六畜無首人君失位馬生六畜
無四支其君不安　馬生六畜無目臣塞君之善上令
不行　馬生六畜無鼻口天下有兵　馬生六畜無耳
天子失忠臣　馬生六畜無隂者女主治
　　　　馬生野獸飛鳥　馬生魚蟲
京房曰馬生野獸有他變民盡為兵　馬生野獸天下
不通　馬生飛鳥民不安有反臣　馬生飛鳥有他變
形者皆為兵喪　又曰馬生魚邑主憂又云大水至糓
不成　馬生蟲虵及蜂蚊者其邑流亡
　　　　馬生五榖金錢鐵石土草木
京房曰馬生五榖嵗樂昌　馬生金錢其邑臣有欲賊
主者　馬生石其邑强　馬生土其邑増地　馬生草
木其君疾　馬生布帛者政令且更
　
　
　
　
　
　
　
　
　
　
　
　
　
　
　唐開元占經卷一百十八
欽定四庫全書
　唐開元占經卷一百十九
　　羊犬豕占　　　　　唐　瞿曇悉達　撰
　　　羊休徵
　　　　玉羊見
瑞應圖曰鍾律調五音當節則玉羊見師曠時
　　　　羊疫　夷羊　羊兩口　羊六頭　羊多角
漢書五行志曰視之不明是謂不哲時則有羊禍多疫
死及為恠　國語曰商之亡也夷羊在牧(賈逵/注曰)夷羊神
獸也(貨食/傳曰)羊揚也　許慎注淮南子曰大羊也牧商牧
野　天鏡曰羊一頭兩口其年不熟民飢亡　灾異圖
曰王侯二千石不祗上命剋暴百姓吁嗟則一羊六頭
　異苑曰石虎建武初秦州南安虞大栁摩獻六角及
四角羊各十山𦍑中有三角五角羊又旄牛有一角皆
其類也江陵黄丘村有羊兩頭一頭下不能鳴
　　　　羊四耳　羊無足　羊生犬馬
河圖曰黒羊四耳目在腋下名孽見即有起王　天鏡
曰羊無後足前吉後凶　又曰羊無前足先憂後悦
晉中興徵祥説曰咸和元年司徒府羊産無後足其後
蘇峻作逆　天鏡曰羊生犬國被外賊又曰羊生馬天
下将兵起
　　　犬咎徵
　　　　犬狂疾
洪範五行𫝊曰犬禍者西方也以口守言之類也言氣
毁則犬傷疾矣故曰犬傷禍也旱嵗犬多狂死或言氣
亂則犬為怪以期占之　京房曰佞臣在側則犬妖生
嵗多蝗蟲任佞則羣物盡傷犬妖則軍兵将至　又曰
犬能言吉凶如其言　又曰犬呼其主主且亡　天鏡
曰犬作人音聲世主移
　　　　犬羣嘷　犬自食子　犬反哺　犬負子
　　　　　犬不囓䑕
淮南子曰夏桀在位亂四時之政而萬物失所犬羣嘷
起淵　運斗樞曰七政亂主見禁則天下犬嘷　天鏡
曰犬嘷街巷中不出其年有賊在邑　犬羣嘷街巷中
不出其年外内戒嚴君臣交兵從朝廷起二犬嘷衆犬
和兵必起　犬羣嘷城池不出三年三月國内虛空
犬嘷屋上國有喪　犬嘷門巷中其邑不寧　京房曰
犬晨夜嘷堂室上家且有喪邑亦然　天鏡曰犬羣嘷暮
嘷室中男若女必喜朝嘷室中長女死　墨子曰三苗
大亂天命傾覆則犬嘷於市中　天鏡曰犬逆吠其主
必逺行若國君逺征傷将亦傷兵　京房易傳云犬羣
嘷國将亡　天鏡曰犬自食子國無盜賊　又曰犬子
初生反哺其母國有義　又曰犬負其子走來入城池
中其國不征伐隣國歸犬負其子入巷民去其鄉　京
房曰犬無故皆見䑕不動邑且有賊臣公不禁下
　　　　犬聚宫門　犬浴水中　犬從地中出
京氏曰犬死無故當邑門及宫門聚如尸皆大凶　又
曰犬無故相從浴水中兵大作　又曰犬自地中出邑
大水君且貧　晉書徵祥説曰興平二年吴郡府舎地
中得犬子二頭一雄一雌太守張懋聞齋内牀下犬子
聲地自拆見有二犬取而養之皆成尋而懋為洗充所
害(注/云)夏鼎志曰掘地而得狗名曰假　尸子曰地中
有犬名地狼也　又曰晉孝武帝大元中廬江灊縣何
旭家忽聞地中有犬子聲即於聲䖏掘之見一狗母狀
甚羸瘦走入菰中不知所在視其處有犬子二頭一雄
一雌取而養之雌死雄活及長為犬善噬野獸其後旭
里中為蠻所沒　安帝隆安中輔國将軍孫無終家既
陽中地中聞犬子聲尋穴地有折犬子皆白色一雄一
雌取而養之皆死後無終為桓𤣥所誅
　　　　犬戴冠
京房曰君不正臣欲篡厥妖狗冠出朝門　漢書五行
志曰昌邑王賀為王時見白犬冠方出冠而無尾此服
妖示犬禍龔遂曰天戒在君也賀既廢死不得置後犬
無尾徵也　續漢書五行志曰熹平中省内冠狗𢃄綬
以為娱樂有一狗突出走入司徒府門或見之者莫不
驚怪靈帝寵用便嬖西園賣官實狗而冠也
　　　　犬生角　犬兩首　犬入宫室淫連　犬豕
　　　　　交
天鏡曰犬生角世主増地　京房曰犬生角必人主失
政小人進用　漢書五行志曰文帝後元五年齊城門
外有狗生角齊悼恵王亡後帝分齊地立其庶子七人
皆為王兄弟並强有亢陽心故犬禍見犬守衛角兵家
在前向上也犬不當生角猶諸侯不當舉兵向京師也
　運斗樞曰狗兩首人行銜刀宋均注云狗為人吠守
而設兩頭且主行銜刀兵是宿衛之臣欲判自作主而
妖也　地鏡曰犬入室中淫連君亡之象　吕氏春秋
曰亂國之妖犬彘乃連注云案漢書五行志曰景帝三
年邯郸狗與彘交悖亂之氣近犬豕禍也比時趙王遂
悖亂與吴楚謀為逆遣使匃奴求助卒伏誅　京房曰
人君夫婦不嚴厥妖狗與豕交兹謂反徳國有兵革
　　　　犬生子異形
京氏曰犬生子三耳以上邑且有亂臣　犬子生一目
邑有臣事二主者　犬生子三目以上邑有大臣謀主
　犬生子有二口邑有憂　犬生子鼻一孔邑有兵
犬生子有二鼻邑且有兵　犬生子三足以上其邑主
有公侯　犬生子有五足以上其邑且大卒行　犬生
子有二隂君多子　犬生子有二尾以上邑有徙亡
犬生子口在背邑有反臣　犬生子口在隂邑臣强主
命弱令不行　犬生子口在四足臣殺其君　犬生子
口在腹下及腹旁邑大憂　犬生子口在腹民大飢
犬生子口在四支其邑君亡　犬生子有鼻在四支邑
有兵　犬生子足在腹邑有徙亾　犬生子足在背邑
有大咎　犬生子足在首邑君且有大仇　犬生子尾
在腹邑有大臣殺君　犬生子尾在背四支邑有三主
争者　犬生子無尾邑大臣殺君　犬生子無目邑主
病　犬生子無口鼻民飢　犬生子無足榖不成　犬
生子無尾邑民貧
　　　　犬生人
京氏曰犬生人其邑君失位兵行　犬生子人形不具
其邑有兵　犬生子人之形而物各不居其所者主亡
　犬生人之形而六畜身主亡大有咎　犬生人之形
而飛鳥身邑大水　犬生人之形而野獸身此有亡主
　犬生人之形而魚身者邑大水　犬生人之形而䑕
形者其邑虛
　　　　犬生六畜　犬生䑕生魚　犬生野獸　犬
　　　　　生飛鳥蜂虵
京氏曰犬生六畜其邑易命有大事　犬生六畜一首
二身邑有廢　犬生六畜兩身邑且二君流　犬生六
畜兩口以上邑大臣亂　犬生六畜三鼻其邑有亂臣
　犬生六畜有人形者邑易主　犬生六畜無首其邑
有大事　犬生六畜無耳邑不用事　犬生六畜無目
其邑兵行　犬生六畜無口鼻民流亡作兵　犬生六
畜無四支邑不治有兵　犬生六畜無隂主且暴死
犬生豕嵗大熟民樂　天鏡曰狗生豕吉不出三年國
安樂　京氏曰犬生子為䑕嵗虛民流亡　犬生子為
魚邑有大水　地鏡曰犬生野獸大夫有外謀不出三
年君且亡國　京氏曰犬生野獸邑有大咎　犬生野
獸人形者邑有大兵　京房曰犬生飛鳥雖有人形及
不具皆為大兵及大水　犬生子為蜂天下更令　犬
生子為蜂虵其邑民人流
　　　　犬矢溺宫室道路　犬矢金石雜物
京氏曰犬矢宫室中殿堂上三日以上邑空虛　犬矢
王門中其主有喜　犬矢王門外邑主有憂　犬矢邑
社不及大神五日以上邑亡　犬皆羣溺於邑門外及
内兵作人家亦然　犬無故大道矢而行邑大凶　羣
犬無故皆矢大道中兵行　犬矢人民牀席上其殃大
　犬矢井中家虛邑亦然　犬無故溺人其人不出三
嵗亡　又曰犬矢石其邑臣强君弱　犬矢金鐵邑兵
大作　犬矢土邑愈墜(墜地/也)　犬矢五榖邑昌嵗成
犬矢布帛邑有暴政　犬矢草木邑人有喪
　　　豕咎徵
　　　　豕能言　豕自食子　豕自食尾
京氏曰豕能言吉凶如其言　豕晝同時俱鳴此謂哭
主嵗不成　又曰豕自食其子家破　又曰豕反自食
其尾家富嵗且凶
　　　　豕登屋入宫
京氏曰豕之屋上其邑得賢士　豕入君室中其社稷
邑君且亡　漢書五行志曰昭帝元鳯元年燕王宫永
巷中豕出圏壊都竈銜鬴六七枚置殿前劉向以為竈
者生養之本豕陳鬴於庭竈将不用宫室廢矣燕王不
改卒伏誅　地鏡曰野猪入宫室中其軍将圍小人失
宅　京氏曰豕無故入君室屋且有女憂為亂　又曰
赤彘見於國不出三年必有大禍野人為政
　　　　豕生子異形
災異圖曰王侯刺史二千石令長不祗上命則豕一頭
兩身六脚　古今注曰哀帝大初三年長安彘生兩頭
三目一目在項中　京氏曰豕生子有角其邑有福祿
　豕生子有二口以上其邑且安　豕生子鼻一穴郡
有九侯　豕生子三足其嵗不熟　豕生子五足以上
其邑有大咎兵　豕生子一隂其邑分無後　豕生子
目在四支其邑兵行得地　豕生子目在腹下及旁邑
有大咎　豕生子口在背邑主弱羣臣奪王令不行
豕生子口在腹其邑饑　豕生子口在四肢民饑兵作
邑亡　豕生子口在隂邑有大謀　豕生子耳鼻在腹
及背臣謀其主　豕生子耳鼻在四肢及在首上兵作
邑中　豕生子足在首上亡社稷　豕生子足在其腹
邑有大事　豕生子足在背其民勞於兵　豕生子尾
在腹及首邑有大事　豕生子無口其邑亂　豕生子
無目其邑臣奪主令　豕生子無尾其邑兵弱　豕生
子無尾有羽邑亡
　　　　豕生人
京氏曰豕生人之形即純行聖人且行兵不純行其邑
失社稷　豕生人而有六畜形者此邑亂亡　豕生人
形而有飛鳥者其邑大水　豕生人形而有野獸形者
其邑兵　豕生人形如物各有不居其位邑失地
　　　　豕生六畜
京氏曰豕生六畜其邑易主　吕氏春秋曰亂國之妖
有豕生狗　天鏡曰豕生狗不出三年國王走於野中
死　京氏曰豕生犬其君走謀於野中　豕犬形不具
邑有兵諸兵數起　豕生六畜有人形邑且更令　豕
生六畜一首二身邑分　豕生六畜二鼻以上邑有兵
行　豕生六畜二口以上其邑亡地臣亂　豕生六畜
三鼻三目以上其邑大恐　豕生六畜無首其邑不安
豕生六畜無目邑令不行　豕生六畜無耳其邑君且
不聴政　豕生六畜無口鼻其邑民流亡　豕生六畜
無隂其邑無嗣子　豕生六畜無四肢其君不治
　　　　豕生野獸蟲魚飛鳥蜂虵
運斗樞曰人主以不孝仁之名侵犯大道則豕生鹿(大/道)
(者君/政也)　京氏曰豕生野獸其邑民饑有兵　豕生飛鳥
其邑水　豕生魚其邑大水災　豕生蟲蠅其邑流亡
　　　　豕矢金石草木
京氏曰豕矢金鐵邑兵大作　豕矢土邑増土　豕矢
石邑大兵强勝四方也　豕矢五榖嵗成熟　豕矢草
木其邑有喪
　
　
　
　
　
　
　
　唐開元占經卷一百十九
欽定四庫全書
　唐開元占經卷一百二十
　　龍魚蟲虵占　　　　唐　瞿曇悉達　撰
　　　龍龜魚蟲瑞
　　　　龍
瑞應圖曰王者承天命而天道四通而悉達無益之術
藏而世無浮言言吉則河出龍圖　援神契曰天子孝
則大龍負圖也　禮記曰聖王用水火金木必時頒爵
位必當年得無水旱之灾妖孽之疾則龍在宫沼　天
鏡曰凡龍春見無殃咎　瑞應圖曰青龍水之精也乗
雲而上下不䖏淵泉王者有仁則出　又曰君子在位
不有斥退則見　禮稽命徵曰王者得禮之制則山澤
谷之中有赤龍　瑞應圖曰黄龍者五龍之長也不混
池魚徳及淵泉則黄龍應和氣而遊池沼　蔡氏月令
章句曰智聴政事則黄龍見　瑞應圖曰王者精察賢
徳則白龍見　河圖曰黄龍負鱗甲成字以授黄帝帝
令侍臣寫之以示天下(注/)魏文帝雜事曰黄帝錄圖五
龍舞河此應聖賢之符也　尚書中候曰河出龍圖赤
文像字以授軒轅　元命包曰唐帝遊河渚赤龍負圖
以出圖赤色如錦牀赤玉為匣白玉為檢黄珠為泥𤣥
玉為鑑章曰天皇大帝合神制署天上帝孫伊堯龍潤
涓圖在唐典右尉舜等百二十臣發視之藏之大麓
運斗樞曰舜為天子東廵至寽中月臨觀(注/云)臨河觀望
月或為丹字也五采負圖出置舜前圖黄為匣如櫃長
三尺廣八寸厚一寸四分而連有石白玉為檢黄金為
匣黄芝為泥封兩端章曰天皇帝符璽五字廣長各三
寸深四分鳥文舜與三公大司空禹等三十人發視𤣥
色而綈状可卷舒長四十二尺廣九尺中有七十二帝
地形之制天文分度之差(注/云)黄帝含樞紐之使也故龍
匣皆黄四合者有道相入也有户言可開闔也　尚書
中候云舜沉璧黄龍負卷舒圖出水壇畔赤文綠字也
　大戴禮曰顓頊端抶以有謀疏通以知事養財以任
地履時以象天依鬼神以制義治氣以教民潔誠以祭
祀乗龍而至四海動静之物大小之神日月所照莫不
祗屬　又曰帝嚳妙日月而送迎之明鬼神而教事之
春夏乗龍秋冬乗馬　括地圖曰禹平天下二龍降之
禹御龍行城既周而還(注/)神虛記曰禹乗二龍郭裏而
為御　尚書中候曰周公攝命七年歸政成王沉璧於
河榮光幕河青雲浮至青龍御𤣥甲臨壇吐圖而去(注/云)
周公攝政歸美成王制禮作樂天下治和榮光五色從
河水出幕覆其上浮雲從榮光中來青龍者蒼帝靈威
仰之使也𤣥甲所以裹圖也
　　　　蛟
山海經曰禱過之山虎蛟魚身蛇尾音鴛鴦(注/云)似蛇四
脚龍之属也　説文曰魚滿千頭蛟來為之長率魚而
飛置苛韭水即蛟去　淮南子曰蛟龍寝于淵而卵乳
於陵(注/云)許慎曰蛟鱉屬乳謂卵自乳者也文子曰王有
道徳者天與之地助之鬼神輔之則蛟龍宿其沼(注/云)山
海經言蛟龍虵而四脚小頭細頸頸有白嬰大者十數
圍也
　　　　玉龜　龜負圖　𤣥龜負書
瑞應圖曰玉龜者為聖國出師曠時至以錄䜟書　禮
稽命徵曰制禮作樂改損祭器有鬼神之助則龜負圖
　又曰刑殺當其罪賞錫其功立事得禮之宜則龜負
象戴　白虎通曰徳至淵泉雒出龜書　禮含文嘉曰
伏羲徳洽上下故地應以龜書伏羲乃象以作卦　尚
書中候曰黄帝東廵至洛龜書咸赤文綠字以授軒轅
(注/云)虛龜負書所出黄帝咸則也　尚書中候曰唐帝沉
璧於洛水龜負書出背甲赤文成字止壇也　又曰湯
沉璧於河黒龜出赤文題　又曰周公沉璧𤣥龜青純
(注/云)何休觧純綠也謂綠純千嵗龜也含光刻背甲書止
洛於壇赤文似字周公視周王乃視龜留不去周公援
筆以世文而寫之書成文消龜去　宋書符瑞志曰𤣥
龜洛書者天符也王者徳至淵泉則出
　　　　虛龜五色　龜在宫沼
瑞應圖曰虛龜者𤣥文五色神虛之精也上隆法天下
平象地能見存亡明於吉凶不偏不黨唯義是從其惟
龜乎書龜從此謂也虛者徳之精也龜者久也能明於
久逺事王者不偏不黨尊耆老不失舊故則神龜出又
曰虛龜似鱉而長合五行之精三百嵗遊於藕葉之上
千嵗遊於蒲上進一尺二寸王者奉順后土承天則見
　宋書符瑞志曰王者徳澤湛清畋獵順時則出五色
鮮明龜三百嵗遊於蓮葉上三千嵗常遊於卷耳之上
禹卑宫室虛龜見　春秋禮演圖曰文命将興龜穴蓮
　禮記曰聖王用民必順頌爵當時無水旱之災妖孽
之疫則龜在宫池
　　　　毛龜四眼六眼八眼龜
宋書符瑞志曰宋文帝三獲白龜孝武帝獲毛龜明帝
獲四眼龜六眼龜八眼龜前書不載當時並以為嘉
祥今附於龜瑞之末并戴(戴當/作載)其形以示将來也
　　　　比目魚　黄魚躍出　白魚入舟　神魚儛
　　　　　河
瑞應曰王者明照出逺則比目魚見(注/云)爾雅曰狀如牛
脾細鮮紫色兩片相合乃行　尚書中候曰湯沉璧於
洛水黄魚雙躍出濟千澶𤣥鳥隨魚出示止化為𤣥玉
赤勒日𤣥精太乙受神命伐天下服(注/云)黄土色明土歸
湯𤣥鳥叶光紀之使天乙湯名天命之伐桀也　尚書
中候曰周武王渡於孟津中流白魚躍入於王舟王俯
取魚魚長三尺赤文有字題目下頰右曰姬發遵昌王
燔以告天有火自天流為赤烏(注/云)孟津南河津名也右
助天告以伐紂之意姬周姓遵循也昌文王名言武王
之業也宋均注元命包曰燔魚祭天烟火光化為赤烏
烏日中陽物有光明而能照也漢書曰宣帝詔云朕飭
躬齊精所為百姓未濟大河天氣清浄神魚儛河朕之
徳懼不能任
　　　　赤虵　大螾　大螻
禮稽命徵曰王者得禮之制則澤谷必有赤虵　東觀
漢記云安帝生赤虵盤於妝席之間　吕氏春秋曰黄
帝時天見大螾黄帝曰氣勝故其色尚黄其事則王注
曰螾蚯蚓也　帝王世紀曰黄帝得螾如虹應劭云神
螾大五六圍長十餘丈也　吕氏春秋曰黄帝時天見
大螻黄帝曰土氣勝故其色尚黄其事則王
　　　　野蠶成蠒
後漢書曰光武建武元年六月己未即皇帝位大赦天
下野蠶生麻尤盛野蠶成蠒被於山阜民獲其利非一
　吳志曰孫權黄龍三年夏有野蠶蠒大如卵由卷野
稻自生改為禾興縣
　　　龍龜魚蟲恠
　　　　無雲而龍出　黄龍墜　龍五色
天鏡曰大兵将至大水為害則無雲龍出　春秋合誠
圖曰黄帝将亡則黄龍墜　握鏡曰君失木行則春青
龍見國被兵其鄉散亡青狼豕亦然失火行則夏赤失
金則秋白失水則冬黒失土則四季黄皆如上占　又
曰蒼龍見國有凶黄龍見國有喪白龍見有兵黒龍見
有憂凶
　　　　龍見邑社廷廟
京房曰山見龍過於邑邑遷　赤龍見於國不出三年
必有大禍野人為政　天鏡曰龍見於社稷必有大戰
流血　龍從宫中出讒人聚其國亡　地鏡曰龍下朝
廷人君不順四時行出不時　龍以冬出當道或鬬邑
中或乳國中或見上腹下背有大戰主憂(春夏秋/出不占)墨子
曰昔三苖大亂天命殛之龍生於太廟　異苑曰㑹稽
有獨姥常織蘆布為業以義熙初晒綪於庭忽疾風雷
雨山隂縣東魏家堂屋上有一蒼龍長數丈須臾而散
成綪從風飄亂姥先以大瓮著階下有頃天雨蘆綪滿
瓮視之悉是蘆綪爾日郭中有曝晒者莫不失之後有
盧龍之難尋自散走咸謂是其應矣
　　　　龍見井中
潜潭巴曰龍從井中出下為猾謀慮大兵不本而出(注/云)
龍從井出聖人在下位今而見勢稍大欲猾亂時主祥
也　京房曰井出龍若馬君不守宗廟　又曰有徳遭
害厥妖龍見井中　又曰君行暴惡黒龍從井中出
漢書五行志曰恵帝二年正月癸酉旦有兩龍見於蘭
陵延東里温陵井中至乙亥夜去劉向以為龍貴象而
困於庶人井中象諸侯将有幽執之禍其后呂太后幽
殺趙王諸吕亦終誅滅　魏志曰髙貴鄉公正元元年
冬十月戊戌黄龍見於鄴井中甘露元年正月辛丑青
龍見軹縣井中二年二月青龍見温縣井中三年黄龍
仍見頓丘冠軍陽夏縣界井中四年正月黄龍二見寧
陵縣界井中(注/)漢晉春秋曰是非龍人乃咸以為吉祥
帝曰龍者君徳也上不在天下不在地揜而數居於井
非嘉兆也乃作潜龍詩以自諷焉司馬文王見而惡之
五年五月己丑髙貴鄉公卒時年二十　又曰帝見威
權日去不勝其忿遂帥僮僕數百摻鼓而出文王弟十
七騎校尉伸入遇帝於東門左右訶之伸衆奔走中䕶
賈充入逆帝戰南闕下帝自用劍衆欲退太子舎人成
濟前刺帝刃出於背　陳留王景元元年十二月甲申
黄龍見華縣井中三年二月青龍見軹井咸熙二年十
一月壬戌詔羣公卿士奉皇帝璽綬策禪位於晉嗣王
　晉陽秋曰太原五年龍見武庫井中帝觀有喜色百
官将賀劉毅以為不祥孫楚上事曰頃聞武庫井中有
二龍羣官或謂之禎祥而稱賀或有謂之非祥無所賀
可謂楚既失之而齊亦未為得也而龍守鱗翼潛於重
淵或仰攀雲漢遊於蒼昊而今蟠於坎井同雄於蛙蝦
豈獨管庫之士或有隱伏期役之賢沒於行伍故龍見
光景有所感悟耶　異苑曰謝晦家室各宅南路上有
古井以元嘉二年汲者忽見二龍甚分明行道住觀者
莫不嗟異有人入井看乃是磚隱起龍形泉從邊出澆
灌殊駛後晦等皆伏法淮南所謂井見而貴臣拘者也
　　　　龍逐人
洪範五行𫝊曰秦文公大獵有龍出逐文公公射得之
龍逐人非所當也射而得之非所當射得也射為射妖
龍為龍孽皆瞀亂之君所致也龍者天之象陽之表超
乎衆也射兵革之禍也龍傷獲為擒滅之患是國且有
兵将擒獲也文公感悟改行自新因居汧之隂子孫繁
昌
　　　　龍鬬　龍死
考異郵曰龍鬬則主将易宋均曰龍君象鬬則将争也
　潜潭巴曰日月食之則蛟龍羣鬬　京房曰龍鬬邑
中厯數日不止人主且分比兵為憂　漢書五行志曰
左𫝊昭公十九年龍鬬於鄭時門之外洧淵劉向以為
近龍孽也鄭小國攝乎晉楚之間重以强吴鄭當其衝
不純修徳将鬬三國以自危亡是時子産任政内恵於
民外善辭令以交三國鄭卒亡患此純以徳消變之効
也(案春秋經即/鄭定公也)　續漢書五行志曰桓帝延熹元年河
内野王山有死龍長可數十丈㐮楷以為龍者帝王瑞
天鳯中黄山宫有死龍漢兵誅王莽此易代之徵後魏
代漢
　　　　靈龜執　龜無文　穿井得龜
合誠圖曰𤣥帝将亡則靈龜執　堯錄書曰𤣥帝之将
終也水不流下則龜無文　世語曰晉長沙王從封長
沙至國穿井入地四丈得大石其中有靈龜而長二尺
餘長沙王誅之象也　車頻奏書曰苻堅建元十三年
髙陸縣民穿井得龜其大三尺六寸背文負八卦古字
堅藏之太卜因而養之十六年而堅死今取其骨稽問
吉凶名曰客龜太卜佐齊魯夢客龜言我歸江南不過
死於秦魯自觧曰龜三萬六千嵗而終之必有灾國之
徵
　　　　巨魚見　丹魚見
京房曰海數見巨魚邪人進賢者疏　漢書五行志曰
靈帝熹平二年東萊海出大魚二長八九丈髙二丈餘
明年中山王暢任城王博並薨　異苑曰勃勃虜都
長安端門外瓮水有聲視水如沸有丹魚長三尺有赤
光國尋滅
　　　　河魚逆上及生人　魚偃行
京房曰衆逆同志厥妖河魚逆上　洪範五行𫝊曰秦
始皇八年河魚逆水上劉向以為魚孽魚隂類民象也
逆水上民将不從君令為逆行也　京房易候曰下無
臣大人不實則魚生人　運斗樞曰天下将亂則魚偃
無足行宋均曰魚潛伏今見且偃行是弱而降自恣無
所畏也
　　　　魚飛　魚見屋上
京氏曰魚飛者治國無禮義則魚飛水有淵奥即魚居
焉國無禮義民去焉故魚飛不救有虛邑其救也安民
治業定禮興樂　又曰魚入師中司馬将戰勝魚飛集
於司馬鼓上司馬當之　地鏡曰魚飛入路中兵作又
曰魚飛去水國有暴兵　漢書五行傳曰聴之不聰是
謂不謀君嚴寒氣動故有魚孽魚去水而飛極隂之孽
也　京房易傳曰青魚去水飛入道兵将起　握鏡曰
魚忽出屋上死道中皆有兵奔敗　魏志曰齊王正始
中有二魚長尺集於武庫之屋有司以為吉祥王肅曰
魚生於淵而居於屋介鱗之物失其所也邊将其殆有
乗甲之變而後果有東闕之敗
　　　　五色虵　虵有翼足
淮南萬畢術曰君失春政則倉虵見於邑即嵗多禍君
失夏政則赤虵見君失秋政則白虵見君失冬政則黒
蛇見　京房曰𤣥虵冬出則君凶　河圖曰虵四足四
翼各羣立見則兵作　合誠圖曰白帝将亡則虵有足
伏如人　京氏易傳曰青虵見足軍中将罷
　　　　虵入都邑宫廟
禮記曰威儀曰賤人為君則虵入都　潜潭巴曰朝有
大虵親属無道将何為宋均注曰虵隂物而性蠶燕今
而在朝是親属或欲為無道何為言不成也　吕氏春
秋曰妖孽生國有遊虵虵一西一東　漢書五行志曰
皇之不極是謂失徳則有虵孽　灾異圖曰外鎮王侯
不祗上命尅暴百姓則龍虵見　京氏曰虵羣聚大道
上邑有急兵　虵聚於國必有圍城黄虵見於邑旱長
虵見大水　淮南萬畢術曰君室無故見虵君且去虵
無故在牀上君非其子　漢書五行志曰左傳文公十
六年有虵自泉宫出入於國如先君之數劉向以為泉
宫在囿中公母姜氏嘗居之虵從之出象宫将不居也
　又虵入國将有女憂也如先君之數者公母将薨之
象公惡之乃毁泉臺後二年薨公子遂殺文公之二子
惡視而主宣公文夫人歸於齊　搜神記曰魯定公元
年秋有九虵繞柱占曰以為九世廟不祀乃立煬宫
㑹稽典錄曰淳于翼字叔通除洛陽市長桓帝即位有
大虵見徳陽殿上翼占曰以虵有鱗甲兵之應也　晉
徵祥説曰大寧中武昌有大虵居神寺神樹上出頭從
人受食(案京房易/妖占曰)大虵見神寺不出三年有大兵國有
大憂時王敦作逆　晉恵帝起居注曰齊有大虵長三
百餘步又負二虵長十餘步過市市人悉逐觀之繇齊
城北門入漢景祠須臾不復見　京房易傳曰虵見将
軍營中師罷出則中軍将軍得志或曰得士
　　　　虵鳴君室　虵交市廷　虵衝腹　虵鬬
淮南萬畢術曰為死事則虵鳴君室　京房曰虵鳴君
室凶　地鏡曰虵交於市及廷中者不出三年必有亡
主各以其國君應之　運斗樞曰君失政臣挾私期(期/字)
(當作/則)虵衝巴(巴腹/蟲也)　河圖曰大虵朝市路羣鬬又去不
去霸者當路　淮南萬畢術曰虵無故鬬於君室後必
争立小死小不勝大死大不勝小大皆死皆不立也
漢書五行志曰左傳鄭厲公時有内蛇與外蛇鬬鄭南門中
内虵死劉向以為先是鄭厲公刼相祭仲而逐昭公代
立後厲公奔出公復入弟子儀代立厲公自外刼大夫
傅瑕使僇子儀此外虵殺内虵之象　趙書曰前趙時
安定太守邵琨上言虵與䑕鬬於郡門而虵自死
　　　　蛙聚　蛙與蝦蟇鬬
易辨終備曰蛙聚大盜出　運斗樞曰妃色惑主蛙累
入邦門　漢書武帝元鼎五年秋蛙與蝦墓羣鬬是嵗
四将軍衆十萬征南越
　　　　候蚯蚓出　蜈蚣入邑　蟻聚土　候螳蜋
　　　　　生　候蜩鳴
周書時訓曰立夏後五日蚯蚓出不出則臣奪后令冬
至之日蚯蚓結不結則君政不行　京房曰見山□蛆
入於邑内殺廣雅曰蜈蚣也　又曰蟻無故當道若門
户城聚土水且傷人　易通卦驗曰螳蜋摶蟬□之蟲
乗虛而殺物自隱蔽而有所害捕摶之象也奸人性隂
邪行令失節所生武官不務詰奸故為奸猾事發月令云
小暑至螳螂生周書曰夏至後五日蜩始鳴不鳴則貴
臣放逸立秋之日寒蜩不鳴　通卦騐曰遁上九候蟬
始鳴蟬不鳴人臣力争國多妖言
　　　　螻蛄集朝廷　蚯蚓螻蛄見軍中　螻蛄大
　　　　　如牛
京房易飛候曰螻蛄集朝廷厥咎黜　又曰蚯蚓螻蛄
見軍中尤多師将罷有謀者不久地生諸蟲将軍急去
大凶　抱朴子曰螻蛄見軍尤生多有軍罷又宜備叛
　京氏曰螻蛄大如牛長一丈見邑且有賤人貴
　　　　蜂食苖　蜂生國　蜂入軍中　蛾飛蔽日
五行𫝊曰秦昭王委事太后弟穣侯為丞相弟謙蕩君
皆用事私門權傾公朝三十八年上郡大饑山東盡死
民無所食蜂食民苖蜂食民苖者赤祥之災也能飛揚
之類赤挾毒火之色也不當食苖象不當位也故見災
以蜚之蜂見挾毒物之害也天意若曰君不明臣下若
蜂蠆而奪民将為國家害也　天鏡曰蜂生國舎内空
亡象　兵書曰軍行蜂羣飛蜂及蜜蜂尤多者必大戰
道路防之　又曰軍中有蜂鳴移主将敗士卒亡矣
漢書元帝紀曰建昭元年春三月上幸雍祠五畤秋八
月有白蛾飛蔽日從東都至軹道(注/)如淳曰三輔黄圖
長安城東北次門號曰宣平城門其外郭曰東都門也
冬河間王元有罪廢遷房陵
　　　　蝗生
五行傳曰介蟲者小蟲有甲能蜚揚之類陽氣所生於
春秋為象蟲今謂之蝗皆其類也曰介蟲之孽也説文
曰蝗螽也旱氣動象　至使乞貸則生螣舊説螟螣蟊
賊一種蟲也如言寇盜奸宄内外言之耳故㨗為文學
曰此四種皆蝗也　禮月令曰孟夏行春令則蝗蟲為
灾　春秋緯曰愁精所感擾氣所生螽冬生天不能滅
地不能藏　潜潭巴曰生蝗蟲兵大起行千里　五行
傳曰君行暴虐而賦稅貪叨無厭以師動衆取邑治城
而失衆心則蟲為害　爾雅曰蝗蟲食苖心曰螟食苖
葉曰􁓒食苖根曰蟊食苖節曰賊　董仲舒對灾異曰
佞臣居位貪叨之徵邪人在位則蝗蟲食葉君用臣才
不任職則蟲食莖君用佞人在朝則蟲食節君用奸賊
在位則蟲食根禮月令仲春行夏令蟲蝗為害説文曰
螟蟲食榖心從冥聲吏冥冥犯法即生螟　呂氏春秋
曰亂國之妖有螟集其國其年凶　淮南子曰政惡生
孽蟲食心　京房曰吏為貪狼多螟螣宫室奢蟲食葉
　漢書五行志曰春秋魯哀公十二年十二月螟十三
年九月螟十二月螟劉向以為春用田賦冬而螟此三
螟皆虐取民之効　春秋漢含孳曰魯室履畝而税貪
恣太過則蝝生　漢書五行志曰劉歆以為蝝螕􁙶之
有翼(音蚍/蜉)食榖為灾黒𤯝也董仲舒以為蝝螟始生也
是時初税畝亂先王制故應是而蝝生詩推度覽曰在
下不臣蟲食葉貸者伐也小臣為政事變其法故立字
貸與伐同其變臣欲殺也　京房曰得無節蟲食葉説
文曰野蟲食草根者也吏抵冐取民則生􁇨　京房曰
臣安禄厥灾蟲食根不絀無徳蟲食本害忠孝蟲食根
　握鏡曰螟蟲食根咎在女主社稷　毛詩義禮曰蟊
長而細或説云蟊螻蛄也螻蛄食苖根為人患　詩推
度覽曰傷苗食之賊也　京房曰與公侯争蟲食蛬傷
忠臣蟲食蛬　史記秦始皇四年十月螟蟲從東方來
蔽天如嚴雪是嵗天下失苽瓠　漢書五行志曰景帝
中元三年秋蝗匈奴寇邊武帝元光五年秋蝗五将衆
三十萬伏馬邑又四将征匈奴元鼎五年秋蝗四将征
南越元封六年秋蝗兩将征朝鮮太初元年夏蝗從東
方飛至燉煌三年秋復蝗其年貳師征大宛天下奉其
役連年征和三年秋蝗四年夏蝗先是一年三将連衆
十餘萬征匈奴貳師七萬人沒不還平帝元始二年秋
蝗徧天下是時王莽秉政　漢書王莽地皇三年夏蝗
從東方來蔽天至長安入未央宫縁殿四年漢兵斬莽
　續漢書五行志曰安帝永初四年夏蝗是時西羗冦
亂軍衆征距之連年五年夏九州蝗六年三月去年蝗
處復蝗子生七年二月郡國蝗順帝永建五年郡國十
二蝗是時鮮卑冦朔方用衆征之永和元年秋七月偃師
蝗去年年冬烏桓冦沙南用衆征之　續漢書五行志
曰桓帝永興元年七月郡國三十二大蝗是時梁冀秉
政　東觀漢記曰馬稜伯威為廣陵太守連年有蝗榖
貴稜奏罷强官薄賦税蝗蟲飛入海中化為魚蝦　晉
中興徵祥説曰元帝大興二年徐州及揚州之西江郡
蝗三年冀州蝗皆胡肆暴之徵　武帝太元十六年五
月棠邑界有蝗廣千里長三十里許從南來其飛蔽天
害苖稼是時官以賄成皆入私庫貪私茍得之徵也
趙書曰石勒十四年五月飛蝗穿地而生二十日化如
蠶七八日而卧四日蜕則飛周遍河朔百草無遺唯不
食三豆及庥
　　　　蜮生蠅蔽　蛟虻興　䖟大如牛　蠛蠓滿
　　　　　野
春秋漢含孳曰妃黨縱横佞人譛世則蜮生　春秋魯
荘公十八年秋有蜮注云蜮短狐也葢以含沙射人為
災也　漢書五行志曰荘公十八年有蜮劉向以為蜮
生南越之地多婬婦人男女同川淫女為主亂氣所生
故宣武名之蜮(蜮由惑也/謂之短)是時荘公将取齊之淫女故
蜮至　五行傳曰詩云為鬼為蜮則不可得葢氣精也
詩義禮曰一名射景如鱉三足紀年晉獻公二年春周
恵王居于鄭鄭人入王府多取玉玉化為蜮射人　古
今注曰成帝建始元年六月蒼蠅萬數集白虎門朝坐
處蔽地　漢書昌邑王賀夢青蠅矢積西階東河五六
石以屋瓦覆發視之青蠅矢也以問龔遂遂曰階下左
側讒人衆多願皆放之賀不用其言卒至於廢　詩推
度災曰逆天地絶人倫則蚊䖟興　兵書曰軍行逢䖟
尤多者必大戰道路防之　異郵曰陳涉即亡景駒為
主項羽誅嬰都制九塞自稱楚王地生神䖟大如牛
淮南子衰世飛蛩滿野許慎曰蛩蠛蠓也
　　　　蟄蟲不藏　蟲兩足　飛蟲反墜　蟲生宗
　　　　　廟
春秋繁露曰木干水冬蟄蟲不藏土干水蟄蟲冬出
潜潭巴曰蟲兩足赤口諸侯强　五經異義公羊説后
夫人之家専權擅勢秉持國政蠶食百姓則蟲飛反墜
　握鏡曰甲蟲無故生宗廟中不出三年臣背叛兵興
國憂亡天下蟲無故自死用刑暴戕害過　京房曰軍
行道逢蟲虵怒必大戰吏兵與馬賊将死以君大就五
校亂錯故致以恠
　
　
　
　
　
　
　
　
　
　
　
　
　唐開元占經卷一百二十
