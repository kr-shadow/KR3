#+TITLE: 佛國暦象編-日本-圓通
#+DATE: 2018-05-12 10:17:59
#+SOURCE: github.com/kanripo/KR3f0057 master 902796df                

円通著佛國暦象編 底本:(德風本)東叡大王府藏版

% BR0.1.1a
佛國暦象編序 
吾佛世尊已成無上覺洞視無盡世界而
無遺如暦數象緯則唯是五明之一兮未
可以為六道之樞機也雖然當説世間依
正有漏因累終不能委諸冥漢莫辨明矣
故妙髙三輪窮説求壊之劫列宿雙曜審
示運旋之象可記晝矣夫印度之地異學
織扇競道理於毫釐逞議論於吻舌佛菩 
% BR0.1.1b 
薩為立因量破之猶如驚颷之捲墜蘀也
而宝■噐象之成壊曜當之運行則恬乎
莫壊疑者獨何哉蓋以夫異學之師或能
得天眼通體其實量寰區之内森羅之象
咸在其所見也今也喎蘭之學行人々喜
蛛蝥之靡説者日衒■新竒乃以大地為
一大圓球凝停乎積氣之中哉以為地球
與大隂及諸星同是出累運動不常居者
% BR0.1.2a
%至若其大陽距地之量運籌乖角不翅倍
蓰抑何踈繆也蓋造化斡轉之妙非人力
所及者而謂尺寸械噐坐盡宇宙之變自
忌其薉陋日興天爭職遂騁其狂黠以掩
矇顓民惑亂莫甚鳥夫漢土聖人大明禮
義務叙彜倫上帝之尊明神之敬興天下
之民潔清竭誠洋々如在祀事甚勞是以
人心感化威而信之禮義行乎其間矣故
% BR0.1.2b
六合之丱存而不論止乎其數之所至無
用之辯不急之察所以棄而不治也自唐
虞居其官在璣衡齊七政三代共之亦唯
所以恊歳時或農事也而其以神道設敎
一興吾佛同轍唯其優降顯微小有間耳
獨蝸蘭之俗立性姦險競勝為習沁醉人
心苞蔵隂毒在吾邦也前鋻不遠其蔑棄
神明絶滅天下之人之良心其害殆深矣
% BR0.1.3a
%哉况以吾佛世尊所説天地譏詆以為荒
誕不揣其所誇張暦數亦皆從梵暦中■
竊来也遂使不知者謂佛法只是虚設誘
愚之方便要皆玩要不足土廟堂則霊塲
之威冝於宣夜者邪非乎豈不悲乎哉積
善珂月律師用力於此三十年常採■経
論章疏以取堂量■及歴史百家之書無
不搜索遂能甄明佛國暦象而疑冰頓融
% BR0.1.3b
迺慨夫喎蘭之學誹笑周孔玩弄神佛大
有害于世敎遂條次■所當集記録求五
卷命曰佛國暦象編律師雅深于佛敎非
弋利名之徒只懼其弊之滋浸潤吾
皇國之民外慕之心日生卒開禍釁之端
也不能豈斯舉是以務揚搉正道斬伐蘖
説嘘煦天下萬世之養生以翼賛
國家聖神髙大之禮政欲佛法王法與天
% BR0.1.4a
%地日月煇焔于無窮之世也矣余固同其
奥■聞来写適興其讐挍乃叙以弁其首
文化苐七庚午朧月
　　　東寺留學沙弥出雲智轂序并書
% BR0.2.1a
佛國暦象編序
是編何爲而著也厥故蓋有三焉欲顯楊聖
説之天地而破諸邪説以護正法一也欲示
諸邦暦術因循梵暦而得其法始備二也欲
補以梵暦不傳吾邦爲瑜伽者之闕典三也
凡事出聖昔者幽而難覈出庸情者疏而易
知然而得厥實者縱一時有爲回邪所蔽久
而人必知其眞如周髀千載之後人見其徴
焉其出於臆斷者縱有暫爲也所取久而其
% BR0.2.1b
非竟彰如渾天家雖爲日月行於水中説至
于今人僉知其妄焉今也遠夷邪説盛行于
東方詳其爲説以月及五星輒爲地球而以
地球還爲星矣胡其怪僻荒蕩至于斯哉果
如所言則天亦地也地亦天也月與五星惟
土塊巳何爲至聖以時祭祀而吾邦特尊兩
曜以稱神乎由是觀之此説非獨災於佛敎
亦紊周孔懿典並説
皇國皇神之道故遊其門者佛説天地須彌
% BR0.2.2a
%與鐵圍盡以爲虚誕遂至侮慢聖典蔑弃神
明以廢祭祀大典悲夫顧人不盡愚故厥始
則鮮惑之者渠巧機工最善測算徵以交食
星度之驗於是乎人浸信而卒溺矣予嘗撿
明史彼土亦初惡夫耶蘇會士遠濵之外藩
彼濳留其邊陸誘以星暦人伏其精嗣後漸
入中都洋洋乎遂蔓於天下而近其天説浸
波及于吾邦輕窕之士競唱其説海内信之
者日加焉然彼暦術凡其爲綱領者無一不
% BR0.2.2b <欠>
% BR0.2.3a <欠>
%
% BR0.2.3b
其志急弘法梵暦未遑治之也冝乎其法不
備于今予毎以爲恨是以自忘其固陋捜索
經論渉獵史子畧輯梵暦要領以發紀緯之
秘蘊勒爲五卷題以今名自蔵凾底巳有年
矣近竊出以示二三同志僉曰此書墔邪揚
正有扶持大敎焉請以公于世予時未敢以
爲然客歳予友山門金蔵輝公自持一本介
凌雲統司獻諸
輪王大王特賜

% BR0.2.4a
%敎旨鋟梓辱所蔵于王府鄙懷雖不敢陳素
所懇願惟所懼淺識寡聞辭埋鄙昧未足以
發聖旨之蔓一而遽致大方之譏讀者■以
意逆志縁流求源則眞道亦庶幾乎維時
文化十二龍集旃蒙大淵獻大簇日圓通書
于平安東森積善敎院

% BR0.3.1a
佛國暦象編篇目
卷之一　暦原第一凡二十條
論支那暦術資印度法而後始周備
論梵暦漸入支那大較
論言古者梵暦亦未精密之非
論支那造暦歴代變更籍諸賢脩飾而其法浸備
及太陽高卑五星緯度恆星年等皆是梵法
論梵暦已淵源於東漢之時
論回暦原由及其法理本梵暦
論回暦所用十二宮名及其形象全與梵暦同及
% BR0.3.1b
羅喉計都亦是梵名以證回即梵
論回回本國古天竺屬後世印度壤地爲回回部
落故多是釋種當用梵暦且古傳譯三藏多由
其境來于中國
論西洋暦法舊是梵暦
論回西二暦要不出七曜暦七曜九執本是開合
之異
論回西立閏日宮閏不立閏月即梵暦法其立閏
月者亦是梵暦一種
論西洋用恆星年與回暦小異而是亦出梵暦的
% BR0.3.2a
%證第一節
論回西恆星年太陽暦本遠起印度第二節
論回回暦立太陽年太陰年與西洋暦有異而西
暦亦不踰其閫域則二家共是梵法
論西洋別回回立恆星年在何代
論日月交食交常度等佛所説以出明證
論大經六月一食與漢儒百八十日一食其義不
同
論聖敎所説變異之蝕
論支那古來兩蝕變異有明證
% BR0.3.2b
論印度暦術自遠古傳其備已久
卷之二　天體體第二凡八條
論支那古來所傳天體三家四説之異
總論七説
須彌蓋天異同
西洋舊説
西洋新説
論西學偏縱臆度顛倒常理
論西洋精器不足憑
印度天説
% BR0.3.3a
%地形第三之一凡八條
論支那渾蓋二説
論西洋所説地體
論西洋所定地球經緯之里數甚非
論支那西洋以北辰爲天最中其義多所塞
論地球周九萬里之説理甚非
論西儒謂物附地不墜大氣壓之義違現量
論日月轉於地下之説違現量
論日月横旋能合現量
卷之三　地形第三之二凡一十六條
% BR0.3.3b
論後世地動之説應佛懸記
據佛記立現量以駮新説地動及大陰爲地之副
星之非
論印度所説天地體状及其輿地與西儒所言五
大洲大畧脗合且西儒所言印度地界與聖敎
　　　等所載大不同是不蹈其地而妄推者
辨北地有夜極短之國
證北極下有一年爲一晝夜國竺漢古昔已有其
説
論所以須彌半腰不礙日光之理
% BR0.3.4a
%辨日光不及夜國限分
論日光經度
論閻浮提地形
論佛説周髀之異同
論定北辰之所處
辨由旬量
詳閻浮提北邊有七林七河
閻浮提日行緯度及林河等量(附氷海所處)
論南北二極異義
辨西儒地球不同支那渾天
% BR0.3.4b
暦法第四之一凡六條
論梵暦大概
探大藏中出梵暦立法不同者十二
辨暦之啓閉起於印度
論十二支獸之本據
論皇國暦首三鏡及八將神等本梵暦
辨印度辰法
卷之四　暦法第四之二凡二十六條
回西二暦之大概
造暦大意(附諸用數)
% BR0.3.5a
%黄道日躔定氣
太陰白道宿度
略出日藏經暦法
太陰宿度竺漢異同
梵法百八足
宿度三種合法
配百八足於宮宿
日月諸星周天左右異説
梵暦黄白二道緯度
重明日月合離及月光開覆
% BR0.3.5b
論月光異義
論日月宮之體及其神之有無(附日光開覆)
太陽平行及閏月
四天下節氣差九十日
推歩天度日月諸用數
圭表
晝夜三十時之名字(并測影)
漏刻之法
印度測影之大概
印度交食術之一
% BR0.3.6a
%印度交食術之二
印度交食術之三
印度交食術之四(論羅計之義不一凖)
印度交食術之五(術交食大概又證高卑之説原起印度)
卷之五　暦法第四之三凡二十七條
論日有五蝕
論日蝕之疑難
論暗虚之説
論西説太陽測量無定凖
論西洋新舊天説不足依用
% BR0.3.6b
徴西説七曜離地之庀謬明據
論西洋五星距地測量之謬
論西法恆星天測量之非及恆星爲太陽之謬
論以地球妄爲星僻説
論五星測騐起印度
論測七曜形量印度西洋大異(弁徴西測之非)
論西洋測量無所適從
論日月體量内外所説不同
論言輿地廣狹内外典其説大異
論周髀所言四極節氣之差與佛説契合
% BR0.3.7a
%論西法地度不合其實
論世間天説正與邪並不出南方一洲義
擧周髀之正以徴西説不經
論金邊山及閻浮樹可得而窺
論非佛説則不能盡日月及極遠之事
詳日月行度之義
詳日月行度速疾
辨南極之義
論印度星暦之説不來此土者多
證印度測曜宿高卑其傳甚久
% BR0.3.7b
論侍天形服翳月光之説
駁周覧地球妄談
　　　　眼智第五自二條
初明天眼自十　(一明印度獨有眼智之法　二明天眼有漏無漏
三明天眼有性得修得　四詳天眼相　五詳修天眼法
六辨天眼之事誠實　七明人皆固有天眼之性　八比較外典以釋如來藏性之
義　九明修天眼依地　十明修天眼有解行證之三)
次明智自四　(一畧明諸智　二辨情智之分　三畧明事業二識之分
四示不知情智之分則不可得讀佛典)
佛國暦象編篇目終


% BR1.1a
佛國暦象編卷之一
平安東森隱士無外子釋圓通　撰
雲陽　　空谷子釋智轂　校
問近者和蘭天學盛行海内外其言曰天體如碧璃
透映而渾圓七曜列宿層層運旋以裏地地如彈丸
適天之最中萬象羅列四靣人居焉而其地球經度
當吾邦里法三千四百七十里蓋其術取北極出地
之高低以推驗度分因割圓八線之精算以量測晷
象或由兩蝕刻分加減以定東西之里數製造望遠
鏡象限儀等巧器而覈定其度數里程是以測驗甚
% BR1.1b
密其理亦精當且西洋人常通賈舶於萬國到亞弗
利加洲喝㕥國見南極出地三十六度與吾神州見
北極出地同其赤道線下之地蘓門答剌三佛齊等
國則見南北兩極在於左右其地度經緯正對者兩
處之人以足版相抵而立也(日本與喝㕥國適當地球上下正對也)則
地體之爲圓形也斯可見耳而佛經所説則輿地之
量甚廣大一須彌界猶尚過所謂地球之量億倍况
於大千界乎是其可異之一也彼言天地倶團圓而
無有上下伹以所蹈爲下以所戴爲上四靣互上下
而無定實上下矣佛氏説則不然覆載常定上下偏
% BR1.2a
%位故天不爲地之下四靣不可爲天兩家之説乖角
天淵是其可異之二也彼以爲日月衆星竪旋地下
佛氏則説日月衆星各乗五風横旋須彌而其體之
大小運旋之高下義大不同且以日月衆星屬有情
屬非情亦大牴牾是其可異之三也彼此所談方枘
圓鑿夫西洋天説率實測正算驗諸二曜交食纎毫
不失則誠似可信者佛氏所説九山八海終不見其
實梵釋四王竟歸寓談則一代大敎總齊演劇冝矣
支那及回回等佛敎爲之廢今之世信佛者千百中
僅一二已(見暦算全書)我東方亦將然可不懼哉圓智如
% BR1.2b
來得通薩埵豈有謬這箇淺事哉意大藏經中別有
明説請子懸白日以破雲霧
答季世爲佛敎之害者莫大於此事不啻外學之士
生毀詆雖學佛之徒間亦自懷疑不肖少時受學天
文嘗大惑之不得其解者葢有年冝矣子之有斯問
也近世水府有不染居士者嘗恐後世疑佛者自天
文地理而始著護法資治論諜諜論辨雖其志可嘉
亦未深慣吾大敎其説牽強概出私意徒増岐路未
足以闢疑也不肖道行之暇廣撿内外研精覃思幾
三十年及今日洞了通融渙然氷釋今當因徴問條
% BR1.3a
%示鄙衷分爲五科初論暦原二辨天體三判地形四
評暦法五示眼智
暦原第一　　凡二十條
論支那暦術資印度法而後始周備
支那國暦法古昔甚踈故如大陰晦朔見薄蝕不於
朔望閏餘乖次等歴史徃徃載之夫日月交食葢暦
法喉緊而漢以前矇乎不曉後漢暦志十八載漢中
興十二世百九十六年日食七十二朔三十二晦三
十七月二日三葢以不知定朔之法故致此疎謬也
(暦學答問曰問日蝕古無其法漢日蝕毎先天終漢四百年無人修改則落下閎張衡皆夢夢歟按古月
% BR1.3b
食毎小在朔者以其用平朔耳古所以用平朔者以日月並紀平度也今按是即所以不知交食也)自
漢末洎六朝稍論交食而猶未詳當逮唐之盛其法
始備余竊尋繹其所由漢以後梵國之敎東漸内外
經籍入支那者不爲不多天文暦術陰陽讖緯之書
葢亦在其中然梵漢語異須譯而通亦不易曉况暦
術渺藐専門世業猶尚病諸焉有容易達其致者矣
哉六朝以後天學之士雖或學之梵僧哉考之書無
得其精測者唐高宗時司天猶未詳定朔之法時暦
與天不合氣序多違晦朔月見薄蝕毎失時聞印度
善歩暦(如唐書西域傳中天竺傳云有文字善歩暦)遂遠求其人以爲暦
% BR1.4a
%官其見于史者不尠唐書暦志十六云高宗時戊寅
暦益疎(是瞿曇謙所著甲子元辰暦也高祖以戊寅歳甲子日登極故名)淳風作甲
子元暦以獻(高宗麟德元年甲子李淳風作麟德甲子元暦)因劉焯皇極暦
法増損所冝當時以爲密與太史令瞿曇羅所上經
緯暦參行(唐百官志三十七云司天覧一人正三品監掌察天文稽暦數凡天文圖書器物非
其任不得與焉註云開元二年復曰太史監改令爲監◯瞿曇者姓羅者名釋迦氏又名瞿曇氏印度四
姓之一也翻譯名義集一云瞿曇星名從星立稱至于後代改姓釋迦文句云瞿曇此云純淑應法師翻
爲地最勝謂除天外人類中此族最勝)甲子南至改元聖暦作光宅暦
(命羅作之)將用之三年罷又云九執暦者出于西域詔太
史監瞿曇悉達譯之(悉達此云成就中印度之語也)斷取近距以開
% BR1.4b
元二年二月朔爲暦首(以二月春分爲歳首即是梵暦之法也此暦法出于後)
悉達嘗著太唐開元占經一百一十卷載唐書藝文
志又暦官陳玄景從瞿曇羅奉九執暦太史令南宮
説從悉達著光宅暦草十卷同見于唐書玄景及説
並名天學故得爲暦官太史令又舊唐書十六天文
志下云上元二年七月癸未朔日有触之大星皆見
司天秋官正瞿曇誤奏曰癸未大陽虧辰正後六刻
起虧已正後一刻復滿虧於張四度周之分野(新唐書暦
志十七上亦載瞿曇譔事)又唐藝文志四十九載瞿曇謙大唐甲
子元辰暦一卷大唐刻漏經一卷謙亦爲印度人又
% BR1.5a
%同暦志載天竺得摩羅所傳斷日蝕法如下引凡數
十年間而印度瞿曇氏爲暦官見于史者四人其佗
如得摩羅者更應有數人凡此數家梵暦皆自從而
來故宿曜經揚景風註曰凡欲知日月五星所在宿
分者縁天竺暦術可以推知何宿也(如印度七曜暦等)今有
迦葉氏瞿曇氏僧倶摩羅等三家天竺暦並掌在太
史閣然今之行用多瞿曇氏暦與大衍相參奉耳(揚景
風葢德宗時天官受天學於印度三藏大廣智不空故註三藏所譯宿曜經曰弟子上都草澤揚景風修
註時多與風同受者故又曰親𣴎三藏指揮使爲修註繕冩奉凡是門人各持一本又唐書暦志十九云
詔司天除𣴎嗣與夏官正揚景風雜麟德大衍之旨治新暦)又有九執暦前已引
% BR1.5b
之(明史及暦算全書等謾言唐始止有九執暦葢無稽之言耳殊不知梵暦入于支那在六朝間而唐
不唯有九執暦又有數家梵暦)要之梵暦之法先曉二曜有高卑之
行(後當出其義)以日爲日月爲月七曜暦九執暦等即
是唐巳前日月並紀平行度用平朔至李淳風法異
于此蓋取之於印度故也何以知之淳風出瞿曇謙
甲子元辰暦之後而依倣其法(已見于上註)及與瞿曇羅
同時継爲太史令是時朝廷専徴暦士於印度則淳
風蓋多與之交其承梵暦者可推而知也淳風之後
嵩陽大衍暦出而支那暦道始大備焉故唐書暦志
十七上云自漢太初至麟德暦有二十三家與天雖
% BR1.6a
%近而不密也至一行密矣後世雖有改作者皆依倣
而已暦學疑問補二云李淳風麟德暦復去歳差不
用直至開元某年僧一行作大衍暦乃始愽徴廣證
以大暢朔旨于是分天自爲天歳自爲歳歴代遵用
又暦學答問一云漢晉史志徃徃有日蝕不在朔而
在朔之二日或晦日者自唐李淳風麟德暦始用定
朔至一行大衍暦又發明之始有四大三小之月而
触必在朔葢淳風言定朔嵩陽發歳差皆是梵法也
而淳風不用歳差則歴術之美未盡嵩陽絶前光後
後世修暦者不能出厥範圍也夫師専闡三密洪業
% BR1.6b
之暇傍學暦術陰陽之書傑出獨詣淵府者何也是
無他偏出親就金剛智不空等大賢瞿曇悉達等諸
英能熟梵法而參考之支那遂得成斯鴻業也耳
論梵暦漸入支那大較
梵國之暦延浸支那甚有淵源按高僧傳慧嚴傳云
東海何𣴎天以愽物著名乃問嚴佛國將用何暦嚴
云天竺夏至之日方中無影所謂天中於五行土德
色尚黄數尚五八寸爲一尺十兩當此土十二兩建
辰之月爲歳首及討覈分至推挍薄触顧歩光影其
法甚詳宿度年紀咸有條例𣴎天無所厝難後婆利
% BR1.7a
%國人來果同嚴説帝勅任預受焉梵暦之法傳于支
那其大者葢是時之爲始也宋史律暦志八云宋何
承天始悟測景以定氣序註云景極長冬至極短夏
至始立八尺之表連測十餘年即知舊景初暦冬至
常遲天三日乃造元嘉暦冬至加時比舊退减三日
葢慧嚴所言討覈分至推挍薄触顧歩光影者即是
已非承天之創意也又呉黄武中所譯出摩登伽經
明時品明測影之法承天豈或據之邪又同律暦志
九云觀天地陰陽之體以正位辨方定時考閏莫近
乎圭表宋何𣴎天始立表候日景十年間知冬至唐
% BR1.7b
一行造大衍暦用圭表測知氣序常後天一日葢二
家同測景象定節氣取暦元其旨已廣出大集等經
立世阿毘曇等論則取範於此者斷可知也又魏書
律暦志云大祖天興初命仍用景初暦歳年積久頗
以爲疎世祖平凉土得趙歐所修玄始暦後謂爲密
以代景初又云高壮踐祚乃用敦煌趙歐甲寅元暦
然其星度稍爲差遠臣(指歐)輒鳩集異同研其損益更
造新暦以甲寅爲元(立元與玄始暦同秖加其精覈)考其盈縮晷象
周密又從約省起自景明因名景明暦(景明者魏世宗年號不取
上元甲子直以景明爲截算之元斷取近距乃與悉達譯九執暦以開元二年爲暦元全同)而伺
% BR1.8a
%察晷度要在冬夏二至前後各五日然後乃可取驗
(雖隋書暦志曰劉焯始悟日行有盈縮可見先此歐既悟其義)又有趙歐甲子元暦
序一卷同算經一卷並載隋經籍志按地理志曰敦
煌者西域要道蒲昌海玉門陽關在焉其地西接疏
勒于闐素遵用印度經典律暦葢西域弘法諸師所
必經而此地嘗有如三藏法護法乘等(出高僧傳)其所齎
來經典先海聚此地而後漸支那故當時暦法漢土
尚未備而邊垂之境獨先傳耳且廣輿記廿四曰赤
斤蒙古古西戎地戰國時月氏居之漢武帝時爲酒
泉敦煌二郡地葢歐之先既月氏人則據印度其理
% BR1.8b
必然但其術寫梵而未盡也耳夫支那暦法自漢太
初至金大明暦並皆推遠古七曜齊元之甲子以爲
暦元故其法甚煩諸家暦元無一同者今歐之法即
測二至景象以爲暦元全如元授時則與印度西洋
取暦元其法全同乃知歐之本梵書也必矣若夫推
二曜盈縮測五星之術唐以前未詳如揚景風所言
(見上)而歐曷獨得推星度測晷象以盡周密哉其本天
竺斷可知也又魏書一百七上曰太史令胡榮及雍
州沙門統道融等總合九家共成一暦考古合今謂
爲最密融師亦傍善天學先於大衍成一家要亦梵
% BR1.9a
%暦耳又佛祖通載九云後周宇文泰宇文護並崇重
佛法與西域三藏十四人宣譯經論天文等凡百餘
卷又續高僧傳一云周建武帝天和中達摩流支奉
勅譯婆羅門天文二十卷又按隋經籍志載婆羅門
天文經一卷(婆羅門捨仙人所説)婆羅門竭伽仙人天文説三
十卷(胎藏曼荼羅外金剛部院有竭伽仙葢是乎)婆羅門天經一卷解天
命星宿要訣一卷摩登伽經星圖一卷(此經説星度測景等大畧
在藏中慶字凾星圖此方無聞葢失傳爲可惜)婆羅門算法一卷婆羅門算
經三卷(婆羅門此云浄裔印度四姓之一)是皆六朝之間印度天文
暦數之書之入于支那者也又唐藝文志載都利聿
% BR1.9b
斯經二卷(貞元中都利術士李彌乾傳自西天竺有璩公者譯其文)陣輔聿斯四
門經一卷(印度暦術之書)唐以前所見已如是其他所不載
于史如唐貞元中所傳西印度婆羅門僧金倶咜著
九曜暦法等理應若干葢自印度及胡諸國所入弘
法沙門婆羅門豈止什佰其所傳亦不可以概也耳
又後周太史甄鸞呉太子太輔闞澤並當時天學名
家(甄鸞作天和暦著周髀算經註及數術記遺等闞澤著乾象暦等之註)而倶深信佛
乗故鸞著笑道論以諌周武排佛澤敦勸呉主以闡
佛乗此之二士並親參印度諸師聞於佛乗蓋亦禀
彼之天文必矣由是觀之印度暦術漸于支那由來
% BR1.10a
%久矣又元明之間回回天學盛行支那回暦者即梵
暦之一也用回是用梵也(明世祖時頒行回暦於天下等見于後)暦學
疑問補一云隋以前西暦未入中國(此義已前批)其見於
史者在唐爲九執暦在元爲萬年暦在明爲回回暦
在本朝爲西洋暦萬年暦用亦不久世祖至元四年
西域札馬魯丁撰術萬年暦世祖稍頒行之至十八
年改用授時暦在明用回回暦三百年後亦漸疎明
洪武初設回回司天臺于蕐臺尋罷回回司天監設
回回科隷欽天官毎年官生依其本法奏進日月交
食及五星凌犯等暦明史三十一曰洪武元年又置
% BR1.10b
回回司天監後改監爲欽天設四科曰天文曰漏刻
曰回回暦曰大統暦又云回回暦科推算日月交食
五星凌犯最爲精密以是觀之梵暦之入支那也可
謂淵源東漢濫觴晉魏流漫唐宋匯澤元明焉
論言古者梵暦亦未精密之非
梵暦之起其來尚矣故其術固精細然或疑曰古昔
梵暦葢亦疎而不密矣故唐書暦志云九執暦者出
于西域開元六年詔太史令瞿曇悉達譯之以開元
二年二月朔爲暦首其算皆以字書不用籌策其術
繋粹或幸而中不可以爲法名數詭異初其辨之也
% BR1.11a
%陳玄景持以惑當時謂一行冩其術未盡妄矣則是
九執暦亦不足爲據也曰不然荊璞不遭其人則同
瓦礫不是非寶也不知之也劉義叟等固不知筆算
之法(唐暦志劉義叟所著其義見暦算全書)妄謂爲繋粹耳暦算全書
籌算部自序云唐有九執暦不用布算唯以筆記史
爲繋重其法不傳今西儒筆算其遺意歟朱子語類
云聞季通云西域有九執暦却是順算又明史三十
一云弘治中月食屢不應日食亦舛正德十二三年
連推日食起復皆不合於是朱裕上言至元辛巳距
今二百三十七年歳久不能無差(言授時暦法久而差)若不量
% BR1.11b〈宮島本〉
加損益恐愈久愈舛半推古法半推新法兩相交驗
回回科推驗西域九執暦法徃復參較則交食可正
而七政可齊(回暦精密如上交引明史明)當此時西洋天學士龍
蕐民鄧玉凾湯若望羅雅谷利瑪竇等十有餘人在
漢土盛言西洋天學而不出九執暦範圍也夫宋時
謂爲順算明暦家亦推如此則劉義叟妄■决矣　　＝馬＋又÷又
　論支那造暦歴代變更籍諸賢脩飾而後其法浸
　　備及大陽高卑五星緯度恆星年等皆是梵法
支那暦術葢歴代諸賢潤色之而後漸備者矣續弘
簡録郭守敬傅云爰及三代暦無定法周秦之間閏
% BR1.12a〈宮島本〉
%餘乖次(自秦至漢初用顓頊暦)西漢造三統暦(漢興百有餘年)百三十
年而是非始定東漢造四分暦(章帝元和二年)七十餘年而
儀式方備又百二十一年而劉洪造乾象暦(靈帝光和中也
乾象暦儀載晉書十七)始悟月行有遲疾又百二十一年而姜
笈造三紀甲子暦始悟以月食衝撿日宿度所在(此法
畧出晉書十八)又五十七年何𣴎天造元嘉暦始悟以朔望
及弦皆定大小餘(此法出宋書卷十三承天據梵暦始知立表測影定節氣如前論)
又六十五年祖冲之造大明暦始悟大陽有歳差之
數極星去不動處一度餘(此法出宋書十三是由測景象久益詳)又五
十二年張子信始悟日月交道有表裏五星有遲疾
% BR1.12b
(隋書十七云張孟賓受業於張子信並棄舊書事更作新法又有趙道嚴凖晷影之長短定日行進退更作
盈縮以求虧食之期由此觀之趙道嚴葢先于劉焯知日行有盈縮矣又按當時印度那連提耶舎等諸
士在于支那譯大集日藏分此經中明測影之法彼之諸士葢據之也)又三十三年劉
焯造皇極暦(出隋書十八)始悟日行有盈縮(知日行有盈縮者起乎敦
煌趙歐景明暦如前論又趙道嚴繼歐以測盈縮道嚴與歐同姓葢歐之支族亦未可知也)又三
十五年愽仁均造戊寅元暦頗釆舊儀始用定朔又
四十六年李淳風造麟德暦以古暦章蔀元首分不
齊始爲總法用進朔以避晦晨月見(當時印度瞿曇謙等諸士譯印
度七曜九曜等暦以詳二曜盈縮何言仁均淳風獨自創之耶葢修史者忌隠假法於外國者也甚非君
子之義)又六十六年一行造大衍暦始以朔有四大三
% BR1.13a
%小定九服交食之異又九十四年徐昂造宜明暦始
悟氣刻時三差又二百三十六年姚舜輔造紀元暦
始悟食甚泛餘差數(此事出宋史三十三舜輔善梵暦如後辨)以上計千
一百八十二年暦經七十改其創法者十有三家自
是又百七十四年専命臣等改治新暦守敬爲暦也
斷不用上元甲子爲暦元直立表測影以至元辛巳
爲截算之元即所謂授時暦是也而其法全與梵法
同漢已後改暦七十餘守敬授時爲最優而守敬之
法原據梵法雖立法精密非其自已出者也(印度西洋回回
取暦元皆本晷象與用上元甲子者異又授時消長之法亦本瞿曇氏暦之法)以授時積年
% BR1.13b
稍踈明改造大統暦以洪武十七年甲子爲暦元推
羅計宿度以知交食至於此時始純泯合梵暦加之
別譯回回暦頒行天下終明三百年不復以易之也
(其回暦即是梵暦其辨具于後)夫從漢太初至元授時千三百五十
六年經七十餘家䆮備而未曉日月有高卑之行可
謂未得盡其精微焉且未詳五星黄道緯度可不謂
踈乎此二端者暦道大節目而元明司天及西洋歸
化利瑪竇羅雅谷芥儒畧等猶未覈論者何也葢暦
道玄而難測故也然太陽最高卑之説五星凌犯經
緯度之法徃徃見經論則印度暦道其備既在三千
% BR1.14a
%年前矣葢大聖神智三明六通玄且遠如此(此事如後具辨)
又如七曜過宮之宿度唐三百年中梵暦盛流支那
而未見有其名義宋觀天暦始言之葢其備久而其
法漸被遠亦斯類也(此事出宋史三十)又宋史藝文志載姚
舜輔蝕神隱耀暦三卷是灼然梵暦之法梵以羅計
二曜爲蝕神頭蝕神尾而梵暦曰羅計常隱行不見
今其書命以蝕神隱耀舜輔之用梵法■然可見其　　＝火＋爵
悟食甚汎餘差數(此法本在回暦)造紀元暦(出宋史三十二)以爲創
法一大家亦由於此耳又同藝文志有符天九曜通
元立成法二卷(支那舊無九曜之説故知是梵暦)符天行宮一卷(支那
% BR1.14b
舊無十二宮之名)錢明逸西國七曜暦一卷其餘載七曜暦
法都九部十五卷五星暦二部三卷而七曜暦九執
暦元是同法九執中除羅計以爲七曜求日月正交
中交是即羅計故與九執第開合異耳五星暦者亦
惟畧日月二曜耳趙宋以前無九執七曜等暦法宿
曜經云七曜上運行於天下直人間其精靈神驗内
外典籍具備自南西北三方諸國皆悉用之唯東大
唐一國未審知委其曜乃知以上數部皆梵暦之法
也又有青蘿妙度眞經大暦一卷甚似胡名葢回暦
之類又有萬年暦十二卷葢亦札馬魯丁萬年暦之
% BR1.15a
%類耳此等推其題名以知必西域暦之類此外有統
元五星立成統元七曜細行暦亦舜輔所作純據梵
暦而成之若今清時憲暦全寫西洋暦而統元寫之
未盡者也
論梵暦已淵源於東漢之時
梵暦之法雖劉宋之時始傳行之其實已淵源于東
漢矣從東漢顯宗永平十年至獻帝延康元年凡十
一世一百五十四年西域傳敎大德一十二人所譯
經論總二百九十二部三百九十五卷其傳敎開士
莫有不洞通五明者但其意専在救三有患累而不
% BR1.15b
以天文暦數等爲急故鮮有言之者雖然偶有窒於
此者則聞亦爲傳譯之漢桓帝建和中有安世高所
譯舎頭諌經肇開之大緒(一名二十八宿經與摩登伽經同本異譯)葢師
善七曜五行盈縮推歩之術故傳譯天文暦象以融
會彼此也(貞元釋敎録云沙門安清字世高安息國王后之太子也幼懷淳孝敬養竭誠仁
及蠢類言行若踐䂓矩焉加以剋意好學外國典籍莫不該貫七曜五行之象風角雲物之占推歩盈縮
悉窮其變漢桓之初始到東夏高才悟機一聞能達至止未久大通蕐言廣事宜譯)又印度曇
伽羅竺律炎維祗難月支支識支謙等傳敎之士十
有一人咸在其本邦廣通五明(五明中工巧明愽學天文暦數)其來
正當漢室末運曇伽羅嘗以魏黄初中(文帝暦号)來於洛
% BR1.16a
%陽大行佛法時尚書郎揚偉修景初暦葢必參聞之
矣(貞元釋敎録云沙門曇伽羅中印度人師幼而才質過人讀書一覽文義通暢善學四韋陀風雲星
宿圖識運變莫不該綜自言天下文理畢己生腹)支謙又與竺律炎維祗難
等入呉譯摩登伽經(貞元釋敎録云居士支謙字恭大月氏人也祖父法度以漢靈
帝世率國人數百歸化率善中郎將謙十歳學漢書十三學婆羅門書並得精妙兼通六國語言初桓靈
世支讖譯出法典有支亮字紀明資學於讖謙又受業於亮莫不經籍究練少不藝術綜習時人語曰智
襄獻帝之末漢室大亂與郷人數十共奔於呉呉主拜爲愽士使補導東宮既善梵漢之語譯摩登伽經
等八十八部曲得聖義辞旨文雅摩登伽經具明星暦如前已引)時中書令闞澤受
漢劉洪乾象暦而行于呉亦深從事佛敎信順諸師
理必學印度星暦矣故曰梵暦實胚胎東漢之時也
% BR1.16b
矣
論回暦原由及其法理本梵暦
回回國暦葢梵暦之支流也何以證之明史三十七
云回回暦法西域黙狄納國馬哈麻所作又大明一
統志九十云黙德那國即回回祖國也初國王謨罕
驀德生而神靈有大德臣伏西域諸國諸國尊號爲
別諳秡爾猶蕐言天使云其敎専以事天爲本而無
像設其經有三十藏凡三千六百卷其書體旁行有
篆草楷今西洋諸國皆用之又有陰陽星暦醫藥音
藥之類(西洋諸國用回暦其所由出可以見)按馬哈麻謨罕驀德葢一
% BR1.17a
%人耳輟畊録亦云元耶律文正王於星暦卜筮雜算
内算音律儒釋異國之書無不通嘗言西域暦五星
密於中國乃作麻答把暦葢回鶻暦名也(回回又云回鶻)麻
答把恐馬哈(呼馬切)麻之訛轉或答字哈之誤耳按天
方黙德那等回境即古波斯之壤地(波斯之地古周迴數萬里後分
爲數國)當唐之時釋迦佛鉢在波斯王宮其王中印度
之裔佛敎之所布故經典律暦舊専用印度由是觀
之馬哈麻所作回暦本於印度瞿曇氏迦葉氏等梵
暦也明矣葢馬哈麻建國當隋開皇巳未之年(見明史)
佛之出興先於隋凡千有六百年梵暦之備先是粗
% BR1.17b
見藏經則馬哈麻之暦據梵法也必矣
論回暦所用十二宮名及其形象全與梵暦同及
羅喉計覩亦是梵名以證回即梵
回暦所用十二宮其名與象全同梵暦其名曰白羊
金牛陰陽(又曰夫婦)巨蟹獅子室女(又曰少女)天秤天蝎人馬
(又曰弓宮)摩羯寶瓶雙魚此十二宮名義原出大集日藏
經曰昔在殊致羅婆菩薩受龍王請始説十二宮及
星象暦數其他摩登伽經孔雀經宿曜經等徃徃説
之回暦全據之又回暦法周天度三百六十而無餘
分毎度六十分毎分六十秒微纎以下咸凖之毎宮
% BR1.18a
%三十度宮度起白羊節氣以春分爲歳首推歩七曜
及羅計以七曜紀日不用甲乙皆是梵法又唐書暦
志十八云九執暦者出于西域(九執者梵暦中之葢是瞿曇氏暦也)
以開元六年詔太史監瞿曇悉達譯之斷取近距以
開元二年二月朔爲暦首(立表測景斷取近距不用上元甲子回回西洋授時
暦等一皆據之其以二月春分爲歳首與回暦同)度法有六十(回回西洋並用之)月
有二十九日七百三分日之三百七十三暦首有朔
虚分百二十六(朔策及日周分者印度諸暦回西暦等並皆不同是由古今布算之踈密
里差等之異故也)周天三百六十度無餘分(回西並用之)日去没
分九百分度之十三二月爲時六時爲歳(印度諸國有六時三
% BR1.18b
時四時不同葢如中南二竺大抵近乎赤道之下春秋二分日在人之頭頂所以有三時六時也)三
十度爲相是即此耳(宮又名爲相毎宮三十度回西並同之)暦學疑問
補二以周歳日躔匀分三百六十度伹彼以春分爲
大陽年第一月第一日其註云今回暦之大陽年既
以春分爲歳首則以仲春後半月爲正旦又云然以
其時春分正在白羊此即據宿曜大集等所説梵法
也宿曜經云二月春分朔于時曜躔婁(日躔婁也既隨大陽宿度
以立正朔故知以節氣朔爲朔回暦大陽年之法求大陽白羊宮第一日中心行度者是也)道齊
(大陽在赤道最中)景正(赤道下之國當二至日中無影)月中(日夜停分故)氣和(陰陽
停分)庶物漸榮一切増長故梵天拆爲暦元(印度回回以春分爲
% BR1.19a
%正旦其義如是)大集日藏經云正月(支那二月也)合角宿滿(是故印度
呼二月爲角月)此正月白羊之神主儅其月回暦葢據之矣
又回暦推歩羅睺計覩以測交食此法亦起於印度
羅睺支那翻曰障障日月義計都譯曰旗表幟於蝕
義是中印度之語而非回回西洋之語也回西支那
皆非其本創法則第因循守其名不能以標譯名故
大集大日熾盛光等諸經攘災訣梵天火羅等宿暦
之書並皆存梵語不翻轉之及回回西洋支那元以
來之諸暦盡沿襲之不能復變改也又十二宮中磨
羯宮亦存梵語餘悉譯以爲其邦語葢其邦無其物
% BR1.19b
不得以餘名當之可見己凡上數條暦法之肯綮而
皆寫梵法則回暦即梵暦皦如白日豈於是有疑冰
猶未凘者矣哉
論回回本國古天竺屬後世印度壤地爲回回部
落故多是釋種當用梵暦且古傳譯三藏多由
其境來于中國
古印度諸國大月氏大夏罽賓龜茲于闐天方條支
等並皆爲回回部落印度古多皆釋氏而回部諸國
亦率是釋種西域聞見録云哈密古之回國於唐最
盛自是以西數萬里皆回回部落又聞見録古之龜
% BR1.20a
%茲革名庫車于闐名和闐罽賓大夏月氏總名葉爾
羗其餘覩貨羅及波斯等並今爲回人部落暦學疑
問補云天方國即回回國(廣輿記云自天方抵中國凡匝歳按天方黙德納回
暦所出之地即古之波斯國)唐書一百四十六云波斯國其先中
印度波斯匿王大月氏別裔王因以姓又爲國號(見行
地球圖分波斯天方以爲二者葢從後世西域記云波斯國周數萬里)前漢書西域傳
云大月氏西君大夏而塞王南君罽賓塞種分散徃
徃爲數國自疏勒以西北休循捐毒之屬皆塞種也
(師古云即所謂釋種者也塞先得切亦語有輕重也)又佛祖統記三十三唐彦
琮法師云蔥嶺以西並屬梵種(梵種者言釋氏也按古者回回之於印度
% BR1.20b
猶如朝鮮之於支那也後世或以回回即爲天竺暦學疑問補云婆羅門回回宋史四百九十云天竺舊
名身毒復曰婆羅門倶舎寶疏云婆羅門國以建子立正葢諸文皆呼印度以名婆羅門然今清人以回
回爲婆羅門者回部境壤益廣大而西北兩竺乾位之邊境皆屬之故也)葢回國與印度
壤地相接梵種多王于其地故經典律暦皆宗印度
從事佛敎唐書云回紇(亦曰回回)諸國多事佛是也佛敎
之東漸也迦葉摩騰竺法蘭爲嚆矢爾後月支國支
婁迦讖及支謙安息國世高安玄曇諦等康居國康
孟詳等相繼來至東夏東漢之代翻經傳譯之緇素
載于傳者十有二人其中今所擧支婁迦讖等六人
即所謂回回人(月支安息康居等今並爲回境)其餘騰蘭等六人皆
% BR1.21a
%經回境而來漢地東漢傳敎之士僅十數人猶且如
是况三國以來弘敎緇素自回境來者應以百數焉
由是觀之回回諸國受用印度經典律暦最久况回
回諸國多皆釋氏之裔者乎然則回暦即梵暦復奚
容疑
論西洋暦法舊是梵暦
西洋暦原出自梵暦暦學疑問補云回回國人能從
事暦法西洋人初亦同回回事佛而西洋人精於算
復從回暦又云厥後歐邏巴又於回暦研精故又自
立敎典奉天主以別於回回今攷其暦法則回回泰
% BR1.21b
西大同小異而皆本蓋天(梅勿菴以蓋天強會渾天蓋見周髀蓋天古聖人説
遽自糢糊以塗抹人目耳)又云歐邏巴暦法因回暦加精大■並　　＝至＋攴
同回暦又揆日候星紀要云暦學至今日明且確矣
(指清朝)而泰西氏之大綱多出於回回又明史三十一
云西洋人之來中土者皆自稱歐邏巴人其暦法與
回回同而加精密歐邏巴在回回西其風俗相類而
好奇喜新競勝之習過之故其暦法與回回同源而
世世増修又一統志言回回謨罕驀德臣伏西域諸
國西洋等皆尊用其陰陽星暦(明史三百三十二廣輿記廿四畧同)馬
哈麻建國(馬哈麻謨罕驀德即同人事已辨于前)在隋開皇中則西洋
% BR1.22a
%用回暦其來久而回暦即梵暦明矣近者有天學家
摸刻西洋天球圖以公行于世其十二宮名義形象
全取諸印度故如麿羯宮其物以西洋之所無直存
梵語是其證之著明者也又西暦求羅計行度以推
交食而羅候計覩是中印度之語並如上已辨故曰
回西二暦本出於梵暦也(明史及暦算全書等稱西暦元出回暦而不知其原
出於印度甚爲疎簡)
論回西二暦要不出七曜暦七曜九執本是開合
之異
回西二暦取要言之不出七曜暦此法元起於印度
% BR1.22b
即如九執暦印度呼九曜又名九執梵暦或爲七曜
或爲九曜秪是開合之異耳而七曜暦亦必未羅計
行度以推交食故可得名爲九執暦九執其實則在
詳七曜行度故如七曜攘災訣雖歩九曜而題曰七
曜訣(見行本脱月曜推歩葢逸下卷爲可惜)七九秪是開合異可以
見已而梵暦多明七曜旁及羅計故嵩陽梵天火羅
云按聿斯經(載唐書及宋史藝文志葢西印度暦書)云凡人只知有七
曜不知暗虚星號曰羅睺計都此星在隠位而不見
逄日月即蝕號曰蝕神計都者蝕神尾也號豹尾(羅睺
號曰食神頭故計覩號爲蝕神尾又曰龍首龍尾即内道口外道口又呼名正交中交者是也)宿曜
% BR1.23a
%大日熾盛光月藏日藏摩登伽等諸經則率唯論七
曜不及羅計葢七曜其象著明而暦術重係之羅計
二曜在隱位暦象不専之故也但論推交食陰陽占
候則不能外之耳竊按世界經久萬邦遞通是以中
天之法(中天竺當天最中如後漢書西域傳論之自我言之只是閻浮洲之中耳)漸流四
埀故近世回西支那本邦論暦法雖小有出入亦唯
原出七曜暦者可以驗耳
論回西立閏日宮閏不立閏月即梵暦法其立閏
月者亦是梵暦一種
瞿曇氏暦立閏月者如大衍及授時等摩登伽經立
% BR1.23b
世阿毘曇等概是也其立閏日宮閏而不立閏月者
其法全如回回大陽暦西洋恆星暦宿曜經所云二
月春分朔曜躔婁春分日爲歳首正旦即是也若其
印度僧倶摩羅迦葉氏等暦雖其立法不傳據經中
散説隱約亦然
論西洋用恆星年與回暦小異而是亦出梵暦的
證第一節
回西二暦大都同但其異者西洋立恆星年回回立
大陽年大陰年耳暦學疑問補云西法以大陽會恆
星爲歳謂之恆星年既隨黄道東行其恆星所分宮
% BR1.24a
%度亦必不能常與中氣同日暦書何以不用按其法
以日躔斗四度爲正月朔故曰以太陽會恆星爲歳
也其斗四度葢其所定麿羯宮之初度也(在今時冬至後十二
日)自此日躔行滿三十度即爲第二月交寶瓶宮又
地度合攷云康煕丁卯年十一月(廿八)癸卯日應西暦
正月初一日斗四度二六零據此則西國暦日以建
子之月爲正月也其法不論大陰晦朔只以太陽爲
主但以太陽到斗宿四度爲正月一日耳西暦大畧
雖不出七曜暦但太陽爲主以立暦年以日躔斗四
度麿羯宮初度爲歳首正朔者獨與回法不同所謂
% BR1.24b
別於回回是也而是又非創於西洋者其以日躔斗
四度爲歳首以日過麿羯宮爲正月以過寶瓶宮爲
二月等並皆起於梵暦其曰以建子之月爲歳首者
見倶舎寶師疏曰婆羅門國以建子爲正此方先時
以建子立正(即太曜躔斗宿過麿羯宮建子之月爲正朔也寶師所言即從迦葉氏僧倶摩
羅等暦法也宿曜經則羊宮爲第一月麿羯爲十月即此方十一月也以春分爲正月第一日故也)如
支那有夏殷周歳首之異印度亦有以建子建卯等
月爲歳首者言其以日躔斗四度爲正旦以日過麿
羯宮爲正月者(即建子之月也)見宿曜經曰斗三足女四足
虚二足鎭星位焉其神如麿羯故名麿羯宮(足者猶度也周
% BR1.25a
%天度分爲百八足以配十二宮毎宮有九足又分配二十七宿毎宿有四足印度法除牛宿以配毎日午
時故以二十七宿配周天度是梵暦一法也印度又用三百六十度則如九執暦若以度配足則毎足有
三度三十三分有奇)又云婁四足胃四足昴一足熒惑位焉其
神如羊故名羊宮又云二月春分朔于時太曜躔婁
宿此中自斗第二足至虚第二足合九足是爲麿羯
宮斗第一足即屬人馬宮而毎足三度三十三分有
奇故斗第二足即當斗第四度即是西洋恆星年之
法也又大集日藏經八云白月一日(是説十一月朔也)合斗
(言月也)二日合女乃至十五日合鬼是白月滿(此月太陰合鬼
而滿故印度呼此月名鬼月十二月合星而滿故呼此月名星月十二月皆如是既呼以爲月故以月滿
% BR1.25b
之宿立名可謂得其冝也葢回回分爲太陰年者是也)十月合鬼滿(即此方十一月也揚
景風曜經註云鬼月唐之十一月也斗建子之辰也)晝十二時夜十八時(印度
分晝夜爲三十時一時有三十臘婆臘婆猶刻)日午之影長十二脚跡(流行經文
有錯亂今就善本正之)日極近南觜宿夜行(是言夜半中星也)女在日
前(是晨前星也)當此之時辰星用事是十月時(以羊宮爲正月義與
宿曜經同)麿羯之神主儅其月(此經之指月准瞿曇氏暦今引以爲太曜躔斗宿過
麿羯宮即當今十一月之證)葢宿曜大集二經以二月春分爲正
朔者皆從瞿曇氏暦者也故知西洋恆星暦本取之
梵暦者也梅子以恆星年爲西洋創法者未嘗撿梵
書故也(余私按此暦法太陽躔斗四度過麿羯宮是正北之位此月朔太陽亦合斗魁斗建子故
% BR1.26a
%日月宮斗並皆正向北位焉可謂冝爲歳首大集月藏經斗至壁七宿配爲北史天官書同此正義曰南
斗六星牽牛六星並北宮玄武之位魁斗建子是亦十二辰之初而位于北語曰北辰居其所衆星共之
者是示所以貴北位之義况印度天文爲衆星迴旋須彌則其爲歳首之義甚合矣而天方國節氣差于
支那三日是以可准知印度西洋等之氣差十二辰名義出大集月藏經第一)
論回西恆星年太陽暦本遠起印度第二節
回西恆星年太陽暦月日之法又本遠起乎印度宿
曜大集其證已明晰而又智度論第四十八云一月
或三十日半或三十日或二十九日半或二十七日
半有四種月一者日月二者世間月三者月月四者
星宿月日月者三十日半世間月者三十日月月者
% BR1.26b
二十九日加六十二分之三十星宿月者二十七日
加六十七分之二十一(流行本甚多誤恐三十七之訛)是歳三百六
十六日周而復始是即恆星年大陽年之暦日也(日月
者如太陽過宮或三十日或三十一日或廿九日今云三十日半者概之也凡單就大陽立者謂之日月
世間月者非日月之實行惟從紀年紀月以名者也月月者是朔策之數是偏從月故也星宿月者轉終
分之數也月一周天普經列宿故云也)又大方廣文殊師利儀䡄經徴
應品云有陰陽宿曜法廿八宿十二宮分各各分別
彼宿曜等與宮相合(下審七曜過宮今廣故畧之)是皆恆星暦也
故知其本起自印度
論回回暦立大陽年大陰年與西洋暦有異而西
% BR1.27a
%暦亦不踰其閫域則二家共是梵法
回回大陽暦之法云太陽過白羊宮三十一日(印度回回
之正月支那日本之二月也)金牛宮三十一日(彼二月此三月)陰陽宮三
十一日(彼三月此四月)巨蟹宮三十二日(彼四月此五月)獅子宮三
十一日(彼五月此六月)雙女宮三十一日(彼六月此七月)天秤宮三
十日(彼七月此八月)天蝎宮三十日(彼八月此九月)人馬宮二十九
日(彼九月此十月)麿羯宮二十九日(彼十月此十一月)寶瓶宮三十
日(彼十一月此十二月)雙魚宮三十日(彼十二月此正月)已上十二宮
謂之太陽年不動的月凡三百六十五日乃歳周之
日也若遇宮分有閏之年於雙魚宮加一日凡三百
% BR1.27b
六十六日其太陰年者單月大雙月小月大三十日
月小二十九日凡三百五十四日乃十二月之日也
遇月分有閏之年於第十二月内増一日凡三百五
十五日謂之太陰年動的月若遇此土有閏之年則
其正月移早一月如首年春分在第一月遇閏則春
分在第二月而移其春分之前月爲第一月故曰動
的月而其紀歳則以大陰年而不用大陽年是回暦
之大概也又暦學疑問補云如麿羯宮最卑行速故
二十八日而行一宮即成一月(是即十一月冬至前後也)若巨蟹
宮日躔最高行遲故三十一日而行一宮始成一月
% BR1.28a
%其餘宮度各以或近最卑或近最高遲速之行不同
按西洋月日本倣回回大陽暦小有出入西暦麿羯
宮則二十八日巨蟹宮則三十一日回暦麿羯宮則
二十九日巨蟹宮三十二日餘畧之葢馬哈麻之造
回暦當隋開皇中是時西域舊已有瞿曇氏迦葉氏
(法蕐文句云摩訶迦葉此翻大龜氏其先代學道靈龜負圖而應從德命族故云龜氏又翻譯名義集云
南山曰瞿曇星名從星立稱至于後代改姓釋迦印度専明天文星暦由來久矣)九執等數
家之暦可知馬哈麻之暦不過據梵暦少加工夫耳
而西洋恆星暦紀月則雖首麿羯推歩則以白羊宮
爲測算之端則亦不出回暦之範圍可見也其以羊
% BR1.28b
宮爲起算之端者測算論節氣故太陽之緯度爲主
其紀月首麿羯者紀月本論恆星故太陽之經度爲
主其法最爲明也
論西洋別回回立恆星年在何代
西洋初用回暦如一統志所云其別立恆星暦者想
必未甚遠也暦學疑問補云或曰暦書所引舊測多
在千餘年已前然則西月日之興所從來久矣曰殆
非也唐始有九執暦元始有回回暦歐邏巴又從回
暦加精必在回暦之後彼見回回暦之太陰年太陽
年能變古法以矜奇創故復變此西月日立恆星年
% BR1.29a
%以勝之若其所引舊測葢皆以新法追改其月日耳
按此論雖不全當然恆星年在回暦之後固然葢唐
時傳敎之師多經回回而來矣其所傳惟止於梵暦
未曽聞有西暦當於此時西洋猶奉佛敎與回回未
別則其暦法亦當與回同必未有恆年之法故一統
志曰今西洋諸國皆用回暦是也西暦入支那在明
末而其創法理當少前於此則其立恆年者必在宋
元之間也耳矣
論日月交食交常度等佛所説以出明證
夫二曜交食暦道甚著明者矣吾佛世尊圓音師子
% BR1.29b
吼無所不盡今一一擧敎量以破千載疑濛如交常
度之數大經月喩品云復次善男子如人見月六月
一食章安疏云世云六月一食者書云(書上恐當有暦字)正
由運行相遇六月周陰陽御故有此触經雖因譬喩
之便僅示數語六月一触即交常度之率而交食之
大要也此交常度通於兩蝕經明月喩故唯言月故
章安引暦書云陰陽相御即是言日月互触也(疏曰運行
相遇即是交之義)又大方廣文殊儀䡄經云又一晝一夜名
爲一日十五日爲半月兩半月爲一月陰陽者當了
知如是六月爲羅睺障時十二月爲一年十二年爲
% BR1.30a
%大年此亦指交常度而言者與大經正同如交食不
動使者陀羅尼法曰先触一日一夜不食作方壇而
以供養從月初触乃見三種相又底哩三摩耶經陀
羅尼集經求聞持經等密䡄徃徃明期日月触以求
悉地若其法不有則何由得知触時而行之邪可見
交常度之説世尊已言及之矣但其言修羅手障者
特言變異之触也耳(人多不知聖經明交食常度遽見修羅手障之文妄作穿鑿今
爲蒙具釋交常之文交會之術大率以百七十三日有餘爲限所以然者日之行天一歳一周月之行天
二十九日有奇已得一周日月異道互相交錯月之一周必半在日道裏從外而入内也半在日道表從
内而出外或六入七出或七入六出凡十三出入而與日一會謂之交常度通而計之一百七十三日有
% BR1.30b
奇而有一交交在望前朔則日食望則月食交在望後望則月食後月朔則日食雖然若月先在裏依限
而触者多若月先在表雖依限而食者少故復別求交定度以知入食限與不入也又雖有食月食加時
在書日食加時在夜則不載諸當暦也經文且從交常度之數故曰六月一食是約交終而爲言故云六
月乃百七十三日有餘也)
論大經六月一食與漢儒百八十日一食其義不
同
涅槃經六月一触之文與王仲任論衡曰百八十日
月一食大有逕庭仲任葢不知交食之理者也故其
上文云大率四十一二月日一食今撿之近世寛政
十年十月朔日食同十一年四月朔日食同十二年
% BR1.31a
%四月朔日食連年大抵如是仲任之鹵芥可知已且
言百八十日月一食者又太踈漫焉有交道亘百八
十日者哉漢儒之昧於暦象如此故漢三統四分等
暦歩月食而多失之焉葢日月行度固有大量古人
豈昧於此哉雖然漢已前不曉其行度有盈縮是以
其術不能與天合也漢劉洪始悟月行有遲疾隋劉
焯始悟日行有盈縮知此二事而後始可與論交食
也且古者猶未知有歳差故亦不得與天密合也明
已前世既研精審於盈縮暦術得與天近而未知日
月行度何由有遲疾至回西二暦窺由二曜行度常
% BR1.31b
有高卑故■使其經緯度有盈縮是以其術大得殫　　＝至＋攴
精矣而我大藏中已徃徃有高卑之説則是既知有
交常度而又知有高卑盈縮也可見與王仲任曰百
八十日月一触其語相似而大小齊而大經所謂六
月一触則指六月之朔策也故可言六月不可言百
八十日也
論聖敎所説變異之触
涅槃經正法念經等並以日月触爲修羅手障其説
頗似渉恠然是即變異之触而人自不達以爲詭異
也葢經説修羅之障者是謂六月一食外之食也(是所
% BR1.32a
%謂變異葢二曜有触以其同度同道相逼也是故常度之外斷無有餘兩曜縱有失度必不過前後七八
度也豈有日月相距數十度而触之理故知如下所引非時之触則由修羅等障故也然此變触者多限
或亞細亞等一洲或其中一二國其義如下文又雖常度之触其触淺則亦有此國已見而彼國不曽見
者此是非今之所論也)涅槃經九云羅睺阿修羅王以手遮月
世間之人咸謂月食修羅實不能触以修羅障其明
故是月團圓無有虧損但以手障故使不現此下過
十九行又云復次善男子如人見六月一食經文初
明變異之触次明常度之触其義灼然正法念經云
修羅與帝釋闘時日月之光射修羅之眼故修羅以
手障日月世人不知謂爲日月触又瑜伽略纂云亦
% BR1.32b
有天神菩薩並阿修羅手障以爲日食亦有一方一
處變恠故然又楞嚴經曰一洲感悪縁則覩日月及
星悪相又蕐嚴經云⼀一國人感悪縁則彼當土衆生
覩諸一切不祥或見暈玦彗孛但此國見彼國衆生
本所不見又大方廣文殊儀䡄經云又彼天人阿修
羅等若行不善相闘戰時此時人間現諸悪相所謂
非時地動忽作風雹閃電異常天火黒煙處處皆起
是彼計都星作日月触共有如是種種諸悪相現又
云一切星曜及阿修羅於此大年中或順或逆作諸
善悪又白月分十五日月滿之時羅睺阿修羅現全
% BR1.33a
%触日月者大地中有大刀兵會(下説兩触徴應甚審詳文廣故畧之)則
變異常度二食始不相混也
論支那古來兩触變異有明證
兩触者交常度數之外斷然無可触之理若常度之
外有交触者必是變異春秋襄公二十四年秋七月
甲子朔日有食之既又八月癸巳朔日有食之按七
月朔日食既而八月又日食於推歩之術極無此理
何則凡交食之法五箇月二十二分月之二十乃爲
一交故交正在朔則日食既前後望不食交正在望
則月食既前後朔不食常度如是故知其一触必是
% BR1.33b
變也又同二十一年九月庚戌朔日有触之冬十月
庚辰朔日有食之是亦頻月日食常理所無又晉武
帝泰始二年七月晦十月朔並日有食之同九年四
月朔七月朔並日有食之凡此類皆非常度之触不
遑枚擧又晉懷帝永喜五年三月壬申丙夜月食既
丁夜又触既豈有一夕再触之理哉又同永喜元年
十一月乙亥黄黒氣掩日是河圖所云日薄者也其
説云凡日食皆於晦朔有不於晦朔者爲日薄同愍
帝建興二年正月辛未庚時日隕於地又有三日相
𣴎出於西方而東行此等變異非常理所可推若據
% BR1.34a
%俗典則徒稱變異而止佛經則説天龍八部之作業
全同説人趣之事業葢用天眼以窮其變毫無所謬
也唐書天文志云大和二年十二月癸亥有黒䘲與
日如闘同六年三月有黒䘲與日如闘元史天文志
云至正十八年三月辛丑夜大同路有黒氣蔽于西
方聲如雷然俄頃有雲如火交射中天遍地倶見火
光以物觸地輙有火起至夜半空中如有兵戈相擊
之聲是全與起世經立世阿毘曇等説修羅闘戰之
相相似又至正二十七年正月乙未夜晉寧路絳州
天鼓鳴空中如聞戰闘之聲又同十三年十二月天
% BR1.34b
鼓鳴于西北又元統十八年七月辛丑至夜半空中
如有兵戈相擊之聲又至元二十九年正月甲午朔
日有食之有物漸侵入日中不能既日體如金環然
左方有珥上有抱氣左傳杜註詳言中食修元史者
豈不知中食乎而不以中食爲文曰有物漸侵入日
中則其必非中蝕既曰漸侵入必非常途五蝕之状
葢亦變異矣此類不遑擧之經説有徴果如是豈可
誣哉世之局儒或弗信天神爲人示凶變以譴懲而
妄執邪見或徒謂變異而弗知内責於己皆不足與
論道也且如依憑漢書謂萬物之精上爲列星以羅
% BR1.35a
%計二星爲修羅之精者附會不足取若夫了得上二
義則佛説赫乎若白日矣
論印度暦術自遠古傳其備己久
中印度迦毘羅其建國最久自劫初平等王子孫相
𣴎四十五世至熾㷔王凡一百一萬四千五十六世
而師子頬王生淨飯王淨飯王生悉達多成佛號釋
迦文(出起世經)比之異邦歴世甚久憲章先備當釋尊出
世時典籍滋阜天文地理書數伎藝等書厥類凡六
十四種圖書總六萬藏所謂四韋陀典十八大經等
是也(准摩登伽經劫初有梵天造一韋陀後有仙名白淨又分造四韋陀其弟子有二十有一各造
% BR1.35b
一韋陀如是展轉爲凡千二百十有六種有百二十八萬偈一千七百卷十八大經等不遑引之百論及
疏弘决第十仁王經吉藏疏等出之方便心論曰過去有那耶摩明聞思二慧聞慧有八一天文二算數
二醫方四咒術及四韋陀是爲八思慧有八一長壽天二星宿天乃至他化自在天是爲八)其書
或在成劫之初或在佛出世數千歳之前釋尊降誕
當周昭王二十三年癸丑先是星暦推歩其法畢備
如太陽最高卑之行明己前不知之郭太史稱名家
猶尚矇於此葢其法自回回傳之至于清始著焉而
雜寶藏經大集經多論等(出文並出于後)已有最高卑之説
則在彼三千年前(佛出世幾三千年)其法已備矣如交食之
法釋尊出興時其事已詳其證如前所云然則爾時
% BR1.36a
%時暦行世猶如大東支那之今日也後漢書西域傳
云其國則殷於中土玉燭和氣(爾雅云時和謂之玉燭)靈聖之
所降集賢懿之所挺生神跡詭異理絶人區感騐明
顯則事出天外郭璞曰天竺浮屠所興今聞之説地
殷土中物壤琛麗民愽仁智俗高理學立徳厚生何
負諸夏古稱愛人之國世挺賢聖之人豈虚搆哉符
子云軒轅遊蕐胥之國王邵云即天竺也山海經云
申毒之國(天竺又曰申毒)偎人而愛人朱子曰大抵地形如
饅頭其撚尖則崑崙也天竺直崑崙正南所以土地
廣而所生亦多異人(理學類編)河圖云崑崙者帝之下都
% BR1.36b
地之中也水經云崑崙在西北去嵩高五萬里地之
中也崑崙者印度名阿耨達山即大雪山也夫天竺
開國最早地殷氣和靈聖降集故百凡藝術能先於
萬邦開暦術亦先於萬國而備也
佛國暦象編卷之一終


% BR2.1a
佛國暦象編卷之二
平安東森隱士無外子釋圓通　撰
雲陽　 　空谷子釋智轂　校
天體第二　凡八條
問西洋舊説曰天體渾圓透映如碧瓈半見地上半
隱地下其兩端曰南北極周旋無端名曰渾天其新
説曰太陽常在天之中心運轉地球即以太陽爲中
心而旋環其外與大藏經所説大反通之如何答天
地之義高遠愽大豈可容易測定乎故自古議者紛
紛競起端緒以探虚遠甚難折衷今當擧諸家異説
% BR2.1b
而後示大藏之明説以覈論之
論支那古來所傳天體三家四説之異
在昔支那言天者三家後世更有四説三家者曰葢
天曰宣夜曰渾天是也葢天即周髀之説也其本起
乎庖■氏（周髀算經云古者庖■立周天暦度）周公受之商高（商高殷大夫見　　＝忄＋義
周髀）周人志之故曰周髀（髀股也股者表也得之股表之謂也）其言曰天
似葢笠地法覆槃天地中高外下北極之下爲天地
之中其地最高滂沱四隤三光隱映以爲晝夜天中
高於外衡冬至日之所在六萬里北極下地高於外
衡下地亦六萬里外衡高於北極下地二萬里天地
% BR2.2a
%隆高相從（北極下地則地頂也外衡下地則地之最卑處也故云天地隆高相從又周髀云天
離地八萬里冬至之日雖在外衡常出極下地上二萬里故日兆月月光乃出故成明月星辰乃得行列
是故秋分以徃到冬至三光之精微以成其道遠此陰陽之性自然也）日距地常八萬
里麗天而平轉分冬夏之間日前行道以爲七衡六
間毎衡周徑里數各依算術用勾股里差推晷影極
游以爲遠近之數皆得於表股者也是髀之名之所
由出也又晉宋暦志論葢天並與之同夫葢天之爲
説較諸佛氏之須彌則事之精粗量之廣■雖非無　　＝阝＋医
小異而其相状髣髴大同乃信聖智所測被此冥契
非凡見之所能企及矣佛氏所説須彌卓立地心其
% BR2.2b
高八萬由旬而日月衆星上下以遶其半腰焉周髀
曰北極下地穹隆而高六萬里三光隱映以爲晝夜
可見其相大同周髀又曰日月運行四極之道（四極猶如
須彌四洲）故日運行處極北北方日中南方夜半日在極
東東方日中西方夜半日在極西西方日中東方夜
半凡此四方晝夜易處起世經十曰若南洲日正中
時東洲日則始没西洲日則初出北洲正當夜半若
西洲日正中時此南洲日則始没北洲日則初出東
洲正當夜半若北洲日正中時西洲日則始没東洲
日則初出南洲正當夜半若東洲日正中時北洲日
% BR2.3a
%則始没南洲日則初出西洲正當夜半（畧出文）立世阿
毘曇倶舎論等並皆同之印度支那聖説暗符大體
既合故至于節氣推歩分至籌運等其法亦皆相類
豈可不奉信哉今爲蒙士因其圖以詳焉周髀算經
曰凡日月運行四極之道故日光外所照徑八十一
萬里周二百四十三萬里以日光外所及之際爲四
極外衡之外日光所及十六萬七千里衡外所照左
右合爲三十三萬四千里合外衡日道徑四十七萬
六千里四極之徑都爲八十一萬里是皆測影而所
得於表股之數也
% BR2.3b
% BR2.4a
%% BR2.4b
七衡六間圖
% BR2.5a
%周髀曰七衡周而六間以當六月節六月爲百八十
二日八分日之五故日夏至在東井極内衡日冬至
在牽牛（堯時冬至日在虚周公時在牛今在箕）極外衡也衡復更終冬
至一歳一内極一外極月則三十日十六分日之七
而一外極一内極又曰人望所見遠近冝如日光所
照君卿註曰近我一十六萬七千里之内及我我自
見日故爲日出日遠我十六萬七千里之外日則不
見我我亦不見日故爲日入是爲日與目見於十六
萬七千里之中故曰遠近冝如日光之所照葢天之
説梗概如是若欲悉知者當就本書而研論語曰譬
% BR2.5b
如北辰居其所而衆星拱之若夫渾天則不可言衆
星拱之由之觀之宣尼葢亦從葢天嘗見參宿出没
夕出東方其兩肩正向北辰至半夜則在于正南兩
肩亦正向北至曉則自正西亦却向北以是觀之衆
% BR2.6a
%星拱于北辰之象甚著矣元史天文志一四海測騐
曰鐵勒北極出地五十五度晝七十刻夜三十刻北
海北極出地六十五度晝八十二刻夜一十八刻若
到北極出地六十五度之地則極之左右合而百三
十度常見不没如傘葢爾周髀曰凡北極之左右物
有朝生暮獲註曰北極之下從春分至秋分爲晝從
秋分至春分爲夜又曰北辰之下六月見日六月不
見日一歳者即北辰之下一晝一夜如此則北極下
地者其見界左右合百八十餘度衆星常見不隱其
半歳則太陽常繞而不没則葢天之象皎然見焉若
% BR2.6b
在此地則雖欲不葢天得哉古者楊雄鄭玄蔡邕葛
洪之徒自執渾天而不信周髀聖説反爲之僻難其
説曰天如雞子地如中黄孤居於天内天大而地小
天表裏有水天地乘氣而立載水而行周天之度中
分之則半覆地上半繞地下天之出入行於水中爲
必然矣而引之證曰易晉卦坤下離上以證日出於
地也又明夷之卦離下坤上以證日入於地也又需
卦乾下坎上此亦天入水中象也（見隋書等）按是説甚妄
豈有天入水中日月行地中之理哉惑之甚也今得
萬國交通粗知寰宇形状故聞極下有日月半歳不
% BR2.7a
%没之地而不復疑周髀所言始徴矣倘使楊雄葛洪
起於九原則何顔得對今日之人哉周髀曰或知者
或疑其可知或疑其難知此言上聖不學而知之趙
君卿註云上聖者智無不至明無不見是豈君卿虚
搆哉周髀算經今幸存焉請詳研之昔在三代能言
天文者甘石巫咸竝皆從葢天隋書天文志曰三國
時呉太史令陳卓始列甘氏石氏巫咸三家星宦著
於圖録又曰參校周齊梁陳及祖■孫僧化宦私舊　　＝日＋恆
圖刊其大小正其疎密依凖三家星位以爲葢圖三
家既如此况周公孔子論天以爲葢天後世孰有得
% BR2.7b
而尚焉者哉梁武帝會諸儒於長春殿審測天體撰
天地義隋書曰其文全同周髀（又出涅槃經疏等）惜哉不傳
又漢王仲任深排渾天而述葢天詳于其所著論衡
中（隋書十九載王生駁渾儀説云舊説天轉從地下過今堀地一丈輙有水天何得從水中行乎甚不
然也◯按西學渾天大與之異見于後今不贅）漢季諸儒多駮王仲任而張
渾文皆騁胸臆於視聽之外夫渾葢之異聖凡眞僞
相隔何啻霄壤而猶千歳不辨者獨何也嗟乎紫朱
淆亂維昔而然豈止天文乎哉至于近世天下皆信
日月乾象不當行於水中王生之後千七百有餘年
渾葢之金鍮至于今日灼乎始分葢事之隱顯亦有
% BR2.8a
%時然也
宣夜者宋書隋書及爾雅釋天疏竝曰其學絶無師
法唯晉書天文志云宣夜之書云惟漢秘書郎郄萠
記先師相傳云天了無質仰而瞻之高遠無極眼瞀
精絶故蒼蒼然也譬之旁望遠道之黄山而皆靑俯
察千仞之深谷而窈黒夫靑非眞色而黒非有體也
日月衆星自然浮生虚空之中其行其正皆須氣焉
是以七曜或逝或住或順或逆伏見無常進退不同
由乎無所根繋故各異也故辰極常居其所而北斗
不與衆星西没也攝提塡星皆東行日行一度月行
% BR2.8b
十三度遲疾任情其無所繋著可知矣若綴附天體
不可爾也由此言觀之其梗概可見其言天固無體
行止須氣者最是確論勝夫言天體如碧瓈以爲有
堅實之體者遠矣又以曰虞喜安天本因宣夜考之
宣夜亦以日月衆星爲平轉者也據安天説曰地深
測於不測今文曰日月衆星浮生虚空行止皆須氣
宣夜之爲横旋可以知矣如其曰天無尅實之體唯
氣之須者粗與吾聖敎之説合葢此説亦非出凡見
者與後世言天者大不同
渾天者晉書天文志丹陽葛洪曰渾天儀註云天如
% BR2.9a
%鷄子地如中黄孤居於天内天大而地小天表裏有
水天地各乗氣而立載水而行周天三百六十五度
四分度之一又中分之則半覆地上半繞地下故二
十八宿半見半隱天轉如車轂之運也（渾儀註當是鄭玄之説）
又曰呉時中常侍王蕃傳劉洪乾象暦依其法而制
渾儀立論考度曰前儒舊説（指鄭玄張衡等）天地體状如鳥
卵天包地外猶■之裏黄也周旋無端其形渾渾然　＝士÷冖÷卵＋殳
故曰渾天也周天三百六十五度五百八十九分度
之百四十五半覆地上半在地下其二端謂之南極
北極北極出地三十六度南極入地三十六度兩極
% BR2.9b
相去一百八十二度半疆繞北極徑七十二度常見
不隱謂之上䂓繞南極七十二度謂之下䂓赤道帯
天之紘去兩極各九十一度少疆黄道日之所行也
（文廣徃撿上䂓下䂓者隨地各異是葢從陽城者乎）宋書天文志曰御史中丞
何𣴎天論渾象體曰詳尋前説因觀渾儀研求其意
有以悟天形正圓而水周其下言四方者東暘谷日
之所出西至濛汜日之所入莊子又云北溟之魚化
而爲鳥將徒於南溟斯亦古遺記四方皆水證也四
方皆水謂之四海凡五行相生水生於金是故百川
發源皆自山出由高趣下歸注於海日爲陽精光曜
% BR2.10a
%炎熾一夜入水所經焦竭百川歸注足以相補故旱
不爲减浸不爲益隋書天文志葛洪釋王生之難渾
儀文曰日隨天而入地若天果如渾者則天之出入
行於水中爲必然矣故黄帝書曰天在地外水在天
外水浮天而載地者也又易曰時乗六龍夫陽爻稱
龍龍者居水之物以喩天天陽物也又出入水中與
龍相似故比以龍也又晉需二卦（如前引）此亦天入水
中之象也然則天之出入水中無復疑矣先儒多據
渾天而斥葢天搆造傳會惑亂時人以今觀之殆不
堪捧腹又按西漢已後始有渾天之器而無渾天之
% BR2.10b
書宋書天文志云天之正體經無前説宣夜則絶無
師法周髀術數具存天状多所違失（惑渾天以斥葢天祗是妄爲失
耳）惟渾天僅得其情今史官所用候臺銅儀則其法
也官有器而無本書前史亦闕而不論（是蔡邕上書之文今節畧
之）蔡沈書經集傳云渾儀此必古有其法遭秦而滅
明史暦算全書等亦徃徃遁事秦火晉書天文志云
其巫咸甘石之説後代所宗奉暴秦燔書六經殘滅
而天官星占存而不毀可見滅於秦火之言其造辭
也夫漢去三代不遠而馬書班志竝不論渾天以蔡
邕之愽而曰渾天官有器而無本書六經諸子亦不
% BR2.11a
%見其説則知渾天其非聖説出後人之手也而其制
作亦諸説紛紜葢前漢武帝大初中落下閎始經營
渾儀鮮于妄人量度之然素法未備後曁宣帝世耿
壽昌鑄銅始造圓儀以考歴度又至東漢和帝時賈
逵繋作更加黄道又曁順帝時張衡制渾象具内外
䂓南北極黄赤道列二十四氣二十八宿中外星官
及日月五緯以漏水轉之殿上室内星宿出没與天
相應衡所浩渾儀或爲衡創制或爲古器由亂亡失
衡復之厥説紛紜難决呉陸績亦造渾象王蕃又依
劉洪乾象暦之法以制之立論考度晉末五胡滑夏
% BR2.11b
于戈糜沸陸王舊器散落銷亡宋高祖平長安得衡
舊器儀状雖擧不綴經星七曜文帝（宋第三主）詔太史錢
樂之更鑄渾儀徑六尺八分少周一丈八尺二寸六
分少地在天内立黄赤二道南北二極䂓二十八宿
北斗極星五分爲一度置日月五星於黄道之上立
漏刻以水轉儀昬明中星與天相應（以上抄取晉宋隋等暦史及書
經集傳之意）由此觀之則渾儀之制所出非一或存或亡
或増修或改作而今之所傳葢是劉宋渾儀耳舊渾
儀者欲其貴則曰是乃書所謂璇璣玉衡也此説本
起於鄭玄宋書天文志曰鄭玄説動運爲璣持正爲
% BR2.12a
%衡皆以玉爲之視其行度觀受禪是非也渾儀和氏
之舊器歴代相傳謂之璣衡是以璣衡爲器名也王
蕃未深考遽據其説曰渾天遭秦之亂師徒喪絶而
失其文惟渾天儀尚在候臺然張衡傳則云張作渾
天儀考歩陰陽最爲詳密據此則自衡以前未有斯
儀焉得爲和氏舊器又爲在秦候臺乎宋徐爰立義
以駮鄭玄之説云夫候審七曜當以運行爲體（言應從先
儒以璣衡爲七星之義不可以爲器名也）設器擬象焉得定其盈縮推斯
而言未爲通論設使唐虞之世已有渾儀渉歴三代
以爲定準後世聿遵孰敢非革夫琁玉貴義之稱璣
% BR2.12b
衡詳細之目所以先儒爲北斗七星天綱運轉聖人
仰觀俯察以審時變焉史臣案設器象定其恆度合
之則吉失之則凶以之占察有何不可渾文癈絶徐
爰此説甚有至理况尚古物皆質素何以璣玉造乎
此器其非益見焉史記天官書曰北斗七星所謂旋
璣玉衡以齊七政説苑辨物篇曰夫天文地理則聖
智之府古者聖王定律暦考天文登靈臺以望氣氛
故堯曰咨爾舜天之歴數在爾躬允執其中書曰在
璿璣玉衡以齊七政璿璣謂北辰勾陳樞星也以其
魁杓之所指二十八宿爲吉凶禍福盈縮之占各以
% BR2.13a
%類爲驗馬班及劉向去古竝未遠而三氏咸善天文
顧必有所傳又周髀算經云欲知北極樞璿璣周四
極常以夏至夜半時北極南游所極冬至夜半時北
游所極冬至日加酉之時西游所極夏至日加卯之
時東游所極此北極璿璣四游又曰璿璣徑二萬三
千里周六萬九千里又定太陽行度爲七衡六間極
辰之所在謂之内衡三氏之言與周髀甚相近必是
古之遺傳矣葢聖人法象天地以審時變直當就於
天象以論之安得以爲器之名哉
後世四家者安穹昕平四天是也安天者晉成帝咸
% BR2.13b
庚中會稽虞喜因宣夜之説作安天論以爲天高窮
無窮地深測於不測天確乎在上有常安之形地魄
焉在下有居靜之體當相覆冒方則倶方圓則倶圓
無方圓不同之義也其光曜布列各自運行猶江海
之有朝汐萬品之有行藏也（晉書天文志）是以三光爲平
轉其説粗同蓋天
穹天者虞族祖河間太守聳之所立其論云天形穹
隆如雞子幕其際周接四海之表浮于元氣之上譬
如覆奩以抑水而不没者氣充其中故也日繞辰極
没西而還東不出入地中天之有極猶蓋之有斗也
% BR2.14a
%天北方下於地三十度極之傾在地卯酉之北亦三
十度人在卯酉之南十餘萬里故斗極之下不爲地
中當對天地卯酉之位耳日行黄道繞極極北去黄
道百一十五度南去黄道六十七度二至之所舎以
爲長短也（出晉書天文志）是亦三光平轉與蓋天不甚異
昕天者呉太常姚信所造其言云人爲靈蟲形最似
天今人頥前多臨胸而項不能覆背近取諸身故知
天之體南低入地北則偏高又冬至極低而運近南
故日去人遠而斗去人近北天氣至故氷寒也夏至
極起而天運近北而斗去人遠日去人近南天氣至
% BR2.14b
故蒸熱也極之立時日行地中淺故夜短天去地高
故晝長也極之低時日行地中深故夜長天去地下
淺故晝短也（出晉宋天文志昕音軒）此説尤爲詭異
平天者其形體事義未見所出隋書天文志云渾蓋
及宣夜三説竝驅平昕安穹四天騰沸至當不二理
唯一揆豈容天體七種殊説王充論衡云天平正與
地無異然而日出上日入下者隨天轉運視天若覆
盆之状故視日上下然似若出入地中矣然則日之
出近也其入遠不復見故謂之入運見於東方近故
謂之出諸史皆曰王仲任據蓋天之説以駁渾儀今
% BR2.15a
%按文意仲任雖率據蓋天而與蓋儀不全同仲任意
謂人目不及遠故見四邊垂下如覆盆其實則天平
正與地無異故論衡曰夫視天之居近者則高遠則
下焉實者平正四方中央高下皆同今望天之四邊
若下者非也遠也非徒下若合矣又曰天不若倚蓋
之状日之出入不隨天高下明矣由是觀之平天者
似指仲任之説以上諸説皆好奇狥異可謂自任之
甚德非聖人才非天授強騁無稽之談于視聽之所
不及非君子闕疑之義也今姑擧其説以廣異聞耳
　　總論七説
% BR2.15b
今古殊説雖紫朱混今也眞已有騐僞自見焉是故
如後世四説不復煩論而古之三家宣夜不傳惟渾
蓋傳迄于今也而渾蓋亦相矛盾故王仲任駁渾天
云舊説天轉從地下過今堀地一丈輙有水天何得
從水中行乎日隨天而轉非入地夫人目所望不過
十里天地合矣實非合也遠使然耳今視日入非入
也亦遠耳當日入西方時其下之人亦將謂之爲中
也四方之人各以其近者爲出遠者爲入矣今試使
一人把大炬火夜半行於平地去人十里火光滅矣
非滅也遠使然耳今日西轉不復見是火滅之類也
% BR2.16a
%（出晉書天文志等）此論専據蓋天而立焉而今立西洋地球
者亦不能易斯説也仲任之後梁武勅學士撰天地
義以通蓋駁渾又有渾蓋雙用而取厥衷者故唐書
天文志云蓋天之説李淳風以爲天地中高而四隤
日月相隱蔽以爲晝夜遶北極常見者謂之上䂓南
極常隱者謂之下䂓赤道横絡者謂之中䂓淳風又
別註周髀以通之又嵩陽雙用渾蓋以兩審焉師奉
玄宗勅制渾天儀圓天之象具列宿赤道及周天度
數注水激輪令其自轉一晝夜而天運周外絡二輪
綴以日月令得運行毎天西旋一周日東行一度月
% BR2.16b
行十三度十九分度之七二十九轉有餘而日月會
三百六十五轉而日周轉以木櫃爲地平令儀半在
地下晦明朔望遲速有凖立木人二于地平上其一
前置皷以候刻至一刻則自擊之其一前置鐘以候
辰至一辰亦自撞之皆于櫃中各■輪軸鉤鍵關鏁　　＝方＋色
交錯（出唐書及師諸傳）其奇巧可見非深體渾天者何能至
于此也其鋭意於蓋天亦甚至矣唐書天文志云及
一行考月行出入黄道爲圖三十六究九道之増損
而蓋天之状見焉削篾爲度徑一分其厚半之長與
圖等穴其正中植鍼爲樞令可環運自中樞之外均
% BR2.17a
%刻百四十七度全度之末旋爲外䂓䂓外太半度再
旋爲重䂓以均賦周天度分又去極樞九十一度少
半旋爲赤道帯天之紘距極三十五度旋爲内䂓乃
歩冬至日躔所在以正辰次之中以立宿距按渾儀
所測甘石巫咸衆星明者皆以篾横考入宿距縱考
去極度而後圖之其赤道外衆星疏密之状與仰視
小殊者由渾儀去南極漸近其度益狹而蓋圖漸遠
其度益廣雖然若考其去極入宿度數移之于渾天
則一也余竊惟至當不二天體曷煩二説嵩陽雙用
蓋渾必有微意蓋師體眞出俗無造次乖法其造暦
% BR2.17b
運數意莫非宣通佛乗何必縁飾俗見以淆亂眞理
哉閲師之大毗廬遮那經疏而可知也按渾蓋二儀
葢爲測暦象設之而不爲明天地體状而二儀之於
測量各有冝於形驗者苟有其所冝則何不取耶若
夫偏論天地體状則吾家有専説在渾蓋豈足盡之
乎又舊唐書十五云凡日晷差冬夏不同南北亦異
而先儒一以里數齊之喪其事實沙門一行因脩大
衍圖更爲覆矩圖自丹穴以曁幽都之地凡爲圖二
十四以考日蝕之分數知夜漏之短長今載諸州測
景尺寸覆矩想亦應是蓋圖之類師之於天文殫其
% BR2.18a
%精微無復倫匹（唐書天文志一行尤稱精愽後世未能過也）雖然師之所
爲只是姑充時情而已其實則猶綽乎有餘裕也師
如論其實則必應當造須彌儀葢師在世才不惑故
不及於此而止豈不惜哉又自宋已後曁于明周髀
之書人皆與山海經十洲記等諸書同類竝觀聊備
奇聞耳明末西儒入于支那而齎萬國圖籍人見之
果知有極下以一歳爲一晝夜之國而西洋寒煖五
帯之説亦與周髀七衡脗合又赤道下有二穫之言
今皆徴矣於是人始信此書周公之眞撰而知乎先
聖制作之精神千載不可易是故清儒梅勿菴謂今
% BR2.18b
有甌邏巴實測之算與之相應然後知所述周公受
學商高其説亦非無本而自苦周髀西説不合則遂
搆造私意以謂蓋天即渾天曰天體渾圓故惟渾天
儀適爲能肖然欲詳求其測算之事冩記平靣是爲
蓋天故渾天如塑像蓋天如繪像總一天也吁梅子
何不自思之甚也夫漢王仲任葛洪已下曁于李唐
諸大家論渾蓋是非其義紛紜未决漢去古不甚遠
而群賢富於聞見其猶病諸葢是坐渾蓋之異故也
楊雄鄭玄蔡邕葛洪等豈不能辨其同異者哉況周
髀之與渾天齟齬懸絶後世何由得輙言渾蓋是一
% BR2.19a
%明史及暦算全書見周髀有徴信以爲支那渾蓋之
義徃古流傳西土也今印度西洋之天説是其遺意
耳矣何其誣之甚廣讀異方之書者自知之矣
須彌蓋天異同
渾天儀雖於測量最便而及立厥天説一無聖典可
徴況如日月轉於地下出入水中等之説鹵莽殊甚
周髀一經今幸存焉其書雖殘缺梗概殆備支那古
昔天説可觀者獨存此書與大藏中之説大概合符
夫厥義千載不可易而萬里之外與千聖所言所測
冥契與努誇奇創朝夕遞易者豈可同床而論哉今
% BR2.19b
畧竺漢對映則周髀曰地之中穹嶐漸高六萬里滂
沲四隤三光隱映以爲晝夜是全同説須彌在地中
央巍巍乎高八萬由旬其佗三光隱映而四洲易晝
夜異節氣等大率相似獨有九山八海大小精粗以
爲異耳即是理之當然當同而同當異而異者也夫
大荒之外寥廓天壤有日月衆星可以法有四時節
氣可以考是以仰觀俯察測晷影推籌運遂騐天地
之體状創䂓矩勾股之術定七衡六間之數審三光
之度以垂法於萬世是唯聖者之所能知而凡愚之
所不可企及也夫百世不刊之典而千載不能易謂
% BR2.20a
%之常理常理則數之本然者也印度天説亦不出理
數之外而千載不易非常理而何也所謂當同而同
者蓋是也其九山八海等體状非可任數而測者非
可推理以闚者是支那聖人所闕而不言而印度聖
賢能言之所謂當異而異者也夫支那聖人闕而不
言而印度聖賢何以能言之是無他彼土聖者依禪
定力能起天眼通及世間諸淨行梵志能起勝加行
以得通果故雖説理百端而於須彌器界毫不疑夫
太古聖人佛出世前已垂敎以取五通法天眼即其
一也天眼也者能徹視遠境不爲山嶽壁障等所礙
% BR2.20b
其得之淺者或能視千里或至萬里依未到禪而修
者能得之若得其深者徹見數億萬里之外乃至無
邊之境其見遠境猶■掌中菴摩羅菓依根本禪而　　＝目＋示
修者能得之不止能視障外遠境以能視至微矣故
婆娑一百三十六日七極微成一微塵七微塵成一
銅塵七銅塵成一水塵其最細色者此惟三眼能得
見之一天眼二轉輪王眼三住後有菩薩眼凡印度
聖者諸佛子得天眼者不遑論之支那僧伽得其淺
處者不爲不多如玄高使僧印見十方無極世界則
甚深境界能及於他且佛圖澄單道開佛調耆域等
% BR2.21a
%諸士大權示化者固亡論其餘自玄暢曇諦等僧傳
所載逮得天眼者甚多雖然不知者疑知之者未見
者疑見之者人情自古爾如漢武不信弦膠魏人不
信火布葢是類矣屈見者忽聞天眼之説輙處之荒
唐不經豈非不信弦膠火布者哉又西域聞見録云
阿拉克控喝爾西北一大國也人多巧思冬能使之
炎熱夏能使之飛霜以金木製爲人形爲之服役然
非邪詭之術皆人力爲之古者行令變候吹律回陽
物之感爲然則何疑彼夏霜冬炎出於巧思耶夫天
眼者人人天性之固有修力之所發而非巧思之所
% BR2.21b
能得非奇伎之所能爲鬼神弗能與之人又其本具
雖毫不減神聖不依其法修習則其用不獨顯譬如
荊璞雖本自具連乗之明不假追琢則不異頑石如
人惟知有肉眼而不知自具天眼嗟乎安得無卞氏
之歎哉佛出世己前印度修梵行者甚衆得天眼者
既已不尠而九山八海等固無異説佛出世後得天
眼者最多其説天地者亦全同而終無異論近世元
之帝師發思巴（印度人也）著彰所知論明九山八海等全
同倶舎等説因循不易其説可謂知所守非如支那
西洋談天有種種異説夫人情所嚮徃大率皆同豈
% BR2.22a
%印度獨賢而其他皆愚哉而印度不變其恆者何也
是無他葢有天眼之法故也天眼者直見實境以定
其事是故無異説也若夫由數而測者唯止知於其
數而已豈得以尋常人事所爲決察宇宙之外以詳
其體状乎是印度之所以獨有九山八海之説也西
學者曰其邦巧製望遠鏡以測其體故無纎毫違其
實而不知遠鏡亦不足依憑何者近視西儒十有餘
家各以遠鏡測定太陽等皆差天隔一無有定凖遠
鏡豈足憑哉如詳諸後
西洋舊説
% BR2.22b
西洋談天者甚多異説彼土初専依印度之法以用
梵暦當元明之間彼土天學滋興豪傑竝出異説沸
騰爭奇競巧各張一家各互詆排湯若望羅雅谷利
瑪實艾儒畧等説曰天體渾圓恆運旋而以裏地地
如彈丸永靜不動適于天中而四靣人居焉以天或
爲十重或爲十二重最上一層名之常靜天爲諸天
主宰其次爲宗動天帯轉下諸重天也此天之運依
南北二極從東而西左旋十二時歴一周其各天皆
爲此一動所製而運焉其次爲恆星天此天之本動
也南北一近一距之動七千年而行一周東西正行
% BR2.23a
%約二萬五千餘年而行一周其次土星天二十九年
一百五十五日零二十五刻行一周其次木星天約
十一年三百十三日七十刻行一周其次火星天約
一年三百二十一日九十三刻行一周其次大陽天
照映世界萬象取光故在七曜之中也約三百六十
五日二十三刻五分行一周其次金水二星之天皆
從大陽天行其次大陰天最近地是其舊説大概也
明熊壇石游子六等諸家竝皆依之與支那所談渾
天儀状頗同而但其言地形者更殊西説不言三光
行水中支那不言地徑三萬里又無常靜宗動等説
% BR2.23b
此其異也
西洋新説
西洋新説亦有數家其古説者天爲動地爲靜新法
者反之其義益巧益奇暦象新書曰其學原起歐邏
巴比太古剌私者傳之於亜弗利加州然而時人不
信之故其學不傳（是當元太宗時）其後西洋熱爾馬泥亜國
人古伯爾喜須者深窮天學専通彼新法（是當明憲宗時）尼
通氏奇兒氏等大家繼興竝述此説時人咸服從（奇兒
全書行于時當皇國元文五年至今僅七十年）古伯爾之説云日在天中心
而運旋焉月則地爲心而旋地之與月一旋大陽爲
% BR2.24a
%之一晝夜金水二星日爲心而旋火木土三星如次
三天重疉而日地爲心而旋焉又土木火金水五星
加地球是爲六星名之大惑星此外木星周圍有小
星四又繞於土星有小星五合有九星加太陰爲十
是名十惑星也又得逸骨説云月則地爲心旋之日
則地與月爲心旋之金水二星日爲心旋之火木土
三星如次三天重疉日及地球爲内繞于其外而以
謂太陰五星等皆是人居而與此地球無異矣若從
太陰等覩此地球則海水由爲太陽所照故光明遠
照無異星月奇説百端不知其所止駮之如第五卷
% BR2.24b
古伯爾之説
% BR2.25a
%得逸骨之説
% BR2.25b
又黄石齋云地在天中而地動天靜其地轉天運者
猶舟行岸移非岸移矣實舟行也耳又一説云地在
天之中心從西而東一旋轉以爲晝夜月一日旋轉
十三度有奇大陽一日旋轉一度竝皆右旋異説紛
紜終無一定暦學疑問云西人象數之學各有授受
師説故其法亦多不同此兩歳差之天利西泰言之
徐文定公作暦書時湯羅及諸西士棄不復用厥後
穆氏（宇尼閣西洋之人也）著天歩眞原北海薜氏本之著天學
會通則又用之（見西説無一定）故知其授受非一家也梅氏
唯就西洋古義而言之尚見其授受非一況新法益
% BR2.26a
%多異説爭巧競端是非遞起故游子六非地動之説
云舟行千里人乃寝食不安矣地之一周旋轉不經
九萬里則不爲晝夜倘如此則人焉能安寝食哉必
天動於外而旋地靜於内乃確然也又暦學疑問云
問五星天皆以日爲心然乎西人舊説以七政天各
重相裏厥後測得金星有弦望之形故新圖皆以日
爲心但上三星輪大而能包地金水輪小不能包地
故有經天不經天之殊然以實數考之惟金水抱日
爲輪確然可信（今謂是亦何得必乎）若木火土亦以日爲心者
乃其次輪上星行距日之跡非眞形也互不相容如
% BR2.26b
此夫仰觀俯察窮厥無窮測厥不測以達天地之情
是唯聖者所得能而非凡庸之所得闚定也
論西學偏縱臆度顛倒常理
近世西學士矜其測器之巧恃其籌運之精偏謂天
體可憑器而闚大塊可任數而測故縱其臆度或爲
動或爲靜忽以天爲地（諸星悉爲人界是也）忽以地天（大地爲星
是也）人人百計惟情是度不知聖庸之分耶抑定不測
之事於大荒之外孰能信其無徴聖者不言無徴良
有以也
論西洋精器不足憑
% BR2.27a
%西學者云吾天學非敢臆譚有象限儀百游儀地平
儀弩儀天環天球紀限儀渾蓋簡平儀黄赤全儀等
妙器及其餘種種精巧奇絶具審測量精測算且諸
器之中遠鏡最妙而頗察其實誠非荒唐之言揣摩
之見今此言多足見厥謬何者大陽離地利西泰之
取測得一千六百零五萬五千六百九十里餘（天經或問
一之四十九号）又飛把救數之所測日大於地球（取半中徑以爲積）
一千五百八十倍得逸骨之所測一千六百八十二
倍古伯爾所測一千七百七十九倍聞迭而立牛數
之所測一萬四千九百零五倍迭剌飛列之所測三
% BR2.27b
萬四千九百九十六倍其異大抵如是自餘數家煩
故略之得逸骨迭剌飛列兩家之違天淵匪比（出大陽窮
理了解説）必竟戯論何精算之有又天經或問云彗孛皆
火也火氣從下挾土上升不遇陰雲不成雷電凌空
直突至于火際結聚不散附于晶宇即成彗孛游藝
搆造巧辭瞞盱當時彼託言遠鏡以爲實測人惑爲
信然西洋新法竝皆謂彗星是一經星也和蘭名之
數佗耳鐸數蹋耳■此譯尻尾星其説曰此星惟透　　＝扌＋四÷方
體而受日光於厥表白影現於厥後（亦是巧説何足爲凖）其説
紛紛其誰是憑天經或問即曰各有測算之法測量
% BR2.28a
%之器實非荒唐揣摩之謂直是一毫不爽者而人人
測量乖違不啻空壤世未曽聞推數有數百萬是違
而猶尚稱精者也荒唐莫甚焉夫經常也百世不能
得而易之謂也游藝今題其書稱天經或間而其書
今悉爲人所易者何也且夫言新法者焉能保百年
不爲人所易其義耶今設百州有百豪傑而更論天
象則其説必皆不齊何者以尋常之智測不測之事
於視聽之表誰得而知其正故聖門之徒闕不言寔
有由也經曰日有食之不曰月食日内其辭者聖者
述其所見而闕其所不見是所以立言正大而萬世
% BR2.28b
不能易之也若有言則必有所稽而果徴矣故爲萬
世所法如周髀是也近所將來西洋新法之天學厥
義益新奇如以宿曜悉爲世界以地爲星臆斷不經
無有底極然而其書篇篇新聞事事極巧故泥者甚
衆矣夫釋氏之道則慈悲爲根實相爲體以達萬法
之元而極流轉還源之本末也孔門則仁義爲宗天
理爲極葢眞則闡迷情俗則維彛倫竝務厥急好奇
務愽君子之所不取也況無己智分求事於大荒之
外豈賢哲之所爲哉
印度天説
% BR2.29a
%印度天説大異漢西兩土印度從大古至于佛世大
仙出興相繼不絶各有所説竝得深禪而發五通天
眼不昧故上極非想下至阿鼻其於考覈暦象推歩
薄触等術精而詳矣發宿命通粗知三有之因果以
天眼神境審二十五類之依正所以與漢西兩土偏
就人趣説於天地者異也人能味之則足知彼此之
説各其所以然之理也印度所説之天者乃是果報
依處而非謂如卵■碧瓈者也所謂六欲天色無色　＝士÷冖÷卵＋殳
等諸天是也六欲中初二天在於須彌中諸曜宿名
空居天竝屬初天亡關今所論故畧之倶舎婆娑等
% BR2.29b
諸論詳具其説夫印度内外經典竝皆分器界爲三
諸天隨爲三部所謂欲色無色是也如是者法爾自
然而不可不然之理也其知所以然者必由修禪是
名九次第禪也蓋修習禪定者必先發欲界定此定
有麁住細住之淺深可以知欲界六天果報差別於
是加行進修者發根本四禪乃色界淨妙四大（地水火風
也）直入此身定中發種種妙觸此四禪一一有重重
麁妙於是識得色天有十八差別發天眼等六通必
依此定而修之故名之依地復進修無色四禪其言
廣在經論非可盡於此也則印度之明器界非任數
% BR2.30a
%推理以言之者也按彼地在於上世如得四禪等者
纔是世禪之一分人無稱之者其爲世所知識者皆
優游深禪莫不自在五神通等印度經論所載不遑
枚擧支那亦至漢已後及唐宋發四禪及深禪者比
比見于僧傳吾皇國得道者不甚多而如神變泰澄
法道等深淺難測者亦不一而足也若得九次第禪
者欲色及無色諸天自現定中皎然如對明鏡天地
之相無復可疑非啻不疑之當此時豁然洞了天地
吾人元是一識一精明今時澆季雖無得深境者然
日月麗焉星辰列焉豈修之而無應哉輿薪之不見
% BR2.30b
一羽之不擧其責果將誰歸若其發欲界及未到等
淺定者未能得天眼而於其法無毫所疑譬如臨渤
海者未渡而不疑深廣瞻泰山者未登而信高廣如
得深禪者直徹視盡天地獨自明了與夫器測籌運
之所摸索不可同日而論也
地形第三之一　凡八條
辨地體有三曰支那曰西洋曰印度支那又有諸説
今畧明渾蓋之二渾天家曰天地如鳥卵天包地外
猶■之裏黄周旋無端其形渾渾然故曰渾天天表　＝士÷冖÷卵＋殳
裏有水兩儀轉運各乗氣而浮載水而行（晉宋魏等歴史大抵
% BR2.31a
%若同）如此説則天如卵之■而地其黄海即其清故言　＝士÷冖÷卵＋殳
日月轉地下出入海中實鹵奔之甚何足深議馬融
鄭玄揚雄等強立理引證排葢張渾時人服其愽而
不疑今世誰亦肯之豈可不謂不經哉論周髀大概
則謂地法覆槃中高外下北極之下爲天地之中其
地穹隆而高六萬里滂■四隤三光隱映以爲晝夜　＝汔－乙＋巴
其義髣髴不異須彌聖者所測其義冥契誰不俯信
葢周髀者實支那天文暦數之祖法也後世雖多異
説皆莫不私依倣之自非上聖其孰埀法於萬世也
哉故如周髀所言七衡六間日道之高卑等率與印
% BR2.31b
度西洋之説合夜國等之義數千載之下果見厥徴
信與渾天使日月行於水中者豈同日而論之耶又
如西説或爲地如彈丸或地爲星或星爲地或使天
地無動靜在可謂不經之甚矣與周髀之萬世不能
易之者其將孰取其佗虞喜姚信等異説紛紛何足
勞筆哉知地之高六萬里者蓋以三光隱映而爲晝
夜故也其他大抵前已具之故今畧之若欲詳知者
周髀算經幸見行于世可就以撿然近人據暦算全
書加註牽強渾蓋以混之妄作圖解画蛇添足見者
請勿惑誤焉
% BR2.32a
%周髀大地圖
% BR2.32b
論西洋所説地體
西洋説者湯若望羅雅谷利瑪竇艾儒畧等數人所
論而名之古説明末始入于支那者也其説謂水地
合一圓球而在天之最中天虚而恆旋于外地實而
永靜于内而四靣窪者爲河海突者爲山嶽平者爲
原田而地球之量周圍九萬里直徑二萬八千六百
四十七里一百五十九丈七尺一寸何由知然曰隨
地有極星高低故暦學疑問一云地之正圓無疑也
是故南行二百五十里則南星多見一度而北極低
一度北行二百五十里則北極高一度而南星少見
% BR2.33a
%一度若地非正圓何以能然至於水之爲物其性就
下四靣皆天則地居中央爲㝡下水以海爲壑而以
地爲根水之附地又何疑焉所疑者地既渾圓則人
居地上不能平立也然吾以近事徴之江南北極高
三十二度浙江高三十度相去二度則其所戴之天
頂即差二度各以所居之方爲正則遥看異地皆成
斜立又況京師極高四十度瓊海極高二十度若自
京師而觀瓊海其人立處皆當傾跌而今不然豈非
首戴皆天足履皆地初無欹側不憂環立歟然則南
行而過赤道之表北遊而至戴極之下亦若是已矣
% BR2.33b
按地球之説原元西域（指回回）札馬魯丁所造元史天
文志云昔來亦阿子漢言地理志也其制以木爲圓
毬七分爲水其色緑三分爲土地其色白画江河湖
海脈絡貫串於其中画作小方井以計幅圓之廣袤
道里之遠近今地球是也西儒蓋又從加精耳而確
執以爲天地體状彼以隨地有二極高低爲地圓之
證是大不然二極有高低者由其遠近故爾非由地
圓而有高低也請以近事諭之今樹兩表南北相距
十有八里（擬百八十度）其崇三丈六尺（擬三十六度）置大炬火
于兩表之端（擬南北二極）而人立兩表之中間以視炬火
% BR2.34a
%其炬當如委地（擬見南北二極於赤道下）人行少北則北則北炬少高
而南炬少低益北則北炬益高南炬愈卑而其窮竟
失矣非失遠而令然也其南行亦復如是二極之從
地高低隱顯何因地圓之有哉
論西洋所定地球經緯之里數甚非
西洋定地球經緯之里數法曰測北極高低二百五
十里而南北倶差一度故二百五十乗三百六十則
得九萬里也是既實測非揣摩之説然是此測騐未
可遽以爲的證也何則以二極高低測南北緯度者
唯可得知二極距離之度而不可得知周地之度也
% BR2.34b
況於因是以定東西周地之度耶是固執二極出没
全因地高低遂以爲標凖以定經緯而限周地爲九
萬里也噫寰宇之内豈如是小隘者乎其於周髀説
四極周圍二百四十三萬里殊爲天淵而於印度之
説則不當其萬一遂令人懷疑於佛敎是不可不辨
也廣輿記二十四云西洋古里國去中國十萬里又
云祖法兒自古里西北海行十晝夜而可至是亦必
不下數千里而亜墨利加者遠於此爲益遥要之從
吾皇國迄亜墨利加西海其道程依稀將二十萬里
假令水陸曲折减其半猶當不下十萬里若使地周
% BR2.35a
%九萬里則亜墨利加洲當在何地翻譯名義集云成
光子曰中天竺國東至震旦五萬八千里南至金地
國西至阿拘遮國北至小香山阿耨達亦各五萬八
千里夫自香山至南海十一萬六千里而自香山至
于北海過十餘萬里則閻浮南北亦將當二十餘萬
里平陸有土之地既如此況復溟海倍蓯之者乎是
知今所行地球圖與諸載籍不合者多按西域記云
烏茶國東南境臨大海濵南去僧伽羅國二萬餘里
靜天遥望見彼國佛牙窣堵婆上寳珠光明離離然
如明炬懸燭烏茶南印度之境而直過海上二萬餘
% BR2.35b
里北距香山當十四萬餘里況對之北際之地則殆
近二十五萬里又云僧伽羅國南浮海數千里至那
羅稽羅州州人卑少長餘三尺則其益遠亦更加矣
南海傳室利佛逝國日中人立竝皆無影正是赤道
下之地也據玄弉義淨傳僧伽羅去室利佛逝不及
二萬里是猶非極南之地而北鉄勒等之地亦非極
北之境而其路程幾已將二十五萬里焉彼之所謂
地球全徑不足今所引之半徑者何也果知地球九
萬里之説謬妄不足據也
論支那西洋以北辰爲天最中其義多所塞
% BR2.36a
%支那西洋竝以北辰爲天之最中厥義者難通者皇
明通紀云永樂八年四月成祖北征次長清塞夜南
望北斗五雜爼亦云成祖北征出塞三千餘里南望
北斗成祖北征之地者韃靼清水源是也出一統志
第九十廣輿記外譯余嘗聞但州估舶曰至于北海
大洋中見北辰在天頂當時甚疑之後■通紀始知　　＝門　免
有此理通紀所云雖與元史所記四海測騐甚不合
然六軍所倶視豈其全妄哉則不知北斗正中之地
果在何地若據印度之説則北辰當于閻浮提中央
與通紀所言其義適合又西域聞見録云京師望北
% BR2.36b
斗偏直北西域望北斗轉少北而偏西若西説則此
義難通何者若地形圓球而北極當乎其正頂則從
地球四靣望紫微垣内外當無有偏直不同譬如百
尺竿頭懸大炬火人圓繞而望之因人遠近成炬之
高卑則有之然必無有偏直不同之理茲知地球之
説其非也若據印度之説則聞見録所言甚易知紫
微垣者當閻浮提之正中而由厥地中邊望之故如
是耳
論地球周九萬里之説理甚非
地球之説甚不合現量若夫地周九萬里則從地平
% BR2.37a
%至地頂其道二萬二千五百里（地周四分之一）以地平對於
地頂高一萬四千三百二十四里弱（地周之半徑）若斯則
姑十分之以計之則二千二百五十里而其高低千
四百三十二里百二十歩亦百分之二里九十歩而
其高低一里百五十五歩半強如此則從地平至于
地頂如登嶮崖從地頂至于地平急於下斷峯若海
上則其水之落幾當如瀑布今觀大洋一目瞭然萬
里平坦宛如碧盤其違於現見如是誰其許之曰地
靣閻勾故不可如所論甚急曰殆非也今從其閻勾
所算猶如此若從其絃則其急又益甚矣夫從地平
% BR2.37b
至于地頂其絃二萬零二百五十六里二百二十三
歩弱而其高低一萬四千三百二十四里弱勾之與
絃差二千二百四十三里餘則其急更如何哉曰泰
西所立非如子之所論地體圑圓人因其所居以爲
上下之謂耳故隨處皆地頂隨處皆地平而無常地
頂常地平上下亦從而然則何有如登崕下峰哉曰
不然請試徴其非從崑崙出四大河其一者支那黄
河（印度名司陀河司陀豈支那之轉）從崑崙無熱池流五萬八千餘
里入于東海其二名曰恆伽河同出無熱池流十萬
餘里而澍東南海其三名曰辛頭河流亦五萬八千
% BR2.38a
%餘里漸于西海其四名曰縛蒭河流五萬八千餘里
而入西北海（出婆裟等諸論）此四大河源出閻浮最中最高
之處各流數萬里而漸四維之海地若無常高下則
四大河何各自四方流乎若凖西説以言之則赤道
下高於崑崙當乎萬餘里（言若從居赤道下人言之則崑崙殆近地平故也）
然反恆伽河從崑崙流殆至赤道下者何也水豈使
得逆流哉其違於現量如此朱子曰大抵地形如饅
頭此言甚得之又西域聞見録曰回疆地勢高星光
燦爛如埀又朱子語類曰骨利幹其地天地相距不
甚遠是故夜甚短而不亦太暗可見地非無常最高
% BR2.38b
處豈得謂隨處爲地頂耶今且當以小擬大物倘有
如此高低則物奚得安立其上哉地球可隨而知耳
地球一分千里之圖
% BR2.39a
%西域記云自南印度烏茶國海濵靜夜遙望見僧伽
羅國佛牙塔上寶珠光明離離然如明炬懸燭也而
其相距已二萬餘里則僧伽羅卑於烏茶當一萬四
千里若彼西説理當如臨淵底星影安得望之離離
然如明炬懸燭哉且晉書天文志云凡候氣之法氣
初出時若雲非雲若霧非霧髣髴若可見初出時森
森然若桑楡上五六尺者是千五百里平睨則千里
擧目望即五百里仰瞻中天即百里内平望桑楡間
二千里登高而望下屬地者三千里既曰高瞻中天
者阻三千里則登高望下屬地況其遠二萬餘里非
% BR2.39b
彼塔大高於我則理必不可見而反下於我殆一萬
四千里則安得望之離離其非灼乎明矣
論西儒謂物附地不墜大氣壓之義違現量
西儒謂地球正圓元無上下人自爲上下之謂耳物
着地不墜者大氣壓之故也而其意亦有不充於是
故近別搆造新意謂物皆有引力重力其所以着地
而不墜者由地球心力能引之令不墜故也西人測
游氣力以造氣舩載人行空功智即如是然而遂酖
瑤厥術恢張險僻蒙騙天下之人令壤地運轉令人
倒立詭異玩弄無所不至是因以地爲圓隨爲臆斷
% BR2.40a
%不知所止耳今謂大氣壓故令物不墜則物皆悉可
爾然能壓磐石河海之重而不能壓雲煙埃霧之輕
者何也且専辨諸力以解物附地之理而有甚自塞
既曰地轉一晝夜一周然則一周九萬里疾過電光
其旋運之勢當飛盤石逆河海岑嶺飛騰五嶽反覆
而寰宇體状大不然風息太虚則寂寂寥寥雲煙飛
鳥卷舒無心東西隨情且未見晨靄夕霧騰空而爲
動氣所引其紕繆可見耳
論日月轉於地下之説違現量
如西儒説地圓而日月轉於地下則有甚難會者造
% BR2.40b
化論云泰山有日觀峯鷄鳴日既昇又唐書天文志
云十三年南至岱宗禮畢自上傳呼萬歳聲聞于下
時山下夜漏未盡自日觀東望日已漸高又登皇國
富士者曰於山頂寅初刻既覩日方昇若日昇於地
下則不問地之高下日未踰地平其光當不照地上
由地平障之故其光不能及我雖曰高山爲地平所
障同平地則山上山下日出不可有如是甚不同今
以比例喩之西儒云月在地影之上日在地球之下
日光不能照之故失其光而謂之食漸出地影之外
日能照之則漸復元光食悉由地影之蔽又西儒測
% BR2.41a
%曰月離地心四十八萬二千五百二十里餘而月之
大地球之三十八分一弱夫以三十八分之大與數
十萬里之高而尚或有爲地影所掩殆及二時者（約皆
既之食以言之）泰山雖大不足月量萬分之一富士雖高孰
與月之高夫渺茫之高萬里之大猶爲地影所掩不
受日光十有餘刻然今以地上之卑與孤峯之小（泰山
猶對月以爲小）日未踰地平反先蒙日光者何也故知爲日
月轉於地下則不合現量就圖而以撿焉
今且從西儒月蝕之理以比例之若日在地下
則日光不得及地上踰於地平而始及地上圖
% BR2.41b
月入暗虚而食圖
論日月横旋能合現量
渾葢是非聚訟久矣何徴决之如北極下地半歳日
常不没曜宿輪環若傘葢然是即蓋天之明據烏得
% BR2.42a
%非之若言地定正圓故從極下左右之地則爲葢天
固亡論若從赤道前後之地則謂渾天而日月轉於
地下亦可是亦不然今見騐日月不繞於地下夫天
將曉雲氣靉靆宛如横■布帛極目千里延漫敷濩　　＝方＋色
豈非横旋之徴哉凡雲煙爲象氣爲之宰雲元輕虚
内無制其動者太陽横旋之氣射之以成是象太虚
無物惟有大氣存耳曜宿之運載也職由之若夫曜
宿出人地下則曉雲之象恰當如噴於下然未曽一
見其象如是唯常覩陣雲千里如■布已豈非横旋　　＝方＋色
之象確乎而明哉登于高峯而見日出甚蚤者以雖
% BR2.42b
極遠横旋而不在地下也今登高瞻望則目力能及
乎遠可以驗耳又夏至前後日將出時發於寅位雲
氣横疉如曳尾暾暉遠映滾轉北指子位日没後霞
彩明赩挾帯餘暉横沈北天屢騐恆爾横旋之象豈
不明哉若凖極北半年日常不没地則日月横旋固
亡論若爾者横旋則見有其徴竪旋則無一有其徴
誰有捨有其徴而從無其徴者哉雖西儒搆造地圓
之説而言從正帯之地則日月竪轉於地下地圓者
非所共許人焉取汝之家醜今復徴地圓之非廣輿
記一統志等並曰泰山其峯曰日觀鷄鳴日既昇泰
% BR2.43a
%先照高山圖
% BR2.43b
山在濟南厥平陸北極出地不過三十七八度然山
頭觀日已於四更則日出理在丑位（何由知然日之出没若卯酉若
寅戌則行度與時刻不合故也）日没亦應當於亥位日出已甚蚤則
日没亦甚晩出没理均故也如是則十分而已見九
分圓繞雖其餘一分理當不止觀日體而餘暉在於
子位所謂正帯地猶見日月横旋（見日已然則月亦可凖知）已如
是則天下爲蓋天皎如白日又極北之地極短夜則
少頃而天明日觀峯亦粗同是倶因地之高故也耳
非因地圓日行有横豎灼然明也
佛國暦象編卷之二終


% BR3.1a
佛國暦象編卷之三
平安東森隱士無外子釋圓通　撰
雲陽　　　　　　空谷子釋智轂　校
地形第三之二　凡十六條
論後世地動之説應佛懸記
西洋新説奇兒尼通骨百耳尼得逸骨等諸人皆主
張地動謂地球一旋是爲一晝夜轉三百六十是名
一年即一周天也其説最奇（西洋古説家亦不肯取之如暦象考成所排）
而其新説亦不一凖或曰太陽是天之最中或曰地
球是中心異説沸騰支泒益濫使人無所止焉按地
% BR3.1b
動之説不獨今日漢末亦已有之考靈耀曰地有四
遊冬至上北而西三萬里夏至地下南而東三萬里
春秋二分其中矣地常動不止譬如人在舟而坐舟
行而人不覺雖如西説不甚奇人猶不取之要秖不
出臆譚故也今西儒所立地動之説而詭異更甚近
人好奇溺而不自知也而夫佛陀者天眼窮三際將
來之事早已知之豫爲防之以垂之慈悲立世阿毘
曇一云有諸外道作如是説是大地恆去不息是言
應答此事不然若實爾者如向上擲應不全地又諸
外道作如是説日月星辰恆住不移大地自轉疑是
% BR3.2a
%天迴是言應答此事不然若如是者射不至堋又諸
外道作如是説大地恆浮隨風來去應如是答此事
不然若實爾者地恆併動若不爾者地作何相地住
不動佛懸知邪説之起豫記如是新説地動家種種
奇説皆不能出此三説範圍也（佛之懸記其類甚多果有厥徴皆如地動
可見通明不徒然）
據佛記立現量以駮新説地動及太陰爲地之副
星之非
西儒新説曰水金火木土五星與地球合爲六大曜
又名六惑星（言此六曜恆動其居而無所在焉使人惑故名）各旋轉不齊如
% BR3.2b
地球轉一周是爲一晝夜轉三百六十五回是名一
歳如土星轉一萬零七百五十九回餘是爲一周天
餘之四星凖之又歳星周圍有小星四鎭星周圍有
小星五以望遠鏡測之並有虧盈是以並之大陰名
爲副惑十星原其説所由據以望遠鏡窺得土木二
星傍有小星而時陵犯遽以爲太陰之於地球猶如
是遂搆造此一大詭異以煽惑人今請凖佛説立現
量以辨其非彼曰地轉一周爲一晝夜夫地球九萬
里一晝一夜而一周地則其行非速於箭大凡二十
四倍則不能也豈有此理哉（試測箭行量人息一呼箭行幾不過五十歩一
% BR3.3a
%吸亦然凡人息一晝夜而一萬三千五百故呼吸合成二萬七千故知箭行一晝夜而得百三十五萬歩
乗以二十四恰成三千二百四十萬歩九萬里則亦三千二百四十萬歩故得兩數正適當故云速於箭
凡二十四倍）若爾則如人向東射者其箭當後於堋二十
四倍蓋箭在於空而人與堋着地箭行遲於地旋而
地旋速於箭則當比箭及百歩人與堋隨地倶轉先
於箭凡二千四百歩也論所謂射不至堋是已如其
向東射者終必不得至侯如其向西射者箭離弦未
過於空倐爾及侯而如其南北射者亦終不得中侯
也飛鳥行雲皆類之其違現量如此且也太極分爲
兩儀萬物以化醇生生之理確乎不可秡也在天則
% BR3.3b
爲日月在地則爲水火在人則爲男女是其昭乎若
觀火無可以疑者也況其餘億萬無數之物皆莫不
係兩儀作用者　皇國神敎支那印度聖藉皆不外
於此而今外藩奇説使地轉速於電光以爲一大惑
星以太陰爲小惑星抱地旋轉愚弄三國神聖以縱
其狂黠吾曹焉得不務闢斯邪説哉若果使之横行
方域之内則東方君子之風掃地而銷歇蠻夷姦險
之俗必浸瑤民心豈非大可懼乎有心之人其思之
論印度所説天地體状及其輿地與西儒所言五
大洲大略脗合且西儒所言印度地界與聖敎
% BR3.4a
%等所載大不同是不蹈其地而妄推者
印度所説天地者大異西洋之説所言天者乃是果
報依處而非謂如卵■碧瓈者所謂六欲天色無色　＝士÷冖÷卵＋殳
等諸天是也此事甚廣雖非可盡於此今且略言之
若其詳見于倶舎婆娑等諸論所謂地者倶舎世品
曰諸有情業増上力先於最下依止虚空有風輪生
廣無數厚十六億由旬（由旬新曰踰繕那此云合謂法合應爾由旬有大小或八
十里或四十里或十六里也）如是風輪其體堅密假設有一大諾
健那神（乃大金剛神也此云露形神）以金剛輪奮威懸擊金剛有
碎風輪無損又諸有情業増上力起大雲雨澍風輪
% BR3.4b
上滴如車輪積水成輪如是水輪於未凝結位深十
一億二萬由旬間如何水輪不傍流散答有餘師説
一切有情業力所持令不流散如所飲食未熟變時
終不流移堕於熟藏有餘師説由風力持令不流散
如篅持穀（竹圜盛穀曰篅）有情業力風別風起搏擊此水上
結成金如熟乳停止凝成瞙故水輪減唯厚八洛叉
餘轉成金輪厚三億二萬二輪廣量其數是同謂徑
十二億三千四百半周圍其邊數成三倍謂周圍量
成三十六億一萬三百五十踰繕那是名風水金三
輪也三輪上又有地輪地輪有九山八海以爲六趣
% BR3.5a
%依止處也倶舎曰於金輪上有九大山妙高山王（梵云
須彌）處中而住餘八周匝遶妙高山於八山中前七名
内第七山外有大洲等此外復有鐵輪圍周匝如輪
圍一世界持雙等七唯金所成妙高山王四寶爲體
謂如次四靣北東南西金銀吠瑠璃頗胝迦寶隨寶
威德色顯於空故瞻浮洲空似吠瑠璃色如是寶等
從何而生亦諸有情業増上力復大雲起雨金輪上
滴如車軸積水奔濤其水即爲衆寶種藏由具威德
猛風鑽擊變生衆寶類等如是變生金寶等已復由
業力引起別風簡別寶等攝令聚集成山成洲分水
% BR3.5b
甘鹹令別成立内海外海如九山住金輪上入水量
皆等八萬踰繕那蘇迷盧山（舊曰須彌此云妙高）出水亦爾餘
八出水半半漸卑謂初持雙山出水四萬乃至最後
鐵論圍山出水三百一十半如是九山一一廣量各
各自與出水量同天龍神鬼等八部種族人非人等
地居有情皆依於此而住也次八海者倶舎曰妙高
爲初輪圍爲後中間有八海前七名爲内七中皆具
八功德水如是七海初廣八萬約持雙山内邊周圍
量於其四靣數各三倍謂各成二億四萬喩繕那（乃二
十四萬由旬也）其餘六海量半半狹謂第二海量廣四萬乃
% BR3.6a
%至第七量廣一千二百五十此等不説周圍量者以
煩多故第八名外鹹水盈滿量廣三十二萬二千踰
繕那次四大洲是乃人趣所居也倶舎曰於外海中
大洲有四謂於四靣對妙高山南瞻浮洲北廣南狹
三邊量等其相如車南邊唯廣三踰繕那半三邊各
有二千踰繕那東勝身洲東狹西廣三邊量等形如
半月東三百五十其三邊各二千西牛貨洲圓如滿
月徑二千五百周圍七千半北倶盧洲形如方座四
邊量等靣各二千復有八中洲是大洲眷屬謂四大
洲側各有二中洲瞻部洲邊二中洲者一遮未羅洲
% BR3.6b
此云猫牛二筏羅遮末羅此云勝猫牛婆娑一百七
十二云此八中洲一一復有五百小洲以爲眷屬於
中或有人住或非人住或有空者立世阿毘曇云爾
時佛告比丘迦樓羅鳥所住四洲其東弗毘提南閻
浮提二洲中間有迦樓羅洲南閻浮提西瞿耶尼二
洲中間有迦樓羅洲西瞿耶尼北鬱單越二洲中間
有迦樓羅洲是鳥洲者圍一千由旬洲形團圓一切
皆是深浮留林迦樓羅鳥住在林中洲外水下並龍
住處龍居此地按西人齎來地球圖亞細亞歐邏巴
亞弗利加三州者乃印度所言瞻部洲是也彼分壃
% BR3.7a
%以爲三大洲者甚廣大故也印度總爲一大洲者一
壤地故也而今西洋地球圖與聖敎所言甚合倶舎
曰瞻部州北廣南狹其相如車（印度車者前狹後廣形近三角）三邊
各二千由旬（一邊之葇當八萬里）南邊唯廣三由旬半（即百四十里）
形頗三角彼之地球所圖亞細亞等之三大洲元一
壤地而其形東西北三邊廣葇大約各等獨南邊狹
而甚尖與諸經論所説其象大合蓋西人所傳賈舶
杬海所親見者故亦如此伹西圖則其形斜三角聖
説則似正三角蓋西圖則雖親見而圖廣遠之境目
力之所不及亦唯取其全形於臆想中非如天眼所
% BR3.7b
照獨可信者也又聖敎所明二中洲遮末羅者即墨
瓦臘泥加其筏羅遮末羅者亞墨利加是也此二中
洲西人曰近世有人始知海内有此地故用其人名
以名其國然聖敎具明其國則天眼所覩徴信如白
日可知吾黨非逞偏執也又倶舎曰此八中洲皆人
所住人形短小如此方侏儒西域記曰南海那羅稽
羅洲人卑小長餘三尺又梁書諸夷傳倭其南有侏
儒國人長三四尺又唐書南蠻傳云室利佛逝國咸
亨至開元遣使又獻侏儒僧祗女各二並皆出於南
海是乃似倶舎及婆娑所言遮末羅人即當南方墨
% BR3.8a
%瓦羅泥加又倶舎曰此二中洲又各有五百小洲屬
焉今之所引那羅稽羅及侏儒國等蓋皆亦其小洲
耳利瑪竇所著萬國圖並近年蘭人將來地球圖三
四種其所註甚多杜撰又其所圖多不合諸典籍如
靈鷲山置於南海普陀落圖於東洋又如須達長者
之居趾在於暹羅非一讀印度之書者之所可信按
其錫蘭嶌者（彼謬爲靈鷲山）恐是楞伽山又彼地球所圖五
印度之壃多不合西域記慈恩傳南海傳及所有大
藏之説西域記云五印度之境周九萬餘里三埀大
海北背雪山北廣南狹形如半月畫野區分七千餘
% BR3.8b
國時特暑熱地多泉濕北乃山阜隱軫丘陵潟滷東
則川野沃潤疇壟膏膄南方草木榮荗西方土地磽
确斯大概也然彼地球所圖廣葇倶不過三十度約
之鳥道則東西爲七千五百里南北亦爾按地理志
支那之廣約鳥道經緯並三千里支那尚爾況五印
度則在崑崙之南閻浮中心而沃野萬里天府之地
也經説閻浮提十六大國皆在印度玄弉三藏西域
記曰周九萬餘里義淨三藏南海傳所言粗亦同蓋
此二師躬自歴覽所記及當時王玄策等數千人身
至其地而所聞見西域南海豈叙記虚誕以自欺欺
% BR3.9a
%人耶由是觀之則彼地球所圖但擧大概者而不必
精選也且歸化西儒所著職方外記萬國管窺等亦
不能無疑大約目所未見語多矛盾例如六朝已後
歴代諸史明一統志清廣輿記等記吾皇國之事不
堪捧腹者甚多蓋皆是記其傳聞者而與玄弉義淨
等三藏久住彼土記所親聞見者大異者斷可知也
辨北地有夜極短之國
有人疑曰若實有須彌山而日月繞其半腰則萬國
晝夜自當齊同無甚長短之差也然歴史綱鑑二十
云骨利幹於鐵勒諸部爲最遠晝長夜短日没後天
% BR3.9b
色正曛煮羊髀適熟日已復出矣又唐書天文志云
鐵勒回訖在薛延陀之北去京師六千九百里其北
又有骨利幹居澣海之北北距大海晝長而夜短既
如曛不暝夕胹羊髀纔熟而曙蓋近口出没之所今
按此事甚易曉蓋以其地高也泰山日觀峯鷄鳴日
既昇可知骨利澣則高於泰嶺矣朱子語類曰唐太
宗用兵至極北處夜亦不曽太暗少頃即天明謂在
地尖處去天地上下不相遠掩日光甚不得蓋詳日
行有高卑須彌及七山有廣狹高卑瞻浮洲地有高
低差降是故受日光不侔致令處處晝夜有長短按
% BR3.10a
%元史天文志四海測騐鐵勒北極出地五十五度夏
至晷景長五尺一分晝七十刻夜三十刻唐書天文
志曰北至鐵勒之地挍其里數已在回紇（又曰回回）之北
又南距洛陽九千八百一十五里則極長之晝其夕
常明然則骨利幹猶在其南矣（元史曰鐵勒夏至夜三十刻似與唐書所
言不合而鐵勒廣數千里山嶽嶮峻而高低極甚故測騐當隨地而多差例始泰山山上山下日出大有
遲速）可知其地愈高其夜愈短其地益卑其夜益長晝
之長短反之是無他北邊金山有高卑故障於日光
亦有差降南洲地亦以有高低故其日光射照■有　　＝至＋攴
早晩也耳
% BR3.10b
證北極下有一年爲一晝夜國竺漢古昔已有其
説
西説北極左右各二十五度之地半年爲夜半年爲
晝晝亦不甚明猶正帯地申時日傍地平而繞是名
夜國界此説非肇西説先聖既已言之周髀筭經云
春分夜以至秋分夜極下常有日光秋分夜以至春
分夜極下常無日光又云凡北極之左右物有朝生
暮獲趙君卿註云北極之下從春分至秋分爲晝從
秋分至春分爲夜物有朝生暮獲者亦有春芻而秋
熟又曰北極左右夏有不釋之氷（左右者指璿璣二十萬里之外）古
% BR3.11a
%昔遠西未通於支那聖人唯由理以推之於數千歳
之下果有徴信豈不偉哉又涅槃經曰日月光明不
至處之衆生因佛光所照迭初得相見又立世阿毘
曇論曰時有一人曰長脛生有神境通因欲見閻浮
樹徃問佛佛敎以方處長脛從敎踰於六大山登第
七金邊山頂轉靣向北聳身遠望唯見黒暗怖畏而
反閻浮樹者在于閻浮提極北（此洲因有此樹故名閻浮提）而此
所言長脛之見黒暗者其時蓋當極下之夜間也何
者長脛如遇極下之晝則必見此樹而不見其黒暗
矣而其夜國亦非常夜也半年爲晝半年爲夜而從
% BR3.11b
其夜得名也所以是地然者大陽毎從春分向赤道
北日漸高于北近于北及夏至北至是極而高亦極
焉太陽自此還向南行日卑日遠至秋分復在赤道
此限百有八十日日照恆及於北極下乃是夜國之
晝也故周髀云春分以至秋分晝之象註曰北極下
見日光也日永主物生故象晝也自秋分太陽向赤
道南日漸卑于南及冬至南至是極而卑亦極焉（最卑
與冬至時有小差今且從大約）太陽自此還向北行日高日近至春
分復在赤道此限百有八十日恆不見日光者周髀
云秋分夜以至春分日外遠極故日光不及也
% BR3.12a
%論須彌半腰所以下礙日光之理
夜國半年爲晝半年爲夜之義已粗得聞之然若據
印度説則此義似最難曉何者及日繞坎位須彌遮
日光故不得日日無夜人皆苦其難會謂是自不達
耳立世阿毘曇云從閻浮路内至鬱單越内路相去
四億八萬八百由旬周迴十四億四萬二千四百由
旬其外路者相去四億八萬一千三百八十由旬周
迴十四億四萬四千四百四十由旬而其日月迴照
輪者徑四億八萬一千九十由旬周迴十四億四萬
三千二百七十由旬（此中皆以十萬爲億）以晝夜百刻除之一
% BR3.12b
刻日行正當一萬四千四百三十二由旬七分（即一由旬
十分之七）則須彌半腰二萬由旬之障日光者纔當一刻
三十八分五十七秒四微據暦法黎明旭暉先發日
出前二刻半餘暉照日没後二刻半而須彌半腰障
日不見日體僅可一刻強而其前後旭暉餘暉相挾
照故雖其少障間猶齊月中桂影而其山腰亦極遠
人不能見也是姑凖人間土石之山以爲言而況須
彌是勝果天寶非人間所有也經曰由須彌寶光四
天下虚空各異厥色及日既没於南洲而中西洲有
時空色如紅者須彌西靣赤頗底迦寶光映虚空餘
% BR3.13a
%暉延及我南洲之所爲也又閻浮提虚空常靑色者
以須彌南靣瑠璃寶光映於虚空故也（起世經云須彌山王北靣
天金所成照鬱單越洲乃至南靣天靑瑠璃所成照閻浮提洲）如西域記曰獅子國
佛牙塔上寶珠光明如明炬懸燭隔二萬餘里而猶
能見于烏荼國嘗聞其寶者即頗底迦也則太陽過
於須彌時寶光必大助日光矣自夜國至于須彌凡
二十萬由旬而寶光助日光則其必無翳障可知也
（又金光明一歎佛身金色之光明曰金色晃曜猶如須彌又証寶山光明者立世二曰北邊有山名曰修
槃那般娑此譯云金邊山秋月天晴不雨最放光明有人至大黒山頂仰觀北面遥見彼山光明照曜因
相謂曰是須彌山我今已見天上是金邊山閻浮北邊寶山光明尚已如是況須彌是天寶其光明何啻
% BR3.13b
金邊之類乎哉）
辨日光不及夜國限分
須彌半腰不甚礙日光故自春分至秋分日光及於
夜國則不俟辨可知而自秋分至春分日光不及夜
國者其南邊之障有二縁謂由太陽卑行與閻浮地
形其北邊之障亦有二縁謂由太陽高行與須彌掩
蔽今詳北邊日障者謂南洲冬至則北洲夏至南洲
夏至則北洲冬至故日躔高卑亦互易時彼最高則
此最卑彼最卑則此最高是以秋分後南邊日躔益
卑且爲地頂所礙其照不及焉其北邊則斯時日躔
% BR3.14a
%益高而須彌上半礙之其照不至焉起世經云須彌
山王上出海水八萬四千由旬下狹上濶漸漸寛大
端正殊特蓋南洲秋分則北洲春分而北洲日躔日
日高故日光爲須彌山頂寛廣處（横八萬四千由旬）所礙而
其左右（此東西日道在中䂓已下）又爲諸高嶽所含其照不能及
夜國也次審其南邊日障者謂秋分後日在北天則
最高行在南天則最卑行而漸遠於北漸下於南是
故日光爲地頂所障地頂者崑崙是也地頂高凡二
萬五千九百餘里（地頂者詳之下篇）加之北邊地勢嶮而甚
祟且修槃那雞羅婆等北邊峻嶽重疉隱蔽以阻南
% BR3.14b
天日光若日出東下䂓時東海高嶽礙日照若日没
西下䂓時西海峻嶺掩日光正法念經身念處品説
閻浮提西方山海曰彼以聞慧或以天眼見此大海
過五分已有大輪山眞金所成高千由旬廣五百由
旬復過輪山已見大海有大山名曰白山多有林樹
其色白淨水沫圍繞高一千由旬縱廣五百由旬復
過此山已見有大山名曰善雲高百由旬廣六十四
由旬空無人住過此山已有玻瓈山高三千由旬廣
千由旬乃至須彌西靣名曰没山日至此山閻浮提
人謂之日没故名没山又同經説東方山海曰海中
% BR3.15a
%有山名光明鬘高一百由旬縱廣三百由旬白銀所
成復見大波海北有一大山名阿奴摩那廣十四由
旬白銀莊嚴復見有大山名曰善慧一切閻浮檀金
廣千由旬高五百由旬是名閻浮提東方山海（經説四大
洲山海文甚廣故今畧擧東西之一二耳）又同經觀天品曰須彌山持諸
世間處于六萬衆山之中六萬衆山以爲圍遶高峻
廣大峻嶽藩圍其東西可以見是故秋分已後日道
以距北日遠且卑故南爲地頂所礙東西爲衆峯所
掩日光不能及極北之地也春分已後日道日高且
日近于北故日光踰越三邊地頂高峯直得照臨夜
% BR3.15b
% BR3.16a
%以一萬由旬爲一分九厘五毛法之□圖
% BR3.16b
% BR3.17a
%須彌七金山及四大洲半靣略圖
% BR3.17b
% BR3.18a
%南閻浮洲圖
% BR3.18b
國也雖然自非詳七金山之體状及閻浮提之地形
深撿晝夜之暦理等不勝分曉疑難故別廣考廣證
以附編後請徃而撿焉今纔圖少分以彰焉耳
論日光經度
閻須彌及與地頂等開掩日光之所爲則既得聞之
然周髀爲日光所及左右各十六萬七千里今佛説
爲日光自北洲及於南洲北極下則理非甚乖乎曰
不然也自北洲迴照輪至於南洲北極下徑度恰當
四十八萬零五百四十五由旬據立世阿毘曇迴照
輪徑度四十八萬一千零九十由旬也是故其照尚
% BR3.19a
%能及極之南五百四十五由旬所謂泰山峯鷄鳴日
既昇其言足信矣（泰山者距北極凡三百十二由旬餘）問立世阿毘曇
曰日光經度七十二萬一千二百由旬是合左右數
也折半之則三十六萬零六百由旬故知日光從北
天不可及南方之極下也曰所言日光經度則折半
日行内路數而日光方及三洲之量也是就常照三
洲平陸以立限者而其義與今異也若爾者何由得
知日光及四十八萬一千九百由旬耶曰日光恆由
開覆月宮故令月虧盈而日若在北方外路而月在
南天外路則相距幾及四十八萬一千三百八十由
% BR3.19b
旬（日光開覆月宮日日三由旬三分三十三秒）今之所據是也然今以理
推之夜國從其坎位受日光者甚幽渺而可類自高
峯纔見夕日日雖在午之時猶當類此方申時況日
在子位乎
論閻浮提地形
問前篇徃徃言日光爲閻浮提地頂所礙故其照不
及極下地而未明其理請聞其詳答欲知此義者須
先知地頂有三處其一朱子語類曰唐太宗用兵至
極北處夜亦不曽太暗少頃即天明謂在地尖處去
天地不相遠掩日光不甚得周髀曰北極下人所居
% BR3.20a
%高六萬里西域聞見録載回疆風土曰一日則見月
如線而鈎地勢高星光燦爛如埀（回回其地近於極北）愽物志
曰北太行（山名）而北去不知山所限極處亦如東海不
知所窮盡蓋地勢漸高於北故云爾也是此諸文並
皆以極下爲地頂也想閻浮提地勢凖須彌及七金
山漸高於北漸下於南也如皇國壤地雖不甚大北
方多嶮南方漸平即四州皆中心須彌而凖之勢也
理豈不然乎其二崑崙是也理學類編云大抵地形
如饅頭其撚尖則崑崙也（朱子語類據周髀以極北爲地尖而類編則又崑崙
爲地頂其言矛盾何從乎自崑崙至極下相距數萬里）山海經云崑崙之墟方
% BR3.20b
八百里高萬仭（郭璞註曰皆謂墟基高輪高庳耳自此已上二千五百里去嵩高五萬里
蓋天地之中也）禹本紀言崑崙其高二千五百餘里日月所
相避隱爲光明也（凖上註是墟基已上之里數也）河圖括地象曰地
南北三億三萬五千五百里地部之位起形廣大者
有崑崙山廣萬里高一萬一千里神物之所生聖人
仙人之所集也出五色雲氣五色流水其泉南流入
中國名曰河也其山中應于天最居中八十城布繞
之中國東南隅居其一分是奸城也愽雅曰崑崙墟
有三山閬風板桐玄圃其高萬一千一百十里餘水
經曰崑崙在西北去嵩高五萬里地之中也高萬一
% BR3.21a
%千里（水經括地象等書其所言遽見則雖似誕深撿則皆有徴信是必神聖之遺傳矣今如西説遽
見則雖似是再撿則其義多與實乖不可不擇也）樓炭經曰崑崙山者閻浮
提地之中心也起世經曰雪山（此云崑崙）高五百由旬（即二
萬里也）闊厚亦爾其山殊妙四寶所成其四靣有四金
峯挺出山外各高二十由旬復有高峯衆寶間雜逈
然秀出高百由旬（即四千里）於山頂上有池名曰阿耨達
多（此云無熱池）其池縱廣五十由旬從無熱池流出四河
以注四維興起行經曰崑崙者則閻浮提地之中心
也山皆寶石周帀有五百窟窟皆黄金常有五百羅
漢居之印度支那崑崙爲地之中其義並同矣按從
% BR3.21b
閻浮南際金地國迄于崑崙麓凡十一萬六千里凖
導水六十分一之法（出於崑崙水經金地國而入南海故）度之崑崙之
麓從南海高大約可一千九百三十三里餘而崑崙
高二萬里其中峯高四千里故對之南海而言則崑
崙高都當二萬五千九百三十餘里由是觀之北極
下之地高當不及崑崙而其地勢廻連續崑崙之北
陸地尚嶮峻況崇山峻嶺乎故諸文以北極下爲地
頂者多矣今據佛説以義斷三之地頂則閻浮提地
縱廣二千由旬而其北極以南七百六十由旬是此
人之所住其分限之其北極以北千二百四十由旬
% BR3.22a
%則皆神仙龍鬼之所住也若就人之所住而言則崑
崙是地之最高處而且地之中也若就南方一天下
閻浮一洲而言則北極下地是地之中心而周髀所
言是也須彌是四天下之中央而人天八部之依處
也其義散蔓大藏中故不煩辨
論佛説與周髀有異同
問周髀以北極爲天地中心故與佛敎齟齬懸矣如
何會之曰是甚有由致蓋周髀者定天地高廣皆測
晷景所得於圭表非偶然者又非毫出臆斷者也如
理法自然者何則北辰位於南方之處中而赤道以
% BR3.22b
北之衆星悉皆拱之恰如蓋笠適于閻浮之最中而
輪環焉迴照輪以北衆星者秪轉南洲一天之上不
通四洲也如日東平安城北極出地三十六度則左
右合七十二度如蓋笠而繞見晝夜無没也若北極
出地五十五度之地則左右合百十度其見界晝夜
無没是分位之衆星豈有轉四洲乎其轉四洲者翅
所麗廻照輪内外衆星曜宿等也由是觀之周髀以
北極爲天地之中心者是亦出乎理自然也且周髀
則如非啻測得南洲一天下又髣髴摸象得四天下
者既測地高爲六萬里不如是則三光隱映理不當
% BR3.23a
%故也然崑崙高尚不過二萬五千九百餘里況極下
之地高猶不及崑崙焉當六萬里之高若爾者周髀
所測抑將寄何地若欲由是捨之而是元所得圭表
質測而聖智之所推非徒然何得爲之不是哉但以
北極爲中心故似獨測南洲一天下者支那聖敎惟
言人趣而不言有天趣等是故理不可謂一天下之
外也而其至測地高則日月雖邈遠有晷景無所遁
者遂由三光隱映之理以測地高爲六萬里聖智之
所推幾稱其實豈可不瞻仰乎而周髀中心北極而
外立四極佛説四天下各立北極又各立南極是爲
% BR3.23b
異已夫爲天眼之用也上極非想下徹阿鼻其至論
天地則以須彌四天下是名依報談天人龍鬼等八
部以爲正報是猶天眼見之萬一耳至其廣論三有
二十五有高遠愽大非可盡於此吾家猶名之小乗
藏況其大乗藏乎問印度亦有南極之説耶曰如南
印度幾逼赤道下故恆親見南極也南海傳云若欲
取正方冝於夜揆北辰直望南極定其邪正的辨禺
中可見直正對二極以植表而質晷景之邪正（傳言持律
者質時非時非爲天文等設也）是佗邦所不可得而企也仍如詳之
下文
% BR3.24a
%論定北辰之所處
漢西並皆以極星爲天之最中雖學佛徒間亦有謂
極星爲須彌頂者然皇明通紀云成祖四月次長清
塞夜南望北斗明志云成祖北征出塞三千餘里南
望北斗想自非頂北極不得南望北斗若由是言北
辰非天最中者衆星何樞北辰以拱之蓋是一大節
目不可不審詳今據經論撿北極之所處赤道以南
百四十五由旬是名外路即當二十三度半赤道以
北亦百四十五由旬名曰内路一度則當六由旬十
七分零二一三一度爲二百五十里則一由旬恰當
% BR3.24b
四十里零五一七一五故自日月迴照輪（此曰赤道）至于
北極當五百五十五由旬三十一分九一七即二萬
二千五百里而與九十度適當經説爲閻浮提南北
廣二千由旬從閻浮提地南際至北極相距七百六
十由旬零三十一分九一七須知閻浮提北際過北
極下之北尚有千二百三十九由旬二十八分零八
三由是觀之明成祖北征出塞三千里南望北斗亦
不足爲異閻浮提之地赤道以南縱廣二百五由旬
（即八千三百零六里零一五七五）赤道以北縱廣一千七百九十五
由旬也（即七萬二千七百一十八里二八四二五）攷西洋萬國圖亞弗利
% BR3.25a
%加南際過于赤道三十五度乃是八千七百五十里
經説爲二百五由旬乃八千三百里餘則兩數依稀
相近又萬國圖爲亞弗利加之地際過冬至界十度
奇（即二千五百里奇）經説爲六十由旬（乃二千四百三十一里奇）亦兩數
髣髴相類至言其極北則荒蕩孟浪無所憑蓋南邊
則西舶能得親到故其所言合實如極下之地人得
而到者少矣況如極下之北則非凡人得而所踵暗
算妄推何庶幾其實哉雖然今古以北辰爲天地之
中亦甚有所以也是適於閻浮之最中故也人之所
測焉出此外哉是所以稱其自然也與印度之天仙
% BR3.25b
及佛陀廣明三有二十五趣者豈全同哉
辨由旬量
由旬新譯家曰踰繕那西域記云自古聖王一日軍
行舊傳一踰繕那四十里矣印度國俗乃三十里聖
敎所載唯十六里新舊異説不易辨然舊譯皆以由
旬爲四十里如長阿含樓炭等經日宮之量直爲二
千四十里閻浮樹高爲四千里類西域記曰聖敎所
載唯十六里何從乎今幸得厥據天文家測赤道南
北緯度以爲四十七度一度則當二百五十里是測
北極之高低而得故最足爲據也（以皇國里法則一度當二十八里四
% BR3.26a
%百二十歩）立世阿毘曇曰從極南路至極北路二百九十
由旬日月於是中行無有減長置四十七度乗二百
五十則得一萬一千七百五十里以如二百九十由
旬而一得四十里零百八十六歩奇（零里已下得五一七二四以里
法三百六十乗之得百八十六歩奇）是即一由旬之量也舊譯所言與
佛説適合（論者即是佛直説故）舊譯師皆非聊爾人必當有所
稟𣴎而有百八十六歩之餘分者必是度量之差矣
詳閻浮提北邊有七林七河
原夫閻浮提地出北極下之北尚過其半蓋自古無
人能到極下是以未曽有詳極北之事者然周髀等
% BR3.26b
並皆北極爲天地之中固無異説若爾者極北有萬
里之地亦奚疑矣而與西洋地球以亞墨利加爲在
北極之北者義大別是編處處散説可知也極北之
地則皆神仙之居而非庸流之境也立世阿毘曇曰
是閻浮樹外有二林形如半月圍繞此樹其内有林
名呵梨勒外名阿摩勒乃至是二林廣五十由旬東
西達海其南復有七林七河相間其最北林名曰菴
羅次名閻浮三名婆羅四名多羅五名人林六名石
榴林七名劫畢多林其一一林河廣五十由旬東西
達海林河相次互相間錯閻浮地林河所覆七百由
% BR3.27a
%旬其劫畢多林南有六大國其最南國曰高流次曰
倶臈婆三名毗提訶四名摩訶毘提訶五名鬱多羅
曼陀六名捨喜摩羅是六大國人皆貞善又經開是
七林爲三十其七中五林各開四以爲二十林其二
林各開五以爲十林都成三十重林起世經一云於
大海北有大樹王名曰閻浮樹身周圍有七由旬根
下入地二十一由旬高百由旬乃至枝葉四靣垂覆
五十由旬邊有空地靑草徧布○次有菴婆羅樹林
閻浮樹林多羅樹林那多樹林亦各縱廣五十由旬
間有空地生諸靑草○次有男名樹林女名樹林刪
% BR3.27b
陀那林眞陀那林亦各縱廣五十由旬邊有空地靑
草彌覆○次有訶黎勒果林鞞酼勒果林阿摩勒果
林菴婆羅多迦果林亦各縱廣五十由旬邊有空地
靑草彌覆○次有可殊羅樹林毘羅果林婆那娑果
林石榴果林亦各縱廣五十由旬邊有空地靑草彌
覆○次有烏勃樹林柰樹林甘蔗林細竹林大竹林
亦各縱廣五十五由旬邊有空地靑草彌覆○次有
萩林葦林割羅林大割羅林迦奢文陀林亦各縱廣
五十由旬邊有空地靑草彌覆○次有阿提目多迦
蕐林瞻波蕐林波吒羅蕐林薔薇蕐林亦各縱廣五
% BR3.28a
%十由旬邊有空地靑草徧覆復有諸池優鉢羅蕐鉢
頭摩蕐拘牟陀蕐奔荼利迦蕐等彌覆池上復有諸
池毒蛇充滿亦各縱廣五十由旬間有空地靑草徧
覆次復有海名烏禪那迦闊十二由旬其水清冷味
甚甘美輕輭澄淨此海中有轉輪聖王所行之道亦
闊十二由旬閻浮提中轉輪聖王出現世時此中海
道自然涌現與水齊平（此經閻浮提爲七千由旬蓋從小由旬量又小林三十□
各五十由旬及諸池各五十由旬七池合三百五十由旬及烏禪那迦海等通計近二千由旬亦從小由
旬也又經文畧説七河曰諸池各五十由旬以河爲池隨譯人意樂也）經與論互有影
略相映可以詳焉論曰七林七河所覆七百由旬（林河
% BR3.28b
廣各五十由旬故林河合七百由旬也）又閻浮樹外有二林圍繞此樹
其内林名呵黎勒外名阿摩勒二林圍繞閻浮樹廣
各五十由旬故前後合成二百由旬閻浮樹枝葉所
蔭覆百由旬其墟基高八百里其地凖前後概論之
廣可三百二十八由旬誰知極北之外有如是神仙
廣大之境
閻浮提日行緯度及林河等量（附氷海所處）
六十由旬（從閻浮提地南際至日行外路）○百四十五由旬（從外路至赤道）
○百四十五由旬（從赤道至内路）○四百一十由旬（從日行内路至
北極下）○七百由旬（七林七河之地）○合百由旬（閻浮樹南邊二林廣各五
% BR3.29a
%十由旬）○三百二十八由旬（閻浮樹墟基之廣也）○合百由旬（閻浮
樹北邊二林廣各五十由旬）○十二由旬（烏禪那迦海此一者凖起世經）
閻浮提地南北廣總計二千由旬
西洋萬國圖所言氷海者即是劫畢多河也此河南
北二千里東西八萬里直達海其所以常凍之理非
止由在寒帯之地非純潮故也（又北地氷山之事見樓炭經等又見補正
記之二及資持記等）論所謂六大國者不知指何國未得詳之
今西洋書雖言萬國者多此外未相知者甚多此之
蕐嚴大集月藏等諸經所説之國數猶不足其十⼀一
也
% BR3.29b
南閻浮洲圖
% BR3.30a
%論南北二極異義
西儒謂天者以南北極爲環轉之樞故名爲極如輪
之轂如麿之臍天之最中有不轉之地以爲之樞非
星也蓋指其近極之星而名耳印度説者爲曜宿心
於須彌而繞焉若爾者二極不動似難通曉然印度
漢西厥義固不同何可以此䂓彼耶夫森羅曜宿其
行不同者多豈可概而齊乎赫赫二曜既異其行五
星運轉伏退參差不定或轉一洲或轉四洲或一年
一周或數年一周既有種種之動何異二之不動正
法念經云風輪所持北方衆星輪轉不没既日輪轉
% BR3.30b
不没則其處中如輪轂麿臍可知也南極亦可凖知
而渾天家及西儒等爲天有尅實之質而二極則環
轉之樞者理甚不然曜宿之行既不全齊一軸之所
環轉如何能得一時應順逆遲疾耶若天果有質者
體是何也其不可知必矣西洋新説天爲靜地爲動
則彼猶不取樞軸可以知其無必然之理也
辨西儒地球不同支那渾天
西洋舊説以南北二極爲天樞軸而地爲正圓令日
月轉於地下與支那渾天相似而不同也（其義詳于前）漢
立渾天之稱者蓋天地爲體内地而水裏之天圍其
% BR3.31a
%外水地合一渾渾然状象鷄卵故曰渾天如西説固
非渾亦非蓋也歸化西儒附順支那以西説天地枉
亦名渾天者影傍以誘時人耳古者豈有使人倒立
地下説哉彼謂大地圓球而所戴皆天所覆皆地無
有常之地頂地下是殆非也今觀天南北二極其位
常定矣而衆星拱之天既有常位地豈無定位耶厥
説使天地傾於南北如將僵仆者夫寥廓天地大氣
載而安立焉有何所礙使之欹側耶莫非所謂頭觸
不周之山拆天柱絶地維之類據大藏經及周髀之
説天地至正無毫欹側之理況有人着地下之義邪
% BR3.31b
請深思旃
暦法第四之一　　凡六條
論梵暦大概
漢西二暦者多有其書而存焉今之所不論也獨梵
暦無有傳於世者是吾黨之闕典也梵暦之名見於
史冊者其別五其四出前其一名孝威見舊唐書並
當時秘在臺閣故其書一不落世間故不傳也今取
散在經論者以擧梗概學者由是修之則推知梵暦
亦不甚難且漢西二暦原出梵暦故其綱領不甚異
以末推本參考彼此則亦非難通曉況厥節目出於
% BR3.32a
%經論乎又明史所載回回暦是即梵暦之一也又都
利聿斯經五卷出宗叡請來録未得之是西印度之
暦書而書目載唐宋史志又梵天火羅（一行之撰）引用之
夫暦術者以交食爲喉緊騐其暦與天合不合者偏
唯係之也然回西支那並皆傳其術於印度則彼土
暦法備而久可知矣如迦葉氏其先感靈龜負圖而
應從德命族故言龜氏荊溪曰如此方河圖此族世
善天文故有迦葉氏暦婆羅門種也（是印度四姓之一也彼土執政
大臣並皆出於此姓）此姓専業學經典及天文星暦陰陽讖緯
又刹利種（是四姓中之王種也）亦能學天文星暦等故有瞿曇
% BR3.32b
氏暦（瞿曇氏亦曰釋氏）是以其學大盛於佗那又彼土沙懣
如善星比丘善星暦者多矣且三明倶解之人莫不
皆該明之律有厥制者禁邪命故非制爲法者也大
藏中徃徃説天文星暦是豈徒■者哉又西域記曰　　＝方＋色
外道雜居處處研窮天文暦術其學熾可知也
今考梵暦凡造暦者必求起算之端謂之暦元立元
有二其一遠溯上古求七曜齊元之甲子以爲暦元
謂古昔當甲子日有七曜同度如連珠謂之齊元之
甲子自漢太初至金大明暦皆遵用之其一直立表
測晷揆元即今不用積年日法授時暦是也然遠求
% BR3.33a
%億萬之演積者不若近斷取目前也回西並皆驗氣
栽元而不取推求演紀上元甲子而其不用演積者
梵暦爲之魁唐書曰九執暦者斷取近距以開元二
年二月朔爲暦首其不用積年可見高僧傳慧嚴曰
天竺者討覈分至顧歩光影其法甚詳是言直測驗
於天以取元也大集月藏摩登伽經等詳明測影印
度立暦元本於驗氣昭著矣今從皇國節氣而造梵
暦則如今歳文化六年之春分距冬至日數九十四
日二百九十二分九十五秒二十四微七十二纎三
十一忽也（若爲日周一萬之法則九十四日三千二百五十八分七十四秒五十二微也）乃
% BR3.33b
當二月八日辰初三刻四二零七是日梵暦正月第
一日（回疆以是日爲歳首正旦）日躔在白羊宮是太陽年節氣之
一日也二十四節七十二候從而可得也以六十分
爲一度以六十秒爲一分遞拆之以至微亦以九百
羅婆爲一日（如此方刻）按印度之疆壤地渺邈故暦亦不
一且時改易經論所載立法多異而梵暦亦必古疎
後密胡梵諸暦法雖有出入以子丑等屬紀年以十
二宮配月以七曜二十八宿紀日等西域諸國其揆
一也蓋梵暦雖多大概不出四種一大陽暦二太陰
暦三陰陽合暦四恆星暦而推五星羅計者諸暦並
% BR3.34a
%同其陰陽二暦者如回暦恆星暦者如西洋暦（暦算全書
雖以恆星年爲西洋之創法是法原本梵暦如前辨之）陰陽合暦者合太陰太
陽之二暦以閏月定四時而紀年則從月節氣則從
日者是也大藏中多言月閏由是觀之昔在所行于
印度暦者乃陰陽合暦而全無異日東及與支那也
回回諸部紀年則用太陰暦節氣則用太陽暦以分
用二暦故不立閏月也暦學疑問補云今回暦之太
陽年既以春分爲歳首則是以仲春之後半月爲正
旦而割其前半个月以益孟春共四十五日奇遂一
併移之歳終孟春之前半改爲十一月之後半孟春
% BR3.34b
之後半合仲春之前半共三十日改爲十二月故遂
借白羊等十二宮以名其太陽年之月宿曜經曰上
古二月白愽叉二月春分朔于時曜躔婁宿道齊景
正月中氣和庶物漸榮梵天命爲暦元景風註云天
竺以二月爲歳首以其道齊景正日夜停分拆爲暦
元又曰天竺建卯爲歳首回疆暦日其所由出可以
見經曰梵天命爲故梵暦其來尚矣今經曰春分朔
曜躔婁是乃太陽暦而主日行緯度也又日藏經宿
曜經並以二十八宿紀日是主月行經度即太陰暦
也又地度合攷一云按西洋法以白羊宮初度爲測
% BR3.35a
%算之端而紀月又首麿竭是知西洋暦術起算則取
白羊宮初度紀月則首麿竭以太陽躔斗四度爲麿
羯宮初度又爲歳首正旦等一皆本印度宿曜經云
斗三足女四足虚二足鎭星位焉其神如麿羯故名
麿羯宮（足猶度也西洋亦有呼度爲足者）其所從而來可見斗第二
足當其四度如上已辨之其麿羯宮爲歳首者倶舎
寶疏曰印度以建子爲正可見西洋始與印度同暦
日按不空三藏譯出宿曜經在唐乾元二年寶法師
當大宗貞觀中而名於世其間可百二十年而寶師
云印度建子爲正不空譯曰建卯爲正并梵天命爲
% BR3.35b
暦元又隋譯日藏經亦同宿曜經蓋五印度境壤廣
故別當有建子爲正之國猶如支那有三統建正之
異義推寶師所言必是當西印度暦廣輿記曰西洋
皆用麻哈馬之經典暦數等故也而測周歳之晷影
推晨前宿度夜半中星歩太陰宿度求日躔定氣五
星叚目詳十二宮及十二辰之主儅等日藏經及摩
登伽經等粗説其梗概推以求之則其法亦非難知
爲遮那業人別將考梵暦以遺後學非可悉於此焉
又印度別有一法歩月離推宿度經論多以昴爲先
首即秋分月値昴之辰故日藏經言宿度皆昴爲首
% BR3.36a
%（日藏經八曰月合諸星起昴終胃月行宿訖一月將滿八月黒初月合在胃如是輪轉不息）又宿
曜經序宿直所生品摩登伽經星圖品等以昴爲首
謂此宿吉祥而東門第一宿故也（配當與支那小異）其義出
日藏經季秋月値昴滿所以印度以是月名昴月（自此
方八月十六日至九月十五日）印度俗以此辰祭祀昴宿以祈吉祥
暦算全書曰回回俗以九月節人各相賀如此方歳
首一倣印度可見又顧歩日影有自秋分至秋分者
如日藏經時非時經春秋二分則日至赤道正中故
冝爲測影之端又有自夏至至夏至者如摩登伽經
明時品中印度至夏至日午無影亦便取端而起節
% BR3.36b
氣立暦首者春分爲最摩登伽經曰月朔起初月一
日其月起於二月一日節氣起春（出明時品）宿曜經同之
日東正月十六日則彼正月第一日也
探大藏中出梵暦立法不同者十二
若夫印度之境畫野區分七千餘國而歴世最久故
暦法改易豈止什佰哉況五印度時異暦者多乎是
故經論説暦法者多不同是由説經之地不同或所
傳之人異故也今探經論言暦法者略擇立法不同
者十二立世阿毘曇云若世間中三十牟休多（此翻曰時）
决定恆爲一日夜其一牟休多有三十分是一一分
% BR3.37a
%名曰羅婆（羅婆猶刻）日若増時日一羅婆日若減時亦一
羅婆若日最長十八牟休多是時最短十二牟休多
若夜最長十八牟休多是時日最短十二牟休多若
日夜等時（春秋二分）日十五牟休多夜十五牟休多又曰
日夜等分並十五牟休多其六牟休多恆動二十四
牟休多不動印度俗以一晝夜爲六時即晝夜各三
而又分一晝夜以爲三十時其二十四時恆不動謂
日極短不過十二時夜短亦爾而晝増極六時夜増
極六時故曰六時恆動而分一時爲三十刻故六時
乃有百八十刻自冬至至夏至日増一刻故成百八
% BR3.37b
十刻又自夏至至冬至日減一刻夜増一刻晝夜増
減各百八十刻是故一月而積三十刻合爲一時之
差六月而成六時之増減其法甚著明○復次日藏
經云一千六百刹那一迦羅（迦羅猶刻）六十迦羅名摸
呼律多（義翻曰時）三十摸呼律多爲一晝夜此經所説辰
法同前而刻法益一倍也其法粗同前而分一時爲
六十刻故恆動六時總爲三百六十刻則日夜加減
退亦二刻進亦二刻其法䆮精已○復次摩登伽經
曰婦人紡線得長一尋是則名爲刹那時也六十刹
那名一羅婆（刹那如秒羅婆猶刻）三十羅婆名爲一時此一時
% BR3.38a
%者日一分也凡三十分爲一日夜此三十分各有名
字日初出分名曰四用二月一日（是節氣之一日也）日初出
時人影長於九十六尋第二影長六十尋第三名富
影長十二尋第四名星影長六十尋五名大富影長
五尋六名三圍影長四尋七名對靣影長三尋第八
名共於日正中影共人等第九名尺影長三尋第十
名勢影長四尋十一名勝影長五尋十二大堅影長
六尋十三婆修影十二尋十四端正影六十尋十五
凶惡九十六尋此是一日十五分名日没名惡二名
星現三名収攝四名安穩五名無邊第六名忽七名
% BR3.38b
羅利第八名眠第九名梵第十名地提十一鳥鳴十
二名才十三名大十四影足十五丘聚此是晝夜三
十分名此經説刹那量（此方微忽也）與日藏不同刻法亦
與前異矣以三十羅婆爲一時故三十時則當九百
刻而其恆動六時恰百八十刻故日夜増減各一刻
而微秒之布算二經大不同日藏經則以一千六百
刹那爲一迦羅六十迦羅爲一時故三十時有二百
八十八萬刹那摩登伽經則一晝夜爲九百刻故有
五萬四千刹那是布算有精粗可知也日藏之刹那
猶如此方微纎摩登伽之刹那猶如此方分秒授時
% BR3.39a
%暦之小餘多止秒故一晝夜百刻則有百萬秒若西
暦則歩小餘至纎忽故一晝夜九十六刻而有九十
六億忽其究精細如是○復次大毘婆娑百三十六
云此中擧麤以顯細以細難知不可顯故謂百二十
刹那（刹那者猶秒）成一怛刹那（是猶分）六十怛刹那成一臘
婆（是猶刻）此有七千二百刹那三十臘婆成一牟呼栗
多（此云時）此有二百一十六千刹那（即二十一萬六千也）三十牟
呼栗多成一晝夜此有少二十不滿六千五百千刹
那（即六百四十八萬也）是亦立法與前稍異矣（婆娑次下云一晝夜六百四十
八萬刹那此麤非刹那量如我義者如壯士一彈指頃經六十五刹那尚説刹那量文甚廣徃撿余嘗見
% BR3.39b
經中有如是説以爲是唯示無常迅速之理耳今考暦數天度恆如是豈不慼慼乎仁王經云一念中有
九十刹那一刹那中有九十刹那一刹那中有九百生滅較之天度敢非虚設也西暦既歩一晝夜以爲
九十六億忽若歩忽下系毫則理實如仁王婆娑所言）○復次舎頭諌經云十
五瞬名曰卒（瞬猶秒卒猶分）二十卒則爲一時（時猶刻）三十時
名曰須曳（須曳猶時）三十須曳爲晝夜是立法時與刻不
異日藏等而分秒之積不同故知暦法異前三十須
曳爲一晝夜一須曳爲三十時故恆動六須曳則有
百八十時晝夜増減以一時爲進退冬至已後晝進
一時夜退一時至夏至晝長百八十時其増方極焉
夏至已後夜進一時晝退一時至冬至夜長百八十
% BR3.40a
%時其増減亦方極焉此立法同立世阿毘曇等而十
五瞬爲一卒二十卒爲一時則一時有三百瞬三十
時有九千瞬三十時爲一須曳三十須曳爲一晝夜
則一晝夜有二十七萬瞬故積數既異于前其暦別
可知○復次西域記云百二十刹那爲一咀刹那六
十咀刹那爲一臘縛三十臘縛爲一牟呼栗多五牟
呼栗多爲一時六時合爲一日一夜（夜三晝三）此中刹那
猶微咀刹那猶秒臘婆猶分牟呼栗多猶刻是故一
咀殺那有百二十微一臘縛有七千二百微一牟呼
栗多有二十一萬六千微一時有百八萬微六時則
% BR3.40b
有六百四十八萬微辰刻等法粗同日藏等而微秒
積稍異于前暦法不同可知○復次舎頭諫經曰問
何所是節何所是限何所是須曳摩登王曰譬如有
人切三尺縷不長不短是號爲節（節猶刹那）計六十節名
之曰限（節猶分限猶刻）二十限名須曳如斯計之晝夜流過
有三十須曳此布算則恆動六須曳有百二十限分
配六月則一月有二十限二十限有千二百節分配
三十日以増減晝夜進亦四十節退亦四十節○復
次摩訶僧祗律十七云二十念（念猶微）名一瞬（瞬猶秒）二
十瞬名一彈指（彈指猶分）二十彈指名一羅豫（羅豫猶刻）二十
% BR3.41a
%羅豫名一須曳日極長有十八須曳夜極短時有十
二須曳夜極長時有十八須曳日極短時有十二須
曳此暦法雖稍同始積法不同恆動六須曳有百二
十羅豫（羅豫猶刻）以配六月則晝夜増減毎月一須曳一
須曳有二十羅豫二十羅豫有四百彈指四百彈指
有八千瞬八千瞬有十六萬念以配一月則分四百
彈指為三十分故日日増十三彈指六瞬六念奇日
日減亦然此日周分似法月平行約分可謂甚奇○
復次一晝夜爲二十四時毎時爲六十分乃合二十
四時爲日周分一千四百四十分又分一晝夜爲九
% BR3.41b
十六刻毎刻十五分命時起午正（初四刻屬前日）是回回暦
法而原取法於瞿曇氏暦（其義如後辨之）○復次出曜經曰
百二十時謂之一晝夜是亦一種暦法以一晝夜爲
百二十刻幾類此方十二時之法○復次大方廣文
殊儀䡄經十云今説時分之量自一彈指至一百彈
指爲一初分時四初分時爲一中分時四中分時爲
一移分四移分時爲一日倍此爲一晝夜分此暦日
亦是一種之別法也○復次同經次下云我今復説
時分之量入滅眴息最爲疾速以十入息爲一滅分
十滅爲一刹那十刹那爲一須曳分一百須曳爲一
% BR3.42a
%晝夜此暦法與授時暦日周分幾相類即一晝夜百
刻之法也如上暦法不同者十二大藏中所擧之暦
法豈止是哉今纔出近所聞見耳又印度與支那相
去五萬八千里里差亦不少故大毘婆娑百三十六
云一歳有十二月晝夜増減爲二時由減及増（日北
行爲一時日南行爲一時）各六月故然晝與夜増減相違雖各二
時而立四位（二至二分之四象限也）晝夜増減各一臘縛（日増百八
十臘婆夜減亦爾夜増百八十臘縛日減亦爾）月則各一牟呼栗多（牟呼栗多者乃
時也三十日而差一牟呼栗多）三十牟呼栗多成一晝夜於中晝夜
多少四類不同（指四象限也）増位極長不過十八減位極
% BR3.42b
短惟有十二晝夜停位各有十五羯栗底迦月白半
第八日晝夜各十五牟呼栗多從此以後晝減夜増
各一臘縛（羯栗底迦月者從此方八月十六日至九月十五日）至末伽始羅月
（從九月十六日至十月十五日）白半第八日夜有十六牟呼栗多晝
十四至報沙月（自十月十六日至十一月十五日）白半第八日（即上絃也）
夜有十七晝有十三至摩伽月白半第八日夜十八
晝十二從此已後夜減晝増各一臘縛至頗勒寠那
月白半第八日夜（自十二月十六日至正月十五日）夜十七晝十三
至制怛羅月白半第八日夜有十六晝十四至吠舎
佉月白半第八日晝夜各十五（即是春分）從此以後夜減
% BR3.43a
%晝増各一臘縛至誓瑟搋月白半第八日夜有十四
晝十六至阿沙荼月白半第八日夜十三晝十七至
室羅筏拏月白半第八日（自五月十六日至六月十五日即是夏至）從此
以後晝減夜増各一臘縛至婆達羅鉢陀月白半第
八日（自六月十六日至七月十五日）夜有十三晝十七至阿濕縛廋
闍月白半第八日（自七月十六日至八月十五日）夜有十四晝十六
如是復至羯栗底迦月白半第八日晝夜停等是名
略説時之分齊由此觀則似印度之境與支那及日
本節氣差七日此方冬夏等皆在其月中氣印度則
冬至夏至等並在上弦故也倶舎寶疏擧婆娑今文
% BR3.43b
釋曰晝夜増減月日亦是節氣月日非是月生月盡
之月日此月生月盡晝夜増減不定故凖輪圍山徑
一百二十萬八百七十五踰繕那略計西洲南洲相
去三十萬踰繕那南洲節氣不同計有九十日異（立世
亦同之）此國（支那）去彼國（印度）五萬里節氣七日不同（按寶師之
説恐不是若凖四天下節氣差九十日義則閻浮提春分即西瞿耶尼冬至若據此義印度者自支那西
南去五萬餘里故比支那則節氣當遲七日而節氣反疾七日故知寶師之説恐非節氣則關太陽緯度
殆近赤道故寒暑與此方大不同故似節氣與支那差七日余又別有考）按立世阿毘曇
始説日躔定氣以二至二分皆配中氣十五日是全
同支那而次標有別時以二至二分配白半第九日
% BR3.44a
%而出閏月法須知五印度之境藩國最多是以時有
不同暦國是故魏晉已後隋唐之間言印度歳首者
見有三別曰建辰曰建卯曰建子其中十而九皆言
建卯爲歳首而建子爲正者必是西印度之地矣其
義如前出之
辨暦之啓閉起於印度
支那日本陰陽家所用啓閉亦起於印度其説出於
七佛所説神咒經第四曰建者生氣萠芽陰陽亦長
除者代謝移易之體滿者神祗受供無復盈平者陽
氣凝澍無増減定者鬼神交會悪氣不行執者陰氣
% BR3.44b
偏多陽氣少破者陰陽交解説破之義危者天窓開
地戸閉成者陽氣足陰氣并故名成収者陽氣流陰
氣平萠芽生故言収開者陰性開陽氣出故名開閉
者天窓地戸儼然閉塞萬神不行故名閉是皇和之
俗稱中叚者也支那回回俗遵用之同於皇國彼經
翻譯附東晉録故知啓閉之義由來亦久矣
論十二支獸之本據
紀暦所専用十二支亦名爲十二支獸其説亦起印
度十二縁生祥瑞經下云若復有人審諦觀察十二
縁生了達善惡憂喜得失應画轉輪圖冩分別謂從
% BR3.45a
%無明乃至老死月日分位次第羅列鼠牛虎兎龍蛇
馬羊猴雞犬豕十二相状本形轉輪凡如來敎法託
事顯眞是出世本旨以十二辰諭十二縁生可謂事
理冥合者也又月藏經星宿攝受品演七曜列宿已
復説十二辰云所言辰者有十二種一名彌沙二名
毘利沙三名彌偸那四名羯迦吒迦五名■阿六名　＝糸＋台÷木
迦若七名兜羅八名毘梨支迦九名檀尼毘十名摩
伽羅十一名鳩槃十二名彌那又大集經虚空目分
淨目品第五説行化賢聖爲十二獸住四天下海中
曰東方海中有瑠璃山名曰潮其山有三窟一名種
% BR3.45b
種色二名無死三名善住處廣各一由旬高各六由
旬有一毒虵住于第一窟有一馬住于第二窟有一
羊住于第三窟各皆修聲聞慈又南海中有玻瓈山
亦有三窟（各有名號又説其高廣下例知）有三獸而住有一獼猴住
第一窟有一雞住第二窟有一犬住第三窟亦各修
聲聞慈又西海中有銀山又有三窟有三獸而住有
一猪住第一窟有一鼠住第二窟有一牛住第三窟
又北倶盧洲海中有金山名功德相有三窟有一獅
子住第一窟有一兎住第二窟有一龍住第三窟各
修聲聞慈是十二獸常行閻浮提内發深重願一日
% BR3.46a
%一夜常令一獸遊行敎化餘十一獸安住修慈周而
復始七月一日鼠初遊行以聲聞乘敎化鼠身衆生
令離惡業勸修善事如是次第至十三日鼠復還行
如是乃至盡十二月至十二歳亦復如是（文廣故畧出以十二
獸名紀日紀月紀歳今日盡十二月至十二歳豈非其義乎）七佛所説神咒經十
二獸名體與支那全同此經有獅子而無虎雖然義
全合十二支故其一獸是傳聞之異耳不惟以十二
支紀年月日紀時亦與此方同故大方廣文殊儀䡄
經云若木星直日卯時生者及得日月星宿於晝夜
分合其本位乃是賢聖生處故知彼土亦有以十二
% BR3.46b
支名十二時義回回暦亦用十二支見彼暦而用十
干唯限支那梵書中未曽見用十干者余竊疑支那
古昔雅有子丑寅卯等十二支而無有十二支獸之
義按以是爲十二獸者似佛敎東漸之後漢人以其
數適相合遵用之者若不爾者十二獸名義何由得
彼此■合耶例如二十八宿雖其義相合星象不同　＝月＋忽
故十二支字字皆與獸名異非可以知乎事物紀原
云事始曰黄帝立子丑十二辰以名月又以十二名
獸屬之是無其據非出漢明已前書不足深論矣嘉
祥仁王疏由并擧子丑寅卯等與鼠牛虎兔等觀則
% BR3.47a
%用十二支獸在陣隋已前其始必是魏晉之間矣又
以七曜紀日以月合列宿紀日並起印度而回回支
那神洲等咸遵用之其法詳出日藏經及宿曜經等
論皇國暦首三鏡及八將神等本梵暦
皇國暦首掲歳德八將神等者原本印度故梵天火
羅九曜及七曜攘災訣並羅睺名黄幡計都名豹尾
安倍晴明撰述簠簋内傳専述天竺傳來之興起殊
摽三鏡於暦首以顯吾顯密之深致可謂深信大士
簠簋五卷章章該羅佛乗包括支那陰陽運氣雅貫
攝神道亡論今詳國暦用梵暦過半且簠簋内傳元
% BR3.47b
因註宣明暦以輨轄吾内傳而宣明暦者純本大衍
暦嵩陽深窮梵暦而參之易大衍數以造之故名大
衍今暦則七曜推歩交食節氣並據西法其述精妙
堪可嘆稱而其原由咸莫非同根矣近聞有言簠簋
内傳蓋偽書而非安氏眞撰者甚爲忘説若果然者
今時所頒行暦首出三鏡及歳德八將神金神等復
其紀日用十二支獸及與啓閉等是爲從何處傳耶
況時暦則國家大典若有載誣妄以奏者則縣官豈
敢茫然頒布諸天下甘以受其欺哉顧從安公奏暦
已來率由舊章千載不改者復何所疑矣且也簠簋
% BR3.48a
%内傳貫三國所傳之深旨朝野巨益公私明鑑非出
庸人之手者安公之撰明矣謂之爲偽撰者亦何所
考棄玉爲瓦礫豈不惜哉
辨印度辰法
印度者分一歳以爲六時或爲四時或爲三時西域
記曰分一歳以爲六時謂然熱（正月十六日至三月十五日）盛熱
（三月十六日至五月十五日）雨時（五月十六日至七月十五日）荗時（七月十六日至九月
十五日）漸寒（九月十六日至十一月十五日）盛寒（十一月十六日至十二月十五日）也
如來聖敎歳爲三時謂熱時（正月十六日至五月十五日）雨時（五月
十六日至九月十五日）寒時（九月十六日至正月十五日）或爲四時春夏秋
% BR3.48b
冬也又最勝王經除病品曰三月是春時三月名爲
夏三月名秋分三月謂冬時此據一年中三三別説
（言四時各有孟仲季故云三三）二二爲一節便成歳六時初二是蕐
時三四名熱際五六名兩際七八謂秋時九十是寒
時後二名冰雪又提謂經明八王日謂立春春分立
夏夏至立秋秋分立冬冬至是謂八王日天地諸神
陰陽交代故名八王日又金光明經喜祥疏曰六時
者正月二月是木王現時四月五月是火王現時七
八月是金王現時十月十一月是水王現時十二月
三月是陽土寄王六月九月是陰土寄王王名爲現
% BR3.49a
%又見同經天台䟽等文廣故姑置之
佛國暦象編卷之三終
% BR3.49b



% BR4.1a
佛國暦象編卷之四
平安東森隱士無外子釋圓通　撰
　　　　　　　　　雲陽　　　　　　空谷子釋智轂　校
暦法第四之二　凡二十六條
回西二暦之大概
西洋恒星年回回太陽年偏就太陽過宮及其宿度
以修暦故恒星暦者太陽一周恒星日分三百六十
五日五時三刻三分四十五秒（時爲廿四）積四年而日下
分合成二十三時一刻（刻則爲九十六分爲一千四百四十）故閏年則
其閏一日加第二月爲二十九日恒星年暦日者正
% BR4.1b
月三十一日（日本十一月）二月二十八日（日本十二月）三月三
十一日（日本正月下倣之）四月三十日五月三十一日六月
三十日七月三十一日八月三十一日九月三十日
十月三十一日十一月三十日十二月三十一日總
三百六十五日五時三刻三分太（秒爲八萬六千四百）爲之常
年法乃太陽一周恒星日分也作之百刻法則爲三
百六十五日二十四刻二十一分小餘八七五太陽
自斗四度至于斗四度爲之恒星年法○回回太陽
暦者太陽一周十二宮日分而自冬至至冬至之歳
也三百六十五日二十四分二十秒爲之歳實周天
% BR4.2a
%爲三百六十度一度爲六十分一晝夜爲九十六刻
一歳之氣盈二十四分二十秒積四年而成九十六
分八十秒故置閏一日遇宮分有閏年於雙魚宮加
一日凡三百六十六日（大論四十八日曰是歳三百六十六日周而復始摩登伽經
一曰凡歳三百六十五日日一周天是並曰太陽一周天之數此中大論者概日下餘分爲言經者畧餘
分云耳）○宮數　一白羊二金牛三陰陽四巨蟹五獅
子六雙女七天秤八天蝎九人馬十麿羯十一寶瓶
十二雙魚○宮日　白羊戌宮三十一日（日至此宮初度時此
方春分彼土以是日爲歳首正旦）金牛酉宮三十一日陰陽申宮三
十一日巨蟹未宮三十二日獅子午宮三十一日雙
% BR4.2b
女己宮三十一日天秤辰宮三十日天蝎卯宮三十
日人馬寅宮二十九日麿羯丑宮二十九日寶瓶子
宮三十日雙魚亥宮（白羊爲正月如次雙魚爲十二月）是名曰太陽
年又巳上十二宮名曰不動之月○太陰年者偏就
太陰周天及與合朔以修暦○月分大小者單月大
雙月小凡十二月所謂動之月也月大三十日月小
二十九日凡三百五十四日乃十二月之日也遇月
分周閏之年於第十二月増一日以爲三百五十五
日是其大概也巳上三暦雖後世因循古法回西各
加精而其祖法並出於梵暦上巳悉焉又梵暦數品
% BR4.3a
%亦上巳詳焉然諸經論多言閏月故知佛世所用多
是陰陽合暦而節氣從太陽緯度以定二十四節紀
年紀月從太陰晦朔以立月日置閏月定四時立法
率同神洲及支那之暦且引其一二立世阿毘曇五
曰具足五年有一遊伽即両閏月其一從月其二從
日五年中間十二日又九日又六日又三日又十五
日（是言閏餘之長短）此中日夜是其長短月者分別三用一
分別月二分別十五日三分別圓滿日者分別夜日
分別夏冬節分別年是三用從日得成（分別月者謂推遲疾
最高卑等分別十五日者謂歩月之大小等也分別圓滿者謂歩進望退望等也日之三用中分別夜日
% BR4.3b
者推盈縮最卑等分別夏冬秋節者分別二十四節等分別歳差等也）閏月有両
者一從月二從日是閏月者從月所作四月日應作
両小月一小月者是第三中第二小月是第七半中
一年之中應六小月五年足少三十日此三十日應
補五年中若不作小月則月圓不當時是小月者從
日所作依世間説以三十牟休多決定一日夜分三
十牟休多爲六十分（回西並以度下分爲六十分由來久可以見）日行疾
故五十九分便周長餘一分（九執暦以日平行爲五十九分八秒回暦亦用
之回暦即梵暦可以知）因此事故二月則長一日又二月復長
一日乃至一年足長六日如是五年則長一月用是
% BR4.4a
%一月補五年中是爲日家閏月若不作閏者時節及
年差壞不當
造暦大意（附諸用數）
造暦之法必先立元（古者推從演紀上元甲子距求年之積歳以爲立元是故其述
甚煩矣授時始從梵法立表測景以歩氣朔直以至元十八年歳次辛巳爲裁筧元上考徃古下驗將來
皆距立元爲筧周歳消長百年各一其諸應等類隨時推之不用上元甲子爲元）元正然後
定元法元法定然後度周天以定分至三者有程則
暦可成矣
日周九百是瞿曇氏暦及九執暦之法也　又一法
日周一萬出處有前文　又一法千四百四十回暦
% BR4.4b
之法也
又一法千八百藏中間見此法探得梵暦立法不同
者十二元法隨不同今唯舉其三巳
歳實三十二萬四千瞿曇氏九執暦之法也
歳周三百六十五日餘二百四十五
六十爲法九百置實如法而一得十五羅婆又此
十五置實六十（此分下六十秒）爲法再如法而一則得二
十五（此羅婆下須曳也猶如剌下秒）以五十二乘之則得十三羅
婆唐書舉九執暦法曰日去没分九百分度之十
三是也便與回暦以日平行約分爲五十九分八
% BR4.5a
%秒者正適當前言麻哈馬本據梵暦以造回暦者
於之可見其詳者當辨暦儀中
又法歳實五十壹萬八千四百
歳周三百六十五日餘三百九十二是回暦之法也
朔實二萬六千一百九十三分六二七三
朔策二十九日四百七十零分六十二秒七三一一
五是九執暦七百三分日之三百七十三之法也
若以此九執暦朔策之法作日周一萬之朔策則
得
朔策二十九日五千三百零五分八十三秒二四
% BR4.5b
此朔策日分與清朝時憲暦朔策之日分密合時
憲者専以西法所造然西法精算本出九執摸範
於是亦見焉
又法朔實四萬二千五百二十四分零三九八三
朔策二十九日七百六十四分零三九八三是回暦
之法
氣策十五日二百一十八分五十四秒一六七是九
執暦之法也
又法十五日餘三百十二是回暦之法也
氣盈二百一十八分五十四秒一六七是九執暦之
% BR4.6a
%法也
又法三百十二回暦之法也
朔虚四百二十二分四十七秒五一零六六九
是九執暦七百三分日之三百三十之法也若以
同法作日周一萬之法則得
朔虚四千六百九十四分一十六秒七八五二
與時憲暦之朔虚適當大足見西暦之摸範
又法朔虚六百七十五十九分六十零秒一六九五
是回暦之法也
望策十四日七百三十八十七分六十二秒五四五
% BR4.6b
是九執暦之法也若作日周一萬之法則得
望策十四日七千六百五十二分九十一秒五四五
又法十四日千零九十一分十一秒九九一五是回
暦之法也
弦策七日三千八百二十六分四十五秒八十一微
是瞿曇氏暦法也　其佗諸用數略之
諸應者先從其地立表測景當定暦元元定然後諸
應隨而可得焉
土旺策三日餘六十五　瞿曇氏暦
又法三日百四十零八　回回暦
% BR4.7a
%通閏十日零八百零六分三十七秒二二六二
瞿曇氏暦
月閏八百零六分三十七秒二六八八五　瞿曇氏
暦
又法千四百十九二　回回暦
刻法十五　回回暦
凡造暦者先首求節氣然印度回西並以求春分白
羊宮初度爲起筧之端支那則以求冬至爲起筧之
端（立法各自共據首於冬至者主日之南至也然日行最卑之點去冬至今時或及五度六度惟春分
則日躔在赤道中心之點千歳不可復易故此法足以爲永䂓）在昔唐元和中西
% BR4.7b
印度僧金倶吒凖支那暦日考歩九曜之宿度今爲
比例出黄道日躔定氣復爲撿歳差其尤并掲今歳
文化七年日躔定氣以便比較
　　黄道日躔定氣
% BR4.8a
%% BR4.8b
% BR4.9a
%是唐開元十二年天正冬至以後黄道日躔定氣也
曁于文化七年相去千八十有七年今則冬至日躔
在箕一度自斗九度至于箕一度相距十有八度也
由是推之則經六十年方差一度金倶吒曰推將來
% BR4.9b
則八十三年而適當差一度大率言歳差者古多後
少如授時辨之倘欲據梵暦求節氣者金倶吒之所
推亦足乎法焉如經朔定朔等當就梵暦考之余尋
將造梵暦儀凡修密敎者不可不知梵暦余置之懷
久矣今幸得詳之亦是道業之一助耳按印度取列
宿之象與支那不全同雖然以義合故翻經三藏以
對譯之已摩登伽經宿曜經等雖説星象詳其象有
難指定者如辨于後與大集經舎頭諌經七曜星辰
別行法等參考則星圖宿度等非難知余尋將考定
海内同志之士請爲法務研之
% BR4.10a
%又印度之紀月者就白月十五日太陰値之而滿宿
以命其月如宿曜經
太陰白道宿度
　　　　　　黒愽叉（印度以黒月十五日爲前白月十五日爲後）
一日　　軫　亢　房　尾　斗　虚　壁　胃　畢　參　柳　張
二日　　角　氐　心　箕　女　危　奎　昴　觜　井　星　翼
三日　　亢　房　尾　斗　虚　室　婁　畢　參　鬼　張　軫
四日　　氐　心　箕　女　危　壁　胃　觜　井　柳　翼　角
% BR4.10b
五日　　房　尾　斗　虚　室　奎　昴　參　鬼　星　軫　亢
六日　　心　箕　女　危　壁　婁　畢　井　柳　張　角　氐
七日　　尾　斗　虚　室　奎　胃　觜　鬼　星　翼　亢　房
八日　　箕　女　危　壁　婁　昴　參　柳　張　軫　氐　心
九日　　斗　虚　室　奎　胃　畢　井　星　翼　角　房　尾
十日　　女　危　壁　婁　昴　觜　鬼　張　軫　亢　心　箕
十一日　虚　室　奎　胃　畢　參　柳　翼　角　氐　尾　斗
十二日　危　壁　婁　昴　觜　井　星　軫　亢　房　箕　女
十三日　室　奎　胃　畢　參　鬼　張　角　氐　心　斗　虚
十四日　壁　婁　昴　觜　井　柳　翼　亢　房　尾　女　危
% BR4.11a
%十五日　奎　胃　畢　參　鬼　星　軫　氐　心　箕　虚　室
（是黒月十五日也由月有大小故星軫箕三宿之外九宿者咸兼両日三宿獨不壘日者甚深致其壘
日者以三合可解謂前合並合後合是也）
白愽叉
一日　　奎　胃　畢　參　鬼　張　角　氐　心　斗　虚　室
二日　　婁　昴　觜　井　柳　翼　亢　房　尾　女　危　壁
三日　　胃　畢　參　鬼　星　軫　氐　心　箕　虚　室　奎
四日　　昴　觜　井　柳　張　角　房　尾　斗　危　壁　婁
五日　　畢　參　鬼　星　翼　亢　心　箕　女　室　奎　胃
六日　　觜　井　柳　張　軫　氐　尾　斗　虚　壁　婁　昴
% BR4.11b
七日　　參　鬼　星　翼　角　房　箕　女　危　奎　胃　畢
八日　　井　柳　張　軫　亢　心　斗　虚　室　婁　昴　觜
九日　　鬼　星　翼　角　氐　尾　女　危　壁　胃　畢　參
十日　　柳　張　軫　亢　房　箕　虚　室　奎　昴　觜　井
十一日　星　翼　角　氐　心　斗　危　壁　婁　畢　參　鬼
十二日　張　軫　亢　房　尾　女　室　奎　胃　觜　井　柳
十三日　翼　角　氐　心　箕　虚　壁　婁　昴　參　鬼　星
十四日　軫　亢　房　尾　斗　危　奎　胃　畢　井　柳　張
十五日　角　氐　心　箕　女　室　婁　昴　觜　鬼　星　翼
　　　　（月値角而滿）（月値氐而滿）（月値心而滿）（月値箕而滿）（月値女而滿）（月値室而滿）
（月値婁而滿）（月値昴而滿）（月値觜而滿）（月値鬼而滿）（月値星而滿）（月値翼而滿）
% BR4.12a
%按印度以皇國二月爲歳首如前辨此中有三別一
者太陽年則直以春分爲歳首正旦二者從建寅正
月十六至建卯二月之十五爲歳首二月西域記等
諸説並皆從之三者以二月十六日爲歳首正旦也
今撿之太陽年春分爲歳首者固亡論其一二中第
三之説其義符合甚多宿曜經云上古白愽叉二月
春分朔于時曜躔婁道齊景正日中氣和梵天歓喜
命爲歳元是二月中氣明矣若爾者在正月中極無
其理故當從以二月十六日爲歳首正旦歟又惠嚴
傳曰天竺者以建辰爲正月若從二月中爲歳首則
% BR4.12b
或曰卯爲正或曰建辰爲正両不乖也又以七曜暦
驗三月定望太陰之宿度連年並皆在角二月則不
然又驗日躔享保十二年三月朔太陽在婁二度太
陰亦在婁二度（是當印度白愽叉二月朔）文化六年三月九日日
在婁初三月朔月亦在婁初大約連年凖之漢二月
曰降婁豈非言之耶今回回太陽年以春分爲正旦
故大陰年亦以准之已凡此數條並足徴建卯歳首
雖然唐三藏在于印度所親見聞决無妄傳故今從
西域記以正月十六日爲歳首蓋五印度壤地廣大
故暦法不齊耳
% BR4.13a
%略出日藏經暦法
正月○合角而滿○晝十五時夜十五時○日近北
行○日午之長六脚跡○張宿夜行（是言夜半中星）○
婁在日前○熒惑用事○日過白羊宮（日東正月十六
日至二月十五日）印度是月名角月○斗建卯位
二月○合氐而滿○晝十六時夜十四時○日行近
北○日午之影四脚跡○角宿夜行（是夜半中星下倣之）
○昴在日前○大白用事○日過金牛宮（日東二月
十六日至三月十五日）○印度是月名氐月○斗建辰位
三月○合心而滿○晝十七時夜十三時近北行○
% BR4.13b
日午之影長両脚跡○氐宿夜行○觜在日前
○辰星用事○日過男女宮（吾神洲三月十六日四月十五日）
○印度是月名心月○斗建巳位
四月○合箕而滿○晝十八時夜十二時○日極行
北○日午之影長半脚跡○房宿夜行○日隨
井星○日過傍蟹宮○是時日光炎熾（吾神洲四月十
六日至五月十五日）○印度是月名箕月○斗建午位
五月○合女而滿○晝十七時夜十三時強○日近
南行○日午之影長二脚跡○箕宿夜行○心
在日前○日過師子宮（吾神洲五月十六日至六月十五日）○印
% BR4.14a
%度是月名女月○斗建未位
六月○合室而滿○晝十六時夜十四時○日轉近
南○日午之影長四脚跡○女宿夜行○張在
日前○日過小女宮（日東六月十六日至七月十五日）○印度
是月名室月○斗建申位
七月○合婁而滿○晝十五時夜十五時○日午之
影長六脚跡○室宿夜行○角在日前○太白
用事○日過秤量宮（日東七月十六日至八月十五日）○印度
是月名婁月○是乃當秋分之節○斗建酉位
八月○合昴而滿○晝十四時夜十六時○日午之
% BR4.14b
影長八脚跡○日行南陸○婁宿夜行○房在
日前○是時熒惑隨日○日過蝎蟲宮（日東八月十六
日至九月十五日）○印度是月名昴月○斗建戌位
九月　合觜而滿○晝十三時夜十七時○日午影
長十脚跡○昴宿夜行○尾在日前○歳星用
事得失諸事皆悉由之（言歳星係人事最重）○日過人馬
宮（日東九月十六日至十月十五日）○印度是月名觜月○斗
建亥位
十月○合鬼而滿○晝十二時夜十八時○日午之
影長十二脚跡○觜宿夜行○女在日前○辰
% BR4.15a
%星用事○日過摩竭宮（日東十月十六日至十一月十五日）○印
度是月名鬼月○是冬至之辰也○斗建子位
十一月○合星而滿○晝十三時夜十七時○日轉近
北日午之影十脚跡○鬼宿夜行○危在日前
○辰星用事○日過寶瓶宮（日東十一月十六日至十二月十五
日）○印度是月名星月○斗建丑位
十二月○合翼而滿○晝十四時夜十六時○日轉近
北○日午之影八脚跡○七星夜行○歳星用
事○日過雙魚宮（日東十二月十六日至正月十五日）○印度是
月名翼月○斗建寅位
% BR4.15b
據本經略出其暦法現行經本錯誤甚多矣閲者知
之又竺漢相去五萬八千里氣差不少（余別有考）
太陰宿度竺漢同異
二十八宿雖粗與漢合非全同也故畧擧舎頭諌經
文以對校日藏經摩登伽經宿曜經而與支那不全
同自見焉
名稱宿（此曰昴）與月共行三十時（藏經同今伽經昴爲十二時者准經後文
誤也）○宿曜經爲之前合○授時暦赤道宿度以昴
爲十一度三十分○梵法當十三度餘○昴有六
星形如散蕐（昴此方古圖或爲六或爲七今定爲七）昴竺漢星象似
% BR4.16a
%全同○梵名訖㗚底迦（出義淨譯孔雀經）
長育宿（此曰畢）與月共行四十五時（藏諌伽皆同）
○經爲前合○授時暦赤道宿度以畢爲十七度
四十分○梵則當十九度四十分餘○畢漢爲八
星梵爲五星伽經曰形如飛鴈藏經曰形如立叉
諌經曰形如車行曜經曰形如車按言其象三角
西域車形三角故○梵名尸嚧■你（出義淨譯孔雀經）　　＝口＋皿
鹿首宿（此曰觜）與月共倶三十時（伽經同今藏經爲十五時）
○經爲前合○觜授時爲無度五分○梵當十三
度餘○觜漢爲三星梵亦爲三星藏曜諌伽四經
% BR4.16b
並曰形如鹿首大同漢星象伹言宿度大異○梵
名蔑㗚伽尸囉（出義淨譯孔雀經）
生養宿（此曰參）及月倶十五時（伽經與今同藏爲四十五時似誤）
○經爲並合○參授時爲十一度一十分○梵暦
六度三十分餘○參漢爲十星梵爲一星諌經曰
形類圓光色則黄○梵名頓達囉（同出孔雀經）
増財宿（井）與月而倶四十五時（藏爲十五時恐與參錯誤伽經同今）
○經爲並合○井授時宿度爲三十三度三十分
○梵則當十九度四十分餘○井漢爲八星梵爲
二星伽經曰形如人歩諌經曰其形對立○梵名
% BR4.17a
%富那婆蘇（出宝星經）
熾盛宿（鬼）與月共同遊三十時（藏伽同今）
○經爲並合○鬼宿度授時爲二度二十分梵則
當十三度餘○鬼漢爲四星梵爲三星藏曰三星
猶如諸佛胸前滿相（説如卍相故或是當曰五星）曜經曰鬼四
星形如瓶伽經曰鬼三星形如畫瓶諌經曰形像
鉤尺鬼漢爲五星◇形如此（或爲四星可亦知也）◇◇藏　　◇＝図
經説爲滿相形蓋如此乎曜伽二經並言形如瓶
蓋應是曰瓶◇伽經曰三星恐似誤四爲三既曰
如畫瓶故諌經言像鉤尺者似取四中之三如取
% BR4.17b
南斗六星中之四◇○梵名富沙（宝星經）孔雀經作
布灑
不覲宿（柳）與月不相捨離三十時（藏伽二經並爲十五時）
○經爲並合○柳授時爲十三度餘梵爲十三度
十一分○柳漢爲八星梵爲六星曜經曰形如蛇
頭諌經曰形如曲鉤○梵名阿失麗沙（宝星經）
以上七宿儅於東門（三經並同）史天宦書東井至軫七
宿爲南宦○諌伽二經並合七宿成二百二十五
時日藏爲百九十五時
土地宿（七星）及月而行三十時（三經並同）
% BR4.18a
%○經爲並合○七星授時爲六度三十二分梵當
十三度餘○七星漢爲七星伽經曰七星五則顕
現二星隱没形如河曲藏經曰形如河岸諌經曰
形類曲河曜經曰星六星形如牆◇◇漢◇◇梵
又横圖出星辰別行法○梵名莫伽（宝星經）
前德宿（張）與月倶行三十時（三經並同）
○經爲並合○張授時爲十七度二十五分梵當
十三度餘○漢爲六星梵亦爲六星曜經曰形如
杵（形如獨鈷杵）星象全與漢合藏伽諌三經並爲二星
伽曰如人歩諌曰南北對立藏曰形如脚跡三説
% BR4.18b
並同取六中之二歟○梵名破求（宝星經名初破求）
北德宿（翼）共月而行四十五時（伽同今日藏爲十五時）
○經爲並行○翼授時爲十八度七十五分梵爲
十九度四十分餘○漢爲二十二星梵則爲二星
諌曰二星南北對立伽曰形如人歩曜曰形如跏
趺藏曰形如脚跡四説其象並同取二十二星中
上之二歟◇梵◇◇漢○梵名破求（宝星經名第二破求）
象宿（軫）共月倶行三十時（三經並同）
○經爲並合○軫授時爲十七度三十分梵當十
三度餘○軫漢爲四星曜藏伽三經並曰軫五星
% BR4.19a
%形如人手諌經曰軫五星形類象行◇漢◇◇象
跡○梵名阿薩多（宝星經）孔雀經曰訶悉須
彩畫宿（角）及月而行三十時（伽同今藏作十五時）
○經爲並合○角授時爲十二度一十分梵當十
三度一十分○角漢爲二星曜經亦爲二星曰角
二星形如長幢藏伽諌三經並角爲一星而諌曰
角有一要星形圓色黄◇◇漢◇○梵名質多
羅（宝星孔雀並同）
善元宿（亢）及月而行十五時（藏登二經並同今）
○經爲並行○亢授時爲九度二十分梵當六度
% BR4.19b
三十分餘　亢漢爲四星◇◇梵皆爲一星曜經
曰形如火珠諌經曰亢有一要星形圓色黄　梵
　名薩婆底（宝星經）又孔雀經曰莎底並善元之義
善挌宿（氐）共月倶行四十五時（藏伽二經並同今）
○經爲並合○氐授時爲十六度三十分氐梵爲
十九度四十分餘○氐漢爲四星梵諸經皆曰形
如角◇○梵名蘇舎佉（宝星經）孔雀曰昆舎佉（並善挌之
義）○以上七宿儅於南門○諌伽二經並七宿合
　爲二百二十五時日藏爲百八十時史天宦書角
至箕七宿爲東宦
% BR4.20a
%悦可宿（房）與月共倶三十時（藏伽二經並同今）
○經爲並合○房授時爲五度六十分梵爲十三
度一十分餘○房漢爲四星◇◇藏經曰房四星
形如瓔珞曜經曰形如長布伽經曰形如珠貫諸
説並與漢星象合◇◇○梵名阿奴邏陀（宝星經）
尊長宿（心）及月而行十五時（藏伽同今）
○經爲隨合○心授時爲六度五十分梵亦爲六
度三十分○心漢爲三星◇梵亦爲三星伽經曰
形如鳥◇藏經曰三星形如大麥諌經曰形類麥
邊小中大◇○梵名逝瑟吒（宝星經）孔雀曰跂瑟吒
% BR4.20b
根元宿（尾）與月共倶三十時（藏伽同今）
○經爲隨合○尾授時爲十九度一十分梵爲十
三度餘○尾漢爲九星梵曜經爲九星餘三經曰
尾七星形如蠍尾似梵漢全同曜經曰尾七星形
如師子項毛是亦其象相類○梵名暮羅（宝星孔雀並同）
前魚宿（箕）與月倶行十五時（藏伽並爲三十時）
○經爲隨合○箕授時爲十度四十分梵當六度
三十分餘○箕漢爲四星◇梵亦爲四星曜經曰
形如牛歩諌經曰箕四星形類象（疑脱歩字）南廣北狹
伽經曰如牛歩藏經曰如牛角其象皆相類◇按
% BR4.21a
%梵漢全同○寶星經曰初阿沙茶（此云箕宿）孔雀曰前
阿舎茶（阿沙茶魚之梵語）
北魚宿（斗）與月同行四十五時（藏登同今）
○經爲隨合○斗授時爲二十五度二十分梵當
十九度四十分餘○斗漢爲六星梵爲四星曜經
曰斗四星形如象歩諌經曰其形類象南廣北狹
（箕斗曰前魚北魚形相類故歟）◇伽經亦曰如象歩藏經曰斗四
星形如人拓地（可知）○寶星曰第二阿沙茶孔雀曰
後阿沙茶
無容宿（牛）與月而共同行六時（藏伽並同今）
% BR4.21b
○經爲隨合○牛授時爲七度二十分梵爲僅二
度三十分餘○牛漢爲六星梵爲三星曜藏諌伽
四經並曰牛三星形如牛頭◇◇漢◇梵○梵名
失羅婆（宝星經）孔雀曰阿苾哩杜
耳聰宿（女）共月而行三十時（藏伽同今）
○經爲隨合○女授時爲十一度三十五分梵爲
十三度餘○漢爲四星◇曜經曰女三星形如犁
格諌曰女三星形類麥邊小中大伽經曰女三星
形如穬麥藏經曰女四星形如大麥粒◇梵名室
囉末拏（孔雀經）藏經爲四星可考
% BR4.22a
%以上七宿主儅西門諌經七宿合爲百七十⼀一時
藏諌二經並爲百八十六時
貪財宿（虚）共月而倶三十時（藏伽同今）
○經爲隨合○虚授時爲八度九十五分太梵爲
十三度餘○虚漢爲二星◇宿曜經曰虚四星形
如訶梨勒藏經虚四星形如鳥諌經曰虚四星形
像調脱之珠伽經曰形如飛鳥（似取壘壁陳西之四星）○孔
雀經曰伹你瑟吒（宝星經女虚梵名似錯誤）
百毒宿（危）及月而行十五時（藏伽同今）
○經爲隨合○危授時爲十五度四十分梵當六
% BR4.22b
度三十分○漢爲三星◇◇曜藏諌伽四經皆爲
一星而諌經曰危一星形圓色黄◇○梵名舎多
毘沙（宝星經）
前賢跡宿（室）共月倶行三十時（藏伽同今）
○經爲隨合○室授時爲十七度一十分梵爲十
三度一十分餘○室漢爲二星梵亦四經倶爲二
星而曜經曰形如車轅藏經曰形如脚跡伽經曰
如人歩諌經曰二星相遠對立諌經説最詳矣按
與漢室宿全同◇◇◇○寶星經曰第一跋陀羅
跋陀（跋陀羅賢之梵語跋陀跡之梵語）
% BR4.23a
%北賢跡宿（壁）及月而行四十五時（藏伽與今同）
○經爲隨合○壁授時爲八度六十分梵爲十九
度四十分餘○壁漢爲二星四經皆爲二星星象
與漢全同曜經曰壁二星形如立竿伽經曰如脚
跡諌經曰壁二星相遠對立◇◇其象梵漢全同
○梵名第二跋陀羅
流灌宿（奎）共月而行三十時（藏伽同今）
○經爲前合○奎授時爲十六度六十分梵爲十
三度餘○漢爲十六星曜經曰奎三十二星形如
小艇伽經曰奎一大星自餘小者爲之輔翼形如
% BR4.23b
半珪星象似與漢全同諌經曰奎一星形圓色黄
當與伽經意同取其一要星而言耳藏經亦爲一
星當一意○梵名麗婆底（宝星經）
馬師宿（婁）共月而行三十時（藏伽同今）
○經爲前合○婁授時爲十一度八十分梵爲十
三度餘○婁漢爲三星◇◇梵亦爲三星曜伽藏
三經並曰形如馬首諌經獨曰形類馬鞍而其象
皆同◇○梵名阿湿毗膩（此之婁宿宝星經）
長息宿（胃）共月而行三十時（藏伽同今）
○經爲前合○胃授時爲十五度六十分梵爲十
% BR4.24a
%三度餘○胃漢爲三星◇曜經曰形如三角藏伽
二經並曰胃三星形如鼎足其象並同◇諌經獨
爲五星或恐寫誤又曰形類珂可考○梵名婆邏
尼（宝星經）
以上七星主儅北門諌經七宿合爲二百⼀一十時
日藏經亦爲二百一十時伽經七宿合爲百九十
五時二十八宿合成八百三十一時經且從大數
而説若詳則當八百二十六時三十分時之十九
分餘是即轉終日二十七日四百九十九分一十
一秒二九四六九五也星暦者固非吾法之急務
% BR4.24b
是故徃古未曽聞審詳梵法星圖宿度者雖然傳
密者不可不知之也如日藏寶星及文殊儀䡄等
説宿曜之災祥陰陽星暦等者凡不下數十部豈
徒設者哉今雙擧四經對映彼此比較梵漢私考
度圖象大率雖既定其象有未的切者故直就天
象與經説對較以質其暦運則梵法亦可以得矣
頃試騐其六七宿其象與經合如符節◇斗梵云
北魚經曰北魚形類象歩南廣北狹◇即斗之東
四星是也其象灼乎無可復濫其佗若有難知者
騐以度數則亦可得知也
% BR4.25a
%梵法百八足
印度別有一法分天度爲百八足宿曜經分列宿以
配百八足乃毎宮九足毎宿四足故合二十七宿（除牛
宿）爲百八足以太陰平行爲四足是故宿度太抵配
太陰平行是故於二十七宿中一晝夜與月倶行者
十六又一晝夜又一日與月倶行者六又一日與月
倶行者五又半日與月倶行者一也當知竺漢星度
大節雖不異細目不同此中足者演密鈔云足猶度
西洋今猶有度量名曰足者是亦倣印度耳
宿度三種合法
% BR4.25b
宿曜經曰香味仙人問曰二十七宿有闊有狹皆以
四足均分則月行或在前或在後騐天與説差互不
同宿直之冝如何定得凡月宿有三種合法一者前
合二者隨合三者並合知此三合則宿直之時可知
也云何爲前合奎婁胃昴畢觜六宿爲前合也參井
鬼柳星張翼軫角亢氐房十二宿爲並合也心尾箕
斗女虚危室壁九宿爲隨合也凡宿在月前月居宿
後爲前合月在宿前宿居月後如犢子隨母爲隨合
宿月並行爲並合東爲前西爲後假如月在東宿在
西則是宿在月後月居宿前也（景風註曰凡天象之法東爲前西爲後此
% BR4.26a
%前後者似從漢説而言一本作西爲前東爲後准下文初爲正）頌云　六宿未到名
前合　十二宿月左右合九宿如犢隨母行　從
奎宿直應當知　同經曰從奎下六宿月未到宿則
名彼宿直也從參下十二宿月左右合從心九宿如
犢隨母行者則配月爲母配宿爲犢則月居前宿居
後如犢隨母之像也騐之於天則宿月用之無差又
舎頭諌經曰此二十八宿三宿在前而道御行宿在
前行月則在後是謂道御何謂爲三流灌（奎）馬師（婁）
長息（胃）又從善元（亢）十二侍從矣從名稱（昴）下十二
與月侶行與宿曜經大同小異
% BR4.26b
配百八足於宮宿
白羊宮九足配於三宿則婁四足胃四足昴一足○
戌位○熒惑位焉是時火星近日故云○降婁（是辰
漢云降婁宿曜經曰上古春分朔太陽躔婁義全與支那同）　太陽暦是月三
十一日太陽過是宮一宮一度三十三分十八秒
○太陰過是宮凡當六十七時半（約平行當此二日二時八百三
十三分）從吾邦正月十六日至二月十五日下倣之
金牛宮九足配於三宿昴三足畢四足觜二足○酉
位○大梁○太白位焉（言太白先於日也）○太陰過是宮
凡當八十二時半（是就一晝夜三十時法言也）
% BR4.27a
%陰陽宮九足配爲觜二足參四足井三足○申位○
實沈○辰星位焉言先於日○太陰過是宮凡當
六十三時又一時三十分七分半○從吾邦三月
十六日至四月十五日
巨蟹宮九足配爲井一足鬼四足柳四足○未位○
鶉首○太陰位焉言太陰主儅是月○太陰過是
宮凡當七十一時又三十分時之七分半○太陽
暦是月三十二日從此方四月十六日至五月十
五日○從寶瓶至巨蟹總六宮屬太陰分故宿曜
經云月理陰位從柳宿逆行取鬼井參觜畢昴胃
% BR4.27b
婁奎壁室危等一十三宿迄至虚宿之半恰當子
地之中分爲六宮也又云月光清凉物類相感以
陰蟲巨蟹爲宮神也
師子宮九足配爲星四足張四足翼一足○午位○
鶉火○太陽位焉言太陽主儅是月○太陽暦是
月三十一日○太陰過是宮七十一時三十分時
之七分半
雙女宮九足配爲翼三足軫四足角二足○巳位○
鶉尾○辰星位焉言水星行日前（水星爲月精）○太陰
過是宮七十八時三十分時之二十二分半○從
% BR4.28a
%此六月十六日至七月十五日
天秤宮九足配爲角二足亢四足氐三足○辰位○
壽星○太白位焉金星在日前而是時用事（金星風精
也）○太陰過是宮六十三時二十二分餘
天蝎宮九足配爲氐二足房四足心四足○卯位○
大火○熒惑位焉是時火星隨日用事○太陰過
是宮五十六時三十分時之七分半○從吾邦八
月十六日至九月十五日○太陽暦是月三十日
人馬宮九足配爲尾四足箕四足斗一足○寅位○
折木○太陰過是宮五十六時三十分時之七分
% BR4.28b
半○從吾邦九月十六日至十月十五日○太陽
暦是月二十九日
麿竭宮九足配爲斗三足女四足虚二足○丑位○
星紀○鎭星位焉是時土星近日用事○太陰過
是宮七十八時三十分時之二十二分半○從吾
邦十月十六日至十一月十五日○太陽暦是月
二十九日
從師子至麿竭六宮總屬太陽故宿曜經曰天地
初建寒暑之精化爲日月烏兔抗衝生成萬物分
宿設宮管摽羣品日理陽位從星宿順行取張翼
% BR4.29a
%軫角■弖房心尾箕斗女等一十三宿迄至虚宿　＝亢？　弖!氐？
之半恰當子地之中分爲六宮也然日月天子倶
以五星爲臣佐而日光炎猛物類相感以陽獸師
子爲宮柛日性剛義月性柔惠義以濟下惠以及
臣而日月亦各以柛宮均賜五星以速至遲行度
緩急於斯彰焉
寶瓶宮九足配爲虚二足危四足室三足○子位○
鎭星位焉（土星日精）○是時土星近日用事○太陰過
是宮五十二時半○太陽暦是月三十日
雙魚宮九足配爲室一足壁四足奎四足○亥位○
% BR4.29b
諏觜○歳星位焉（木精）是時歳星用事近於日前○
太陰過是宮八十二時半○太陽暦是月三十日
按宿曜經者除牛宿故雖與舎頭等有六時之差
今且從舎頭等配屬其時後更直就天象當撿其
宿度
日月諸星周天左右異説
日月星宿或爲左旋或爲右旋是古今異説竺漢差
目宋書云劉向五紀論云夏暦以爲列宿日月皆西
移列宿疾而日次之月最遲故日與列宿昬倶入西
方後九十一日是宿在北方又九十一日是宿在東
% BR4.30a
%方又九十一日在南方此明日行遲於列宿也月生
三日日入而月見西方十五日日入而月見東方將
晦日未出乃見東方以此明月行之遲於日而皆西
行也同暦志上曰霍融上言諸暦不如夏暦密雖然
先儒多爲好詭不取也故宋書云夏暦七曜西行特
違衆法按史所載古暦有六謂黄帝顓頊夏殷周及
魯暦也然先儒多訝古暦並疏濶以爲偽妄是甚不
爾暦者泰不火之故漢興百有餘年猶用顓頊暦漢
書曰以張蒼言比六暦顓頊暦疏濶中最爲微近可
見漢初古暦猶具存何言偽妄霍融謂夏暦最密朱
% BR4.30b
子曰古暦疏濶而差少後世暦法雖精密而遂差多
矣然夏暦以日月衆星皆爲西移是以從漢迨唐諸
儒咸不取洎于宋張渠朱子等名家潛取梵法復遵
於夏暦以爲日月衆星悉皆西移傳云天軆至圓周
圍三百六十五度四分度之一繞地左旋常一日一
周而過一度日麗天而少遲故日行一日亦繞地一
周而在天爲不及一度積三百六十五日九百四十
分日之二百三十五而與天會是一歳日行之數也
月麗天而最遲一日常不及天十三度十九分度之
七積二十九日九百四十分日之四百九十九而與
% BR4.31a
%日會十二會得全日三百四十八餘分之積又五千
九百八十八如日法九百四十而一得六不盡三百
四十八通計得日三百五十四九百四十分日之三
百四十八是一歳月行之數也歳有十二月月在三
十日三百六十者一歳之常數也故日與天會而多
五日九百四十分日之二百三十五者爲氣盈月與
日會而少五日九百四十分日之五百九十二者爲
朔虚合氣盈朔虚而閏生焉（朱子語類佛祖通戴等出之）孔子欲
行夏之時宋儒據於夏暦良有所以也○按印度亦
於曜宿旋轉有左右異義而聖經所説立世阿毘曇
% BR4.31b
等以爲西移夏暦所言大約近梵暦如後詳今證印
度亦有西移之説者南山律相感通傳南山問天人
黄瓊曰經中咸言右旋右脇右遶等相今云左遶如
何答云天常法爾人常乃右也故日月星辰皆左行
也（今天學家謂西移爲左旋今文謂東移爲左行）天氣風轉遂從西没不見
月之始生也初在西方漸漸而東亦從西没漸上東
廻也西没風轉也地上蔓艸生必左旋此是天常也
今有西從日月之轉人謀也是知印度亦有曜宿東
旋之説同傳云弟子天人語同天竺如佛出世時人
天常交接而有彼此與聞所以今引以證之也
% BR4.32a
%梵暦日月行度及合離法
立世阿毘曇曰日宮者行百八十路月宮者行十五
路（是日月南北緯度之數也）日十二路是月一路（是日月平行度）從極南
路至極北路二百九十由旬（是即南北緯度也赤道左右合而四十七度也）
日月兩路一者外路二者内路從閻浮提内路至北
倶盧洲内路相去四億八萬八百由旬周迴十四億
四萬二千四百由旬其外路相去四億八萬一千三
百八十由旬周迴十四億四萬四千一百四十由旬
彰所知論云北行六月南行六月行至中道曰日
月廻照輪歴徧謂之一歳今凖知閻浮提與鬱單
% BR4.32b
越迴照輪相去四億八萬一千九十由旬周迴十
四億四萬二千二百七十由旬所謂是赤道也立
世不説之葢是略耳
其月行者傍行則疾周行則遲其日行者周行則疾
傍行則遲（若得此意則左旋右旋之論似倶得倶失也）日與月或合或離
一一日中日行四萬八千八十由旬合離皆爾若稍
合時日日覆月三由旬又一由旬三分之一以此方
便（方便者言其漸次也）故十五日一切被覆月光不現（是自黒月一日
至黒月十五日此方十六日已後十五日也）若稍離時日日日行四萬八
千八十由旬是日離月三由旬又一由旬三分之一
% BR4.33a
%以是方便故十五日月大圓明如是數量日行周圍
疾速於月四萬八千八十由旬爾時世尊重宜此義
而説偈言　四萬有八千　八十諸由旬　日逐月
行爾　離月量亦然　已上説月日之經度
按積三由旬又一由旬三分之一十有五日則成
五十由旬恰當月之廣是故合離然也耳四萬八
千零八十由旬積三十日而十四億四萬二千四
百由旬是内路一周天之度也
梵暦黄白二道緯度
立世阿毘曇曰日恒行一由旬半又一由旬九分之
% BR4.33b
一其一一日出時如是入亦如是（南行爲出北行爲入）六月日
中從内路出至於外路（赤道以北爲内路赤道以南爲外路）月恒行十
九由旬又一由旬三分之一其一一日出亦如是入
亦如是十五日從内路至外路十五日從外路至内
路是就白道緯度而言其平行
一由旬半又一由旬三分之一積百八十日而成
二百九十由旬是赤道南北之度而乃半年之周
也月恒行十九由旬又一由旬三分之一積十五
日而亦成二百九十由旬是即轉中分之數也此
中所言南北行度乃此方所謂與日月東移其義
% BR4.34a
%便合矣○然今説不専爲暦算故惟言其大分不
詳審其小餘雖然推其理以測其數則得其布算
不亦難矣○若詳梵暦之法則盈縮遲疾之差最
易知其義甚明矣
重明日月合離及月光開覆
立世阿毘曇云云何黒半云何白半由日黒半由日
白半日恒逐月行一一日相近四萬八千八十由旬
日日相離亦復如是若相近時日日月圓被覆三由
旬又一由旬三分之一以此事故十五日月被覆則
盡是日黒半滿日日離月亦四萬八千八十由旬月
% BR4.34b
日日開三由旬又三分之一以此事故十五日月則
開淨圓滿日月若最相離是時月圓世間則説白半
圓滿日月若共一處是名合行世間則曰黒白圓滿
若日隨月後行日光照月光月光麤故被照生影此
月影還自翳月是故見月後分不圓以此事故漸漸
掩覆至十五日覆月都盡隨後行時是名黒半若日
在月前行日日開淨亦復如是至十五日具足圓滿
在前行時是名白半
論月光異義
漢土西洋並言月固無光是日之魄映也聖敎説則
% BR4.35a
%不爾謂日月宮者倶是天寶各有其光伹日宮者火
珠而熾月宮者水珠而微故爲日所映奪而生影故
言此月影還自翳月立世五云是日宮者厚五十一
由旬廣五十一由旬周迴一百五十三由旬玻瓈所
成赤金所覆火大分多下際火分復爲最多其下際
光亦爲最勝其上際金城圍繞城高一由旬殿樓悉
皆衆寶所成日天子與諸眷屬倶住於其中又曰月
宮者厚五十由旬廣五十由旬是月宮殿瑠璃所成
白銀所覆水大分多下際水分復爲最多其下際光
亦爲最勝其上際金城圍繞宮殿城門衆寶所成月
% BR4.35b
天子與諸眷屬倶住於其中凡天寶赫■頗非夜光　　＝亦÷火
之類其僅小者尚能照于二萬餘里如前引况月宮
是勝果天寶何自無其光明今直以望遠鏡闚月體
其寶光玲瓏明徹目擊所存無復可疑矣
論日月宮之體及其神之有無（附月光開覆）
人多言月是陰精夫陰之精者厥體何爲若夫水者
水性濫溢今何故堅實而不流若夫氣者氣體輕浮
何故凝停而不散若夫土石者土石其質頑重何光
明之有抑誰御之運轉還復使之萬古無差乎人多
言日是陽精今謂陽精則火火性必傳物無物則不
% BR4.36a
%傳傳則必燔燔則必盡盡則必解散無跡不審此火
依何煨燼萬世熾熖而永無窮盡也今見就日便得
火就月便得水是厥體爲水火珠也明矣而運動旋
移古今不易其轍是無其主宰安得如此哉夫山川
江河比之二曜則其大小及萬一而尚有神祗之鎭
其靈維新矣至聖欽望山川是虚設者哉况日月宮
者天寶所成厥質之大也非五嶽四瀆之類而嶽瀆
尚有神況赫靈耀焉無厥主宰吾金仙氏出興于世
也梵釋日月恒爲侍衛故諸部大經無日月諸天不
列其會佛眼所照十方塵刹猶如掌菓曷暗一須彌
% BR4.36b
界中事耶雖然凡人所信惟耳與目巳除此之外咸
致疑無明翳障深掩其智悲哉若准聖教之説分月
廣五十由旬爲十五分黒月一日（此方十六日）覆其一分
乃至黒月十五日覆其第十五分其明是盡復白月
一日日離月又十五分之一乃至白月十五日離其
第十五分而月皆離其所覆故其明圓滿焉自影翳
月之理尤著明矣
太陽平行及閏月
立世阿毘曇云以三十牟休多（此云時）决定是一日夜
分三十牟休多爲六十分日行疾故五十九分便周
% BR4.37a
%長餘一分因是事故二月則長一日又二月復長一
日乃至一年足長六日如是五年則長一月用是一
月補五年中是爲日家閏月
今謂日平行分爲五十九分者略小餘耳此論例
皆舉大率不説秒微下閏餘等並然若特爲暦術
則如瞿曇氏暦日平行爲五十九分八秒九執暦
亦日去没分九百分度之十三是適當日平行五
十九分八秒回回暦亦爲日平行五十九分八秒
亦西洋暦太陽平行爲九十八分五十六秒四十
六微九十二纎八十二忽准梵爲之六分算則爲
% BR4.37b
五十九分八秒一十九微四四奇是亦少加微纎
耳由是觀之西暦者寫回暦回暦者取九執暦者
灼乎明矣西暦潛取梵暦其類皆如是
四天下節氣差九十日
立世五曰東弗婆提八月十五日自恣日閻浮提是
五月十五日結夏時西倶耶尼二月十五日北鬱單
越是十一月十五日今驗之日與列宿倶入西方後
九十一日是宿在北方又九十一日是宿在東方又
九十一日在南方此明合立世所説足徴信佛説之
不謬也○又立世五云日光經度七億二萬一千二
% BR4.38a
%百由旬周迴二十一億六萬三千六百由旬閻浮提
日出時北鬱單越日没時東弗婆提正中西瞿耶尼
正夜是一四天下四時由日得成
推歩天度日月諸用數
日行百八十路
是從冬至至夏至經百八十日餘復從夏至至冬
至亦爾合成三百六十日
月行十五路
日之十二路是月一路徃反成一月若日出入時
十二日所行路月出入時一日行所得之度也
% BR4.38b
内外路距度二百九十由旬
是赤道内外之緯度也此方爲之四十七度餘是
從極南路至極北路度數也如詳之於後
内路四億八萬八百由旬
是從閻浮提日之極北路至北鬱單越極北路直
徑之數也
内路周迴十四億四萬二千四百由旬
是四天下内路極北周迴之度也周髀謂之内衡
又謂之内規
外路徑度四億八萬一千三百八十由旬
% BR4.39a
%是從閻浮提日之極南路至北鬱單越日之極南
路直徑之數也
外路周迴十四億四萬四千一百四十由旬
是四天下日之極南路周迴之里數也周髀謂之
外衡古者又謂之外規
日月迴照輪徑度四億八萬一千零九十由旬
是從閻浮提赤道至北鬱單越赤道度
同周迴十四億四萬三千二百七十由旬
是所謂赤道也立世説内外路不説中路者可凖
知也李淳風註周髀以七衡六間爲三分謂之内
% BR4.39b
規中規外規與今理全均周髀是名曰内衡中衡
下衡
天度經緯各分爲三百六十度（印度西洋回回並不用五度四分度之一）
毎度六十分毎分六十秒微纎以下倶凖之
一度便當四千零零九由旬零八三三
以三百六十度除迴照輪得之
太陽平行約分五十九分八秒
太陽經度平行十四億六萬四千四百二十二由旬
七七奇
日行過天度日二萬千百五十二由旬七七三三
% BR4.40a
%日行平度三百六十五度十六分五十七秒二七奇
日平行過天度五度十六分五十七秒二七一太
一月之積百五十八度十七分十八秒一五一零
七一零四
太陽緯度日一由旬半又一由旬九分之一
此是以南北緯度二百九十由旬分爲百八十分
其一分之數也日從南路至北路其行已極爲之
夏至從北路至南路其行已極爲之冬至日至二
路中間爲之春秋二分周髀曰七衡周而六間以
當六月節六月爲百八十二日八分日之五與立
% BR4.40b
世所説其義全同以一度爲二百五十里則赤道
南北四十七度餘故廣當一萬一千七百五十里
餘又一由旬爲四十里零五一七二四一太（准六朝里
法則恰當四十里與）則二百九十由旬適當一萬一千七百
五十里故兩數脗合焉此太陽緯度的當支那西
洋所言日行右旋之數也
太陰緯度平行十九由旬又一由旬三分之一
積十有五日而行二百九十由旬徃反成一月
太陰平行度十有三度一十零分三十五秒
是元瞿曇氏暦法而回暦用之西洋加精取其微
% BR4.41a
%纎以爲一十三度一十零分三十五秒零一微一
十六纎一十四忽一十三芒是亦西暦出於梵法
可見舊法豈無微芒乎西儒特加之耳
轉實二萬四千七百九十九臘婆一十一分廿零秒
五十四微三十七纎三十三忽五十芒
轉終日二十七日四百九十九臘婆一十一分廿零
秒五四三七三三五
圭表
摩登伽經下曰月會諸宿六月中旬月在女宿未在
七星其一月中晝十七分夜十三分爾時當樹十二
% BR4.41b
寸表量日中影長於五寸七月中旬月在室宿未在
於翼晝十六分夜十四分影長八寸八月中旬月在
婁宿未在於亢影十三寸晝夜各分爲十五分九月
中旬月在昴宿未在於房影十五寸晝十四分夜十
六分十月中旬月在觜宿未在於箕影十八寸晝十
三分夜十七分十一月中旬月在鬼宿未在於女中
影則有二十一寸晝十二分夜十八分臘月中旬月
在七星未在於危影十八寸晝十三分夜十七分正
月中旬月在翼宿未在於奎影十五寸晝十四分夜
十六分二月中旬月在角宿未在於胃影十三寸晝
% BR4.42a
%夜十五爲三十分三月中旬月在於氐宿未在於畢
中影十寸晝十六分夜十四分四月中旬月在心宿
未在於參中影七寸晝十七分夜十三分五月中旬
月在箕宿未在於鬼中影四寸晝十八分夜十二分
如是等名月會宿法
晝夜三十時之名字（并測影）
摩登伽經明時品曰婦人紡線得長一尋是則名爲
刹那時也六十刹那名爲一羅婆三十羅婆名爲一
時此一時者日一分也凡三十分名爲一日夜此三
十分各有名字日初出分名曰四用二月一日日初
% BR4.42b
出時人影長於九十六尋第二影長六十尋第三名
冨影長十二尋第四名屋影長六尋五名大冨影長
五尋六名三圍影長四尋七名對面影長三尋第八
名共於日正中影共人等第九名尺影長三尋第十
名勢影長四尋十一名勝影長五尋十二大堅影長
六尋十三婆修影十二尋十四端正影六十尋十五
凶惡九十六尋此是一日十五分名日没名惡二名
星現三名収攝四名安穩五名無邊六名忽七名羅
刹第八名眠第九名梵第十名地提十一鳥鳴十二
名才十三名大十四影足十五丘聚此是晝夜三十
% BR4.43a
%分名　又舎頭諫經曰日初出時人自度影九丈六
尺其彼須臾名爲四六丈影須臾名曰爲勝一丈二
尺其影須臾名曰冨樂六尺須臾影名曰卧首五尺
影須臾曰冨安四尺影須臾名曰離樂三尺影須臾
名曰等善面日中須臾名曰金剛中後須臾名曰犂
訶四尺影須臾名曰強力五尺影須臾名曰得勝六
尺影須臾名曰皆實一丈二尺須臾名曰治業六丈
須臾名曰善仁初日入須臾九丈六尺影名曰最猗
而懷恐懼今吾當説向夜須臾日没須臾名曰凶弊
第二須臾名曰妙女次名家英次名憂合次名無底
% BR4.43b
次名梵矣次名彩畫次名無懷次名棄意次名安樂
次名日火次名種火是要晝夜則有三十須臾
漏刻之法
摩登伽經曰漏刻之法如人瞬頃名一羅婆此四羅
婆名一迦啅四十迦啅名一迦羅三十迦羅則名一
刻如是二刻名爲一分一刻用水盈滿五升圓筩四
寸以承瓶下黄金六銖以爲此筩漏水五升是名一
刻如是時法我已説
印度測影之大概
佛説時非時經　　　　（並舉日藏經及與摩登伽經以備對較）
% BR4.44a
%冬初分（印度有三時四時六時之不同聖教多用三時）
第一（十五日七脚爲時七脚半非時
從八月十六日私三十日）
第二（十五日八脚爲時六脚八指非　　（藏曰九月合觜滿晝十四時夜十六時日午之影長八脚
時從九月一日至十五日）　　　　跡伽曰九月中旬月在昴影十五寸晝十四分夜十六分）
第三（十五日九脚爲時七脚六指非
時從九月十六日至三十日）
第四（十五日十脚爲時八脚三指非　　（藏曰十月合鬼滿晝十三時夜十七時日午之影長十脚
時從十月一日至十五日）　　　　跡伽曰十月中旬月在觜影十八寸晝十三分夜十七分）
第五（十五日十一脚爲時九脚四指
% BR4.44b
非時從十月十六日至三十日）
第六（十五日十二脚爲時十一脚六　　（藏曰十一月合七星滿晝十二時夜十八時日午之影十
指非時從十一月一日至十五　　二脚跡伽曰十一月中旬月在鬼中影則有二十一日晝
日）　　　　　　　　　　　　　　　　　　　十二分夜十八分）
第七（十五日十一脚半爲時十脚三
指非時從十一月十六日至三
十日）
第八（十五日十一脚爲時九脚四指　　　（藏曰十二月合翼滿晝行十三時夜行十七時日轉近北
非時從十二月一日至十五日）　　日午之影十二脚跡伽曰臘月中旬在七星影十八寸晝
　　　　　　　　　　　　　　　　　　　　　　　十三分夜十七分）
% BR4.45a
%春初分
第一（十五日十脚爲時八脚少三指
非時從十二月十六日至三十
日）
第二（十五日十脚爲時八脚少三　　　　（藏曰正月合角滿晝行十四時夜行十六時日轉近北日
指非時從正月十六日至三十）　　午之影長八脚跡伽曰正月中旬月在翼影十五寸晝十
　　　　　　　　　　　　　　　　　　　　　　　四分夜十六分）
第三（十五日九脚爲時六脚少三指
非時從正月十六日至三十日）
第四（十五日八脚爲時五脚少三指　　（藏曰二月合氐滿晝行十五時夜行十五時日近北行日
% BR4.45b
非時從二月一日至十五日）　　　午之影長六脚跡伽曰二月中旬月在角影十三寸晝夜
　　　　　　　　　　　　　　　　　　　　　　十五爲三十分）
第五（十五日七脚爲時三脚少三指
非時從二月十六日三十日）
第六（十五日六脚爲時三脚少四指　　（藏曰三月合心滿晝行十六時夜行十四時日行近北日
非時從三月一日至十五日）　　　午之影長四脚跡伽曰三月中旬月在氐中影十寸晝十
六分夜十四分）
第七（十五日五脚爲時三脚少三指
非時從三月十六日至三十日）
第八（十五日四脚爲時二脚少一指　　（藏曰四月合箕滿晝行十七時夜行十三時日近北行日
% BR4.46a
%非時從四月一日至十五日）　　　午之影長两脚跡伽曰四月中旬月在心中影七寸晝十
七分夜十三分）
夏初分
第一（十五日三脚爲時二脚少四指
非時從四月十六日至三十日）
第二（十五日二脚爲時二脚少四指　　（藏曰五月合女滿晝行十八時夜行十二時日極行北日
非時從五月一日至十五日）　　　午之影長半脚跡伽曰五月中旬月在箕中影四寸晝十
八分夜十二分）
第三（十五日二脚半爲時一脚少三
指非時從五月十六日至三十
% BR4.46b
日）
第四（十五日三脚半爲時二脚少二　　（藏曰六月合室滿晝行十七時夜行十三時強日近南行
指非時從六月一日至十五日）　　日午之影長二脚跡伽曰六月中旬月在女其一月中晝
十七分夜十三分爾時當樹十二寸表量日中影長於五
寸）
第五（十五日四脚半爲時一脚半非
時從六月十六日至三十日）
第六（十五日五脚爲時三脚非時從　　（藏曰七月合婁滿晝行十六時夜行十四時日轉近南日
七月一日至十五日）　　　　　　　　午之影長四脚跡伽曰七月中旬月在室晝十六分夜十
四分影長八寸）
% BR4.47a
%第七（十五日五脚半爲時三脚半非
時從七月十六日至三十日）
第八（十五日六脚爲時四脚半非時　　（藏曰八月合昴滿晝夜各十五時日午之影長六脚跡伽
從八月一日至十五日）　　　　　　曰八月中旬月在婁影十三寸晝夜各分爲十五分）
如是諸比丘我已説
十二月時非時
經説測影有異同者彼土疆壤廣而説經之地亦不
同故致測影不齊且傳譯不能儻無差謬加以或有
傳寫之誤今畧舉三經以備挍訂當測影以質之實
驗焉宋史暦志亦出頻年之測影又可合攷若能伺
% BR4.47b
察則三國數萬里之氣差應目擊而知焉
印度交食術之一
問交食者驗暦之大端而最難測矣若所論則印度
當審詳其大概可得而聞耶曰暦術者雖不關佛出
世之事或爲有所塞於此者或爲特致問者有説及
於暦者如此編徃徃出之此外専明天文星暦地理
等者佛教十藏中有名器世界藏者又有龍樹所説
名大悲方便論者並未來此土且暦者國家之大典
而國有専官俛焉從事焉故傳譯諸師不敢急通之
且吾法偏事弘眞乘不意通世典是以經論雖事及
% BR4.48a
%是者多直示其梗概耳而無一詳布算測量者是所
以梵暦難知而不傳於今也今粗探大藏雖一章一
句有言及於此者則摘以研覈之尤爲暦術之要領
者不爲不多漸集以考成凡關暦法之節目者其大
畧無一不説大藏中者如交食術者經論雖不説其
測算以既已説其交常度觀之佛出世時其法詳備
如前篇論之今又證彼地有厥精測則舊唐書暦志
李淳風鱗德暦求日月虧初及復末之時刻術中云
迦葉考威等天竺法先依日月行遲疾度以推入交
遠近日月食分加時日月触亦爲十五分去交十五
% BR4.48b
度十四度十三度影虧不法触自此已下乃依驗触
十二度十五分触二分少強以漸差降自五度半已
上触既十四分強若五度無餘分已下皆触盡又用
前触多少以定後触分餘若既其後触度及分即加
七度以爲触度若望月触既來月朔日雖入而不注
触（是自非精暦術者所不能得而知也後世暦算家皆法之故孔穎達左傳註疏詳論無前月食既後
朔復食之理者蓋皆據之耳）若触半已下五分取一分若半已上
三分取一分以加來月朔触度及分若今歳日触度
及分然後可騐後触度分數多少（若今已下恐有錯脱）又云六
月依節一触白月十五日是月触節黒月盡是日触
% BR4.49a
%節以亦吉凶之象驚告王者奉順正法蒼生福盛雖
時應触由福故也其触即退李淳風嘗從羅達等士
禀承梵暦於是亦可見同舊唐書云按僧倶摩羅所
傳斷日触法朔日度躔于鬱車宮者的触諸斷不得
其触據日所在之宮有火星在前三後一之宮并伏
在日下並不触若五星皆見又水在陰暦及三星已
上同聚一宿則亦不触凡星與日別宮或別宿則易
斷其鬱車宮者即中國降婁之次也（按印度者直近赤道下而降婁
之次亦當天之中央故其触分甚淺而且加時若當午則理應當触而不触况五星同度則雖触分深或
有不触者如支那吾邦距赤道遠矣故理不一準也）唐開元已後曁于元至元
% BR4.49b
中當触不触者凡十次（見續弘簡録履謙之傳）必是今所言之
類矣哉識者若見今之所引則印度精於厥術不俟
辨自知矣今李淳風所引迦葉考威之術與授時大
統其交食之術全同是則由六朝已後印度暦術漸
于支那其法同根故也
印度交食術之二
西印度僧金倶吒七曜攘災決云羅睺遏羅師者一
名黄幡一名触神頭一名複一名大陽首常隱行不
見逢日月則触朔望逢之必触與日月相對亦触謹
按天竺婆毘麿歩之云爾漢説云日月同道月掩日
% BR4.50a
%而日蝕天對日衝其大如日日光不照謂之暗虚暗
虚値月而月蝕二説不同今按天竺暦得其正理矣
對人本宮則有災禍或隱覆不通爲厄最重常逆行
於天行無徐疾十九日行一度一月行一度十分度
之六一年行十九度三分度之一一年半行一次（即是
一宮也）十八年一周天（言周十二宮畢）退十一度三分度之二
凡九十三年一大終而復始（唐元和元年丙戌入暦正月在軫十度當吾邦
大同元年）羅睺有本行日左旋三分有奇本書略出九十
三年之推歩同七曜攘災決云計都遏囉師一名豹
尾一名蝕神尾一名月勃力一名太陰首常隱行不
% BR4.50b
見到人本宮則有災禍或隱覆不通爲厄最重常順
行於天行無徐疾九日行一度一月行三度十分度
之四九月行一次（一次即一宮也）一年行四十度十分度之
七凡九年一周天（言周十二宮畢）差六度十分度之三凡六
十二年七周天差三度十分度之四（唐元和元年丙戌入暦正月在
牛五度當吾邦大同元年）計都有本行日右旋六分三十九秒有
奇本書略出六十二年之推歩而云推之考驗徃古
及今年所留宿度若應符契分毫無差也九曜五行
暦又同此説又一行梵天火羅云按聿斯經云凡人
只知有七曜不知暗虚星號曰羅睺計都此星在隱
% BR4.51a
%位而不見逢日月即蝕號曰蝕神計都者蝕神之尾
也號豹尾按回回西洋等歩羅計以推交蝕者皆不
過其術從印度傳而私加精亦益於是見之何者西
法取之於回暦回暦者直是梵暦其義前已極辨今
亦撿回西二暦歩羅睺本行以爲日日左旋三分有
奇今與婆毘麿歩羅睺術全合滋見前辨不妄焉况
回西二暦直存梵語稱羅睺計都其從而所來莫明
焉
印度交食術之三
大方廣文殊儀䡄經云十入息爲一滅分十滅爲一
% BR4.51b
刹那十刹那爲一須臾一百須臾爲一晝夜分當須
了知此時分之量乃至如是六月爲羅睺障時十二
月爲一年十二年爲大年（自子至亥凡十二年陰陽各六而大年已畢竺漢其
義合如符契亦不奇哉）又云若婁畢胃此等星宿之分日月蝕
者一切人民生種種病若奎壁宿之分若有蝕者若
先月蝕後有日蝕者於半月中災乃至廣明日月蝕
及地動之徴應又云彼計都星作日月蝕共有如是
種種諸惡相現此經分明説羅睺計都作日月蝕人
多以羅睺障錯爲修羅障修羅則彼趣之通名而羅
睺者彼趣一王之別名也豈可混乎羅睺此云覆障
% BR4.52a
%又云吸氣（玄賛翻云執日者就彼別號以義翻耳）又熾盛光陀羅尼經
云或被羅睺掩蔽日月薄蝕（文殊儀䡄熾盛光等諸經詳五星之陵犯九執
二十八宿十二宮神等示善惡徴應非明推歩者安得能詳其陵犯失度等哉）回回西洋等
之暦以白道之交點名羅睺指白道之中點名計都
月道自南遡北以交黄道之一點曰羅睺此點有本
行日日左旋三分有奇而羅睺正對之點爲計都所
謂龍頭龍尾又曰内道口外道口是也葢黄白二道
兩規斜絡其兩交之點必正對也而日月之行到于
羅計則必蝕焉太陰從入交初日或六出七入或七
出六入而會太陽其間乃當百七十有三日經約交
% BR4.52b
常度爲言故舉以一晝夜爲百刻時分之量已而言
如是六月爲羅睺障時經則伹説暦之節目與曜宿
之徴應而不説其術者大聖偏以破惡證眞爲急而
不欲亘世法之瑣末且其術則在其家而存也
印度交食術之四（論羅計之義不一準）
按就交食稱羅睺者三其一以龍頭名羅睺以龍尾
名計都支那又謂之内道口外道口其二實爲別有
蝕神星名羅睺計都者而作日月蝕其三羅睺阿修
羅王作非常之蝕其義如詳第一卷印度謂爲障者
名羅睺羅如尊者羅睺羅障胎六年故云也羅睺羅
% BR4.53a
%阿修羅王有時障日月之光故云也（羅睺具云羅睺羅故大論曰羅
睺羅阿修羅王）此中初説以白道之交點爲羅睺以白道之
中點爲計都而以爲此是月行難算故設諸道之交
點以便揆算其行度此名耳實非有其星也而及言
其月蝕欲詳所以爲其蝕者無徴焉是所以有種種
異説也支那説云天有虚道日有暗氣常與日對月
行虚道爲暗氣所衝是故蝕焉西説云天圓形地便
在中心日一日行一度月一日行十三度餘以周天
三百六十度記之自朔至望僅行一半月距日一百
八十度而日月正對望中間地球障隔月輪在地影
% BR4.53b
之上日輪在地球之下日光不能照之故失其光而
謂之食漸出地影之外日能照之則漸復元光因知
月食則由地影之蔽此義甚非也若爾者當如北邊
地絶無月蝕據唐書等鐵勒回紇部在薜延陁之北
去洛陽六千九百里又有骨利幹既日没天色正曛
煮一羊脾纔熟而東方已曙如此地者以理推之當
日没于亥而出于丑故不見日過僅三十度之間而
日隱於地甚淺故地上猶有餘暉况如上天日月相
望處無地可隔何地影之有若爾者彼地當斷無月
蝕云何有其義骨利幹者即回回部落也而回回暦
% BR4.54a
%推月蝕其術與竺漢無異者何也地影之説其非灼
乎明矣且西洋喜競勝誇奇創雖搆造地影障月之
義至歩其羅計猶不能易其術潛用印度之法者豈
不甚拙哉其事苟不踰人之隷而猥加私意於其間
者何也支那暗虚之説稍雖近不得其實何者羅睺
果有本行三分有奇計都有本行六分三十九秒餘
而羅計之徴應速於影響自古大畏懼日蝕者聖賢
有所深考也葢非暗氣作月蝕可以知也况於別有
羅計之測算乎故支那先人皆信其説而云羅計氣
孛謂之火土木水之四餘羅計見交食之影氣孛不
% BR4.54b
常見見則有異是皆從印度之義者也蜜部經論説
羅計之徴應者多豈徒設者哉夫羅計爲變當日月
日月蝕當星星亡是天地間一大嚴誡豈徒任諸數
不畏而可哉如聖人畏蝕懼雷豈以處之愚哉
印度交食術之五（術交食大概又證高卑之説原起印度）
暦法疏密驗在交蝕其事著者有三一曰加時早晩
二曰食分深淺三曰起復方位取其密合不容偶然
推歩加時必本於躔離朓朒考求食分必本於距交
遠近懸知起復必本於地形方位人目邪直得之至
要唯在入氣盈縮入轉遲疾得其精當而巳若未得
% BR4.55a
%其正則合朔不失之先必失之後合朔失之前後則
虧食時刻其能密乎况食分多寡起復時刻何由知
其正哉若合朔正則加時無早晩之差氣刻適中則
食分無加減之失其要在驗氣驗氣者必在陰陽消
息之間其氣由何見之惟候其日影進退則其機將
無所遁候之不過植表測影以窮其氣至之始是故
印度討覈分至顧歩光影其法甚詳然古者暦法不
得與天密合者不悟日月行度有盈縮故也六朝已
後䆮測焉未詳迨于唐其法大備矣然而猶尚迄于
明末無曉所以日月行度盈縮之理者也回回傅梵
% BR4.55b
暦而専測七曜行度有高卑以究盈縮之理西洋亦
傅回暦而加精是所以精於授時大統而與天密合
也其功偏在詳最高卑明已前古人所未嘗測得也
今撿印度經論徃徃見有高卑之説日藏經云何名
爲日前後行上行幾影下行幾影影有幾歩名曰爲
轉初轉云何（西術求最高卑之年根者即今初轉之義）云何月北月南（是即
言最高最卑冬至夏至等）云何次第（是言損益之次第也）此經特言暦法故
文雖甚簡意最要矣又雖不關暦法有言高卑者多
論六云冬末八夜春初八夜是盛寒時所以爾者寒
勢浮盡必先盛後衰以日下近地故熱勢微少是故
% BR4.56a
%寒甚又同論七云天竺冬末月八日春初月八日此
十六日寒勢猛甚多發冷病以冬春氣交爭故又日
在下道行光照處少故寒甚春末月八日夏初月八
日此十六日熱勢極盛多發熱病以日正在上故所
照處廣是故大熱夏末月八日冬初月八日此十六
日不寒不熱以日所行道不高不下故以寒熱倶發
冷熱病雜寳藏經八云問曰日之在上其體是一何
以夏時極熱冬時極寒夏則日長冬則日短斯那答
言須彌山有上下道（日繞須彌故云爾非須彌直有日道）日於夏時行
於上道路遠行遲照于金山是故日長而暑熱日於
% BR4.56b
冬時行於下道路近行速照大海水是故日短極寒
此二文雖不特爲暦術高卑盈縮遲疾之理文甚著
矣瑜伽論二云日輪以火頗胝所成月輪以水頗胝
所成此二論中月輪行速及不定（言月行有遲疾故曰不定）畧纂
釋曰月行速者謂南北路速於日不定者繞山行遲
於日又瑜伽論云又復日行時有遠近若遠蘇迷盧
立爲寒分若近蘇迷盧立爲熱分即由此故没有遲
疾言朓朒之理甚分明也（瑜伽言月行經緯者與漢説不同如前辨之）測
五星高卑者如嘉祥仁王疏引印度三藏之所傅由
是觀之盈縮高卑之理當佛出世之時其説既已盡
% BR4.57a
%矣大體明則推歩無惑印度暦術備而久於是可見
四方知暦者皆其波及爾耳稱印度曰神跡詭異理
絶人區者實非過與也今西術盛行海内専談地體
圓球而測其經度以爲不足僅三千五百里者（吾邦之里
法）證之以星度世人以其暦法與天密合惑其精技
是以遂信彼地球疑須彌或以爲虚誕破佛法之因
縁莫甚焉（通）之無似不忍聞之探大藏中撰梵暦以
顯日月列星繞于須彌而發斂無差交食不失而示
支那西洋不過原受梵暦之裔而加以私意彼西法
奇説百端豈止亂吾聖教乎壞亂支那聖典皇國神
% BR4.57b
道請海内諸兄弟須務而闢焉矣
佛國暦象編卷之四終

% BR5.1a
佛國暦象編卷之五
平安東森隱士無外子釋圓通　撰
雲陽　　　　　　空谷子釋智轂　校
暦法第四之三　凡二十七條
論日有五蝕
日有五蝕是日月經緯錯行之所爲是猶可因理而
推者也如其變異之蝕則不可因理而推者而佛敎
以是變異之蝕爲修羅之障是支那西洋之所不曽
知者也南齊書云舊説曰日有五蝕謂起上下左右
中央是也交會舊術云日蝕不從東始以月從其西
% BR5.1b
東行及日交中交從外入内者先會後交虧西南角
先交後會虧西北角交從内出者先會後交虧西北
角先交後會虧西南角日正在交中者則虧於西故
不嘗蝕東也若日中有虧名爲西子不名爲蝕也漢
尚書令黄香曰日蝕皆從西月蝕皆從東無上下中
央者春秋魯桓三年日蝕貫中下上竟黒疑者以爲
日月正等月何得不而見日中鄭玄云月正掩日日
光從四邊出故言從中起也王逸亦謂日蝕不起於
東然而晉書恭帝元煕元年十一月丁亥朔日有蝕
之而云自義煕元年至是日蝕日從上始皆爲革命
% BR5.2a
%之徴自義煕至是其間十有五年日食凡五而皆從
上始也是天示其徴應者而非常理之所推矣豈運
籌任數者所可得而知哉
論日蝕之疑難
南齊書曰王逸以爲月若掩日當蝕日西月行既疾
須曳應過西崖既復次蝕東崖今察日蝕西崖缺而
光已復過東崖而獨不掩逸之此意實爲巨疑王充
論衡亦出此疑難如支那西洋之説爲日月倶東移
而月速於日十二倍則此疑甚難通若據印度之説
則此難易曉日之周行速於月而日月倶西移日自
% BR5.2b
東及月故日蝕毎虧從西而月之緯行速於日十二
倍故日繞蝕而與月斜別或差於西北或差西南是
故不應西崖既復次蝕東崖也加旃當此時二曜之
行有高卑之別不致此難
論暗虚之説
南齊書云先儒難月以望蝕去日極遠誰蝕月乎説
者稱日有暗氣天有虚道常與日衡相對月行在虚
道中則爲氣所弇故月爲蝕也又隋書曰月食以月
行虚道暗氣所衝日有暗氣天有虚道正黄道常與
□對如鏡居下魄耀見陰名曰暗氣奄月則食故稱
% BR5.3a
%當月月食當星星亡暗虚之説古人有所深考故其
義雖不中不甚遠也較之西洋以月蝕爲地影則其
義頗近矣雖然不如羅睺計都之有實騐而其義的
切也（羅計者詳之於前）
論西説太陽測量無定凖
西洋天學家測日之量其差舛最甚矣利瑪竇曰日
大於地一百六十五倍八之三而其徑四百八十八
萬四千零三十五里餘西洋新説云日徑大於地三
百六十倍同新説云日徑大於地爲五倍奇其大小
懸絶既致空壤數百倍之差矣其餘十有餘家其違
% BR5.3b
並皆不啻螘垤與丘山也凡運籌任數者未曽聞如
此許多乖角而稱可者也西學者謂七曜離地及其
大小等各有測算之法測量之器實非荒唐之言揣
摩之見直是一毫不爽者然高低尚有定位而行天
轉旋皆可測也不畏大方極口自讚而其無定凖如
斯奚得其無毫差哉彼自謂器測實騐誠得厥眞而
極遠之境取徴無則故十人測之而有十差爾孰與
佛説爲日宮五十一由旬其言一出而千載不易者
論西洋新舊天説不足依用
西洋舊説測地周爲九萬里而月離地心爲四十八
% BR5.4a
%萬二千五百二十餘里辰星離地心九十一萬八千
七百五十餘里太白離地心二百四十萬六百八十
一里餘日離地心一千六百零五萬五千六百八十
一里餘熒惑離地心二千七百四十一萬二千一百
里餘歳星離地心一萬二千六百七十六萬九千五
百八十四里餘塡星離地心二萬五百七十七萬五
百六十四里餘經星離地心三萬二千二百七十六
萬九千八百四十五里餘此外即係一日一周宗動
之天包絡轉運諸天者其離地心有六萬四千七百
三十三萬八千六百九十里餘其新説者與舊説大
% BR5.4b
異而詭變滋甚其義如粗出於前而其七曜離地等
之測算十有餘家亦各天隔今擧其二家測算之異
餘畧之戞數濕以儞之所測算水星距地三萬三千
倍縛而捊之所測算水星距地五萬⼀一千⼀一百三十
八倍金火木土亦各互齟齬天淵不同若是全令人
無所適從予故曰不足依用也
徴西説七曜離地之諧謬明據
西洋新説家並言月者地球之副星而獨繞地球故
去地最近或爲地球半徑一萬九千倍或地球徑六
千倍凡新舊諸説言七曜離地之數者率皆妄誕不
% BR5.5a
%足依用何者晉書天文志云凡月蝕五星其國皆亡
五星入月其野有逐相又曰惠帝太安二年歳星入
月中占曰國有逐相又曰元帝大興三年十二月巳
未太白入月在斗又曰成帝咸康元年二月乙未太
白入月同四年四月巳已七月乙巳月倶奄太白（奄與
入其象自別）同六年二月太白入月同十年十一月月奄
塡星又云孝武太元十二年二月戊寅熒惑入月占
曰有亂臣死同十三年十一月戊子辰星入月同十
八年正月乙酉熒惑入月隋書天文志亦云凡月蝕
五星其國亡凡五星入月其野有逐相蓋天變者司
% BR5.5b
天奏之史臣記之天下倶所見而驗證莫明焉今撿
一兩史五星入月者不一而足若西説者如何通西
説爲言辰星高於月爲皇國里法七萬二千七百零
五五而入月者數矣又西説爲言歳星高於月爲皇
國里法二千百零四萬九千五百一十零里六六不
盡而今五星皆有入月者何也其餘皆凖之其非顯
著如此若據印度之説則廻照輪距地百六十萬里
於皇國里法爲二十六萬六千六百六十六里有奇
而行度時有高卑故有月奄五星又時有五星入月
兩無妨如印度斷日蝕法言或火星在日下或三星
% BR5.6a
%已上同聚一宿則不得其蝕其義與支那同以可知
耳近者西洋新説奇譎百出人徒惑厥精算是以不
能遽悟其非然今以五星入月實驗觀之則其説殆
若瓦解矣
論西洋五星距地測量之謬
上已以五星入月之辨駁西洋五星離地之測量今
又重覈論其非
西洋天學家戞數濕以儞之所測算以地球半中徑
爲積　五星距地球遠點之測量
土星距地二十四萬四千倍
% BR5.6b
木星距地一十四萬三千倍
火星距地五萬九千倍
金星距地三萬八千倍
水星距地三萬三千倍
又五星距地球近點之測量
土星距地十七萬六千倍（較前遠點其差六萬八千倍）
木星距地八萬七千倍　（較前遠點其差五萬六千倍）
火星距地八千倍　　　　（較前遠點其差五萬一千倍）
金星距地六千倍　　　　（較前遠點其差三萬二千倍）
水星距地一萬一千倍　（較前遠點其差二萬二千倍）
% BR5.7a
%縛而捊之所測算　五星距地球遠點之測量
土星距地三十八萬零五百五十倍
木星距地二十二萬二千二百五十倍
火星距地九萬二千二百二十一倍
金星距地六萬零零五十倍
水星距地五萬一千一百三十八倍
又五星距地球近點之測量
土星距地二十七萬六千二百六十八倍（較前遠點其差
十萬零四千二百八十二倍）木星距地一十三萬六千二百六
十八倍（較前遠點其差八萬五千九百八十二倍）火星距地一萬三千
% BR5.7b
六百六十八倍（較前遠點其差七萬八千五百五十三倍）金星距地九
千零四十倍（較前遠點其差五萬一千零零九倍）水星距地二萬三
千二百二十一倍（較前遠點其差二萬七千九百一十七倍）
其不同如此今且就後測算以論之其乖理殊甚其
論土星自近點至遠點加距十萬四千二百八十二
倍而人視其遠點之時與近點之時無異者何也今
以例徴其非彼説月之徑爲皇國里法九百三十八
里而以月距地爲地之半中徑三百七十倍今人視
月其大僅如扇設二倍之則爲地之半中徑七百四
十倍而人所見必當如徑二三寸玉盌倘更三倍之
% BR5.8a
%則爲地之半中徑一千一百一十倍而其大可一寸
倘四倍之則人終當不得見之今土星在其近點時
與其遠點益十萬四千餘倍所見相齊者何也請試
以月之距地騐之其非自明矣
論西法恆星天測量之非及恆星爲太陽之謬
西法爲恆星高於太陽二萬九千六百七十一萬四
千一百五十五里而西儒測五星距地既妄則其測
恆星亦誰肯爲適當乎且彼新法以謂恆星者皆太
陽而不動也今請併徴其非南齊書曰難曰日之夜
蝕驗於夜星之亡晝蝕既盡晝星何故反不見答之
% BR5.8b
曰夫言光有所衝則有不衝光矣言有所當亦有所
不當矣夜蝕度遠與所當而同没晝蝕度近由非衝
而得明西法今爲恆星者皆太陽而其體焰熾不須
佗光若然則當日之夜蝕所衝之星亡者何也恆星
之非太陽確乎者矣且也以當夜蝕之所衝而亡驗
之恆星之不甚高於日亦可以知也耳西儒不自度
謾悖聖賢濫陰陽而無所畏憚豈不哀哉（此中爲恆星以爲月
所隔不能受日光故亡者且從南齊書若據印度之義則當於日衝而爲羅計所蝕也言當星則星亡
是也）
論以地球妄爲星僻説
% BR5.9a
%地球旋動之非巳駁於前如其以地球爲星者害於
聖敎更甚矣皇國及支那印度其法雖異至其崇天
神重鬼神則其揆一也今西説爲言此地恆運轉與
曜宿全同自月及五星等見我地球則由海水爲日
所照故其光與月無異由是輙以爲月及五星亦地
球而人居於此與我地球無異矣甚矣哉人之好詭
一何至斯儻夫如是則互天互地我與彼既等有何
所憚而敬天之爲竟令人至無所畏懼其害於道莫
大焉西洋書中又有測月中人之長者殊不知荒唐
不稽者聖賢之所誡夫赫奕二曜其有晷影之跡猶
% BR5.9b
有難得而測者況於五星中人之有無乎哉況於其
形之長短乎其罔天地誣聖賢奚其深也輕窕之徒
聞而悦之其極必至蔑如内外之聖典紊天地之常
倫其害於名敎妨於慈濟甚不少小是余之所以務
而闢之者也試問西學家既以月及五星爲人居而
獨不得以太陽爲人居者是大火聚故也耳夫日月
星宿元是同象何猥容人按排亘古七曜之徴應速
於影嚮歴代史志鑿鑿言之其豈皆盡虚設者哉聖
人寅賓出餞納者豈愚而然者也歟
論五星測騐起於印度
% BR5.10a
%唐已前亦測五星而其術未詳故宿曜經曰大唐未
審知委其曜盛唐已後得傳印度諸暦其法漸備矣
然而洎丁元猶未究其精故輟畊録曰文正王嘗言
西域暦五星密於中國乃作回回暦又宿曜經説七
曜經曰南西北三方諸國一切悉用之印度西北者
回西是也回西七曜暦則自印度波及於彼於是亦
可見也耳而印度七曜暦傳于今者有西印度僧金
倶吒在唐天和中而推歩之者雖粗略其梗概亦足
見之惜哉其書殘缺脱太陰之推歩摩登伽經畧出
七曜一周天之數文殊儀䡄經熾盛光等諸經説五
% BR5.10b
星陵犯之徴應甚詳矣當知其術從而來大尚焉
論測七曜形量印度西洋大異（并徴西測之非）
西測云太陽之大當吾邦里法三十二萬九千五百
零一里零九太陰之大九百三十八里八四零五土
星之大二萬九千二百九十六里四零四四大於月
三十一倍餘木星之大三萬五千三百零一里九三
七大於月凡三十七倍半餘火星之大一千九百十
八里二三七大於月二倍餘金星之大三千四百一
十二里六六大於月幾四倍水星之大一千八百三
十零一里二一零六大於月幾二倍西測五星之量
% BR5.11a
%悉皆暗算妄推不足依憑也古既五星入月數也大
於月數十倍而能入月中人見其星之大如本者何
也三尺童亦所不惑也
印度説者宿曜經云日廣五十一由旬下靣玻瓈之
寶火精之質也温舒能照萬物立世阿毘曇論曰是
日宮者厚五十一由旬廣五十一由旬周迴一百五
十三由旬玻瓈所成赤金所覆火大分多下際火分
復爲最多其下際光亦爲最勝其上際金城圍繞城
高一由旬衆寶所成種種摩尼之所嚴飾日天子與
諸眷屬於其中住瑜伽論云其日輪量五十一踰繕
% BR5.11b
那當知月輪其量减一日輪以火頗胝所成便當支
那二千四十里
月宮宿曜經云月廣五十由旬下靣瑠璃之寶水精
之質也清凉能照萬物立世阿毘曇論曰是月宮者
厚五十由旬廣五十由旬周迴一百五十由旬是月
宮殿瑠璃所成白銀所覆水大分多下際水分復爲
最多其下際光亦爲最勝其上際金城圍繞高一由
旬衆寶所成種種摩尼之所嚴飾月天子與諸眷屬
倶於其中住瑜伽論曰月輪以水頗胝所成金星宿
曜經云風精太白廣十由旬唐里法四百里而居月
% BR5.12a
%二十五分之一七曜攘災决云太白西方金之精一
名長庚徑一百里其色白而光明此是西印度所傳
其説體量頗異蓋此書本凖西印度之所傳故或有
里法之異也
木星宿曜經云空精歳星廣九由旬凡當唐里法三
百六十里攘災决云歳星東方木之精一名攝提徑
一百里其色靑
水星宿曜經云月精辰星廣八由旬凡當唐三百二
十里攘災决云辰星北方水之精一名寃星經一百
里其色黒
% BR5.12b
火星宿曜經云火精熒惑廣七由旬凡當唐二百八
十里攘災决云熒惑南方火之精一曰罸星徑七十
里其色赤
土星宿曜經云日精鎭星廣六由旬凡當唐二百四
十里攘災决云鎭星中央土之精一名地徑五十里
其色黄
其佗雜星量各不齊瑜伽論云諸星宿中其量大者
十八拘盧舎量（凡當唐百八里）中者十拘盧舎量（凡當唐六十里）最
小者四拘盧舎量（凡當唐二十四里）又増一阿含及樓炭等
説星量頗故畧之按西測爲木火土三星大於月數
% BR5.13a
%十倍然以五星入月驗之（月亦有掩五星互有高卑行故也）五星小
於月且與月互高卑也必矣是皆實驗也可見印度
之説信而徴矣
論西洋測量無所適從
西洋天學其爲名家者競究測七曜離地及其體量
而其同異懸絶今唯擧太陽離地之異其佗畧之
太陽離地之遠點以地之半中徑爲積以言其列下
者皆其人名也
太陽距地一千五百八十六倍　飛把耳救數
同一千二百一十倍　　　　　　　甫鐸陸脈由數
% BR5.13b
同一千一百四十六倍　　　　　曷而秡得及牛數
同一千七百七十九倍　　　　　骨百耳尼結由數
同一千一百八十二倍　　　　　得逸骨
同三千四百三十倍　　　　　　　缺甫歴力由數
同一萬四千九百零五倍　　　　聞迭而立牛數
同七千四百二十七倍　　　　　力郭濕郁留數
同二萬二千三百七十四倍　　戛數濕以儞
同三萬四千九百九十六倍　　迭剌飛列
此中其差最多者三萬三千八百五十倍也未曽聞
測算一事而有如是逈乖角者須知無縁大荒之外
% BR5.14a
%的取測算之徴所以遂不免歸於臆斷也
論日月體量内外所説不同
印度西洋其説如前篇支那之説者白虎通曰日月
徑千里又徐整長暦云日月徑千里周圍三千里竺
漢二説其差凡不過一倍若較西法則其差甚夥若
以日大於地三百六十倍比之印度日宮五十一由
旬則其異凡五千百餘倍也夫佛者王於諸天仙神
鬼敎化萬邦其敎無國不至矣聖言一出千載永不
易烏北之庸常凡人之臆説漢土爲日徑千里者其
言縱容似與印度之説頗合是必古之遺傳而出神
% BR5.14b
聖之説者矣不類西法之荒唐者遠矣
論言輿地廣狹内外典其説大異
西洋地球之説如前數論支那説者河圖括地象曰
地南北三億三萬五千五百里地部之位起形高大
者有崑崙山廣萬里高萬一千里神物之所生聖人
仙人之所集也出五色雲氣五色流水其泉南流入
中國名曰河也其山中應于天最居中八十域布繞
之中國東南隅居其一分是奸城也淮南子云禹乃
使太章歩自東極至于西極二億三萬三千五百里
七十五歩使豎亥歩自北極至于南極二億三萬三
% BR5.15a
%千五百里七十五歩（太章豎亥善行人皆禹臣也）周髀曰日光外
所照徑八十一萬里周二百四十三萬里周髀者測
景得于圭表者而其所言氷海夜國今現有實據周
髀所言輿地大於西説之地球許多也而其測量雖
至外衡之外日光之所及而不言地之所限矣河圖
及淮南之説是皆采録舊聞者而必有其所傳與西
説各恣臆斷者不同故其崑崙等之説今皆有實據
故言地之大亦當必有其所本矣夫神人者履水猶
地豈常理之所推哉太章豎亥蓋是神人然而支那
所説皆不過言閻浮提一天下之内外其義如詳前
% BR5.15b
篇印度所説輿地其度甚廣大與西説懸絶倶舎曰
地徑十二億三千四百五十由旬乃當唐四千九百
三十八萬里是以天眼親見以所測定不同庸常凡
人暗算妄推西説言地甚小而測日太廣大也印度
則與是相反夫日月雖顯象是天地間之一物而非
可與天地對較其大小者況大於地數百倍者哉悖
聖説最甚矣是故信彼説者皆言雖聖人於天文地
理則所未達也使人輕蔑聖典者遂皆可根於此豈
可不哀哉
論周髀所言四極節氣之差與佛説契合
% BR5.16a
%上章就於佛説詳四天下日道及節氣之差而撿周
髀所言其立日道及節氣之差全同佛説周髀云凡
日月運行四極之道故日光外所照徑八十一萬里
周二百四十三萬里故日運行處極北北方日中南
方夜半日在極東東方日中西方日中東方夜半凡
此四方者天地四極晝夜易處加四時相及又云日
月之道常縁宿南至夏至日中北至冬至之夜半南
至冬至日中北至夏至夜半亦徑三十五萬七千里
周一百七萬一千里問西洋談地球者亦爲晝夜易
% BR5.16b
處節氣隨地何唯佛説及周髀乎曰西儒所言雖相
類其義大非矣余騐諸三事一者明史及廣輿記並
言天方國一曰西域用回回暦與中國暦前後差三
日若凖此義則自支那至亞墨利加食人國相隔百
八十度故其節氣之差當不過七八日也今以自支
那京師至天方東西相隔凡七十五度而尚云節氣
差三日凖知之故也如立世及周髀之説者里差百
八十度則氣差適當百八十日故與西説乖角天淵
也二者余嘗■有合考和蘭暦相當皇國元禄十六　　＝門　免
年之與皇國暦者本年春分西暦則彼之三月二十
% BR5.17a
%一日是日乃吾邦二月五日而皇國春分則當二月
六日未初三刻故我與彼氣差僅一日也本年夏至
西暦則彼之六月廿二日而吾邦當五月九日皇國
夏至即與彼同日也又本年秋分西暦則彼九月二
十四日是日乃吾邦八月十四日而皇國秋分乃當
本月十二日差不足二日又本年冬至西暦則彼十
二月廿三日是日乃吾邦十一月十五日而吾邦冬
至乃當十一月十四日與彼差僅一日也又是歳彼
正月三日滿月同夜月蝕（自酉刻至戌刻虧二分半）皇國暦則當
十一月十六日吾邦亦當是夜酉時月帯蝕所見七
% BR5.17b
分是亦同時（伹食分有淺深耳）又是歳當彼十二月廿三日
冬至月触（自酉中刻至戌中刻虧三分）皇國暦亦同日酉時月帯
触所見八分半是亦同時而僅有刻差及食分多寡
耳自皇國至紅毛國道程凡百三十五度然利瑪竇
坤輿圖曰相隔百八十度則時差六辰而晝夜相反
焉是大妄矣今既騐和西二暦彼此相距百三十五
度而時差僅四刻餘而氣差則不足二日也以之凖
知相距百八十度則氣差僅不過三日也耳西説大
謬也明矣凖佛説及周髀從吾南洲而言則當此地
冬至東洲則春分西洲則秋分北洲則夏至也左右
% BR5.18a
%相距九十度則氣差亦九十日若南北若東西其正
對地者相距百八十度而其氣差亦百八十日也其
辰恰差六時是故言晝夜易處寒暑相反今據立世
阿毘曇折半迴照輪則爲七億二千一百六十三由
旬半是即半周天之里程也以配之三百六十度則
毎度當四千九由旬而天度差一度則節氣亦差一
日矣撿今和西二暦其夏至者同日而無差其冬至
者二暦差一日也故折半二至以取之我與彼節氣
相差適半日也按和蘭者其地在于閻浮提西北之
涯而皇國者在于閻浮提東洋中與和蘭相距凡當
% BR5.18b
二千由旬乃適當半度故氣差方當半日也而與立
世阿毘曇等所説其義甚合矣是實騐而最足徴焉
既以西暦親騐之無所容疑豈非執柯伐柯者乎西
説地度不當其實也於是益彰焉三者若子午卯酉
正對地者晝夜相反節氣相表裏焉驗之以星度之
移其義確存於目擊復奚疑矣今如參宿爲冬至夜
半之中星是夜乃昬見卯位而又過九十一日則昬
見午位又過九十一日乃昬見酉位又過九十一日
則凖知昬在子位由是觀之左右相距九十度則其
氣差一季故異春夏別秋冬若正對而相距百八十
% BR5.19a
%四洲晝夜易處異節氣圖
% BR5.19b
四洲黄道三䂓圖
% BR5.20a
%日所在約南洲以配晝夜十二時圖
% BR5.20b
度則寒暑相反晝夜易處其理無所容惑焉若西説
者紅毛與我相距百三十五度故非假如參宿爲吾
邦冬至中星則距吾冬至百三十五日而是時參宿
始爲紅毛冬至中星則西法地度其義與天下合也
逈遠矣二暦氣差僅不過半日故也騐中星之移則
西法之非欲遁而靡地焉耳
論西法地度不合其實
西儒以天度配諸地以辨方隅別於里程也其有益
知地理也不少矣是事本起回回如詳前篇想西洋
邊埀諸國常事通賈舶於萬國故水行是厥常矣渺
% BR5.21a
%邈瀛洋由何別其遠近其所憑獨有天度耳是故彼
以學天度爲切要也然西儒之所測其量不過閻浮
提及與二中洲是故不過天度四分之一也西儒爲
法以極星出地爲標凖故若相距二百五十里北則
極益高一度若二百五十里南則極益卑亦一度也
故以二百五十里乘三百六十度則得九萬里也遂
以爲一周地之量而其地度之法以梗於地理故皓
儒碩生一皆信之不悟其非甚可哀矣其義如第二
卷辨之近者有以吾邦里法測地度者曰驗北極出
地二十八里四百二十歩而差一度故地球之周凡
% BR5.21b
一萬百五十二里徑三千二百四十四里三百三十
歩餘夫蕩蕩坤輿豈如是渺小者哉如吾神洲居天
下之萬一東西凡當五百七里百八十歩故（以地理撿之自
肥瓊浦至與南部之東涯則幾及二十度雖然今且從東西十八度之義以所布算也）假使以
吾邦二十布列東西則其一萬百五十二里既皆盡
焉毫靡地容海矣彼疏於理曷如此甚哉
論世間天説正與邪並不出南方一洲義
夫寰字寥廓也不可能得而測令人難知莫若天也
按西儒所測不過閻浮提與二中洲也而彼坤輿圖
所載比較諸正法念經等之所説西人未知者甚多
% BR5.22a
%矣況如餘三天下固凡人之所不知而又非舟揖所
能至也蓋極辰環運中樞如輪軸如麿臍矣是故天
下之測量諸數之所由而出獨係於斯暦象測算惟
是之由焉肉眼所見慮知所測豈得出此外哉周髀
者雖聖者所測亦是應人之所知是故以極辰爲中
樞以測定於天比之佛説則天地之量小大雖異梗
概無差周髀所言外衡經緯比之立世等所説外衡
（立世謂之外路）經緯幾當二十四分之一（周髀所測外衡經度爲八十一萬里
而立世所説外衡經度一千九百二十五萬五千二百里也）是亦似出於自然之
數者其佗三光之運地體之義無不與佛説脗合豈
% BR5.22b
不信哉周髀及宣夜之外渾天已下支那西洋諸説
一皆庸常凡人之所臆度皆不足取而其義雖異以
極辰爲中樞者其揆一也是偏由乎人之所測肉眼
所見爲極辰所限故也其測量不出此外也冝矣哉
擧周髀之正以徴西説不經
周髀爲經其數也事也得之圭表得之星度悉有實
據也無毫所加臆見未嘗一言日月體幾許星宿體
幾許又測天地偏據測景以定七衡六間立里程之
外未曽言天地之大幾許也故周髀曰日光所照四
極徑八十一萬里周二百四十三萬里過此而徃者
% BR5.23a
%未之或知聖者立言正大而未嘗謂無其據異乎西
儒謾欲必於大荒之外也西儒曰吾天學皆由實測
非一任臆斷者今謂西儒天説雖皆似實騐其實不
過臆見如彼測日或爲地之五倍或爲百六十五倍
或爲三百五十倍其所測各懸絶西儒亦由測算本
於實騐然而周髀則由表股取日景於遙天之外而
其測景而定數者在於視聽之間西儒則取測器於
手裡而其决數在於大荒之外（如日月體量等）識見所不及
遂不過臆見而已其事相似而其實大異是其所以
所測各有許多之差也同測其事而致數百倍之違
% BR5.23b
恬然自信豈不謂之不經乎哉
論金邊山及閻浮樹可得而窺
立世象王品曰修槃那般娑山（此云金邊山）高二十四由
旬（當九百六十里）於秋月時天晴不雨最放光明復有諸人
近雪山住四月（彼土之俗避暑易處）高平地會互相招呼徃觀
天上至摩訶迦羅山頂仰觀北靣遙見彼山光明照
曜因相謂曰是須彌山我今已見天上又同閻浮提
品曰時有一人名曰長脛本是王種姓拘利氏宿業
果報所得神通是人有此威神相貌若行水中前脚
未没後脚已移若行草上草葉未靡便得移歩（是名生得
% BR5.24a
%通通之微者而非眞神境通也）是人北踰六山登第七金邊山頂轉
靣向北聳身遠望唯見黒暗怖畏而反佛問汝至閻
浮樹不答言不至佛問汝何所見是人答曰唯覩黒
暗佛言此黒暗色即閻浮樹是人重禮佛足更向北
行重度七山又度六大國及七林七河等乃至閻浮
樹而得詳見之今世幸有精製望遠鏡齎持以至蝦
夷之北而從高山窺於其北則必當得覩金邊之光
明及閻浮樹之相若進於蝦夷至于北溟而窺之則
益可矣以論曰從摩訶迦羅山（在于北印度此云太黒山）得見金
邊光明凖知其地勢頗高而北極出地大率當及五
% BR5.24b
十餘度故與蝦夷北邊其地勢䆮應均矣極北雖幽
渺若其有光明者謂可得窺見其事者據之故也不
肖若不得遂此擧者請海内同志佛子的窺得是實
徴而闡海内之惑以宣暢佛乘則護法莫大焉想金
邊山距北極也必不遠矣而閻浮樹者在于極辰之
北千二百由旬也若夫親得此實徴則種種邪説一
時氷消我焉好惟法是荷矣耳
論非佛説則不能盡日月及極遠之事
夫日月衆星運轉太虚萬古無錯孰御而■使然也　　＝至＋攴
若爲非情而自爾則其理甚不盡矣夫五嶽土壤之
% BR5.25a
%積也四瀆水泉之聚也尚有神祗在而鎭焉況日月
衆星照臨天地發育萬者生靈仰而憑焉群品由而
成焉豈比嶽瀆哉是以先聖寅賓出日餞納日當其
巡狩則類于上帝禋于六宗望山川徧于群神巍巍
堯舜敬天尊神其事既如是然今蠻夷之術盛行于
世以月爲土壤以五星爲人居悖先聖曷甚哉加旃
或由是騁怪誕妖妄之説或由是縱術數詭變之談
其要由不知神道故也明儒云西人巧於術數而暗
通機之學可謂知言之選矣西儒喜搆造詭異荒唐
不知其必然而誘惑愚惷也吾法得天眼神境等神
% BR5.25b
通以見其實者之外出於臆想情解者敢弗取也縱
愽識強記盡天下之書其在于聞見之間得其實者
之外出於情量臆斷者亦敢弗取也如敎而解如解
而行如行而證六通無礙無毫所惑是名眞知道之
人遠見萬劫之前猶如今日其見萬劫之後亦然而
不爲山壁所障徹視無窮天地猶如眎掌菓例如釋
迦懸知今日盛起地道説預爲設難破復如遠説海
外萬里之事今日皆有徴如是而后始可得語大荒
之外論幽渺之事又非如是人之所言不足爲據也
碌碌庸人不自揣厥分猥測荒唐之事筆以惑人輕
% BR5.26a
%窕之士競騁焉苟存意於道者豈不務而闢乎哉
詳日月行度之義
起世經云彼日天勝大宮殿有五種風吹轉而行何
等爲五一名爲持二名爲住三名隨順轉四名波羅
訶迦五名將行於彼日天宮殿之前別有無量諸天
先行皆名窂行（婆娑翻名堅行天）又同經曰彼月天子最勝
宮殿爲五種風攝持而行何等爲五一持二住三順
四攝五行以此五風所攝持故月天宮殿依空而行
亦有無量諸天引前而行彼諸天子皆有名字印度
多謂氣爲風西洋多謂風爲氣其義遞通故知乘五
% BR5.26b
種太氣而運旋四天下又正法念經曰閻浮提北名
曰風輪可以合考
詳日月行度速疾
大毘婆娑百三十六云譬如四善射夫各執弓箭相
背攢立欲射四方有一捷夫來語之曰汝等今可一
時放箭我能遍接倶令不堕於意云何此捷疾不苾
芻白佛甚疾世尊佛言彼人捷疾不及地行藥叉地
行藥叉捷疾不及空行藥叉空行捷疾不及四大王
衆天彼天捷疾不及日月輪二輪捷疾不及堅行天
子此是導引日月輪車者又正法念經云以天眼觀
% BR5.27a
%須彌山高廣八萬四千由旬阿修羅王住在其側居
此水下以衆生業之所住持令日旋轉有大尊神名
曰健疾常在前導于眴目頃能行十千一百五十由
旬周市旋轉以日爲度其行捷疾不如是則不可得
一日而能轉四天下
辨南極之義
問揆日候星紀要一云至萬暦四十八年庚申湯羅
兩公航海過赤道南三月有奇見南極已高三十餘
度又物理小識一云滿剌加國處赤道下南北二極
此地皆可測春秋分日正麗天頂冬夏至日距頂各
% BR5.27b
二十三度有奇彼人目境常見晝夜平亦常見南北
極麗天諸星無一隱者又見天經或問載南北見界
圖赤道以南衆星拱南辰猶如赤道以北衆星拱北
辰由是觀之蓋天及與印度天説非與天不合耶曰
是非難曉矣人皆久肄渾天之説故固執以爲衆星
綴附于天而繞矣更聞赤道以南衆星拱南辰而繞
益以謂渾天及地球之説信而徴焉於是嘲蓋天須
彌之説以爲虚誕是自不達也耳若夫太陰一周爲
之一月太陽一周爲之一歳五星之運亦各異其行
留退順逆各任其情豈能一軸之所轉哉其義如詳
% BR5.28a
%于前若爾者南邊有居輪恰如北邊也復奚異湯羅
諸人從北邊五十餘度之地始泛南海偶得見南極
以爲飾己説具想如南印度人見南極蓋其常矣故
南海傳云若欲取正方者冝須夜揆北辰直望南極
定其邪正的辨禺中彼土者登高山而窺則闔天星
曜無一不見者故星暦等較之諸邦爲最詳又據佛
説四洲各有北極及南極是故對較四洲之衆星則
當如今所在此見界衆星不足百分之一故文殊儀
䡄經中空居大曜日月五星羅睺計都爲首別列六
十一大曜總擧無數大曜復別列四十一星王總擧
% BR5.28b
百千眷屬復列三十六億衆星十二宮三十六宮及
無數大宮又正法念經説東弗婆提有多星宿海衆
星多聚其海上故名耳如此精愽豈他邦所及乎其
詳於星象亡論而如南印度者詳南極之事幾知吾
方於北極而彼地者亦得能見北極也而彼地諸人
悉信日月衆星繞須彌皆不疑矣且其詳南極豈類
此地人逈暗推以議之耶而彼不疑其蓋天則我焉
復容疑乎哉
論印度星暦説不來此上者多
印度言星象也最精且愽矣雖然非是出世之急故
% BR5.29a
%弘法諸師不務而傳譯焉是以不來此土者甚多如
南極之事獨見南海傳而其餘無嘗詳之者又紫微
内外之衆星限于一洲而不互餘三洲義偶見瑜伽
略纂曰繞須彌而行者此據通天下星等（言指通四天下星也）
非別洲星（別洲者指南閻浮洲一天下）如北斗辰一洲轉故（是指紫微
宮内外）亦有表時善惡一方一國之所共覩非於餘處
如前所論紫微宮内外則當於閻浮提之中心其象
如蓋笠印度内外之典藉以北辰及斗爲禱天之要
法其本命元辰者關於人最重矣不肖昔未曽得其
意今也及撿是事始得知所以北斗辰關人切而司
% BR5.29b
其命辰之理何者北辰則距閻浮南際七百六十由
旬零三二也當於閻浮提中心而位焉其於人也如
懸蓋矣原所以天地人理一而人之命辰本係於斯
之象其不顯乎故瑜伽爲法修護摩時必特供曜宿
其由致深矣哉是故密部中特説北斗辰者甚多瑜
祗熾盛光等爲首妙見經七佛神咒經北斗別行法
七星如意輪等之法不遑枚擧而當審詳閻浮提所
當極辰下之地閻浮提地過于極辰之北者猶千二
百由旬餘地如詳之於第三卷凖閻浮提餘三天下
亦不可無紫微宮内外之衆星如南閻浮提餘三天
% BR5.30a
%下亦各不可無南極内外之衆星印度極詳此事故
慈恩瑜伽疏謂有別洲星與通天下星之別今撿之
以通大下星較別洲星其別洲星應當甚多凡若所
在紫微宮前後百三十度之分内衆星悉在此洲上
而環運焉故所不通餘洲也而又若所在南極前後
百三十度之分内衆星是亦限一洲不通餘洲由是
別洲之星理甚夥西説曰金水二星者其運輪小而
不能包地惟抱日爲輪月者其輪益小而秪抱地爲
輪又令地遽轉等逞種種苛纎以爲精微皆妄誕也
耳今以紫微宮内外衆星之游輪有通不凖知之五
% BR5.30b
星等有運轉廣狹行度遲疾參差不齊亦何所塞之
有夫六十一種之大曜及無數眷屬三十六億之衆
星豈耐凡之所見況二極各布列四天下絶非肉眼
之所知以藐焉天地謾任胸臆蓋不知己分之甚也
證印度測曜宿高卑其傳甚久
印度則當佛出世時已有測七曜高卑術如前已引
經論而證今復撿嘉祥仁王疏云三藏師云外國（指印
度）大白星名天師星如理行則國豐失度則儉○彗
星者外國名閻羅王星此星隨所出處必有災難也
○輪星者有暉如輪若日月五星破輪星中央則國
% BR5.31a
%土分散日月五星在輪星右行則國土安樂也左行
亦不好也○鬼星者九月中日没在東北若行駃是
過時節若近上則鬼神來破國病人（輪星者此方所未聞鬼星者似
言鬼宿）○火星者熒惑星也此主賊若夫高則賊起若
下則賊伏若在子處則下若在午爲高○水星者即
是濕星亦是太白若在寅爲下若在申爲高一處三
十日行十二月得一周從鷄狗猪鼠四處行無水從
鬼蛇羊猴四處行則多水從牛虎龍馬四處行則平
水平水則不多不少○風星者即昴星在虎處則高
一處三十日行猴處行則下若高多風無雨若下多
% BR5.31b
雨少風七月高正月下八月至正月（從秋分至春分）漸漸下
二月至七月（從春分至秋分）漸漸高（此高卑言其大概耳若欲詳知者就於暦術而
冝撿）隨日行則有三種二月三月八月九月同日行十
月十一月十二月正月此四月在日前行四月五月
六月七月此四月在日後行此是如法行異此則失
度不好也刀星者且滿星一處行逕二年半若在兎
處最高若在鷄處最下若高多刀兵衆生餓疾病若
下少刀兵此中三藏者即指嘉祥所稟𣴎印度之師
或是眞諦等矣嘉祥與天台同時在陳隋之間印度
詳高卑術而其傳久可見也西洋雖専測七曜高卑
% BR5.32a
%未曾聞測經星之高卑也以今已詳言昴星等高卑
觀則印度不止言七曜高卑亦能得測列宿高卑之
行又不止測經星亦能得測其佗雜星而其如輪星
刀星等此方所未嘗聞也又有五星之外與經星不
齊其行者今已言刀星一處行逕二年半是與五星
叚目全同由是觀之西儒恆星天之説其非也滋彰
焉西人漫欲以井蛙之見尅測渺邈天地是非不恐
大方者哉
論侍天形服翳月光之説
間阿含起世等經説縁諸天形服隱翳月光否致月
% BR5.32b
有虧盈其言非甚近誕耶曰是自不達而謂爲誕耳
今擧文而釋之起世經曰月天宮殿縱廣正等四十
九由旬四靣垣牆七寶所成月天宮殿純以天銀天
靑瑠璃而相間錯二分天銀清淨無垢光甚明曜餘
之一分天靑瑠璃亦甚清淨表裏映徹光明遠照亦
爲五風攝持而行於此月殿亦有大輦靑瑠璃成輿
高十六由旬廣八由旬彼月天子身分光明照彼靑
輦其輦光明照月宮殿宮殿光照四大洲彼月天子
有五百光向下而照有五百光傍行而照是故月天
名千光明亦復名爲凉冷光明又何因縁月天宮殿
% BR5.33a
%漸漸現耶佛答此月三因縁一背相轉出二靑身諸
天形服瓔珞一切悉靑常半月中隱覆其宮以隱覆
故月漸而現三從日天宮殿有六十光明一時流出
障彼月輪以此因縁漸漸而現復何因縁是月宮殿
圓淨滿足亦三因縁故令如是一月天宮殿靣相轉
出二靑色諸天常半月中隱月宮殿此月宮於十五
日時形最圓滿光明熾盛是故能覆諸光三此月宮
十五日時圓滿具足於一切處皆離翳障是時日光
不能隱覆乃至於黒月分第十五日一切不現者最
近日宮由彼日光所覆翳故一切不現此中虧盈各
% BR5.33b
説三縁初所説背相轉出故虧靣相轉出故盈者與
瑜伽論所説同同論云此月輪於上稍欹便見半月
由彼餘分障其近分遂令不見如如漸側如是如是
漸現圓滿若於黒分如如漸低如是如是漸現虧減
經與論合考則義自明也其第三縁説由日光開覆
致有虧盈者即立世阿毘曇論最審詳之如前出之
其第二縁説由侍天形服有虧盈者是理當演八部
衆之所見夫如來出興不獨爲人趣是以始從成道
終至涅槃毎説經會天龍夜叉等八部大衆莫不圍
遶焉且八部之衆甚多而人纔居其萬一巳耳故不
% BR5.34a
%啻説人之所見也今由何知其爲八部之所見者月
城之大四方正等當二千里而上已説月有千光其
五百光向下而照其五百光傍行而照而人之所見
則理當向下五百光及月城下靣寶光也立世阿毘
曇論云月宮者厚五十由旬廣五十由旬瑠璃所成
白銀所覆水大分多下際水分復爲最多其下際光
亦爲最勝此中既説下際光最勝其照下土者下際
寶光是也豈關二千里之上金城中侍天翳障乎故
知今所説爲侍天所翳障者其傍行光明而與八部
之所見者而決非説人之所見也故所以月光虧盈
% BR5.34b
者立世阿毘曇説之既盡矣其事如前詳之起世經
等廣説其縁故不須偏以人事爲難既月天身分有
千光則侍天亦有所應光明而靑色靑光白色白光
是常所定也今巳言侍天形服瓔珞悉靑故知數多
侍天悉有靑光則豈不翳障月光哉況月宮者其果
報齊四王天婆娑論云四天王身長一拘盧舎四分
之一即百二十五弓依正法念經四天諸身其量脩
短一同王身凖知月宮諸天之身量亦當然也身量
廣大而赫■身光亦凖月天子其靑光翳障月光也　　＝亦÷火
著矣豈可以庸常凡人之事爲難耶夫善思旃
% BR5.35a
%駁周覧地球妄談
近聞西洋賈舶有一周地球者徒是妄説耳不肖嘗
見一冊子新井白石所筆曰元禄中奉命在長崎視
蘭賈事一日蘭人語曰先是五十年吾國王欲窮■　　＝氵＋専
天之地遂命造巨鑑十有二艘遣人浮滄溟以之四
方方各三艘尅日同發居久適東洋者還奏曰臣等
望渤澥直進將窮大陽所浴之處忽船重不能動猶
如委膠泥然俄頃驚濤大起若逆掣者却退數里似
下峻崖因得還耳之南溟者反奏曰臣等直欲窮南
溟侵太瀛幾數萬里忽激浪漲湧鼓怒若雷船不得
% BR5.35b
敢前輙取遠鏡候之南可五六百里海水奔注猶如
數條瀑布或百尺許或二百尺許餘無所見浮西海
者復命曰臣等直欲西攀金樞入渺瀰幾數萬里不
見天日矇乎不知所嚮有彌覆海靣者如蛛網状甚
堅靱能遮船厲力割裂得遁歸蓋黒闇中不可辨果
是何物餘無所見航北海者反報曰直北指大洋見
曠渺之地無有人住相議欲墾辟之三船各留人凡
五十員分其糗糧與其器械而還請再與數百人徃
將理之遂許之再到其地則所留五十人皆既死云
蓋是北極下之地也是新井氏所親筆其人典實不
% BR5.36a
%挿欺妄斯蘭人之話似説其實者夫大荒之境神僊
異類之居異氣甚多非凡人之所堪也如是至渺之
説非神用之人則何由得能知之若欲知之莫如學
佛典竊按如蜘蛛網者蓋是羅刹空網矣東西二邊
之處近於東西迦樓羅洲也南溟激濤者乃是大波
海而近于鐵圍也北邊陸地即是到於七林七河之
地也又近梓泰西圖説者其中曰有人欲過北海出
東洋北海堅冰厚數丈不可得舟行更轉路自南方
赤道下過及折向北不可復行所謂是冰海烏能得
過之邪又元禄中東國有一諸候欲探東溟新造巨
% BR5.36b
船差人試之數日陷於泥海船不能動一日大風幸
得離之得以還報與蘭人之話適合且據大毘婆娑
之説東西隅各有一迦樓羅洲廣各一千由旬是非
人住處假使強侵之則將■粉豈得陵到哉　　　　　　＝敕＋韭
眼智第五　自二條
後漢書論印度風土曰其國則殷乎中土靈聖賢懿
之所降集神迹詭異則理絶人區感驗明顯則事出
天外是非過與也夫■天之下何地不降賢哲若有　　＝氵＋専
賢哲則豈得無法敎哉然聞印度獨有眼智之法未
聞佗邦始有此事是乃理絶人區之謂歟所言眼及
% BR5.37a
%智各有二一有漏（眼耳等六瘡門日漏泄過失無窮使有情稽留生死流轉三界謂之
漏漏即惑染有此漏者謂之有漏）二無漏且有漏天眼有二一生得
天眼二修得天眼生得天眼者唯有漏無無漏者此
即色界初靜慮地所生諸天果報即是異熟生（餘趣有少
分倶舎論云似天謂生餘趣由勝業等之所引生能遠聞似天眼耳如藏臣寶菩薩輪王諸龍鬼神及中
有等）二修得天眼者諸仙所敎及世間定力所得者是
也此有多淺深若依初靜慮發者能見諸色便至梵
天若依第二靜慮發者所見能至光音天乃至依第
四靜慮發者所見能至廣果及色究竟天竪既爾横
亦凖焉故初禪得者能見四天下乃至第四禪得者
% BR5.37b
能得見三千界又有不作意則傍極中千界作意則
能極大千界等之別廣明如婆娑百八十六次無漏
天眼者唯是修得無生得者此即佛世尊所敎佛及
阿羅漢等無漏道力所得者是也然就一家所判言
之有界内界外別界内天眼則唯約定力界外天眼
則約法性界外天眼中亦有別圓二敎之殊敎門繁
廣不能悉擧示之故今先略擧天眼相後示修習相
以開蒙士天眼相者倶舎論二十七云如是眼耳何
故名天體即是天（指色界諸天）定地攝故（禪定力所得）極清淨
故立以天名由此經言天眼耳者無有皮肉筋纏血
% BR5.38a
%塗唯妙大種（色界四大故）所造淨色又云肉眼於諸法被
障細遠色無能見功用天眼見無遺法蘊足論云於
眼團有異色界大種所造天眼清淨現前由此天眼
能見前後左右上下諸色差別非石壁等所能障故
婆娑一百八十六云天眼左右勝劣品類必同謂非
左劣右勝等倶舎寶疏云問此是天眼於一切頓見
十方諸色境不曰能見智度論三十九云菩薩天眼
有二種一者從禪定力得二者先世行業果報得業
報得業報生天眼常在肉眼中以是故三千世界所
有之物不能爲礙因天眼開障肉眼得見是故肉眼
% BR5.38b
得名果報生天眼常現在前不待攝心又云肉眼因
縁虚誑不淨天眼因縁清淨又云菩薩天眼有二種
一者果報得二者修禪得果報得者常與肉眼合用
唯夜闇天眼獨用諸人得果報天眼見四天下（須彌四洲
是也）欲界諸天見下不見上菩薩所得果報天眼見三
千大千世界禪定離欲天眼所見如先十力天眼明
中説又云肉眼不能見障外事又不能遠見是故求
天眼廣明天眼如毘婆娑第一百八十六卷中其佗
經論徃徃明六通甚廣今擧其大略耳總論眼根有
其五一者肉眼二者天眼三者慧眼四者法眼五者
% BR5.39a
%佛眼其義甚廣皆略之又通有六種神境天眼天耳
佗心宿住漏盡是也如倶舎廿七明今略之後明修
習相者倶舎論廿七云天眼耳根即四靜慮所生淨
色謂縁光聲修加行故依四靜慮於眼耳邊引起彼
地（指四禪天也）微妙大種（四大種也）所造淨色眼耳二根見色
聞聲名天眼耳（天耳者同文故來也耳）光記云修得由修定得
故正理論七十六云根本四靜慮中有定相應勝無
記慧名爲天眼及天耳通此所引生大種果名天眼
耳極清淨故立以天名大毘婆娑論一百八十六云
謂初修業者於世俗三摩地（三界九地禪等）已善修習善得
% BR5.39b
自在令起現前爲欲引發天眼通故先取淨鏡靣相
或日月輪星宮藥草燈燭未尼諸光明相或大火聚
燒諸城邑多踰繕那燄洞然相取是相己由假想作
意力於不見位能起光明勝解相續引發天眼有時
即於常眼處所有色界大種所造淨天眼起能見衆
色若好若惡又法蘊足論七云初靜慮所攝離生喜
樂（離欲界地之惑所生功德名曰離生喜樂地）倶行心一境性説名爲定
（此定名曰初禪欲修天眼者非先得此定已上則無縁修天眼雖然已於初禪前之未至定分發天眼微
視數萬里外是名似發所見麁且淺非眞天眼）即於此定若修若習恆作常
作加行不捨説名爲修若修若習若多所作顯彼自
% BR5.40a
%在能令證得現法樂住義如前説於光明想善攝受
等者云何光明定加行修何加行入光明定謂於此
定初修業者先應善取淨月輪相或復善取淨日輪
相或復善取藥物末尼諸天宮殿星宿光明或復善
取燈燭光明或復善取焚燒城邑川土光明或復善
取焚燒十檐或二十檐或三十檐或四十檐或五十
檐或百檐或千檐或無量百千檐薪火光明（觀想自微至著）
此火光明熾盛極熾盛洞然徧洞然（從上文義皆就定想而説勿以
常途看謂論文煩芿）隨取一種光明相己審諦思惟解了觀察
勝解堅住而分別之彼於爾時若心散亂馳流餘境
% BR5.40b
不能守念令住一縁思惟所取諸光明相齊此未名
光明定加行亦未名入光明定彼若爾時攝録自心
令不散亂馳流餘境能令一趣住念一縁思惟如是
諸光明相如是思惟發勤精進乃至勵意不息是名
光明定加行亦名入光明定彼於此道生己修習多
修習故便令心住等住近住安住一趣等持無二無
退思惟如是諸光明想齊此名爲己入光明定而未
名爲光明定想云何名爲光明定想謂即依止前光
明定思惟如前諸光明相諸想等想解了取像己想
當想名光明定想此光明定想名光明想於光明想
% BR5.41a
%善攝受者謂於此想恭敬攝受殷勤攝受尊重攝受
思惟彼因彼門彼理彼方便彼行相故名善攝受善
思惟者謂數數起光明想己數數思惟光明相想善
修習者謂於此想數習數修數多所作故名修習善
通達者謂於此想等了審了等審觀察故名善通達
若晝若夜無有差別者謂如晝分審諦思惟解了觀
察勝解堅住分別如前諸光明相夜分亦爾如於夜
分審諦思惟解了觀察勝解堅住分別如前諸光明
相晝分亦爾故名若晝若夜無有差別（得天眼者夜視猶如晝也）
若前若後無有差別者（得天眼者視後猶如前）謂如對靣審諦
% BR5.41b
思惟解了觀察勝解堅住分別如前諸光明相背靣
亦爾如於背靣對靣亦爾復次如於前時審諦思惟
解了觀察勝解堅住分別如前諸光明相今時亦爾
如於今時前時亦爾（肉眼唯能視現前境耳天眼不啻能視現在境復能視過去久
遠劫之境復能視未來之境至曠遠）故名若前若後無有差別若下若
上無有差別者（天眼視上方至色究竟天視下方至阿毘至若界外天眼者能至無邊）
謂如於下方審諦思惟解了觀察勝解堅住分別如
前諸光明相於上方亦爾如於上方於下方亦爾故
名若下若上無有差別開心者謂發起光明照了鮮
淨倶行之心離葢者謂遠離昏沈睡眠纏（十纏）葢（五葢）心
% BR5.42a
%用明了修照倶心者謂修習光明照了鮮淨倶行之
心除闇昧心者謂此心中不起闇昧相惟起光明相
如燈燭光明了除闇相（以上四心者勤加除障之法也）修無量定者
謂修無量光明相定是名修定者云何爲定謂即於
光明審諦思惟解了觀察勝解堅住分別所起心住
等住乃至心一境性總名爲定云何爲修謂於此定
若修若習恆作常作加行不捨總名爲修若多所作
者顯於此定能得自在能令證得殊勝知見者云何
名爲殊勝知見謂於此定若修若習若多所作至圓
滿位於舊眼邊發起色界大種所造清淨天眼（於欲界身
% BR5.42b
中獲得色界清淨大種所造天眼是因禪定力故也）依此天眼生淨眼識依此
眼識能徧觀察前後左右上下諸色如如色界大種
所造清淨天眼舊眼邊起如是如是生淨眼識依此
眼識領受觀察彼彼諸色是名此中殊勝知見有作
是説由意淨故勝解觀見即人肉眼變成天眼名勝
智見今此義中即前所説清淨眼識相應勝慧説名
爲智亦名爲見謂天眼識相應勝慧領受觀察彼彼
諸色是名此中殊勝智見今且擧修習大略耳其義
散蔓大藏中請就而研尋焉夫無天眼已既有天眼
則見大千界尚如掌菓況於一四天下乎與談天者
% BR5.43a
%家臆度百計以役役籌運者豈可同日而論哉其任
數者至極遠之境則毫釐之差積爲山嶽如彼西洋
舊説測日爲大於地百六十八倍新説則測日爲大
於地纔五倍是所謂毫差積爲山嶽者也彼所測量
寧足依據何故信凡人之臆説疑大聖之妙旨一經
説舎利弗一時以天眼見水有蟲不可飲以密絹漉
至七而蟲猶不盡天眼見極細色過見微鏡遠矣又
説阿那律得半頭天眼見三千界如掌中菴摩羅果
其見於極遠彼窺天鏡豈足比耶問言天眼唯出佛
經西洋支那無嘗有是説不審何由知其不妄耶答
% BR5.43b
山中人不信有魚大如木海上人不信有木大如魚
漢武帝不信弦膠魏人不信火布胡人見錦不信有
蟲食樹吐絲所成呉人身在江南不信有千人氈帳
及來河北不信有二萬石舩皆實驗也如世有祝師
及諸幻術猶能履火蹈刃種瓜移井倐忽之間千變
萬化人力所爲尚能如此況於得厥眞性神通者乎
佛前佛後印度佛子梵志修得天眼者豈止億兆哉
其事詳於大藏中又支那及本邦間有得天眼者粗
見諸僧傳世已澆季而得禪者甚鮮矣雖然若纔得
欲界禪而觀慧少得相應則可信人雅具天眼之性
% BR5.44a
%無毫所疑譬如臨海濵者雖未得泛於瀛洋而窮其
深廣聞其曠渺無毫所疑焉在昔間有得諸深禪而
發眞似天眼徹視數千萬里之外者且擧其一二以
爲左證在乎支那以摩騰法蘭等爲其始有如寶誌
杯度白足等不啻具天眼六通無礙而厥深淺不可
測者高僧傳玄高傳云高學徒之中遊刃六門者（六門
者禪定之名即六妙門是也）百有餘人（入室之弟子也）有玄紹者秦州隴
西人學究諸禪神力自在手指出水供高洗漱其水
香淨倍異於常毎得非常蕐香以獻三寶靈異如紹
者又十一人時西海有樊會僧印者亦從高受學志
% BR5.44b
狹量褊得少爲足便謂已得羅漢頓盡禪門高乃密
以神力令印於定中備見十方無極世界諸佛所説
法門不同印於一夏尋其所見永不能盡方知定水
無底大生慚愧支那僧傳中此類不啻什佰又吾本
邦累代碩德間有得神通者然吾法有佛嚴誡淺位
行人縱修得神通深禁現之故若有分得之者不爲
佗所知也況世淹澆季絶乏其人豈不慨然哉問縱
經論徃徃有其方法在而不得聞其至當理則何由
得翹信耶答欲覈此義者莫若學大乘蓋自非曉唯
識唯心之理終無縁達天眼之理夫離肉眼之性別
% BR5.45a
%非有天眼之性也若不達是性則不啻暗天眼之理
又焉得達自己靈知之一念及與萬物之理本耶原
夫大眼者色界清淨四大種之所成也（大種有許多麁妙如後文）
大種體是法性（大種謂地水火風也）亦名眞如亦名如來藏亦
名唯識楞嚴曰眼耳等六根色聲等六塵眼識等六
識本是如來藏妙眞如性清淨本然周褊法界地水
火風亦復如是如來藏中性色眞空性空性空眞色（眞空者名
無相非言虚無頑空也）性火眞空性空眞火清淨本然周徧法
界性水性風等亦復如是若此虚空性圓周徧不動
搖當知現前地水火風均名五大性眞圓融皆如來
% BR5.45b
藏本無生滅若見聞覺知性圓周徧本無動搖當知
無邊不動虚空并其動搖地水火風均名六大性眞
圓融皆如來藏本無生滅若此識心本無所從當知
了別見聞覺知圓滿湛然性非從所兼彼虚空地水
火風均名七大性眞圓融皆如來藏本無生滅是名
楞嚴圓成實性其説慇懃叮嚀修圓乘者不可不讀
也今且比較外典以釋其義者楞嚴所謂如來藏者
如易所謂太極也太極生兩儀兩儀生三才三才生
萬物生生理無窮是幾似藏性之義老子謂有物混
成先天地生老氏又謂之玄牝孔子謂之太極極含
% BR5.46a
%靈知蘊萬品之性蓋無象而有象也故非獨氣矣孟
子云何謂浩然之氣曰難言也其爲氣也至大至剛
以直養而無害則塞天地之間今唯言氣而意似含
蓄以爲難言故也夫太極生兩儀兩儀生三才而天
氣也地質也人靈也以質視氣則質爲粗以氣視太
極則氣又爲粗太極豈唯氣哉然冝古皆言天積氣
地積質爾若夫果唯氣質則當茫然無知混然無能
而四時百物孰司其柄死生治亂孰尸其權如以爲
偶然則慧迪從逆捷如影嚮治亂得失信於金石雷
擊霜飛人妖物眚皆非偶然者也其説害於道豈少
% BR5.46b
小哉吾聖敎以萬法之極名爲如來藏（如來亦名如去如謂萬法
一如之義來謂生生無窮去謂滅滅無盡今則以來顯去藏謂含藏萬象之義也）又名妙明
眞心等而不爲氣者氣是無知心是靈知無知之氣
曷得能生神鬼人畜蠢蠢蠕動之靈知譬如來油榨
砂萬斛終不得一滴若言氣能生靈知者草木亦生
於氣而何無知耶若言侔生於氣而一有知一無知
者於理甚窒矣須知氣所生而非能生也故楞嚴名
之如來藏法蕐名之實相所言藏性者體唯⼀一精明
矣萬物外此莫有一法可得者也是故修稱性徧則
肉眼體全與盡虚空相融無所不至當於此時行者
% BR5.47a
%雖自無分於天眼之事冷煖自知靡毫所疑矣吾聖
敎之爲法也縱理既極解既盡若不如理而行如解
而證則不爲稱以實悟圓乘者也若欲體信衆生雅
具天眼之性者先須就師聞圓實之理而依法修習
將護不已則一旦豁然藏性當自現前灼然體達本
具靈知徧於盡虚空而不得能所於是觀見法界則
盡天地無所非眼中也妙解雖既如是不依法而行
則無縁得其眼用於是若欲修天眼者先須修依地
若不然則縱修習而不能得天眼依地者四根本禪
是也欲修四禪則必先當修欲界定如登高必自卑
% BR5.47b
以此定必爲發定之始摩訶止觀云若身端心攝氣
息調和覺此心路泯然澄淨怗怗安穩躡躡而入其
心在縁不馳散者此名麁住從此心後怗怗勝前名
爲細住兩心前後中間必有持身法此法起時自然
身體正直不疲不痛如似有物扶助身力若來時緊
急去時寛緩疲困此是麤惡持法若好持法持麁細
法無寛急過或一兩時或一兩日或一兩月稍覺深
細豁爾心地作一分開明身如雲如影忽然明靜與
定法相應持心不動懷抱淨除爽爽清凉雖復空靜
而猶見身心之相未有支林（謂禪定也）功德是名欲界定
% BR5.48a
%成論名此十善相應心閃閃爍爍不應久住又此定
稱名電光遺敎云若見電光暫得見道涅槃經云一
切衆生皆有初地味禪若修不修必定當得文理既
如是世雖澆季若有行人修習至誠則何不發欲界
定今雖澆末間非無其人若依止是定得發一分之
開明則灼然了知見聞覺知體是一精明雖不深境
界體法無所疑若更進正發未到定則心地開明大
倍於前止觀云從是心（指前欲界定）後泯然一轉虚豁不
見欲界定中身首衣服床鋪猶如虚空冏冏（冏者光也）安
穩身是事障未來障去身空未來得發（未到定又名未來定）
% BR5.48b
是名未到地相無所知人得此定謂是無生忍性障
猶在未入初禪豈得謬稱無生忍耶如灰覆火愚者
輕踏之（凡夫始得深妙之境界是以謬認以爲眞境界故有此誡）未到定之相既
如是未得發根本禪則雖無禪定眞實功德（若得入初禪則
發八種功德）若得此定發則定中總不見身心世界洞然
明白唯有一精明於是益加精修則開發相似天眼
徹視遠境能至若百里若千里若數萬里之外而是
非眞天眼也發此定甚有淺深（余別有考）僧傳中間見發
此定者然此等之定者皆世間禪而學大乘者非敢
所期而修觀稱性則欲界未到等之依地法爾自發
% BR5.49a
%焉修觀者不可不知也今雖淹澆季不可謂絶無其
人若自非依止是定修習圓乗一旦豁然泯絶境智
者則不足爲知法人也問若言修能稱性者今絶無
得天眼者何也曰今雖親無其人以有解行證之分
故亦足能取徹底之信謂解者如先了知鏡能現像
行者如麿鏡垢除照顯而由用功之淺深照用有明
昧發天眼亦復如是證者如垢除照顯見自己靣無
所擬冝今初心行人雖分得相應眼識稱性稍知周
徧奈何無始薫染以未淨除故照用不顯譬如鏡未
麿則像不現以像不現豈疑其照用耶如物沈濁水
% BR5.49b
則不得見之水澄清則物自彰焉以其不見豈疑有
物哉行者分得相應則豁達人皆固有天眼等六神
通之性無毫所疑今家名之解了名字位從此位進
而不已則修益稱性定中大開明而觀見無窮之天
地如明鏡現像此位有五種淺深是名觀行五品位
從是精修益加焉位踰一等則得入相似鐵輪位此
位爲用也不惟得天眼均淨六根上從阿加尼陀天
下至阿鼻至明視聽之詳思察之毫無所遺豈止一
四天下哉百億之天地皆於性中現焉若准小乘則
是爲眞位之神通若在大乘則尚是名相似内凡位
% BR5.50a
%未爲眞位聖者也過是位已始得入眞位眞位有四
十二品之差降其神通妙用豈可測知哉爲井蛙不
可語滄海與山左難論珍羞如證中道之妙用縱令
爲廣論之徒生疑惑者多而信之者鮮矣故今裁示
入理之門耳庶幾一時攝心觀察是眼識體全靈知
若達是理則於天眼之事粗足釋疑氷吾黨非喜逞
偏黨愛見也西人所稱近始得知如亞墨利加墨瓦
臘泥加數千載之前聖敎言之已詳矣又如亞細亞
等三大洲其形三角倶舎等諸論已亦説之今徴之
於彼坤輿圖且如西洋新説使地運轉如來懸知是
% BR5.50b
説起于後世爲預設其難破以遺之將來慈濟之深
可謂至矣盡矣又正法念經身念處品廣明修得天
眼者詳見四天下所有國土聚落山川河海及六萬
諸山圍繞須彌等之相其義甚詳矣其佗一代藏經
無性非其事深思旃
復次明智者大藏中常所演二智三智四智五智及
倶舎十智仁王十智汾陽十智天台妙玄之二十智
等取要言之不出眞俗二智而今則不問眞與俗又
非俗廣論智惟爲欲令人知智與情之分也凡世間
之典籍稱爲智者皆慮知情量之分而總非實智也
% BR5.51a
%當知實智也者離念絶想昭昭靈靈洞然覺知諸法
恰如明鏡現像似清水浮影若介爾起念即墮情以
不得爲智矣慮知又名覺觀性相分別之爲四十六
以名心所此心所及心王等概皆屬情若自非能達
藏性者何由知智稱境而照察矣哉蓋佛乘之外未
曽有明斷情亡念已別有許多智用者也佛敎有大
小兩乘小乘則明六識是名事識大乘則明八識是
名業識若非破無明證法性者則不能由業識也夫
凡人之於念也其所現行但限六識意識外取五塵
之境内起相貌是名法塵名其能縁以爲縁影心若
% BR5.51b
詳之則識先了別前境是名心王而領納其若樂捨
是名受次取其相貌是名想違順行於此是名行此
受想行總名心所合色法（色有十一種）以爲五蘊凡學世
典者僉昧心地故小乗之性相猶不能得而讀況知
大乘所明益精且深哉故偶雖有見佛典者夢夢而
不知所分曉矣及見界外邈遠之説惑耳驚心大生
毀詆者多矣是不知別有境界故也言以佛典不知
讀佛典者是也猥欲以六識縁影之分別智商量若
八識所現之心境若無垢清淨之寶智焉得闚其堂
哉世人伹知以慮知爲智而不知離念別有智是亦
% BR5.52a
%如惟知有肉眼而不知別有天眼及五眼猶爲不然
者試道絶心路已誰能覺知焉子貢言不得其門而
入不見宗廟之美百宦之冨世人不嘗知入理之門
妄欲議大聖之經典豈不謬哉請一了知現前一念
之心元是如來藏理清淨湛然周徧虚空若修稱性
徧則豈照古今横觀十方森羅萬象現於自己之性
中如浮光齊幻影靡事不明也矣當於此時灼然洞
達智眼之分釋迦一代之藏經朗然在汝之心裏要
欲令人達此智眼而無疑故不自揣鄙陋伹論其梗
概也耳
% BR5.52b
佛國暦象編初編卷之五終
