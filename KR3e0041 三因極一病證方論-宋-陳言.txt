#+TITLE: 三因極一病證方論-宋-陳言
#+DATE: 2018-05-12 10:17:43
#+SOURCE: github.com/kanripo/KR3e0041 master da18ff22                
欽定四庫全書　　　　　子部五
　三因極一病症方論　　　醫家類
　　提要
　　　　(臣/)等謹案三因極一病症方論十八卷宋陳
　　　　言撰言字無擇青田人是書分别三因歸於
　　　　一治其説出金匱要略三因者一曰内因為
　　　　七情發自臟腑形於肢體一曰外因為六慾
　　　　起自經絡舍於臟腑一曰不内外因為飲食
　　　　饑飽呌呼傷氣以及虎狼毒蟲金瘡壓溺之
　　　　類每類有論有方文詞典雅而理致簡該非
　　　　他家鄙俚冗雜之比蘇軾傳聖散子方葉夢
　　　　得避暑録話極論其謬而不能明其所以然
　　　　言亦指其通治傷寒諸症之非而獨謂其方
　　　　為寒疫所不廢可謂持平吳澄集有易簡歸
　　　　一方序稱近代醫方惟陳無擇議論最有根
　　　　柢而其藥多不驗嚴子禮剽取其論而附以
　　　　平日所用經驗之藥則兼美矣是嚴氏濟生
　　　　方其源實出於此宋志著録六卷陳振孫書
　　　　録解題亦同此本分為十八卷葢何鉅重録
　　　　所分第二卷中太醫習業一條有五經二十
　　　　一史之語非南宋人所應見然證以諸家所
　　　　引實為原書其詞氣亦非近人所及疑校正
　　　　者不學無術但聞有二十一史之説遂妄改
　　　　古書不及攷其時代也乾隆四十四年九月
　　　　恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　總　校　官　(臣/)陸　費　墀
欽定四庫全書
　三因極一病証方論卷一
　　　　　　　　　　　　　宋　陳言　撰
　　脉經序
學醫之道須知五科七事五科者脉病証治及其所因
七事者所因中復分為三博約之説於斯見矣醫學者
脉為醫門之先雖流注一身其理甚微妙廣大配天地
變化合陰陽六氣緯虗五行麗地無不揆度是以聖人
示教有精㣲氣象之論後賢述作為太素難經之文仲
景類集於前叔和詮次於後非不昭著六朝有高陽生
者剽竊作歌訣劉元賔從而解之遂使雪曲應稀巴歌
和衆經文溺於覆没正道翳於詖辭良可歎息今乃料
簡要義别白討論分人迎氣口以辨内外因列表裏九
道以叙傷感病証六經不昧五臓昭然識病推因如指
諸掌類眀條備文畧義詳倘能留神則思過半矣
　　學診例
凡欲診脉先調自氣壓取病人脉息以候其遲數過與
不及所謂以我醫彼智與神㑹則莫之敢違
凡診脉須先識脉息兩字脉者血也息者氣也脉不息
動為氣使然所為長則氣治短則氣病也
凡診須識人迎氣口以辨内外因其不與人迎氣口相
應為不内外因所謂闗前一分人命之主
凡診先識五臓六腑本脉然後方識病脉嵗主害臓氣
候逆傳陰陽有時與脉為期此之謂也
凡診須認識二十四字名狀與關前一分相符推識証
狀與病者相應使無差忒庶可治療
　　總論脉式
經云診法常以平旦陰氣未動陽氣未散飲食未進經
脉未盛絡脉調匀血氣未亂乃可診有過之脉或有作
為當停寧食頃俟定乃診師亦如之
　釋曰停寧俟定即不可拘於平旦况倉卒病生豈待
　平旦學者知之
經云切脉動静而視精明察五色觀五臓有餘不足六
腑强弱形之盛衰可以參決死生之分
　釋曰切脉動静者以脉之潮㑹必歸於寸口三部診
　之左闗前一分為人迎以候六淫為外所因右闗前
　一分為氣口以候七情為内所因推其所自用背經
　常為不内外因三因雖分猶乃未備是以前哲類分
　二十四字所謂七表八裏九道七表者浮芤滑實弦
　𦂳洪八裏者㣲沉緩濇遲伏濡弱九道者細數動虗
　促結代革散雖名狀不同証候差别皆以人迎氣口
　一分而推之與三部相應而説証故脉贊曰闗前一
　分人命之主左為人迎右為氣口神門㫁決而在闗
　後而漢論亦曰人迎𦂳盛傷於寒以此推明若人迎
　浮盛則傷風虗弱沉細為暑濕皆外所因喜則散怒
　則激憂濇思結悲𦂳恐沉驚動皆内所因㸔與何部
　相應即知何經何臓受病方乃不失病機也其如診
　按表裏名義情狀姑如後説但經所述謂脉者血之
　府也長則氣治短則氣病數則煩心大則病進文藻
　雖雅義理難尋動静之辭有博有約博則二十四字
　不濫絲毫約則浮沉遲數總括紀綱辭理粲然故知
　浮為風為虗沉為濕為實遲為寒為冷數為熱為燥
　風濕寒熱屬於外虗實冷燥屬於内内外既明三因
　須别學者宜詳覽不可憚煩也
　經中所謂視精明者葢五臓精明聚於目精全則目
　明神定則視審審視不瞭則精明敗矣直視上視眩
　瞑眊瞑皆可兼脉而論病狀也
　所謂察五色者乃氣之華也赤欲如帛裹朱不欲如
　赭白欲如鵞羽不欲如鹽青欲如蒼玉之澤不欲如
　藍黃欲如羅裹雄黃不欲如黃土黒欲如重漆色不
　欲如地蒼五色精㣲象見矣其夀不乆也
　所謂觀五臓有餘不足候之五聲者臓之音中之守
　也中盛則氣勝中衰則氣弱故聲如室中言者是氣
　之澁也言㣲終日乃復言者是氣之奪也譫妄不避
　善惡神明之亂也鄭聲言語不相續陰陽失守也故
　曰得守者生失守者死是也
　所謂六腑强弱以候形之盛衰頭者精明之府頭傾
　視深精神奪矣背者胸中之府背曲肩隨府将壊矣
　腰者腎之府轉摇不能腎将􁁄矣膝者筋之府屈伸
　不能筋将􁁄矣骨者髓之府行則振掉骨将􁁄矣倉
　廩不蔵者腸胃不固也水泉不止者膀胱不蔵也得
　强者生失强者死此等証狀醫者要明在脉難明惟
　証易辨是故聖智垂論備教學者宜兼明之不可忽
　也
　　三部分位
三部從魚際至髙骨得一寸名曰寸口從寸口至尺名
曰尺澤故曰尺中寸後尺前名曰闗陽出陰入以闗為
界又云陰得尺内一寸陽得寸内九分從寸口入六分
為闗分從闗分又入六分為尺分故三部共得一寸九
分
　　六經所屬
心部在左手寸口屬手少陰經與小腸手太陽經合
肝部在左手闗上屬足厥陰經與膽足少陽經合
腎部在左手尺中屬足少陰經與膀胱足太陽經合
肺部在右手寸口屬手太陰經與大腸手陽明經合
脾部在右手闗上屬足太陰經與胃足陽明經合
右腎在右手尺中屬手厥陰心包經與三焦手少陽經
合
手少陰之脉起於心中屬心系下膈絡小腸其支者從
心系上挾咽系目其直者復從心系却上肺出腋下下
循臑内後廉行太陰心主之後入肘内廉循臂内後廉
抵掌後鋭骨之端入掌内廉循小指之内出其端
手太陽之脉起於小指之端循手外側上腕出踝中直
上循臂骨下廉出肘内側兩筋之間上循臑外廉出肩
繞肩髀交肩上入缺盆絡心循咽下膈抵胃属小腸其
支别者從缺盆循頸上頰至目鋭眥部入耳中其支者
别循頰上䪼抵鼻至目内眥
足厥陰之脉起於大指聚毛之上循足跗上㢘去内踝
一寸上踝三寸交出太隂之後上骨内亷循股入隂毛中
環隂器抵小腹挾胃屬肝絡膽上貫膈布脇肋循喉嚨
之後上入頏顙連目系上出額與督脉㑹於巔其支者
從目系下頰裏環唇内其支者復從肝别貫膈上注肺
足少陽膽之脉起於目鋭眥上抵頭循角下耳後循頸
行手少陽之脉前至肩上却交出手少陽之後入缺盆
其支别者從耳後入耳中出走耳前至目鋭眥後其支
者别目鋭眥下大迎合手少陽抵於䪼下交頰車下頸
合缺盆下胸中貫膈絡肝屬膽循脇裏出氣街繞毛際
横入髀厭中其直者從缺盆下腋循胸過季脇下合髀
厭中以下循髀外出膝外亷下外輔骨之前直下抵絶
骨之端下出外踝之前循足跗上入小指次指之間其支
者從跗上入大指循岐骨内出其端還貫入爪甲出三毛
足少隂之脉起於足小指之下斜趨足心出然谷之下
循内踝之後别入跟中上踹内出膕内廉上股内後廉
貫脊屬腎絡膀胱其直者從腎上貫膈入肺中循喉嚨
挾舌本其支者從肺出絡心注胸中
足太陽之脉起於目内眥上額交巔上其支别者從巔
至耳上角其直行者從巔入絡腦還出别下項循肩膊
内挾脊抵腰中入循膂絡腎属膀胱其支别者從腰中
下貫臀入膕中其支别從膊内左右别下貫脾挾脊内
過髀樞循髀外後廉下合膕中以下貫踹内出外踝之
後循京骨至小指外側端
手太陰之脉起於中焦下絡大腸還循胃口上膈屬肺
從肺系橫出腋下循臑内行少陰心主之前下肘中循
臂内上骨下廉入寸口上魚際循魚際出大指之端其
支者從腕後直出次指内廉出其端
手陽明之脉起於大指次指之端循指上廉出合谷兩
骨之間上入兩筋之中循臂上廉入肘外廉循臑内前
廉上肩出髃骨之前廉上出柱骨之會於大椎下入缺
盆絡肺下膈屬大腸其支别者從缺盆上頸貫頰下入
齒縫中還出俠口交人中左之右右之左上挾鼻孔
足太陰之脉起於大指之端循指内側白肉際過竅骨
後上内踝前廉上踹内循䯒骨後交出厥陰之前上循
膝股内前廉入腹屬脾絡胃上膈俠咽連舌本㪚舌下
其支别者復從胃别上膈注心中
足陽明之脉起於鼻交額中旁約太陽之脉下循鼻外
入上齒中還出俠口環唇下交承漿却循頥後下廉出
大迎行頰車上耳前過客主人循髪際至頭顱其支别
者從大迎前下人迎循喉嚨入缺盆下膈屬胃絡脾其
直行者從缺盆下乳内廉下俠臍入氣街中其支者起
胃口下循腹裡下至氣街中而合以下髀闗抵伏兎下
入膝臏中下循䯒外廉下足跗入中指内間其支者下
膝三寸而别以下入中指外間其支者别跗上入大指間
出其端
手厥陰之脉起於胸中出屬心包下膈厯絡三焦其支
者循胸出脇下腋三寸上抵腋下下循臑内行太陰少
陰之間入肘内下臂行兩筋之間入掌中循中指出其
端其支别者從掌中循小指次指出其端
手少陽之脉起於小指次指之端上出兩指之間循手
表腕出臂外兩骨之間上貫肘循臑外上肩交出足少
陽之後入缺盆交膻中㪚絡心胞下膈屬三焦其支者
從膻中上出缺盆上項俠耳後直上出耳上角以屈下
頰至䪼其支者從耳後入耳中却出至目鋭眥
　　五臓所屬
左寸外以候心内以候膻中　右寸外以候肺内以候
胸中　左闗外以候肝内以候膈中　右闗外以候脾
内以候胃脘　左尺外以候腎内以候腹中　右尺外
以候心内以候腰
　釋曰五臓六腑十二經絡候之無踰三部要之前布
　六經乃候淫邪外入自經絡而及於臓後説六臓乃
　情意内鬰自臓腑出而應於經内外所因顯然明白
　學診之道當自此始外因雖自經絡而入必及於臟
　須識五臟部位内因欎滿於中必應於經亦須據經
　説証不可偏局故經云上竟上胸喉中事也下竟下
　腰足中事也不可不通
　　五臓本脉體
人之脉者乃血之隧道也非氣使則不能行故血為脉
氣為息脉息之名自是而分呼吸者氣之槖籥動應者
血之波瀾其經以身寸度之計十六丈二尺一呼脉再
動一吸脉亦再動呼吸定息脉五動閏以太息則六動
一動一寸故一息脉行六寸十息六尺百息六丈二百
息十二丈七十息四丈二尺計二百七十息漏水下二
刻盡十六丈二尺營周一身百刻之中得五十營故曰
脉行陽二十五度行陰二十五度也息者以呼吸定之
一日計一萬三千五百息呼吸進退既遲於脉故八息
三分三毫三釐方得一寸八十三息三分三毫行一尺
八百三十三息三分行一丈八千三百三十三息行十
丈餘六丈二尺計五千一百六十七息通計一萬三千
五百息方行盡十六丈二尺經絡氣周於一身一日一
夜大會於風府者是也脉屬隂隂行速猶太陰一月一
周天息屬陽陽行遲猶太陽一嵗一周天如是則應天
常度故春肝脉弦細而長夏心脉浮大而洪長夏脾脉
軟大而緩秋肺脉浮濇而短冬腎脉沉濡而滑各以其
時而候旺相休囚脉息無太過不及之患故曰平人平
人常氣禀於胃必以胃氣為本取其資成也合五臓氣
三分㣲似弦洪緩濇沉則為平脉若真臓脉見則不佳
矣廣如後説
　　六經本脉體
六經所以分手足陰陽者以足為本手為標如是厥陰
風木肝與足少陽相火膽為表裏同在一處足太陰濕
土脾與足陽明燥金胃足少陰相火腎足太陽寒水膀
胱皆相附近至於手三陽三陰相去頗遠葢足陰陽本
乎地奠方有常手隂陽法乎天變化無定足為常度手
為揆度體常盡變故為竒度竒常揆度其道一也足厥
隂肝脉在左闗上弦細而長足少陰腎脉在左尺中沉
濡而滑足太陰脾脉在右闗上沉軟而緩足少陽膽經
脉在左闗上弦大而浮足陽明胃脉在右闗上浮長而
濇足太陽膀胱脉在左尺中洪滑而長手厥陰心主包
絡在右尺中沉弦而數手少陰心脉在左寸口洪㣲而
實手太隂肺脉在右寸口濇短而浮手少陽三焦脉在
右尺中洪散而急手陽明大腸脉在右寸口浮短而滑
手太陽小腸脉在左寸口洪大而𦂳此手足隂陽六經
脉體及其消息盈虗而化理不滯運動宻移與天地參
同彼春之暖為夏之暑彼秋之忿為冬之怒四變之動
脉與之應者乃氣候之至脉也故要論云厥陰之至其
脉弦(一云沉/短而數)少陰之至其脉鈎(一云𦂳/細而㣲)太陰之至其脉
沉(一云𦂳/大而長)少陽之至大而浮(一云乍踈乍/數乍短乍長)陽明之至短
而濇(一云浮/大而短)太陽之至大而長本脉至脉雖識體狀又
須推尋六氣交變南政北政司天在泉少隂之脉應與
不應如要論所詮乙庚丙辛丁壬戊癸金木水火四運
者皆曰北政少隂在泉故寸不應甲巳土運徳流四政
辟如巡狩而居南靣此之謂南政少隂在泉故寸亦不
應若北政厥隂在泉則右不應太隂在泉則左不應若
南政厥隂司天則右不應太隂司天則左不應諸不應
者及其診則見矣此乃常度合不應而反應是謂太過
應而不應是謂不及皆為外淫所因所以欲知少陰應
否者以君火為萬物資始不可不知此且以一嵗而論
之若細推尋當以日論精㣲之道不可不知若嵗主臓
害自當揆度平治不能反隅則不復也
　　五臟傳變病脉
右手闗前一分為氣口者以候臓氣鬰發與胃氣兼并
過與不及乗尅傳變也以内氣鬱發食氣入胃淫精於
脉自胃口出故候於氣口以五臓皆禀氣於胃胃者五
臟之本臟氣不能自致於手太隂必因胃氣而生邪氣
勝胃氣衰故病甚胃氣絶真臓脉獨見則死
如春肝脉弦多胃少曰肝病但弦無胃氣曰死若其乗
尅春雖有胃氣而有濇脉見則秋必病濇甚則今病
夏心脉洪多胃少曰心病但洪無胃氣曰死如乗尅見
㣲沉則秋病沉甚則今病
秋肺脉濇多胃少曰肺病但濇無胃氣曰死秋見洪脉
為夏病洪甚則今病
冬腎脉沉多胃少曰腎病但沉無胃氣曰死冬見濡為
長夏病濡甚為今病
夏脾脉濡多胃少曰脾病但濡無胃氣曰死長夏見弦
脉為春病弦甚為今病
又如春肝脉合弦細而長太過則實强令人善怒忽忽
弦冐而癲疾不及則虗㣲令人胸痛引背兩脇胠滿
夏心脉合洪而㣲實太過則來去皆盛令人身熱膚痛
為浸滛不及則來不盛去反盛令人煩心上咳唾下氣
泄
秋肺脉合浮而短濇太過則中堅傍虗令人逆氣背痛
愠愠然不及則毛而㣲令人呼吸少氣上咯血下喘聲
冬腎脉合沉而𦂳實太過則如彈石令人解㑊脊脉痛
少氣不欲言不及則其去如數令人心懸如饑眇中清
脊中痛小腹滿小便變
長夏脾脉當沉而濡長太過則如水之流令人四肢不
舉不及則如烏之啄令人九竅不通名曰重强太過不
及脉之大要迫近而㣲不可失機
又人之五臓配木火土金水以養魂神意魄志生怒喜
憂思恐故因怒而魂門弛張木氣奮激肺金乘之脉必
弦濇因喜則神廷融泄火氣赫羲腎水乘之脉必沉㪚
因思則意舍不寧土氣凝結肝木乗之脉必弦弱因憂
則魄户不閉金氣聚濇心火乗之脉必洪短因恐則志
室不遂水氣旋却脾土乗之脉必沉緩此葢五情動不
以正侮所不勝既不能慕徳反能勝而乗之侮反受邪
此之謂也其病有五五五二十五變若其能所傳受尅
流變又當詳而論之故曰五臓受氣於其能生傳之於
其所勝氣舍於其所生死於其所不勝如肝受氣於心
傳於脾氣舍於腎至肺而死心受氣於脾傳於肺氣舍
於肝至腎而死脾受氣於肺傳於腎氣舍於心至肝而
死肺受氣於腎傳於肝氣舍於脾至心而死腎受氣於
肝傳於心氣舍於肺至脾而死則知肝死於肺候於秋
庚篤辛死餘皆倣此又如甲乙主寅卯丙丁主已午庚
辛主申酉壬癸主亥子戊巳主辰戍丑未一日一夜五
分則可以占死者之蚤暮此病之次也然卒發者不必
治於傳或其傳化不以次不以次入者憂恐怒喜思令
不得以其次故令人有大病矣此五臓傳變之大要學
者宜留神焉
　　六經中傷病脉
左手闗前一分為人迎者以候寒暑燥濕風熱中傷於
人其邪咸自絡而入以迎納之故曰人迎前哲方論謂
太陽為諸陽主氣凡感外邪例自太陽始此考尋經意
似若不然風喜傷肝寒則傷腎暑則傷心包濕則傷脾
熱則傷心燥則傷肺以暑熱一氣燥濕同源故不别論
以類推之風當自太陽始濕當自陽明入暑當自三焦
入寒則自太陽入故經曰陰為之主陽與之正别與陽
者知病從來此之謂也足太陽傷寒生左手尺中與人
迎皆浮𦂳而盛浮者足太陽脉也𦂳者傷寒脉也盛者
病進也其証頭項强腰脊痛無汗惡寒不惡風足陽明
傷濕右手闗上與人迎皆濇細而長濇者足陽明脉也
細者傷濕脉也長者病襲也其証闗節疼痛重痺而弱
小便澁秘大便飱泄足少陽傷風左手闗上與人迎皆
弦浮而㪚弦者足少陽脉也浮者傷風脉也㪚者病進
也其証身熱惡風自汗項强筋緩手少陽傷暑右手尺
中與人迎皆洪數而虗洪者手少陽脉也虗者傷暑也
數者病增也其証身熱惡寒頭痛狀如傷寒煩渇足太
陽傷濕右手闗上與人迎皆濡細而沉濡者足太隂脉
也細者濕脉也沉者病着也其証身重脚弱闗節煩疼
冷痺脹滿足少陰傷寒左尺中與人迎皆沉𦂳而數沉
者足少陰脉也𦂳者寒脉也數者病傳也其証口燥舌
乾而渇背惡寒反發熱倦怠足厥陰傷風左闗上與人
迎皆弦弱而急弦者厥陰脉也弱者風脉也急者病變
也其証自汗惡風而倦小腹急痛手厥隂心包傷暑在
右尺中與人迎弱而緩沉者心包脉也弱者傷暑也緩
者病倦也其証往來寒熱状如痰瘧煩渇眩暈背寒靣
垢此乃分布六經感傷外邪除燥熱外叙此四氣以為
宗兆若其傳變自當依六經别論所傷隨經説証對証
施治或燥熱傷心肺亦當依經推明理例調治如四氣
兼并六經交錯亦當隨其脉証審處明白或先或後或
合或并在經在絡入表入裏四時之動脉與之應氣候
以時自與脉期㣲妙在脉不可不察察之有紀從陰陽
始始之有經從陰陽生此之謂也
　　五用乖違病脉
察脉必以人迎氣口分内外所因者乃學診之要道也
所以脉讃云闗前一分人命之主然既有三因固不可
不盡詳而考之於理自偹且如疲極筋力盡神度量飲
食饑飽呌呼走氣房室勞逸及金瘡痿折虎狼毒蟲鬼
疰客忤畏壓溺等外非六淫内非七情内外不收必屬
不内不外雖漢論曰人迎𦂳盛傷於寒氣口𦂳盛傷於
食殊不知飲食入胃能助發宿藴其所以應於氣口者
正由七情鬱發因食助見本非宿食能應氣口且如宿
食脉有浮大而㣲濇者有數而滑實者(在隂則濇/在陽則滑)宿食
不化脉則沉𦂳宿食成瘕脉則沉重此等名証皆曰傷
胃何闗於氣口耶其如疲極筋力其脉弦數而實筋痛
則動皆傷肝也凝思則滑神耗則㪚皆傷心也絃誦耗
氣脉濡而弱呌呼走氣脉㪚而急皆傷肺也房勞失精
兩尺浮㪚男子遺精女人半産弦大而革皆傷腎也右
件明文氣口何與况臓寒蜖厥脉自㣲浮及為𦂳滑胃
虗不食其脉必緩亦有㣲濡五飲停伏浮細而滑乆蓄
積聚沉細而軟形虗自汗脉皆㣲濡揮霍變亂脉皆沉
伏跌仆墜下脉皆細滑踒折傷損瘀血在内疝瘕癥癖
五内作痛脉皆弦𦂳中寒癥結脉則遲濇五積六聚食
飲痰氣伏留不㪚隧道節滯脉皆促結三消熱中尺中
洪大顛狂神亂闗上洪疾氣實脉沉血實脉滑氣血相
搏脉亦沉實婦人姙娠脉則和滑遁尸尸疰脉沉而上
不至寸或三部𦂳急鬼祟附着脉兩手乍大乍小乍長
乍短陽邪來見脉則浮洪陰邪來見脉則浮𦂳鬼疰客
忤三部皆滑洪大嫋嫋沉沉澤澤但與証不相符者皆
五尸鬼邪遁疰之所為也如診得此等脉証雖與人迎
氣口相應亦當分類推尋三因交結四季料簡所謂單
内單外不内不外亦内亦外亦不内外脉理微妙藝能
難精學然後知不足教然後知困此之謂也然形與脉
兆􁃹於數義未有不學而能者亦未有學而不成者學
者宜留心焉又如忽見異像驚惑眩亂脉多失序急症
卒中五臓閉絶脉不往來辟如堕溺脉不可察與夫金
瘡踒折頓失血氣脉亦無凖學者當㸔外証不可拘脉
　　脉偶名狀
浮者按之不足舉之有餘與人迎相應則風寒在經與
氣口相應則榮血虗損
沉者按之有餘舉之不足與人迎相應則寒伏陰經與
氣口相應則(闕/)
遲者應動緩極按之盡牢與人迎相應則寒濕凝遲與
氣口相應則虗冷沉積
數者來去急促與息數至與人迎相應則風燥熱煩與
氣口相應則陰虗陽盛
虗者遲大而軟按之豁然與人迎相應則經絡傷暑與
氣口相應則榮衞走本
實者按舉有力不疾不遲與人迎相應則風寒貫經與
氣口相應則血氣壅脉
緩者浮大而軟去來微遲與人迎相應則風熱入臓與
氣口相應則怒極傷筋
𦂳者動轉無常如紉單線與人迎相應則經絡傷寒與
氣口相應則臓内作痛
洪者來之至大去之且長與人迎相應則寒壅諸陽與
氣口相應則氣攻百脉
細者指下尋之往來如線與人迎相應則諸經中濕與
氣口相應則五臓凝涎
滑者往來流利有如貫珠與人迎相應則風痰潮溢與
氣口相應則涎飲凝滯
濇者三五不調如雨沾沙與人迎相應則風濕寒痹與
氣口相應則津汗血枯
弦者端𦂳徑急如張弓弦與人迎相應則風走注痛與
氣口相應則積飲溢疼
弱者按之欲絶輕軟無力與人迎相應則風濕緩縱與
氣口相應則筋絶弛痿
結者往來遲緩時止更來與人迎相應則陰㪚陽生與
氣口相應則精阻百節
促者往來急數時止復來與人迎相應則痰壅陽經與
氣口相應則積留胃府
芤者中空傍實如按慈葱與人迎相應則邪壅吐衂與
氣口相應則血熱妄行
㣲者極細而軟似有若無與人迎相應則風暑自汗與
氣口相應則陽㣲脱泄
動者在闗如豆厥厥動揺與人迎相應則寒疼冷痛與
氣口相應則心驚膽寒
伏者沉隐不出着骨乃得與人迎相應則寒濕痼閉與
氣口相應則凝思滯神
長者往來流利出於三闗與人迎相應則㣲邪自愈與
氣口相應則臓氣平治
短者按舉似數不及本位與人迎相應則邪閉經絡與
氣口相應則積遏臓氣
濡者按之不見輕手乃得與人迎相應則寒濕㪚漫與
氣口相應則飱泄緩弱
革者沉伏實大如按鼓皮與人迎相應則中風着濕與
氣口相應則半産脱精
㪚者有陽無陰按之滿指與人迎相應則滛邪脱泄與
氣口相應則精血敗絶
代者臓絶中止餘蔵代動無論内外所因得此必死
　　七表病脉
浮為在表為風(應人/迎)為氣(應氣/口)為熱為痛為嘔為脹為
痞為喘為厥為内結為滿不食　浮大為鼻塞　浮緩
為不仁　浮大而長為風眩癲疾　浮滑疾為宿食
浮大而濇為宿滯氣　浮短為肺傷諸氣　浮滑為飲
為走刺　浮細而滑為傷飲　浮滑疾𦂳為百合病
浮數大便堅小便數　浮𦂳為淋為癃閉
芤為脱血寸芤為吐血㣲芤為衂血闗芤為大便出血
尺芤為下焦虗小便出血
滑為吐為滿為欬為熱為伏痰為宿食為蓄血為經閉
為鬼疰為氣血俱實　滑數為結熱　滑實為胃熱
和滑為姙娠　滑而大小不匀必吐為病進為泄痢
滑而浮大小腹痛　滑而弱則陰中痛肛門疼
實為熱為嘔為痛為氣塞為喘欬為大便不通　實𦂳
為陰不勝陽為胃寒為腰痛
弦為寒為痛為瘧為飲為水氣為中虗為厥逆為拘急
為寒癖　弦𦂳為惡寒為疝瘕為癖為瘀血　雙弦脇
急痛　弦而鈎為脇下刺痛　弦長為積隨上下左右
應之
𦂳為寒為痛為欬為喘為滿　浮𦂳為肺有水氣　𦂳
急為遁尸　𦂳數為寒熱　𦂳滑為蜖動為宿食為吐
逆
洪為滿為痛為熱為内煩　洪實為顛　洪大為祟
洪𦂳為􁱫疽為喘急亦為脹　洪浮為陽邪來見
　　八裏病脉
㣲為虗為弱為衂為嘔為泄為亡汗為拘急　㣲弱為
少氣為中寒
沉為在裏為實為水為寒為喘為癥瘕　沉弱為寒
熱　沉細為少氣臂不能舉　沉𦂳為懸飲　沉滑
為風水為下重　沉𦂳為上熱下寒　沉重而直前者
為瘀血　沉重而中㪚為寒食成瘕　沉重不至寸徘
徊欲絶者為遁尸　沉重為傷暑發熱　沉遲為痼冷
緩為在下為風為寒為瘧為痺為疼為不仁為氣不足
為眩暈　緩而滑為熱中　緩而遲為虗寒相搏食冷
則咽痛
濇為少血為亡汗為氣不足為逆冷為下痢為心痛
濇而𦂳為痺為寒濕
遲為寒為痛　遲而濇為癥瘕咽酸
伏為霍亂為疝瘕為水氣為溏泄為停痰為宿食為諸
氣上衝為惡膿貫肌
濡為虗為痺為自汗為氣虗弱為下重　濡而弱為内
熱外冷自汗為小便難
弱而虗為風熱為自汗
　　九道病脉
細為氣血俱虗為病在内為積為傷濕為寒為後泄為
神勞為憂傷過度為腹滿　細而滑為僵仆為發熱為
嘔吐　細而𦂳為癥瘕積聚為刺痛
數為熱為虗為吐為痛為煩渇為煩滿
動為痛為驚為泄為攣為恐
虗為寒為虗為脚氣為食不消化為傷暑
促經文並無
　釋曰其促有五一曰氣二曰血三曰飲四曰食五曰
　痰但臓熱則脉數以氣血痰飲留滯不行則止促促
　非惡脉也
結為痰為虗為血為積為氣
　釋曰氣寒脉緩則為結數則為促雖緩數不同紿亦
　當促脉分别可也
散脉經文並無
　釋曰六府氣絶於外者則手足寒上氣五藏氣絶於内
　者則下利不禁甚者不仁其脉皆散散則不聚病亦
　危矣
革為滿為急為虗寒相搏婦人半産漏下
　釋曰革者革也固結不移之狀三部應之皆危脉也
代者一蔵絶代蔵代至
　釋曰代真死脉不分三部隨應皆是如前所列皆本
　聖經學者當熟讀令心開眼明識取體狀然後交絡
　互識所謂六經流注五蔵相傳各以部位推尋使了
　然不昧其如隨病分門諸脉証状尤當參對審詳之
　如是精誠方可為醫者之萬分不爾則旁倚聖教欺
　罔賢良為含靈之巨賊幸宜勉之
　
　
　
　
　
　
　三因極一病証方論卷一
欽定四庫全書
　三因極一病証方論卷二
　　　　　　　　　　　　　宋　陳言　撰
　　太醫習業
國家以文武醫入官葢為養民設未有不自學古而得
之者學古之道雖别而同為儒必讀五經二十一史諸
子百家方稱學者醫者之經素問靈樞是已史書則諸
家本草是也諸子則難經甲乙太素中蔵是也百家鬼
遺龍樹金鏃刺要銅人明堂幼幼新書産科寳慶等書
是也儒者不讀五經何以明道徳性命仁義禮樂醫不讀
靈素何以知陰陽運變徳化政令儒不讀諸史何以知
人才賢否得失興亡醫不讀本草何以知名物性味養
生延年儒不讀諸子何以知崇政衞教學識醇疵醫不
讀難素何以知神聖巧工妙理奥義儒不讀百家何以
知律厯制度休咎吉凶醫不讀雜科何以知脉穴骨空
竒病與異証然雖如是猶未為博况經史之外又有文
海類集如漢之班馬唐之韓栁及宋朝人物最盛難以
概舉醫在漢亦有張仲景華佗唐則有孫思邈王冰等
動輒千百卷其如本朝太平聖恵乗閒集効聖功萬全
備見名醫别録豈特汁牛充棟而已哉使學者一覽無
遺博則博矣名醫反約則何以適從予今所述乃收拾
諸經精髓其亦反約之道也讀醫方者當推前賢上聖
養民設教之意庻不負乎先覺也
　　五科凡例
凡學醫必先識五科七事五科者脉病証治及其所因
七事者所因復分為三故因脉以識病因病以辨証隨
証以施治則能事畢矣故經曰有是脈而無是証者非
也究明三因内外不濫𠫭同脈証盡善盡美
凡學診必先識七表八裏九道名體証狀了然分别然
後以闗前一分應動相類分别内外及不内外又須知
二十四脈以四脈為宗所為浮沉遲數分風寒暑濕虗
實冷熱交結諸脈隨部説証不亦約乎
凡審病須先識名所以中傷寒暑風濕瘟疫時氣皆外
所因蔵府虗實五勞六極皆内所因外如金瘡踒折虎
狼毒蟲皆不内外更有三因偹具各有其名所謂名不
正則言不順言不順則事不成學者不可不偹
凡學審証須知外病自經絡入隨六經所出井榮俞源
經合各有穴道起没流傳不可不别内病自五蔵欎發
証候各有部分溢出諸脈各有去處所謂上竟上頭項
胸喉中事也下竟下腰肚腹足中事也
凡用藥須熟讀本草廣㸔方書雷公炮炙隨分過製汗
下補吐輕重滑澁燥潤等性量病淺深飲食多寡五徳
五味七情八反升合分兩朝代不同一一備學将欲付
治須識前後故經曰先去新病餘當在後
凡治病先須識因不知其因病源無自其因有三曰内
曰外曰不内外内則七情外則六滛不内不外乃背常
經金匱之言實惟要道巢氏病源具列一千八百餘件
葢為示病今曰以此三因病源都盡不亦反約乎
凡學醫既明五科須識其要脈有浮沉遲數病有風勞
氣冷証有虗實寒熱治有汗下補吐若於三因推明外
曰寒熱風濕内曰喜怒憂思不内外曰勞逸作强各有
証候詳而推之若網在綱有條不紊
凡㸔古方類例最是朝代沿革升合分兩差殊若數味
皆用分兩不足較也苐中間有用升合枚數大段不同
升斗寸尺本自積黍黍自不可見度量衡卒亦難明今
以錢譜推測粗知梗概也
凡度者分寸尺丈引以一黍之廣為分十分為寸十寸
為尺十尺為丈十丈為引觀今尺數等不同如周尺長八
寸京尺長一尺六寸淮尺長一尺二寸樂尺長一尺二
寸五分並以小尺為率小尺既自三㣲起却自可凖唐
武徳年鑄開元錢八分當十二錢半得一尺排錢比之
十一個巳及一尺又不知唐用何尺顧漢唐龠量並用
尺寸分布尺寸如是不齊将何憑據博古君子必有説
矣
凡量者龠合升斗斛本以黃鐘龠容千二百黍合龠為合
重二十四銖今以錢凖則六銖錢四個比開元錢三個
重升斗斛皆壘而成數漢唐同用至宋紹興升容千二
百銖則古文六銖錢二百個開元錢二百二十個以紹
興一升得漢五升其餘私用不足計也
凡衡者銖兩斤鈞石亦以黃鐘龠所容重十二銖兩之
為兩二十四銖為兩十六兩為觔三十觔為鈞四鈞為
石每兩則古文六銖錢四個開元錢三個至宋廣秤以
開元錢十個為兩今之三個得漢唐十兩明矣千金本
草皆以古三兩為今一兩以古三升為今一升諸藥類
例尤為難辨且如半夏一升凖五両不知用何升何兩
此修合製度之要務不可不知漢銅錢質如周錢文曰
半兩重其如孝文五年錢益多而輕乃更鑄四銖其名
為半兩雜以鉛鐵錫非淆雜為巧則不得贏而姦或盗
磨鐵質取鎔有司言錢輕重請郡國鑄五銖錢周郭有
質令不得磨取鎔則知漢以二兩半錢為兩重十銖明
矣漢唐類以二十四銖為一兩抑未知修史人改作唐
例亦不可知觀錢譜漢無六銖至唐方有今以五銖錢
十六個正得開元錢十個重又以六銖錢十二個正得
開元錢九個重則知開元每個錢重八銖唐武徳四年
鑄開元通寳徑八分重二銖四垒積十錢為兩似難考
據明食貨者必有説焉
按藥書漢方湯液大劑三十餘兩小劑十有餘兩用水
六升或七升多煎取二升三升並分三服若以古龠量
水七升煎今之三十兩未淹得過况㪚末葯只服方寸
刀圭匕圓子如桐子大極至三十粒湯液豈得如此懸
絶又如風引湯一劑計五十五兩毎兩只用三指撮水
三升煮三沸去滓温服一升觀其煎製每只三指撮未
應料劑如此之多此又可疑也今以臆說漢方當用半
兩錢二枚為一兩且以术附湯方較若用漢兩計一百
八十銖得開元錢二十二個半重若分三服已是今之
七錢半重一服若以唐方凖計三百三十六銖得開元
錢四十二個重每服計今之十四錢重大略可知若以
開元錢凖得一百單五個重分三服每服計三十五錢
重此之謂小劑况有大劑名件兩數之多者未易概舉
留心此道幸少詳察焉
凡古書所詮不出脈病証治四科而撰述家有不知此
多致顯晦文義複重要當以四字類明之四字者即名
體性用也如脈浮則為名舉有餘按不足為體為風為
虗曰性可補可汗曰用如病太陽傷風為名感已嗇嗇
為體惡風自汗為性傳變經絡為用如証太陽風証為
名頭項疼腰脚痛為體不與諸經濫為性候其進退為
用如治藥准則為名出處形色為體徳味偹缺為性汗
下補吐為用以此推之讀脈經㸔病源節本草皆用此
法無餘藴矣
　　紀用備論
夫陰陽運五氣行乎天地之間則神明為之紀故有徳
化政令變𤯝之異物類禀五行孕於八方之内則生靈
賴其資故有功能氣味性用之殊茍氣運失常非藥
石則不療所謂功奪造化恩被裁成者無踰於藥石也
故敷和彰顯溽承清㓗凄凉者五運之徳也安魂育神
益氣定魄守志者百藥之功也生榮蕃茂豐偹𦂳斂清
謐者五氣之化也通潤悦懌輕身潤澤益精者百藥之
能也舒啟明曜安静勁功凝肅者五氣之政也開明利
脈滑膚堅肌强骨者百藥之氣也風熱燥濕寒者五氣
之令也酸苦甘辛鹹者百藥之味也顧兹氣運與萬物
雖種種不齊其如成象效法無相奪倫一一主對若合
符契至於勝復盛衰不能相多往來升降不能相無故
各從其興而動災變亦不相加也於是有振發銷鑠驟
注肅殺凜冽者五氣之變也在藥則有收斂乾焦甜緩
斂澁滋滑者百藥之性也㪚落燔炳霜潰蒼隕冰雪者
五氣之𤯝也在藥則有鼽衂溢汗嘔吐涎涌泄利者百
藥之用也徳化者氣之詳功能者藥之良政令者氣之
章氣味者藥之芳古之治法遇嵗主蔵害雖有平治之
不同必以所勝而命之故經曰上滛於下所勝平之平
天氣也下滛於内所勝平之治地氣也故司天之氣風
滛所勝平以辛凉諸氣在泉風滛於内治以辛凉此之
謂也至於折抑主客欝發勝復治之亦莫越於功能氣
味葢從其徳化政令所謂也今則不然唯取其性用之
所利而治其災變之所傷寒者熱之熱者寒之温者清
之清者温之㪚者収之収者㪚之滑者澀之澁者滑之
燥者潤之急者緩之堅者軟之脆者柔之衰者補之强
者瀉之故畧去功能氣味隨其性用以偹治法之要總
之合和修製之大綱偹禦災變之要畧爾衞生明哲之
士當不拘於此也夫五味各歸其所喜故酸先入肝苦
先入心甘先入脾辛先入肺鹹先入腎乆而增氣則藏
氣偏勝偏勝則有偏害偏害則致偏絶夭之由也是以
政理觀化藥集商量服餌其藥不具五味五氣而乆服
之雖一時獲效乆必暴夭此之謂也近世庸俗為治令
人單服附子為害滋多可不謹乎
　　藏府配天地論
韓子曰形而上者謂之天形而下者謂之地介於其兩
間者謂之人人受天地之中以生莫不禀二氣以成形
是以六氣緯空五行麗地人則黙而象之故足厥陰肝
居於己手厥陰右腎居於亥己亥為天地之門户故風
木化焉足少陰腎居於子手少陰心居於午子午得天
地之中故居火位焉足太陰脾居於未手太陰肺居於
丑丑未得為歸蔵之標本故濕土守焉足少陽膽居於
寅手少陽三焦居於申寅申握生化之始終故相火麗
焉足陽明胃居於酉手陽明大腸居於卯卯酉為日月
之道路故燥金行焉足太陽膀胱居於辰手太陽小腸
居於戍辰戌為七政之魁罡故寒水注焉此三才應奉
二氣相須不刋之説如指諸掌至於五行六氣逓相資
生亦莫不有自然之序如厥隂風木生少陰君火火生
太陰濕土土生少陽相火火生陽明燥金金生太陽寒
水順天道而左旋所謂運行也或問君火生土土復能
生相火火復生金其義何在此生成之道也相火既已
發熖暈暈灰滅非土不成木見虗空能聚火金在礦非
火不能煆出所以河圖火七居西室金九居南室葢互
顯其生成也若以一性而推之無所不偹故木焚則為
火絞則為水石撃則為火鎔則為水洲澶之内江河競
注大海之中火光常起此皆性之本有也又何疑土中
火火中金夫木火土金水此乃常度人皆知之至於風
暑濕燥寒謂之揆度鮮有能明其状者故以木比風以
火比暑以土比濕以金比燥以水比寒仍以上下二氣
而配手足三陰三陽則謂之竒度又况五行各各不同
正氣有太過不及天地氣化亦然人之蔵府亦然感而
為病或外邪或本病或禀賦必當推類隨三度而調之
非究心明道之士孰能與於此
　　三因論
夫人禀天地陰陽而生者葢天有六氣人以三陰三陽
而上奉之地有五行人以五藏六府而下應之於是資
生皮肉筋骨精髓血脈四肢九竅毛髪齒牙唇舌總而
成體外則氣血循環流注經絡喜傷六滛内則精神魂
魄志意思喜傷七情六滛者寒暑燥濕風熱是也七情
者喜怒憂思悲驚恐是也若将䕶得宜怡然安泰役冐
非理百病生焉病証既成須尋所自故前哲示教謂之
病源經不云乎治之極於一者因得之閉户塞牖繋病
者數問其經以從其意是欲知致病之本也然六滛天
之常氣冐之則先自經絡流入内舍於藏府為外所因
七情人之常性動之則先自蔵府欎發外形肢體為内
所因其如飲食飢飽呌呼傷氣盡神度量疲極筋力陰
陽違逆乃至虎狼毒蟲金瘡踒折疰忤附着畏壓溺等
有非常理為不内外因金匱有言千般疢難不越三條
以此詳之病源都盡如欲救療就中尋類别其三因或
内外兼并滛情交錯推其淺深㫁以所因為病源然後
配合諸証隨因所治藥石針艾無施不可
　　外所因論
夫六滛者寒暑燥濕風熱是也以暑熱一氣燥濕同源
故上經收而為四即冬傷寒春傷風夏傷暑夏飱泄秋
傷濕秋痎瘧冬咳嗽乃因四時而序者若其觸冐則四
時皆能交結以病人且如温病增寒發熱不特拘傷寒
也冐風暑濕皆有是証但風㪚氣故有汗暑㪚氣故倦
怠濕溢血故重着雖折傷諸証不同經絡傳變咸爾不
可不知飱泄亦然經曰寒甚為腸澼又濕熱乆客腸胃
滑而下利亦不止於傷風痎瘧諸証亦以寒暑風熱互
絡而為病因初不偏勝於暑也咳論以㣲寒為咳熱在
上焦咳為肺痿厲風所吹聲嘶發豈獨拘於濕也以是
觀之則知四氣本乎六化六化本乎一氣以運變而分
陰陽則又為六滛故經曰陰為之主陽為之正若逆之
則為病乃亂生化之常矣常則天地四塞治之必求其
本當隨交絡互織而推之所謂風寒風濕風温寒濕濕
温五者為并風濕寒風濕温二者為合乘前四單共二
十一變倘有所傷當如是而推之又兼三陽經絡亦有
并合所能簡辨甄别脈証毫釐不差乃可論治非通乎
義理之精㣲其孰能與於此
　　叙中風論
夫風為天地浩蕩之氣正順則能生長萬物偏邪則傷
害品類人或中邪風鮮有不致斃者故入蔵則難愈如
其經絡空虗而中傷者為半身不遂手足癱痪涎潮昏
塞口眼喎斜肌膚不仁痺痿攣掣隨其蔵氣所為不同
或左或右邪氣反緩正氣反急正氣引邪歪僻不遂葢
風性急暴善行數變其中人也卒其眩人也暈激人涎
浮昏人神亂故推為百病長聖人先以此示教太醫編
集所以首論中風也故四氣皆能中人在証亦有縱緩
攣急搐搦痺瘁奄然不知人者不可不以脈别故論曰
寒濕諸痺所有証候皆如風狀須得脈别可也要知脉
浮則為風𦂳則為寒細則為濕數則為熱外証走注自
汗則為風疼痛無汗則為寒緩弱熱煩則為暑停着腫
滿則為濕隨其并合尤宜厯辨惟詳其所因合以脈証
在絡在經入府入蔵依而調之乃可為治
　　五蔵中風証
肝中風者人迎并左闗上脉浮而弦在天為風在地為
木在人蔵為肝肝虗喜中風為類相從故脈應在左闗
肝風之状多汗惡風色㣲蒼頭目瞤左脇偏痛嗜甘如
阻婦状筋急攣痺不伸診在目其色青
心中風者人迎與左寸口脈洪而浮在天為熱在地為
火在人蔵為心心虗因中風邪乃子母相因故脈應在
左寸口心風之状多汗惡風色㣲赤翕翕發熱瘖不能
言飲食則嘔診在舌其色焦赤
脾中風者人迎與右闗上脈浮而㣲遲在天為濕在地
為土在人蔵為脾脾虗因中風邪為勝尅故脈應在右
闗上脾風之狀多汗惡風薄黃四肢怠惰皮肉瞤動發
熱短氣不欲飲食嗜卧如醉人診在唇其色黃
肺中風者人迎與右寸口脈浮濇而短在天為燥在地
為金在人蔵為肺肺虗因中風邪為乘尅故脉應在右
手寸口肺風之狀多汗惡風色皓然白口燥而喘逆氣
息肩身重背痛靣脹腫晝輕暮甚診在鼻其色白
腎中風者人迎與左尺中脈浮而滑在天為寒在地為
水在人蔵為腎腎虗因中風邪為母子相感故脈應在
左尺中腎風之状多汗惡風色如炲靣龐然浮腫腰脊
痛引小腹隐曲不利昏寝汗愈多志意惶惑診在耳其
色黒
胃中風者人迎與左闗上脈並浮而大六府無中風論
唯胃有中風者以胃為蔵海納五味以滋養五蔵虗而
中邪風故其状額多汗飲食不下膈塞不通腹善滿失
衣則䐜脹張口息肩心下淡淡食塞則泄
　　中風治法
生薑生附湯　治卒中風涎潮昏不知人并主瘀冷癖
　氣胸滿嘔沫頭痛飲食不消
　　大附子(一枚生去皮/臍切作八片)
　右以水二碗生薑一兩同煎至一大盞去滓温冷服
　一法加沉香一錢　一法加辰砂末少匕中風無問
　冷熱虗實皆可服葢此藥能正氣消痰㪚風神効
白散子　治肝腎虗為風所襲卒中涎潮昏塞不語嘔
　吐痰沫頭目眩暈上實下虗真陽耗竭兼治陰証傷
　寒六脈沉伏昏不知人又治霍亂吐瀉飲食不進小
　便淋瀝不通眼亦口瘡咽喉疼痛
　　大附子(生去/皮臍)滑石(各半/兩)半夏(三錢湯洗/二十一次)
　右為末每服二錢水二盞薑七片蜜半匙煎七分空
　腹冷服霍亂加霍香小便不利加木通燈心茅根煎
　服此藥就有差悮亦無所苦
紅龍㪚　治中風開闗竅
　　硃砂(别/研)五靈脂(各五/錢)茯神(去心/中木)萆薢(各一/兩)全蝎
　　腦麝(各一錢/别研)
　右為末毎服二錢酒調服次服神異温風丹
神異温風丹　治中風一切諸疾
　　麻黃(不去節/五兩)人參　白术　乾薑(炮各/二兩)茯神　附
　　子(炮去/皮臍)白膠香(别/研)炙草(各一兩/五錢)乳香(别/研)全蝎(炒各/一兩)
　右将麻黃細剉用水五升熬去半入蜜六兩又熬成
　膏入前件藥末和丸如彈子大每服一丸温酒下日
　三服
排風湯　治風虗濕冷邪氣入蔵狂言妄語精神錯亂
　肝風發則靣青心悶吐逆嘔沫脇滿頭眩不聞人聲
　偏枯筋急曲踡而卧心風發則靣赤翕然而熱悲傷
　嗔怒目張呼唤脾風發則靣黃身體不仁不能行歩
　飲食失味夢寐顛倒與亡人相隨肺風發則靣白咳
　逆吐膿血上氣奄然而極腎風發則靣黒手足不隨
　腰痛難以俯仰冷痺骨疼如有此証令人心驚志意
　不定恍忽多忘若服此湯定志安心聰耳明目通蔵
　府諸風咸皆主之
　　白蘚皮　白术　芍藥　桂心　川芎　當歸
　　杏仁　防風　甘草(炙各/二兩)獨活　麻黃(去節/湯煮)茯苓
　　(各三/兩)
　右剉㪚每服四錢水盞半薑七片棗二枚煎七分去
　渣服
小續命湯　治中風欲死身體緩急口目歪斜舌强難
　言奄奄忽忽神情悶死諸風服之皆騐不令人虗
　　麻黃(去節/湯煮)防己(崔氏外/臺不用)人參　黃芩　桂心　炙
　　草　白芍　川芎　杏仁(各一兩去/皮尖炒)附子(一枚去/皮臍)
　　防風(五/錢)
　右為㪚每服四錢水一盞半薑七片棗二枚煎七分
　去渣不拘時服取汗随人虗實與所中輕重有人脚
　弱服此六七劑得差有風瘀家天隂即變輒合服之
　可以防瘖一云恍忽加茯神遠志骨節疼有熱去附
　子芍葯古今録騐有白术無杏仁救急無川芎杏仁
　止十味延年無防風一云遺失小便利産後失血并
　小兒老人用麻黃桂心甘草各方一法治或歌或笑
　亂言無所不及用麻黃三兩人參桂枝白术各二兩
　無防風附子生薑有當歸一兩
獨活丹　治風噎不能言四肢不収手足嚲曵
　　白芍　栝蔞根　獨活　桂心　炙甘草(各三/兩)
　右為剉㪚每服四錢薑五片水二盞煎六分去渣入
　生葛汁一合和匀服
三黃湯　治中風手足拘攣百節疼痛煩熱心亂惡寒
　不飲食兼治賊風偏風猥退風半身不遂失瘖不言
　　麻黃(去節湯/煮一兩)黃耆(五/錢)黃芩(三/錢)獨活(一/兩)
　右為剉㪚每服四錢水盞半煎七分去渣不拘時服
　取汗為效心熱加大黃五錢脹滿加枳實一錢氣逆
　加人參三錢心悸加牡蠣三錢消渇加天花粉寒加
　附子一枚炮熟入
小竹瀝湯　治中風涎潮譫語昏塞四肢緩縱不收
　　秦芁(去/苗)防風(去/蘆)附子(炮去/皮臍)獨活(各一/分)
　右水四盞煎二盞入生地汁竹瀝各半盞煎三五沸
　去渣分四服不拘時熱服病去以他扶持未知再作
燒竹瀝法
　新竹截尺許長用兩磚對立相去八寸置竹在上每
　截破作二片仰安磚上急着火磚外兩頭各置碗以
　盛瀝瀝盡以絹濾清夏秋須沉冷水中防瀝酸大熱
　有風人亦可單服冷熱隨人勿過度荆瀝亦然
獨活㪚　治男子婦人氣虗感風或驚恐相乘肝胆受
　邪使上氣不守正位致頭招摇手足戰掉漸成目昏
　　獨活　地骨皮　細辛　川芎　菊花　防風
　　炙草
　右等分為末毎服三錢水煎去渣取六分入竹瀝少
　許再煎食後温日兩服又法不用獨活有旋覆花
雄硃丸　治中風涎潮咽膈作聲目瞑不開口眼歪斜
　手足不隨但是一切風疾並宜服之
　　烏蛇(酒浸炙/去皮骨)殭蠶　南星(生/用)白附子(炮各/五錢)雄黃(另/研)
　　辰砂　龍骨　麝香(另研各/一錢)
　右共為細末蜜丸桐子大如中風涎潮牙闗不開先
　用大蒜一瓣擣爛塗在兩牙闗腮上用豆淋酒化一
　丸揩牙齦上即開續用薄荷酒化下一丸如丈夫風
　氣婦人血氣牙闗𦂳急只用豆淋酒化一丸揩牙如
　頭風目眩暗風眼黒欲倒者急嚼一二丸薄荷湯下
仁壽丸　治肝腎氣虗風冷所中筋脈瞤動口眼歪斜
　常服補肝元行榮衞養氣血
　　附子(一兩炮/去皮臍)桂心　茯苓　五味　枸杞　巴㦸
　　(去/心)杜仲　續㫁　山茰　熟地　兎絲子(酒浸/𢷬)防
　　風(各一/兩半)牛膝(二兩/酒浸)
　右為細末蜜丸桐子大食前温酒鹽湯下三五十丸
鐵彈丸　治男子婦人一切風疾無論遠近癱痪中風
　口眼歪斜語言蹇澁手足嚲曵難以枚舉或發搐搦
　或如蟲行或失音不語牙闗𦂳急脚不能行身體頑
　麻百節疼痛精神不爽頭虗煩悶夜卧不安多涎胸
　膈不利口乾眼澁多困少力如破傷風身如角弓口
　噤不開汗出如油及洗頭風腦重眉梁骨痛卒中不
　語迷悶兼白癜風徧身瘾疹鼻多清涕耳内蟬鳴小
　兒驚風天弔搐搦婦人血風手足煩熱夜多虗汗頭
　旋倒地並皆治之
　　白附　没藥(另/研)虎脛骨(酒浸一/宿炙乾)全蝎　烏頭(炮去/皮尖)
　　麻黃(連/節)自然銅(煅存性醋/浸各一兩)白花蛇(酒浸/五錢)辰砂(另研/一兩)
　　五靈脂(一/分)木鱉子(二十個去皮/另研不入羅)腦麝(一分/另研)乳香(栁/木)
　　(槌/研)
　右為末蜜丸彈子大用無灰酒一升浸一丸分三十
　服傷風鼻塞分三十服空心臨卧各一服大風五丸
　可安
活絡通經丸　治半身不遂口眼喎斜癱痪諸風通活
　經絡宣導凝滯常服壮筋骨助血脈起偏廢之疾其
　效如神
　　川烏頭(二兩一兩生不去皮/尖一兩炮去皮尖)草烏(二兩製/如上法)京墨
　　木鱉子(三兩三/錢另研)班猫(一百個去頭足/翅醋煮香熟焙)烏蛇(酒浸去/皮骨焙)
　　白花蛇(酒煮去/皮骨焙)白膠香(各二兩/另研)當歸(一兩/五錢)五靈脂
　　(三兩/二錢)
　右為末将木鱉子末醋研為膏和黒荳末一觔好醋
　抹一丸重一錢以墨為衣空心食前温酒鹽湯下
烏藥順氣㪚　治風氣不順手足偏枯流注經絡並濕
　毒進襲腿膝變痺筋骨疼痛
　　烏藥　麻黃　橘皮(各二/兩)炙草　川芎　枳殻
　　桔梗　殭蠶(炒去/絲)白芷(各一/兩)炮薑(五/錢)
　右為末每服二錢水一盞薑三片薄荷七葉空心服
　治氣去薄荷用棗肉二枚
舒筋保安㪚　治左癱右痪筋脈拘攣身體不遂腿足
　少力乾濕脚氣及濕滯經絡乆不能去宣導諸氣
　　木𤓰(五/兩)萆薢　五靈脂　牛膝(酒/浸)續㫁　殭蠶
　　松節　白芍　烏藥　天麻　黃耆　葳靈仙
　　當歸　防風　虎頭(各一/兩)
　右用無灰酒一斗浸上件藥二七日𦂳封扎日數足
　取藥焙乾擣為細末每服二錢用浸藥酒半盞調下
　酒完用米湯調下　又方添金毛狗脊一兩却将乳
　香白膠香各一兩同研入乾藥末内
松節㪚　治風寒冷濕薄於筋骨使筋骨攣掣痛行
　歩艱難但是諸攣縮掣痛悉主之
　　茯苓心中木(一兩剉/如米)乳香(一錢/另研)
　右入銀石器内炒存性為末木𤓰酒調下二錢
芎桂㪚　治中風四肢疼痛及二足俱軟行歩不便
　　川烏頭(二兩切作片水浸一宿切作算子更以/米泔浸一宿不洗晒乾麩炒㣲赤為度)川
　　芎(五/錢)桂心(一/兩)炙草　炮薑
　右為末每服二錢温鹽酒調下日三服
趂風膏　治中風手足偏廢不舉
　　穿山甲(左癱用左足/右癱用右足)紅海蛤(如棋/子者)川烏頭(大者生/用各二)
　　(兩/)
　右為末每用五錢擣葱白汁和成厚餅約徑一寸半
　貼在所患一邊脚中心用舊帛裹𦂳縛定於椅上坐
　無風宻室中椅前用湯一盆将貼藥脚於湯内浸仍
　用人扶病人恐汗出不能支持候汗出即急去了藥
　汗欲出身麻木得汗周遍為妙切宜避風自然手足
　可舉如病未盡除候半月二十日後再照前用一次
　自然病除仍服治風補裡藥忌口逺慾以自養
附子酒　治中風風冷痰癖脹滿諸痺
　　大附子(一枚去皮臍/切作四片)
　用醇酒一升春浸窨夏三日秋冬七日每服一合日
　二三服以痺住為效未知再作
小黃耆酒　治風虗痰癖四肢偏枯兩脚弱手不能上
　頭或小腹縮痛脇下攣急心下有伏水脇下有積飲
　夜夢悲愁不樂恍忽善忘由風虗五臓受邪所致或
　乆坐腰痛耳聾卒起眼眩頭重或遍體流腫疼痛飲
　食惡冷嗇嗇惡寒腦中痰滿心下寒疝及婦人産後
　餘病風虗積冷不除
　　黃耆　附子(去皮/臍)防風(去/义)烏頭(某騐方/用山藥)川椒(去木/并合)
　　(口/者)桂心　秦芁　牛膝　白术　川芎　獨活
　　細辛　甘草(各三/兩)大黃　葛根　山茰　乾薑
　　當歸(各二/兩)
　右為剉㪚少壮人無熬煉虗老人㣲熬熬以絹袋盛
　用清酒二斗漬之春夏五日秋冬七日可先服一合
　不知日三四合此藥攻痺尤佳亦不令人吐悶小熱
　宜冷飲大虗加肉蓯蓉二兩下利加女薑三兩多忘
　加石斛菖蒲紫石英各二兩心下多水加人參茯苓
　各二兩山葯三兩酒盡可更以酒二斗重漬服之不
　爾可晒渣搗下篩酒服方寸匕不知稍増之服一劑
　得力令人耐寒冷補虗治諸風冷神效
竇朝議經進仙酒方　治大風及偏風一切風疾延年
　益壽
　　牛蒡根　牛膝(各一/觔)秦芁　鼠粘子　枸杞(各一/斗)
　　蒼术(蒸爛/二觔)防風　蠶沙　巨勝子(炒另研去壳/又名大麻子)桔
　　梗　羌活(各二/兩)
　右為剉㪚無灰酒二斗净甕内浸宻封七日開開不
　得對瓶口日進三服每服一大盞温服當令靣有酒
　色甚者不過一斗忌麫食并魚肉動風物
　　料簡類例
且人之冐風也輕則為傷重則為中葢風㪚氣動於陽
腠理開故自汗而惡風其色診皆隨蔵氣而言六府無
論唯胃有中風者葢飲食所致故孫真人曰新食竟取
風為胃風瘧亦然然五蔵經絡既能中豈不能中諸府
也雖曰轉輸在大小腸則有朏脹在胞則有轉戾在膽
則有懾縮但文缺不論或謂竟中諸蔵故不論諸府此
亦一説故兩存之諸方論中所謂左癱右痪葢邪氣中
人邪氣反緩正氣反急正氣引邪喎僻不遂入風噎者
以心肺間閉不能言但噫噫作聲葢肺氣入心則能言
邪中心肺涎潮逼塞故使然也四肢縱緩為風痱者以
風㪚涎注於闗節氣不能行故使四肢不遂舌强不能
言者以風入心脾經心之别脉系於舌本脾之脈絡胃
夾咽連舌下風涎入其經絡故舌不轉而不能言也四
肢拘攣者以中風冷邪氣入於肝蔵使諸筋攣急屈而
不伸也風柔者以風熱入於肝蔵使諸筋弛張緩而不収
也故經云寒則攣急熱則弛張風顫者以風入於肝蔵
經絡上氣不守正位故使頭招摇而手足顫掉也風瘖
者以風冷之氣客於中滯而不能發故使口噤而不能
言也於前所謂涎塞心肺同候此以口噤為差耳猥退
風者半身不遂失音不語臨事不前亦偏中於心肺經
所致也諸經類例可推而治之
　　不内外因中風証治
凡因不内不外而致中風者各從其類也如新沐中風
名曰首風飲酒中風名曰漏風又曰酒風入房中風名
曰内風又曰勞風治之各有方
附子摩頭㪚　治因沐頭中風多汗惡風當先風一日
　而病甚頭痛不可以出至風日則少愈名曰首風
　　大附子(一枚炮/去皮臍)鹽(等/分)
　以二味為㪚方寸匕沐了摩疢上令藥力行為度
麋銜湯　治因醉中風多汗惡風少氣口乾善渇近衣
　則身熱如火臨食則汗出如浴骨節懈怠不欲自勞
　名曰漏風
　　澤瀉　白术(各一/錢)麋銜草(五/錢)
　右共為末每服二錢酒飲任調下空心服
附子湯　治房勞中風惡風多汗汗出沾衣口乾上凟
　不能勞事身體盡疼名曰内風
　　附子(生去/皮臍)人參(各五/錢)茴香(炒/)茯苓　山藥(各一/錢)炙
　　草　炮薑(各三/分)
　右剉㪚每服四錢水二盞薑三片鹽少許煎至七分
　去渣空心服
　　叙中寒論
夫寒者天地殺厲之氣在天為寒在地為水在人蔵為
腎故寒喜中腎腎中之多使攣急疼痛昏不知人挾風
則眩暈兼濕則腫痛治之唯宜温劑不可吐下皆逆也
然寒性雖喜歸腎五蔵皆能中之若中於經絡之表則
易㪚入裏則不消與傷寒脈証無異但輕重不同其在
本蔵即中寒者經論既載不可不言明也詳論在傷寒
門
　　五藏中寒証
肝中寒者人迎與左闗上脈𦂳而弦肝虗中寒乃母子
相因弦多則吉但𦂳不弦舌卷而嚢縮為不利故使本
部脉𦂳如切繩肝中寒之狀其人洒洒惡寒翕翕發熱
薫然靣赤漐漐如有汗胸中煩熱脇下攣急足不得伸
心中寒者人迎與左寸口脈𦂳而洪心虗中寒賊邪相
尅脈應本部洪滑則吉但𦂳舌乾焦為不利心中之狀
如噉蒜虀狀劇則心痛掣背背痛掣心猶如人注惡寒
四肢厥自吐少間頃時復發休作不已昏塞不知人
脾中寒者人迎與右闗上脈𦂳而沉細脾虗中寒寒邪
乘尅脈應本部長則吉沉𦂳唇掲為不利脾中寒之状
心腹䐜脹四肢攣急噯噫不通蔵氣不傳或吐或泄
肺中寒者人迎與右寸口脈𦂳而濇肺虗中寒母子相
感脈應本部浮者為吉但𦂳而濇鼻乾燥為不利肺中
寒之状喜吐濁涎氣短不能報息洒洒而寒吸吸而咳
腎中寒者人迎與左尺中脈沉𦂳而滑腎虗中寒寒喜
中腎以類相從脈應本部沉滑者吉𦂳濇耳輪黒目睛
眣為不利腎中寒之状色黒氣弱吸吸少氣耳聾腰痛
膝下清拘攣而疼昏不知人餘例見傷寒門
　　中寒治法
附子理中湯　治五蔵中寒口噤四肢强直失音不語
　昔有武士守邊大雪出帳外觀瞻忽然暈倒時林繼
　作隨行醫官灌以此藥二劑遂醒
　　大附子(炮去/皮臍)人參　炮薑　白术　炙草
　右剉㪚毎服四錢水盞半煎七分去渣不以時服口
　噤則撬開灌之
乾薑附子湯　治中寒卒然暈倒或吐逆涎沫状如暗
　風手足攣搐口噤四肢厥冷或復躁熱
　　炮薑　附子(炮去/皮臍)
　右剉㪚每服四錢水盞半煎七分去渣食前服入肝
　加木𤓰入肺加桑皮入脾加白术入心加茯苓隨証
　加之
　　中暑論
中暑其脈陽弱而陰虗㣲遲似芤夫暑在天為熱在地
為火在人蔵為心故暑喜歸心中之令人噎悶昏不知
人入肝則眩暈頑痺入脾則昏睡不覺入肺則喘滿痿
躄入腎則消渇小便不利凡暍死治之切不可冷惟宜
温劑得冷則死道途無湯則以熱土熨臍中仍使人更
溺概可見矣若發其汗則惡寒甚加温邪則發熱甚治
之不可不謹也然傷寒中暍其實一病也但輕重不同
新校正要畧者乃云傷寒家别有暍病非也詳論治法
見傷暑門
　　中暑治法
大黃龍丸　治中暑眩暈昏不知人或身熱惡寒頭痛
　状如傷寒或往來寒熱煩燥渇甚嘔吐泄瀉常服云
　暑毒分利陰陽
　　硫黃　硝石(各一/兩)雄黃(通明/者)滑石　白礬(各五/錢)寒
　　食麫(四/兩)
　右為末滴水丸如桐子大每服五丸至七丸漸至二
　十丸新汲水下昏塞不知人則以水化開灌之中暑
　忌得冷此藥却以冷水下乃熱用寒引疑者釋之
　　中暑凡例
中暑悶倒急扶到陰凉處切不可與冷水當以布巾衣
物等蘸熱湯熨臍上及氣海續以湯淋布上令徹臍腹
暖即漸醒如倉卒無湯掬道上熱土於臍以多為佳冷
則易去古法道途無湯即掬熱土於臍上仍撥開作窩
子令人更溺於其中以代湯續以解暑毒藥加白虎竹
葉石膏湯凡覺中暑即嚼生薑一大塊冷水送下如不
能嚼即用水研灌之立醒路中倉卒無水渇甚嚼生葱
二寸許同津嚥可抵水二升
　　中濕論
中濕者脈沉而細㣲緩以濕溢人肌肌浮則脈沉細夫
濕者在天為雨在地為水在人蔵為脾故濕喜歸脾脾
虗喜中濕故曰濕流闗節中人多使人䐜脹四肢闗節
疼痛而煩乆則浮腫喘滿昏不知人挾風則眩暈嘔噦
兼寒則攣卷掣痛治之不得猛發汗及灼艾泄瀉惟利
小便為佳故論云治濕不利小便非其治也發汗大汗
皆死治法見傷暑門
　　中濕治法
白术酒　治濕中口噤昏不知人
　　白术(一/觔)
　酒浸三日三夜飲之不能飲酒煎膏代之
　　四氣兼中証論
風寒暑濕本乎一氣性中相同用中相背風寒既能中
五蔵暑濕其可不論方論有肝着其人常欲蹈其胸上
先未苦時但欲飲熱脾着四肢浮腫身重如石不能自
反身腎着身重腰中冷如坐水中形如水状及不渇小
便自利飲食如故心肺不見明文恐文簡缺難以臆補
或云濕惟中三陰故不及心肺然五蔵有本病并乘尅
勝尅相感相因而得之假如風中肝為本病中脾為勝
尅中肺為乘尅中心為相因中腎為相感則無所不通
謂濕未及心肺未為確論故缺以俟明哲暑病亦然况
六滛均被四氣皆能中人中風則有汗脈必㣲弦惡風
走注中寒則無汗脈必𦂳數惡寒疼痛中暑則昏憒靣
垢脈必虗緩倦怠中濕則重着脈必輕緩四肢厯疼痛
皆能交絡互織所謂風寒風温風濕寒濕濕温等當以
人迎脈証别之令無差誤更有七情内忤亦能涎潮昏
塞手足嚲曵一如中風不可例作六滛氣治甚致夭枉
及素蓄痰涎随氣上厥使人眩暈昏不知人半身不遂
口眼喎斜手足嚲曵者故有氣中痰中之别尤當詳辨
毋使混濫除外所因方見於此從内所因各見本門
　　四氣兼中治法
附子湯　治五蔵中風寒手足不仁口目歪斜昏暈失
　音眼目瞤動牙車𦂳急不得轉動
　　附子(炮去/皮臍)桂心(各五/錢)細辛　防風　人參　炮薑
　　(各六/分)
　右剉㪚每服四錢水一盞半薑五片棗一枚去渣空
　心服或為末酒調下二錢
防風湯　治中風挾暑卒然暈倒靣青黒四肢緩弱喜
　伸欠口眼歪斜四肢不仁好笑
　　防風　澤瀉　桂心　杏仁(麩/炒)乾薑　炙草(等/分)
　右剉㪚每服四錢煎七分去渣空心服
生薑生附湯　治中風濕昏悶恍忽脹滿身重手足緩
　縱漐漐自汗失音不語便利不禁
　　附子(生去/皮臍)乾薑(各五/錢)白术(一/兩)炙草(一/分)
　每服四錢水一盞半去渣空心服
附子麻黃湯　治寒濕所中昏暈緩弱或腰背强急口
　喎語聲混濁心腹䐜脹氣上喘不能轉動
　　附子(生去/皮臍)乾薑　麻黃(去節/湯煮)白术　人參　炙草
　　(等/分)
　右剉㪚每服四錢水盞半煎七分去渣空心服
苓术湯　治冒暑遭雨暑濕欝發四肢不仁半身不
　遂骨節離解緩弱不收或入浴暈倒口眼歪斜手
　足嚲曵皆濕温類也
　　附子　茯苓　白术　炮薑　澤瀉　桂心(等/分)
　右剉㪚每服四錢煎七分去滓空心服
　
　
　
　
　
　
　
　
　
　三因極一病証方論卷二
欽定四庫全書
　三因極一病証方論卷三
　　　　　　　　　　　　　宋　陳言　撰
　　叙痺論
夫風寒濕三氣雜至合而為痺雖曰合痺其用自殊風
勝則為行痺寒勝則為痛痺濕勝則為着痺三氣襲人
經絡入於筋脈皮肉肌骨乆而不已則入五藏凡使人
煩滿喘而吐者是痺客於肺煩心上氣嗌乾空噫厥脹
滿者是痺客於心多飲數小便小腹痛如懷孕夜卧則
驚者是痺客於肝善脹尻以代踵脊以代頭者是痺客
於腎四肢懈怠發咳嘔沫上為大寒者是痺客於脾又
有腸痺者數飲而小便不利中氣喘急時發飱泄又胞
痺者小便按之内痛若沃以湯澁於小便上為清涕又
六府各有俞風寒濕中其俞而飲食引之故循俞而入
各舍其府治之隨其府俞以施針灸之法仍服逐風温
寒發散等藥則病自愈大抵痺之為病寒多則痛風多
則行濕多則着在骨則重而不舉在脉則血凝而不流
在筋則屈而不伸在肉則不仁在皮則寒逢寒則急逢
熱則縱又有血痺以類相從附於此門外有支飲作痺
見痰飲門
　　合痺治法
附子湯　治風濕寒痺骨節疼痛肌膚不仁皮肉腫着
　四肢緩縱
　　附子(生去/皮臍)白芍　桂心　人參　茯苓(各三/分)白术
　　(一/兩)甘草
　右為剉㪚每服四錢水二盞煎七分去滓食前服
黃耆五物湯　治尊榮人骨弱肌膚盛重困疲勞汗出
　卧不時動摇如被微風遂得之作血痺脈當陰陽俱
　㣲尺中小𦂳身體如風痺狀
　　黃耆　白芍　桂心(各三/分)生薑(五/片)大棗(三/枚)
　右為剉散食前服
黃耆酒　治風濕寒痺舉體腫滿疼痛不仁飲食惡冷
　嗇嗇惡寒胸中痰滿心下塞塞　方見中風門
　　厯節論
夫厯節疼痛不可屈伸身體尫羸脚腫如脫其痛如掣
流注骨節短氣自汗頭眩嗢嗢欲吐者皆以風濕寒相
搏而成其痛如掣者為寒多腫滿如脫者為濕多厯節
黄汗出者為風多顧病源所載飲酒當風汗出入水浴
水從汗孔入得之遂成斯疾原其所因雖渉風濕寒又
有飲酒之說自屬不内外因亦有不能飲酒而患此者
要當推求所因分其所因先後輕重為治乆而不治令
人骨節蹉跌變為癲病不可不知
　　厯節治法
芍藥知母湯　治諸肢節疼痛身體尫羸脚腫如脫頭
　眩短氣嗢嗢欲吐
　　桂心　知母　防風(各四/兩)芍藥　炙草　麻黃
　　附子(炮去/皮臍)
　每服四錢加生薑五片空心服　一法加白术川芎
　杏仁半夏
烏頭湯　治病厯節痛不可屈伸
　　烏頭(五枚剉以蜜二升煎/取一升烏頭去之)炙草　麻黃(去/節)芍藥
　　黃耆
　右剉散每服四錢水二盞煎至七分去滓投前蜜煎
　一升空心服千金方有乾薑桂心大棗無黃蓍麻黃
　治寒疝腹痛絞痛賊風入腹攻五臟拘急不得轉側
　呌呼發作有時使人手足厥逆並治之
附子八物湯　治厯節風四肢疼痛如鎚鍜不可忍
　　附子　炮薑　白芍　茯苓　炙草　桂心(各三/兩)
　　人葠(一/兩)白术(四/兩)
　每服四錢去滓食前服　一方去桂用地黃二兩
獨活寄生湯　治厯節風近人用之甚效亦治腰背痛
　及脚氣流注
　　獨活　杜仲(薑/製)細辛　牛膝　秦艽　人參　桑
　　寄生　茯苓　炙草　白芍　川芎　當歸　熟
　　地　防風　桂心(各三/兩)
　每服四錢空心服
　　叙脚氣論
夫中風寒暑濕與脚氣皆漸䪺淺深之不同中風寒暑
濕得之䪺而淺脚氣得之漸而深以其隨臟氣虚實寒
熱發動故得氣名其如循經絡入臟府証候雖不一然
三陽多熱躁三陰多熱煩亦可推求但脚氣不專主一
氣亦不專在一經故與中風寒暑濕為異耳兼有續生
諸病混多端未易分别治之須尋其經絡病証所在去
處然後以脉察其虚實淺深為治假如三陽經絡其診
多在足外踝及手背三陰經絡其診多在足内踝及臂
内以此粗分陰陽可知大概矣其如風寒濕暑性用各
各不同所謂風為行寒為痛暑為頑濕為着乃不刋之
論千金方論與董氏耑門類皆蹈襲舊說似難憑據惟
留心斯道者必有至當之論焉
　　叙千金論
千金論脚氣皆由感毒所致多不令人便覺或因他病
乃始發動或奄然大悶經三兩日方乃覺之庸醫不識
謾作餘疾治之莫不盡斃縁始覺甚微飲食嬉戲氣力
如故惟卒起脚屈弱為異耳乃論風毒相冒云夫有脚
未覺異而頭項臂膊已有所苦諸處皆未悉知而心腹
五内已有所因或見食嘔吐憎聞食臭或腹痛下利或
大小便秘澁或胸中忡悸不欲見光明或精神昏憒語
言錯亂或壯熱頭痛或身體酷冷疼煩或覺轉筋或䏶
腿頑痺或時緩縱不隨或時百節攣急或腫或小腹不
仁皆謂脚氣狀貌也至於婦人産後取凉多中此毒其
熱悶掣縱驚悸心煩嘔吐氣上臍下冷痞愊愊然不快
兼小便淋瀝不同生平皆係脚氣之候頑弱為緩風疼
痛為濕痺千金節文偹叙諸証不說陰陽經絡所受去
處亦不分風濕寒熱四氣及内藏虚實所因後學從何
為治若一一信書不若無書為愈此之謂也
　　脚氣脈証
脚氣証狀固多但當以脉診分其陰陽使無差誤所謂
脈浮為風𦂳為寒緩細為濕洪數為熱見於諸陽病在
外宜發散之則愈沉而弦者亦為風沉而𦂳者為寒沉
細為濕沉數為熱見諸陰病在裏宜温利之則愈外証
自汗走注為風勝無汗疼痛攣急為寒勝腫滿重着為
濕勝煩渇熱頑為暑勝四氣兼有但推其多者為勝治
之諸証互辨而分表裏寒則温之熱則寒之在表則㪚
在裏則下若大虚氣乏間作補湯隨病冷熱而用之不
可拘不可服補藥之說
　　叙太陽經脚氣証
病者頭痛目脫項強腰脊連體摳循臂外出外踝之後
循京骨至小指外側皆痛者乃足太陽膀胱經為風寒
暑濕流注自汗者為風勝無汗疼痛為寒勝熱頑為暑
勝重着腫滿為濕勝諸經皆當如此推凡太陽經宜隨
四氣發散而愈
　　太陽經脚氣治法
麻黃左經湯　治風寒暑濕流注足太陽手足攣痺行
　歩艱難增寒發熱無汗惡寒或自汗惡風頭痛眩暈
　腰重闗節疼痛
　　麻黃(去/節)乾葛　細辛　白术　茯苓　防己　桂
　　心　羌活　防風　炙草(各等/分)
　右為粗末每服四錢水二盞薑三片棗一枚煎七分
　去滓空心服　自汗去麻黃加桂枝白芍重着加白
　术橘皮無汗减桂加杏仁澤㵼所加並等分
　　陽明經脚氣証
病者凄凄寒熱呻欠口鼻乾腹脹髀膝臏中循胻外廉
下足跗入中指内間皆痛者乃足陽明胃經為風寒暑
濕流注之所為四氣偏勝並如上說治之宜隨四氣微
利之
　　陽明經脚氣治法
大黃左經湯　治風寒暑濕流注足陽明經使足腰痺
　痛行歩艱難涎潮昏塞大小便秘澁腹痛嘔吐或復
　下利惡聞食氣喘滿肩息或自汗譫語
　　大黃　細辛　茯苓　防風　羌活　黃芩
　　前胡　枳殻(麸/炒)厚朴　炙草　杏仁(麸炒去/皮尖)
　右剉㪚每服四錢薑三片棗一枚煎七分去滓空心
　熱服　腹痛加白芍秘結加阿膠喘加桑皮蘇子小
　便秘加澤瀉四肢瘡痒浸淫加升麻並等分
荷葉藁本湯　治足脛生瘡浸滛腿膝膿汁淋漓熱痺
　痛痒
　　乾荷葉(四/張)藁本(等/分)
　以水二升煎减五合去滓温煖得所淋渫乃服大黃
　左經湯
　　少陽經脚氣証
病者口苦善太息脇痛面垢體無膏澤頭額目銳眥痛
缺盆并眼下馬刀腫自汗振寒發熱胸中脇肋髀膝外
至胻絶骨外踝及諸指節皆痛者乃足少陽膽經為風
寒暑濕流注四氣偏勝例如前說治之宜隨四氣和解
　　少陽經脚氣治法
半夏左經湯　治足少陽經為風寒暑濕流注發熱腰
　肋痛頭痛眩暈嘔吐宿汁耳聾心悸熱悶心煩氣上
　喘滿肩息腿痺緩縱不隨
　　半夏　乾葛　細辛　白术　茯苓　桂心　炙
　　甘草　防風　炮薑　黃芩　逺志　柴胡　麥
　　冬(各三/分)
　每服四錢薑三片棗一枚煎七分空心服熱悶加竹
　瀝半合喘滿加杏仁桑皮
　　料簡三陽併合脚氣
三陽經有併有合如太陽併少陽少陽併陽明陽明併
太陽三陽合病皆於經絡中推考其診隨証治之所謂
併者二經相并合者三經㑹合以此強分使名義易曉
不必論其三也
　　三陽併合脚氣証治
病者增寒壯熱自汗惡風或無汗惡寒眩暈重着闗節
掣痛手足拘攣疼痛冷痺緩縱不隨心燥氣上嘔吐下
利此皆三陽經中風寒暑濕其脈必浮弦𦂳數
大神秘左經湯　治風寒暑濕流注三陽經手足拘攣
　疼痛行歩艱難增寒發熱自汗惡風頭眩身重闗節
　掣痛或卒中昏塞大便秘澁或腹痛嘔吐下利惡聞
　食氣髀腿頑痺緩縱不隨熱悶驚悸心煩氣上臍下
　冷痺喘滿肩息
　　麻黃　乾葛　細辛　厚朴　茯苓　防己　枳
　　殻　桂心　羌活　防風　柴胡　黃芩　逺志
　　炮薑　半夏　麥冬　甘草(各等/分)
　右剉㪚每服四錢加生薑三片棗一枚空心服自汗
　加牡蠣白术去麻黃腫滿加澤瀉木通熱甚無汗去
　桂加陳皮前胡升麻腹痛吐利去黃芩加芍藥附子
　大便秘加大黃竹瀝喘滿加杏仁桑皮紫蘇所加並
　等分凡有此病詳認証狀逐一加减無不愈者常服
　下氣消痰散風濕退腫進飲食令人不虚南方諸師
　固秘此方雖父子兄弟不傳學者當敬用之
加味敗毒㪚　治三陽經脚氣流注脚踝上焮熱赤腫
　寒熱如瘧自汗惡風或自汗惡寒
　　羌活　獨活　前胡　柴胡　枳殻　桔梗　人
　　參　茯苓　甘草　川芎　大黃　蒼术
　右剉散每服四錢薑三片薄荷一頭煎七分熱服不
　過二服愈皮膚搔痒赤疹加蟬退
　　太陰經脚氣証治
病者腹滿挾咽連舌系急胸膈痞滿循行骨下股膝内
前廉内踝過核骨後連足大指之端内側皆痛者乃足
太陰脾經為四氣流注之所為也四氣偏勝並如前說
治之各隨其氣所中輕重温散之
六物附子湯　治四氣流注於足太陰經骨節煩疼四
　肢拘急自汗短氣小便不利惡風怯冷頭面手足時
　時浮腫
　　附子　桂心(各五/錢)白术(三/兩)防己(四/兩)茯苓(三/兩)甘草(二/兩)
　　少陰經脚氣証治
病者腰脊痛小指之下連足心循内踝入跟中上踹内
入膕中内廉股内皆痛上衝胸咽飢不能食面黑小便
淋秘咳唾不已善恐心惕惕若人將捕之狀小腹不仁
者難治足少陰腎為四氣流注之所為也四氣偏勝並
如前說治之各隨其氣所中輕重而温散之
八味丸　治少陰腎經脚氣入腹小腹不仁上氣喘急
　嘔吐自汗此証最急以腎乘心水尅火死不旋踵
　　熟地(八/兩)丹皮　茯苓　澤瀉(各三/兩)山茰　山藥(四/兩)
　　附子　肉桂(各一/兩)
　右為末蜜丸桐子大酒下五十丸
　　厥陰經脚氣証治
病者脇肋偏疼足大指連内廉内陰小腹臍脹痛脚攣
面塵脫色咽乾嘔瀉小便難或時遺溺并狐疝足厥陰
肝經為四氣流注之為也四氣偏勝並如前說治之各
隨其氣所中輕重而調治
神應養真丹　治厥陰肝經為四氣進襲肝臟左癱右
　瘓涎潮昏塞半身不遂手足頑麻語言蹇澁頭旋目
　眩牙闗𦂳急氣喘自汗心神恍惚肢體緩弱上攻頭
　目下注脚膝榮氣凝滯遍身疼痛兼治産後中風角
　弓反張墜車落馬打撲傷損瘀血在内
　　川芎　當歸　白芍　熟地　羌活　天麻(各等/分)
　一法無羗活加木𤓰炒阿膠為末蜜丸雞子黃大每
　服一丸木𤓰兎絲子浸酒下脚痺米仁浸酒下中風
　温酒下
　　料簡三陰併合脚氣
三陰合併傷寒三陽有合併三陰無合併惟脚氣不然
以乆滯臟氣隨其虚實寒熱流注故有併合當合併三
陰所中之証而治之
　　三陰併合脚氣治法
病者腹滿胸痞骨節煩疼四肢浮腫上氣喘急小腹不
仁腰脊足心踹膕皆痛脇腰偏疼陰器抵小腹夾臍諸
處脹痛此皆三陰經中風寒暑濕其脉必沉細遲弦
地龍丸　治肝腎臟虚風濕進襲流注腿膝行歩艱難
　漸成風濕脚氣足心如火上氣喘急小腹不仁全不
　進食
　　赤小荳(炒四/兩)五靈脂　白膠香　破故紙　狗脊
　　木鱉子　海桐皮　威靈仙　地龍　草烏(米泔/浸三)
　　(日净洗去皮/尖各一兩)
　右為末酒糊丸桐子大硃砂為衣鹽酒下五十丸
川膝煎　治肝腎虚為風寒濕毒所中流注腿膝厯節
　疼痛如錐刀鍜刺不可名狀
　　大烏頭(十箇端正者搥破以紙袋盛用黒荳一升/襯覆蒸一日取出去荳不用去皮尖晒乾)
　　川牛膝(二兩/晒乾)
　以二味並不見銅鐵器縁肝氣惡之木臼搗碎牛膝
　同入石磨中磨為末酒糊丸如桐子大每服四十丸
　用好酒一瓶將木𤓰一隻切作片子入瓶中浸木𤓰
　爛為度用此酒下不以時服
十全丹　治脚氣上攻心腎相繫足心隠痛小腹不仁
　煩渇小便或秘或利闗節攣痺疼痛神效不可具述
　　肉蓯蓉(酒/浸)石斛(酒/浸)狗脊(火去/毛)萆薢　茯苓　牛膝
　　(酒/浸)地仙子　逺志(各一/兩)熟地(三/兩)杜仲(三/兩)
　右為末蜜丸桐子大温酒鹽湯任下
乳香宣經丸　治體虛為風濕寒暑所襲四氣相搏半
　身不遂手足頑麻骨節煩疼足脛浮腫惡寒發熱漸
　成脚氣肝腎不足四肢攣急遍身攻注或閃脞打撲
　内傷筋骨及風邪内搏男子疝氣婦人經脉不調活
　血止痛補虚壯筋骨
　　威靈仙　烏藥　茴香　川練子　牽牛子　桔
　　梗　萆薢　防風(各二/兩)五靈脂　乳香(各五/錢)草烏
　　(用黒荳一升同煑竹刀切/看黑透為度去皮焙五錢)
　右為末酒糊丸桐子大鹽酒下五十丸婦人食前醋
　湯下
大犀角湯　治脾腎經脚脛腫痺小腹頑麻上攻頭面
　通身浮腫小便不利上氣喘滿悶絶欲死
　　犀角　黃芩　白术　肉桂　防己　旋覆花(各/二)
　　(兩/)香豉　橘皮　茯苓(各三/兩)前胡　桑皮(四/兩)紫蘇
　　(莖葉/四兩)
　每服四錢加薑五片棗三枚喘加杏仁
四蒸木瓜丸　治肝腎脾三經氣虚為風寒濕搏着流
　注經絡竭日曠嵗治療不痊凡遇六化更變七經不
　寧必致發動或腫滿或頑痺增寒壯熱嘔吐自汗
　　葳靈仙(苦葶藶/同入)黃耆(續㫁/同入)蒼术(橘皮/同入)烏藥(黄松節/同入)
　右各五錢以大木𤓰四隻切葢去穰入前件藥仍用
　葢簪定酒蒸熟三蒸三晒取藥出焙乾為末研𤓰為
　膏捜和搗千杵丸如桐子大空心温酒鹽湯任下五
　十丸世傳木瓜丸最多惟此方有效宜當敬之黃松
　節即茯苓中木是也
逐毒湯　治肝脾腎三經為風濕寒熱毒氣上攻陰陽
　不和四肢拘攣上氣喘滿小便秘澁心熱煩悶遍身
　浮腫
　　半夏(四/兩)黃耆　當歸　人參　厚朴　獨活　炙
　　甘草　陳皮(各一/兩)熟地　芍藥　枳實　麻黃(去/節)
　　(各二/兩)桂心(三/兩)五棓子(二十/一箇)
　每服四錢薑七片棗三枚空心温服日三夜一
　　脚氣總治
千金脚氣論在論中風之前良有以也方論雖多識病
者少或覺之傷晩或狐疑不决枉死者半信不誣者矣
凡有此証最宜急治縱則入腹攻五臟雖神丹亦無如
之何又乆患續生諸病如大小便不利腫滿飲食傷等
不妨剖别為治所為先去新病餘當在後若總而治之
則亦庶乎其可也
烏藥平氣湯　治脚氣上攻喘滿及五臟偏勝諸氣不
　和喘咳奔冲坐卧不安頭暈脚弱上實下虚
　　烏藥　人參　白术　川芎　當歸　茯苓　炙
　　甘草　白芷　木𤓰　五味　蘇子(各等/分)
　加薑棗為末亦可
蘇子湯　治脚弱上氣陰陽交錯清濁不分上重下虚
　中滿喘急嘔吐自汗無復紀律千金云宋湘王在南
　州患脚氣困篤服此得效
　　蘇子　半夏(各五/兩)前胡　厚朴　當歸　炙甘草
　　(各二/兩)桂心　陳皮(各三/兩)
　右為剉㪚每服四錢薑七片棗二枚煎七分食後服
　人謂俞山人降氣湯也好事者復加附子黃蓍又改
　其分兩一班入太醫方用者宜知之
木瓜牛膝丸　治寒濕脚氣冷濕下注脚弱無力或腫
　急疝痛兼治婦人血風大固腎氣活血壯筋絡
　　木瓜(大者三四箇切開葢去心先用糯米漿過鹽/焙乾為末即將鹽末入瓜内令滿仍用葢針)
　　(定蒸三次/爛研成膏)川烏(大者去皮尖用好酒一升浸/薄切片酒煑乾研成膏三兩)牛膝
　　萆薢　茴香　羌活　青皮　青鹽(别研/入)狗脊(燎/毛)
　　巴㦸　海桐皮(各一/兩)
　右為末入青鹽和勻將前二膏捜為末如硬再入酒
　杵數次丸如桐子大食前鹽酒下五十丸
茱茰丸　治脚氣入腹腹脹不仁喘悶欲死
　　吳茱茰(湯/泡)木瓜(去心/切片)
　右等分酒糊丸桐子大酒下百丸或以木𤓰蒸爛研
　膏為丸尤妙
黑附丸　治乾濕脚氣
　　附子　黑荳(半觔入磁瓶内漫火/煑以附子爛為度)
　右以熟荳一合同附子研作餅焙乾為末蜜丸皂仁
　大每服二丸空心麝香酒下
木通散　治脚氣服補藥太過小便不通淋閉臍下脹
　　當歸　赤芍　赤苓　生草　梔子仁(炒各/一兩)
　右為散每服二錢
桑皮赤荳散　治脚氣小便澁兩足腫氣脹
　　赤小荳(半/觔)桑皮　蘇葉(一/握)生薑(五/錢)
　右為散水三升煑荳熟取荳食去滓仍取餘汁飲之
勝酸丸　治元氣不足真氣虚弱及諸虚寒濕氣進襲
　手足卷攣足指連足面拘急走注疼痛筋脈不伸行
　歩不隨常服益真氣壯筋骨黑髭鬚滑皮膚一切足
　弱鶴膝諸風
　　附子(一箇泡/去皮臍)當歸(一兩/酒浸)天麻(酒/浸)牛膝(酒/浸)棗仁(炒/)
　　熟地　防風(二/兩)木𤓰(四/兩)麝香(一/分)全蝎(去/鈎)乳香(五錢/另研)
　　木香　没藥(另/研)羌活　炙草(各一/兩)
　右為細末用生地三觔净洗研如泥入無灰酒四升
　煑爛如膏以前藥令勻和杵令堅每兩作十丸每服
　一丸臨卧細嚼酒下地黃膏春夏極多遇冬或無地
　黃蜜丸桐子大鹽湯下或温酒下五十丸
加减法
　　梹榔　萆薢　蓯蓉　破故紙　巴㦸天
　右五味各添一兩内熟地當歸各增一兩尤妙如服
　此藥或五七日或半月日見效甚速行歩如飛千里
　可至乃名勝酸
換腿丸　治足三陰經虚為風寒暑濕進襲攣痺緩弱
　上攻胸脇肩背下注脚膝疼痛漸成風濕脚氣行歩
　艱難足心如火上氣喘急全不進食
　　石楠藤　天南星　石斛(酒/浸)牛膝(酒/浸)羌活　防風
　　米仁(炒/)　萆薢　黃耆(蜜/炙)天麻　當歸　續㫁(各/一)
　　(兩/半)木瓜(四/兩)梹榔(二兩/五錢)
　右為末酒煑麫糊為丸桐子大空心温酒鹽湯下
　
　
　
　
　
　
　
　
　
　三因極一病証方論卷三
欽定四庫全書
　三因極一病証方論卷四
　　　　　　　　　　　　　宋　陳言　撰
　　叙傷風論
經云春傷風夏飡泄此乃四時之序也或表中風在經
絡中循經流注以日傳變與傷寒無異但寒泣血無汗
惡寒風㪚氣有汗惡風為不同仲景正以此格量太陽
經傷寒傷風用藥不同而纂集者不識門類遂雙編二
証使後學混濫卒不知歸甚者以傷風暑濕時氣疫疹
凢曰太陽病者皆謂之傷寒晉人不經類皆如此固不
足道但文義乖錯惑於後世不可不與之辨今别立傷
風一門於四淫之前且依先哲以太陽為始分注六經
學者當自知
　　傷風証治
足太陽膀胱經傷風有汗惡風不惡寒頭項强腰脊痛
以其脉從巔入絡腦還出别下項循肩膊内俠脊抵腰
中故太陽諸証如是治之宜桂枝湯
桂枝湯　治太陽傷風脉陽浮陰弱榮弱衛強頭痛鼻
　鳴乾嘔發熱自汗惡風或煩熱汗出則解有如瘧狀
　脉浮洪虚大
　　桂枝　芍藥(各一/兩半)甘草(一/兩)
　右㕮咀每服五錢煎八分去滓食前温服令遍身微
　汗愈　或發汗漏不止惡風小便難四肢拘急者加
　熟附子一分　或項背強几几反汗出惡風者加葛
　根一兩三錢　或汗出後身疼痛脉沉遲者加芍藥
　生薑各五錢人葠一兩五錢　或下後脉促胸滿者
　去芍藥若微寒加熟附子　或下後頭項強痛翕翕
　發熱無汗心下滿痛小便不利者去桂枝加茯苓白
　术各一兩五錢　太陽外証未除數下之挾熱利不
　止心下痞硬表裏不解加人葠一兩　或下之微喘
　者加厚朴六錢杏仁十七粒　因燒針令汗針處被
　寒核起而赤必發奔豚灸其核上各一壯加桂一兩
　與服　因燒針煩躁者去芍藥减桂一兩加牡蠣龍
　骨各一兩可代救逆湯
足陽明胃經傷風口躁煩渇自汗嗜卧身重小便難以
其脉俠鼻絡目下膈屬胃絡脾俠臍入氣街故陽明諸
証如是治之宜杏子湯
杏子湯　治陽明傷風能食口苦咽乾腹滿㣲喘發熱
　惡寒自汗嗜卧身重小便難潮熱而􁋋其脉浮弦長
　而數悉主之
　　杏仁　半夏　五味　芍藥　桂心　細辛(各二/錢)
　　炮薑　大黃　甘草(各三/錢)茯苓
足少陽胆經傷風身熱惡風自汗項強脇滿以其脉起
於目銳眥上抵頭角交出入缺盆下胸中胃膈絡肝循
脇裏出氣街合脾厭中故少陽諸証如是治宜柴胡加
桂湯
柴胡加桂湯　治少陽傷風四五日身熱惡風頸項強
　脇下滿手足温口苦而渇自汗其脉陽浮陰弦或發
　汗汗多亡陽譫語可和其榮衛通其津液自然愈矣
　　柴胡(一/兩)半夏　芍藥　黃芩　人参　甘草　桂
　　枝(五/錢)加生薑
足太陰脾經傷風自汗胸滿腹痛四肢倦怠以其脉入
腹絡胃上膈俠咽連舌本㪚舌下故太陰諸証如是治
之宜桂枝芍藥湯
桂枝芍藥湯　治太陰傷風自汗咽乾胸腹四肢倦怠
　手足自温其脉弦大而緩
　　桂枝(五/錢)白芍(三/兩)加生薑三片棗一枚　腹痛甚加
　　大黃一兩
足少陰腎經傷風口燥舌乾咽痛胸滿心煩自汗腰連
䯒骨酸痛以其脉貫脊属腎上貫胸膈入肺中循喉嚨
俠舌本故少陰諸証如是治之宜桂附湯
桂附湯　治少陰傷風胸滿心煩咽喉哽痛自汗腰疼
　連䯒骨酸痛嘔吐涎沫頭痛其脉沉弦
　　附子(生去/皮臍)桂心　乾薑　芍藥　甘草　茯苓
　　桃仁(去皮尖麸/炒各一兩)咽痛加桔梗
足厥陰肝經傷風自汗惡風舌卷小腹急滿以其脉循
股入毛中環陰器抵小腹俠胃絡胆布脇與督脉㑹故
厥陰諸証如是治之宜八物湯
八物湯　治厥隂傷風惡風舌卷自汗小腹急滿寒熱
　如瘧骨節煩疼其脉尺寸俱微而遲者
　　桂心　當歸　川芎　前胡　防風(各三/分)芍藥(一/兩)
　　(五/錢)甘草　茯苓(各五/錢)加生棗
　　叙傷寒論
經云冬傷於寒春為温病以冬不即病其寒毒藏於風
府之上至春温煖之時發而為病故曰温病或愈或死
死則六七日間愈則多出旬日之外世號為大病要當
随其經絡傳變仍以脉証别之乃可施治治傷寒法葢
盡於此至晉集仲景論於太陽經出麻黄桂枝二方治
傷寒傷風并録預偹救失加减之法甚詳至陽明少陽
與三陰經傷風証治則蔑聞矣故知仲景只就太陽一
經格量二病勿令差互編集既不詮辨後學懵無所知
昏翳典墳千有餘載略不加省良可嘆息今輒提其六
經傷寒合用對治諸方以為宗兆其如壊証治法餘各
見本門外編集於後使皂白自分初不敢取諸胸臆葢
有所本於聖經也
　　傷寒辨証
内經論傷寒惟說足三陽三陰傳變經絡愈不日數及
各随其臟府經絡流注去處以行汗下并兩感脉應病
形而已至張長沙以伊尹液湯作治法兼述傷寒暑濕
等詳略不同格量互顯使後學舉隅而反至晉不解其
義随行編集遂行於世此後蹈襲者不可勝計所謂百
問証治提綱目録撮要偹全活人書傷寒論乃至圖形
指脉皆剥採晉集初無反隅雖有廣傳皆未明其義類
縁晉集不識偏正以此類預偹之方雜於正治而正治
之方多所簡脫故使典籍愈多後學固封不削蘩蕪㒺
知樞要因别論於後云
　　傷寒証治
足太陽膀胱經傷寒頭項強腰脊痛無汗惡寒其經絡
流注去處與傷風同但脉浮洪𦂳數為異耳惟足太陽
寒水為諸陽主氣故寒先傷之
麻黃湯　治太陽傷寒脉浮𦂳而數頭疼身痛發熱惡
　寒無汗胸滿而喘者
　　麻黃　桂枝(各一/兩)甘草(五/錢)杏仁(二十/五粒)
　右㕮咀每服五錢煎八分去滓服後覆取㣲汗夏則
　加知母五錢石膏一兩黃芩一錢或汗出後無大熱
　而喘者去桂加石膏一兩
小青龍湯　治傷寒表未解心下有水氣乾嘔發熱而
　咳或渇或利或噎或小便不利小腹滿而喘
　　麻黃　細辛　炮薑　甘草　桂枝　芍藥(各三/兩)
　　半夏　五味子(各二/兩)
　右㕮咀每服五錢煎八分去滓服噎者去麻黃加熟
　附一錢若小便不利小腹滿者加茯苓一錢喘者加
　杏仁七枚去皮尖
温粉　凡發汗不欲多多則亡陽宜用此粉撲之即愈
　效如神
　　白芷　藁本　川芎　白术
　右等分為末每末入米粉三兩和勻撲之
大青龍湯　治太陽中風傷寒脉𦂳發熱惡寒身疼不
　汗出而煩渇或脉浮緩身不疼但重乍有輕時或傷
　寒見風脉傷風見寒脉
　　麻黃(二兩/去節)桂枝　甘草　杏仁(去皮尖/各一兩)石膏(一/兩)
足陽明胃經傷寒身熱不惡寒目疼鼻乾不得卧腹滿
咽乾口燥而渇其脉流注與傷風同以陽明主肉故次
傳之
大承氣湯　治陽明傷寒脉長身熱不惡寒目疼鼻乾
　不眠腹滿咽乾大便難譫語或汗後脉沉實或下利
　心下堅或已經下其脉按之浮沉尚有力者
　　大黃(五錢/洗)芒硝(一分别/研入)厚朴(一兩姜/汁炒)枳實(一分/麸炒)
　右為粗末每服五錢煎八分去滓入硝再煎　若脉
　遲而滑汗出身重時發潮熱并得病二三日無太陽
　証煩躁心下硬下利後譫語者去芒硝名小承氣湯
　發汗不解蒸蒸發熱嗢嗢欲吐鼻中痛大便反溏及
　吐利後腹脹厥煩譫語去厚朴枳實入甘草五錢芒
　硝一分煎名調胃承氣湯　或熱結膀胱如狂狀下
　血小腹急結者去厚朴枳實加桃仁十二粒桂枝甘
　草各五錢硝一分名桃仁承氣湯
大柴胡湯　治証狀大畧與大承氣湯同輕則大柴胡
　重則承氣湯
　　柴胡(四/兩)半夏(一/兩)黃芩　赤芍(各一/兩半)大黃(一/兩)枳實(一/分)
　右為粗末每服三錢加薑五片棗二枚煎八分去滓
　食後温服　若内熱裏實身疼痛是表証未解不可
　服
足少陽胆經胸脇痛耳聾口苦咽乾徃來寒熱目眩乾
嘔其脉流注與傷風同以少陽主膽屬半表半裏故三
傳之
小柴胡湯　治少陽傷寒脉弦或沉𦂳往來寒熱胸脇
　苦滿嘿嘿不欲食心煩喜嘔或渇小腹痛或脇下痞
　硬或心悸小便不利或咳有微熱亦有不渇不嘔者
　又治婦人傷風傷寒經水適㫁發熱惡寒晝日明了
　暮則譫語此為熱入血室其血必結故如瘧狀得七
　分熱除脉遲身凉胸滿如結胸狀當刺期門随其實
　而取之投此湯即愈　又太陽病不解轉入少陽并
　陽明傷寒脉反弦浮身目悉黃小便難潮熱時噦
　　柴胡(二/兩)半夏(六/錢)黃芩　人参　甘草(各三/分)
　右為剉㪚每服五錢生薑五片棗一枚去滓服若腹
　痛去黃芩加白芍三分心下悸小便不利加茯苓一
　兩若不渇則有微熱去人参加桂枝三分若咳去棗
　加五味三分乾薑五錢胸中煩不嘔者去半夏加花
　粉一兩胸中痞硬去棗加牡蠣一兩若過不解日晡
　發熱已而微利加芒硝一兩
足太陰脾經傷寒手足温自利不渇腹滿時痛咽乾其
脈流注與傷風同治之各有正方
治中方　治太陰傷寒手足温自利不渇腹滿時痛咽
　乾其脈尺寸俱沉細
　　人参　炮薑　白术　甘草　陳皮　青皮
五積散　治太陰傷寒脾胃不和及有積聚腹痛
　　蒼术(米泔浸一/宿二十兩)桔梗(十/兩)陳皮(六/兩)白芷　甘草　當
　　歸(各二/兩)川芎(一兩/五錢)芍藥　茯苓　半夏(各一/兩)　麻
　　黃(去節湯煑春夏/二兩秋冬三兩)乾薑(春夏兩半/秋冬三兩)枳殻(麸炒/四兩)桂心
　　(春夏三兩/秋冬四兩)厚朴(二兩薑/汁炒)
　右先將十二味㕮咀微炒令香取出當風凉之入後
　枳殻桂心厚朴三味同為細末每服三錢薑三片棗
　二枚煎七分温服　傷寒手足逆冷自汗不止脈沉
　細面青嘔逆加順元㪚一錢同煎熱服　産婦痛陣
　疎難産經兩三日不生胎死腹中或産母氣乏委頓
　産道乾澁加順元㪚水七酒三煎相繼兩服氣血内
　和即産胎死者不過三服當下其順元㪚多少量産
　母虚實加减　傷寒發熱挾内寒者加葱白二寸豉
　七粒同煎相繼服當以汗解
順元散
　　烏頭(炮去皮/尖二兩)附子　南星(炮一/兩)木香(一/兩)
　右為末同前法煎此藥治内外感寒脈沉伏遲細手
　足冷毛髪怐慄傷寒陰症大啜一二杯氣和汗出即
　愈
足少陰腎經傷寒口燥舌乾而渇背惡寒反發熱倦怠
其脈流注與傷風同
麻黃附子細辛湯　治少陰傷寒口中和面背惡寒反
　發熱倦怠自汗而渇其脈尺寸俱沉而𦂳者
　　麻黃　細辛　附子(各五/錢)
　右為粗末每服四錢手足厥者去麻黃細辛加乾薑
　五錢甘草一分　或口燥舌乾而渇宜急下之
足厥隂肝經傷寒煩滿發熱惡寒往來如瘧或嚢縮小
腹急痛其脈流注與傷風同(本論小腹急痛/用小建中湯)
麻黃桂枝各半湯　治厥陰傷寒煩滿發熱惡寒往來寒
　熱嚢縮其脈尺寸俱微遲者主之若脈沉短其嚢必
　縮急以大承氣湯下可保五死一生承氣湯乃利陽
　明藥耳若病到厥陰其勢已甚葢陽明養宗筋為熱
　毒所攻乃以㵼其能養故利陽以救陰此猶假虞伐
　虢圍韓救趙之意也
　　桂枝　芍藥　麻黃　杏仁(十二粒/去皮尖)甘草(各五/錢)
　右為粗末每服五錢煎八分入薑棗煎亦可
大承氣湯(方見足/陽明經)
小建中湯(方見九/痛門)
　　傳變次序
内經熱論論傷寒云太陽為諸陽主氣傷寒必先自太
陽始至漢諸師凡外所因皆曰太陽病未為了義足太
陽寒水其位居辰辰為六氣化原故辛遁起戊子至辰
為壬辰水而太陽正化居焉在天為寒在地為水寒喜
歸水故寒必先傷太陽以此例推寒既自太陽入風自
少陽入温自陽明入經曰陰為之主陽為之正别於陽
者知病從來别於陰者知死生之期此之謂也或問傳
變次序當何如耶然陰陽流行出入次序固有定說及
其中病或喜入或乘虚或成兩感或守一經其可拘也
但當以脈証分别陰陽表裏盛衰為始又不可以日數
期也
　　料簡
論曰有汗不服麻黃無汗不得服桂枝切忌不得悮若
寒証見風脈風証見寒脈却以桂枝麻黃各半湯治之
古人治傷風熱多寒少惡風脈浮𦂳無汗用青龍湯葢
先傷風而後傷寒風証尚在而寒脈已行故有是偹也
若先傷寒而後傷風寒多熱少不煩躁㣲厥脈當浮緩
弱而自汗即傷寒見風脈但青龍𦂳暴不若各半湯平
和无悔吝也諸經皆倣此
　　六經傷寒用藥格法
夫傷寒始自太陽逆傳陽明至厥陰而止六經既别治
法不同太陽屬膀胱非發汗不能愈必用麻黃者以麻
黃生於中牟雪積五尺生麻黃處雪則不聚葢此藥内
通陽氣以却外寒也陽明屬胃非通泄不能愈必用大
黃芒硝以利之少陽屬膽無出入道柴胡能利能汗佐
之以黃芩非此不解太陰屬脾中州土也性惡寒濕非
乾薑白术不能温燥少陰屬腎性畏寒燥非附子不能
温潤厥陰肝經藏血養筋非温平之藥不能潤養此經
常之道也後學不知倫類妄意進餌遂至錯亂諸証蜂
起夭傷人命可不究辨且三陽病汗下和解人皆知之
至太陰脾經温燥不行亦自當温利陽利如温脾丸用
大黃者是也少陰腎經雖用附子復使麻黃則知少陰
亦自太陽出厥陰用桂自少陽出明矣及其二陽鬰閉
皆當自陽明出故三陰皆有下証如少陰口燥咽乾下
利清水太陰腹滿時痛厥陰舌卷嚢縮皆當下之學宜
詳審不可率意投也
温脾丸　治乆病虚羸脾氣弱食不消氣噫
　　黄柏　桂心　炮薑　細辛　附子　當歸　大
　　麥芽　大黃　神麯　川連　吳茱茰(各一/兩)
　右為末蜜丸桐子大酒下三十丸
　　三陽合病脈証治
三陽有合病三陰無合病所謂三陽合者有太陽陽明
有少陽陽明有太陽傳至陽明其頭痛腰痛者太陽也
肌熱目痛鼻乾者陽明也倘惡寒脈必浮大而長浮者
太陽脈也長者陽明脈也當随証調之本太陽証因發
汗多則譫語屬陽明故有太陽陽明也少陽証未解猶
當和解不可便作陽明下之
葛根湯　治太陽病項背強几几然無汗惡寒并治三
　陽合病自利
　　葛根(一/兩)麻黃(三/分)桂心(五/錢)芍藥(五/錢)甘草(三/錢)
　每服五錢加生薑五片大棗一枚三陽合病不下利
　但嘔者加半夏六錢煎
　　兩感証論并治法
兩感傷寒者表裏俱病也一日太陽與少陰俱病頭痛
舌乾咽滿而渇二日陽明與太陰俱病腹滿身熱不食
譫語三日少陽與厥陰俱病耳聾囊縮而厥兩感俱作
治有先後宜先救裏臟氣内正急宜救表救内固宜急
而表亦不可緩也救裏解表各随諸証而善用之自非
精妙甄别其孰能與於斯
四逆湯　治少陰傷寒自利不渇嘔􁋋不止或吐利俱
　發小便不利或汗出過多脉微欲絶腹痛脹滿手足
　厥冷及一切虚寒厥冷凡病傷寒凡此証候皆由陽
　氣素虚積有陰寒雖更覺頭疼體痛發熱惡寒四肢
　拘急表裏悉具者不可攻表宜先服此藥以助陽救
　裏
　　附子(五/錢)炮薑　炙草(一/分)
　强人加乾薑一錢或惡寒脈微而利利止仍亡血者
　加人参五錢或發汗若下之病仍不解煩燥者仍加
　茯苓五錢面赤者加連鬚葱九根腹中痛者去葱加
　芍藥一兩嘔者加生薑一兩咽痛者去芍藥加桔梗
　五錢
　　兩感治法料簡
桂枝麻黃皆攻太陽經表藥方各見太陽經其如陽明
太陰少陰厥陰並可於風藥寒藥二方論中随証施治
　　陰毒証治
陰毒為病手足冷腰背強頭疼腹痛或煩渇精神恍忽
額與手背時出冷汗聲音鄭重爪甲色青黑多因脾寒
伏陰重感於寒所致
附子散　治陰毒傷寒唇青面黑身重强四肢冷或因
　服冷藥過度心腹脹滿昏沈不識人
　　附子(三/分)桂心(五/錢)當歸　白术　半夏(各五/錢)炮薑(三/分)
返陰丹　治陰毒傷寒心神煩躁頭痛四肢逆冷面青
　腹脹脈沉伏者
　　硫黄(五兩通/明另研)硝石(另/研)太陰𤣥精石(另研各/二兩)炮薑
　　桂心　附子(各五/錢)
　右用鐵銚先鋪𤣥精石次下硝石末各一半中間鋪
　硫黃末又將二石餘末葢上以小盞合着熟炭火三
　觔燒令得所勿令烟出急取瓦器合着地上四面灰
　葢勿令烟出候冷取出研細入後藥為末同研勻米
　糊丸桐子大艾湯下二三十丸頓服汗出為度未退
　艾炙臍下丹田氣海更不退則以葱饀熨之
葱饀熨法　治氣虚陽脫身冷無脈氣息欲絶不省人
　事及傷寒厥陰百藥不效者
　葱一束以麻缚如餅饀大只用長白二寸許先以火
　㶸一面令通熱勿致灼人乃以熱處着病人臍上下
　以熨斗盛火熨令葱餅熱氣透入腹中更作三四餅
　餅壊不可熨易餅再熨候病人醒手足温有汗服四
　物湯良
　　陽毒証治
陽毒為病躁熱面赤咽痛身斑色如錦紋下利赤黄内
外結熱舌焦鼻黑類如烟煤妄言狂走多因腸胃燥熱
陽氣獨盛陰氣暴絶妄服燥藥熱食所致
升麻湯　治陽毒傷寒一二日便成陽毒或服藥吐下
　後變成陽毒腰背痛煩悶不安面赤狂言或赤或見
　鬼或下利面赤斑斑如錦紋咽喉痛下膿血脈大浮
　數五日可治七日不可治
　　升麻(五/錢)犀角　射干　黄芩　人参　炙草(各一/分)
　右剉散每服五錢煎七分去滓熱服并進三四服温
　覆汗出為度
梔子仁湯　治陽毒傷寒壯熱百節疼痛
　　黑梔　赤芍　大青　知母(各一/兩)升麻　杏仁
　　黃芩　石膏(各二/兩)柴胡(一兩/五錢)炙甘草(五/錢)
　右剉散每服四錢薑三片豉二十粒同煎七分服
　　結胸証治
結胸者心下堅滿按之石硬而痛心膈髙起手不得近
項强如柔痓狀此本傷寒身熱醫下之熱氣乘虚而入
痞結不散之所致也若脈浮大皆不可下下之則死尚
宜發汗若沉𦂳者宜以大小陷胸湯量輕重而下之又
結胸有不按而痛者有按而痛者有水結胸者胸脇間
但頭汗出者有實熱結者有實寒結者治之不可不知
其輕重也各有正方
大陷胸湯　治傷寒表未解醫反下之膈内拒痛手不
　可近短氣煩躁心中懊憹心下硬大便不通舌燥而
　渇熱實脉沉而𦂳又治身無大熱有水結在胸脇間
　者
　　大黃(五/錢)芒硝(四/錢)甘遂
　右各為末水三盞先煎大黄至一盞入硝煑溶下甘
　遂末煑一沸分二服得利止後服
小陷胸湯　治結胸証正在心按之則痛脈浮滑者
　　川黃連(一/錢)栝蔞實(一/兩)半夏(六/錢)
　水二盞先煎栝蔞實至盞半入前藥煎六分分二服
　利黄涎沫即愈
大陷胸丸　治病發於陽而反下之熱入裏因作結胸
　因下之太早故也其病項强如柔痓狀下之則和
　　大黃(二/兩)葶厯(炒/)杏仁(去皮/尖炒)芒硝(各三/分)
　右前二味為末將杏仁芒硝合研為脂和藥丸彈子
　大别杵甘遂末一錢白蜜一大匙水二盞煎七分頓
　服之一宿乃下如不下更服以下為效甘遂性不馴
　宜斟酌虚實用之
　　胸痞証治
胸痞証者胃中不和心下堅硬乾嘔惡寒汗出噫氣不
除亦有因傷寒身冷醫反下之遂成胸痞
枳實理中丸　治傷寒及諸吐利後胸痞欲絶膈髙氣
　急手足不得近
　　枳實　茯苓　人葠　炮薑　甘草(各等/分)
　右末蜜丸一兩作四丸熱湯化下渇加花粉下利加
　牡蠣粉均等分
桔梗枳殻湯　治中寒氣胸痞滿欲死
　　枳殻　桔梗(各等/分)
三黃湯　治傷寒陰証下之太早以致心下痞按之軟
　其脈闗上浮者主之若表未解未可攻宜先隨風寒
　二証投桂枝麻黃湯表解已即服此方
　　大黃　黃連　黃芩
　右各等分剉散每服五錢沸湯一盞熱漬之一時乆
　去滓分二服或汗出惡寒加附子别煎汁入一合同
　服
半夏瀉心湯　治心下痞滿而不痛者
　　半夏(一兩/一錢)黃芩　人葠　甘草　炮薑(各一兩/五錢)川
　　黃連(五/錢)
　右剉散每服五錢水一盞半薑五片棗一枚煎七分
　去滓温服或傷寒中風醫反下之下利日數十行榖
　不化胸中鳴心下痞硬乾嘔心煩者加甘草五錢人
　參一兩名甘草瀉心湯　或出解後胃中不和心下
　痞硬乾噯食臭脇下水鳴下利加生薑一兩减乾薑
　半兩餘如正方名生薑瀉心湯
　　勞復証治
傷寒新瘥後不能將攝因憂愁思慮勞神而復或梳洗
沐浴作勞而復皆謂之勞復或飲食不節謂之食復此
皆大病後精神氣血腸胃並虚之所致也論有正方可
依証調治唯犯房室為女勞復多死不治
白术散　治傷寒氣脉不和増寒壯熱鼻塞胸悶涕唾
　稠粘痰嗽壅滯或冐渉風濕憎寒發熱骨節煩疼或
　中暑嘔吐眩暈及大病後將理失宜食後勞復病証
　如初悉主之又治五勞七傷氣虚頭眩精神恍忽睡
　卧不寧肢體倦怠潮熱盗汗脾胃虧損面色痿黄飲
　食不美嘔吐酸水臟府滑泄腹内虚鳴反胃吐逆心
　腹絞痛乆瘧乆利及膈氣咽塞上氣喘促坐卧不安
　或飲食所傷胸膈痞悶腹脇膨脹婦人胎前産後血
　氣不和霍亂吐瀉氣厥不省人事常服辟四時不正
　之氣及山嵐瘴疫神效不可具述
　　白芷　甘草　青皮　陳皮　茯苓　桔梗　山
　　藥　香附(各三/兩)乾薑(五/錢)白术(一/兩)
　右末每服二錢水一盞薑三片棗一枚木𤓰一片紫
　蘇葉兩三葉煎七分　若吐瀉入白糖煎嗽入桑皮
　杏仁煎　傷寒勞復入薄荷煎　膈氣入木通三寸
　麝香少許　中暑嘔逆入香茹煎　胎前産後血氣
　不和入荆芥煎　霍亂入霍香　氣厥入鹽湯調下
　　陰陽易証治
陰陽易者其男子病新差未平復而婦人與之交接名
曰陽易裏急腰踝連腹内痛婦人病新差未平復而男
子與之交接名曰陰易身重少氣陰腫入裏腹内絞痛
熱上冲胸頭痛不欲舉眼中生花葢男女病相換易故
謂之陰陽易
燒裩散　治傷寒陰易其人身重少氣小腹裏急或引
　陰中痛拘攣熱上冲胸頭重不欲舉眼中生花膝脛
　拘急悉皆主之
　　婦人裩襠(燒灰/存性)
　細研方寸匕水調服小便利陰頭痛即愈
猳鼠糞湯　治丈夫傷寒病後女人與之交接名曰陽
　易
　　韮根(去青一握/約半寸)猳鼠糞(十四粒兩/頭尖者是)
　右二味水一盞煎半盞去滓頻頻温服粘汗出為效
　未知再服
　　發斑証治
傷寒發斑者葢不當下而下之熱則乘虚入胃當下而
失下則胃不得泄皆發斑㸃如錦紋赤者易治黒者難
治葢熱毒入胃深也
𤣥參升麻湯　治傷寒或當下而失下或不當下而下
　之熱毒在胃發斑如錦紋甚則煩躁譫語兼治喉閉
　腫痛温毒發斑
　　元參　升麻　甘草(各五/錢炙)
　右剉散每服五錢煎七分温服
　
　
　
　
　
　
　
　
　
　
　
　
　
　
　
　三因極一病証方論卷四
欽定四庫全書
　三因極一病証方論卷五
　　　　　　　　　　　　　宋　陳言　撰
　　壊傷寒証治
壊傷寒者以醫者不辨隂陽錯謬汗下致病不解壊証
亂經又傷寒過經熱留臟府病候數變久而不瘥隂陽
無復紀律皆名壊病
知母麻黄湯　治壊傷寒以傷寒瘥後經久精神不守
　言語謬或潮熱頰赤寒熱如瘧昏沉不愈皆由汗下
　不正毒在心包間所致也
　　知母(一兩/五錢)麻黄(去/節)甘草(炙/)芍藥黄芩　桂心(各兩/半)
　右剉散每服五錢水一盞半煎七分去滓溫服日三
　四服若心煩欲飲水稍稍與之
無憂散　治傷寒調理失序毒氣内結胸腹脹滿坐卧
　不安日久不瘥狂妄譫語大小便不通或復吐逆
　　臘月黄牛胆一個以天南星為末入胆内缚令緊
　　當風避日懸之候乾取用
　右為末以人參五錢煎湯七分分半盞調末二錢熱
　服遲遲更以熱人參湯投之或腄便溺下黄黑惡物
　取效為度
黑奴丸　治傷寒調理失宜醫所不治及時行疫病六
　七日不汗脉洪數面赤目瞪身熱煩躁狂言欲走大
　渇或口噤精魂已散但心下煖挖開口灌藥下咽即
　活并治陽毒發斑
　　麻黄(去節/二兩)小麥奴(一/兩)大黄(二/兩)芒硝(一/兩)釡底煤(一兩/另研)梁
　　上塵(一兩/另研)灶突墨(一兩/另研)
　右末煉蜜為丸桐子大新汲水研下二丸渇者與冷
　水盡量飲之須臾當寒寒竟汗出便瘥若日移五尺
　不汗依前法再服病人大渇乃可與之不渇者莫服
　　狐惑証治
狐惑証者黙黙欲眠目不得瞑惡飲食面目乍赤乍白
乍黑齒無色舌上白聲啞咽乾此因大病後腸胃空虚
三蟲求食食人五臟食其咽則為惑其聲啞食下部則
為狐其咽乾當看上唇有瘡蟲食其臟下唇有瘡蟲食
其肛
桃仁湯
　　桃仁(去皮/尖)槐子(研/)艾(各一/兩)
　右剉散每服五錢水一大盞姜三片棗二枚煎七分
　去滓食前服
黄連犀角湯　治傷寒及諸病後有瘡出下部
　　黄連(五/錢)犀角(一兩無則/以升麻代)烏梅(七/個)木香(一/分)
　右剉散每服五錢水盞半煎七分去滓食前服
雄黄銳散　治下部䘌瘡
　　雄黄(研/)青葙子　苦參　黄連(各二/分)桃仁(去皮尖/研一分)
　右末以生艾搗汁和丸棗核大綿裹納下部扁竹汁
　更佳無艾只用綿裹散子亦得
　　譫語症治
病有言語錯謬者其証有二有虚有實虚則鄭聲實則
譫語傷寒胃熱及三陽合病婦人熱入血室及下利而
譫語者皆屬實熱大小便利手足逆冷脉㣲細言語鄭
重者皆屬虚寒治之各有方虚寒宜溫如四逆湯之類
胃實宜下承氣湯之類婦人熱入血室小柴胡湯若譫
語而反四肢逆冷脉沉細者不治
四逆湯(方見/兩感)
柴胡湯(方見少/陽証)
大承氣湯(方見陽/明証)
　　病後虚煩証治
大病後心虚煩悶發熱與傷寒相似但不惡寒與不頭
疼為異汗下後人參竹葉湯嘔者橘皮湯諸病後多有
此症各見本門
人參竹葉湯　治汗下後表裏虚煩不可攻者
　　竹葉(兩/把)人參　炙草(各三/兩)半夏(二兩/半)石膏　麥冬
　　(各五/兩)
　右為剉散每服四錢水一盞半薑五片粳米一撮煎
　至米熟去滓食前服
橘皮湯　治動氣在下不可發汗發之反無汗心中大
　煩骨節疼痛目運惡寒食則反嘔榖不得入宜服此方
　　橘皮(一兩/半)炙草(五/錢)人參(一/分)竹茹(五/錢)
　右㕮咀每服五錢水一盞薑三片棗一枚煎七分去滓
　食前服
　　料簡
凡傷寒中雜病症狀非一當隨門類酌量施治可也如
發黄則多用五疸中藥只依黄疸治之發狂已見陽毒
門吐衂便利瘀血見失血門下利見滯下奔豚見五積
隂陽厥見厥論嘔噦喘咳見本門其他更不繁錄
　　傷暑叙論
傷暑者乃夏至前後各三十日有竒少陽相火用事之
時也炎熱大行爍石流金草萎河涸人或傷之則發熱
自汗面垢背寒倦怠少氣以暑消氣氣消血散與傷寒
相類此是夏間即病非冬傷寒至夏發為熱病也當以
脉别之傷暑脉虚無力盖因氣血消散致脉虚弱傷寒
則氣血内閉脉𦂳而有力大不同也要畧言傷寒家别
有暍病盖詮次者見其一條别在後故有是說輕重不
同識者知之
　　傷暑証治
病者身熱惡寒頭痛状如傷寒或往來寒熱如瘧煩躁
渇甚眩暈嘔吐背寒面垢泄瀉昏悶不清其脉隂陽俱
虚緩而㣲弱皆由傷暑之所致也
却暑散　治冐暑伏熱頭目眩暈嘔吐泄瀉煩渇背寒
　面垢
　　赤茯苓　生甘草(各四/兩)寒食麫　生薑(各一/兩)
　右為末每服二錢新汲水調下或湯㸃不拘時服
五苓散　治傷暑煩渇引飲無度兼治傷寒溫熱表裏
　未解煩渇引飲水入即吐或小便不利或汗出表解
　渇不止又治霍亂吐利黄疸溫疫
　　澤瀉(二兩/五錢)桂心(一/兩)猪苓(去/皮)赤茯苓　白术(各一兩/五錢)
　右為末每服二錢沸湯調不拘時服服訖多飲熱湯
　汗出即愈
桂苓丸　治煩渇消痰飲寛胸膈
　　桂心　白术(各一/兩)赤苓(三/兩)烏梅肉(一兩/五錢)乾薑(一/兩)炙
　　草(五/錢)
　右為末蜜丸彈子大每服一丸至二丸細嚼滚湯送下
香薷丸　治大人小兒傷暑伏熱躁渇瞀悶頭目昏眩
　胸膈煩滿嘔噦惡心口苦舌乾肢體困倦不思飲食
　或發霍亂吐利轉筋並宜服之
　　香薷　紫蘇(俱去/梗)乾木瓜(各一/兩)丁香　炙草　檀
　　香　白茯苓　藿香
　右為末蜜丸彈子大每服一丸至二丸熟水嚼下或
　新汲水化下亦得小兒半丸
消毒丸　治中暑煩渇眩暈寒熱
　　半夏(湯泡令去滑/米泔煮令透)茯苓　生甘草(各五/錢)
　右為末蜜丸桐子大每服三十丸新汲水調下不拘
　時服
　　傷濕叙論
經云濕為停着凡闗節疼痛重痺而弱皆為濕着若氣
不平亦使人半身不遂口眼喎斜涎潮昏塞此中濕之
候也夫寒熱風濕皆能并合為疾所謂風濕寒濕濕溫
者其証各有不同其治亦别不可不辨若治風濕寒濕
當發其汗但㣲㣲似汗出則風濕俱去若大汗出風去
濕不去則不能愈若治痺又中濕只宜利小便不宜以
火攻并轉利濕家下之額上汗出㣲喘小便不利者死
若下利不止者亦死論曰治濕不利小便非其治也
　　傷濕証治
病者身重脚弱闗節煩疼發熱惡寒小便秘澁大便飱
泄自汗腰脚冷痺腿膝浮腫小便或自利不渇皆久坐
卑濕或為雨露所襲或汗出沾衣受濕漸漬得之名曰
濕痺
腎着湯　治身重腰冷如坐水中形如水狀反不渇小
　便自利飲食如故病屬下焦從身勞汗出衣裏冷濕
　久而得之名曰濕痺腰以下冷痛腰重如帶五千錢
　　炙甘草　白术(各二/兩)炮薑　茯苓(各四/兩)
　右為剉散每服四錢水一盞半煎七分去滓空心服
滲濕湯　治坐卧濕地或為雨露所襲身重脚弱闗節
　疼痛發熱惡寒或小便秘澁大便飱泄或汗出衣裏
　漬濕漸得之腿膝或腫小便利反不渇
　　蒼术(米泔/浸)白术　甘草(炙各/二兩)乾薑(炮/)茯苓(各四/兩)陳
　　皮　丁香(各五/錢)
　右為剉散每服四錢水盞半薑三片棗二枚煎七分
　去滓溫服
　　寒濕証治
病者身體煩疼無汗惡寒發熱脉浮緩細皆寒濕相并
所致
麻黄白术湯　治寒濕身體煩疼無汗惡寒發熱者
　　麻黄(去節/三兩)桂心(二/兩)甘草(炙一/兩)杏仁(二十五粒/去皮尖)白术(四/兩)
　以上㕮咀每服四錢水一盞半煎七分去滓空心溫服
　　風濕証治
病者身疼日晡發熱不能轉側短氣汗出惡風不欲去
衣或身㣲腫脉浮弦細此風濕相搏或汗出當風所致
也
桂枝附子湯　治風濕相搏身體煩疼掣痛不得屈伸
　汗出短氣小便不利惡風不欲去衣或身㣲腫
　　桂枝(四/兩)白术　附子(炮去皮臍/各三兩)甘草(二/兩)
　右㕮咀每服四錢水盞半薑五片棗二枚煎七分去
　滓空心溫服或大便秘則去桂小便不利悸氣加茯
　苓三兩痺加防己四兩腹痛加芍藥四兩
　　風濕寒証治
病者汗出身重惡風喘滿腹内不和下氣上衝臍下連
足冷痺不能自屈伸骨節煩疼近之則痛極如歴節狀
此由冐風寒濕三氣雜至而為病也
防己黄茋湯　治傷風濕寒脉浮𦂳細身重汗出惡風
　并治風水脉浮身重不渇
　　防己(四/兩)黄茋(五/兩)炙草(三/兩)白术(三/兩)
　右㕮咀每服五錢水盞半薑五片棗四枚煎七分去
　滓空心服喘者加麻黄胃中不和加芍藥氣上衝加
　桂下有積寒加細辛服藥後當如蟲行皮中從腰以
　下如水浸坐被中又以一被繞腰下溫之令㣲汗出
　乃瘥
　　風濕溫証治
病者煩渇引飲心腹冷痛躁悶面垢口乾惡寒惡風飢
不能食眩暈嘔噦此伏暑中風濕所致也治之各有方
白术茯苓乾薑湯　治伏暑中風濕煩渇引飲心腹疼
　躁悶口乾面垢洒洒惡寒淅淅發熱惡風㣲汗飢不
　能食
　　白术　乾薑　茯苓　細辛　桂心乾葛　甘草
　　橘皮　烏梅　香豉
　右等分為細末每服二錢白湯㸃下
　　暑濕風溫証治
暑者六經氣之一能與風濕併合為病循經流入諸臟
但與寒不相得故有暑濕風溫之証暑濕者惡寒反熱
自汗闗節盡痛頭目昏眩手足倦怠不自勝持此併傷
暑濕所致也風溫者頭痛身熱常自汗出體重喘息心四
肢不收嘿嘿欲眠此由先傷風後傷暑所致也治之各
有方法
茯苓白术散　治冐暑毒加以着濕或汗未乾即浴皆
　成暑濕
　　茯苓(一/兩)炮薑　甘草　白术　桂心(各一/兩)
　右㕮咀每服四錢水一盞煎七分去滓空心服
萎𬎼湯　治風濕兼療冬溫及春月中風傷寒發熱頭
　眩痛咽喉乾舌強胸内疼痛痞滿腰背拘急
　　葛根　麻黄　炙草　白薇　川芎　羌活　杏
　　仁(去皮尖/各五錢)石膏(一/兩)萎㽔(三/分)青木香(一/分)
　右㕮咀每服五錢水盞半煎七分去滓空心服木香
　冬用一兩春用五錢
　　君火論
五行各一惟火有二者乃君相之不同相火則麗於五
行人之日用者是也至于君火乃二氣之本原萬物之
所資始人之初生必投生於父精母血之中而成形精
藏腎腎屬水故天一而生水血藏心心屬火故地二而生
火識為𤣥𤣥屬木故天三而生木乃太乙含三引六之
義也亦道生一一生二二生三之數也則知精血乃裁
成於識以識動則暖靜則息靜則無象暖觸可知故命
此暖識以為君火正内典所謂暖識息三連持夀命者
也然其所以謂之君火者以其行炎暑象君之徳萬物
資始象君之化位居少陽象君之政神明出入象君之
令故君亦天也天亦君也乾以元亨利貞而運行於其
上君以徳化政令而輔成於其下天道順序而生長化
收藏不失其時君道助順故進退存亡不失其正其實
皆一理也成象成法雖主配于心腎推而明之一㸃精
誠無物不備是宜君火之用上合昭昭下合𡨕𡨕與萬
物俱生而無所間斷也醫者茍不明此皆墮於術數技
藝焉夫瞽史之用易拘拘于卜筮休咎之中吾見其大
蔽聖人之道未聞有益于天下後世也悲夫
　　五運論
夫五運六氣乃天地隂陽運行升降之常道也五運流
行有太過不及之異六氣升降則有逆從勝復之差凡
不合於徳化政令者則為變𤯝皆能病人故經云六經
波蕩五氣傾移不及太過及專勝兼并所謂治化人之
應也或遇變𤯝聿興災沴鬱發以亂真常不徳而致折
復隨人臟氣虚而為病者謂之時氣與夫感冐中傷天
行疫沴頓然不同前哲知夫天地有餘不足乖戾之氣
還以天道所生徳味而平治之經論昭然人鮮留意恐
成湮没故叙而紀之
　　五運時氣民病証治
凡遇六壬年發生之紀嵗木太過風氣流行脾土受邪
民病飱泄食減體重煩寃腸鳴脇支痛甚則忽忽喜怒
眩冐顛疾為金所復則反脇痛而吐甚則衝陽絶者死
苓术湯　治脾胃感風飡泄注下腸鳴腹滿四肢重滯
　忽忽喜怒眩冐顛暈或左脇偏疼
　　白茯苓　厚朴(姜汁/炒)白术　青皮　乾薑(炮/)半夏
　　(湯泡/去滑)草果(去/皮)炙草(各等/分)
　右㕮咀每服四錢水盞半薑三片棗二枚煎七分去
　滓空心服
凡遇六戊年赫曦之紀嵗火太過炎暑流行肺金受邪
民病痎瘧少氣咳喘血溢泄瀉嗌燥耳聾中熱肩背熱
甚胸中痛脇支滿背髀并兩臂痛身熱骨痛而為浸滛
為水所復則反譫妄狂越咳喘息鳴血溢泄瀉不已甚
則太淵絶者死
麥門冬湯　治肺經受邪上氣咳喘咯血痰壅嗌乾耳
　聾泄瀉胸脇滿痛連肩背兩臂膊痛息髙
　　麥冬(去/心)白芷　半夏　竹葉　甘草　鍾乳粉
　　桑白皮　紫苑(去/茸)人參(各等/分)
　右㕮咀每服四錢水盞半薑二片棗一枚煎七分去
　滓空心服
凡遇六甲年敦阜之紀嵗土太過雨濕流行腎水受邪
民病腹痛清厥意不樂體重煩寃甚則肌肉痿足痿不
收胻善瘈脚下痛中滿食減四肢不舉為風所復則反
腹脹溏泄腸鳴甚則太谿絶者死
附子山茱茰湯　治腎經受濕腹痛寒厥足痿不收腰
　膝痛行歩艱難甚則中滿食不下或腸鳴溏泄
　　附子　山茱茰(各一/兩)乾木瓜　烏梅(各五/錢)半夏
　　肉豆蔲(各三/分)丁香　藿香(各一/分)
　右㕮咀每服四錢水盞半薑七片棗一枚煎七分空
　心服
凡遇六庚年堅成之紀嵗金太過慘氣流行肝木受邪
民病脇肋小腹痛目赤背痒耳無聞體重煩寃胸痛引
背脇滿引小腹甚則喘咳逆氣背肩尻隂股膝髀腨胻
足痛為火所復則暴痛胠脇不可反側咳逆甚而血溢
太衝絶者死
牛膝木瓜湯　治肝虚遇嵗氣慘溫更勝脇連小腹拘
　急疼痛耳聾目赤咳逆肩背連尻隂股膝髀脇胻皆
　痛悉主之
　　牛膝(酒/浸)木瓜(各一/兩)芍藥　杜仲(薑汁炒/去絲)枸杞　黄
　　松節　兔絲子(酒/浸)天麻(各三/分)炙草(五/錢)
　右㕮咀每服四錢水盞半薑三片棗一枚煎七分去
　滓空心服
凡遇六丙年流衍之紀嵗水太過寒氣流行邪害心火
民病身熱煩心躁悸隂厥上下中寒譫妄心痛甚則大
脛腫喘咳寢汗增寒上氣為土所復則反腹滿腸鳴溏
泄食不化渇而痿冐甚則神門絶者死
川連茯苓湯　治心虚為寒冷所中身熱心躁手足反
　寒心腹腫痛喘咳自汗甚則大腸便血
　　黄連　茯苓(各一/兩)麥冬(去/心)車前子　通草　逺志
　　(去心薑汁/製各五錢)半夏　黄芩　甘草(炙各/一錢)
　右㕮咀每服四錢水盞半薑七片棗一枚煎七分去
　滓空心服
凡遇六丁年委和之紀嵗木不及燥乃盛行民病中清
胠脇小腹痛腸鳴溏泄為火所復則反寒熱瘡瘍痤疿
􁱫腫咳而鼽
蓯蓉牛膝湯　治肝虚為燥熱所傷胠脇并小腹痛腸
　鳴溏泄或發熱偏體瘡瘍咳𠻳肢滿鼻鼽
　　肉蓯蓉(酒/浸)牛膝(酒/浸)乾木瓜　白芍藥　熟地黄
　　當歸　炙草(各等/分)
　右㕮咀每服四錢水盞半薑三片烏梅半個煎七分
　去滓空心服筋痿脚弱鎊鹿角屑同煎
凡遇六癸年伏明之紀嵗火不及寒乃盛行民病胸滿
脇支滿膺背肩髀兩臂肉痛鬱冐䑃昧心痛暴瘖甚則
屈不能伸寛髀攣痛為土所復則反騖溏食飲不下寒
中腸鳴泄注腹痛暴攣痿痺足不能任身
黄茋茯苓湯　治心虚挾寒心胸中痛兩脇連肩背肢
　滿噎塞鬱冐曚昧寛髀攣痛不能屈伸或下利溏泄
　飲食不進腹痛手足痿痺不能任身
　　黄茋　茯苓　逺志肉(薑汁/炒)紫河車　棗仁(炒等/分)
　右㕮咀每服四錢水盞半薑三片棗一枚煎七分去
　滓空心服
凡遇六已年卑監之紀嵗土不及風氣盛行民病飱泄
霍亂體重腹痛筋骨繇併肌肉瞤酸喜怒為金所復則
反胸脇暴痛下引小腹善太息氣客於脾食少失味
白术厚朴湯　治脾虚風冷所傷心腹脹滿疼痛四肢
　筋骨重弱肌肉瞤動酸髓善怒霍亂吐瀉或胸脇暴
　痛下引小腹善太息食少失味
　　白术　厚朴(炒/)半夏　桂心　藿香　青皮(各三/兩)
　　炮薑　炙草(各五/錢)
　右㕮咀每服四錢水盞半薑三片煎七分去滓食前
　服之
凡遇六乙年從革之紀嵗金不及火乃盛行民病肩背
瞀重鼽嚏便血注下為水所復則反頭腦户痛延及腦
頂發熱口瘡心痛
紫苑湯　治肺虚感熱咳𠻳喘滿自汗衂血肩背瞀重
　便血注下或腦户連腦頂痛發熱口瘡心痛
　　紫茸　白芷　人參　甘草　黄茋　地骨皮
　　杏仁　桑皮(炙各/等分)
　右㕮咀每服四錢水盞半棗一枚薑三片煎七分去
　滓空心服
凡遇六辛年涸流之紀嵗水不及濕乃盛行民病腫滿
身重濡泄寒瘍腰膕踹股膝痛不便煩寃足痿清厥脚
下痛甚則跗腫腎氣不行為木所勝則反面色時變筋
骨并臂肉瞤瘈目視荒荒肌肉胗發熱并膈中痛干心
腹
五味子湯　治腎氣虚坐卧濕地腰膝重着疼痛腹脹
　濡泄無度行歩艱難足痿清厥甚則浮腫面色不常
　或筋骨併臂瞤瘈目視荒荒膈中及咽痛
　　五味子　附子　巴㦸(去/心)鹿茸(燎去毛/酥炙)山茰肉
　　熟地　杜仲(薑汁炒/各等分)
　右㕮咀每服四錢水一盞薑七片鹽少許煎七分去
　滓食前服以效為度
凡六壬六戊六甲六庚六丙嵗乃木火土金水太過為
五運先天六丁六癸六巳六乙六辛嵗乃木火土金水
不及為五運後天民病所感治之各以五味所勝調和
以平為期
　　六氣叙論
夫隂陽升降在天在泉上下有位右左有紀地理之應
標本不同氣應異象逆順變生太過不及悉能病人世
謂之時氣者皆天氣運動之所為也今能次地理本氣
然後以天氣加臨為勝為復隨氣主治則悉見病源矣
　　本氣例
自大寒後至春分(厥隂風木/為一主氣)春分至小滿(少隂君火/為二主氣)小
滿至大暑(少陽相火/為三主氣)大暑至秋分(太隂濕土/為四主氣)秋分至小
雪(陽明燥金/為五主氣)小雪至大寒(太陽寒水/為六主氣)
凡一氣所管六十日八十七刻為本氣後之天之六氣
臨御觀其逆從以藥調之使上下合徳無相奪倫此天
地之紀綱變化之淵源不可不深明之
　　六氣時行民病証治
辰戌之嵗太陽司天太隂在泉氣化運行先天初之氣
少陽相火加臨厥隂木民病瘟癘身熱頭痛嘔吐肌腠
瘡瘍二之氣陽明燥金加臨少隂君火民病氣鬱中滿
三之氣太陽寒水加臨少陽相火民病寒反熱中􁱫疽
注心中熱瞀悶四之氣厥隂風木加臨太隂濕土風濕
交爭民病肉痿足痿注下赤白五之氣少隂君火加臨
陽明燥金民迺舒終之氣太隂濕土加臨太陽寒水民
病慘悽治法宜用甘温以平水酸苦以補火抑其運氣
挾其不勝
靜順湯　治辰戌嵗太陽司天太隂在泉民病身熱頭
　痛嘔吐氣鬱中滿瞀悶少氣足痿注下赤白肌腠瘡
　瘍發為􁱫疽
　　白茯苓　木𤓰(各一/兩)附子　牛膝(酒浸各/三分)防風
　　訶子(炮去/核)炙草　炮薑(各五/錢)
　右㕮咀每服四錢水盞半煎七分去滓空心服其年
　自大寒至春分宜去附子加枸杞五錢自春分至小
　滿依前入附子枸杞自小滿至大暑去附子木𤓰乾
　薑加人參枸杞地榆香白芷生薑各三分自大暑至
　秋分依正方加石榴皮五錢自秋分至小雪依正方
　自小雪至大寒去牛膝加當歸芍藥炒阿膠各三分
卯酉之嵗陽明司天少隂在泉氣化運行後天初之氣
太隂濕土加臨厥隂風木此下尅上民病中熱脹面目
浮腫善眠鼽衂嚏欠嘔吐小便黄赤甚則淋二之氣少
陽相火燥合交民病寒熱三之氣陽明燥金加少陽相
火此下尅上民病燥熱交合涼風間發寒熱頭痛作渇
四之氣太陽寒水加臨太隂濕土此下土尅上水民病
暴仆振慄譫妄少氣咽乾引飲心痛􁱫腫瘡瘍骨痿便
血五之氣厥隂風木加陽明燥金民病氣餒終之氣少
隂君火加臨太陽寒水此下尅上民病温瘧治法宜鹹
寒以抑火辛甘以助金汗之清之散之安其運氣
審平湯　治卯酉之嵗陽明司天少隂在泉民病中熱
　面浮鼻腫􁋄嚏小便黄赤甚則淋或癘氣行善暴仆
　振慄譫妄寒瘧􁱫腫便血
　　逺志肉(薑汁/炒)紫檀香(各一/兩)天門冬(去/心)山茰肉(各三/兩)
　　白芍藥　白术　炙草　生薑
　右㕮咀每服四錢水盞半煎七分去滓食前服自大
　寒至春分加白茯苓半夏紫蘇生薑各五錢自春分
　至小滿加𤣥參白薇各五錢自小滿至大暑去逺志
　山茰白术加丹參澤瀉各五錢自大暑至秋分去逺志
　白术加酸棗仁車前子各五錢自秋分至大寒並依
　正方
寅申之嵗少陽相火司天厥隂風木在泉氣化運行先
天初之氣少隂君火加厥隂風木民病溫氣拂于上血
溢目赤咳逆頭痛血崩脇滿膚腠生瘡二之氣太隂濕
土加少隂君火民病熱鬱咳逆嘔吐胸膈不利頭痛身
熱昏憒膿瘡三之氣少陽相火加少隂君火民病熱中
聾瞑血溢膿咳嘔鼽嚏衂渇呵欠喉痺目赤善暴死四
之氣陽明燥金加太隂濕土民病腹滿身重五之氣太陽
寒水加陽明燥金民避寒邪君子周密終之氣厥隂風
木加太陽寒水民病開閉不禁心痛陽氣不藏而欬治
法宜鹹寒以平其上辛溫以治其内宜酸滲之泄之清
之發之
升明湯　治寅申之嵗少陽相火司天厥隂風木在泉
　病者氣鬱血溢目赤欬逆頭痛嘔吐胸臆不利耳聾
　瞑渴身重心痛陽氣不藏瘡瘍煩躁
　　紫檀香　車前子(炒/)青皮　半夏　酸棗仁　薔
　　蘼　生薑　甘草(炙各/等分)
　右㕮咀每服四錢水盞半煎七分去滓空心服自大
　寒至春分加白薇𤣥參各五錢自春分至小滿加丁
　香一錢自小滿至大暑加漏蘆升麻赤芍各五錢自
　大暑至秋分加茯苓五錢自秋分至小雪依正方自
　小雪至大寒加五味子五錢
丑未之嵗太隂濕土司天太陽寒水在泉氣化運行後
天初之氣厥隂風木加厥隂風木民病血溢筋絡拘強
闗節不利身重筋痿二之氣少隂君火加少隂君火民
病溫癘盛行逺近咸若三之氣太隂濕土加少陽相火
民病身重跗腫胸腹滿四之氣少陽相火加太隂濕土
民病腠裏熱血暴溢瘧心腹䐜脹甚則跗腫五之氣陽
明燥金加陽明燥金民病皮膚寒氣及體終之氣太陽
寒水加太陽寒水民病闗節禁固腰椎痛治法用酸以
平其上甘溫以治其下以苦燥之溫之甚則發之泄之
賛其陽火令禦其寒
化備湯　治丑未之嵗太隂濕土司天太陽寒水在泉
　病者闗節不利筋脉拘急身重痿弱或溫癘盛行逺
　近咸若或胸腹滿悶甚則浮腫寒瘧血溢腰椎痛
　　乾木𤓰　茯神(去木各/一兩)牛膝(酒/浸)附子(炮去皮臍/各三分)乾
　　地黄　覆盆子(各五/錢)甘草(一/分)生薑(三/分)
　右㕮咀每服四錢水盞半煎七分去滓食前服自大
　寒至春分依正方自春分至小滿去附子加天麻防
　風各五錢自小滿至大暑加澤瀉三分自大暑直至
　大寒並依正方
子午之嵗少隂君火司天陽明燥金在泉氣化運行先
天初之氣太陽寒水加厥隂風木民病闗節禁固腰椎
痛中外瘡瘍二之氣厥隂風木加少隂君火民病淋目
赤氣鬱而熱三之氣少隂君火加少陽相火民病熱厥
心痛寒熱更作咳喘目赤四之氣太隂濕土加太隂濕
土民病黄疸􁋄衂嗌乾吐飲五之氣少陽相火加陽明
燥金民乃安康伏邪於春為瘧終之氣陽明燥金加太
陽寒水民病上腫欬喘甚則血溢下連小腹而作寒中
治法宜鹹以平其上苦熱以治其内鹹以軟之苦以發
之酸以收之
正陽湯　治子午之嵗少隂君火司天陽明燥金在泉
　民病闗節禁固腰痛氣鬱熱小便淋目赤心痛寒熱
　更作欬喘或􁋄衂嗌咽吐飲黄疸甚則連小腹而作
　寒中悉主之
　　白薇　𤣥參　川芎　桑皮(炙/)當歸　芍藥　旋
　　覆花　甘草　生薑(各五/錢)
　右㕮咀每服四錢水盞半煎七分去滓空心服自大
　寒至春分加杏仁升麻各五錢自春分至小滿加茯
　苓車前子各五錢自小滿至大暑加杏仁麻仁各一
　分自大暑至秋分加荆芥茵陳各一分自秋分至小
　雪依正方自小雪至大寒加蘇子五錢
己亥之嵗厥隂風木司天少陽相火在泉氣化運行後
天初之氣陽明燥金加厥隂風木民病寒於右脇下二
之氣太陽寒水加少隂君火民病熱中三之氣厥隂風
木加少陽相火民病淚出耳鳴掉眩四之氣少隂君火
加太隂濕土民病黄疸跗腫五之氣太隂濕土加陽明
燥金燥濕相勝寒氣及體終之氣少陽相火加太陽寒
水此下水尅上火民病溫癘治法宜辛涼平其上鹹寒
調其下畏火之氣無妄犯之
敷和湯　治己亥之嵗厥隂風木司天少陽相火在泉
　民病熱中而反右脇下寒耳鳴淚出掉眩燥濕相搏
　黄疸浮腫時作溫癘
　　半夏　棗肉　五味子　枳實(麩/炒)茯苓　訶子(去/核)
　　炮薑　橘皮　炙草(各五/錢)
　右㕮咀每服四錢水盞半煎七分去滓空心服自大
　寒至春分加鼠粘子一分自春分至小滿加麥冬山
　藥各一分自小滿至大暑加紫苑一分自大暑至秋
　分加澤瀉山梔仁各一分自秋分至大寒並依正方
　　六氣凡例
凡六氣數起于上而終于下嵗半之前自大寒後天氣
主之嵗半之後自大暑後地氣主之上下交互氣交主
之司氣以熱用熱無犯司氣以寒用寒無犯司氣以涼
用涼無犯司氣以溫用溫無犯司氣同其主亦無犯異
主則少犯之謂之四畏若天氣反時可依時及勝其主
則可犯以平為期不可太過也
　
　
　
　
　
　
　
　
　
　
　
　三因極一病証方論卷五
欽定四庫全書
　三因極一病証方論卷六
　　　　　　　　　　　　　　　宋　陳言　撰
　　叙疫論
夫疫病者皆四時不正之氣春夏有寒凊時秋冬有暄熱時
一方之内長幼病狀率皆相類此即謂之天行是也若春時
應暖而清氣折之則責邪在肝病曰青筋牽夏時應暑而
寒氣折之則責邪在心病曰赤脉㩌秋時應凉而熱氣折
之則責邪在肺病曰白氣貍冬時應寒而暖氣折之則責邪在
腎病曰黑骨瘟土無正形因火而名故附金木水火而變病曰
黄肉隨其天行之病大則流毒天下次則一方一鄉或偏着
一家悉由民庶宿業所致故天地神祗假兹不正之氣而行
責罰且人命有遭逢時有否泰故有偏着一家者既有斯
害氣還以天地所生之物而防備之命曰賢人知方
　　四季疫証治
病者發熱腰痛強急脚縮不伸胻中欲折目中生花或
濇濇增寒復熱頸外雙筋牽不得屈伸項直背強眼赤
黄欲轉動合目冋側病名青筋牽者由春三月其源從
厥隂渉足少陽少陽之氣始發少隂之氣始衰隂陽怫
鬱於腠理臟府受厲氣而生若府虚則為隂邪所傷故
發熱若臓實則為陽毒所損故増寒
治青筋牽肝之府臟温病隂陽毒胆府虚為隂邪所傷
　腰脇強急脚縮不伸胻中欲折目中生花色蒼蒼者
　　柴胡(去苗/五兩)茯苓　梔子仁　半夏　大青(各三/兩)桂
　　心　竹茹　香豉　炙草(各一/兩)
　右㕮咀每服五錢水二盞薑五片煎七分去滓空心服
治青筋牽肝府臟溫病隂陽毒肝臟寔為陽毒所傷濇
　濇惡寒翕翕發熱頸外雙筋牽不得屈伸項直背強
　眼赤黄轉動則合身回側色蒼蒼者
　　𤣥參(一/兩)細辛　梔子仁　黄芩　升麻　芒硝(各/三)
　　(兩/)石膏(煆八/兩)
　右剉散每服五錢水二盞入車前草葉三片淡竹葉
　七片煎七分去滓空心服
病者脉促身戰掉不能禁或内熱口乾舌破咽塞聲嘶
病名赤脉㩌以夏三月其病從少隂太陽之氣相搏而
停則榮衛不通皮肉痠起太陽之氣發動少隂淫邪之
氣因而作厲則臟府隨時而受病疫也若府虚為隂邪
所傷則寒戰若臟實為陽毒所侵則内熱
治赤脉㩌心府臟溫毒隂陽毒若府虚為隂邪所勝脉
　促身戰掉不能禁色昏赤者
　　茯苓　人參　桔梗(各三/分)甘草(五/錢)白芷　青皮(各/一)
　　(兩/)炮薑(五/錢)
　右剉散每服五錢水二盞煎七分去滓食前服
治心府臟溫病隂陽毒心臟寔則為陽毒所傷内熱口
　乾舌破咽塞聲嘶色焦赤者
　　天門冬　麥門冬　車前子(炒/)梔子仁　黄芩
　　升麻　炙草　寒水石(煆各/等分)
　右剉散每服五錢水二盞煎七分去滓食前服
病者身重頸直皮肉強痺或蘊而結核起于喉頸之側
布熱毒於皮膚分肉之中上散入髪際下貫顳顬隱之
而熱不相斷離病名黄肉隨以四季各十八戊巳日其
病從太隂陽明相格寒濕不調闗節格滯若府虚則皮肉
強痺若臟實則布熱毒發于皮膚
治黄肉隨脾府臟溫病隂陽毒胃府虚則為隂毒所傷
　頭重頸直皮肉強痺色黄黑者
　　厚朴(薑汁炒/一兩半)白术　陳皮(各一/兩)炮薑　紫蘇　炙
　　草　半夏(湯泡各/三分)
　右剉散每服五錢水二盞煎七分去滓食前服
治黄肉隨脾府臟溫病隂陽毒臟實為陽毒所傷蘊熱
　結核起喉頸之側布毒氣於皮膚分肉之中散入髪
　際下貫顳顬畜熱不散色黄黑者
　　葛根　蒼术(米泔/浸)升麻　白芷　桔梗　青皮(各/一)
　　(兩/)大黄(五/錢)
　右剉散每服五錢水二盞煎七分去滓食前服
病者身重頸直乍寒乍熱損肺傷氣暴𠻳嘔逆或體熱
發斑喘欬引氣病曰白氣貍以秋三月其源從陽明係
手太隂受疫淫邪之氣若府虚隂邪反傷則乍寒乍熱
若臟實為陽毒所傷則體熱發斑
治白氣貍肺府臟溫病隂陽毒大腸府虚為隂邪所傷
　寒熱互作上氣咳逆大腸飱泄色皓皓者
　　白术　人參(各一/兩)炮薑　麥蘖(炒各/三分)白茯苓　五
　　味子　肉荳蔲　草果　烏梅　炙草(各五/錢)
　右剉散每服五錢水盞半煎七分去滓食前服
治白氣貍肺府臟溫病隂陽毒臟實為陽毒所傷體熱
　肌膚發斑氣喘引飲色昏白者
　　紫苑茸(一/兩)梔子仁　升麻　前胡(各三/分)葶藶(炒一/分)
　　杏仁　炙草
　右剉散每服五錢水二盞煎七分去滓食前服
病者裏熱外寒意欲守火而反引飲腰痛欲折或胸脇
切痛類如刀刺不得轉動熱彭彭服冷多則洞瀉病名
黑骨溫以冬三月其源從足太陽少隂相搏蘊積壅塞
若府虚為隂邪所傷則裏熱外寒若臟寔為陽毒所損
則彭彭發熱
治黑骨溫腎府臟溫病隂陽毒腎府虚為隂邪所傷則
　裏熱外寒煩渴引飲反喜守火或腰脇滿痛小便赤
　黄面色俱黑
　　附子　茯苓(各一/兩)山茱茰　細辛　山藥　澤瀉
　　(各五/錢)麻黄(三/分)杏仁(五/分)
　右剉散每服五錢水二盞煎七分去滓食前服
治黒骨溫腎府温病隂陽毒腎臟寔為陽毒所傷胸脇
　切痛不能轉動大小便秘澁腹脹食冷則洞泄色昏
　黑者
　　吳茱茰　黒牽牛　大黄(蒸/)萆􁚲　杜仲(薑汁炒/去絲)
　　桃仁(各等/分)
　右剉散每服五錢水二盞煎七分去滓食前服
　　料簡諸疫証治
凡春分以前秋分以後天氣合清涼忽有溫煖之氣折
之則民病溫疫春分以後秋分以前天氣合溫熱忽有
清涼之氣折之則民病寒疫治之各有法不可拘以日
數汗下皆宜據方論一體而分既有寒溫二疫風溫亦
宜備論如己未年(原缺/二字)人疫汗之死下之亦死服五苓
散則愈此無他溫疫也以此為法每遇年有不正之氣
即當紀而用之假如冬合寒時有溫煖之氣則春必患
溫疫春合溫而有清涼之氣則夏必患燥疫夏合熱而
有寒氣折之秋必病寒疫秋合晴而反霪雨冬必病濕
疫此亦一途而推之更須以時斟酌不可偏執况疫之
所興或溝渠不泄畜其穢惡薫蒸而成者或地多屍氣
鬱發而成者或官吏枉抑怨讟而成者世謂獄瘟傷瘟
墓瘟廟瘟社瘟山瘟海瘟家瘟竈瘟嵗瘟天瘟地瘟等
不可不究古法辟之用屠蘇酒務成子螢火丸李子建
殺鬼煎老君神明散皆辟瘟法惟劉根别傳令于州治
太嵗六合處穿地濶三尺深亦如之取淨沙三斛寔之
以醇酒三升沃其上俾使君祝之此亦濟人除疫之良
術所謂太嵗六合者嵗泄氣之所在故以厭禳
屠蘇酒　治疫氣令人不染及辟瘟病傷寒
　　大黄　桔梗　川椒　白术　桂心(各一/兩)烏頭(泡/去)
　　(皮尖/六錢)菝葜(一兩/二錢)
　右剉散縫袋盛以十二月晦日日中懸沉井中令至
　泥正月朔旦出藥置酒中煎數沸于東向户飲之先
　從少起多少任意　一方有防風一兩六錢
太乙流金散　辟瘟氣
　　雄黄　雌黄　羖羊角(燒各/二兩)鬼箭羽　枯礬(各一/兩半)
　右末以縫袋盛一兩帶心前并挂門户上若逢大疫
　之年以月旦青布袋一刀圭中庭燒之瘟病人亦燒
　薫之
敗毒散　治傷寒瘟疫風溫頭痛目昏眩四肢疼痛增
　寒壯熱項強眼睛痛尋常風眩拘急風痰並宜服之
　　羌活　獨活　人參　甘草　柴胡　前胡　茯苓
　　枳殻　川芎　桔梗(各等/分)
　右剉散每服四錢水一盞薑三片薄荷五葉煎七分
　去滓熱服寒多則熱服熱則溫服傷濕加白术脚痛
　加天麻本方為細末亦可㸃服初虞世南䆒其方知
　出道藏乃叙云自非異人傑出志與神㑹則莫之敢
　為良可歎服烟瘴之地或瘟疫時行或人多風多痰
　多氣或處卑濕脚弱此藥不可缺也世人不師故常
　務作新竒蔽于俗學故備論之此藥治脚氣下注焮
　熱赤腫加大黄棋子大煎併進兩服立效
應夢人參散　治傷寒體熱頭疼及風壅痰𠻳咯血
　　白芷　乾葛　青皮　桔梗　白术　人參(各三/分)
　　甘草(炙一/兩半)炮薑(一錢/三分)
　右末每服二錢水一盞薑三片棗二枚煎七分通口
　服如傷寒入豉數粒同煎熱服大有效崇寧癸未米
　芾為太常博士始造待漏冐寒得疾痰𠻳如膠有血
　更三醫不退一日謁太尉蔡公公取人參散一貼并
　棗授之繼歸有客承議郎薛道至時藥已熟進一服
　良久痰𠻳立止客怪曰公氣色頓快何藥也為道其
　由求方蔡公又送一貼越三日病全除往見蔡公公
　曰此藥僧伽方也元祐中泗州守劉士彦病八日不
　汗女求僧伽甚確夜夢告曰翌日塔中取藥遂于大
　士缽中取得此藥題印云太平州楊家人參散今太
　醫局中亦賣無甘草乾葛兼無分兩疑非真方
喝起散
　　蒼术　麻黄　荆芥(各二/兩)石膏(煆三/兩)大黄(一兩/五錢)括
　　蔞根　乾葛　芍藥　白芷　甘草
　右末每服二錢水盞半薑三片葱三寸煎七分空心服
入瘟家令不相染法
　明雄黄研細末調以筆濃蘸塗鼻中與病人同牀亦
　不相染初洗面後及臨卧時㸃之凡疫家自生惡氣
　聞之即病入上元宫遂散百脉而成斯疾宜以紙撚
　探鼻嚏之為佳如以雄黄㸃鼻則自不聞并辟諸惡
　夢神良
聖散子方東坡叙云昔嘗觀千金方三建方於病無所
　不治而孫思邈著論以謂此方用藥節度不近人情
　至于救急其驗特異乃知神物效靈不拘常制至理
　觀感智不能知今余所謂聖散子殆此類也自古論
　病唯傷寒至為危急表裏虚實日數証候應汗應下
　之法差之毫釐輙至不救而用聖散子者一切不問
　隂陽兩感男女相易狀至危篤者連飲數劑則汗出
　氣通飲食漸進神宇完復更不用諸藥連服取差其
　飲輕者額㣲汗正爾無恙藥性小熱而陽毒發斑狂
　之類入口即覺清涼殆不可以常理詰也時疫流行
　平旦輙煮一釡不問老少良賤各飲一大盞則時氣
　不入其門平居無病能空腹一服則飲食快美百病
　不生真衞生濟世之寶其方不知所從來而故巢君
　數世寶之以此治病百不失一余既得之謫居黄州
　連嵗大疫所全活者至不可數巢君初甚惜此方指
　江水為盟不傳與人子竊隘之乃以傳蘄水龎君安
　常龎以醫聞於世乂善著書故以授之且使巢君之
　名與此方同不朽也用藥如後
　　草豆蔲(十/個)猪苓(去/皮)石菖蒲　茯苓　良薑(剉/炒)獨活
　　柴胡　吳茱茰　附子　麻黄(去/節)厚朴(薑汁/炒)藁本
　　芍藥　枳殻　白术　蒼术　半夏　澤瀉　藿
　　香　防風　細辛(各五/錢)甘草(炙一/兩)
　右剉㪚每服五錢水盞半煎七分去滓熱服此藥似
　治寒疫因東坡作序天下通行辛未年永嘉瘟疫被
　害者不可勝數頃時寒疫流行其藥偶然得中抑未
　知方上有所偏宜未可執也東坡便謂與三建散同
　類一切不問似大不近人情夫寒疫亦自能發狂盖
　隂能發躁陽能發厥物極則反理之當然不可不知
　今錄以備療寒疫之用宜審之不可不究其寒溫二
　疫也辛已年余嘗作指治至癸已復作此書見石林
　避暑錄亦曰宣和間此藥盛行於京師太學生信之
　尤篤殺人無數醫頓廢之然不妨留以備寒疫無使
　偏廢也
　　凡例
夫疫雖以三事鍾成若天行多假六淫反錯鬱折而致
之者既有寒溫二疫風濕其可不辨但証似傷濕而脉
色不同與夫一方相染長幼同病即當作疫治除辟法
外治濕用五苓散加甘草治風用桂枝湯加黄芩無不
愈者其如淫邪交結互織當以類推之
五苓散　治傷寒濕熱病表裏未解頭痛發熱口燥咽
　乾煩渇引水水入即吐或小便不利及汗出表解煩
　渴不止者宜服之又治霍亂吐利　方見傷寒暑門
　仍加炙草一兩
桂枝黄芩湯　治風疫脉浮數而不弱頭項疼腰脊痛
　發熱惡風其証皆如太陽傷風但脉浮不弱相傳為
　異耳
　　桂枝(去/皮)　芍藥　黄芩(各一/兩半)炙草(一/兩)
　右剉散每服五錢水盞半薑三片棗一枚煎七分去
　滓食前服
沃雪湯　治傷寒溫疫濕疫熱疫
　　蒼术　炮薑　炙草(各六/兩)防風　乾葛　厚朴(姜/汁)
　　(炒/)芍藥(各四/兩)
　右剉散每服三錢水二盞煎七分服
　　瘧叙論
夫藥備内外不内外三因外則感四氣内則動七情飲
食飢飽房室勞逸皆能致瘧經中所謂夏傷暑秋痎瘧
者此則因時而序耳不可專以此論之則知溫病飱泄
咳𠻳亦不可拘也夫瘧之始發也先以毫毛欠伸乃作
寒慄鼓頷腰脊俱痛寒去則内外皆熱頭痛而渴唯欲
飲冷者以隂陽上下交爭虚實更作若陽并於隂則隂
實而陽虚陽明虚則寒慄鼓頷太陽虚則腰背頭項俱
痛少陽虚則身體解赤心惕惕然三陽俱虚則隂氣勝
骨寒而痛隂并於陽則陽實而隂虚太隂虚則不嗜食
善嘔嘔已乃衰少隂虚則熱多寒少嘔甚其病難已厥
隂虚則腰腹痛小便不利如癃三隂俱虚則陽氣勝熱
甚悒悒不樂隂盛則内熱熱生於外故中外皆熱此皆
因外感寒暑風濕内鬱喜怒憂思蘊積痰涎乃至飲食
飢飽勞逸之所為也病氣與衛氣并居故病作衛氣晝
行於陽夜行於隂得陽而外出得隂而内薄所以日作
其氣内薄於藏横連於膜原其道逺其氣深其行遲不
能與衛氣俱出故間日作以衛氣一日一夜大㑹於風
府日下一節以此日作稍晏至二十五日至骶骨二十
六日入脊内其氣上行故日作益早也瘧氣所以更盛
更虚當氣之所在者在陽則躁熱在隂則寧靜極則隂
陽俱衰衛氣相離則病休衛氣集則復病也於是有日
作間作早晏不同又邪氣中于頭項者氣至頭項則作
中於背者氣至背則作中于腰脊者氣至腰脊則作各
隨其所中而作但衛氣之所在與邪氣相合則病作也
更有疫瘧鬼瘧等亦以邪氣中衞氣之所致也除癉瘧
純熱溫瘧先熱牝瘧無熱外諸瘧皆先寒而後熱又經
曰無刺熇熇之熱無刺渾渾之脉無刺漉漉之汗為其
病逆未可治也知此則病方來與正作與將過皆不可
治以反傷真氣不可不知也所因備列于後
　　瘧病外所因治
病者先寒後熱寒則湯火不能溫熱則氷水不能寒以
先傷寒後傷風故先寒而後熱名曰寒瘧
病者先熱後寒煩躁自汗惡風以先傷風後傷寒風為陽
寒為隂故先熱而後寒名溫瘧
病者但熱不寒隂氣孤絶陽氣獨發少氣煩寃手足熱
而欲嘔必渇以其傷於暑熱故名癉瘧
病者寒熱身重骨節煩疼脹滿濈濈自汗善嘔因汗出
復浴濕舍皮膚及冒雨濕名曰濕瘧
病者寒多不熱但慘戚振慄亦以時作此以陽虚隂盛
多感隂濕陽不能制隂名曰牝瘧
　右五種瘧証以外感風寒暑濕與衛氣相并而成治
　有各種方法
白虎加桂湯　治溫瘧先熱後寒惡風多汗
　　石膏(煆四/兩)知母(一兩/五錢)炙甘草(五/錢)桂心(一/兩)粳米(一/合)
　右剉散每服四錢水一盞半煎七分去滓未發時進
　三服
术附湯　治冒雨濕著於肌膚與衛氣相并或腠開汗
　出自浴得之
　　附子　白术(各一/兩)炙草　茯苓　桂心(各五/錢)
　右剉㪚每服四錢水盞半薑五片棗二枚煎七分去
　滓食前服
麻黄白术湯　治傷風寒暑濕滯留經絡與衛氣相并
　病以日作寒熱交煎
　　麻黄(去節/湯浸)白术　茯苓　桂心(各一/兩)陳皮　青皮
　　桔梗　白芷　甘草　半麴　烏梅　紫蘇(各三/分)
　　乾薑(五/錢)
　右剉散每服四錢水兩盞薑三片棗二枚煎七分去
　滓當發日空心一服臨發一服尤妙亦治時疫
太醫常山飲　治諸瘧先寒後熱或先熱後寒或寒熱
　獨作或連日併發或間日一發頭疼惡心煩渇引飲
　氣息喘急口苦咽乾諸藥不效
　　川常山　知母　甘草　草果(不去皮/各二兩)烏梅(一/兩)良
　　薑(一/兩)
　右剉散每服四錢水盞半棗五枚煎七分去滓溫服
　未發前進三服
桂薑湯　治牝瘧寒多㣲熱或但寒不熱
　　柴胡(八/兩)桂心(一/兩)黄芩　牡蠣(煆/)甘草(炙/)乾薑(炮各/三兩)
　　括蒌根(四/兩)
　右剉散每服四錢水二盞煎七分去滓空心服日三
　服初服㣲煩汗出愈一法有半夏三兩
　　瘧病内所因証治
病者寒熱顔色蒼蒼然善太息如死狀以蓄怒傷肝氣
鬱所致名曰肝瘧
病者心煩欲飲清水反寒多不甚熱乍來乍去以喜傷
心心氣耗散所致名曰心瘧
病者寒多腹中熱痛或渇或不渇不熱不泄腸鳴汗出
以思傷脾氣鬱涎結所致名曰脾瘧
病者心寒寒甚則發熱熱間善驚如有所見以憂傷肺
肺氣凝痰所致名曰肺瘧
病者手足寒洒然腰脊痛發熱大便難目眴以失志傷
腎名曰腎瘧
　五種瘧疾以臟氣不和鬱結涎飲所致治之各有方法
七棗湯　治五臟氣虗隂陽相勝作為痎瘧不問寒熱
　先後與夫獨作叠間日作悉能主之
　　附子(一枚炮製以鹽水浸再炮如此凡/七次至第七次不必浸去皮臍)
　右剉散水一盞薑七片棗七枚煎八分當發日空心
　服仍吃三五個棗子忌如常良方用烏頭兼不用鹽
　水浸不特服之潛燥亦不能分隂陽去滓服
四獸飲　治五臟氣虚喜怒不節勞逸兼并以致隂陽
　相勝結聚涎飲與衛氣相搏發為瘧疾悉主之兼治
　癉瘧最效
　　半夏　茯苓　人參　草果　陳皮　甘草　烏
　　梅肉　白术　生薑　棗子(各等/分)
　右剉散鹽少許淹食頃厚皮紙裹水淹入慢火煨香
　熟焙乾每服秤半兩水二盞煎七分去滓未發前并
　進三服
交解飲　治脾胃氣弱隂陽勝復發為痎瘧
　　製厚朴　肉荳蔲(麺裹/煨)草荳蔲(製如/上)甘草(半生/半炙)
　右等分剉散每服四錢水二盞煎八分去滓空心服
草果飲　治脾寒等瘧
　　青皮　草果　川芎　白芷　紫蘇　良薑　甘
　　草(炙/)
　右等分為粗末每服二錢水一盞煎七分去滓熱服
　當發日連進三服
驅瘧飲子
　　前胡　柴胡(各四/兩)桂心　桔梗　厚朴　半夏(去/滑)
　　(三/兩)黄茋　炮薑　甘草(各二/兩)
　右剉散每服四錢水盞半薑三片棗二枚煎七分去
　滓溫服
　　瘧病不内外因証治
病者發寒熱一嵗之間長幼相似若或染時行變成寒
熱名曰疫瘧以嵗運推之
病者寒熱日作夢寐不祥多生恐怖名曰鬼瘧宜用禁
避厭禳之法
病者乍寒乍熱乍有乍無南方多生此病名曰瘴瘧當
隨方土所宜治之
病者寒熱善飢而不能食食已支滿腹急㽲痛病以日
作名曰胃瘧六腑無瘧惟胃有之盖因飲食飢飽所傷
胃氣而成謂之食瘧或因諸瘧飲食不節變為此証
病者經年不瘥瘥後復發逺行久立下至㣲勞力皆不
任名曰勞瘧亦有數年不瘥百藥不斷結成癥癖在腹
脇下名曰老瘧亦曰母瘧
　以上諸証名狀不同各有治方宜推而用之
麻黄白术湯　治一切疫瘧(方見外/所因門)
經效瘧丹　治鬼瘧殊效
　　真阿膠(五/錢)桃枝　栁枝(各長一/尺七莖)雄黄(通明者/五錢研)辰砂
　　(一錢另研/留一半)
　右為末以端午日五家角黍為丸如桐子大所留辰
　砂一半為衣遇發時用淨器水磨一丸塗鼻尖并人
　中未退以冷水服一丸合時須端五日
大正氣散　治山嵐瘴氣發作寒熱遂成瘧疾
　　附子　厚朴(製/)桂心　炙草　炮薑　陳皮(各一/兩)
　　吳茱茰(五錢/畧炒)
　右細末每服二錢水盞半薑五片棗一枚煎七分去
　滓熱服不拘時兼治霍亂吐瀉一切氣疾
清脾湯　治胃瘧發作有時先覺伸欠乃作寒慄振頥
　頷中外皆寒腰背俱痛寒戰既已内外皆熱頭痛如
　破渇欲飲冷或痰聚胸中煩滿欲嘔或先熱後寒先
　寒後熱少寒多熱少熱多寒或寒熱相半或但熱不
　寒但寒不熱或隔日一發或三五日一發者悉主之
　　製厚朴　烏梅肉　半夏　青皮　良薑(各二/兩)草
　　果(去皮/一兩)甘草(炙五/錢)
　右剉散每服四錢水二盞薑三片棗一枚煎七分去
　滓未發日并進三服忌生冷油膩時菓此藥溫脾化
　痰治胸膈痞悶心腹脹滿噫醋吞酸可常服
常山飲　治勞瘧虚人老人皆可服
　　常山　川山甲(醋/炙)木通秦艽(各一/錢)辰砂(半字/另研)炙
　　草(五/錢)
　右剉散作一劑水三盞烏梅棗子各七枚煎半盞再
　入酒一杯煎八分去滓入辰砂溫服
老瘧飲　治久瘧結成癥瘕在腹脇諸藥不去者
　　蒼术　草果(去/皮)桔梗　青皮　陳皮　良薑(各五/錢)
　　白芷　茯苓　半夏　枳殻　炙草　桂心　乾
　　薑(炮各/三分)蘇葉　川芎(各二/錢)
　右剉散每服四錢水二盞鹽少許煎七分去滓空心
　服日三夜一仍吞下紅丸子
紅丸子　治食瘧尤妙
　　莪术　三稜(各二兩醋/煮一伏時)胡椒(一/兩)青皮(二兩/炒香)阿膠(一/分)
　　(醋/化)
　右為末另研陳倉米末用阿膠醋煮米糊捜和丸如
　桐子大炒土砂為衣每服五十丸至百丸以老瘧飲
　下古方雖有鱉甲煎等不特服不見效抑亦藥料難備
妙應丹　治諸瘧不問寒溫悉主之
　　黄丹(三分/炒)木香(半兩研/為末)青皮　陳皮　吳茱茰(各/五)
　　(錢米醋二升熬青皮以下三/味至一升去滓再煎醋成膏)
　右以黄丹木香為末入醋膏捜和為丸如桐子大辰
　砂為衣每服十丸當未發前一服須白湯下再將前
　三件滓添木香五錢為末别研入黄丹三分和匀以
　醋糊為丸如桐子大每服三五十丸治瘧神妙名曰
　㨗丹
紅散子　須當發日早晨服
　　黄連(炒色/變)
　右入好建茶合和二錢白湯調下或溫酒調不入茶
　　雄黑豆(四十四粒端午日井水浸次/日取出去皮拭乾研為膏)真砒(一分/研)
　右于五月五日午時丸如菉豆大隂乾辰砂為衣密
　器封之發日空心井花水下一丸忌見雞犬若女人
　病令男子閉目送入口忌熱食孕婦不得服於發日
　以絲綿繫一丸於右脊背上小兒不能吞服隨男左
　女右繫之
又方
　黄丹不拘多少五月五日用獨頭蒜煨熟研細丸如
　桐子大每服五丸當發前一食頃桃栁枝煎湯吞下
塞耳丹
　　青黛　桂心　砒　巴豆　硫黄(各等/分)
　右並不去皮殻不脩治為末以五月五日五家角黍
　為丸棗核大綿裹當發日塞耳中男左女右忌葷腥
　
　
　
　
　
　
　
　
　
　
　
　
　
　
　三因極一病証方論卷六
欽定四庫全書
　三因極一病証方論卷七
　　　　　　　　　　　　　宋　陳言　撰
　　疝證叙論
經論雖云七疝諸疝等更不見名狀但出寒疝㿗疝而
已惟大竒論則五臟脉為五疝証所謂腎脉太急沉為
腎疝肝脉太急沉為肝疝心脉搏急為心疝肺脉沉搏
為肺疝三隂急為脾疝三隂即太隂脾經脉也大抵血
因寒凝則為瘕氣因寒聚則為疝但五臟脉理不同不
可不辨且腎脉本沉心脉本滑受寒則急於理乃是肝
脉本弦肺脉本濇並謂之沉未為了義又脾不出本脉
但云急為疝亦文義之缺也凡云𦂳者急也𦂳為寒亦
可類推且賊風入腹亦為疝冐暑寢濕皆能為疝當隨
四氣改易風則浮弦暑則洪數濕則緩細於理甚明要
知疝証雖兼臟氣皆外所因也
　　諸疝証治
疝之為病隨臟氣虚實感傷外邪寒泣風散暑鬱濕着
絞刺擊搏無有定處倉卒之際痛不堪忍世人稱為横
痃膀胱小腸氣賊風入腹等名義不同証狀則一寒則
溫之風則散之暑則和之濕則燥之各有方法
大烏頭桂枝湯　治風寒泣腹中痛逆冷手足不仁身
　體疼痛炙刺諸藥不能療及賊風入腹攻刺五臟拘
　急不得轉側發于呌呼隂縮悉主之
　　大烏頭(五枚實者去皮尖蜜一大/盞煎減半取出湯洗七次)桂心　芍藥(各三/錢)
　　甘草(炙一/分)
　右剉散每服四錢水一盞半薑五片棗三枚入前烏
　頭蜜半合煎七分去滓食前服　一法用附子一個
　不用烏頭為蜜附湯
走馬湯　治卒疝無故心痛隂縮手足厥逆並治飛尸鬼擊
　　巴豆(二錢去/皮心炒)杏仁(二粒去/皮尖)
　右二味取綿纒槌令碎熱湯二合捻取白汁飲之當
　下老少量力與之
倉卒散　治寒疝入腹心腹卒痛及小腸膀胱氣刺絞
　痛脾腎氣攻擊急極痛不可忍屈伸不能腹中冷重
　如石并自汗出
　　山梔子(四十九枚/燒半過)附子(一枚炮/去皮臍)
　右為末每服二錢水一盞酒半杯煎七分入鹽一捻
　溫服即愈
葱白㪚　治一切冷氣不和及本臟膀胱氣攻刺疼痛
　并治婦人胎前産後腹痛胎不安或血刺者兼治血
　臟宿冷百節倦疼肌痩怯弱勞傷帶癖乆服愈但婦
　人一切疾病最宜此
　　川芎　當歸　枳殻(麩/炒)厚朴(薑汁/炒)官桂(去/皮)青皮
　　炮薑　茴香(炒/)川楝子(炒/)神麯(炒/)麥芽(炒/)三稜(炮/)
　　莪术(醋浸一/宿焙)人參　茯苓　芍藥(炒/)木香　熟地
　　(各一/兩)甘草(炙三/分)
　右為末每服三錢水一盞葱白二寸煎七分鹽少許
　熱服大便秘澁加大黄煎大便自利加訶子煎食前
　服
失笑散　治小腸氣痛及婦人血痛心腹絞痛欲死十
　餘日百藥不效
　　五靈脂　蒲黄(炒各/等分)
　右為末每服二錢先用釅醋一合熬藥成膏水一盞
　煎七分熱服
神應散　治諸疝心腹絞痛不可忍
　　𤣥胡索　胡椒(等/分)
　右為末每服二大錢酒半盞水半盞煎七分食前溫
　服
大烏頭湯　治寒疝繞臍發自汗出手足厥其脉沉弦
　悉主之
　　大烏頭(五個洗淨細沙/炒令黒不㕮咀)
　右一味水三盞煎取八分去烏頭入蜜半杯已下煎
　七分早上空心服
牡丹丸　治小腸氣腹痛及寒疝心腹刺痛休作無時
　又治婦人月病血刺疼痛
　　川烏頭(五枚炮焦/黒去皮尖)牡丹皮(四/兩)桂心(五/兩)桃仁(五兩去/皮尖研)
　右為末煉蜜丸如桐子大每服五十丸溫酒下女人
　醋湯下
小茴香丸　治小腸氣腹痛
　　茴香　胡椒(等/分)
　右為末酒糊丸梧子大每服五十丸空心溫酒下
苦楝丸　治肝腎氣虚風冷相搏心腹絞痛攻刺腰背
　不能禁受下注隂器腫痒疼痛久服養腎活血駐顔
　輕身耐老進美飲食
　　川棟子(十一個剉碎分三處一用巴豆七粒去皮/同炒焦黒色去巴豆不用一用斑貓七個)
　　(同炒黒去斑貓一用海金沙七/錢同炒焦去海金沙亦不用)茴香(炒/)破故紙(炒/)
　　葫蘆巴(炒/)木香(炮各/一兩)烏藥(二/兩)
　右為末酒糊丸桐子大每服三五十丸湯酒任下
補腎湯　治寒疝入腹上實下虚小腹㽲痛時復泄瀉
　胸膈痞悶不進飲食常服溫脾補腎
　　人參　茯苓　白术　附子　黄茋(各一/兩)沉香(四/錢)
　　木𤓰(一/兩)羌活(五/錢)炙草　川芎(各一/分)紫蘇(三/分)
　右剉散每服三錢水一盞薑三片棗一枚煎七分去
　滓食前服嘔加半夏五錢薑七片煎
　　叙厥論
經云厥者逆也有寒厥有熱厥有六經厥有尸厥寒
厥者隂氣起於足五指之裏集于膝下聚于膝上故隂
氣勝則從五指至膝上寒陽氣不能滲營其經絡陽氣
日損隂氣獨在故手足為之寒名曰寒厥熱厥者陽氣
起於足五指之表集於足下聚於足心故陽氣勝則從
五指至足心熱熱入於胃絡脉滿經脉虚隂虚陽入腎
氣衰陽氣獨勝故手足為之熱名曰熱厥六經厥者頭
重足弱發為瞑仆名曰太陽厥妄言走呼腹滿面赤名
陽明厥暴聾頰脇胻拘痛名少陽厥腹脹後閉食則寒
嘔名太隂厥口乾溺赤腹滿心痛名少隂厥溲不利䯒
熱隂縮名厥隂厥尸厥者脹滿暴不知人或至半日逺
至一日此以隂氣盛於上則下虚下虚則腹脹腹脹則
下氣重上而邪逆逆則陽氣亂而不知人矣名曰尸厥
經論如此雖粗分六經殊不出寒熱二証所因欲求備
治當歴明之寒厥則因多慾而奪其精故致陽衰隂盛
熱厥則因醉飽入房精虚熱入故致隂虚陽盛考其厥
因多以不勝乗其所勝氣不得行遂致於逆如腎移寒
於脾則水乗於土水既不行乃成寒厥如心移熱於腎
則火乗於水火既不行乃成熱厥六經皆然可以次第
論也所謂得其要者一言而終矣尸厥亦然正由臟氣
相刑或與外邪相忤則氣遏不行閉於經絡諸脉匿伏
昏不知人惟當隨其臟氣而通之寒則熱熱則寒閉則
通如經所謂盛則瀉虚則補不盛不虚以經取之其義
一也經中以數醉為熱厥之因學者不可拘此盖傷寒
溫病皆有熱厥張仲景所謂熱深厥亦深聖意以酒能
發百脉熱故舉此以為例耳不可不知
　　隂陽厥脉証治
隂陽相乗而生寒熱厥者証脉似同而大異寒厥者初
得之四肢冷脉沉㣲而不數多惡寒引衣自覆下利清
榖外症多惺惺熱厥者初得之必發熱頭疼脉雖沉伏
按之必數其人或畏熱喜冷揚手掉足煩躁不眠大小
便秘澁外証多昏冐傷寒亦然治之各有方
四逆湯　治寒厥表裏熱寒下利清榖食入即吐或乾
　嘔或大汗大吐大下之後四肢氷冷五内拘急舉體
　疼痛不渇脉沉伏者
　　大附子(去皮臍生/用五錢)乾薑(五/錢)炙草(一/兩)
　右剉散每服四錢水二盞煎七分去滓食前溫服併
　進取效
白虎湯　治熱厥腹滿身重難以轉側而垢譫語遺溺
　手足厥冷自汗脉沉滑表有熱也
　　石膏(碎四/兩)知母(一兩/五錢)炙草(五/錢)
　右剉散每服四大錢粳米一撮煮米熟去滓取七分
　清汁服可併進服其煎水用二盞
承氣湯　亦治熱厥方見傷寒門此以為例當觀病淺
　深量多寡飲之
　　卒厥尸厥証治
追魂湯　治卒厥暴死及主客忤鬼擊飛尸奄忽氣絶
　不覺口噤
　　麻黄(去節/三兩)杏仁(去皮尖一/百八十粒)炙草(一/兩)
　右剉散每服四錢水一盞半煎七分去滓灌之通治
　諸感客忤或口噤撮口不開起齒下湯入口下活不
　下分病人髪左右捉搦肩引之下藥漸令服盡取效
　千金有桂心二兩金匱云寸脉沉大而滑沉則為實滑則為
　氣氣實相搏血氣入臟則死入腑則愈若卒厥脣口
　青身冷為入臟即死和汗自出為入腑即愈
納鼻散　治尸厥脉動而無氣氣閉不通靜而若死狀
　名卒厥石菖蒲為末納兩鼻孔中吹之令入仍以桂
　末安舌下
　　眩暈証治
方書所謂頭面風者即眩暈是也然眩暈既渉三因不
可専為頭面風如中傷風寒暑濕在三陽經皆能眩人
頭目頭重項強但風則有汗寒則掣痛暑則熱悶濕則
重著吐逆眩倒屬外所因喜怒憂思致臟氣不行鬱而
生涎涎結為飲隨氣上厥伏留陽經亦使人眩暈嘔吐
頭目疼痛眼不得開屬内所因或飲食飢飽甜膩所傷
房勞過度下虚上實拔牙金瘡吐衂便利去血過多及
婦人崩傷皆能眩暈眼花屋轉起則眩倒屬不内外因
治之各有方法
大豆紫湯　治中風頭眩惡風自汗吐冷水及産後百
　病中風痱痓背強口噤直視煩熱
　　獨活(一兩/五錢)大豆(半/升)酒(三/升)
　右先以酒浸獨活煎一二沸别炒大豆極焦烟出急
　投酒中宻候冷去豆每服一二合許得少汗則愈日
　數十服此湯能去風消血結如姙娠折傷胎死腹中
　服此得瘥
三五七湯　治感寒頭眩惡寒口眼喎斜耳聾
　　大附子(三兩炮/去皮臍)山茰肉(五/兩)山藥(七/兩)
　右為末每服二錢匕酒調服或㕮咀每服四大錢水
　一盞半薑五片棗一枚煎七分去滓服
黄龍丸　治感冐眩暈昏不知人(方見中/暑門)
麯术散　治冐濕頭眩經乆不瘥嘔吐飲食無味
　　神麯(三兩/炒)白术(三/兩)
　右為末每服二錢生薑煎湯調下或以酒糊丸桐子
　大每服三五十丸飲湯任下
薯蕷湯　治七情内動臟氣不行鬱而生涎涎結為飲
　隨氣上厥伏留陽經心中忡悸四肢緩弱翕然面熱
　頭目眩冐如欲搖動
　　薯蕷　人參　麥冬(去心各/四兩)白芍　熟地　前胡
　　(各二/兩)枳殻　逺志肉(薑汁製/各三分)白茯苓　茯神(各一/兩半)
　　炙草(五/錢)黄茋(蜜炙/一兩)製半夏(一兩/一分)
　右剉散用千里流水一盞半薑七片秫米一撮煎七
　分去滓食前服
白散子　治上實下虚眩暈昏塞(方見中/風門)
芎藭湯　治産後去血過多暈悶不省及傷胎去血多
　崩中去血多金瘡去血多㧞牙去血多不止懸虚心
　煩眩暈頭重目昏耳聾舉頭欲倒
　　川芎　當歸(洗去土焙/乾各等分)
　右剉散每服四錢水一盞半煎七分去滓熱服
黑錫丹　治隂陽不升降上熱下冷頭目眩暈病至危
　篤或服煖藥僣上愈甚者當服此藥
　　硫黄(二兩透明如皂莢子大候鋁成汁入硫黄在/内勿令𦦨起候硫黄化傾出于九重紙内入)
　　(于地上以盌盖自朝/至暮待火毒出候用)川練子(蒸去/皮核)黑鉛(不夾錫者/先溶化成)
　　(汁各/二兩)陽起石(煆/)木香(不見/火)沉香　青皮(炒各/五錢)肉荳
　　蔲(一兩􁨇/裹煨)茴香(炒/)官桂(去皮不/見火)附子(製/)葫蘆巴(酒/浸)
　　(炒/)破故紙(炒各/一兩)烏藥(去木心/剉一兩)
　右為末酒糊丸如桐子大每服三十五十至百丸濃
　煎人參茯苓薑棗湯吞下食前服
　　痓叙論
夫人之筋各隨經絡結束於身血氣内虚外為風寒濕
熱之所中則痓故寒則筋縮熱則弛張風則弦急溫則
脹緩四氣兼并當如常說以風散氣故有汗而不惡寒
曰柔痓寒泣血故無汗而惡寒曰剛痓熱消氣故為瘈
瘲濕溢血故為緩弱經中所謂大筋緛短小筋弛長筋
短為拘弛長為痿皆濕熱不攘之所為也原其所因多
由亡血筋無所營故邪得以襲之所以傷寒汗下過多
與夫病瘡人及産致斯病者概可見矣診其脉狀皆沉
弦𦂳但陽軟隂急則几几拘攣隂緩陽急則反張強直
二証不可不辨
　　痓叙例治法(破傷風破/傷濕並附)
病者身熱足寒頭項強急時頭熱面赤惡寒獨頭搖動
卒口噤背反張以發熱惡寒不惡寒有汗無汗分剛柔
者風寒痓也脉沉細者為濕痓瘡瘍未合風入為破傷
風濕入為破傷濕二者害人最急倉卒不知其因甚為
難認􁱫疽瘰癧膿潰之後尤宜謹之産婦汗多或因
怒厥皆成此疾治之各有方
括蒌桂枝湯　治柔痓身體強几几然脉反沉逆自汗
　　括蒌根(二/兩)桂心　白芍(各三/兩)甘草
　右剉散每服四大錢水二盞薑五片棗二枚煎七分
　去滓溫服汗不透食頃啜熱粥發之
葛根麻黄湯　治剛痓無汗小便少氣上衝胸口噤不
　能言
　　葛根(四/兩)麻黄(去節/四兩)桂心　白芍　甘草
　右剉散每服四大錢水一盞半薑五片棗三枚煎七
　分去滓食前服
大承氣湯　治剛痓胸滿口噤卧不着蓆脚攣急齗齒
　緊方主之
　　大黄(四/兩)厚朴(八兩/製)枳殻(二兩/麸炒)
　右剉散每服四大錢水盞半煎七分去滓入芒硝二
　錢煎溶服得利止後服此以陽明養宗筋陽明者胃
　也風濕寒入於胃則熱甚宗筋無以養故急宜利陽
　明以治其能養也
參桂湯　治卒然半身不遂手足拘急不得屈伸體冷
　或知或否或身強直不語或生或死狂言不可名狀
　角弓反張或欲得食或不用食或大小便不利悉主之
　　人參　桂心　當歸　獨活　黄芩　炮薑　甘
　　草(炙各/一兩)石膏(一兩/五錢)杏仁(一百六十粒/麸炒去皮尖)
　右剉散每服四錢水一盞半煎七分去滓服無汗加
　麻黄去節三分
倉公當歸酒　治賊風口噤角弓反張痓者
　　當歸　防風(各三/分)獨活(一兩/半)麻黄(去節兩/一分)細辛(去/苖)
　　(五/錢)附子(一枚六錢重/炮去皮臍)
　右剉散每服四錢水酒各半盞煎七分去滓口不開
　者抉開口細灌一服蘇二服少汗三服大汗愈
　　破傷風濕治法
防風散　治風自諸瘡口入為破傷項強牙闗欲絶死
　者
　　防風(去/义)天南星(湯炮各/等分)
　右為末每服三錢童子小便一大盞煎七分熱服
牡蠣散　治破傷濕口噤強直
　右牡蠣取末粉傅瘡口仍以末二錢煎甘草湯調下
香膠散　治破傷風口噤強直
　右魚膠燒七分留性研細入麝香少許每服二錢酒
　調下不飲者米湯下又一方以蘇木煎酒下
　
　
　
　
　
　
　
　三因極一病証方論卷七
欽定四庫全書
　三因極一病証方論卷八
　　　　　　　　　　　　　　宋　陳言　撰
　　内所因論
夫臟腑合手足三隂三陽為十二經各有所主故為十二
官心者君主之官神明出焉肺者相傅之官治節出焉肝
者將軍之官謀慮出焉脾者諫議之官公正出焉腎者作
強之官伎巧出焉膽者正中之官决斷出焉膻中者臣使
之官喜樂出焉小腸者受盛之官化物出焉大腸者傳送
之官變化出焉胃者倉廩之官五味出焉三焦者决凟之
官水道出焉膀胱者州都之官津液藏焉氣化則能出矣
故五臟為隂六腑為陽此十二官不得相失者正猶隂陽
消息盈虚當隨四序而調養之不可使其偏勝偏勝則
偏復偏復則偏害勝尅流變則真病生焉夫隂陽虚實者
乃臟腑更相勝復也若其子母相感則母虚能令子虚子
實能令母實經曰實則瀉其母虚則補其子如肝實則瀉
腎肝虚則補心如百姓足君孰與不足此經之本意也難
經反是及觀金匱之論其得為多肝虚補用酸助用焦苦
益用甘味之藥酸入肝焦苦入心甘入脾脾能制腎腎氣㣲
弱則水不行水不行則心火盛心火盛則肺金受制肝氣
乃舒肝氣舒則肝病自愈此補子之意也肝虚則用此實
則反之千金亦云肝虚當補心心旺則感于肝皆此類也
此正本臟十二官冷熱盈虚則為病非外感淫邪及故
為背理之比然内所因唯屬七情交錯愛惡相勝而為
病能推而明之此約而不濫學者宜留意焉
　　内所因治論
論云治傷寒有法醫雜病有方方即義方法即法令外
病用法令猶肝邪外擾非刑不除内病用義方猶父子
兄弟不是以禮格之而已故内外之治由是而分外邪難
辨當以例明内証易知只叙方証學者不可不審
　　胆肝經虚實寒熱証
瀉肝湯　治肝實熱陽氣伏邪脇痛忿忿悲怒發熱喘
　逆滿悶目痛視物不明狂悸非意而言乍寛乍急所
　作反常
　　前胡(去/苗)柴胡　秦皮(去粗/皮)細辛　山梔　黄芩
　　升麻　𬎼仁　决明子(等/分)
　右剉散每服四錢水二盞苦竹葉車前葉各五片
　煎半盞内藥再煎至八分去滓入芒硝一錢匕鎔無
　時服
瀉胆湯　治膽實熱及洒洒惡寒腹中氣滿脇下硬口
　苦咽乾頭疼不欲飲
　　半夏(三/兩)生地黄(五/兩)酸棗仁(二兩/五錢)甘草(炙/)黄芩(各一/兩)
　　逺志(去心薑/汁炒)茯苓(各二/兩)
　右剉散每長流水一斗糯米一升煮蟹眼沸揚二三
　千遍澄清每用二盞炒藥四錢匕薑七片煎七分去
　滓不時服
補肝湯　治肝虚寒兩脇滿筋急不得太息寒熱腹滿
　不欲食飲邑邑不樂四肢冷發嗆心腹痛目視昏>昏>
　或左脇偏痛筋痿脚弱及治婦人心痛乳􁱫膝熱消
　渇爪甲枯口面青
　　山茱茰　甘草　桂心(各一/兩)細辛　茯苓　桃仁
　　栢子仁　防風(各二/兩)川烏頭(泡去皮/臍五錢)
　右剉散每服四大錢水盞半薑五片棗三枚煎七分
　去滓空心服
溫胆湯　治胆虚寒眩厥足痿指不能搖躄不能起僵
　仆目黄失精虚勞煩擾因驚胆懾奔豚在胸中喘浮
　腫不睡
　　半夏(製/)麥冬(去心各/一兩半)茯苓(二/兩)棗仁(三/兩)炙草　桂心
　　逺志(去心薑/汁炒)黄芩　萆􁚲　人參(各一/兩)
　右剉散每服四錢用長流水一斗糯米煮如瀉肝湯
　法(一方見/虚煩門)
　　心小腸經虚實寒熱証治
瀉心湯　治心實熱心下痞滿身重發熱乾嘔不安腹
　中雷鳴淫溲不利水榖不消欲吐不吐煩悶喘急
　　黄連(去毛/二兩)半夏(製三/兩)黄芩　炙草　人參(各一/兩)炮
　　薑(一兩/五錢)
　右剉散每服四錢水二盞棗三枚煎七分去滓服并
　治霍亂若寒加附子一枚泡去皮臍若渇加𤓰蒌根
　嘔加陳皮痛加當歸客熱以生薑代乾薑
清脉湯　治小腸實熱身熱手足心熱汗不出心中煩
　滿結塞不通口瘡身重
　　柴胡　澤瀉　橘皮　芒硝　枳實(麸/炒)黄芩　升
　　麻　旋覆花　生地黃(各等/分)
　右剉散每服四錢水一盞半煎七分去滓下芒硝再
　煎無時服
茯苓補心湯　治心虚寒痛若悸恐不樂心腹痛難以
　言心寒恍惚喜悲愁恚怒衂血面黄煩悶五心熱渇
　獨語不覺咽喉痛舌本強冷汗出善忘恐走及治婦
　人懐姙惡阻嘔吐眩暈四肢怠惰全不納食
　　白茯苓　人參　前胡　半夏　川芎(各三/分)橘皮
　　枳殻　紫蘇　桔梗　炙草　乾葛(各五/錢)當歸(一/兩)
　　(三/分)白芍(二/兩)熟地(一兩/五錢)
　右剉散每服四錢水一盞半薑五片棗一枚煎七分
　去滓食前服
分氣補心湯　治心氣鬱結仲悸噎悶四肢浮腫上氣
　喘急
　　大腹皮(炒/)香附(炒去/毛)白茯苓桔梗　木通　炙草
　　川芎　前胡(去/苗)青皮　枳殻　於术(各三/分)細辛(去/苗)
　　木香(各五/錢)
　右剉散每服四錢水一盞薑三片棗一枚煎七分去
　滓食前溫服
溫腸湯　治小腸虚寒苦頭偏痛耳項疼下痢赤白腸
　滑腹中痛裏急後重
　　乾薑(五/錢)當歸　黄栢　地榆(各一/兩)阿膠(麸/炒)茴香(炒/)
　　石榴皮　黄連(各一/兩)
　右剉散每服四錢水一盞半煎七分去滓溫服
　　脾胃經虚實寒熱証治
清脾湯　治脾實熱病苦足寒脛熱腹脹滿煩擾不卧
　舌本強體重而黄頭痛右脇滿痛偏脹口唇燥裂寒
　熱如瘧
　　茯苓　陳皮　草果(去/皮)白术(各二/兩)人參　桂心
　　白芷　炙草　川芎(各一/兩)半夏(二兩洗/七次)
　右剉散每服四錢水二盞薑七片紫蘇三葉煎七分
　去滓服欲通利加大黄
平胃散　治胃實熱口唇乾嘔噦煩悶大小便秘澁及
　熱病後餘熱不除畜於胃中四肢發熱口渇胸滿無
　汗
　　厚朴(製/)射干(米泔/浸)升麻　茯苓(各二/兩半)芍藥(二/兩)枳
　　殻(麸/炒)大黄(蒸/)炙草(各一/兩)
　右剉散每服四錢煎七分去滓空心服
補脾湯　治脾虚寒病泄瀉腹滿氣逆嘔吐心煩不得
　卧腸鳴虚脹飲食不消勞倦虚羸喜噫四肢逆冷多
　卧少起情意不樂
　　人參　茯苓　草果(去/皮)炮薑(各一/兩)麥芽(炒/)甘草(炙/各)
　　(一兩/五錢)製厚朴　陳皮　白术(各三/分)
　右剉散每服四錢水一盞半煎八分去滓食前服
養胃湯　治胃虚寒脛寒不得卧淅浙惡風洒洒惡寒
　腹中痛虚鳴寒熱如瘧唇口乾面目虚浮嘔噦吐瀉
　四肢疼痛不思飲食或傷寒濕骨節皆痛
　　厚朴(製/)藿香　半夏(製/)茯苓(各一/兩)人參　炙草　附
　　子(製/)陳皮(各三/分)草果(去/皮)白术(各五/錢)
　右剉散每服四錢水盞半薑五片棗一枚烏梅半個
　煎七分去滓空心服常服溫胃消痰進食下氣辟寒
　疫
　　肺大腸經虚實寒熱証治
清肺湯　治肺實熱肺􁱫汗出若露上氣喘逆咳𠻳咽
　中塞如嘔狀短氣客熱或吐濃血
　　冬𤓰子仁(三/分)薏苡仁　防已　杏仁(去皮尖/各五錢)雞子白
　皮(一/分)
　右剉散每服四錢先以葦葉切半握水二盞煎盞半
　入藥煎七分去滓食前服
瀉白湯　治大腸寔熱腹脹不通挾臍痛食不化喘不
　能久立口生瘡
　　陳皮　淡竹葉　黄芩　梔子仁　栢皮(炙各一/兩半)
　　茯苓　芒硝(各一/兩)生地(五/兩)
　右剉散每服四錢水盞半薑三片棗一枚煎七分空
　心服
補肺湯　治肺虚寒逆滿上氣咽中悶塞寒從背起口
　中如含氷雪語無音聲舌本乾燥吐沫唾血不能飲
　食
　　欵冬花　紫苑茸　白石英　桂心　人參(各一/兩)
　　桑白皮(炙四/兩)五味子　鍾乳粉(各一/兩半)麥冬(去心/二兩)
　右剉散每服四錢水一盞半薑五片棗三枚粳米一
　撮同煎七分去滓食前服
固腸湯　治大腸虚寒利下青白腸中雷鳴相逐大便
　不節小便赤黄氣上冲胸不能久立身腫腹急當臍
　痛悉主之
　　石榴皮(五/錢)黄連(炒/)地榆(各一/兩)鶯粟殻(醋/炙)茯苓(各一/兩半)
　右剉散每服四錢水盞半薑五片烏梅一枚煎七分
　去滓空心服
　　腎膀胱經虚實寒熱証治
清源湯　治腎實熱小腹脹滿四肢正黑耳聾骨熱小
　便赤黄腰脊離觧及伏水等証
　　茯苓　黄芩　菖蒲(各五/兩)𤣥參　細辛　大黄(水/浸)
　　(一/宿)甘草(各二/兩)磁石(八兩煆/醋淬)
　右剉散每服四錢水一盞煎七分去滓熱服
瀉脬湯　治膀胱實熱腰脊痛閉塞不通舌乾咽腫悉
　主之
　　茯苓　梔子仁　知母(各三/兩)生地黄　淡竹葉(各/五)
　　(兩/)石膏(八兩/煆)
　右剉散每服四錢水盞半煎七分入蜜半匙煎兩沸
　熱服須利加芒硝一錢
溫腎湯　治腎虚寒隂痿腰脊痛身重腰軟弱足腰不
　可以按語音混濁陽氣頓絶
　　乾熟芐(一/觔)肉蓯蓉(酒/浸)麥門冬(去/心)牛膝(酒/浸)五味子
　　巴㦸天(去/心)甘草(炙各/八兩)茯苓　乾薑(泡去皮/五兩)杜仲(去/皮)
　(剉薑汁淹炒/去絲凈三兩)
　右為末每服二錢酒調下空心日二三服
補脬湯　治膀胱虚冷脚筋急腹痛引腰背不可屈伸
　耳聾目昏>昏>坐欲倒小便數遺白面黒如炭
　　黄茋　白茯苓(各一兩/五錢)杜仲(去皮薑/汁炒)磁石(煆/淬)五味
　　子(各三/兩)白术　白石英(搥碎各/二兩半)
　右剉散每服四錢水一盞半煎七分去滓空心服
　　心主三焦經虚實寒熱証治
清胆湯　治右腎實熱身熱脊脇相引痛足冷小便黄
　赤如梔子蘖汁每欲小便即莖頭痛
　　榆白皮　冬葵子(各五/兩)石葦(四兩/去毛)黄芩　通草
　　瞿麥(各三/兩)
　右為粗末先以水二盞入車前葉數片煎至盞半
　入藥末四錢再煎七分去滓溫服
潤焦湯　治三焦實熱目銳眥急痛腰脇熱脊背連胆
　中煩悶飲食不進頭面汗出闗格不通不吐不下或
　氣逆不續走哺不禁或泄瀉溺澁淋瀝
　　地骨皮　半夏　柴胡　澤瀉(各五/兩)麥冬　茯苓
　　炙草　人參(各一/兩)
　右剉散每服四錢水二盞薑五片竹茹如指大煎七
　分去滓空心服
益志湯　治右腎虚寒小便數腰脇引痛短氣欬逆四
　肢煩逆耳鳴面黑骨間熱夣遺白濁目眩諸虚困乏
　　鹿茸(酥塗炙/去毛)巴㦸(去/心)甘草(炙各/八兩)茯苓　乾薑(泡去/皮五)
　　(兩/)杜仲　枸杞子　乾熟地(酒/浸)肉蓯蓉(酒/浸)牛膝(酒/浸)
　　桂心　附子(製/)防風(去/叉)山茰肉　白芍藥　甘草
　　(炙等/分)
　右剉散每服四錢水盞半薑五片鹽少許煎七分去
　滓食前服
安中散　治三焦虚寒短氣不續腹不安食隨即洞下
　小便赤濁精洩不禁脚脛酸疼小腹脹滿
　　熟地黄　巴㦸(去/心)龍骨(各二/兩)逺志肉　茯苓(各三/兩)
　　天雄(泡去/皮臍)五味子　山藥(各三/兩半)蓯蓉(酒/浸)續斷　蛇
　　床子(酒浸各/四兩)
　右為細末每服二錢溫酒調下夫三焦屬精藏府精
　以養身係累於心脾腎三經人多以醉飽心虚而合
　隂陽故此病作惟謹之為得
　　三焦精府辨証
古人謂左腎為精府其府膀胱右腎為命門其府三焦
三焦者有脂狀如手大正與膀胱相對有二白脉自中
出夾脊而上貫於腦所以經云丈夫藏精女子繫胞以
理推之三焦當如上說有形可見為是扁鵲乃云三焦
有位無形其意以為上中二焦如漚如霧下焦如瀆不
可遍見故曰有位無形而王叔和輩失其㫖意遽云無
狀空有名俾後輩䝉繆不已且名以名實無實奚名果
其無形尚何以藏精繫胞為哉其所謂三焦者何也上
焦在膻中内應心中焦在中脘内應脾下焦在臍下即
腎間動氣分布人身有上下中之異古人湛寂慾想不
興則精氣散在三焦榮華百脉及其想念一起慾火熾
然翕撮三焦精氣流溢命門輸瀉而去故號此府為精
府耳學者不悟可為長太息
　　痼冷積熱証治
夫以臟府禀賦不同亦有將理失宜遂至偏冷偏熱故
方論中有痼冷積熱之說痼冷者中寒也多因真氣既
㣲胃氣不實復啖生冷氷雪之屬致腸胃虚寒隂既停
凝陽不能正大便洞泄小便頻澁并鼻多清涕嘔吐涎
沫水榖不化洒洒淅淅者陽虚隂盛之所為也積熱者
臓府燥也多因精血既衰三焦煩壅復餌丹石酒炙之
屬致腸胃蘊毒陽氣熾盛隂不能制大便秘澁小便赤
淋口苦咽乾涎稠眵涕飲食無度煇煇熇熇皆隂虚陽
盛之所為也治各有方
金液丹　固真氣煖丹田堅筋骨強陽道除久寒痼冷
　補勞傷虚損治男子腰腎久冷心腹積聚脇下冷癖
　腹中諸蟲失精遺溺形羸力弱脚膝疼痛冷風頑痺
　上氣衂血咳逆寒熱霍亂轉筋虚滑下利又治痔瘻
　濕䘌生瘡下血不止及婦人血結寒熱隂蝕疽痔
　硫黄十觔先飛揀去沙石杵研為末用磁合盛以水
　和赤石脂封口鹽泥固濟晒乾地内先埋以小罐子
　盛水令滿放合子在上用泥固濟訖慢火養七日夜
　候足加頓火一煅俟冷取出研為細末每一兩用炊
　餅一兩湯浸握去水為丸如桐子大每服三十丸多
　至百丸溫米飲下空心服之又治傷寒隂証身冷脉
　㣲手足厥逆或吐或利自汗不止或小便不禁不拘
　丸數併服得身熱脉出為度
震靈丹　補虚壯氣煖腎祛邪益精髓溫脾胃進飲食
　悅顔色治真氣虚􁁄臍腹冷痛肢體酸疼腰背拘急
　脚膝緩弱面色痿黄目眩耳鳴心怔氣短大便自利
　小便頻數口乾煩渴飲食無味又治婦人崩中帶下
　三十六病小兒驚疳及一切痼冷風虚悉主之常服
　育神養氣輕身延年此藥製合隂陽功侔造化留心
　服餌百病不生真濟世衛生之寶
　　丁頭代赭石　禹餘糧石(揀紅紫赤/無金絲者)紫石英　赤
　　石脂(各四/兩)
　右各為細末並入砂盒内用赤石脂固口縫以炭一
　秤簇頂煅候火消及七分存三分火取出盒子令冷
　開盒却先於地上挖一坑深尺餘用厚紙兩重襯定
　傾藥在上以新瓦盆覆之四畔將黄土遍壅一宿取
　出再入乳香沒藥二兩五靈脂二兩俱為細末一處
　將前藥合和匀再研極細煮糯米糊和匀杵數千下
　丸如桐子大每服七丸或八丸空心濃煎薑棗湯下
　忌六畜
涼膈散　治大人小兒臟府積熱煩燥多渇面熱頭昏
　唇焦咽燥舌腫喉閉目赤鼻衂頷頬結硬口舌生瘡
　痰實不利涕唾稠粘睡卧妄語及腸胃燥澁秘結一
　切風壅
　　大黄(蒸/)朴硝　甘草(各三/兩)山梔仁　黄芩　薄荷
　　(各一/兩)連翹(四/兩)
　右為末每服二錢水二盞竹葉七片蜜少許煎七
　分去滓食後服
洗心散　治風壅壯熱頭目昏痛肩背拘急肢節煩疼
　熱氣上冲口苦唇焦咽喉腫痛痰涎壅滯涕唾稠粘
　心神煩躁睛疼眼澁大小便秘澁
　　大黄　甘草　當歸　芍藥　麻黄(去/節)白术(各一/兩半)
　　荆芥(六/兩)
　右為末每服一錢水一盞薑薄荷各少許煎七分去
　滓溫服小兒痘瘡欲發先狂言多渇及驚風積熱可
　服一錢臨卧服如大人五臟壅熱欲要溏轉加至四
　五錢熱服
　　五積証治
五積者五臟之所積皆臟氣不平遇時相逆而成其病
如憂傷肺肺以所勝傳肝遇長夏脾旺傳尅不行故成
肝積名曰肥氣肥氣者以其積氣藏于肝木之下猶肥
遁於山林也失志傷腎腎以所勝傳心遇秋肺旺傳尅
不行故成心積名曰伏梁伏梁者以其積氣横架於肓
原也怒則傷肝肝以所勝傳脾遇冬腎旺傳尅不行故
成脾積名曰痞氣痞氣者以積氣痞塞中脘也喜則傷
心心以所勝傳肺遇春肝旺傳尅不行故成肺積名曰
息賁息賁者以積氣喘息賁溢也思則傷脾脾以所勝
傳腎遇夏心旺傳尅不行故成腎積名曰奔豚奔豚者
猶水畜奔冲於心上也難經以肥氣成於戊巳伏梁成
於庚辛以奔豚成於丙丁者正合隂陽施化休旺乗尅
之大義也又論曰病有積有聚有􁩡氣積者臟病也終
始不移聚者腑病也發無定處展轉痛移為可治􁩡氣
者即宿食也由􁩡飫之邪從口入者更有息積病乃氣
息癖滯于脇下非導引不行
肥氣丸　治肝之積在左脇下如覆杯有頭足如龜鱉
　狀乆不愈發咳逆痰瘧連嵗不已其脉沉而細
　　青皮(炒二/兩)當歸尾　蒼术(各一/兩半)蛇含石(煅醋淬/研三分)蓬
　　术　三稜　鐡孕粉(各三錢與蓬术三稜/同入醋煮一伏時)
　右為末米醋糊丸如菉豆大每服四十丸當歸浸酒下
伏梁丸　治心之積起於臍上上至心大如臂乆不已
　病煩心身體髀股皆腫環臍而痛其脉沉而芤
　　茯苓　厚朴(製/)人參　枳殻(麸/炒)白术　製半夏
　　京三稜(慢火煨熟/乗熱搗)
　右等分為末煮糊丸如桐子大米飲下二十丸食前
　日兩服作散酒調下絶妙
痞氣丸　治脾之積在胃脘大如覆盆乆乆不愈病四
　肢不收黄瘅飲食不為肌膚心痛徹背背痛徹心脉
　浮大而長
　　大烏頭(一分炮/去皮尖)附子(半個炮/去皮臍)赤石脂(煅醋/淬)川椒(炒/)
　　乾薑(炮各/一兩)桂心(五/錢)
　右為末蜜丸如桐子大硃砂為衣每服五六七丸米
　湯下漸至十丸
息賁湯　治肺之集在右脇下大如覆杯久不愈病洒
　洒寒熱氣逆喘咳發為肺􁱫其脉浮而芤
　　半夏(製/)呉茱茰(湯/洗)炙草　桂心(各二/兩半)人參　桑白
　　皮(炙/)葶藶(各一/兩半)
　右為剉散每服四錢水一盞半薑七片棗二個煎七
　分去滓食前服
奔豚湯　治腎之積發于小腹上至心如奔豚之狀上
　下無時久不已病喘逆骨痿少氣其脉沉而滑
　　甜李根皮(焙/乾)乾葛(各一兩/一分)當歸　川芎　白芍葉
　　炙草　黄芩(各二/兩)製半夏
　右剉散每服四錢水一盞半煎七分去滓服
　　六聚証治
六腑者大小腸胃胆膀胱三焦者也屬於三陽利清氣
陽明瀉濁氣少陽化精氣如都會之府主轉輸以為常
也六腑失常則壅聚不通故實而不轉虚而不輸隨氣往
來痛無定處在上則格在下則脹傍攻兩脇如有坯塊
易於轉變非五臟比也
散聚湯　治久氣積聚狀如癥瘕隨氣上下發作有時
　心腹絞痛攻刺腰脇上氣窒塞喘咳滿悶小腹䐜脹
　大小便不利或復泄瀉淋瀝無度遺精白濁状如虚
　勞
　　半夏(製/)梹榔　當歸(各三/分)陳皮　杏仁　桂心(各/三)
　　(兩/)茯苓　甘草　附子　川芎　枳殻　厚朴
　　呉茱茰(各一/兩)
　右剉散每服四錢水一盞半煎七分去滓食前服大
　便不利加大黄
　　息積証治
病者脇下滿氣逆息難頻嵗不愈名曰息積因氣留滯
癖于脇下不在臟腑榮衛之間積久形成氣不干胃故
不妨食炙之則火熱内燥刺之則反動其經雖服消尅
之藥不能獨治宜消積兼導引助而行之
磨積丸　治腸胃因虚氣癖于胃膜之外流于季脇氣
　逆息難雖頻年醫所不及治久則榮衛停凝一旦敗
　濁潰為􁱫膿多致不救
　　胡椒(一百五/十粒)木香(一/分)全蝎(十六個/去毒)
　右為末粟米飲丸如菉豆大每服五十丸陳皮湯下
化氣湯　治息積癖於腹脇之下偏脹膨滿不妨飲食
　鉄藥不能取轉及治心脾疼痛嘔吐酸水丈夫小腸
　氣婦人脾血氣
　　砂仁　桂心　木香(各一/分)炙草　茴香(炒/)丁皮
　　青皮　陳皮　乾薑　莪术(炮各/五錢)胡椒　沉香(各一/錢)
　右為末每服二錢薑蘇鹽湯調下婦人醋湯調服
導引法　以兩手拇指壓無名指本節作拳按髀趺坐
　扣齒三十六屏氣二十一息嚥氣三口再屏息再嚥
　如是三作以氣通為效遇子午卯酉時則行然按拳
　導引之法甚多隨意行之皆可不必拘此法
　　五勞証治
五勞者皆用意施為過傷五臟使五神不寧而為病故
曰五勞也以其盡力謀慮則肝勞曲運神機則心勞意
外過思則脾勞預事而憂則肺勞矜持志節則腎勞
是皆不諒稟賦臨事過差遂傷五臓以臟氣有虚實因
其虚實而分寒熱世醫例以傳尸骨蒸為五勞者非也
彼乃廢疾各一門類不可不知
猪膏湯　治肝勞實熱闗格牢澁閉塞不通毛悴色天
　　猪膏　生薑汁　青蒿汁　天門冬汁(各一/升)
　右以緩火銀石器内熬成膏去火毒每服一匙湯酒
　調服不拘時服
虎骨酒　治肝勞虚寒口苦闗節疼痛筋攣縮煩悶
　　虎骨(五兩炙焦/碎如豆大)丹參(一/兩)地骨皮　乾薑　川芎(各/一)
　　(兩/)熟地(一兩/三分)猪椒根　五加皮　楮實　白术(各一兩/一分)
　右剉散每服以絹袋盛醇酒四升浸四日初服二三
　合漸加至一盞日食前再服
泄熱湯　治心勞實熱口舌生瘡大便秘澁不通心滿
　痛小腸塞
　　澤瀉　梔子仁　黄芩(各三/兩)桂心　通草(各三/兩)石
　　膏(八/兩)大黄(蒸/)甘草(炙各/一兩)
　右剉散每服四錢水盞半煎七分去滓食後服熱甚
　者煎熟加芒硝一錢無時服
定心湯　治心勞虚寒驚悸恍忽多忘夢寐驚壓神志
　不安
　　茯苓(四/兩)桂心　炙草　白芍　炮薑　逺志肉(炒/)
　　人參(各二/兩)
　右剉散每服四錢水盞半棗二枚煎七分去滓食前
　溫服
半夏湯　治脾勞實熱四肢不和五臟乖戾脹滿肩息
　氣息不安
　　茯苓　白术　杏仁(麸炒去皮/尖各五錢)陳皮　芍藥(各二/兩)
　　半夏(製四/兩)
　右剉散每服四錢水盞半薑七片棗二枚煎七分去
　滓無時服
茱茰膏　治脾勞虚寒氣脹咽滿食不下通噫宿食臭
　　呉茱茰(湯洗一/兩三分)白术(五兩/一分)猪膏(五/兩)宿薑汁(八/兩)
　右搗茱茰白术二味為末納薑汁膏中煎成膠飴每
　服大匙食前溫酒調下
引氣湯　治肺勞實熱氣喘鼻張面目苦腫
　　陳皮(五/錢)細辛　白术　桂心(各三/兩)紫蘇(一/兩)麻黄(去/節)
　　杏仁(麸炒去/皮尖)石膏(八/兩)半夏(製各一/兩一分)
　右剉散每服四錢水一盞薑七片竹葉五片煎七分
　去滓食後服
人參厚朴湯　治肺勞虚寒心腹冷氣逆遊氣胸脇氣
　滿從胸達背痛嘔逆飲食即吐虚乏不足
　　人參　厚朴(製/)炙草(各二/兩)桂心(四/兩)半夏(製五/兩)陳皮
　　麥冬(去心各/三兩)
　右剉散每服四錢水二盞薑七片去滓食前服痛加
　當歸
梔子湯　治腎勞實熱小腹脹滿小便赤黄末有餘瀝
　數而少莖中痛隂嚢生瘡
　　梔子仁　白芍藥　通草　石葦(各三/兩)滑石(八/兩)紫
　　蘇(四/兩)熟地黄　榆白皮(各五/两)
　右剉散每服四錢水盞半淡竹葉七片煎七分去滓
　不時服
五加皮湯　治腎勞虚寒恐慮失志傷精損髓嘘吸短
　氣遺泄白濁小便赤黄隂下濕痒腰脊如折顔色枯
　悴
　　五加皮(十/兩)丹參(八/兩)石斛(酒浸/六兩)杜仲(酒浸炒/去絲)附子(炮/各)
　　(五/兩)牛膝(酒/浸)秦艽　川芎　防風　桂心　獨活
　　茯苓(各四/兩)麥冬　地骨皮(各三/兩)米仁(一/兩)
　右剉散每服四錢水盞半薑五片大麻子一撮研碎
　同煎七分去滓食前服
　　六極証治
臟猶庫藏主秘藏腑猶會府主轉輸臟實則腑無不實
腑虚則臟亦因而致虚故六極者由腑虚致臟虚隂陽
失度榮衛走散無以養筋脉皮肉骨髓故六極物皆極
極者窮極之謂也與洪範六極同意
犀角地黄湯　治筋實極軟而兩脇下痛不可轉動脚
　下滿不得逺行脚心痛不可忍手足爪甲青黒四肢
　筋急煩滿
　　生地　犀角(各一/兩)乾葛　𤣥參　梔子　升麻
　　大黄(蒸各/五錢)芍藥(一兩/五錢)
　右剉散每服四錢水盞半煎七分去滓不時服惡寒
　體痛加麻黄頭痛加石膏五錢煎
烏蔴酒　治筋脉虚極好悲思嘘呼四肢脚手拘攣伸
　動縮急腹内轉痛十指甲痛數轉筋甚則舌卷嚢縮
　唇靑面色蒼白不得飲食
　　烏蔴(十/兩)人參　防風　茯苓　細辛　秦椒　黄茋
　　當歸　牛膝　桔梗　(各一/兩半)乾地黄　丹參　山藥
　　礬石(煆各/三兩)山茰肉　川芎(各二/兩)麻黄(去/節)白术(各二/兩半)
　　五加皮　乾薑(各五/兩)大棗　鍾乳粉(製各/三兩)
　右剉散以小袋盛清酒二斗半同浸五宿溫服三合
　日再服
地黄湯　治脉實極氣衰血竭唇焦髪落好怒唇舌赤
　甚則言語不悟色不澤飲食不為肌膚
　　麥門冬　生乾地黄(各五/兩)人參　茯苓　芍藥(各/三)
　　(兩/)萎𬎼(四/兩)石膏(六/兩)逺志肉(十/兩)甘草(炙二/兩)白术(三/兩)
　右剉散每服四錢水盞半煎七分去滓服
防風丸　治脉虚極則欬欬則心痛喉中介介如哽甚
　則咽腫
　　防風　桂心　通草　茯苓　人參　逺志(去心/炒)
　　甘草(炙/)麥冬　白石英(各三/兩)
　右為末蜜丸如桐子大食前酒服二十丸
石楠散　治肉實極肌瘅淫淫如鼠走津液脫腠理開
　汗大泄或不仁四肢急痛或復緩弱唇口壊皮膚變
　色
　　石楠(一兩/一分)天雄(炮去/皮臍)山藥　桃仁(製炒去/皮尖)芍藥
　　甘菊　炙草(各一/兩)升麻　萎𬎼(各一兩/五錢)黄茋　辰
　　砂(另研各/三分)石膏(二/兩)山茰肉(一兩/三分)
　右為末每服二大錢食前溫酒調下
大黄茋湯　治内虛極體重怠惰四肢不欲舉闗節疼
　痛不嗜飲食食則欬欬則右脇下痛隂引背及肩不
　可轉動
　　黄茋　桂心　巴㦸(去/心)石斛(酒/浸)澤瀉　茯苓　乾
　　薑(炮各/三兩)防風　獨活　人參(各二/兩)天雄(炮去/皮臍)芍藥
　　附子(製/)半夏(製/)細辛(去/苗)白术　黄芩　括蒌根(各一/兩)
　右剉散每服四錢水二盞薑七片煎七分去滓食前服
前胡湯　治氣實極喘息衝胸常欲自恚心腹滿痛内
　外有熱頻嘔不安甚則唾血氣短乏不欲食口燥咽乾
　　前胡(八/兩)半夏(製/)麻黄(去節/湯泡)白芍藥(各四/兩)黄芩(三/兩)
　　枳實(麸炒/一兩)
　右剉散每服四錢水二盞薑七片棗一枚煎七分服
鍾乳散　治氣虚極皮毛焦津液不通力乏腹脹甚則
　喘急氣短息塞晝差夜劇
　　鍾乳粉(煉成者/另研)附子(製/)桔梗　茯苓　乾薑(炮/)
　　細辛(去/苗)桂心　人參(各一兩/一分)白术(一/兩)防風(去/义)牡蠣
　　(煅/)𤓰蒌根(各二/兩半)
　右為末每服二大錢溫酒調下食前服
竹葉湯　治精實極眼視不明齒焦髪落形衰遍身虚
　熱甚則胸中㾓痛煩悶泄精
　　生地(五/兩)芍藥(四/兩)黄茋　茯苓　澤瀉　炙草　麥
　　冬(去心各/三兩)
　右剉散每服四錢水盞半薑三片淡竹葉三片煎七
　分去滓無時服
磁石丸　治精虚極尫羸驚悸夢中遺泄尿後遺瀝小
　便白濁甚則莖弱核㣲小腹裏急
　　磁石　龍齒(煅/)蓯蓉(酒/浸)茯苓(各二/兩)人參　麥冬(去/心)
　　逺志　續斷　赤石脂(煅醋/淬)鹿茸(酥炙各/一兩半)乾地黄
　　(三/兩)韮子(炒/)栢子仁　丹參(各一兩/一分)
　右為末蜜丸桐子大食前溫酒下三十丸至五十丸
三黄丸　治骨實極耳鳴面色焦枯隱曲膀胱不通牙齒
　腦髓苦痛手足酸疼大小便秘
　　黄芩(六兩冬/月三兩)大黄(二兩冬月/半夏二兩)黄連(春四兩夏七兩/秋六兩冬二兩)
　右三味搗和蜜丸如荳大每服十丸至十五丸米湯送下
鹿角丸　治骨虚極面腫垢黑脊痛不能乆立氣衰髪
　落齒槁腰背相引痛甚則喜唾不了(方見五/痿門)
　　七氣叙論
夫五臟六腑隂陽升降非氣不生神靜則寧神動則亂
故有喜怒憂思悲恐驚七者不同各隨其本臟所生所
傷而為病故喜傷心其氣散怒傷肝其氣激憂傷肺其
氣聚思傷脾其氣結悲傷心包其氣急恐傷腎其氣怯
驚傷胆其氣亂雖七診自殊無踰於氣黄帝曰余知百
病之生於氣也但古論有寒熱憂恚而無思悲恐驚似
不倫類予恐未然六腑無說恐胆有者葢是寄恒净府
非轉輸例故能畜驚而為病
　　七氣証治
夫喜傷心者自汗而不可疾行不可久立故經曰喜則
氣散怒傷肝者上氣不可忍時來盪心短氣不得息欲
絶故經曰怒則氣擊憂傷肺氣心系急上焦閉榮衛不
通夜卧不安故經曰憂則氣聚思傷脾者氣留而不行
積聚在中脘不得飲食腹脹滿四肢怠惰故經曰思則
氣結悲傷心包者善忘不識人置物在處還取不得筋
攣四肢浮腫故經曰悲則氣急恐傷腎者上焦氣閉不
行下焦回還不散猶豫不决嘔逆惡心故經曰恐則精
却驚傷胆者神無所歸慮無所定說物不竟而廹故經
曰驚則氣亂七者雖不同本乎一氣臟氣不行鬱而生
涎隨氣積聚堅大始塊在心腹中或塞咽喉如粉絮吐
不出嚥不下時去時來每發欲死狀如神靈所作逆害
飲食皆七氣所生而成治之有方
七氣湯　治臟腑神氣不守正位為喜怒憂思悲恐驚
　悸鬱而不行遂聚涎飲結積堅牢有如痞塊心腹絞
　痛不能飲食時發時止
　　半夏(製五/兩)人參　桂心　炙草(各一/兩)
　右剉散每服四錢水盞半薑七片棗一枚煎七分去
　滓食前服
大七氣湯　治喜怒不節憂思兼併多生悲恐或時震
　驚致臟氣不平增寒發熱心腹脹滿傍中兩膀上塞
　咽喉有如炙臠吐嚥不下皆七氣所生
　　半夏(製五/兩)白茯苓(四/兩)厚朴(薑製/三兩)紫蘇(二/兩)
　右剉散每服四錢水盞半薑七片煎七分去滓食前
　服
　　五噎証治
夫五噎者即氣噎憂噎勞噎思噎食噎雖五種不同皆
以氣為主謂氣噎者心悸上下不通噫噦不徹胸背痛
謂憂噎者遇天隂寒手足厥冷不能自溫謂勞噎者氣
上膈脇下脹滿胸中填塞攻背疼痛謂思噎者心怔悸
喜忘目視昏>昏>謂食噎者食無多少胸中苦寒疼痛不
得喘息皆由喜怒不常憂思過度恐慮無時鬱而涎涎
與搏升而不降逆害飲食五膈相同但此在咽嗌故名
五噎
五噎散　治五種噎飲食不下胸背痛嘔噦不徹攻刺
　疼痛淚與涎俱出
　　人參　茯苓　厚朴　枳殻(麸/炒)　桂心　炙草
　　白术　訶子(炮去/核)白薑(炮/)陳皮　三稜(炮/)神麯(炒/)
　　麥芽(炒各/二兩)木香(炮/)梹榔　莪术(炮各/五錢)
　右為末每服二錢水一盞薑三片棗一枚煎七分空
　心溫服湯㸃亦得
沉香散　治五噎五膈胸中久寒諸氣結聚嘔逆噎塞
　飲食不化結氣不消常服寛氣通噎
　　白术　茯苓(各五/錢)木通　當歸　陳皮　青皮
　　大腹皮　大腹子　梹榔　芍藥(各一/兩)甘草(一兩/五錢)
　　白芷(三/兩)蘇葉(四/兩)枳殻(三/兩)沉香(一/兩)
　右為末每服二錢水一盞薑三片棗一枚煎七分空
　心服
嘉禾散　治中滿下虚五噎五膈脾胃不和胸膈痞悶
　脇肋脹滿心腹刺痛不思飲食如中焦虚痞不任攻
　擊臟府虚寒不受峻補或因病氣衰不復稟受怯弱
　不能多食尤宜服之
　　枇杷葉(去毛薑/汁塗炙)米仁(炒/)砂仁　人參　茯苓(各一/兩)
　　石斛(細剉酒/拌炒)藿香　杜仲(去皮薑汁/塗炙㣲焦)隨風子(如無/以小)
　　(訶子代之/各三分)榖芽(炒/)白豆䓻(㣲/炒)五味子(㣲/炒)桑皮　丁
　　香　大腹子(㣲/炒)青皮(各五/錢)半夏餅(炙/黄)神麯(各一/分)炙
　　草(一兩/半)陳皮　白术(炒各/二兩)
　右為末每服二錢水一盞薑三片棗三枚煎七分食
　後溫服五噎入乾柿一枚同煎十服見效膈氣吐逆
　羸困入薤白三寸棗五枚同煎
鹽津丸　治五瘧八痞
　　獨頭蒜(不拘多少每個開七竅入去皮江子/七粒濕紙裹煨研為膏非大蒜也)
　右為末用蒜膏為丸如桐子大先嚼鹽少許令生津
　液乾嚼二粒漸加三丸至五丸臨卧服
廣五行記永徽中有僧維則病噎不能食語弟子曰我
死之後便可開我胸喉視有何物言絶而卒弟子果開
視胸中得一物形似魚而有兩頭遍體皆肉鱗置器中
跳躍不止或戯以諸味皆隨化盡時夏中藍盛作澱有
一僧以澱置器中此蟲遂繞器中走須㬰化為水此乃
生瘕非五噎比後人因以治噎矣
　　五膈証治
病有五膈者胸中氣結津液不通飲食不下羸痩短氣
名戞膈中脘寔滿噫則醋心飲食不消大便不利名思
膈胸脇逆滿噎塞不通嘔則筋急惡聞食臭名怒膈五
心煩熱口舌生瘡四肢倦怠身重發熱胸痺引背不能
多食名喜膈心腹脹滿咳𠻳氣逆腹下若冷當鳴繞臍
痛不能食名恐膈此皆五情失度動氣傷神致隂陽不
和結於胸膈之間病在膻中之下故名五膈若在咽嗌
即名五噎治之五病同法
五膈丸　治憂恚思慮膈塞不通及食冷物即發其病
　苦心痛不得氣息引背痛如刺心下堅大如粉絮𦂳
　痛欲吐吐即飲食不下甚者手足冷短氣或上氣喘
　急嘔逆悉主之
　　麥冬　炙草(各五/兩)人參(四/兩)川椒(炒出/汗)逺志肉(炒/)
　　細辛(去/苗)桂心(各三/兩)炮薑(二/兩)附子(製一/兩)
　右為末蜜丸彈子大含化日三夜二胸中當熱七日
　愈亦可丸如桐子大米湯下二三十丸延年方夏加
　麥冬甘草人參各一兩經心錄以吳茱茰代桂遇寒
　冷則心痛咽中有物咯不出嚥不下飲食減少並可服
寛膈丸　治氣不升降胸膈結塞
　　木香　三稜　青皮(各五/錢)大腹子(一/分)製半夏(三/分)
　右為末薑汁糊為丸如桐子大食後米湯下二十丸
嘉禾散　沉香散(二方并見/前五噎門)
　
　
　
　
　
　
　
　
　
　
　
　
　三因極一病証方論卷八
欽定四庫全書
　三因極一病証方論卷九
　　　　　　　　　　　　　宋　陳言　撰
　　胸痞証治
病者心下堅滿痞急痛肌中苦痺緛急如刺不得俛仰
其胸前皮皆痛手不得犯胸中偪偪而滿短氣咳唾引
痛咽塞不利習習如癢喉中乾燥時欲吐嘔煩悶自汗
時岀痛引徹背不治則數日殺人病名胸痞由下虚極
氣上控膈使然其脉陽㣲隂結
𤓰蒌丸　治胸痞胸中痛徹背氣塞喘息咳喘心腹痞悶
　　𤓰蒌(去穰取子炒香熟/留皮與穰别用)枳殻(麸炒各/等分)
　右二味為細末先取瓜蒌皮穰研細水熬成膏和二
　物為丸如桐子大滚水下二十五丸食後服
橘皮生薑湯　治胸中痞噫塞偪偪如滿習習如癢喉
　口塞咳𠻳唾沫
　　陳皮(一/兩)枳實(麸炒/二錢)生薑(五/錢)
　右為末剉散分二服水二盞煎七分去滓食前服
梔子湯　治胸痞切痛(此方與倉卒散製/煮不同故别出之)
　　梔子(二兩燒/存性)附子(炮二/兩)
　右剉散每服三錢水一盞薤白三寸同煎至五分食前
　溫服
　　健忘証治
脾主意與思意者記所往事思則兼心之所為也故論云
言心未必是思言思則必是心破外人議思心同時理甚
明也今脾受病則意舍不清心神不寧使人(建/)忘盡心力
思量不來者是也或曰常常喜忘故謂之(建/)忘二者通治
小定志丸　治心氣不定五臟不足甚者憂憂愁愁不樂
忽忽喜忘朝差暮劇暮差朝發及因事有所大驚夢寐
不祥登髙渉險以致神魂不安驚悸恐怯
　　逺志(去心薑/汁拌炒)菖蒲(炒各/二兩)茯苓　茯神　人參(各二/兩)
　右為末蜜丸如桐子大辰砂為衣每服五十丸米湯
　下一方去茯神名開心散每服二錢無時服
菖蒲益志丸　治喜忘慌忽破積聚止痛安神定志聰
　明耳目
　　菖蒲(炒/)逺志(去心薑/汁炒)人參　桔梗　牛膝(酒浸各/一兩)
　　桂心(三/分)茯苓(一兩/三分)附子(製一/兩)
　右為末蜜丸如桐子大每服三十丸溫酒米湯下食
　前服
　　虚煩証治
虚煩者方論中所謂心虚煩悶是也大抵隂虚則内熱
陽盛生外熱外熱曰燥内熱曰煩此不分而分也傷寒
大病不復常霍亂吐瀉之後皆使人心虚煩悶婦人産
蓐多有此病其証内煩身不覺熱頭目昏疼口乾咽燥
不渴清清不寐皆虚煩也方例有虚煩近傷寒之說不
可不辨又虚人自汗小便頻併遺泄白濁皆憂煩過度
之所致傷寒屬外因憂煩屬内因霍亂兼不内外因學
者當辨析而調治之
淡竹茹湯　治心虚煩悶頭疼短氣内熱不解心中煩
　悶及婦人産後心虚驚悸煩悶欲絶
　　麥門冬　小麥(各二/兩半)炙草(一/兩)人參　白茯苓(各一/兩半)
　　半夏(二兩/製)
　右剉散每服四錢水二盞薑七片棗三個淡竹茹一
　塊如指大煎七分去滓食前服虚勞煩悶尤宜服之
溫胆湯　治大病後虚煩不得眠此胆寒故也此藥治
　之又治驚悸
　　製半夏　鮮竹茹　枳實(麸炒各/二兩)
　右剉散每服四錢水一盞半薑五片棗一枚煎七分
　去滓食前服
酸棗仁湯　治霍亂吐下增劇勞虚煩擾奔氣入胸中
　不得眠或發寒熱頭疼暈悶
　　酸棗仁(炒一兩/三分)人參　桂心(各一/分)知母　茯苓(各/三)
　　(錢/)石膏(煆五/錢)炙草(三/分)
　右剉散每服四錢水一盞半薑三片棗一枚煎七分
　去滓食前服
　　五痿叙論
夫人身之有皮毛血脉筋膜肌肉骨體以成形内則肺
心脾肝以主之若隨情妄用喜怒不節勞逸兼併致内
臟精血虚耗榮衛失度發為寒熱使皮血筋骨肌肉痿
弱無力以運動故致痿躄狀與柔風脚弱相類以脉証
併所因别之不可混濫柔風脚弱皆外所因痿躄則屬
内臓氣不足之所為也宜審之
　　五痿証治
病者肺熱皮虚弱薄著足痿躄其色白而毛敗名曰皮
痿由肺熱葉焦使然也肺為五臟長有所失亡所求不
得則發肺鳴肺鳴則肺葉焦論曰五臟因肺熱葉焦發
為痿躄
病者心下熱膝腕樞紐如折去而不相提挈脛筋縱緩
不能任其地其色赤而絡脉溢名曰脉痿由悲哀太息
陽氣内動數溲便血故論本病曰太經空虚發為肌痺
傳為脉痿
病者肝熱口苦筋膜乾筋急而攣其色蒼而𤓰枯名曰筋痿
由思想無窮所願不得意淫于外入房太甚宗筋弛縱
發為筋痿及為白淫故經曰筋痿者生于肝熱内也
病者脾熱胃乾而渇肌肉不仁其色黄而肉蠕動名曰
肉痿由漸於濕地以水為事居處下澤濡漬痺而不仁
故下經曰肉痿者得之濕地也
病者腎熱腰脊不舉骨枯而髓減其色黑而齒槁名曰
骨痿因有所逺行勞倦遇大熱而渇陽因内乏熱舍於
腎致水不勝火則骨枯而髓虚故下經曰骨痿者生于
大熱也
　　五痿治法
治諸痿法當養陽明與衝脉陽明主胃乃五臟六腑之
海主潤宗筋束骨以利機闗衝脉者諸經之母主灌溉
谿谷與陽明合養於宗筋會于氣街屬於帶脉絡於督
脉故陽明虚則宗筋縱帶脉不行故足痿不用也治之
各補其榮而通其輸調其虚實和其逆順至筋脉骨肉
各得其旺時病乃已矣
加味四觔丸　治腎臓肝虚熱淫于内致筋骨痿弱不
　自勝時起居須人足不任地驚恐戰掉潮熱時作飲
　食無味不生氣力諸虚不足
　　蓯蓉(酒/浸)牛膝(酒/浸)木瓜　兔絲子(酒浸通軟/别研細)鹿茸(燎/去)
　　(毛酥塗/炙切)熟地　天麻　五味子(酒浸各/等分)
　右為末蜜丸如桐子大每服五十丸溫酒米湯食前
　下一法不用五味子有杜仲
麋角丸　治五痿皮緩毛悴血脉枯槁肌肉着薄筋骨
　羸弱飲食不滋庶事不興四肢無力爪枯髪落眼昏
　唇燥疲􁁄不能支持
　　麋角(鎊一觔酒/浸一宿)熟地(四/兩)大附子(生去皮臍/一兩五錢)
　右用大麥米二升以一半鋪底一半在上以二布巾
　隔覆炊一日取出藥與麥同研焙乾為末以浸藥酒
　添清酒煮麥粉為糊捜和得所杵三千下丸如桐子
　大每服五十丸溫酒米湯任下
玉啓𤣥傳𤣥珠先生耘苗丹三方序曰張長沙戒人妄
服燥烈之藥謂藥勢偏有所助勝尅流變則真病生猶
閔苗不長而揠之者也若禀氣受血不強合服此而不
服此反忽畧之是不耘苗者也
上丹　養五臟補不足秘固真元均調二氣和暢榮衛
　保神守中久服輕身耐老健力能食明目降心火交
　腎水益精氣男子絶陽庶事不堪女子絶隂乃不能
　姙腰膝重痛筋骨敗面色黎黑心勞志昏寤寐恍忽
　煩憒多倦夢遺餘瀝膀胱邪熱五勞七傷肌肉憔悴
　上熱下冷難任補藥服之半月隂陽自和容色肌肉
　光潤悅澤開心意安魂魄消飲食養胃氣
　　五味子(半/觔)巴㦸(去/心)逺志(去/心)枸杞子　山藥　肉蓯
　　蓉(酒/浸)百部(酒浸一/宿焙)杜仲(炒去/絲)蛇床子　防風(去/义)白
　　茯苓　栢子仁(别/研)兔絲子(酒浸别研/各二兩)
　右為末蜜丸如桐子大食前溫酒鹽湯任下三十丸
　春煎乾棗湯夏加五味子四兩四季月加蓯蓉六兩
　秋加枸杞六兩冬加逺志六兩食後兼服衞生湯
衛生湯　補虚勞強五臓除煩養真退熱順血脉緩中
　安和神志潤澤容色常服通暢血脉不生􁱫瘍養胃
　益精
　　當歸　芍藥　黄茋　甘草
　右各等分剉散水盞半煎七分去滓不拘時服年老
　加好酒半盞煎服
　　失血叙論
夫血猶水也水由地中行百川皆理則無壅决之虞血
之周流於人身榮經府俞外不為四氣所傷内不為七
情所梏自然順適萬一㣲爽節宣必至壅閉故血不得循
經流絡榮養百脉或泣或散或下而亡敗或逆而上溢
乃有吐衂便利汗痰諸証生焉十種走無重於斯隨証
别之乃可施治
　　外因衂血証治
病者因傷風寒暑濕流傳經絡隂陽相勝故血得寒則
凝泣得熱則泛溢各隨臓腑經絡湧泄於清道中衂出
一升一斗者皆外所因治之各有方
桂枝𤓰蒌湯　治傷風汗下不觧鬱於經絡隨氣湧泄
　衂出清血或清氣道中閉流入胃管吐出清血遇寒
　泣之色必瘀黑者
　　桂枝　白芍　𤓰蒌根　甘草　川芎(各等/分)
　右剉散每服四錢水一盞半薑三片棗一枚煎七分
　去滓服頭痛加石膏
麻黄升麻湯　治傷寒發熱解利不行血隨氣壅世謂
　紅汗是也
　　麻黄(去節湯泡/二兩半)升麻(一兩/一分)芍藥　甘草　黄芩
　　石膏　茯苓(各一/兩)
　右剉散每服四大錢水一盞半薑三片煎七分去滓
　熱服㣲汗解
五苓散　治伏暑飲熱暑氣流入經絡壅溢發熱衂或
　胃氣虚血滲入胃停留不散吐出一二升許(方見傷/暑門)
　如衂血則以茅花煎湯下屢用得效
除濕湯　治冐雨著濕鬱於經絡血溢作衂或脾不利
　濕著經絡血流入胃胃滿吐血
　　茯苓　乾薑(各四/兩)甘草　白术(各二/錢)
　右剉散每服四錢水煎去滓服頭疼加川芎二錢
　　内因衂血證治
病者積怒傷肝積憂傷肺煩思傷脾失志傷腎暴喜傷
心皆能動血蓄聚不已停留胸間隨氣上溢入清氣道
中發為鼻衂名五臟衂
止衂散　治氣鬱發衂無比神效
　　黄茋(六/錢)赤茯苓　白芍藥　生地黄　當歸　阿
　　膠(炒各/三錢)
　右為細末煎黄茋湯調下二錢未知再作
　　不内外因証治
病者飲酒過多及噉炙煿五辛熱物動於血血隨氣溢
發為鼻衂名酒食衂或墜車馬打撲傷損致血淖溢發
為鼻衂名折傷衂
加味理中丸　治飲酒過多及啖炙煿熱食動血發為
　鼻衂
　　人參　白术　炙草　乾葛　川芎　乾薑(各等/分)
　右剉散每服四錢水一盞煎七分去滓溫服
花蕊石散　治一切金瘡打撲傷損猫犬咬傷並於傷
　處摻敷或内傷損血入臟腑壅溢作衂及婦人産後
　敗血不散
　　花蕊石(研細/一觔)上色硫黄(研細/四兩)
　右二味拌和入瓶中以紙筋搗黄泥固濟候乾焙令
　熱透以磚藉用白炭一秤頂上發火燒盡候冷取出
　再研極細諸臟傷及婦人産後瘀血不行并用童子
　小便溫酒調一二錢匕取瘀血即效
白芨散　治鼻衂立效
　以白芨不拘多少為末冷水調用紙花貼鼻窊中又
　一方用黄膠泡令軟貼鼻窊中
　　三因吐血証治
病者諸血積聚合發為衂而清氣道閉濁道湧溢凝停
胸胃中因而滿悶吐出數斗至一升者曰内衂或因四
氣傷於外七情動於内及飲食房勞墜墮傷損致榮血
留聚膈間滿則吐溢世謂妄行
桂枝𤓰蒌湯　治傷風吐血
五苓散　治傷暑吐血
除濕湯　治傷濕吐血(以上三方並見/外因衂血証治)
金屑丹　治三因吐血及衂血下血一切血溢妄行
　　葉子雌黃
　右一味為粗末入棗肉内線繫定滿著湯煮用黑錫
　對雌黄觔兩鎔作汁傾入湯煮一日添湯候冷取出
　雌黄洗淨乾研為細末却以煮藥棗肉和丸如桐子
　大每服五七丸黑錫煎湯下
　　傷胃吐血証治
病者因飲食過度傷胃或胃虚不能消化致翻胃嘔吐
逆物與氣上冲蹙胃口决裂所傷吐出其色必鮮紅者
心腹絞痛白汗自流名曰傷胃吐血
理中湯　能止傷胃吐血者以其功最理中脘分利隂
　陽安定血脉諸方甚廣如局方但不出吐血証學者
　當自知之
　　人參　白术　甘草(炙/)白薑(炒各/等分)
　右剉散每服四錢水一盞煎七分去滓無時服或只
　煮乾薑甘草湯飲之亦妙方見養生必用
　　肺疽吐血証治
病者因飲啖辛熱熱燥傷肺血得熱則溢因作嘔吐出
血一合或半升許名曰肺疽傷於腑則屬胃傷於臟則
屬肺右以此分不可不究
二灰散　治肺疽吐血并妄行
　　紅棗(和核燒/存性)百藥煎(煆各/等分)
　右為末每服二錢米湯調下
　　折傷吐血証治
病者因墜閃朒致傷五臟損裂出血停留中脘臟熱則
吐鮮血臟寒則吐瘀血如荳羮汁此名内傷治之各有
方
　　川芎　白芍藥　百合(水浸/半口)當歸　荆芥穂(各等/分)
　右剉散每服四錢水一盞半酒半盞煎七分去滓服
　　折傷瘀血証治
病者有所墜墮惡血留内或因大怒肝血洴濕停蓄不
散兩脇疼痛脚善瘈骨節時腫氣上不上皆由瘀血在
内治之各有方
雞鳴散　治從髙墜下及木石所壓凡是傷損所瘀之
　血凝滯氣結欲死并久積瘀血煩躁疼痛呌呼不得
　並以此藥利去瘀血即此推陳致新治折傷神效
　　大黄(一兩/酒蒸)桃仁(三四十粒/去皮尖)
　右研細酒一盞煎六分去滓鷄鳴時服次日取下瘀
　血即愈若便覺氣絶不能言取藥不及即擘開口以
　熱小便灌之
　　病餘瘀血証治
病者或因發汗不徹及吐衂不盡瘀蓄在内使人面黄
唇白大便黑脚弱氣喘甚則狂悶皆瘀血所致治之各
有方
犀角地黄湯　治傷寒及溫病應發汗而不汗内蓄為
　瘀血及鼻衂吐血不盡餘血停留以致面黄大便黑
　　犀角(一/兩)生地(八/兩)芍藥(三/兩)丹皮(二/兩)
　右為散每服四錢水一盞半煎七分去滓狂者加大
　黄二兩黄芩三兩其人脉大來遲腹不滿自言滿為
　無熱但依本方不須加也
　　汗血証治
病者汗出正赤汚衣名曰汗血皆由大喜傷心喜則氣
散血隨氣行婦人産蓐多有此証
葎草汁　治産婦大喜汗出汚衣赤色及膏淋尿血
　　葎草(不拘/多少)
　右搗取汁二升醋二合和空腹飲一杯或濃煮汁飲
　并治淋瀝尿血
　　便血証治
病者大便下血或清或濁或鮮或黒或在便前或在便
後或與泄物並下此因内外有所感傷凝停在胃隨氣
下通亦妄行之類故曰便血
伏龍肝湯　治先便後血謂之逺血兼治吐衂
　　伏龍肝(半/觔)甘草(炙/)白术　阿膠　黄芩　乾地黄
　　(千金作乾/薑各三兩)
　右剉散每服五錢水一盞煎七分去渣空心服　一
　法有附子三兩(炮/入)
當歸赤小豆湯　治先血而後便謂之便血
　　赤小豆(五/兩)當歸(一/兩)
　右為末漿水服方寸匕日三四服
　　風痢下血証治
病者因風停於膚腠乗虛入腸胃風動血故便清血或
下瘀血注下無度名曰風痢古方以此為蠱痢非也
胃風湯　治大人小兒風冷乗虚入宫腸胃水榖不化泄
　瀉注下及腸胃濕毒下如荳汁或下瘀血日夜無度
　　人參　白茯苓　川芎　桂心　當歸　白芍藥
　　白术(各等/分)
　右為剉散每服四錢水一盞半粟米百餘粒煎七分
　去滓空心稍熱服
　　料簡
夫便血有腸痔蠱毒熱痢酒痢血枯肺痿等别有門
類其如風痢亦當在痢門以純下清血故附于此不可
不知
　　尿血証治
病者小便出血多因心腎氣結所致或因憂勞房室過
度此乃得之虚寒故養生云不可専以血得熱為淖溢
為說二者皆致尿血與淋不同以其不痛故屬尿血痛
則當在血淋門
髪灰散　治小便尿血或先尿而後血或先血而後尿
　亦逺近之謂也
　髪灰　本草云能消瘀血通闗格利水道破癥瘕􁱫
　腫狐尿刺尸疰雜瘡療轉胞通大小便止咳嗽吐衂
　右一味每用二錢以米醋二合湯少許調服并井花
　水調亦可兼治肺疽心衂内崩吐血一二口或舌上
　血出如針孔若鼻衂吹納立已　一法㯶梠燒灰米
　飲調下可治大小便下血　又一法同葵子等分為
　末米飲調下二錢治轉胞尤妙
玉屑膏　治尿血并五淋沙石疼痛不可忍受者
　　黄茋　人參(各等/分)
　右為末用蘿蔔大者切一指厚三指大四五片蜜淹
　少時蘸蜜炙乾復蘸盡二兩為度勿令焦炙熟㸃黄
　茋人參末吃不以時仍以鹽湯送下
　　癥瘕症治
癥瘕積聚隨氣血以分門故方論云以癥瘕屬肝部積
聚屬肺部不亦明乎况七者火數屬心盖血生於心八
者木數屬肝盖血歸於肝雖曰強分理似不混夫癥者
堅也堅則難破瘕者假物成形然七癥八瘕之名經論
亦不詳出雖有蛟龍蛇鱉肉髪虱米七症初非定名偶
因食物相感而致患耳若婦人七癥八瘕則由内外不
内外因動傷五臟血氣而成古人將婦人病為痼疾以
蛟龍等為生化然亦不必如此執泥婦人癥瘕俱名為
血病蛟龍魚鱉等事皆出偶然但飲食間悮中之耳留
聚腹臟假血而成自有活性亦猶永徽中僧病噎者腹
中有一物其狀如魚即生瘕也與夫宿食停凝結為痞
塊雖内外所感之不同治法當以類相從所謂醫者意
也如以敗梳治虱瘕銅屑治龍瘕麴蘖治米瘕石灰治
髪瘕如此等類方論至多不復繁引學者不可不解
大硝石丸　治七癥八瘕聚結痞塊及婦人帶下絶産
　并欲服丹藥腹中有癥瘕者當先下之此藥但去癥
　瘕不令人困
　　硝石(六/兩)大黄(八/兩)人參(三/兩)甘草(炙三/兩)
　右為末以三年苦酒三升置銅器中以竹作准每一
　升作一刻拄器中先納大黄常攪不息使㣲沸盡一
　刻乃納餘藥又盡一刻極㣲火熬使可丸則丸如雞
　子黄大若不能服大圓作小圓如梧子大米湯下三
　十丸四日一服婦人或下如雞肝或如米泔正赤黑
　等三二升下後忌風冷自養如産婦
小三稜丸　治食癥酒癖血瘕氣塊時發刺痛全不思
　食及積滯不消心腹堅脹痰逆嘔噦噫醋吞酸脇肋
　刺痛胸膈痞悶并脾氣横泄
　　京三稜　蓬莪术(各四/兩)
　右同入磁器中用米醋五升浸滿封器口以炭火煨
　令乾取出稜术將芫花以餘醋炒令㣲焦焙乾為末
　醋糊丸如菉豆大每服十五丸生薑湯下婦人血分
　男子脾氣横泄腫痛如水用桑白皮湯下
三聖丸　治積年堅癥堅瘕癖塊諸藥療不差至妙
　　舶上硫黄(一/兩)水銀(五/錢)碙砂(去砂石/一分)
　右三物乳盆内滚研如粉却以生鐵銚内用文武火
　熬鎔成汁以火筯攪令匀停冷刀剗下以紙裹置地
　坑内埋一宿取出再研細次以用
　　赤芍藥　當歸　京三稜　莪术　紅花(各一分/同用)
　並細剉以法酒一升煎及一半漉出砂盆内研生布
　絞汁再熬放冷入飛羅麫為糊捜丸如菉豆大治因
　産後傷於飲食結伏在腹脇時發疼痛不可忍者當
　歸浸酒一升逐漸取酒暖下七丸至十丸每服磨癖
　塊空心溫酒下三丸至五丸所餘藥滓製了焙乾為
　末别入
　　乾地黄(五/錢)真蒲黄　芫花(各一分醋/炒焦黄)
　右為末以前一般糊丸如菉豆大治女人血臟冷氣
　攻心疼及一切血疾溫酒下十丸
一握七丸　治臟府宿蘊風冷氣血不和停滯宿飲結
　為癥瘕痞塊及婦人血瘕腸胃中塞飲食不下欬逆
　脹滿及下痢赤白霍亂轉筋及踒躃拳攣腰脊脚膝
　疼痛行歩不能常服徤脾暖胃堅骨強陽
　　神麹(半觔/炒黄)大附子(二個/製)炙甘草(二/兩)
　右末蜜丸每左手一握分作七丸每服一丸細嚼米
　飲下
妙應丹　治諸臟氣虚積聚煩悶及飲食中蠱毒并食
　水陸菓蓏子卵入腹而成蟲蛇魚鱉或宿食留飲婦
　人産後敗血不消女子月水不通結為癥瘕時發寒
　熱唇口焦黑肢體痩削嗜卧多魘食少腹痛大便糟
　粕變成冷痢
　　附子(四個六七錢重者生去皮臍剜作孔入硇/砂共一兩七錢拌麫臍裹煨熟去麫不用)蓽撥
　　　木香(炮/)青皮　破故紙(炒各三/兩半)
　右為末麫糊捜丸如梧子大每服三十丸生薑橘皮
　湯下泄痢米湯下加五十丸
　　癲癎叙論
夫癲癎病皆由驚動使臟氣不平鬱而生涎閉塞諸經
厥而乃成或在母胎中受驚或小感風寒暑濕或飲食
不節逆於臟氣詳而推之三因備具風寒暑濕得之外
驚恐震懾得之内飲食飢飽屬不内外三因不同忤氣
則一傳變則一五臟散及六腑溢諸絡脉但一臟不平
諸經皆閉隨其臟氣証候殊分所謂像六畜分五聲氣
色脉証各隨本臓所感而生諸症古方有三癎五臟癎
六畜癎乃至一百二十種癎以其稟賦不同臟府強弱
生理躁靜故諸証蜂起推其所因無越三條病由都盡
矣
　　癲癎証治
病者旋暈顛倒吐涎沫搐搦騰踴作馬嘶鳴多因挾熱
着驚心動胆懾鬱涎入心之所致也名曰馬癎以馬屬
在午手少隂君火主之故其病生于心經病者眩暈四
肢煩疼昏悶顛倒掣縱吐沫作羊呌聲多因少小臍瘡
未愈數洗浴濕襲脾經之所致也名曰羊癎以羊屬未
土坤位足太隂濕土主之故其病在於脾經病者昏暈
顛倒兩手頻伸呌作雞聲須臾即醒醒後復發多因少
小躁氣傷胃煩毒内作鬱涎入胃之所致也名曰雞癎
以雞屬酉足陽明躁金主之故其病生于胃經病者眩
暈顛倒眼目相引牽縱急強作猪呌鳴吐涎沫食傾方
已多因少小吐利挾風之所致也名曰猪癎以猪屬亥
手厥隂心包主之故其病生于右腎經病眩暈顛倒目
反口噤瘈瘲吐涎作牛吼聲多因少小濕熱傷肺涎留
肺系遇燥熱則發動名曰牛癎以牛屬丑手太隂濕土
主之故其病生於肺經
六珍丹　治風癎失性顛倒欲死狀或作牛吼馬嘶雞
　鳴羊呌猪嘷等音聲臟府相引氣争掣縱吐涎流
　沫久而方蘇
　　通明雄黄　葉子雌黄　未鑚珍珠(各一/兩)鉛(二兩/熬成)
　　(屑/)丹砂(五/錢)水銀(一兩/五錢)
　右研細令極匀蜜丸如桐子大每服三丸至五丸薑
　棗湯下須椎一二萬杵方可丸
礬丹　治五癎百癎不問隂陽冷熱
　　虢丹　晉礬(各一/兩)
　右用磚鑿一窠可容二兩許先放丹在下次放礬在
　上以白炭五觔煆令炭盡取出細研以不經水猪心
　血為丸如菉豆大每服十丸至二十丸橘皮湯下
大鎮心丹　治一百二十種癲癎驚狂譫妄癲倒昏不
　知人噴吐涎沫及治心驚胆寒清清不睡或左脇偏
　疼
　　辰砂(用黄松/節酒煮)龍齒(用逺志/苗醋煮)
　右只取辰砂龍齒各等分為末猪心血為丸如雞荳
　子大每服一丸以麥門冬葉菉豆燈心生薑白蜜水
　煎豆熟為度臨卧送下小兒磨化半丸量嵗數與之
蛇黄丹　治五臟六腑諸風癲癎掣縱吐涎沫不識人
　及小兒急慢驚風
　　蛇含(四個建盞内煆紅以/猪胆汁一盞淬乾)天南星(炮/)白附子　辰
　　砂(另/研)麝香(另研各/五錢)
　右為末糯米糊為丸如桐子大每服溫湯磨化一丸
　量大小與服大人嚼三五丸溫湯米湯任下
　　凡例
夫五癎合屬五臟而無腎有胃者以腎屬鼠非畜養物
神無主治故不作癎胃屬雞係六畜物故有象兼胃為
五臟海非餘府比又犬屬戍手少陽小腸經主之雖屬
六畜初無犬癎者以辰戌為魁罡四殺沒處不興癎象
古方類例未之究也學者宜知之
　　狂証論
夫三陽并三隂則陽虚而隂實故癲三隂并三陽則隂
虚而陽實故狂陽入隂其病靜隂入陽其病怒怒則狂
矣病者發狂不食棄衣奔走或自稱神聖登髙笑歌踰
墻上屋所至之處非人所能罵詈妄言不避親屬病名
發狂多因陽氣暴折蓄怒不决之所致也故經曰陽明
常動太陽少陽不動不動而動為大疾此其候也
鎮心丹　治心氣不足病若驚悸自汗心煩悶短氣喜
　怒悲憂悉不自知亡魂失魄狀若神靈所憑及治男
　子遺泄女子帶下
　　光明辰砂(研/)白礬(煆汁盡/各等分)
　右為末水丸如雞荳大每服一丸煎人參湯下食後
　服
大補心湯　治憂思愁慮過多致神志不寧魂魄失守
　虚陽外泄則自汗嘔吐泄痢頻煩諸証不生則語言
　重複忪悸眩暈兼治大病後虚煩不得眠羸痩困乏
　及婦人胎前産後悉能主之常服安心神調血脉鎮
　驚補虚
　　黄茋(蜜/炙)茯神　人參　酸棗仁(炙/)熟地(各一/兩)五味
　　子　栢子仁(另/研)逺志(去心炒/各五錢)
　右為末蜜丸如桐子大用辰砂為衣每服三十丸米
　湯溫酒任下盜汗不止麥麸湯下亂夢失精人參龍
　骨湯下卒暴心痛乳香湯下肌熱虚煩麥門冬湯下
　吐血人參卷栢葉湯下大便下血當歸地榆湯下小
　便尿血赤茯苓湯下中風不語薄荷牛黄湯下風癎
　涎潮防風湯下
礬丹　治狂証亦妙(方見癲/癎門)
凡傷寒陽毒及蓄瘀血皆發狂各見本門
　　九痛叙論
夫心痛者在方論則曰九痛内經則曰舉痛一曰卒痛
種種不同以其痛在心脘故總而言之曰心痛其實非
心痛也若真心痛則手足青至節若甚旦發夕死夕發
旦死不在治療之數方中所載者乃心主胞絡經也若
十二經絡外感六淫則其氣閉塞欝於中焦氣與邪爭
發為疼痛屬外所因若五臟内動汨以七情則其氣痞
結聚於中脘氣與血搏發為疼痛屬内所因飲食勞逸
觸忤非類使臟氣不平痞膈於中食飲遁疰變亂腸胃
發為疼痛屬不内外因治之當詳内外三因通中解散
破積潰堅隨其所因無使混濫依經具録諸症以備治
法云爾
　　外所因心痛証治
足厥隂心痛兩脇急引小腹連隂股相引痛手心主心
痛徹背心煩掌中熱咽乾目黄赤脇滿足太隂心痛腹
脹滿濇濇然大便不利膈閉咽塞手太隂心痛短氣不
足以息季脇空痛遺矢無度胸滿煩心足少隂心痛煩
劇面黑心懸若饑胸滿腰脊痛背輸諸經心痛心與背
相引心痛徹背背痛徹心諸府心痛難以俯仰小腹上
衝卒不知人嘔吐泄瀉此皆諸府經渉邪所致病屬外
所因
　　内所因心痛証治
肝心痛者色蒼蒼如死灰終日不得太息真心痛者手
足青至節旦發夕死夕發旦死脾心痛者如針錐刺其
心腹蘊蘊然氣滿肺心痛者若從心間起動作痛益甚
色不變腎心痛與背相引善瘈如物從後觸其心傴僂
身胃心痛者腹脹滿不下食食則不消皆臟氣不平喜
怒憂鬱所致屬内所因
　　不内外因心痛
久積心腹痛者以飲啖生冷果食中寒不能消散結而
為積甚則數日不能食便出乾血吐痢不定皆由積物
客於腸胃之間遇食還發名積心痛及其臟寒生蚘致
生痛者心腹中痛發作腫聚往來上下痛有休止腹熱
涎出病屬不内外因方証中所謂九種心痛曰飲曰食
曰風曰冷曰熱曰悸曰蟲曰注曰去來痛者除風熱冷
屬外所因餘屬不内外因更有婦人惡血入心脾經絡
發作疼痛尤有甚於諸痛更有卒中客忤鬼擊尸疰使
人心痛亦屬不内外因
　　三因心痛總治
蜜附湯　治心腹疼痛或吐或瀉狀如霍亂及療冐渉
　濕寒賊風入腹拘急切痛
　　附子(生去皮臍切作四片以白蜜煎令/附子變色以湯洗去蜜切五錢)桂心　芍
　　藥(各二/錢)廿草(炙四/兩)
　右剉散每服四大錢水一盞薑五片棗二枚煎七分
　去滓食前服大便秘結入白蜜半匙同煎
麻黄桂枝湯　治外因心痛惡寒發熱内攻五臟拘急
　不得轉動寒也
　　麻黄(去節湯/洗焙乾)桂心　白芍藥　細辛(去/苗)乾薑　甘
　　草(炙各/三分)半夏(湯洗/七次)香附(炒去毛/各五錢)
　右剉散每服四大錢水一盞薑五片煎七分去滓食
　前服大便秘入大黄如象棋子大兩枚煎
加味小建湯　治心腹切痛不可忍按輕則痛按重則
　愈皆虚寒証服熱藥并針炙不瘥此藥主之
　　桂心(三/分)甘草(炙五/錢)白芍藥(一兩/五錢)逺志肉(五/錢)
　右剉散每服四大錢水一盞半薑五片棗一枚煎七
　分去滓入餳糖一塊如皂莢子大煎令溶食前溫服
雞舌香散　治心腹卒痛安胃進食調冷熱定泄瀉老
　少通用
　　丁香(一百/枚)甘草(炙五/錢)良薑(一/兩)白芍藥(二/兩)
　右細末每服二錢匕陳米飲調下空心食前服王啓
　𤣥子序云初余為禁隊因此証處與御醫便令施用
　後至富貴乃由此始
訶子散　治心脾冷痛不可忍一服見效及老幼霍亂
　吐瀉其效如神
　　訶子(泡去/核)甘草(炙/)厚朴(製汁/)乾薑(炮/)茯苓　陳皮
　　草果(去/皮)髙良薑(炒/)神麯(炒/)麥芽(炒各/等分)
　右為末每服二錢候發刺不可忍時用水一盞煎七
　分入鹽服如速則鹽㸃
九痛丸　治九種心痛蟲痛疰痛風痛悸痛食痛飲痛
　冷痛熱痛往來痛兼治卒中惡腹脹滿痛口不能言
　又治連年積冷流在心胸痛并冷腫痛上氣落馬墜
　車瘀血等疾
　　附子(三兩/製)狼毒(炙/香)巴豆(去皮心膜/炒各一兩)人參　炮薑
　　吳茱茰(浸洗炒/各一兩)
　右為末煉蜜丸如桐子大每服空心溫酒下三丸卒
　中惡心痛不能言服二丸
蘇合香丸　治傳尸骨蒸殗殢肺痿疰忤鬼氣卒心痛
　霍亂吐痢時氣鬼魅瘴瘧赤白暴利瘀血月閉痃癖
　丁腫驚癎鬼忤中人小兒吐乳大人狐狸病
　　蘇合香油(入安息/香内)薫陸香(别/研)龍腦(各一/兩)白术　硃
　　砂(研水/飛)青木香　丁香　白檀香　沉香　烏犀
　　(鎊/)安息香(别為末用無灰/酒一升熬膏)香附(去/毛)訶子(煨去/核)麝香
　　蓽撥(各二/兩)
　右為末用安息香等膏同煉蜜旋丸如桐子大淸晨
　井花水溫冷任意化下四丸老人小兒一丸溫酒化下
　亦得辟邪用蠟紙裹一丸如彈子縫袋盛帶之
撞氣阿魏丸　治九種心痛五噎痃癖氣塊冷氣攻刺
　及脾胃停寒胸滿膨脹腹痛腸鳴嘔吐酸水丈夫小
　腸氣婦人血氣血刺等証
　　阿魏(二錢半酒浸一/宿以麫為糊)甘草(一/兩)胡椒(二錢/半)茴香(炒/)川
　　芎　青皮　陳皮　丁香皮(炒/)莪术(炒各/一兩)砂仁
　　桂心　白芷(炒各/五錢)生薑(四兩切作片用/鹽一宿淹炒黒)
　右為末阿魏糊為丸如雞豆大每藥一觔用硃砂七
　錢為衣丈夫小腸氣痛炒薑鹽湯下二丸至三丸婦
　人血氣醋湯下常服茶酒任下二丸並食前細嚼嚥
倉卒散　治氣自腰腹間攣急疼痛不可屈伸腹中冷
　重如石痛不可忍自汗如洗手足氷冷久不差垂死
　　山梔子(四十九個連/皮燒半熟)附子(一枚/製)
　右為末每服二錢酒一小盞入鹽少許煎七分溫服
　又治胸痞切痛
失笑散(方見/疝門)
　
　
　
　
　
　
　
　三因極一病証方論卷九
欽定四庫全書
　三因極一病証方論卷十
　　　　　　　　　　　　　宋　陳言　撰
　　勞瘵叙論
夫骨蒸殗殢復連尸疰癆疰蟲疰毒疰熱疰冷疰食疰
鬼疰等皆曰傳尸者以疰者注也病自上注下與前人
相似故曰疰其變有二十二種或三十六種或九十九
種大略令人寒熱盗汗夢與鬼交遺泄白濁髪乾而聳
或腹中有塊或腦後兩邉有小結核連復數箇或聚或
散沉沉黙黙咳𠻳痰涎或咯膿血如肺痿肺􁱫狀或復
下痢羸痩困乏不自勝持積月累年以致於死死後乃
疰易傍人以至滅門者有之更有飛尸遁尸塞尸喪尸
尸疰等謂之五疰及大小附著等証不一知其所苦無
䖏不惡乃挾諸鬼邪而害人以三因推之内非七情所
忤外非四氣所襲雖若麗乎不内外因奈其証多端傳
變遷移難以推測故自古及今愈此病者十不得一所
謂狸骨獺肝天靈葢銅鏡鼻徒有其説未嘗見效惟膏
肓俞崔氏穴若早知灸之可愈若稍晩亦不濟也近集
得經騐方服之頗效漫録於左餘缺以俟明哲
　　勞瘵諸証
病者増寒發熱自汗面白舌乾口苦精神不守恐畏不
能獨卧其傳在肝病者増寒發熱面黒鼻燥忽忽喜忘
大便苦難或復泄瀉口瘡其傳在心病者増寒發熱面
青唇黄舌本强不能嚥飲食無味四肢羸痩吐涎沫其
傳在脾病者増寒發熱面赤鼻白乾燥毛折咯𠻳喘急
時吐白沫或有血線其傳在肺病者増寒發熱面黄耳
輪焦枯䯒骨㾓痛小便白濁遺瀝胸痛其傳在腎所謂
勞蒸者二十四種随証皆可考尋毛折髪焦肌膚甲錯
其蒸在皮外人覺熱自反惡寒身振瞤劇其蒸在肉髪
焦鼻衂或復尿血其蒸在血身熱煩躁痛如針刺其蒸
在脉爪甲焦枯眼昏兩脇急痛其蒸在筋板牙黒燥大
杼酸疼其蒸在骨背膂疼痛䯒骨酸嘶其蒸在髄頭眩
熱悶口吐濁涎眼多眵淚其蒸在腦男子失精女人白
濁其蒸在玉房乍寒乍熱中脘與膻中煩悶其蒸在三
焦小便赤黄凝濁如膏其蒸在膀胱傳道不均或秘或
泄腹中雷鳴其蒸在小腸大腹隠痛舌鼻乾疼其蒸在
大腸口鼻乾燥腹脹睡卧不安自汗出其蒸在胃口苦
耳聾脇下痛其蒸在胆裏急後重肛門澁閉其蒸在囬
腸小腹㽲痛筋脉緩縱隂氣自重强其蒸在宗筋眼昏
淚下時復眩暈躁怒不常其蒸在肝舌焦黒氣短煩悶
洒洒析析其蒸在心唇乾口瘡胸腹脹悶畏寒不食其
蒸在脾咳𠻳喘滿吐痰咯血聲嘶音啞其蒸在肺耳輪
焦枯脚氣酸痛起居不得其蒸在腎情想不寧無故精
泄白物綿綿而下其蒸在右腎心主胞絡心膈噎塞攻
擊疼痛俯仰煩寃其蒸在膈諸証雖曰不同其根多有
蟲嚙其心肝治之不可不絶其根也
　　勞瘵治法
取勞蟲方
　　青桑皮　栁枝　石榴皮　桃枝　梅枝(各七莖/各長四)
　　(寸/許)青蒿(一小/把)
　右用童便一升半葱白七莖煎及一半去滓别入安
　息香阿魏各一分再煎至一盞濾清調硃砂末五分
　梹榔一分麝香一匙分作二服調下五更初一服五
　更三㸃時一服至已牌時必取下蟲紅色者可救青
　者不治見有所下即進軟粥飯温煖將息不可任意
　及食生冷毒物合時須擇良日不得令貓犬孝服穢
　惡婦人見
神授散　治諸傳尸勞氣殺蟲方得之於清源郡王府
　　川椒(二斤去目并合/口者炒去汗)
　右為末每服二錢空心米湯下須癉悶暈少頃如不
　能禁即以酒糊為丸桐子大空心服三五十丸昔人
　嘗與病癆婦人交婦人死遂得疾遇一異人云氣已
　入臟遂與此方急合服二觔其病當去如其言服之
　㡬盡大便出一蟲如蛇自此遂安續有人服之獲其
　效者多矣
潤神散　治勞瘵増寒發熱口乾咽燥自汗疲劇煩躁
　　人参　黄茋　麥冬　桔梗　炙草　淡竹葉
　右各等分為末每服二錢自汗加小麥同煎
温金散　治積勞咳𠻳喘悶咯痰其中有血
　　杏仁(去皮尖以五味各一兩米泔浸/一宿取出乾去五味不用略炒)麥冬(一/錢)桑皮
　　(五/錢)茯神(五/錢)防風　黄芩(各五/錢)甘草
　右為末每服二錢入黄蠟如指大同煎七分食後熱
　服
蛤蚧散　治積癆久𠻳失音
　　蛤蚧(一對去口足水浸去膜/刮去血脉用好醋炙)訶子　阿膠　熟地
　　　麥冬　細辛　甘草(各五/錢)
　為末蜜丸皂莢子大每服一丸含化不拘時服
蘇合香丸　治傳尸骨蒸殗殢肺痿疰忤鬼氣氣厥氣
　不和者甚有神效
　　蘇合香油(一兩入安/息香内)安息香(二兩另為末用無/灰酒一升熬膏)乳
　　香　龍腦(各一/兩)白术　硃砂　青木香　丁香
　　白檀香　沉香　犀角(鎊/)香附　訶子　麝香
　　蓽撥(各二/兩)
　右為末用安息香等膏同煉蜜丸如桐子大早朝井
　花水温冷任意化下四丸老人小兒一丸温酒化服
　用黄蠟丸裹縫紗囊盛帶亦可辟邪
　　疰忤中惡証治
病者卒心腹脹滿吐利不行如乾霍亂狀世所謂中惡
是也由人精神不全心志多恐遂為邪鬼所擊或復附
着沉沉黙黙寢卧譫語誹謗罵詈訐露人事不避嫌疑
口中好言未然禍福及至其時毫髪不失人有起心已
知其肇登渉險髙如履平地或悲泣呻吟不欲見人其
狀萬端如醉如狂不可概舉此皆鬼神及諸精魅附着
惑人或復觸犯忌諱土地神靈為其所作非有真實但
随方俗考騐治之
還魂湯　治卒中惡感忤鬼擊飛尸諸奄忽氣絶無復
　知覺或已死絶口噤不開去齒下湯或湯入口不下
　者分病人髪左右捉踏肩引之藥下復増取盡一升
　須㬰立甦
　　麻黄(三兩去/節煮過)桂枝(二/兩)甘草(一/兩)杏仁(去皮尖二/百五十粒)
桃奴丸　治心氣虚有熱恍忽不常言語錯亂尸疰客
　忤魘夢不祥小兒驚癎並宜服之
　　桃奴(七枚/另研)硃砂(五錢/另研)牛黄(另/研)龍腦(各一分/另研)桃仁(十/四)
　　(粒去皮/尖麸炒)生玳瑁(鎊一/兩)雌黄(桃葉煮水/研飛三分)黒犀(鎊五/錢)麝
　　香(一兩/另研)琥珀(三分/另研)安息香(一兩無灰酒洗去砂以/銀器入桃仁琥珀熬成)
　　(膏/)
　右為末和入前膏丸如芡實大隂乾磁器封閉静室
　安置煎人参研下一丸食逺臨卧服
蘇合香丸　治卒中惡忤疰(方見前/)
　　蠱毒叙論
廣西閩中山間人以蛇虺蜈蚣蜒蝣蝦蟆等百蟲同器
畜之使其自相啖食勝者為靈以事之取其毒雜以菜
菓飲食之類以害人妄意要福以圖富貴人或中之証
狀萬端廣如治百蠱説或年嵗聞人多死又有人家香
火伏事如家先者亦謂之蠱能病人世謂之蠱註以姓
類屬五行謂之五蠱此皆邉鄙邪僻之地多有此事中
都則蔑聞也
　　中蠱証治
夫中蠱毒者令人心腹絞痛有如物嚙吐下血皆如爛
肉若不急治食人五臟即死騐之令病人唾水中沉者
即是蠱有人行蠱毒以病人若欲知其姓名以敗鼓皮
燒灰作末飲服方寸匕湏臾自呼蠱家姓名可語令呼
喚將去則愈治之亦有方
丹砂丸　治毒從酒食中下蠱者端午日合
　　辰砂(另/研)雄黄(另研/水飛)赤足蜈蚣　續随子(各一/兩)麝香
　　(一/分)
　右為末糯米飲為丸雞荳大若覺中毒即以酒下一
　丸蛇蝎所螫醋磨塗之
　　凡例
凡諸蠱多假是假蠱毒藥以投之知時宜煮大豆甘草
薺苨汁飲之通治諸藥毒
礬石散　治中諸物毒
　　晉礬　建茶(各等/分)
　為末每服三錢新汲水調下得吐即止未知再作
觧毒丸　治悞食毒草並百物毒救人於不死
　　貫仲(去/毛)青黛　甘草(各一/兩)板藍根(四兩洗净/日晒乾)
　右為末蜜丸桐子大以青黛别為衣如稍覺精神恍
　忽惡心即是悞中諸毒急取藥十五丸嚼爛用新汲
　水送下即解此方傳自異人京師陳道士用水浸炊
　餅為丸尤妙亦解暑毒
青黛雄黄丸　凡始覺中毒及蛇蟲咬癰疽纔作即服
　此令毒氣不聚
　　上好青黛　雄黄(等/分)　為末新汲水調下二錢
凡中毒嚼生黒荳不腥氣嚼白礬味甘者皆毒無疑
　　蛇蟲傷治法
白芷散　治惡蛇咬傷頓仆不可療者
　　香白芷　一味為末水調下頃刻咬處出黄水腫
　盡消皮合
白礬半夏散　治蝎螫痛不可忍
　　白礬　半夏(等/分)　為末釅醋調貼
　　五絶治法
凡魘寐産絶自縊壓溺五者令人卒死謂之五絶
半夏散　治魘寐卒死及為墻屋竹木所壓水溺金瘡
　卒致悶絶産婦惡血冲心諸暴絶証
　　半夏(湯泡去/滑七次)為末吹鼻中大荳許立甦但心頭温
　者可治
牡丹散　治産後血暈悶絶若口噤則撬開灌之必効
　　丹皮　大黄　芒硝(各一/兩)冬𤓰子(半/合)桃仁(二十七粒/去皮尖)
　右㕮咀每服五錢水三盞煎半去滓入芒硝再煎分
　二服
　　救自縊法
徐徐抱解不得截繩上下安被卧之一人以脚踏兩肩
手少挽其髪當絃勿縱之一人以手按胸上數動之一
人摩將臂脛屈伸之若已强但漸屈之并按其腹如此
一炊頃氣從口出呼吸眼開而猶引按莫置亦勿苦勞
之須㬰可少進湯及粥清含與之令濡喉漸漸能嚥乃
稍稍止耳外令兩人以管吹其兩耳此法最善無不活
者自旦至暮雖冷亦可自暮至旦少難
　　救壓死方
以死人安着將兩手袖掩其鼻口眼上一食頃乃活眼
開乃與熱小便若初覺氣絶而不能言可急劈開口以
熱小便灌之打撲悶絶者亦可用此
夫壓死折傷惟禮法君子守垂堂巖墻之戒固無是事
然安車良馬時有跌足奔輪歩砌臨流未免虚舟飄瓦
况行商征賈捕獵漁人渉歴既多不測尤甚其如寃仇
加害凶險刼持打撲金瘡皆致夭枉治之不可不急也
雞鳴散　治從髙墜下及木石所壓凡是傷損血瘀凝
　積氣絶死并久積瘀血煩躁疼痛呌呼不得並以此
　藥利去瘀血即愈
　　大黄(一兩/酒蒸)桃仁(三四十粒/去皮尖)
　右研細酒一盞煎六分雞鳴時服次日取下瘀血即
　愈若氣絶不能言取藥不及即劈開口以熱小便灌
　之
大獄活血丹　治男子婦人外傷内損狗咬蟲傷驢馬
　撲墜手足傷折一切疼痛腹中瘀血刺脇築心及左
　癱右瘓走注疼痛産後敗血灌注四肢並宜服之
　　花桑枝(取臂火者炭火煆赤烟盡淬/於米醋中取出焙乾一斤)金墨(半斤一/半用萆)
　　(麻三兩研細塗墨上塗盡薄紙裹黄泥濟令乾火/煆通紅冷地葢去火性一半用醋化􁳪砂二兩塗)
　　(盡炙/乾)大黒荳(一斤去/皮焙乾)亂髪(二斤煆/存性)栗楔(一斤用栗/蓬中心扁)
　　(者薄切/晒乾)乳香(四兩細研入米/醋一碗熬膏)皂角刺(一斤燒通赤/淬粱醋内焙)
　　(乾/)
　右六味為末入乳香膏内和杵三千下丸如彈子大
　如膏少加醋糊痛者一服一丸輕者半丸以無灰酒
　一盞乳香一荳大先磨香盡次磨藥盡煎三五沸臨
　卧時温服以痛䖏就牀卧如欲出汗以衣被覆之仍
　用藥磨塗損處忌一切動風物婦人諸疾服者用當
　歸一錢依法煎服孕婦忌服
接骨散　治跌撲手脚脛骨脆折
　　水蛭　不拘多少於新瓦上炙令香熟勿太過為
　末每服一錢熱酒調入麝香五分折處不可手觸藥
　行良久覺痛折處漸痒如蟻噆之遂要人捻揉骨折
　處相接即用杉木夾縛兩三日去之骨全矣
花蕊石散　治一切金瘡打撲傷損或内損血入臟腑
　壅溢作衂及婦人産後敗血不散
　　蕊石(一斤研/細末)上色硫黄(四兩/研細)
　右二味拌匀入藏瓶中以紙筋搗黄泥固濟候乾焙
　令熱透以磚襯瓶底用白炭十斤頂上發火燒炭盡
　候冷取出再研極細諸臟傷及婦人産後瘀血不行
　并用童便温酒調一二錢匕取瘀血取效
白芨散　治鼻衂即止
　　白芨　不拘多少為末冷水調用紙花貼鼻窊中
　　救溺死法
　竈中灰　急將溺者埋灰中從頭至足水出七升即
　活
　　驚悸証治
夫驚悸與忪悸不同驚悸則因事有所大驚或聞虚響
或見異相登髙渉險夢寐不祥驚忤心神氣與涎鬰遂
使驚悸名曰心驚胆寒在心胆經屬不内外因其脉必
動忪悸則因汲汲富貴戚戚貧賤久思所愛遽失所重
觸事不意氣鬰涎聚遂致忪悸在心脾經意思所生屬
内所因或冐寒暑濕閉諸經令人忽忽若有所失恐懼
如人將捕中脘忪悸此乃外邪非因心病况五飲停蓄
閉於中脘最使人忪悸治屬飲家除悸與外内因所治
各見本門
温胆湯　治心胆虚怯觸事易驚或夢寐不祥或見異
　物致心驚胆懾氣鬰生涎涎與氣搏變生諸証或短
　氣悸乏或體倦自汗四肢浮腫飲食無味心虚煩悶
　坐卧不安
　　半夏　枳實　竹茹(各二/兩)橘皮(三/兩)茯苓(一兩/五錢)炙草
　　(一/兩)　加生薑五片枣一枚同煎七分
鎮心丹　大治驚悸
　　辰砂(用黄松節/酒煮過)龍齒(用逺志/苖醋煮)
　右二味等分為末猪心血為丸如芡實大每服一丸
　以麥冬菉豆燈心生薑白蜜煎豆熟為度臨卧嚥下
　小兒磨半
定志丸　治心驚胆懾
　　逺志(薑汁/淹炒)菖蒲(各二/兩)茯苓　茯神　人参(各一/兩)
　右為末蜜丸桐子大硃砂為衣米湯下五十丸
寒水石散　治因驚心氣不行鬰而生涎涎結為飲遂
　為大疾忪悸愪㦜不自勝持少小遇驚尤宜服之但
　中寒者不宜服
　　寒水石(煆/)滑石(煆各/一兩)甘草(一/錢)
　右為末每服二錢熱則新汲水下怯寒則薑棗湯下
　入龍腦少許尤佳小兒量嵗與之
　　自汗証治
夫自汗多因冐風傷暑及喜怒驚恐房室虚勞皆能致
之無問睡醒浸浸自出名曰自汗或睡着汗出名曰盗
汗若其飲食勞碌負重渉逺登髙疾走因動汗出非自
汗也人之氣血猶隂陽之水火平則寧偏則過隂虚陽
必凑故發熱自汗如水熱自湧陽虚隂必乘故發厥自
汗如水溢自流考其所因風暑渉外喜怒驚渉内房室
虚勞渉不内外理亦甚明其間如􁣲癤腸􁱫脚氣産蓐
等病皆有自汗治之當推其所因為病源無使混濫如
經脉别論所載但原其汗所出處初非自汗証不可不
知
正元散　治下元虚臍腹脹滿心脇刺痛泄利嘔吐自
　汗陽氣漸㣲手足厥冷及傷寒隂証霍亂轉筋久下
　冷痢少氣羸痩一切虚寒並宜服之常服常助陽消
　隂正元氣温脾胃進飲食
　　人参　茯苓　白术　甘草　黄茋　烏藥　山
　　藥(薑汁/炒)附子　川芎　乾葛(各/兩)　烏頭(炮去/皮臍)桂心
　　(各五/錢)紅荳　乾薑　橘皮(各三/錢)
　右為末每服二錢薑一片枣一枚鹽少許煎七分食
　前温服自汗加浮麥
牡蠣散　治諸虚不足及新病暴虚津液不固體常自
　汗夜卧即甚久而不止羸瘠枯痩心忡驚惕短氣煩
　倦
　　牡蠣(米泔/浸煆)麻黄根　黄茋(各一/兩)
　右剉散每服三錢浮小麥一百粒同煎一法為細末
　每服三錢葱白三寸煎一盞半分五服
麥煎散　治榮衛不調夢内盗汗四肢煩疼飲食少膚
　痩黄
　　秦芁　鱉甲(醋煮三五十沸/去裙醋塗炙黄)柴胡(各二/兩)乾漆(炒烟/盡)
　　人参　茯苓　乾葛　川烏(炮去皮尖/各一兩)𤣥参
　右為末每服二錢先用小麥三七粒煎湯一盞去麥
　入藥煎七分臨卧服如久患後亦宜服此以其退勞
　倦調理經絡
桂枝湯　治傷風自汗
　　桂枝　芍藥　甘草　加薑三片枣一枚煎服
却暑散　治傷暑自汗
　　赤茯苓　甘草(各四/兩)寒食麵　生薑(各一/斤)
　為末每服二錢新汲水調下
防己黄茋湯　治傷濕自汗
　　防己(四/兩)黄茋(五/兩)炙草(三/兩)白术(三/兩)加薑三片枣三枚
温粉　止汗如神
　　川芎　白芷　藁本(各一/分)米粉(二/分)撲身上
　　消渇叙論
夫消渇皆由精血走耗津液枯乏引飲既多小便必數
浸浸衰㣲肌肉脫削諸脉不榮精髄内竭推其所因渉
内外與不内外古方不原病本但出禁忌似屬不内外
因藥中用麻黄逺志得非内外兼并况心虚煩悶最能
發渇風寒暑濕病冷作熱入干腎經引水自救皆明文
也不知其因施治錯悞縁醫之大患不可不知
　　三消脉証
渇病有三曰消渇消中消腎消渇屬心故煩心致心火
散漫渇而引飲經云脉軟散者當病消渇諸脉軟散皆
氣虚血虚也消中屬脾痺熱成則為消中消中復分為
三有熱中寒中强中寒中隂勝陽鬰乆必為熱中經曰
脉洪大隂不足陽有餘則為熱中多食數溲為消中隂
狂興盛不交精泄則為强中三消病至强中亦危矣消
腎屬腎盛壯之時不自謹惜快情恣慾極意房中年長
腎衰多餌丹石真氣既喪孤立唇口焦乾精溢自洩不
飲而利經云腎實則消不渇而小便自利名曰腎消亦
曰内消
　　三消治法
真珠丸　治心虚煩悶或外傷暑熱内積愁煩酣飲過
　多皆致煩渇口乾舌燥引飲無度小便或利或不利
　　知母(一/兩)川連(一/兩)苦参(一/兩)𤣥参(一法/無)鐡孕粉(一/兩)牡蠣
　　(一/兩)硃砂(二/兩)麥冬　苦粉(各五/錢)銀箔(二百/片)一法有白
　　扁荳(一/兩)金箔(二百/片)
　右為末蜜入生花粉汁少許丸如桐子大用金箔為
　衣每服二十丸先用生花粉汁下一服次用麥冬熟
　水下病退日二服忌炙煿酒色次服蓯蓉丸補之
肉蓯蓉丸
　　肉蓯蓉(酒/浸)磁石(煆醋/淬)熟地　山茰　桂心　山藥
　　　牛膝　茯苓　黄芪(鹽水/炒)澤瀉　􁂬茸(去毛切/片酥炙)
　　逺志　石斛　覆盆　五味　萆觧　破故紙
　　巴㦸(去心/酒浸)兎絲(酒/浸)龍骨　杜仲(薑汁炒去/絲各五錢)附子(製/六)
　　(錢/)
　右為末蜜丸桐子大米湯下五十丸
薑粉散　治消中多因外傷痺熱内積憂思喜啖鹹食
　及麵致脾胃乾燥飲食倍常不為肌膚大便反堅小
　便無度
　　生薑　輕粉　捜匀每服二錢長流水調下齒浮
　是效次投猪肚丸
附子猪肚丸
　　附子　梹榔(各一/兩)鱉甲(一/兩)當歸　知母　木香
　　川練　秦芁　大黄　龍胆　白芍　破故紙
　　枳殻(各五/錢)
　右為末分作三分入猪肚内縫定令蜜酒三升童便
　五升同入砂鍋煮爛搗細入一分末同搗捜為丸桐
　子大温酒米湯下五十丸
烏金散　治熱中多因外傷燥熱内傷用意傷脾飲啖
　肥膩熱積胸中致多食數溲小便過於所飲亦有不
　渇而飲食自消為小便者
　　黄丹　京墨(煆各/一兩)研匀每服三錢食後先用水一
　碗𠻳口待心中熱索水便以冷水調下
爛金丸　治熱中消渇止後將補精血益諸虚解勞倦
　去骨節間熱定心强志安神定魄固臟腑進飲食免
　生瘡瘍
　　猪肚(一/個)黄連(三十/兩)蜜　生薑(各二/十兩)
　先將猪肚洗浄復以葱麵醋椒等洗控乾同煎藥并
　水酒入銀石器内煮半日漉出黄連洗出蜜酒令盡
　剉為細末再用酒調膏入洗净猪肚内縫定入銀石
　器内水熬爛研為膏捜下項藥
　　人参(二/兩)黄茋(四/兩)五味　山藥　杜仲　石斛　山
　　茰　車前　鱉甲　熟地　當歸　新蓮肉(各二/兩)
　　槐角　茯苓　磁石(各一/兩)川芎　沉香(各五/錢)麝香
　　(一/錢)兎絲子(一/兩)
　為末用猪肚膏捜和得所膏少則添熟蜜杵千百下
　丸桐子大食前温酒糯米湯下五十丸　一法有白
　术二兩陽起石一兩
石子薺苨湯　治强中多因躭嗜色慾及快意飲食或
　服丹石真氣既脫致煩渇飲水飲食倍常隂氣常興
　不交精出故中焦虚熱注於下焦三消之中最為難
　治
　　薺苨　石膏(各三/兩)人参　茯苓　花粉　磁石
　　知母　乾葛　黄芩　甘草(各二/兩)
　右剉散用水三盞腰子一隻去脂膜黒豆一合煮至
　盞半去腰子大豆入藥四錢煎七分去滓食後服下
　焦熱則夜間服渇止勿服次投補藥
黄連猪肚丸　治强中消渇先服石子薺苨湯病若退
　可服此補養
　　黄連　粱米　花粉　茯神(各四/兩)知母　麥冬(各/二)
　　(兩/)
　右為末用猪肚洗極净入藥末縫定甑中炊極爛取
　出藥别研猪肚為膏捜前藥得所乾即添蜜少許杵
　數千下丸桐子大食前服
胡桃丸　治消腎亦曰消渇亦曰内消多因快情縱慾
　極意房中年少懼不能房多服丹石及失志傷腎遂
　致唇口乾燥精溢自出或小便赤黄五色浮濁大便
　燥實小便大利而不甚渇
　　茯苓　桃肉　附子(一枚去皮臍切片薑汁/一盞蛤粉一分同煎)
　等分為末蜜丸桐子大米飲下三五十丸
古瓦湯　治消腎消中飲水無度小便頻數
　　乾葛　花粉　人参　雞䏶胵(洗净焙乾/各等分)
　右為末每服二錢用多年古瓦碓碎煎湯調下不以
　時候服
　　􁂬茸(去毛切/片三分)麥冬(二/兩)熟地　黄茋　雞䏶胵(麩/炒)蓯
　　蓉　山茰　破故紙　牛膝　五味(各三/分)茯苓
　　𤣥参(各五/錢)人参(三/分)地骨皮(五/錢)
　右為末蜜丸桐子大米湯下三十丸
逺志丸　治心腎虚煩渇引飲胸氣短小便自利白濁
　泄遺
　　人参　茯苓　炮薑　牡蠣　逺志(各汁炒/  一兩)
　右為末用蓯蓉一兩酒熬成膏丸如桐子大糯米湯
　下五十丸
六神湯　治三消渇疾
　　蓮房　乾葛　枇杷葉　炙草　花粉　黄芪
　各等分每服四錢小便不利加茯苓
童根桑白皮湯　治三消渇疾或飲多利少或不飲自
　利肌膚痩削四肢倦怠常服補虚止渇利
　　童根桑白皮(未移栽者取根去/粗皮晒乾不焙)茯苓　人参　麥冬
　　乾葛　山藥　桂心(各一/兩)甘草(五/錢)
𤣥兎丹　治三焦渇利神藥常服固精止白濁延年
　　兎絲子(酒浸通軟乘/濕焙乾十兩)茯苓　新蓮肉(各三/兩)五味子
　　(酒浸/七兩)
　右為末另研山藥末六兩將所浸酒餘者添酒煮糊
　捜和搗千杵丸桐子大米湯下五十丸
梅花湯　治消渇疾
　　大枣(四十/九枚)鮮蓮肉(四十/九粒)西木香(一錢/五分)炙草(二/兩)
　右用雄猪脊筋一尺二寸同煎藥用水五碗於銀石
　器内煮去滓取汁一碗空腹任意呷服
八味丸　治消渇小便多
　　熟地(八/兩)山藥(四/兩)山茰(四/兩)茯苓　丹皮　澤㵼(各三/兩)
　　　肉桂　附子(各一/兩)
文蛤散　治渇欲飲水不止
　　文蛤(即五倍子/最能囬津)　為末以水飲任調方寸匕不以
　　時
烏梅木𤓰湯　治酒食過度中焦藴熱煩渇枯慘小便
　反多遂成消中兼治瘴渇所謂瘴渇北人徃南方瘴
　地多生此疾
　　乾木𤓰　烏梅　麥芽　草果(去皮/炒)甘草(各五/錢)
　右剉散四錢薑五片煎七分去滓不以時服
羊乳丸　治嶺南山瘴風熱毒氣入腎中變寒熱脚弱
　虚滿而渇
　　黄連　生花粉　生地汁　羊乳(或牛乳人/乳亦可)
　和為丸米飲下三十丸　一法濃煮小麥粥飲下
渇疾有人依山谷方单用兎絲子酒浸透炒服甚效亦
　有用黄茋六兩甘草一兩服之尤效　又渇人病愈
　須防發􁱫疽宜服忍冬丸
　　忍冬草　一味不拘多少根莖花葉皆可用一名
　老翁鬚一名蜜啜花一名金銀花
　右以米麯酒於瓶内浸以糠火煨一宿取出晒乾入
　甘草末少許即以所浸酒為糊丸桐子大每服五十
　丸至百丸酒飲任下不以時此藥不特治􁱫亦能止
　渇
麥門冬煎　治諸渇
　　麥冬　人参　黄茋(各二/兩)茯苓　山茰　山藥
　　桂心(各一/兩半)黒豆(三合煮去/皮另研)
　為末以生地汁二碗牛乳二盞熬為膏丸桐子大麥
　飲下五十丸
竹龍散　治消渇
　　五靈脂(五/錢)黒豆(五/錢)為末煎冬𤓰仁湯調下二錢
澄源丹　治三消渇疾神效
　　牡蠣(煆/粉)苦参　蜜陀僧　知母　水銀(以白蠟炒/結砂子各)
　　(一/兩)花粉　黄丹(一兩與水/銀砂同研)
　右為末男子用雌猪肚女子用雄猪肚入藥在内以
　線縫定用繩縛在新磚上别用生花粉半斤切碎同
　煮早晨至午時取藥出不用花粉只研爛猪肚和藥
　為丸每服三十粒食前米湯下日三服十日可去病
　根
　　料簡
或云渇無外所因且傷寒脉浮而渇屬太陽有汗而渇
屬陽明自利而渇屬少隂及陽毒傷寒倍重燥甚而渇
甚者有中暑伏熱累取不瘥而渇者有瘴毒氣染寒熱
而渇者得非外因治法如傷寒論中不復繁引酒煮黄
連丸治中暑熱渇最妙又有婦人産蓐去血過多而渇
者名曰血崩非三消類不可不審
　　五疸叙論
古方叙五種黄病者即黄汗黄疸榖疸酒疸女勞疸是
也觀别録則不至於斯然疸與黄其實一也今古立名
異耳黄汗者以胃為脾表屬陽明陽明蓄熱喜自汗汗
出因入水中熱必鬰故汗黄也黄疸者此由暴熱用冷
水洗浴熱留胃中所致以與諸疸不同故用黄字字之
又云因食生黄𤓰氣上薫所致人或疑其不然古賢非
妄詮也必有之矣酒疸者以酒能發百脉熱由大醉當
風入水所致榖疸者由失飢發熱食多傷胃胃氣衝鬰
所致女勞疸者由大熱交接竟入水水流濕入於脾因
腎氣虚脾以所勝尅入致腎氣上行故有額黒身黄之
証世謂脾腎病者即此証也其間兼渇與腹脹者並難
治發於隂必嘔發於陽則振寒而㣲熱雖本於胃氣鬰
發土色上行然發於脾則為肉疸發於腎則為黒疸若
論所因外則風寒暑濕内則憂怒喜驚酒食房勞三因
悉偹世醫獨麗於傷寒論中不亦濫矣學者宜識之
　　黄汗証治
病者身體腫發熱不渇狀如風水汗出染衣色正黄如
柏汁名曰黄汗
桂枝加黄茋湯　治黄汗身腫汗出出已輙輕久久必
　身瞤胸中痛腰已下無汗腰髖弛痛如有物在皮中
　劇者不能食煩躁小便不利
　　桂枝　芍藥(各三/兩)甘草(二/兩)黄茋(五/兩)
　右剉散每服四錢薑五片枣二枚煎七分温服仍飲
　熱粥以助藥力覆取㣲汗未知再服
黄茋苦酒湯　治身體紅腫發熱自汗汗如栢汁其脉
　沉
　　黄茋(五/兩)芍藥　桂枝(各三/兩)
　右為剉散每服四錢苦酒三合煎至七分不以時服
　初服當心煩以苦酒阻故也至六七日稍愈
　　黄疸証治
病者發黄身面眼悉黄如金色小便如黄栢汁名曰黄
疸
麻黄醇酒　治傷寒瘀熱不解鬰發於表發為黄疸其
　脉浮𦂳者以汗解之
　　麻黄(三兩/去節)以醇酒五升煮取二升每服一盞温服
　汗出愈秋冬用酒煮春夏用水煮
　　榖疸証治
病者發黄内熱食則腹滿眩暈榖氣不消胃中苦濁濁
氣下流小便不通隂被其寒熱流膀胱身體盡黄名曰穀疸
穀疸丸　治胃蓄熱氣濁食穀不消大小便不利脹滿
　不下食趺陽脉𦂳而數亦治因勞發熱熱鬰發黄
　　苦参(三/兩)龍胆草(一/兩)山梔(去皮/五錢)人参(三/分)
　為末猪胆汁入蜜丸大麥飲下五十丸日三服
紅丸子　最治穀疸
　　蓬术(醋/煮)三稜(醋煮各/三兩)胡椒(一/兩)青皮(三兩/麩炒)阿魏(一/分)
　右為末醋化阿魏入陳米粉為糊丸如桐子大礬紅
　為衣生薑甘草湯下
　　酒疸証治
五疸惟酒疸變証最多葢酒之為物随人性量不同有
盈石而不醉者有濡吻而輙亂者以醖釀而成有大熱
毒渗入百脉為病則不特發黄溢於皮膚為黒為腫流
於清氣道中則眼黄鼻􁱫種種不同故方論中酒疸外
有肉疸黒疸癖疸勞溢乃致令人恍忽失常等數証不
同
半夏湯　治酒疸發黄身不熱清言了了腹滿欲嘔心
　煩足熱或成癖癥心口懊憹其脉沉弦或𦂳細
　　半夏　茯苓　白术(各三/兩)前胡　枳殻　炙草
　　大㦸(各二/兩)黄芩　茵陳　當歸(各一/兩)
　每服四錢薑三片空心服
二石散　治肉疸小便多如白泔色因酒所致其脉弦
　滑
　　凝水石(煆水/飛)白石脂(煅/)花粉　肉桂(各一/兩)兎絲子
　　知母　為末每服二錢大麥飲調下
桂术湯　治酒疸因下後變為黒疸目青面黒心中如
　啖韮薺狀大便正黒皮膚不仁其脉㣲而數
　　肉桂　白术(各一/兩)枳實　香豉　乾葛　杏仁
　　甘草　每服四錢
當歸白术湯　治酒疸發黄結飲癖在心胸間心下縱
　横堅滿骨肉沉重逆害飲食小便赤黄此由本虛飲
　食生冷與脾胃痰結所致其脉弦濇
　　白术　茯苓(各三/兩)當歸　黄芩　茵陳(各二/兩)前胡
　　　枳實　杏仁　半夏　甘草　加生薑七片
人参飲　治飲酒房勞酒入百脉令人恍忽失常
　　人参　白芍　花粉　枳殻　茯苓　枣仁　炙
　　草(各一/兩)熟地(二/兩)右剉散每服四錢食後臨卧服
如神散　治酒毒不散發黄久黄浸漬流入清氣道中
　宜引藥納鼻滴出黄水愈
　　苦瓠子(去/皮)苦葫蘆子(去皮各/二七個)黄黍米(三百/粒)安息香
　　(二皂/子大)
　右為末以一字搐入鼻中滴出黄水一升忌勿吹或
　過多即以黍穰燒灰射香末各少許搐鼻立止
　　女勞疸証治
夫交接輸瀉必動三焦上焦屬心中焦屬脾下焦屬腎
動則熱熱則慾火熾因入水中二焦熱鬰故能黄下焦
氣勝故額黒上焦走血随瘀熱行大便溏黒小腹急痛有
男女同室而浴者多成此病攝生之人不可不知
滑石石膏散　治女勞疸身黄額黒日晡發熱惡寒小
　腹急足下熱其脉浮𦂳腹或滿者難治
　　滑石(煅/)石膏(煅等/分)
　右為末以麥粥飲調下二錢日三四服小便利則瘥
硝石礬石散　治女勞疸其腹臚脹膀胱急欲作水狀
　大便黒者非水其脉滑腹滿者難治
　　硝石(煅汁/盡)礬石(煅汁/盡)
　為末每服二錢大麥汁調下日三服重衣覆取汗病
　随大小便出大便黒小便黄是效
　　雜勞疸証治
五疸之外有時行瘴瘧風寒暑濕等証疸各不同
茵陳梔子丸　治時行病急黄及瘴瘧疫癘
　　茵陳　梔子　芒硝　杏仁(去皮尖/各三分)豆豉(湯浸軟/另研二)
　　(分/)常山　鱉甲(各五錢/醋炙)巴霜(一/分)大黄(一/分)為末餳糖
　為丸桐子大每服三丸飲下吐利為度未知加一丸
艾煎丸　治因傷風瘀熱不解發為風疸滿身皆黄小
　便或黄或白寒熱好卧不欲動其脉陽浮隂弱
　　生艾(三月採来搗取/汁銅器煎如膏)大黄　川連　花粉　凝水
　　石(煅/)苦参　葶藶(隔紙炒/各等分)
　右為末以艾膏和得所丸如桐子大初服六七丸漸
　加至二十丸有熱加苦参渇加花粉小便澁加葶藶
　小便多加凝水石小便白加黄連大便難加大黄所
　加並倍之
五苓散　治伏暑鬰發黄小便不利發黄
　　肉桂　茯苓　澤瀉　猪苓　白术
　各等分為末茵陳湯下
礬石滑石散　治濕疸始得之一身盡疼發熱面色黒
　黄七日後壮熱熱在裏有血下如肫肝色状小腹滿
　者急下之身盡黄小便不利其脉沉細
　　礬石　滑石(等/分)為末每服二錢大麥粥飲下日三
　服便利如血者效或汗愈
苦参散　治人無漸忽然振寒皮膚麯塵出小便赤澁
　大便時燥心氣無異飲食不妨服諸湯不除因為久
　黄方
　　苦参　黄連　𤓰蒂　黄栢　大黄(各一/分)葶藶(五/錢)
　為細末每服一錢當吐下随時消息加減
小半夏湯　治黄疸小便色不異欲自利腹滿而喘者
　不可除熱熱去必噦
　　半夏　每服三錢薑十片煎七分服
養榮湯　治五疸脚弱心忪口淡耳響㣲寒發熱氣急
　小便白濁當作虚勞治之
　　人参　白术　黄茋　當歸　熟地　白芍　茯
　　苓　逺志　五味　甘草　肉桂　陳皮
　右剉散每服四錢薑三片大棗二枚煎服便精遺泄
　加龍骨一兩咳𠻳加阿膠
　
　
　
　
　
　
　
　
　
　
　三因極一病証方論卷十
欽定四庫全書
　三因極一病証方論卷十一
　　　　　　　　　　　　　宋　陳言　撰
　　脹滿叙論
内經有鼓脹太素作榖脹治法雖詳而不論其所因原
其脹滿之端皆胃與大腸一陽明為二太隂之表大抵
隂為之主陽為之正或臟氣不平勝尅相乗相感相應
致隂陽失序遂有此証假如怒傷肝肝尅脾脾氣不正
必脹於胃名曰勝尅或怒乘肺肺氣不傳必脹於大腸
名曰乘尅憂思聚結本臟氣鬰或實或虚推其感渉表
裏言之皆内所因或冒寒暑風濕随其經絡傳致陽明
致脹滿者屬外所因飲食飢飽生冷甜膩聚結不散或
作痞塊膨脹滿悶屬不内外因當知脹滿該渉三因須
以人迎氣口分其内外脉息虚實審其温利詳而調之
無失機要不爾則為心腹痼疾坐受困踣不可不謹
　　脹滿証治
論云五積久而必心腹脹滿且五積以五臟氣不平肝
為肥氣心為伏梁肺為息賁脾為痞氣腎為奔豚皆聚
結痞塊随所生所成之日分推而䆒之皆喜怒憂思乘
尅勝尅相應相感如斯等類從五積法治之可也但内
所因不待成積即為脹滿亦當随其臟氣而平治之所
謂虚實補瀉太過不及依經調治
大半夏湯　治肝氣不平勝尅於脾脾鬰不行結聚涎
　沫閉於臟氣腑氣不舒胃則脹滿其脉弦遲故知中
　虛胃冷脹滿服此可下氣進食
　　半夏　肉桂(各五/錢)附子　人参　炙草　厚朴(薑/汁)
　　(炒/)當歸　茯苓　枳殻(各三錢/麩炒)川椒(八十粒炒出/汗去合口者)
　每服四錢薑五片棗三枚煎服
千金温胃湯　治憂思聚結脾肺氣凝陽不能正大腸
　與胃氣不平脹滿衝咳食不得下脉虚而𦂳濇
　　附子　當歸　厚朴(生/用)人参　橘皮　白芍　炙
　　草(各一/兩)乾薑　川椒(三分炒去汗/并去合口者)每服四錢煎服
附子粳米湯　治憂怒相乘神志不守思慮兼并擾亂
　臟氣不主傳導使諸陽不舒反順為逆中寒氣脹腸
　鳴切痛胸脇逆滿嘔吐不食
　　附子　粳米(各三/錢)半夏　炙草(一/錢)乾薑(一分千金/方無此)
　右剉散每服四錢棗三枚煎温服
七物厚朴湯　治腹滿發熱以陽并隂則陽實而隂虚
　陽盛生外熱隂虚生内熱脉必浮數浮則為虛數則
　為熱隂虚不能宣導飲食如故致脹滿者為熱脹
　　厚朴(一兩炒/汁拌)炙草　大黄(各三/分)枳實(五錢/麩炒)肉桂(一/分)
　右為剉散每服四錢薑七片棗三枚嘔者加半夏一
　分利者去大黄寒多加薑十片
麝香綿灰散　治腹虚脹滿朝緩暮急服諸藥不痊惡
　風不能宣泄膨悶鼓脹
　　寒蠶綿(五錢/燒灰)麝香(五/分)研細令匀每服一錢濃煎薄
　荷湯下酒服尤佳不以時　一法有乾漆炒青烟出
　量虚實用之虚者不可用
温中湯　治虚人老人飲啖生冷多致腹脹心下痞滿
　有妨飲食或刺痛泄利氣痞滯悶
　　厚朴　甘草　生薑　清州棗(各等/分)
　右上二味搗令得所方入生薑再杵令匀取出同棗
　焙令浥浥㣲燥却入鍋内慢火炒至紫色再焙乾為
　細末每服一錢生薑少許㸃湯空心服以知為度氣
　味殊異兼能愈疾又易修合
　　料簡
上件諸方如内因與不内外因皆可選用若外因傷風
傷寒傳致陽明經腹脹可以大承氣杏子湯等各見本
門濕脹术附湯加苓桂暑脹黄龍丸皆良藥也更有脚
氣肢滿脾氣横泄及石水婦人腸覃血膨或单腹脹之
証治之各見本門學者當詳審而治無致混濫失其機
要也
　　霍亂叙論
霍亂之病為卒病之最者以人起居無時揮霍之間便
至變亂悶絶不救甚為可畏臨深履危不足以喻有生
之流不可不逹其旨趣葢其病因渉於内外不内外三
種具偹而讀傷寒論者見有本是霍亂今是傷寒之説
便謂霍亂是傷寒殊不知因傷寒致霍亂只是外因一
証耳况風水濕皆有此証殊不知喜怒思憂飲食飢飽
皆能致霍亂之証故不得不偹論
　　霍亂諸証
霍亂者心腹卒痛嘔吐下利増寒發熱頭痛眩暈先心
痛則先吐先腹痛則先下心腹俱痛吐利並作甚則轉
筋入腹則斃惡証之速無越於此葢隂陽反戾清濁相
干陽氣暴升隂氣頓墜隂陽痞隔上下奔逸扶救不先
治之唯宜温煖更詳别三因随内外以調之不爾則坐
視困踣也
　　霍亂外因証治
諸惡風惡寒有汗無汗重着煩毒皆外所因葢傷風則
惡風有汗傷寒則惡寒無汗冐濕則重着傷暑則熱煩
此雖常論揮霍之間倉卒之際不辨遂致錯悞亂經反
常為害不淺豈止本為霍亂今是傷寒而已哉當随外
所因治之乃可
理中湯　治吐下脹滿食不消心腹痛
　　人参　炮薑　白术　甘草(炙各/三兩)
　右為剉散每服四錢水一盞煎七分去滓食前服如
　作散每服方寸匕酒調下服亦可　若轉筋加石膏
　三兩(煅/)若臍上築者腎氣動也去术加肉桂四兩腎
　惡燥故去术恐作奔豚故加桂　吐多者去术加生薑
　三兩不多者復用术　悸者加茯苓二兩　渇欲得
　水加术合前成四兩半　腹滿者去术加附子服藥
　後食頃食粥一杯㣲自温覆勿令掲衣被　噦則加
　丁香吐利止身體痛不利者審其原因以和觧之如
　初因傷風用桂枝之類所謂治有本也
　　外因料簡
凡外所因必自經絡傳入臟腑須以脉証推其所因随
經調之則盡善矣假如太隂經傷寒當用四逆湯少隂
經當用附子麻黄細辛湯厥隂經當用理中湯若在太
陽經還用麻黄湯陽明經葛根湯少陽經柴胡湯風暑
濕亦然風則桂枝湯暑則香茹飲五苓散濕則苓术湯
渗濕湯皆可於諸門随証檢用不復繁引
　　霍亂内因証治
大喜傷心則氣散大怒傷肝則氣激憂傷肺則氣聚思
傷脾則氣結恐傷腎則氣却驚傷胆則氣亂臟氣概鬰
結聚涎飲痞隔不通遂致滿悶随其勝復必作吐利當
從内所因治之
七氣湯　治喜怒憂思悲恐驚驚氣鬰發致五臟互相
　刑尅陽氣反戾揮霍之間變亂不測吐利交作寒熱
　眩暈痞滿咽塞
　　半夏(五/兩)厚朴　肉桂(各三/兩)茯苓　白芍(各四/兩)蘇葉
　　　橘皮(各一/兩)人参(一/兩)加生薑煎服
胃氣丸　治憂思過度脾肺氣閉結聚涎飲留滯腸胃
　氣鬰於隂凝陽於寒隂陽反戾吐痢交作四肢厥冷
　頭目眩暈或復發熱兼治老人胃寒大便反秘姙娠
　惡阻全不納食
　　硫黄　不拘多少以猪臟縛兩頭以米泔酒童便
　各一碗煮乾取出剖臟取洗净穢氣乾稱十兩
　　半夏(五/兩)茯苓　人参(各一/兩)石膏(一/分)為末生薑汁蒸
　餅糊為丸空心米湯入少許薑汁下五十丸
真珠散　治喜怒不常憂思兼并致臟氣鬰結留積涎
　飲胸腹滿悶或腹㽲痛増寒發熱吐痢交作
　　附子(一生一炮/去皮臍)半夏(一兩/五錢)滑石　煉成鍾乳(各五/錢)
　　辰砂(三/錢)
　為末每服二錢薑七片藿香三葉蜜半匙煎七分食
　前冷服小便不利加木香茅根煎
　　不内外因証治
諸飽食膾炙恣飱乳酪水陸珍品脯醢雜肴快飲寒漿
耽縱情慾不以胃為五臟海困脾氣以運行胃既䐜脹
脾臟停凝臟氣不行必致鬰發遂成吐痢當從不内外
因治之
紅丸子　治脾胃虚冷飲食不節宿食留飲聚癖腸胃
　或因氣不調衝冒寒濕忽作霍亂吐痢并作心腹絞
　痛腸胃纒刺疲倦不勝
　　蓬术　三稜(各二兩/並醋煮)胡椒(一/兩)青皮(三兩/炒)阿魏(一/分)
　右為末醋化阿魏入陳米粉為糊丸礬紅為衣煎生
　薑甘草湯下
胡椒湯　治霍亂吐痢極妙
　　胡椒　菉豆(共三/七粒)　為末米𤓰湯調下
訶子散　治霍亂吐痢一服取效
　　訶子(煨/)炙草　厚朴(薑汁/炒)炮薑　草米(炒去/皮)陳皮
　　　良薑(炒/)茯苓　神麯　麥芽(各等/分炒)
　為末每服二錢候發刺痛不可忍時煎七分入鹽服
　如速則㸃鹽
　　霍亂凡例
轉筋者以陽明養宗筋屬胃與大腸今暴下暴吐津液
䪺亡外傷四氣内積七情飲食甜膩攻閉諸脉枯削於
宗筋宗筋失養必致攣縮甚則卵縮舌卷為難治
木𤓰湯　治霍亂不吐不下轉筋入腹則悶絶
　　木𤓰　吳茱茰　茴香(各一/分)炙草(一/錢)
　為剉散每服四錢薑三片紫蘇十葉煎七分
煩渇者以隂陽反戾清濁相干水與榖併小便秘塞既
走津液腎必枯燥引水自救煩渇必矣
茯苓澤瀉湯　治霍亂後煩渇欲飲水
　　茯苓(八/兩)澤瀉(四/兩)炙草(二/兩)桂心(二/兩)白术
　為剉散每服四錢薑三片煎七分　一法有小麥五
　兩
水浸丹　治伏暑傷冷冷熱不調霍亂吐痢口乾煩渇
　　黄丹(一兩/炒)巴豆(二十五粒/去皮心)同黄蠟鎔作汁和為丸
　桐子大每服五丸水浸少頃别以新汲水下
乾霍亂者忽然心腹䐜脹滿絞刺痛蠱毒煩寃欲吐不
吐欲利不利狀若神靈所附頃刻之間便致悶絶亦渉
三因或臟虚或腸胃素實故吐痢不行
鹽湯　治霍亂及蠱毒宿食不消積冷心腹煩滿鬼氣
　極醎鹽湯三升熱飲一升刺口令吐宿食使不吐更
　服吐訖復飲三吐乃止此法大勝諸治俗人以田舎
　淺近鄙而不用守死而已凡有此病即先用之
　　嘔吐叙論
嘔吐雖本於胃然所因亦多端故有寒熱飲食血氣之
不同皆使人嘔吐據論云寒氣上者憂氣在下二氣並
爭便出不入此亦一塗未為盡論且如氣内因則有七
積不同寒渉外因則六滛分異皆作嘔逆但鬰於胃則
嘔豈拘於憂氣而已况有宿食清不消中滿溢出五飲
聚結随氣翻吐痼冷積熱及瘀血凝閉更有三焦漏氣
走哺吐利泄血皆有此証不可不詳辨也
　　寒吐証治
病者胃中寒心下淡淡四肢厥冷食即嘔吐名曰寒嘔
或因傷食過多致傷胃氣或因病曽經汗下致胃氣虚
冷之所為也
四逆湯　治寒嘔脉弱小便復利身有㣲熱見厥者難
　治
　　炙草(二/錢)乾薑(三/分)附子(六/錢)
生硫黄丸　治同前
　　硫黄　不拘多少以栁木鎚研細生薑蒸餅糊為
　丸米湯下五十丸
靈液丹　治胃中虚寒聚積痰飲食飲不化噫醋吞酸
　大便反堅心胸脹滿惡聞食氣婦人姙娠惡阻嘔吐
　不納食者
　　硫黄　附子(各一兩去皮臍/切如菉豆大)菉豆(四兩用水一碗/同附子煑焙乾)
　右為末生薑汁煑糊為丸米湯下五十丸
　　熱嘔証治
病者胃中挟熱煩躁聚結涎沫食入即吐名曰熱嘔或
因胃熱伏暑及傷寒伏熱不解濕疸之類皆熱之所為
也
小柴胡湯　治熱嘔
　　柴胡　半夏　黄芩　人参　甘草　加薑棗煎
　服
　治法曰病者嘗發汗令陽㣲膈氣虚脉乃數數為客
　熱不能消榖胃中虚冷故吐當作寒嘔治之不可用
　小柴胡湯
　　痰嘔証治
病者素盛今痩水走腸間瀝瀝有聲食入即嘔食與飲
並出名曰痰嘔或因氣鬰涎結於胃口或因酒食甜冷
聚飲之所為也
大半夏湯　治心氣不行鬰生涎飲聚結不散心下痞
　鞕腸中漉漉有聲食入即吐
　　半夏(二/兩)人参(三/錢)
　分四服水三盞蜜三錢和水揚令匀入藥煎至六分
　　一法有生薑七片
　治法曰嘔家先渇今反不渇以心下有支飲故也治
　屬飲家支飲
茯苓澤瀉湯　治同前
　　茯苓　澤瀉　炙草　桂心　白术　加生薑煎
　服
　　食嘔証治
病者胸腹脹悶四肢厥冷惡聞食臭入則嘔朝食暮吐
暮食朝吐名曰食嘔此由飲食傷脾宿食不化之所為
也
大養胃湯　治飲食傷脾宿榖不化朝食暮吐暮食朝
　吐上氣復熱四肢冷痺三焦不調反胃虚寒氣在下
　憂氣在上二氣並争但出不入嘔不得食
　　厚朴　生薑(各二/兩)肥棗(三兩三/味同炒)白术　山藥(炒/)人
　　参　川芎　橘皮　當歸　五味　藿香　甘草
　　枇杷葉(刷去毛/蜜炙)黄茋(各一/兩)
　右為剉散每服四錢薑三片棗一枚煎七分或為細
　末米湯調下
治中湯　治中寒飲食不化吞酸哯啘食則膨脝脹滿
　嘔逆
　　人参　白术　炮薑　炙草　青皮　陳皮
　若大便秘入大黄棋子大兩枚煎服
　　血嘔証治
病者心下滿食入即嘔血随食出名曰血嘔此由瘀蓄
冷血聚積胃口之所為也
茯苓湯　治憂怒兼并氣攻血溢停留胃脘喉間血腥
　嘔吐食飲及娠姙中脘宿冷冷血侵脾惡聞食氣病
　名惡阻
　　半夏(三/兩)茯苓　熟地(各一兩/八錢)橘皮　細辛　人参
　　　芍藥　川芎　桔梗　甘草　旋覆花(各一兩/二錢)
　右剉散每服四錢薑七片　若客熱煩渇口瘡者去
　橘皮細辛加前胡知母　腹冷下痢者去地黄入肉
　桂炒　胃中虚熱大便秘小便澁去地黄加大黄一
　兩八錢黄芩六錢
當歸湯　治三焦虚損或上下發泄吐唾血皆從三焦
　起或因熱損發或因酒發悉主之
　　當歸　炮薑　熟地　黄柏　小薊　羚羊角
　　阿膠(三錢/炒)白术　白芍(各五/錢)黄芩　甘草(各一/兩)
　右為剉散每服三錢加竹茹一塊如指大煎八分去
　滓入伏龍肝三錢髪灰五分蒲黄五分煎六分服
　　氣嘔証治
病者心膈脹滿氣逆於胸間食入即嘔嘔盡却快名曰
氣嘔胃者足陽明合榮於足今随氣上逆結於胃口故
生嘔病也
茱茰人参湯　治氣嘔胸滿不納食嘔吐涎沫頭疼
　　吳茱茰(五/兩)人参　加生薑五片棗三枚煎七分不
　以時每服四錢
藿香湯　治心中虚滿飲食不入時嘔吐惙惙短氣或
　大病將理不復胃氣無以自養日漸羸弱
　　藿香　人参　肉桂　桔梗　木香　白术(各五/錢)
　　茯苓　半夏(一兩/薑製)枇杷葉(十片/去毛)
　每服五錢入炒薑絲一分煎服
　　漏氣証治
病者身背皆熱肘臂攣痛其氣不續膈間厭悶食入則
先吐而後下名曰漏氣此因上焦傷風開其腠理上焦
之氣慓悍滑疾
麥門冬湯　治上焦伏熱腹滿不欲食食入胃未定汗
　出身背皆熱或食先吐而後下名曰漏氣
　　麥冬　生蘆根　竹茹　白术(各五/兩)炙草(二/兩)茯苓
　　(二/兩)人参　橘皮　為散每服四錢薑五片陳米一
　撮煎服
　　走哺証治
病者下焦實熱大小便不通氣逆不續嘔逆不禁名曰
走哺此下焦氣起於胃下口别入囬腸注於膀胱並於
胃傳糟粕而下大腸今大小便不通故知下焦實熱之
所為也
人参湯　治下焦伏熱氣逆不續大小便不通嘔吐不
　禁名曰走哺
　　人参　萎㽔　黄芩　知母　茯苓(各三/錢)白术
　　橘皮　蘆根　山梔(各五/錢)石膏(一兩/煅)
　為散每服四錢薑五片煎服
厚朴湯　治乾嘔逆而不吐熱少冷多好吐白沫清涎
　噫氣反酸此由上焦閉塞
　　厚朴　茯苓　川芎　白术　𤣥参　吳茱茰(各/五)
　　(錢/)桔梗　附子　人参　橘皮(各三/錢)
　為散每服四錢薑五片煎
三物猪苓湯　治嘔吐病在膈上思水者是欲觧也
　　猪苓　白术　茯苓　各等分為末調服方寸匕
　　凡例
凡先嘔却渇者此為欲觧却嘔者為水停心下此屬飲
家又傷寒差後餘熱在胃嘔者依傷寒後證治之若脚
弱脾疼而嘔者此脚氣内攻宜急氣門治之更有婦人
懐孕惡阻嘔吐亦各從其門類或中毒而嘔以毒藥觧
之酒家嘔吐當以解醒藥觧之其如三焦漏氣走哺嘔
吐則上見嘔門泄利則見下利門各從其類也然嘔不
得輕用利藥惟腹滿則視其前後何部不利利之愈
　　噦逆論証
噦者咳逆也古方謂之噦凡吐利後多作噦大率胃實
即噫胃虚則噦此由胃中虚膈上熱每一噦至八九聲
相連収氣不囬至於驚人者若傷寒久病後噦逆聲連
經所謂壊病者是也楊上善釋云津洩者如鹽器之津
洩於外脉絶者如琴絃之絶葉落者如槁木之狀推此
三者衰㣲之徴以比噦故知是病深之候也亦有噦而
心下悸堅痞眩悸者以膈間有痰水所為其他病則各
有治法
　　噦治法
橘皮竹茹湯　治咳逆噦嘔胃中虚冷每一噦至八九
　聲相連収氣不囬至於驚人者
　　橘皮(二/兩)人参(一/兩)炙草(五/錢)
　每服四錢加竹茹一團薑五片棗一枚多服效
羌活散　止咳逆
　　羌活　附子　茴香(各五/錢)木香　炮薑　丁香(各/一)
　　(兩/)
　右為末每服二錢煎七分㸃鹽少許煎數沸空心服
丁香散　治咳逆噎汗
　　丁香　柿蒂(各一/錢)炙草　良薑(各五/分)
　為末用熱湯㸃下二錢不時服
　　醋噫証治
夫中脘有飲則嘈有宿食則酸食後噫醋吞酸皆宿食
證俗謂嚥酸是也
麯术丸　治中脘有宿食留飲酸蟄心痛嘔吐清水噯
　宿腐氣者
　　神麯(三兩/炒)蒼术(米泔浸三宿晒/乾炒一兩半)
　右為末生薑另煑神麯糊為丸　湯下三五十丸
五百丸　治宿食留飲聚於中脘噫醋吞酸心腹疼痛
　并療中虚積聚及臟虚飡泄赤白痢下
　　丁香　巴豆(去皮/油)砂仁　胡椒　烏梅(去/仁)
　右各一百個蒸餅糊為丸如菉豆大熟水下五七丸
　日二次
　　􁩡氣叙論
夫􁩡飪之邪從口入者宿食也葢五味入口所以滋養
五臟得之則生不得則死傷之則反為生害所以宿食
為雜病之先若五臟不平食不輸化血凝氣滯羣証蜂
起皆宿食所為也治之當量其臟腑虛實淺深為治養
生方戒不得用巴豆令服青木香丸如有食癖非巴豆
不克所謂擾乎可擾亦無擾木香丸用牽牛牽牛最瀉
人腎不特不能消食積而又害於元精識者知之其病
頭痛惡風憎寒心腹脹滿下利不欲食吞酸噫醋宿腐
氣若胃實熱食反留滯其脉數而滑宜下之則愈若脾
虛其脉浮大按之反濇尺中亦㣲濇宜温藥消導
　　􁩡氣治法
如神木香丸　治􁩡氣聚結癥瘕胸脇悶痛或吐清水
　食後噫作生熟氣腹脹泄瀉及四肢浮腫
　　木香　硇砂(滴淋/控乾)蓬术(醋/煮)半夏　乾漆　胡椒(各/五)
　　(錢/)砂仁　桂心　青皮(各三/錢)附子　三稜(各一兩/醋煮)
　　炮薑
　右為末蜜丸桐子大生薑橘皮湯下
感應丸　治虚中積冷氣弱有傷不能傳化心下堅滿
　兩脇膨脹心腹疼痛噫宿腐氣及霍亂吐瀉或復遲
　澁久痢赤白膿血相兼米榖不消久病形羸面黄口
　淡不能食
　　肉果　炮薑　百草霜(各二/兩)木香(一兩/五錢)三稜　蓽
　　澄茄(各一/兩)巴豆(一百粒/去油)杏仁(一百粒/去皮尖)黄蠟(四/兩)油(一/兩)
　　丁香(一/兩)
　右除巴豆杏仁外並為細末次下巴杏和匀先將油
　蠟令鎔化頃在藥内入臼中杵千餘下旋丸如菉豆
　大滚水下三五丸食後臨卧服小兒如黍米大三丸
　　泄瀉叙論
方書所載瀉痢與經中所謂洞泄飱泄溏泄溢泄濡泄
水榖注下其實一也乃所因有内外不内外差殊耳經
云寒甚為泄春傷風夏飱泄論云濕熱之氣久客腸胃
滑而利下皆外所因喜則散怒則激憂則聚驚則動臟
氣隔絶精神奪散必致溏泄皆内所因其如飲食生冷
勞逸所傷此不内外因以此類推随証主治則不失其
病源也
　　虛寒泄瀉治法
桂香丸　治臟腑虛為風濕寒所搏冷滑注下不禁老
人虚人危篤累效
　　附子　肉果　茯苓(各一/兩)肉桂　炮薑　木香(各/五)
　　(錢/)丁香　為末神麯丸如桐子大米湯下五十丸
香朴丸　治腸胃虛冷泄瀉注下無度脾虛氣閉不進
　飲食
　　厚朴(五兩薑/汁炒)白术　茴香　陳皮(各三/兩)訶子　赤
　　石脂(各一兩/五錢煅)右為末神麯糊丸桐子大米湯下五
　十丸常服煖脾胃
健脾丸　治虛勞羸痩身重胃冷飲食不消洩瀉不止
　或作滯下久變五色穢臭
　　赤石脂　鍾乳粉(各一兩/五錢)乾薑(炮/)蓯蓉　石斛(酒/浸)
　　五味　桂心　澤瀉　桑寄生　逺志　人参
　　栢子仁　當歸　酸石榴皮　龍骨　天雄　牡
　　蠣　白頭翁　炙草(各一/兩)
　右為末蜜丸桐子大米湯下三十丸
豆䓻分氣湯　治臟腑虛寒泄瀉痩極及婦人産後洞
　瀉危篤者
　　藿香葉　草䓻仁　青皮(各四/兩)炙草　丁香(各五/錢)
　　肉果(十兩/煨)烏梅(五十個/去仁)右剉散每服四錢糯米一
　撮煎七分服
羊肉扶羸丸　治脾胃不和飲食不進臟腑虛滑老人
　虛人宜服之
　　精羊肉(一斤㣲斷血脉/焙乾取末四兩)白薑(一兩/炮)川椒(去目炒/出汗)肉
　　果(各一/兩)木香　附子　神麯(炒各/五錢)
　右為末煑粟米飲為丸如桐子大米湯下五十丸
川椒丸　治臟虛洩瀉無度
　　川連　烏梅肉　當歸　川椒(炒出/汗)桂心　炮薑
　　(各等/分)
　右為末糊丸桐子大米湯下三五十丸
　　實熱洩瀉治法
小承氣湯　治下利譫語者有燥屎故也
　　大黄(一/兩)厚朴(五/錢)枳實(一/錢)夫洩瀉却用大黄者乃通
　因通用也非大實熱勿輕用之
　　冷熱洩瀉治法
博濟香薑散　治久患脾泄瀉
　　生薑(四/兩)黄連(一/兩)剉如豆大一處炒令薑盡赤去薑
　研黄連為細末臘茶調下二錢或將薑為末米飲調
　下治白痢亦效
健脾丸　治五泄或青白五色雜下休作無時
　　烏頭(炮去皮/尖三分)厚朴(薑汁/炒)炙草　乾薑(炮各/一分)
止瀉如神丸
　　川烏(四兩米泔浸軟去皮切片/用鹽四兩炒黄去鹽不用)半夏　蒼术(各半/斤米)
　　(泔/浸)
　右為末薑汁糊丸米湯下五十丸
戊巳丸　治脾胃受濕泄痢不止米榖不化小兒疳痢
　並宜服之
　　黄連　吳茱茰　白芍　各等分同炒為末米糊
　丸桐子大米湯下三十丸
補脾散　治脾泄不止食積不消癥􁳑塊結臟毒下痢
　腹痛腸鳴
　　麥芽(三兩/炒)神麯(三兩/炒)茴香(炒/)草果(麵裹/煨熟)厚朴(薑汁/炒)
　　炮薑　陳皮(各一/兩)木香(生/用)炙草(各五/錢)
　右為末脾泄瀉訶子湯入鹽調下二錢脾虛腸鳴氣
　不和瀉不止炒薑酒調下常服鹽湯㸃空心食前服
　　料簡
凡治洩瀉須先理中焦如理中湯丸是也次即分利水
榖如五苓散是也治中不效然後斷下即用禹餘糧赤
石脂等是也玉機真藏論云五虚死謂脉細皮寒少氣
前後泄利飲食不入得此必死其有生者漿粥入胃泄
注止則活也金匱云六腑氣絶於外者手足寒上氣脚
縮五臟氣絶於内者下利不禁甚者手足不仁脉沉弦
者為下重脉大者為未止泄利手足不温無脉炙之不
温脉不還㣲喘者死有㣲熱而渇自汗脉或㣲弦數弱
法並當自愈或脉沉遲而面少赤身㣲熱鬰冐汗出而
解必㣲厥所以然者以其面戴陽下虚故也泄利後腹
脹滿身體疼痛者先温其裏宜四逆湯後攻其表宜桂
枝湯以上金匱節文雖於三因不甚分明其脉不可不
究既用四逆治傷寒不妨用桂枝加附子治傷風术附
加桂治濕五苓散治暑皆可類推又古方泄利與滯下
共為一門千金又以宿食不消在熱痢門門類混濫後
學難明不可不甄别也
　
　
　
　
　
　
　
　
　
　
　
　
　三因極一病証方論卷十一
欽定四庫全書
　三因極一病証方論卷十二
　　　　　　　　　　　　　宋　陳言　撰
　　滯下叙論
經中所載有血溢血泄血便注下古方則有清膿血及
泄下近世病名痢疾其實一也但以寒熱疳蠱分為四
門亦未為至當且疳蝕瘡膿中蠱下血與利膿証狀大
别疳蝕雖下赤白當在疳濕瘡門蠱利清血當在中蠱
毒門今之滯下赤白者至多皆是冷熱相搏非干疳濕
蝕瘡類下利清血亦多與中蠱毒者異臨証須詳不可
道聽治法錯訛立見夭傷勉之
　　滯下三因証治
病者滯下人皆知赤為熱白為寒而不知純下清血為
風下如豆羮汁為濕夫六氣之傷人初無輕重以暑熱
一氣燥濕同源收而為四則寒熱風濕不可偏廢方云
風停於膚腠後乘虚入客腸胃或下瘀血或下鮮血注
下無度濕毒下如豆羮汁皆外因之明文也古文有五
洩因臟氣鬰結随其所發使利膿血作青黄赤白黒之
不同者即内所因也又飲服冷熱酒醴及醯醢縱情恣
慾房室勞逸致損精血腸胃枯溢久積冷熱遂成毒痢
皆不内外因治之先推其嵗運以平其外察其鬰結以
調其内審其所傷以治不内外使條然明白不致妄投
也
白頭翁湯　治熱痢滯下下血連月不瘥
　　白頭翁(二/兩)黄連　栢皮　秦皮(各三/兩)每服四錢
桃花丸　治冷痢腹痛下如魚腦白物
　　赤石脂(煅/)炮薑　各等分為末蒸餅糊丸米湯下
　三五十丸
胃風湯　治風冷乘虚入客腸胃水榖不化洩瀉注下
　腹脇虚滿腸鳴㽲痛及腸胃濕毒下如豆汁或下瘀
　血日夜無度並宜服之
　　人参　茯苓　白术　川芎　當歸　白芍　肉
　　桂　各等分為散每服四錢粟米一百粒煎七分
　服
露宿湯　治風痢下清血
　　杏仁(七/粒)苦木瘡(一掌/大)烏梅(一/個)草果(一/個)酸石榴皮(半/隻)
　　青皮　甘草　㕮咀作一劑水二碗薑三片煎七
　分露星月夜一宿次早空心服
苦散　治脾濕氣泄痢不止米榖不化
　　黄連(剉豆/大)吳茱茰　白芍藥(剉豆大各二兩/同炒令赤色)為末
　每服二錢
駐車丸　治冷熱下痢腸滑赤白如魚腦日夜無度腹
　痛不可忍者
　　黄連(六/兩)阿膠(麩/炒)當歸(各三/兩)炮薑(二/兩)
　為末醋煮米糊為丸桐子大米飲下五十丸
萬金丸　治冷熱痢
　　􁂭粟殻(一兩用赤白各一/半白不炙赤蜜炙)橘皮　甘草(各一兩並/如上半生)
　　(半/炙)
　右剉散每服四錢以百沸湯七分一盞急用盞葢之
　候澄清服血痢入烏梅一個按􁂭粟殻本草不載治
　痢近用之甚效其功不下地榆黄栢秦皮但性𦂳澁
　服之則嘔不可不知
固腸湯　治腸虚下痢赤白頻併日久無度老㓜産婦
　俱可服
　　􁂭粟殻(三兩醋浸/炙㣲黄)枳殻(麩/炒)白芍(各二/兩)陳皮　當歸
　　　炙草(各一/兩)訶子(煨/)木香(煨/)人参　白薑(炮各/五錢)
　每服四錢煎七分服
三聖丸　治下痢赤白日夜無度及泄瀉注下
　　厚黄栢　大蒜(研/)􁂭粟殻(去瓣細切蜜/炙各等分)
　右一處搗篩過粗者更搗同淹一宿次日慢火炒香
　熟研末粟米飯為丸桐子大米湯下五十丸
斷下丸　治下痢赤白無問久近長㓜皆可服
　　􁂭粟殻(十四個/蜜炙)草果(一個/炒)白术(一/錢)炙草(一/錢)茯苓(一/錢)
　右作一劑水一大碗薑七片棗七枚煎一盞空心分
　二服或下純血赤加黒豆二十七粒血白則加炮薑
　一錢
厚腸湯　治下痢赤白
　　􁂭粟殻(八/兩)地榆(六/兩)白术　紫蘇木　木𤓰(各二/兩)
　右㕮咀每服四錢薑七片棗二枚煎七分服
水煑木香丸　治腸胃虚弱風濕進襲洩瀉水榖滯下
　膿血㽲刺疼痛裏急後重日夜無度
　　當歸　芍藥　炙草　訶子(各五/錢)厚朴(薑汁/炒)青皮
　　　陳皮(各一/兩)砂仁　木香(各一/錢)􁂭粟殻(醋浸炒/五錢)
　右為末蜜丸一兩作五丸服每服一丸水一盞煎七
　分空心服
　　料簡
凡血得熱則淖溢故鮮得寒則凝注故瘀當審其風熱
風冷二証與蠱利大别外有血痔血枯内衂酒利肺疽
腸胃蓄瘀逺近血等各有門類不可混雜古方云積冷
積熱及水榖實而下利者並以大黄湯下之養生方亦
云脉大則踈滌之更不知有寒熱風濕虚實不同後人
尋方妄用被害者多吁可傷哉
　　秘結証治
夫胃大小腸膀胱者倉廪之本營之居也名曰器能化
糟粕轉味出入者也人或傷於風寒暑濕熱盛發汗利
小便走枯津液致腸胃燥澁秘結不通皆外所因或臟
氣不平隂陽闗格亦能致大便不通名曰臟結皆内所
因或飲食燥熱而成熱中胃氣强澁大便反堅小便頻
數謂之脾約屬不内外因既渉三因亦當分其所因而
治之燥則潤之澁則滑之秘則通之結則解之各有成
法
神功丸　治氣壅風盛大便秘塞後重疼痛煩悶此藥
　當量虚實加減
　　大黄(四/兩)人参　訶子皮　麻仁(二兩/另研)
　右為末蜜丸桐子大酒米飲皆可下二十丸
麻子仁丸　治趺陽脉浮而澁浮則胃氣强盛澁則小
　便澁浮澁相搏大便則堅其脾為約大便堅小便利
　而不渇
　　麻仁(五兩/研)芍藥　枳實(各八兩/麩炒)大黄(一斤/熟)厚朴(五/兩)
　　(半薑/汁炒)杏仁(五兩半/去皮尖)為末蜜丸桐子大每服二十丸
　温水下未知加至五十丸　一法麻仁一兩半杏仁
　三分大黄一兩枳實芍藥厚朴各五錢此係局方出
　本是仲景方合用大黄一觔正得今八兩厚朴當用
　四兩杏仁當用六錢麻仁一兩二錢芍藥一兩乃均
　制合理用當以理推
半硫丸　治髙年風秘冷秘心腹一切痃癖冷氣暖元
　臟止泄瀉進飲食
　　硫黄(研/細)半夏(湯洗七次/煨乾為末)等分以生薑汁熬蒸餅末
　攪匀杵數百下丸桐子大温酒薑湯下三十丸
胃氣丸　治老人虚人風秘不通不可服冷藥用此妙
　　硫黄(十/兩)半夏(五/錢)茯苓　人参(各一/兩)石膏(一分/煅)
　右為末生薑自然汁為丸米湯入生薑湯下五十
　丸
蜜兑法
　蜜三合鹽少許煎如餳傾於冷水中揑如指大長三
　寸許納下部立通
　　脱肛証治
肛門為肺主下口大腸肺臟實則熱熱則肛門閉塞腑
虚則大腸寒寒則肛門脱出婦人産蓐力用過度及小
兒呌呼及久痢後皆使肛門帶出
蝟皮散　治肛門或因洞泄或因用力脱出不收
　　蝟皮(燒存性/用一個)磁石(五錢/煅碎)桂心　為末飲方寸匕忌
　舉重及房室時後治女人隂脱加以鱉頭灰
香荆芥散　治肛門脱出大人小兒悉主之
　　香附　荆芥　為末每用三匙水一大碗煎十来
　沸服
　又方用五棓子為末每三錢水二盞煎减半入白礬
　一塊放小桶内洗之立效
鐡粉散　治脱肛歴年不愈
　　鐡粉(研/細)每用少許掺之控令入即愈
又方　用木賊燒灰存性為末掺肛門上按之
水聖散子　治小兒脱肛不收
　　浮萍草(晒/乾)為細末乾貼
用磨刀水洗亦效
　　淋閉叙論
淋古謂之癃名稱不同也癃者罷也淋者滴也今名雖
俗於義為得古方皆云心腎氣鬰致小腸膀胱不利復
有冷淋濕淋熱淋等屬外所因既言心腎氣鬰與夫驚
憂思恐即内所因况飲啖冷熱房室勞逸及乘急忍溺
多致此病豈非不内外因三因偹明五淋通貫雖証狀
不一皆可類推所謂得其要者一言得而終也　内經
云膀胱不利為癃不約為淋首句欠酌
　　淋証治
諸淋大率有五曰冷曰熱曰膏曰血曰石五種不同皆
以氣為本多因滛情交錯内外兼并清濁相干隂陽不
順結在下焦遂為淋閉
生附散　治小便冷淋秘澁數起不通竅中疼痛増寒
　凛凛多因飲水過度或為寒泣心虚志耗皆有此証
　　附子(生去/皮臍)滑石(各五/錢)瞿麥　木通　半夏(各三/分)
　右為末每服二錢加薑七片燈心二十寸蜜半匙煎
　七分空心服
石葦散　治熱淋多因腎氣不足膀胱有熱水道不通
　瀝淋不宣出少起數臍腹急痛蓄作有時勞倦即發
　或尿如荳汁或便出砂石
　　石葦(去/毛)木通(各三/兩)甘草　當歸　王不留行(各一/兩)
　　滑石　白术　瞿麥　芍藥　秋葵子(各三/兩)
　為末每服二錢煎小麥湯調下空心日三服兼治大
　病後餘熱不解後為淋者
地膚子湯　治下焦有熱及諸淋閉不通
　　地膚子(三/兩)知母　黄芩　猪苓　瞿麥　枳實
　　升麻　通草　葵子　海藻(各二兩/洗去腥)
　右㕮咀每服四錢大便俱閉者加大黄女人房勞小
　便難大腸滿痛脉沉細者用猪腎半隻水二盞煎减
　半去腎下藥煎七分服
鹿角霜丸　治膏淋多因憂思失意志舎不寧濁氣干
　清小便淋閉或復黄赤白黯如脂膏狀疲極筋力或
　傷寒濕多有此証
　　鹿角霜　茯苓　秋石
　各等分為末糊丸米湯下五十丸
葎草汁　治膏淋及尿血
　　葎草　搗汁三升醋二合和空心服一盞又濃煑
　汁飲亦治淋瀝尿血
立效散　治血淋多因下焦結熱小便黄赤淋閉疼痛
　所出如血或外挾風冷風熱或内傷志勞神或房室
　過度丹石發動便鮮血者為風熱傷心瘀血者為風
　冷傷腎及大小便俱出血者
　　瞿麥穂(一/兩)炙草(三/分)山梔(五錢/炒)
　右為末每服五錢至六七錢水一碗入葱白三寸棗七
　個燈心五十寸生薑五片同藥煎此藥未必均治宜
　煎木通湯下麝香鹿茸丸兎絲子丸等所以養生方
　云不可專以血得熱則淖溢為説於理甚明不復詳
　引(丸方見虚損門/)
石燕丸　治石淋多因憂思鬰氣注下焦結熱所食醎
　氣而成令人小便碜痛不可忍出砂石而後小便通
　　石燕(燒令通紅水中淬三/次搗研水飛焙乾)滑石　石葦葉(去/毛)瞿麥
　　穂(各一/兩)
　右為末糊丸桐子大煎瞿麥燈心湯下十丸食前服
　日二三甚則石葦瞿麥各一錢通草四錢陳皮茯苓
　各三錢為末每服三錢水煎七分服
瞑眩膏　治諸淋疼痛不可忍及砂石淋証
　　大蘿蔔(一/個)切一指厚四五片好白蜜淹少時置鉄
　鏟上慢火炙乾則再蘸蜜取盡二兩蜜翻覆炙令香
　軟不可焦候温細嚼以鹽湯送下立效
沉香散　治氣淋多因五内鬰結氣不得舒隂滯於陽
　而致壅閉小腹脹滿使溺不通大便不通分洩小便
　方利
　　沉香　石葦　滑石　王不留行　當歸(各五/錢)葵
　　子　白芍(各三/錢)炙草　橘皮(各一/分)　為末煎大麥
　湯下二錢
髪灰散　治飲食忍小便或走馬及房勞致而壅閉轉
　胞臍下急痛不通
　　髪灰　研細用二錢米醋二合湯少許調服　一
　法與葵子等分為末飲調二錢服訖即炒黒豆葉熨其
　上則通
猪苓散　治傷風感寒脉浮發熱渇欲飲水小便不利
　　猪苓　茯苓　澤瀉　阿膠　滑石(各等/分)煎服
五苓散　治傷寒暑夜熱小便不利煎茅根湯調下甚
　妙(方見傷暑門/)
　　料簡
方書所載淋証狀不一出所謂諸淋亦不能盡偹若随
其所因而命名如勞如驚如寒如濕如風如暑以至暴
淋等雖無定論皆不出三因之所致也當詳此施治無
施不可又有轉胞以胞系了戾小便不通証状自别不
可不辨然治之亦當利其小便古方令服腎氣八味丸
其中有茯苓故也
　　遺尿失禁証治
經云膀胱不利為癃不約為遺尿者乃心腎氣傳送失
度之所為也故有小澁而遺者有失禁而出不自知者
又婦人産蓐産理不順致傷膀胱遺尿無時又小兒胞
冷尿牀亦照成人者治之各有主方
家韮子丸　治少長遺尿及男子虚極陽氣衰敗小便
　白濁夜夢泄精此藥補養元氣進飲食
　　韮子(六/兩)鹿茸(四兩/酥炙)蓯蓉　牛膝　熟地　當歸(各/二)
　　(兩/)巴㦸　兎絲(各一/兩半)杜仲　石斛　肉桂　炮薑
　　(各一/兩)
　右為末酒糊丸每服五十丸加至百丸鹽湯温酒下
　小兒遺尿多因胞寒亦禀受不足故也别作小丸服
　之
阿膠飲　治小便遺失不禁
　　阿膠(二/兩)牡蠣　鹿茸(酥炙各/四兩)每服四錢空心服
張真君茯苓丸　治心腎氣虚神志不守小便淋瀝不
　禁及遺精白濁
　　白茯苓　赤茯苓　等分為末以新汲水挼洗澄
　去新沫别取地黄汁同好酒熬膏捜和為丸彈子大
　空心鹽酒嚼下
雞内金散　治溺牀失禁
　　雞䏶胵(一具并腸洗浄燒為灰/男用雌者女用雄者)以瓦上炙脆研細
　酒調服
又方　以羊肚系盛水令滿線縛兩頭煑熟取中水頓
　服
又方　以猪脬胞洗浄鉄鏟上炙香熟細嚼酒下
　　九蟲叙論
古方論九蟲雖未必有亦當備識其名狀若蚘蟲則固
不待言而知其他皆由臟虚雜食肥甘宣節不時腐敗
凝滯之所生也又有神志不守精魂失守及五臟勞熱
又病餘毒氣血積鬰而生或食𤓰菓與夫畜獸内藏遺
留諸蟲子類而生不可具載亦猶生􁳑殆非九數可盡
姑列諸例為學者偹
　　九蟲例
九蠱者一曰伏蟲長四寸為羣蟲之長二曰白蟲長一
寸相生至多其母長至四五尺則殺人三曰肉蟲狀如
爛杏令人煩滿四曰肺蟲其狀如蚕令人咳五曰胃蟲
狀如蝦蟆令人吐逆嘔噦六曰弱蟲狀如𤓰瓣令人多
唾七曰赤蠱狀如生肉令人腸鳴八曰蟯蟲狀如菜蟲
居洞腸間多則為痔漏􁱫疽諸無所不為九曰蚘蟲長
一尺貫心則殺人又有尸蟲與人俱生狀如犬馬尾或
如薄筋依脾而居長三寸則害人然多因臟虚寒勞熱
而生治之有各方焉
　　九蟲治法
烏梅丸　治蚘厥冷病者静而復煩須臾復止臟氣上
　入膈故煩得食而嘔又煩者蚘聞食臭出其人自吐
　蚘
　　烏梅(一百五/十個)當歸　川椒　細辛　附子　肉桂
　　人参　黄栢(各三/兩)炮薑(五/兩)川連(八/兩)
　右為末以苦酒浸烏梅肉一宿去核蒸之五斗米下
　熟搗成泥和藥入臼中與蜜杵一二千下丸桐子大
　服十丸至二三十丸
集效丸　治因臟腑虚弱或多食甘肥以致蚘蟲動作
　心腹絞痛發則腫聚徃来上下痛有休止腹中煩熱
　口吐涎沫是蚘咬宜服此藥若積年不瘥亦愈又治
　下部有蟲并痔漏痛痒
　　木香　鶴虱　梹榔　蕪荑　訶子　附子(炮/)炮
　　薑(各七/分)大黄(三分/半)
　右為末蜜丸桐子大陳皮湯下三十丸婦人醋湯下
化蟲圎　治寸白蟲兼治諸蟲
　　硫黄(一/兩)木香(五/錢)蜜陀僧(三/分)附子(生用/一枚)
　先以附子為末用好醋一升熬成膏入三藥和丸桐
　子大荆茶清放冷下二十丸蟲即化為水
梹榔散　治諸蟲在臟腑久不瘥
　　梹榔(一/兩)為末茶蜜湯下一錢
　　咳𠻳叙論
人之所以滋養其身者惟氣與血呼吸定息衛氣之常
失常則為𠻳津液流潤榮血之常失則為痰涎咳嗽吐
痰氣血已亂矣顧世治𠻳之藥極多而卒不能遍效者
葢其致病之因不一世謂五嗽且以五臟而言之要之
内因七情外合六淫飲食起居房勞呌呼皆能单複綺
互而為病故經云五臟六腑感寒熱風濕皆令人咳又
㣲寒㣲咳厲風所吹聲嘶發咳熱在上焦咳為肺痿秋
傷濕冬咳𠻳皆外所因喜則氣散怒則氣激憂則氣聚
思則氣結悲則氣𦂳恐則氣怯驚則氣亂皆能發咳即
内所因其如飲食生冷房勞作役致咳尤多皆不内外
因其可一法而治之當推其三因随脉証治療之散之
下之温之吐之以平為期
　　外因証治
傷風咳者憎寒壯熱自汗惡風口乾煩躁傷寒咳者憎
寒發熱無汗惡寒煩躁不渇傷暑咳者煩躁引飲口燥
或吐涎沫聲嘶咯血傷濕咳者骨節煩疼四肢重着洒
洒浙浙並屬外因診其脉浮為風𦂳為寒數為熱細為
濕随其部位與人迎相應推其臟腑則見病源也
　　内因証治
喜傷心者咳而喉中介介如腫狀甚則咽腫喉痺名曰
心咳咳不已則小腸受之小腸咳狀與氣俱失怒傷肝
者咳而兩脇下痛甚則不可以轉轉則兩胠下滿名曰
肝咳咳不已則胆受之胆咳之狀咳嘔之狀胆汁思傷
脾者咳而右脇下痛隂隂引肩背甚則不可以動名曰
脾咳咳不已則胃受之胃咳之狀咳而嘔嘔甚則長蟲
出憂傷肺者咳而喘息有聲甚則唾血名曰肺咳咳不
已則大腸受之大腸咳狀咳而遺屎恐傷腎者咳而腰
背相引痛甚則咳涎名曰腎咳咳不已則膀胱受之膀
胱咳狀咳而遺尿乆咳不已則三焦受之三焦咳狀咳
而腹滿不欲食此等皆聚於胃闗於肺肺與肺俞最近
故内因多先有所感世人並名肺咳𠻳也並屬内所因
診其脉随其部位與氣口相應浮𦂳則虚寒沉數則實
熱弦濇則少血洪滑則多痰以此類推無施不可
　　不内外因
病者咳𠻳發作寒熱引腰背痛或復喘滿此因房勞傷
腎病者中滿腹脹搶心痛不飲食此因飢飽傷脾病者
咳𠻳左脇疼引小腹并膝腕疼此因疲極傷肝病者咳
𠻳吐白涎口燥聲嘶此因呌呼傷肺病者咳𠻳煩熱自
汗咽乾咯血此因勞神傷心並屬不内外因診其脉随
其証假如尺脉浮濇而數則知傷腎右闗脉濡則知飲
食傷脾左關脈弦短則知疲極傷肝不應人迎氣口者即
是不内外因皆可類推
　　咳𠻳治法
華葢散　治肺虚或感風寒暑濕及勞逸抑鬰憂思喜
　怒飲食飢飽致臟氣不平咳𠻳膿血漸成肺痿増寒
　發熱羸痩困頓皮膚甲錯將成癆瘵
　　甜葶藶　苦葶藶(各五錢並/用隔紙炒)茯苓　人参　細辛
　　　炮薑　桔梗　杏仁(去皮尖/麩炒)紫苑　欵冬　炙
　　草　陳皮(各一/分)
　右為末用羊肺一個心血不透者切細研爛漸漸入
　藥掺肺内再研匀藥盡為度泥土牆上以濕紙七重
　葢覆每日去紙一重七日藥就候乾刮下再研羅為
　細末每服二錢温酒鹽湯調下米飲亦得日三服
五味子湯　治秋冬之交皮膚為寒濕所搏寒氣内折
　咳𠻳晝夜不已
　　陳皮(四/兩)麻黄　炙草　杏仁(去皮尖/麩炒)茯苓　蘇子
　　(各一/兩)
　為末每服二錢煎七分帶熱服日三度
白术湯　治五臟傷濕咳𠻳痰涎増寒發熱上氣喘急
　　白术(二/兩)五味　茯苓(各一/兩)甘草(一/分)半夏(四個洗去/滑破作十)
　　(六/片)
　右剉散分作十六服薑五片入半夏一片煎七分
丁香烏梅丸　治膈氣壅蔽外感風寒咳𠻳涎白沫胸
　背痛不能俛仰口乾咽燥
　　烏梅肉(四/兩)紫蘇　木𤓰(各二/兩)茯苓(二兩/四錢)甘草(三兩/二錢)
　　檀香　人参(各七/錢)麝香(一/字)
　為末用蜜一觔蠟二兩為丸如櫻桃大含化不以時
人参散　治咳𠻳肺虚不能制下大腸泄瀉上氣喘急
　服熱藥不效
　　人参　欵冬　罌粟殻(醋炙各/等分)
　右㕮咀每服四錢加阿膠一片烏梅半個同煎七分
　睡正着時急喚醒服
太白丹　治肺感風寒發熱咳𠻳無度
　　枯礬　鍾乳粉　寒水石(煅水飛/各等分)
　右研匀蒸餅糊丸如雞豆大每服一丸先嚼生薑胡
　桃各一片令細吸太陽氣和藥嚥仍用清茶或温酒
　送下
阿膠散　治一切咳𠻳虚人老人皆可服
　　阿膠(麩/炒)馬兠鈴(各一/兩)五靈脂(研/)桑皮(各五/錢)炙草(一/分)
　右為末每服一錢
平氣飲　治一切咳𠻳嘔吐痰涎惡風不能食
　　人参　白术　川芎　當歸　五味　炙草(各一/分)
　　木𤓰　蘇子　茯神　烏藥　杏仁　肉桂　白
　　芷　各等分為末每服二錢薑三片棗一枚煎七
　分温服
杏仁煎　治暴𠻳失音不語
　　杏仁(去皮/尖)桑皮　生薑汁　蜜　砂糖(各一/半)木通
　　貝母(各一兩/三錢)紫苑　五味(各一/兩)
　右將桑皮木通貝母紫苑五味為剉散以水三升慢
　火熬取一升濾去渣入杏仁糖蜜薑汁熬成膏旋含
　化
蛤蚧散　治元氣虚寒上氣咳𠻳經年不瘥
　　蛤蚧(一對/炙)煉鍾乳　欵冬花　肉桂　白礬(飛/過)炙
　　草(各五/錢)
　右為末每服五分以蘆管吹之或覺咽乾口燥以茶
　酒送下
欵冬花散　治傷風冷𠻳諸未效
　　欵花　一味為粗末爐上燒以酒漏斗葢吸嚥烟
　覺咽乾口燥以茶酒送下
白散子　治經年咳𠻳不愈者
　　附子(一枚煨熟新水浸一/時久去皮臍焙乾)為末每服一錢白沙蜜
　二錢煎七分服
青金丹　治肺虛氣壅咳𠻳喘滿咯痰血
　　杏仁(去皮尖/一兩)牡蠣(煅取粉入杏仁同炒/黄色去牡蠣粉不用)青黛(一/兩)
　右研匀入黄蠟一兩鎔投和丸彈子大壓匾如餅每
　日中用乾柿一個去核入藥在内濕紙裹煨約藥鎔
　方取出去火毒細嚼糯米飲下　一法名甲乙餅治
　𠻳出血片兼涎内有血條不問年久月深但聲啞者
　一服效用青黛一分牡蠣粉二錢杏仁七粒去皮尖
　研蠟丸子湯便並同用
僧伽應夢人参散　治風壅痰𠻳咯血及傷寒體熱頭
　疼
　　白芷　乾葛　青皮　桔梗　白术　人参(各三/兩)
　　炙草(一兩/五錢)炮薑(一/錢)
　右為末每服二錢薑三片棗二枚煎七分如傷寒加
　豉數粒同煎數服大有神效
神效散　治老少𠻳喘神效
　　杏仁(一兩半/去皮尖)炙草　旋覆花(各三/兩)白术　蓮肉
　　射干　前胡　御米　百合(水浸/去沫)扁豆(炒/)川芎(各/三)
　　(兩/)人参　茯苓(各四/兩)神麯(炒五/錢)乾葛(六/兩)　桔梗(七/兩)
　右為末每服二錢薑三片棗二枚煎七分服
　
　
　
　
　
　
　
　
　
　
　
　
　
　三因極一病証方論卷十二
欽定四庫全書
　三因極一病証方論卷十三
　　　　　　　　　　　　　宋　陳言　撰
　　痰飲叙論
人之有痰飲病者由榮衛不清氣血敗濁凝結而成也
内則七情擾亂臟氣不仁鬰而生涎涎結為飲為内所
因外有六滛侵冒六腑不通當汗不泄蓄而為飲為外
所因或飲食過傷嗜慾無度叫呼疲極運動失宜津液
不行聚為痰飲屬不内外因三因所成証狀非一或為
喘為咳為嘔為泄眩暈嘈雜忪悸愪㦜寒熱疼痛腫滿
攣癖癃閉痞隔如風如癲未有不由痰飲之所致也
　　痰飲証論
古方惟分四飲六証不説三因不知其因病源無自觀
夫治飲之法既用大小青龍桂枝防己五苓承氣得非
外因参苓苓术八味参蘇得非内因十棗葶藶大小半
夏控涎破飲不内外因理固明矣以此類推頗得倫要
今叙列諸証以為治門須原本因施用藥湯學者自宜
詳審所謂四飲者即懸飲溢飲支飲痰飲也懸飲者飲
水流在脇下咳唾引痛溢飲者水留於四肢當汗出而
不出汗身體疼痛支飲者咳逆倚息短氣不得卧其形
如腫痰飲者其人素盛今痩水走腸間瀝瀝有聲又有
留飲者背寒冷如手大或短氣而渇四肢歴節疼脇下
痛引缺盆咳𠻳則轉甚又有伏飲者膈滿喘咳嘔吐發
則寒熱腰背痛目淚出其人振振惡寒身瞤惕故曰四
飲生六証或云五飲者即留飲伏飲合為一証是也其
脉皆弦㣲沉滑治之之法懸飲當治之溢飲當發其汗
支飲則随証汗下痰飲則用温藥從小便去之其間或
随氣上厥伏留陽分使人嘔吐眩暈背寒或一臂不随
有類風狀不可不知
　　痰飲治法
十棗湯　治懸飲咳唾引脇下痛又治支飲咳煩胸中
　痛至百日其脉弦者
　　芫花(炒/)甘遂　大㦸(炒等/分)
　右為末棗十個煎八分去棗調藥壯人一錢平旦温
　服不下者次日更加半錢下後糜粥自養若已下不
　可再服
大青龍湯　治溢飲身體疼重汗不出拘急痛
　　麻黄(七錢/五分)桂枝　炙草(各二/錢半)石膏　杏仁(四十粒/去皮尖)
　　(炒/)
　右為剉散每服四錢薑五片棗二枚煎七分温服汗
　者勿再服復服汗多亡陽虚逆惡風煩躁不得眠也
小青龍湯　治溢飲支飲倚息不得卧及喘滿者
　　麻黄　桂枝　炙草　芍藥　細辛　炮薑(各三/錢)
　　五味子(二/錢)半夏(三/錢)
　右為剉散每服四錢煎七分渇者去半夏加花粉三
　錢㣲利去麻黄加炒芫花噎者去麻黄加附子小便
　不利者去麻黄加茯苓五錢喘者去麻黄加杏仁三
　錢咳而上氣肺脹其脉浮心下有水氣者胸中痛引
　缺盆加石膏二錢
防己桂枝湯　治膈間支飲其人喘滿心下痞堅面色
　黧黒其脉沉𦂳得之數十日醫吐下之不愈
　　防己(三/兩)桂枝(二/兩)人参(四/兩)石膏(六/兩)
　右為剉散每服四錢煎七分温服虛者即愈實者復發
　再服不愈宜去石膏加茯苓四兩芒硝一兩㣲利愈
小承氣湯　治支飲胸滿
　　厚朴(四兩/汁炒)　大黄(二/兩)枳實(一兩/麩炒)　每服四錢
茯苓五味子湯　治支飲手足冷多唾口燥氣從小腹
　上衝胸咽手足痺面熱翕然如醉狀因復下流隂股
　小便難時復眩冒嘔腫
　　茯苓(四/兩)桂心　炙草(各三/兩)五味子(二兩/半)
　右㕮咀每服四錢煎七分服之衝氣即低反更咳滿
　者去桂加乾薑細辛各三兩咳滿止而後渇衝氣更
　發者以細辛乾薑為熱藥此法不當逐渇反止者為
　支飲也支飲法當冐冐者必嘔嘔者復納半夏二兩
　半以去其飲飲去則止其人形腫與痺加杏仁二兩
　半若面赤如醉以胃中熱上薰加大黄三兩須詳証
　加减
大半夏湯　治膈間有飲卒嘔吐心下痞眩悸
　　半夏(五/錢)茯苓(三/錢)薑七片煎服
小半夏湯　治支飲嘔吐不渇
　　半夏　薑十片煎七分服
葶藶大棗瀉肺湯　治支飲不得倚息
　　葶藶(炒令黄研細/丸如桐子大)　以水三盞煑棗十枚至一盞
　去棗入藥煎至七分食後服金匱令先投小青龍湯
　三服乃進此藥
五苓散　治痩人臍下有悸者挾涎沫而癲眩者飲也
　　茯苓　澤瀉　桂心　白术　猪苓　肉桂
　各等分煎服
茯苓湯　治心氣不行鬰而生涎胸脇支滿目眩以胸
　中有痰飲故也
　　茯苓　澤瀉　桂心　白术(各二/兩)炙草(二/兩)
　每服四錢利小便則愈
参苓飲　治胸中停痰宿水自吐出痰後心胸間虛氣
　滿不能食
　　人参　茯苓　白术(各三/兩)枳實(二兩/麩炒)陳皮(一兩/半)薑
　三片煎服
八味丸　治失志腎虚鬰而生涎短氣喘咳當從小便
　去之中有茯苓故也(方見消/渇門)
参蘇飲　治痰飲停胸中中脘嘔吐痰涎眩暈嘈雜忪
　悸噦逆及痰氣中人停留闗節手足軃曵口眼喎斜
　半身不遂食已即吐頭痛發熱狀如傷寒
　　人参　紫蘇　前胡　茯苓　桔梗　半夏　枳
　　殻　陳皮　木香　甘草　嘔者加乾葛腹痛加
　白芍　右剉散每服四錢加薑七片棗一枚煎七分
　服
破飲丸　治五飲停蓄胸腹結為癥瘕支滿胸脇傍攻
　兩脇搶心疼痛飲食不下翻胃吐逆九種心疼積年
　宿食不消久瘧久痢遁尸疰忤癲癎厥暈心氣不足
　憂愁思慮婦人諸疾但是腹中諸病悉能治療久服
　不傷臟氣
　　蓽撥　丁香　胡椒　砂仁　烏梅　青皮　巴
　　豆(去/皮)木香　蝎稍(各等/分)
　右以青皮同巴豆漿水浸一宿次日漉出同炒青皮
　焦去巴豆將所浸水淹烏梅肉炊一熟飲細研為膏
　丸如菉豆大每服五六丸臨卧薑湯下津唾下尤佳
控涎丹　凡人忽患胸背手脚頸項腰胯隠痛不可忍
　連筋骨牽引鈎痛坐卧不寧時時走易不定俗醫不
　曉謂之走注便用風藥及針灸皆無益又疑是風毒
　結聚欲為􁱫疽亂以藥貼亦非也此乃是痰涎伏在
　心膈上下變為此疾或令頭痛不可舉或神意昏倦
　多睡或飲食無味痰唾稠粘夜間喉中如鋸聲多流
　唾涎手脚重腿冷痺氣不通悞認為癱瘓亦非也凡
　有此疾但服此藥數劑其疾如失
　　甘遂(去/心)炮薑　紫大㦸(去/皮)白芥子(真者各/等分)
　右為末糊丸桐子大晒乾食後臨卧淡薑湯下三五
　丸如疾猛氣實加數丸不妨
强中丸　治胃脘虛寒冷痰留滯痞塞不通氣不升降
　口苦無味不思飲食
　　良薑　炮薑　陳皮　青皮(各一/兩)半夏(二/兩)
　為末生薑自然汁煮糊為丸桐子大每服二十丸至
　三十丸生薑湯下凡中滿氣痞服之甚效
　　凡例
前証用藥多出漢方但古料劑與今不同已詳酌改從
今為用其如校定偹是前説惟外所因証候難明風燥
寒凝暑爍濕滯皆能閉諸絡鬰而生涎不待飲水流入
四肢而致支溢痛疼也當以理推無謬軌轍
　　喘脉証治
夫五臟皆有上氣喘咳但肺為五臟華葢百脉取氣於
肺喘既動氣故以肺為主病者右手寸口氣口以前脉
隂實者手太隂經肺實也肺必脹上氣喘逆咽中寒如
欲嘔狀自汗皆肺實証若氣口以前脉虚者必咽乾無
津少氣不足以息乃肺虚氣乏也
杏参散　治上氣喘滿倚息不能卧
　　杏仁　桃仁(並麩/炒)桑皮(米泔浸一/宿蜜炙)人参(各一/兩)
　右為末每服二錢薑三片棗二枚
神秘湯　定喘補心腎下氣
　　阿膠(一/兩)雞䏶胵(五/錢)白仙茅(五錢泔浸/三宿炒乾)團参(一/分)
　為末每服二錢糯米飲下
真應散　治逺年喘急不得眠卧百藥無效
　　白石英　四兩通明者以生絹囊盛用猪肚一個
　以藥入線縫定煮熟取藥出再換雄猪肚一個如前
　法煑三煑了取藥出控乾研為末以欵冬花末二錢
　入藥末二錢再入桑皮二寸薑三片棗一枚煎七分
　通口服猪肚亦可服只不用醬醋椒薑等調和
麥冬湯　治上氣大逆喘急咽喉不利
　　麥冬(一/兩)半夏(六/錢)人参(一/錢)炙草(一/分)
清肺湯　治上氣脉浮咳逆喉中作水雞聲喘息不通
　呼吸欲絶
　　紫苑　杏仁　訶子(煨各/二兩)漢防己(一/兩)
　每服四錢煎七分入雞子清冲服
神秘湯　治上氣不得卧
　　陳皮　桔梗　紫蘇　五味　人参　各等分煎
　服
皺肺丸
　　貝母　知母　欵冬　秦芁　阿膠　紫苑　百
　　部　糯米(各一/兩)杏仁(四兩去/皮尖)
　右為末將羊肺一個先以水灌看容得水多少即以
　許水更添些煮杏仁令沸濾過灌入肺中繫定以糯
　米泔煮熟搗細成膏捜和前藥末杵數千下丸桐子
　大每服五十丸食前桑皮湯下
理氣丸　治氣不足動便喘咳逺行久立皆不任汗出
　鼻乾心下急痛苦悲傷卧不安
　　杏仁　桂枝(各一/兩)益智　炮薑(各二/兩)
　為末蜜丸桐子大鍾乳粉為衣米湯下三十丸
黒錫丹
　　硫黄(二兩先溶黒鉛成汁入硫黄在内勿令焰起/候硫黄化傾出於九重紙上着地急以盌葢)
　　(令出/火毒)黒鉛(二兩不/夾錫者)川楝　陽起石　木香　沉香
　　　青皮(各五/錢)肉果(一/兩)茴香(炒/)官桂　附子　葫蘆
　　巴(炒/)烏藥　破故紙(各一/兩)　為末酒糊丸桐子大
　每服三五十至百丸濃人参茯苓薑棗湯下
白散子
　　附子　滑石　半夏
　　肺痿肺􁱫叙論
肺為五臟華葢百脉取氣運動血脉衛養臟腑灌注皮
毛将理失宜氣與血俱亂則成肺痿肺􁱫矣然五臓皆
有􁱫痿而獨論此者以肺為金數盡於陽九位最髙而
為五臟長多致此病故獨論此餘如内􁱫及五痿說此
病多生喘咳故列於痰飲喘咳云
　　肺痿証治
病者寸口脉數而虚按之濇身冷内煩多唾唇燥小便
反難大便如爛𤓰豚肝狀欲咳不咳咳出乾沫唾中出
血心中愠愠然上氣喘滿或燥而渇者多因發汗利小
便或嘔吐消渇數服駃藥重亡津液致熱在上焦故成
肺痿
甘草乾薑湯　治肺痿多唾涎沫小便數肺中冷必眩
　不渇不咳必遺溺所以然者上虚不能制下也
　　炙草(四/兩)炮薑(二/兩)每服四錢棗三個煎七分服
人参甘草湯　治肺痿咳唾涎沫不止咽燥而渇
　　人参(一/兩)炙草(一兩/三錢)　薑五片棗三枚煎七分服
温液湯　治肺痿唾涎多出血心中愠愠液液
　　炙草
　　肺􁱫証治
病者寸口脉數而實按之滑咳唾膿血口中辟辟燥胸
中隠隠痛口乾喘滿咽燥不渇多唾濁沫腥臭時時振
寒熱之所過血為凝滯蓄結􁱫膿吐如米粥故為肺􁱫
始萌可救膿成則難治
葶藶大棗瀉肺湯　治肺􁱫胸滿脹一身并面目浮腫
　鼻塞清涕出不聞香臭咳逆上氣
　　葶藶(炒令黄研細/丸如彈子大)以棗十枚煑湯煎入藥食後服
　金匱令先進小青龍湯乃進此藥
如聖湯　治咳而胸滿振寒脉數滑咽乾不渇時腥臭
　久久吐膿若粥者為肺􁱫
　　桔梗(一/兩)甘草(炙二/兩)服無時
葦葉湯　治肺􁱫
　　米仁　冬𤓰子　桃仁(去皮尖/各等分)
　先煎葦葉湯入藥煎食後服或吐膿血勿怪
　　腰痛叙論
夫腰痛雖屬腎經亦渉三因所致在外則臟腑經絡受
邪在内則憂思恐怒以及房勞墜堕皆能使之方書五
種之說未為詳論但去世愈逺文藉簡脱難以計論雖
是缺文不可棄置随其有無提其綱目庶㡬後學以類
推尋為治療之典據耳
　　外因腰痛論
太陽腰痛引項脊尻骨如重狀陽明腰痛不可以顧顧
則如有所見善悲少陽腰痛如針刺其皮循循然不可
俛仰不可以顧太隂腰痛煩熱腰下如有横木居其中
甚則遺溲少隂腰痛痛引脊内厥隂腰痛腰中强急如
張弩弦以為外因治偹大抵太陽少隂多中寒少陽厥
隂多中風熱太隂陽明多燥濕以類推之當随脉别其
如經中有解脉散脉同隂㑹隂陽繼衡絡直陽飛陽昌
陽里尻交等穴皆不出六經流注但别行各有所生不
欲繁引請尋内經刺腰痛論以備明之准此從所因汗
下施治
　　内因腰痛論
失志傷腎鬰怒傷肝憂思傷脾皆致腰痛以腎肝同系
脾胃表裏脾滯胃閉最致腰痛其証虚羸不足面目黎
黒逺行久立力不能盡失志所為也腹急脇脹目視荒
荒所求不得意淫於外宗筋弛張及為白淫鬰怒所為
也肌肉濡潰痺而不仁飲食不化腸胃脹滿閃墜腰脇
憂思所為也准此從内所因調理施治
　　不内外因腰痛論
腎着腰痛腰冷如冰身重不渴小便自利飲食如故腰
以下冷重如帶五千錢因作勞汗出衣裏冷濕久久得
之䐴(公對/反)腰痛者傴偻腫重引季脇痛因於墜地惡血
流滯及房勞疲力耗竭精氣致腰疼痛准此從不内外
因補瀉施治
　　腰痛治法
獨活寄生湯　夫腰痛皆腎氣虚弱卧冷濕地當風所
　得不急速治流入脚膝為偏枯冷痺緩弱疼重或腰
　痛攣脚痺重宜急服此
　　獨活(三/兩)桑寄生　杜仲　細辛　牛膝　秦芁
　　茯苓　白芍　肉桂　川芎　防風　炙草　人
　　参　熟地　當歸(各二/兩)每服四錢煎七分服　氣
　虚下利除地黄併治新産腹痛不得轉動及脚腰攣
　痛痺弱不得屈伸此湯最除風消血肘後方有附子
　一枚無寄生人参甘草當歸近人治歴節風並脚氣
　流注甚效
小續命湯　治風腰痛最妙
　　麻黄　防風　人参　黄芩　肉桂　炙草　白
　　芍　川芎　杏仁　附子　加桃仁(麩炒去/皮尖)
牛膝酒　唐州刺史王紹顔傳信方云頃年予在蘇州
　得腰痛不可忍醫以腎傷風毒攻刺此方即製一劑
　服之便減五分歩履漸輕
　　牛膝　川芎　羌活　骨皮　五加皮　米仁(各/一)
　　(兩/)甘草　生地　海桐皮(各二/兩)
　右㕮咀入無灰酒二斗浸冬二七日夏月分數服浸
　三五日每服一杯日三四杯長令酒氣不絶為佳一
　法入杜仲一兩薑汁炒
杜仲酒　治風冷傷腎腰痛不能屈伸並補腎虚
　　杜仲(一斤薑/汁炒)以無灰酒三升酒浸十日每服三合
　日四五服
腎着湯　治腎虚傷濕停着為病身重腰冷如水洗狀
　不渇小便自利飲食如故腰以下冷痛如帶五千錢
　　炮薑　茯苓(各四/兩)炙草　白术(各二/兩)　一法茯苓
　白术各四兩炙草炮薑各二兩
　右㕮咀每服四錢煎七分又治體虚自汗甚效
鹿角丸　治腎虚傷冷冷氣入腎其痛如掣
　　附子(一/兩)肉桂(三/分)鹿角屑(二兩酥/炙黄)
　為末酒糊丸桐子大鹽酒下三十丸
安腎丸　治腎虚腰痛陽事不舉膝骨痛耳鳴口乾面
　色黎黒耳輪焦枯
　　補骨脂　葫蘆巴　茴香　川楝　續斷(各三/兩)桃
　　仁　杏仁　山藥　茯苓(各二/兩)
　右為末蜜丸桐子大鹽酒下五十丸
青蛾丸　治肝腎虚腰腿重痛並治風濕脚氣常服壮
　筋骨填精益髄
　　杜仲(一斤薑/汁炒)生薑(十兩/晒乾)破故紙(一斤/略炒)胡桃肉(一百/二十)
　　(個湯浸去/皮研成膏)
　右藥為末以胡桃肉膏捜匀入蜜丸桐子大鹽酒下
　五十丸
神應丸　治腎經不足風冷乘之腰痛如折或引背膂
　俛仰不利轉側亦難或勞役過度傷於腎經或卧冷
　濕地傷腰或墜堕傷損並可服之
　　威靈仙(二/兩)桂心　當歸(各一/兩)右為末酒糊丸桐子
　大煎炒茴香湯下三五十丸婦人煎官桂湯下孕婦
　忌服　一方加破故紙桃仁地膚子各等分
立安丸　治五種腰痛常服補腎强腰脚治脾氣
　　破故紙　川斷　木𤓰　牛膝　杜仲(薑汁炒/各一兩)萆
　　薢
　為末蜜丸桐子大鹽湯鹽酒任下五十丸
五積散　治感寒濕與脾胃氣閉腰痛
　　蒼术　桔梗　陳皮　白芷　炙草　當歸　川
　　芎　芍藥　茯苓　半夏　麻黄　乾薑　枳殻
　　　桂心　厚朴　若太隂經加桃仁　薑棗煎七
　分服
熟大黄湯　治墜堕閃肭腰痛不能屈伸
　　大黄　生薑(各五/錢)二味同炒令焦黄水浸一宿煎
　去滓五更服天明所下如雞肝色者即惡物出也
橘子酒　治打撲腰痛惡血蓄瘀不可忍
　　橘子(炒去皮/研細)每服二錢酒調服未效再服　或用
　猪腰子一雙去筋膜破開入藥同葱白茴香青鹽濕
　紙裹煨熟細嚼温酒下
桃仁酒　治腎虚風勞所傷腫毒掣痛牽引小腹連腰
　痛
　　桃仁(麩炒去/皮尖)每服四錢熱酒調下汗出愈
　　虚損証治
難經論損從皮毛至於筋骨此乃辨氣脉深淺次第也
原其所因屬不内外或大病未復便合隂陽或疲極筋
力飢飽失節盡神度量呌呼走氣所以諸証蜂起吐血
衂血便血瀉血遺泄血濁冷滑洞泄自汗盗汗嘔吐咯
啘涎沫痰飲遂致榮衛之失虚勞損傷皆自此始葢皆
由於人身而致然也况婦人産蓐過於大病虚損尤甚
不可不知列而論之証狀非一姑舉數條以為治偹要
當攷尋脉理推其元氣胃氣資始資成扶助隂陽辨别
標本葢不可随証冷熱妄行施治要論曰粗工嘻嘻以
為可攻治熱未已寒病復始同証異形迷氣亂經學者
謹之精思有靈
正元散　大治元氣虚臍腹脹滿心脇刺痛泄利嘔吐
　自汗陽氣漸㣲手足厥逆及傷寒隂証霍亂轉筋久
　下冷利少氣羸困一切虚寒
　　人参　茯苓　白术　黄茋　炙草　烏藥　山
　　藥　附子　川芎　乾葛(各一/兩)烏頭　肉桂　紅
　　豆　炮薑　陳皮(各三/錢)　加薑棗鹽煎服
麝香鹿茸丸　治精氣耗散血少不増陽道不興服此
　調榮衛利腰脚補精血主諸虚百病
　　鹿茸(酥炙/一兩)􁅳地(二/兩)沉香(三/分)麝香(一錢/研)
　右為末蜜丸桐子大温酒下三十丸
大山萸丸　治諸虚百損五勞七傷肌體沉重骨節酸
　疼心中煩悸唇口乾燥面容少色情思不樂咳喘傷
　血傷氣夜多異夣盗汗失精腰背强痛臍腹弦急嗜
　卧少起善驚多忘飲食减少肌肉痩悴又治風虚頭
　目眩暈心神不寧又病後氣不復常漸成勞損久服
　補不足愈風氣百病
　　山茰(七兩/半)當歸　肉桂　神麯　􁅳地　大豆黄卷
　　(各一/兩半)人参(一兩/七錢)川芎　白芍　白术　麥冬　杏
　　仁　柴胡　茯苓　桔梗(各一/兩)阿膠(一兩七錢/半麩炒)炮
　　薑(三/分)欵冬(五/錢)防風(一兩/半)大棗(一百個煑/去皮核)加琥珀一
　兩逺志二兩茯苓二兩半即是養心丹
　右為末蜜與棗同舂和丸彈子大每服一丸温酒鹽
　湯任下虚勞遺泄白濁加龍骨二兩
羊肉丸　治真陽耗竭下元傷􁁄耳輪焦枯面色黎黒
　腰重脚弱陽事不興常服壮元陽補真氣益精駐顔
　　補骨脂　葫蘆巴　茴香　川棟(以上/炒)川斷　附
　　子　茯苓(各三/兩)桃仁　杏仁　山藥(各二/兩)
　為末精羊肉四兩酒煑爛同硏入麵和丸如桐子大
　鹽酒湯任下三五十丸
大補丸　治元臟虚􁁄血氣不足白濁遺泄自汗自利
　口苦舌乾四肢羸痩婦人諸虚皆主之
　　木香　附子　茴香　蓯蓉　川椒(炒去汗/各十兩)桃仁
　　葫蘆巴　牛膝　巴㦸　五味　黄茋　白蒺藜
　　澤瀉　羌活　梹榔　天麻　川芎　肉桂(各二/兩)
　為末蜜丸桐子大温湯鹽酒任下三五十丸
兎絲子丸　治腎氣虚損五勞七傷小腹拘急四肢酸
　疼面色黎黒唇口乾燥目暗耳鳴心忪氣短夜夢驚
　恐精神困倦喜怒無常悲愁不樂飲食無味舉動乏
　力心腹脹滿腰膝緩弱小便滑數陽事不興股内濕
　癢水道澁痛小便出血時有遺瀝
　　兎絲(酒/浸)桂心　鹿茸(去毛切/酥炙)澤瀉　石龍苪(各一/兩)
　　蓯蓉　杜仲(薑汁/炒)茯苓　熟地　巴㦸　山茰
　　蓽澄茄　沉香　茴香(炒/)補骨脂　石斛　牛膝
　　川斷　川芎　五味　覆盆子　桑螵蛸
　為末酒糊丸桐子大每服三十丸温酒鹽湯任下脚
　膝無力木𤓰湯下淋閉木通湯下
妙應丸　治脾虚元氣弱久積隂冷心腹滿痛面色青
　黒肌體痩弱怠惰嗜卧食少多傷噫氣吞酸噦逆惡
　心腹中虚鳴大便泄利胸膈痞塞飲食不下霍亂嘔
　吐肌冷轉筋及五隔五噎久痛久痢
　　附子(四個六錢重者生去皮臍剜作孔入/碙砂一兩七錢麵裹煨熟去麵不用)蓽撥
　　木香　青皮(各二/兩)破故紙(三/兩)
　為末麵糊捜匀丸如桐子大生薑陳皮湯下三十丸
増損樂令湯　治虛不足小腹急痛脇肋䐜脹臍腹中
　滿煩悸面色瘁黄唇乾口燥手足逆冷體常自汗腰
　背强急骨肉酸痛咳𠻳喘乏不能飲食或因勞傷過
　度或因病後不復
　　黄茋　人参　橘皮　當歸　桂心　細辛　前
　　胡　甘草　茯苓　麥冬　芍藥(各二/兩)附子　熟
　　地(各一/兩)半夏(二兩/半)逺志(三/分)
　每服四錢加薑五片棗二枚煎七分服　若腹滿食
　少去棗下焦虛冷不甚渇小便數倍人参當歸附子
　煩渇引飲加花粉遺泄白濁加龍骨白蘞小腹急引
　心痛者加乾薑
人参養榮湯　治積癆虛損四肢沉滯骨肉酸疼吸吸
　少氣行動喘咳小便拘急腰背强痛心虚驚悸咽乾
　唇燥飲食無味隂陽衰弱悲憂慘戚多卧少起久者
　積年急者百日漸至痩削五臟氣竭難可振復又治
　肺與大腸俱虚咳𠻳下利喘促乏氣嘔吐痰涎
　　人参　當歸　桂心　甘草　陳皮　白术(各一/兩)
　　白芍　熟地　五味　茯苓(各三/分)逺志(五/錢)
　右㕮咀每服四錢加薑棗煎七分服　遺精加龍骨
　一兩咳𠻳加阿膠一兩
十補丸　治真氣虚損下焦傷竭臍腹强急腰脚疼痛
　亡血盗汗遺精血濁大便自利小便滑數或三焦消
　渇飲食倍常肌肉倍常陽事不舉顔色枯槁久服補
　五臟行榮衛益精髄進飲食
　　附子　炮薑　肉桂　兔絲(酒/研)厚朴(薑/炒)巴㦸天
　　逺志(薑/炒)破故紙　赤石脂(煅各/一兩)川椒(炒出汗去合/口者二兩)
　為末酒糊丸桐子大温酒下
逺志丸　治心腎氣不足驚悸健忘夢寐不安面少顔
　色足脛酸疼
　　逺志　山藥　熟地　天冬　龍齒(水飛各/六兩)麥冬
　　　五味　車前　茯苓　茯神　骨皮　肉桂
　為末蜜丸桐子大温酒下三十丸至五十丸
張走馬家秘真丹　治房室過度或用意思惟精洩汗
　出腰背酸弱不能屈伸食不生肌兩足㾓痛不能歩
　履
　　草烏(或用川烏以牡蠣炒裂去/皮臍去牡蠣不用一兩)五棓子(五/錢)
　為末糯米和丸桐子大鹽湯下三五十丸
蓮子丸　治真氣虚􁁄口苦舌乾心常惨戚夜多異夢
　晝少精神或夢與鬼交遺泄白濁小便餘瀝陽事不
　舉目暗耳鳴面色黎黒
　　新蓮肉(四/兩)白龍骨(一兩/醋煑)甘草(一/分)
　為末車前草汁入麵少許煑和丸鹽湯任下三十丸
威喜丸　治精氣不固餘瀝常流小便白濁夣泄及婦
　人血海久冷白帶白漏白滛身常滛濕小便如米泔
　或無子息
　　白茯苓(四/兩)猪苓(一分去皮煑/茯苓數十滚)黄蠟(四/兩)
　右只茯苓一味為末溶黄蠟為丸彈子大空心細嚼
　令口生津液徐嚥兼治耳鳴口乾
鎻陽丹　治脱精洩不禁
　　龍骨(一/兩)茯苓(一/兩)桑螵蛸(三兩瓦上/焙慘黄)為末和丸桐子
　大煎茯苓湯下五十丸　一方用茯苓猪苓木饅頭
　和皮子切各等分為末　一方用破故紙青鹽搥碎
　同炒香為末並服二錢米飲調下
十四支丸　補心腎虚怔忡昏瞶神志不寧睡卧不安
　故經曰臟有所傷情有所倚人不能懸其病則卧不
　安
　　當歸　熟地　茯苓　茯神　人参　𤣥参　阿
　　膠(蛤粉/炒)棗仁(炒/)栢子仁　紫石英　逺志(各一/兩)肉
　　桂(一/兩)辰砂(一/分)龍齒(二/兩)
　右為末蜜丸桐子大棗湯下三十丸
宣和賜茋絲方　治少年色慾過度精血耗竭心腎氣
　􁁄遺泄白濁腰背疼痛面色黎黒耳聾目昏口乾脚
　弱消渇便利夢與鬼交陽事不舉
　　當歸(酒浸焙/乾半斤)兎絲子(酒浸煑搗/焙乾一斤)米仁　茯神　石
　　蓮肉　鹿角霜　熟地(各四/兩)
　右為末用黄茋二斤搥碎水六升浸一宿次早挼洗
　味淡去渣於銀石器中熬汁成膏捜數和得所搗數
　千杵丸桐子大每服五十丸加至百丸米湯温酒任
　下常服守中安神禁固精血益氣駐顔延年不老
参香散　治心氣不寧諸虚百損肢體沉重情思不樂
　夜多異夣盗汗失精恐怖煩悸喜怒無常口乾咽燥
　渇欲飲水飲食减少肌肉痩悴漸成勞瘵常服補精
　血調心氣進飲食安神守中功難盡述
　　人参　黄茋　茯苓　白术　山藥　蓮肉(各一/兩)
　　砂仁　烏藥　橘紅　炮薑(各五/錢)木香(一/分)炙草(三/分)
　　丁香　檀香(各一/分)沉香(二/錢)
　每服四錢薑棗煎七分　一法有熟附子五錢
　三因極一病証方論卷十三
欽定四庫全書
　三因極一病証方論卷十四
　　　　　　　　　　　　　宋　陳言　撰
　　水腫叙論
夫腎主元氣天一之水生焉肺主冲化地四之金屬焉
元氣乃水中之火所以太陽合少隂主精髄以滋血冲
化乃地中之金所以太隂合陽明主肌肉以養氣今腎
虚則火虧致陽水凝滯肺滿則泛溢使陽水沈潛沈潛則氣
閉凝滯則血淖經絡不通上為喘急下為腫滿故經曰
腎為少隂肺為太隂其本在腎其末在肺皆至隂以積
水也所以能聚水而生病者葢以腎為胃闗闗鍵不利
樞機不轉水乃不行渗透經絡皮膚浮腫諸經不同廣
如經説治法曰平治權衡者察脉之浮沉也去菀陳莝
者疏滌腸胃也開鬼門潔净府者發汗利小便也原其
所因則冐風寒暑濕屬外喜怒憂思屬内飲食勞逸背
於常經屬不内外皆致此治之當究其所因及諸禁忌
而為治也
　　水腫証治脉例
古方水腫証候以短氣不得卧為心水兩脇疼痛為肝
水大便鴨溏為肺水四肢苦重為脾水足痛足冷為腎
水口苦咽乾為胆水乍虚乍實為大腸水腹急肢痩為
膀胱水小便秘澁為胃水小腹急滿為小腸水各随其
經絡分其内外審其脉証而甄别之然此十水謂之正
水外有風水皮水石水黄汗以義攷之風合歸肝皮合
歸肺黄汗歸脾石合歸腎雖名理不踰奈証候少異古
方偹列不可不辨但風水脉浮必惡風皮亦浮按不沒
指石水脉浮不惡風腹滿不喘黄汗脉沉遲發熱多涎
久而不愈必致􁱫膿正水寸口脉浮而遲浮則熱遲則
潛熱潛相搏名曰沉趺陽脉浮而數浮則熱數則止熱
止相搏名曰伏沉伏相搏名曰水沉則絡脉虚伏則小
便難虚難相搏水走皮膚即為正水此金匱節文所以
用寸口趺陽二脉者葢水氣不在一經也大抵脉浮滯
數即是虚寒潛止於其間久必沉伏沉伏則陽虚隂實
為水必矣要知水脉必沉論曰脉出者死與病不相應
也唇黒則傷肝缺盆平則傷心臍突則傷脾足平則傷
腎背平則傷肺凡此五傷决不可療也治法曰腰以上
腫宜發汗腰以下腫宜利小便學者當知之
復元丹　治水腫夫心腎真火能生脾肺真土今真火
　氣虧不能滋養真土故土不能制水水液妄行三焦
　不瀉氣脉閉塞樞機不通喘息奔急水氣盈溢渗透
　經絡皮膚滿溢足脛尤甚兩目下腫腿股間冷口苦
　舌乾心腹堅脹不得正卧卧則咳𠻳小便不通夢中
　虚驚不能安卧
　　附子(二/兩)木香　茴香　川椒　獨活　厚朴　白
　　术　陳皮　吳茱茰　肉桂(各二/兩)澤瀉(一兩/半)肉果
　　梹榔(各五/錢)
　右為末糊丸桐子大紫蘇湯下無時此藥世傳屢驗
　未嘗示人其間君臣佐使與造化同妙服者自知要
　當屏去諸藥一日三服先此旋利如傾次乃腫消喘
　止葢藥能助真火以養真土運動樞機安平必矣法
　當禁慾并絶鹽半年乃不再作
當歸散　治同前
　　當歸　木香　赤茯苓　肉桂　梹榔　赤芍
　　丹皮　陳皮　木通　白术(各等/分)
　右為末脚膝頭面腫大小便不通每服二錢水一盞
　紫蘇葉二葉淡木𤓰一片如指大同煎八分温服日
　三服如已愈早晩二服覺氣下或小便快是效臟寒
　去梹榔臍突加大腹皮猪苓各一兩忌烏雞肉鹽酸
　海味
正陽丹　治水腫
　　宣木𤓰(四兩瀝者一個剉童便/酒各三升煑爛絞汁)人参　大豆(煑去/皮乾)
　　(十/兩)附子(五/錢)銀硃(二/錢)　右為末入銀硃研匀以木𤓰
　膏研匀丸如桐子大米湯下送五十丸
消腫丸　治水腫喘滿小便不利
　　滑石　木通　白术　黒丑　茯苓　陳皮　茯
　　神　通脱木(各一/分)丁香　木香(各半/分)瞿麥(一/分)
　右為末酒糊丸桐子大燈心麥冬湯下三十丸
消腫散　治水氣浮腫喘不得卧煩熱煩躁煩渇大小
　便不利
　　大黄(蜜/蒸)黒支　甘草　乾葛　陳皮　麻黄　川
　　芎　馬牙硝　各等分為末蜜調下二錢
棗仁散　治水氣浮腫無問新久老少悉可服惟禁鹽
　必效
　　棗仁　赤茯苓　甘草　肉桂　各等分
　右為末米飲調下
禹餘粮丸　治十種水氣凡脚膝腫上氣喘急小便不
　利但是水氣悉皆主之
　　蛇含石　大者三兩以新鉄銚盛入一秤炭火中
　燒蛇黄與銚子一般通紅用鉗取銚子出傾蛇黄入
　酸醋二升中候冷取出蛇黄研極細
　　禹餘粮(三/兩)針砂(五/兩)水淘浄乾更以銚子炒乾禹粮
　一處用米醋二升就銚子煑醋乾為度入一秤炭燒
　通紅傾藥净磚上候冷研無聲則止
　以三物為主其次量人虚實入下項藥　治水多是
　取轉惟此方三物既非大㦸甘遂芫花之比又下項
　扶持故虚老人可服
　　羌活　木香　茯苓　川芎　牛膝　白䓻仁
　　茴香　蓬术　三稜　肉桂　炮薑　青皮　白
　　蒺藜　附子　當歸　各五錢酒浸一宿
　右為細末拌極匀以神麯和藥杵極細煮糊為丸桐
　子大食前温酒下三十丸至五十丸惟忌鹽雖毫末
　不得入口若無以為味即水病去後且以醋少許調
　和食不能忌鹽物後必復發欲病去切須忌鹽但試
　服藥即於小便内旋去不動臟腑病去日日三服兼
　以温和補藥助之真神方也
第一退水丸　能化氣退腫水去菀陳莝利濕通小便
　　蓬术　三稜　肉桂　青皮　益智(各五/錢)巴豆(二/兩)
　　(去皮/油)
　右為末麵糊丸桐子大用黄梔十個劈破荆芥黒丑
　酸醬草各少許煎湯下三十丸
第二退水餅　服前藥未效即服此方
　　甘遂　大㦸　各等分為末入麵打水調為餅如
　棋子大漫火煨熟五更淡薑湯嚼下一餅
第三大腹子散　取轉後調正胃氣進飲食
　　大腹子(炒/)肉桂　茴香　陳皮(各五/錢)
　右為末每服二錢米飲調下
桃紅散　治正水脹急大小便不利上逆欲死
　　甘遂(五錢半/生半炒)坯(十文/另研)
　右為末研匀每用一分以白麵四兩水調入藥搜和
　切作棋子以白水煮浮更不得使鹽料物只淡食候
　大小便利去六七分却用後藥調補
平胃散
　　附子　白术(各一/兩)丁香(五/錢)
　為末和匀每服二錢薑七片棗三枚煎七分日三五
　服若脚未退腫可灸三隂交及風門穴腫退必矣
大丸　治遍身腫滿及痰氣食積傷寒感風脾氣横泄
　　羌活　白术(各五/錢)陳皮　木通　黄茋　桑皮(各/三)
　　(分/)木香(一/分)黒丑(十個半/生半炒)
　右為末蜜丸彈子大治風痰散腹脇壅滯清頭目濃
　煎薑湯下取食傷止赤白痢煎棗湯下小便不利燈
　心湯下傷寒葱茶下如未快以稀粥投之用熱茶湯
　下亦可須七日後方可服已得瀉急欲止之投冷白
　粥即自止婦人産前並宜服之服此藥須住他藥三
　日及不得吃生冷葷腥滋味一日只吃軟飯淡粥次
　日早進
千金散
　　藿香　炙草　炮薑　神麯　茯苓(各一/兩)人参
　　肉桂　陳皮　厚朴(薑汁炒/各二兩)
　為末薑三片鹽一捻每服二錢
葶藶大丸　治腫滿腹大四肢枯痩小便澁濁
　　甜葶藶　薺菜根　各等分為末蜜丸彈子大每
　服一丸陳皮湯嚼下一丸至三丸小便清數夕腹當
　依舊
　　料簡
病有風水皮水石水黄汗皆與正水同其治自别
大豆湯　治風水通身腫骨節疼惡風自汗眼合不得
　短氣欲絶其脉浮
　　大豆　杏仁　麻黄　防風　防己　猪苓(各四/兩)
　　澤瀉　黄茋　烏頭(各三/兩)半夏　茯苓　白术(各/五)
　　(兩/)甘遂　炙草(各二/兩)
　右㕮咀每服五錢水二盞酒半盞薑七片煎七分以
　大小便利腫消則停藥未利加生大㦸六兩葶藶三
　兩隔紙炒香無不快利甘遂甘草似不當用用之却
　效非人情所可測也
五皮散　治皮水四肢頭面悉腫按之沒指不惡風其
　腹如鼓不喘不渇脉亦浮
　　大腹皮　桑白皮　茯苓皮　生薑皮　陳皮
　每服四錢煎入木香汁少許則效
澤漆湯　治石水腹腫四肢腫不喘其脉沉
　　澤漆(五/兩)桑皮(六兩/炙)射干(泔/浸)黄芩　茯苓　白术(各/四)
　　(兩/)防己　澤㵼(各二/兩)
　右㕮咀每服五錢水三盞烏豆一合煎七分日三服
黄汗依五疸法治之用黄茋酒
　　黄茋(五/兩)芍藥(三/兩)肉桂(二/兩)
　每服四錢苦酒三合水一盞半煎七分服
　　料簡
病有水腫相類者曰膚脹鼓脹腸覃石瘕脾氣横泄五
種治法亦復不同除鼓脹見腫滿門石瘕見婦人門今
具膚脹及脾氣横泄於後
附子菉豆湯　治寒客皮膚殻殻然而堅腹大身腫按
　之陷而不起色不變病名膚脹一劑未快再服
　　附子(一个大約重八錢去/皮臍破開兩半)菉豆(二/兩)
　右以生薑一兩水二碗煎至一碗絞去滓分三服空
　心温服次日將前附子破作四片再用菉豆一兩薑
　一兩如前煎服第三次將附子作八片如前
無礙丸　治脾氣横泄四肢浮腫心腹脹滿喘不得卧
　　蓬术　三稜(各一/兩)大腹皮(二/兩)木香　梹榔(一分/生)
　右為末炒麥芽粉糊丸桐子大薑湯下二十丸
茯苓分氣飲　治脾胃不和胸膈噎塞腹脹脇疼痛氣
　促喘急心下脹滿飲食不進嘔吐不止兼脾氣横泄
　四肢浮腫
　　五味　桔梗　茯苓　甘草　陳皮　桑皮　大
　　腹皮　蘇葉(各二兩/五錢)
　每服四錢薑三片鹽少許煎七分服
麻黄甘草湯　治氣急久不瘥遂成水腫如此者諸皮
　中浮以水攻面目身體從腰以上腫當以此湯發汗
　　麻黄(二/兩)甘草(一/兩)每服四錢煎七分
参苓蘇子丸　治面腫小便澁心腹脹滿
　　茯苓　蘇子　杏仁　陳皮　防己　葶藶(各一/兩隔)
　　(紙/炒)
　為末蜜丸小荳大以桑皮湯下三十丸
　　料簡
夫洪腫門類極多自正水之餘有風水皮水石水黄汗
等証入水間如脾氣横泄脚氣肢滿膚脹鼓脹腸覃石
瘕與夫造作干犯土氣皆作浮腫屬血屬氣理自不同
奈外証相類未易甄别若不預學臨証必迷錯亂汗下
皆醫殺之更有氣分血分亦入腫門治法甄别其可不
學古方類例雖明多見不學者抄寫數方一道施治尚
非其病妄投其藥盛者致困困者必死况有飲食禁忌
種種不同學者勉之不可輕玩以病試藥甚為不仁戒
之戒之
　　氣分証治
氣分與胸痺中滿皆相類但胸痺屬氣實中滿屬氣虚
氣分則挾痰飲氣為涎飲所隔榮衛不利腹滿脇鳴相
逐氣轉膀胱榮衛俱勞陽氣不通則身冷隂氣不通則
骨疼陽氣前通則惡寒隂氣前通則痺不仁隂陽相得
其氣乃行大氣轉其氣乃散實則失氣虚則遺溺乃知
氣挾涎飲之所為也其脉寸口遲而濇遲為氣不足濇
為血不足趺陽脉㣲而遲㣲則為氣遲則為寒斯証也
名曰氣分
桂附湯　治心下堅大如盤邉如盤旋水飲所作名曰
　氣分
　　肉桂(三/兩)炙草　麻黄　細辛　附子(四個/)
　右㕮咀每服四錢薑七片棗三枚煎七分温服汗出
　如蟲行皮中即愈
枳术湯　治同前
　　枳實(一兩/半)白术(三/兩)
　每服四錢煎七分温服腹中軟即當散也
　　隂􁨛叙論
夫隂􁨛屬肝系宗筋胃陽明養之世多不識謂之外腎
非特名義錯差亦使内臟不分其可不辨古方雖出四
証但曰腸􁨛氣􁨛水􁨛卵脹殊不别其所因如腸􁨛則
因房室過度元臟虚冷腹邉膋系不収墜入􁨛中上下
無定謂之腸􁨛屬不内外因病者久蓄憂思恐怒兼并
随臟氣下墜致腫脹急痛名曰氣􁨛屬内所因病者久
生冷濕濕氣下墜致隂腫脹名曰水􁨛屬外所因病者
勞役無節及跨馬坐車致卵核腫脹或偏有大小上下
無常名曰卵脹屬不内外因有小兒生来便如此者乃
宿疾也卵脹腸􁨛皆難治氣􁨛水􁨛皆易治又寒疝下
注入於􁨛中名曰狐疝亦屬􁨛病世人因此並以􁨛病
為疝氣不審之甚婦人隂門挺出亦稱􁨛病名義不分
有如此者
　　隂􁨛証治
凡􁨛病惟腸􁨛無問貴賤多有之有睡卧膋系延入脇
下者有墜入囊中者或遇役勞及天色變動逼上囊根
腫急作痛過於寒疝得煖即下其如卵脹有作熱生膿
為癰潰爛者比比有之
茱茰内消丸　治隂􁨛偏大上攻臍腹㽲痛膚囊腫脹
　或生瘡瘍時生黄水腿足沉重足脛腫滿行歩艱難
　服之内消不動臟腑
　　川棟(三兩/炒)大腹皮　五味　海藻(洗/)𤣥胡索(各二/兩半)
　　茴香　肉桂　川烏(各二/兩)陳皮　桃仁(各一兩/麵炒)木
　　香(一兩/五錢)枳實(一/兩)吳茱茰　白蒺藜(各二/兩)桔梗　青
　　皮　山茰(各二/兩)
　為末酒糊丸桐子大温酒下三十丸
大㦸丸　治隂􁨛腫脹或小腸氣痛
　　大㦸(五錢去/皮炒黄)川棟(五/兩)麝香(五分/另研)
　右為末獨以川棟入好酒二升葱白七枚煮川楝去
　皮核取肉和藥末丸如桐子大薑湯下五七丸至十
　丸潮熱疼痛炒薑熱酒下十丸
煉隂丸　治隂器下墜腫脹卵核偏大堅如石痛不可
　忍
　　𤣥胡索　海藻　昆布　青皮　茴香　川楝
　　馬蘭花(各一/兩)木香(五/錢)大㦸(酒浸三宿切/片焙乾一分)
　右為末别將硇砂阿魏安息香各一分用酒醋各一
　升淘三物去砂石熬成膏入麝香一錢沒藥一分入
　前藥和丸菉豆大用綿灰下十丸至十五丸
抵聖丸　治膀胱有熱多因天氣熱而發隂􁨛腫滿赤
　痛大便秘欲飲水按之臍下痛
　　續随子　米仁　郁李仁　茵芋　白牽牛(各一/兩㣲)
　　(炒/)
　右為末滴水丸桐子大五丸用博濟方香薑散煎服
　黄昏服五更利下惡物則效
兼金丸　治熱入膀胱臍腹上下并脇肋疼痛便燥欲
　飲水按之痛者
　　大黄(八錢/煨)硝石　桂心　炙草(各四/兩)桃仁(四十/粒)
　為末蜜丸桐子大米湯下五七丸至十丸婦人血閉
　疼痛亦宜服之
應痛丸　治敗精惡物不去結在隂囊成疝疼痛不可
　忍
　　阿魏(二兩用蕎麥麵以醋和作餅/厚三指裹阿魏慢火煨熟)梹榔(大者二個/刮作瓮子)
　　(滿盛的香將刮下末用蕎/麥麵作餅子慢火煨熟)
　右同研為末入硇砂末一錢赤芍末一兩同為麵捜
　和為丸桐子大酒鹽湯下十丸
蒺藜丸　治囊核堅大行動艱辛發作牽引偏墜疼痛
　　白蒺藜(炒/)海藻(洗去/鹽)澤瀉(各一/兩)茴香(一兩/半炒)桂心
　　木通　牛膝　北味　木香　梹榔(各二/兩)茯苓
　　人参　逺志(各三兩/薑汁炒)川楝　桃仁　赤芍　續斷
　　山茰　肉蓯蓉　青皮(各四/兩)
　為末蜜丸桐子大温酒鹽湯下三五十丸
三白散　治膀胱藴熱風濕相乘隂􁨛腫脹大小便不
　利
　　白牽牛(二/兩)白术　桑白皮　廣皮　木通(各五/錢)
　右為末每服二錢薑湯調下未覺再進此藥不損臟
　氣只導利留滯疝方大率多用熱藥此方惟導壅滯
　熱証宜服之
蜘蛛散　治隂狐疝氣偏有大小時時上下脹人
　　蜘蛛(十四個/熬焦)桂心(五/錢)為末蜜丸桐子大米飲下十
　丸
牡丹散　治􁨛偏大脹不能動坐卧不安
　　丹皮　防風　等分為末酒服方寸匕小品有桂
　枝豉鉄精共五味小兒以乳汁調一字許
香附散　治􁨛脹
　　香附　不拘多少為末每用酒一盞煎海藻一錢
　煎至半盞先吃海藻再取煎酒調香附末二錢服
雄黄散　治隂腫大如斗核痛人所不能治
　　雄黄(一兩/研)礬(二兩/研)甘草(五/錢)以水四升煎洗之
　　癰疽叙論
發背癰疽者該三因而有之論云癰疽瘰癧不問虚實
寒熱皆由氣鬰而成經云氣宿於經絡與血俱澁而不
行壅結為癰疽不言熱之所作而後成癰者此乃因喜
怒憂思有所鬰而成也又論云身有熱被風冷搏之血
脉凝注不行熱氣壅結而成亦有隂虚陽氣凑襲寒化
為熱熱成則肉腐為膿者此乃外因寒熱風濕所傷而
成也又服丹石及炙煿酒麵温牀厚被所致又盡力房
室精虚氣節所致者此乃因不内外所傷而成也故知
三因偹矣又論云癤者節也癰者壅也疽者沮也如是
但隂陽不平有所壅節皆成癰疽又曰隂滯於陽則發
癰陽滯於隂則發疽以此二者發無定處當以脉别之
浮洪滑數則為陽㣲沉緩澁則為隂隂則熱治陽則冷
治治之之要雖有四節八事竊謂初覺則宣熱㧞毒已
潰則排膿止痛膿盡則消毒長肌次序固明若不别其
所因施治亦昧故治法中有用逺志宣熱者得非内因
乎至於外因則用大黄不内外因則用甘草世醫但泥
方書多用五香連翹與漏蘆二湯更不知三因所自其
可守一法而普攻之既得其因又須觀病淺深與証候
吉凶寒則温之熱則清之虚則補之實則瀉之導以鍼
石灼以艾炷破毒潰堅以平為期各有成法近胡成得
一方甚寳秘之特以獻洪丞相與之作序言重於世已
遍行矣其方乃千金内補散添黄茋人参减桂間有輕
重者服之稍效若真癰疽為害反甚内補散當用在第
四節當先服内消等藥俟膿盡方得投茍專用之亦所
謂守一法也孔子不嘗未逹之藥良有㫖哉士大夫當
深味斯言毋輕信醫方誤天下後世謹之謹之
　　癰疽証治
病者脉數身無熱而反洒淅惡寒若有痛處背發其癰
腫欲知有膿無膿以手掩腫上熱者為有膿不熱為無
膿此亦大畧也亦有脉不數不熱而疼者發於隂也不
痛尤是惡証不可不知凡熱盛脉數即用漏蘆并单煮
大黄等湯不甚熱脉緩弱只投五香連翹湯其他依四
節八事次序及推三因以用藥未有不全濟也
逺志酒　治一切癰疽發背癤毒惡候浸大有死血隂
　毒在中則不痛敷之則痛有憂怒等氣積而内攻則
　痛不可忍敷之即不痛或藴熱在内熱逼人手敷之
　即清凉或氣虚血冷潰而不斂敷之即斂此本韓大
　夫宅用以救人極騐若七情内鬰不問虚實寒熱治
　之必愈
　　逺志　為末每服三錢酒一盞調少頃澄清之服
　以滓敷患處
单煮大黄湯　孫真人云緩急之際单煑一味為湯服
　即快利此要法
獨聖湯　治服金石及食炙煿飲酒房勞發為癰疽及
　諸惡瘡疼痛
　　甘草(半/斤)以水一斗浸一宿煎至五升以下去滓入
　銀石器内熬為膏分二服温酒下臨卧一服次日五
　更一服當取下惡物為效
通聖雙行湯　治傷風寒暑濕或散使氣血凝滯肉腐
　為膿壅結成癰疽随處發作
　　大黄(一/兩)木鱉　防風　枳殻　桔梗　甘草(各一/分)
　右㕮咀每服四五錢水一盞煎七分去滓入朴硝二
　錢溶化熱服得踈轉一二次即服萬金湯若隂証只
　服萬金不可用通聖雙行也
萬金湯　治癰疽發背髭鬚發腦婦人乳癰等定痛去
　毒
　　甘草(五/錢)沒藥(五/錢)𤓰蔞(一個/去皮)
　以無灰酒一斗煮至一升随量飲盡或出血或出黄
　水即愈
五香連翹湯　治一切惡核瘰癧癰疽惡毒等証
　　青木香　沉香　乳香　丁香　麝香　升麻
　　桑寄生　獨活　連翹　射干　木通(各二/兩)大黄
　　(三/兩)
　右㕮咀每服四錢水二盞煮一盞以上去滓取八分
　取清汁熱服半日以上未利再服以利下惡物為度
　未生肉前服不妨以折熱毒之氣本方有竹瀝芒硝
　恐泥者不能斟酌故缺之知者當自量入
漏蘆湯　治癰疽發背丹痃惡肉時行熱毒發作赤腫
　及眼赤生瘡
　　漏蘆　白芨　黄芩　麻黄　白薇　枳殻　升
　　麻　炙草　白芍(各二/兩)大黄(三/兩)芒硝
　右㕮咀每服四錢煎七分以快利為度
忍冬酒　治癰疽腫毒甚效
　　忍冬草(取嫩苖或/有花更好)炙草(八/錢)
　右同研入酒一升半以瓶塞口煑温服仍以渣敷腫
　上　又木蓮葉四十九片揩去毛研細酒觧温服與
　忍冬草不相上下　又龍鱗薜荔一握細研以酒觧
　汁温服亦能瀉下惡物去其根
轉毒散　治發背癰疽不問淺深大小利根本不動元
　氣
　　車螯(紫背光厚/者名昌熾)甘草(一/分)輕粉(五/分)
　右以鹽泥固濟車螯火煅取末一兩入甘草輕粉研
　匀濃煎𤓰蔞酒調下四錢五更初轉下惡物為度未
　快再作𤓰蔞每用一個酒一碗煎一盞為一劑服
靈寳膏　治發背癰疽宣㧞熱毒排膿止痛
　　𤓰蔞仁(三十個取仁/炒香細研)乳香　胡桃(六十個取肉去/皮同𤓰蔞仁研)
　　白蜜(一/斤)
　右以銀石器内慢火熬成膏每服兩匙温酒調下
托裏散　治癰疽欲發未潰及己潰服之内托不使透膜
　　𤓰蔞仁　鬼腰帶皮　皂角刺　射干(即仙人掌/根花紅者)
　　(是/)天蘿𤓰(取/子)茴香　木鱉(五/個)漢椒(一/兩)
　右焙乾為末麵薄糊為丸作餅炙乾為末酒調下二
　三錢不飲酒以木香湯下
梹連散　治癰疽瘡腫未潰已潰皆可敷
　　梹榔　川連(各五/錢)川山甲(十甲燒/存性)
　為末先㸃好茶以翎毛刷過瘡仍以茶清調藥敷瘡
　上如熱甚則雞子清調膿已潰則用長肌藥未潰則
　用替針丸
白玉膏　收縮癰疽令不蔓衍切忌用冷藥外貼逼毒
　氣殺人
　　杏仁(二十/一粒)川椒(四十九粒去目/炒出汗為末)清油(一/兩)酒蠟(半/兩)
　右文武熬用栁青枝攪紫黒色綿濾過再熬滴水成
　珠収净器内看瘡大小作新月樣紙花團圈貼候暈
　收更促小瘡頭聚用後藥敷
替針丸　治癰疽雖潰而膿不出出之不快
　　雄雀糞(二十/七個)硇砂(一/字)陳倉米　沒藥(俱一/字)
　右研匀以米飲丸如粟米每用一粒貼在瘡頭或瘡
　眼中即潰膿出
生肌散　敷癰疽瘡毒即生肌
　　黄狗頭骨(燒存性/二兩)膩粉
　右為末生蔴油調敷自通聖萬金神異白玉梹連替
　針生肌凡七方是一家行用均濟三因皆良藥也
瞿麥散　治癰疽已潰排膿止痛利小便
　　瞿麥(一/兩)芍藥　肉桂　赤小荳　川芎　黄茋
　　當歸　白蘞　麥冬(各二/兩)為末酒調下二錢
内塞散　治癰疽已退熱膿血不止排膿止痛
　　防風　茯苓　白芷　桔梗　逺志　甘草　人
　　参　川芎　歸身　黄茋(各一/兩)肉桂(五/錢)附子(一枚/製)
　　厚朴(二兩/薑炒)赤小荳(二兩半/酒浸炒)　為末温酒米湯調下
　二錢
千金内補散　治癰疽發背惡肌不盡服此生肌消毒
　　當歸　肉桂(各二/兩)人参　川芎　厚朴(薑/製)防風
　　炙草　白芷　桔梗(各一/兩)
　為末酒調下二錢不能飲酒以木香湯調下
善應膏　治癰疽潰長肌斂痂
　　白芷　黄茋(各一/兩)甘草(二/錢)黄蠟(二/兩)黄丹(二兩/半)
　右前三味為粗末春秋用蔴油四兩半夏四兩冬五
　兩熬藥紫赤色綿濾去滓再入黄蠟黄丹以栁枝不
　住手攪滴水成珠即止用如常法
猪蹄湯　洗發背癰疽
　　猪蹄　黄茋　川連　白芷(各二/錢)黄芩(一/分)薔薇根
　　　狼毒根(各一/兩)
　右㕮咀以水二斗煮猪蹄熟澄清得汁半斗入藥煎
　至三盞去滓洗瘡以帛拭乾日二次如疼痛加當歸
　甘草各一分
外食散　治癰腫惡肉不盡膿水淋漓敷此能消肌長
　肉
　　白礬(銀盒内用瓦葢/煅令盡一兩)好染坯　血竭(各一/兩)
　右細研用桑漿旋捜為膏量瘡大小貼之忌鯽魚酒
　麵毒物等
　　漏瘡脉例
經云陷脉為漏留連肉腠脉得寒即下陷凝滯肌肉故
曰留滯肉腠肉冷亦能為膿血故為冷漏須用温藥方
如後
陷脉散　治漏瘡及二三十年癭瘤或大如杯盂久久
　不瘥致有漏潰令人骨消肉盡或堅或軟或潰令人
　驚惕寤寐不安身中痛愈而復作
　　炮薑　琥珀　大黄　附子(各一/兩)丹参(三/錢)石硫黄
　　　白石英　鍾乳粉　烏賊魚骨(各五/錢)
　為末貯以磁盒韋囊勿令洩氣若瘡濕即敷無汁煎
　猪油敷之以乾為度或死肌不消加芒硝方亦佳
　一法用胡燕屎一枚
桂附丸　治氣漏冷漏諸瘡
　　肉桂　附子(炮裂投米醋中浸再/泡三五次去皮尖)厚朴(薑/炒)炙草
　　白术(各一/兩)木香(一/分)乳香(二錢/研)
　為末蜜丸桐子大米飲下三十丸
　　癰疽治法
夫癰則皮薄腫髙疽則皮厚腫堅初發並宜灼艾惟癰
成則宜針疽膿成則宜烙若能審其名証早早施治仍
用藥以攻利其根補托其裡不必告醫自療而瘥但世
人忽之耳醫方所以冠癰疽於雜病之先者知為大病
也世醫失治療之序顛倒錯亂多致夭枉良可歎息故
備集得效灸法以貽學者庶不致妄投也
治初生癰疽發背神效灸法累試有騐江寧府紫極觀
因掘得石碑載之
　凡人初覺發背欲結未結赤熱腫痛先以濕紙覆其
　上立視觀之其紙先乾處即結癰頭也取大蒜切成
　片如三錢厚安其頭上用大艾炷灸之三壯即換一
　蒜片痛者灸至不痛不痛灸至痛時方住最要早覺
　早灸為上一日二日十灸十活三日四日六七活五
　六日三四活過七日則不可灸矣若有十數頭作一
　處生者即用大蒜研成膏作薄餅鋪頭上聚艾於蒜
　餅上燒之亦能活也若背上初發赤腫一片中間有
　一片黄粟米頭子便用獨頭蒜切去兩頭取中間半
　寸厚正安於瘡上却用艾於蒜上灸十四壯多至四
　十九壯
　
　
　
　
　
　
　
　
　
　
　
　
　
　
　
　三因極一病証方論卷十四
欽定四庫全書
　三因極一病証方論卷十五
　　　　　　　　　　　　　宋　陳言　撰
　　瘰􁣲証治
夫九漏形疹皆瘰􁣲於項腋之間發作寒熱其根在臟
府千金所叙雖名九漏别録方証其名更多狼漏根於
肝得之憂怒鼠漏根於胃得之食鼠毒螻蛄漏根於大
腸得之食菓蜂漏根於脾得之飲流水有蜂毒蚍蜉漏
根於腎得之食中有蚍蜉毒蠐螬漏根於心得之喜怒
哭泣浮蛆漏根於膽得之思慮瘰􁣲漏根於腎得之新
沐髪轉脉漏根於小腸得之驚卧失枕等因之証文義
不明未知所始若以理例較之怒根在肝鼠毒在胃食
菓𤓰在大腸蜂水在脾姑且通俗易曉如轉脉因驚根
當在膽却云在小腸浮蛆因思慮根當在脾却云在膽
瘰􁣲因沐髪亦不當在腎名義不通似難考據又况喜
怒蠐螬之名思慮浮蛆之名此尤不可曉也其外更有
風漏冷漏蝎漏蟻漏蜣螂漏蚯蚓漏蝦蟆漏等名狀不
一諒皆出於土俗隨象命名難以考據治之之法觀其
未著於肌肉而外為膿血者從本引末可使針之炙之
敷之觧之從其所因宣通本臓皆有成法千金又有决
死生反其目視其中有赤脉從上貫瞳子見一脉一嵗
死一脉半一嵗半死二脉二嵗死三脉三嵗死赤脉不
下貫瞳子可治雖有是説騐之病者少有是証亦難考
據此徃徃是三陽傳諸隂經方有之若非臓發未必有
是學者知之
必勝丸　治瘰癧不論年深日近及腦後両邉有小結
　核連復數箇及癆瘵腹中有塊
　　鯽魚　一箇去子及腸肚入雄黄一枚如雞子大
　　硇砂一錢在腹内仰安魚於炭火上燒煙盡取出
　　以全蜈蚣一條蓬术五錢梔子五箇皂角二挺並
　　燒萆蔴子五箇去皮燈上燒更用黄明膠二條皂
　　角二挺去皮酥炙
　右為末别用皂角二挺去皮搥碎以水三碗揉汁去
　渣煮精羊肉四両爛軟入輕粉五匣男子乳汁半両
　同硏為膏和藥末丸如菉豆大硃砂為衣温酒清晨
　下十丸日一服至脱下肉疙瘩為效若項有五箇則
　以五服藥取之視其所生多少以為服數既可更進
　數服如熱毒瘡􁷗未有頭腦者一服亦須消散
白花蛇散　治九漏瘰癧發於項腋之間増寒發熱或
　痛或不痛
　　白花蛇(酒浸軟去皮/骨焙乾二両)生犀角(鎊五/錢)黑牽牛(五錢半/生半用)
　　(炮/)青皮(五/錢)
　右為末每服二錢膩粉五分研匀五更時糯米飲調
　下已時下惡物乃瘡之根也更候十餘日再進一服
　忌發風壅熱物如已成瘡一月可效用之神騐
四聖散　治瘰癧用白花蛇散取效後須用此補之永
　去其根
　　海藻(洗/)石决明(煅/)羌活　瞿麥穗　各等分
　右為末每服二錢米湯調下日三服下清水盡為度
蝸牛散　治瘰癧已潰未潰皆可貼
　　蝸牛(不拘多少以竹索串/瓦上晒乾燒存性)
　右為末入輕粉少許猪骨髓調用紙花量病大小貼
　之一法以帯殻蝸牛七箇生取肉入丁香七枚於七
　殻内燒存性與肉同硏成膏用紙花貼之
旱蓮子丸　治少長臓氣不平憂怒驚恐諸氣抑鬰結
　聚瘰癧滯留項腋及外傷風寒燥濕飲食百毒結成
　諸漏發作寒熱偏於項腋無問乆近悉主之
　　旱蓮子　連翹子　威靈仙　何首烏　蔓荆子
　　京三稜(醋浸濕/紙裹煨)赤芍藥(各一/両)木香(二/両)大皂角(三挺/去皮)
　　(酥灸無酥/用羊脂灸)
　右為末糊丸桐子大建茶清下三十丸至五十丸日
　三服小兒量與之食後服
　　癭瘤証治
夫血氣凝滯結癭瘤者雖與癰疽不同所因一也癭多
著於肩項瘤則隨氣凝結此等皆數年深逺浸大浸長
堅硬不可移者名曰石癭皮色不變即名肉癭筋脉露
結者名筋癭赤脉交絡者名血癭隨憂愁消長者名氣
癭五癭皆不可妄决破决破則膿血崩潰多致夭枉瘤
者有六骨瘤脂瘤肉瘤膿瘤血瘤亦不可决潰肉瘤尤
不可治治則殺人惟脂瘤破而去其脂粉則愈
破結散　治石癭氣癭勞血癭憂癭等証
　　海藻(洗/)龍膽　海蛤　通草　昆布　礬石(煆/枯)
　　松蘿(各三/分)麥麯(四/両)半夏
　右為末酒服方寸匕日三服忌鯽魚猪肉五辛生菜
　諸雜毒物十日知二十日愈
白膏　治一切風熱毒腫及臓氣鬰結丹石發動結為
　癰疽瘰癧諸瘡腫未潰即令消散九漏浸淫膿汁淋
　漓諸治不瘥者悉主之
　　白蘞　白薇　白芨　白芷　薤白(各五/錢)洗剉以
　　清油一觔煎至半觔濾去渣入　黄茋　甘松
　　藿香　零陵香　防風　當歸(各五/錢)再入煎油煎
　　拾上火綿濾去渣再入　定粉(二/両)黄蠟(三/両)寒水石
　　(煆水飛過/二両硏細)右再煎滴水成珠為度磁器盛之以腦
　　子少許糁其上煎時忌鐵器以柳枝攪
　　附骨疽証治
附骨疽與白虎飛尸歴節風皆相類歴節則走注不定白
虎飛尸痛淺按之則止附骨疽痛深按之無益又一説
白虎飛尸亦能作膿著骨而生及其腐潰碎骨盡出方
愈如是則附骨疽與白虎飛尸是一病但淺深不同耳
白虎飛尸俗名風煞然病附骨疽少有骨出者宣㧞毒
氣不可執泥一向五香連翹漏蘆之屬當先温腎如靈
寳膏乃神藥惟在針烙淺深刺㧞其毒根則易愈不爾
則順脉流走遍體紅腫卒致不救
蟾蜍膏　治附骨疽乆不瘥膿汁敗壊或骨從瘡孔出
　　大蝦蟆(一/隻)亂髪(一把如/雞子大)猪脂油(一/觔)
　右同煎二物畧盡濾去滓凝如膏貼之凡欲貼瘡須
　先以桑白皮烏豆煎湯淋洗拭乾以龍骨煅為粉糁
　瘡四邉令易收然後方用膏貼
黒鯽膏　治附骨疽膿熟已破未破或膿出不愈
　　黒色鯽魚(一箇去腸肚入白/鹽令細線縫之)
　右銅石器中煮一盞水盡魚乾焦為末脂油調敷已
　破則乾糁少有痛意勿怪
赤术丸　治附骨疽膿出淋漓乆乆不瘥已破未破皆
　可服
　　赤术　一觔米泔浸三宿取出洗净晒乾再以天
　　蔴腐汙浸水十餘日許入川椒二十一粒葱白七
　　根煮黒取出洗净焙乾　破故紙(炒/)川練子(剉/炒)
　　茯苓　舶上茴香(炒/)杜茴香　白芷　桃仁(去皮/尖炒)
　　(各半/觔)
　右為末煉蜜丸桐子大每服五十丸温酒鹽湯任下
　一方　用槲樹皮燒灰為末餘方寸匕
　又方　用蜜陀僧為末以猪骨髓調敷之兼治漏痔
　不愈
　　疔瘡証治
世醫諸傷寒在諸風之前癰疽冠雜病之首言此二証
重大急切然方論疔瘡又在癰疽之先其意謂急切甚
矣但江左少見少病醫者不以為事病源既有不可不
知且依千金類例具列於後既不能究其源亦不敢有
改作一曰麻子疔肉上起頭如黍米色稍黑四邉㣲赤
多癢忌食麻子及麻衣入麻田中行二曰石丁度因相
連色烏黒如黒豆甚硬刺之不得入肉隠隐㣲痛忌瓦
礫磚石之屬三曰雄疔皰頭黒黶四畔仰瘡皰漿起有
水出色黄大如錢孔忌房事四曰雌疔瘡頭稍黄向裏
黶亦赤似灸病四畔皰漿起似錢孔色赤亦忌房事五
曰火疔狀如湯火燒灼瘡頭黒黶四邉有泡漿起如赤
粟米忌火爍灸六曰爛疔色稍黒有白斑瘡中潰潰有
濃水流出瘡形大小如匙面忌食沸爛等物七曰三十
六疔頭黒浮起形如黒荳四邉起大赤色今日生一明
日生二三日生三若滿三十六疔藥所不治俗名黒泡
忌嗔怒蓄積愁恨八曰蛇眼疔瘡頭黒皮上浮生形如
小荳状似蛇眼大體硬忌惡眼㸔之并嫉妬人見反毒
九曰鹽膚疔狀如匙面四邉皆赤有黒粟粒起忌醎食
十曰水洗疔狀如錢或如錢孔瘡頭大裏黒黶汗出中
硬忌飲漿水水洗渡河十一曰刀䥥疔瘡濶狹如韮葉
大長一寸左側肉黒如燒灼忌刺及刀䥥切割鐵刅所
傷可以藥治十二曰浮漚疔瘡體曲圓少許不合長而
濶如韮葉内黄外黒黒處刺不痛内黄處刺之則痛十
三曰牛拘疔肉泡起掐不破此十三証初發必先癢後
痛先寒後熱熱定又復發寒四肢浮腫沉重頭痛心驚
眼花大重者嘔􁃽嘔􁃽則難治麻子疔始末唯癢所録
忌者勿犯犯即難治浮漚疔牛拘疔無甚忌縱不治亦
不殺人欲知犯觸但脊强痛極甚不可忍者是犯之狀
也學者宜潛心焉
治三十六種疔　悉以此方治之
　以綿一片裹藥取匝為限亂髪雞子大攤布帛上牛
　黄如桐子大反鈎棘針二十一枚赤小荳七粒為末
　並布髪上捲緋帛作團外以髪作繩十字縛之熨斗
　中急火燒灰硏篩細以枸杞或子或根皮枝葉隨得
　為末用枸杞末二匕緋帛灰一匕硏匀分二服空心
　酒調下
蒼耳散　治一切疔腫神效方
　　蒼耳　根莖苖子但取一色便可用
　以一味燒為灰醋泔淀和如泥塗上乾即換之不過
　十度即能㧞根出矣
　　腸癰証治
癰疽初無定處隨其所發即便命名在外則為發背發
腦在内則為腸癰内癰心癰腎癰肺癰臍癰等治得其
法則生失法則死外症易識内症難明不可不偹述也
腸癰為病其身甲錯腹皮急按之濡如瘇狀腹無積聚
身無熱脉數此為腸内有膿乆積隂冷所成也故金匱
用附子温之小腹腫痞按之痛如淋小便自調發熱身
無汗復惡寒其脉遲𦂳膿未成可下之當有血脉洪數
者膿已成不可下以内結熱所成也故金匱以大黄和
之甚者腹乃脹大轉側聞水聲或繞臍生瘡或膿從臍
出或大便出膿血不治必死其如五内生瘡亦止分别
隂陽而已不比外癰須依四節八事之次第也千金引
官羽林郎婦病醫診之其脉滑數滑則為實數則為熱
滑則為榮數則為衛衛數下降榮滑上升榮衛相干血
為敗濁小腹堅痞小便或濇或復汗出或復惡寒膿為
已成設脉遲𦂳即為瘀血血下即愈更内經所載有息
積病此見有得之二三年遍身㣲腫續乃大腸與臍連
日出膿遂致不救此亦腸癰之類也
薏苡附子敗醬散　治脉數身無熱腹無聚積按之濡
　此為腸癰
　　薏苡仁(二両/半)附子(炮五/錢)敗醬(一両/一分)
　右㕮咀每服四錢水二盞煎七分去滓空心服以小
　便利為效
大黄牡丹湯　治腸癰小腹腫痞按之即痛小便自調
　時時發熱自汗出復惡寒其脉遲𦂳者膿未成可以
　下之當有血脉洪數者膿已成不可下
　　大黄(半両/蒸)丹皮(一/錢)桃仁(五錢去/皮尖)𤓰子(三/分)芒硝(二/分)
　右㕮咀為一服以水三盞煎八分去滓入芒硝再煎
　沸頓服無時
薏苡仁湯　治腸癰腸中㽲痛煩躁不安或脹滿不食
　小便濇婦人産後虚熱多有此病縱非癰但疑是便
　可服就有差訛亦無害
　　薏苡仁(五/両)丹皮　桃仁(各三/両)𤓰瓣仁(四/両)
　右剉散每服四大錢水一盞半煎七分去滓服
　　五痔証治
經云腸澼為痔如大澤中有小山突出為痔於人九竅
中凡有小肉突出者皆曰痔不特於肛門邉生亦有鼻
痔眼痔牙痔等肛門中証狀非一方書分出五種曰牝
曰牡曰脉曰腸曰氣牡痔者肛邉腫痛突出一枚五六
日潰出膿血自愈牝痔者肛邉發㿔數箇如鼠乳狀脉
痔者無頭脉中并小竅注下清血腸痔者生於腸内更
衣時非挼搦不能入氣痔者遇憂怒則發肛門腫痛氣
散則愈治之之法切勿用生砒毒氣入腹反至為患
貴人遭此痛不忍言因書以戒後學
五灰散　治五痔不問内外牝牡寒濕悉主之
　　鱉甲(治牡/痔)蝟皮(治牝/痔)猪左足懸蹄甲(治腸/痔)蜂房(治/脉)
　　(痔/)蛇殻(治氣/痔)各等分
　右燒存性隨証倍一分為末水調二錢空心卧時一
　服
薫法
　　蝟皮(方三指/大切)薫黄(棗大/研)熟艾(雞子大/一團)
　右為末用瓶器以灰實一半如燒香法安長桶内坐
　其上薫之煙從口出為佳凡三度薫永瘥勿犯風冷
　忌雞肉毒物
洗法
　　海桐皮(剉/)蛇床子(各一/両)香楠藤(剉/)葱白(切各/三両)
　右用水一斗入藥五両煎减半去滓候温着手輕輕
　洗以絹拭之乾　一法止用槐白皮煎湯淋渫最妙
貼藥
　　蜀葵子(五/錢)蝉退(五/箇)梹榔(一/枚)
　右為末以棗三枚取肉研細捜和藥末如覺硬滴蜜
　少許研成膏量大小貼病處
　　辯腸風論
夫有五痔人登圊則下血或㸃滴或洴箭或清或濁面
黄脣白心忡脚弱頭目眩暈此因飽食坐乆腸澼所為
亦有飲酒房勞過度所致醫多指此為腸風臓毒然腸
風臓毒自屬滯下門臓毒即是臓中積毒腸風即是邪
入臓純下清血謂之風痢今五痔下血乃是酒痔脉痔
其血自肛門邉别有一竅如針孔大滴淋而下與洩物
不共道不可不知
烏連湯　治脉痔下血不止量冷熱加减
　　黄連　烏頭(泡去皮尖/各等分)
　右剉末毎服二錢水一盞半煎七分去滓空心服熱
　加黄連冷加烏頭
酒連丸　治酒痔下血伏暑乆治不效
　　黄連(不拘多少燎去鬚酒浸銀器中重/湯煮漉出晒乾添酒煮七次止)
　右為末以餘酒為丸如桐子大毎服五十丸米湯下
加味四君子湯　治五痔下血面黄心忪耳鳴脚弱氣
　乏口淡食不知味
　　人参　白术　茯苓　甘草(炙/)黄茋　扁荳(蒸各/等分)
　右為末毎服二錢匕湯㸃服此方人未之信服者頗
　效所謂看不上手而自有竒效
荆芥散　治脉痔下血
　　荆芥穗　槐花(炒焦各/一両)石菖蒲(一両/五錢)
　右為末米飲調下空心服日二劑
白玉丹　治乆年腸痔下血百藥不效者
　　凝水石(煅/)不拘多少煅紅研細水飛再入煅窝中
　　煅
　右糯米糊為丸如桐子大毎服陳米飲下五十丸只
　一服愈
又方　单服白梅亦效
　　瘡痬証治
瘡疥雖不致害人浸淫不已亦有數年不愈者多因心
腎有虧傷神失志或飲食不節積滯腸胃致氣凝留發
於肌肉皮膜之間色自極異所謂馬疥惡露反花瘑瘡
腫状不同或癢或痛汁水淋漓愈而復發諸治不瘥要
當調養心腎去腸間菀莝理無不愈
升麻和氣飲　治疥瘡發於四肢臀髀痛癢不常甚致
　増寒發熱攻刺疼痛浸淫浮腫及􁨛風入臓隂下濕
　　耳鳴眼痛
　　蒼术(二両米/泔浸)桔梗　升麻　乾葛(各一/両)陳皮(八/錢)
　　甘草　芍藥(各三/分)半夏製當歸(二/錢)大黄(五/錢)白芷
　　茯苓(各二/分)枳殻　厚朴(薑汁/炒)乾薑(各五/錢)
　右剉散毎服四大錢水一半寸三片燈心十五寸煎
　七分去滓空心服
天麻煎　治風毒入胃及心腎經絡攻注百節疼痛頭
　目虚腫痰涎不利下注腰脚緩弱生瘡婦人血風男
　子􁨛風及風濕脚氣攻注皮膚搔癢癮疹偏正頭風
　　川烏頭(洗浄灰炒/去皮尖)草烏頭(水浸三日洗/去皮各四両)荆芥穗(半/觔)
　　乾薄荷(五/両)杜當歸(水浸三日/晒乾一觔)
　右為末醋糊丸梧子大清茶下三十丸此方與癮疹
　門加味烏荆丸相類但此方入草烏併製法不同耳
殺疥藥
　　羊蹄根(生切/一両)薑(一/分)礬(半/分)硫黄(一/分)草烏(一/箇)
　右以米泔浸一宿研極細入釅醋和勻入治時抓破
　敷之遲頃以温湯洗去絶妙
百草膏　治一切惡瘡不問乾濕痛癢日近年深百藥
　不瘥
　　羊屎　一味不拘多少上下以瓦盛葢蘖木燒令
　　煙盡末之蔴油調敷癢者入輕粉少許痛者入麝
　　香少許神效
一法　以杏仁輕粉等分研勻搽之最能殺蟲
　　􁨛風証治
男子精血不調外為風冷所襲以致隂中濕癢搔之不
已流注於脚患生瘡瘍名曰􁨛風世謂腎臓風者乃認
􁨛為腎也􁨛屬宗筋系於肝胃陽明養之陽明主肌肉
循經流入四肢故使四肢生瘡正謂之􁨛風非腎臓風
也
四生散　治􁨛風上攻下注耳鳴目癢鼻赤齒浮或作
　口瘡下注隂濕四肢搔癢遍體生瘡及婦人血瘡
　　白附子　沙苑蒺藜　黄茋　羌活(各等/分)
　右為末毎服二錢塩酒調下有人將猪腎破開入塩
　糁藥於其間煨服亦佳􁨛屬宗筋胃陽明飬之故有
　是証
烏頭煮塩丸　治元臓氣虚􁨛風入胃上攻頭疼眼赤
　多淚昏濇口乾咽燥下注四肢歴節重着隂下濕癢
　足脛腰膝遍生瘡瘍及風水浮腫
　　川烏頭(洗净大者破/開小者全用)蒼耳　吳茱茰(各四/両)京三稜
　　(五/錢)白芷(十二両用水煮四味候/烏頭透控乾洗盡塩)
　右為末米糊丸桐子大毎服五十丸空心温酒塩湯
　任下凡水病必忌塩此藥用塩無所忌
升麻和氣飲　治如前方見瘡瘍門
天麻煎　治如前方見瘡瘍門
　　癬証治
凡癬種類亦多所謂苔癬瓦癬荷葉癬雖以皮膚血氣
凝滯所為或有血氣濕搏成者或為人傳染得之者種
種不同治之各有方
昨荷葉散　治一切癬不問風濕氣血與夫相染而生
　者
　　昨葉何草(即瓦上松/晒乾一兩)枯礬(五/錢)䧺黄(五/錢)
　右為末以羊蹄菜根先蘸醋揩癬上令癢破即以藥
　末乗濕塗敷不過三両次即愈
　　妒精瘡証治
夫邏慾人多患妒精瘡者以婦人隂中先有宿精男子
與之交接虚熱即成初發在隂頭如粟拂之則痛甚至
両目出清膿作臼孔蝕之大痛婦人亦有此病生在玉
門内正似疳蝕瘡不痛為異耳
麝香散　治妒精瘡
　　麝香　黄礬　青礬(各等/分)
　右為末小便後敷之
白散子　治妒精瘡癢不可忍者及皮膚諸瘡手搔諸
　瘡
　　晉礬(不拘多/少煆)輕粉(毎服入/少許)
　右研勻糁瘡上立瘥如治漏瘡毎挑一錢入黄柏末
　一錢輕粉五分
津調散　治妒精瘡膿汁淋漓臭爛
　　黄連　欵冬花　各等分
　右為末以地骨皮蛇床子煎湯洗用軟帛挹乾以津
　調藥敷之最忌不得用生湯洗諸瘡皆然
蒲黄散　治隂蝕瘡
　　蒲黄(三/両)水銀(一/両)
　右研勻先以猪肉湯浸洗挹乾以藥参之
一方　治男女隂蝕以硫黄末敷之
　　大風叙論
經所載癘風者即方論中所謂大風惡癩是也雖名曰
風未必皆因風大率多是嗜慾勞動氣血熱發汗洩不
避邪風冷濕使淫氣與衛氣相干致肌肉憤䐜氣有所
凝則肌肉不仁榮衛泣濁則拊熱不利故色敗皮膚爛
潰鼻梁塌壊千金所謂自作不仁極猥之業雖有悔言
而無悔心良得其情然亦有傳染者又非自致此則不
謹之故氣血相傳豈宿業縁㑹之所為也原其所因皆
不内固渉外所因而成也証候多端并見於後
　　大風治法
凡治大風皆推其所因况因風寒濕熱勞逸飲食與夫
傳染不可混濫散寒濕風濕清熱調和氣血顯然不同
若例以㵼風藥治之則失其機要矣昔見一僧得病狀
如白􁨛卒不成瘡但毎旦起白皮一升許如蛇殻醫者
謂多啖炙煿所致與局方觧毒雄黄丸三四服而愈豈
非得其因邪治之
第一浴法
　　麻黄根　地骨皮　草烏頭(各二/両)
　右為剉散研朴硝二両和勻每用藥二両水一桶椒
　一合葱三十莖艾葉一両同煎十沸入米醋一盞打
　勻去滓坐温室中且用手巾搭四肢候湯可浴即浴
　令汗透面上如珠流更坐室中或睡片時尤佳候汗
　觧方着衣避風而出五日再浴如此両三次便服換
　骨丹
換骨丹
　　九次鱉甲(去/裙)海蜈蚣
　右以塩泥固濟候乾火煅存性為末巴豆五錢去皮
　膜順手研青州棗七箇去核入巴豆膏在棗中火煨
　令焦存巴豆五分性將棗巴豆爛研如泥入前二味
　末同研勻以醋煮糊為丸如菉豆大毎服七丸虚者
　四五丸用濕薺汁下候利惡物如膿血爛魚腸即止
　即此両三服未利更服一二丸次進遇仙丹
遇仙丹
　　人参　紫蘓(各一/両)苦参　白殭蠶(去嘴各/二両)
　右為末白麵糊丸桐子大毎服三十丸鹽湯吞下空
　心日二次服疏風散
疏風散
　　梔子(一両/半)大黄　滑石　熟地　懸豆
　右為末入朴硝五錢令勻毎服一錢食後淡茶清調
　下次以佛手膏去瘡
佛手膏　去黒紫瘡核
　　斑猫(七箇去/翅足)巴豆(七粒/去皮)杏仁(二十七粒/去皮尖)紅娘子(二/十)
　　(七箇去/翅足)砒(一錢/另研)盆硝(一/錢)黄蠟　韶粉　瀝青(研各/五錢)
　　硫黄　黄丹(各三/錢)膩粉(炒一/両)菉豆(一/合)槐角(三/條)麻油
　　(四/両)亂髪(一/両)
　右用油煎令髪化次下紅娘子次下巴豆槐角等逐
　味下焦者漉出方下硫黄盆硝丹粉等以箆子不住
　手攪令自滴水成珠為度用時先将針輕手刺瘡核
　用藥一粟米大放針處次日擠瘡有黒臭膿血三両
　日血漸少次服去毒丹
去毒丹
　　赤芍藥　甘草　滑石(各五/錢)巴豆(去皮炒别/研後入)黒牽
　　牛(一両半/生半炒)大黄　朴硝(各一/分)
　右為末麵糊丸菉豆大臨卧時服十五丸金銀花薄
　荷湯下加至二三十丸次服甘草㪚
甘草散
　　炙草　滑石(各五/錢)山豆根(一兩/生)大黄(一錢/生)
　右為末毎服一錢蜜熟水調下日二服次服觧毒丸
觧毒丸
　　瓜蒌根(三/両)甘草(五錢/炒)大黄(一分/生)朴硝(一分/另研)
　右為末麵糊丸如菉豆大毎服二十丸至三十丸白
　湯下次服福神丹
福神丹
　　訶子(四箇/炮)巴豆(炒/)黒牽牛(各五/錢)甘遂(三錢/生)赤小豆
　　(四十/九粒)
　右為末麵糊丸如菉豆大毎服十丸至十五丸薄荷
　湯下次用水膏藥
水膏藥　敷貼破處及足面足上瘡令生肉
　　陳皮(去灰土半/觔炒紫色)陳米(半升/炒紫)藿香　馬蹄香(各一/両)麝
　　香(一錢/另研)
　右同為末入麝香用冷水調掃敷瘡上有膿處如損
　破即煎槐枝湯洗再上藥此十方倪處士所傳甚騐
　大要病人須能如法將息理㑹敬而信之
通天再造散　治大風惡疾
　　鬰金(五錢/生)大黄(一両/炮)白牽牛(六錢半/生半炒)皂角刺(一両/炮經)
　　(年黒/大者)
　右為末毎服五錢日未出面東以無灰酒下盡量為
　度脱利黒頭小蟲病稍輕者止利如魚腸臭惡物忌
　毒半月但食稠粥軟飯漸生眉毛皮膚如常甚者不
　過三両次須將理不可妄有勞動及終身不得食馬
　驢騾等肉犯者死不救
三濟丸　治如前
　　當歸　熟地　川芎　荆芥(各二/両)防風　細辛(各/一)
　　(両/)桂心(一/分)
　右㕮咀先以醋一升浸一宿漉出焙乾再以生地黄
　一觔搗汁浸一宿焙乾酒一升浸一宿旋入乳香五
　錢以餘酒醋地黄汁釋蒸餅為丸如桐子大用川烏
　一箇炮裂剉荆芥穗五錢浸酒三升旋温下藥五十
　丸
欽定四庫全書
　三因極一病証方論卷十六
　　　　　　　　　　　　　宋　陳言　撰
　　斑瘡証治
夫斑瘡病内經與張仲景皆不載尋摭方論盖自魏朝
方有以白頭赤根者為豌豆即癍瘡也細粟如蔴者俗
呼為麻即膚疹也又有大者俗呼為芋為萍此皆輕重
之不齊故命名異耳百問云治法不得専利以瘡疹發於
表利之則毒氣入裏龎安常云身疼壯熱須少解散臟
秘毒攻非利不愈必令汗下初虞世南亦云瘡疹發於
肌肉屬陽明古人治法皆以承氣湯利之諸説矛盾不
無疑誤今皆存之要當分其未發已發為治若其始發
必作寒熱如傷寒狀方証所載耳冷尻冷咳𠻳者皆瘡
疹証又小兒初得手足搐搦如風癎者亦瘡疹候便可
與宣熱必須利之千金治豌豆瘡初發欲發者单煮大
黄服之即明文也若其已發只須解肌用升麻紫草等
是也如是分之諸証自判又此病多因傷寒失於汗下
或時氣勝復嵗主客氣及天行疫病長幼相染者當隨
因辨証治之其間唯倒黶最危宜早為治
三荳飲子　治天行痘瘡但覺有此証預服則不發
　　赤小荳　黒荳　菉荳(各一/升)甘草(五/錢)
　右净淘豆入甘草以水煮熟逐日空心任性食荳飲
　汁七日瘡自不發
升麻湯　治大人小兒傷風寒瘟疫頭痛寒熱體疼癍
瘡已發未發並可服
　　升麻　葛根　甘草　芍藥　各等分
　右剉散毎服五錢重水二盞煎七分去滓熱服小兒
　量與之　一法加紫草茸煎
鼠粘子散　治傷寒斑瘡毒氣咽膈不利聲不出疼痛
　　鼠粘子(炒/)丹参　甘草(炙/)乾薄荷　升麻　等分
　右㕮咀毎服三錢水一盞半煎七分去滓不時服小
　兒量與之
龍腦膏　治癍瘡倒黶
　　猪心血調腦子成膏以紫草茸煎湯觧開稀稠得
　　所服無腦子用辰砂　一法以白芍藥葉燒灰為
　　細末毎服二錢入麝香少許沸湯調下
仙靈散　治癍瘡入眼
　　仙靈脾　葳靈仙　等分
　右為末毎服二錢食後米湯調下
荳皮飲子　治小兒因出瘡毒入眼生翳
　　真菉荳皮　白菊花　真榖精草　去根等分
　右為末毎服一大錢乾肺一箇粟米泔一盞同煎泔
　盡只将乾肺去核日服三次
　　丹毒叙論
經云諸痛癢瘡皆屬心火心虚寒則癢心實熱則痛丹
毒之病由心實熱也心生血主於脉血熱則肌浮隂滯
於陽則發丹毒方論有云以其色赤如丹砂塗故得丹
名然又有水丹白丹五色油丹豈專以赤為名也又有
赤硫天火殃火尿竈竈癈野火等古方以為小兒出入
逰行觸犯所致此因容或有之若小兒在襁褓中未能
出入亦患此者是豈因觸犯耶大率皆血熱之所為也
叙列於後
　　丹毒証治
夫火丹者肉中忽赤如丹塗之色痛癢不定甚至徧身
白丹者肉中腫起癢痛如吹狀雞冠丹者亦名茱茰丹
肉上粟起如雞冠水丹者徧體熱起黄色如水在皮中
五色油丹者亦名曲腫赤硫丹腫熱赤色流入四肢以
上皆不問大小如天火骨火殃火尿竈朱田野火等丹
多着少小但自腹肉生出四肢者則易愈自四肢生入
腹者難治
香欒皮湯　治諸腫丹毒發於四肢腹背頭面或赤或
　白或癢或痛或寒或熱
　　香欒皮(一/両)以水一大碗煎半碗用翎毛刷患處神
　　妙
伏龍肝散　治少小諸腫丹毒
　　用伏龍肝為末以雞子清和敷之日三次
金花散　治一切丹毒
　　鬰金　黄芩　甘草　山梔　大黄　黄連　糯
　　米
　右七味各一両生為末蜜和冷水調以鵞毛拭患處
　料簡
治丹毒方千金外䑓甚多無出用至冷物凡至冷物無
過藻菜如有患丹毒熱腫等取渠中藻菜細切熟搗敷
丹上厚三寸乾則易之最良
　　癮疹証治
世醫論􁷙疹無不謂是皮膚間風熱然既分冷熱冷熱
即寒暑之証又有因浴出凑風冷而得之者豈非濕也
則知四氣備矣經云諸痛癢瘡皆屬於心心實熱則痛
虚寒則癢又陽明主肌肉屬胃與大腸亦有冷熱分痛
癢不可不審世人呼白者為婆膜赤者為風血名義混
淆當以理曉内則察其臟府虚實外則分其寒暑風濕
隨証調之無不愈矣
加味羌活飲　治風寒暑濕外搏肌膚發為癮疹増寒
　發熱遍體搔癢隨臟氣虚實或赤或白心迷悶亂口
　苦咽乾
　　羌活　前胡(各一/両)人参　桔梗　炙草　枳殻(麩/炒)
　　川芎　天麻　茯苓(各五/錢)蝉退(去頭/足)薄荷(三/分)
　右為末毎服二大錢水一盞薑三片煎七分無時服
加味烏金丸　治癮疹上攻頭面赤腫搔癢搔之皮便
　脱落作瘡作癢作痛淫液走注有如蟲行
　　川烏(湯洗浸三五次/去皮尖焙乾秤)荆芥(各八/両)杜當歸(水浸三日/焙乾秤半)
　　(觔/)薄荷(五/両)
　右為末醋煮米粉為丸桐子大毎服五十丸温酒清
　茶下
麯术丸　治因浴出凑風冷遍身瘾疹搔之隨手腫突
　及眩暈嘔噦
　　白术(一/两)神麯(二两/炒)甘草(一/分)
　右為末毎服二錢米飲調下　一方以土砂研炒冷
　酒調下二錢不飲酒者以茶調下
敷藥
　　景天一觔細搗取汁敷上熱炙手摩再三度瘥
　　狐臭漏腋証治
狐臭與漏腋雖不害人性命而害人身奉親事君乃至
交㳺皆非所宜修身之士務為清㓗或得此患不可不
思有以去之夫狐臭多因勞逸汗漬以手摹而嗅之致
清氣道中受此宿穢故傳而為病方論有天生之臭説
恐未必皆然多見為人相染者葢其氣吸上元宫遂散
百脉多相沾染忌之為得漏腋者亦由腋下夾汗致汚
衣數重皆透然未必臭以二証攷之其病自别古方共
作一病未為至論
蜘蛛散　治狐臭薫人不可嚮邇者
　　大蜘蛛一箇　以黄泥入少赤石脂搗籮極細入
　　塩少許杵煉為一窠納蜘蛛在内旋以火近燒令
　　通紅候冷剖開　右一味研細臨卧入輕粉一字
　　釅醋調成膏敷腋下明早登厠必瀉下黒汁臭穢
　　不可聞於逺僻處傾棄之無致染人神良
六物散　治漏腋腋下足心手掌隂下股裏常如汗濕
　汚衣者
　　乾枸杞根　乾薔薇根　甘草(各五/錢)商陸根　滑
　　石(各一/分)
　右治下篩以苦酒少許和勻塗當㣲汗出易衣更塗
　之不過三次便愈或一嵗復發又再塗之
　　頭痛証治
頭者諸陽之㑹上丹産於泥丸宫百神所奪凡頭痛者
乃足太陽受病上連風府眉角而痛皆可藥愈或上穿
風府陷入於泥丸宫而痛者是謂真頭痛不可以藥愈
夕發旦死旦發夕死責在根氣先絶也原其所因有中
風寒暑濕而疼者有氣血飲食厥而疼者有五臟氣鬰
結而成者治之之法當先審其三因三因既眀則所施
無不切中
芎辛湯　治傷風寒生冷及氣虚痰厥頭疼如破兼眩
　暈欲倒嘔吐不定
　　附子(生去/皮臍)烏頭(生去/皮尖)天南星　乾薑　炙草　川
　　芎　細辛　各等分
　右㕮咀毎服四大錢水二盞薑五片茶芽少許煎七
　分去滓食後服
藿香散　治傷風挾涎飲上厥頭疼偏正夾腦諸風
　　藿香(五/錢)川烏頭(湯洗七次去/皮尖一両)乳粉(皂角子/大三錢)草烏頭
　　(炮去皮/尖五錢)
　右為末毎服一字薄荷茶清調下食後服
惺惺散　治傷寒發熱頭疼腦痛
　　石膏　甘草　麻黄(去/節)　　各等分
　右為末毎服二錢水一小盞茶半盞葱三寸劈碎煎
　三五沸先嚼葱白細嚥下去枕仰卧如發熱再投一
　服汗出即愈
玉屑散　治傷寒發熱涎潮上厥伏留陽經頭疼眩暈
　不可忍者
　　石膏(煅/)
　右硏細毎服二錢葱茶調下小兒量大小加减
芎术湯　治着濕頭重眩暈苦極不知食味煖中補益
　精氣
　　川芎　白术　附子(生去皮臍/各五錢)甘草　桂心(各一/分)
　右㕮咀毎服四大錢水二盞薑七片棗一枚煎七分
　去滓空心服
救生散　治外傷風冷内積憂思氣鬰涎聚隨氣上厥
　伏留陽經頭疼壮熱眩暈或眩暈胸痞膈塞兼服寛
　中丸并攻之
　　菊花蒂　川芎　石膏(煆各/一兩)甘草(炙一/分)
　右晒乾為末毎服三錢煎葱湯調下如覺胸痞即調
　此下
寛中丸　治氣滯不快飲食不消胸膈痞塞凝痰聚飲
　狀如傷寒頭疼胸痞
　　大附子(炮/)木香　青皮　大黄(濕紙裹/煨等分)
　右為末醋煮糊為丸桐子大毎服十丸薑湯下頭疼
　甚則調救生散送下
天南星丸　治腎厥頭疼不可忍
　　硫黄　石膏　天南星　焰硝　各等分
　右為末糊丸桐子大毎服三十丸空心温酒下
硃硫丸　治腎厥痰厥頭疼諸藥不效
　　川烏(炮/)硫黄(各五/錢)硃砂(水飛/二兩)天南星(一兩/炮製)
　右為末薑汁糊丸桐子大毎服十五丸生　薄荷湯
　下
葫蘆巴散　治氣攻頭疼如破
　　葫蘆巴(炒/)三稜(剉醋浸一/宿各一兩)乾薑(炮一/分)
　右為末毎服二錢生薑湯或酒調下
雄黄丸　治八般頭風及眩暈惡心
　　通明雄黄(一/両)川烏頭(生去皮/尖両半)
　右二味為末滴水丸如桐子大毎服十丸煨葱白湯
　清下即用後藥搐鼻
搐鼻藥
　　蓽撥　良薑(各一/分)白芷(一/錢)細辛(半/分)
　右為末毎服一小字先含水一口分搐鼻内吐水即
　止
大附丸　治元氣虚壅上攻偏正頭疼不可忍
　　大附子一枚炮去皮臍為末葱汁糊丸菉豆大毎
　　服十丸至十五丸清茶下一法以川烏頭炮去皮
　　尖為末用韮葉自然汁和丸治風虚痰涎頭疼
如聖餅子　治氣厥上盛下虚痰飲風寒伏留陽經偏
　正頭疼痛連腦頂吐逆惡心目瞑耳聾常服清頭目
　消痰煖胃氣
　　川烏頭(生去/皮臍)南星　乾薑(各一/両)甘草　川芎　天
　　麻　防風　半夏(製各/五錢)
　右為末湯浸蒸餅和丸鷄豆子大捻作餅子晒乾毎
　服五箇同荆芥三五穗細嚼茶酒任下熱水亦得不
　時服
　　眼叙論
夫眼為五臟之精華一身之至要如天之有日月其可
不保䕶耶然骨之精為瞳子屬腎筋之精為黒眼屬肝
血之精為絡裏屬心氣之精為白眼屬肺肉之精為約
束屬脾契筋骨血氣之精與脉并為系系上屬於腦後
出於項中故六滛外傷五臟内鬰飲食房室逺視悲泣
抄寫雕鏤刺繡愽奕不避煙塵刺血發汗皆能病目故
方論有五輪八廓内外障等各各不同尤當分其所因
及臟府隂陽不可混濫如目决其面者為銳眥屬少陽
近鼻上為外眥屬太陽下為内眥屬陽明赤脉從上下
者太陽病從下上者陽明病從外走内者少陽病此三
陽病不可混也睛色赤病在心色白病在肺色青肝之病色
黒腎之病色黄者脾之病色不可名者病在胃中此五
臟三陽病不可混也仍叙三因於後
　　三因証治
病者喜怒不節憂思兼并致臟氣不平鬰而生涎隨氣
上厥逢腦之虚浸淫眼系䕃注於目輕則昏澁重則翳
障眇淚努肉白膜漫睛皆内所因或數冐風寒不避暑
濕邪中於項乗虚循系以入於腦故生外翳醫論中所
謂青風緑風紫風黒風赤風白風白翳黄翳等隨八風
所中變生諸症皆外所因或嗜欲不節飲食無時生食
五辛熱啖炙煿馳騁田獵冐渉煙塵勞動外精喪眀之
本謂之一時恣意逰佚而為百嵗之固愆皆不内外因
治之各有方
千金神麯丸　眀目百嵗可讀細字常服益眼
　　神麯(四/兩)光眀砂(一/兩)磁石(二兩煆醋/淬七七次)
　右為末煉蜜丸桐子大米飲服五丸空心日三服
羌活散　治風毒氣上攻眼目昏濇翳膜生瘡及偏正
　頭風眼花小累累者
　　羌活　川芎　天麻　旋覆花　青皮　南星(炮/)
　　藁本(各一/兩)
　右為末毎服二錢水一盞薑三片薄荷七葉煎七分
　食後服　一法入牽牛末二兩以薑汁煮糊丸如桐
　子大酒下二三十丸
白蒺藜散　治腎臟風毒上攻眼目赤腫熱淚昏濇努
　肉攀睛
　　白蒺藜(炒去/角)防風　甘草(生/)真殭蠶(去絲嘴/各一兩)南星
　　(一兩五錢黒豆二合青塩五錢以/水煮透取出焙乾秤不用塩豆)甘菊花(三兩/生)
　右為末毎服二錢煎甘草湯調下食後服忌炙煿
洗肝散　治肝熱赤脉貫睛濇痛冲風淚下兼治熱血
　攻心
　　蒺藜(一両/半)防風　羌活(各五/錢)馬牙硝(二/兩)甘草(一/分)
　右為末毎服二錢白湯調下食後服
椒紅丸　眀目煖水臟補虚勞乆服駐顔縮小便
　　川椒(取紅者/四兩)巴㦸(去/心)金鈴子(剉/炒)茴香　製附子(各/一)
　　(兩/)
　右為末以淮山藥三兩酒煑糊捜為丸桐子大空心
　鹽湯下三五十丸
煑肝散　治眼赤有耳癢症
　　用四生散(方見􁨛/風門)毎服四錢匕塩酒入羊子肝煮
　　空心温服(羊子肝即羊/肝上小片子)
驅風散　治風熱上攻眼瘇眶濇痛不可忍上下眶眦
　赤爛翳肉侵睛
　　五棓子(一兩去/塵土)蔓荆子(一兩五/錢洗)
　右㕮咀毎服三錢水二盞銅石器内煎至一盞澄清
　熱洗留滓二服熱再煎
立勝散　治風毒攻眼及時眼隐濇羞明瘇痛
　　黄連　黄柏　秦皮(去/粗)甘草　各等分
　右㕮咀毎服四錢水一盞棗一枚燈心七莖煎數沸
　去滓以新羊毛筆蘸刷眼候温即用手沃之　一法
　不用黄柏甘草有黄芩防風
神仙照水膏　治障翳
　　蠟(一/兩)黄丹(一兩/水飛)蛇殻(一分/燭燒)水銀(一/錢)烏鷄殻(一/箇)
　右用桞木槌硏細滴蠟為餅臨卧用之候天眀將水
　照眼藥隨水中膜盡去
蘖竹瀝膏治一切赤眼障翳
　　慈竹(一段去/兩頭節)黄柏(去粗皮刮細/者滿填竹内)
　右用磚對立置竹磚上兩頭各安净碗以乾竹火燒
　令瀝出盡收之以釵股銅筯㸃
通利膏　治眼赤翳濇膜遮障時多熱淚
　　杏仁(二十一箇/湯去皮尖)乳香(皂子/大)輕粉
　右旋入口中都嚼候津液滿口吐出磁器中置火上
　令四邉沸以綿濾别盞中入生腦子皂子大硏勻再
　濾過以銅筯㸃之
通神膏　治眼生翳膜赤脉努出濇癢疼痛有淚
　　沙蜜(四/両)青鹽　麝香(各一/字)乳香　硇砂(滴淋/過)枯礬
　　(各半/字)當歸(五/分)黄連(一/錢)
　右件乳缽内研破同蜜入膏竹筒内宻封閣定煮半
　日厚綿濾過㸃眼
蛤粉丸　治雀目不拘乆近但日落便不見物
　　上色蛤粉(細/研)黄蠟
　右鎔蠟捜粉為丸如棗大毎用猪肝一片二兩許披
　開裹藥一丸蔴線纒瓮器内水一碗煮熟取出乘熱薫
　眼至温吃肝以效為度
　　鼻病証治
肺為五臟華葢葢百脉取氣于肺鼻為肺之開闔吸引
五臭衛養五臟升降隂陽故鼻為清氣道或七情内鬰
六淫外傷飲食勞佚清濁不分隨氣壅塞遂為清涕鼻
洞濁腦膿絲衂血息肉乆而為􁬼雖種種不同未有不
渉三因致泥丸汨亂變生諸症
羊肺散　治肺虚壅鼻生息肉不聞香臭
　　羊肺(一具/洗)白术(四/両)肉蓯蓉　木通　乾薑　川芎
　　(各一/兩)
　右為細末以水量打稀稠得所灌肺中煮熟細切焙
　乾為末食後米飲服一二錢
細辛膏　治鼻塞腦冷清涕不已
　　細辛　川椒　乾薑　川芎　吳茱茰　附子(生/去)
　　(皮臍各/三分)皂角屑(五/錢)桂心(一/兩)猪脂(六/兩)
　右煎猪脂成油先一宿以苦酒浸煎八味取入油煎
　附子黄色止以綿裹塞鼻孔
通草散　治鼻􁬼氣息不通不聞香臭并有息肉
　　木通　細辛　附子(炮去皮臍/各等分)
　右為末蜜和綿裹少許納鼻中　一法以𤓰蒂為末
　綿裹納鼻中或吹入亦可　一法以枯礬研為末面
　脂和綿裹少許納鼻中數日息肉與藥消落
粉黄膏　治肺熱鼻發赤瘰俗謂酒皶
　　硫黄(一分/為末)蘿蔔(切去葢剜作瓮子入硫黄在内以/竹針葢定正安糠火煨一宿取出)
　　(研/細)輕粉　烏頭尖(各少許/為末)
　右研勻以麵油調卧時敷早時洗去以酥調尤佳
　一法用乳香硫黄細辛輕粉等分為末水調卧敷
　一法以梔子為末蠟丸小弹子大茶酒任下一丸
凡鼻頭㣲白者亡血也赤者血熱也酒客多有之若時
行衂血不宜斷之或出一二升不已即以龍骨為末吹
入即止凡九竅出血皆用此法甚良餘衂方見失血門
　　唇病証治
唇者脾之候也意舎之所榮燥則乾熱則裂風則瞤動
寒則掲氣鬰則生瘡血枯則瀋而無色治之之法内則
隨証調其脾外則當以藥敷之
清脾湯　治思過度藴熱於脾口乾唇燥瀋裂無色
　　黄茋　白芷　升麻　人参　甘草(炙/)半夏(炮去/滑等)
　　(分/)
　右㕮咀毎服四錢水一盞半薑五片棗二枚小麥三
　十粒煎七分去滓無時服
羌活散　治風濕入脾致唇口瞤動帬掲頭疼目眩及
　四肢浮腫如風水狀
　　羌活(三/兩)茯苓　薏苡仁(各一/兩)
　右為末毎服二錢水一大盞煎七分入淡竹瀝一匙
　許再煎服
菊花丸　治脾氣乆虚憂思過度榮衛枯耗唇裂瀋𦂳
　或口吻生瘡容色枯悴男子失精女人血衰悉主之
　　甘菊花　枸杞子　肉蓯蓉(酒浸/洗切)巴㦸天(去心各/等分)
　右為末蜜丸桐子大毎服三五十丸米湯送下
青灰散　治唇𦂳燥裂生瘡面無顔色
　　青黛布(燒灰/研細)以猪脂調敷之　一法以頭垢敷之
　　口病証治
夫口乃一身之都門出入榮養之要道節宣㣲爽病必
生焉故熱則苦寒則醎宿食則酸煩燥則澁虚則淡疳
則甘五味入口藏於脾胃行其精華分布津液于五臟
臟氣偏勝味必偏應於口或胃熱則口臭凝滯則生瘡
不可失睡失睡則愈増
龍石散　治上膈壅毒口舌生瘡咽㗋腫痛
　　寒水石(煅三/兩)辰砂(二錢半/另研)腦子(半/字)
　右為末以少許糁患處嚥津日夜數次小兒瘡疹攻
　口先以五福化毒丹掃却以此藥糁之立效
赴筵散　治口瘡疼痛
　　五棓子(一兩/洗)黄柏(蜜塗炙/紫色)滑石(各五/錢)
　右研細末毎服五分許糁患處不妨便可飲食
緑雲膏　治口瘡臭氣瘀爛乆而不瘥
　　黄柏(五/錢)螺青(二/錢)
　右研細令卧置一字在舌下不妨嚥津遲眀瘥　一
　法以銅緑易螺青
兼金散　治藴熱上攻或下虛邪熱病口生瘡
　　細辛　黄連　各等分
　右為末先以熱水揾帛揩净糁藥患處良乆涎出吐
　之
杏粉膏　治口瘡以凉藥敷之不愈者
　　杏仁(十粒去/皮尖)輕粉(一/字)
　右研杏仁細調勻臨卧敷瘡上少頃吐之勿嚥
生香膏　治口氣熱臭
　右以甜𤓰子去殻一味研細蜜熬少許調成膏食後
　含化勿染在齒間　一方以香附炒去毛為末毎早
　晩揩少許牙上
　　齒病証治
齒為關門腎之榮骨之餘也腎衰則齒豁精固則齒堅
又大腸支脉在牙齗主灌注於牙大腸壅則齒為之浮
大腸虚則宣露挾風則攻目頭面疳䘌則齲脱為痔皆
氣鬰而生諸症不同治之各有方安腎丸八味丸並治
虛壅牙齒疼痛浮腫
安腎丸(方見腰/痛門)
八味丸(方見脚/氣門)
西嶽蓮花峰神傳藥方
　　猪牙皂角及生薑　　西國升麻熟地黄
　　木律旱蓮槐角子　　細辛荷葉要相當
　　青塩等分同燒煅　　研細將来使最良
　　揩齒牢牙鬚髪黒　　誰知世上有仙方(荷葉/用蒂)
常用齒藥牢牙去風冷蚛蝺宣露不問老少用之甚
　效
　　槐枝　栁枝(各長四寸/一握切碎)皂角(不蛀者/七莖)塩(四十/文重)
　右同入磁瓶内黄泥固濟糠火燒一夜候冷取出研
　細用如常法有石佛菴主年七十餘云祖上多患齒
　疼脱落得此方效數世用之齒白齊宻乃良方也
玉池散　治風蟲牙疼腫癢動摇牙齦潰爛宣露出血
　口氣等疾
　　地骨皮　白芷　升麻　防風　細卒　川芎
　　槐花　當歸　藁本　甘草　各等分
　右為末毎用一字許揩牙或大段痛即取二錢水一
　盞半黒荳半合薑三片煎至一盞稍温潄候冷吐之
　殊效或用金沸草散亦佳
　　舌病証治
舌者心之官主嘗五味以營養于身資于脾以分布津
液於五臟故心之本脉係於舌本脾之絡脉係于舌傍
肝脉循隂器絡于舌本凡此三經或為風寒濕所中使
人舌卷縮而不能言或憂怒思恐所鬰則舌腫滿而不
得息心熱則破裂生瘡肝壅則出血如湧脾閑則白胎
如雪諸証雖異治之各有方
升麻柴胡湯　治心脾虛熱上攻舌上生瘡舌本强頰
　兩邉腫痛
　　柴胡　升麻　芍藥　梔子　木通(各一/両)黄芩
　　大青　杏仁(去皮尖/各三分)石膏(煅二/兩)
　右㕮咀毎服四錢水一盞薑五片煎七分去滓食後
　服
金沸草散　治風寒傷于心脾令人増寒發熱齒浮舌
　腫
　　荆芥穗(四/兩)旋覆花　前胡　麻黄(去節各/三兩)炙草
　　赤芍藥　製半夏(各一/兩)
　右㕮咀毎服四大錢水一盞半薑七片棗一枚煎七
　分去滓潄口吐一半吃一半世醫用此發散傷風傷
　寒及加杏仁五味子治咳𠻳皆效獨未知治舌腫牙
　疼辛未年有人患舌腫牙疼如吹滿塞其中粥藥不
　入其勢甚危大煎一劑乘熱以紙籠氣薫之遂愈
　又一婦人牙疼治療不瘥致口頬皆腫亦以此藥薫
　潄而愈故特記之
烙腫法　凡舌腫舌下必有噤蟲狀如螻蛄卧蠶有頭
　尾頭小白可燒鐵烙烙頭上即消
黒散子　治舌忍腫破
　右釡底煤研細以醋調敷舌上下脱去更敷能先决
　出血竟敷之彌佳　一法用塩等分調
薄荷蜜治舌上白胎乾澁話語不真
　　薄荷自然汁(龍腦/者佳)白蜜等分
　右先以生　片蘸水揩洗竟敷之良
文蛤散　治熱壅舌上出血如泉
　　五棓子(洗/)白膠香　牡蠣粉　各等分
　右為末毎用少許糁患處或熱鐵箆烙孔上
礬石散　治風濕寒舌强不能語
　　枯礬　桂心　等分
　右為末毎一錢安舌下或用正舌散治之(方出中/風門)
凡失欠頰車蹉但開不能合以酒飲之令大醉睡中吹
藥搐其鼻嚏透即自正
　　咽喉証治(哽/附)
夫喉以候氣咽以嚥物咽接三脘以通胃喉通五臟以
系肺氣水糓攸分皎然明白有為水喉糓喉之説者謬
説也千金復云喉嚨候脾胃咽門候肝膽亦非至論智
者當以理推不可强存乎其人矣諸臟熱則腫寒則縮
皆使喉閉風燥亦然五臟乆𠻳則聲嘶嘶者喉破也非
咽門病咽腫則不能吞乾則不能嚥多因飲啖辛熱或
復嘔吐絡傷致咽系乾枯之所為也與咽門自别又有
懸􁱫暴腫閉塞㗋嚨亦如喉閉但懸􁱫在上腭俗謂鶯
翁又謂之鵞聚俗語聲訛不可不備識
小續命湯　治卒喉痺不得語　方見中風門外加杏
　仁七粒去皮尖甚效
玉鑰匙　治風熱喉痺及纒喉風
　　焰硝(一両/半)硼砂(五/錢)腦子(一/字)白殭蠶(一/分)
　右為末研勻以竹管吹五分許入喉中立愈
神效散　治喉痺熱腫語音不出
　　荆芥穗(另為/末)萆蔴(生去皮另/研各等分)
　右入生蜜少許丸如皂子大以綿裹含化急則嚼化
　一法用朴硝不用荆芥
蜜附子　治府寒咽門閉不能嚥
　　大附子(生去皮臍/切作大片)蜜塗炙令黄令嚥津甘味盡更
　　塗炙用
玉屑無憂散　治纒喉風喉痺疼痛語音不出嚥物有
　礙或風涎壅滯口舌生瘡大人酒㿂小兒妳癖或悮
　吞骨屑硬塞不下
　　𤣥参　管仲　滑石　縮砂仁　黄連　甘草
　　茯苓　山豆根　荆芥穗(各五/錢)寒水石(煅/)硼砂(各/三)
　　(錢/)
　右為末毎服一錢先抄入口以新水嚥下此藥除三
　尸去八邪殺九蟲辟瘟療渇
荆芥湯　治風熱肺壅咽喉腫痛語音不出喉中如有
　物哽嚥之則痛甚
　　荆芥穗(五/錢)桔梗(二/兩)甘草(一/兩)
　右㕮咀毎服四錢水一盞薑三片煎六分去滓温服
　一法去荆芥穗名如聖湯
雄黄觧毒丸　治纒喉風及急喉痺卒然倒仆失音不
　語或牙關𦂳急不省人事或上膈壅熱痰涎不利咽
　喉腫痛
　　雄黄(飛/)鬰金(各一/分)巴豆(去皮油/二七箇)
　右為末醋糊丸菉豆大熱清茶下七丸吐出頑涎立
　醒未吐再服如未至死心頭尚温灌藥下喉無有不
　活
乾薑散　治懸􁱫壅熱卒暴腫大
　　乾薑　半夏(湯洗/去滑)各等分
　右為末以少許着舌上嚥津　一法用塩抹筯頭張
　口拄之日五六次
麻仁散　治糓賊尸咽咽喉中癢此因悮吞榖芒搶刺
　癢痛
　　芝麻(炒不拘/多少)
　右為末湯㸃服凡榖賊屬咽馬喉風屬喉不可不分
馬鞭草散　治馬喉痺紅腫連頰
　　馬鞭草根
　右一味搗自然汁毎用一合許　一法以馬銜鐵汁
　服亦妙
凡治哽之法皆以類推如鸕鷀治魚哽磁石治針硬髪
灰治髪哽狸虎治骨哽亦各隨其類也
蜜綿薤白　通治諸哽
　　煮薤白半熟以線繫定手提線少嚼薤白嚥之度
　　薤至哽處數牽引骨即出矣　一法以綿一小塊
　　蜜煮用如食薤法
玉屑無憂散　治一切物哽(方見纒/喉風下)
　　耳病証治
腎雖寄竅於耳當知耳為聽㑹主納五音外則宫商角
徴羽内則唏嘘呵欠呬内關五臟外合六淫故風寒暑
濕使人聾瞶耳鳴憂思喜怒多生内塞其如勞佚不言
而喻復有出血生膿聤耳底耳或耵(直庚/切)聹(乃頂/反)不出
飛走投入諸証既殊治各有法
菖蒲丸　治耳卒痛及聾塞不聞聲
　　菖蒲　附子(炮去/皮臍)各等分
　右為末以醋丸如杏仁大綿裹納耳中日二易之
補腎丸　治腎虛耳聾或勞頓傷氣中風虛損腎氣升
　而不降致耳内虛鳴
　　山茰　乾薑(炮/)巴㦸　芍藥　澤瀉　兎絲子(酒/浸)
　　逺志(去/心)桂心　黄茋　石斛　乾地黄　細辛
　　當歸　附子(炮/)牡丹皮　蛇床子　甘草　蓯蓉
　　人参(各二/兩)菖蒲(一/両)防風(一兩/五錢)茯苓(五/錢)羊腎
　右為末以羊腎研細酒煮麵糊為丸桐子大食前塩
　酒任下三十丸至五十丸
蠟弹丸　治耳虛聾
　　白茯苓(一/両)山藥(炒三/兩)杏仁(去皮尖/炒兩半)黄蠟(二/兩)
　右以前三味研勻為末溶蠟同末丸如弹子大塩湯
　嚼下有止以黄蠟細切嚼㸃好建茶送下亦效
乾蠟散　治耳聾因腎虛所致十年内一服效
　　乾蠟　黄者小者并頭尾用四十九箇生薑切蠍
　　大者十九片二味銀石器内炒至乾為細末
　右向晩勿食初夜以酒調作一服至二更以来徐徐
　盡量飲五更耳中間如聞百十攅笙響便自此聞聲
觧倉飲子　治氣熱壅或飲食傷胃風熱上壅耳内聾
　閉徹痛膿血流出
　　白芍　赤芍(各五/錢)當歸　甘草(炙/)大黄(蒸/)木鱉子
　　(去殻各/一兩)
　右㕮咀毎服四錢水一盞煎七分食後卧服
麝香散　治停耳底耳耳内膿出
　　桑螵蛸(一枚慢火炙及/八分熟存性)麝香
　右為末研令勻毎用半字糁耳内如有膿先用撚紙
　以藥糁之　一法用染坯枯礬等分為末以筆管吹
　入耳中即愈或入麝香更佳
諸蟲入耳
　　蔴油灌之即出
耳内出血
　　龍骨為末吹入即止
　
　
　
　三因極一病証方論卷十六
欽定四庫全書
　三因極一病証方論卷十七
　　　　　　　　　　　　宋　陳言　撰
　　婦人論
夫天地造端於夫婦乾坤配合於隂陽雖清濁動静之
不同而成象效法之有類原兹婦人之病與男子不同
者亦有數焉古方以婦人病比男子十倍難治不亦言
之深乎但三十六病産蓐一門男子無之其如外傷風
寒暑濕内積喜怒憂思飲食房勞虛實寒熱悉與丈夫
一同也依源治療可得而知之
　　求子論
夫有夫婦則有父子婚姻之後必求嗣續聖人謂不孝
有三無後為大言嗣續之至重也凡欲求子當先察夫
妻有無勞傷錮疾之屬依方調治使内外和平則夫婦
樂而有子矣
盪胞湯　治婦人立身以來全不産育及斷緒乆不産
　二三十年者
　　朴硝　牡丹皮　當歸　大黄(蒸/)桃仁(湯泡去皮/尖麵炒各)
　　(五/錢)細辛(去/苗)厚朴(去皮薑/汁炒)桂(去/皮)赤芍　桔梗　人参
　　茯苓　甘草(炙/)牛膝(酒/浸)陳皮(各三/錢)附子(泡去皮/臍一兩)蝱
　　蟲(去嘴翅/炒焦)水蛭(切炒各/四十箇)
　右㕮咀毎服四大錢水酒各一盞半煎取六分去滓
　空心服日三夜一温覆得少汗血必下積血及冷赤
　膿如小荳汁斟酌下盡若力弱大困不堪者只一二
　服然恐惡物不盡不得藥力能盡服儘好不爾着坐
　導藥
坐導藥　治全不産及斷緒後服前盪胞湯惡物不盡
　用此方
　　皂角(去净/皮子)吳茱茰　當歸(各一/兩)細辛(去/苖)五味子
　　乾薑(炮各/二兩)大黄(蒸/)礬石(枯/)戎鹽　蜀椒(各半/両)
　右為末以絹袋盛大如指長三寸餘盛藥令滿縳
　定納婦人隂中坐卧任意勿行走小便時去之更安
　一日一度易新者必下青黄冷汗汗盡止未見病出
　者可十日安之本謂子宫有冷惡物故令無子值天
　隂冷則發疼痛須候病出盡方已不可中輟毎日早
　晩用苦益菜煎湯薫洗
秦桂丸　治婦人無子昔金城范守進此方見經騐
　　秦芁　桂心　杜仲(去皮薑汁/炒净去絲)厚朴(去皮/薑製)防風
　　附子(去皮臍/生用)茯苓(各一/両半)白薇　乾薑(炮/)牛膝(酒/浸)
　　沙参　半夏(泡各/五錢)人参(一/兩)細辛(去苗二/兩一分)
　右為末煉蜜丸赤豆大毎服五十丸食前温酒醋湯
　任下如未效更加數丸覺有則止
探胞湯　斷經三月不知是胎騐之方
　　川芎　一味不拘多少為末濃煎艾湯調二錢空
　　心服㣲動有胎
　　脉例
經云隂搏陽别謂之有子搏者近也隂脉逼近于下陽
脉别見於上隂中見陽乃知陽施隂化法當有子又少
隂脉動甚者姙子也手少隂屬心足少隂屬腎心主血
腎主精精血交㑹識投子其間則有娠又三部脉浮沉
正等無病者有姙也餘並如脉惡阻説
　　惡阻
婦人中脘宿有風冷痰飲經脉不行飲與痰搏多喜病
阻其狀顔色如故脉理順時不知病之所在但覺四肢
沉重頭目眩暈惡聞食臭喜啖醎酸至三四月則大劇
吐逆不自勝持多卧少起此由經血既閉水漬於臟臟
氣不得宣通頭目潰悶經脉秘塞使四肢沉重挾風則
頭目眩暈留飲則嘔吐無時
竹茹湯　治姙娠擇食嘔吐頭疼顛倒痰逆四肢不和
　煩悶
　　人参　橘皮　麥冬(去/心)白术(各一/兩)甘草(炙一/分)白茯
　　苓　厚朴(製各/五錢)
　右㕮咀毎服四大錢水一盞半薑五片又竹茹一團
　如指大同煎去滓空心服
半夏茯苓湯　治姙娠惡阻心中潰悶頭目眩暈四肢
　怠惰百節煩疼痰逆嘔吐嫌聞食氣好啖醎酸多卧
　少起不進飲食
　　半夏(泡三/錢)茯苓　熟地(各一/兩炙)陳皮　細辛　蘓葉
　　　川芎　人参　芍藥　桔梗　甘草(各一兩/六錢)
　右㕮咀毎服四大錢水二盞薑七片煎七分去滓空
　心服有客熱煩渇口生瘡者去橘皮細辛加前胡知
　母腹冷下痢者去地黄入桂心(炒/)胃中虛熱大便秘
　小便濇加大黄(一両/八錢)去地黄加黄芩(六/錢)
茯苓丸　治姙娠阻病心中煩悶頭目暈重憎聞飲食
　氣滯嘔逆吐悶顛倒四肢重弱不自勝持服之即效
　要先服半夏茯苓湯兩劑可服此藥
　　茯苓　人参　桂心(炒/)乾薑(炮/)半夏(製/)陳皮(各一/兩)
　　白术　葛根　枳實(麩/炒)甘草(炙各/二兩)
　右為末蜜丸桐子大毎服三五十丸米飲下日三服
小地黄丸　治姙娠酸心吐清水腹痛不能食
　　人参　乾薑(炮各/等分)
　右為末用生地黄汁丸如梧子大毎服五十丸米湯
　下空心服
　　養胎大論
夫養貽須分能所母為能養子為所養名義既殊致養
亦别故謂之重身父母交㑹之初子假父精母血投識
於其間然後成孕元氣資始之謂也一月血聚謂之始
衃二月精凝謂之始膏三月成形謂之始胎此亦無中
次第也道生一一生二二生三三生萬物既以三而成
故不得不數月而分也成物之後隂陽化施男女始分
故見外象而有感於内四月始受少隂君火氣以養精
五月受太隂濕土氣以養肉六月受少陽相火氣以養
氣七月受陽明燥金氣以養皮八月受太陽寒水氣以
養血九月受厥隂風木氣以養筋十月臟腑俱偹神氣
已全待時而生此皆所以養胎息之成始成終也若能
養者惟在乃母依經所載而時養之母妄服食針炙勞
佚等不特傷胎亦廼自傷不可不偹學也為保傅母尤
宜熟識之謹偹列母之能養避忌諸法以繼於後
　　避忌法
一月足厥隂脉養内屬于肝肝藏血不可縱怒及疲極
筋力并冐觸邪風亦不可妄針灸其經二月足少陽脉
養内屬於膽膽合于肝共榮于血不可驚動及針灸其
經三月手少隂心主筋養内屬右腎腎主精不可縱慾
及悲哀觸冐寒冷亦不得針灸其經四月手少陽脉養
内屬三焦精府合腎以養精不可勞佚及針灸其經五
月足太隂脉養内屬脾脾養肉不可妄思及饑飽觸冐
卑濕亦不可針灸其經六月足陽眀脉養内屬于胃胃
為臟海合于脾以飬肉不得雜食及針灸其經七月手
太隂脉養内屬于肺肺以養皮毛不可憂鬰及呌呼觸
冐煩燥亦不得針灸其經八月手明陽脉養内屬于大
腸合肺以養氣母食燥物致氣澁及不得針灸其經九
月足少隂脉屬于腎以養骨不可懐恐及房勞觸冐生
冷亦不得針灸其經十月足太陽脉養内屬于膀胱以
合腎太陽為諸陽主氣故使兒脉續緌皆成六腑通暢
與母分氣神氣各全俟辰而生惟不說手少隂心養者
葢心為五臟主如帝王不可有為也若將理得宜無傷
胎臟更能知轉男胎教之法斯為盡善叙列於後
　　轉女為男法
論曰陽施隂化所以有娠遇三隂所㑹多生女子但懐
娠三月名曰始胎血脉不流象形而變是時男女未定
故令于子滿三月間服藥方術轉令生男也其法以斧
置姙婦牀下繫刀向下勿令人知恐不信者令待雞抱
卵時依此置窠下一窠盡出雄雞此雖未試亦不可不
知凡受胎三月逐物變化故古人立胎教能令生子良
善長夀忠孝仁義聪明無疾葢須十月之内長見好境
象無近邪僻真良教也如有觸忤傷胎治各有法據徐
之才逐月養胎安胎等方偹則偹矣事煩少用故不暇
録識者當自閱今出安胎方如後
安胎飲　治姙娠胎寒腹痛或胎熱多驚舉重腰痛腹
　滿胞急卒有所下或䪺仆閃胸飲食毒物或感時疾
　寒熱徃来致傷胎臟
　　川芎(一兩/五錢)枳殻(麩炒一/兩五錢)熟地(三/兩)糯米(二/合)
　右㕮咀毎服四大錢水一盞半薑五片棗一枚金銀
　少許同煎七分空心服
白术散　治姙娠宿有風冷胎痿不長或失於將理動
　傷胎氣多致損墮常服保䕶胎臟
　　白术　川芎(各四/兩)川椒(去合口并目/炒出汗三兩)牡蠣(煅粉/二兩)
　右為末毎服二錢温酒米湯任調下腹痛加白芍藥
　心下毒痛加川芎心煩嘔吐加細辛一兩半夏二十
　粒湯泡入若渇者以大麥汁調服病雖愈盡服勿置
　味惡多阻人宜作丸服亦治室女帯下諸病
罩胎散　治姙娠傷寒大熱悶亂燥渇恐傷胎臟
　　捲荷葉(嫩者焙/乾一兩)蚌粉花(五/錢)
　右為末毎服二錢入蜜少許新汲水調下空心服
　　漏阻例
懐姙全假經血以養胎忽因事驚奔或從髙墜下顛仆
失據或冐渉風寒觸忤邪祟致暴下血胎乾不動奔上
搶心腹中急迫或血從口出皆傷胎症也
膠艾湯　治姙娠不問月數深淺因䪺仆胎動不安腰
　腹痛或有所下或胎奔上搶心短氣
　　熟地(二/兩)艾葉(炒/)當歸　炙草　芍葯　川芎　阿
　　膠(炒/)黄茋(各一/兩)
　右㕮咀毎服四錢水一盞半煎七分去滓空心服胸
　中逆冷加生薑五片棗三枚同煎
苧根湯　治胎無故下血腹疼不可忍或下黄汁如漆
　如小荳汁者
　　野苧根(三両/剉炒)金銀(各一/兩)
　右為一劑水酒各一盞煎至一盞去滓分二服
桂枝茯苓丸　治婦人宿有癥瘕姙娠經斷未及三月
　即動此癥也經斷三月而得漏下不止胎動在臍上
　者為癥痼害當去其病又論云姙娠六月動者前三
　月經水利時胎下血者後斷三月衃血也所以下血
　不止者其癥不去故也當去其癥
　　桂心(不/焙)茯苓　丹皮　桃仁(去皮尖/麩炒)白芍　等分
　右為末煉蜜丸如弹子大毎服一丸嚼細温酒米湯
　任下空心服
千金保生丸　養胎益血安和子臟治姙娠将理失宜
　或勞役過度胎動不安腰腹痛重胞阻漏胎惡露時
　下子臟挟疾乆不成胎或受姙不能固養痿燥不長
　過月不産日月雖滿轉動無力及臨産乖宜或驚動
　太早産時未至惡露先下胎胞枯燥致令産難或横
　或􁃽痛極悶亂連日不産子死腹中腹上氷冷口唇
　青黒吐出冷沫新産惡血上冲暈悶不省喘促汗出
　及瘀血未盡臍腹㽲痛寒熱徃來或因産勞損虛羸
　未復面黄體痩心怔盗汗飲食不進漸成蓐勞八月
　常服壯氣飬胎正順産理潤胎易産産後常服滋飬
　血氣調和隂陽宻腠理實臟府治風虛除痼疾(或偶/致墜)
　(損/)
　　炙草　貝母　秦椒(去目炒/出汗)炮薑　桂心　黄芩
　　石斛(去/根)石膏(煆/)糯米(炒/)大豆卷(炒各/一分)當歸(酒浸一/宿㣲炒)
　　(五/錢)麻子仁(一両半/另研)
　右為末煉蜜丸如弹子大毎服一丸温酒棗湯任下
　細嚼空心服
　　子煩証治
竹葉湯　治姙娠苦煩悶者以四月受少隂君火氣以
　飬精六月受少陽相火氣以飬氣若母心驚膽寒多
　好煩悶名子煩
　　防風(去/义)黄芩　麥冬(去心各/三兩)白茯苓(四/兩)
　右㕮咀毎服四大錢水一盞半竹葉數十片煎七分
　去滓温服
　　腹痛下痢治法
當歸芍藥散　治姙娠腹中絞痛心下急滿及産後血
　暈内虛氣乏崩中乆痢常服通暢血脉不生􁱫瘍消
　痰飬胃眀目益精
　　白芍(八/兩)當歸　茯苓　白术(各二/兩)澤瀉(四/兩)川芎(四/兩)
　右為末毎服二錢温酒調下二錢空心服　元和記
　調經云本六氣經緯丸能祛風補勞飬真陽退邪熱
　緩中安和潤容澤色散邪寒瘟疫時氣安期先生賜
　李少君乆餌之藥後仲景増减為婦人懐姙腹痛本
　方用芍藥四兩澤瀉茯苓川芎各一兩當歸白术各
　一兩亦可以蜜為丸服
雞黄散　治懐姙下痢絞刺疼痛
　　雞子(一/箇)烏雞者尤妙卵頭破一小孔傾出清者留
　　黄　黄丹一錢　入前雞子殻内打令黄勻以厚
　　紙裹黄泥固濟煨取焙乾
　右為末毎服二錢米飲調下一服愈是男兩服愈是
　女凡冷熱滯下門中選無毒者皆可用
　　小便病証治
凡姙娠胎滿逼胞多致小便不利或心腎氣不足不能
使胞清濁相干為諸淋病或胞系予戾小便不通名曰
轉胞又胞滿尿出不知時名遺溺治之各有方
苦参丸　治小便難飲食如故
　　當歸　川貝　苦参(各三/兩)滑石(五/錢)
　右為末蜜丸小荳大米飲下三十丸
葵子散　治姙娠小便不利身重惡寒起則眩暈及水
　腫者
　　葵子(五/兩)茯苓(二/兩)
　右末米湯調下二錢小水利則愈　一法入榆白皮
　二兩
八味丸　治婦人病飲食如故煩熱不得卧而反倚息
　以胞系子戾不得溺故致此病名轉胞但利小便則
　愈以八味丸中有茯苓故也(方見少隂/脚氣門)
白薇芍葯散　治姙娠遺尿不知出時
　　白薇　芍葯　各等分為末酒服方寸匕日二三
　　胎水証治
凡婦人宿有風寒冷濕姙娠喜脚腫俗呼為皺脚亦有
通身腫滿胎腹急漲名曰胎水
鯉魚湯　治姙娠腹大胎間有水氣
　　白术(五/兩)芍藥　當歸(各三/兩)茯苓(四/兩)
　右㕮咀以鯉魚一頭條事如法煮取汁去魚不用毎
　服藥劑四錢入魚汁一盞半薑七片陳皮少許煎七
　分空心服
商陸赤小荳湯　治姙娠手脚腫滿攣急
　　赤小荳　商陸乾　等分
　毎一兩水一碗煎七分去滓温服
腎着湯　治姙娠腰脚腫滿
　　茯苓　白术(各四/兩)炮薑　炙草(各二/兩)杏仁(三兩去/皮尖麩)
　　(炒/)
　毎服四錢煎七分
　　滑胎例
凡懐孕已滿十月形體成就神識咸偹分氣趣産宜服
滑胎散
枳殻散　痩胎易産河陽公主服
　　枳殻(四兩麩/炒黒色)炙草(二/兩)
　右為末毎服二錢空心滚湯㸃服至七月方可服臨
　月忌登髙厠
榆白散　治臨産預服滑胎
　　榆白皮　槐皮　瞿麥　木通　火麻仁
　右各等分㕮咀毎服五錢水二盞煎七分日二服
　　産難証治
婦人懐憂無踰姙産頃刻之間便致夭害故以陣前健
兒為比不亦危乎凡欲生産切不得喧閙選一髙年性
善老娘并諄語家婦扶持不得揮霍致令産婦憂恐如
腹中痛甚且令扶行或痛陣多眼中火出方是兒轉至
走不得方好上蓐産自有時産不痛甚名曰弄痛須至
忍耐時至自産莫妄費力定當難産切忌喪孝穢汚家
人來産訖亦不可見恐傷子須依産圖方位無致觸犯
禁忌為佳(圖見太/醫局方)
催生湯　治産婦痛陣踈難産經兩三日不生或胎死
　腹中或産母氣乏委䪺産道乾澁纔覺陣痛便可投
　之
　　蒼术(二兩米/泔浸)桔梗(一/兩)陳皮(六/錢)白芷　肉桂　炙草
　　(各三/錢)當歸　川芎(炮去/皮尖)炮薑　厚朴(製/)南星(炮/)附
　　予(炮去/皮臍)半夏　茯苓　芍葯(各二/兩)杏仁(麩炒去/皮尖)阿
　　膠(各二錢五/分麩炒)川烏(一錢/五分)枳殻(四錢/麩炒)木香(一/錢)
　為末毎服一錢温酒下覺熱悶用新汲水調白蜜服
鉛丹　催生及難産横􁃽
　　水銀(二/錢)黒鉛(一錢銚内鎔投/水銀結成砂子)
　右以熟絹中紐出水銀細研以汗衫角子紐做丸子
　菉豆大臨坐草時吞一二丸立效仍須敬仰
　　産科論序
世傳産書甚多千金外䑓㑹王産寳馬氏王氏崔氏皆
有産書巢安世有衛生寳集子母秘録等偹則偹矣但
倉卒之間未易歴録試惟李師聖序郭稽中産科經騐
寳慶集二十一篇凡十八方用之頗騐但其間序論未
為至當姑用料理簡辨於諸方之下以偹識者非敢好
辨也
　　産科二十一篇評
第一論曰熱病胎死腹中者何荅曰因母患熱病至六
七日以致臟府極熱薰煮其胎是以致死縁兒身冷死
不得出但服黒神散煖其胎湏臾胎氣煖即自出何以
知其胎之已死但㸔産婦舌色青者是也
黒神散
　　肉桂　當歸　白芍　炙草　炮薑　生地(各一/兩)
　　黒丑(炒去皮/二兩)附子(五/錢)
　右為末毎服二錢温酒調下　一法無附子有蒲黄
評曰夫姙娠謂之重身二命係焉将理失宜皆能損胎
不特病薫煮所致或因傾仆驚恐出入觸動及素有癥
瘕積聚壊胎最多候其舌青即知子死養胎論云面青
舌赤母死子生唇青吐涎母子俱死又有雙懐二胎或
一活一死其候尤難知自非臨岐觀變未易預述然亦
不可不備述也以黒神散温胎未若補助産母使其氣
正免致虛乏困䪺胎自下矣催生湯殊勝黒神散
催生湯
　　蒼术　桔梗　陳皮　白芷　肉桂　炙草　當
　　歸　川烏　炮　　厚朴　南星　附子　半夏
　　茯苓　芍葯　杏仁　阿膠　川芎　枳殻　木
　　香
第二論曰難産者何胎側有成形塊為兒枕子欲生時
枕破與敗血裹其子故難産但服勝金散逐其敗血即
自生若横逆並皆治之
勝金散
　麝香(一/錢)鹽䜴(一兩青布裹燒令/紅急以乳搥研細)
　右為末取秤搥燒紅以酒淬之調下一錢
評曰産難不只胎側有兒枕破與敗血裹凝隨其胎息
因縁自有難易其遇横􁃽多因坐草太早努力過多兒
轉未逮或已破水其血必乾致胞難轉若先露脚謂之
逆先露手謂之横法當以㣲針刺之使自縮入即服神
應黒散以固其血必自轉生飬生方云倉徨之間兩命
所繫不可不廣傳葢賛黒散之功也或以塩塗兒脚底
指􁗒之間
神應黒散　治横生逆生難産
　　百草霜　香白芷　等分
　右為末毎服二錢童便好醋各一茶盞脚許調勻更
　以滚湯浸四五分服止一服見功甚者再服即分娩
　矣　一名烏金散
第三論曰胎衣不下者何荅曰母生子訖血流入衣中
衣為血所服是故不得下治之稍緩脹滿腹中以次上
冲心胸痛疼喘急者但服奪命丹以逐去衣中之血血
散服消胎衣自下而無所患更有牛膝湯用之甚效
奪命丹
　　附子(五/錢)丹皮　乾漆(一分炒/盡烟)
　右為末釅醋一升大黄末一兩同熬成膏和藥丸桐
　子大温酒下六七丸
牛膝湯　治産兒已出胞衣不下腹堅脹急痛甚及子
　死腹中不得出
　　牛膝(酒/浸)瞿麥(各四/兩)滑石(八/兩)當歸(酒/浸)木通(各六/兩)葵子
　　(五/兩)
第四論曰産後血暈者何荅曰産後氣血暴虛未得安
静血隨氣上迷亂心神故眼前生花極甚者令人悶絶
不知人事口噤神昏氣冷醫者不識呼為暗風若作此
治之病必難愈但服清魂散自愈(小産/同前)
清魂散
　　澤蘭葉　人参　荆芥穗　川芎
　右等分為末温熱湯各半盞調下急灌之下咽即開
　眼氣定省人事
評曰産後眩暈頃刻害人須量虛熱為治若胸中宿有
痰飲阻病不除産後多眩暈又血盛氣弱氣不使血逆
而上攻此等皆非清魂可療瘀暈仍用半夏茯苓湯血
壅湏用牡丹但駃藥尤難輒用當識輕重所謂擾乎可
擾亦無擾若氣血平人因去血多致暈者川芎湯尤佳
半夏茯苓湯
　　半夏　茯苓　熟地　陳皮　細辛　蘓葉　川
　　芎　人参　白芍　桔梗　甘草(隨症加减/見惡阻門)
牡丹散　治産後血暈悶絶若口噤則撬開灌之必效
　　丹皮　大黄　芒硝(各一/兩)𤓰子仁(半/合)桃仁(三十七/粒去皮)
　　(尖/)
　右㕮咀毎服五錢水三盞煎盞半去渣入硝再煎分
　二服欲産先煎下以偹緩急金匱以治腸􁱫但分兩
　少異
芎藭湯
　　川芎　當歸
第五論曰産後口乾痞悶者何名曰産後衛氣太虚血
氣未定食麵太早胃不能消化麵毒結聚於胃脘上薫
胸中是以口乾燥渇心下痞悶醫者不識認為胸膈壅
滯以藥下之萬不得已但服見晛丸
　　薑黄　三稜　蓬术　蓽澄茄　陳皮　人参
　　良薑(各三/兩)
　為末用蘿蔔慢火煮爛研細将汁煮麵糊丸桐子大
　蘿蔔湯下三十丸
評曰産後口乾痞悶未必止因食麵或産母内積煩憂
外傷燥熱飲食肥甘卒使口乾痞悶當隨其所因調之
可也煩心宜四物湯去地黄加人参烏梅煎若外傷燥
熱㸔屬何經當隨經為治難以偹舉飲食所傷見睍丸
却效
第六論曰産後乍寒乍熱者何荅曰隂陽不和敗血不
散能令乍寒乍熱産後氣血虚損隂陽不和隂勝則乍
寒陽勝則乍熱隂陽相乗則或寒或熱若因房勞臟府
血弱不得宣越故令敗血不散入於肺則熱入於脾則
寒醫人若悮作瘧疾治之則謬矣隂陽不和宜増損四
物湯敗血不散宜奪命丹　又問二者何以别之荅曰
時有刺痛者敗血但寒熱無他症者隂陽不和宜増損
四物湯皆隨症加减
増損四物湯
　　當歸　人参　芍葯　川芎　炮薑　炙草
評曰乍寒乍熱榮衛不和難以輕議若其敗血不散豈
止入脾肺二臟耶大抵一隂閉一陽即作寒熱隂甚故
寒陽勝故熱只可云敗血循經流入閉諸隂則寒閉諸
陽則熱血氣與衛氣解則休遇再㑹而復作大調經散
五積散
大調經散　治産後血虚惡露未消氣為敗濁凝滯榮
　衛不調隂陽相乘増寒發熱或自汗或腫滿皆氣血
　未平之故也
　　大荳(一両五/錢去皮)茯神(一/両)真神(一/錢)
　為末濃煎烏豆紫蘓湯下
五積散
　　蒼术　桔梗　陳皮　白芷　炙草　當歸　川
　　芎　芍藥　茯苓　半夏　麻黄(春夏少/秋冬多)乾薑(秋/冬)
　　(多/)枳殻　肉桂　厚朴　加醋少許煎
第七論曰産後浮腫者何荅曰産後敗血乗虛停積於
五臟循經流入四肢留淫日深却還不得腐㑹如水故
令四肢面目浮腫醫人不識便作水氣治之凡治水法
多用導水藥極虚人夫産後既虛又以藥虚之是謂重
虚徃徃多致夭損但服調經散
調經散
　　沒藥　琥珀　肉桂　赤芍　當歸(各一/錢)細辛
　　麝香(各五/分)
　為末毎服五分生薑汁温酒各少許服
評曰産後浮腫多端有自懐孕腫至産後不退者亦有
産後失於将理外感風寒暑濕内作喜怒憂驚血與氣
搏留滯經絡氣分血分不可不辨要當以隨所因脉証
治之宜得其情調經散治血分固効但力淺難憑不若
吳茱茰湯枳實湯奪魄散大調經要藥也
加减吳茱茰湯　治婦人臟氣本虛宿挾風冷胸膈滿
　痛腹脇絞刺嘔吐惡心飲食减少身面浮腫惡寒戰
　慄或泄瀉不止少氣羸困及因生産臟氣暴虛邪冷
　内勝宿病轉甚
　　吳茱茰(一両/半)桔梗　炮薑　炙草　麥冬　防風
　　當歸　半夏　茯苓　丹皮　肉桂(各五/錢)
　右㕮咀毎服四錢煎七分服
枳术湯　治心下堅大如盤邉如旋盤水飲所作名曰
　氣分
　　枳實(一兩/五錢)白术(三/兩)
　毎服四錢煎七分服腹中軟即散
奪魂散　治婦人産後虛腫喘促利小便即愈
　　生薑汁　白麵(各三/兩)半夏(七/分)
　以生末汁捜麵裹半夏為七餅炙熟為末滚水調一
　錢小便利為效
大調經散　治産後腫滿喘急煩渇小便不利
　　大豆　茯神　琥珀　等分紫蘓烏豆湯調下
第八論曰産後乍見鬼神者何荅曰心主身之血脉因
産傷耗血脉心氣則虚敗血停積上干於心心不受觸
遂致心中煩燥起卧不安乍見鬼神言語顛倒醫工不
識呼為血邪如此治之必不得愈但服調經散毎散加
龍腦一捻得睡則安(方見第/二論中)
第九論曰産後不語者何答曰人心有七孔三毛産後
虚弱多致停積敗血閉於心竅神氣不能明又心氣通
於舌心氣閉塞舌亦强矣故令不語如此但服七珍散
七珍散
　　人参　生地　石菖蒲　川芎(各一/兩)細辛　防風
　　硃砂(各五/錢)
　為末毎服一錢薄荷湯調下
又方
　　川芎　生地　當歸　白芍　丹参　石菖蒲
　　熟大黄
第十論曰産後腹痛又瀉利者何答曰産後腸胃虚弱
寒邪易侵若未滿月飲冷當風乗虚入留於肓膜散於
腹脇故腹痛作陣或如錐刀所刺流入大脇水榖不化
洞泄腸鳴或下赤白胠脇䐜脹或走痛不定急服調中
湯立愈若醫者以為積滯取之則禍不旋踵謹之
調中湯
　　良薑　當歸　肉桂　芍葯　附子　川芎(各一/兩)
　　炙草(五/錢)毎服三錢
評曰産後下利非止一証當隨所因而調之既云飲冷
當風何所不致寒熱風濕本屬外因喜怒憂思還從自
性况勞逸飢飽皆能致病若其洞瀉可服調中赤白帯
下非此能愈各隨門類别有正方今録桃膠散白頭翁
湯以偹用餘從滯下門中選用之
沉香桃膠散　治産後利下赤白裏急後重㽲刺疼痛
　等証
　　桃膠(瓦上/焙乾)沉香　蒲黄
　隔紙炒各等分為末陳米飲調下二錢
白頭翁湯　治産後下痢
　　白頭翁　甘草　阿膠(各二/兩)黄連　柏皮　秦皮
　　(各五/兩)
第十一論曰産後遍身疼痛者何答曰産後百節開張
血脉流走遇氣弱則經絡分肉之間血多留滯累月不
散則骨節不利筋脉急引故腰背不得轉側手足不得
動摇身熱頭疼也若醫者認為傷寒治之則汗出而筋
脉動摇手足厥冷變生他病但服趂痛散以黙除之
趂痛散
　　牛膝　炙草　薤白(各一/分)當歸　肉桂　白术
　　黄茋　獨活　生薑(各五/錢)
評曰趂痛散不獨治産後氣弱血滯兼能治太陽經感
風頭痛腰背痛自汗發熱若其感寒傷食憂驚恐怒皆
致身疼發熱頭痛况有蓐勞証尤甚趂痛散皆不能療
不若五積散入醋煎用却不妨
第十二論曰産後大便秘濇者何答曰産後水血俱下
腸胃虚弱津液不足是以大便秘濇不通也若遇六七
日腹中脹悶此有燥糞在臟府以其乾澁未能出耳宜
服蔴仁丸以津潤之若悞以為有熱而投以寒藥則陽
消隂長變病百出性命危矣
麻仁丸
　　麻仁　枳殻　人参　大黄
　各等分為末蜜丸桐子大酒下二十丸未通加數丸
評曰産後不得利利者百無一生去血過多臟燥大便
秘濇濇則固當滑之大黄似難輕用惟葱涎調臘茶為
丸復以臘茶下之必通
阿膠枳殻丸　治産後虚大便秘塞
　　阿膠　枳殻
　為末蜜丸桐子大另研滑石為衣酒下二十丸半日
　未通再服
第十三論曰産後血崩者何答曰産後傷耗經脉未得
平復而勞役損動致血暴崩淋瀝不止或因塩鹹不節
傷蠧榮衛氣衰血弱亦變崩中若小腹滿痛肝經已壊
為難治急服固經丸以中之
固經丸
　　艾葉　赤石脂　補骨脂　木賊(各五/錢)附子(一箇/炮去)
　　(皮/臍)
　右末陳米飲和丸桐子大温酒米酒下三十丸
評曰血崩不是輕病况産後有此是謂重傷恐不止塩
酸不節而能致之多因憂驚恐恚臟氣不平或産後服
斷血藥早致惡血不消鬰滿痞堅亦成崩中固經丸似
難責效不若大料煮芎歸加白芍湯候定續次隨症合
諸藥治之為得
芎歸加芍湯
　　川芎　當歸　芍葯
第十四論曰産後腹脹悶嘔吐不定者何荅曰敗血散
於脾胃脾受之不能運化精㣲而成腹脹胃受之則不
得受水榖而生吐逆醫者不識若以尋常治脹止吐藥
療之病與藥不相干轉更相動正氣病愈難治但服抵
聖湯
抵聖湯
　　赤芍　半夏　澤蘭　人参　陳皮(各三/錢)炙草(一/錢)
　　加薑一片煎服
第十五論曰産後口鼻黒氣起及鼻衂者何荅曰陽眀
者經脉之海起於鼻交額中還出挟口交人中左之右
右之左産後氣消血散榮衛不理散亂入於諸經却還
不得故令口鼻黒氣起及變鼻衂此縁産後虚熱變生
此証其疾不可治名胃絶肺敗此証不可治不出方
第十六論曰産後喉中氣急喘者何答曰榮者血也衛
者氣也榮行脉中衛行脉外相隨上下謂之榮衛因産
所下過多榮衛暴竭衛氣無生獨肺中聚故令喘也此
名孤陽絶隂為難治若惡露不快敗血停凝上薫於肺
亦令喘急但服奪命丹血去喘息自定(方見第/二論)
評曰産後喘急固可畏若是敗血上薫於肺猶可責效
奪命丹若感風寒宜旋覆花湯若榮衛暴絶宜大料芎
藭湯亦自可救性理鬰發宜小調經散用桑白皮杏仁
煎湯調下傷食宜見睍丸五積散
旋覆花湯　治産後傷感風寒暑濕咳𠻳喘滿痰𠻳壅
　塞坐卧不安
　　旋覆　赤芍　半夏　前胡　麻黄　荆芥　五
　　味　炙草　茯苓　杏仁
第十七論曰産後中風者何荅曰産後五七日内强力
下床或一月之内傷於房室或懐憂發怒擾蕩冲和或
因着艾傷動臟府得病之初眼澁口噤肌肉瞤搐漸至
腰脊筋急强直者不可治此乃人作非偶爾中風所得
也
評曰問産後中風風是外邪血虚則或有中之者直荅
以人作不可治問答不相領觧如何開示後人立論之
難有如此者若是中風當以脉辨看在何臟依經調之
强力下床月内房室憂愁着炙非中風類蓐勞性氣火
邪治各有法非産後病不暇繁引學者識之
第十八論曰産後心痛者何答曰心者血之主人有伏
宿寒因産大虚寒搏於血血凝不得消散其氣遂上冲
擊於心之絡脉故心痛以太岩蜜湯治之寒去則血脉
温而經絡通心痛自止若誤以為傷治之則虚極寒益
甚矣心絡寒甚傳心之正經則變為真心痛旦發夕死夕
發旦死藥不可輕用
大岩蜜湯
　　熟地　當歸　獨活　吳茱萸　炮薑　白芍
　　肉桂　炙草　逺志(薑汁炒/各一兩)細辛(五/錢)
評曰産後心痛雖非産蓐常病庸或有之凡痛未必便
是血痛設是岩蜜湯豈可用熟地熟地泥血安能去痛
此方本出千金用生地耳茱茰一升合准五兩乾薑三
兩細辛治陳寒在下焦方本一兩却减作半兩制竒制
偶量病深淺自有品數不可妄意加减然以岩蜜湯治
血痛不若失笑散用之更效
失笑散
　　五靈脂　蒲黄(炒/)各等分
　為末醋調二錢熬膏入水煎七分服
第十九論曰産後熱悶氣上轉為脚氣者何答曰産卧
血虚生熱復因春夏取凉過多地之蒸濕因足履之所
以着而為脚氣其狀熱悶掣瘲驚悸心煩嘔吐氣上皆
其候也可服小續命湯二三劑必愈若醫者誤以逐敗
血藥攻之則血去而病益増劇
小續命湯
　　麻黄　防已　人参　黄芩　肉桂　炙草　白
　　芍　川芎　杏仁　防子　附子　加薑棗煎
評曰脚氣固是常病未聞産後能轉為者徃徃讀千金
見産婦多此疾之語便出是証文辭害意概可見矣是
熱悶氣上如何服此湯此藥本主少陽經中風非拘治
諸經脚氣須要依脚氣方論隂陽經絡調之此渉轉悶
門未易輕論既非産後要病更不繁引
第二十論曰産後汗出多而變痓者何也答曰産後血
虚肉理不宻故多汗因遇風邪搏之則變痓也痓者噤
口不開背强而直如發癎狀摇頭馬鳴身反折須臾十
發氣息如絶宜速斡口灌小續命湯稍緩即汗出如雨
手拭不及者不可治
評曰産後汗出多變痓亦令服續命湯此又難信既汗
多如何更服麻黄官桂防已輩不若大豆紫湯為佳太
醫局方大聖散亦良藥也
大荳紫湯
　　獨活(一兩/五錢)大荳(半/升)酒(三/升)
　右先以酒三升浸獨活煎一二沸另炒大豈極焦烟
　出急投酒中宻封候冷去荳毎服一二合得少汗則
　愈日數服
第二十一論曰産後所下過多虚極生風者何答曰婦
人以榮血為主因虚血下太多氣無所主唇青肉冷汗
出目瞑神昏命在須臾此但虚極生風也如此則服濟
危上丹若以風藥治之則誤矣
　　乳香　𤣥精石　五靈脂　硫黄　陳皮　阿膠
　　桑寄生　卷栢(生/)各等分
　右將上四味同研勻石器内㣲火炒勿令焦再研極
　細復入餘藥為末用生地汁和丸桐子大酒下或當
　歸酒下二十丸
評曰所下過多傷損虚弱少氣唇青肉冷汗出神昏此
皆虛脫証何以謂之生風風是外淫必因感冐中傷經
絡然後發動臟府豈能自生風也虛之説葢因脉經云
浮為風為虛此乃兩病合説在人迎則為風在氣口則
為虚後學無識便謂風虛是一病謬濫之甚學者當知
　右保慶集二十一論人用既多因評其說仍將得效
　方附行外有歴科諸証併叙于後
　
　
　
　
　
　
　
　
　
　
　
　
　
　
　三因極一病証方論卷十七
欽定四庫全書
　三因極一病証方論卷十八
　　　　　　　　　　　　　宋　陳言　撰
　　蓐勞証治
婦人因産理不順疲極筋力憂勞心力致膚羸喘乏寒
熱如瘧頭痛自汗肢體倦怠咳𠻳痰􁃽腹中利痛名曰
蓐勞
石子湯　治蓐勞
　　猪腎(一對去脂/膜四破)香豉　當歸　白芍　粳米　葱
　　白
　右剉散分兩劑用水三升煮一小碗去滓分三服
　　脫隂証治
婦人趣産勞力努嚥太過致隂下脫若脫肛狀及隂下
挺出逼迫腫痛舉重房勞皆能發作清水續續小便淋
露
硫黄散　治産後蓐勞隂脱
　　硫黄　烏賊魚骨(各五/錢)五味子(一/分)
　為末糁患處
當歸散　治隂下脱
　　當歸　黄芩(各二/両)芍藥(一/兩)蝟皮(五錢燒/存性)牡蠣(二兩/半)
　為末毎服二錢酒米湯任下忌登髙舉重
熨法
　　蛇床子　一味炒熟布裹熨患處亦治産後隂痛
桃仁膏　治産後隂痛腫妨悶
　　桃仁　枯礬　五棓子　各等分以下二味為末
　　研桃仁膏拌勻敷之
硫黄湯　治産勞玉門開而不閉
　　硫黄(四/兩)吳茱茰　兎絲子　蛇床子(各一/兩半)
　右剉散毎服四錢煎數沸濾滓洗玉門日再洗
　　下乳治法
産婦有兩種乳脉不行有氣血盛而壅閉不行者有血
少氣弱濇而不行者虛當補之盛當踈之盛者當用通
草漏蘆土𤓰根輩虚者當用鍾乳猪蹄鯽魚之屬概可
見矣
漏蘆散　治産婦氣脉壅滯乳汁不行及經絡凝滯乳
　内脹痛留蓄針毒或作􁱫腫藥服之後自然内消乳
　汁通行
　　漏蘆(二兩/半)蛇蛻(十條/炙)𤓰蔞(十枚急/煆存性)橘葉
　為末温酒調下二錢
鍾乳散　治乳婦氣少血衰脉藴不行乳汁絶少
　　鍾乳粉(研/細)　濃煎漏蘆湯調下
母猪蹄湯　治如前
　　猪蹄(一/隻)通草(四/兩)
青桑膏　治乳硬作痛
　　嫩桑葉(生採研/細末)米飲調攤紙花貼患處千金云凡
　　患乳􁱫四十已下可治五十已上不可治治則死
　　不治自得終其天年
　　惡露証治
産後兒枕不散及血瘕堅聚按之攫手日晡増劇疼痛
淋露不快上攻心胸困䪺狼狽宜服黒龍丹當歸湯奪
命丹治之
黒龍丹　治産後一切血疾垂死者但灌藥無有不效
　神騐不可言
　　當歸　五靈脂　良薑　生地　川芎(各一/兩)
　並細剉入砂盒内赤石脂泥封紙筋鹽泥固濟封盒
　炭火十觔煅通紅去火候冷開取盒子看成黒糟乃
　取出細研入後藥
　　百草霜(五/兩)硫黄　乳香(各一錢/五分)花蕊石　琥珀(各/一)
　　(錢/)
　為末米醋和丸如弹子大毎服一丸炭火燒紅生薑
　自然汁與無灰酒各一合小便半盞研開頓服立效
當歸湯　治産後敗血不散兒枕硬痛或發或止及新
　産乗虛風寒摶結惡露不快臍腹堅脹
　　當歸　鬼箭(取羽/用)紅花(各一/兩)毎服三錢調煎七分
奪命丹(方見前/第三論)
　　虚煩証治
産蓐最難調理所以忌問男女及不許見穢汚者皆古
人預防其妄念也毎見婦人以得男則喜得女則憂憂
喜太早致心虚煩悶多自此始葢去血過多血虚則隂
虚隂虛生内熱内熱則虛煩其証心胸煩滿呼吸短氣
頭痛悶亂骨節疼痛晡時徹甚與大病後虛煩相類
人参當歸湯　治産虚煩不安
　　人参　當歸　麥冬　生地　肉桂(各一/兩)白芍(二/兩)
　右剉散毎服四錢水二盞粳米一合竹葉十片煎至
　一半去米葉入藥併棗三枚煎七分
蒲黄散　治産後虚煩必效
　　蒲黄(紙上/炒)毎服一錢東流水調下無時
　　虚渇証治
産後去血過多津液不囬腎氣虚弱多使人煩渴引飲
無度雖非三消其証頗同治之當飬血通氣囬津補腎
方效
熟地黄湯　治産後虚渇不止少氣脚弱眼昏頭眩飲
　食無味
　　熟地(一/兩)人参(三/兩)麥冬(二/兩)花粉(四/兩)甘草(五/錢)
　右㕮咀毎服四錢水二盞元米一撮薑三片棗三枚
　煎七分
六氣經緯丸
　　川芎　白芎　當歸　白术　茯苓　澤瀉
　　淋悶証治
諸治産前後淋閉其治不同産前當安胎産後當去血
其如冷石膏熱氣淋等為治則一但量其虚實而用之
瞿麥蒲黄最為産後要藥惟當尋其所因則不失其機
要矣
茅根湯　治産後諸淋無問冷熱膏石結氣悉主之
　　白茅根(八/兩)瞿麥　茯苓　蒲黄　桃膠　滑石
　　炙草(各一/兩)子貝(十箇/燒)冬葵子　人参(各二/兩)石首魚
　　腦骨(二十/箇煆)
　右剉散毎服四錢加薑三片燈心二十莖煎七分
　亦可為末煎木香湯調下二錢如氣壅閉木通陳皮
　湯調下
　　産後雜病治法
當歸養血丸　治産後惡血不散發渇疼痛及惡露不
　快臍腹堅脹兼室女經候不匀赤白帯下心腹腰痛
　　當歸　肉桂(各一/兩)赤芍　丹皮　𤣥胡索(各二/両)
　右為末蜜丸桐子大温酒米飲下三五丸痛極細嚼
　嚥下
四神散　治産後留血不消積聚作塊急切疼痛猶如
　遁尸心腹絞痛下利
　　當歸　芍藥　川芎　炮薑　各等分
　為末温酒調下二錢
丁香散　治産後咳逆
　　石蓮肉(十箇去/心炒)丁香(十/枚)為末水煎服
當歸黄茋湯　治産後腰足疼痛不可轉側壯熱自汗
　身體强氣短
　　黄茋　芍藥(各二/兩)當歸(三/兩)毎服四錢加薑三片
竹葉湯　治産後傷風發熱面赤喘而頭痛
　　乾葛(三/分)防風　桔梗　桂心　人参　炙草(各一/分)
　　附子(五/錢)
　毎服四錢加薑五片棗三枚竹葉十片煎七分嘔者
　加半夏
神授散　治婦人産後一切疾病不問大小以致危篤
　　丹皮　白芍　桂心　陳皮　青皮(各五/錢)當歸
　　百合　川芎　炙草　炮薑(各一/兩)人参　神麯
　　麥芽(各三/錢)紅花(一錢/半)
　為末毎服二錢薑棗湯煎七分　孕婦勿服
　調補法
産後血氣既衰五臟俱損唯得將補不可轉利雖惡血
未盡亦不可便服補藥須候七日外臍下塊散方可投
之若痛甚切者或崩傷泄利虚羸喘乏别生他疾𢃄生
宿患宜尋閱諸方審詳調理不可拘以日數也如黒神
散却不妨
黒神散　治産後諸疾
　　當歸　白芍　炙草　炮薑　肉桂　熟地　黒
　　荳　蒲黄　各等分為末或温酒童便任意下
四順理中丸　治新産血氣俱傷五臟暴虛肢體羸乏
　少氣多汗才産直至百日毎日常服壯氣補虚調飬
　臟氣蠲除餘熱消穀嗜食兼治産後臟虚嘔吐不止
　　人参　白术　炮薑　炙草　等分為末蜜丸桐
　　子大米湯下三十丸
當歸建中湯　治産後勞傷虚勞不足腹中㽲痛吸吸
　少氣小腹拘急痛連腰背時自汗出不思飲食産訖
　直至滿月毎日三服令人强健
　　當歸(三/両)桂心(二/両)白芍(五/両)炙草(二/錢)
　右剉散毎服四錢薑三片棗二枚煎七分去滓入飴
　糖一塊鎔化崩傷内衂加阿膠生地
濟隂丹　治産後百病百日内常服去瘀生新
　　木香　茯苓　京墨　桃仁　秦芁　炙草　人
　　参　桔梗　石斛　蠶布(燒/)藁本(各二/兩)歸身　桂
　　心　炮薑　細辛　丹皮　川芎(各一/兩半)川椒　山
　　藥(各三/分)澤蘭　熟地　香附(各四/両)蒼术　糯米(一/升)
　　(炒/)
　為末蜜丸毎両作六七丸毎一丸嚼細食前温酒醋
　湯任下
人参飬血丸　治産後出月羸瘦不常
　　人参　赤芍　川芎　菖蒲(各一/兩)當歸(二/兩)熟地(五/兩)
　　烏梅肉(二/兩)
　為末蜜丸桐子大温酒下五十丸
羊肉湯　治産後腹中疼痛虚勞不足裏急脇痛并治
　寒疝
　右剉散水三碗酒一茶盃煎至一盞去滓分二服或
　少加葱鹽亦佳
　　婦人女子衆病論証治法
婦人三十六病本論所述名品不同或云七癥八瘕九
痛十二𢃄下共三十六雖有名數不見証狀又論十二
癥者是所下之物不同一清血二黒血三紫汁四赤肉
五濃痂六豆汁七葵羮八凝血九清泴十米泔十一如
月浣十二經不應期九痛者熱傷痛冷澁痛淋澁痛小
便時痛經來時痛脇脹痛汁出如蟲嚙痛脇下分痛腰
胯折痛七害者竅孔不利隂中寒熱小腹急堅臟内不
仁子户翕瞤洞泄惡吐五傷者両脇肢滿心引脇痛氣
結不通邪思泄利前後痼寒三痼者羸痩不生肌斷緒
不乳産經水閉寒亦名三十六病名品雖殊無非血病
多因經脉失於將理産蓐不善調䕶内作七情外感六
淫隂陽勞佚飲食生冷遂致榮衛不輸新陳干忤隨經
敗濁淋露凝滯為癥為瘕為流溢穢惡痛害傷痼犯時
㣲若秋毫作病重如山嶽古人所謂婦人之病十倍男
子雖言之太過亦明戒約之切也
白堊丹　治婦人三十六病崩中漏下身痩手足熱惡
　風怯寒咳􁃽煩滿拘急短氣心脇腰背痛與子臟相
　引痛溺下五色心常恐懼遇恚怒憂愁即發皆是内
　傷所致
　　白堊　白石脂　禹餘粮　牡蠣　烏賊魚骨
　　龍骨　細辛(各一/兩)當歸　芍藥　川連　肉桂
　　茯苓　炮薑　人参　石葦(去/毛)瞿麥　白芷　附
　　子　炙草　白蘞(各一/兩)川椒(五錢炒/去汗)
　為末蜜丸梧子大酒下三十丸至五十丸
濟隂丹　治婦人乆冷無子及屡經墮胎皆因衝任之
　脉虚損胞内宿挾疾病經水不時暴下不止月内再
　行或前或後或崩中漏下三十六病積聚癥瘕臍下
　冷痛小便白濁以上病証皆令孕有不成以至絶嗣
　此藥治産後百病常服令人除宿血生新血令人有
　孕及生子充實亦治男子亡血諸疾
　　木香　茯苓　石斛　桃仁　京墨　當歸　人
　　参　炙草　桔梗　秦芁　蠶布(燒/)藁本(各二/両)肉
　　桂　炮薑　細辛　丹皮　川芎(各一/兩半)川椒　山
　　藥　澤蘭　熟地　香附　蒼术　大豆卷　糯
　　米
　為末蜜丸毎兩作六丸毎一丸細嚼温酒醋湯任下
烏雞煎　治婦人百病
　　烏骨雞(一隻銀刀割/去腸酥炙)荷葉灰　蘄艾(糯米飲調/餅二兩)
　　良薑　炮薑　當歸　𤣥胡索　赤芍　破故紙
　　川椒　生地　劉寄奴　蓬术　陳皮　青皮
　　川芎(各一/兩)
　右為末醋和丸梧子大毎服三五十丸湯使於後
　月經不通紅花蘇木酒下　白𢃄牡蠣粉酒調下
　子宫乆冷白茯苓煎湯下　赤𢃄建茶清下
　血崩豆淋酒調絲綿灰下　胎不下蜜和酒下
　腸風陳米飲調百草霜下　心疼菖蒲煎酒下
　漏阻下血烏梅温酒下　　耳聾蠟㸃茶湯下
　胎死不下斑猫酒下　　　腰脚痛當歸酒下
　胞衣不下芸□硏水下　　頭風薄荷㸃茶下
　血風眼黒豆甘草湯下　　生瘡地黄湯下
　身體疼痛黄茋末調酒下　四肢浮腫咳𠻳喘痛杏
　仁桑皮湯下　　　　　　腹痛芍藥湯調下
　産前後痢白者薑湯下　　赤者甘草湯下
　常服温酒醋湯下
延齡丹　婦人衆病無所不治
　　熟地　川芎　防風　梹榔　蕪荑　蝉退　栢
　　子仁　馬牙硝　人参　黄茋　白薇　川椒
　　鯉魚鱗　晩蠶沙　當歸　木香　附子　石膏
　　澤蘭(各一/兩)藁本　厚朴　炙草　炮薑(各一/兩半)吳茱
　　茰　紅花(各一/分)
　為末蜜丸弹子大毎服一丸湯使於後
　血瘕塊痛綿灰酒下　催生温酒細嚼下
　血勞血結桔梗酒下　血崩棕櫚灰酒下
　血氣痛炒薑酒下　　血風荆芥酒下
　血暈悶絶胎死腹中胞衣不下並用生大黄汁童便
　酒各一盞煎數沸調下
交感地黄丸　治婦人胎前産後眼見黒花或發狂如
　見鬼狀胞衣不下失音不語心腹脹滿水榖不化口
　乾煩渇寒熱徃來口生熱瘡咽中腫痛心虛怔忡夜
　不得卧産後中風角弓反張面赤牙關𦂳急崩中下
　血如豚肝狀腹中㽲痛血多血少結為癥瘕恍忽迷
　亂四肢腫漏胎前不安産後血刺痛
　　生地(二觔絞/汁留滓)𤣥胡索(糯米炒/赤一両)生薑(二觔生薑汁炒/地黄滓地黄汁)
　　(炒生薑滓各至/乾堪為末則止)當歸(一/兩)蒲黄(四両/炒香)琥珀(一/兩)
　右為末蜜丸弹子大當歸湯化下一丸
皺血丸　調補衝任温煖血海治胞絡損傷宿瘀乾血
　不散受胎不牢多致損墮常服去風冷益血
　　當歸　牛膝　𤣥胡索　芍藥　茴香　蒲黄
　　香附　蓬术　菊花　熟地　肉桂(各二/兩)烏豆(一/升)
　　(醋煮/為末)
　右再入醋二碗煮豆末至一碗入藥和為丸梧子大
　酒下五十丸
人参飬血丸　治女人禀受怯弱血氣虚損常服補衝
　任調血脉宣壅破積退邪熱除寒痺緩中下堅脹安
　神潤顔色通氣散悶兼治婦人懐孕腹中絞痛口乾
　不食崩傷眩暈及産後羸痩不復常者
　　人参　赤芍　川芎　菖蒲(各一/両)歸身(二/両)熟地(五/両)
　　烏梅
　為末蜜丸桐子大温酒下五十丸
四物湯　調益榮衛滋飬血氣治衝任虚損月水不調
　臍腹㽲痛崩中漏下血瘕梗硬發歇疼痛姙娠宿冷
　將理失宜胎動不安血下不止及産後乗虚風寒内
　摶惡露不下結生瘕聚小腹堅痛時作寒熱又治氣
　血虚冷崩中去血
　　熟地　當歸　川芎　白芍　等分忌葱蒜蘿蔔
温經湯　治衝任虚損月候不匀或來多不斷或過期
　不行或崩中不止及治曽經墮損姙娠瘀血停留小
　腹中痛發熱下利手心煩熱唇口乾燥治小腹有寒
　乆不受胎
　　半夏　當歸　川芎　人参　白芍　丹皮　肉
　　桂　阿膠　炙草(各三/両)吳茱茰(二/両)麥冬(五/両)加生薑
牡丹散　治血虚勞倦五心煩熱肢體痛頭目昏重心
　怔頰赤口乾咽燥發熱盗汗减食嗜卧及血熱相摶
　月水不利臍腹脹滿寒熱如瘧又治室女血弱隂虚
　榮衛不和痰𠻳潮熱肢體羸痩漸成骨蒸
　　丹皮　芍藥　肉桂　甘草(半塩水炒/半生用)沒藥　紅
　　花　延胡索　歸身　烏藥(各一/兩)陳皮　蘇木
　　鬼箭　蓬术(各一/分)乾漆(二錢/炒)
　為末毎服二錢滚水下忌生冷
伏龍肝散　治氣血勞傷衝任脉虚經血非時忽然崩
　下或如豆汁或成血片或五色相雜或赤白相兼臍
　腹冷痛經乆未止令人黄痩口乾飲食减少四肢無
　力虚煩驚使人無子
　　伏龍肝　赤石脂(醋/淬)牡蠣粉(煆/)烏賊魚骨(煆/)禹餘
　　粮(醋/淬)肉桂　各等分
　右為末空心調下二錢酒服白多加牡蠣烏賊骨赤
　多加石脂禹餘粮黄多加伏龍肝肉桂隨証加之
　一法有龍骨
艾煎丸　治崩傷淋瀝小腹常滿常服補榮衛固經脉
　　吳茱茰　歸身(各二/錢半)熟地　白芍(各一/兩半)石菖蒲
　　川芎　人参(各一/兩)熟艾(四兩糯米飲/調作餅焙)
　為末酒煮糊丸桐子大酒下五十丸
滋血湯　治婦人血風血熱血虚經候澁滯經脉不通
　四肢麻木肌體渾身疼痛倦怠將成癆瘵
　　馬鞭草　荆芥穗　肉桂　當歸　枳殻　赤芍
　　川芎(各二/兩)丹皮(一/兩)毎服四錢加烏梅一枚
抵當湯　治婦人經水不利
　　水蛭　蝱蟲(去翅足各/炒三十箇)桃仁(三十七粒/去皮尖炒)大黄(三錢/製)
　右粗末毎服四錢煎七分血未利更服又治男子有
　瘀血膀胱痛
萬病丸　治室女月經不調臍下堅結大如杯升往來
　發熱下痢羸痩此為血瘕若生肉癥不可治也血瘕
　亦作氣瘕此即石瘕証也
　　乾漆(作細炒令火烟出/烟頭青白一時乆)牛膝(酒浸一宿各/一兩六錢)生地(五/兩)
　　(取/汁)
　右以地黄汁入下二味為末慢火熬俟可丸即丸如
　桐子大空心米飲或温酒下二丸日再勿妄加病去
　止藥婦人氣血虚經不行若服破血行經藥是殺之
　也謹之
礬石鋭丸　治婦人經水閉不利臟堅僻不止中有乾
　血白物
　　礬石(三/分)杏仁(一分去/皮尖炒)細研杏仁入枯礬加少蜜丸
　　如棗大綿裹納隂中末知再作
三稜煎　治婦人血癥血瘕食積痰滯
　　三稜　蓬术(各四/両)青皮　半夏　麥芽(各三/兩)
　右用好醋六升煮乾焙為末醋糊丸桐子大醋湯下
　三四十丸痰積薑湯下
烏金散　治婦人血氣血癥血風勞心煩燥筋骨痰痛
　四肢困倦
　　黒荳(十/兩)沒藥　當歸(各五錢焙/乾為末)
　先將黒荳不犯水净拭用砂瓶一隻入豆在内以瓦
　片葢鹽泥固濟留嘴通氣炭火二觔煅烟盡存性以
　鹽泥塞瓶嘴退火次日取出豆如鵶桕研細方入後
　末研匀不以時温酒調下二錢重者不過三五服忌
　鯉魚毒肉水母之類
烏喙丸　治腸覃病因寒氣客于腸外與胃氣相搏正
　氣不榮繫瘕内着惡氣乃起其生也始如雞卵終及
　成狀如懐胎按之堅推之即移月事時下故曰腸覃
　亦治乳餘疾大小便不利并食有伏蟲臚脹癰疽毒
　腫乆寒邪熱
　　烏喙(炮去皮/尖二錢)半夏(四/分)石膏(煅/)牡䝉　藜蘆　蓯蓉
　　(酒浸各/二錢)炮薑　桂心　巴豆(六七粒/另研)
　右為末蜜丸菉豆大毎服三五丸食後酒飲任下亦
　治男子疝痛
木香散　治婦人脾氣血氣血蟲氣蠱水蠱食蠱
　　木香　沉香　乳香　炙草(各一/分)川芎　胡椒
　　陳皮　人参　晉礬(各五/錢)肉桂　炮薑　砂仁(各/一)
　　(兩/)茴香(一兩/半炒)天茄(五兩赤小/者晒乾)
　為末空心日午米餘調下二錢忌羊肉
石莖散　治婦人血結胞門或為癥瘕左腹脇間心腹
　脹滿脛急如石水狀俗謂之血蠱
　　石莖　歸尾　馬鞭草　紅花　烏梅肉　沒藥
　　三稜(炮/)蓬术(炮/)蘇木節　琥珀(各一分/另研)炙草(一/錢)
大腹皮飲　治婦人血癭单单腹腫
　　大腹皮　防己　木通　花粉　黄茋　桑皮
　　厚朴(薑汁/炒)枳殻　陳皮　大黄(製/)五味　青皮
　各等分毎服一兩水一大碗煎六分入酒一分服
大黄甘遂湯　治婦人小腹滿如鼓敦狀小便㣲難而
　不渇者産後為水與血并結在血室也
　　大黄(四/兩)甘遂(炮/)阿膠(炒各/二両)
　右剉散毎服三錢煎七分温服其血當下
小柴胡湯　治婦人傷風七八日續得寒熱發作有時
　經水適來此為熱入血室其血必結故使如瘧狀發
　作有時
　　柴胡　半夏　黄芩　甘草　丹皮　紅花　有
　　汗加桂枝
小麥湯　治婦人臟結喜悲傷欲泣狀如神靈所憑數
　呻欠
　　小麥(一/升)甘草(三/両)大棗(十二/枚)
牡丹丸　治婦人月病血刺疼痛
　　川烏(焦黒去/足尖)丹皮(四/兩)肉桂(五/兩)桃仁(五両去/皮尖)
　蜜丸桐子大醋湯下
黄芪五物湯　治婦人血瘅
　　黄茋　白芍　肉桂　大棗　生薑
竹茹湯　治婦人汗血吐血尿血下血
　　熟地　竹茹(三/兩)人参　白芍　桔梗　川芎　歸
　　身　甘草　肉桂(各一/兩)
膏髪煎　治婦人胃氣實胃氣下泄隂吹而正喧
　　髪灰　猪油　調匀綿裹如棗大納隂中
　　䘌瘡証治
凡婦人少隂脉數而滑者隂中必生瘡名曰䘌瘡或痛
或癢如蟲行狀淋露濃汁隂蝕㡬盡皆由心神煩鬰胃
氣虚弱致氣血留滯故經云諸痛癢瘡皆屬心火治之
當補心養胃外以薫洗坐導藥治之乃可
茯苓補心湯　治心虚寒病苦悸恐不樂心腹痛難以
　言心寒恍忽喜悲愁恚怒衂血面煩悶五心熱渇獨
　語不覺咽㗋痛舌本强冷汗出善忘恐走及婦人懐
　姙惡阻嘔吐眩暈四肢怠惰全不納食
　　茯苓　人参　前胡　半夏　川芎(各三/分)陳皮
　　枳殻　紫蘇　桔梗　炙草　乾葛(各五/兩)當歸(一/兩)
　　白芍(二/兩)熟地(一兩/五錢)毎服四錢加薑五片棗一枚
分氣補心湯　治心氣鬰結怔悸噎悶四肢浮腫上氣
　喘急
　　大腹皮　香附　茯苓　桔梗　木通　炙草
　　川芎　前胡　青皮　枳殻　白术(各三/兩)細辛
　　木香(各五/錢)毎服四錢加薑棗煎
狼牙湯　治婦人隂中蝕瘡潰爛膿水淋漓臭穢
　　狼牙　濃煎汁以綿纒筋頭大如蠒浸濃汁瀝隂
　　中日數次
雄黄鋭散
　　雄黄　青箱子　苦参　黄連(各二/分)桃仁(去皮尖/一分)
　右為末以生艾搗汁和丸棗大綿裹納下部扁竹汁
　更佳　凡蝕於肛者单燒雄黄熏之蝕於下部則咽
　乾苦参湯洗之
藿香飬胃湯
　　藿香　白术　茯苓　神麯　烏藥　砂仁　米
　　仁　半麯　人参(各五/錢)炙草　畢澄茄(各二錢/五分)加
　　薑棗煎
　　小兒論
凡小兒與大人不殊惟囬氣臍風夜啼重舌變蒸客忤
積熱驚癎觧顱兒病疳病不行數症大人無之其如傷
風傷寒斑瘡下痢用藥則一但多少異耳諸方前已類
編可披而得故不重引然養小之書隋唐間猶未甚該
博吾宋則有錢氏要方張氏妙選胡王偹録幼幼新書
及单行小集方論証狀動計百千不勝備矣今畧叙保
生要方前數証以防緩急之需博雅君子不妨廣覧
　　小兒初生囬氣法
小兒初生氣絶不能啼者必是難産或冐寒所致急以
綿絮包裹抱懐中未可斷臍帯且將包衣置炭火爐中
燒之仍撚大指捻蘸油㸃燈於臍帯上徃來燒之葢臍
帯連兒臍得火氣由臍入腹更以熱醋湯洗臍帯須臾
氣回啼哭如常方可浴洗了則臍帯可斷
　　小兒初生所服藥法
小兒初生急以綿裹指拭盡口中惡血若不急拭啼聲
一出即入腹成百病矣亦末須與乳且先與拍破黄連
浸湯取膿汁調硃砂細末抹兒口中打盡腹中舊屎方
可與乳兒若多睡聽之勿强與乳則自然長而少病
　　小兒初生通大小便法
小兒初生大小便不通腹脹欲絶者急令婦人以温水
先潄口了吸咂兒前後心并臍下手足心共七處毎一
處凡三五次潄口吸咂取紅赤為度須臾自通不爾無
益有此証遇此方可謂再生
　　小兒臍風撮口法
小兒初生一七日内或患臍風撮口百無一活坐視其
斃者皆是良可憫也有一法極騐世罕有知者凡患此
兒齒齦上有小泡子如粟米狀以温水蘸熟帛裹指輕
輕擦破即口開便安不用服藥神效
　　千金變蒸論
凡小兒有生三十二日一變再變為一蒸十變而五小
蒸又三大蒸積五百七十六日大小蒸都畢乃成人小
兒所以變蒸者是榮其血脉改其五臟變者上氣蒸者
體熱㣲驚耳冷尻冷上唇頭白泡起如魚目珠子㣲汗
出其重者體壯熱而脉亂或汗或不汗不欲飲食輒吐
涎目白睛㣲赤黒睛㣲白變蒸畢目自精明矣此其証
也单變小㣲兼蒸小劇凡蒸平者五日而衰逺者十日
而衰先期五日後期五日十日之中熱乃除耳或違日
數不除切不妄治及炙刺但少與紫霜丸㣲下之熱歇
便止若身熱耳熱尻亦熱此乃他病可作便治
紫霜丸　治小見變蒸發熱不觧并挾傷寒温壯汗後
　雖熱不觧腹中有痰癖哺乳不進乳則吐涎食癎先
　寒後熱者
　　代赭石　赤石脂(各一/兩)巴豆(三十粒/去油)杏仁(五十粒/去皮尖)
　右以上二味為末另研杏仁巴豆為膏相和更杵一
　二十杵若硬少加蜜同搗之宻器中收三十日兒服
　麻子大一粒與少乳汁令下食頃後令與少乳勿令
　多至日中當小下熱除若未全除明日更與一粒百
　日兒服如小豆一粒此以準定増減夏月多熱喜冷
　發疹二三十日輒一服佳紫霜丸無所不治惟不虚
　下之
　　夜啼四証
小兒夜啼有四証一曰寒二曰熱三曰重舌四曰客忤
寒則腹痛而啼面青口白有冷氣腹亦冷曲腰而啼此
寒証也熱則心燥而啼面赤小便赤口中熱腹熱啼時
或有汗仰身而啼此熱証也治重舌口瘡則要乳不得
口到乳上即啼身額皆㣲熱急取燈照口若無瘡舌必
腫也客忤者見生人氣忤犯而喘也
蒜丸　治冷証腹痛夜啼
　　大蒜　一顆慢火煨香熟取出細切爛研日中或
　　火上治半乾研末　乳香(出另/研)
　研匀丸如芥子大毎服七粒乳汁送下
燈花散　治熱証夜啼
　　荆芥穗(燈上燒連/燈花取)
　研細用燈心煎湯塗口中以乳汁送下
蒲黄散　治小兒重舌
　　蒲黄(㣲炒紙鋪地/上出火氣)
　右研細糁些小舌下時時糁之更以温水蘸熱帛裹
　指輕輕按掠之按罷糁藥
牡蠣散　治小兒口瘡
　　牡蠣(煆紅取出候冷紙裹埋/土中七日出火氣三錢)炙草(一/分)
　研匀時時糁口中或吐或嚥皆無害
治客忤夜啼法
　用本家厨下火柴頭一箇火滅者以硃書云吾是天
　下五雷公將來作神將能將夜啼鬼一縛永不放急
　急如律令　柴頭以火燒焦為上書了勿令兒知立
　在床下倚床前脚裡男左女右
黄土散　治小兒卒客忤
　　竈上黄土　蚯蚓糞　等分
　研匀和水塗兒頭上及五心良
　　積熱証治
小兒積熱者表裏俱熟遍身皆熱頰赤口乾小便赤大
便焦黄先以四順清凉飲利動臟府熱則去或既去復
熱者内熱已觧而表熱未觧也當用惺惺散紅綿散加
麻黄㣲發汗表熱乃去表熱去後又發熱者何也世醫
到此盡不能曉又再用凉藥或再觧表或以為不可治
誤致夭傷者甚多此表裏俱虚而陽浮於外所以作熱
只用六神散入粳米煎和其胃氣則收陽氣歸内身體
便凉熱重者用銀白散
四順飲子　治小兒頭昏頰赤口内熱小便赤大便少
　此裏証也
　　大黄　當歸　赤芍　甘草　等分
　右為末三嵗已上毎服一錢煎七分作二服　虚熱
　加甘草下痢减大黄冐風寒加麻黄中風証舌强戴
　眼者加獨活並於一兩中加减五錢
惺惺散
　　桔梗　細辛　人参　炙草　茯苓　花粉　白
　　术　各等分為末毎服一錢加薄荷三葉
紅綿散
　　殭蠶(二兩/炒)天南星(二兩切/片油浸)蘓木節(二/両)天麻(一/兩)
　右為末毎服一錢入紅綿少許煎六分温服凡小兒
　風熱頭痛頭目不清並宜服之若傷寒有表証發熱
　者毎服入麻黄末五分若裏熱心燥渇入滑石末五
　分同煎服之
六神散
　　茯苓　扁豆　人参　白术　山藥　炙草
　各等分為末毎服一錢薑棗煎五分此藥用處甚多
　治胃冷加附子治風証加天麻治痢加粟殻
銀白散
　　山藥　白术　茯苓(各五/錢)人参　知母　炙草
　　扁豆　升麻　等分為末毎服一錢加棗煎
　　急慢驚風証治
小兒發癎俗云驚風有隂陽二証身熱面赤而發搐榒
上視牙關𦂳硬者陽証也因吐瀉或只吐不瀉目漸困
面色白而虚或冷而發驚不甚搐榒㣲㣲目上視手足
㣲動者隂証也陽証用凉藥隂証用温藥不可作一概
驚風治之有一証欲發瘡疹先身熱驚跳或發搐榒此
非驚風當服發散藥
陽癎
　　硃砂(一/分)膩粉　麝香(各五/錢)蘆㑹　白附　甘草(各/二)
　　(錢/)殭蠶(十/箇)金箔(七/片)赤脚蜈蚣(二條/炙)胡黄連(一/錢)蠍稍
　　(二十/箇)
　右為末二歲已上服五分金銀薄荷湯調下三歲已
　上一錢如口不開灌入鼻中
隂癎
　　附子(生去/皮臍)天南星　半夏(各二/錢)白附(一錢/五分)
　右研細末井花水浸七日毎日換水浸訖控乾入硃
　砂二錢麝香一錢拌匀毎服一字薄荷湯下量兒加
　减　一法用附子生去皮臍為末毎服二錢生薑二
　片煎半盞分二三服吐者入丁香五箇同煎或用水
　浸蒸餅為丸粟米大毎服二十粒亦可餘方見癲癎
　門
　　觧顱治法
三辛散　治小兒頭骨應合而不合頭骨開觧名曰觧
　顱
　　細辛　桂心(各五/錢)乾薑(七錢/半)為末以乳汁和敷顱
　　上
又方
　　蛇殻(炒焦/為末)　用猪頰車中骨膸調敷頂上日三四
　　度曽有人作頭巾裹遮䕶之乆而自合良法也
　　魃病証治
千金論小兒有魃病是姙婦被惡神導其腹中令兒病
也魃亦小兒也其証㣲㣲下利寒熱往來毫毛鬢髪猙
獰不恱者是也宜服龍膽湯凡婦人先有小兒未能行
而母更有娠使兒飲此乳亦作魃也令兒黄痩骨立發
熱毛髪落
龍膽湯　治小兒出腹血脉盛實寒熱温壯四肢驚掣
　吐哯者若以能進哺中食實不消壯熱及變蒸不觧
　中客忤鬼氣并諸驚癎
　　龍膽　柴胡　黄芩　桔梗　鈎藤　芍藥　炙
　　草　茯苓(各五/錢)蜣螂(二/條)大黄(一兩/煨)
　右為剉散以水一升煮取五合為一劑十嵗以下皆
　可服若兒生一日至七日分一合為五服八日至十
　五日為三服十六日至二十日分二合為三服二十
　日至三四十日盡以五合為三服皆以得下即止此
　劑為出腹小兒所作若日月長大者依此為例必如
　客忤鬼氣并諸驚癎可加人参當歸各二錢五分百
　日加一錢一字二百日加一錢半一嵗加五錢餘藥
　皆准此
　　疳病証治
小兒疳病者多因缺乳吃食太早所致或因乆患臟腑
胃虚蟲動日漸羸痩腹大不能行髪豎發熱無精神肥
兒丸主之
肥兒丸
　　川連　神麯(各一/兩)大麥(五/錢)木香(二/錢)梹榔(二/箇)史君肉
　　　肉果(各五錢/麵裹煨)
　為末神麯和丸毎服三十丸滚水送下
六神丸　丁香　木香　肉果(各五錢三味同麵裹/入慢火煨麵熟為度)訶
　　子(五錢麵/裹煨)史君肉　蘆㑹(各一兩/細研)
　為末棗肉和丸麻子大毎服七丸米飲送下
龍膽丸　治疳病發熱
　　龍膽草　川連　史君肉　青皮　等分
　為末猪膽汁和丸桐子大毎服三五十丸以意加減
　卧時滚水下
　　不行証治
五加皮散　治小兒三嵗不能行者由禀受不足體力
　虚怯腰脊腿膝脚筋骨軟故不能行
　　五加皮　為末粥飲調用酒少許毎服一蜆子殻
　　日三服
鹿茸地黄丸　治小兒足軟不能行
　　熟地(八/兩)丹皮(三/兩)山藥　茰肉(各四/兩)澤瀉(二/兩)茯苓(二/兩)
　　鹿茸(鮮者佳酥/炙黄一隻)
　為末蜜丸梧子大青鹽湯下三錢
　
　
　三因極一病証方論卷十八
