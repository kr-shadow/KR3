#+TITLE: 日知錄-清-顧炎武
#+DATE: 2016-06-11 12:23:34
#+SOURCE: github.com/kanripo/KR3j0070 master 280a080d                
欽定四庫全書　　　　　子部十
　日知錄目錄　　　　　　雜家類二(雜考之屬/)
　　卷一
　　　三易
　　　重卦不始文王
　　　朱子周易本義
　　　卦爻外無别象
　　　卦變
　　　互體
　　　六爻言位
　　　九二君徳
　　　師出以律
　　　既雨既處
　　　武人為于大君
　　　自邑告命
　　　成有渝旡咎
　　　童觀
　　　不逺復
　　　不耕穫不菑畬
　　　天在山中
　　　罔孚裕旡咎
　　　有孚于小人
　　　損其疾使遄有喜
　　　上九弗損益之
　　　利用為依遷國
　　　姤
　　　包旡魚
　　　以杞包𤓰
　　　巳日
　　　改命吉
　　　艮
　　　艮其限
　　　鴻漸于陸
　　　君子以永終知敝
　　　鳥焚其巢
　　　巽在牀下
　　　翰音登于天
　　　山下有雷小過
　　　妣
　　　東隣
　　　游魂為變
　　　通乎晝夜之道而知
　　　繼之者善也成之者性也
　　　形而下者謂之器
　　　垂衣裳而天下治
　　　過此以往未之或知也
　　　困徳之辨也
　　　凡易之情
　　　易逆數也
　　　説卦雜卦互文
　　　兌為口舌
　　　序卦雜卦
　　　晉晝也明夷誅也
　　　孔子論易
　　　七八九六
　　　卜筮
　　卷二
　　　帝王名號
　　　九族
　　　舜典
　　　惠廸吉從逆凶
　　　懋遷有無化居
　　　三江
　　　錫土姓
　　　厥弟五人
　　　惟彼陶唐有此冀方
　　　𦙍征
　　　惟元祀十有二月
　　　西伯戡黎
　　　少師
　　　殷紂之所以亡
　　　武王伐紂
　　　泰誓
　　　百姓有過在子一人
　　　王朝步自周
　　　大王王季
　　　彞倫
　　　龜從筮逆
　　　周公居東
　　　微子之命
　　　酒誥
　　　召誥
　　　元子
　　　其稽我古人之徳
　　　節性
　　　汝其敬識百辟享
　　　惟爾王家我適
　　　王來自奄
　　　建官惟百
　　　司空
　　　顧命
　　　矯䖍
　　　罔中于信以覆詛盟
　　　文侯之命
　　　秦誓
　　　古文尚書
　　　書序
　　　豐熙偽尚書
　　卷三
　　　詩有入樂不入樂之分
　　　四詩
　　　孔子刪詩
　　　何彼穠矣
　　　弼鄘衞
　　　黎許二國
　　　諸姑伯姊
　　　王事
　　　朝隮于西
　　　王
　　　日之夕矣
　　　大車
　　　鄭
　　　楚吳諸國無詩
　　　豳
　　　言私其豵
　　　承筐是將
　　　罄無不宜
　　　民之質矣日用飲食
　　　小人所腓
　　　變雅
　　　大原
　　　莠言自口
　　　皇父
　　　握粟出卜
　　　私人之子百僚是試
　　　不醉反恥
　　　上天之載
　　　王欲玉汝
　　　夸毗
　　　流言以對
　　　申伯
　　　徳輶如毛
　　　韓城
　　　如山之苞如川之流
　　　不弔不祥
　　　駉
　　　實始翦商
　　　𤣥鳥
　　　敷奏其勇
　　　魯頌商頌
　　　詩序
　　卷四
　　　魯之春秋
　　　春秋闕疑之書
　　　三正
　　　閏月
　　　王正月
　　　春秋時月並書
　　　謂一為元
　　　改月
　　　天王
　　　邾儀父
　　　仲子
　　　成風敬嬴
　　　君氏卒
　　　滕子薛伯杞伯
　　　闕文
　　　夫人孫于齊
　　　公及齊人狩于禚
　　　楚吳書君書大夫
　　　亡國書葬
　　　許男新臣卒
　　　禘于太廟用致夫人
　　　及其大夫荀息
　　　邢人狄人伐衞
　　　王入于王城不書
　　　星孛
　　　子卒
　　　納公孫寧儀行父于陳
　　　三國來媵
　　　殺或不稱大夫
　　　邾子來會公
　　　葬用柔日
　　　諸侯在喪稱子
　　　未踰年書爵
　　　姒氏卒
　　　卿不書族
　　　大夫稱子
　　　有諡則不稱字
　　　人君稱大夫字
　　　王貳于虢
　　　星隕如雨
　　　築郿
　　　城小穀
　　　齊人殺哀姜
　　　微子啓
　　　襄仲如齊納幣
　　　子叔姬卒
　　　齊昭公
　　　趙盾弑其君
　　　臨于周廟
　　　欒懐子
　　　子太叔之廟
　　　城成周
　　　五伯
　　　占法之多
　　　以日同為占
　　　天道逺
　　　一事兩占
　　　春秋言天之學
　　　左氏不必盡信
　　　列國官名
　　　地名
　　　昌􁐍
　　　文字不同
　　　所見異辭
　　　紀履緰來逆女
　　　母弟稱弟
　　　子沈子
　　　穀伯鄧侯書名
　　　鄭忽書名
　　　祭公來遂逆王后于紀
　　　爭門
　　　仲嬰齊卒
　　　隠十年無正
　　　戎菽
　　　隕石于宋五
　　　王子虎卒
　　　穀梁日誤作曰
　　卷五
　　　閽人寺人
　　　正月之吉
　　　木鐸
　　　稽其功緒
　　　六牲
　　　邦饗耆老孤子
　　　醫師
　　　造言之刑
　　　國子
　　　死政之老
　　　凶禮
　　　不入兆域
　　　樂章
　　　斗與辰合
　　　凶聲
　　　八音
　　　用火
　　　涖戮于社
　　　邦朋
　　　王公六職之一
　　　奠摯見于君
　　　主人
　　　辭無不腆無辱
　　　某子受酬
　　　辯
　　　須臾
　　　飱不致
　　　三年之喪
　　　繼母如母
　　　為所後者之祖父母妻妻之父母昆弟昆弟之
　　　　子若子
　　　女子子在室為父
　　　慈母如母
　　　出妻之子為母
　　　父卒繼母嫁
　　　有適子者無適孫
　　　為人後者為其父母
　　　繼父同居者
　　　宗子之母在則不為宗子之妻服也
　　　君之母妻
　　　齊衰三月不言曾祖巳上
　　　兄弟之妻無服
　　　先君餘尊之所厭
　　　貴臣貴妾
　　　外親之服皆緦
　　　唐人增改服制
　　　報於所為後之兄弟之子若子
　　　庶子為後者為其外祖父母從母舅無服
　　　考降
　　　噫歆
　　卷六
　　　母不敬
　　　女子子
　　　取妻不取同姓
　　　父不祭子夫不祭妻
　　　檀弓
　　　大公五世反葬于周
　　　扶君
　　　二夫人相為服
　　　同母異父之昆弟
　　　子夘不樂
　　　君有饋焉曰獻
　　　邾婁考公
　　　因國
　　　文王世子
　　　武王帥而行之
　　　用日干支
　　　社日用甲
　　　不齒之服
　　　為父母妻長子禫
　　　為殤後者以其服服之
　　　庶子不以杖即位
　　　婦人不為主而杖者
　　　庶姓别於上
　　　愛百姓故刑罰中
　　　庶民安故財用足
　　　術有序
　　　師也者所以學為君
　　　肅肅敬也
　　　以其綏復
　　　親喪外除兄弟之喪内除
　　　十五日而禫
　　　妻之黨雖親弗主
　　　吉祭而復寢
　　　如欲色然
　　　先古
　　　博愛
　　　以養父母日嚴
　　　致知
　　　顧諟天之明命
　　　桀紂帥天下以暴
　　　財者末也
　　　未有上好仁而下不好義者也
　　　君子而時中
　　　子路問强
　　　鬼神
　　　期之喪達乎大夫
　　　三年之喪達乎天子
　　　達孝
　　　思事親不可以不知人
　　　誠者天之道也
　　　肫肫其仁
　　卷七
　　　孝弟為仁之本
　　　察其所安
　　　子張問十世
　　　媚奥
　　　武未盡善
　　　朝聞道夕死可矣
　　　忠恕
　　　夫子之言性與天道
　　　變齊變魯
　　　博學於文
　　　三以天下讓
　　　有婦人焉
　　　季路問事鬼神
　　　不踐迹
　　　異乎三子者之撰
　　　去兵去食
　　　奡盪舟
　　　管仲不死子紏
　　　予一以貫之
　　　君子疾没世而名不稱焉
　　　性相近也
　　　虞仲
　　　聽其言也厲
　　　有始有卒者其惟聖人乎
　　　梁惠王
　　　未有義而後其君者也
　　　不動心
　　　市朝
　　　必有事焉而勿正心
　　　文王以百里
　　　廛無夫里之布
　　　孟子自齊葬於魯
　　　其實皆什一也
　　　莊嶽
　　　古者不為臣不見
　　　公行子有子之喪
　　　為不順於父母
　　　象封有庳
　　　周室班爵祿
　　　費惠公
　　　行吾敬故謂之内也
　　　以紂為兄之子
　　　才
　　　求其放心
　　　所去三
　　　自視欿然
　　　士何事
　　　飯糗茹草
　　　孟子外篇
　　　孟子引論語
　　　孟子字樣
　　　孟子弟子
　　　荼
　　　鴚
　　　九經
　　　考次經文
　　卷八
　　　州縣賦税
　　　屬縣
　　　州縣品秩
　　　府
　　　鄉亭之職
　　　里甲
　　　掾屬
　　　都令史
　　　吏胥
　　　法制
　　　省官
　　　選補
　　　停年格
　　　銓選之害
　　　員缺
　　卷九
　　　人材
　　　保舉
　　　闗防
　　　封駮
　　　部刺史
　　　六條之外不察
　　　隋以後刺史
　　　知縣
　　　知州
　　　知府
　　　守令
　　　刺史守相得召見
　　　漢令長
　　　京官必用守令
　　　宗室
　　　藩鎮
　　　輔郡
　　　邊縣
　　　宦官
　　　禁自宮
　　卷十
　　　治地
　　　斗斛丈尺
　　　地畝大小
　　　州縣界域
　　　後魏田制
　　　開墾荒地
　　　蘇松二府田賦之重
　　　豫借
　　　紡織之利
　　　馬政
　　　驛傳
　　　漕程
　　　行鹽
　　卷十一
　　　權量
　　　大斗大兩
　　　漢祿言石
　　　以錢代銖
　　　十分為錢
　　　黄金
　　　銀
　　　以錢為賦
　　　五銖錢
　　　開元錢
　　　錢法之變
　　　銅
　　　錢面
　　　短陌
　　　鈔
　　　偽銀
　　卷十二
　　　財用
　　　言利之臣
　　　俸祿
　　　助餉
　　　館舍
　　　街道
　　　官樹
　　　橋梁
　　　人聚
　　　訪惡
　　　盜賊課
　　　禁兵器
　　　水利
　　　雨澤
　　　河渠
　　卷十三
　　　周末風俗
　　　秦紀會稽山刻石
　　　兩漢風俗
　　　正始
　　　宋世風俗
　　　清議
　　　名教
　　　廉恥
　　　流品
　　　重厚
　　　耿介
　　　鄉原
　　　儉約
　　　大臣
　　　除貪
　　　貴廉
　　　禁錮姦臣子孫
　　　家事
　　　奴僕
　　　閽人
　　　田宅
　　　三反
　　　召殺
　　　南北風化之失
　　　南北學者之病
　　　范文正公
　　　辛幼安
　　　士大夫晚年之學
　　　士大夫家容僧尼
　　　貧者事人
　　　分居
　　　父子異部
　　　生日
　　　陳思王植
　　　降臣
　　　本朝
　　　書前代官
　　卷十四
　　　兄弟不相為後
　　　立叔父
　　　繼兄子為君
　　　太上皇
　　　皇伯考
　　　除去祖宗廟諡
　　　漢人追尊之禮
　　　諡法
　　　追尊子弟
　　　内禪
　　　御容
　　　封國
　　　乳母
　　　聖節
　　　君喪
　　　喪禮主人不得升堂
　　　居喪不弔人
　　　像設
　　　從祀
　　　十哲
　　　嘉靖更定從祀
　　　祭禮
　　　女巫
　　卷十五
　　　陵
　　　墓祭
　　　厚葬
　　　前代陵墓
　　　停喪
　　　假葬
　　　改殯
　　　火葬
　　　期功喪去官
　　　緦喪不得赴舉
　　　喪娶
　　　衫帽入見
　　　奔喪守制
　　　丁憂交代
　　　武官丁憂
　　　居喪宴飲
　　　匿喪
　　　國恤宴飲
　　　宋朝家法
　　卷十六
　　　明經
　　　秀才
　　　舉人
　　　進士
　　　科目
　　　制科
　　　甲科
　　　十八房
　　　經義論策
　　　三場
　　　擬題
　　　題切時事
　　　試文格式
　　　程文
　　　判
　　　經文字體
　　　史學
　　卷十七
　　　生員額數
　　　中式額數
　　　通塲下第
　　　御筆黜落
　　　殿舉
　　　進士得人
　　　大臣子弟
　　　北卷
　　　糊名
　　　搜索
　　　座主門生
　　　舉主制服
　　　同年
　　　先輩
　　　出身授官
　　　恩科
　　　年齒
　　　教官
　　　武學
　　　雜流
　　　通經為吏
　　卷十八
　　　秘書國史
　　　十三經注疏
　　　監本二十一史
　　　張參五經文字
　　　别字
　　　三朝要典
　　　密疏
　　　貼黄
　　　記注
　　　四書五經大全
　　　書傳㑹選
　　　内典
　　　心學
　　　舉業
　　　破題用莊子
　　　科塲禁約
　　　朱子晚年定論
　　　竊書
　　　勘書
　　　改書
　　　易林
　　卷十九
　　　文須有益於天下
　　　文不貴多
　　　著書之難
　　　直言
　　　立言不為一時
　　　文人之多
　　　巧言
　　　文辭欺人
　　　修辭
　　　文人摹倣之病
　　　文章繁簡
　　　文人求古之病
　　　古人集中無冗複
　　　書不當兩序
　　　古人不為人立傳
　　　誌狀不可妄作
　　　作文潤筆
　　　文非其人
　　　假設之辭
　　　古文未正之隠
　　卷二十
　　　非三公不得稱公
　　　古人不以甲子名嵗
　　　史家追紀月日之法
　　　史家月日不必順序
　　　重書日
　　　古人必以月日繫年
　　　古無一日分為十二時
　　　年月朔甲子
　　　年號當從實書
　　　史書一年兩號
　　　年號古今相同
　　　割併年號
　　　孫氏西齋錄
　　　通鑑書改元
　　　後元年
　　　李茂貞用天祐年號
　　　通鑑書葬
　　　通鑑書閏月
　　　史書人君未即位
　　　史書一人先後厯官
　　　史書郡縣同名
　　　郡國改名
　　　史書人同姓名
　　　述古
　　　引古必用元文
　　　引書用意
　　　文章推服古人
　　　史書下兩曰字
　　　書家凡例
　　　分題
　　卷二十一
　　　作詩之㫖
　　　詩不必人人皆作
　　　詩題
　　　古人用韻無過十字
　　　詩有無韻之句
　　　五經中多有用韻
　　　易韻
　　　古詩用韻之法
　　　古人不忌重韻
　　　七言之始
　　　一言
　　　古人未有之格
　　　古人不用長句成篇
　　　詩用疊字
　　　次韻
　　　栢梁臺詩
　　　詩體代降
　　　書法詩格
　　　詩人改古事
　　　庾子山賦誤
　　　于仲文詩誤
　　　李太白詩誤
　　　郭璞賦誤
　　　陸機文誤
　　　字
　　　古文
　　　説文
　　　説文長箋
　　　五經古文
　　　急就篇
　　　千字文
　　　草書
　　　金石錄
　　　鑄印作減筆字
　　　畫
　　　古器
　　卷二十二
　　　四海
　　　九州
　　　六國獨燕無後
　　　郡縣
　　　秦始皇未滅二國
　　　漢王子侯
　　　漢侯國
　　　都
　　　鄉里
　　　都鄉
　　　都鄉侯
　　　封君
　　　圖
　　　亭
　　　亭侯
　　　社
　　　厯代帝王陵寢
　　　堯冢靈臺
　　　生祠
　　　生碑
　　　張公素
　　　王亘
　　卷二十三
　　　姓
　　　氏族
　　　氏族相傳之訛
　　　孔顔孟三氏
　　　仲氏
　　　以國為氏
　　　姓氏書
　　　通譜
　　　二字姓改一字
　　　北方門族
　　　冒姓
　　　兩姓
　　　古人二名止用一字
　　　古人諡止稱一字
　　　稱人或字或爵
　　　子孫稱祖父字
　　　已祧不諱
　　　皇太子名不諱
　　　二名不偏諱
　　　嫌名
　　　以諱改年號
　　　前代諱
　　　名父名君名祖
　　　弟子名師
　　　同輩稱名
　　　以字為諱
　　　自稱字
　　　人主呼人臣字
　　　兩名
　　　假名甲乙
　　　以姓取名
　　　以父名子
　　　以夫名妻
　　　兼舉名字
　　　排行
　　　二人同名
　　　字同其名
　　　變姓名
　　　生而曰諱
　　　生稱諡
　　　稱王公為君
　　卷二十四
　　　祖孫
　　　髙祖
　　　藝祖
　　　冲帝
　　　考
　　　伯父叔父
　　　族兄弟
　　　親戚
　　　哥
　　　妻子
　　　稱某
　　　互辭
　　　豫名
　　　重言
　　　后
　　　王
　　　君
　　　主
　　　陛下
　　　足下
　　　閤下
　　　相
　　　將軍
　　　相公
　　　司業
　　　翰林
　　　洗馬
　　　比部
　　　員外
　　　主事
　　　主簿
　　　郎中待詔
　　　外郎
　　　門子
　　　快手
　　　火長
　　　樓羅
　　　白衣
　　　郎
　　　門生
　　　府君
　　　官人
　　　對人稱臣
　　　先卿
　　　先妾
　　　稱臣下為父母
　　　人臣稱人君
　　　上下通稱
　　　人臣稱萬嵗
　　卷二十五
　　　重黎
　　　巫咸
　　　河伯
　　　湘君
　　　共和
　　　介子推
　　　杞梁妻
　　　池魚
　　　莊安
　　　李廣射石
　　　大小山
　　　丁外人
　　　毛延夀
　　　名以同事而晦
　　　名以同事而章
　　　人以相類而誤
　　　傳記不考世代
　　卷二十六
　　　史記通鑑兵事
　　　史記于序事中寓論斷
　　　史記
　　　漢書
　　　漢書二志小字
　　　漢書不如史記
　　　荀悦漢紀
　　　後漢書
　　　三國志
　　　作史不立表志
　　　史文重出
　　　史文衍字
　　　史家誤承舊文
　　　晉書
　　　宋書
　　　魏書
　　　梁書
　　　後周書
　　　隋書
　　　北史一事兩見
　　　宋齊梁書南史一事互異
　　　舊唐書
　　　新唐書
　　　宋史
　　　阿魯圖進宋史表
　　　遼史
　　　金史
　　　元史
　　　通鑑
　　　通鑑不載文人
　　卷二十七
　　　漢人註經
　　　註疏中引書之誤
　　　姓氏之誤
　　　左傳註
　　　考工記註
　　　爾雅註
　　　國語註
　　　楚辭註
　　　荀子註
　　　淮南子註
　　　史記註
　　　漢書註
　　　後漢書註
　　　文選註
　　　陶淵明詩註
　　　李太白詩註
　　　杜子美詩註
　　　韓文公詩註
　　　通鑑註
　　卷二十八
　　　拜稽首
　　　稽首頓首
　　　百拜
　　　九頓首三拜
　　　東向坐
　　　坐
　　　土炕
　　　冠服
　　　􁜖衣
　　　對襟衣
　　　行幐
　　　韈
　　　樂府
　　　寺
　　　省
　　　職官受杖
　　　押字
　　　邸報
　　　酒禁
　　　賭博
　　　京債
　　　居官負債
　　卷二十九
　　　騎
　　　馹
　　　驢驘
　　　軍行遲速
　　　木甖渡軍
　　　海師
　　　海運
　　　燒荒
　　　家兵
　　　少林僧兵
　　　毛葫蘆兵
　　　方音
　　　國語
　　　外國風俗
　　　徙戎
　　　樓煩
　　　吐蕃回紇
　　　西域天文
　　　三韓
　　　大秦
　　　干陀利
　　卷三十
　　　天文
　　　日食
　　　月食
　　　嵗星
　　　五星聚
　　　海中五星二十八宿
　　　星名
　　　人事感天
　　　黄河清
　　　妖人闌入宮禁
　　　詐稱太子
　　　外國應天象
　　　星事多凶
　　　圖讖
　　　孔子閉房記
　　　百刻
　　　雨水
　　　五行
　　　建除
　　　艮巽坤乾
　　　太一
　　　正五九月
　　　古今神祠
　　　佛寺
　　　泰山治鬼
　　　蕃俗信鬼
　　卷三十一
　　　河東山西
　　　陜西
　　　山東河内
　　　吳會
　　　江西廣東廣西
　　　四川
　　　史記菑川國薛縣之誤
　　　曾子南武城人
　　　漢書二燕王傳
　　　徐樂傳
　　　水經注大梁靈丘之誤
　　　三輔皇圖
　　　大明一統志
　　　交阯
　　　薊
　　　夏謙澤
　　　石門
　　　無終
　　　栁城
　　　昌黎
　　　石城
　　　木刀溝
　　　江乗
　　　郭璞墓
　　　蟂磯
　　　胥門
　　　潮信
　　　晉國
　　　緜上
　　　箕
　　　唐
　　　晉都
　　　瑕
　　　九原
　　　昔陽
　　　太原
　　　代
　　　闕里
　　　杏壇
　　　徐州
　　　向
　　　小穀
　　　泰山立石
　　　泰山都尉
　　　濟南都尉
　　　鄒平臺二縣
　　　夾谷
　　　濰水
　　　勞山
　　　楚丘
　　　東昏
　　　長城
　　卷三十二
　　　而
　　　柰何
　　　語急
　　　嵗
　　　月半
　　　巳
　　　里
　　　仞
　　　不淑
　　　不弔
　　　亡
　　　乾沒
　　　辱
　　　姦
　　　訛
　　　誰何
　　　信
　　　出
　　　鰥寡
　　　丁中
　　　阿
　　　幺
　　　元
　　　寫
　　　行李
　　　耗
　　　量移
　　　罘罳
　　　場屋
　　　豆
　　　陘
　　　豸
　　　闗
　　　宙
　　　石炭
　　　終葵
　　　魁
　　　桑梓
　　　草馬
　　　草驢女猫
　　　雌雄牝牡
　　　　(臣/)等謹案日知錄三十二卷
　　　國朝顧炎武撰前有自記稱自少讀書有所得
　　　　輒記之其有不合時復改定或古人先我而
　　　　有者則遂削之積三十餘年乃成一編其書
　　　　前七卷皆論經義八卷至十二卷皆論政事
　　　　十三卷論世風十四卷十五卷論禮制十六
　　　　卷十七卷皆論科舉十八卷至二十一卷皆
　　　　論藝文二十二卷至二十四卷襍論名義二
　　　　十五卷論古事真妄二十六卷論史法二十
　　　　七卷論註書二十八卷論襍事二十九卷論
　　　　兵及外國事三十卷論天象術數三十一卷
　　　　論地里三十二卷為襍考證炎武學有本原
　　　　博贍而能通貫每一事必詳其始末叅其証
　　　　佐而後筆之書故引據浩繁而牴牾者少非
　　　　如楊慎焦竑諸人偶然涉獵得一義之異同
　　　　知其一而不知其二惟其生於明末喜談經
　　　　世之務激於時事慨然以復古為志故其説
　　　　或迂而難行或愎而過鋭所作音學五書後
　　　　序至謂聖人復起必舉今日之音而還之淳
　　　　古則其他可知矣其門人潘耒作是書序盛
　　　　稱其經濟而以考據精詳為末務非篤論也
　　　　乾隆四十二年二月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官　(臣/)　陸　費　墀
日知録自記
愚自少讀書有所得輙記之其有不合時復改定或古
人先我而有者則遂削之積三十餘年乃成一編取子
夏之言名曰日知録以正後之君子東吳顧炎武
日知錄原序
有通儒之學有俗儒之學學者將以明體適用也綜貫
百家上下千載詳考其得失之故而斷之於心筆之於
書朝章國典民風土俗元元本本無不洞悉其術足以
匡時其言足以救世是謂通儒之學若夫雕琢辭章綴
輯故實或髙談而不根或勦説而無當淺深不同同為
俗學而已矣自宋迄元人尚實學若鄭漁仲王伯厚魏
鶴山馬貴與之流著述具在皆博極古今通達治體曷
嘗有空疎無本之學哉明代人才輩出而學問逺不如
古自其少時鼓箧讀書規模次第己大失古人之意名
成年長雖欲學而無及間有豪雋之士不安於固陋而
思嶄焉自見者又或採其華而棄其實識其小而遺其
大若唐荆川楊用修王弇州鄭端簡號稱博通者可屈
指數然其去古人有間矣崑山顧寧人先生生長世族
少負絶異之資潜心古學九經諸史畧能背誦尤留心
當世之故實錄奏報手自抄節經世要務一一講求當
明末年奮欲有所自樹而迄不得試窮約以老然憂天
閔人之志未嘗少衰事闗民生國命者必窮源溯本討
論其所以然足跡半天下所至交其賢豪長者考其山
川風俗疾苦利病如指諸掌精力絶人無他嗜好自少
至老未嘗一日廢書出必載書數簏自隨旅店少休披
尋搜討曾無倦色有一疑義反覆㕘考必歸於至當有
一獨見援古証今必暢其説而後止當代文人才士甚
多然語學問必歛衽推顧先生凡制度典禮有不能明
者必質諸先生墜文軼事有不知者必徵諸先生先生
手畫口誦探源竟委人人各得其意去天下無賢不肖
皆知先生為通儒也先生著書不一種此日知錄則其
稽古有得隨時劄記久而類次成書者凡經義史學官
方吏治財賦典禮輿地藝文之屬一一疏通其源流考
正其謬誤至於歎禮教之衰遲傷風俗之頽敗則古稱
先規切時弊尤為深切著明學博而識精理到而辭達
是書也意惟宋元名儒能為之明三百年來殆未有也
耒少從先生游嘗手授是書先生没復從其家求得手
藁較勘再三繕寫成帙與先生之甥刑部尚書徐公健
菴大學士徐公立齋謀刻之而未果二公繼沒耒念是
書不可以無傅攜至閩中年友汪悔齋贈以買山之資
舉畀建陽丞葛受箕鳩工刻之以行世嗚呼先生非一
世之人此書非一世之書也魏司馬朗復井田之議至
易代而後行元虞集京東水利之策至異世而見用立
言不為一時錄中固已言之矣異日有整頓民物之責
者讀是書而憬然覺悟採用其説見諸施行於世道人
心實非小補如第以考据之精詳文辭之博辨歎服而
稱述焉則非先生所以著此書之意也康熙乙亥仲秋
門人潘耒拜述
欽定四庫全書
　日知録卷一　　　　　崑山　顧炎武　撰
　　三易
夫子言包羲氏始畫八卦不言作易而曰易之興也其
於中古乎又曰易之興也其當殷之末世周之盛徳邪
當文王與紂之事邪是文王所作之辭始名為易而周
官大卜掌三易之法一曰連山二曰歸藏三曰周易連
山歸藏非易也而云三易者後人因易之名以名之也
猶之墨子書言周之春秋燕之春秋宋之春秋齊之春
秋周燕齊宋之史非必皆春秋也而云春秋者因魯史
之名以名之也
左傳僖十五年戰於韓卜徒父筮之曰吉其卦遇蠱曰
千乗三去三去之餘獲其雄狐成十六年戰於鄢陵公
筮之史曰吉其卦遇復曰南國䠞射其元王中厥目此
皆不用周易而别有引據之辭即所謂三易之法也(卜/徒)
(父以卜人而掌此/猶周官之大卜)而傳不言易
　　重卦不始文王
大卜掌三易之法其經卦皆八其别皆六十有四攷之
左傳襄公九年穆姜遷於東宫筮之遇艮之隨姜曰是
於周易曰隨元亨利貞无咎獨言是於周易則知夏商
皆有此卦而重八卦為六十四者不始於文王矣
　　朱子周易本義
周易自伏羲畫卦文王作彖辭周公作爻辭謂之經經
分上下二篇孔子作十翼謂之傳傳分十篇象傳上下
二篇象傳上下二篇繋辭傳上下二篇文言説卦傳序
卦傳雜卦傳各一篇(漢書藝文志易經十二篇師古曰/上下經及十翼故十二篇孔氏正)
(義曰十翼者上彖一下彖二上象三下象四上繋五下/繋六文言七説卦八序卦九雜卦十  陸徳明釋文曰)
(太史公論六家要㫖引天下同歸而殊途一致而百慮/謂之易大傳班固謂孔子晚而好易讀之韋編三絶而)
(為之傳傳即十翼也前漢六經與傳/皆别行至後漢諸儒始合經傳為一)自漢以來為費直
鄭𤣥王弼所亂取孔子之言逐條附於卦爻之下程正
叔傳因之及朱元晦本義始依古文故於周易上經條
下云中間頗為諸儒所亂近世晁氏始正其失而未能
盡合古文吕氏又更定著為經二卷傳十卷乃復孔氏
之舊云洪武初頒五經天下儒學而易兼用程朱二氏
亦各自為書永樂中脩大全乃取朱子卷次割裂附之
程傳之後(易經大全凡例曰程傳本義既已並行而諸/家定本又各不同故今定從程傳元本而本)
(義仍以/類從)而朱子所定之古文仍復殽亂彖即文王所繋
之辭傳者孔子所以釋經之辭也後凡言傳放此此乃
彖上傳條下義今乃削彖上傳三字而附於大哉乾元
之下象者卦之上下兩象及兩象之六爻周公所繋之
辭也乃象上傳條下義今乃削象上傳三字而附於天
行健之下此篇申彖傳象傳之意以盡乾坤二卦之藴
而餘卦之説因可以例推云乃文言條下義今乃削文
言二字而附於元者善之長也之下其彖曰象曰文言
曰字皆朱子本所無復依程傳添入後來士子厭程傳
之多棄去不讀專用本義(𢎞治三年㑹試物不可以茍/合而已故受之以賁題陳輔)
(文同考官楊守阯批曰序卦朱子無一言以釋其義盖/以程子於諸卦之首䟽析其義已明且盡故也今治經)
(者專讀本義易卷踰八百而知有傳者不數人此能知/之而又善作是用録之以激厲經生之不讀程傳者)
而大全之本乃朝廷所頒不敢輒改遂即監版傳義之
本刋去程傳而以程之次序為朱之次序(虛齋蔡清易/經蒙引謂之)
(今所竊刋行易經本義書今四書版本毎張十八行毎/行十七字而注皆小字  經禮記並同惟易每張二十)
(二行每行二十三字而本義皆作大字與各經不同明/為後來所刻是依監版傳義本而刋去程傳凡本義中)
(言程傳備矣者又添一傳曰而引其文皆今代人所為/也  坊刻擅改古書宜有嚴禁是學臣之責朱子詩集)
(傳序蔡仲黙書集傳序今南京刋大全本改曰詩經大/全序書經大全序此即亂刻古書之一驗幸監本尚存)
(其謬亦/易見爾)相傳且二百年矣惜乎朱子定正之書竟不得
見於世豈非此經之不幸也夫
朱子記嵩山晁氏卦爻彖象説謂古經始變於費氏而
卒大亂於王弼此據孔氏正義曰夫子所作象辭元在
六爻經辭之後以自卑退不敢干亂先聖正經之辭王
輔嗣之意以為象者本釋經文宜相附近其義易了故
分爻之象辭各附其當爻下如杜元凱注左傳分經之
年與傳相附故謂連合經傳始於輔嗣不知其實本於
康成也魏志髙貴鄉公幸太學問博士淳于俊曰孔子
作彖象鄭𤣥作注其釋經義一也今彖象不與經文相
連而注連之何也俊對曰鄭𤣥合彖象於經者欲使學
者尋省易了也帝曰若合之於學誠便則孔子曷為不
合以了學者乎俊對曰孔子恐其與文王相亂是以不
合此聖人以不合為謙帝曰若聖人以不合為謙則鄭
𤣥何獨不謙邪俊對曰古義𢎞深聖問奥逺非臣所能
詳盡是則康成之書已先合之不自輔嗣始矣乃漢書
儒林傳云費直治易無章句徒以彖象繋辭文言解説
上下經則以傳附經又不自康成始朱子記晁氏説謂
初亂古制時猶若今之乾卦盖自坤以下皆依此後人
又散之各爻之下而獨存乾一卦以見舊本相傳之様
式耳愚嘗以其説推之今乾卦彖曰為一條象曰為一
條疑此費直所附之元本也坤卦以小象散於各爻之
下其為象曰者八餘卦則為象曰者七此鄭𤣥所連髙
貴鄉公所見之本也
程傳雖用輔嗣本亦言其非古易咸九三咸其股亦不
處也傳曰云亦者盖象辭本不與易相比自作一處故
諸爻之象辭意有相續者此言亦者承上爻辭也(小畜/九二)
(牽復在中亦不自失也/本義曰亦者承上爻義)
秦以焚書而五經亡明朝以取士而五經亡今之為科
舉之學者大率皆帖括熟爛之言不能通知大義者也
而易春秋尤為繆盭以彖傳合大象以大象合爻以爻
合小象二必臣五必君隂卦必云小人陽卦必云君子
於是此一經者為拾瀋之書而易亡矣取胡氏傳一句
兩句為㫖而以經事之相類者合以為題傳為主經為
客有以彼經證此經之題有用彼經而隠此經之題於
是此一經者為射覆之書而春秋亡矣(天順三年九月甲/辰浙江温州府永)
(嘉縣儒學教諭雍懋言比者浙江鄉試春秋摘一十六/段配作一題頭緒太多及所鏤程文乃太簡略而不統)
(貫且春秋為經屬詞比事變例無窮考官出題往往棄/經任傳甚至參以己意名雖經題實則射覆乞敕禁止)
(上從/之)復程朱之書以存易(當各自/為本)備三傳啖趙諸家之
説以存春秋必有待於後之興文教者
　　卦爻外無别象
聖人設卦觀象而繋之辭若文王周公是已夫子作傳
傳中更無别象其所言卦之本象若天地雷風水火山
澤之外惟頤中有物本之卦名有飛鳥之象本之卦辭
而夫子未嘗增設一象也荀爽虞翻之徒穿鑿附㑹象
外生象以同聲相應為震㢲同氣相求為艮兌水流濕
火就燥為坎離雲從龍則曰乾為龍風從虎則曰坤為
虎十翼之中無語不求其象而易之大指荒矣豈知聖
人立言取譬固與後之文人同其體例何嘗屑屑於象
哉王弼之注雖渉於𤣥虛然已一埽易學之榛蕪而開
之大路矣(王輔嗣略例曰互體不足遂及卦變變/又不足推致五行一失其原巧喻彌甚)不有
程子大義何由而明乎
易之互體卦變詩之叶韻春秋之例日月經説之繚繞
破碎於俗儒者多矣文中子曰九師興而易道微三傳
作而春秋散
　　卦變
卦變之説不始於孔子周公繋損之六三己言之矣曰
三人行則損一人一人行則得其友是六子之變皆出
於乾坤無所謂自復姤臨遯而來者當從程傳(蘇軾王/炎皆同)
(此/説)
　　互體
凡卦爻二至四三至五兩體交互各成一卦先儒謂之
互體其説己見於左氏莊公二十二年陳侯筮遇觀之
否曰風為天於土上山也注自二至四有艮象(四爻/變故)艮
為山是也然夫子未嘗及之後人以雜物撰徳之語當
之非也其所論二與四三與五同功而異位特就兩爻
相較言之初何嘗有互體之説
晉書荀顗嘗難鍾㑹易無互體見稱於世其文不傳新
安王炎晦叔嘗問張南軒曰伊川令學者先看王輔嗣
胡翼之王介甫三家易何也南軒曰三家不論互體故
爾
朱子本義不取互體之説惟大壯五六云卦體似兌有
羊象焉不言互而言似似者合兩爻為一爻則似之也
(又謂頤初九靈/龜是伏得離卦)然此又剏先儒所未有不如言互體矣
大壯自三至五成兌兌為羊故爻辭並言羊
　　六爻言位
易傳中言位者有二義列貴賤者存乎位五為君位二
三四為臣位故皆曰同功而異位而初上為無位之爻
譬之於人初為未仕之人上則隠淪之士皆不為臣也
(明夷上六為失位之君乃其變例/其但取初終之義者亦不盡拘)故乾之上曰貴而无
位需之上曰不當位(王弼注需上六曰處无位之地不/當位者也程子傳亦云此爵位之)
(位非隂/陽之位)若以一卦之體言之則皆謂之位故曰六位時
成曰易六位而成章是則卦爻之位非取象於人之位
矣此意己見於王弼略例但必强彼合此而謂初上無
隂陽定位則不可通矣記曰夫言豈一端而已夫各有
所當也
　　九二君徳
為人臣者必先具有人君之徳而後可以堯舜其君故
伊尹之言曰惟尹躬暨湯咸有一徳武王之誓亦曰予
有亂臣十人同心同徳
　　師出以律
以湯武之仁義為心以桓文之節制為用斯之謂律律
即卦辭之所謂貞也論語言子之所慎者戰長勺以詐
而敗齊泓以不禽二毛而敗於楚春秋皆不予之故先
為不可勝以待敵之可勝雖三王之兵未有易此者也
　　既雨既處
隂陽之義莫著於夫婦故爻辭以此言之小畜之時求
如任姒之賢二南之化不可得矣隂畜陽婦制夫其畜
而不和猶可言也三之反目隋文帝之於獨孤后也既
和而惟其所為不可言也上之既雨猶髙宗之於武后
也
　　武人為于大君
武人為于大君非武人為大君也如書予欲宣力四方
汝為之為六三才弱志剛雖欲有為而不克濟以之履
虎有咥人之凶也惟武人之效力於其君其濟則君之
靈也不濟則以死繼之是當勉為之而不可避耳故有
斷脰決腹一瞑而萬世不視不知所益以憂社稷者莫
敖大心是也(戰國/䇿)過渉之凶其何咎哉
　　自邑告命
人主所居謂之邑詩曰商邑翼翼四方之極書曰惟尹
躬先見於西邑夏曰惟臣附於大邑周曰作新大邑於
東國洛曰肆予敢求爾於天邑商(武王之妃/謂之邑姜)白虎通曰
夏曰夏邑商曰商邑周曰京師是也(周官始以/四井為邑)泰之上
六政教陵夷之後一人僅亦守府而號令不出於國門
於是焉而用師則不可君子處此當守正以俟時而已
桓王不知此也故一用師而祝聃之矢遂中王肩唐昭
宗不知此也故一用師而邠岐之兵直犯闕下然則保
泰者可不豫為之計哉
易之言邑者皆内治之事夬曰告自邑如康王之命畢
公彰善癉惡樹之風聲者也晉之上九曰維用伐邑如
王國之大夫大車檻檻毳衣如菼國人畏之而不敢奔
者也其為自治則同皆聖人之所取也(比之九五邑人/不誡是亦内治)
(修而逺人/服之意)
　　成有渝无咎
昔穆王欲肆其心周行天下將皆必有車轍馬迹焉祭
公謀父作祈招之詩以止王心王是以獲殁於祗宫傳
曰人誰無過過而能改善莫大焉聖人慮人之有過不
能改之於初且將遂其非而不反也教之以成有渝无
咎雖其漸染之深放肆之久而惕然自省猶可以不至
於敗亡以視夫迷復之凶不可同年而論矣故曰惟狂
克念作聖
　　童觀
其在政教則不能是訓是行以近天子之光而所司者
籩豆之事其在學術則不能知類通達以㡬大學之道
而所習者佔畢之文樂師辨乎聲詩故北面而弦宗祝
辨乎宗廟之禮故後尸商祝辨乎喪禮故後主人小人
則无咎也有大人之事有小人之事雖小道必有可觀
者焉致逺恐泥故君子為之則吝也
　　不逺復
復之初九動之初也自此以前喜怒哀樂之未發也至
一陽之生而動矣故曰復其見天地之心乎顔子體此
故有不善未嘗不知知之未嘗復行此慎獨之學也回
之為人也擇乎中庸夫亦擇之於斯而已是以不遷怒
不貳過
其在凡人則復之初九日夜之所息平旦之氣其好惡
與人相近也者㡬希茍其知之則擴而充之矣故曰復
小而辨於物
　　不耕穫不菑畬
楊氏曰(誠齋/易傳)初九動之始六二動之繼是故初耕之二
穫之初菑之二畬之天下無不耕而穫不菑而畬者其
曰不耕不菑則耕且菑前人之所己為也昔者周公毖
殷頑民遷於洛邑密邇王室既歴三紀世變風移而康
王作畢命之書曰惟周公克慎厥始惟君陳克和厥中
惟公克成厥終是故有周之治垂拱仰成而無所事矣
周監於二代郁郁乎文哉而孔子之聖但曰述而不作
信而好古又曰文武之道未墜於地在人是故六經之
業集羣聖之大成而無所剏矣雖然使有始之作之者
而無終之述之者是耕而弗穫菑而弗畬也其功為弗
竟矣六二之柔順中正是能穫能畬者也故利有攸往
也未富者因前人之為而不自多也猶不富以其鄰之
意
　　天在山中
張湛注列子曰自地以上皆天也故曰天在山中
　　罔孚裕无咎
君子信而後諌未信則以為謗已也而況初之居下位
未命於朝者乎孔子嘗為委吏矣曰㑹計當而已矣嘗
為乘田矣曰牛羊茁壯長而己矣此所謂裕无咎也若
受君之命而任其事有官守者不得其職則去有言責
者不得其言則去矣
　　有孚于小人
君子之於小人也有知人則哲之明有去邪勿疑之斷
堅如金石信如四時使憸壬之類皆知上志之不可移
豈有不革面而從君者乎所謂有孚于小人者如此
　　損其疾使遄有喜
損不善而從善者莫尚乎剛莫貴乎速初九曰己事遄
往六四曰使遄有喜四之所以能遄者賴初之剛也周
公思兼三王以施四事其有不合者仰而思之夜以繼
日幸而得之坐以待旦子路有聞未之能行惟恐有聞
其遄也至矣文王之勤日昃大禹之惜寸隂皆是道也
君子進徳修業欲及時也故為政者玩嵗而愒日則治
不成為學者日邁而月征則身將老矣
召公之戒成王曰宅新邑肆惟王其疾敬徳疾之為言
遄之謂也故曰雞鳴而起孳孳為善
　　上九弗損益之
有天下而欲厚民之生正民之徳豈必自損以益人哉
不違農時穀不可勝食也數罟不入洿池魚鼈不可勝
食也斧斤以時入山林材木不可勝用也所謂弗損益
之者也皇建其有極斂時五福用敷錫厥庶民詩曰奏
格無言時靡有争是故君子不賞而民勸不怒而民威
於鈇鉞所謂弗損益之者也以天下為一家中國為一
人其道在是矣
　　利用為依遷國
在無事之國而遷晉從韓獻子之言而遷於新田是也
在有事之國而遷楚從子西之言而遷於鄀是也皆中
行告公之益也
　　姤
天下之生久矣一治一亂盛治之極而亂萌焉此一隂
遇五陽之卦也孔子之門四科十哲身通六藝者七十
有二人於是刪詩書定禮樂贊周易修春秋盛矣而老
莊之書即出於其時後漢立辟雍養三老臨白虎論五
經太學諸生至三萬人而三君八俊八顧八及八厨為
之稱首馬鄭服何之注經術為之大明而佛道之教即
興於其世(胡三省曰道家雖宗老子而西漢以前未嘗/以道士自名至東漢始有張道陵于吉等是)
(道與佛教皆起/於東漢之時)是知邪説之作與世升降聖人之所不
能除也故曰繋于金柅柔道牽也嗚呼豈獨君子小人
之辨而已乎
　　包无魚
國猶水也民猶魚也幽王之詩曰魚在于沼亦匪克樂
潛雖伏矣亦孔之昭憂心慘慘念國之為虐秦始皇八
年河魚大上五行志以為魚隂類民之象也逆流而上
言民不從君為逆行也自人君有求多於物之心於是
魚亂於下鳥亂於上而人情之所嚮必有起而收之者
矣
　　以杞包瓜
劉昭五行志曰瓜者外延離本而實女子外屬之象一
隂在下如瓜之始生勢必延蔓而及於上五以陽剛居
尊如樹杞然(詩南山有杞陸璣曰杞山材也/其樹如樗左傳所謂杞梓皮革)使之無所
縁而上故曰以杞包瓜孔子曰惟女子與小人為難養
也顰笑有時恩澤有節器使有分而國之大防不可以
踰何有外戚宦官之禍乎
　　巳日
革己日乃孚六二己日乃革之朱子發讀為戊巳之巳
天地之化過中則變日中則昃月盈則食故易之所貴
者中十干則戊巳為中至於己則過中而將變之時矣
故受之以庚庚者更也天下之事當過中而將變之時
然後革而人信之矣古人有以己為變改之義者儀禮
少牢饋食禮日用丁巳注内事用柔日必丁巳者取其
令名自丁寧自變改皆為敬謹而漢書律歴志亦謂理
紀於已斂更於庚是也(納甲之法革/下卦離納已)王弼謂即日不孚
己日乃孚以己爲己事遄往之已恐未然
　　改命吉
革之九四猶乾之九四諸侯而進乎天子湯武革命之
爻也故曰改命吉成湯放桀於南巢惟有慙徳是有悔
也天下信之其悔亡矣四海之内皆曰非富天下也為
匹夫匹婦復讎也故曰信志也
　　艮
毋意毋必毋固毋我艮其背不獲其身也富貴不能淫
貧賤不能移威武不能屈行其庭不見其人也
　　艮其限
學者之患莫甚乎執一而不化及其施之於事有扞格
而不通則忿懥生而五情瞀亂與衆人之滑性而焚和
者相去盖無㡬也孔子惡果敢而窒者非獨處事也為
學亦然告子不動心之學至於不得於言勿求於心而
孟子以為其弊必將如蹶趨者之反動其心此艮其限
列其夤之説也君子之學不然廓然而大公物來而順
應故聞一善言見一善行若決江河沛然莫之能禦而
無熏心之厲矣
慈谿黄氏(震/)日鈔曰心者吾身之主宰所以治事而非
治於事惟隨事謹省則心自存不待治之而後齊一也
孔子之教人曰居處恭執事敬與人忠曾子曰吾日三
省吾身為人謀而不忠乎與朋友交而不信乎傳不習
乎不待言心而自貫通於動静之間者也孟子不幸當
人欲横流之時始單出而為求放心之説然其言曰君
子以仁存心以禮存心則心有所主非虚空以治之也
至於齋心服形之老莊一變而為坐脱立忘之禪學乃
始暝目静坐日夜仇視其心而禁治之及治之愈急而
心愈亂則曰易伏猛獸難降寸心嗚呼人之有心猶家
之有主也反禁切之使不得有為其不能無擾者勢也
而患心之難降歟(省齋/記)又曰夫心之説有二古人之所
謂存心者存此心於當用之地也後世之所謂存心者
攝此心於空寂之境也造化流行無一息不運人得之
以為心亦不容一息不運心豈空寂無用之物哉世乃
有游手浮食之徒株坐攝念亦曰存心而士大夫溺於
其言亦將遺落世事以獨求其所謂心迨其心迹氷炭
物我參商所謂老子之弊流為申韓者一人之身己兼
備之而欲尤人之不我應得乎(山隂縣主/簿㕔記)此皆足以發
明厲熏心之義(詳又見第二十/三卷心學條下)乃周公已先繋之於易
矣
　　鴻漸于陸
上九鴻漸于陸其羽可用為儀吉安定胡氏改陸為逵
(鼂氏曰其説出於毘陵從事范諤昌/按宋史藝文志諤昌有證墜簡一卷)朱子從之謂合韻
非也詩儀字凡十見(柏舟相鼠東山湛露菁菁者莪斯/于賓之初筵既醉各一見抑二見)
皆音牛何反不得與逵為叶而雲路亦非可翔之地仍
當作陸為是漸至於陵而止矣不可以更進故反而之
陸古之髙士不臣天子不友諸侯而未嘗不踐其土食
其毛也其行髙於人君而其身則與一國之士偕焉而
已此所以居九五之上而與九三同為陸象也朱子發
曰上所往進也所反亦進也漸至九五極矣是以上反
而之三楊廷秀曰九三下卦之極上九上卦之極故皆
曰陸自木自陵而復至於陸以退為進也㢲為進退其
説並得之
　　君子以永終知敝
讀新臺桑中鶉奔之詩而知衛有狄滅之禍讀宛丘東
門月出之詩而察陳有徵舒之亂書齊侯送姜氏於讙
而卜桓公之所以薨書夫人姜氏入書大夫宗婦覿用
幣而兆子般閔公之所以弑昏婣之義男女之節君子
可不慮其所終哉
　　鳥焚其巢
人主之徳莫大乎下人楚莊王之圍鄭也而曰其君能
下人必能信用其民矣故以禹之征苖而伯益贊之猶
以滿招損謙受益為戒班師者謙也用師者滿也上九
處卦之上離之極所謂有鳥髙飛亦傅於天者矣居心以
矜而不聞諫争之論菑必逮夫身者也魯昭公之伐季
孫意如也請待於沂上以察罪弗許請囚於費弗許請
以五乘亡弗許於是叔孫氏之甲興而陽州次乾侯唁
矣鸜鵒鸜鵒往歌來哭其此爻之占乎(吳幼清曰此爻/變為小過有飛)
(鳥之/象)
　　㢲在牀下
九二之㢲在牀下恭而無禮則勞也初六之進退慎而
無禮則葸也
　　翰音登于天
羽翰之音雖登于天而非實際其如莊周齊物之言騶
衍怪迂之辯其髙過於大學而無實者乎以視車服傳
於弟子弦歌徧於魯中若鶴鳴而子和者孰誕孰信夫
人而識之矣永嘉之亡太清之亂豈非談空空覈𤣥𤣥
者有以致之哉翰音登于天中孚之反也
　　山上有雷小過
山之髙峻雲雨時在其中間而不能至其巔也故詩曰
殷其靁在南山之側或髙或下在山之側而不必至其
巔所以為小過也然則大壯言雷在天上何也曰自地
以上皆天也
　　妣
爾雅父曰考母曰妣愚攷古人自祖母以上通謂之妣
經文多以妣對祖而並言之若詩之云似續妣祖烝畀
祖妣易之云過其祖遇其妣是也左傳昭十年邑姜晉
之妣也平公之去邑姜盖二十世矣(儀禮士昏禮勗帥/以敬先妣之嗣盖)
(繼世主祭/之通辭)過其祖遇其妣據文義妣當在祖之上不及
其君遇其臣臣則在君之下也昔人未論此義周人以
姜嫄為妣(周禮大司樂注周人以后稷為始祖而姜/嫄無所配是以特立廟祭之謂之閟宫)周
語謂之皇妣太姜是以妣先乎祖周禮大司樂享先妣
在享先祖之前而斯干之詩曰似續妣祖箋曰妣先妣
姜嫄也祖先祖也或乃謂變文以協韻是不然矣(朱子/本義)
(以晉六二為享/先妣之吉占)或曰易爻何得及此夫帝乙歸妹箕子
之明夷王用享于岐山爻辭屢言之矣
易本周易故多以周之事言之小畜卦辭密雲不雨自
我西郊本義我者文王自我也
　　東鄰
馭得其道則天下皆為之臣馭失其道則彊而擅命者
謂之鄰臣哉鄰哉鄰哉臣哉
漢書郊祀志引此師古注東鄰謂商紂也西鄰謂周文
王也
　　游魂為變
精氣為物自無而之有也游魂為變自有而之無也夫
子之荅宰我曰骨肉斃於下隂為野土其氣發揚於上
為昭明焄蒿悽愴(朱子曰昭明露光景也鄭氏曰焄謂/香臭也蒿氣蒸出貌許氏曰悽愴使)
(人慘栗感傷之意魯菴徐氏曰陽氣為魂附於體貌而/人生焉骨肉斃於下其氣無所附麗則發散飛揚於上)
(或為朗然昭明之氣或為温然焄蒿之氣或為肅/然悽愴之氣盖陽氣輕清故升而上浮以從陽也)所謂
游魂為變者情狀具於是矣延陵季子之葬其子也曰
骨肉復歸於土命也若魂氣則無不之也無不之也張
子正䝉有云太虛不能無氣氣不能不聚而為萬物萬
物不能不散而為太虛循是出入是皆不得已而然也
然則聖人盡道其間兼體而不累者存神其至矣其精
矣乎
鬼者歸也張子曰氣之為物散入無形適得吾體此之
謂歸
陳無已(師/道)以游魂為變為輪廻之説(理/究)吕仲木(柟/)辨之
曰長生而不化則人多世何以容長死而不化則鬼亦
多矣夫燈熄而然非前燈也雲霓而雨非前雨也死復
有生豈前生邪
邵氏(寳/)簡端録曰聚而有體謂之物散而無形謂之變
唯物也故散必於其所聚唯變也故聚不必於其所散
是故聚以氣聚散以氣散味於散者其説也佛荒於聚
者其説也僊
盈天地之間者氣也氣之盛者為神神者天地之氣而
人之心也故曰視之而弗見聽之而弗聞體物而不可
遺使天下之人齊明盛服以承祭祀洋洋乎如在其上
如在其左右聖人所以知鬼神之情狀者如此
維嶽降神生甫及申非有所託而生也文王在上於昭
于天非有所乘而去也此鬼神之實而誠之不可揜也
　　通乎晝夜之道而知
日往月來月往日來一日之晝夜也寒往暑來暑往寒
來一嵗之晝夜也小往大來大往小來一世之晝夜也
子在川上曰逝者如斯夫不舍晝夜通乎晝夜之道而
知則終日乾乾與時偕行而有以盡乎易之用矣
　　繼之者善也成之者性也
維天之命於穆不已繼之者善也天下雷行物與无妄
成之者性也是故天有四時春秋冬夏風雨霜露無非
教也地載神氣神氣風霆風霆流形庶物露生無非教
也
天地絪緼萬物化醇善之為言猶醇也曰何以謂之善
也曰誠者天之道也豈非善乎
　　形而下者謂之器
形而上者謂之道形而下者謂之器非器則道無所寓
説在乎孔子之學琴於師襄也已習其數然後可以得
其志已習其志然後可以得其為人是雖孔子之天縱
未嘗不求之象數也故其自言曰下學而上逹
　　垂衣裳而天下治
垂衣裳而天下治變質而之文也自黄帝堯舜始也故
於此有通變宜民之論
　　過此以往未之或知也
人之為學亦有病於憧憧往來者故天下之不助苖長
者寡矣過此以往未之或知也居之安則資之深資之
深則取之左右逢其原
　　困徳之辨也
内文明而外柔順其文王之困而亨者乎不怨天不尤
人下學而上逹其孔子之困而亨者乎故在陳之戹絃
歌之志顔淵知之而子路子貢之徒未足以逹此也故
曰困徳之辨也
　　凡易之情
愛惡相攻逺近相取情偽相感人心之至變也於何知
之以其辭知之將叛者其辭慙中心疑者其辭枝吉人
之辭寡躁人之辭多誣善之人其辭游失其守者其辭
屈聽其言也觀其眸子人焉廋哉是以聖人設卦以盡
情偽夫誠於中必形於外君子之所以知人也百物而
為之備使民知神姦先王之所以鑄鼎也故曰作易者
其有憂患乎周身之防御物之智其全於是矣
　　易逆數也
數往者順造化人事之迹有常而可驗順以攷之於前
也知來者逆變化云為之動日新而無窮逆以推之於
後也聖人神以知來知以藏往作為易書以前民用所
設者未然之占所期者未至之事是以謂之逆數雖然
若不本於八卦已成之迹亦安所觀其㑹通而繋之爻
象乎是以天下之言性也則故而已矣
劉汝佳曰天地間一理也聖人因其理而畫為卦以象
之因其象而著為變以占之象者體也象其已然者也
占者用也占其未然者也已然者為往往則有順之之
義焉未然者為來來則有逆之之義焉如象天而畫為
乾象地而畫為坤象雷風而畫為震㢲象水火而畫為
坎離象山澤而畫為艮兌此皆觀變於隂陽而立卦發
揮於剛柔而生爻者也不謂之數往者順乎如筮得乾
而知乾元亨利貞筮得坤而知坤元亨利牝馬之貞筮
得震而知震亨震來虩虩笑言啞啞筮得㢲而知㢲小
亨利有攸往利見大人筮得坎而知習坎有孚維心亨
行有尚筮得離而知離利貞亨畜牝牛吉筮得艮而知
艮其背不獲其身行其庭不見其人筮得兌而知兌亨
利貞此皆通神明之徳類萬物之情者也不謂之知來
者逆乎夫其順數已往正所以逆推將來也孔子曰殷
因於夏禮所損益可知也周因於殷禮所損益可知也
數往者順也其或繼周者雖百世可知也知來者逆也
故曰易逆數也若如邵子之説則是羲文之易已判而
為二而又以震離兌乾為數已生之卦㢲坎艮坤為推
未生之卦殆不免强孔子之書以就己之説矣
　　説卦雜卦互文
雷以動之風以散之雨以潤之日以晅之艮以止之兌
以説之乾以君之坤以藏之上四舉象下四舉卦各以
其切於用者言之也終萬物始萬物者莫盛乎艮崔憬
曰艮不言山獨舉卦名者以動撓燥潤功是風雷水火
至於終始萬物於山義則不然故舍象而言卦各取便
而論也得之矣
古人之爻有廣譬而求之者有舉隅而反之者今夫山
一卷石之多今夫水一勺之多天地之外復言山水者
意有所不盡也坤也者地也不言西南之卦兌正秋也
不言西方之卦舉六方之卦而見之也意盡於言矣虞
仲翔以為坤道廣布不主一方及兌象不見西者妄也
豐多故親寡旅也先言親寡後言旅以協韻也猶楚辭
之吉日兮辰良也虞仲翔以為别有義非也
　　兌為口舌
兌為口舌其於人也但可以為巫為妾而已以言説人
豈非妾婦之道乎
凡人於交友之間口恵而實不至則其出而事君也必
至於静言庸違故舜之馭臣也敷奏以言明試以功而
孔子之於門人亦聽其言而觀其行
唐書言韋貫之自布衣為相與人交終嵗無款曲未嘗
偽辭以悦人其賢於今之人逺矣
　　序卦雜卦
序卦雜卦皆旁通之説先儒疑以為非夫子之言然否
之大往小來承泰之小往大來也解之利西南承蹇之
利西南不利東北也是文王已有相受之義也益之六
二即損之六五也其辭皆曰十朋之龜姤之九四即夬
之九三也其辭皆曰臀旡膚未濟之九四即既濟之九
三也其辭皆曰伐鬼方是周公已有反對之義也必謂
六十四卦皆然則非易書之本意或者夫子嘗言之而
門人廣之如春秋哀十四年西狩獲麟以後續經之作
耳
　　晉晝也明夷誅也
蘇氏曰晝日三接故曰晝得其大首故曰誅晉當文明
之世羣后四朝而車服以庸揖讓之事也明夷逢昏亂
之時取彼凶殘而殺伐用張征誅之事也一言晝一言
誅取其音協爾(畫古音注易林及張衡西京賦並同相/虞仲翔曰誅傷也本義用之與晝義)
(對不/切)
　　孔子論易
孔子論易見於論語者二章而已曰加我數年五十以
學易可以無大過矣曰南人有言曰人而無恒不可以
作巫醫善夫不恒其徳或承之羞子曰不占而已矣是
則聖人之所以學易者不過庸言庸行之間而不在乎
圗書象數也今之穿鑿圗象以自為能者畔也
記者於夫子學易之言而即繼之曰子所雅言詩書執
禮皆雅言也是知夫子平日不言易而其言詩書執禮
者皆言易也人茍循乎詩書執禮之常而不越焉則自
天祐之吉无不利矣故其作繋辭傳於悔吝无咎之㫖
特諄諄焉而大象所言凡其體之於身施之於政者無
非用易之事然辭本乎象故曰君子居則觀其象而玩
其辭觀之者淺玩之者深矣其所以與民同患者必於
辭焉著之故曰聖人之情見乎辭若天一地二易有太
極二章皆言數之所起亦贊易之所不可遺而未嘗專
以象數教人為學也是故出入以度无有師保如臨父
母文王周公孔子之易也希夷之圗康節之書道家之
易也自二子之學興而空疏之人迂怪之士舉竄迹於
其中以為易而其易為方術之書於聖人寡過反身之
學去之逺矣
詩三百一言以蔽之曰思無邪易六十四卦三百八十
四爻一言以蔽之曰不恒其徳或承之羞夫子所以思
得見夫有恒也有恒然後可以無大過
　　七八九六
易有七八九六而爻但繋九六者舉隅之義也故發其
例於乾坤二卦曰用九用六用其變也亦有用其不變
者春秋傳穆姜遇艮之八晉語董因得泰之八是也(杜/元)
(凱注謂雜用連山歸藏二易皆以七八為占故言遇艮/之八者非  晉語公子筮得貞屯悔豫皆八本卦為貞)
(之卦為悔沙隨程氏曰初與四五凡三爻/變其不變者二三上在屯為八在豫亦八)今即以艮言
之二爻獨變則名之六餘爻皆變而二爻獨不變則名
之八是知乾坤亦有用七用八時也乾爻皆變而初獨
不變曰初七潛龍勿用可也坤爻皆變而初獨不變曰
初八履霜堅氷至可也占變者其常也占不變者其反
也故聖人繫之九六歐陽永叔曰易道占其變故以其
所占者名爻不謂六爻皆九六也得之矣
趙汝楳易輯聞曰揲蓍策數凡得二十八雖為乾亦稱
七凡得三十二雖為坤亦稱八
楊彦齡筆録曰楊損之蜀人博學善稱説余嘗疑易用
九六而無七八損之云卦畫七八爻稱九六
乾之䇿二百一十有六坤之策百四十有四亦是舉九
六以該七八也朱子謂七八之合亦三百有六十也(乾/遇)
(七則一百六十八坤/遇八則一百九十二)
　　卜筮
舜曰官占惟先蔽志昆命于元龜詩曰爰始爰謀爰契
我龜洪範曰謀及乃心謀及卿士謀及庶人謀及卜筮
孔子之贊易也亦曰人謀鬼謀(祖伊告紂言格人/元龜亦先人後龜)夫庶
人至賤也而猶在蓍龜之前故盡人之明而不能決然
後謀之鬼焉故古人之於人事也信而有功於鬼也嚴
而不瀆
子之必孝臣之必忠此不待卜而可知也其所當為雖
凶而不可避也故曰欲從靈氛之吉占兮必猶豫而狐
疑又曰用君之心行君之意龜策誠不能知此事善哉
屈子之言其聖人之徒歟
卜居屈原自作設為問答以見此心非鬼神吉凶之所
得而移耳王逸序乃曰心迷意惑不知所為往至太卜
之家決之蓍龜冀聞異䇿以定嫌疑則與屈子之㫖大
相背戾矣洪興祖補注曰此篇上句皆原所從下句皆
原所去時之人去其所當從從其所當去其所謂吉乃
原所謂凶也可謂得屈子之心者矣
禮記少儀問卜筮曰義與志與義則可問志則否子孝
臣忠義也違害就利志也卜筮者先王所以教人去利
懐仁義也
石駘仲卒無適子有庶子六人卜所以為後者曰沐浴
佩玉則兆五人者皆沐浴佩玉石祈子曰孰有執親之
喪而沐浴佩玉者乎不沐浴佩玉石祈子兆衛人以龜
為有知也南蒯將叛枚筮之遇坤之比曰黄裳元吉子
服恵伯曰忠信之事則可不然必敗外彊内温忠也和
以率貞信也故曰黄裳元吉黄中之色也裳下之飾也
元善之長也中不忠不得其色下不共不得其辭事不
善不得其極且夫易不可以占險猶有闕也筮雖吉未
也南蒯果敗是以嚴君平之卜筮也與人子言依於孝
與人弟言依於順與人臣言依於忠而髙允亦有筮者
當依附爻象勸以忠孝之論其知卜筮之㫖矣
申鑒或問卜筮曰徳斯益否斯損曰何謂也吉而濟凶
而救之謂徳吉而恃凶而怠之謂損
君子將有為也將有行也問焉而以言其受命也如嚮
告其為也告其行也死生有命富貴在天若是則無可
為也無可行也不當問問亦不告也易以前民用也非
以為人前知也求前知非聖人之道也是以少儀之訓
曰毋測未至
郭璞嘗過顏含欲為之筮含曰年在天位在人修已而
天不與者命也守道而人不知者性也自有性命無勞
蓍龜文中子子謂北山黄公善醫先寢食而後鍼藥汾
隂侯生善筮先人事而後説卦
金史方伎傳序曰古之為術以吉凶導人而為善後世
術者或以休咎導人而為不善
　
　
　
　
　
　
　
　日知録卷一
欽定四庫全書
　日知録卷二　　　　　崑山　顧炎武　撰
　　帝王名號
堯舜禹皆名也古未有號故帝王皆以名紀臨文不諱
也(胡文定修春秋劄子臣聞古者不以名為諱堯典稱/有鰥在下曰虞舜則堯舜者固二帝之名而堯典乃)
(虞氏史官所作直載/其君之名而不避也)攷之尚書帝曰格汝舜格汝禹名
其臣也堯崩之後舜與其臣言則曰帝禹崩之後五子
之歌則曰皇祖𦙍征則曰先王無言堯舜禹者不敢名
其君也自啓至發皆名也夏后氏之季而始有以十干為
號者桀之癸商之報丁報乙報丙主壬主癸皆號以代
其名(白虎通曰殷質/以生日名子)自天乙至辛皆號也(太甲沃丁/仲丁河亶)
(甲祖乙盤庚皆以為/書篇之名惟其號也)商之王著號不著名而名之見於
經者二天乙之名履辛之名受是也(武庚亦是號/禄父乃名也)曰湯
曰紂則亦號也(孔氏西伯戡黎序/傳受紂也音相亂)號則臣子所得而稱
故伊尹曰惟尹躬暨湯頌曰武湯曰成湯曰湯孫也(㣲/子)
(之命言乃祖成湯多士言爾/先祖成湯皆對其臣子稱之)曰文祖曰藝祖曰神宗曰
皇祖曰烈祖曰髙祖曰髙后曰中宗曰髙宗而廟號起
矣曰𤣥王曰武王而諡立矣曰大舜曰神禹曰大禹曰
成湯曰寧王而稱號繁矣自夏以前純乎質故帝王有
名而無號自商以下寖乎文故有名有號而徳之盛者
有諡以美之於是周公因而制諡自天子逹於卿大夫
美惡皆有諡而十干之號不立(史記齊太公世家太公/子丁公丁公子乙公乙)
(公子癸公猶用商人之稱陸淳曰史記世本/厲王以前諸侯有諡者少其後乃皆有諡)然王季以
上不追諡猶用商人之禮焉此文質之中而臣子之義
也嗚呼此其所以為聖人也歟
　　九族
宗盟之列先同姓而後異姓喪服之紀重本屬而輕外
親此必有所受之不自周人始矣克明俊徳以親九族
孔傳以為自髙祖至𤣥孫之親盖本之喪服小記以三
為五以五為九之説而百世不可易者也牧誓數商之
罪但言昏棄厥遺王父母弟而不及外親吕刑申命有
邦歴舉伯父伯兄仲叔季弟幼子童孫而不言甥舅古
人所為先後之序從可知矣故爾雅謂於内宗曰族於
母妻則曰黨而昏禮及仲尼燕居三族之文康成並釋
為父子孫(儀禮昏禮三族之不虞注三族謂父昆弟已/昆弟子昆弟禮記仲尼燕居篇故三族和也)
(注三族父/子孫也)杜元凱乃謂外祖父外祖母從母子及妻父
妻母姑之子姊妹之子女子之子非己之同族皆外親
有服而異族者(左氏桓公/六年傳注)然則史官之稱帝堯舉其疏
而遺其親無乃顛倒之甚乎且九族之為同姓經傳之
中有明證矣春秋魯成公十五年宋共公卒傳曰二華
戴族也司城荘族也六官者皆桓族也共公距戴公九世
(凡十三公内除/同世者四公)而唐六典宗正卿掌皇九族之屬籍以
别昭穆之序紀親疏之别九廟之子孫其族五十有九
光皇帝一族景皇帝之族六元皇帝之族三髙祖之族
二十有一太宗之族十有三髙宗之族六中宗之族四
睿宗之族五此在𤣥宗之時已有七族(中睿二宗/同為一世)若其
歴世滋多則有不止於九者而五世親盡故經文之言
族者自九而止也(杜氏於襄十二年傳注曰同族謂髙/祖以下則前説之非不待辨而明矣)
又孔氏正義謂髙祖𤣥孫無相及之理(桓六/年)不知髙祖
之兄弟與𤣥孫之兄弟固可以相及如後魏國子博士
李琰之所謂夀有長短世有延促不可得而齊同者如
宋洪邁容齋隨筆言嗣濮王士歆在隆興為從叔祖在
紹熙為曽叔祖在慶元為髙叔祖其明證矣(余丁未嵗/在大同遇)
(代府中尉俊唽年近五十攷其世次於孝宗為昆弟而/上距𢎞治之元已一百八十年秦晉二府見在者多其)
(六七/世孫)亦何必帝堯之世髙祖𤣥孫之族無一二人同在
者乎疑其不相及而以外戚當之其亦昧於齊家治國
之理矣
路史曰親親治之始也禮小記曰親親者以三為五以
五為九上殺下殺旁殺而親畢矣是所謂九族者也夫
人生則有父壯則有子父子與己此小宗伯三族之别
也(周禮小宗伯掌三族之别以辨/其親疏其正室皆謂之門子)父者子之祖因上推
之以及於己之祖子者父之孫因下推之以及於己之
孫此禮傳之以三為五也已之祖自己子視之則為曾
祖王父自己孫視之則為髙祖王父己之孫自己父視
之則為曾孫自己祖視之則為𤣥孫故又上推以及已
之曾髙下推以及已之曾𤣥是所謂以五為九也陳氏
禮書曰已之所親以一為三祖孫所親以五為七記不
言者以父子一體而髙𤣥與曾同服故不辨異之也服
父三年服祖期則曾祖宜大功髙祖宜小功而皆齊衰
三月者不敢以大小功旁親之服加乎至尊故重其衰
麻尊尊也減其日月恩殺也此所謂上殺服適子三年
庶子期適孫期庶孫大功(適孫傳重者也有適子者無/適孫則長子在皆為庶孫也)
則曾孫宜五月而與𤣥孫皆緦麻三月者曾孫服曾祖
三月曾祖報之亦三月曾祖尊也故加齊衰曾孫卑也
故服緦麻此所謂下殺服祖期則世叔宜大功以其與
父一體故加以期(周道親親至重者莫如兄弟兄弟之/子進而為期其服同於子父之兄弟)
(進而為期其服同於祖父/故曰死喪之威兄弟孔懐)從世叔則疏矣加所不及故
服小功族世叔又疏矣故服緦麻此發父而旁殺者也
祖之兄弟小功曾祖兄弟緦麻髙祖兄弟無服此發祖
而旁殺者也同父至親期同祖為從大功同曾祖為再
從小功同髙祖為三從緦麻此發兄弟而旁殺者也父
為子期兄弟之子宜九月不九月而期者以其猶子而
進之也從兄弟之子小功再從兄弟之子緦麻此發子
而旁殺者也祖為孫大功兄弟之孫小功從兄弟之孫
緦麻此發孫而旁殺者也盖服有加也有報也有降也
祖之齊衰世叔從子之期皆加也曾孫之三月與兄弟
之孫五月皆報也若夫降有四品則非五服之正也觀
於九族之訓如喪考妣之文而知宗族之名服紀之數
盖前乎二帝而有之矣後魏孝文太和中詔延四廟之
子下逮𤣥孫之胄申宗宴於皇信堂不以爵秩為列悉
序昭穆為次用家人之禮此由古聖人睦族之意而推
之者也
　　舜典
古時堯典舜典本合為一篇故月正元日格于文祖之
後而四岳之咨必稱舜曰者以别於上文之帝也至其
命禹始稱帝曰問荅之辭已明則無嫌也
　　恵迪吉從逆凶
善惡報應之説聖人嘗言之矣大禹言惠迪吉從逆凶
惟景響湯言天道福善禍淫伊尹言惟上帝不常作善
降之百祥作不善降之百殃又言惟吉凶不僭在人惟
天降災祥在徳孔子言積善之家必有餘慶積不善之
家必有餘殃豈真有上帝司其禍福如道家所謂天神
察其善惡釋氏所謂地獄果報者哉善與不善一氣之
相感如水之流濕火之就燥不期然而然無不感也無
不應也此孟子所謂志壹則動氣而詩所云天之牖民
如壎如篪如璋如圭如取如攜者也其有不齊則如夏
之寒冬之燠得於一日之偶逢而非四時之正氣也故
曰誠者天之道也若曰有鬼神司之屑屑焉如人間官
長之為則報應之至近者反推而之逺矣
　　懋遷有無化居
懋遷有無化居化者貨也(古化貨二字多通用史記仲/尼弟子傳與時轉貨貲索隱)
(曰家語/貨作化)運而不積則謂之化留而不散則謂之貨唐虞
之世曰化而已至殷人始以貨名仲虺有不殖貨利之
言三風有殉於貨色之儆而盤庚之誥則曰不肩好貨
於是移化之字為化生化成之化而厚斂之君發財之
主多不化之物矣
舜作南風之歌所謂勸之以九歌者也(左傳文八年郤/缺言九功之徳)
(皆可歌也/謂之九歌)讀之然後知解吾民之愠者必在乎阜吾民
之財而自阜其財乃以來天下之愠
　　三江
北江今之揚子江也中江今之吳淞江也(東迤北㑹為/匯盖指固城)
(石臼/等湖)不言南江而以三江見之南江今之錢塘江也(本/郭)
(璞/記)禹貢該括衆流無獨遺浙江之理而㑹稽又他日合
諸侯計功之地也特以施功少故不言於導水爾三江
既入一事也震澤底定又一事也後之解書者必謂三
江之皆由震澤以二句相蒙為文而其説始紛紜矣(程/大)
(昌曰弱水既西涇屬渭汭必謂既之一語為起下文則/弱水未西其能越秦隴而亂涇渭乎可謂解頤之論)
　　錫土姓
自三代以下人人無土人人有姓盖自錫土之法廢而
唐宋以下帝王之裔儕於庶人無世守之固錫姓之法
廢而漢唐以下屬籍之系賜于功臣失氏族之源(古之/賜姓)
(皆未有姓而賜之漢唐/乃以天子之姓賜臣下)後之鄙儒讀禹貢而不知其義
者良多矣
　　厥弟五人
夏商之世天子之子其封國而為公侯者不見於經以
太康之尸位而有厥弟五人使其並建茅土為國屏翰
羿何至篡夏哉富辰言周公弔二叔之不咸故封建親
戚以蕃屏周(杜氏解曰弔傷也咸同也周公傷夏殷之/叔世踈其親戚以至滅亡故廣封其兄弟)
而少康封其庶子於㑹稽以奉守禹祀二十餘世至於
越之句踐卒霸諸侯有禹之遺烈夫亦監於太康孤立
之禍而然與若乃孔子所謂大道既隠天下為家各親
其親各子其子者亦從此而可知之矣
　　惟彼陶唐有此冀方
堯舜禹皆都河北故曰冀方至太康始失河北而五子
御其母以從之於是僑國河南再傳至相卒為促所滅
古之天子失其故都未有能國者也周失豐鎬而平王
以東晉失雒陽宋失開封而元帝髙宗遷於江左遂以
不振惟殷之五遷圮於河而非敵人之窺伺則勢不同
爾唐自𤣥宗以後天子屢嘗出狩乃未㡬而復國者以
不棄長安也故子儀回鑾之表代宗垂泣宗澤還京之
奏忠義歸心嗚呼幸而澆之縱欲不為民心所附少康
乃得以一旅之衆而誅之爾後之人主不幸失其都邑
而為興復之計者其念之哉
夏之都本在安邑太康畋於洛表而羿距於河則冀方
之地入於羿矣惟河之東與南為夏所有至后相失國
依於二斟於是使澆用師殺斟灌(在今夀/光縣)以伐斟鄩(在/今)
(濰/縣)而相遂滅(左傳哀/元年)乃處澆於過(今掖/縣)以制東方處豷
於戈(杜氏解在/宋鄭之間)以控南國(襄四/年)其時靡奔有鬲(今在徳/平縣)
在河之東少康奔有虞(今虞/城縣)在河之南而自河以内無
不安於亂賊者矣合魏綘伍員二人之言可以觀當日
之形勢而少康之所以布徳兆謀者亦難乎其為力矣
(竹書謂太康元年/即居斟鄩非也)
古之天子常居冀州後人因之遂以冀州為中國之號
楚辭九歌覽冀州兮有餘淮南子女媧氏殺黑龍以濟
冀州路史云中國總謂之冀州穀梁傳曰(桓五/年)鄭同姓
之國也在乎冀州(正義曰冀州者天下之中州唐虞夏/殷皆都焉以鄭近王畿故舉冀州以)
(為/説)
　　𦙍征
羲和尸官慢天也葛伯不祀亡祖也至於動六師之誅
興鄰國之伐古之聖人其敬天尊祖也至矣故王制天
子廵守其削絀諸侯必先於不敬不孝
　　惟元祀十有二月
惟元祀十有二月乙丑元祀者太甲之元年十有二月
者建子之月盖湯之崩必以前年之十二月也殷練而
祔伊尹祠於先王奉嗣王祗見厥祖祔湯於廟也(非朔/者祔)
(廟無/定日)先君祔廟而後嗣子即位故成之為王而伊尹乃
明言烈祖之成徳以訓於王也若自桐歸亳以三祀之
十二月者則適當其時而非有所取爾
即位者即先君之位也未祔則事死如生位猶先君之
位也故祔廟而後嗣子即位殷練而祔即位必在期年
之後周卒哭而祔故踰年斯即位矣(如魯成公以八月/薨十二月葬襄公)
(以明年正/月即位)有不待葬而即位如魯之文公成公者其禮
之未失乎三年喪畢而後踐天子位舜也禹也練而祔
祔而即位殷也踰年正月即位周也世變愈下而柩前
即位為後代之通禮矣
　　西伯戡黎
以關中并天下者必先於得河東秦取三晉而後滅燕
齊苻氏取晉陽而後滅燕宇文氏取晉陽而後滅齊故
西伯戡黎而殷人恐矣
　　少師
古之官有職異而名同者太師少師是也比干之為少
師周官所謂三孤也論語之少師陽則樂官之佐而周
禮謂之小師者也故史記言紂之將亡其大師疵少師
彊抱其樂器奔周而後儒之傳誤以為㣲子也(周本紀/  漢書)
(古今人表亦有/大師疵少師彊)
　　殷紂之所以亡
自古國家承平日久法制廢弛而上之令不能行於下
未有不亡者也紂以不仁而亡天下人人知之吾謂不
盡然紂之為君沈湎於酒而逞一時之威至於刳孕斮
脛盖齊文宣之比耳商之衰也久矣一變而盤庚之書
則卿大夫不從君令再變而㣲子之書則小民不畏國
法至於攘竊神祇之犧牷牲用以容將食無災可謂民
玩其上而威刑不立者矣(史記燕王喜遺樂閴書曰紂/之時民志不入獄囚自出)
即以中主守之猶不能保而况以紂之狂酗昏虐又祖
伊奔告而不省乎文宣之惡未必減於紂而齊以强髙
緯之惡未必甚於文宣而齊以亡者文宣承神武之餘
紀綱粗立而又有楊愔輩為之佐主昏於上而政清於
下也至髙緯而國法蕩然矣故宇文得而取之然則論
紂之亡武之興而謂以至仁伐至不仁者偏辭也未得
為窮源之論也
　　武王伐紂
武王伐商殺紂而立其子武庚宗廟不毁社稷不遷時
殷未嘗亡也所以異乎曩日者不朝諸侯不有天下而
已故書序言三監及淮夷叛周公相成王將黜殷作大
誥又言成王既黜殷命殺武庚(茍子言周公殺管叔虛/殷國注虚讀為墟謂殺)
(武庚遷殷頑民於/雒邑朝歌為墟也)是則殷之亡其天下也在紂之自燔
而亡其國也在武庚之見殺盖武庚之存殷者猶十有
餘年使武庚不畔則殷其不黜矣
武王克商天下大定裂土奠國乃不以其故都封周之
臣而仍以封武庚降在侯國而猶得守先人之故土(蔡/仲)
(之命曰乃致辟管叔於/商武庚未亂猶謂之商)武王無富天下之心而不以叛
逆之事疑其子孫所以異乎後世之篡弑其君者於此
可見矣及武庚既畔乃命㣲子啟代殷而必於宋焉謂
大火之祀商人是因弗遷其地也是以知古聖王之征
誅也取天下而不取其國誅其君弔其民而存先世之
宗祀焉斯已矣(髙誘淮南子注曰天子不滅/國諸侯不滅姓古之政也)武王豈不
知商之臣民其不願為周者皆故都之人公族世家之
所萃流風善政之所存一有不靖易為搖動而必以封
其遺𦙍盖不以畔逆疑其子孫而明告萬世以取天下
者無滅國之義也故宋公朝周則曰臣也周人待之則
曰客也自天下言之則侯服於周也自其國人言之則
以商之臣事商之君無變於其初也平王以下去㣲子
之世逺矣而曰孝惠娶於商(左氏哀二/十四年傳)曰天之棄商久
矣(僖二十/二年傳)曰利以伐姜不利子商(哀九/年傳)吾是以知宋之
得為商也(國語吳王夫差闕為深溝通於商魯之間莊/子商太宰蕩問仁於莊子韓非子子圉見孔)
(子於商太宰商太宰使少庶子之市逸周書王㑹篇堂人/下之左商公夏公立焉  樂記商者五帝之遺聲也商)
(識之故謂之商鄭/氏注曰商宋詩也)盖自武庚誅而宋復封於是商人曉
然知武王周公之心而君臣上下各止其所無復有怨
懟不平之意與後世之人主一戰取人之國而毁其宗
廟遷其重器者異矣(樂記曰投殷之後於宋此本之吕/氏春秋乃戰國時人之妄言以武)
(王下車即封/㣲子更誤)
或曰遷殷頑民於雒邑何與曰以頑民為商俗靡靡之
民者先儒解誤也盖古先王之用兵也不殺而待人也
仁東征之役其誅者事主一人武庚而已謀主一人管
叔而已下此而囚下此而降下此而遷而所謂頑民者
皆畔逆之徒也無連坐并誅之法而又不可以復置之
殷都是不得不遷而又原其心不忍棄之四裔故於雒
邑又不忍斥言其畔故止曰殷頑民其與乎畔而遷者
大抵皆商之世臣大族而其不與乎畔而留於殷者如
祝佗所謂分康叔以殷民七族陶氏施氏繁氏錡氏樊
氏饑氏終葵氏是也非盡一國而遷之也或曰何以知
其為畔黨也曰以召公之言讎民知之不畔何以言讎
非敵百姓也古聖王無與一國為讎者也
上古以來無殺君之事湯之與桀也放之而已使紂不
自焚武王未必不以湯之所以待桀者待紂紂而自焚也
此武王之不幸也當時八百諸侯雖並有除殘之志
然一聞其君之見殺則天下之人亦且恫疑震駭而不
能無歸過於武王此伯夷所以斥言其暴也及其反商
之政封殷之後人而無利於其土地焉天下於是知武
王之兵非得己也然後乃安於紂之亡而不以為周師
之過故箕子之歌怨狡童而已無餘恨焉非伯夷親而
箕子疏又非武王始暴而終仁也其時異也
多士之書惟三月周公初於新邑洛用告商王士曰非
我小國敢弋殷命亡國之民而號之商王士新朝之主
而自稱我小國以天下為公而不没其舊日之名分殷
人以此中心悦而誠服卜世三十卜年八百其始基之
矣
　　泰誓
商之徳澤深矣尺地莫非其有也一民莫非其臣也武
王伐紂乃曰獨夫受洪惟作威乃汝世讎曰肆予小子
誕以爾衆士殄殱乃讎何至於此紂之不善亦止其身
乃至并其先世而讎之豈非泰誓之文出於魏晉間人
之偽撰者邪(蔡氏曰泰誓武城一篇之中似非盡出一/人之口又引吳氏言疑其書之晚出或非)
(盡當時之本文盖已見及乎此特/以注家之體未敢直言其偽耳)
朕夢協朕卜襲于休祥戎商必克伐君大事而託之乎
夢其誰信之殆即吕氏春秋載夷齊之言謂武王揚夢
以説衆者也(左傳昭七年衛史朝之言曰筮襲于/夢武王所用也是當時已有此語)
孟子引書王曰無畏寧爾也非敵百姓也若崩厥角稽
首今改之曰㒺或無畏寧執非敵百姓懍懍若崩厥角
後儒雖曲為之説而不可通矣
　　百姓有過在予一人
百姓有過在予一人凡百姓之不有康食不虞天性不
迪率典皆我一人之責今我當順民心以誅無道也蔡
氏謂民皆有責於我似為紆曲
　　王朝歩自周
武成王朝步自周于征伐商召誥王朝步自周則至于
豐畢命王朝步自宗周至于豐不敢乗車而步出國門
敬之至也(馬氏曰豐文王廟所在鄭氏以為出廟入廟/皆步行今按書言步自周則不但於廟也雍)
(録以為步行二十/五里則又太逺)後之人君驕恣惰佚於是有輦而行
國中坐而見羣臣非先王之制矣(皇帝輦出房見於漢/書叔孫通傳乃秦儀)
(也/)
吕氏春秋出則以輿入則以輦務以自佚命之曰招蹷
之機(枚乘七發本此/作蹷痿之機)宋吕大防言前代人主在宫禁之
中亦乘輿輦祖宗皆步自内庭出御前殿此勤身之法
也(周煇清/波雜志)
太祖實録吳元年上以諸子年長宜習勤勞使不驕惰
命内侍製麻屨行幐每出城稍逺則馬行其二步趨其
一至崇禎帝亦嘗步禱南郊嗚呼太祖之訓逺矣
　　大王王季
中庸言武王末受命周公成文武之徳追王大王王季
大傳言武王於牧之野既事而退遂率天下諸侯執豆
籩駿奔走追王大王亶父王季歴文王昌二説不同今
按武成言丁未祀於周廟而其告庶邦冢君稱大王王
季金縢之册祝曰若爾三王是武王之時已追王大王
王季而中庸之言未為得也緜之詩上稱古公亶父下
稱文王是古公未上尊號之先文已稱王而大傳之言
未為得也仁山金氏曰武王舉兵之日己稱王矣故類
於上帝行天子之禮而稱有道曾孫周王發必非史臣
追書之辭後之儒者乃嫌聖人之事而文之非也然文
王之王與大王王季之王自不同時而追王大王王季
必不在周公踐阼之後(疑武王未克商先己追尊文/王史記伯夷傳西伯卒武王)
(載木主號為/文王東伐紂)
　　彞倫
彞倫者天地人之常道如下所謂五行五事八政五紀
皇極三徳稽疑庶徴五福六極皆在其中不止孟子之
言人倫而已能盡其性以至能盡人之性盡物之性則
可以贊天地之化育而彞倫叙矣
　　龜從筮從
古人求神之道不止一端故卜筮並用而終以龜為主
周禮􁍻人言凡國之大事先􁍻而後卜注當用卜者先
􁍻之即事有漸也於􁍻之凶則止不卜然而洪範有龜
從筮逆者則知古人固不拘乎此也大卜掌三兆之法
其經兆之體皆百有二十其頌皆千有二百故傳曰筮
短龜長(左傳晉獻公將以驪姬為夫人卜之不吉筮之/吉卜人曰筮短龜長不如從長注物生而後有)
(象象而後有滋滋而後有數龜象筮數故象長數短曲/禮正義曰凡物初生則有象去初既近且包羅萬形故)
(為長數是終末去初既逺推尋/事數始能求象故以為短也)自漢以下文帝代來猶
有大横之兆藝文志有龜書五十三卷夏龜二十六卷
南龜書三十八卷巨龜三十六卷雜龜十六卷而後則
無聞唐之李華遂有廢龜之論矣(舊唐/書)
　　周公居東
主少國疑周公又出居於外而上下安寧無腹心之患
者三公之力也武王之誓衆曰予有亂臣十人同心同
徳於此見之矣荀子曰二公仁智且不蔽故能持周公
而名利福禄與周公齊
　　㣲子之命
微子之於周盖受國而不受爵受國以存先王之祀不
受爵以示不為臣之節故終身稱微子也(孔氏書傳曰/微畿内國名)
(子爵/也)
微子卒立其弟衍是為微仲衍之繼其兄繼宋非繼微
也而稱微仲者何猶微子之心也至於衍之子稽則逺
矣於是始稱宋公嗚呼吾於洪範之書言十有三祀微
子之命以其舊爵名篇而知武王周公之仁不奪人之
所守也後之經生不知此義而抱器之臣倒戈之士接
迹於天下矣
　　酒誥
酒為天之降命亦為天之降威紂以酗酒而亡文王以
不腆於酒而興興亡之㡬其原皆在於酒則所以保天
命而畏天威者後人不可不謹矣
　　召誥
古者吉行日五十里故召公營洛乙未自周戊申朝至
於洛凡十有四日師行日三十里故武王伐紂癸巳自
周戊午師渡孟津凡二十有五日漢書以為三十一日
誤
　　元子
微子之命以微子為殷王元子召誥則又以紂為元子
曰皇天上帝改厥元子兹大國殷之命又曰有王雖小
元子哉人君謂之天子故仁人之事天如事親
　　其稽我古人之徳
傅説之告髙宗曰學於古訓乃有獲武王之誥康叔既
祗遹乃文考而又求之殷先哲王又求之商耉成人又
别求之古先哲王大保之戒成王先之以稽我古人之
徳而後進之以稽謀自天及成王之作周官亦曰學古
入官曰不學牆靣子曰述而不作信而好古又曰好古
敏以求之又曰君子以多識前言往行以畜其徳先聖
後聖其揆一也不學古而欲稽天豈非不耕而求穫乎
　　節性
降衷于下民若有恒性此性善之説所自出也節性惟
日其邁此性相近之説所自出也豈弟君子俾爾彌爾
性似先公酋矣命也有性焉君子不謂命也
　　汝其敬識百辟享
人主坐明堂而臨九牧不但察羣心之向背亦當知四
國之忠姦故嘉禾同穎美侯服之宣風底貢厥􁄶戒明
王之慎徳所謂敬識百辟享也昔者唐明皇之致理也
受張相千秋之鏡聽元生于蔿之歌亦能以謇諤為珠
璣以仁賢為器幣及乎王心一蕩佞諛日崇開廣運之
譚致江南之貨廣陵銅器京口綾衫錦纜牙檣彌亘數
里靚妝鮮服和者百人乃未㡬而薊門之亂作矣然則
韋堅王鉷之徒剝民以奉其君者皆不役志于享者也
易曰公用享于天子小人弗克若明皇者豈非享多儀
而民曰不享者哉
　　惟爾王家我適
朝覲者不之殷而之周訟獄者不之殷而之周於是周
為天子而殷為侯服矣此之謂惟爾王家我適
　　王來自奄
多方之誥曰惟五月丁亥王來自奄而多士王曰昔朕
來自奄是多方當在多士之前後人倒其篇第耳(元儒/王柏)
(論亦同此但更/置太多未敢信)奄之叛周是武庚既誅而懼遂與淮夷
徐戎並興而周公東征乃至於三年之久孟子曰伐奄
三年討其君是也(伐奄成王時事上言相武/王因誅紂而連言之耳)既克而成
王踐奄盖行巡狩之事書序成王既踐奄將遷其君於
蒲姑是也(多方篇云周公曰王若曰是周/公尚未遷殷而王已踐奄矣)孔傳以為奄
再叛者拘於篇之先後而强為之説(至于再至于三/當從蔡氏説)
　　建官惟百
成王作周官之書謂唐虞稽古建官惟百而夏商官倍
者時代不逺其多寡何若此之懸絶哉且天下之事一
職之微至於委吏乗田亦不可闕而謂二帝之世遂能
以百官該内外之務吾不敢信也攷之傳注亦第以為
因時制宜而莫詳其實吾以為唐虞之官不止於百而
其咨而命之者二十有二人其餘九官之佐殳斨伯與
朱虎熊羆之倫暨侍御僕從以至州十有二師外薄四
海咸建五長以名逹於天子者不過百人而已其他則
穆王之命所謂慎簡乃僚而天子不親其黜陟者也故
曰堯舜之知而不徧物急先務也堯舜之仁不徧愛人
急親賢也夏商之世法日詳而人主之職日侵於下其
命於天子者多故倍也觀於立政之書内至於亞旅外
至於表臣百司而夷微盧烝三亳版尹之官又虞夏之
所未有則可知矣杜氏通典言漢初王侯國百官皆如
漢朝惟丞相命於天子其御史大夫以下皆自置及景
帝懲吳楚之亂殺其制度罷御史大夫以下官至武帝
又詔凡王侯吏職秩二千石者不得擅補其州郡佐吏
自别駕長史以下皆刺史太守自補歴代因而不革洎
北齊武平中後主失政多有佞幸乃賜其賣官分占州
郡下及鄉官多降中㫖故有敕用州主簿郡功曹者自
是之後州郡辟士之權寖移於朝廷以故外吏不得精
覈由此起也故劉炫對牛𢎞以為大小之官悉由吏部
此政之所以日繁而沈既濟之議欲令六品以下及僚
佐之屬許州府辟用(唐書百官志曰初太宗省内外官/定制為七百三十員曰吾以此待)
(天下/才足)矣賢後之人見周禮一書設官之多職事之密以為
周之所以致治者如此而不知宅乃事宅乃牧宅乃準
之外文王㒺敢知也然則周之制雖詳而意猶不異於
唐虞矣求治之君其可以天子而預銓曹之事哉
　　司空
司空孔傳謂主國空土以居民未必然顔師古曰空穴
也古人穴居主穿土為穴以居人也(見漢書百官公卿/表注此語必有所)
(本/)易傳云上古穴居而野處詩云古公亶父陶復陶穴
未有家室今河東之人尚多有穴居者(今人謂窯即古/陶字莊子言逃)
(虛空虛空即今/人所謂冷窯也)洪水之後莫急於奠民居故伯禹作司空
為九官之首
　　顧命
讀顧命之篇見成王初喪之際康王與其羣臣皆吉服
而無哀痛之辭以召公畢公之賢反不及子産叔向誠
為可疑再四讀之知其中有脱簡(不言殯禮知是闕文/豈有新君已朝諸侯)
(而成王尚未殯史官/略無一言記及者乎)而狄設黼扆綴衣以下即當屬之
康王之誥(伏生本以顧命康/王之誥合為一篇)自此以上記成王顧命登
遐之事自此以下記明年正月上日康王即位朝諸侯
之事也古之人君於即位之禮重矣故即位於廟受命
於先王祭畢而朝羣臣羣臣布幣而見然後成之為君
春秋之於魯公即位則書不即位則不書盖有遭時之
變而不行此禮如莊閔僖三公者矣康王當太平之時
為繼體之主而史録其遺文訓告以為一代之大法此
書之所以傳也記曰未没喪不稱君而今書曰王麻冕
黼裳是踰年之君也又曰周卒哭而祔而今曰諸侯出
廟門俟是已祔之後也(記曰卒哭曰成事是/日也以吉祭易喪祭)傳言天子
七月而葬同軌畢至而今太保率西方諸侯畢公率東
方諸侯是七月之餘也因其中有脱簡而後之説書者
並以繋之越七日癸酉之下所以生後儒之論而不思
初崩七日之間諸侯何由而畢至乎(蘇氏亦知其不通/而以為問疾之諸)
(侯/)或曰易吉可乎曰此周公所制之禮也以宗廟為重
而不敢凶服以接乎神釋三年之喪以盡斯須之敬此
義之所在而天子之守與士庶不同者也商書有之矣
惟元祀十有二月乙丑伊尹祠于先王奉嗣王祗見厥
祖豈以喪服而入廟哉(漢書孝文紀元年冬十月辛亥/皇帝見於髙廟盖猶循此制)
傳賢之世天下可以無君故堯崩三年之喪畢舜避堯
之子於南河之南傳子之世天下不可無君故惟元祀
十有二月乙丑伊尹祠于先王奉嗣王祗見厥祖
自狄設黼扆綴衣以下皆陳之朝者也設四席者朝羣
臣聴政事養國老燕親屬皆新天子之所有事而非事
亡之説也自王麻冕黼裳以下皆廟中之事也自王出
在應門之内以下則康王臨朝之事也
周之末世固有不待葬而先見廟者矣左傳昭二十二
年夏四月乙丑王崩于榮錡氏五月庚辰見王六月丁
巳葬景王其曰見王者見王子猛於先王之廟也不待
期而見王猛不待期而葬景王則以子朝之爭國也然
不言即位但曰見王而已孰謂成康無事之時而行此
變禮哉
書之脱簡多矣如武成之篇蔡氏以為尚有闕文洛誥
戊辰王在新邑則王之至洛可知乃二公至洛並詳其
日月而王不書金氏以為其間必有闕文盖伏生老而
忘之耳然則顧命之脱簡又何疑哉孔子有言若非有
司失其傳則武王之志荒矣余於顧命敢引之以斷千
載之疑
　　矯䖍
説文矯從矢揉箭也故有用力之義漢書孝武紀注引
韋昭曰詐稱為矯强取為䖍周語注以詐用法曰矯
　　㒺中于行以覆詛盟
國亂無政小民有情而不得申有寃而不見理於是不
得不愬之於神而詛盟之事起矣蘇公遇暴公之讒則
出此三物以詛爾斯屈原遭子蘭之讒則告五帝以折
中命咎繇而聽直至於里巷之人亦莫不然而鬼神之
往來於人間者亦或著其靈爽於是賞罰之柄乃移之
冥漠之中而蚩蚩之氓其畏王鈇常不如其畏鬼責矣
乃世之君子猶有所取焉以輔王政之窮今日所傳地
獄之説感應之書皆苖民詛盟之餘習也明明棐常鰥
寡無盖則王政行於上而人自不復有求於神故曰有
道之世其鬼不神所謂絶地天通者如此而已矣
　　文侯之命
竹書紀年幽王三年嬖褒姒五年王世子宜臼出奔申
八年王立褒姒之子伯盤(古服字與盤/字相似而誤)為太子九年申
侯聘西戎及鄫十年王師伐申十一年申人鄫人及犬
戎入周弑王及王子伯盤申侯魯侯許男鄭子立宜臼
於申虢公翰立王子余臣於攜周二王並立平王元年
王東徙雒邑晉侯㑹衛侯鄭伯秦伯以師從王入於成
周二十一年晉文侯殺王子余臣於攜(左傳昭二十六/年王子朝告諸)
(侯之辭曰攜王奸命諸侯替之而建王/嗣杜氏以攜王為伯服盖失之不攷)然則文侯之命
報其立己之功而望之以殺攜王之效也鄭公子蘭之
從晉文公而東也請無與圍鄭晉人許之今平王既立
於申(申國在今/信陽州)自申遷於雒邑而復使周人為之戍申
(竹書紀年平王三十三年楚/人侵申三十六年王人戌申)則申侯之伐幽王之弑不
可謂非出於平王之志者矣當日諸侯但知其冢嗣為
當立而不察其與聞乎弑為可誅虢公之立王子余臣
或有見乎此也自文侯用師替攜王以除其偪而平王
之位定矣後之人徒以成敗論而不察其故遂謂平王
能繼文武之緒而惜其棄岐豐七百里之地豈謂能得
當日之情者哉孔子生於二百年之後盖有所不忍言
而録文侯之命於書録揚之水之篇於詩其㫖微矣(葛/藟)
(詩序謂平王棄其九族似亦未可盡非列古今人/表以平王申侯與幽王褒姒虢石父同  下下)傳言
平王東遷盖周之臣子美其名爾綜其實不然凡言遷
者自彼而之此之辭盤庚遷于殷是也幽王之亡宗廟
社稷以及典章文物蕩然皆盡鎬京之地已為西戎所
有平王乃自申東保於雒天子之國與諸侯無異而又
有攜王與之頡頏並為人主者二十年其得存周之祀
幸矣而望其中興哉(如東晉元帝不可/謂之遷於建康)
　　秦誓
有秦誓故列秦誓有秦詩故録秦詩述而不作也謂夫
子逆知天下之將并於秦而存之者(邵子/説)小之乎知聖
人矣秦穆公之盛僅霸西戎未嘗為中國盟主無論齊
桓晉文即亦不敢望楚之靈王吳之夫差合諸侯而制
天下之柄春秋以後秦盖中衰吳淵潁(萊/)曰秦之興始
於孝公之用商鞅成於惠王之取巴蜀蠶食六國并吞
二周戰國之秦也非春秋之秦也其去夫子之卒也久
矣(自獲麟之嵗以至始皇滅/六國并天下二百六十年)夫子惡知周之必并於秦
哉若所云後世男子自稱秦始皇入我房顛倒我衣裳
至沙丘而亡者近於圗澄寳誌之流非所以言孔子矣
甘誓天子之事也𦙍征諸侯之事也並存之見諸侯之
事可以繼天子也費誓秦誓之存猶是也
　　古文尚書
漢時尚書今文與古文為二而古文又自有二漢書藝
文志曰尚書古文經四十六卷為五十七篇師古曰孔
安國書序云凡五十九篇為四十六卷承詔作傳引序
各冠其篇首定五十八篇鄭𤣥序賛云後又亡其一篇
故五十七又曰經二十九卷大小夏侯二家歐陽經三
十二卷(歐陽生字和伯史失其名夏侯/勝勝從兄子建皆𫝊伏生尚書)師古曰此二十
九卷伏生傳授者(内秦誓非伏生所傳/師古并言之詳見下)此今文與古文
為二也又曰古文尚書者出孔子壁中武帝末魯共王
壊孔子宅欲以廣其宫而得古文尚書及禮記論語孝
經凡數十篇皆古字也共王往入其宅聞鼔琴瑟鐘磬
之音於是懼乃止不壊孔安國者孔子後也悉得其書
以攷二十九篇得多十六篇(師古曰見行世二十九/篇之外更得十六篇)安
國獻之遭巫蠱事未列於學官劉向以中古文(師古曰/中者夫)
(子之/書也)校歐陽大小夏侯三家經文酒誥脱簡一召誥脱
簡二率簡二十五字者脱亦二十五字簡二十二字者
脱亦二十二字文字異者七百有餘脱字數十(志自云/此所述)
(者本之劉歆七略不知中古文即安國所/獻否及王莽末遭赤眉之亂焚燒無餘)儒林傳曰孔
氏有古文尚書孔安國以今文字讀之因以起其家逸
書得十餘篇盖尚書兹多於是矣(言此為最多者明張/霸加之以百二篇為)
(偽/)遭巫蠱未立於學官安國為諫大夫授都尉朝都尉
朝授膠東庸生庸生授清河胡常少子又傳左氏常授
虢徐敖又傳毛詩授王璜平陵塗惲子真子真授河南
桑欽君長王莽時諸學皆立(傳末又言平帝時立左氏/春秋毛詩逸禮古文尚書)
(而後漢書十四博士/無之盖光武時廢)劉歆為國師璜惲等皆貴顯(言劉/歆者)
(哀帝時歆移書太常博士/欲立此諸家之學故也)又曰世所傳百兩篇者出東
萊張霸分析合二十九篇以為數十(或分析之/或合之)又采左
氏傳書序為作首尾凡百二篇篇或數簡文意淺陋成
帝時求其古文者霸以能為百兩徴以中書校之非是
此又孔氏古文與張霸之書為二也後漢書儒林傳曰
孔僖魯國魯人也自安國以下世傳古文尚書又曰扶
風杜林傳古文尚書林同郡賈逵為之作訓(賈逵傳肅/宗好古文)
(尚書詔逵撰歐陽大小夏侯尚/書古文同異為三卷帝善之)馬融作傳鄭𤣥注解由
是古文尚書遂顯於世又曰建初中詔髙才生受古文
尚書毛詩穀梁左氏春秋雖不立學官然皆擢髙第為
講郎給事近署然則孔僖所受之安國者竟無其傳而
杜林賈逵馬融鄭𤣥則不見安國之傳而為之作訓作
傳作注解此則孔鄭之學又當為二而無可攷矣劉陶
傳曰陶明尚書春秋為之訓詁推三家尚書及古文是
正文字三百餘事名曰中文尚書(言參用今文/古文之中)漢末之
亂無傳若馬融注古文尚書十卷鄭𤣥注古文尚書九
卷則見於舊唐書藝文志(又有王肅范甯李顒姜道成/注古文尚書  新唐書作姜)
(道/盛)開元之時尚有其書而未嘗亡也按陸氏釋文言馬
鄭所注二十九篇則亦不過伏生所傳之二十八(一堯/典并)
(舜典慎徽以下為一篇二臯陶謨并益稷為一篇三禹/貢四甘誓五湯誓六盤庚七髙宗肜日八西伯戡黎九)
(㣲子十牧誓十一洪範十二金縢十三大誥十四康誥/十五酒誥十六梓材十七召詔十八洛誥十九多士二)
(十無逸二十一君奭二十二多方二十三立政二十四/顧命并康王之誥為一篇二十五呂刑二十六文侯之)
(命二十七費誓/二十八秦誓)而泰誓别得之民間合之為二十九(孔/子)
(正義曰史記及漢書儒林傳云伏生獨得二十九篇以/教齊魯然泰誓非伏生所得按馬融云泰誓後得鄭𤣥)
(書論亦云民間得泰誓别録曰武帝末民有得泰誓書/於壁内者獻之則泰誓非伏生所傳而言二十九篇者)
(以司馬遷在武帝之世見泰誓出而得行入於伏生所/傳内故為史總之云伏生所出不復曲别分析其實得)
(時不與伏生/所傳同也)且非今之泰誓(有白魚入於王舟等/語董仲舒對䇿引之)其所
謂得多十六篇者不與其間也隋書經籍志曰馬融鄭
𤣥所傳惟二十九篇又雜以今文非孔子舊書自餘絶
無所説(正義曰鄭氏書於伏生所傳之外増益二十四/篇舜典一汨作二九工九篇十一大禹謨十二)
(益稷十三五子之歌十四𦙍征十五湯誥十六咸有一/徳十七典寳十八伊訓十九肆命二十原命二十一武)
(成二十二旅獒二十三問命二十四以一篇為一卷九/共九篇合為一卷通十六卷以合於漢藝文志得多十)
(六篇之數此即張霸之徒所作偽/書也  與舊唐書所載卷目不同)晉世祕府所存有古
文尚書經文今無有傳者及永嘉之亂歐陽大小夏侯
尚書並亡至東晉豫章内史梅賾始得安國之傳上之
(正義引晉書云太保鄭沖以古文授扶風蘇愉愉授天/水梁栁栁授城陽藏曹曹授汝南梅賾遂上其書又云)
(其書亡失舜典一篇國此書東京以下諸儒皆不曽見/鄭𤣥注禮記韋昭注  語杜預注左氏趙岐注孟子凡)
(引此書文並/注云逸書)増多二十五篇(大禹謨一五子之歌二𦙍/征三仲虺之誥四湯誥五)
(伊訓六大甲三篇九咸以一徳十説命三篇十三泰誓/三篇十六武成十七旅獒十八微子之命十九蔡仲之)
(命二十周官二十一君陳二十二畢/命二十三君牙二十四冏命二十五)以合於伏生之二
十八篇而去其偽泰誓又分舜典益稷盤庚中下康王
之誥各自為篇則為今之五十八篇矣其舜典亡闕取
王肅本慎徽以下之傳續之(陸氏釋文云梅賾上孔氏/傳古文尚書亡舜典一篇)
(時以王肅注頗類孔氏故取王注從/慎徽五典以下為舜典以續孔傳)齊明帝建武四年
有姚方興者於大航頭得本有曰若稽古帝舜以下二
十八字獻之朝議咸以為非及江陵板蕩其文北入中
原學者異之劉炫遂以列諸本第然則今之尚書其今
文古文皆有之三十三篇固雜取伏生安國之文而二
十五篇之出於梅賾舜典二十八字之出於姚方興又
合而一之孟子曰盡信書則不如無書於今日而益驗
之矣
竊疑古時有堯典無舜典有夏書無虞書而堯典亦夏
書也孟子引二十有八載放勳乃殂落而謂之堯典則
序之别為舜典者非矣左氏傳莊公八年引臯陶邁種
徳僖公二十四年引地平天成二十七年引賦納以言
文公七年引戒之用休襄公五年引成允成功二十一
年二十三年兩引念兹在兹二十六年引與其殺不辜
寧失不經哀公六年引允出兹在兹十八年引官占惟
先蔽志國語周内史過引衆非元后何戴后非衆㒺與
守邦而皆謂之夏書則後之目為虞書者贅矣(正義言/馬融鄭)
(𤣥王肅别録題皆曰/虞夏書以虞夏同科)何則記此書者必出於夏之史臣
雖傳之自唐而潤色成文不無待於後人者故篇首言
曰若稽古以古為言明非當日之記也世更三聖事同
一家以夏之臣追記二帝之事不謂之夏書而何夫惟
以夏之臣而追記二帝之事則言堯可以見舜不若後
人之史毎帝立一本紀而後為全書也
帝曰來禹汝亦昌言承上文臯陶所陳一時之言也王
出在應門之内承上文諸侯出廟門俟一時之事也序
分為兩篇者妄也
　　書序
益都孫寳侗仲愚謂書序為後人偽作逸書之名亦多
不典至如左氏傳定四年祝佗告萇𢎞其言魯也曰命
以伯禽而封於少皥之虛其言衛也曰命以康誥而封
於殷虛其言晉也曰命以唐誥而封於夏虛是則伯禽
之命康誥唐誥周書之三篇而孔子所必録也今獨康
誥存而二書亡為書序者不知其篇名而不列於百篇
之内疏漏顯然是則不但書序可疑并百篇之名亦未
可信矣其解命以伯禽為書名伯禽之命尤為切當今
録其説
正義曰尚書遭秦而亡漢初不知篇數武帝時有大常
蓼侯孔臧者安國之從兄也與安國書云時人惟聞尚
書二十八篇取象二十八宿謂為信然不知其有百篇
也今攷傳記引書並無序所亡四十二篇之文則此篇
名亦未可盡信也
　　豐熙偽尚書
五經得於秦火之餘其中固不能無錯悮學者不幸而
生乎二千餘載之後信古而闕疑乃其分也近世之説
經者莫病乎好異以其説之異於人而不足以取信於
是舍本經之訓詁而求之諸子百家之書猶未足也則
舍近代之文而求之逺古又不足則舍中國之文而求
之四海之外如豐熙之古書世本尤可怪焉(鄞人言出/其子坊偽)
(撰又有子貢詩傳/後儒往往惑之)曰箕子朝鮮本者箕子封於朝鮮傳
書古文自帝典至微子止後附洪範一篇曰徐市倭國
本者徐市為秦博士因李斯坑殺儒生託言入海求僊
盡載古書至島上立倭國即今日本是也二國所譯書
其曾大父河南布政使慶録得之以藏於家按宋歐陽
永叔日本刀歌徐福行時書未焚逸書百篇今尚存盖
昔時已有是説而葉少藴固已疑之夫詩人寄興之辭
豈必真有其事哉日本之職貢於唐久矣自唐及宋歴
代求書之詔不能得而二千載之後慶乃得之其得之
又不以獻之朝廷而藏之家何也(宋咸平中日本僧奝/然以鄭康成注孝經)
(來獻不言/有尚書)至曰箕子傳書古文自帝典至微子則不應
别無一篇逸書而一一盡同於伏生孔安國之所傳其
曰後附洪範一篇者盖徒見左氏傳三引洪範皆謂之
商書(文公五年引沈漸剛克髙明柔克成公六年引三/人占從二人襄公三年引無偏無黨王道蕩蕩正)
(義曰箕子商人所/説故謂之商書)而不知王者周人之稱十有三年周
史之記不得為商人之書也禹貢以道山道水移於九
州之前此不知古人先經後緯之義也(孔安國傳道岍/及岐即云更理)
(説所治山川首尾所在是自漢以來别無異/文  史記夏本紀亦先九州而後道山道水)五子之歌
為人上者奈何不敬以其不叶而改之曰可不敬乎謂
本之鴻都石經據正義言蔡邕所書石經尚書止今文
三十四篇無五子之歌熙又何以不攷而妄言之也(五/子)
(之歌乃孔氏古文東晉豫章内火梅賾所上故左傳成/公十六年引怨豈在明不見是圖哀公六年引惟彼陶)
(唐有此冀方杜預注並以為逸書國語周單襄公引民/可近也而不可上也單穆公引關石和鈞王府則有韋)
(昭解亦以/為逸書)夫天子失官學在四裔使果有殘編斷簡可
以裨經文而助聖道固君子之所求之而惟恐不得者
也若乃無益於經而徒為異以惑人則其於學也亦謂
之異端而已愚因歎夫昔之君子遵守經文雖章句先
後之間猶不敢輙改故元行冲奉明皇之㫖用魏徴所
注類禮撰為疏義成書上進而為張説所駮謂章句隔
絶有乖舊本竟不得立於學官夫禮記二戴所録非夫
子所刪況其篇目之次元無深義而魏徴所注則又本
之孫炎(字叔然/漢末人)以累代名儒之作申之以詔㫖而不能
奪經生之所守盖唐人之於經傳其嚴也如此故啖助
之於春秋卓越三家多有獨得而史氏猶譏其一本所
承自用名學謂後生詭辯為助所階乃近代之人其於
讀經鹵莽滅裂不及昔人逺甚又無先儒為之據依而
師心妄作刋傳記未己也進而議聖經矣更章句未己
也進而改文字矣此陸游所致慨於宋人(陸務觀曰唐/及國初學者)
(不敢議孔安國鄭康成況聖人乎自慶歴後諸儒發明/經㫖非前人所及然排繋辭毁周禮疑孟子譏書之𦙍)
(征顧命不難於議經況傳注乎作/  趙汝談至謂洪範非箕子之)而今且彌甚徐防有言
今不依章句妄生穿鑿以遵師為非義意説為得理輕
侮道術寖以成俗嗚呼此學者所宜深戒若豐熙之徒
又不足論也(近有謂得朝鮮本尚書於洪範八政之末/添多五十二字者按元王惲中堂事記中)
(統二年髙麗世子禃來朝宴於中書省問曰傳聞汝邦/冇古文尚書及海外異書答曰與中國不殊是知此五)
(十二字者/亦偽撰也)漢東萊張霸偽造尚書百二篇以中書校之
非是霸辭受父父有弟子尉氏樊並詔存其書後樊並
謀反乃黜其書而偽逸書嘉禾篇有周公奉鬯立于阼
階延登賛曰假王涖政之語莽遂依之以稱居攝知惑
世誣民乃犯上作亂之漸大學之教禁於未發者其必
先之矣
　
　
　
　
　
　
　
　
　
　
　
　
　日知録卷二
欽定四庫全書
　日知録卷三　　　　　崑山　顧炎武　撰
　　詩有入樂不入樂之分
鼓鐘之詩曰以雅以南子曰雅頌各得其所夫二南也
豳之七月也小雅正十六篇大雅正十八篇(詩譜小雅/十六篇大)
(雅十八篇/為正經)頌也詩之入樂者也弼以下十二國之附於
二南之後而謂之風鴟鴞以下六篇之附於豳而亦謂
之豳六月以下五十八篇之附於小雅民勞以下十三
篇之附於大雅而謂之變雅詩之不入樂者也(釋文曰/從六月)
(至無羊十四篇是宣王之變小雅從節南山至何草不/黄四十四篇前儒申公毛公皆以為幽王之變小雅從)
(民勞至桑柔五篇是厲王之變大雅從雲漢至常武六/篇是宣王之變大雅瞻卬及召旻二篇是幽王之變大)
(雅類正義曰變者雖亦播於樂或無算之節所用或随/事  而歌又在制禮之後樂不常用  今按以變雅而)
(播之於樂如衛獻公使大/師歌巧言之卒章是也)樂記子夏對魏文侯曰鄭音
好濫淫志宋音燕女溺志衛音趨數煩志齊音敖辟喬
志此四者皆淫於色而害於徳是以祭祀弗用也朱子
曰二南正風房中之樂也鄉樂也二雅之正雅朝廷之
樂也商周之頌宗廟之樂也至變雅則衰周卿士之作
以言時政之得失而弼鄘以下則太師所陳以觀民風
者耳非宗廟燕享之所用也但据程大昌之辯則二南
自謂之南而别立正風之目者非(大昌字泰之孝宗時/人著詩論一十七篇)
(來子當日/或未見)
　　四詩
周南召南南也非風也豳謂之豳詩亦謂之雅亦謂之
頌(據周禮/籥篇)而非風也南豳雅頌為四詩而列國之風附
焉此詩之本序也(宋程大昌詩論謂無國風之目然禮/記王制言命大師陳詩以觀民風即)
(謂自弼至曹十/二國為風無害)
　　孔子删詩
孔子刪詩所以存列國之風也有善有不善兼而存之
猶古之太師陳詩以觀民風而季札聽之以知其國之
興衰正以二者之並陳故可以觀可以聽世非二帝時
非上古固不能使四方之風有貞而無淫有治而無亂
也文王之化被於南國而北鄙殺伐之聲文王不能化
也使其詩尚存而入夫子之刪必將存南音以繋文王
之風存北音以繫紂之風而不容於没一也是以桑中
之篇溱洧之作夫子不刪志淫風也叔于田為譽段之
辭揚之水椒聊為從沃之語夫子不刪著亂本也淫奔
之詩録之不一而止者所以志其風之甚也一國皆淫
而中有不變者焉則亟録之將仲子畏人言也女曰雞
鳴相警以勤生也出其東門不慕乎色也衡門不願外
也選其辭比其音去其煩且濫者此夫子之所謂刪也
後之拘儒不逹此㫖乃謂淫奔之作不當録於聖人之
經是何異唐太子𢎞謂商臣弑君不當載於春秋之策
乎(舊唐書髙宗諸子傳之黄氏日鈔云國風之用於燕/享者惟二南而列國  風未嘗被之樂也夫子之所)
(言正者雅頌而未及乎風也桑中之詩明言淫/奔東萊吕氏乃為之諱而指為雅音失之矣)真希元
文章正宗其所選詩一埽千古之陋歸之正㫖然病其
以理為宗不得選人之趣且如古詩十九首雖非一人
之作而漢代之風略具乎此今以希元之所刪者讀之
不如飲美酒被服紈與素何以異乎唐詩山有樞之篇
良人惟古歡枉駕惠前綏盖亦弼詩雄雉于飛之義牽
牛織女意昉大東兔絲女蘿情同車牽十九作中無甚
優劣必以坊淫正俗之㫖嚴為繩削雖矯昭明之枉恐
失國風之義六代浮華固當芟落使徐庾不得為人陳
隋不得為代無乃太甚豈非執理之過乎
　　何彼穠矣
山堂攷索載林氏曰二南之詩雖大槩美詩亦有刺詩
不徒西周之詩而東周亦與焉據何彼穠矣之詩可知
矣其曰平王之孫齊侯之子攷春秋莊公元年書王姬
歸于齊此乃桓王女平王孫下嫁於齊襄公非平王孫
齊侯子而何(洪氏容齋五筆曰春秋莊公元年當周莊/王之四年齊襄公之五年書王姬歸于齊)
(莊公十一年當莊王之十四年齊桓公之三年又書王/姬歸于齊莊王為平王之孫則所嫁王姬當是姊妹齊)
(侯之子即襄公桓公/二者必居一於此矣)説者必欲以為西周之詩於時未
有平王乃以平為平正之王齊為齊一之侯與書言寧
王同義此妄也(毛氏傳平正也武王女文王孫適齊侯/之子按成王時齊侯則太公而以武王)
(之女適其子是甥為為婚周之盛時必無此事逮成王/顧命丁公始見於經而去武王三十餘年又必無未笄)
(之女/矣)據詩人欲言其人之子孫則必直言之如稱衛莊
姜則曰齊侯之子衛侯之妻東宫之妹邢侯之姨美韓
侯取妻則曰汾王之孫蹶父之子又何疑乎且其詩刺
詩也以王姬徒有容色之盛而無肅邕之徳何以使人
化之故曰何彼穠矣唐棣之華曷不肅邕王姬之車詩
人若曰言其容色固如唐棣矣然王姬之車胡不肅邕
乎是譏之也按此説桓王女平王孫則是其曰刺詩於
義未允盖詩自弼鄘以訖於檜曹皆太師之所陳者也
其中有美有刺若二南之詩則用之為燕樂用之為鄉
樂用之為射樂用之為房中樂而鼓鐘之卒章所謂以
雅以南春秋傳所謂象箾南籥文王世子所謂胥鼓南
者也安得有刺此必東周之後其詩可以存二南之遺
音而聖人附之於篇者也且自平王之東周徳日以衰
矣麥禾之取繻葛之戰㡬無以令於兄弟之國且莊王
之世魯衛晉鄭日以多故於是王姬下嫁以樹援於强
大之齊尋盟府之墜言繼昏婣之夙好且其下嫁之時
猶能修周之舊典而容色之盛禮節之備有可取焉聖
人安得不録之以示興周道於東方之意乎(春秋襄十/五年書劉)
(夏逆王后于/齊亦此意)盖東周以後之詩得附二南者惟此一篇
而已後之儒者乃疑之而為是紛紛之説是烏知聖人
之意哉或曰詩之所言但稱其容色何也曰古者婦有
四徳而容其一也言其容則徳可知矣(説苑引書五事/一曰貌貌者男)
(子之所以恭敬婦/人之所以姣好也)故碩人之詩美其君夫人者至無所
不極其形容而野麕之貞亦云有女如玉即唐人為妃
主碑文亦多有譽其姿色者(洪氏𨽻釋載郭輔碑云有/四男三女咸髙賢姣孋漢)
(魏間人作/已如此)豈若宋代以下之人以此為諱而不道乎夫
婦人倫之本昏婣王道之大下嫁於齊甥舅之國太公
之後先王以周禮治諸侯之本也詩之得附於南者以
此舍是則東周以後事無可稱而民間之謡刺皆屬之
王風矣况二南之與民風其來自别宣王之世未嘗無
雅則平王以下豈遂無南或者此詩之舊附於南而夫
子不刪要亦不異乎嚮者之説也
何彼穠矣以莊王之事而附於召南其與文侯之命以
平王之事而附於書一也
　　弼鄘衛
弼鄘衞本三監之地自康叔之封未久而統於衞矣采
詩者猶存其舊名謂之弼鄘衞(漢書地理志河内本殷/之舊都周既滅殷分其)
(畿内為三國詩風弼鄘衞國是也弼以封紂子武庚鄘/管叔尹之衛蔡叔尹之以監殷民謂之三監故書序曰)
(武王崩三監畔周公誅之盡以其地封弟康叔號曰孟/侯以夾輔周室遷弼庸之民於雒邑故弼鄘衞三國之)
(詩相與/同風)弼鄘衞者總名也不當分某篇為弼某篇為鄘
某篇為衛分而為三者漢儒之誤以此詩之簡獨多故
分三名以各冠之而非夫子之舊也(觀小雅六笙詩毛公/頗有升降黍離之篇)
(毛公以為王齊詩以為衞則知今詩之次序多出於/漢儒也  新序黍離衞宣公之子夀閔其兄而作)攷
之左氏傳襄公二十九年季札觀樂於魯為之歌弼鄘
衞曰美哉淵乎憂而不困者也吾聞衛康叔武公之徳
如是是其衛風乎而襄公三十一年北宮文子之言引
衛詩曰威儀棣棣不可選也此詩今為弼之首篇乃不
曰弼而曰衛是知累言之則曰弼鄘衛専言之則曰衛
一也猶之言殷商言荆楚云爾意者西周之時故有弼
鄘之詩及幽王之亡而軼之而大師之職猶不敢廢其
名乎然名雖舊而辭則今矣(若據漢書言遷弼鄘之民/於雒邑則成王之世已無)
(弼/鄘)
弼鄘之亡久矣故大師但有其名而三國同風無非衛
人之作檜(左傳/作鄶)之亡未久而詩尚存故别於鄭而各自
為風匪風之篇其西周未亡之日乎(曰誰將西歸是鎬/京尚存故鄭氏譜)
(以為當夷王厲王之時蘇/氏以檜詩皆為鄭作非也)
弼鄘衛三國也非三監也殷之時邦畿千里周則分之
為三國今其相距不過百餘里如地理志所言於百里
之間而立此三監又并武庚而為一監皆非也宋陳傅
良(止齋集答/黄文叔書)以為自荆以南蔡叔監之管叔河南霍叔
河北蔡故蔡國管則管城霍所謂霍太山也其緜地廣
不得為弼鄘衛也
　　黎許二國
許無風而載馳之詩録於鄘黎無風而式微旄丘之詩
録於弼聖人闡幽之㫖興滅之心也
　　諸姑伯姊
泉水之詩其曰諸姬猶碩人之庶姜古之來媵而為姪
娣者必皆同姓之國其年之長幼序之昭穆則不可知
也故有諸姑伯姊之稱猶禮之言伯父伯兄也貴為小
君而能謙以下其衆妾此所謂其君之袂不如其娣者
矣
　　王事
王事適我政事一埤益我凡交於大國朝聘㑹盟征伐
之事謂之王事(左傳襄公二十九年鄭子展曰詩云王/事靡盬不遑啟處東西南北誰敢寜處)
(堅事晉楚以蕃王室也王事無曠何常之有喪大記曰/既葬與人立君言王事不言國事又曰君既葬王政入)
(於國既卒哭/而服王事)其國之事謂之政事
　　朝隮于西
朝隮于西崇朝其雨朱子引周禮十煇注以隮為虹是
也謂不終朝而雨止則未然諺曰東虹晴西虹雨(其雨/者雨)
(也/)盖虹蜺雜亂之交無論雨晴而皆非天地之正氣楚
襄王登雲夢之臺望髙唐之觀所謂朝雲者也
　　王
弼鄘衛王列國之名其始於成康之世乎惟周王撫萬
邦廵侯甸而大師陳詩以觀民風其采於商之故都者
則繫之弼鄘衛其采於東都者則繫之王(王亦周初大/師之本名)
(馬永卿述元城劉先生之言亦謂/弼鄘衛本商之畿内故序王之上)其采於列國者則各
繫之其國至驪山之禍先王之詩率已闕軼而孔子所
録者皆平王以後之詩此變風之所由名也詩雖變而
大師之本名則不敢變此十二國之所以猶存其舊也
先儒謂王之名不當儕於列國而為之説曰列黍離於
國風齊王徳於邦君(晉范甯春秋/穀梁傳序)誤矣
自幽王以上大師所陳之詩亡矣春秋時君卿大夫之
賦詩無及之者此孔子之所不得見也是故詩無正風
二南也豳也小大雅也皆西周之詩也至於幽王而止
(惟何彼穠矣為/平王以後之詩)其餘十二國風則東周之詩也王者之
迹熄而詩亡西周之詩亡也詩亡而列國之事迹不可
得而見於是晉之乘楚之檮杌魯之春秋出焉是之謂
詩亡然後春秋作也周頌西周之詩也魯頌東周之詩
也成康之世魯豈無詩而今亦已亡矣故曰詩亡列國
之詩亡也其作於天子之邦者以雅以南以豳以頌則
固未嘗亡也
　　日之夕矣
雞棲于塒日之夕矣牛羊下來君子當歸之時也至是
而不歸如之何勿思也
君子以嚮晦入宴息日之夕矣而不來則其婦思之矣
朝出而晚歸則其母望之矣(列女/傳)夜居于外則其友弔
之矣(檀/弓)於文日夕為退(説文/繫傳)是以樽罍無卜夜之賓衢
路有宵行之禁故曰見星而行者唯罪人與奔父母之
喪者乎(曾子/問)至於酒徳衰而酣身長夜官邪作而昏夜
乞哀天地之氣乖而晦明之節亂矣
　　大車
豈不爾思畏子不敢民免而無恥也雖速我訟亦不女
從有恥且格也
　　鄭
自弼至曹皆周初大師之次序先弼鄘衛殷之故都也
次之以王周東都也何以知其為周初之次序弼鄘也
晉而謂之唐也皆西周之舊也惟鄭乃宣王所封中興
之後始立其名於大師而列於諸國之先者鄭亦王畿
之内也故次於王也桓公之時其詩不存故首緇衣也
　　楚吴諸國無詩
吴楚之無詩以其僭王而刪之與非也太師之本無也
楚之先熊繹辟在荆山篳路籃縷以處草莽惟是桃弧
棘矢以共禦王事而周無分器(左氏昭公/十二年傳)岐陽之盟楚
為荆蠻置茅蕝設望表與鮮牟守燎而不與盟(晉/語)是亦
無詩之可采矣況於吴自夀夢以前未通中國者乎滕
薛之無詩微也若乃虢鄶皆為鄭滅而虢獨無詩陳蔡
皆列春秋之㑹盟而蔡獨無詩有司失其傳爾
　　豳
自周南至豳統謂之國風此先儒之誤程泰之辨之詳
矣豳詩不屬於國風周世之國無豳此非大師所采周
公追王業之始作為七月之詩兼雅頌之聲而用之祈
報之事周禮籥章逆暑迎寒則龡豳詩祈年於田祖則
龡豳雅祭蜡則龡豳頌雪山王氏曰此一詩而三用也
(謂籥章之豳詩以鼓鐘琴瑟四器之聲合籥也笙師龡/竽笙塤籥簫篪篴管舂牘應雅凡十二器以雅器之聲)
(合籥也眂瞭播鼗擊頌磬笙磬凡四器以頌器之聲合/籥也凡為樂器以十有二律為之數度以十有二聲為)
(之齊量凡和樂亦如之此用七月/一詩特其以器和聲有不同爾)䲭鴞以下或周公之
作或為周公而作則皆附於豳焉雖不以合樂然與二
南同為有周盛時之詩非東周以後列國之風也故他
無可附
　　言私其豵
雨我公田遂及我私先公而後私也言私其豵獻豜于
公先私而後公也自天下為家各親其親各子其子而
人之有私固情之所不能免矣故先王弗為之禁非惟
弗禁且從而恤之建國親侯胙土命氏畫井分田合天
下之私以成天下之公此所以為王政也至於當官之
訓則曰以公滅私然而禄足以代其耕田足以供其祭
使之無將母之嗟室人之謫又所以恤其私也此義不
明久矣世之君子必曰有公而無私此後代之美言非
先王之至訓矣
　　承筐是將
君子不親貨賄束帛戔戔實諸筐篚非惟盡飾之道亦
所以逺財而養恥也萬歴以後士大夫交際多用白金
乃猶封諸書冊之間進自閽人之手今則親呈坐上徑
出懐中交收不假他人茶話無非此物衣冠而為囊橐
之寄朝列而有市井之容若乃拾遺金而對管寧倚被
囊而酬温嶠曾無媿色了不關情固其宜也然則先王
制為筐篚之文者豈非禁於未然之前而示人以逺財
之義者乎以此坊民民猶輕禮而重貨
　　罄無不宜
罄無不宜宜室家宜兄弟宜子孫宜民人也吉蠲為饎
是用孝享禴祠烝嘗于公先王得萬國之歡心以事其
先王也
　　民之質矣日用飲食
民之質矣日用飲食夫使機智日生而姦偽萌起上下
且不相安神奚自而降福乎有起信險膚之族則髙后
崇降弗祥有譸張為幻之民則嗣王㒺或克夀是故有
道之世人醇工龎商樸女童上下皆有嘉徳而至治馨
香感於神明矣然則祈天永命之實必在於觀民而斲
雕為樸其道何由則必以厚生為本
羣黎庶人也百姓百官也民之質矣兼百官與庶人而
言猶曰人之生也直也
　　小人所腓
小人所腓古制一車甲士三人步卒七十二人炊家子
十人固守衣裝五人廏養五人樵汲五人(見司/馬法)隨車而
動如足之腓也(傳曰腓辟也箋曰/腓當作芘皆未是)步乘相資短長相衛
行止相扶此所以為節制之師也繻葛之戰鄭原繁髙
渠彌以中軍奉公為魚麗之陳先偏後伍伍乘彌縫卒
不随車遇闕即補斯已異矣(古時營陳遇闕處仍以車/補周禮車樸掌闕車之萃)
(注闕車所用補闕之車也左傳宣公十二年/楚子使潘黨率㳺闕四十乘注游車補闕者)大鹵之師
魏舒請毁車以為行伍乘為三伍(注乘車者車三人五/乘十五人今改去車)
(更以五人為/伍分為三伍)為五陳以相離兩於前伍於後專為右角
㕘為左角偏為前拒專任步卒以取㨗速然亦必山林
險阻之地而後可用也步不當騎於是趙武靈王為變
服騎射之令而後世因之所以取勝於敵者益輕益速
而一敗塗地亦無以自保然後知車戰之為謀逺矣
終春秋二百四十二年車戰之時未有斬首至於累萬
者車戰廢而首功興矣先王之用兵服之而已不期於
多殺也殺人之中又有禮焉以此毒天下而民從之不
亦宜乎宋沈括對神宗言車戰之利見於歴世然古人
所謂兵車者輕車也五御折旋利於㨗速今之民間輜
車重大日不能三十里故世謂之太平車但可施於無
事之日爾
　　變雅
六月采芑車攻吉日宣王中興之作何以為變雅乎采
芑傳曰言周室之强車服之美也言其强美斯劣矣(正/義)
(曰名生/於不足)觀夫鹿鳴以下諸篇其於君臣兄弟朋友之間
無不曲當而未嘗有夸大之辭大雅之稱文武皆本其
敬天勤民之意至其言伐商之功盛矣大矣不過曰㑹
朝清明而止然則宣王之詩不有侈於前人者乎(如韓/奕之)
(篇尤/侈)一傳而周遂亡嗚呼此太子晉所以謂自我先王
厲宣幽平而貪天禍固不待沔水之憂祈父之刺而後
見之也
　　大原
薄伐玁狁至於大原毛鄭皆不詳其地其以為今太原
陽曲縣者始於朱子(吕氏讀詩記嚴/氏詩緝並云)而愚未敢信也古
之言大原者多矣若此詩則必先求涇陽所在而後大
原可得而明也漢書地理志安定郡有涇陽縣开頭山
在西禹貢涇水所出後漢書靈帝紀段熲破先零羌於
涇陽注涇陽縣屬安定在原州郡縣志原州平涼縣本
漢涇陽縣地今縣西四十里涇陽故城是也然則大原
當即今之平涼而後魏立為原州亦是取古大原之名
爾(唐書原州平涼郡治平髙廣徳元年没吐蕃節度使/馬璘表置行原州於靈臺之百里城貞元十九年徙)
(治平涼元和三年又徙治臨涇/大中三年收復關隴歸治平髙)計周人之禦玁狁必在
涇原之間若晉陽之太原在大河之東距周京千五百
里豈有宼從西來兵乃東出者乎故曰天子命我城彼
朔方而國語宣王料民于大原亦以其地近邊而為禦
戎之備必不料之於晉國也又按漢書賈捐之言秦地
南不過閩越北不過大原而天下潰畔亦是平涼而非
晉陽也(漢武帝始開朔方郡故秦但有隴西北地上郡/而止若晉陽之太原則其外有雁門雲中九原)
(不得言/不過也)若書禹貢既修大原至于岳陽春秋晉荀吴帥
師敗狄于大原及子産對叔向宣汾洮障大澤以處大
原則是今之晉陽而豈可以晉之大原為周之大原乎
(司馬相如上林賦布濩閎澤延蔓太原阮籍東平賦/長風振厲蕭條太原髙平曰原盖古人之通稱也)
吾讀竹書紀年而知周之世有戎禍也盖始於穆王之
征犬戎六師西指無不率服於是遷戎於太原(十七/年)以
黷武之兵而為徙戎之事懿孝之世戎車屢征至夷王
七年虢公帥師伐太原之戎至於俞泉獲馬千匹則是
昔日所内徙者今為寇而征之也宣王之世雖號中興
三十三年王師伐太原之戎不克三十八年伐條戎奔
戎王師敗逋三十九年伐姜戎戰於千畞王師敗逋四
十年料民於太原其與後漢西羌之叛大略相似幽王
六年命伯士帥師伐六濟之戎王師敗逋(後漢書西羌/傳並用此)
(嚴尤以為周得中/䇿盖不攷之言)於是關中之地戎得以整居其間而
陜東之申侯至與之結盟而入宼(自遷戎至此一百七/十六年  周語申繒)
(西戎方强/王室方騷)盖宣王之世其患如漢之安帝也幽王之世
其患如晉之懐帝也其自貽伊戚古今同慨焉而三川
之震檿弧之謠皆適㑹其時者也然則宣王之功計亦
不過唐之宣宗而周人之美宣亦猶魯人之頌僖也事
劣而文侈矣書不盡言是以論其世也如毛公者豈非
獨見其情於意言之表者哉(竹書紀年自共和以後多/可信盖亦必有所傳其前)
(則好事者/為之爾)
　　莠言自口
莠言穢言也若鄭享趙孟而伯有賦鶉奔之詩是也君
子在官言官在府言府在庫言庫在朝言朝狎侮之態
不及於小人謔浪之辭不加於妃妾自世尚通方人安
媟慢宋玉登牆之見淳于滅燭之歡遂乃告之君王傳
之文字忘其穢論敘為美談以至執女手之言發自臨
喪之際(原/壤)齧妃脣之詠宣於侍宴之餘(郭舍/人)於是搖頭
而舞八風(祝欽/明)連臂而歌萬嵗(閻知/微)去人倫無君子而
國命隨之矣
臧孫紇見衛侯于郲退而告其人曰衛侯其不得入矣
其言糞土也亡而不變何以復國以糞土喻其言猶詩
之莠言也
　　皇父
王室方騷人心危懼皇父以柄國之大臣而營邑于向
(左傳隠十一年解軹縣西有/地名向上在今濟源縣界)於是三有事之多藏者随
之而去矣庶民之有車馬者隨之而去矣盖亦知西戎
之已偪而王室之將傾也以鄭桓公之賢且寄孥於虢
鄶則其時之國勢可知然不顧君臣之義而先去以為
民望則皇父實為之首昔晉之王衍見中原已亂乃説
東海王越以弟澄為荆州族弟敦為青州謂之曰荆州
有江漢之固青州有負海之險卿二人在外而吾留此
足以為三窟矣鄙夫之心亦千載而符合者乎
　　握粟出卜
古時用錢未廣詩書皆無貨泉之文而問卜者亦用粟
漢初猶然史記日者傳卜而有不審不見奪糈
　　私人之子百僚是試
孔氏曰私人皂𨽻之屬也天下有道小徳役大徳小賢
役大賢故貴有常尊賤有等威所以辨上下而定民志
也周之衰也政以賄成而官之師旅不勝其富(左氏襄/公十年)
(傳/)又其甚也私人之子皆得進而服官而文武周公之
法盡矣候人而赤芾曹是以亡不狩而縣貆魏是以削
賤妨貴小加大古人列之六逆又不但仍叔之子譏其
年弱尹氏之婣刺其材瑣而已自古國家吏道雜而多
端未有不趨於危亂者舉賢材慎名器豈非人主之所
宜兢兢自守者乎
　　不醉反恥
彼醉不臧不醉反恥所謂一國皆狂反以不狂者為狂
也以箕子之忠而不敢對紂之失日(韓非/子)況中材以下
有不尤而效之者乎卿士師師非度此商之所以亡蘭
芷變而不芳兮荃蕙化而為茅此楚之所以六千里而
為讎人役也是以聖王重特立之人而逺苟同之士保
邦于未危必自此始
　　上天之載
上天之載無聲無臭儀刑文王萬邦作孚君子所以事
天者如之何亦曰儀刑文王而已其儀刑文王也如之
何為人君止於仁為人臣止於敬為人子止於孝為人
父止於慈與國人交止於信而已
　　王欲玉女
民勞本召穆公諫王之辭乃託為王意以戒公卿百執
事之人故曰王欲玉女是用大諫猶之轉予于恤而呼
祈父從事不均而怨大夫所謂言之者無罪而聞之者
足以戒也豈亦監謗之時疾威之日不敢指斥而為是
言乎然而亂君之國無治臣焉至於我即爾謀聽我囂
囂則又不獨王之愎諫矣
　　夸毗
天之方懠無為夸毗釋訓曰夸毗體柔也(後漢書崔駰傳/注夸毗謂佞人)
(足恭善/為進退)天下惟體柔之人常足以遺民憂而召天禍夏
侯湛有云居位者以善身為静以寡交為慎以弱斷為
重以怯言為信(抵/疑)白居易有云以拱黙保位者為明智
以柔順安身者為賢能以直言危行者為狂愚以中立
守道者為凝滯故朝寡敢言之士庭鮮執咎之臣自國
及家寖而成俗故父訓其子曰無介直以立仇敵兄教
其弟曰無方正以賈悔尤且慎黙積於中則職事廢於
外强毅果斷之心屈畏忌因循之性成反謂率職而居正
者不逹於時宜當官而行法者不通於事變是以殿最
之文雖書而不實黜陟之典雖備而不行(長慶/集策)羅㸃有
云無所可否則曰得體與世浮沈則曰有量衆皆黙已
獨言則曰沽名衆皆濁已獨清則曰立異(宋史/本傳)觀三子
之言其於末俗之敝可謂懇切而詳盡矣至於佞諂日
熾剛克消亡朝多沓沓之流士保容容之福茍由其道
無變其俗必將使一國之人皆化為巧言令色孔壬而
後已然則喪亂之所從生豈不階於夸毗之輩乎(樂天/作胡)
(旋女詩曰天寳季年時/欲變臣妾人人學圎轉)是以屈原疾楚國之士謂之如
脂如韋而孔子亦云吾未見剛者
　　流言以對
彊禦多懟即上章所云彊禦之臣也其心多所懟疾而
獨窺人主之情深居禁中而好聞外事則假流言以中
傷之若二叔之流言以間周公是也夫不根之言何地
蔑有以斛律光之舊將而有百升明月之謠以裵度之
元勳而有坦腹小兒之誦所謂流言以對者也如此則
宼賊生乎内而怨詛興乎下矣郤宛之難進胙者莫不
謗令尹所謂侯作侯祝者也孔氏疏采苓曰讒言之起
由君數問小事於小人也可不慎哉
　　申伯
申伯宣王之元舅也立功於周而吉甫作崧髙之誦其
孫女為幽王后無罪見黜申侯乃與犬戎攻殺幽王(竹/書)
(紀年宣王四十一年王師敗/于申則宣王之末申侯已叛)乃未㡬而為楚所病戌申
之詩作焉當宣王之世周興而申以强當平王之世周
衰而申以弱至莊王之世而申為楚縣矣(左傳哀公十/七年言楚文)
(王縣/申)二舅之於周功罪不同而其所以自取如此宋左
師之告華亥曰女喪而宗室於人何有人亦與女何有
讀二詩者豈徒論二王之得失哉
　　徳輶如毛
徳輶如毛(即輶車鸞/鑣之輶)言易舉也故曰一日克已復禮天
下歸仁焉又曰有能一日用其力於仁矣乎我未見力
不足者
　　韓城
水經注聖水徑方城縣故城北又東南徑韓城東詩溥
彼韓城燕師所完王錫韓侯其追其貊奄受北國王肅
曰今涿郡方城縣有韓侯城世謂寒號非也(魏書地形/志范陽郡)
(方城縣有/韓侯城)按史記燕世家易水東分為梁門今順天府
固安縣有方城村即漢之方城縣也水經注亦云濕水
徑良鄉縣之北界歴梁山南髙梁水出焉是所謂奕奕
梁山者矣舊説以韓國在同州韓城縣曹氏曰武王子
初封於韓其時召襄公封於北燕實為司空王命以燕
衆城之竊疑同州去燕二千餘里即令召公為司空掌
邦土量地逺近興事任力亦當發民於近甸而已豈有
役二千里外之人而為築城者哉召伯營申亦曰因是
謝人齊桓城邢不過宋曹二國而召誥庶殷攻位蔡氏
以為此遷洛之民無役紂都之理此皆經中明證(大全/載朱)
(子之言亦以/此為不可曉)況其追其貊乃東北之夷而蹶父之靡國
不到亦似謂韓土在北陲之逺也又攷王符潛夫論曰
昔周宣王時有韓侯其國近燕故詩云普彼韓城燕師
所完其後韓西亦姓韓為衛滿所伐遷居海中漢時去
古未逺當有傳授今以水經注為定
按毛傳梁山韓城皆不言其地鄭氏箋乃云梁山今在
馮翊夏陽西北韓姬姓之國也後為晉所滅故大夫韓
氏以為邑名焉(左傳富辰言邘晉應韓武之穆也左竹/書紀年平王十四年晉人滅韓按  傳)
(僖公十五年晉侯及秦伯戰于韓上言涉河下言及韓/又曰宼深矣是韓在河束亦非今之韓城也故杜氏解)
(但云韓晉地城文公十年晉人伐秦取少/梁始得今韓  之地益明戰于韓非此也)至溥彼韓城
燕師所完則鄭已自知其説之不通故訓燕為安而曰
大矣彼韓國之城乃古平安時衆民之所築完惟王肅
以梁山為涿郡方城縣之山而以燕為燕國(孫毓/亦云)今於
梁山則用鄭説於燕則用王説二者不可兼通而又巧
立召公為司空之説可謂甚難而實非矣又其追其貊
鄭以經傳説貊多是東夷故職方掌四夷九貉(即貊/字)鄭
志荅趙商云九貉即九夷也又秋官貉𨽻注云征東北
夷所獲而漢時所謂濊貊者皆在東北(史記貨殖傳燕/東綰濊貊朝鮮)
(真番之利髙漢書武帝紀注服䖍曰濊貊在/辰韓之北  句麗沃沮之南東窮於大海)因於箋末
添二語云其後追也貊也為玁狁所逼稍稍東遷此又
可見康成之不自安而遷就其説也
　　如山之苞如川之流
如山之苞營法也如川之流陳法也古之善用師者能
為營而後能為陳故曰師出以律又曰不愆於四伐五
伐六伐七伐乃止齊焉管子霸國之謀且猶作内政以
寄軍令使之耳目素習心志素定如山之不可動搖然
後出而用之若決水於千仞之谿矣
　　不弔不祥
威儀之不類賢人之喪亡婦寺之專横皆國之不祥而
日月之𤯝山川之變鳥獸草木之妖其小者也傳曰人
無釁焉妖不自作故孔子對哀公以老者不教幼者不
學為俗之不祥(家/語)荀子曰人有三不祥幼而不肯事長
賤而不肯事貴不肖而不肯事賢是人之三不祥也而
武王勝殷得二俘而問焉曰若國有妖乎一俘對曰吾
國有妖晝見星而天雨血一俘對曰此則妖也非其大
者也吾國之妖子不聽父弟不聽兄君令不行此妖之
大者也武王避席再拜之(吕氏春秋畏書載箕子之言/亦曰乃㒺  畏咈其耉長舊)
(有位/人)自余所逮見五六十年國俗民情舉如此矣不教
不學之徒滿於天下而一二稍有才知者皆少正夘鄧
析之流是豈待三川竭而悲周岷山崩而憂漢哉書曰
習與性成詩云如彼泉流無淪胥以敗識時之士所以
引領於哲王繫心於耉徳也
　　駉
魯僖公儉以足用寛以愛民務農重穀而有駉牧之盛
衛文公大布之衣大帛之冠務材訓農通商惠工敬教
勸學授方任能而有騋牝三千之多然則古之馬政皆
本於田功也吾未見廏有肥馬野有餓莩而能國者也
　　實始翦商
太王當武丁祖甲之世殷道未衰何從有翦商之事僖
公之世距太王已六百餘年作詩之人特本其王迹所
基而侈言之爾猶泰誓之言命我文考肅將天威也猶
康誥之言天乃大命文王殪戎殷也亦後人追言之也
張子曰一日之間天命未絶猶是君臣
　　𤣥鳥
讀經傳之文終商之世無言祥瑞者而大戊之祥桑髙
宗之雊雉惕於天之見妖而修徳者有二焉則知監於
夏王之矯誣上天而慄慄危懼盖湯之家法也簡狄吞
卵而生契不亦矯誣之甚乎毛氏傳曰𤣥鳥鳦鳥也春
分𤣥鳥降湯之先祖有娀氏女簡狄配髙辛氏帝帝率
與之祈於郊禖而生契故本其為天所命以𤣥鳥至而
生焉可以破史遷之謬矣
　　敷奏其勇
敷奏其勇不震不動不難不竦茍非大受之人驟而當
天下之重任鮮不恐懼而失其守者此公孫丑所以有
動心之問也升陑伐夏創未有之事而不疑可謂天錫
之勇矣何以能之其上帝臨女無貳爾心之謂乎
湯武身之也學湯之勇者宜何如震驚百里不喪七鬯
近之矣
　　魯頌商頌
詩之次序猶春秋之年月夫子因其舊文述而不作也
頌者美盛徳之形容以告宗廟魯之頌頌其君而已而
列之周頌之後者魯人謂之頌也(鄭氏曰襄公時季孫/行父請命於周而史)
(克作之然春秋列國卿大/夫賦詩無及此四篇者)世儒謂夫子尊魯而進之為
頌是不然魯人謂之頌夫子安得不謂之頌乎為下不
倍也春秋書公書郊禘亦同此義孟子曰其文則史不
獨春秋也雖六經皆然今人以為聖人作書必有驚世
絶俗之見此是以私心待聖人世人讀書如王介甫纔
入貢院而一院之事皆欲紛更(宋史張/方平傳)此最學者之大
病也
列國之風何以無魯大師陳之固曰魯詩不謂之頌矣
孔子魯人也從魯而謂之頌此如魯史之書公也然而
泮水之文則固曰魯侯也
商何以在魯之後曰草廬吴氏嘗言之矣大師所職者
當代之詩也商則先代之詩故次之周魯之後(汲冢周/書伊尹)
(朝獻商書附於王會/解之後即其例也)
　　詩序
詩之世次必不可信今詩亦未必皆孔子所正且如褒
姒滅之幽王之詩也而次於前召伯營之宣王之詩也
而次於後序者不得其説遂并楚茨信南山甫田大田
瞻彼洛矣裳裳者華桑扈鴛鴦魚藻采菽十詩皆為刺
幽王之作恐不然也又如碩人荘姜初歸事也而次於
後緑衣日月終風荘姜失位而作燕燕送歸妾作擊鼓
國人怨周吁而作也而次於前(朱子日月傳曰此詩當/在燕燕之前下篇放此)
渭陽秦康公為太子時作也而次於後黄鳥穆公薨後
事也而次於前此皆經有明文可據故鄭氏謂十月之
交雨無正小旻小宛皆刺厲王之詩(十月之交有艷妻/之云自當是幽王)
漢興之初師移其第耳而左氏傳楚荘王之言曰武王
作武其卒章曰耆定爾功其三曰敷時繹思我徂維求
定其六曰綏萬邦屢豐年今詩但以耆定爾功一章為
武而其三為賚其六為桓章次復相隔越儀禮歌召南
三篇越草蟲而取采蘋正義以為采蘋舊在草蟲之前
知今日之詩已失古人之次非夫子所謂雅頌各得其
所者矣
　
　
　
　
　
　
　
　
　
　日知録卷三
欽定四庫全書
　日知錄卷四　　　　　崑山　顧炎武　撰
　　魯之春秋
春秋不始於隠公晉韓宣子聘魯觀書於太史氏見易
象與魯春秋曰周禮盡在魯矣吾乃今知周公之德與
周之所以王也(左傳昭/公二年)葢必起自伯禽之封以洎於中
世當周之盛朝覲㑹同征伐之事皆在焉故曰周禮而
成之者古之良史也(孟子雖言詩亡然後春秋作然不/應伯禽至孝公三百五十年全無)
(紀/載)自隠公以下世道衰微史失其官於是孔子懼而脩
之自惠公以上之文無所改焉所謂述而不作者也自
隠公以下則孔子以已意脩之所謂作春秋也然則自
惠公以上之春秋固夫子所善而從之者也惜乎其書
之不存也
　　春秋闕疑之書
孔子曰吾猶及史之闕文也史之闕文聖人不敢益也
春秋桓公十七年冬十月朔日有食之傳曰不書日官
失之也僖公十五年夏五月日有食之傳曰不書朔與
日官失之也以聖人之明千嵗之日至可坐而致豈難
考歴布算以補其闕而夫子不敢也况於史文之誤而
無從取正者乎况於列國之事得之傳聞不登於史䇿
者乎左氏之書成之者非一人錄之者非一世可謂富
矣而夫子當時未必見也史之所不書則雖聖人有所
不知焉者且春秋魯國之史也即使厯聘之餘必聞其
政遂可以百二十國之寳書增入本國之記注乎(成公/十三)
(公㑹諸侯伐秦下正義曰經文依史官䇿書䇿書所無/故經文遂闕也傳文采於簡牘簡牘先有故傳文獨存)
(也/)若乃改葬惠公之類不書者舊史之所無也曹大夫
宋大夫司馬司城之不名者闕也(齊崔氏出奔衛去名/而書族宋殺其大夫)
(山去族而書字/疑皆前史之闕)鄭伯髠頑楚子麇齊侯陽生之實弑而
書卒者傳聞不勝簡書是以從舊史之文也(邵氏曰赴/以卒則卒)
(赴以弑則弑弑而赴以卒其弑也傳聞云爾也/傳聞不勝簡書是以書卒以待察也比之疑獄)左氏出
於獲麟之後網羅浩博實夫子之所未見乃後之儒者
似謂已有此書夫子據而筆削之即左氏之解經於所
不合者亦多曲為之説而經生之論遂以聖人所不知
為諱是以新説愈多而是非靡定故今人學春秋之言
皆郢書燕説而夫子之不能逆料者也子不云乎多聞
闕疑慎言其餘豈特告子張乎脩春秋之法亦不過此
春秋因魯史而脩者也左氏傳采列國之史而作者也
故所書晉事自文公主夏盟政交於中國則以列國之
史參之而一從周正自惠公以前則間用夏正其不出
於一人明矣其謂賵仲子為子氏未薨平王崩為赴以
庚戍(先壬戍/十二日)陳侯鮑卒為再赴似皆揣摩而為之説
　　三正
三正之名見於甘誓蘇氏以為自舜以前必有以建子
建丑為正者其來尚矣微子之命曰統承先王脩其禮
物則知把用夏正宋用殷正若朝覲㑹同則用周之正
朔其於本國自用其先王之正朔也獨是晉為姬姓之
國而用夏正則不可解(三正之所以異者疑古之分國/各有所受故公劉當夏后之世)
(而一之日二之日已用建子為紀晉之用寅其亦承唐/人之舊與  舜典協時月正日即協此不齊之時月)
杜預春秋後序曰晉太康中汲縣人發其界内舊冢得
古書皆簡編科斗文字記晉國起自殤叔次文侯昭侯
以至曲沃莊伯莊伯之十一年十一月魯隠公之元年
正月也皆用夏正建寅之月為嵗首編年今攷春秋僖
公五年晉侯殺其世子申生經書春而傳在上年之十
二月十年里克弑其君卓經書正月而傳在上年之十
一月十一年晉殺其大夫㔻鄭父經書春而傳在上年
之冬十五年晉侯及秦伯戰于韓獲晉侯經書十有一
月壬戍而傳則為九月壬戍經傳之文或從夏正或從
周正所以錯互如此(羅泌以為傳據/晉史經則周厯)與史記漢元年冬
十月五星聚東井乃秋七月之誤正同僖公五年十二
月丙子朔虢公醜奔京師而卜偃對獻公以為九月十
月之交襄公三十年絳縣老人言臣生之嵗正月甲子
朔以長厯推之為魯文公十一年三月甲子朔此又晉
人用夏正之見於傳者也
僖公二十四年冬晉侯夷吾卒杜氏注文公定位而後
告夫不告文公之入(傳曰秦伯納之/不書不告入也)而告惠公之薨以
上年之事為今年之事新君入國之日反為舊君即世
之年非人情也疑此經乃錯簡當在二十三年之冬傳
曰九月晉惠公卒晉之九月周之冬也(蓋懐公遣/人來告)
隠公六年冬宋人取長葛傳作秋劉原父曰左氏日月
與經不同者丘明作書雜取當時諸侯史䇿之文其用
三正參差不一往往而迷故經所云冬傳謂之秋也攷
宋用殷正則建酉之月周以為冬宋以為秋矣
桓公七年夏榖伯綏來朝鄧侯吾離來朝傳作春劉原
父曰傳所据者以夏正紀時也
文公十六年齊公子商人弑其君舍經在九月傳作七
月隠公三年夏四月鄭祭足帥師取温之麥秋又取成
周之禾若以為周正則麥禾皆未熟四年秋諸侯之師
敗鄭徒兵取其禾而還亦在九月之上是夏正六月禾
亦未熟注云取者葢芟踐之終是可疑按傳中雜取三
正多有錯誤左氏雖發其例於隠之元年曰春王周正
月而間有失於改定者文多事繁固著書之君子所不
能免也
　　閏月
左氏傳文公元年於是閏三月非禮也襄公二十七年
十一月乙亥朔日有食之辰在申司厯過也再失閏矣
哀公十二年冬十二月螽仲尼曰今火猶西流司厯過
也並是魯厯春秋時各國之厯亦自有不同者經特據
魯厯書之耳(史記秦宣公享國十二年初志/閏月此各國厯法不同之一證)成公十八
年春王正月晉殺其大夫胥童傳在上年閏月(上有十/二月)
哀公十六年春王正月己卯衛世子蒯瞶自戚入于衛
衛侯輒來奔傳在上年閏月(上有/冬)皆魯失閏之證杜以
為從告非也
史記周襄王二十六年閏三月而春秋非之則以魯厯
為周厯非也平王東遷以後周朔之不頒久矣故漢書
律厯志六厯有黄帝顓頊夏殷周及魯厯其於左氏之
言失閏皆謂魯厯葢本劉歆之説(五行志周衰天子不/班朔魯厯不正置閏)
(不得其月月大/小不得其度)
　　王正月
廣川書跋載晉安鼎銘曰惟王十月乙亥(集古錄博古/圖載此鼎並)
(作王/九月)而論之曰聖人作春秋於嵗首則書王説者謂謹
始以正端今晉人作鼎而曰王十月是當時諸侯皆以
尊王正為法不獨魯也李夢陽言今人往往有得秦權
者亦有王正月字以是觀之春秋王正月必魯史本文
也言王者所以别於夏殷並無他義劉原父以王之一
字為聖人新意非也子曰述而不作信而好古亦於此
見之(博古圖載周仲偁父鼎銘曰維王五月初吉丁亥/齊侯鎛鐘銘曰維王五月辰在戊寅敔敦銘曰維)
(王十/月)
趙伯循曰天子常以今年冬班明年正朔於諸侯諸侯
受之每月奉月朔甲子以告於廟所謂稟正朔也故曰
王正月
左氏傳曰元年春王周正月此古人解經之善後人辨
之累數百千言未明者傳以一字盡之矣
未為天子則雖建子而不敢謂之正武成惟一月壬辰
是也(傳一月周之正月/猶豳詩言一之日)已為天子則謂之正而復加王
以别於夏殷春秋王正月是也
　　春秋時月並書
春秋時月並書於古未之見攷之尚書如泰誓十有三
年春大會于孟津金縢秋大熟未穫言時則不言月伊
訓惟元祀十有二月乙丑太甲中惟三祀十有二月朔
武成惟一月壬辰康誥惟三月哉生魄召誥三月惟丙
午朏多士惟三月多方惟五月乙亥顧命惟四月哉生
魄畢命惟十有二年六月庚午朏言月則不言時(朱文/公荅)
(林擇之亦有古文/例不書時之説)其他鐘鼎古文多如此春秋獨並舉
時月者以其為編年之史有時有月有日多是義例所
存不容於闕一也(或疑夫子特筆是不然舊史既以春/秋為名自當書時且如隠公二年春)
(公㑹戎于潛不容二年書春元年乃不書/春是知謂以時冠月出於夫子者非也)
建子之月而書春此周人謂之春矣後漢書陳寵傳曰
天正建子周以為春元態朋來五經説曰陽生於子即
為春隂生於午即為秋此之謂天統
　　謂一為元
楊龜山荅胡康侯書曰蒙録示春秋第一叚義所謂元者
仁也仁人心也春秋深明其用當自貴者始故治國先
正其心其説似太支離矣恐改元初無此意(此本之漢/書董仲舒)
(傳臣謹按春秋謂一元之意一者萬物之所從始也元/者辭之所謂大也謂一為元者視大始而欲正本也)
三代正朔如忠質文之尚循環無端不可增損也斗綱
之端連貫營室織女之紀指牽牛之初以紀日月故曰
星紀五星起其初日月起其中其時為冬至其辰為丑
三代各據一統明三統常合而迭為首周環五行之道
也周據天統以時言也商據地統以辰言也夏據人統
以人事言也故三代之時惟夏為正謂春秋以周正紀
事是也正朔必自天子出改正朔恐聖人不為也若謂
以夏時冠月如定公元年冬十月隕霜殺菽若以夏時
言之則十月隕霜乃其時也不足為異周十月乃夏之
八月若以夏時冠月當曰秋十月也(熊朋來亦云若依/夏時周月之説則)
(正月二月須書冬而/三月乃可書春爾)
五代史漢本紀論曰人君即位稱元年常事爾孔子未
脩春秋其前固已如此雖暴君昏主妄庸之史其記事
先後逺近莫不以嵗月一二數之乃理之自然也(元呉/萊本)
(此作改/元論)其謂一為元葢古人之語爾及後世曲學之士
始謂孔子書元年為春秋大法遂以改元為重事徐無
黨注曰古謂嵗之一月亦不云一而曰正月國語言六
吕曰元間大吕周易列六爻曰初九大抵古人言數多
不言一不獨謂年為元也吕伯恭春秋講義曰命日以
元虞典也(書月正/元日)命祀以元商訓也(惟元祀十有/二月乙丑)年紀
日辰之首其謂之元葢已久矣豈孔子作春秋而始名
之哉説春秋者乃言春秋謂一為元殆欲深求經㫖而
反淺之也
　　改月
三代改月之證見於白虎通所引尚書大傳之言甚明
其言曰夏以孟春月為正殷以季冬月為正周以仲冬
月為正(正即/正月)夏以十三月為正色尚黑以平旦為朔殷
以十二月為正色尚白以雞鳴為朔周以十一月為正
色尚赤以夜半為朔不以二月後為正者萬物不齊莫
適所統故必以三微之月也周以十一月為正即名正
月不名十一月矣殷以十二月為正即名正月不名十
二月矣夏以十三月為正即名正月不名十三月矣(洪/邁)
(曰十三月者承十二/月而言即正月也)胡氏引伊訓太甲十有二月之文
以為啇人不改月之證與孔傳不合亦未有明據(伊訓/惟元)
(祀十有二月乙丑伊尹祠于先王傳曰湯崩踰月太甲/即位奠殯而告太甲中惟三祀十有二月朔傳曰湯以)
(元年十一月崩至此二十六月三/年服闋未嘗以十二月為嵗首)
胡氏又引秦人以亥為正不改時月為證則不然漢書
髙帝紀春正月注師古曰凡此諸月號皆太初正厯之
後記事者追改之非當時本稱也以十月為嵗首即謂
十月為正月今此真正月當時謂之四月耳他皆類此
叔孫通傳諸侯羣臣朝十月師古曰漢時尚以十月為
正月故行朝嵗之禮史家追書十月(漢元年冬十月五/星聚東井當是建)
(申之月劉攽曰按厯太白辰星去日率不過一兩次今/十月而從嵗星於東井無是理也然則五星以秦之十)
(月聚東井耳秦之十月今七月日當在鶉尾故太白辰/星得從嵗星也按此足明記事之文皆是追改惟此一)
(事失於追改遂以秦之十月為漢之十月耳夫以七/月誤為十月正足以為秦人改月之證胡氏失之)
　　天王
尚書之文但稱王春秋則曰天王以當時楚吳徐越皆
僭稱王故加天以别之也趙子曰稱天王以表無二尊
是也
　　邾儀父
邾儀父之稱字者附庸之君無爵可稱若直書其名又
非所以待鄰國之君也故字之(詩序車鄰美秦仲也孔/子曰秦仲以字配國者)
(附庸未得爵/命無謚可稱)卑於子男而進於變夷之國(郳犂來介/葛盧書名)與
蕭叔朝公(杜解叔/名非也)同一例也左氏曰貴之公羊曰褒之
非矣(此亦史家常例非舊史書邾/克而夫子改之為儀父也)
邾儀父稱字附庸之君也郳犂來來朝稱名下矣介葛
盧來不言朝又下矣白狄來略其君之名又下矣
　　仲子
隠公元年秋七月天王使宰咺來歸惠公仲子之賵曰
惠公仲子者惠公之母仲子也文公九年冬秦人來歸
僖公成風之禭曰僖公成風者僖公之母成風也(猶晉/簡文)
(帝母㑹稽王太妃鄭氏之稱簡文宣太后國學/明教臧燾所謂繫子為稱兼明貴之所由者也)榖梁傳
曰母以子氏(注妾不得體君故以子為氏/按妾不得體君儀禮傳文)仲子者何惠公
之母孝公之妾也此説得之左氏以為桓公之母桓未
立而以夫人之禮尊其母又未薨而賵皆逺於人情不
可信(公羊亦以為桓公之母惠公之妾繫/妾於君較之繫母於子義則短矣)所以然者以
魯有兩仲子孝公之妾一仲子惠公之妾又一仲子(左/氏)
(哀公二十四年傳周公及武公娶于/薛孝惠娶于商自桓以下娶于齊)而隠之夫人又是
子氏二傳所聞不同故有紛紛之説
此亦魯史原文葢魯有兩仲子不得不稱之曰惠公仲
子也考仲子之宫不言惠公者承上文而略其辭也
釋例曰婦人無外行於禮當繫夫之謚以明所屬如鄭
武公娶于申曰武姜衞莊公娶于齊東宫得臣之妹曰
莊姜是也妾不得體君不得已而繫之子仲子繫惠公
而不得繫於孝公成風繫僖公而不得繫於莊公抑所
謂名不正則言不順者矣
春秋十二公夫人之見於經者桓夫人文姜莊夫人哀
姜僖夫人聲姜宣夫人穆姜成夫人齊姜皆書薨書葬
(聲姜不書逆不書至/文公成公不書生)文夫人出姜不書薨葬隠夫人子
氏書薨不書葬昭夫人孟子變薨言卒不書葬不稱夫
人其妾母之見於經者僖母成風宣母敬嬴襄母定姒
昭母齊歸皆書薨書葬稱夫人小君惟哀母定姒變薨
言卒不稱夫人小君其他若隠母聲子桓母仲子閔母
叔姜皆不見於經定母則經傳皆闕而所謂惠公仲子
者惠公之母也
二年十有二月乙卯夫人子氏薨榖梁傳夫人者隠公
之妻也(左氏以為桓母公/羊以為隠母並非)卒而不書葬夫人之義從君
者也春秋之例葬君則書葬君之母則書葬妻則不書
所以别禮之輕重也隠見存而夫人薨故葬不書注謂
隠弑賊不討故不書者非
　　成風敬嬴
成風敬嬴定姒(襄公/四年)齊歸之書夫人書小君何也邦人
稱之舊史書之夫子焉得而貶之在後世則秦芊氏漢
薄氏之稱太后也直書而失自見矣定姒(定公十五年/  魯有兩定)
(姒/)書葬而不書夫人小君哀未君也(劉原父曰姒氏為/哀公之母定公之)
(妾哀未成君故亦未/敢謂其母夫人耳)孟子則并不書葬不成喪也
　　君氏卒
君氏卒以定公十五年姒氏卒例之從左氏為是不言
子氏者子氏非一故繫之君以為别猶仲子之繫惠公
也若天子之卿則當舉其名不但言氏也(公羊榖梁二/傳作尹氏)
或疑君氏之名别無所見左傳襄公二十六年左師見
夫人之歩馬者問之對曰君夫人氏也葢當時有此稱
然則去其夫人即為君氏矣(戰國齊有/君王后)
夫人子氏隠之妻嫡也故書薨君氏隠之母惠公之繼
室妾也故書卒
不書葬者何春秋之初去西周未逺嫡妾之分尚嚴故
仲子别宫而獻六羽所謂猶秉周禮者也僖公以後日
以僭踰於經可見矣
　　滕子薛伯杞伯
滕侯之降而子也薛侯之降而伯也杞侯之降而伯而
子也貶之乎(滕子來朝張無垢胡/康侯謂貶其朝桓)貶之者人之可也名
之可也至於名盡之矣降其爵非情也古之天下猶今
也崔呈秀魏廣微天下之人無字之者言及之則名之
名之者惡之也惡之則名之焉盡之矣若降其少師而
為太子少師降其尚書而為侍郎郎中員外雖童子亦
知其不可矣然則三國之降焉何沙隨程氏以為是三
國者皆微困於諸侯之政而自貶焉(孫明復已有此説/伊川春秋傳略同)
(從昭公十三年平丘之盟子産爭承曰鄭伯男也而使/  公侯之貢懼弗給也哀公十三年黄池之㑹子服景)
(伯曰魯賦於吳八百乘若為子男則將半/邾以屬於呉而如邾以事晉皆其證也)春秋之世衞
稱公矣及其末也貶而侯貶而君(史記衛世家昭公時/三晉彊衞如小侯屬)
(之成侯十六年衞更貶號曰侯嗣君五年更貶號曰君/  此著於史記而後人尚有不知者髙誘解吕氏春秋)
(衛嗣君曰秦/貶其號為君)夫滕薛把猶是也(襄公二十七年宋之盟/齊人請邾宋人請滕皆)
(不與盟定公元年城成周宋仲㡬曰滕薛郳/吾役也則不惟自貶且為大國之私屬矣)故魯史因
而書之也
小國貧則滕薛把降而稱伯稱子大國彊則齊世子光
列於莒邾滕薛杞小邾之上(齊世子光八㑹諸侯其五/㑹並序諸侯之下至襄公)
(十年伐鄭之㑹在滕薛把小邾/上十一年再㑹又進在莒邾上)時為之也左氏謂以先
至而進之亦託辭焉爾
　　闕文
桓公四年七年闕秋冬二時定公十四年闕冬一時(公/羊)
(成公十年/闕冬十月)昭公十年十二月無冬僖公二十八年冬無
月而有壬申丁丑桓公十四年有夏五而無月桓公十
七年冬十月有朔而無甲子桓公三年至九年十一年
至十七年無王桓公五年春正月甲戍己丑陳侯鮑卒
甲戌有日而無事皆春秋之闕文後人之脱漏也(莊公/二十)
(二年夏五月無事而不書/首月杜氏釋例以為闕謬)穀梁有桓無王之説竊以為
夫子於繼隠之後而書公即位則桓之志見矣奚待去
其王以為貶邪
王使榮叔來錫桓公命不書天闕文也(文公五年王使/榮叔歸含且賵)
(同/)若曰以其錫桓而貶之則桓之立春秋固已公之矣
商臣而書楚子(文公/九年)商人而書齊侯(文公十/五年)五等之爵
無所可貶孰有貶及於天王邪
僖公元年夫人氏之喪至自齊不言姜宣公元年遂以
夫人婦姜至自齊不言氏此與文公十四年叔彭生不
言仲定公六年仲孫忌不言何同皆闕文也聖人之經
平易正大
邵國賢(寳/)曰夏五魯史之闕文歟春秋之闕文歟如謂
魯史之闕文者筆則筆削則削何獨闕其所不必疑以
示後世乎闕其所不必疑以示後世推不誠伯髙之心
是不誠於後世也聖人豈為之哉不然則甲戍己丑叔
彭生仲孫忌又何為者是故夏五春秋之闕文也非魯
史之闕文也范介儒(守/巳)曰紀子伯郭公夏五之類傳經
者之脱文耳謂為夫子之闕疑吾不信已(按甲戍己丑/似是魯史之)
(文故左傳已/有再赴之説)
　　夫人孫于齊
莊公元年三月夫人孫于齊不稱姜氏絶之也二年十
有二月夫人姜氏㑹齊侯于禚復稱姜氏見魯人復以
小君待之忘父而與讎通也先孫後㑹其間復歸於魯
而春秋不書為國諱也此夫子削之矣
劉原父曰左氏曰夫人孫于齊不稱姜氏絶不為親禮
也謂魯人絶文姜不以為親乃中禮爾(杜氏謂文姜之/義宜與齊絶而)
(復奔齊者乃是曲説得魏書竇瑗傳引注云夫人有與/殺桓之罪絶不為親  尊父之義善莊公思大義絶有)
(罪故曰禮也葢/先儒皆主此説)然則母可絶乎宋襄之母獲罪於君歸
其父母之國及襄公即位欲一見而義不可得作河廣
之詩以自悲然宋亦不迎而致也為嘗獲罪於先君不
可以私廢命也孔子論其詩而著之以為宋姬不為不
慈襄公不為不孝今文姜之罪大絶不為親何傷於義
哉
詩序猗嗟刺魯莊公不能防閑其母趙氏因之有哀痛
以思父誠敬以事母威刑以馭下之説此皆禁之於末
而不原其始者也夫文姜之反於魯必其與公之喪俱
至其孫于齊為國論所不容而去者也(内諱奔謂之孫/文姜之於齊父)
(母之國也何至於書孫/此直書而義自見者也)於此而遂絶之則臣子之義伸
而異日之醜行不登於史䇿矣莊公年少當國之臣不
能堅持大義使之復還於魯慿君母之尊挾齊之强而
恣睢淫佚遂至於不可制易曰君子以作事謀始左氏
絶不為親一言深得聖人之意而魯人既不能行後儒
復昧其義所謂為人臣子而不通春秋之義者遭變事
而不知其權豈不信夫
　　公及齊人狩于禚
莊公四年二月夫人姜氏享齊侯于祝丘冬公及齊人
狩于禚夫人享齊侯猶可書也公與齊侯狩不可書也
故變文而曰齊人人之者讎之也杜氏以為微者失之
矣
　　楚呉書君書大夫
春秋之於呉楚斤斤焉不欲以其名與之也楚之見於
經也始於莊之十年曰荆而已二十三年於其來聘而
人之二十八年復稱荆而不與其人也僖之元年始稱
楚人四年盟于召陵始有大夫(公羊傳謂文公九年使/椒來聘始有大夫疏矣)
(又謂夷狄不氏非/也屈完固已書氏)二十一年㑹于盂始書楚子然使宜
申來獻㨗者楚子也(二十/一年)而不書君圍宋者子玉(二十/七年)
救衞者子玉戰城濮者子玉也(二十/八年)而不書帥聖人之
意使之不得遽同於中夏也呉之見於經也始於成之
七年曰呉而已襄之五年㑹于戚於其來聼諸侯之好
而人之十年十四年復稱呉殊會而不與其人也二十
五年門于巢卒始書呉子(吳本伯爵春秋以其僭王/降從四裔之例而書子)二
十九年使札來聘始有大夫然滅州來(昭公十/三年)戰長岸
(十七/年)敗雞父(二十/三年)滅巢(二十/四年)滅徐(三十/年)伐越(三十/二年)入郢
(定公/四年)敗檇李(十四/年)伐陳(哀公/六年)會柤(同/上)㑹鄫(七/年)伐我(八/年)伐
齊(十年一/一年)救陳(十/年)戰艾陵(十一/年)㑹橐皋(十二/年)並稱呉而
不與其人會黄池(十三/年)書晉侯及呉子而殊其㑹終春
秋之文無書帥者使蠻夷之君不得主盟也是知書君
書大夫春秋之變文法也政交於中國矣以後世之事
言之如劉石十六國之輩略之而已至魏齊周則不得
不成之為國而列之於史遼金亦然此夫子所以錄楚
吴也聖人録之而後人必以為外之似非春秋之深㫖
矣
　　亡國書葬
紀已亡而書葬紀叔姬存紀也陳已亡而書葬陳哀公
存陳也此聖人之情而見諸行事者也
　　許男新臣卒
許男新臣卒左氏傳曰許穆公卒於師葬之以侯禮也
而經不言於師此舊史之闕夫子不敢增也榖梁子不
得其説而以為内桓師劉原父以為去其師而歸卒於
其國鑿矣
　　禘于太廟用致夫人
禘于太廟用致夫人夫人者哀姜也哀姜之薨七年矣
魯人有疑焉故不祔於姑至是因禘而致之不稱姜氏
承元年夫人姜氏薨于夷之文也哀姜與弑二君而猶
以之配莊公是亂於禮矣明乎郊社之禮禘嘗之義治
國其如示諸掌乎致夫人也躋僖公也皆魯道之衰而
夫子所以傷之者也胡氏以夫人為成風成風尚存何
以言致亦言之不順也
以成風稱小君是亂嫡妾之分雖然猶愈於哀姜也説
在乎漢光武之黜吕后而以薄氏配髙廟也
　　及其大夫荀息
晉獻公之立奚齊以王法言之易樹子也以臣子言之
則君父之命存焉(古人重父命伯夷以父命/之故不立而逃叔齊是也)是故荀息
之忠同於孔父仇牧
　　邢人狄人伐衞
春秋之文有從同者僖公十八年邢人狄人伐衞二十
年齊人狄人盟于邢並舉二國而狄亦稱人臨文之不
得不然也(莊公二十三年荆人來聘趙氏鵬飛曰稱人/非進之也若但書荆來聘則若舉國皆來於)
(文不順故書人字以成文耳不然/二十八年荆伐鄭何以不書人乎)若惟狄而已則不稱
人十八年狄救齊二十一年狄侵衞是也榖梁傳謂狄
稱人進之也何以不進之於救齊而進之於伐衞乎則
又為之説曰善累而後進之夫伐衞何善之有
昭公五年楚子蔡侯陳侯許男頓子沈子徐人越人伐
呉不稱於越而稱越人亦同此例(陸氏纂例曰凡夷狄/與諸侯列序皆稱人)
(以便文但/君臣同辭)
　　王入于王城不書
襄王之復左氏書夏四月丁巳王入于王城而經不書
其文則史也史之所無夫子不得而益也路史以為襄
王未嘗復國而王子虎為之居守此鑿空之語(其説曰/春秋始)
(書天王出居後四年五月書公朝于王所冬天王狩于/河陽公朝于王所文公八年書天王崩未嘗書入也王)
(猛居皇敬王居狄泉此畿内地而其入也猶且書之天/下之主也鄭他國也亦既逺而戒矣孰有入不書哉納)
(天子定王室是乃人臣之極勲而不書於/經又何以春秋為然則襄王未嘗入也)且惠王嘗適
鄭而處于櫟矣(襄公二/十年)其出不書其入不書以路史之
言例之則是未嘗出未嘗入也莊王僖玉頃王崩皆不
書以路史之言例之則是未嘗崩也而可乎(趙氏曰春/秋王崩三)
(不書見王室不告魯亦不赴也愚謂此/特因舊史之不書而二者之義自見)邵氏曰襄王之
出也嘗告難於諸侯故仲尼據䇿而書之其入也與夫
惠王之出入也皆未嘗告於諸侯䇿所不載仲尼雖得
之傳聞安得益之乃若敬王之立則仲尼所見之世也
子朝奔楚且有使以告諸侯況天王乎䇿之所具葢昭
如也故狄泉也書成周也書
事莫大於天王之入而春秋不書故夫子之自言也曰
述而不作
　　星孛
春秋書星孛有言其所起者有言其所入者文公十四
年秋七月有星孛入于北斗不言所起重在北斗也昭
公十七年冬有星孛于大辰西及漢不言及漢重不在
漢也
　　子卒
叔仲惠伯從君而死義矣而國史不書夫子平日未嘗
闡幽及之者葢所謂匹夫匹婦之諒自經於溝瀆而莫
之知者也
　　納公孫寧儀行父于陳
孔寧儀行父從靈公宣淫於國殺忠諫之泄冶君弑不
能死從楚子而入陳春秋之罪人也故書曰納公孫寧
儀行父于陳杜預乃謂二子託楚以報君之讎靈公成
喪賊討國復功足以補過嗚呼使無申叔時之言陳為
楚縣矣二子者楚之臣僕矣尚何功之有幸而楚子復
封成公反國二子無秋毫之力而杜氏為之曲説使後
世詐諼不忠之臣得援以自解嗚呼其亦愈於已為他
人郡縣而猶言報讎者與
與楚子之存陳不與楚子之納二臣也公羊子固已言
之曰存陳悕矣
　　三國來媵
十二公之世魯女嫁於諸侯多矣獨宋伯姬書三國來
媵葢宣公元妃所生(宣公元年夫人/至自齊即穆姜)
庶出之子不書生故子同生特書庶出之女不書致不
書媵故伯姬歸於宋特書
衞碩人之詩曰東宫之妹正義曰東宫太子所居也繫
太子言之明與同母見夫人所生之貴是知古人嫡庶
之分不獨子也女亦然矣
　　殺或不稱大夫
凡書殺其大夫者義繫於君而責其專殺也盗殺鄭公
子騑公子發公孫輒文不可曰盗殺大夫故不言大夫
(杜氏曰以盜為文/故不得言其大夫)其義不繫於君猶之盟會之卿書名
而已胡氏以為罪之而削其大夫非也
閽弑呉子餘祭言呉子則君可知矣文不可曰呉閽弑
其君也(盗殺蔡侯申同此謂春秋中凡/若此者皆趙子所  避不成辭)穀梁子曰不稱
其君閽不得君其君也非也
　　邾子來會公
定公十四年大蒐于比蒲邾子來會公春秋未有書來
㑹公者來會非朝也㑹于大蒐之地也嘉事不以野成
故明年正月復來朝
　　葬用柔日
春秋葬皆用柔日宣公八年冬十月己丑葬我小君敬
嬴雨不克葬庚寅日中而克葬定公十五年九月丁巳
葬我君定公雨不克葬戊午日下昃乃克葬己丑丁巳
所卜之日也遲而至於明日者事之變也非用剛日也
(經文所書葬列國之君無非柔日者惟成公十五年秋/八月庚辰葬宋共公是剛日其亦雨不克葬遲而至於)
(明日/者與)漢人不知此義而長陵(髙/帝)以丙寅茂陵(武/帝)以甲申
平陵(昭/帝)以壬申渭陵(元/帝)以丙戍義陵(哀/帝)以壬寅皆用剛
日
穆天子傳盛姬之葬以壬戍疑其書為後人偽作
　　諸侯在喪稱子
凡繼立之君踰年正月乃書即位然後成之為君未踰
年則稱子未踰年又未葬則稱名先君初沒人子之心
不忍忘其父也父前子名故稱名莊公三十二年子般
卒襄公三十一年子野卒是也已葬則子道畢而君道
始矣子而不名文公十八年子卒僖公二十五年衞子
(成/公)二十八年陳子(共/公)定公三年邾子(隠/公)是也(雜記曰君/薨太子號)
(稱子待猶君也鄭氏/注曰謂未踰年也)踰年則改元國不可以曠年無君
(白虎通曰踰年稱公者緣臣民之心不可一/日無君也緣終始之義一年不可有二君也)故有不待
葬而即位則已成之為君文公元年春王正月公即位
成公元年春王正月公即位定公元年夏六月戊辰公
即位桓公十三年衞侯(惠/公)宣公十一年陳侯(成/公)成公三
年宋公(共/公)衞侯(定/公)是也所以敬守而重社稷也(杜氏左/傳注衞)
(宣公未葬惠公稱侯以接/鄰國非禮也葢不達此義)此皆周公之制魯史之文而
夫子遵之者也公羊傳曰君存稱世子(世子下仍當繫/名若陳世子款)
(鄭世子/華之類)君薨稱子某既葬稱子踰年稱公得之矣
未葬而名亦有不名者僖公九年宋子(襄/公)定公四年陳
子(懷/公)是也所以從同也(盟會之文從同而書不得獨異/  昭公二十二年劉子單子以)
(王猛居于皇/劉蚠亦在喪)已葬而不名亦有名之者昭公二十二年
王子猛是也所以示别也(嫌於敬王/王子朝)
鄭伯突出奔蔡者已即位之君也鄭世子忽復歸于鄭
者已葬未踰年之子也此臨文之不得不然非聖人之
抑忽而進突也(忽突皆名别嫌也/杜氏注賤之者非)
里克殺其君之子奚齊者未葬居喪之子也里克弑其
君卓者踰年已即位之君也此臨文之不得不然穀梁
傳曰其君之子云者國人不子也非也
　　未踰年書爵
即位之禮必於踰年之正月即位然後國人稱之曰君
春秋之時有先君已葬不待踰年而先即位者矣宣公
十年齊侯使國佐來聘(頃/公)成公四年鄭伯伐許(悼/公)稱爵
者從其國之告亦以著其無父之罪
　　姒氏卒
定公十五年姒氏卒不書薨不稱夫人葬不稱小君葢
春秋自成風以下雖以妾母為夫人然必公即位而後
稱之此姒氏之不稱者本無其事也(左氏謂不/成䘮者非)後世之
君多於柩前即位於是大行未葬而尊其母為皇太后
(後漢儀禮志三公奏尚書顧命太子即日即天子位於/柩前請太子即皇帝位皇后為皇太后奏可羣臣皆出)
(吉服入/㑹如儀)及乎所生亦以例加之妾貳於君子疑於父而
先王之禮亡矣
　　卿不書族
春秋之文不書族者有二義無駭卒挾卒柔㑹宋公陳
侯蔡叔盟于折溺會齊師伐衞未賜氏也遂以夫人婦
姜至自齊歸父還自晉至笙遂奔齊僑如以夫人婦姜
氏至自齊豹及諸侯之大夫盟於宋意如至自晉婼至
自晉一事再見因上文而略其辭也(公羊宣公元年傳/遂何以不稱公子)
(一事而再見者卒名也注卒竟也竟但舉名者省文如/後人作史一條之中再見者不復書姓  左氏不得其)
(解於溺㑹齊師伐衞則曰疾之於歸父還自晉則/曰善之豈有疾之而去族善之而又去族者乎)
春秋隠桓之時卿大夫賜氏者尚少故無駭卒而羽父
為之請族如挾如柔如溺皆未有氏族者也(穀梁傳不/爵大夫之)
(説近之而/未得其實)莊閔以下則不復見於經其時無不賜氏者
矣
劉原父曰諸侯大國三卿皆命於天子次國三卿二卿
命於天子小國三卿一卿命於天子大國之卿三命次
國之卿再命小國之卿一命其於王朝皆士也(韓宣子/稱晉士)
(起/)三命以名氏通再命名之一命略稱人周衰禮廢强
弱相并卿大夫之制雖不能盡如古見於經者亦皆當
時之實錄也故隠桓之間其去西周未久制度頗有存
者是以魯有無駭柔挾鄭有宛詹秦楚多稱人至其晚
節無不名氏通矣而邾莒滕薛之君日已益削轉從小
國之例稱人而已説者不知其故因謂曹秦以下悉無
大夫患其時有見者害其臆説因復構架無端以飾其
偽彼固不知王者諸侯之制度班爵云爾
或曰翬不稱公子何與杜氏曰公子者當時之寵號(宣/元)
(年/注)翬之稱公子也桓賜之也其終隠之篇不稱公子者
未賜也(劉原父曰公子雖親然天下無生而貴者是以/命為大夫則名氏得兩通未命為大夫則得稱)
(名不得/稱公子)若專命之罪則直書而自見矣
齊公子商人弑其君舍己賜氏也衞州吁弑其君完未
賜氏也胡氏以為以國氏者累及乎上稱公子者誅及
其身此求其説而不得故立此論爾
　　大夫稱子
周制公侯伯子男為五等之爵而大夫雖貴不敢稱子
春秋自僖公以前大夫並以伯仲叔季為稱(詩云伯兮/叔兮此大)
(夫之稱也注春秋僖公十五年震夷伯/之廟杜氏  夷謚伯字大夫既卒書字)三桓之先曰共
仲曰僖叔曰成季孟孫氏之稱子也自蔑也(文公十/五年)叔
孫氏之稱子也自豹也(襄公/七年)季孫氏之稱子也自行父
也(文公十三年子閔公元年書季/子二年書髙  皆春秋之特筆)晉之諸卿在文公以
前無稱子者魏氏之稱子也自犨也(僖公二/十三年)欒氏之稱
子也自枝也(僖公二/十八年)趙氏之稱子也自衰也(文公/二年)中行
氏之稱子也自林父也(文公十/三年)郤氏之稱子也自缺也
(文公十/三年)知氏之稱子也自首也(宣公十/二年)范氏之稱子也
自會也(宣公十/二年)韓氏之稱子也自厥也(宣公十/二年)晉齊魯
衞之執政稱子他國惟鄭間一有之餘則否不敢與大
國並也魯之三家稱子他如臧氏子服氏叔仲氏皆以
伯叔稱焉不敢與三家並也(惟襄公十四年有子叔/齊子論語有卞莊子)其
生也或以伯仲稱之如趙孟知伯死則謚之而後子之
猶國君之死而謚稱公也於此可以見世之升降焉讀
春秋者其可忽諸
春秋時大夫雖僭稱子而不敢稱於其君之前猶之諸
侯僭稱公而不敢稱於天子之前也何以知之以衞孔
悝之鼎銘知之曰獻公乃命成叔纂乃祖服曰乃考文
叔興舊耆欲成叔孔成子烝鉏也文叔孔文子圉也叔
而不子是君前不敢子也(左傳韓厥言於晉/侯亦云成季宣孟)猶有先王
之制存焉(陸淳曰侯伯子男之位皆得稱其君曰公其/子孫亦曰公子而謚不得云公者謚是王所)
(賜也大夫之臣得稱其主曰子而/謚不得稱子者謚是君所賜也)至戰國則子又不足
言而封之為君矣洛誥予旦以多子越御事多子猶春
秋傳之言羣子也(宣公十/二年)唐孔氏以為大夫皆稱子非
也
春秋自僖文以後而執政之卿始稱子其後則匹夫而
為學者所宗亦得稱子老子孔子是也(孔子弟子惟有/子曽子二人稱)
(子閔子冉/子僅一見)又其後則門人亦得稱之樂正子公都子之
流是也(孟子樂正子/注子通稱)故論語之稱子者皆弟子之於師
(如云非不説子之道衞/君待子而為政之類)孟子之稱子者皆師之於弟子
(如云子誠齊人也子/亦來見我乎之類)亦世變之所從來矣
論語稱孔子為子葢夫子而省其文門人之辭也亦有
稱夫子者夫子矢之夫子喟然歎曰夫子不荅夫子莞
爾而笑夫子憮然曰不直曰子而加以夫避不成辭也
(即此可悟春秋書法稱凡對君卿大夫皆稱/孔子又季氏一篇皆  孔子乃記者之異)
　　有謚則不稱字
春秋傳凡大夫之有謚者則不書字外大夫若宋若鄭
若陳若蔡若楚若秦無謚也而後字之内大夫若羽父
若衆仲若子家無謚也而後字之公子亦然(玉藻士於/君所言大)
(夫沒矣則/稱謚若字)楚共王之五子其成君者皆謚康王靈王平
王是也其不成君無謚而後字之子干子晳是也他國
亦然陳之五父鄭之子亹子儀是也衞州吁齊無知賊
也則名之作傳者於稱名之法可謂嚴且密矣
　　人君稱大夫字
古者人君於其國之卿大夫皆曰伯父(鄭厲公/謂原繁)叔父(魯/隠)
(公謂臧/僖伯)曰子大夫曰二三子不獨諸侯然也曲禮言列
國之大夫入天子之國曰某士自稱曰陪臣某然而天
子接之猶稱其字宣公十六年晉侯使士㑹平王室王
曰季氏而弗聞乎成公三年晉侯使鞏朔獻齊㨗于周
王曰鞏伯實來昭公十五年晉荀躒如周葬穆后籍談
為介王曰伯氏諸侯皆有以鎮撫王室(伯氏謂/荀躒)又曰叔
氏而忘諸乎(注叔籍/談字)周德雖衰辭不失舊此其稱字必
先王之制也(春秋凡命卿書/字皆本於此)周公作立政之書若侯國
之司徒司馬司空亞旅並列於王官之後葢古之人君
恭以接下而不敢遺小國之臣故平平左右亦是率從
而成上下之交矣
　　王貳於虢
名不正則言不順言不順則事不成而左氏之記周事
曰王貳於虢王叛王孫蘇以天王之尊而曰貳曰叛若
敵者之辭其不知春秋之義甚矣
　　星隕如雨
星隕如雨言多也(啖氏曰奔流者/衆如雨之多)漢書五行志成帝永
始二年二月癸未夜過中星隕如雨長一二丈繹繹未
至地滅至雞鳴止谷永對言春秋記異星隕最大自魯
莊以來至今再見此為得之而後代之史或曰小星流
百枚以上四面行或曰星流如織或曰四方星流大小
縱横百餘皆其類也(唐書天文志太和七年六月戊午/日暮及曙四方流星大小縱横百)
(餘十正統四年八月癸夘日夜達旦有流星大小二百/六  餘余於甲申年閏六月丙申望見月食既星流竟)
(夕始悟古/時有此異)不言石隕不至地也傳曰與雨偕也然則無
雨而隕將不為異乎秋無麥苗不言嘉穀也據隠公元
年傳曰有蜚不為災不書使不害嘉穀焉用書之於經
乎
　　築􁋷
築都非都也凡邑有宗廟先君之主曰都無曰邑邑曰
築都曰城舊唐書禮儀志太常博士顧德章議引此謂
春秋二百四十二年魯凡城二十四邑惟􁋷一邑書築
其二十三邑曰城豈皆有宗廟先君之主乎又定公十
五年城漆漆是邾邑正義知其不可通而曲為之説
　　城小穀
城小穀為管仲也據經文小穀不繫於齊疑左氏之誤
范甯解穀梁傳曰小穀魯邑春秋發微曰曲阜西北有
故小穀城按史記漢髙帝以魯公禮葬項王穀城當即
此地杜氏以此小穀為齊邑濟北穀城縣城中有管仲
井劉昭郡國志酈道元水經注皆同按春秋有言穀不
言小者莊公二十三年公及齊侯遇于穀僖公二十六
年公以楚師伐齊取穀文公十七年公及齊侯盟于穀
成公五年公孫僑如㑹晉荀首于穀四書穀而一書小
穀别於穀也又昭公十一年傳曰齊桓公城穀而寘管
仲焉至於今賴之則知春秋四書之榖及管仲所封在
濟北穀城而此之小穀自為魯邑爾況其時齊桓公始
覇管仲之功尚未見於天下豈遽勤諸侯以城其私邑
哉
　　齊人殺哀姜
哀姜通慶父弑閔公為國論所不容而孫于邾齊人取
而殺之義也而傳謂之己甚非也
　　微子啓
蔡穆侯將許僖公以見楚子于武城許男面縛銜壁大
夫衰絰士輿櫬楚子問諸逢伯對曰昔武王克殷微子
啓如是武王親釋其縛受其璧而袚之焚其櫬禮而命
之使復其所楚子從之何孟春曰按書殷紂無道微子
去之在武王克殷之前何應當日而有是事己去之後
無復還之理而牧野之戰亦必不從人而伐其宗國也
意此殆非微子事而逢伯之言特託之古人以現楚子
乎
徐孚逺曰史記言微子持祭器造於軍門武王乃釋微
子復其位如故夫武王既立武庚而又復微子之位則
是微子與武庚同在故都也厥後武庚之叛微子何以
初無異同之迹然則武王克商微子未嘗來歸也
　　襄仲如齊納幣
經書僖公之薨以十二月而公子遂如齊納幣則但書
冬即如杜氏之解移公薨於十一月而猶在二十五月
之内惡得謂之禮乎
　　子叔姬卒
據傳把桓公在位七十年其二十二年魯文公之十二
年出一叔姬其五十年魯成公之四年又出一叔姬再
娶於魯而再出之必無此理殆一事而左氏誤重書之
爾(成公九年杞伯來逆叔/姬之喪以歸此其本事)且文公十二年經書曰二月
庚子子叔姬卒何以知其為把婦乎趙子曰書卒義與
僖公九年伯姬同以其為時君之女故曰子以别其非
先君之女也
　　齊昭公
文公十四年齊侯潘卒傳以為昭公按僖公二十七年
經書齊侯昭卒(孝/公)今此昭公即孝公之弟不當以先君
之名為謚疑左氏之誤(經不/書葬)然僖公十七年傳曰葛嬴
生昭公前後文同(史記/同)先儒無致疑者
　　趙盾弑其君
太史書曰趙盾弑其君此董狐之直筆也子為正卿亡
不越境反不討賊此董狐之㢲辭也傳者不察其指而
妄述孔子之言以為越境乃免謬矣穿之弑盾主之也
討穿猶不得免也君臣之義無逃於天地之間而可逃
之境外乎
　　臨于周廟
襄公十二年吴子夀夢卒臨于周廟杜氏以為文王廟
也昭公十八年鄭子産使祝史徙主祏于周廟杜氏以
為厲王廟也傳曰鄭祖厲王(宣公十二年鄭伯逆楚子/之辭曰徼福於厲宣桓武)
而哀公二年蒯聵之禱亦云敢昭告於皇祖文王夫諸
侯不得祖天子而有廟焉何曰此廟也非祖也始封之
君謂之祖雖然伯禽為文王之孫鄭桓為厲王之子其
就封而之國也將何祭哉天下有無祖考之人乎而況
於有土者乎意者特立一廟以祀文王厲王而謂之周
廟歟漢時有郡國廟其亦倣古而為之歟(漢髙帝令諸/侯王都皆立)
(太上皇廟葢亦以天下不可有無廟之諸侯王也薄昭/與淮南厲王書曰臣之所見髙皇帝之神必不廟食於)
(大王之/手明白)
竹書紀年成王十三年夏六月魯大禘於周公廟按二
十一年周文公薨於豐周公未薨何以有廟蓋周廟也
(公字/衍)是則始封之君有廟亦可因此而知禘之説
　　欒懐子
晉人殺欒盈安得有謚傳言懐子好施士多歸之豈其
家臣為之謚而遂傳於史䇿邪
　　子大叔之廟
昭公十二年鄭簡公卒將為葬除及㳺氏之廟將毁焉
子大叔使其除徒執用以立而無庸毁曰子産過女而
問何故不毁乃曰不忍廟也諾將毁矣既如是子産乃
使辟之十八年簡兵大蒐將為蒐除子太叔之廟在道
南其寢在道北其庭小過期二日使除徒陳於道南廟
北曰子産過女而命速除乃毁於南鄉子産朝過而怒
之除者南毁子産及衝使從者正之曰毁於北方此亦
一事而記者或以為葬或以為蒐傳兩存之而失刪其
一耳
　　城成周
昭公三十二年傳冬十一月晉魏舒韓不信如京師合
諸侯之大夫于狄泉尋盟且令城成周魏子南面衞彪
傒曰魏子必有大咎干位以令大事非其任也詩曰敬
天之怒不敢戲豫敬天之渝不敢馳驅況敢干位以作
大事乎定公元年傳春王正月辛巳晉魏舒合諸侯之
大夫于狄泉將以城成周魏子涖政衞彪傒曰將建天
子而易位以令非義也大事干義必有大咎晉不失諸
侯魏子其不免乎此是一事左氏兩收而失刪其一周
之正月晉之十一月也其下文曰己丑士彌牟營成周
計丈數揣髙卑度厚薄仞溝洫物土方議逺邇量事期
計徒庸慮財用書餱糧以令役於諸侯又曰庚寅栽宋
仲㡬不受功庚寅即己丑之明日而傳分為兩年豈有
遲之兩月而始栽宋仲幾乃不受功者乎且此役不過
三旬而畢矣
　　五伯
五伯之稱有二有三代之五伯有春秋之五伯左氏成
公二年齊國佐曰五伯之霸也勤而撫之以役王命杜
元凱云夏伯昆吾商伯大彭豕韋周伯齊桓晉文(詩正/義引)
(服䖍云五伯謂夏伯昆吾商伯大彭豕韋周/伯齊桓晉文與此同應劭風俗通亦主此説)孟子五霸
者三王之罪人也趙臺卿注齊桓晉文秦繆宋襄楚莊
二説不同(顔師古注漢書異姓諸侯王表五伯則以為/昆吾大彭豕韋齊桓晉文同姓諸侯王表五)
(伯則以為齊桓宋襄晉文秦穆呉夫差莊白虎通並/存二説其後一説謂齊桓晉文秦繆楚  吳闔閭)據
國佐對晉人言其時楚莊之卒甫二年不當遂列為五
亦不當繼此無伯而定於五也其通指三代無疑國語
祝融能昭顯天地之光明其後八姓昆吾為夏伯大彭
豕韋為商伯莊子彭祖得之上及有虞下及五伯李軌
注彭祖名鏗堯臣封於彭城厯虞夏至商年七百嵗是
所謂五伯者亦商時也(淮南子至於昆吾夏后之世髙/誘注昆吾夏之伯夏后桀世也)
是知國佐以前其有五伯之名也久矣(據此周時但有/二伯穀梁傳交)
(質子不及二伯左傳昭公四年椒舉對/楚子言六王二公亦但指齊桓晉文)若孟子所稱五
伯而以桓公為盛則止就東周以後言之如嚴安所謂
周之衰三百餘嵗而五霸更起者也然趙氏以宋襄並
列亦未為允宋襄求霸不成傷於泓以卒未嘗霸也史
記言越王句踐遂報彊吳觀兵中國稱號五伯子長在
臺卿之前所聞異辭(越世家言周元王使人賜句踐胙/命為伯又言越兵横行於江淮東)
(諸侯畢賀號稱霸王淮南子亦言越王句踐勝夫/差於五湖南面而霸天下泗上十二諸侯皆朝之)然則
言三代之五伯當如杜氏之説言春秋之五伯當列句
踐而去宋襄荀子以桓文及楚莊闔閭句踐為五伯(江/都)
(易王問越王句踐董仲舒對以五/伯是當時以句踐為五伯之數)斯得之矣
　　占法之多
以日占事者史記天官書甲乙四海之外日月不占丙
丁江淮海岱戊巳中州河濟庚辛華山以西壬癸恒山
以北是也以時占事者越絶書公孫聖今日壬午時加
南方史記賈誼傳庚子日斜服集予舍是也又有以月
行所在為占史記龜䇿傳今昔壬子宿在牽牛漢書翼
奉言白鶴館以月宿亢災後漢書蘇竟言白虹見時月
入於畢是也周禮占夢掌其嵗時觀天地之㑹辨隂陽
之氣以日月星辰占六夢之吉凶則古人之法可知矣
漢以下則其説愈多其占愈鑿加以日時風角雲氣遲
疾變動不一其物故有一事而合於此者或迕於彼豈
非所謂大道以多岐亡羊者邪故士文伯對晉侯以六
物不同民心不壹而太史公亦謂臯唐甘石書傳凌雜
米鹽在人自得之於象占之外耳
干寳解易六爻相雜唯其時物也曰一卦六爻則皆雜
有八卦之氣若初九為震爻九二為坎爻也或若見辰
戍言艮巳亥言兌也或以甲壬名乾乙癸名坤也或若
以午位名離以子位名坎或若得來為惡物王相為興
休廢為衰解爻有等故曰物曰爻中之義羣物交集五
星四氣六親九族福徳刑殺衆形萬類皆來發於爻故
總謂之物也説易如此小數詳而大道隠矣以此卜筮
亦必不驗天文亦然
褚先生補史記日者列傳孝武帝時聚㑹占家問之某
日可取婦乎五行家曰可堪輿家曰不可建除家曰不
吉叢辰家曰大凶厯家曰小凶天人家曰小吉太乙家
曰大吉辯訟不决以狀聞制曰避諸死忌以五行為主
　　以日同為占
禆竈以逢公卒於戊子日而謂今七月戊子晉君將死
萇𢎞以昆吾乙夘日亡而謂毛得殺毛伯而代之是乙
夘日以卜其亡此以日之同於古人者為占又是一法
　　天道逺
春秋時鄭裨竈魯梓慎最明於天文昭公十八年夏五
月宋衞陳鄭災裨竈曰不用吾言鄭又將火子産不從
亦不復火二十四年夏五月乙未朔日食梓慎曰將水
叔孫昭子曰旱也秋八月大雩是雖二子之精亦有時
而失之也(昭公七年公將適楚夢襄公祖梓慎曰/君不果行子服惠伯曰行三月公如楚)故張
衡思𤣥賦曰慎竈顯以言天兮占水火而妄訊
　　一事兩占
襄公二十八年春無冰梓慎曰宋鄭其饑乎嵗在星紀
而淫於𤣥枵以有時災隂不堪陽蛇乘龍龍宋鄭之星
也宋鄭必饑𤣥枵虚中也枵耗名也土虚而民耗不饑
何為裨竈曰今兹周王及楚子皆將死嵗棄其次而旅
於明年之次以害鳥帑周楚惡之十一月癸巳天王崩
十二月楚康王卒宋鄭皆饑一事兩占皆驗
　　春秋言天之學
天文五行之學愈疎則多中愈密則愈多不中春秋時
言天者不過本之分星合之五行驗之日食星孛之類
而已五緯之中但言嵗星而餘四星占不之及何其簡
也(邵子曰五星之説/自甘公石公始)而其所詳者往往在於君卿大夫
言語動作威儀之間及人事之治亂敬怠故其説也易
知而其驗也不爽揚子法言曰史以天占人聖人以人
占天
　　左氏不必盡信
昔人所言興亡禍福之故不必盡驗左氏但記其信而
有徴者爾而亦不盡信也三良殉死君子是以知秦之
不復東征至於孝公而天子致伯諸侯畢賀其後始皇
遂并天下季札聞齊風以為國未可量乃不久而簒於
陳氏聞鄭風以為其先亡乎而鄭至三家分晉之後始
滅於韓渾罕言姬在列者蔡及曹滕其先亡乎而滕滅
於宋王偃在諸姬為最後僖三十一年狄圍衞衞遷於
帝丘卜曰三百年而衞至秦二世元年始廢厯四百二
十一年是左氏所記之言亦不盡信也
　　列國官名
春秋時列國官名若晉之中行宋之門尹鄭之馬師秦
之不更庶長皆他國所無而楚尤多有莫敖令尹司馬
太宰少宰御士左史右領左尹右尹連尹鍼尹(宣公四/年有箴)
(尹克黃哀公十六年/有箴尹固疑即緘尹)寢尹工尹卜尹芋尹(陳有芋/尹葢)藍尹
沈尹清尹莠尹嚻尹陵尹郊尹樂尹宫廄尹監馬尹揚
豚尹武城尹其官名大抵異於他國(宋有禇師而鄭亦/有之昭公一年子)
(晳請以印/為褚師)
　　地名
左傳成公元年戰于鞌入自丘輿注云齊邑三年鄭師
禦晉敗諸丘輿注云鄭地哀公十四年阬氏葬諸丘輿
注云阬氏魯人也泰山南城縣西北有輿城又是魯地
是三丘輿為三國地也文公七年穆伯如莒涖盟及鄢
陵注云莒邑成公十六年戰于鄢陵注云鄭地今屬潁
川郡是二鄢陵為二國地也襄公十四年伐秦至于棫
林注云秦地十六年次于棫林注云許地是二棫林為
二國地也襄公十七年衞孫蒯田于曹隧飲馬于重丘
注云曹邑二十五年同盟于重丘注云齊地是二重丘
為二國地也定公十二年費人北國人追之敗諸姑蔑
無注當是魯地哀公十三年彌庸見姑蔑之旗注云越
地今東陽大末縣是二姑蔑為二國地也
地名盂者有五僖公二十一年宋公楚子陳侯蔡侯鄭
伯許男曹伯㑹于盂宋之盂也定公八年單子伐簡城
劉子伐盂以定王室周之盂也十四年衞太子蒯聵獻
盂于齊衞之盂也而晉則有二盂昭公二十八年孟丙
為盂大夫今太原盂縣哀公四年齊國夏伐晉取邢任
欒鄗逆畤隂人盂壺口此盂當在邢洺之間
州國有二桓公五年州公如曹注州國在城陽淳于縣
十一年鄖人將與隨絞州蓼伐楚師注州國在南郡華
容縣東南
　　昌􁐍
僖公三十年王使周公閲來聘饗有昌􁐍白黑形鹽注
曰昌歜昌蒲葅而釋文歜音在感反正義曰齊有邴歜
魯有公父歜(文公十七年周甘/歜敗戎于邥垂)其音為觸説文歜盛氣
怒也從欠蜀聲此昌歜之音相傳為在感反不知與彼
為同為異今攷顧氏玉篇有􁐍字徂敢切昌蒲俎也然
則傳之昌􁐍正合此字而唐人已誤作歜(廣韻亦/誤作歜)是知
南北之學陸孔諸儒猶有不能徧通哀公二十五年若
見之君將嗀之今本作㱿廣韻注曰説文從口葢經典
之誤文不自天寳開成始矣
襄公二十四年日有食之正義曰此與二十一年頻月
日食理必不然但其字則變古為篆改篆為𨽻書則縑
以代簡紙以代縑多厯世代轉寫謬誤失其本真後儒
因循莫能改易此通人之至論攷魏書江式言魯共王
壞孔子宅得尚書春秋論語孝經又北平侯張倉獻春
秋左氏傳書體與孔氏相類世謂之古文自古文以至
於今其傳寫不知幾千百矣安得無誤後之學者於其
所不能通必穿鑿而曲為之説其為經典之害也甚矣
古之教人必先小學小學之書聲音文字是也顔氏家
訓曰夫文字者墳籍根本世之學徒多不曉字讀五經
者是徐邈而非許慎習賦誦者信褚詮而忽吕忱明史
記者專皮鄒而廢篆籀學漢書者悦應蘇而略蒼雅不
知書音是其枝葉小學乃其宗系吾有取乎其言
　　文字不同
五經中文字不同多矣有一經之中而自不同者如桑
葚見於衞詩而魯則為黮鬯弓著於鄭風而秦則為韔
左氏一書其錄楚也薳氏或為蒍氏箴尹或為鍼尹況
於鐘鼎之文乎記曰書同文亦言其大略耳
　　所見異辭(已下公/羊傳)
孔子生於昭定哀之世文宣成襄則所聞也隠桓莊閔
僖則所傳聞也國史所載䇿書之文或有不備孔子得
據其所見以補之至於所聞則逺矣所傳聞則又逺矣
雖得之於聞必將參互以求其信信則書之疑則闕之
此其所以為異辭也公子益師之卒魯史不書其日逺
而無所攷矣(無駭卒挾卒不/書日同此義)以此釋經豈不甚易而實
是乎何休見桓公二年會稷之傳以恩之淺深有諱與
目言之異而以書日不書日詳略之分為同此例則甚
難而實非矣竊疑所見異辭所聞異辭所傳聞異辭此
三語必有所本而齊魯諸儒述之然其義有三闕文一
也諱惡二也言孫三也(孔子曰邦無/道危行言孫)從前之一説則略
於逺而詳於近從後之二説則晦於近而章於逺讀春
秋者可以得之矣漢書言孔子作春秋有所褒諱貶損
不可書見口授弟子弟子退而異言及口説流行故有
公羊穀梁鄒夾之學(鄒氏夾/氏無傳)夫喪欲速貧死欲速朽曾
子且聞而未達非子游舉其事以實之亦烏得而明哉
故曰春秋之失亂
　　紀履緰來逆女
何以不稱使昏禮不稱主人宋公使公孫壽來納幣則
其稱主人何辭窮也辭窮者何無母也然則紀有母乎
曰有有則何以不稱母母不通也富平李因篤曰此言
經所以不書紀侯者以見母雖不通而紀侯有母則不
得自稱主人以别於宋公之無母也
　　母弟稱弟
齊侯使其弟年來聘公羊傳其稱弟何母弟稱弟母兄
稱兄(左氏宣公十七年傳亦/曰凡稱弟皆母弟也)何休以為春秋變周之文
從殷之質質家親親明當親厚異於羣公子也夫一父
之子而以同母不同母為親疎此時人至陋之見春秋
以下骨肉衰薄禍亂萌生鮮不由此詩人美鳲鳩均愛
七子豈有於父母則望之以均平於兄弟則教之以疏
外以此為質是所謂直情而徑行非親親之道郭氏曰
若如公羊之説則異母兄弟不謂之兄弟乎程子曰禮
文有立嫡子同母弟之説其曰同母弟葢謂嫡耳非以
同母弟為加親也若以同母弟為加親則知有母不知
有父是禽獸也
　　子沈子
隠公十一年公羊傳子沈子曰注云子沈子後師明説
此意者沈子稱子冠氏上者著其為師也不但言子曰
者辟孔子也其不冠子者他師也按傳中有子公羊子
曰(桓公六年/宣公五年)而又有子沈子曰(隠公十一年莊公/十年定公元年)子司
馬子曰(莊公三/十年)子女子曰(女音汝閔/公元年)子北宫子曰(哀公/四年)
何後師之多歟(又有魯子曰莊公三年二十三年僖公/五年二十年二十四年二十八年有髙)
(子曰文公四年皆不冠子公穀梁傳有穀梁子曰隠公/五年桓公八年尸子曰隠  五年桓公八年沈子曰定)
(公元年皆/不冠子)然則此傳不盡出於公羊子也明矣
　　穀伯鄧侯書名
穀伯綏來朝鄧侯吾離來朝傳曰皆何以名失地之君
也(穀鄧去魯甚逺不緣/失地不得皆朝於魯)其稱侯朝何貴者無後待之以
初也其義甚明而何氏乃有去二時者桓公以火攻人
君之説又有不月者失地君朝惡人之説胡氏因之遂
以朝桓之貶歸之於天道矣
　　鄭忽書名
鄭忽出奔衞傳曰忽何以名春秋伯子男一也辭無所
貶傳文簡而難曉李因篤曰春秋之法天子三公稱公
王者之後稱公其餘大國稱侯小國稱伯子男(見初獻/六羽傳)
是則公侯為一等伯子男為一等也故子産曰鄭伯男
也遭喪未踰年之君公侯皆稱子如宋子衛子陳子之
類是也以其等本貴於伯子男故降而為子今鄭伯爵
也伯與子男為一等下此更無所降不得不降而書名
矣名非貶忽之辭故曰辭無所貶
　　祭公來遂逆王后于紀
桓公八年祭公來遂逆王后于紀九年春紀季姜歸于
京師從逆者而言謂之王后從歸者而言謂之季姜此
自然之文也猶詩之言為韓姞相攸也猶左氏之言息
媯將歸過蔡也皆未嫁而冠以夫國之號此臨文之不
得不然也而公羊以為王者無外其辭成矣又以為父
母之於子雖為天王后猶曰吾季姜是其説經雖巧而
非聖人之意矣今將曰逆季姜于紀則初學之士亦知
其不通又將曰王后歸于京師則王后者誰之女辭窮
矣公羊子葢拘於在國稱女之例(隠公二年傳女在其/國稱女在途稱婦入)
(國稱/夫人)而不知文固有倒之而順者也
傳文則有不同者左氏莊公十八年陳媯歸于京師實
惠后
　　爭門
公羊閔公二年傳桓公使髙子將南陽之甲立僖公而
城魯或曰自鹿門至於爭門者是也或曰自爭門至於
吏門者是也注鹿門魯南城東門也據左傳臧紇斬鹿
門之闗出奔邾是也爭門吏門並闕按説文淨魯北城
門池也从水爭聲士耕切是爭門即以此水名省文作
爭爾(廣韻/作埩)後人以瀞字省作淨音才性切而梵書用之
自南北史以下俱為才性之爭門不復知矣(禮記潔靜/精微只作)
(靜/字)
　　仲嬰齊卒
魯有二嬰齊皆公孫也成公十五年三月乙巳仲嬰齊
卒其為仲遂後者也(杜氏注曰襄仲/子公孫歸父弟)成公十七年十一
月壬申公孫嬰齊卒于貍脤則子叔聲伯也季㕛仲遂
皆生而賜氏故其子即以父字為氏(劉炫曰仲遂受賜/為仲氏故其子孫)
(稱仲氏族孔氏曰死後賜族乃是正法春秋之世有非/禮生賜  者華督是也季㕛仲遂亦同此例中唐以後)
(賜功臣之號/亦此意也)生而賜氏非禮也以父字為氏亦非禮也
春秋從其本稱而不沒其變氏其生也書公子遂其死
也書仲遂卒于垂於其子也其生也書公孫歸父其死
也書仲嬰齊卒(公子季㕛卒亦同此義/惟季㕛之子不見於經)
公羊傳仲嬰齊者何公孫嬰齊也此言仲嬰齊亦是公
孫嬰齊非謂子叔聲伯故注云未見於經為公孫嬰齊
今為大夫死見經為仲嬰齊此漢人解經之善若子叔
聲伯則戰鞌(成公/二年)如晉(六/年)如莒(八/年)已屢見於經矣
為人後者為之子此語必有所受然嬰齊之為後後仲
遂非後歸父也(猶之叔孫僑/如奔而立豹)以為為兄後則非也傳拘
於孫以王父字為氏之説而以嬰齊為後歸父則以弟
後兄亂昭穆之倫矣非也且三桓亦何愛於歸父而為
之立後哉
　　隠十年無正(已下穀/梁傳)
隠十年無正者以無其月之事而不書非有意削之也
穀梁以為隠不自正者鑿矣趙氏曰宣成以前人名及
甲子多不具舊史闕也得之矣
　　戎菽
莊公三十一年齊侯來獻戎㨗傳曰戎菽也似據管子
桓公北伐山戎得冬蔥及戎菽布之天下而為之説桓
公以戎㨗夸示諸侯豈徒一戎菽哉且生民之詩曰蓺
之荏菽荏菽斾斾傳曰荏菽戎菽也爾雅戎菽謂之荏
菽(亦作茙菽列子北宮子既/歸進其茙菽有稻梁之味)則自后稷之生而已蓺之
不待桓公而始布矣
　　隕石于宋五
公穀二傳相傳受之子夏其宏綱大指得聖人之深意
者凡數十條然而齊魯之間人自為師窮鄉多異曲學
多辯其穿鑿以誤後人者亦不少矣且如隕石于宋五
六鶂(左氏公/羊作鷁)退飛過宋都此臨文之不得不然非史云
五石而夫子改之石五史云鶂六而夫子改之六鶂也
穀梁子曰隕石于宋五後數散辭也六鶂退飛過宋都
先數聚辭也天下之達道五所以行之者三其散辭乎
凡為天下國家有九經其聚辭乎初九潛龍後九也九
二見龍先九也世未有為之説者也
石無知故日之然則梁山崩不日何也鶂微有知之物
故月之然則有鸜鵒來巢不月何也夫月日之有無其
文則史也故劉敞謂言是月者宋不告日嫌與隕石同
日書是月以别之也
　　王子虎卒
文公四年夏五月王子虎卒左氏以為王叔文公者是
也而穀梁以為叔服按此後文公十四年有星孛入于
北斗周内史叔服曰不出七年宋齊晉之君皆將死亂
成公元年劉康公伐戎叔服曰背盟而欺大國此必敗
明叔服别是一人非王子虎(胡氏仍穀/梁之誤)
　　穀梁日誤作曰
穀梁傳宣公十五年中國謹日卑國月夷狄不日其曰
潞子嬰兒賢也疏解甚迂按傳文曰字誤當作其日潞
子嬰兒賢也(書臯陶謨思曰贊贊襄哉吕刑今爾罔不/由慰曰勤易大畜九三曰閑輿衞皆當作)
(日古人日曰二字同一書法唯曰若之曰上畫不滿與/日字異耳故陸氏釋文於九經中遇二字可疑者即加)
(音切又有一字而兩讀者如詩豈不曰戒曰音越又人/栗反曰為改嵗曰殺羔羊亦然自古經師所傳或以為)
(日月之日或以為曰若之曰陸氏兩存而以其音别之/毛晃以為一字兩音而駮其失誤矣  史記秦始皇本)
(紀贊而以責一日之/孤正義曰日音馹)
　
　
　日知録卷四
欽定四庫全書
　日知録卷五　　　　　崑山　顧炎武　撰
　　閽人寺人
閽人寺人屬於冢宰則内廷無亂政之人九嬪世婦屬
於冢宰則後宫無盛色之事太宰之於王不惟佐之治
國而亦誨之齊家者也自漢以來惟諸葛孔明為知此
義故其上表後主謂宫中府中俱為一體而宫中之事
事無大小悉以咨攸之褘允三人於是後主欲采擇以
充後宫而終執不聽宦人黄皓終允之世位不過黄門
丞(蜀志董/允傳)可以為行周禮之效矣後之人君以為此吾
家事而為之大臣者亦以為天子之家事人臣不敢執
而問也其家之不正而何國之能理乎魏楊阜為少府
上疏欲省宮人乃召御府吏問後宫人數吏曰禁密不
得宣露阜怒杖吏一百數之曰國家不與九卿為密反
與小吏為密乎然後知閽寺嬪御之繫於天官周公所
以為後世慮至深逺也
漢承秦制有少府之官中書謁者黄門鉤盾尚方御府
永巷内者宦者八官令丞諸僕射署長中黄門皆屬焉
然則奄寺之官猶𨽻於外廷也
　　正月之吉
大司徒正月之吉始和布教于邦國都鄙注云周正月
朔日(大宰/注同)正嵗令于教官注云夏正月朔日(凌人注同/  州長既)
(以正月之吉讀法又以正嵗讀法/如初注云因此四時之正重申之)即此是古人三正竝
用之驗逸周書周月解曰亦越我周改正以垂三統至
於敬授民時廵狩烝享猶自夏焉正謂此也(如左氏桓/公五年傳)
(云凡祀啓蟄而郊龍見而雩始/殺而嘗閉蟄而烝之類是也)豳詩七月一篇之中凡
言月者皆夏正凡言日者皆周正一之日觱發二之日
栗烈三之日于耜傳曰一之日周正月二之日殷正月
三之日夏正月
北史李業興傳天平四年使梁梁武帝問尚書正月上
日受終文祖此時何正業興對曰此夏正月梁武帝問
何以得知業興曰案尚書中候運衡篇云日月營始故
知夏正又問堯時以前何月為正業興對曰自堯以上
書典不載實所不知梁武又云寅賓出日即是正月日
中星鳥以殷仲春即是二月此出堯典何得云堯時不
知用何正業興對曰雖三正不同言時節者皆據夏時
正月周禮仲春二月㑹男女之無夫家者雖自周書月
亦夏時堯之日月亦當如此(近有楚人剙為堯建子舜/建丑之説者據此闢之遂)
(無以/難)
　　木鐸
金鐸所以令軍中木鐸所以令國中此先王仁義之用
也一器之微而剛柔别焉其可以識治民之道也歟
鼓吹軍中之樂也非統軍之官不用(陳蔡徵為吏部尚/書啓後主借鼓吹)
(後主謂所司曰鼓/吹軍樂有功乃授)今則文官用之(王世貞觚不觚録言/先朝之制維總兵官)
(列營始舉炮奏鼓吹嘉/靖後廵撫乃放而行之)士庶人用之僧道用之金革之
器徧於國中而兵由此起矣(晉書司馬恬為御史中丞/值海西廢簡文帝登阼未)
(解嚴大司馬桓温屯中堂吹警角恬奏劾温大不敬請/科罪今制雖授鉞遣將亦不舉炮鼓吹而士庶吉凶之)
(禮及迎神賽㑹反有用鼓吹者號景泰六年華陽王㕛/堚遣千户齎奏赴京并買喇吧  笛銅鑼等物奉敕切)
(責以為此行師之具於王何用當時遵守/祖訓如此以後法禁日弛庶民皆得用矣)
後魏孝武永熙中諸州鎮各給鼓吹尋而髙歡舉兵魏
分為二唐自安史之亂邊戍皆得用之故杜甫詩云萬
方聲一槩吾道竟何之粗厲之音形為亂象先王之制
所以軍容不入國也
詩有瞽箋云簫編小竹管如今賣餳(俗作/糖)者所吹也(周/禮)
(小師/注同)漢時賣餳止是吹竹今則鳴金
　　稽其功緒
已成者謂之功未竟者謂之緒説文緒絲端也記曰武
王纘太王王季文王之緒
　　六牲
古之為禮以祭祀燕享故六牲之掌特重執豕于牢稱
公劉也爾牲則具美宣王也至於鄰國相通則葛伯不
祀湯使遺之牛羊而衞戴公之廬于曹齊桓歸之牛羊
豕雞狗皆三百其平日國君無故不殺牛大夫無故不
殺羊士無故不殺犬豕而用大牲則卜之於神以求其
吉故左氏載齊國之制公膳止於雙雞而詩人言賓客
之設不過兔首炰鼈之類古人之重六牲也如此自齊
靈公伐萊萊人使正輿子賂之索馬牛皆百匹而呉人
徴魯百牢始於貪求終於暴殄於是范蠡用其霸越之
餘謀以畜五牸而澤中千足彘得比封君孳畜之權不
在國而在民矣
易曰東鄰殺牛不如西鄰之禴祭秦德公用三百牢於
鄜畤而王莽末年自天地六宗以下至諸小鬼神凡千
七百所用三牲鳥獸三千餘種後不能備乃以雞當鶩
雁犬當麋鹿
　　邦饗耆老孤子
春饗孤子以象物之方生秋饗耆老以象物之既成然
而國中之老者孤者多矣不可以徧饗也故國老庶老
則饗之而其他則養於國養於鄉而已(王/制)死事之孤則
饗之而其他則養幼少存諸孤而已(月/令)一以教孝一以
勸忠先王一舉事而天道人倫備焉此禮之所以為大
也與
　　醫師
古之時庸醫殺人今之時庸醫不殺人亦不活人使其
人在不死不活之間其病日深而卒至於死夫藥有君
臣人有强弱有君臣則用有多少有强弱則劑有半倍
多則專專則效速倍則厚厚則其力深今之用藥者大
抵雜泛而均停既見之不明而又治之不勇病所以不
能愈也而世但以不殺人為賢豈知古之上醫不能無
失周禮醫師嵗終稽其醫事以制其食十全為上十失
一次之十失二次之十失三次之十失四為下是十失
三四古人猶用之而淳于意之對孝文尚謂時時失之
臣意不能全也易曰裕父之蠱往見吝柰何獨取夫裕
蠱者以為其人雖死而不出於我之為嗚呼此張禹之
所以亡漢李林甫之所以亡唐也(朱文公與劉子澄書/所論四君子湯其意)
(亦略/似此)
唐書許𦙍宗言古之上醫惟是别衇衇既精别然後識
病夫病之與藥有正相當者惟須單用一味直攻彼病
藥力既純病即立愈今人不能别衇莫識病源以情臆
度多安藥味譬之於獵未知兔所多發人馬空地遮圍
冀有一人獲之術亦疏矣假令一藥偶然當病他味相
制氣勢不行所以難差諒由於此後漢書華佗精於方
藥處齊不過數種夫師之六五任九二則吉叅以三四
則凶是故官多則亂將多則敗天下之事亦猶此矣
　　造言之刑
舜之命龍也曰朕堲讒説殄行震驚朕師故大司徒以
鄉八刑紏萬民造言之刑次於不孝不弟而禁暴氏掌
誅庶民之作言語而不信者至於訛言莫懲而宗周滅
矣
　　國子
世子齒於學自后䕫之教胄子而已然矣師氏以三德
教國子保氏掌養國子以道而教之六藝而王世子不
别置官是世子之與國子齒也是故諸子掌國子之倅
國有大事則帥國子而致於大子惟所用之非平日相
習之深烏能得其用乎後世乃設東宫之官而分其職
秩於是有内外宫朝之隔而先王之意失矣
　　死政之老
死國事者之父如史記平原君傳李同戰死封其父為
李侯後漢書獨行傳小吏所輔扞賊代縣令死除父奉
為郎中蜀志龎統傳統為流矢所中卒拜其父議郎遷
諫議大夫是也若父子竝為王臣而特加恩遇如光武
之於伏隆先朝之於張五典(天啓初張銓以御史死遼/加其父五典至兵部尚書)
又不可以常格論矣
　　凶禮
大宗伯以凶禮哀邦國之憂其别有五曰死亡凶札禍
烖圍敗宼亂是古之所謂凶禮者不但於死亡而五服
之外有非喪之喪者緣是而起也記曰年不順成天子
素服乘素車食無樂又曰年不順成君衣布搢本周書
曰大荒王麻衣以朝朝中無綵衣此凶札之服也司服
大札大荒大烖素服注曰大烖水火為害君臣素服縞
冠若晉伯宗哭梁山之崩春秋新宫災三日哭此禍烖
之服也記曰國亡大縣邑公卿大夫士厭冠哭于太廟
又曰軍有憂則素服哭于庫門之外大司馬若師不功
則厭而奉主車春秋傳秦穆公敗于殽素服郊次鄉師
而哭此圍敗之服也(呂氏春秋公孫龍對趙惠王曰今/藺離石入秦而王縞素出總是戰)
(國時猶/行此禮)若夫曲禮言大夫士去國素衣素裳素冠徹緣
鞮履素□乘髦馬孟子言三月無君則弔而季孫之會
荀躒練冠麻衣此君臣之不幸而哀之者矣秦穆姬之
逆晉侯免服衰絰衞侯之念子鮮稅服終身此兄弟之
不幸而哀之者矣楚滅江而秦伯降服出次越圍吳而
趙孟降于喪食此與國之不幸而哀之者矣(漢書髙帝/紀秦王子)
(嬰素車白馬應/劭曰喪人之服)先王制服之方固非一端而已記有之
曰無服之喪以蓄萬邦(杜氏通典以鎮撫諸州水旱蟲/災勞問諸侯疾苦編於凶禮之)
(首/)
　　不入兆域
冢人凡死於兵者不入兆域注戰敗無勇投諸塋外以
罰之左氏趙簡子所謂桐棺三寸不設屬辟素車樸馬
無入於兆而檀弓死而不弔者三其一曰畏亦此類也
(莊子戰而死者其人之葬也不以翣資/崔本作翣杴杴音坎謂先人墳墓也)若敝無存死而
齊侯三襚之與之犀軒與直葢而親推之三童汪踦死
而仲尼曰能執干戈以衞社稷可無殤也豈得以此一
槩隋文帝仁夀元年詔曰投生殉節自古稱難隕身王
事禮加二等而世俗之徒不達大義致命戎旅不入兆
域虧孝子之意傷人臣之心興言念此每深愍歎且入
廟祭祀並不廢闕何至墳塋獨在其外自今以後戰亡
之徒宜入墓域可謂達古人之意又攷晉趙文子與叔
譽觀乎九原而有陽處父之葬則得罪而見殺者亦未
嘗不入兆域也(左傳襄公二十九年齊人葬莊/公于北郭注引兵死不入兆域)
　　樂章
詩三百篇皆可以被之音而為樂自漢以下乃以其所
賦五言之屬為徒詩而其協於音者則謂之樂府宋以
下則其所謂樂府者亦但擬其辭而與徒詩無别於是
乎詩之與樂判然為二不特樂亡而詩亦亡
古人以樂從詩今人以詩從樂古人必先有詩而後以
樂和之舜命䕫教胄子詩言志歌永言聲依永律和聲
是以登歌在上而堂上堂下之器應之是之謂以樂從
詩(宋國子丞王普言古者既作詩從而歌之然後以聲/律協和而成曲自厯代至於本朝雅樂皆先製樂章)
(而後成譜崇寧以後乃先製譜後命辭於是辭律不相/諧協且與俗樂無異  朱子曰詩之作本言志而已方)
(其詩也未有歌也及其歌也未有樂也以聲依永以律/和聲則樂乃為詩而作非詩為樂而作也詩出乎志者)
(也樂出乎詩者也詩者/其本而樂者其末也)古之詩大抵出於中原諸國其
人有先王之風諷誦之教其心和其辭不侈而音節之
間往往合於自然之律楚辭以下即巳不必盡諧(文心/雕龍)
(言楚辭訛/韻實繁)降及魏晉羌戎雜擾方音遞變南北各殊故
文人之作多不可以協之音而名為樂府無以異於徒
詩者矣(元稹言樂府等題除鐃吹横吹郊祀清商等詞/在樂志者其餘木蘭仲卿四愁七哀之類亦未)
(必盡播於/管絃也)人有不純而五音十二律之傳於古者至今
不變於是不得不以五音正人聲而謂之以詩從樂以
詩從樂非古也後世之失不得已而為之也
漢書武帝舉司馬相如等數十人造為詩賦略論律呂
以合八音之調作十九章之歌夫曰略論律吕以合八
音之調是以詩從樂也後代樂章皆然
安世房中歌十七章郊祀歌十九章皆郊廟之正樂如
三百篇之頌其他諸詩所謂趙代秦楚之謳如列國之
風
十九章司馬相如等所作略論律吕以合八音者也趙
代秦楚之謳則有協有否以李延年為協律都尉采其
可協者以被之音也
樂府中如清商清角之類以聲名其詩也如小垂手大
垂手之類以舞名其詩也以聲名者必合於聲以舞名
者必合於舞至唐而舞亡矣至宋而聲亡矣於是乎文
章之傳盛而聲音之用微然後徒詩興而樂廢矣
歌者為詩擊者拊者吹者為器合而言之謂之樂對詩
而言則所謂樂者八音興於詩立於禮成於樂是也分
詩與樂言之也專舉樂則詩在其中吾自衛反魯然後
樂正雅頌各得其所是也合詩與樂言之也
鄉飲酒禮工四人二瑟注二瑟二人鼓瑟則二人歌也
古人琴瑟之用皆與歌並奏故有一人歌一人鼓瑟者
漢文帝使慎夫人鼓瑟上自倚瑟而歌是也(師古曰倚/瑟即今之)
(以歌合/曲也)亦有自鼓而自歌孔子之取瑟而歌是也若乃
衞靈公聽新聲於濮水之上而使師延寫之則但有曲
而無歌此後世徒琴之所由興也
言詩者大率以聲音為末藝不知古人入學自六藝始
孔子以游藝為學之成後人之學好髙以此為瞽師樂
工之事遂使三代之音不存於兩京兩京之音不存於
六代而聲音之學遂為當今之絶藝
七月流火天文也相其隂陽地理也四矢反兮射也兩
驂如舞御也止戈為武皿蟲為蠱書也千乘三去亥有
二首六身數也古之時人人知之而今日遂為絶學且
曰藝而已矣不知之無害也此近代之儒所以自文其
空疏也
　　斗與辰合
周禮大司樂注此據十二辰之斗建與日辰相配合皆
以陽律為之主隂吕來合之是以大師云掌六律六同
以合隂陽之聲黄鍾子之氣也十一月建焉而辰在星
紀大吕丑之氣也十二月建焉而辰在𤣥枵故奏黄鍾
歌大吕以祀天神(今五行家言/子與丑合)大蔟寅之氣也正月建
焉而辰在娵訾應鍾亥之氣也十月建焉而辰在析木
故奏大蔟歌應鍾以祀地祗(寅與亥合諲南齊書禮志/太常丞何  之議禮孟春)
(之月擇元辰躬耕帝藉鄭注云元辰蓋郊後吉亥也五/行説十二辰為六合寅與亥合建寅月東耕取月建與)
(日辰/合也)姑洗辰之氣也三月建焉而辰在大梁南吕酉之
氣也八月建焉而辰在夀星故奏姑洗歌南吕以祀四
望(辰與/酉合)㽔賓午之氣也五月建焉而辰在鶉首林鍾未
之氣也六月建焉而辰在鶉火故奏蕤賓歌南鍾(林鍾/也)
以祭山川(午與/朱合)仲呂巳之氣也四月建焉而辰在實沈
夷則申之氣也七月建焉而辰在鶉尾故奏夷則歌小
呂(仲呂/也)以享先姚(巳與/申合)夾鍾卯之氣也二月建焉而辰
在降婁無射戍之氣也九月建焉而辰在大火故奏無
射歌夾鍾以享先祖(卯與/戍合)太𤣥經所謂斗振天而進日
違天而退先王作樂以象天地其必有以合之矣
　　凶聲
凡建國禁其淫聲過聲凶聲慢聲凶聲如殷紂好為北
鄙之聲所謂亢厲而微末以象殺伐之氣者也注謂亡
國之聲若桑間濮上此則一淫聲巳該之矣
　　八音
先王之制樂也具五行之氣夫水火不可得而用也故
寓火於金寓水於石鳬氏為鍾火之至也泗濱浮磬水
之精也(石生於土而得夫水火之氣火石多水/石少泗濵磬石得水之精者也故浮)用天地
之精以制器是以五行備而八音諧矣
土鼓樂之始也陶匏祭之大也二者之音非以悦耳存
其質也國語伶州鳩曰匏竹利制又曰匏以宣之瓦以
贊之今之大樂久無匏土二音(舊唐書音樂志笙女媧/氏造列管於匏上内簧)
(其中今之笙竽並以木代匏而漆之無匏音矣其宋葉/少藴避暑錄話大樂舊無匏土二音笙以木刻  本而)
(不用匏塤亦木為之/元史匏以斑竹為之)而八音但有其六矣熊氏謂匏音
亡而清㢘忠敬者之不多見吾有感於其言(元熊朋來/五經説曰)
(八音之有笙宜以竹稱而乃以匏稱是所重在匏也古/者造笙必以曲沃之匏汶陽之竹漢太學槐市各持方)
(物列磬懸匏八音之匏於卦為艮於風為融於氣為立/春匏音啾以立清闕之則清廉者鮮矣匏音正則人思)
(敬不正則忠敬者鮮矣為禮/樂之官者尚申請而改正之)
　　用火
有明火有國火明火以陽燧取之於日(司烜/氏)近於天也
故卜與祭用之(菙氏大祝/大司宼)國火取之五行之木(司/爟)近於
人也故烹飪用之
古人用火必取之於木而復有四時五行之變素問黃
帝言壯火散氣少火生氣季春出火貴其新者少火之
義也今人一切取之於石其性猛烈而不宜人疾疢之
多年夀之減有自來矣(詳見第二十五/卷介子推條)
邵氏學史曰古有火正之官語曰鑽燧改火此政之大
者也所謂光融天下者於是乎在(史記楚世家重黎為/帝嚳火正能光融天)
(下命曰/祝融)周禮司烜氏所掌及春秋宋衛陳鄭所紀者政
皆在焉今治水之官猶夫古也而火獨缺焉飲知擇水
而亨不擇火以祭以養謂之備物可乎或曰庭燎則有
司矣雖然此火之末也
　　涖戮于社
大司宼大軍旅涖戮于社注社謂社主在軍者也書甘
誓用命賞于祖不用命戮于社孔安國云天子親征必
載遷廟之祖主及社主行有功則賞祖主前示不專也
不用命奔北者則戮之於社主前社主隂隂主殺親祖
嚴社之義也記曰社所以神地之道意古人以社為隂
主若其司刑殺之柄者故祭勝國之社則士師為之尸
而王莽之將亡赦城中囚徒授兵殺豨飲其血曰有不
為新室者社鬼記之宋襄公季平子皆用人於社而亡
曹之夢亦曰立於社宫宰我戰栗之對有自來矣
　　邦朋
士師掌士之八成七曰為邦朋太公對武王民有十大
而曰民有百里之譽千里之交六大也又曰一家害一
里一里害諸侯諸侯害天下嗟乎此太公之所以誅華士
也世衰道微王綱弛於上而私黨植於下故箕子之陳
洪範必皇建其有極而後庶民人無淫朋比德
易泰之九二曰朋亡渙之六四曰渙其羣元吉莊子文
王寓政於臧丈人而列士壞植散羣
荀悅論曰言論者計薄厚而吐辭選舉者度親疎而舉
筆苞苴盈於門庭聘問交於道路書記繁於公文私務
衆於官事世之弊也古今同之可為太息者此也
　　王公六職之一
坐而論道謂之王公王亦為六職之一也未有無事而
為人君者故曰天子一位
　　奠摯見于君
士冠士之嫡子繼父者也故得奠摯見于君(庶子不得/見君左傳)
(昭公四年仲與公御菜書觀/于公叔孫怒而逐之是也)
　　主人
主人爵弁纁裳緇袘注主人壻也壻為婦主主人筵于
户西注主人女父也親迎之禮自夫家而行故壻稱主
人至於婦家則女父又當為主人故不嫌同辭也女父
為主人則壻當為賓故曰賓東面荅拜注賓壻也對女
父之辭也至於賓出而婦從則變其文而直稱曰壻壻
者對婦之辭也曰主人曰賓曰壻一人而三異其稱可
以見禮時為大而義之由内矣
　　辭無不腆無辱
歸妹人之終始也先王於此有省文尚質之意焉故辭
無不腆無辱(賓不稱幣不善/主人不謝來辱)告之以直信曰先人之禮
而已所以立生民之本而為嗣續之基故以内心為主
而不尚乎文辭也非徒以教婦德而已
　　某子受酬
鄉飲酒禮某子受酬注某者衆賓姓也鄉射禮某酬某
子注某子者氏也古人男子無稱姓者從鄉射禮注為
得如左傳叔孫穆子言叔仲子子服子之類(士昏禮皇/舅某子此)
(或謚或字之稱與聘禮皇考某子同疏以為若張子/李子婦人内夫家豈有稱其舅為張子李子者哉)
　　辯
鄉飲酒禮鄉射禮其於旅酬皆言辯注云辯衆賓之在
下者此辯非辨察之辨古字辯與徧通經文言辯者非
一燕禮注今文辯皆作徧是也曲禮主人延客食胾然
後辯殽内則子師辯告諸婦諸母名宰辯告諸舅名玉
藻先飯辯嘗羞飲而俟樂記其治辯者其禮具(注辯/徧也)左
傳定公八年子言辯舍爵於季氏之廟而出(注辯猶/周徧也)史
記禮書瑞應辯至
　　須臾
寡君有不腆之酒請吾子之與寡君須臾焉使某也以
請古者樂不踰辰燕不移漏故稱須臾言不敢久也記
曰飲酒之節朝不廢朝莫不廢夕而書酒誥之篇曰在
昔殷先哲王廸畏天顯小民經德秉哲越在外服侯甸
男衞邦伯越在内服百僚庶尹惟亞惟服宗工越百姓
里居罔敢湎于酒不惟不敢亦不暇是豈待初筵之規
三爵之制而後不得醉哉
　　飱不致
聘禮管人為客三日具沐五日具浴飱不致賓不拜沐
浴而食之即孟子所謂廪人繼粟庖人繼肉不以君命
將之恐勞賓也
　　三年之喪
今人三年之喪有過於古人者三事禮記三年問曰三
年之喪二十五月而畢(荀子/同)檀弓曰祥而縞是月禫徙
月樂王肅云是祥之月而禫禫之明月可以樂矣又曰
魯人有朝祥而莫歌者子路笑之夫子曰由爾責於人
終無巳夫三年之喪亦已久矣夫子路出夫子曰又多
乎哉踰月則其善也喪服小記曰再期之喪三年也春
秋閔公二年公羊傳曰三年之喪實以二十五月(白虎/通三)
(年之喪再期二十五月後漢書陳忠疏言先聖縁人情/而著其節制服二十五月淮南子飭喪紀髙誘注紀數)
(也二十五/月之數也)孔安國書傳太甲篇云湯以元年十一月崩
至此二十六月三年服闋鄭𤣥謂二十四月再期其月
餘日不數為二十五月中月而禫則空月為二十六月
出月禫祭為二十七月與王肅異(魏明帝以景初三年/正月崩至五年正月)
(積二十五晦為大祥太常孔美博士趙怡等以為禫在/二十七月其年四月祫祭散騎常侍王肅博士樂詳等)
(以為禫在祥月其年二月祫祭晉武帝時越騎校尉程/猗贊成王肅駮鄭禫二十七月之失為六徴三驗博士)
(許猛扶鄭義作釋六徴解三驗以/二十七月為得並見魏書禮志)按三年問曰至親以
期斷是何也曰天地則已易矣四時則已變矣其在天
地之中者莫不更始焉以是象之也然則何以三年也
曰加隆焉爾也焉使倍之故再期也今從鄭氏之説三
年之喪必二十七月(宋武帝永初元年十月辛夘改晉/所用王肅祥禫二十六月儀依鄭)
(𤣥二十七/月而後除)其過於古人一也儀禮喪服篇曰疏衰裳齊
牡麻絰冠布纓削杖布帶疏屨期者父在為母傳曰何
以期也屈也至尊在不敢伸其私尊也禮記雜記下篇
曰期之喪十一月而練十三月而祥十五月而禫註云
此謂父在為母也喪大記曰期終喪不食肉不飲酒父
在為母為妻又曰期居廬終喪不御於内者父在為母
為妻喪服四制曰資於事父以事母而愛同天無二日
土無二王國無二君家無二尊以一治之也故父在為
母齊衰期者見無二尊也(服問曰三年之喪既練矣有/期之喪既葬矣則帶其故葛)
(帶絰期之絰服其功衰徐師曾集注曰三年之䘮謂父/喪也期之喪母喪也賈公彦喪服疏所云父卒三年之)
(内而母卒仍服期必父服既/除而遭母喪乃得伸三年也)喪服傳曰禽獸知母而不
知父野人曰父母何算焉都邑之士則知尊禰矣今從
武后之制亦服三年之服(自唐以前禮制父在為母一/周除靈三年心喪髙宗上元)
(元年十二月天后上表請父在為母服齊衰三年從之/𤣥宗開元五年右補闕盧履冰上言孝莫大於嚴父故)
(父在為母服齊衰周心喪三年情己申而禮殺也則天/皇后改服齊衰三年請復其舊上下其議左散騎常侍)
(褚無量以履冰議為是諸人爭論連年不決七年八月/辛夘敕自今五服並依喪服傳文然士大夫議論猶不)
(息行之各從其意無量歎曰聖人豈不知母㤙之厚乎/厭降之禮所以明尊卑異戎翟也俗情膚淺不知聖人)
(之心一紊其制誰能正之二十年中書令蕭嵩改脩五/禮復請依上元敕父在為母齊衰三年從之  按父在)
(為母齊衰三年起自開元禮然其時盧懐慎以母憂起/復為兵部侍郎張九齡以母憂起復中書侍郎同平章)
(事邠王守禮以母憂起復左金吾衞將軍嗣鄂王邕以/母憂起復衞尉卿而得終禮制者惟張説韓休二人則)
(明皇固巳崇其文而廢其實矣今制父在為母斬衰三/年按太祖實録洪武七年九月庚寅貴妃孫氏薨命吳)
(王橚服慈母服斬衰三年以主喪事敕皇太子諸王皆/服期乃命翰林學士宋濓等修孝慈録立為定制子為)
(父母庶子為其母皆斬衰三年嫡子衆子為其庶母皆/齊衰杖期十一月壬戍朔書成此則當時别有所為而)
(未可為萬世/常行之道也)其過於古人二也喪服篇又曰不杖麻屨
者婦為舅姑傳曰何以期也從服也檀弓上篇曰南宫
縚之妻之姑之喪夫子誨之髽曰爾毋從從爾爾毋扈
扈爾葢榛以為笄長尺而總八寸正義謂以其為期之
喪而殺於斬衰之服喪服小記曰婦人為夫與長子稽
顙其餘則否今從後唐之制婦為舅姑亦服三年(宋史/乾德)
(三年判大理寺尹拙言按律及儀禮喪服傳開元禮五/禮精義三禮圖等書所載婦為舅姑服期近代時俗多)
(為重服望加裁定右僕射魏仁浦等奏曰按禮内則云/婦事舅姑如事父母則舅姑與父母一也而古禮有期)
(年之説至於後唐始定三年之喪竊以三年之内几筵/尚存豈可夫居苫塊之中婦被綺紈之飾夫婦齊體哀)
(樂不同求之人情實傷理本况婦為夫有三年之服於/舅姑止服朞年是尊夫而卑舅姑也孝明皇后為昭憲)
(太后服喪三年足以為萬世法望自今婦為舅姑服並/如後唐之制三年齊斬一從其夫詔從之  何孟春餘)
(冬序錄引唐李涪論曰喪服傳婦為舅姑齊衰五升布/十一月而練十三月而祥十五月而禫禫後門庭尚素)
(婦服青縑衣以俟夫之終喪習俗以婦之服青縑謂其/尚在喪制故因循亦同夫之喪紀再周而後吉貞元十)
(一年河中府倉曹參軍蕭據狀稱堂兄至女適李氏壻/見居喪今時俗婦為舅姑服三年恐為非禮請禮院詳)
(定下詳定判官前太常博士李岧議曰開元禮五服制/度婦為舅姑及女子適人為其父母皆齊衰不杖期葢)
(以為婦之道專一不得自達必繫於人故女子適人服/夫以斬而降其父母喪服篇曰女子子適人者為其父)
(母傳曰為父何以期也婦人不貳斬也婦人不貳斬者/何也婦人有三從之義無専用之道故未嫁從父既嫁)
(從夫夫死從子故父者子之天也夫者妻之天也婦人/不貳斬者猶曰不貳天也先聖格言厯代不敢易以此)
(論之父母之喪尚止周嵗舅姑之服無容三年今之學/者不本其義輕重紊亂寖以成俗開元禮𤣥宗所脩布)
(在有司頒行天下伏請正牒以明典章李岧之論可謂/正矣宋朝詒謀錄乾德三年詔舅姑之喪婦從其夫齊)
(斬三年遂為定制宋人葢/未講服青縑之制故也)其過於古人三也皆後儒所
不敢議非但因循國制亦畏宰我短喪之譏若乃日月
雖多而哀戚之情不至焉則不如古人逺矣
古人以祥為喪之終中月而禫則在除服之後故喪服
四制言祥之日鼓素琴示民有終也檀弓言孔子既祥
五日彈琴而不成聲十日而成笙歌有子葢既祥而絲
履組纓又曰祥而外無哭者禫而内無哭者樂作矣故
也自魯人有朝祥而暮歌者子路笑之孔子言踰月則
其善而孟獻子禫縣而不樂孔子曰獻子加於人一等
矣於是自禫而後乃謂之終喪
王肅據三年問二十五月而畢檀弓祥而縞是月禫徙
月樂之文謂為二十五月鄭𤣥據服問中月而禫之文
謂為二十七月(注云中月間一月也正義引喪服小記/云妾祔於妾祖姑亡則中一以上而祔)
(乂學記云中年考/校皆以中為間)二説各有所據古人祭當卜日小祥
卜於十三月之日大祥卜於二十五月之日而禫則或
於大祥之月(是/月)或於大祥之後間一月(中/月)自禮記之時
而行之已不同矣
孝經援神契曰喪不過三年以期增倍五五二十五月
義斷仁示民有終故漢人喪服之制謂之五五堂邑令
費鳯碑曰菲五五縗杖其未除(洪氏曰菲五五者居喪/菲食二十五月也  此)
(取論語菲飲食字隋/書姚蔡傳所謂蔬菲)巴郡太守樊敏碑曰遭離母憂五
五斷仁是也
為父斬衰三年為母齊衰三年此從子制之也父在為
母齊衰杖期此從夫制之也家無二尊而子不得自專
所謂夫為妻綱父為子綱審此可以破學者之疑而息
紛紜之説矣
父在為母雖降為期而心喪之實未嘗不三年也(如後/魏彭)
(城王勰毁瘠三年弗/參吉慶乃謂之心䘮)傳曰父必三年然後娶達子之志
也(正義曰左氏昭公十五年傳王一嵗而有三年之喪/二焉據大子與穆后天子為后亦期而言三年喪者)
(據達子之志而言故并謂之三年也用唐太宗貞/觀元年詔有云妻喪達制之後者即  此傳文)假令
娶於三年之内將使為之子者何服以見何情以處乎
理有所不可也抑其子之服於期而申其父之不娶於
三年聖人所以損益百世而不可改者精矣
檀弓上篇伯魚之母死期而猶哭夫子聞之曰誰與哭
者門人曰鯉也夫子曰嘻其甚也伯魚聞之遂除之此
自父在為母之制當然疏以為出母者非
喪服小記曰庶子在父之室則為其母不禫山隂陸氏
曰在父之室為未娶者也并禫祭不舉厭也
唐時武韋二后皆以婦乘夫欲除三綱變五服以申尊
母之義故髙宗上元元年十二月壬寅天后上表請父
在為母服齊衰三年中宗神龍元年五月丙申皇后表
請天下士庶為出母三年服其意一也彼且欲匹二聖
於天皇陪南郊以亞獻而況區區之服制乎(盧履冰表/言原夫上)
(元肇年則天巳潛秉政將潛簒預自崇加請升慈愛之/喪以抗尊嚴之禮雖齊斬之儀不改而几筵之制遂同)
(數年之間尚未通用天皇晏駕中宗蒙塵垂拱之末果/行聖母之偽符載初之元遂啓易代之深釁孝和雖仍)
(反正韋氏復效晨鳴孝和非意暴崩韋氏旋即稱制易/曰臣弑其君子弑其父非一朝一夕之故其斯之謂矣)
(臣謹尋禮意防杜實深若不/早圖刋正何以垂戒於後)𤣥宗開元七年八月癸丑
敕周公制禮厯代不刋子夏為傳孔門所受格條之内
有父在為母齊衰三年(指天后/所定)此有為而為非尊厭之
義與其改作不如師古諸服紀宜一依喪服舊文可謂
簡而當矣柰何信道不篤朝令夕更至二十四年又從
韋縚之言加舅母堂姨舅之服天寳六載又令出母終
三年之服(詳舊書/儀禮志)而太和開成之世遂使駙馬為公主
服斬衰三年(文宗紀/杜悰傳)禮教之淪有由來矣
自古以來姦人欲蔑先王之禮法而自為者必有其漸
天后父在為母齊衰三年之請其意在乎臨朝也故中
宗景龍二年二月庚寅大赦天下内外五品巳上母妻
各加邑號一等無妻者聽授其女而安樂公主求立為
皇太女遂進鴆於中宗矣
金世宗大定八年二月甲午朔制子為改嫁母服喪三
年
洪武七年雖定為母斬衰三年之制而孝慈皇后之喪
次年正旦皇太子親王駙馬俱淺色常服則尊厭之禮
未嘗不用也夫惟二十七月之内不聽樂不昏嫁不赴
舉不服官此所謂心喪固百世不可改矣
喪服小記曰祖父卒而后為祖母後者三年鄭氏曰祖
父在則其服如父在為母也此祖母之喪厭於祖父者
也
婦事舅姑如事父母而服止於期不貳斬也然而心喪
則未嘗不三年矣故曰與更三年喪不去
吳㓜清服制攷詳序曰凡喪禮制為斬衰功緦之服者
其文也不飲酒不食肉不處内者其實也中有其實而
外飾之以文是為情文之稱徒服其服而無其實則與
不服等爾雖不服其服而有其實者謂之心喪心喪之
實有隆而無殺服制之文有殺而有隆古之道也愚嘗
謂服制當一以周公之禮為正後世有所増改者皆溺
乎其文昧乎其實而不究古人制禮之意者也為母齊
衰三年而父在為母杖期豈薄於其母哉葢以夫為妻
之服既除則子為母之服亦除家無二尊也子服雖除
而三者居喪之實如故則所殺者三年之文而巳實固
未嘗殺也女子子在室為父斬既嫁則為夫斬而為父
母期葢曰子之所天者父妻之所天者夫嫁而移所天
於夫則降其父婦人不貳斬者不貳天也降巳之父母
而期為夫之父母亦期期之後夫未除服婦已除服而
居喪之實如其夫是舅姑之服期而實三年也豈必從
夫服斬而後為三年哉喪服有以恩服者有以義服者
有以名服者恩者子為父母之類是也義者婦為舅姑
之類是也名者為從父從子之妻之類是也從父之妻
名以母之黨而服從子之妻名以婦之黨而服兄弟之
妻不可名以妻之黨其無服者推而逺之也然兄弟有
妻之服巳之妻有娣姒婦之服一家老幼俱有服巳雖
無服不必華靡於其躬宴樂於其室如無服之人也同
爨且服緦(同釁服緦為從母之夫舅之妻與/已同爨者爾此所引似汎言之矣)朋㕛尚加
麻鄰喪里殯猶無相杵巷歌之聲奚獨於兄嫂弟婦之
喪而恝然待之如行路之人乎古人制禮之意必有在
而未易以淺識窺也夫實之無所不隆者仁之至文之
有所或殺者義之精古人制禮之意葢如此後世父在
為母三年婦為舅姑從夫斬齊並三年為嫂有服為弟
婦亦有服意欲加厚於古而不知古者子之為母婦之
為舅姑叔之於嫂未嘗薄也愚故曰此皆溺乎其文昧
乎其實而不究古人制禮之意者也古人所勉者喪之
實也自盡於巳者也後世所加者喪之文也表暴於人
者也誠偽之相去何如哉
　　繼母如母
繼母如母以配父也慈母如母以貴父之命也然於其
黨則不同矣服問曰母出則為繼母之黨服母死則為
其母之黨服為其母之黨服則不為繼母之黨服鄭氏
注曰雖外親亦無二統夫禮者所以别嫌明微非聖人
莫能制之此類是矣(喪服小記為慈/母之父母無服)
　　為所後者之祖父母妻妻之父母昆弟昆弟之子
　　若子
此因為人後而推言之所後者有七等之親皆當如禮
而為之服也所後之祖我之曾祖也父母我之祖父母
也妻我之母也妻之父母我之外祖父母也因妻而及
故連言之取便文也昆弟我之世叔父也昆弟之子我
之從父昆弟也若及也若子我之從父昆弟之子也正
義謂妻之昆弟妻之昆弟之子者非(鄭以若子為如親/子但篇末又有兄)
(弟之子若子之/文當同一解)
　　女子子在室為父
鄭氏注言在室者關巳許嫁關該也謂許嫁而未行遭
父之喪亦當為之布總箭笄髽三年也内則曰有故二
十三年而嫁曾子問孔子曰女在塗而女之父母死則
女反是也
　　慈母如母
慈母者何也子㓜而母死養於父妾父卒為之三年所
以報其鞠育之恩也然而必待父命者此又先王嚴父
而不敢自專其報之義也父命妾曰女以為子謂憐其
無母視之如子長之育之非立之以為妾後也喪服小
記以為為慈母後則未可信也
禮記曾子問篇子游問曰喪慈母如母禮與孔子曰非
禮也古者男子外有傅内有慈母君命所使教子也(此/與)
(喪服所言/慈母不同)何服之有昔者魯昭公少喪其母有慈母良
及其死也公弗忍也欲喪之有司以聞曰古之禮慈母
無服今也君為之服是逆古之禮而亂國法也若終行
之則有司將書之以遺後世無乃不可乎公曰古者天
子練冠以燕居吾弗忍也遂練冠以喪慈母喪慈母自
魯昭公始也然但練冠以居則異於如母者矣而孔子
以為非禮
南史司馬筠傳梁天監七年安成國太妃陳氏薨詔禮
官議皇太子慈母之服筠引鄭𤣥説服止卿大夫不宜
施之皇子武帝以為不然曰禮言慈母有三條一則妾
子無母使妾之無子者養之命為子母服以三年喪服
齊衰章所言慈母如母是也二則嫡妻子無母使妾養
之雖均乎慈愛但嫡妻之子妾無為母之義而恩深事
重故服以小功喪服小功章所以不直言慈母而云庶
母慈巳者(文曰庶母則知其/為嫡妻之子矣)明異於三年之慈母也其
三則子非無母擇賤者視之義同師保而不無慈愛故
亦有慈母之名師保無服則此慈母亦無服矣内則云
擇於諸母與可者使為子師其次為慈母其次為保母
此其明文言擇諸母是擇人而為此三母非謂擇取兄
弟之母也子游所問自是師保之慈非三年小功之慈
也故夫子得有此荅豈非師保之慈母無服之證乎鄭
𤣥不辨三慈混為訓釋引彼無服以注慈巳後人致謬
實此之由於是筠等請依制改定嫡妻之子母沒為父
妾所養服之五月貴賤並同以為永制
喪服小記曰為慈母之父母無服注曰恩所不及故也
又曰慈母與妾母不世祭也然則雖云如母有不得盡
同於母者矣
　　出妻之子為母
出妻之子為母此經文也傳曰出妻之子為母期則為
外祖父母無服此子夏傳也傳曰絶族無移服親者屬
此傳中引傳援古人之言以證其無服也當自為一條
出妻之子為父後者則為出母無服此又經文也傳曰
與尊者為一體不敢服其私親也此子夏傳也當自為
一條今本乃誤連之
　　父卒繼母嫁
父卒繼母嫁從從字句謂年幼不能自立從母而嫁也
母之義巳絶於父(下章云妻不/敢與焉是也)故不得三年而其恩猶
在於子不可以不為之服也(繼母本非屬毛離裏之親/以其配父而服之如母爾)
(故王肅曰從乎繼而寄/育則為服不從則不服)報者母報之也兩相為服也
　　有適子者無適孫
冢子身之副也家無二主亦無二副故有適子者無適
孫唐髙宗有太子而復立太孫非矣
　　為人後者為其父母
為人後者為其父母此臨文之不得不然隋書劉子翊
云其者因彼之辭是也後儒謂以所後為父母而所生
為伯叔父母於經未有所攷亦自尊無二上之義而推
之也宋歐陽氏據此文以為聖人未嘗沒其父母之名
辨之至數千言然不若趙瞻之言辭窮直書為簡而當
也(宋史趙瞻傳中書請濮安懿王稱親瞻爭曰仁宗既/下明詔子陛下議者顧惑禮律所生所養之名妄相)
(訾難彼明知禮無兩父貳斬之義敢裂一字之辭以亂/厥真且文有去婦出母者去已非婦岀不為母辭窮直)
(書豈足援以斷大義哉臣請與之廷辨以定邪正詆石/林燕語濮議廷臣既皆欲止稱皇伯歐陽文忠力  以)
(為不然因引儀禮及五服敕云為人後者為其父母則/是雖出繼而於本生猶稱父母也時未有能雖之者司)
(馬君實在諫院獨疏言為人後而言父母此因服/立文舍父母則無以為稱非謂其得稱父母也)按經
文言其父母其昆弟者大抵皆私親之辭
黄氏日鈔曰歐公被隂私之謗皆激於當日主濮議之
力公集濮議四卷又設為或問以發明之滔滔數萬言
皆以禮經為其父母一語謂未嘗因降服而不稱父母
耳然既明言所後者三年而於所生者降服則尊無二
上明矣謂所生父母者葢本其初而名之非有兩父母
也未為人後之時以生我者為父母已為人後則以命
我者為父母立言者於既命之後而追本生之稱自宜
因其舊以父母稱未必其人一時並稱兩父母也公亦
何苦力辨而至於困辱危身哉况帝王正統相傳有自
非可常人比邪
觀先朝嘉靖之事至於入廟稱宗而後知聖人制禮别
嫌明微之至也永叔博聞之儒而未見及此學者所以
貴乎格物
為人後者為其父母報謂所生之父母報之亦為之服
期也重其繼大宗也故不以出降
　　繼父同居者
夫物之不齊物之情也雖三王之世不能使天下無孤
寡之人亦不能使天下無再適人之婦且有前後家東
西家而為喪主者矣假令婦年尚少夫死而有三五嵗
之子則其本宗大功之親自當為之收恤又無大功之
親而不許之從其嫁母則轉於溝壑而已於是其母所
嫁之夫視之如子而撫之以至於成人此子之於若人
也名之為何不得不稱為繼父矣長而同居則為之服
齊衰期先同居而後别居則齊衰三月以其撫育之恩
次於生我也為此制者所以寓恤孤之仁而勸天下之
人不獨子其子也若曰以其貨財為之築宫廟此後儒
不得其說而為之辭
　　宗子之母在則不為宗子之妻服也
正義謂母年未七十尚與祭非也祭統曰夫祭也者必
夫婦親之是以舅歿而姑老(内/則)明其不與祭矣(夫人亞/祼母不)
(可以亞子故/老而傳事)雖老固嘗為主祭之人而禮無二敬故為
宗子之母服則不為妻服
杜氏通典有夫為祖曾祖髙祖父母持重妻從服議一
條云孔瑚問虞喜曰假使𤣥孫為後𤣥孫之婦從服期
曾孫之婦尚存纔緦麻近輕逺重情實有疑喜荅曰有
嫡子者無嫡孫又若為宗子母服則不服宗子婦以此
推之若𤣥孫為後而其母尚存𤣥孫之婦猶為庶不得
傳重傳重之服理當在姑矣宋庾蔚之(唐志庾蔚之注/喪服要記五巻)
謂舅歿則姑老是授祭事於子婦至於祖服自以姑為
嫡與此條之意互相發明
　　君之母妻
與民同者為其君齊衰三月也不與民同者君之母妻
民不服而嘗仕者獨為之服也古之卿大夫有見小君
之禮(如成公九年季文子如宋致女復/命公享之穆姜出於房再拜是也)而妻之爵服則
又君夫人命之是以不容無服
　　齊衰三月不言曾祖巳上
宋沈括夢溪筆談曰喪服但有曾祖曾孫而無髙祖𤣥
孫或曰經之所不言則不服是不然曾重也自祖而上
者皆曾祖也自孫而下者皆曾孫也雖百世可也茍有
相逮者則必為服喪三月故雖成王之於后稷亦稱曾
孫而祭禮祝文無逺近皆曰曾孫
禮記祭法言適子適孫適曾孫適𤣥孫適來孫左傳王
子虎盟諸侯亦曰及而𤣥孫無有老㓜(僖公二/十八年)𤣥孫之
文見於記傳者如此(史記孟嘗君傳孫之/孫為何曰為𤣥孫)然宗廟之中
並無此稱詩維天之命駿惠我文王曾孫篤之鄭氏箋
曰曾猶重也自孫之子而下事先祖皆稱曾孫禮記郊
特牲稱曾孫某注謂諸侯事五廟也於曾祖已上稱曾
孫而已(信南山正義自曾祖以/至無窮皆得稱曾孫)左傳哀公二年衞太子
禱文王稱曾孫蒯瞶晉書鍾雅傳元帝詔曰禮事宗廟
自曽孫已下皆稱曾孫義取於重孫可厯世共其名無
所改也
曾祖父母齊衰三月而不言曾祖父之父母(後人謂/之髙祖)非
經文之脱漏也葢以是而推之矣凡人祖孫相見其得
至於五世者鮮矣夀至八九十而後可以見曾孫之子
百有餘年而曾孫之子之子亦可見矣人之夀以百年
為限故服至五世而窮茍六世而相見焉其服不異於
曾祖也經於曾祖已上不言者以是而推之也(晉徐農/人問殷)
(仲堪謂假如𤣥孫持髙祖重來孫都無服及賀/循傳謂髙祖已上五世六世無服之祖者並非)觀於祭
之稱曾孫不論世數而知曾祖之名統上世而言之矣
　　兄弟之妻無服
謂弟之妻婦者其嫂亦可謂之母乎(記大傳/文同)葢言兄弟
之妻不可以母子為比以名言之既有所閡而不通以
分言之又有所嫌而不可以不逺記曰嫂叔之無服也
葢推而逺之也夫外親之同爨猶緦而獨兄弟之妻不
為制服者以其分親而年相亞故聖人嫌之嫌之故逺
之而大為之坊(曲禮嫂叔/不通問)不獨以其名也此又傳之所
未及也存其恩於娣姒而斷其義於兄弟夫聖人之所
以處此者精矣(大傳疏曰有從有服而無服嫂叔/是也有從無服而有服娣姒是也)
叔嫂雖不制服然而曰無服而為位者惟叔嫂(奔/喪)子思
之哭嫂也為位(檀/弓)何也曰是制之所抑而情之所不可
闕也然而鄭氏曰正言嫂叔尊嫂也若兄公與弟之妻
則不能也(正義曰兄公與弟妻不為位者卑逺/之弟妻於兄公不為位者尊絶之)此又足
以補禮記之不及(檀弓言嫂叔之無服雜記言嫂不/撫叔叔不撫嫂是兼兄公與弟妻)
　　先君餘尊之所厭
尊尊親親周道也諸侯有一國之尊為宗廟社稷之主
既沒而餘尊猶在故公之庶子於所生之母不得伸其
私恩為之大功也大夫之尊不及諸侯既沒則無餘尊
故其庶子於父卒為其私親並依本服如邦人也親不
敵尊故厭尊不敵親故不厭此諸侯大夫之辨也後魏
廣陵侯衍為徐州刺史所生母雷氏卒表請解州詔曰
先君餘尊之所厭禮之明文季末陵遲斯典或廢侯既
親王之子宜從餘尊之義便可大功饒陽男遥官左衞
將軍遭所生母憂表請解任詔以餘尊所厭不許
晉哀帝欲為皇太妃服三年僕射江虨啓於禮應服緦
麻又欲降服期虨曰厭屈私情所以上嚴祖考乃服緦
麻(胡三省曰以帝入後大宗則太妃乃/琅邪國母當以服諸侯者服之也)
　　貴臣貴妾
此謂大夫之服貴臣室老士也貴妾姪娣也皆有相助
之義故為之服緦穀梁傳曰姪娣者不孤子之義也古
者大夫亦有姪娣左傳臧宣叔娶於鑄生賈及為而死
繼室以其姪生紇是也備六禮之制合二姓之好從其
女君而歸焉故謂之貴妾(雷次宗曰姪娣貴而大夫尊/輕故服至於餘妾出自凡庶)
(故不/服)士無姪娣故喪服小記曰士妾有子而為之緦然
則大夫之妾雖有子猶不得緦也惟夫有死於宫中者
則為之三月不舉祭近之矣
唐李晟夫人王氏無子妾杜氏生子愿詔以為嫡子及
杜之卒也贈鄭國夫人而晟為之服緦議者以為準禮
士妾有子而為之緦開元新禮無是服矣而晟擅舉復
之頗為當時所誚(册府/元龜)今之士大夫緣飾禮文而行此
服者比比也
　　外親之服皆緦
外親之服皆緦外祖父母以尊加故小功從母以名加
故小功(太傳服術有六三曰名名此謂母之兄弟異德/異名母之姊妹同德同    庾蔚之云男女異)
(長母之在室與其姊妹有同居共/席之禮故許其因母名以加服)唐𤣥宗開元二十三
年制令禮官議加服制太常卿韋縚請加外祖父母服
至大功九月舅服至小功五月堂姨堂舅舅母服至袒
免太子賓客崔沔議曰禮教之設本於正家家正而天
下定矣正家之道不可以貳總一定義理歸本宗所以
父以尊崇母以厭降内有齊斬外服皆緦尊名所加不
過一等此先王不易之道其來久矣昔辛有適伊州見
被髮而祭於野者曰不及百年此其戎乎其禮先亡矣
貞觀脩禮特改舊章漸廣渭陽之恩不遵洙泗之典及
𢎞道之後唐元之間(韋氏弑中宗立温王重茂改元唐/龍今避𤣥宗御名上字故稱唐元)
國命再移於外族矣禮亡徴兆儻見於斯開元初補闕
盧履冰嘗進狀論喪服輕重敕令僉議於時羣議紛拏
各安積習太常禮部奏依舊定陛下運稽古之思發獨
斷之明特降别敕一依古禮事符典故人知向方式固
宗盟社稷之福更圖異議竊所未詳願守八年明㫖以
為萬代成法職方郎中韋述議曰天生萬物惟人最靈
所以尊尊親親别生分類存則盡其愛敬歿則盡其哀
戚緣情而制服考事而立言往聖討論亦已勤矣上自
髙祖下至𤣥孫以及其身謂之九族由近而及逺稱情
而立文差其輕重遂為五服雖則或以義降或以名加
數有所從理不踰等百王不易三代可知若以匹敵言
之外祖則祖也舅則伯叔父之列也父母之恩不殊而
獨殺於外氏者所以尊祖禰而異於禽獸也且家無二
尊喪無二斬持重於大宗者降其小宗為人後者減其
父母之服女子出嫁殺其本家之喪葢所存者逺所抑
者私也今若外祖及舅更加服一等堂舅及姨列於服
紀之内則中外之制相去㡬何廢禮徇情所務者末且
五服有上殺之義必循原本方及條流伯叔父母本服
大功九月(今伯叔父母/期是加服)從父昆弟亦大功九月並以上
出於祖其服不得過於祖也從祖祖父母從祖父母從
祖昆弟皆小功五月以出於曽祖服不得過於曾祖也
族祖祖父母族祖父母族祖昆弟皆緦麻三月以出於
髙祖服不得過於髙祖也堂舅姨既出於外曾祖若為
之制服則外曾祖父母及外伯叔祖父母亦宜制服矣
外祖加至大功九月則外曾祖父母合至小功外髙祖
合至緦麻若舉此而舍彼事則不均棄親而錄疏理則
不順推而廣之則與本族無異矣且服皆有報則堂外
甥外曾孫姪女之子皆須制服矣聖人豈薄其骨肉背
其恩愛葢本於公者薄於私存其大者略其細義有所
斷不得不然茍可加也亦可減也往聖可得而非則禮
經可得而隳矣先王之制謂之彝倫奉以周旋猶恐失
墜一紊其敘庸可止乎禮部員外郎楊仲昌議曰按儀
禮為舅緦鄭文貞公魏徵議同從母例加至小功五月
(詳見/下條)雖文貞賢也而周孔聖也以賢改聖後學何從今
之所請正同徴論如以外祖父母加至大功豈不加報
於外孫乎外孫為報服大功則本宗庶孫又用何等服
邪竊恐内外乖序親疎奪倫情之所沿何所不至昔子
路有姊之喪而不除孔子曰先王制禮行道之人皆不
忍也子路除之此則聖人援事抑情之明例也記不云
乎毋輕議禮時𤣥宗手敕再三竟加舅服為小功舅母
緦麻堂姨堂舅袒免宣宗舅鄭光卒詔罷朝三日御史
大夫李景讓上言人情於外族則深於宗廟則薄所以
先王制禮割愛厚親士庶猶然況於萬乗親王公主宗
屬也舅氏外族也今鄭光輟朝日數與親王公主同非
所以别親疎防僭越也優詔報之乃罷兩日夫由韋述
楊仲昌之言有以探本而尊經由崔沔李景讓之言可
以察微而防亂豈非能言之士深識先王之禮而亦目
見武韋之禍思永監於將來者哉
宗廟之制始變於漢明帝服紀之制始變於唐太宗皆
率一時之情而更三代之禮後世不學之主踵而行之
　　唐人增改服制
唐人所議服制似欲過於聖人嫂叔無服太宗令服小
功曾祖父母舊服三月增為五月嫡子婦大功增為期
衆子婦小功增為大功舅服緦増為小功(新唐書初太/宗嘗以同爨)
(緦而嫂叔乃無服舅與從母親等而異服詔侍中魏徴/禮部侍郎令狐德棻等議舅為母族姨乃外戚他姓舅)
(服一時姨乃五月古人未逹者也於是服曾祖父母齊/衰三月者増以齊衰五月適子婦大功增以期衆子婦)
(小功増以大功嫂叔服以小功五月報弟妻及夫兄同/舅服緦増以小功然律疏舅報甥服猶緦顯慶中長孫)
(無忌以為甥為舅服同從母則舅宜進同從母報又古/庶母緦今無服且庶母之子昆弟也為之杖齊是同氣)
(而吉凶異自/是亦改服緦)父在為母服期髙宗增為三年婦為夫之
姨舅無服𤣥宗令從夫服又增舅母緦麻堂姨舅袒免
而𢎞文館直學士王元感遂欲增三年之喪為三十六
月(舊唐書張柬之傳欲何休注公羊傳言/魯文公亂聖人制  服喪三十六月)皆務飾其文
欲厚於聖王之制而人心彌澆風化彌薄不探其本而
妄為之增益亦未見其名之有過於三王也是故知廟
有二主之非則叔孫通之以益廣宗廟為大孝者絀矣
知喪不過三年示民有終之義則王元感之服三十六
月者絀矣知親親之殺禮所由生則太宗魏徵所加嫂
叔諸親之服者絀矣唐書禮樂志言禮之失也在於學
者好為曲説而人君一切臨時申其私意以増多為盡
禮而不知煩數之為黷也子曰道之不明也賢者過之
夫賢者率情之偏猶為悖禮而況欲以私意求過乎三
王者哉(記曰始死三日不怠三月不解期悲哀三年憂/恩之殺也聖人因殺以制節此喪之所以三年)
(賢者不得過不肖者不/得不及此喪之中庸也)
宋熈寧五年中書門下議不祧僖祖祕閣校理王介上
議曰夫物有無窮而禮有有限以有限制無窮此禮之
所以起而天子所以七廟也今夫自考而上何也必曰
祖自祖而上何也必曰曾祖自曾祖而上何也必曰髙
祖自髙祖而上又何也必曰不可及見則聞而知之者
矣今欲祖其祖而追之不已祖之上又有祖則固有無
窮之祖矣聖人制為之限此天子七廟所以自考廟而
上至顯祖之外而必祧也自顯祖之外而祧亦猶九族
至髙祖而止也皆以禮為之界也五世而斬故也喪之
三年也報罔極之恩也以罔極之恩為不足報則固有
無窮之報乎何以異於是故喪之罔極而三年也族之
久逺而九也廟之無窮而七也皆先王之制弗敢過焉
者也記曰品節斯斯之謂禮易於節之象曰君子以制
度數議德行唐宋之君豈非昧於節文之意者哉
貞觀之喪服開元之廟謚與始皇之狹小先主之宮廷
而作為阿房者同一意也
　　報於所為後之兄弟之子若子
所後者謂所後之親(上斬章言所後者是/也鄭注衍一為字)所為後謂出
而為後之人
為人後者於兄弟降一等自期降為大功也兄弟之子
報之亦降一等亦自期降為大功也若子者兄弟之孫
報之亦降一等自小功降而為緦也
　　庶子為後者為其外祖父母從母舅無服
與尊者為一體不敢以外親之服而廢祖考之祭故絀
其服也言母黨則妻之父母可知
　　考降
考父也既言父又言考者猶易言幹父之蠱有子考无
咎也降者骨肉歸復於土也記曰體魄則降人死則魂
升於天魄降於地書曰禮陟配天陟言升也又曰放􁆇
乃徂落落言降也然而曰文王陟降何也神無方也可
以兩在而兼言之
　　噫歆
士虞禮聲三注聲者噫歆也將啓户警覺神也曾子問
祝聲三注聲噫歆警神也葢歎息而言神其歆我乎猶
詩顧予烝嘗之意也喪之皋某復祭之噫歆皆古人命
鬼之辭(正義曰直云祝聲不知作何聲按論語云顔淵/死子曰噫天喪予檀弓云公肩假曰噫是古人)
(發聲多云噫故知此聲亦謂噫也凡祭祀神之所/享謂之歆今作聲欲令神歆享故云歆警神也)
既夕禮聲三注舊説以為噫興也噫興者歎息而欲神
之興也噫歆者歎息而欲神之歆也
　
　
　
　
　
　
　
　日知録卷五
欽定四庫全書
　日知録卷六　　　　　崑山　顧炎武　撰
　　毋不敬
毋不敬儼若思安定辭脩己以敬也安民哉脩己以安
人也儼若思安定辭何以安民子曰危以動則民不與
也懼以語則民不應也詩云彼都人士狐裘黄黄其容
不改出言有章行歸于周萬民所望
　　女子子
女子子謂己所生之子若兄弟之子言女子者别於男
子也(猶左氏言/女公子)古人謂其女亦曰子詩曰齊侯之子衞
侯之妻論語曰以其子妻之是也此章言男女之别故
加女子於子之上以明之下乃專言兄弟者兄弟至親
兄弟之於姊妹猶弗與同席同器而況於姑乎況於女
子子乎不言從子不言父據兄弟可知也喪服小記言
女子子在室為父母杖然則女子子為己所生之子明
矣(胡氏謂重言子衍文黄/氏以為女子之子皆非)
内則曰七年男女不同席不共食則不待已嫁而反矣
　　取妻不取同姓
姓之為言生也(左傳昭四年問其/姓對曰余子長矣)詩曰振振公姓天地
之化專則不生兩則生故叔詹言男女同姓其生不蕃
(晉語曰同姓不/昏懼不殖也)而子産之告叔向云内官不及同姓美
先盡矣則相生疾晉司空季子之告公子曰異德合姓
鄭史伯之對桓公曰先王聘后於異姓務和同也聲一
無聽物一無文是知禮不娶同姓者非但防嫌亦以戒
獨也故曲禮納女于天子曰備百姓(吳語句踐請一介/嫡女執箕帚以晐)
(姓於/王宫)而郊特牲注云百官公卿以下也百姓王之親也
(呂刑官百族姓傳/族同族姓異姓)易曰男女暌而其志通也是以王御
不叅一族其所以合隂陽之化而助嗣續之功者微矣
古人以異姓為昏婣之稱大戴禮南宫縚夫子信其仁
以為異姓謂以兄之子妻之也周禮司儀時揖異姓鄭
氏注引此
姓之所從來本於五帝五帝之得姓本於五行則有相
配相生之理故傳言有媯之後將育於姜又曰姬姞耦
其生必蕃而後世五音族姓之説自此始矣晉嵇康論
曰五行有相生故同姓不昏(舊唐書呂才序宅經謂五/姓之説本無所出惟堪輿)
(經黃帝對於天老乃有五姓之言今攷漢書王莽傳卜/者王況謂李焉君姓李李者徵徴火也後漢蘇竟與劉)
(龔書五七之家三十五姓彭秦延氏不得與焉李雲上/書髙祖受命至今三百六十四嵗君期一周當有黃精)
(代見姓陳項虞田許氏不可令此人居太尉太𫝊典兵/之官五姓之説始見於此葢與䜟記之文同起於哀平)
(之際而京房傳房本姓李推律自定為京氏白虎通曰/古者聖人吹律定姓以記其族爾雅翼曰古者司商協)
(名姓人始生吹律合之定其姓名易是謀類曰黃帝吹/律定姓論衡言孔子吹律自知殷宋大夫子氏之世則)
(古人以律推姓亦必有法潜夫論言凡姓之有音也必/隨其本生祖所出也大皥木精承嵗星而王夫其子孫)
(咸當為角神農火精承熒惑而王夫其子孫咸當為徴/黃帝土精承填而王夫其子孫咸當為宫少昊金精承)
(太白而王夫其子孫咸當為商顓頊水精承辰而王夫/其子孫咸當為羽雖號百變音形不易此則五姓所以)
(分屬五音之説與春秋裨竈史趙史伯諸人之論大抵/相同不可謂其無本  宋時猶尚五音之説雲麓漫鈔)
(言永安諸陵皆東南地穹西北地垂/東南有山西北無山角音所利如此)
春秋時最重族姓至七國時則絶無一語及之者正猶
唐人最重譜諜而五代以後則蕩然無存人亦不復問
此百餘年間世變風移可為長歎也已
　　父不祭子夫不祭妻
父不祭子夫不祭妻不但名分有所不當而以尊臨卑
則死者之神亦必不安故其當祭則有代之者矣此别
是一條説者乃蒙上餕餘不祭之文而為之解殆似山
東人作不徹薑食不多食義即謂不多食薑同一謬也
(此謂平日四時之祭若在/喪則祥禫之祭未嘗不行)
　　檀弓
讀檀弓二篇及曾子問乃知古人於禮服講之悉而辨
之明如此漢書言夏侯勝善説禮服蕭望之從夏侯勝
問論語禮服唐開元四部書目喪服傳義疏有二十三
部昔之大儒有專以喪服名家者其去鄒魯之風未逺
也故蕭望之為太傅以論語禮服授皇太子宋元嘉末
徵隠士雷次宗詣京邑築室於鍾山西巖下為皇太子
諸王講喪服經齊初何佟之為國子助教為諸王講喪
服陳後主在東宫引王元規為學士親授禮記左傳喪
服等義魏孝文帝親為羣臣講喪服於清徽堂而梁書
言始興王憺薨昭明太子命諸臣共議從明山賓朱异
之言以慕悼之辭宜終服月(梁陳北齊各有皇帝皇后/太子王侯巳下喪禮之書)
(謂之/凶儀)夫以至尊在御不廢講求喪禮異於李義府之言
不豫凶事而去國恤一篇者矣(舊唐書李義府傳初五/禮儀注自前代相沿吉)
(凶畢舉太常博士蕭楚材孔志約以皇室凶禮為豫備/凶事非臣子所宜言義府深然之於是悉刪而焚之)
(裵守真傳為太常博士髙宗崩時無大行凶儀守真與/同時博士韋叔夏輔抱素等討論舊事創為之  宋史)
(章衡傳熙寜初判太常寺建言自唐開元纂修禮書以/國恤一篇為豫凶事刪而去之故不幸遇事則捃摭墜)
(殘茫無所据今宜為厚/陵集禮以貽萬世從之)
宋孝宗崩光宗不能執喪寧宗嗣服巳服期年喪欲大
祥畢更服兩月監察御史胡紘言孫為祖服已過期矣
議者欲更持禫兩月不知用何典禮若曰嫡孫承重則
太上聖躬亦已康復於宫中自行二十七月之重服而
陛下又行之是喪有二孤也詔侍從臺諫給舍集議時
朱熹(君前/臣名)上議以紘言為非而未有以折之後讀禮記
正義喪服小記為祖後者條因自識於本義之末其略
云準五服年月格斬衰三年嫡孫為祖(謂承/重者)法意甚明
而禮經無文傳云父歿而為祖後者服斬然而不見本
經未詳何據但小記云祖父卒而后為祖母後者三年
可以傍照至為祖後者條下疏中所引鄭志乃有諸侯
父有廢疾不任國政不任喪事之問而鄭荅以天子諸
侯之服皆斬之文(儀禮喪服篇不杖章為君之祖/父母下疏亦引此趙商問荅)方見
父在而承國於祖之服向日上此奏時無文字可檢又
無朋㕛可問故大約且以禮律言之亦有疑父在不當
承重者時無明白證驗但以禮律人情大意荅之心常
不安歸來稽攷始見此説方得無疑乃知學之不講其
害如此而禮經之文誠有闕略不無待於後人向使無
鄭康成則此事終未有所斷決不可直謂古經定制一
字不可增損也(昔人謂讀書未到康成/不敢輕議漢儒以此)嗚呼若曾子子
游之倫親受學於聖人其於節文之變辨之如此其詳
也今之學者生於草野之中當禮壞樂崩之後於古人
之遺文一切不為之討究而曰禮吾知其敬而已喪吾
知其哀而巳以空學而議朝章以清談而干王政是尚
不足以闚漢儒之里而何以升孔子之堂哉
論語之言斯者七十而不言此檀弓之言斯者五十有
三而言此者一而已大學成於曾氏之門人而一卷之
中言此者十有九語音輕重之間而世代之别從可知
已(爾雅曰兹斯此也今攷尚書多言兹/論語多言斯大學以後之書多言此)
　　太公五世反葬于周
太公汲人也聞文王作然後歸周史之所言已就封於
齊矣其復入為太師薨而葬於周事未可知使其有之
亦古人因薨而葬不擇地之常爾記以首丘喻之亦已
謬矣乃云比及五世皆反葬于周夫齊之去周二千餘
里而使其已化之骨跋履山川觸冒寒暑自東徂西以
葬於封守之外於死者為不仁古之葬者祖於庭塴於
墓反哭於其寢故曰葬日虞弗忍一日離也使齊之孤
重趼送葬曠月淹時不獲遵五月之制速反而虞於生
者為不孝且也入周之境而不見天子則不度離其喪
次而以衰絰見則不祥若其孤不行而使卿攝之則不
恭勞民傷財則不惠此數者無一而可禹葬㑹稽其後
王不從而殽之南陵有夏后皋之墓豈古人不達禮樂
之義哉體魄則降知氣在上故古之事其先人於廟而
不於墓聖人所以知幽明之故也然則太公無五世反
塟之事明矣(水經注淄水下有胡公陵青州刺史傅𢎞/仁言得銅棺𨽻書處胡公太公之𤣥孫未)
(嘗反葬/於周)
　　扶君
扶君卜人師扶右(注卜當/為僕)射人師扶左君薨以是舉此
所謂男子不死於婦人之手也三代之世侍御僕從罔
非正人綴衣虎賁皆惟吉士與漢髙之獨枕一宦者臥
異矣春秋傳曰公薨於小寢即安也魏中山王衮疾病
令官屬以時營東堂堂成輿疾往居之其得禮之意者
與
　　二夫人相為服
從母之夫舅之妻二夫人相為服從母之夫與謂吾從
母之夫者相為服也舅之妻與謂吾舅之妻者相為服
也上不言妻之姊妹之子下不言夫之甥語繁而冗不
可以成文也聞一知二吾於孟子以紂為兄之子言之
　　同母異父之昆弟
同母異父之見弟不當有服子夏曰我未之前聞也此
是正説而又曰魯人則為之齊衰則多此一言矣狄儀
從而行之後人踵而效之今之齊衰狄儀之問也以其
為大賢之所許也然則魯人之前固未有行之者矣是
以君子無輕議禮
廣安游氏曰後世所承傳之禮有出二代之末沿禮之
失而為之者不喪出母古禮之正也孔氏喪出母惟孔
子行之而非以為法今禮家為出母服齊衰杖期此後
世之為非禮之正也同母異父之昆弟子游曰為之大
功魯人為之齊衰亦非禮之正也昔聖人制禮教以人
倫使之父子有親男女有别然後一家之尊知統乎父
而厭降其母同姓之親厚於異姓父在則為母服齊衰
期出母則不為服後世既為出母制服則雖異父之子
以母之故亦為之服矣此其失在乎不明父母之辨一
統之尊不别同姓異姓之親而致然也及後世父在而
升其母三年之服至異姓之服若堂舅堂姨之類亦相
縁而升夫禮者以情義言也情義者有所限止不可徧
給也母統於父嚴於父則不得不厭降於其母厚於同
姓則不得不降殺於異姓夫是以父尊而母卑夫尊而
婦卑君尊而臣卑皆順是而為之也今子游欲以意為
之大功此皆承世俗之失失之之原其來寖逺後世不
攷其原而不能正其失也
　　子卯不樂
古先王之為後世戒也至矣欲其出而見之也故亡國
之社以為廟屏(穀梁/傳)欲其居而思之也故子卯不樂(檀/弓)
(下/)稷食菜羹(玉/藻)而太史奉之以為諱惡(王制王鄭氏注/諱先  名惡子)
(夘/日)此君子安而不忘危存而不忘亡之義也漢以下人
主莫有行之者(惟崔琰諫魏世子/田獵曽引此義)後周武帝天和元年
五月甲午詔曰道徳交喪禮義嗣興褒四始於一言美
三千於為敬是以在上不驕處滿不溢富貴所以長守
邦國於焉乂安故能承天靜地和民敬鬼明並日月道
錯四時朕雖庸昧有志前古甲子乙卯禮云不樂萇𢎞
表昆吾之稔杜蕢有揚觶之文自世道喪亂禮儀紊毁
此典茫然已墜於地昔周王受命請聞顓頊廟有戒盈
之器室為復禮之銘矧伊末學而能忘此宜依是日省
事停樂庶知為君之難為臣不易貽之後昆殷鑒斯在
(春秋莊公二十一年春王正月肆大𤯝公羊傳作大省/何休注謂子卯日也先王常以此日省吉事不忍舉又)
(大自省敕得/無有此行乎)
子甲子也卯乙卯也古人省文但言子卯翼奉乃謂子
為貪狼卯為隂賊是以王者忌子卯禮經避之春秋諱
焉此術家之説非經義也
　　君有饋焉曰獻
仕而未有祿者君有饋焉曰獻使焉曰寡君示不純臣
之道也(長樂陳氏曰賓之而弗臣故有饋焉不曰賜而/曰獻其將命之使不但曰君而曰寡君若子思)
(之仕衞孟子之仕齊是也注/以君有饋為饋於君者非)故哀公執摯以見周豐而
老萊子之於楚王自稱曰僕(荀子周公自言所/執贄而見者十人)葢古之
人君有所不臣故九經之序先尊賢而後敬大臣尊賢
其所不臣者也至若武王之訪于箕子變年稱祀不敢
以維新之號臨之恪舊之心師臣之禮又不可以尋常
論矣
　　邾婁考公
邾婁考公之喪徐君使容居來弔含注考公隠公益之
曾孫考或為定按隠公當魯哀公之時傳至曾孫考公
其去春秋已逺而魯昭公三十年呉滅徐徐子章羽奔
楚楚沈尹戍帥師救徐弗及遂城夷使徐子處之是巳
失國而為寓公其尚能行王禮於鄰國乎定公在魯文
宣之時作定為是
　　因國
有勝國有因國周禮媒氏凡男女之隂訟聽之於勝國
之社喪祝掌勝國邑之社稷之祝號士師若祭勝國之
社稷則為之尸書序言湯旣勝夏欲遷其社又言武王
勝殷左傳凡勝國曰滅之(文公十/五年)是也(左傳哀公十三/年今吳王有墨)
(國勝乎注國/為敵所勝)王制天子諸侯祭因國之在其地而無主
後者左傳子産對叔向曰遷閼伯於商丘主辰商人是
因遷實沈於大夏主參唐人是因(昭公/元年)齊晏子對景公
曰昔爽鳩氏始居此地季萴因之有逢伯陵因之蒲姑
氏因之而後太公因之(昭公二/十年)是也(都宗人注都或有/山川及因國無主)
(九皇六十/四民之祀)
　　文王世子
文王之為世子朝于王季日三雞初鳴而衣服至于寢
門外不獨文王之孝亦可以見王季之其勤也為父者
未明而衣則為子者雞鳴而起矣茍宴安自逸又何怪
乎其子之惰四支而不養也是以小宛之詩必曰夙興
夜寐而管寧三日晏起自訟其愆古人之以身行道者
如此
　　武王帥而行之
文王之孝可謂至矣武王帥而行之不敢有加焉如三
朝食上色憂復膳之節皆不敢有過於文王此中庸之
行而凡後人之立意欲以過於前人者皆有所為而為
之也故樂正子春之母死五日而不食曰吾悔之自吾
母而不得吾情吾惡乎用吾情
　　用日干支
三代以前擇日皆用干郊特牲郊日用辛社日用甲(書/召)
(誥丁巳用牲于郊戊午乃社于新邑而月令擇元日命/民社鄭注謂春分前後戊日則郊不必用辛社不必用)
(甲/矣)詩吉日惟戊既伯既禱穀梁傳六月上甲始庀牲十
月上甲始繫牲月令仲春上丁命樂正習舞釋菜仲丁
命樂正入學習樂季秋上丁命樂正入學習吹春秋秋
七月上辛大雩季辛又雩易蠱卦先甲三日後甲三日
㢲九五先庚三日後庚三日之類是也秦漢以下始多
用支如午祖戍臘三月上巳祓除(張衡南都賦於是暮/春之禊元巳之辰)
及正月剛卯之類是也月令擇元辰躬耕帝藉盧植説
曰日甲至癸也辰子至亥也郊天陽也故以日藉田隂
也故以辰蔡邕月令章句云日榦也辰支也有事於天
用日有事於地用辰此漢儒之説攷之經文無用支之
證(夏小正二月丁亥萬用入學二月不必皆有丁亥葢/夏后氏始行此禮之日值丁亥而用之也猶郊特牲)
(言郊之用辛也周之始郊日以至言周人/以日至郊適值辛日謂以支取亥者非)
　　社日用甲
月令擇元日命民社注祀社日用甲據郊特牲文日用
甲用日之始也正義曰召誥戊午乃社于新邑用戊者
周公告營洛邑位成非常祭也墨子云吉日丁夘周伐
祝社疑不可信(禮外事用剛/日丁卯非也)漢用午魏用未晉用酉各
因其行運潘尼皇太子社詩孟月渉初旬吉日惟上酉
則不但用酉又用孟月唐武后長夀元年制更以九月
為社𤣥宗開元十八年詔移社日就千秋節皆失古人
用甲之義矣
　　不齒之服
道二仁與不仁而已矣出乎吉則入乎凶惰游之士縞
冠垂緌不齒之人𤣥冠縞武以其為自吉而之凶之人
故被之以不純吉而雜乎凶之服
　　為父母妻長子禫
禫者終喪之祭父母之喪中月而禫固巳妻與長子何
居夫不有祖父母伯叔父母及昆弟乎曰夫為妻父為
長子喪之主也服除而禫非夫非父其誰主之若祖父
母伯叔父母及兄弟則各有主之者矣故不禫
父在為母則從乎父而禫
　　為殤後者以其服服之
為殤後者以其服服之殤無為人父之道而有為殤後
者此禮之變也謂大宗之子未及成人而殤取殤者之
兄弟若兄之子以為後則以為人後之服而服之如父
不以其殤而殺重大宗也若魯之閔公八嵗而薨僖為
之後是巳夫禮之制殤所以示長幼之節而殺其恩也
大宗重則長幼之節輕故殤之服而有時不異乎成人
不以宜殺之恩而虧尊祖之義此所謂權也若曰服其
本服云爾記何必言之而亦烏有為殤後者哉
　　庶子不以杖即位
古之為杖但以輔病而已其後以杖為主喪者之用喪
無二主則無二杖故庶子不以杖即位
夫為妻杖則其子不杖矣父為長子杖則其孫不杖矣
雜記曰為長子杖則其子不以杖即位(其子長/子之子)
　　婦人不為主而杖者
無杖則不成喪故女子在室父母死而無男昆弟則女
子杖其曰一人明無二杖也
姑在為夫杖必其無子也母為長子削杖必其無父也
此三者皆無主之喪故婦人杖
　　庶姓别於上
庶姓者子姓也特牲饋食禮言子姓兄弟注曰所祭者
之子孫言子姓者子之所生玉藻喪大記並言子姓注
曰子姓謂衆子孫也(玉藻縞冠𤣥武子姓之冠也正義/曰姓生也孫是子之所生故云子)
(姓/)故詩言公姓以繼公子而同父之變文則云同姓此
所云庶姓别於上者亦子姓之姓與周禮司儀之云土
揖庶姓者文同而所指異也(注以始祖為正姓髙祖為/庶姓意亦不殊然多此兩)
(姓之/目)
　　愛百姓故刑罰中
人君之於天下不能以獨治也獨治之而刑繁矣衆治
之而刑措矣古之王者不忍以刑窮天下之民也是故
一家之中父兄治之一族之間宗子治之有其不善之
萌莫不自化於閨門之内而獨有不帥教者然後歸之
士師然則人君之所治者約矣然後原父子之親立君
臣之義以權之意論輕重之序慎測淺深之量以别之
悉其聰明致其忠愛以盡之夫然刑罰焉得而不中乎
是故宗法立而刑清天下之宗子各治其族以輔人君
之治罔攸兼于庶獄而民自不犯於有司風俗之醇科
條之簡有自來矣詩曰君之宗之吾是以知宗子之次
於君道也
　　庶民安故財用足
民之所以不安以其有貧有富貧者至於不能自存而
富者常恐人之有求而多為吝嗇之計於是乎有爭心
矣夫子有言不患貧而患不均夫惟收族之法行而嵗
時有合食之恩吉凶有通財之義本俗六安萬民三曰
聯兄弟而鄉三物之所興者六行之條曰睦曰恤不待
王政之施而矜寡孤獨廢疾者皆有所養矣此所謂均
無貧者而財用有不足乎至於葛藟之刺興角弓之賦
作九族乃離一方相怨而缾罍交恥泉池並竭然後知
先王宗法之立其所以養人之欲而給人之求為周且
豫矣(宋范文正公蘇州義田至今/裔孫猶守其法范氏無窮人)
　　術有序
學記術有序注術當為遂聲之誤也周禮萬二千五百
家為遂按水經注引此作遂有序周禮遂人之職五家
為鄰五鄰為里四里為酇五酇為鄙五鄙為縣五縣為
遂皆有地域溝樹之使各掌其政令(遂人中大夫二人/遂師下大夫四人)
(上士八人中士十有六人旅下士三/十有二人遂大夫毎遂中大夫一人)又按月令審端徑
術注術周禮作遂夫間有遂遂上有徑徑小溝也春秋
文公十二年秦伯使術來聘公羊傳漢書五行志並作
遂管子度地篇百家為里里十為術術十為州術音遂
此古術遂二字通用之證陳可大集説改術為州非也
周禮州長㑹民射于州序陳氏禮書曰州曰序記言遂
有序何也周禮遂官各降鄉官一等則遂之學亦降鄉
一等矣降鄉一等而謂之州長其爵與遂大夫同則遂
之學其名與州序同可也
　　師也者所以學為君
三代之世凡民之俊秀皆入大學而教之以治國平天
下之事孔子之於弟子也四代之禮樂以告顔淵五至
三無以告子夏而又曰雍也可使南面然則内而聖外
而王無異道矣其繫易也曰九二曰見龍在田利見大
人何謂也子曰龍德而正中者也庸言之信庸行之謹
閑邪存其誠善世而不伐德博而化易曰見龍在田利
見大人君徳也君子學以聚之問以辨之寛以居之仁
以行之易曰見龍在田利見大人君德也故曰師也者
所以學為君也
　　肅肅敬也
肅肅敬也雍雍和也詩本肅雍一字而引之二字者長
言之也詩云有洸有潰毛公傳之曰洸洸武也潰潰怒
也即其例也
　　以其綏復
男子以車為居以弓矢為器故其生也桑弧蓬矢以射
天地四方其死也設決麗于掔比葬則弓矢之新沽功
有弭飾焉亦張可也以射者男子之事也如死於道則
升其乘車之左轂以其綏復(注改綏為緌謂旌旗之旄/也以旄復死不切於事廣)
(陵胡氏曰此復魂既/在車當是執綏之綏)以車者男子之居也(晉書祖逖傳/論災星告釁)
(笠轂徒/招用此)
升車必正立執綏(徐鉉曰綏者/所執轡之總)以其綏復者象其行也
象其行所以逹其志也於是有朝聘而終以尸將事之
禮矣(左氏哀公十五年傳刑聘禮賓死以棺造朝介將/命  宋史章頻傳為  部郎中使契丹至紫濛館)
(卒契丹遣内侍就館奠祭命接伴副使吳克荷䕶其喪/以錦車駕橐駝載至中京斂以銀飾棺具鼓吹羽葆吏)
(士衞送/至白溝)邾婁復之以矢猶有殺敵之意焉此亡於禮者
之禮也
　　親喪外除兄弟之喪内除
親喪外除者祥為喪之終矣而其哀未忘故中月而禫
兄弟之喪内除者如其月日而止
　　十五月而禫
期之喪十一月而練十三月而祥十五月而禫孔氏曰
此言父在為母亦備二祥節也葢以十月當大喪之一
周踰月則可以練矣故曰十一月而練以十二月當大
喪之再周踰月則可以祥矣故曰十三月而祥(必言十/一月十)
(三月者親/喪外除)又加兩月焉則與大喪之中月同可以禫矣
故曰十五月而禫
父在為母其禫也父主之則夫之為妻亦當十五月而
禫矣晉孫楚除婦服詩但以一周而畢葢不數禫月
其他期喪祥禫之祭皆不在巳則亦以十一月而練十
三月而除可知故鄭氏曰凡齊衰十一月皆可以出弔
　　妻之黨雖親弗主
姑姊妹其夫死而夫黨無兄弟使夫之族人主喪妻之
黨雖親弗主夫若無族矣則前後家東西家無有則里
尹主之此文以姑姊妹發端以戒人不可主姑姊妹之
夫之喪也夫寧使疏逺之族人與鄰家里尹而不使妻
之黨為之主聖人之意葢巳逆知後世必有如王莽假
母后之權行居攝之事而篡漢家之統而豫為之坊者
矣别内外定嫌疑自天子至於庶人一也或曰主之而
附於夫之黨是惡知禮意哉
　　吉祭而復寢
禫而從御吉祭而復寢互言之也鄭注巳明而孔氏乃
以吉祭為四時之祭雖禫之後必待四時之祭訖然後
復寢非也禫即吉祭也豈有未復寢而先御婦人者乎
　　如欲色然
人少則慕父母知好色則慕少艾能以慕少艾之心而
慕父母則其誠無以加矣(正義云王肅解欲色為如欲/見父母之顔色鄭何得比父)
(母於女色馬昭申云孔子曰吾未見好徳如好色者/是亦比色於徳張融云如好色取其甚也於文無妨)
　　先古
祭義以事天地山川社稷先古先古先祖也詩曰以似
以續續古之人亦謂其先人也近曰先逺曰古故周人
謂其先公曰古公
　　博愛
先之以博愛而民莫遺其親左右就養無方謂之博愛
　　以養父母日嚴
故親生之膝下以養父母日嚴孩提之童知愛而已稍
長然後知敬知敬然後能嚴子曰今之孝者是謂能養
至於犬馬皆能有養不敬何以别乎故鷄初鳴而衣服
至於寢門外問衣燠寒疾痛苛養而敬抑搔之出入則
或先或後而敬扶持之敬之始也詩云戰戰兢兢如臨
深淵如履薄冰而今而後吾知免夫敬之終也日嚴者
與日而俱進之謂
　　致知
致知者知止也(董文清槐以知止二節/合聽訟章為格物傳)知止者何為人
君止於仁為人臣止於敬為人子止於孝為人父止於
慈與國人交止於信是之謂止知止然後謂之知至君
臣父子國人之交以至於禮儀三百威儀三千是之謂
物
詩曰天生烝民有物有則孟子曰舜明於庶物察於人
倫昔者武王之訪箕子之陳曾子子游之問孔子之荅
皆是物也故曰萬物皆備於我矣
惟君子為能體天下之物故易曰君子以言有物而行
有恒記曰仁人不過乎物孝子不過乎物
以格物為多識於鳥獸草木之名則末矣知者無不知
也當務之為急
聽訟者與國人交之一事也
　　顧諟天之明命
維天之命於穆不已其在於人日用而不知莫非命也
故詩書之訓有曰顧諟天之明命又曰永言配命自求
多福又曰若生子罔不在厥初生自貽哲命又曰惟克
天德自作元命配享在下而劉康公之言曰民受天地
之中以生所謂命也是以有動作禮義威儀之則以定
命也彼其之子邦之司直而以為舍命不渝乃如之人
懷昏婣也而以為不知命然則子之孝臣之忠夫之貞
婦之信此天之所命而人受之為性者也故曰天命之
謂性求命於冥冥之表則離而二之矣
予迓續乃命于天人事也理之所至氣亦至焉是以含
章中正而有隕自天匪正之行而天命不祐
　　桀紂帥天下以暴
仲虺之誥篇曰簡賢附勢實繁有徒多方篇曰叨懫日
欽劓割夏邑此桀民之從暴也微子篇曰殷罔不小大
好草竊姦宄卿士師師非度凡有辜罪乃罔恒獲小民
方興相為敵讎此紂民之從暴也故曰幽厲興則民好
暴古之人所以胥訓告胥保惠胥教誨而不使民之陷
於邪僻者何哉上無禮下無學賊民興喪無日矣天保
之詩皆祝其君以受福之辭而要其指歸不過曰民之
質矣日用飲食羣黎百姓徧為爾德然則人君為國之
存亡計者其可不致審於民俗哉
　　財者末也
古人以財為末故舜命九官未有理財之職周官財賦
之事一皆領之於天官冢宰而六卿無專任焉漢之九
卿一太常二光禄􁆇三衞尉四太僕五廷尉六鴻臚七
宗正八大農(武帝太初元年/更名大司農)九少府(應邵曰少者小也/師古曰大司農供)
(軍國之用少/府以養天子)大農掌財在後少府掌天子之私財又最
後唐之九卿一太常二光禄三衞尉四宗正五太僕六
大理七鴻臚八司農九太府大略與漢不殊而户部不
過尚書省之屬官故與吏禮兵刑工並列而為六至於
大司徒教民之職宰相實總之也罷宰相廢司徒以六
部尚書為二品非重教化後財貨之義矣
　　未有上好仁而下不好義者也
治化之隆則遺秉滯穗之利及於寡婦恩情之薄則耰
鉏箕帚之色加於父母故欲使民興孝興弟莫急於生
財以好仁之君用不畜聚斂之臣則財足而化行人人
親其親長其長而天下平矣
　　君子而時中
記曰禮時為大順次之體次之宜次之稱次之堯授舜
舜授禹湯放桀武王伐紂時也天地之祭宗廟之事父
子之道君臣之義倫也社稷山川之事鬼神之祭體也
喪祭之用賓客之交義也羔豚而祭百官皆足太牢而
祭不必有餘此之謂稱也古之聖人内之為尊外之為
樂少之為貴多之為美是故先王之制禮也不可多也
不可寡也惟其稱也此所謂君子而時中者也故易曰
二簋應有時損剛益柔有時(舜之大孝文王之無憂武/王周公之達孝皆所謂時)
(中/也)
　　子路問强
洪範六極六曰弱鄭康成注愚懦不毅為弱故子路問
强
　　鬼神
王道之大始於閨門妻子合兄弟和而父母順道之邇
也卑也郊焉而天神假廟焉而人鬼饗道之逺也髙也
先王事父孝故事天明事母孝故事地察脩之為經布
之為政本於天殽於地列於鬼神達於喪祭射御冠昏
朝聘而天下國家可得而正也若舜若文武周公所謂
庸德之行而人倫之至者也故曰君子之道造端乎夫
婦及其至也察乎天地
人之有父母也雞鳴問寢左右就養無方何其近也及
其既亡而其容與聲不可得而接於是或求之隂或求
之陽然後僾然必有見乎其位然後乃憑工祝之傳而
致賚於孝孫生而為父母歿而為鬼神子曰為之宗廟
以鬼享之此之謂也(論語菲飲食而/致孝乎鬼神)洋洋乎如在其上
如在其左右由順父母而推之也
記曰文王之為世子朝于王季日三雞初鳴而衣服至
於寢門外問内豎之御者曰今日安否何如内豎曰安
文王乃喜及日中又至亦如之及暮又至亦如之其有
不安節則内豎以告文王文王色憂行不能正履王季
復膳然後亦復初食上必推視寒煖之節食下問所膳
命膳宰曰末有原應曰諾然後退又曰文王之祭也事
死者如事生思死者如不欲生忌日必哀稱諱如見親
祀之忠也如見親之所愛如欲色然其文王與詩云明
發不寐有懐二人文王之詩也夫惟文王生而事親如
此之孝故歿而祭如此之忠而如親之或見也茍其生
無養志之誠則其歿也自必無感通之理故曰惟孝子
為能饗親而夫子之告子路亦曰未能事人焉能事鬼
是故庸徳之行莫先於父母之順而郊社之禮禘嘗之
義緣之以起明此而天下國家可得而治矣
在上位者能順乎親而後可以祀天享帝在下位者能
順乎親而後可以獲上治民
程子曰鬼神天地之功用而造化之迹也張子曰鬼神
者二氣之良能也用以解易神也者妙萬物而為言一
章斯為切當如二子之説則視之而弗見聽之而弗聞
者鬼神也其可見可聞者亦鬼神也今夫子但言弗見
弗聞知其為祭祀之鬼神也
質諸鬼神而無疑猶易乾文言所謂與鬼神合其吉凶
(謙豐二彖亦以鬼/神與天地人並言)
　　期之喪達乎大夫
喪服自期以下諸侯絶大夫降者説者以為期已下之
喪皆其臣屬故不服然制禮之意不但為此古人有喪
不祭諸侯有山川社稷宗廟之事不可以曠故惟服三
年而不服期大夫亦與於其君駿奔在廟之事但人數
多不至於曠故但降之而已此古人重祭之義後人不
知但以為貴貴而已(正義曰期之喪達乎大夫謂旁親/所降在大功者得為期喪還著大)
(功之服若天子諸侯/旁期之喪則不服也)
諸侯亦有期服如始封之君不臣諸父昆弟封君之子
不臣諸父而臣昆弟且亦有大功服如姑姊妹嫁於國
君尊同則不降記特舉其大槩言之爾
　　三年之喪達乎天子
父母之喪無貴賤一也即解上三年之喪達乎天子一
句此舉其重者而言然三年之喪不止父母左氏昭公
十五年傳王一嵗而有三年之喪二焉謂穆母與太子
王后謂之三年者據達子之志而言其實朝也是天子
亦有期喪
　　達孝
達孝者達於上下達於幽明所謂孝弟之至通於神明
光於四海無所不通者也(與達道達德/之達同義)
　　思事親不可以不知人
無豐于昵祖已之所以戒殷王也自八以下衆仲之所
以對魯隠也以客為臣子游之所以規文子也親親之
道賴賢人而明者多矣漢哀帝聽冷褒叚猶之言而尊
定陶共皇唐髙宗聽李勣之言而立皇后武氏不知人
之禍且至於斁倫亂紀而不顧可不慎哉
人倫之大莫過乎君父而子夏先之以賢賢易色何也
思事親不可以不知人也
父子之親長幼之序男女之别非師不明教人以禮者
師之功也故曰師無當於五服五服弗得不親
　　誠者天之道也
誠者天之道也故天下雷行物與无妄而先王以茂對
時育萬物
天敘有典敕我五典五惇哉天秩有禮自我五禮有庸
哉天命有德五服五章哉天討有罪五刑五用哉莫非
誠也故曰凡為天下國家有九經所以行之者一也
　　肫肫其仁
五品之人倫莫不本於中心之仁愛故曰拜稽顙哀戚
之至隠也稽顙隠之甚也又曰其送往也茫茫然汲汲
然如有追而弗及也其反哭也皇皇然如有求而弗得
也故其往送也如慕其反也如疑求而無所得之也入
門而弗見也上堂又弗見也入室又弗見也亡矣喪矣
不可復見已矣故哭泣辟踊盡哀而止矣心悵焉愴焉
惚焉愾焉心絶志悲而已矣此於喪而觀其仁也喪三
日而殯凡附於身者必誠必信勿之有悔焉耳矣三月
而葬凡附於棺者必誠必信勿之有悔焉耳矣又曰且
比化者無使土親膚於人心獨無恔乎此於葬而觀其
仁也齊之日思其居處思其笑語思其志意思其所樂
思其所嗜齊三日乃見其所為齊者祭之日入室僾然
必有見乎其位周還出戸肅然必有聞乎其容聲出户
而聽愾然必有聞乎其歎息之聲是故先王之孝也色
不忘乎目聲不絶乎耳心志嗜欲不忘乎心又曰祭之
明日明發不寐饗而致之又從而思之祭之日樂與哀
半饗之必樂已至必哀此於祭而觀其仁也自此而推
之郊社之禮所以仁鬼神也射鄉之禮所以仁鄉黨也
食饗之禮所以仁賓客也親親而仁民仁民而愛物而
天下之大經畢舉而無遺矣故曰孝弟為仁之本
　
　
　日知録卷六
欽定四庫全書
　日知録卷七　　　　　崑山　顧炎武　撰
　　孝弟為仁之本
堯舜之道孝弟而已矣是故克明俊德以親九族九族
既睦平章百姓百姓昭明協和萬邦黎民於變時雍此
之謂孝弟為仁之本
　　察其所安
求仁而得仁安之也不怨天不尤人下學而上達安之
也使非所安則擇乎中庸而不能期月守也
　　子張問十世
記曰聖人南面而治天下必自人道始矣立權度量考
文章改正朔易服色殊徽號異器械别衣服此其所得
與民變革者也其不可得變革者則有矣親親也尊尊
也長長也男女有别此其不可得與民變革者也自春
秋之并為七國七國之并為秦而大變先王之禮然其
所以辨上下别親疎決嫌疑定是非則固未甞有異乎
三王也故曰其或繼周者雖百世可知也
自古帝王相傳之統至秦而大變然而秦之所以亡漢
之所以興則亦不待讖緯而識之矣不仁而得天下未
之有也此百世可知者也保民而王莫之能禦也此百
世可知者也
　　媚奥
奥何神哉如祀竈則迎尸而祭於奥此即竈之神矣(詩/于)
(以奠之宗室牖下注牖下室西南隅所謂奥也李氏曰/户東而牖西户不當中而近東則西南隅最為深隠故)
(謂之奥而祭祀及尊者常處焉奥曲禮為人子者居不/主奥仲尼燕居以奥阼並言是  本人之所處祭時乃)
(奉神/於此)時人之語謂媚其君者将順於朝廷之上不若逢
迎於燕退之時也注以奥比君以竈比權臣本一神也
析而二之未合語意
　　武未盡善
觀於季札論文王之樂以為美哉猶有憾則知夫子謂
武未盡善之旨矣猶未洽於天下(孟/子)此文之猶有憾也
天下未寕而崩(史記封/禪書)此武之未盡善也記曰樂者象
成者也又曰移風昜俗莫善於樂武王當日誅討伐奄
三年討其君而寶龜之命曰有大艱于西土殷之頑民
廸屢不静商俗靡靡利口惟賢餘風未殄視舜之從欲
以治四方風動者何如哉故大武之樂雖作於周公而
未至於世變風移之日聖人之時也非人力之所能為
矣(劉汝佳曰揖讓征誅自是聖人所遇使舜當武之時/亦湏征伐孔子曰唐虞禪夏后殷周繼其義一也性)
(之反之自其從入之異及其成功一也人而天反而/性矣以是而論樂之優劣其與以追蠡者何異哉)
　　朝聞道夕死可矣
有弗學學之弗能弗措也有弗問問之弗知弗措也有
弗思思之弗得弗措也有弗辨辨之弗明弗措也有弗
行行之弗篤弗措也不知年數之不足也俛焉日有孶
孶斃而後已故曰朝聞道夕死可矣
吾見其進也未見其止也有一日未死之身則有一日
未聞之道
　　忠恕
延平先生荅問(門人朱熹/元晦編)曰夫子之道不離乎日用之
間自其盡己而言則謂之忠自其及物而言則謂之恕
莫非大道之全體雖變化萬殊於事為之末而所以貫
之者未嘗不一也曽子荅門人之問正是發其心爾豈
有二邪若以爲夫子一以貫之之㫖甚精㣲非門人所
可告姑以忠恕荅之恐聖賢之心不若是之支也如孟
子言堯舜之道孝弟而已矣人皆足以知之但合内外
之道使之體用一原顯㣲無間則非聖人不能爾朱子
又嘗作忠恕説其大指與此略同按此説甚明而集注
乃謂借學者盡己推己之目以著明之是疑忠恕爲下
學之事不足以言聖人之道也然則是二之非一之也
慈谿黄氏曰天下之理無所不在而人之未能以貫通
者己私間之也盡己之謂忠推己及人之謂恕忠恕既
盡己私乃克此理所在斯能貫通故忠恕者所以能一
以貫之者也
元戴侗作六書故其訓忠曰盡己致至之謂忠語曰爲
人謀而不忠乎又曰言思忠記曰喪禮忠之至也又曰
祀之忠也如見親之所爱如欲色然又曰瑕不揜瑜瑜
不揜瑕忠也傳曰上思利民忠也又曰小大之獄雖不
能察必以情忠之屬也孟子曰自反而仁矣自反而有
禮矣其横逆由是也君子必自反也我必不忠觀於此
數者可以知忠之義矣反身而誠然後能忠能忠矣然
後由己推而達之家國天下其道一也其訓恕曰推己
及物之謂恕己欲立而立人己欲達而達人施諸己而
不願亦勿施於人恕之道也充是心以往達乎四海矣
故曰夫子之道忠恕而已矣忠也者天下之大本也恕
也者天下之達道也(本程/子)子貢問曰有一言而可以終
身行之者乎子曰其恕乎(仲弓問仁夫子/告之亦以敬恕)夫聖人者何
以異於人哉知終身可行則知一以貫之之義矣
中庸記夫子言君子之道四無非忠恕之事而乾九二
之龍德亦惟曰庸言之信庸行之謹然則忠恕君子之
道也何以言違道不遠曰此猶之云巧言令色鮮矣仁
也(古人語辭云爾獸違道不遠即道也違/禽獸不遠即禽  也孟子已自申之)豈可以此而
疑忠恕之有二乎或曰孟子言強恕而行求仁莫近焉
何也曰此爲未至乎道者言之也孟子曰由仁義行非
行仁義也仁義豈有二乎(今人謂有聖人之忠恕有學/者之忠恕非也盡得忠恕方)
(是聖人學者所/以學爲忠恕)
　　夫子之言性與天道
夫子之教人文行忠信而性與天道在其中矣故曰不
可得而聞
子曰二三子以我爲隠乎吾無隠乎爾吾無行而不與
二三子者是丘也謂夫子之言性與天道不可得而聞
是疑其有隠者也不知夫子之文章無非夫子之言性
與天道所謂吾無行而不與二三子者是丘也
子貢之意猶以文章與性與天道爲二故曰子如不言
則小子何述焉子曰天何言哉四時行焉百物生焉天
何言哉是故可仕可止可久可速無一而非天也恂恂
便便侃侃誾誾無一而非天也
動容周旋中禮者盛德之至也孟子以爲堯舜性之之
事夫子之文章莫大乎春秋春秋之義尊天王攘戎翟
誅亂臣賊子皆性也皆天道也故胡氏以春秋爲聖人
性命之文而子如不言則小子其何述乎
今人但以繫辭為夫子言性與天道之書愚嘗三復其
文如鳴鶴在隂七爻自天祐之一爻憧憧往來十一爻
履德之基也九卦所以教人學易者無不在於言行之
間矣故曰初率其辭而揆其方既有典常茍非其人道
不虛行
樊遲問仁子曰居處恭執事敬與人忠司馬牛問仁子曰
仁者其言也訒由是而充之一日克己復禮有異道乎今
之君子學未及乎樊遲司馬牛而欲其説之高於顔曽
二子是以終日言性與天道而不自知其墮於禪學也
朱子曰聖人教人不過孝弟忠信持守誦習之間此是
下學之本今之學者以爲鈍根不足留意其平居道説
無非子貢所謂不可得而聞者又曰近日學者病在好髙
論語未問學而時習便説一貫孟子未言梁惠王問利
便説盡心易未㸔六十四卦便讀繫辭此皆躐等之病
又曰聖賢立言本自平易今推之使髙鑿之使深
黄氏日鈔曰夫子述六經後來者溺於訓詁未害也濓
洛言道學後來者借以談禪則其害深矣
孔門弟子不過四科自宋以下之爲學者則有五科曰
語録科
永嘉南渡本於清談之流祸人人知之孰知明代之清
談有甚於前代者昔之清談談老荘明之清談談孔孟
未得其精而已遺其粗未究其本而先辭其末不習六
藝之文不攷百王之典不綜當代之務舉夫子論學論
政之大端一切不問而曰一貫曰無言以明心見性之
空言代脩己治人之實學股肱惰而萬事荒爪牙亡而
四國亂神州蕩覆宗社丘墟昔王衍妙善𤣥言自比子
貢及爲石勒所殺将死顧而言曰嗚呼吾曹雖不如古
人向若不祖尚浮虛勠力以匡天下猶可不至今日今
之君子得不有媿乎其言
　　變齊變魯
變魯而至於道者道之以德齊之以禮變齊而至於魯
者道之以政齊之以刑
　　博學於文
君子博學於文自身而至於家國天下制之爲度數發
之爲音容莫非文也品節斯斯之謂禮孔子曰伯母叔
母疏衰踊不絶地姑姊妹之大功踊絶於地知此者由
文矣哉由文矣哉記曰三年之喪人道之至文者也又
曰禮減而進以進為文樂盈而反以反為文傳曰文明
以止人文也觀乎人文以化成天下故曰文王既沒文
不在兹乎而謚法經緯天地曰文與弟子之學詩書六
藝之文有深淺之不同矣
　　三以天下讓
皇矣之詩曰帝作邦作對自太伯王季則㤗伯之時周
日以彊大矣乃託之采藥往而不反當其時以國讓也
而自後日言之則以天下讓也(猶南宫适謂稷/躬稼而有天下)當其時
讓王季也而自後日言之則讓於文王武王也有天下
者在三世之後而讓之者在三世之前宗祧不記其功
彛鼎不銘其迹此所謂三以天下讓民無得而稱焉者
也路史曰方太王時以與王季而王季以與文王文王
以與武王皆㤗伯啟之也故曰三讓(鄭康成注曰㤗伯/周太王之長子次)
(子仲雍次子季歴太王見季歴賢又生文王有聖人表/故欲立之而未有命太王疾㤗伯因適吴越采藥太王)
(殁而不反季歴爲䘮主一讓也季歴赴之不來奔䘮二/讓也免䘮之後遂㫁髪文身三讓也三讓之美皆隠蔽)
(不著故人無/得而稱也)
㤗伯去而王季立王季立而文武興雖謂之以天下讓
可矣太史公序吴世家云太伯避歴江蠻是適文武攸
興古公王迹甚當
高㤗伯之讓國者不妨王季詩之言因心則㕛是也述
文王之事君者不害武王詩之言上帝臨女是也古人
之能言如此今将稱㤗伯之德而先以莽操之志加諸
太王豈夫子立言之意哉朱子作論語或問不取翦商
之説而蔡仲黙傳書武成曰大王雖未始有翦商之志
而始得民心王業之成實基於此仲黙朱子之門人可
謂善於匡朱子之失者矣
或問曰太王有廢長立少之意非禮也㤗伯又探其邪
志而成之至於父死不赴傷毁髮膚皆非賢者之事就
使必於讓國而為之則亦過而不合於中庸之德矣其
爲至德何耶曰太王之欲立賢子聖孫爲其道足以濟
天下而非有爱憎之間利欲之私也是以㤗伯去之而
不爲狷王季受之而不爲貪父死不赴傷毁髪膚而不
爲不孝葢處君臣父子之變而不失乎中庸此所以爲
至德也其與魯隠公吴季子之事葢不同矣(此説本之/伊川先生)
　　有婦人焉
予有亂臣十人同心同德此陳師誓衆之言所謂十人
皆身在戎行者而太姒邑姜自在宫壼之内必不從軍
旅之事亦必不并數之以足十臣之數也古人有言曰
牝雞無晨牝雞之晨惟家之索方且以用婦人爲紂罪
矣乃周之功業必藉於婦人乎此理之不可通或文字
傳冩之誤(漢博士孔衍言臣祖安國得/璧中古人論語爲改今文)闕疑可也(書大/誥爽)
(邦由哲亦惟十人廸知上帝/命蔡氏亦以為亂臣十人)
　　季路問事鬼神
未能事人焉能事鬼左右就養無方故其祭也洋洋乎
如在其上如在其左右未知生焉知死人之生也直故
其死也無求生以害仁有殺身以成仁
天地有正氣雜然賦流形下則為河岳上則為日星(文/信)
(公正/氣歌)可以謂之知生矣孔曰成仁孟曰取義而今而後
庶㡬無媿(衣𢃄/贊)可以謂之知死矣
　　不踐迹
服堯之服誦堯之言行堯之行所謂踐迹也先王之教
若説命所謂學于古訓康誥所謂紹聞衣德言以至於
詩書六藝之文三百三千之則有一非踐迹者乎善人
者忠信而未學禮篤實而未日新雖其天資之美亦能
闇與道合而足已不學無自以入聖人之室矣治天下
者亦然故曰周監於二代郁郁乎文哉不然則以漢文
之㡬致刑措而不能成三代之治矣
　　異乎三子者之撰
夫子如或知爾之言吾非斯人之徒與而誰與也曽㸃
浴沂詠歸之言素貧賤行乎貧賤君子無入而不自得
也故曰異乎三子者之撰
　　去兵去食
乃積乃倉乃裹餱糧于橐于嚢國所以足食而不待豳
土之行也備乃弓矢鍜乃戈矛礪乃鋒刃無敢不善國
所以足兵而不待淮夷之役也茍其事變之來而有所
不及備則耰鉏白梃可以爲兵而不可闕食以脩兵矣
糠覈草根可以爲食而不可棄信以求食矣古之人有
至於張空弮羅雀䑕而民無貳志者非上之信有以結
其心乎此又權於緩急輕重之間而為不得已之計也
明此義則國君死社稷大夫死宗廟至於輿臺牧圉之
賤莫不親其上死其長所謂聖人有金城者此物此志
也豈非爲政之要道乎孟子言制梃以撻秦楚亦是可
以無待於兵之意
古之言兵非今日之兵謂五兵也故曰天生五材誰能
去兵世本蚩尤以金作兵一弓二殳三矛四戈五㦸周
禮司右五兵注引司馬法曰弓矢圍殳矛守戈㦸助是
也詰爾戎兵詰此兵也踊躍用兵用此兵也無以鑄兵
(左氏僖公/十八年傳)鑄此兵也秦漢以下始謂執兵之人爲兵如
信陵君得選兵八萬人項羽将諸侯兵三十餘萬見於
太史公之書而五經無此語也
以執兵之人為兵猶之以被甲之士為甲公羊傳桓公
使高子将南陽之甲立僖公而城魯(閔公/二年)晉趙鞅取晉
陽之甲以逐荀寅與士吉射(哀公十/三年)
　　奡盪舟
竹書紀年帝相二十七年澆伐斟鄩大戰于濰覆其舟
滅之楚辭天問覆舟斟鄩何道取之正此謂也漢時竹
書未出故孔安國注爲陸地行舟而後人因之(王逸注/天問謂)
(滅斟鄩氏奄若覆舟亦以/不見竹書而强為之説)
古人以左右衝殺爲盪陣(宋書顔師伯傳單騎出盪/孔覬傳每戰以刀楯直盪)其
銳卒謂之跳盪别帥謂之盪主(陳書高祖紀盪主戴晃/徐宣等後周書侯莫陳)
(崇傳王勇傳有直盪都/督楊紹傳有直盪別将)晉書載紀隴上健児歌曰丈八
蛇矛左右盤十盪十決無當前唐書百官志矢石未交
陷堅突衆敵因而敗者曰跳盪盪舟葢兼此義與蔡姬
之乗舟蕩公者不同(左傳僖/公三年)
　　管仲不死子糾
君臣之分所関者在一身華裔之防所繫者在天下故
夫子之於管仲略其不死子糾之罪而取其一匡九合
之功葢權衡於大小之間而以天下爲心也夫以君臣
之分猶不敵華裔之防而春秋之志可知矣
有謂管仲之於子糾未成爲君臣者子糾於齊未成君
於仲與忽則成為君臣矣狐突之子毛及偃從文公在秦
而曰今臣之子名在重耳有年數矣(漢晉巳下太子諸/王與其臣皆定君)
(臣之分葢自/古相傳如此)若毛偃為重耳之臣而仲與忽不得為糾
之臣是以成敗定君臣也可乎又謂桓兄糾弟此亦强
爲之説
論至於尊周室存華夏之大功則公子與其臣區區一
身之名分小矣雖然其君臣之分故在也遂謂之無罪
非也
　　予一以貫之
好古敏求多見而識夫子之所自道也然有進乎是者
六爻之義至賾也而曰知者觀其彖辭則思過半矣三
百之詩至汎也而曰一言以蔽之曰思無邪三千三百
之儀至多也而曰禮與其奢也寕儉十世之事至逺也
而曰殷因於夏禮周因於殷禮雖百世可知百王之制
至殊也而曰道二仁與不仁而已矣此所謂予一以貫
之者也其教門人也必先叩其兩端而使之以三隅反
故顔子則聞一以知十而子貢切磋之言子夏禮後之
問則皆善其可與言詩豈非天下之理殊塗而同歸大
人之學舉本以該末乎彼章句之士既不足以觀其㑹
通而高明之君子又或語德性而遺問學均失聖人之
指矣
　　君子疾沒世而名不稱焉
疾名之不稱則必求其實矣君子豈有務名之心哉是
以乾初九之傳曰不易乎世不成乎名
古人求沒世之名今人求當世之名吾自㓜及老見人
所以求當世之名者無非為利也名之所在則利歸之
故求之惟恐不及也茍不求利亦何慕名
　　性相近也
性之一字始見於商書曰惟皇上帝降衷于下民若有
恒性恒即相近之義相近近於善也相逺逺於善也故
夫子曰人之生也直罔之生也幸而免(人之生也直即/孟子所謂性善)
人亦有生而不善者如楚子良生子越椒子文知其必
滅若敖氏是也然此千萬中之一耳故公都子所述之
三説孟子不斥其非而但曰乃若其情則可以爲善矣
乃所謂善也葢凡人之所大同而不論其變也若紂為
炮烙之刑盗跖日殺不辜肝人之肉此則生而性與人
殊亦如五官百骸人之所同然亦有生而不具者豈可
以一而槩萬乎故終謂之性善也
孟子論性專以其發見乎情者言之且如見孺子入井
亦有不憐者嘑蹴之食有笑而受之者此人情之變也
若反從而喜之吾知其無是人也
曲沃衛嵩曰孔子所謂相近即以性善而言若性有善
有不善其可謂之相近乎如堯舜性者也湯武反之也
若湯武之性不善安能反之以至於堯舜邪湯武可以
反之即性善之説湯武之不即爲堯舜而必待於反之
即性相近之説也孔孟之言一也
　　虞仲
史記太伯之奔荆蠻自號句吴荆蠻義之從而歸之千
餘家立爲吴太伯太伯卒無子弟仲雍立是爲吴仲雍
仲雍卒子季簡立季簡卒子叔達立叔達卒子周章立
是時周武王克殷求太伯仲雍之後得周章周章已君
矣因而封之乃封周章弟虞仲於周之北故夏墟是爲
虞仲列爲諸侯按此則仲雍爲吴仲雍而虞仲者仲雍
之曽孫也殷時諸侯有虞國詩所云虞芮質厥成者武
王時國滅而封周章之弟於其故墟乃有虞仲之名耳
論語逸民虞仲夷逸左傳太伯虞仲太王之昭也即謂
仲雍為虞仲是祖孫同號且仲雍君吴不當言虞古吴
虞二字多通用(史記趙世家吴廣内其女孟姚索隠曰/古虞吴音相近故舜後亦姓吴詩不吴)
(不敖漢書武帝紀引作不虞不驁衛尉衡方碑辭引不/吴不揚作不虞不揚釋名吴虞也公羊傳定公四年晉)
(士鞅衛孔圄帥師代鮮虞虞本或作吴石鼔文有吴人/注曰虞人也水經注吴山在汧縣西古之汧山也國語)
(所謂虞矣楊用脩曰吴古虞字省文如虖之省爲乎樝/之省為柤也今崑山有浦名大虞小虞俗謂之大吴小)
(吴/)竊疑二書所稱虞仲並是吴仲之誤又攷吴越春秋
太伯曰其當有封者吴仲也則仲雍之稱吴仲固有徴
矣
漢書地理志河東郡太陽吴山在西上有吴城(史記秦/本紀昭)
(襄王五十三年/伐魏取吴城)周武王封太伯後於此(吴祖太伯故/曰太伯後)是
爲虞公後漢郡國志太陽有吴山上有虞城(水經注亦/作虞城)
虞城之書爲吴城猶吴仲之書爲虞仲也杜元凱左氏
注亦曰仲雍支子别封西吴
　　聽其言也厲
君子之言非有意於厲也是曰是非曰非孔頴達洪範
正義曰言之決斷若金之斬割
居官則告諭可以當鞭朴行師則誓戒可以當甲兵此
之謂聼其言也厲
　　有始有卒者其惟聖人乎
聖人之道未有不始於灑埽應對進退者也故曰約之
以禮又曰知崇禮卑
　　梁惠王
史記魏世家惠王三十六年卒子襄王立襄王元年與
諸侯㑹徐州相王也追尊父惠王爲王而孟子書其對
惠王無不稱之爲王者則非追尊之辭明矣司馬子長
亦知其不通而改之曰君(通鑑改孟子作君/何必曰利亦以此)然孟子之
書出於當時不容誤也杜預左傳集觧後序言哀王於
史記襄王之子惠王之孫也惠王三十六年卒而襄王
立立十六年卒而哀王立古書紀年篇惠王三十六年
改元從一年始至十六年而稱惠成王卒即惠王也疑
史記誤分惠成之世以爲後王年也哀王二十三年乃卒
故特不稱謚謂之今王(作書時未卒/故謂之今王)今按惠王即位三
十六年稱王改元又十六年卒而子襄王立即紀年所
謂今王無哀王也襄哀字相近史記分爲二人誤耳
秦本紀秦惠文王十四年更為元年此稱王改元之證
又與魏惠王同時
魏世家襄王五年予秦河西之地七年魏盡入上郡於
秦今按孟子書惠王自言西䘮地於秦七百里乃悟史
記所書襄王之年即惠王之後五年後七年也以孟子
證之而自明者也
据紀年周慎靚王之二年而魏惠王卒其明年為魏襄
王之元年又二年燕王噲讓國於其相子之又二年爲
赧王之元年齊人伐燕取之又二年燕人畔與孟子之
書先梁後齊其事皆合然孟子在二國皆不久書中齊
事特多又嘗爲卿於齊當有四五年若適梁乃惠王之
末而襄王立即行故梁事不多謂孟子以惠王之三十
五年至梁者誤以惠王之後元年爲襄王之元年故也
(史記及孟子序説謂梁惠王之三十五年孟子至梁其/後二十三年齊人伐燕而孟子在齊者非  衛嵩曰孟)
(子遊歴先後雖不可攷以本書證之當時自/宋歸鄒由鄒之任之薛之滕而後之梁之齊)
孟子爲卿於齊其於梁則客也故見齊王稱臣見梁王
不稱臣
　　未有義而後其君者也
不遺親不後君仁之效也其言義何義者禮之所從生
也昔者齊景公有感於晏子之言而懼其國之爲陳氏
也曰是可若何對曰惟禮可以巳之在禮家施不及國
民不遷農不移工賈不變士不濫官不滔大夫不收公
利又曰君令臣共父慈子孝兄爱弟敬夫和妻柔姑慈
婦聼禮也君令而不違臣共而不貳父慈而教子孝而
箴兄爱而㕛弟敬而順夫和而義妻柔而正姑慈而從
婦聼而婉禮之善物也晉侯謂女叔齊曰魯侯不亦善
於禮乎對曰禮所以守其國行其政令無失其民者也
今政令在家不能取也有子家羈弗能用也公室四分
民食於他思莫在公不圗其終爲國君難将及身不恤
其所禮之本末將於此乎在而屑屑焉習儀以亟言善
於禮不亦逺乎子曰君子之道辟則坊與坊民之所不
足者也大爲之坊民猶踰之故君子禮以坊德刑以坊
滛命以坊欲古之明王所以禁邪於未形使民日遷善
逺罪而不自知者是必有其道矣
　　不動心
凡人之動心與否固在其加卿相行道之時也枉道事
人曲學阿世皆從此而始矣我四十不動心者不動其
行一不義殺一不辜而得天下有不爲也之心
　　市朝
若撻之於市朝即書所言若撻于市古者朝無撻人之
事市則有之周禮司市市刑小刑憲罰中刑徇罰大刑
扑罰又曰胥執鞭度而廵其前掌其坐作出入之禁令
凡有罪者撻戮而罰之是也禮記檀弓遇諸市朝不反
兵而闘兵器非可入朝之物奔䘮哭辟市朝奔䘮亦但
過市無過朝之事也其謂之市朝者史記孟嘗君傳日
莫之後過市朝者掉臂不顧索隠曰言市之行列有如
朝位故曰市朝古人能以衆整如此(司市以次敘分地/而經市注敘肆行)
(列/也)後代則朝列之參差有反不如市肆者矣
　　必有事焉而勿正心
倪文節(思/)謂當作必有事焉而勿忘勿忘勿助長也傳
寫之誤以忘字作正心二字言養浩然之氣必當有事
而勿忘既巳勿忘又當勿助長也疊二勿忘作文法也
按書無逸篇曰自時厥後立王生則逸生則逸不知稼
穡之艱難亦是疊一句而文愈有致今人發言亦多有
重説一句者禮記祭義見間以俠甒鄭氏曰見間當爲
覸史記蔡澤傳吾持梁刺齒肥索隠曰刺齒肥當為齧
肥論語五十以學易朱子以爲五十當作卒此皆古書一
字誤爲二字之證
　　文王以百里
湯以七十里文王以百里孟子為此言以證王之不待
大爾其實文王之國不止百里周自王季伐諸戎疆土
日大文王自岐遷豊其國已跨三四百里之地伐崇伐
密自河以西舉屬之周(未克商以前無滅/國者但臣屬而已)至於武王而
西及梁益(庸蜀𦍑髳/㣲盧彭濮)東臨上黨(戡/黎)無非周地紂之所有
不過河内殷墟其從之者亦但東方諸國而已一舉而
克商宜其如振槁也書之言文王曰大邦畏其力文王
何嘗不藉力哉
　　廛無夫里之布
有夫布有里布周禮地官載師職曰凡宅不毛者有里
布凡田不耕者出屋粟凡民無職事者出夫家之征閭
師職曰凡無職者出夫布鄭司農云里布者布參印書
廣二寸長二尺以爲幣貿昜物詩云抱布貿絲抱此布
也或曰布泉也春秋傳曰買之百兩一布(昭公二/十六年)又廛
人職掌斂市之絘布總布質布罰布廛布𤣥謂宅不毛
者罰以一里二十五家之泉集注未引閭師文今人遂
以布專屬於里
　　孟子自齊𦵏於魯
孟子自齊𦵏於魯言𦵏而不言䘮此改𦵏也禮改𦵏緦
事畢而除故反於齊止於嬴而充虞乃得承間而問若
曰奔䘮而還營𦵏方畢即出赴齊卿之位而門人未得
發言可謂三月無君則皇皇如也而身且不行三年之
䘮何以教滕世子哉
　　其實皆什一也
古來田賦之制實始於禹水土既平咸則三壤後之王
者不過因其成蹟而已故詩曰信彼南山維禹甸之畇
畇原隰曽孫田之我疆我理南東其畝然則周之疆理
猶禹之遺法也(周禮小司徒注昔夏少康在虞思有田/一成有衆一旅一旅之衆而田一成則)
(井牧之法先古然矣孔氏信南山正/義引此則曰丘甸之法禹之所為)孟子乃曰夏后氏
五十而貢殷人七十而助周人百畝而徹夫井田之制
一井之地畫爲九區故蘓洵謂萬夫之地葢三十二里
有半而其間爲川爲路者一爲澮為道者九爲洫爲涂
者百爲溝爲畛者千爲遂爲徑者萬使夏必五十殷必
七十周必百則是一王之興必將改畛涂變溝洫移道
路以就之爲此煩擾而無益於民之事也豈其然乎(周/官)
(遂人凡治野夫間有遂遂上有徑十夫爲溝溝上有畛/百夫有洫洫上有涂千夫有澮澮上有道萬夫有川川)
(上有路以達於畿夫子言禹盡力乎溝洫而禹/之自言亦曰濬畎澮距川知其制不始於周矣)葢三代
取民之異在乎貢助徹而不在乎五十七十百畝其五
十七十百畝特丈尺之不同而田未嘗易也故曰其實
皆什一也古之王者必改正朔易服色異度數故史記
秦始皇本紀於改年十月朔上黒之下即曰數以六爲
紀符法冠皆六寸而輿六尺六尺爲歩乗六馬三代之
王其更制改物亦大抵如此故王制曰古者以周尺八
尺爲歩今以周尺六尺四寸爲歩而當日因時制宜之
法亦有可言夏時土曠人稀故其畝特大殷周土易人
多故其畝漸小以夏之一畝爲二畝其名殊而實一矣
國佐之對魯人曰先王疆理天下物土之宜而布其利
豈有三代之王而爲是紛紛無益於民之事哉
　　莊嶽
引而置之莊嶽之間注莊嶽齊街里名也莊是街名嶽
是里名左傳襄二十八年得慶氏之木百車於莊注云
六軌之道(昭十年又敗諸莊哀六/年戰于荘敗注並同)反陳于嶽注云嶽里
名
　　古者不爲臣不見
觀夫孔子之見陽貨而後知踰垣閉門爲賢者之過未
合於中道也然後世之人必有如胡廣被中庸之名馮
道託仲尼之迹者矣其始也屈己以見諸侯一見諸侯
而懐其禄利於是望塵而拜貴人希㫖以投時好此其
所必至者曾子子路之言所以為末流戒也故曰君子
上交不諂又曰上弗援下弗推後世之於士人許之以
自媒勸之以干禄而責其有恥難矣
　　公行子有子之䘮
禮父爲長子斬衰三年故公行子有子之䘮而孟子與
右師及齊之諸臣皆往弔
　　爲不順於父母
虞書所載帝曰予聞如何岳曰瞽子父頑母嚚象傲克
諧以孝烝烝乂不格姦是則帝之舉舜在瞽瞍底豫之
後今孟子乃謂九男二女百官牛羊倉廩備以事舜於
畎畝之中猶不順於父母而如窮人無所歸此非事實
但其推見聖人之心若此使天下之爲人子者處心積
慮必出乎此而後爲大孝耳(與荅桃應/之問同)後儒以爲實然
則二嫂使治朕棲之説亦可信矣
　　象封有庳
舜都蒲阪而封象於道州鼻亭(水經注王隠曰應陽縣/本泉陵之北部東五里)
(有鼻墟象所封也山下有象廟後漢書東平王蒼傳注/有鼻國名在今永州營道縣北袁譚傳注今猶謂之鼻)
(亭/)在三苖以南荒服之地誠為可疑如孟子所論親之
欲其貴爱之欲其富又且欲其源源而來何以不在中
原近畿之處而置之三千餘里之外邪葢上古諸侯之
封萬國其時中原之地必無閒土可以封故也又攷太
公之於周其功亦大矣而僅封營丘營丘在今昌樂濰
二縣界史言其地瀉鹵人民寡而孟子言其儉於百里
又萊夷偪處而與之争國夫尊爲尚父親為后父功爲
元臣而封止於此豈非中原之地無閒土故至薄姑氏
之滅而後乃封太公邪(周時滅一國乃封一國左傳成/王滅唐而封太叔焉是也  竹)
(書紀年武王十六/年秋王師滅蒲姑)或曰禹封在陽翟稷封在武功何與
二臣者有安天下之大功舜固不得以介弟而先之也
故象之封於逺聖人之不得已也(漢高祖封劉仲爲代/王乃是棄其兄於邉)
(陲近宼之地與/舜之封象異矣)
　　周室班爵禄
爲民而立之君故班爵之意天子與公侯伯子男一也
而非絶世之貴代耕而賦之禄故班禄之意君卿大夫
士與庻人在官一也而非無事之食(黄氏日鈔讀王制/曰必本於上農夫)
(者示禄出於農等而/上之皆以代耕者也)是故知天子一位之義而不敢肆
於民上以自尊知禄以代耕之義則不敢厚取於民以
自奉不明于此而侮奪人之君常多於三代之下矣
　　費惠公
孟子費惠公注惠公費邑之君按春秋時有兩費其一
見左傳成公十三年晉侯使吕相絶秦曰珍滅我費滑
注滑國都於費今河南緱氏縣(莊公十六年滑伯注同/  昭公二十六年王次)
(于滑注滑周/地本鄭邑)襄公十八年楚蒍子馮公子格率銳師侵
費滑葢本一地秦滅之而後屬晉耳(女叔侯對平公曰/虞虢焦滑霍揚韓)
(魏皆姬姓也/晉是以大)其一僖公元年公賜季㕛汶陽之田及費
齊乗費城在費縣西北二十里魯季氏邑(漢梁相費汎/碑云其先季)
(㕛爲魯大夫有功封費因以爲姓/按隠公元年已有費伯即費庈父)在子思時滑國之費
其亡久矣疑即季氏之後而僭稱公者魯連子稱陸子
謂齊湣王曰魯費之衆臣甲舍于襄賁而楚人對頃襄
王有鄒費郯邳殆所謂泗上十二諸侯者邪
仁山金氏曰費本魯季氏之私邑而孟子稱小國之君
曾子書亦有費君費子之稱葢季氏專魯而自春秋以
後計必自據其邑如附庸之國矣大夫之爲諸侯不待
三晉而始然其來亦漸矣
季氏之於魯但出君而不敢立君但分國而不敢篡位
愈於晉衛多矣故曰魯猶秉周禮
　　行吾敬故謂之内也
先王治天下之具五典五禮五服五刑其出乎身加乎
民者莫不本之於心以爲之裁制親親之殺尊賢之等
禮所生也故孟子荅公都子言義而舉酌郷人敬尸二
事皆禮之用也而莫非義之所宜自此道不明而二氏
空虚之教至於搥提仁義絶滅禮樂從此起矣自宋以
下一二賢智之徒病漢人訓詁之學得其粗迹務矯之
以歸於内而達道達德九經三重之事置之不論此真
所謂告子未嘗知義者也其不流於異端而害吾道者
㡬希
董子曰宜在我者而後可以稱義故言義者合我與宜
以爲一言以此操之義之言我也(義字從我/兼聲與意)此與孟子
之言相發
　　以紂爲兄之子
以紂爲弟且以爲君而有㣲子啟以紂爲兄之子且以
爲君而有王子比干並言之則於文有所不便故舉此
以該彼此古人文章之善且如郊社之禮所以事上帝
也不言后土地道無成而代有終也不言臣妻先王居
檮杌於四裔不言渾敦窮竒饕餮後之讀書者不待子
貢之明亦當聞一以知二矣
　　才
人固有爲不善之才而非其性也性者天命之才者亦
天降之(下章言天/之降才)是以禽獸之人謂之未嘗有才
中庸言能盡其性孟子言不能盡其才能盡其才則能
盡其性矣在乎擴而充之
　　求其放心
學問之道無他求其放心而已矣然則但求放心可不
必於學問乎與孔子之言吾嘗終日不食終夜不寢以
思無益不如學也者何其不同邪他日又曰君子以仁
存心以禮存心是所存者非空虚之心也夫仁與禮未
有不學問而能明者也孟子之意葢曰能求放心然後
可以學問使奕秋誨二人奕其一人專心致志惟奕秋
之爲聼一人雖聼之一心以爲有鴻鵠將至思援弓繳
而射之雖與之俱學弗若之矣此放心而不知求者也
然但知求放心而未嘗窮中罫之方悉雁行之勢(馬融/圍棊)
(賦/)亦必不能從事於奕
　　所去三
免死而已矣則亦不久而去矣故曰所去三
　　自視欿然
人之爲學不可自小又不可自大得百里之地而君之
皆足以朝諸侯有天下不敢自小也附之以韓魏之家
如其自視欿然則過人逺矣不敢自大也予將以斯道
覺斯民也思天下之民匹夫匹婦有不被堯舜之澤者
若己推而内之溝中則可謂不自小矣自耕稼陶漁以
至爲帝無非取於人者則可謂不自大矣故自小小也
自大亦小也今之學者非自小則自大吾見其同爲小
人之歸而已
　　士何事
士農工商謂之四民其説始於管子(穀梁成公元/年傳亦云)三代
之時民之秀者乃收之鄉序升之司徒而謂之士固千
百之中不得一焉大宰以九職任萬民五曰百工化飭
八材計亦無多人爾武王作酒誥之書曰妹土嗣爾股
肱純其藝黍稷奔走事厥考厥長此謂農也肇牽車牛
逺服賈用孝養厥父母此謂商也又曰庻士有正越庻
伯君子其爾典聼朕教則謂之士者大抵皆有職之人
矣惡有所謂羣萃而州處四民各自爲鄉之法哉春秋
以後游士日多齊語言桓公爲游士八十人奉以車馬
衣裘多其資幣使周游四方以號召天下之賢士而戰
國之君遂以士爲輕重文者爲儒武者爲俠嗚呼游士
興而先王之法壊矣彭更之言王子墊之問其猶近古
之意與
　　飯糗茹草
享天下之大福者必先天下之大勞宅天下之至貴者
必執天下之至賤是以殷王小乙使其子武丁舊勞于
外知小人之依而周之后妃亦必服澣濯之衣脩煩縟
之事及周公遭變陳后稷先公王業之所由者則皆農
夫女工衣食之務也(于寳晉/紀論)古先王之教能事人而後
能使人其心不敢失於一物之細而後可以勝天下之
大舜之聖也而飯糗茹草禹之聖也而手足胼胝面目
黧黒此其所以道濟天下而爲萬世帝王之祖也况乎
其不如舜禹者乎(朱子語類言舜之耕稼陶漁夫子之/釣弋子路之負米子貢之埋馬皆賤)
(者之事而古人不辟也有若三踊於魯大夫之庭冉有/用矛以入齊軍而樊湏雖少能用命此執干戈以衛社)
(稷而古人所不辭也後世驕/侈日甚反以臣子之職爲恥)
　　孟子外篇
史記伍被對淮南王安引孟子曰紂貴爲天子死曽不
若匹夫揚子法言脩身篇引孟子曰夫有意而不知者
有矣未有無意而至者也桓寛塩鐡論引孟子曰吾於
河廣知德之至也又引孟子曰堯舜之道非逺人也人
不思之爾周禮大行人注引孟子曰諸侯有王宋鮑照
河清頌引孟子曰千載一聖猶旦暮也顔氏家訓引孟
子曰圖影失形梁書處士傳序引孟子曰今人之於爵
禄得之若其生失之若其死廣韻圭字下注曰孟子六
十四黍爲一圭十圭爲一合以及集注中程子所引荀
子孟子三見齊王而不言事門人疑之孟子曰我先攻
其邪心今孟子書皆無其文豈所謂外篇者邪(史記索/隠引皇)
(甫謐曰孟子稱禹生石紐西夷人也恐是舜生諸馮之/誤  漢書藝文志孟子十一篇風俗通曰孟子作書中)
(外十/一篇)詩維天之命傳引孟仲子曰大哉天命之無極而
美周之禮也閟宫傳引孟仲子曰是禖宫也正義引趙
岐云孟仲子孟子從昆弟學於孟子者也譜云孟仲子
者子思弟子葢與孟軻共事子思後學於孟軻著書論
詩毛氏取以爲說則又有孟仲子之書矣(陸璣詩草木/疏云子夏傳)
(魯人申公申公傳魏人李克李克傳魯人孟仲子孟仲/子傳趙人孫卿孫卿傳魯人大毛公大毛公傳小毛公)
　　孟子引論語
孟子書引孔子之言凡二十有九其載於論語者八(學/不)
(厭而教不倦子里仁爲美之君薨聼於冡宰簡大哉堯/之爲君  小  鳴鼔而攻    吾黨之士狂    鄉原)
(德之賊者惡/似而非)又多大同而小異然則夫子之言其不傳
於後者多矣故曰仲尼沒而㣲言絶
　　孟子字様
九經論語皆以漢石經爲據故字體未變孟子字多近
今(如知多作智說多作悦女多作汝辟多作/避弟多作悌疆多作强之類與論語異)葢久變於
魏晉以下之傳録也然則石經之功亦不細矣
唐書言邠州故作豳開元十三年以字類幽故爲邠今
惟孟子書用邠字
容齋四筆言孟子是由惡醉而强酒見且由不得亟並
作由今本作猶是知今之孟子又與宋本小異
　　孟子弟子
趙岐注孟子以季孫子叔二人爲孟子弟子季孫知孟
子意不欲而心欲使孟子就之故曰異哉弟子之所聞
也子叔心疑惑之亦以為可就之矣使巳為政以下則
孟子之言也又曰告子名不害兼治儒墨之道者嘗學
於孟子而不能純徹性命之理又曰高子齊人也學於
孟子鄉道而未明去而學他術又曰盆城括嘗欲學於孟
子問道未達而去宋徽宗政和五年封告子不害東阿
伯高子泗水伯盆城括萊陽伯季孫豊城伯子叔承陽
伯皆以孟子弟子故也史記索隠曰孟子有萬章公明
高等並軻之門人廣韻又云離婁孟子門人不知其何
所本(淮南子黄帝亡其𤣥珠使離朱徤剟索之注二/人皆黄帝臣抱朴子有彭祖之弟子離婁公)元
吴萊著孟子弟子列傳二卷今不傳
晏子書稱西郭徒居布衣之士盆城括嘗為孔子門人
尤誤
　　荼
荼字自中唐始變作茶其説已詳之唐韻正按困學紀
聞荼有三誰謂荼苦苦菜也有女如荼茅秀也以薅荼
蓼陸草也今按爾雅荼蒤字凡五見而各不同釋草曰
荼苦菜注引詩誰謂荼苦其甘如薺疏云此味苦可食
之菜本草一名選一名游冬易緯通卦驗𤣥圖云苦菜
生於寒秋經冬歴春乃成月令孟夏苦菜秀是也葉似
苦苣而細㫁之有白汁花黄似菊堪食但苦耳又曰蔈
荂荼注云即艻疏云按周禮掌荼及詩有女如荼皆云
荼茅秀也蔈也荂也其别名此二字皆从草从余又曰
蒤虎杖注云似紅草而麄大有細刺可以染赤疏云蒤
一名虎杖陶注本草云田野甚多壯如大馬蓼莖斑而
葉圓是也又曰蒤委葉注引詩以茠蒤蓼疏云蒤一名
委葉王肅説詩云蒤陸穢草然則蒤者原田蕪穢之草
非苦菜也今詩本茠作薅此二字皆从草从涂釋木曰
檟苦荼注云樹小如梔子冬生葉可煑作羮飲今呼早
采者爲荼晚取者為茗一名荈蜀人名之苦荼此一字
亦从草从余今以詩攷之邶谷風之荼苦七月之采荼
緜之堇荼皆苦采之荼也(詩采苦采苦傳苦苦采正義/曰此荼也陸璣云苦采生山)
(田及澤中得霜恬􁀙而美所謂堇荼/如飴内則云濡豚包苦用苦菜是也)又借而爲荼毒之
荼桑柔湯誥皆苦菜之荼也夏小正取荼莠周禮地官
掌荼儀禮既夕禮茵著用荼實綏澤焉詩鴟鴞捋荼傳
曰荼萑苕也正義曰謂薍之秀穗茅薍之秀其物相類
故皆名荼也茅秀之荼也以其白也而象之出其東門
有女如荼國語吴王夫差萬人爲方陳白常白旗素甲
白羽之矰望之如荼考工記望而㫝之欲其荼白亦茅
秀之荼也良耜之荼蓼委葉之蒤也唯虎杖之蒤與檟
之苦荼不見於詩禮而王褒僮約云陽武買荼張載登
成都白菟樓詩云芳荼冠六清孫楚詩云薑桂荼荈出
巴蜀本草衍義晉温嶠上表貢荼千斤茗三百斤是知
自秦人取蜀而後始有茗飲之事
王褒僮約前云炰鼈烹荼後云陽武買荼注以前爲苦
菜後為茗
唐書陸羽傳羽嗜荼(自此後荼字/減一畫為茶)著經三篇言茶之原
之法之具尤備天下益知飲茶矣有常伯熊者因羽論
復廣著茶之功其後尚茶成風時回紇入朝始驅馬市
茶至明代設茶馬御史而大唐新語言右補闕綦毋煚
性不飲茶著茶飲序曰釋滯消壅一日之利暫佳瘠氣
侵精終身之害斯大獲益則功歸茶力貽患則不謂茶
災豈非福近易知害逺難見宋黄庭堅茶賦亦曰寒中
瘠氣莫甚於茶或濟之塩勾賊破家今南人往往有茶
癖而不知其害此亦攝生者之所宜戒也
　　鴚
爾雅舒雁鵞注今江東呼􁈥􁈥即鴐字(古加字讀如哥/詩君子偕老之)
(珈東山之嘉/並與何爲韻)左傳魯大夫榮鴐鵞方言雁自闗而東謂
之鴚鵞太𤣥經裝次二鴐鵞慘於冰一作􁝱鵞司馬相
如子虛賦弋白鵠連鴐鵞雙鶬下𤣥鶴加上林賦鴻鷫
鵠鴇鴐鵞屬玉揚雄反離騷鳯皇翔於蓬陼兮豈鴐鵞
之能㨗張衡西京賦鴐鵞鴻鶤南都賦鴻鴇鴐鵞杜甫
七歌前飛鴐鵞後􁟽鶬遼史穆宗紀獲鴐鵞祭天地元
史武宗紀禁江西湖廣汴梁私捕鴐鵞山海經青要之
山是多鴐鳥郭璞云未詳或云當作鴐其从馬者傳寫
之誤爾(漢書古今人表榮鴐鵞師古曰鴐音加今本亦/誤作駕  今左傳本亦多作駕猶詩乘乗鴇之)
(誤作/鴇也)
　　九經
唐宋取士皆用九經今制定爲五經而周禮儀禮公羊
榖梁二傳並不列於學官杜氏通典東晉元帝時太常
賀循上言尚書被符經置博士一人(晉書荀崧傳時簡/省博士其儀禮公)
(羊穀梁及鄭/易皆省不置)又多故厯紀儒道荒廢學者能兼明經義
者少且春秋三傳俱出聖人而義歸不同自前代通儒
未有能通得失兼而學之者也今宜周禮儀禮二經置
博士二人春秋三傳置博士三人其餘(易詩/書)則經置一
人合八人太常荀崧上疏言博士舊員十有九人今五
經合九人準古計今猶未中半周易有鄭氏注其書根
源誠可深惜儀禮一經所謂曲禮鄭𤣥於禮特明皆有
證據昔周之衰孔子作春秋左丘明子夏造䣛親受孔
子歿丘明撰其所聞爲之傳㣲辭妙旨無不精究公羊
高親受子夏立於漢朝多可采用榖梁赤師徒相傳諸
所發明或是左氏公羊不載亦足有所訂正臣以爲三
傳雖同曰春秋而發端異趣宜各置一人以傳其學遇
王敦難不行(按元帝紀云太興四年三月置周易儀禮/公羊博士明年正月王敦反是雖置而旋)
(不行/也)唐貞觀九年五月敕自今以後明經兼習周禮若
儀禮者於本色内量減一選開元八年七月國子司業
李元璀上言三禮三傳及毛詩尚書周易等並聖賢㣲
旨生人教業今明經所習務在出身咸以禮記文少人
皆競讀周禮經邦之軌則儀禮莊敬之楷模公羊榖梁
歴代宗習今兩監及州縣以獨學無㕛四經殆絶事資
訓誘不可因循其學生請停各量配作業并貢人預試
之日習周禮儀禮公羊榖梁並請帖十通五許其八第
以此開勸即望四海均習九經該備從之唐書開元十
六年十二月楊瑒爲國子祭酒奏言今之明經習左氏
者十無二三又周禮儀禮及公羊榖梁殆將廢絶請量
加優奨於是下制明經習左氏及通周禮等四經者出
身免任散官遂著於式古人抱遺經扶㣲學之心如此
其急而今乃一切廢之葢必當時之士子苦四經之難
習而主議之臣徇其私意遂舉歴代相傳之經典棄之
而不學也自漢以來豈不知經之爲五而義有並存不
容執一故三家之學並列春秋至於三禮各自爲書今
乃去經習傳尤爲乖理茍便已私用之干禄率天下而
欺君負國莫甚於此經學日衰人材日下非職此之由
乎
宋史神宗用王安石之言士各占治易書詩周禮禮記
一經兼論語孟子(是時儀禮春秋皆不列學/官元祐初始復春秋左傳)朱文公乞
脩三禮劄子遭秦滅學禮樂先壊其頗存者三禮而已
周官一書固爲禮之綱領至於儀法度數則儀禮乃其
本經而禮記郊特牲冠義等篇乃其義説耳(朱子言儀/禮是經禮)
(記是解儀禮且如儀禮有冠禮禮記便有冠義儀禮/有昏禮禮記便有昏義以至燕射之類莫不皆然)前
此猶有三禮通禮學究諸科禮雖不行士猶得以誦習
而知其説熙寕以來王安石變亂舊制廢罷儀禮而獨
存禮記之科棄經任傳遺本宗末其失已甚是則儀禮
之廢乃自安石始之(語類言儀禮舊與五經並行王介/甫始罷去祖宗朝有開寳通禮科)
(禮官用此等人爲/之介甫一切罷去)至於明代此學遂絶
朱子又作謝監嶽文集序曰謝綽中建之政和人先君
子尉政和行田間聞讀書聲入而視之儀禮也以時方
專治王氏學而獨能爾異之即與俱歸勉其所未至遂
中紹興三年進士第在宋已爲空谷之足音今時則絶
響矣
　　考次經文
禮記樂記寛而静至温良而慈一節當在爱者宜歌商
之上文義甚明然鄭康成因其舊文不敢輒更但注曰
此文換簡失其次寛而静宜在上爱者宜歌商宜承此
書武成定是錯簡有日月可攷蔡氏亦因其舊而别序
一篇爲今攷定武成最爲得體
其他攷定經文如程子改易繫辭天一地二一節於天
數五之上論語必有寢衣一節於齊必有明衣布之下
蘇子瞻改書洪範曰王省惟歲一節於五曰厯數之下
改康誥惟三月哉生魄一節於洛誥周公拜手稽首之
上朱子改大學康誥曰至止於信於未之有也之下改
詩云瞻彼淇澳二節於止於信之下論語誠不以富二
句於齊景公有馬千駟一節之下詩小雅以南陔足鹿
鳴之什而下改爲白華之什皆至當無復可議後人效
之妄生穿鑿周禮五官互相更調而王文憲(名/柏)作二南
相配圗洪範經傳圖重定中庸章句圖改甘棠野有死
麕何彼穠矣三章於王風仁山金氏本此改斂時五福
一節於五曰考終命之下改惟辟作福一節於六曰弱
之下使鄒魯之書傳於今者㡬無完篇殆非所謂畏聖
人之言者矣
董文清槐改大學知止而后有定二節於子曰聼訟吾
猶人也之上以爲傳之四章釋格物致知而傳止於九
章則大學之文元無所闕其説可從
鳯翔袁楷謂文言有錯入繫辭者鳴鶴在隂已下七節
自天祐之一節憧憧往來已下十一節此十九節皆文
言也即亢龍有悔一節之重見可以明之矣遂取此十
八節屬於天𤣥而地黄之後(依卦/爲序)於義亦通然古人之
文變化不拘况六經出自聖人傳之先古非後人所敢
擅議也
　
　
　
　
　
　
　
　
　
　
　
　
　
　日知録卷七
欽定四庫全書
　日知録卷八　　　　　崑山　顧炎武　撰
　　州縣税賦
王士性廣志繹曰天下賦税有土地肥瘠不甚相逺而
徴科乃至懸絶者當是國初草草未定畫一之制而其
後相沿不敢議耳如眞定之轄五州二十七縣蘇州之
轄一州七縣無論所轄即其廣輪之數眞定已當蘇之
五而蘇州糧二百三萬八千石眞定止一十萬六千石
然猶南北異也若同一北方也河間之繁富二州十六
縣登州之貧寡一州七縣相去殆若莛楹而河間糧止
六萬一千登州乃二十三萬六千然猶直𨽻山東異也
若在同省漢中二州十四縣之殷庻視臨洮二州三縣
之衝疲易知也而漢中糧止三萬臨洮乃四萬四千然
猶各道異也若在同道順慶不大於保寕其轄二州八
縣均也而順慶糧七萬五千保寕止二萬然猶兩郡異
也若在一邑則同一西南充也而負郭十里田以歩計
賦以田起二十里外則田以絙量不歩矣五十里外田
以約計不絙矣官賦無定數私價亦無定估何其懸絶
也惟是太平日久累世相傳民皆安之以爲固然不自
覺耳夫王者制邑居民則壤成賦豈有大小輕重不同
若此之甚哉且以所轄州縣言之眞定三十二西安三
十六開封平陽各三十四濟南三十成都三十一而松
江鎮江太平止三縣漢陽興化止二縣其直𨽻之州則
如徐州澤州之四縣郴州之五縣嘉定之六縣潼川之
七縣儼然一府也而其小者或至於無縣可轄且明初
之制多因元舊平陽一路共領九州殆據山西之半至
洪武二年始以澤潞遼沁四州直𨽻山西行省而今尚
有五州若蒲州自古别爲一郡屢此建言皆爲户部所
格歸德一州向屬開封至嘉靖二十四年始分爲府天
下初定日不暇給沿元之非遂至二三百年(崔銑言今/之郡大者)
(千里屬邑數十爲長者名數且不能悉奚/望其理也宜令大郡不過四百里邑百里)然則後之王
者審形勢以制統轄度輻員以界郡縣則土田以起徴
科乃平天下之先務不可以慮始之艱而廢萬年之利
者矣
太祖實録洪武八年三月平陽府言所屬蒲解二州距
府闊逺乞以直𨽻山西行省爲便未許至天啟四年廵
按山西李日宣請以二州十縣分立河中府治運城以
運使兼知府事運同兼清軍運副兼管糧運判兼理刑
事下户部户部下山西山西下河東河東下平陽府議
之竟寢不行(按漢河東郡二十四縣後漢二十城魏正/始八年分河東之汾北十縣為平陽郡)
此所謂欲製千金之裘而與狐謀其皮也且商雒之於
闗内陳許之於大梁德棣之於濟南頴亳之於鳯陽自
古不相統屬去府既逺更添司道於是有一府之地而
四五其司道者官愈多而民愈擾職此之由矣昔仲長
統昌言謂諸夏有十畝共桑之廹逺州有曠野不發之
田范曄酷吏傳亦言漢制宰守曠逺户口殷大而後漢
馬援傳既平交阯奏言西于縣户有三萬二千逺界去
庭千餘里(庭縣/庭也)請分爲封溪望海二縣許之華陽國志
巴郡太守但望(字伯門大山/人見風俗通)上疏言郡境南北四千東
西五千屬縣十四土界遐逺令尉不能窮詰姦凶時有
賊發督郵追案十日乃到賊已逺逃蹤跡絶滅其有犯
罪逮捕證驗文書詰訊從春至冬不能究訖繩憲未加
或遇德令是以賊盜公行姦宄不絶太守行農桑不到
四縣刺史行部不到十縣欲請分爲二郡其後遂爲三
巴水經注山隂縣漢㑹稽郡治也永建中陽羡周嘉上
書以縣逺赴㑹稽至難求得分置遂以浙江西爲吴以
東爲㑹稽此皆逺縣之害已見於前事者也北齊書赫
連子悦除林慮守世宗往晉陽路由是郡因問所不便
子悦答言臨水武安二縣去郡遙逺山嶺重疊車歩艱
難若東屬魏郡則地平路近世宗笑曰卿徒知民便不
覺損幹子悦荅以所言因民疾苦不敢以私潤負心嗟
乎今之牧守其能不徇於私而計民之便者吾未見其
人矣
　　屬縣
自古郡縣之制惟唐爲得其中今攷地理志屬縣之數
京兆河南二府各二十河中太原二府各十三魏州十
四廣州十三鎭州桂州各十一其他雖大無過十縣者
此其大小相維多寡相等均安之效不可見於前事乎
後代之王猶可取而鏡也但其中一二縣之郡亦有可
并憲宗元和元年割屬東川六州制曰分疆設都葢資
共理形束壤制亦在稍均將懲難以銷萌在立防而不
紊故賈生之議以楚益梁宋氏之規割荆爲郢酌於前
事宜有變通此雖一時之言亦經邦制郡之長策也
　　州縣品秩
漢時縣制萬户已上爲令秩千石至六百石減萬户爲
長秩五百石至三百石唐則州有上中下三等縣有京
畿上中中下下六等品各有差太祖實録吴元年定縣
有上中下三等税糧十萬石已下爲上縣知縣從六品
縣丞從七品主簿從八品六萬石以下爲中縣知縣正
七品縣丞正八品主簿從八品三萬石以下爲下縣知
縣從七品丞簿如中縣之秩洪武六年八月壬辰分天
下府爲三等糧二十萬石已上者爲上府秩從三品二
十萬石以下者爲中府秩正四品十萬石以下者爲下
府秩從四品(不知何年始改此制洪武十四年十月定/考劾法府以田粮十五萬石以上州以七)
(萬石以上縣以三萬石以上親臨王府上司軍馬/守禦路當驛道邊方衝要者爲繁不及此者爲簡)後乃
一齊其品而但立繁簡之目才優者調繁不及者調簡
古時列爵惟五之意遂盡亡之矣
　　府
漢曰郡唐曰州州即郡也惟建都之地乃曰府唐初止
京兆河南二府武后以并州爲太原府𤣥宗以蒲州爲
河中府益州爲成都府肅宗以岐州爲鳯翔府荆州爲
江陵府德宗以梁州爲興元府惟興元以德宗行幸於
此其餘皆建都之地也(舊唐書田悦傳朱滔自稱翼王/悦稱魏王王武俊稱趙王又請)
(李納稱齊王以幽州爲范陽府魏州爲大名府恒州爲/眞定府鄆州爲東平府李希烈傳僭號以汴州爲大梁)
(府是則以州/稱府者僭也)
後梁以汴州爲開封府後唐以魏州爲興唐府鎭州爲
眞定府(册府元龜載長興三年中書省奏本朝都長安/以京兆府爲上今都雒陽請以河南府為上其)
(五府舊以鳯翔府爲首河中成都江陵興元爲次中興/初升魏博爲興唐府鎭州為眞定府皆是創業興王之)
(地宜升在五府/之上合為七府)至宋而大郡多升為府王明清揮麈録
曰太祖皇帝以歸德軍節度使創業升宋州為歸德府
後爲應天府太宗以晉王即位升并州為太原府眞宗
以夀王建儲升夀州為夀春府仁宗以昇王建儲升建
業為江寕府英宗以齊州防禦使入繼以齊州為興德
軍神宗自頴王升儲升汝隂爲順昌府哲宗自延安郡
王升儲升延州為延安府徽宗以端王即位升端州為
肇慶府欽宗自定王建儲前已升定州爲中山府太上
以康王中興升康州為德慶府今上以建王建儲升建
安爲建寕府宣和元年六月邢州民董世多進狀以英
宗嘗為鉅鹿郡公又知岳州孫勰進言英宗嘗為岳州
防禦使詔加討論時邢州已升安國軍遂以邢州爲信
德府岳州爲岳陽軍是歲十月又詔以列聖潛邸所領
地再加討論以眞宗嘗為襄王升襄州為襄陽府仁宗
嘗爲慶國公升慶州爲慶陽府英宗嘗為宜州刺史以
宜州為慶逺軍神宗嘗為安州觀察使以安州爲德安
府又嘗為光國公以光州爲光山軍哲宗嘗為東平軍
節度使以鄆州爲東平府嘗為均國公以均州爲武當
軍徽宗嘗為寕國公以寕州爲興寕軍又嘗爲平江鎮
江軍節度使並升爲府又以太宗嘗爲睦州防禦使升
睦州爲遂昌軍今上即位之初升隆興寕國常德諸府
皆以潛藩擁麾之地也(隋煬帝大業九年詔曰博陵昔/為定州地居衝要先皇歴試所)
(基王化斯逺故以道冠豳風義髙姚邑朕廵撫氓庻爰/届兹邦瞻望郊壥懐德思止可改博陵為高陽郡赦境)
(内死罪已下給復一年於是召髙祖時故吏皆量才授/職此前代升郡故事然以先皇涖任之邦追思舊德有)
(此特詔至宋則但列/空銜便加恩數矣)玉照新志曰徽宗嘗封遂寕郡王
升遂州爲遂寕府嘗封蜀國公升蜀州爲崇慶府沿至
於今無郡不府而陿小之處如滁和澤沁郴靖邛眉之
類猶以州名又有𨽻府之州特異其名而親理民事與
縣尹無别(凡唐宋舊設之州並有附郭縣而州不親民/事元初省冗官令州官兼領洪武初并附郭)
(縣八州州浦士衡曰國朝建立府州多踵勝國其最異/者則以  統縣而省縣八州刺史而下行縣令之事所)
(謂名存實異與宋/以前不同者也)縣之𨽻於州者則既𢃄府名又𢃄州
名而其實未嘗管攝於州(惟到任繳憑必由州/轉府尚有餼羊之意)體統乖
而名實殽矣竊以為宜仍唐制凡郡之連城數十者析
而二之三之而以州統縣惟京都乃稱府焉豈不畫一
而易遵乎
　　鄉亭之職
漢書百官表縣令長皆秦官掌治其縣萬户以上爲令
秩千石至六百石減萬户爲長秩五百石至三百石皆
有丞尉秩四百石至二百石(宋書百官志漢制丞一人/尉大縣二人小縣一人)
是爲長吏百石以下有斗食佐史之秩是爲少吏(武帝/紀元)
(光六年詔曰少吏犯禁吏甯/成傳為少吏必陵其長)大率十里一亭亭有長(宋/書)
(五家為伍伍長主之二伍爲什什長主之十什為里里/魁主之十里為亭亭長主之  史記建元以來侯者年)
(表張章父為長安亭長/失官是亭長亦稱官也)十亭一鄉鄉有三老有秩(張敞/傳注)
(師古曰鄉有秩/者嗇夫之類也)嗇夫游徼(宋書又/有鄉佐)三老掌教化嗇夫職
聼訟收賦税游徼徼循禁賊盜(宋書鄉佐有秩主賦稅/三老主教化嗇夫主争)
(訟游徼/主姦非)縣大率方百里其民稠則減稀則曠鄉亭亦如
之皆秦制也高帝紀二年二月令舉民年五十以上有
脩行能帥衆爲善置以為三老鄉一人擇鄉三老一人
爲縣三老與縣令丞尉以事相教復勿繇戍(三老為鄉/官故壺闗)
(三老荗得上書言太子雞黄/覇傳使郵亭鄉官皆畜  豚)此其制不始於秦漢也自
諸候兼并之始而管仲蔿敖子産之倫所以治其國者
莫不皆然(管子書曰擇其/賢民使為里君)而周禮地官自州長以下有
黨正族師閭胥比長自縣正以下有鄙師酇長里宰鄰
長則三代明王之治亦不越乎此也夫惟於一鄉之中
官之備而法之詳然後天下之治若網之在綱有條而
不紊至於今日一切蕩然無有存者且守令之不足任
也而多設之監司監司之又不足任也而重立之牧伯
積尊絫重以居乎其上而下無與分其職者雖得公亷
勤幹之吏猶不能以為治而况託之非人者乎後魏太
和中給事中李沖上言宜準古五家立一鄰長五鄰立
一里長五里立一黨長長取鄉人強謹者鄰長復一夫
里長二黨長三所復復征戍餘若民三載無愆則陟用
陟之一等孝文從之詔曰鄰里鄉黨之制所由來矣欲
使風教易周家至日見以大督小從近及逺如身之使
手榦之總條然後口算平均義興訟息史言立法之初
多稱不便及事既施行計省昔十有餘倍於是海内安
之後周蘇綽作六條詔書曰非直州郡之官皆湏善人
爰至黨族閭里正長之職皆當審擇各得一鄉之選以
相監統隋文帝師心變古開皇十五年始盡罷州郡鄉
官而唐栁宗元之言曰有里胥而後有縣大夫有縣大
夫而後有諸侯有諸侯而後有方伯連帥有方伯連帥
而後有天子由此論之則天下之治始於里胥終於天
子其灼然者矣故自古及今小官多者其世盛大官多
者其世衰(文獻通考言唐之初止有上中下都督府其/後則有節度觀察團練諸使宋之初止有轉)
(運使其後則有安撫提刑等官麻唐書代宗紀大厯八/年九月癸未晉州男子郇模以  辮髪持竹筐葦席哭)
(於東市請獻三十字一字為一事其言練者請罷/諸州團練使也其言監者請罷諸道監運使也)興亡
之塗罔不由此
漢時嗇夫之卑猶得以自舉其職故爰延爲外黄鄉嗇
夫仁化大行民但聞嗇夫不聞郡縣(後漢書/本傳)而朱邑自
舒桐鄉嗇夫(舒縣/之鄉)官至大司農病且死屬其子曰我故
爲桐鄉吏其民爱我必𦵏我桐鄉後世子孫奉嘗我不
如桐鄉民(師古曰嘗謂/烝嘗之祭)及死其子𦵏之桐鄉西郭外民
共爲起冡立祠嵗時祠祭至今不絶(漢書循/吏傳)二君者皆
其縣人也必昜地而官易民而治豈其然哉
今代縣門之前多有牓曰誣告加三等越訴笞五十此
先朝之舊制亦古者懸法象魏之遺意也今人謂不經
縣官而上訴司府謂之越訴是不然太祖實録洪武二
十七年四月壬午命有司擇民間高年老人公正可任
事者理其鄉之詞訟若户婚田宅闘毆者則㑹里胥決
之事渉重者始白於官若不由里老處分而徑訴縣官
此之謂越訴也(宣德七年正月乙酉陜西按察僉事林/時言洪武中天下邑里皆置申明旌善)
(二亭民有善惡則書之以示勸懲凡戸婚田土闘毆常/事里老於此剖決今亭宇多廢善惡不書小事不由里)
(老輒赴上司獄訟之繁皆由於此依景泰四年詔書猶/曰民有怠惰不務生理者許里老  教民牓例懲治)
(天順八年三月詔軍民之家有爲盜賊曽經問斷不改/者有司即大書盜賊之家四字於其門能改過者許里)
(老親鄰人相保管方與除之此/亦古者畫衣冠異章服之遺意)惟其大小之相維詳要
之各執然後上不煩而下不擾唐至大厯以後干戈興
賦稅煩矣而劉長卿之題霅溪李明府曰落日無王事
青山在縣門葢縣令之職猶不下侵而小民得以安其
業是以能延國命百有餘年迄於僖昭而後大壊然則
鳴琴戴星有天下者宜有以處之矣
洪熙元年七月丙申廵按四川監察御史何文淵言太
祖高皇帝令天下州縣設立老人必選年高有德衆所
信服者使勸民爲善鄉閭争訟亦使理斷下有益於民
事上有助於官司比年所用多非其人或出自𨽻僕規
避差科縣官不究年德如何輒令充應使得憑藉官府
妄張威福肆虐閭閻或遇上司官按臨巧進讒言變亂
黒白挾制官吏比有犯者謹已按問如律竊慮天下州
縣類有此等請加禁約上命申明洪武舊制有濫用匪
人者并州縣官皆寘諸法然自是里老之選輕而權亦
替矣(英宗實録言松江知府趙豫和易近民凡有詞訟/屬老人之公正者剖斷有忿争不已者則己爲之)
(和解故民以老人目之當時稱為良吏弊正統以後里/老徃徃保留令丞朝廷因而許之尤為  政見於景泰)
(三年十月庚戌太僕/寺少卿黄仕揚所奏)
漢世之於三老命之以秩頒之以禄而文帝之詔俾之
各率其意以道民當日為三老者多忠信老成之士也
上之人所以禮之者甚優是以人知自好而賢才亦往
往出於其間新城三老董公遮說漢王為義帝發䘮而
遂以收天下壺闗三老茂上書明戾太子之寃史册炳
然為萬世所稱道近世之老人則聼役於官而靡事不
爲故稍知亷恥之人不肯爲此而願為之者大抵皆姦
猾之徒欲倚勢以陵百姓者也其與太祖設立老人之
初意悖矣
明初以大户為糧長掌其鄉之賦税多或至十餘萬石
運粮至京得朝見天子洪武中或以人材授官至宣德
五年閏十二月南京監察御史李安及江西廬陵吉水
二縣耆民六年四月監察御史張政各言糧長之害謂
其倍收糧石準折子女包攬詞訟把持官府累經禁飭
而其患少息然未嘗以是而罷粮長也惟老人則名存
而實亡矣(今州縣或謂之耆民或謂之公正/或謂之約長與庻人在官者無異)
廵檢即古之游徼也(元史成宗大德十年/正月陞廵檢為九品)洪武中尤重
之而特賜之敕(洪武十三年二月丁邜/見御製文集第七卷)又定爲考課之
法(二十五年閏/十二月辛邜)及江夏侯周德興廵視福建増置廵檢
司四十有五(二十年/四月)自𢎞治以來多行裁革所存不及
曩時之半廵檢裁則總督添矣(崇禎年至薊州保定各/設總督唐自乾元以後)
(節度觀察防禦使之設正與明/代累添總督廵撫兵備相類)何者廵檢遏之於未萌
總督治之於己亂
　　里甲
常熟陳梅曰周禮五家為比比有長五比為閭閭有胥
四閭爲族族有師五族爲黨黨有正五黨爲州州有長
五州爲鄉鄉有大夫其間大小相維輕重相制網舉目
張周詳細密無以加矣而要之自上而下所治皆不過
五人蓋於詳密之中而得易簡之意此周家一代良法
美意也後世人才逺不如古乃欲以縣令一人之身坐
理數萬戸口賦税色目繁猥又倍於昔時雖欲不叢脞
其可得乎愚故為之説曰以縣治鄉以鄉治保(或謂/之都)以
保治甲視所謂不過五人者而加倍焉亦自詳密亦自
易簡此斟酌古今之一端也又曰一鄉㡬保不妨多少
何也因民居也法用圓十甲千户不得増損何也稽成
數也法用方
　　掾屬
古文苑注王延夀桐柏廟碑人名謂掾屬皆郡人可攷
漢世用人之法今攷之漢碑皆然不獨此廟葢其時惟
守相命於朝廷而自曹掾以下無非本郡之人故能知
一方之人情而爲之興利除害其辟用之者即出於守
相而不似後代之官一命以上皆由於吏部故廣漢太
守陳寵入為大司農和帝問在郡何以為理寵頓首謝
曰臣任功曺王渙以簡賢選能主簿鐔顯拾遺補闕臣
奉宣詔書而已帝乃大悅至於汝南太守宗資任功曹
范滂南陽太守成瑨委功曺岑晊並謡達京師名標史
傳而鮑宣為豫州牧郭欽奏其舉錯煩苛代二千石署
吏是知署吏乃二千石之職州牧代之尚為煩苛後歸
吏部而統之宜乎事煩而日不給(隋文帝開皇二年罷/辟署令吏部除授品)
(官為州郡佐官其時劉炫對牛𢎞以為往者州惟置綱/紀郡置守丞縣置令而已其餘具僚則長官自辟是知)
(自辟掾屬即齊魏之世猶然間宋史選舉志宋初内外/小職任長吏得自奏辟熙寕  悉罷歸選部然要處職)
(任如沿邊兵官防河捕盗重課額務場之類/尋又立專法聼舉於是辟置不能全廢也)又其變也
銓注之法多立資格而吏治因之大壊矣
京房傳房為魏郡太守自請得除用他郡人因此知漢
時掾屬無不用本郡人者房之此請乃是破格杜氏通
典言漢縣有丞尉及諸曺掾多以本郡人為之三輔縣
則兼用他郡(黄覇傳補左馮翊二百石卒史如淳曰三/輔郡得任用他郡人而卒史獨二百石所)
(謂尤異/者也)及隋氏革選盡用他郡人
唐高宗時魏𤣥同為吏部侍郎上疏言臣聞傅說曰明
王奉若天道建邦設都樹后王君公承以大夫師長不
惟逸豫惟以理人昔之邦國今之州縣土有常君人有
定主自求臣佐各選英賢其大臣乃命於王朝耳秦并
天下罷侯置守漢氏因之有沿有革諸侯得自置吏四
百石已下其傅相大官則漢為置之州郡掾史督郵從
事悉任之於牧守爰自魏晉始歸吏部遞相祖襲以迄
於今用刀筆以量才按簿書而察行法令之弊其來已
久葢君子重因循而憚改作有不得已者亦當運獨見
之明定卓然之議如今選司所行者非上皇之令典乃
近代之權道所宜遷革實為至要何以言之夫丈尺之
量所及者葢短鍾庾之器所積者寕多况天下之大士
人之衆而可委之數人之手乎假使平如權衡明如水
鏡力有所極照有所窮銓綜既多紊失斯廣又以比居
此任時有非人豈直媿彼清通亦將竭其庸妄情故既
行何所不至贓私一起以及萬端至乃為人擇官為身
擇利顧親疎而舉筆看勢要而措情加以厚貌深衷險
如谿壑擇言觀行猶懼不周今能百行九能析之於一
面具僚庻品專斷於一司其亦難矣天祚大聖比屋可
封咸以為有道恥賤得時無怠諸色入流嵗以千計羣
司列位無復増多官有常員人無定限選集之始霧積
雲屯擢敘於終十不收一淄澠雜混玉石難分用舍去
留得失相半撫即事之為弊知及後之滋失夏殷以前
制度多闕周監二代煥乎可觀諸侯之臣不皆命於天
子王朝庻官亦不專於一職故穆王以伯冏為太僕正
命之曰愼簡乃僚無以巧言令色便辟側媚其惟吉士
此則令其自擇下吏之文也太僕正中大夫耳尚以僚
屬委之則三公九卿亦必然矣周禮太宰内史並掌爵
禄廢置司徒司馬别掌興賢詔事當是分任於羣司而
統之以數職各自求其小者而王命其大者焉夫委任
責成君之體也所委者當則所用者精裵子野有言曰
官人之難先王言之尚矣居家視其孝㕛鄉黨服其誠
信出入觀其志義憂歡取其智謀煩之以事以觀其能
臨之以利以觀其亷周禮始於學校論之州里告諸六
事而後貢之王庭其在漢家尚猶然矣州郡積其功能
然後為五府所辟五府舉其掾屬而升於朝三公參得
除署尚書奏之天子一人之身所闗者衆一士之進其
謀也詳故官得其人鮮有敗事魏晉反是所失𢎞多子
野所論葢區區之宋朝耳猶謂不勝其弊而况於當今
乎臣竊見制書每令三品五品薦士下至九品亦令舉
人此聖朝側席旁求之意也而褒貶未明莫愼所舉且
惟賢知賢聖人篤論身且濫進鑒豈知人今欲務得實
才兼宜擇其舉主流清以源潔影端由表正不詳舉主
之行能而責舉人之庸濫不可得已漢書云張耳陳餘
之賔客厮役皆天下俊傑彼之蕞爾猶能若斯況以神
皇之聖明國家之德業而不建久長之䇿爲無窮之基
盡得賢取士之術而但顧望魏晉之遺風留意周隋之
敝事臣竊惑之伏願稍囘聖慮特采芻言略依周漢之
規以分吏部之選即望所用精詳鮮於差失疏奏不納
𤣥宗時張九齡為左拾遺上言夫吏部尚書侍郎以賢
而授者也雖知人之難豈不能㧞十得五今膠以格條
據資配職無得賢之實若刺史縣令必得其人於管内
嵗當選者使考才行可入流品然後送臺又加擇焉以
所用多寡為州縣􁴌最則州縣愼所舉可官之才多吏
部因其成無今日之繁矣(栁渾傳德宗嘗親擇吏宰畿/邑有效召宰相語皆賀帝得)
(人渾獨不賀曰此特京兆尹職耳陛下當擇臣軰以輔/聖德臣當選京兆尹承大化尹當求令長聼細事代尹)
(擇令非陛下/所宜帝然之)
　　都令史
通典晉有尚書都令史八人秩二百石與左右丞總知
都臺事宋齊八人梁五人謂之五都令史舊用人常輕
(後漢百官志尚書令史十八人二百石然梁冀傳曰學/生桂陽劉常當世名儒冀召補令史以辱之則知此職)
(非士流之/所為也)武帝詔曰尚書五都職參政要非但總理衆
局亦乃方軌二丞頃雖求才未臻妙簡可革用士流以
盡時彦乃以都令史視奉朝請其重之如此彼其所謂
都令史者猶為二百石之秩而間用士流為之然南齊
陸慧曉為吏部郎吏部都令史歴政以來咨執選事慧
曉任巳獨行未嘗與語帝遣人語慧曉曰都令史諳悉
舊貫可共參懐慧曉曰六十之年不復能咨都令史為
吏部郎也故當日之為吏部者多克舉用人之職自隋
以來令史之任文案煩屑漸為卑冗不參官品(金史皇/統八年)
(用進士為尚書省令史正隆二年罷世宗紀大定二年/二月甲寅復用進士為尚書省令史二十三年閏月戊)
(午上謂宰臣曰女直進士可依漢児進士補省令史夫/儒者操行清潔非禮不行以吏出身者自㓜為吏習其)
(貪墨至於為官性不能改政道興廢實由於此章宗紀/明昌二年五月戊辰詔御史臺令史並以終場舉人充)
(李完傳言尚書省令史正隆間用雜流大定初以太師/張浩奏請始統取進士天下以為當今乞以三品官子)
(孫及終場舉人委臺官辟用上納其言選舉志言終金/之代科目得人為盛諸宫䕶衛及省臺部驛史令史通)
(事仕進皆列於正班斯則唐宋以來之所無者豈非因/時制宜而以漢法為依据者乎  以令史官至宰執者)
(伊喇道魏子平孟浩梁肅張萬公紐赫伊特格勒董師中/王蔚馬惠廸馬謀楊伯通賈鉉孫鐸孫即康賈益謙皆)
(有/傳)至於明季則品彌卑權彌重八柄詔王乃不在官而
在吏矣
舊唐書許子儒居選部不以藻鑑為意有令史緱直(新/舊)
(書並作句直句音勾是宋人/減筆字今據册府元龜正之)是其腹心每注官多委令
下筆子儒但髙枕而卧語緱直云平配由是補授失序
傳為口實嗟乎未若後世之以緱直為當官以平配為
著令也
胥史之權所以日重而不可㧞者任法之弊使之然也
開誠布公以任大臣疏節闊目以理庻事則文法省而
徑竇清人材庸而狐䑕退矣
　　吏胥
天子之所恃以平治天下者百官也故曰臣作朕股肱
耳目又曰天工人其代之如奪百官之權而一切歸之
吏胥是所謂百官者虛名而柄國者吏胥而已郭隗之
告燕昭王曰亡國與役處吁其可懼乎秦以任刀筆之
吏而亡天下此固巳事之明驗也
唐鄭餘慶為相有主書滑渙久司中書簿籍與内官典
樞密劉光琦相倚為姦每宰相議事與光琦異同者令
渙往請必得四方書幣貲貨充集其門弟泳官至刺史
及餘慶再入中書與同僚集議渙指陳是非餘慶怒叱
之未㡬罷為太子賔客其年八月渙贓汚發賜死憲宗
聞餘慶叱渙事甚重之久之復拜尚書左僕射(唐書/本傳)韋
處厚爲相有湯銖者為中書小胥其所掌謂之孔目房
宰相遇休暇有内狀出即召銖至延英門付之送知印
宰相由是稍以機權自張廣納財賄處厚惡之謂曰此
是半裝滑渙矣乃以事逐之(册府/元龜)夫身為大臣而有甘
臨之憂係遯之疾則今之君子有媿於唐賢多矣
謝肇淛曰從來仕宦法罔之密無如今日者上自宰輔
下至驛遞倉廵莫不以虛文相酬應而京官猶可外吏
則愈甚矣大抵官不留意政事一切付之胥曺而胥曺
之所奉行者不過已往之舊牘歴年之成規不敢分毫
踰越而上之人既以是責下則下之人亦不得不以故
事虛文應之一有不應則上之胥曺乂乗隙而繩以法
矣故郡縣之吏宵旦竭蹷惟日不足而吏治卒以不振
者職此之由也
又曰國朝立法太嚴如户部官不許蘇松浙江人為之
以其地多賦稅恐飛詭為姦也然弊孔蠹竇皆由吏胥
堂司官遷轉不常何知之有今户部十三司胥算皆紹
興人可謂目察秋毫而不見其睫者矣
　　法制
法制禁令王者之所不廢而非所以為治也其本在正
人心厚風俗而已故曰居敬而行簡以臨其民周公作
立政之書曰文王罔攸兼于庻言庻獄庻愼又曰庻獄
庻愼文王罔敢知于茲其丁寜後人之意可謂至矣秦
始皇之治天下之事無大小皆決於上上至於衡石量
書日夜有呈不中呈不得休息而秦遂以亡太史公曰
昔天下之網嘗密矣然奸偽萌起其極也上下相遁至
於不振然則法禁之多乃所以為趣亡之具而愚闇之
君猶以為未至也杜子美詩曰舜舉十六相身尊道何
髙秦時任商鞅法令如牛毛又曰君㸔燈燭張轉使飛
蛾密其切中近朝之事乎漢文帝詔置三老孝弟力田
常員令各率其意以道民焉夫三老之卑而使之得率
其意此文景之治所以至於移風易俗黎民醇厚而上
擬於成康之盛也
諸葛孔明開誠心布公道而上下之交人無間言以蕞
爾之蜀猶得小康魏操吴權任法術以御其臣而篡逆
相仍略無寕嵗天下之事固非法之所能防也
叔向與子産書曰國將亡必多制夫法制繁則巧猾之
徒皆得以法為市而雖有賢者不能自用此國事之所
以日非也善乎杜元凱之解左氏也曰法行則人從法
法敗則法從人(宣公十二/年傳解)
前人立法之初不能詳究事勢豫為變通之地後人承
其已弊拘於舊章不能更革而復立一法以救之於是
法愈繁而弊愈多天下之事日至於叢脞其究也眊而
不行(語出漢書董仲舒傳/  師古曰眊不明也)上下相䝉以為無失祖制而
已此莫甚於有明之世如勾軍行鈔二事立法以救法
而終不善者也
宋葉適言國家因唐五代之極弊收斂藩鎮之權盡歸
於上一兵之籍一財之源一地之守皆人主自為之也
欲專大利而無受其大害遂廢人而用法廢官而用吏
禁防纎悉特與古異而威柄最為不分雖然豈有是哉
故人才衰乏外削中弱以天下之大而畏人是一代之
法度又有以使之矣又曰今内外上下一事之小一罪
之㣲皆先有法以待之極一世之人志慮之所周浹忽
得一智自以為甚竒而法固巳備之矣是法之密也然
而人之才不獲盡人之志不獲伸昏然俛首一聼於法
度而事功日墮風俗日壊貧民愈無告奸人愈得志此
上下之所同患而臣不敢誣也又曰萬里之逺嚬呻動
息上皆知之雖然無所寄任天下泛泛焉而已百年之
憂一朝之患皆上所獨當而羣臣不與也夫萬里之逺
皆上所制命則上誠利矣百年之憂一朝之患皆上所
獨當而其害如之何此外冦所以憑陵而莫禦讎恥所
以最甚而莫報也
陳亮上孝宗書曰五代之際兵財之柄倒持於下藝祖
皇帝束之於上以定禍亂後世不原其意束之不已故
郡縣空虚而本末俱弱
洪武六年九月丁未命有司庻務更月報為季報以季
報之數類為嵗報凡府州縣輕重獄囚即依律斷決不
須轉發果有違枉從御史按察司糾劾令出天下便之
　　省官
光武中興海内人民可得而數裁十二三鄣塞破壊亭
燧絶滅或空置太守令長招還流民帝笑曰今邊無人
而設長吏治之如春秋素王矣以故省并郡國及官僚
屢見於史而總之曰兵革即息天下少事文書調役務
從簡寡至乃十存一焉以此知省官之故縁於少事今
也文書日以繁獄訟日以多而為之上者主於裁省則
天下之事必將叢脞而不勝不勝之極必復増官而事
不可為矣
晉荀朂之論以為省官不如省事省事不如清心昔蕭
曺相漢載其清靜民以寕一所謂清心也抑浮說簡文
案略細苛宥小失有好變常以徼利者必行其誅所謂
省事也此探本之言為治者識此可無紛紛於職官多
寡之間矣
　　選補
漢宣帝時盜賊並起徴張敞拜膠東相請吏追捕有功
效者得壹切比三輔尤異(如淳曰壹切權時也趙廣漢/奏請令長安游徼獄吏秩百)
(石又循吏傳左馮翊有二/百石卒史此之謂尤異也)天子許之上名尚書調補縣
令者數十人是漢時縣令多取郡吏之尤異者是以習
其事而無不勝之患後乃一以畀之初釋褐之書生其
通曉吏事者十不一二而耎弱無能者且居其八九矣
又不擇其人之材而以探籌投鉤為選用之法是以百
里之命付之闒茸不材之人既以害民而卒至於自害
於是煩劇之區遂為官人之陷穽而年年更代其弊益
深而不可振矣然漢時之吏多通經術故張敞得而舉
之宣帝得而用之至明季儒非儒吏非吏則吾又不識
用之何從也
于慎行筆麈言太宰富平孫公丕揚患中人請託難於
從違大選外官立爲掣籖之法一時宫中相傳以為至
公下逮閭巷翕然稱誦而不知其非體也古人見除吏
條格却而不視以爲一吏足矣柰何衡鑑之地自處於
一吏之職而無所秉成亦已陋矣至於人才長短各有
所宜資格高下各有所便地方繁簡各有所合道里逺
近各有所準乃一付之於籖是掩鏡可以索照而折衡
可以坐揣也
南人選南北人選北此昔年舊例宋政和六年詔知縣
注選雖甚逺無過三十驛三十驛者九百里也今之選
人動渉數千里風土不諳語音不曉而赴任寕家之費
復不可量是率天下而路也欲除銓政之弊豈必如此
而後爲至公邪夫人主茍能開誠布公則自大臣以下
至於京朝官無不可信之人而銓選之處有不必在京
師者唐貞觀元年京師榖貴始分人於雒州置選至開
耀元年以闗外道里迢遞河雒之邑天下之中始詔東
西二曺両都分簡留放既畢同赴京師謂之東選是東
都一掌選也黔中嶺南閩中官不由吏部委都督選擇
土人補授上元(高/宗)三年八月壬寅敕自今每年遣五品
已上彊明清正官充南選使仍令御史同往注擬(杜子/美有)
(送魏同直充嶺南掌選崔郎中判官詩曰選曺分五嶺/使者歴三湘儒學傳仲子陵蜀人典黔中選補乗傳過)
(家西人/以為榮)大厯十四年十二月己亥詔專委南選使停遣
御史是黔中嶺南閩下各一掌選也(新書張九齡為桂/州都督兼嶺南按)
(察選補使而九齡/又即嶺南之人)李峴傳曰代宗即位徴峴爲荆南節
度江陵尹知江淮選補使又曰罷相爲吏部尚書知江
淮選舉置銓於洪州劉滋傳曰興元元年改吏部侍郎
往洪州知選事時京師冦盜之後天下旱蝗榖價翔貴
選人不能赴調乃命滋江南典選以便江嶺之人是江
南又一掌選也宋神宗詔川陜福建廣南八路之官罷
任迎送勞苦令轉運司立格就注免其赴選是亦參用
唐人之法(建炎南渡始詔福建二廣/闕並歸吏部唯四川仍舊)今之議者必曰如
此多請託之門而啟受賕之徑豈唐人盡清亷而今人
皆貪濁邪夫子之告仲弓曰舉爾所知今之取士禮部
以糊名取之是舉其所不知也吏部以掣籖注之是用
其所不知也是使其臣拙於知人而巧於避事及乎赴
任之後人與地不相宜則吏治堕吏治堕則百姓畔百姓畔則
干戈興於是乎軍前除吏而并其所為尺寸之法亦不
能守豈若廓然大公使人得舉其所知而明試以功責
其成效於服官之日乎唐太宗謂侍臣曰刺史朕當自
選縣令宜詔五品已上各舉一人(𤣥宋開元九年敕京/官五品已上外官刺)
(史四府上佐各舉縣令一人/視其政善惡為舉者賞罰)有明正統元年十一月乙
邜敕在京三品以上官各舉亷潔公正明達事體堪任
御史者一人在京四品官及國子監翰林院堂上官各
部郎中員外郎六科掌科給事中各道掌道御史各舉
亷慎明敏寛厚愛民堪任知縣者一人吏部更加詳察
而擢用之夫欲救後来之弊必如此而後賢才可得政
理可興也
自南北互選之後赴任之人動數千里必須舉債方得
到官而風土不諳語言難曉政權所寄多在猾胥昔唐
之季世嘗暫一行之於嶺南矣文宗開成五年十一月
嶺南節度使盧鈞奏伏以海嶠擇吏與江淮不同若非
諳熟土風即難捜求人瘼且嶺中往日之弊是南選今
時之弊是北資臣當管二十二州惟韶廣二州官僚每
年吏部選授若非下司貧弱令史即是逺處無能之流
比及到官皆有積債十中無一肯識亷恥臣到任四年
備知情状其潮州官吏伏望特循往例不令吏部注擬
且委本道求才若攝官亷慎有聞依前許觀察使奏正
事堪經久法可施行敕旨依奏(册府元龜桂唐書韓佽/元和中為  管觀察使)
(部二十餘州自參軍至縣令無慮三百員吏部所補纔/十一餘皆觀察使商才補職  歐陽詹泉州晉江人其)
(先皆為本州州佐縣令閩越地肥衍有/山泉禽魚雖能通文書吏事不肯北宦)此固昔人以為
敝法而改絃者矣
掣籖之法未行選司猶得意為注闕雖多有為人擇地
亦尚能為地擇人自新法既行並以聼之不可知之數
而繁劇之區有累任不得賢令相繼禠斥者夫君子之
道在乎至公存一避嫌之心遂至以人牧為嘗試昔唐
皎為吏部侍郎當引入銓或云其家在蜀乃注與吴復
有言親老先任江南即唱之隴右史書以為譏笑以此
用人豈能致太平之理哉實録言洪武四年正月壬辰
河南府知府徐麟以母老居蘄之廣濟請終飬詔改麟
為蘄州府知府俾就養其母聖主之興坦懐待物其所
以勸羣臣者至矣
萬厯末常熟顧大韶作竹籖傳其文倣毛頴傳為之謂
籖對主上言上而庻吉士科道之選下而鄉㑹試取士
壹皆用臣臣乃得展其材此憤世滑稽之言然以之曉
人可謂罕譬而喻矣夫楚王之厭紐盆子之探符古之
人用以立帝立王而今日厪厪施之選人乎
唐時所謂銓者有留有放(唐書選舉志凡取人之法有/四一曰身體貌豊偉二曰言)
(言辭辨正三曰書楷法遒美四曰判文理優長四事皆/可取則先德行德均以才才均以勞得者為留不得者)
(爲/放)總章二年司列少常伯裵行儉始設長名牓宋白曰
長名牓定留放留者入選放者不得入選(長安志曰尚/書省之南别)
(有吏部選院謂之吏部南院選人引集之所其牓列/於院外楊國忠傳故事歲掲版南院為選式是也)已
定注則過門下侍中給事中按閲有不可黜之故放者
多而留者少景雲中以宋璟為吏部尚書李乂盧從愿
為侍郎皆不畏强禦請謁路絶集者萬餘人留者三銓
不過二千人服其公宋時此法猶存孝宗乾道元年五
月乙亥詔未銓試人毋得堂除未有若前明之一登科
而受禄如持券者也
　　停年格
世之言停年格者皆言起於後魏崔亮今讀亮本傳而
知其亦有不得已也傳曰遷吏部尚書時羽林新害張
彛之後靈太后令武官得依資入選官員既少應選者
多前尚書李韶循常擢人衆情嗟怨亮乃奏為格制不
問賢愚專以停解日月為斷雖復官須此人停日後者
終於不得庸才下品年月久者則先擢用沈滯者皆稱
其能亮外甥司空諮議劉景安以書規亮曰殷周以鄉
塾貢士兩漢由州郡薦才魏晉因循又置中正諦觀在
昔莫不審舉雖未盡美定應十收六七而朝廷貢秀才
止用其文不取其理察孝亷惟論章句不及治道立中
正惟辨氏族不考人才至於取士之途不博沙汰之理
未精而舅屬當銓衡宜改張易調如之何反為停年格
以限之天下之士誰復脩厲名行哉亮答書曰汝所言
乃有深致吾乗時徼幸得為吏部尚書常思同升舉直
以報明主之恩乃其本願昨為此格有由而然今已為
汝所怪千載之後誰知我哉古今不同時宜須異何者
昔有中正品其才第上之尚書尚書據狀量人授職此
乃與天下羣賢共爵人也吾謂當爾之時無遺才無濫
舉矣而汝猶云十收六七况天下之選專歸尚書以一
人之鑑照察天下劉毅所云一吏部兩郎中而欲究竟
人物何異以管窺天而求其博哉今勲人甚多又羽林
入選武夫崛起不解書計惟可彍弩前驅指蹤捕噬而
已忽令垂組乗軒責以治效是所謂未曽操刀而使專
割又武人至多官員至少設令千人共一官猶無官可
授況一人望一官何由不怨哉吾近面執不宜使武人
入選請賜其爵厚其禄既不見從是以權立此格限以
停年耳昔子産鑄刑書以救敝叔向譏之以正法何異
汝以古禮難權宜哉仲尼有言知我者春秋罪我者亦
春秋吾之此指其猶是也但令將來君子知吾意焉後
甄琛元脩義城陽王徽相繼為吏部尚書利其便已踵
而行之自是賢愚同貫涇渭無别魏之失才自亮始也
(辛琡為吏部尚書上言黎元之命繫於長吏若使惟取/年勞不簡賢否義均行雁次若貫魚執簿呼名一吏足)
(矣數人而用何謂/銓衡書奏不報)然觀其答書之指攷其時事由羽林
之變既姑息於前武人之除復濫開於後不得已而為
此例設也上無陵壓之勲人下無譟呼之叛黨何疑何
憚而不復前王之制乃以停年為斷乎
魏書辛雄傳上疏言自神龜末來專以停年為選士無
善惡嵗久先叙職無劇易名到授官執案之吏以差次
日月為功能銓衡之人以簡用老舊為平直且庸劣之
人莫不貪鄙委斗筲以共治之重託碩䑕以百里之命
皆貨賄是求肆心縱意禁制雖煩不勝其欲致令徭役
不均發調違謬箕斂盈門囚執滿道二聖明詔寢而不
遵畫一之法懸而不用自此中外之民相將為亂葢由
官授不得其人百姓不堪其命故也嗚呼此魏之所以
未久而亡也歟
北齊書文襄帝紀攝吏部尚書魏自崔亮以後選人常
以年勞為制文襄乃釐改前式銓擢惟在得人又沙汰
尚書郎妙選人地以充之至於才名之士咸被薦擢
通典唐自高宗麟德以後承平既久人康俗阜求進者
衆選人漸多總章二年裵行儉為司列少常伯始設長
名姓歴牓引銓注之法又定州縣官資高下升降以為
故事其後莫能革焉至𤣥宗開元十八年行儉子光庭
為侍中兼吏部尚書先是選司注官惟視其人之能否
或不次超遷或老於下位有出身二十餘年不得禄者
又州縣亦無等級或自大入小或初近後逺皆無定制
光庭始奏用循資格(新唐書本傳初吏部求人不以資/考為限所奬㧞惟其才往往得俊)
(乂任之士亦自奮其後士人猥衆專務趨競銓/品枉撓光庭懲之因行儉長名牓乃為循資格)凡官罷
滿以若干選而集各有差等官高者選少卑者選多無
問能否選滿則注限年躡級不得踰越非負譴者皆有
升無降庸愚沈滯者皆喜謂之聖書雖小有常規而掄
才之方失矣其有異才高行聼擢不次然有其制而無
其事有司但守文奉式循資例而已自宋以下年資之
制大抵皆本於光庭也
宋孫洙資格論曰三代以下選舉之法其始終一切皆
失者其國家資格之制乎今賢材之伏於下者資格閡
之也職業之廢於官者資格牽之也士之寡亷鮮恥者
争於資格也民之困於虐政暴吏資格之人衆也萬事
之所以抏弊百吏之所以廢弛法制之所以頽爛決潰
而不之救者皆資格之失也惟天之生大賢大德也非
以私厚其人將使之輔生民之治者也惟人之有大材
大智者非以獨樂其身將以振生民之窮者也今小人
累日而取貴仕君子側身而困卑位賢者戴不肖於上
而愚者役智者於下爵不考德禄不授能故曰賢材之
伏於下者資格閡之也才足以堪其任小拘嵗月而防
之矣力不足以稱其位増累考級而得之矣所得非所
求也所求非所任也位不度才功不索實故曰職業之
廢於官者資格牽之也今夫計嵗閥而爭年勞者日夜
相闘也有司躐一名差一級則攝衣而羣争愬矣其甚
者或懐黄敕而置於丞相之前也其行義去市賈者亡
㡬耳故曰士之寡亷鮮恥者爭於資格也來而暴一邑
既嵗滿矣又去而虐一州也非以贓敗至死不黜虎吏
劘牙而食於民賢者欎死於巖穴而赤子不得愛其父
母也故曰民之困於虐政暴吏者資格之人衆也夫資
格之法起於後魏崔亮而復行之於唐之裵光庭是二
子者其當世固巳罪之不待後人之譏矣然而行之前
世不過數十年者也後得稱職者矯而更之故其患不
大今資格之弊流漫根結踵為常法方且世世而遵行
之矣往者不知非來者不知矯故曰萬事抏弊百吏廢
弛法制頽爛決潰而不之救也雖然不無小利也小便
也利之者惷愚而廢滯者也便之者耋老而庸昏者也
而於天下國家焉則大失也大害也然而提選部者亦
以是法為簡而易守也百品千羣不復銓敘人物而綜
覈功實一吏在前勘簿呼名而授之矣坐廟堂者亦以
是法為要而易行也大官大職列籍按氏差第日月遝
然而登之矣上下相冒而賢材去愈逺可為太息也為
今之急誠宜大蠲弊法簡㧞異能爵以功為先後用以
才為序次無以積勤累勞者為高敘無以深資久考者
為優選智愚以别善否陳前而萬事不治庻功不熙者
臣愚未嘗聞也
金章宗謂宰臣曰今之用人太拘資歴循資之法起於
唐代如此何以得人平章政事張汝霖對曰不拘資格
所以待非常之材上曰崔祐甫為相未踰年薦八百人
豈皆非常之材與
　　銓選之害
宋葉適論銓選之害曰夫甄别有序黜陟不失者朝庭
之要務也故自一命以上皆欲用天下之所賢者而不
以便其不肖者之人竊怪人主之立法常為不肖者之
地而消靡其賢才以俱入於不肖而已而其官最要其
害最甚者銓選也吏部者朝廷喉舌之處也尚書侍郎
者天子貴近之臣也處之以其地任之以其官與之以
甄别黜陟天下士大夫之柄而乃立法以付之曰吾一
毫不信汝也汝一毫不自信也其人之賢否其事之罪
功其地之逺近其資之先後其禄之厚薄其闕之多少
則曰是一切有法矣天下法度之至詳曲折詰難之至
多士大夫不能一舉措手足者顧無甚於銓選之法也
嗚呼與人以官賦人以禄生民之命致治之本由此而
出矣奈何舉天下之大柄而自束縛蔽蒙之乃為天下
大弊之源乎雖然是㡬百年於是矣其相承者非一人
之故學士大夫勤身苦力誦說孔孟傳道先王未嘗不
知所謂治道者非若今日之法度也及其一旦之為是
官噤舌拱手四顧吏胥以問其所當知之法令吏胥上
下其手以視之其人亦抗然自辨曰吾有司也固當守
此法而已嗟夫豈其人之本若是陋哉陛下有是名器
為鼓舞羣動之具與奪進退以叙天下何忍襲數百年
之弊端汨沒於區區壊爛之法以消靡天下之人才而
甘心以便其不肖如此則治道安從出而治功安從見
哉況自唐中世以前吏部用人之意猶有可攷今之所
循者乃其衰亂之餘弊耳百王之常道不容於陛下而
不復也
楊萬里作選法論其上篇曰臣聞選法之弊在於信吏
而不信官信吏而不信官故吏部之權不在官而在吏
三尺之法適足以為吏取富之源而不足以為朝廷為
官擇人之具所謂尚書侍郎二官者據案執筆閉目以
書紙尾而已且夫吏之犯法者必治而受賕者必不赦
朝廷之意豈眞信吏而不信官者邪非朝廷之意也法
也意則信官也法則未嘗信官也朝廷亦不自信也天
子不自信則法之可否孰決之決之吏而已矣夫朝廷
之立法本以防吏之為姦而其用法也則取於吏而為
決則是吏之言勝於法而朝廷之權輕於吏也其言至
於勝法而其權至重於朝廷則吏部長貳安得而不吏
之奉哉長貳非曰奉吏也曰吾奉法也然而法不決之
於官而決於吏非奉吏而何夫是之為信吏而不信官
今有一事於此法曰如是可如是而不可士大夫之有
求於吏部有持牒而請曰我應夫法之所可行而吏部
之長貳亦曰可宜其為可無疑也退而吏出寸紙以告
之曰不可既曰不可矣宜其為不可無改也未㡬而又
出寸紙以告之曰可且夫可不可者有一定之法而用
可不可之法者無一定之論何爲其然也吏也士大夫
之始至也恃法之所可亦恃吏部長貳之賢而不謁之
吏故與長貳面可之退而問之吏吏曰法不可也長貳
無以語則亦曰然士大夫於是不決之法不請之長貳
而以市於吏吏曰可也而勿亟也伺長貳之遺忘而畫
取其諾昨奪而今與朝然而夕不然長貳不知也朝廷
不訶也吏部之權不歸之吏而誰歸夫其所以至此其
始也有端其積也有漸而其成也植根甚固而不可動
搖矣然則曷為端其病在於忽大體謹小法而已矣吏
者從其所謹者而中之并與其所忽者而竊之此其為
不可破也且朝廷何不思之曰吾之銓選果止於謹小
法而已則一吏執筆而有餘也又焉用擇天下之賢者
以爲尚書侍郎也哉則吾之所以任尚書侍郎者殆不
止於謹小法而已是故莫若略小法而責大體使知小
法之有所可否初無繫於大體之利害則吏部長貳得
以出意而自決之要以不失夫銓選之大體而不害夫
立法之大意而已責大體而略小法則不決於吏而吏
之權漸輕吏權漸輕然後長貳之賢者得以有為而選
法可以漸革也其下篇曰臣聞吏部之權不異於宰相
亦不異於一吏夫宰相之與一吏不待智者而知其懸
絶也既曰吏部之權不異於宰相又曰亦不異於一吏
者何也今夫進退朝廷之百官賢者得以用而不肖者
得以黜此宰相之權也注擬州縣之百官下至於簿尉
而上至於守貳此吏部之權也朝廷之百官自大科異
等與夫進士甲科之首者未有不由於吏部也未有不
由於吏部而官者今日之簿尉未必非他日之宰相而
況今日宰相之所進退者臺閣之所布列者皆前日之
升階揖侍郎者也故曰吏部之權不異於宰相雖然吏
部之所謂注擬何也始入官者則得簿尉自簿尉來者
則得令丞推而上之至於幕職由是法也又上之至於
守貳由是法也其宜得者則曰應格其不宜得者則曰
不應格曰應格矣雖貪者疲愞者老耋者乳臭者愚無
知者庸無能者皆得之得者不之媿與者不之難也曰
不應格矣雖真賢實能亷潔守志之士皆不得也不得
者莫之怨不與者莫之恤也吏部者曰彼不媿不怨吾
事畢矣如募焉書其役之高下而甲乙之按其役之逺
近而勞逸之呼一吏而閱之簿盡矣此縣令之以止小
民之争也吏部注擬百官而寄之以天下之民命乃亦
止於止争而已矣故曰亦不異於一吏今吏部亦有所
謂銓量者矣揖之使書以觀其能書乎否也召醫而視
之以探其有疾與否也贊之使拜以試其視聼之明暗
筋力之老壯也曰銓量者如是而已矣而賢不肖愚智
何别焉昔晉用山濤為吏部尚書而中外品員多所啟
㧞宋以蔡廓為吏部尚書廓先使人告宰相徐羡之曰
若得行吏部之職則拜不然則否羡之荅云黄散以下
皆委廓猶以為失職遂不拜葢古之吏部雖黄門散騎
皆由吏部之較選是當時之為吏部者豈亦止取若今
所謂應格者而為黄散哉抑將止取今所謂銓量者而
為黄散邪(宋史蘇紳傳上言古者自黄散而下及隋之/六品唐之五品皆吏部得專去留今審官院)
(流内銓則古之吏部三班院古之兵部不問官職之閒/劇才能之長短惟以資厯深淺為先後有司但主簿籍)
(而已欲賢不肖/有别不可得也)臣願朝廷稍増重尚書之權使之得以
察百官之能否而與奪之如丞簿以下官小而任輕者
固未能人人而察之也至於縣宰之寄以百里之民者
守貳之寄以一郡之民者豈不重哉且天下㡬州一州
㡬縣一嵗之中居者待者之外到部而注擬縣宰者㡬
人守貳又㡬人則亦不過三數百而已以一嵗三數百
之守貳縣宰而散之於三百六旬之日月則一日之注
擬者絶多補寡亦無㡬爾一嵗之間而不能察三數百
人之能否則其為尚書者亦偶人而已矣月計之而不
粗嵗計之而不精則其州縣之得人豈不十而五六哉
雖不五六豈不十而三四哉以此較彼不猶愈乎或曰
尚書之權重則將得以行其私奈何是不然昔陸贄請
令臺省長官各舉其屬而德宗疑諸司所舉皆有情故
或受賂者贄諌之曰陛下擇相亦不出臺省長官之中
豈有為長官則不能舉一二屬吏居宰相則可擇千百
其僚其要在於精擇長吏贄之說盡矣今朝廷百官孰
非宰相進擬者而不疑也至於吏部長貳之注擬而獨
疑其私乎精擇尚書而假之以與奪之權使得精擇守
貳縣宰而無專拘之以文法庻乎天下不才之吏可以
汰而天下之治猶可以復起也與
紹興三十二年吏部侍郎凌景夏言國家設銓選以聼
羣吏之治其掌於七司著在令甲所守者法也今升降
於胥吏之手有所謂例焉長貳有遷改郎曺有替移來
者不可復知去者不能盡告索例而不獲雖有強明健
敏之才不復致議引例而不當雖有至公盡理之事不
復可伸貨賂公行姦弊滋甚嘗觀漢之公府有辭訟比
尚書有決事比比之為言猶今之例今吏部七司宜置
例册凡經申請或堂白或取㫖者每一事已命郎官以
次擬定而長貳書之於册永以為例每半嵗上於尚書
省仍闗御史臺如此則巧吏無所施而銓敘平允矣淳
熙元年參知政事龔茂良言法者公天下而為之者也
例者因人而立以壊天下之公者也昔之患在於用例
破法今之患在於因例立法自例行而法廢矣故諺稱
吏部為例部是則銓政之害在宋時即已患之而今日
尤甚所以然者法可知而例不可知吏胥得操其兩可
之權以市於下世世相傳而雖以朝廷之力不能㧞而
去之甚哉例之為害也又豈獨吏部然哉(古無例字只/作列禮記間)
(傳罪多而刑五䘮多而服五上附下附列也注列等比/也釋文徐邈音例即後人例字至漢書何武傳曰欲除)
(吏先為科例以防請託杜欽傳曰不為陛下廣持/平例王莽傳曰太傅平晏從吏過例始加人作例)
宼萊公為相章聖嘗語兩府欲擇一人為馬歩軍指揮
使公方議其事吏有以文籍進者公問何書對曰例簿
也公曰朝廷欲用一衙官尚須檢例邪安用我軰壊國
政者正由此爾司馬温公與呂惠卿論新法於上前温
公曰三司使掌天下財不才而黜之可也不可使兩府
侵其事今為制置三司條例司何也宰相以道佐人主
安用例茍用例則胥史足矣今為看詳中書條例司何
也惠卿不能對
　　員缺
員缺之名自晉時已有之晉書王藴傳遷尚書吏部郎
每一官缺求者十輩(世說注引山濤啟事曰吏/部郎史曜出缺處當選)魏書元
脩義傳遷吏部尚書時上黨郡缺中散大夫高居求之
至唐趙憬審官六議遂有人少闕(缺字/同)多人多闕少之
語而崔湜以中書侍郎知吏部選事至逆用三年員闕
令狐咺在吏部楊炎為侍郎至分闕以惡闕與炎其名
相傳至今不改矣
舊唐書德宗紀御史大夫崔從奏兵戎未息仕進頗多
比來每至選集不免據闕留人嘗歎遺才仍招怨望此
亦似今之截留候選也
大唐新語劉思立為考功員外子憲為河南尉思立今
日亡明日選人有索憲闕者載深咨嗟以為名教所不
容乃書其無行注名籍其人比出選門為衆目所視衆
口所訾亦趦趄而失歩矣朝廷咸謂載能振理風俗自
今言之不過索一丁憂之闕亦何至見擯於清議邪不
知由是心推之則有其親未死而設為機阱以謀奪其
處亦人情之所必至者矣孟子曰人能充無欲害人之
心而仁不可勝用也人能充無穿窬之心而義不可勝
用也茍反是而充之其亦何所不至邪願後之持銓衡
者常以正風俗為心則國家必有得人之慶矣
　
　日知録卷八
欽定四庫全書
　日知録卷九　　　　　崑山　顧炎武　撰
　　人材
宋葉適言法令日繁治具日密禁防束縳至不可動而
人之智慮自不能岀於繩約之内故人材亦以不振使
與人稍談及度外之事輙揺手而不敢爲夫以漢之能
盡人材陳湯猶扼腕於文墨吏而况於後世乎宜乎豪
傑之士無以自奮而同歸於庸懦也
使枚乗相如而習晚近之經義則必不能發其文章使
管仲孫武而讀晚近之科條則必不能運其權畧故法
令者敗壊人材之具以防姦宄而得之者什三以沮豪
傑而失之者常什七矣
自萬厯以上法令繁而輔之以教化故其治猶為小康
萬厯以後法令存而教化亡於是機變日増而材能日
減其君子工於絶纓而不能獲敵之首其小人善於盜
馬而不肯救君之患誠有如墨子所云使治官府則盜
竊守城則倍畔使斷獄則不中分財則不均吕氏春秋
所云處官則荒亂臨財則貪得列近則持諌將衆則罷
怯又如劉蕡所云謀不足以剪除姦兇而詐足以抑揚
威福勇不足以鎭衛社稷而暴足以侵害閭里者嗚呼
吾有以見徒法之無用矣
實録言宣德五年八月丙戍上罷朝御文華殿學士楊
溥等侍上問庶官之選何術而可以盡得其人溥對曰
嚴薦舉精考課何患不得上曰近代有罪舉主之法夫
以一言之薦而欲保其終身不亦難乎朕以為教養有
道人材自出漢董仲舒言素不養士而欲求賢猶不琢
玉而求文采此知本之論也徒循三載考績之文而不
行三物教民之典雖堯舜亦不能以成允釐之治矣
　　保舉
宋史元祐初司馬光為相奏曰為政得人則治然人之
才或長於此而短於彼雖皋䕫稷契各守一官中人安
可求備故孔門以四科取士漢室以數路得人若指瑕
掩善則朝無可用之人茍隨器授任則世無可棄之士
臣備位宰相職當選官而識短見狹士有恬退滯淹或
孤寒遺逸豈能周知若專引知識則嫌於私若止循資
序未必皆才莫若使有位達官各舉所知然後克叶至
公野無遺賢矣欲乞朝廷設十科舉士一曰行義純固
可為師表科(有官無官/人皆可舉)二曰節操方正可備獻納科(舉/有)
(官/人)三曰智勇過人可備將帥科(舉文武/有官人)四曰公正聰明
可備監司科(舉知州以/上資序)五曰經術精通可備講讀科(有/官)
(無官人/皆可舉)六曰學問該博可備顧問科(同/上)七曰文章典麗
可備著述科(同/上)八曰善聽獄訟盡公得實科(舉冇/官人)九曰
善治財賦公私俱便科(同/上)十曰練習法令能斷請讞科
(同/上)應職事官自尚書至給舍諫議寄禄官自開府儀同
三司至大中大夫職自觀文殿學士至待詔每歲須於
十科内舉三人仍具狀保任中書置籍記之異時有事
須材即執政案籍視其所嘗被舉科格隨事試之有勞
又著之籍内外官闕取嘗試有效者隨科授職所賜誥
命仍備所舉官姓名其人任官無狀坐以繆舉之罪所
貴人人重愼所舉得才光又言朝廷執政惟八九人若
非交舊無以知其行能不惟渉循私之嫌兼所取至狹
豈足以盡天下之賢才若採訪毁譽則情偽萬端與其
聽游談之言曷若使之結罪保舉故臣奏設十科以舉
士其公正聰明可備監司誠知請屬挾私所不能無但
有不如所舉譴責無所寛宥則不敢妄舉矣
明主勞於求賢而逸於任人韓非子云王登為中牟令
(吕氏春秋/作任登)言中牟士中章胥巳襄主曰子見之我將以
為中大夫其相室曰中大夫晉重列也今無功而受君
其耳而未之目邪襄主曰我取登既耳而目之矣登之
所取又耳而目之是耳目人終無已也此執要之論也
善乎子夏之告樊遲也曰舜有天下選於衆舉皋陶不
仁者逺矣湯有天下選於衆舉伊尹不仁者逺矣
唐書崔祐甫為相薦舉惟其人不自疑畏推至公以行
日除十數人未逾年除吏㡬八百員多稱允當帝嘗謂
曰人言卿擬官多親舊何邪對曰陛下令臣進擬庶官
夫進擬者必悉其才行若素不知聞何繇得其實帝以
為然以德宗之猜忌而猶能聽之亦由祐甫之至公也
(李綘傳德宗問多公親舊何邪祐甫對曰所問當與不/當耳非臣親舊孰知其才其不知者安敢與官時以為)
(名/言)
正統三年十一月乙未行在通政司左通政陳恭言古
者擇任庶官悉由選部是以職任專而事體一頃者令
朝臣各薦所知恐開私謁之門而長奔競之風乞令杜
絶一歸銓部事下行在吏部尚書郭璡等覆奏曰往時
朝廷慮典銓者未盡知人故勅廷臣各舉所知其法良
矣脱有狥私邦憲昭然誰肯同蹈今恭聽流言而尼良
法未見其當也乞令仍舊從之
　　關防
隋書酷吏傳庫狄士文為貝州刺史凡有出入皆封署
其門僮僕無敢出外此後來居官通例而史以為異事
豈非當日法制雖嚴而關防未若後之密乎末世人習
澆訛防閑日甚少不禁飭則奸宄之徒投間抵隙無所
不至長吏到官以關防為第一義然愚以為但無至公
之心以御之爾世說晉文王親愛阮嗣宗阮從容言嘗
游東平樂其土風願得為東平太守文王從其意阮騎
驢徑到郡至則壊府舍諸壁障使内外相望然後教令
一郡清肅十餘日復騎驢去唐姚合為武功尉其縣居
詩曰朝朝門不閉長似在山時在曠達之士猶且為之
而况於大賢也
大唐新語姜晦為吏部侍郎性聰悟識理體舊制吏曹
舍宇悉布棘以防令史與選人交通及晦領選事盡除
之大開銓門示無所禁有私引置者晦輙知之召問莫
不首伏初朝廷以晦改革前規咸以為不可竟銓綜得
所賄賂不行舉朝歎服
太祖實録洪武二十年八月壬申上謂刑部尚書唐鐸
工部侍郎秦逵都察院左都御史詹徽等曰朕初於文
籍設關防印記者本以絶欺蔽防奸偽特一時權宜爾
果正人君子焉用是為自今六科有關防印記俱銷之
仍移文諸司使知朕意
　　封駮
人主之所患莫大乎唯言而莫予違齊景公燕賞於國
内萬鍾者三千鍾者五令三出而職計莫之從公怒令
免職計令三出而士師莫之從(晏子/春秋)此畜君之詩所為
作也漢哀帝封董賢而丞相王嘉封還詔書(胡三省曰/後世給舍)
(封駮/本此)後漢鍾離意為尚書僕射數封還詔書自是封駮
之事多見於史而未以為專職也唐制凡詔勅皆經門
下省事有不便得以封還而給事中有駮正違失之掌
著於六典(唐書給事中在漢為加官至唐屬之門/下省使之駮正奏抄塗竄詔勅之不便)如袁
高崔植韋𢎞景狄兼謩鄭肅韓佽韋温鄭公輿之軰竝
以封還勅書垂名史傳亦有召對慰諭如德宗之於許
孟容中使嘉勞如憲宗之於薛存誠者而元和中給事
中李藩在門下制勅有不可者即於黄紙後批之吏請
别連白紙藩曰别以白紙是文狀也何名批勅宣宗以
右金吾大將軍李燧為嶺南節度使已命中使賜之節
給事中蕭倣封還制書上方奏樂不暇别召中使使優
人追之節及燧門而返人臣執法之正人主聽言之明
可以竝見(德宗時盧杞量移饒州刺史制出給事中袁/高執之不下  擢浙東觀察判官齊總為衡)
(州刺史給事中許孟容封還詔書植憲宗末皇甫鎛奏/減内外官俸以助國用給事中崔  封還勅書  穆宗)
(時授李訓四門助教給事中鄭肅韓佽封還制書時劉/士涇擢太僕卿給事中韋𢎞景封還詔書  文宗  赦)
(官典犯贓者給事中狄兼謩封還勅書宗宣宗時赦康/季榮擅用官錢給事中封還勅書  懿  時貶右補闕)
(王譜給事中鄭/公輿封還勅書)五代廢弛宋太宗淳化四年六月戊寅
始復給事中封駮而司馬池猶謂門下雖有封駮之名
而詔書一切自中書以下非所以防過舉也明代雖罷
門下省長官而獨存六科給事中以掌封駮之任旨必
下科其有不便給事中駮正到部謂之科參(若曰抄出/駮之抄出)
(寢之/是也)六部之官無敢抗科參而自行者故給事中之品
卑而權特重萬厯之時九重淵黙㤗昌以後國論紛紜
而維持禁止往往賴抄參之力(天啟六年大理寺正許/志吉以請旌母節事為)
(禮科右給事中張惟一抄參具疏申辯奉旨參駮/係科臣執掌許志吉險辭飾辯著罰俸三個月)夫亦
由行古之道也
元城語録曰王安石薦李定時陳襄彈之未行已擢監
察御史裏行宋次道封還詞頭辭職(清波雜志唐制唯/給事得封還詔書)
(富鄭公知制誥日封劉從愿妻遂國夫人公乃繳還/詞頭後人遂踵而行之中書舍人繳還詞頭自此始)罷
之次直吕大臨再封還之最後付蘇子容又封還之更
奏復下至於七八子容與大臨俱落職奉朝請名譽赫
然此乃祖宗德澤百餘年養成風俗與齊太史見殺三
人而執筆如初者何異
　　部刺史
漢武帝遣刺史周行郡國省察治狀黜陟能否斷治寃
獄以六條問事一條强宗豪右田宅踰制以强陵弱以
衆暴寡二條二千石不奉詔書倍公向私旁謟牟利侵
漁百姓聚歛為奸三條二千石不恤疑獄風厲殺人怒
則任刑喜則任賞煩擾刻暴剥削黎元為百姓所疾山
崩石裂妖祥訛言四條二千石選署不平茍阿所愛蔽
賢寵頑五條二千石子弟怙倚榮勢請託所監六條二
千石違公下比阿附豪强通行貨賂割損政令又令歲
終得乗傳奏事夫秩卑而命之尊官小而權之重此小
大相制内外相維之意也(元城語録漢元封五年初置/刺史部十三州秋分行郡國)
(秩六百石而得按二千石不法其權最/重秩卑則其人激昂權重則能行志)本自秦時遣御
史出監諸郡史記言秦始皇分天下以為三十六郡郡
置守尉監葢罷侯置守之初而已設此制矣(漢書百官/表監御史)
(秦官掌監郡漢省丞相遣史分刺州不常置武帝元封/五年初置部刺史掌奉詔條察州秩六百石員十三人)
成帝末翟方進何武乃言春秋之義用貴治賤不以卑
臨尊刺史位下大夫而臨二千石輕重不相準請罷刺
史更置州牧秩二千石而朱博以漢家故事置部刺史
秩卑而賞厚咸勸功樂進州牧秩眞二千石位次九卿
九卿缺以高第補其中材則茍自守而已恐功效陵夷
奸軌不勝於是罷州牧復置刺史(後漢書劉焉傳靈帝/政化衰缺四方兵宼)
(焉以刺史威輕建議改為牧伯請選重/臣以居其任從之州任之重自此而始)劉昭之論以為
刺史監糾非法不過六條傳車周流匪有定鎭秩裁六
百未生陵犯之釁成帝改牧其萌始大(唐戴叔倫撫州/刺史㕔壁記云)
(漢置十三部刺史以察舉天下非法通/籍殿中乗傳奏事居靡定處權不牧人)合二者之言觀
之則州牧之設中材僅循資自全强者至專權裂土(新/唐)
(書李景伯為太子右庶子與太子舍人盧俌議今天下/諸州分𨽻都督專生殺刑賞使授非其人則權重釁生)
(非强幹弱枝之誼願罷都督留御史以時/按察秩卑任重以制姦宄便繇是停都督)然後知刺史
六條為百代不昜之良法而今之監察御史廵按地方
為得古人之意矣(唐書監察御史掌分/察百寮廵按州縣)又其善者在於
一年一代夫守令之官不可以不久也監臨之任不可
以久也久則情親而弊生望輕而法玩故一年一代之
制又漢法之所不如而察吏安民之效已見於二三百
年者也(唐李嶠請十州置御史一人以周年為限使其/親至屬縣或入閭里督察姦訛觀採風俗此法)
(正明代/所行)若夫倚勢作威受賕不法此特其人之不稱職
耳不以守令之貪殘而廢郡縣豈以廵方之濁亂而停
御史乎至於秩止七品與漢六百石制同王制天子使
其大夫為三監監於方伯之國國三人金華應氏曰方
伯者天子所任以總乎外者也又有監以臨之葢方伯
權重則易專大夫位卑則不敢肆此大小相維内外相
統之㣲意也何病其輕重不相準乎夫不達前人立法
之意而輕議變更未有不召亂而生事者吾於成哀之
際見漢治之無具矣
唐自太宗貞觀二十年遣大理卿孫伏伽黄門侍郎禇
遂良等二十二人以六條廵察四方黜陟官吏帝親自臨
決牧守已下以賢能進擢者二十人以罪死者七人其
流罪已下及免黜者數百人已後頻遣使者或名按察
或名廵撫至𤣥宗天寳五載正月命禮部尚書席豫等
分道廵按天下風俗及黜陟官吏此則廵按之名所繇
始也
𤣥宗開元二十三年二月辛亥置十道採訪處置使詔
曰言念蒼生心必徧於天下自古良牧福猶潤於京師
所以厯選列城聿求連率豈徒刺察將委輯寧朝散大
夫檢校御史中丞關内宣諭賑給使上柱國盧絢等任
寄已深聲實兼茂咸貫通於理道益純固於公心或華
髮不衰或白圭無玷可以軌儀郡國康濟黎元間歳巳
來數州失稔頗致流冗能勿軫懐而吏或不畏不仁不
安不便誠須矯過必在任賢庶蠲疾苦之源以協大中
之義若令行一道利乃萬人朕所設官以俟能者(唐開/元中)
(或請選擇守令停採訪使姚崇奏十道採訪猶未盡/得人天下三百餘州縣多數倍安得守令皆稱其職)
于文定筆塵曰元時風憲之制在内諸司有不法者監
察御史劾之在外諸司有不法者行臺御史劾之即今
在内道長在外按臺之法也惟所謂行臺御史者竟屬
行臺歲以八月出廵四月還治乃長官差遣非繇朝命
其體輕矣明朝御史總屬内臺奉命出按一歲而更與
漢遣刺史法同唐宋以來皆不及也(唐中宗神龍二年/遣十道廵察使詔)
(二周年一替慴韋忠謙言御史一出當/動搖山嶽震  州縣明朝多有其人)
金史宗雄傳自熈宗時遣使亷問吏治得失世宗即位
凡數歳輙一遣黜陟之故大定之間郡縣吏皆奉法百
姓滋殖號為小康章宗即位置九路提刑使(此即今/按察使)
　　六條之外不察
漢時部刺史之職不過以六條察郡國而已不當與守
令事(三國志司馬宣王報夏矦太初書曰秦時無刺史/但有郡守長吏漢家雖有刺史奉六條而已故刺)
(史稱傳車其吏言從事居無常法/吏不成臣其後轉更為官司耳)故朱博為冀州刺史
勅告吏民欲言縣丞尉者刺史不察黄綬各自詣郡鮑
宣為豫州牧以聽訟所察過詔條被劾而薛宣上疏言
吏多苛政政教煩碎大率咎在部刺史或不循守條職
舉錯各以其意多與郡縣事翟方進傳言遷朔方刺史
居官不煩苛所察應條輒舉自刺史之職下侵而守令
始不可為天下之事猶治絲而棼之矣
太祖實録洪武二十一年四月諭按治江西監察御史
花綸等自今惟官吏貪墨鬻法及事重者如律逮問其
細事毋得苛求
　　隋以後刺史
秦置御史以監諸郡漢省丞相遣史分刺州不常置武
帝元封五年初置十三州刺史各一人魏晉以下為刺
史持節都督(魏志言自漢季以來刺史總統諸郡賦政/於外非若曩時司察之任而已  漢時止)
(十三州至梁時南方一/偏之地遂置一百七州)隋文帝開皇三年罷郡以州統
縣(杜氏通典曰以州治民職/同郡守無復刺舉之任)自是刺史之名存而職廢
後雖有刺史皆太守之互名(有時改郡為州則謂之刺/史有時改州為郡則謂之)
(太守/一也)非舊刺史之職理一郡而已由此言之漢之刺史
猶今之廵按御史魏晉以下之刺史猶今之總督隋以
後之刺史猶今之知府及直𨽻知州也(新唐書地理志/曰唐興高祖改)
(郡為州太/守為刺史)
宋眞宗咸平四年左司諌知制誥楊億疏言昔自秦開
郡置守漢以天下為十三部命刺史以領之自後因郡
為州以太守為刺史降及唐氏亦嘗變更曽未數年又
仍舊貫今多命省署之職出為知州又設通判之官以
為副貳此權宜之制耳豈可為經久之訓哉臣欲乞諸
州並置刺史以戸口多少置其俸禄分中下上緊望雄
之等級品秩之制率如舊章與常叅官比視階資出入
更踐省去通判之目但置從事之員建亷察之府以統
臨按輿地之圖而區處昔太平興國初詔廢支郡出於
一時十國為連周法斯在一道置使唐制可尋至若號
令之行風教之出先及於府府以及州州以及縣縣及
鄉里自上而下由近及遠譬如身之使臂臂之使指提
綱而衆目張振領而羣毛理由是言之支郡之不可廢
也明矣臣欲乞復置支郡𨽻於大府量地里而分割如
漕運之統臨名分有倫官業自舉又覩唐制内外官奉
錢之外有禄米職田又給防閤庶僕親事帳内執衣白
直門夫各以官品差定其數歲收其課以資於家本司
又有公廨田食本錢以給公用自唐末離亂國用不充
百官奉錢竝減其半自餘别給一切權停今郡官於半
奉之中已是除陌又於半奉三分之内其二以他物給
之鬻於市㕓十裁得其一二曽餬口之不及豈代耕之
足云昔漢宣帝下詔云吏能勤事而奉禄薄欲其無侵
漁百姓難矣遂加吏奉著於䇿書竊見今之結髮登朝
陳力就列其奉也不能致九人之飽不及周之上農其
禄也未嘗有百石之入不及漢之小吏若乃左右僕射
百僚之師長位莫崇焉月奉所入不及中軍千夫之帥
豈稽古之意哉欲乞今後百官奉禄襍給竝循舊制既
豐其稍入可責以亷隅官且限以常員理當減於舊費
觀此則明代所循大抵皆宋之餘弊矣
　　知縣
知縣者非縣令而使之知縣中之事(知猶/管也)杜氏通典所
謂檢校試攝判知之官是也唐姚合為武功尉作詩曰
今朝知縣印夢裏百憂生唐人亦謂之知印其名始於
貞元已後其初尚帶一權字白居易集有裴克諒權知
華隂縣令制曰華隂令卒非選補時(唐制凡選始於孟/冬終於季春  唐)
(晈傳貞觀中官吏部侍郎先是選集四時補擬/不為限晈請以冬初集盡季春止後遂為法)調租勉
農政不可缺前鎮國軍判官試大理評事裴克諒久佐
本府頗有勤績屬邑利病爾必周知宜假銅墨試其才
理待有所立方議正名是權知者不正之名也至於普
設知縣則起自宋初明朝事實云五代任官凡曹掾簿
尉之齷齪無能以至昬老不任驅策者始注縣令故天
下之邑率皆不治誅求刻剥猥迹萬狀至優諢之言多
以令長為笑(魏㤗東軒/筆録同)建隆三年始以朝官為知縣其
間復叅用京官或幕職為之宋史言宋初内外所授官
多非本職惟以差遣為資厯建隆四年詔選朝士分治
劇邑大理正奚嶼知館陶監察御史王祐知魏楊應夢
知永濟屯田員外郎于繼徽知臨清常叅官宰縣自此
始又曰初州郡多闕官縣令選尤猥下多為清流所鄙
薄每不得調乃詔吏部選幕職官為知縣自此以後遂
罷令而設知縣沿其名至今
雲麓漫鈔曰唐制縣令闕佐官攝令曰知縣事李翺任
工部誌文云攝富平尉知縣事是也今差京官曰知縣
差選人曰令與唐異矣
宋時結銜曰以某官知某府事以某官知某州事以某
官知某縣事以其本非此府此州此縣之正官而任其
事故云然(山堂考索藝祖開基召諸鎭會于京師賜第/以留之分命朝臣出守列郡號權知軍州事)
(軍謂兵州謂民也縣于愼行筆塵曰宋時大縣四千户/以上選朝官知小  三千戸以下選京官知故知縣與)
(縣令不同以京朝官之銜知某縣事非外吏也事如建/隆三年寃句令候陟以清幹聞擢左拾遺知縣  是也)
後則直云某府知府某州知州某縣知縣文複而義舛
矣
北齊宰縣多用厮濫至於士流恥居百里(北史元/文遙傳)五代
選令必皆鄙猥之人自古以來以社稷民人寄之庸𤨏
者未有不敗事者也
　　知州
宋葉適言五代之患專在藩鎭藝祖思靖天下以為不
削節度則其禍不息於是始置通判以監統刺史而分
其柄命文臣權知州事使名若不正任若不久者以輕
其權(宋敏求曰凡節度州為三品刺史州為五品國初/曹翰以觀察使判頴州是以四品臨五品州也同)
(品為知隔品為判自後唯輔臣宣徽/使太子太保僕射為判餘竝為知州)監當知𣙜稅都監
總兵戎而太守者(即刺/史)塊然徒管空城受詞訴而已諸
鎭皆束手請命歸老宿衛昔日節度之害盡去而四方
萬里之逺奉尊京城文符朝下期㑹夕報伸縮緩急皆
在朝廷矣是宋初本有刺史而别設知州以代其權後
則罷刺史而專用知州以權設之名為經常之任矣
新唐書元和初李吉甫為相病方鎭疆恣為帝從容言
使屬郡刺史得自為政則風化可成帝然之出郎吏十
餘人為刺史宋祖之以京官臨制州縣葢趙公開其端
矣
　　知府
唐制京郡乃稱府至宋則潛藩之地皆升為府宋初太
宗眞宗皆嘗為開封府尹後無繼者乃設權知府一人
以待制以上充(皇朝政畧凡命知府必帶權字以翰林/為之翰林學士及雜學士若待制則權)
(發遣而已自陸游渭南/集權知府  李符始)崇寧三年蔡京乞罷權知府置
牧尹各一員牧以皇子領尹以文臣充是權知府者所
以避京尹之名也後則直命之為知府非也
　　守令
所謂天子者執天下之大權者也其執大權奈何以天
下之權寄之天下之人而權乃歸之天子自公卿大夫
至於百里之宰一命之官莫不分天子之權以各治其
事而天子之權乃益尊後世有不善治者出焉盡天下
一切之權而收之在上而萬㡬之廣固非一人之所能
操也(沈約宋書論曰孝建㤗始主威獨運空置/百司權不外假而刑政糾襍理難徧通)而權乃
移於法於是多為之法以禁防之雖大姦有所不能踰
而賢智之臣亦無能效尺寸於法之外相與兢兢奉法
以求無過而已於是天子之權不寄之人臣而寄之吏
胥是故天下之尤急者守令親民之官而今日之尤無
權者莫過於守令守令無權而民之疾苦不聞於上安
望其致太平而延國命乎書曰元首叢脞哉股肱惰哉
萬事墮哉葢至於守令日輕而胥史日重則天子之權
已奪而國非其國矣尚何政令之可言耶削考功之繁
科循久任之成效必得其人而與之以權庶乎守令賢
而民事理此政治之急務也
元吳淵頴歐陽氏急就章解後序曰今之世每以三歲
為守令滿秩曾未足以一新郡縣之耳目而已去又况
用人不得專辟臨事不得專議錢糧悉拘於官而不得
專用軍卒弗出於民而不得與聞葢古之治郡者自辟
令丞唐世之大藩亦多自辟幕府僚屬是故守主一郡
之事或司金榖或按刑獄各有分職守不煩而政自治
雖令之主一邑丞則贊治而掌農田水利主簿掌簿書
尉督盜賊令亦不勞獨議其政之當否而已今自一命
而上皆出於吏部遇一事公堂完署甲是乙否吏或因
以為奸勾稽文墨補苴罅漏塗擦歲月塡塞辭欵而益
不能以盡民之情狀至於唐世之賦上供送使留州自
有定額兵則郡有都試而惟守之所調遣宋之盛時歲
有常貢官府所在用度贏餘過客往來廪賜豐厚故士
皆樂於其職而疾於赴功兵雖不及於唐義勇民丁團
結什伍衣裝弓弩坐作擊刺各保鄉里敵至即發而郡
縣固自兼領者也今則官以錢糧為重不留贏餘常俸
至不能自給故多贓吏兵則自近戍逺既為客軍尺籍
伍符各有統帥但知坐食郡縣之租稅然已不復繋守
令事矣夫辟官涖政理財治軍郡縣之四權也而今皆
不得以專之是故上下之體統雖若相維而令不一法
令雖若可守而議不一為守令者既不得其職將欲議
其法外之意必且玩常習故辟嫌礙例而皆不足以有
為又況三時耕稼一時講武不復古法之便易而兵農
益分遇歲一儉郡縣之租稅悉不及額軍無見食東那
西挾倉廪空虛而郡縣無復贏蓄以待用或者水旱洊
至閭里蕭然農民菜色而郡縣且不能以振救而坐至
流亡是以言涖事而事權不在於郡縣言興利而利權
不在於郡縣言治兵而兵權不在於郡縣尚何以復論
其富國裕民之道哉必也復四者之權一歸於郡縣則
守令必稱其職國可富民可裕而兵農各得其業矣
宋理宗淳祐八年監察御史兼崇政殿說書陳求魯奏
今日救弊之䇿大端有四宜採夏侯太初併省州郡之
議俾縣令得以直達於朝廷用宋元嘉六年為斷之法
俾縣令得以究心於撫字法藝祖出朝紳為令之典以
重其權遵光武擢卓茂為三公之意以激其氣然後為
之正其經界明其版籍約其妄費裁其横歛此數言者
在今日亦可采而行之
舊唐書烏重𦙍傳元和十三年為横海節度使上言曰
臣以河朔能拒朝命者其大畧可見葢刺史失其職反
使鎭將領兵事若刺史各得職分又有鎭兵則節將雖
有禄山思明之姦豈能據一州為畔哉所以河朔六十
年能拒朝命者秪以奪刺史縣令之職自作威福故也
臣所管德棣景三州已舉公牒各還刺史職事訖應在
州兵竝令刺史收管從之繇是法制修立各歸名分是
後雖幽鎭魏三州以河北舊風自相更襲在滄州一道
獨禀命受代自重𦙍制置使然也
祖宗朝凡大府知府之任多有賜勅然無常例成化四
年七月亷州府知府邢正將之任以亷州密邇珠池㗋
襟交阯近為廣西流賊攻陷城邑生民凋弊特請賜勅
從之吉安府知府許聰將之任以吉安多强宗豪右詞
訟繁興亦請賜勅俾得權宜處置從之
　　刺史守相得召見
兩漢之隆尤重太守史言孝宣拜刺史守相輒親見問
觀其所繇退而考察所行以質其言有名實不相應必
知其所以然常稱曰庶民所以安其田里而亡歎息愁
恨之心者政平訟理也與我共此者其惟良二千石乎
當日太守常得召見或賜璽書堂陛之間不甚濶絶文
帝謂季布曰河東吾股肱郡故特召君耳武帝賜嚴助
書久不聞問具以春秋對母以蘇秦縱横賜吾邱壽王
書子在朕前之時知畧輻凑及至連十餘城之守任四
千石之重(師古曰太守都尉皆二千石今夀王/為都尉不置太守故云四千石也)職事竝
廢盜賊縱横甚不稱在前時何也光武勞郭伋曰賢能
太守去帝城不逺(伋為頴/州太守)河潤九里冀京師竝䝉福也
天下之大不過數十郡國而二千石之行能皆獲簡於
帝心是以吏職修而民情達以視後世之寄耳目於監
司飾功狀於文簿者有親疎繁簡之不同矣其在唐時
猶存此意𤣥宗開元十三年上自選諸司長官有聲望
者十一人為刺史命宰相諸王餞於雒濵御書十韻詩
賜之宣宗時李行言自涇陽縣令除海州刺史李君奭
自醴泉令除懐州刺史皆采之民言擢以御筆入謝之
日處分州事萬里之逺如在階前夫人主而欲親民必
自其親大吏始矣
册府元龜憲宗元和三年二月勅許新除官及刺史等
假日於宣政門外謝便進狀辭其授官於朝堂禮謝竝
不須候假開國朝舊制凡命都督刺史皆臨軒冊拜特
示恩禮近歲雖不册拜而牧守受命之後皆便殿口對
賜衣葢以親人(唐諱民字/改曰人)之官恩禮不可廢也時宰相
李吉甫之舅裴復新除河南少尹求速之任適遇寒食
假吉甫特奏請遂兼刺史同有是命非舊典也至明則
名為陛辭而不得一見天顔堂亷内外之分益為邈絶
　　漢令長
漢時令長於太守雖稱屬吏然往往能自行其意不為
上官所奪如蕭育為茂陵令㑹課育第六而漆令郭舜
殿見責問育為之請扶風怒曰君課第六裁自脫何暇
欲為左右言及罷出傳召茂陵令詣後曹當以職事對
育徑出曹書佐隨牽育育案佩刀曰蕭育杜陵男子何
詣曹也遂趨出欲去官明旦詔召入拜為司𨽻校尉育
過扶風府門官屬掾吏數百人拜謁車下陶謙為舒令
太守張磐同郡先軰與謙父友意殊親之而謙耻為之
屈嘗舞屬謙謙不為起固强之乃舞舞又不轉磐曰不
當轉邪謙曰不可轉轉則勝人如此事在今日即同列
所難堪而昔人以行之上官漢時長吏之能自樹立可
見於此矣
宋史司馬池傳授永寧主簿與令相惡池以公事謁令
令南向倨坐不起池挽令西向偶坐論事不為少屈
　　京官必用守令
通典言晉制不經宰縣不得入為臺郎魏肅宗時吏部
郎中辛雄上疏以為郡縣選舉繇來共輕宜改其弊分
郡縣為三等三載黜陟有稱職者方補京官如不厯守
令不得為内職則人思自勉唐張九齡言於𤣥宗曰古
者刺史入為三公郎官出宰百里致理之本莫若重守
令凡不厯都督刺史雖有高第不得任侍郎列卿不厯
縣令雖有善政不得任臺郎給舍都督守令雖遠者使
無十年任外從之詔三省侍郎缺擇嘗任刺史者郎官
缺擇嘗任縣令者宣宗大中改元制曰古者郎官出宰
郡守入相所以重親人之官急為政之本自澆風久扇
此道寖消頡頏清塗便臻顯貴治人之術未嘗經心欲
使究百姓艱危通天下利病不可得也軒墀近臣葢備
顧問如不知人疾苦何以膺朕眷求今後諌議大夫給
書中中書舍人未曽任刺史縣令者宰臣不得擬議宋
孝宗時臣僚言吏事必厯而後知人才必試而後見為
縣令者必為丞簿為郡守者必為通判為監司者必為
郡守皆有差等未厯親民不宜驟擢因定知縣以三年
為任非經兩任不除監察御史此開元乾道之吏治所
以獨高於近代也明代綸扉之地必取詞林名在丙科
始分銅墨於是字人之職輕而簿書錢榖之司一歸之
俗吏矣漢諺有云取官漫漫怨死者半(風俗/通)而宋神宗
嘗謂宰臣曰朕思祖宗以百戰得天下今以州郡付之
庸人常切痛心後之人君其以斯言書之坐右乎
貞觀初馬周上言古者郡守縣令皆妙選賢德欲有所
用必先試以臨人或繇二千石高第入為宰相今獨重
内官縣令刺史頗輕其選又刺史多武夫勲臣或京官
不稱職始出補外折衝果毅身力彊者入為中郎將其
次乃補邊州而以德行才術擢者十不能一所以百姓
未安殆繇於此夫以太宗之政而馬周猶有此言則知
重内輕外自古之所同患人主茍欲親民必先親牧民
之官而後太平之功可冀矣
　　宗室
漢唐之制皆以宗親與庶姓參用入為宰輔出居牧伯
者無代不有漢孝昭始元二年以宗室無在位者舉茂
才劉辟彊劉長樂皆為光禄大夫辟彊守長樂衛尉孝
平元始元年詔宗室為吏舉亷佐史補四百石(師古曰/言宗室)
(為吏者皆令舉亷各從本秩而依/亷吏遷之為佐史者例補四百石)唐𤣥宗開元二十五
年五月辛丑命有司選宗子有才者宗正薦四從叔前
奉天令知正四從叔前祁縣令志遠五從弟雒陽尉遇
六從弟酸棗丞良五從弟武進尉朏五從姪鄭縣尉瞻
五從姪前宋州參軍承嗣皆授臺省官及法官京縣官
詔曰至公之用本無偏黨惟善所在豈隔親疏四從叔
知正等咸有才名見推公族秉惟清之操兼致遠之資
朕每慮同盟不勤于德常縣右職以勸其從先委宗卿
精為内舉量能考行厯在踰時名數則多升聞益寡光
膺是選諒在得人固可擢以清要遷於臺閣將觀志於
七子冀藉名於八人書不云乎九族既睦平章百姓凡
今懿戚可不愼與違道漫常義無私於王法修身效節
恩豈薄於他人期於帥先勵我風俗深宜自勉以副明
言天寶三年正月詔皇五等以下親及九廟子孫有材
學政理委宗正寺揀擇聞薦(憲宗元和二/年詔畧同)德宗貞元二
年八月以睦王府長史嗣虢王則之為左金吾大將軍
謂宰臣曰朕不欲獨用外戚故選宗室子有才行者奬
㧞之昭宗乾寧二年六月丁亥朔以京兆尹嗣薛王知
柔兼戸部尚書判度支兼諸道鹽鐵轉運等使制曰支
度牢籠之務弛張經制之宜當擇通才俾繼成績僉曰
叔父膺予簡求匪私吾宗示張王室故終唐之世有宰
相十一人(郇王房有林甫囘鄭王房有程石福小鄭王/房有勉夷簡宗閔恒山王房有適之吳王房)
(有峴惠宣太/子房有知柔)而舊史贊之曰我宗之英曰皋(嗣曹/王)與勉
宋子京以為周唐任人不疑得親親用賢之道惟明朝
不立此格於是為宗屬者大抵皆溺於富貴妄自驕矜
不知禮義至其貧者則游手逐食靡事不為名曰天枝
實為棄物(宋時凡宗室之不肖/者俗呼為潑撒太尉)曹冏所謂今之州牧郡
守古之方伯諸侯或比國數人或兄弟竝據而宗室子
弟曽無一人間厠其間(六代/論)正有明當日之事也崇禎
時始行換授之法而教之無素舉之無術未見有卓然
樹一官之績者三百年來當國大臣皆畏避而不敢言
至天子獨斷行之而已晚矣然則親賢竝用古人之所
以有國長世者後王其可不鑒乎(正統十四年也先犯/京師詔諸王率兵勤)
(王已而冦退詔止之大理寺丞薛瑄奏宜擇諸王最/賢者二三人召來參預大議匡輔聖明帝曰不必召)
光武中興實賴諸劉之力乃即位已後但有續封之典
而無舉賢之詔明章已下恩澤教訓徒先於四姓小侯
(明帝紀永平九年為四姓小侯開立學校置五經/師註四姓樊氏郭氏隂氏馬氏其子弟號曰小侯)而不
聞加意於宗屬者然而親疎竝用猶法西京故靈獻之
世荆表益焉各專方鎭而昭烈乗之以稱帝于蜀若顚
木之有由蘖其與宋之二王航海奔亡一敗而不振者
不可同年而語矣
唐末屯田郎中李衢作皇室維城録其有感于宗枝之
不振乎(史言自𤣥宗以後諸王不出閣不分房葢/自永王璘舉兵而人主疏忌其兄弟矣)使得
自樹功名如曹王皐者三五人參錯天下為牧帥亦何
至大盜覆都彊臣問鼎而十六宅諸王竝殱於逆竪之
手也
明宗室自天啟二年開科得進士一人朱愼䤰列名奄
案為宗人羞此不教不學之所致也崇禎中得進士十
二人惟朱統鈽起家庶吉士官至南京國子監祭酒而
其始館選時尚有以宗生為疑吏部尚書王永光曰既
可以中翰即可以庶常遂取之其他換授甚多然其才
略皆無聞焉
張邦基墨莊漫録言國朝宗室例除環衛裕陵始以非
袒免補外官繼有登科者然未有為侍從宣和五年始
除子崧徽猷閣待制繼而子淔亦除八年又除子櫟前
明制度與宋略同
昔後魏元志為雒陽令不避疆禦孝文帝謂邢巒曰此
兒竟可所謂王孫公子不鏤自雕巒曰露竹霜條故多
勁莭非鸞則鳯其在本枝也人主之宗屬豈必無才能
優於庶姓者哉
閔管蔡之失道而作棠棣之詩以親其兄弟此周之所
以興懲吳楚七國之變而抑損諸侯至於中外彈微本
末俱弱此西漢之所以亡也(宋沈懷文諫孝武曰陛下/既明管蔡之誅願崇唐衛)
(之寄深得富/辰諫王之指)夫惟聖人以至公之心處親疎之際故有
國長久而天下蒙其福矣
金史宻國公璹世宗子越王永功之子也天興初國
事危急曹王出質璹已卧疾求入見哀宗於隆徳殿
上問叔父欲何言璹奏曰聞訛可(曹王/名)欲出議和訛
可年㓜恐不能辦大事臣請副之或代其行上慰之
曰南渡後(宣宗/遷汴)國家比承平時有何奉養然叔父亦
未嘗沾溉無事則置之冷地無所顧藉有急則投之
不測叔父盡忠固可天下其謂朕何叔父休矣於是
君臣相顧泣下哀宗雖亡國之君而其言有足悲者
章宗防制刻削兄弟而其禍卒至於此豈非後王之
永鑒哉
自古帝王為治之道莫先於親親而有明之待親王
及其宗屬也則位重而愈疏禄多而愈貧誠有如漢
哀帝時杜業上言宗室諸侯微弱與繫囚無異者英
宗實録載景㤗三年七月甲辰陜西布政司言秦愍
王子故庶人尚炌男女十人皆未有室家請如詔
于軍民之家自擇昏配從之時其長女年四十長子
年三十六矣此去開國八九十年太祖之曽孫而怨
曠之感不得上聞已如此又况數𫝊而下者乎於是
請名請昏無不有費而不副其意即部中為之沈
閣
宋史趙希躍𫝊宗姓多貧而始生有訓名為人後有過
禮吏受賕無藝莫敢自陳雲麓漫鈔言宗籍凡袒免親
以上皆賜名乃有寓不典之言及取怪僻字様以為戲
笑明代之弊同此
前明宗室固鮮修飭而朝臣視之若非其同類者唐書
言徳宗初政諸王有官者皆令出閤就班岳陽等一十
縣主在諸王院久而未適人者悉命以禮出降二百年
來無有以建中故事為朝廷告者崇禎中唐王作書述
閤老子文定之言曰唐𤣥宗十王宅百孫院皆在京師
凡有所請皆賂韓虢而後得憲宗時諸王久不出閤亦
必厚賂宦官始得所請彼以宗室近屬其聚居都邑猶
不免於夤緑况以千里外之藩封二百年之支屬有不
結納左右以為倚託哉嗚呼文定之言結納左右而得
請猶未䙝也今之懇乞下僚卑哀吏胥不如是則終不
得請不愈甚乎又曰漢臣之言曰有白頭老人教臣言
嗚呼余繼之矣夫一夫吁嗟王道為虧今且窮閻蔀屋
猶得被雲雨之施而耳目之所不及恩澤之所不周未
有甚於皇族者枤杜作而晉微角弓刺而周替覽唐王
之言為之慨然
　　藩鎮
宋代之患在于無藩鎮岳飛說張所曰國家都汴恃河
北以為固茍馮據要衝峙列重鎮一城受圍則諸城或
撓或救金人不敢窺河南而京師根本之地固矣文天
祥言本朝懲五季之亂削除藩鎮一時雖足以矯尾大
之弊然國以寖弱故敵至一州則一州破至一縣則一縣
殘今宜分竟内為四鎮使其地大力衆足以抗敵約日齊
奮有進無退彼備多力分疲於奔命而吾民之豪傑者又
伺間出於其中則敵不難却也嗚呼世言唐亡於藩鎭
而中葉以降其不遂并於吐蕃回紇滅於黄巢者未必
非藩鎭之力宋至靖康而始立四道金至興元而始建
九公不已晚乎
尹源唐說曰世言唐所以亡由諸侯之疆此未極於理
夫弱唐者諸侯也唐既弱矣而久不亡者諸侯維之也
燕趙魏首亂唐制專地而治若古之建國此諸侯之雄
者然皆恃唐為輕重何則假王命以相制則易而順唐
雖病之亦不得而外焉故河北順而聽命則天下為亂
者不能遂其亂河北不順而變則姦雄或附而起徳宗
世朱泚李希烈始遂其僭而終敗亡田悦叛於前武俊
順於後也憲宗討蜀平夏誅蔡夷鄆兵連四方而亂不
生卒成中興之功者田氏禀命王承宗歸國也武宗將
討劉稹之叛先正三鎭絶其連衡之計而王誅以成如
是二百年姦臣逆子專國命者有之夷將相者有之而
不敢窺神器非力不足畏諸侯之勢也及廣明之後關
東無復唐有方鎭相侵伐者猶以王室為名及梁祖舉
河南劉仁恭輕戰而敗羅氏内附王鎔請盟於是河北
之事去矣梁人一舉而代唐有國諸侯莫能與之爭其
勢然也向使以僖昭之弱乗巢蔡之亂而田承嗣守魏
王武俊朱滔據趙燕疆相均地相屬其勢宜莫敢先動
況非義舉乎如此雖梁祖之暴不過取霸於一方爾安
能彊襌天下故唐之弱者以河北之彊也唐之亡者以
河北之弱也或曰諸侯彊則分天子之勢子何議之過
乎曰秦隋之勢無分於諸侯而亡速於唐何如哉
不獨此也契丹入大梁而不能有者亦以藩鎭之勢重
也
宋史劉平為鄜延路副總管上言五代之末中國多事
惟制西戎為得之中國未嘗遣一騎一卒遠屯塞上但
任土豪為衆所服者封以州邑征賦所入足以贍兵養
士由是無邊鄙之虞太祖定天下懲唐末藩鎭之盛削
其兵柄收其賦入自節度以下第坐給俸禄或方面有
警則總師出討事已則兵歸宿衛將還本鎭彼邊方世
襲宜異於此而誤以朔方李彛興靈武馮繼業一切亦
徙内地自此靈夏仰中國戌守千里饋糧兵民竝困矣
宋初之事折氏襲而府州存繼捧朝而夏州失一得一
失足以為後人之鑑也賈昌朝為御史中丞請陜西縁
邊諸路守臣皆帶安撫蕃部之名擇其族大有勞者為
首帥如河東折氏之比庶可以為藩籬之固
路史封建後論曰天下之枉未足以害理而矯枉之枉
常深天下之弊未足以害事而救弊之弊常大方至和
之二年范蜀公為諌院建言恩州自皇祐五年秋至去
年冬知州者凡七換河北諸州大率如是欲望兵馬練
習安可得也伏見雄州馬懐德恩州劉渙冀州王德恭
皆材勇智慮可責辦治乞令久任然事勢非昔今不從
其大而徒舉三二州為之以一簣障江河猶無益也請
以昔者河東之折靈武之李與夫馮暉楊重勛之事言
之馮暉節度霛武而重勛世有新秦藩屏西北他日暉
卒太祖乃徙其子馮翊而以近鎭付重勛於是二方始
費朝廷經畧折李二姓自五代來世有其地二宼畏之
太祖於是俾其世襲每謂邊宼内入非世襲不克守世
襲則其子孫久遠家物勢必愛吝分外為防設或叛渙
自可理討縱其反噬原陜一帥禦之足矣况復朝廷恩
信不爽奚自而他斯則聖人之深謀有國之極算固非
流俗淺近者之所知也厥後議臣遽以世襲不便折氏
則以河東之功姑令仍世而李氏遂移陜西因兹遂失
靈夏國之與郡其事固相懸矣議者以太祖之懲五季
而解諸將兵權為封建之不可復愚竊以為不然夫太
祖之不封建特不隆封建之名而封建之實固已黙圖
而隂用之矣李漢超齊州防禦監關南兵馬凡十七年
敵人不敢窺邊郭進以洺州防禦守西山廵檢累二十
年賀惟忠守易李謙溥刺隰姚内斌知慶皆十餘載韓
令坤鎭常山馬仁珪守瀛王彦昇居原趙贊處延董遵
誨屯環武守琦戌晉何繼筠牧棣若張美之守滄景咸
累其任管𣙜之利賈易之權悉以畀之又使得自誘募
驍勇以為爪牙軍中之政俱以便宜從事是以二十年
間無西北之虞深機密䇿葢使人繇之而不知爾胡為
議者不原其故遂以兵為天子之兵郡不得而有之故
自寶元康定以中國勢力而不能亢一偏方之元昊靖
康宼難長驅百舍直擣梁師蕩然無有藩籬之限卒之
横潰莫或支持繇今日言之奚啻冬水之冰齒嗚呼欲
治之君不世出而大臣者每病本務之不知此予所以
每咎徴普以為唐室我朝之不封建皆鄭公韓王之不
知以帝王之道責難其主而為是尋常茍且之治也
黄氏日抄曰太祖時不過用李漢超軰使自為之守而
邊烽之警不接於廟堂三代以來善于禦邊者未有如
我太祖者也不使守封疆者久任世襲而欲身制萬里
如在目睫天下無是理也
藩鎭既罷而州縣之任處之又不得其方眞宗咸平三
年濮州盜夜入城畧知州王守信監軍王昭度於是知
黄州王禹偁上言易曰王公設險以守其國自五季亂
離各據城壘豆分𤓰剖七十餘年太祖太宗削平僭偽
天下一家當時議者乃令江淮諸郡毁城隍收兵甲撤
武備書生領州大郡給二十人小郡十五人以充常從
號曰長吏實同旅人名為郡城蕩若平地雖則尊京師
而抑郡縣為彊榦弱枝之計亦匪得其中道也葢太祖
削諸侯䟦扈之勢太宗杜僭偽覬望之心不得不爾其
如設法救世久則弊生救弊之道在乎從宜疾若轉規
不可膠柱今江淮諸州大患有三城池墮圯一也兵仗
不完二也軍不服習三也望陛下特紆宸斷許江淮諸
郡酌民戸衆寡城池大小竝置守捉軍士多不過五百
人閱習弓劎然後漸葺城壁繕完甲胄則郡國有禦侮
之備長吏免剽掠之虞矣嗚呼人徒見藝祖罷節度為
宋百年之利而不知奪州縣之兵與財其害至於數百
年而未巳也陸士衡所謂一夫從横而城池自夷豈非
崇禎中流冦之事乎
　　輔郡
崇禎二年三月兵部侍郎申用𢡟上疏請以昌平通易
霸四州為四輔宿重兵以衛京師奉旨嘉納下部議覆
事不果行魏書言靈太后時四中郎將兵寡弱任城王
澄奏宜以東中帶榮陽郡南中帶魯陽郡西中帶恒農
郡北中帶河内郡選二品三品親賢居之配以强兵則
深根固本之計也靈太后將從之以議者不同而止及
爾朱榮至河隂遂無一兵拒敵
金都大梁貞祐四年元兵取潼關次嵩汝間御史臺言
兵踰崤澠深入重地近抵西郊彼知京師屯宿重兵不
復叩城索戰但以游騎遮絶道路而分兵攻擊州縣是
亦圍京師之漸也若專以城守為事中都之危又將見
於今日(元史太祖八年分兵三道伐金河北郡縣盡㧞/唯中都通順眞定清沃大名東平德邳海州十)
(一城/不下)此臣等所為寒心也不攻京師而縱其别攻州縣
是猶火在腹心撥置於手足之上均一身也願陛下察
之契丹(後改/為遼)太祖將攻幽州其后述律氏指帳前樹曰
此樹無皮可以生乎曰不可后曰幽州之有土有民亦
猶是爾吾以三千騎掠其四野不過數年困而歸我矣
(赫連勃勃稱帝諸將勸先取關中勃勃曰吾大業草創/士衆未多姚興亦一時之雄諸將用命闗中未可圖也)
(我今専固一城彼必并力於我衆非其敵亡可立待不/如以驍騎風馳出其不意救前則擊後救後則擊前使)
(彼疲於奔命我則游食自若不及十年嶺北河東盡為/我有待興既死嗣子闇弱徐取長安在吾計中矣古人)
(用兵之智/多有出此)
　　邊縣
宋元祐八年知定州蘇軾言漢鼂錯與文帝畫備
邊䇿不過二事其一曰徙逺方以實廣虛其二曰制
邊縣以備敵國今河朔西路被邊州軍自澶淵講和
以來百姓自團結為弓箭社不論家業之髙下户出
一人又自相推擇家資武藝衆所服者為社頭社副
録事謂之頭目帶弓而鋤佩劎而樵出入山坂飲食
長技與北敵同私立賞罸嚴於官府分番廵邏鋪屋
相望若透漏北敵及本土强盜不獲其當番人皆有
重罸遇有警急繫皷集衆頃刻可致千人器甲鞍馬
常若宼至葢親戚墳墓所在人自為戰敵甚畏之先
朝名臣帥定州者如韓琦龎籍皆如意拊循其人以
為爪牙耳目之用而籍又増損其約束賞罸今雖名
目具存責其實用不逮往日欲乞朝廷立法少賜優
異明設賞罸以示懲勸奏凡兩上皆不報此宋時弓
箭社之法雖承平廢弛而靖康之變河北忠義多出
於此有國家者能於間暇之時而為此寓兵於農之
計可不至於臨時倉皇課責有司以修練儲備之紛
紛矣
　　宦官
漢和熹鄧后詔中官近臣於東觀受讀經傳以教授
宫人秦符堅選奄人及女𨽻有聦識者置博士授經
若夫巷伯能詩列于小雅史游急就著在藝文古固
有之而不限其人也太祖深懲前代宦寺之弊命内
官不許識字永樂以後此令不行宣德中乃有内書
堂之設(實録宣德元年七月以劉翀為行在翰林院/修撰專授小内使書四年十月命行禮部尚)
(書兼謹身殿大學士陳山專授小内使書仕實録言/山為人寡學急利而昩大體上薄之其致  歸恩禮)
(一無所及則其授小内/使書亦賤者之事也)昔隋蔡允恭為起居捨人帝
遣教宫人允恭恥之數稱疾宋賈昌期為侍講以編
修資善堂書籍為名而實教授内侍講官呉育奏罷
之以宣廟之納諫求言而廷臣未有論及此者馴致
秉筆之奄其尊侔於内閣而大權旁落不可復収得
非内書堂階之厲乎(英廟升遐興璽局局丞王綸以/老事東宫希圖柄用而翰林侍)
(讀學士錢溥以嘗奉命授内書舘綸受學馬遂内外/交錯以謀入閣已而敗露得罪王綸造溥家執弟子)
(禮坐溥上坐/飲至晡而去)周禮寺人王之正内五人内豎倍寺人
之數當時􁂎御之臣皆是士人而婦寺之權衰矣唐
太宗詔内侍省不立三品官以内侍為之長階第四
不任以事惟門閤守禦廷内埽除禀食而已武后時
稍増其人至中宗黄衣乃二千員𤣥宗時宫嬪大卒
至四萬宦官黄衣以上三千員(𤣥宗始置内侍省監/二員秩三品以髙力)
(士袁思/藝為之)是知宦官之盛繇於宫嬪之多而人主欲不
近刑人則當以逺色為本
王元美筆記曰髙帝時中人不得預外事見公侯大臣
叩首惟謹(宋濓大明日厯序言后妃居中不預一髪之/政外戚亦循理畏法無敢情寵以病民寺人)
(之徒惟給事掃除之/役其家法之嚴五也)至永樂初狗兒諸奄稍稍見馬上
之績後以倦勤朝事漸寄筆札久乃稱肺腑矣太監鄭
和等以奉命率舟師下海中諸蠻而中人有出使者矣
西北大將多洪武舊人意不能無疑思以腹心叅之而
中人有鎮守者矣王振時上春秋少不日接大臣而中
人有票旨徑行者矣
明史所載永樂五年六月内使李進往山西採天花
詐傳詔㫖擅役軍民此即弄權之漸仁宗即位凡差
出内臣限十日内盡撤回京其見於詔書者有採寳
石採金珠香貨採鐵黎木而太宗實録多諱之不書
(實録有十九年十一月辛酉遣内官楊寳二十年十/月癸巳遣内官韋喬同御史察勘兩京及天下庫藏)
(出納/二事)至洪熈元年六月宣宗即位而巡按浙江監察
御史尹崇髙奏朝内近差内官内使市買諸物每物
置局有拘集之擾有供應之煩朝廷所需甚微民間
所費甚大宜皆取回惟令有司買納詔從之乃猶有
如宣德六年十二月乙未所書管事袁琦假公務為
名擅差内官内使陵虐官吏軍民逼取金銀等物以
至磔死而其黨十餘人皆斬者嗚呼作法于涼其敝
猶貪至於萬厯中年礦稅之使旁午四出而藉口於
祖宗之成例則外廷之臣交章爭之而無可如何矣
是以武王不泄邇
中官典兵亦始於永樂仁宗實録言甘肅總兵官都
督費瓛不能專斷軍政悉聽中官指使勅責其低睂
俛首受制於人宣宗實録言交阯左叅政馮貴善用
嘗得土軍五百人勁勇善戰貴撫肓甚厚每率之討
賊所嚮成功後為中官馬騏奪去貴與賊戰不利遂
死之宣德元年三月己亥勅責中官山壽曰叛賊黎
利本一窮蹙小宼若早用心禽捕如探雀雛爾乃妄
執已見再三陳奏惟事招撫以致養禍遺患及方政
等進討爾擁官軍一千餘人坐守乂安不往來䇿應
視其敗衂是則文阯之失實本於中官而仁宣二宗
亦但加之譙責而已王振之專土木之難此非其漸
乎
交阯一事中官之惡實録不盡書景泰四年吏科給
事中盧祥言臣思永樂年間克平交阯設置郡縣蠻
人服從後因鎮守内臣貪虐致失人心竟亡其地天
下至今非議不已即此數言可以想見師之上六曰
小人勿用必亂邦也豈不信夫
成祖天威逺加無思不服遏密未㡬遂棄交阯齊桓首
霸而寺人貂始漏師于多魚春秋已志之矣故姤之初
六一隂始生而周公戒之
正統九年正月辛未命成國公朱勇興安伯徐亨都督
馬亮陳懷等統兵出境勦兀良哈三衛勇同太監僧保
出喜峰口亨同太監曹吉祥出界嶺口亮同太監劉永
誠出劉家口懐同太監但信出古北口是時王振擅權
乃有此遣而後遂以為例至十四年陽和口之戰太監
郭敬監軍諸將悉為所制師無紀律而宋謙朱冕全軍
覆没矣
景㤗元年閏正月乙夘工部辦事吏徐鎭言刑餘之人
不侍君側太祖高皇帝懲漢唐之弊不令預政不令典
兵但使之守門傳命而已邇者姦監王振乗機專政依
勢作威王爵天憲悉出其口生殺予奪任已愛憎又多
引同類如郭敬等以為心腹出監邊事皇上臨御之初
乞監前失宦官有叅預朝政及監軍鎭守者悉令還内
各守本職如此則宦官無召釁之端國祚有過厯之兆
矣事寢不行
六月乙酉陜西蘭縣舉人叚堅論宦寺監軍之失
庚子肅府儀衛司餘丁聊讓請禁抑宦寺
三年九月辛夘南京錦衣衛鎭撫司軍匠餘丁蕭敏陳
内官苦害軍民十事
天順八年十一月丙寅兩京六科給事中王徽等言正
統末年王振專權使先帝遠播宗社㡬危天順年間曹
吉祥專權舉兵焚闕欲危宗社今日牛玉專權謀出皇
后欺侮陛下是皆貽笑於四方取議萬世者也臣請自
今以後一不許内官與國政二不許外官與内官私相
交結三不許内官弟姪在外管事并置立産業自古内
官賢良者萬無一人無事之時似為謹愼一聞國政便
作姦欺如聞陛下將用某人也必先賣之以為已功聞
陛下將行某事也必先泄之以張已勢人望日歸威權
日重而内官之禍起矣此臣等所以勸陛下不許内臣
與聞國政者此也内官侍奉陛下朝夕在側文武大臣
不知亷恥者多與之交結有饋以金寶珠玉加之婢膝
奴顔者内官便以為賢朝夕在陛下前稱美之有正大
不阿不行私謁者内官便以為不賢朝夕在陛下前非
毁之陛下天縱聖明固不為惑日加浸潤未免致疑稱
美者驟踰顯位非毁者久屈下僚怨歸朝廷恩結宦寺
而内官之禍起矣臣等所以勸陛下不許外官與内官
交結者此也内官弟姪人等授職任事倚勢為非聚姦
養惡家人百數貲貨萬餘田連千頃馬繫千匹内官因
有此家産所以貪婪無厭姦弊多端身雖在内心實在
外内外相通而禍亂所由起矣此臣等所以勸陛下不
許内官弟姪在外管事并置立家産者此也陛下果能
鑒彼三人於既往行此三事於方今則禍亂自然不作
災害自然不生倘或不然則禍起蕭牆變生肘腋異日
之患有不可言者矣然臣等今日之所言乃舉朝廷之
所諱臣等雖愚亦知避禍但受恩朝廷無以為報官居
言路不可茍容若陛下能行而不疑即臣等雖死而無
悔矣上責徽等妄言要譽命吏部俱調州判官(疏草李/鈞筆也)
中都之變宦官僨事之前車也不一年而監守之遣四
出以外廷無人甚也平隂之役夙沙衛殿殖綽曰子殿
齊師國之辱也天子以此耻天下之士大夫而士大夫
不以為耻且羣然攻之廷論雖譁上心弗信及暫撤之
而士大夫又果不足用也於是乎再任宦者而國事已
不可為昔者唐德宗即位疎斥宦官親任朝士而張渉
以儒學入侍薛邕以文雅登朝繼以贓敗故宦官武將
得以藉口曰南牙文臣贓動至巨萬而謂我曹濁亂天
下豈非欺罔邪於是上心始疑不知所倚仗矣嗚呼吾
不知今日之攻宦官者果愈於宦官乎内廷既不可用
外廷亦遂無人而國事又將誰屬乎至於昭王歎息思
良將之已亡武帝咨嗟慮名臣之欲盡而燎原靡撲過
渉終亡可為痛哭者矣是以人材非一世之所能成古
先王於多難之時而得賢臣之助者以其養之豫而儲
之廣也傳曰詒厥孫謀以燕翼子子桑有焉夫有天下
而為子孫之慮者則必在於人才矣
金史完顔額爾克傳劉祁曰金人南渡之後近侍之權尤
重葢宣宗喜用其人以為耳目伺察百官故奉御軰採
訪民間號行路御史或得一二事即入奏之上因責臺
官漏泄皆抵罪又方面之柄雖委將帥又差一奉御在
軍中號曰監戰每臨機應變多為所牽制遇敵輒先奔
故師多喪敗哀宗因之不改終至亡國論曰夫以􁂎御
治軍既掣之肘又信其讒以殺人失政刑矣唐之亡坐
以近侍監軍金蹈其轍哀哉(金時近侍非宦䜿也以世/胄或吏員為之見錫黙愛)
(實/傳)
崇禎十四年十二月戊午上諭禮部并在内各監局等
衙門官常典制内外攸分本職之外豈宜侵越我太祖
高皇帝酌古式今獨嚴近習之防勅内官母預外事一
時朝政清明法紀整肅㧞本澄源意甚深遠朕鑒後追
前凛持祖訓自今神宫等監及各司局庫等衙門或典
禮繕戎或鳩工筦鑰或司繕服或辦文書都著勤愼小
心料理本等職業不許違越祖制干預在外政事違者
即以亂政叅拏處斬仍詳察舊典開列職掌具奏禮部
右侍郎蔣德璟疏言周官内職不滿百人糾禁王宫掌
於小宰古聖垂法下戒將來蓋其愼也(天啟元年四月/御史張㨗疏言)
(請令中官受考察於禮部/定為五年一舉如京察例)太祖高皇帝實詳監於往代
而取𠂻焉其設内官也監司局庫各有定員秩不過四
品俸不過一石而且糾劾有令交通有戒豫政典兵有
禁謹内外之防杜假竊之漸至尚論漢唐已事而三致
意焉淵哉天訓亘古不易矣雖二十五年曽遣太監聶
慶童往諭陜西河州等衛所番族令其輸馬以茶給之
然往諭屬番於軍民無與且不假事柄亦暫往即還終
洪武之世無他特遣此所以致清明整肅之治而開萬
世太平之基也乃若列聖纘承宫府之大防無改而時
事偶異中外之任使間聞永樂中始有遣使外國及遣
往甘肅廵視者洪熈中始有守備南京者正統中始有
率兵討賊防邊及各省鎭守者景㤗初始有分坐十營
或稱監鎗者然仍聽尚書于謙等節制至正德中邊關
始置内監且令提督禁兵内操分坐勇士四衛軍營益
非祖宗之舊矣他如監工監器㑹同審録蘇杭織造𣙜
稅開礦之遣皆利少害多亦旋設旋止操縱在握一時
暫託權宜而事任遞遷易世每多釐正惟世宗肅皇帝
毅然裁革獨斷於先我皇上剪除逆璫嫓美於後總之
禀成於高皇帝訓諭内臣毋豫政事外臣毋行交結二
語足括千古治亂之源矣臣等伏讀寶訓深遡詒謀不
使有功自無竊柄之患嘗令畏法實杜亂政之階故委
腹心則威福移寄耳目則羅織啟遵典章則職守自恪
嚴内外則侵越不生此實鑒古酌今可以無敝而神孫
聖祖於焉一揆者也謹遵聖諭備察舊章將各監局職
掌著為令甲可考見者臚列上呈恭候聖明裁奪得旨
申飭
奄人之有祠堂自英宗之賜王振始也至魏忠賢則生
而易祠且徧于天下矣故聖人戒乎作俑
　　禁自宫
實録成化元年七月丁巳直𨽻魏縣民李堂等十一名
自宫以求進命執送錦衣衛獄罪之發南海子種菜祖
宗以來凡閹割火者必俘獲之奴或罪極當死者出其
死而生之葢重絶人之世不忍以無罪之民受古肉刑
也景㤗以來乃有自宫以求進者朝廷雖暫罪之而終
收以為用故近畿之民畏避繇役希覬富貴者倣效成
風往往自戕其身及其子孫日赴禮部投進自是以後
日積月累千百成羣其為國之蠧害甚矣(史臣劉吉/等之辭)
餘冬序録曰永樂二十二年令凡自宫者以不孝論軍
犯罪及本管頭目總小旗民犯罪及有司里老(實録永/樂十九)
(年七月丁夘嚴自宫/之禁犯者皆發充軍)成化九年令私自淨身者本身處
死家發邊遠充軍正統十二年天順二年成化九年節
經申明𢎞治五年自淨身者本身并下手人俱處死全
家充軍兩鄰及歇家不舉有司里老容隱者一體治罪
其禁止乎未殘者法甚嚴也永樂二十三年(仁宗/即位)興州
左屯衛軍徐翼有子自宫入為内䜿翼奏乞除軍籍上
曰為父當教子為子當養親爾有子不能教自殘其體
背親恩絶人道敗壊風化皆原於爾尚敢希除軍籍邪
出其子使代軍役宣德二年令自淨身人軍民各還元
伍籍不許投入王府及官勢家藏隱躱避差役若犯本
身及匿藏家處死該管總小旗里老鄰佑一體治罪正
統元年閏六月時軍民多自宫希進間有以赦而獲免
罪者刑部請依舊制不論赦前赦後俱論以不孝重罪
從之成化十一年二月順天府永清縣民徐義自宫其
幼子以求進詔發充廣西南丹衛軍妻及幼子皆隨往
十五年淨身人令廵城御史錦衣衛督逐囘籍𢎞治元
年令錦衣衛拘送順天府遞發元管官司㸃閘知在不
許容縱十三年令先年淨身人曽經發遣不候收取私
自來京圖謀進用者問發邊遠充軍其戒約於巳殘者
法亦非不至也而貂璫滿朝金玉塞塗至明末而益盛
然則法果行乎
宋仁宗未有繼嗣太常博士吳及上言古之明王重絶
人之世今宦官之家競求他子勦絶人理以希爵命童
幼何罪䧟於刀鋸有因而夭死者夫有疾而夭治世所
矜況無疾乎有罪而宫前王不忍況無罪乎臣聞漢永
平之際中常侍四員小黄門十人爾唐太宗定制無得
踰百員今以祖宗時較之當日宦官㡬何人今㡬何人
臣愚以為胎卵刳傷鳯凰不至繼嗣未育殆繇於此伏
願濬發德音詳為條禁權罷宦官進獻有擅宫童幼寘
以重法若然則天心必應繼嗣必廣召福祥安宗廟之
䇿無先此者帝異其言權罷内臣進養子
　
　
　
　
　
　
　
　
　
　
　
　
　日知録卷九
欽定四庫全書
　日知録巻十　　　　　崑山　顧炎武　撰
　　治地
古先王之治地也無棄地而亦不盡地田間之涂九軌
有餘道矣遺山澤之分秋水多得有所休息有餘水矣
是以功易立而難壊年計不足而世計有餘後之人一
以急廹之心為之商鞅决裂阡陌而中原之疆理蕩然
宋政和以後圍湖占江而東南之水利亦塞(宋史劉韐/傳鑑湖為)
(民侵耕官田收其租歲二萬斛政和間涸以為田衍至/六倍  文獻通考圩田湖田多起於政和以來其在浙)
(間者𨽻應奉局其在江東者蔡京秦檜相繼得之大概/今之田昔之湖徒知湖中之水可涸以墾田而不知湖)
(外之田將胥/而為水也)於是十年之中荒恒六七而較其所得反
不及於前人子曰無欲速無見小利夫欲行井地之法
則必自此二言始矣
　　斗斛丈尺
古帝王之於權量其於天下則五歲廵狩而一正之虞
書同律度量衡是也其於國中則每歲而再正之禮記
月令日夜分則同度量鈞衡石角斗甬正權概是也(洪/武)
(初命三日一次/較勘斛斗秤尺)故闗石和鈞大禹以之興夏謹權量審
法度而武王以之造周今北方之量鄉異而邑不同至有
以五斗為一斗者一鬨之市兩斗並行至其土地有以二
百四十步為畝者有以三百六十步為畝者有以七百二
十步為畝者(大名府志有以一十/二百步為一畝者)其步弓有以五尺為步
有以六尺七尺八尺為步此之謂工不信度者也夫法不
一則民巧生有王者起同權量而正經界其先務矣後漢
書建武十五年詔下州郡簡覈墾田頃畝及户口年紀
河南尹張伋及諸郡守十餘人坐度田不實下獄死而
隋書趙煚為冀州刺史為銅斗鐵尺置之於肆百姓便
之上聞令頒之天下以為常法儻亦可行於今日者乎
　　地畝大小
以近郭為上地逺之為中地下地葢自金元之末城邑
丘墟人民稀少先耕者近郭近郭洪武之冊田也後墾
者逺郊逺郊繼代之新科也故重輕殊也
廣平府志曰地有大小之分者以二百四十步為畝自
古以來未之有改也由國初有奉㫖開墾永不起科者
有因洿下鹻薄而無糧者今一概量出作數是以元額
地少而丈出之地反多有司恐畝數增多取駭於上而
貽害於民乃以大畝該小畝取合元額之數自是上行
造報則用大地以投黄冊下行徴𣲖則用小畝以取均
平是以各縣大地有以小地一畝八分折一畝遞増之
至八畝以上折一畝既因其地之高下而為之差等又
皆合一縣之丈地投一縣之元額以敷一縣之糧科而
賦役由之以出此後人一時之權宜爾考之他郡如河
南八府而懐慶地獨小糧獨重開封三十四州縣而把
地獨小糧獨重葢由元末未甚殘破故獨重於他郡邑
天下初定日不暇給度田之令均丈之法有所不及詳
(解縉大庖西封事言土田之高下不均而起科之輕重/無别或膏腴而稅反輕瘠鹵而稅反重是則洪武之時)
(即已/如此)而中原之地彌望荆榛亦無從按畝而圗之也唐
陸䞇有言創制之始不務齊平供應有煩簡之殊牧守
有能否之異所在徭賦輕重相懸所遣使臣意見各異
計奏一定有加無除此則致弊之端古今一轍而井地
不均賦稅不平固三百年於此矣故東昌府志言二州
十五縣步尺參差大小畝規畫不一人得以意長短廣
狹其間而大名府志謂田賦必均而後可久除沙茅之
地别籍外請檄諸州縣長吏畫一而度之以鈔准尺以
尺准步以步准畝以畝准賦倣江南魚鱗冊式而編次
之舊所籍不齊之額悉罷去而括其見存者均攤於諸
州縣之間一切糧稅馬草驛傳均徭里甲之類率例視
之以差數百里之間風土人烟同條共貫矣則知均丈
之議前人已嘗著之而今可通於天下者也
宋史言宋時田制不立甽畝轉易丁口隱漏兼并冐偽
未嘗考按(王洙傳洙言天下田稅不均請用郭諮/孫□千步開方法頒州縣以均其稅)又言
宣和中李彦置局汝州凡民間美田使他人投牒告陳
指為天荒魯山闔縣盡括為公田焚民故劵使田主輸
租訴者輒加威刑公田既無二稅轉運使亦不為奏除
悉均諸他州(宦者/傳)是則經界之不正賦稅之不均有自
宋已然者又不獨金元之季矣
　　州縣界域
自古以來畫疆分邑必相比附天下皆然後世則州縣
所屬鄉村有去治三四百里者有城門之外即為鄰屬
者則幅貟不可不更也下邽在渭北而併於渭南美原
在北山而併於富平若此之類俱宜復設而大名縣距
府七里可以省入元城則大小不可不均也管轄之地
多有隔越如南宫(屬真/定)威縣(屬廣/平)之間有新河縣(屬真/定)
地清河(屬廣/平)威縣之間有冠縣(屬東/昌)地鄆城(屬兖/州)范縣
(屬東/昌)之間有鄒縣(屬兖/州)地青州之益都等俱有高苑地
淮安之宿遷縣有開封之祥符縣地大同之靈丘廣
昌二縣中間有順天之宛平縣地或距縣一二百里或
隔三四州縣藪姧誨逋恒必繇之而甚則有如沈丘(屬/開)
(封/)之縣署地糧乃𨽻於汝陽(屬汝/寧)者則錯互不可不正
也衛所之屯有在三四百里之外與民地相錯浸久而
迷其版籍則軍民不可不清也水濱之地消長不常如
蒲州之西門外三里即以補朝邑之坍使陜西之人越
河而佃至於争鬬殺傷則事變不可不通也周禮形方
氏掌制邦國之地域而正其封疆無有華離之地有王
者作謂宜遣使分按郡邑圗寫地形奠以山川正以經
界地邑民居必參相得庶乎獄訟衰而風俗淳矣(洪武/十七)
(年八月丙戌以州之民户不及三/千者皆改為縣改者凡三十七州)
　　後魏田制
後魏雖起朔漠據有中原然其墾田均田之制有足為
後世法者景穆太子監國令曰周書言任農以耕事貢
九榖任圃以樹事貢草木任工以餘材貢器物任商以
市事貢貨賄任牧以畜事貢鳥獸任嬪以女事貢布帛
任衡以山事貢其材任虞以澤事貢其物乃令有司課
畿内之民使無牛者借人牛以耕種而為之芸田以償
之凡耕種二十二畝而芸七畝大畧以是為率使民各
標姓名於田首以知其勤惰禁飲酒游戲者於是墾田
大增高祖太和九年十月丁未詔曰朕承乾在位十有
五年每覧先王之典經綸百氏儲蓄既積黎元永安爰
暨季葉斯道陵替富強者并兼山澤貧弱者望絶一廛
致令地有遺利民無餘財或争畝畔以亡軀或因饑饉
以棄業而欲天下太平百姓豐足安可得哉今遣使者
循行州郡與牧守均給天下之田勸課農桑興富民之
本其制男夫十五以上受露田四十畝婦人二十畝民
年及課則受田老免及身没則還田諸桑田不在還受
之限男夫人給田二十畝課蒔餘種桑五十樹棗五株
榆三根非桑之土夫給一畝依法課蒔榆棗限三年種
畢不畢奪其不畢之地於是有口分世業之制唐時猶
沿之嗟乎人君欲留心民事而創百世之規其亦運之
掌上也已宋林勲作本政之書而陳同父以為必有英
雄特起之君用於一變之後豈非知言之士哉
　　開墾荒地
明初承元末大亂之後山東河南多是無人之地洪武
中詔有能開墾者即為已業永不起科(是時方孝孺有/因其曠土復古)
(井田/之議)至正統中流民聚居詔令占籍景泰六年六月丙
申户部尚書張鳯等奏山東河南北直𨽻并順天府無
額田地甲方開荒耕種乙即告其不納稅糧若不起科
争競之塗終難杜塞今後但告争者宜依本部所奏減
輕起科則例每畝科米三升三合每糧一石科草二束
不惟永絶争競之端抑且少助倉廪之積從之户科都
給事中成章等劾鳯等不守祖制不恤民怨帝不聽然
自古無永不起科之地明初但以招徠墾民立法之過
反以啓後日之争端而彼此告訐投獻王府勲戚及西
天佛子(見實錄成化/四年三月)無怪乎經界之不正賦稅之不均
也
　　蘇松二府田賦之重
丘濬大學衍義補曰韓愈謂賦出天下而江南居十九
以今觀之浙東西又居江南十九而蘇松常嘉湖五府
又居兩浙十九也考洪武中(據諸司/職掌)天下夏稅秋糧以
石計者總二千九百四十三萬餘而浙江布政司二百
七十五萬二千餘蘇州府二百八十萬九千餘松江府
一百二十萬九千餘常州府五十五萬二千餘是此一
藩三府之地其田租比天下為重其糧額比天下為多
今國家都燕歲漕江南米四百餘萬石以實京師而此
五府者幾居江西湖廣南直𨽻之半臣竊以蘇州一府
計之以準其餘蘇州一府七縣(時未立/太倉州)其墾田九萬六
千五百六頃居天下八百四十九萬六千餘頃田數之
中而出二百八十萬九千石稅糧於天下二千九百四
十餘萬石歲額之内其科徴之重民力之竭可知也已
杜宗桓上廵撫侍郎周忱書曰五季錢氏稅兩浙之田
每畝三斗宋時均兩浙田每畝一斗(宋淳祐元年鮑亷/作琴川志曰國初)
(盡削錢氏白配之目遣右補闕王永高象先各乘遞馬/均定稅數只作中下二等中田一畝夏稅錢四文四分)
(秋末八升下田一畝錢三文三分米七升四合取於民/者不過如此自熙豐更法崇觀多事靖炎軍興隨時増)
(益然則宋初之額/尚未至一斗也)元入中國定天下田稅上田每畝稅
三升中田二升半下田二升水田五升(元史耶律/楚材傳)至於
我太祖高皇帝受命之初天下田稅亦不過三升五升
而其最下有三合五合者於是天下之民咸得其所獨
蘇松二府之民則因賦重而流移失所者多矣今之糧
重去處每里有逃去一半上下者請言其故國初籍没
土豪田租有因為張氏義兵而籍没者有因虐民得罪
而籍没者有司不體聖心將没入田地一依租額起糧
每畝四五斗七八斗至一石以上民病自此而生(宋史/言建)
(炎元年籍没蔡京王黼等莊以為官田減/租三分洪武初未有以此故事上言者)何也田未没
入之時小民於土豪處還租朝徃暮回而已後變私租
為官糧乃於各倉送納運渉江湖動經歲月有二三石
納一石者有四五石納一石者有遇風波盜賊者以致
累年拖欠不足(王叔英疏亦言輸之官倉道路既遥勞/費不少收納之際其弊更多有甚於輸)
(富民之租者自/洪武時已然矣)愚按宋華亭一縣即今松江一府當紹
熙時秋苖止十一萬二千三百餘石景定中賈似道買
民田以為公田益糧一十五萬八千二百餘石宋末官
民田地稅糧共四十二萬二千八百餘石量加圓斛元
初田稅比宋尤輕然至大德間没入朱清張瑄田後至
元間又没入朱國珍管明等田一府稅糧至有八十萬
石迨至季年張士誠又併諸撥屬財賦府與夫營圍沙
職僧道站役等田至洪武以來一府稅糧共一百二十
餘萬石租既大重民不能堪於是皇上憐民重困屢降
德音將天下係官田地糧額遞減三分二分外(即宣德/五年二)
(月癸巳/詔書)松江一府稅糧尚不下一百二萬九千餘石愚
厯觀徃古自有田稅以來未有若是之重者也以農夫
蠶婦凍而織餒而耕供稅不足則賣兒鬻女又不足然
後不得已而逃以至田地荒蕪錢糧年年拖欠向蒙恩
赦自永樂十三年至十九年七年之間所免稅糧不下
數百萬石永樂二十年至宣德三年又復七年拖欠折
收輕齎亦不下數百萬石折收之後兩奉詔書勅諭自
宣德七年以前拖欠糧草鹽糧也種子粒稅絲門攤課
鈔悉皆停徵前後一十八年間蠲免折收停徴至不可
算由此觀之徒有重稅之名殊無徵稅之實願閣下轉
達皇上稽古稅法斟酌取舍以宜於今者而稅之輕其
重額使民如期輸納此則國家有輕稅之名又有徴稅
之實矣
今按宣廟實録洪熙元年閏七月廣西右布政使周幹
自蘇常嘉湖等府廵視還言蘇州等處人民多有逃亡
者詢之耆老皆云由官府弊政困民所致如吳江崑山
民田畝舊稅五升小民佃種富室田畝出私租一石後
因没入官依私租減二斗是十分而取八也撥賜公侯
駙馬等項田每畝舊輸租一石後因事故還官又如私
租例盡取之且十分而取其八民猶不堪況盡取之乎
盡取則無以給私家而必至凍餒欲不逃亡不可得矣
乞命所司將没官之田及公侯還官田租俱照彼處官
田起科畝稅六斗則田地無抛荒之患而小民得以安
生下部議宣德五年二月癸巳詔各處舊額官田起科
不一租糧既重農民弗勝自今年為始每田一畝舊額
納糧自一斗至四斗者各減十分之二自四斗一升至一
石以上者各減十分之三永為定例六年三月廵撫侍
郎周忱言松江府華亭上海二縣舊有官田稅糧二萬
七千九百餘石俱是古額科糧太重乞依民田起科庶
徴收易完上命行在户部會官議劾忱變亂成法沽名
要譽請罪之上不許七年三月庚申朔詔但係官田塘
地稅糧不分古額近額悉依五年二月癸巳詔書減免
不許故違辛酉上退朝御左順門謂尚書胡濙曰朕昨
以官田賦重百姓苦之詔減什之三以蘇民力嘗聞外
間有言朝廷每下詔蠲除租賦而户部皆不准甚者文
移戒約有司有勿以詔書為辭之語若然則是廢格詔
令壅遏恩澤不使下流其咎若何今減租之令務在必
行書曰民惟邦本本固邦寜有子曰百姓不足君孰與
足卿等皆士人豈不知此朕昨有詩述此意今以示卿
其念之毋忘濙等皆頓首謝其詩曰官租頗繁重在昔
葢有因而此服田者本皆貧下民耕作既勞勩輸納亦
苦辛遂令衣食微曷以贍其身殷念惻予懐故迹安得
循下詔減什三行之四方均先王視萬姓有若父子親
兹惟重邦本豈曰矜吾仁英廟實録正統元年閏六月
丁夘行在户部奏浙江直𨽻蘇松等處減除稅糧請命
各處廵撫侍郎并同府縣官用心覈實其官田每畝秋
糧四斗一升至二石以上者減作二斗七升二斗一升
以上至四斗者減作二斗一斗一升至二斗者減作一
斗明白具數送部磨勘從之(按嘉靖十七年冊長洲縣/田猶有七斗以上者今與)
(民田通均而猶三斗七升/是此㫖當日未盡奉行也)
官田自漢以來有之宋史建炎元年籍蔡京王黼等莊
以為官田開禧三年誅韓侂胄明年置安邉所韓侂胄
與其他權倖没入之田及圍田湖田之在官者皆𨽻焉
輸米七十二萬一千七百斛有奇錢一百三十一萬五
千緡有奇而已景定四年殿中侍御史陳堯道右正言
曹孝慶監察御史虞虙張晞顔等言乞依祖宗限田議
自兩浙江東西官民户踰限之田抽三分之一買充公
田得一千萬畝之田則歲有六七百萬斛之入丞相賈
似道主其議行之始於浙西六郡凡田畝起租滿石者
予二百貫以次遞減有司以買田多為功皆謬以七八
斗為石其後田少與磽瘠虧租與佃人負租而逃者率
取償田主六郡之民多破家矣(理宗紀言平江江陰安/吉嘉興常州鎮江六郡)
(已買公田三百/五十餘萬畝)而平江之田獨多(似道傳包恢知平江/督買田至以肉刑從)
(事/)元之有天下也此田皆别領於官松江府志言元時
苖稅公田外復有江淮財賦都總管府領故宋后妃田
以供太后江浙財賦府領籍没朱(清/)張(瑄/)田以供中宫
(元史天暦二年十月立/平江等處田賦提舉司)稻田提領所領籍没朱(國珍/)管
(明/)田以賜丞相托克托撥賜莊(在上海十九保巳元史至托/正四年六月己  賜托克)
(松江田為立松江/等處稻田提領所)領宋親王及新籍明慶妙行二寺等
田(又有汪闗闗/滿經厯田)以賜影堂寺院諸王近臣又有括入白
雲宗僧田(元史成宗紀大徳七年七月罷江南白雲宗/緫攝所其田令依例輸租仁宗紀至大四年)
(二月御史臺言白雲宗總攝所統江南為僧之有髪者/不養父母避役損民乞追收所受璽書銀印勒還民籍)
(從/之)皆不係州縣元額而元史所記賜田大臣如拜珠雅
克特穆爾䓁諸王如魯王多阿克巴拉郯王徹徹爾圖等公主
如魯國大長公主寺院如集慶萬壽二寺無不以平江
田而平江之官田又多至張士誠據呉之日其所署平
章太尉等官皆出於負販小人無不志在良田美宅一
時買獻之産徧於平江而一入版圗亦按其租簿没入
之已而富民沈萬三等又多以事被籍是故改平江曰
蘇州而蘇州之官田多而益多故宣德七年六月戊子
知府況鍾所奏之數長洲等七縣秋糧二百七十七萬
九千餘石其中民糧止一十五萬三千一百七十餘石
官糧二百六十二萬五千九百三十餘石是一府之地
土無慮皆官田而民田不過十五分之一也且夫民田
僅以五升起科而官田之一石者奉詔減其什之三而
猶為七斗是則民間之田一入於官而一畝之糧化而
為十四畝矣(實錄宣徳七年七月己未行在户部奏直/𨽻松江府没官田宜准民田例起科上從)
(之命各處没官/田糧俱准此例)此固其極重難返之勢始於景定訖於
洪武而徵科之額十倍於紹熙以前者也於是廵撫周
忱有均耗之法有改𣲖金花官布之法以寛官田而租
額之重則一定而不可改若夫官田之農具車牛其始
皆給於官而歲輸其稅浸久不可問而其稅復𣲖之於
田然而官田官之田也國家之所有而耕者猶人家之
佃户也民田民自有之田也各為一冊而徴之猶夫宋
史所謂一曰官田之賦二曰民田之賦金史所謂官田
曰租私田曰稅者而未嘗併也相沿日久版籍訛脫疆
界莫尋村鄙之氓未嘗見冊買賣過割之際徃往以官
作民而里胥之飛灑移換者又百出而不可䆒所謂官
田者非昔之官田矣乃至訟端無窮而賦不理於是景
泰二年從浙江布政司右布政使楊瓚之言將湖州府
官田重租分𣲖民田輕租之家承納及歸併則例四年
詔廵撫直𨽻侍郎李敏均定應天等府州縣官民田(先/是)
(正統中户部㑹官議令江南小户官田改為民田起科/而量改大户民田為官田以備其數既又因御史徐郁)
(奏令所司均配扣算務使民田量𢃄官田辦糧以甦貧/困俱行廵撫侍郎周忱清理然民田多係官豪占據莫)
(能究竟其弊仍舊至是郁復以為言户部請從其議/命敏均定搭𣲖敢有恃強阻滯者執治其罪從之)嘉
靖二十六年嘉興知府趙瀛剙議田不分官民稅不分
等則一切以三斗起徴蘇松常三府從而效之自官田
之七斗六斗下至民田之五升通為一則而州縣之額
各視其所有官田之多少輕重為準多者長洲至畝科
三斗七升少者太倉畝科二斗九升矣國家失累代之
公田而小民乃代官佃納無涯之租賦事之不平莫甚
於此然而為此說者亦窮於勢之無可奈何而當日之
士大夫亦皆帖然而無異論亦以治如亂絲不得守二
三百年紙上之虗科而使斯人之害如水益深而不可
救也(惟唐太常鶴徴作/武進志極為惋歎)抑嘗論之自三代以下田得買
賣而所謂業主者即連陌跨阡不過本其錙銖之直而
直之高下則又以時為之地力之盈虗人事之贏絀率
數十年而一變奈之何一入於官而遂如山河界域之
不可動也且景定之君臣其買此田者不過予以告牒
㑹子虗名不售之物逼而奪之以至彗出民愁而自亡
其國(宋史買公田五千畝以上以銀半分官告五分度/牒二分㑹子三分半五千畝以下以銀半分官告)
(三分度牒三分㑹子三分半千畝以下度牒㑹子各半/五百畝至三百畝全以㑹子及田事成每石官給止四)
(十貫而半是告牒民持/之而不得售六郡騷然)四百餘年之後推本重賦之繇
則猶其遺禍也(宋史謂其弊極多其租尤重及/宋亡遺患猶不息亮哉斯言)而況於
没入之田本無其直者乎至於今日佃非昔日之佃而
主亦非昔日之主則夫官田者亦將與冊籍而俱銷共
車牛而皆盡矣猶執官租之說以求之固已不可行(隋/書)
(李徳林傳高祖以高阿那肱衛國縣市店八十區賜徳/林車駕幸晋陽店人上表稱地是民物高氏强奪於内)
(造舍上命有司科還價直則是以當代之君而還前代/所奪之地價古人已有之矣  又考後漢書譙𤣥子瑛)
(奉家錢千萬於公孫述以贖父死及𤣥䘚天下平定𤣥/弟慶以狀詣闕自陳尤武勅所在還𤣥家錢則知人主)
(以天下為心/固當如此)而欲一切改從民田以復五升之額即又
駭於衆而損於國有王者作咸則三壤謂宜遣使案行
吳中逐縣清丈定其肥瘠高下為三等上田科二斗中
田一斗五升下田一斗山塘塗蕩以升以合計者附於
冊後而概謂之曰民田惟學田屯田乃謂之官田則民
樂業而賦易完視之紹熙以前猶五六倍也豈非去累
代之横征而立萬年之永利者乎昔者唐末中原宿兵
所在皆置營田以耕曠土其後又募高貲户使輸課佃
之户部别置官司總領不𨽻州縣梁太祖擊淮南掠得
牛以千萬計給東南諸州農民使歳輸租自是歴數十
年牛死而租不除民甚苦之周太祖素知其弊用張凝
李榖之言悉罷户部營田務以其民𨽻州縣其田廬牛
農器並賜見佃者為永業悉除租牛課是歲户部增三
萬餘户或言營田有肥饒者不若鬻之可得錢數十萬
緡以資國帝曰利在於民猶在國也朕用此錢何為嗚
呼以五代之君猶知此義而況他日大有為之主必有
朝聞而夕行之者矣(宋紹興二十三年知池州黄子游/言青陽縣苖七八倍於諸縣因南)
(唐嘗以縣為宋齊丘食邑故輸三斗後/遂為額詔減苖稅二分有半科米二分)
今存者惟衛所屯田學田勲戚欽賜莊田三者猶是官
田南京各衙門所管草塲田地佃户亦轉相典賣不異
民田蘇州一府惟呉縣山不曽均為一則至今有官山
私山之名官山每畝科五升私山畝科一升五勺
今高淳縣之西有永豐鄉者宋時之湖田所謂永豐圩
者也文獻通考永豐圩自政和五年圍湖成田初令百
姓請佃後以賜蔡京又以賜韓世忠又以賜秦檜繼撥
𨽻行宫今𨽻總所(宋史建康府永豊圩租/米歲以三萬石為額)王弼(成化十/一年進)
(士溧水/知縣)永豐謡曰永豐圩接永寜鄉一畝官田八斗糧
人家種田無厚薄了得官租身即樂前年大水平斗門
圩底禾苖無半分里胥告災縣官怒至今追租如追魂
有田追租未足怪盡將官田作民賣富家得田貧納租
年年舊租結新債舊租了新租促更向城中賣黄犢一
犢千文任時估債家算息不算母嗚呼有犢可賣君莫
悲東鄰賣犢兼賣兒但願有兒在我邊明年還得種官
田讀此詩知當日官佃之苦即已如此(元史閻復傳言/江南公田租重)
(宜減以/貸貧民)而以官作民亦不始於近日矣
元微之集奏狀右臣當州百姓田地每畝只稅粟九升
五合草四分地頭𣙜酒錢共出二十一文已下其諸色
職田每畝約稅粟三斗草三束脚錢一百二十文若是
京官上司職田又湏百姓變米雇車般送比量正稅近
於四倍其公廨田官田驛田等所稅輕重約與職田
相似是則官田之苦自唐已然不始於宋元也故先朝
洪熙宣德中屢下詔書令民間有抛荒官田召人開耕
依民田例起科又不獨蘇松常三府為然
吳中之民有田者什一為人佃作者十九其畝甚窄而
凡溝渠道路皆并其稅於田之中歲僅秋禾一熟一畝
之收不能至三石(凡言石者/皆以官斛)少者不過一石有餘而私
租之重者至一石二三斗少亦八九斗佃人竭一歲之
力糞㙲工作一畝之費可一緡而收成之日所得不過
數斗至有今日完租而明日乞貸者故既減糧額即當
禁限私租上田不得過八斗如此則貧者漸富而富者
亦不至於貧元史成宗紀至元三十一年十月辛巳(時/成)
(宗即/位)江浙行省臣言陛下即位之初詔蠲今歲田租十
分之三然江南與江北異貧者佃富人之田歲輸其租
今所蠲特及田主其佃民輸租如故則是恩及富室而
不被及於貧民也宜令佃民當輸田主者亦如所蠲之
數從之(明朝宣徳十年五月乙未刑/科給事中年富亦有此請)大德八年正月乙
未詔江南佃户私租太重以十分為率普減二分永為
定例前一事為特恩之蠲後一事為永額之減而皆所
以寛其佃户也是則厚下之政前代已有行之者
漢武帝時董仲舒言或耕豪民之田見稅什五唐德宗
時陸贄言今京畿之内每田一畝官稅五升而私家收
租有畝至一石者是二十倍於官稅也降及中等租猶
半之夫土地王者之所有耕稼農夫之所為而兼并之
徒居然受利望令凡所占田約為條限裁減租價務利
貧人仲舒所言則今之分租贄所言則今之包租也然
猶謂之豪民謂之兼并之徒(食貨志豪民侵陵分田刼/假師古曰分田謂貧者無)
(田而取富人田耕種共分其所收也假亦謂貧人/賃富人之田也刼者富人刼奪其稅侵欺之也)宋已
下則公然號為田主矣
　　豫借
唐𤣥宗天寳三載制曰每載庸調八月徵收農功未畢
恐難濟辦自今已後延至九月二十日為限至代宗廣
德二年七月庚子稅天下地畝青苖錢以給百官俸(田/一)
(畝稅錢/十五)所謂青苖錢者以國用急不及待秋方苖青而
徵之故號青苖錢主其任者為青苖使(此與宋王安石/所行青苖錢之)
(法不同彼則當青黄未接之時貸錢於貧民而/取其息本謂之常平錢民問名為青苖錢耳)遂為後
代豫借之始陸宣公言蠶事方興已輸縑稅農功未艾
遽歛榖租上司之繩責既嚴下吏之威暴愈促有者急
賣而耗其半直無者求假而費其倍酬憲宗元和六年
二月制以新陳未接營辦尤艱凡有給用委觀察使以
供軍錢方貟借便不得量抽百姓故韓文公有游城南
詩云白布長衫紫領巾差科未動是閒身麥苖含穟桑
生葚共向田頭樂社神是三四月之間尚未動差科也
至後唐莊宗同光四年三月戊辰以軍食不足勅河南
尹豫借夏秋稅其時外内離叛未及一月國亡主滅明
宗即位頗知愛民見於文獻通考所載長興四年起徵
條流其節候早者五月十五日起徵八月一日納足遞
而下之其尤晚者六月十五日起徵九月納足周世宗
顯德三年十月丙子上謂侍臣曰近朝徵歛榖帛多不
俟收穫紡績之畢乃詔三司自今夏稅以六月秋稅以
十月起徵是莊宗雖有三月豫借之令而實未嘗行也
乃後代國勢阽危非若同光而春初即出榜開徵其病
民又甚矣
詩云碩䑕碩䑕無食我苖謝君直曰苖未秀而食之貪
之甚也明之為豫借者食苖之政也有不敺民而適樂
郊者乎
虞謙洪武末為杭州府知府嘗建議僧道民之蠧今江
南寺院田多或數百頃而徭役未嘗及之貧民無田徃
徃為徭役所困請為定制僧道每人田無過十畝餘田
以均平民初是之已而謂非舊制遂廢
　　紡織之利
今邊郡之民既不知耕又不知織雖有材力而安於游
惰華陰王宏撰著議以為延安一府布帛之價貴於西
安數倍既不獲紡織之利而又歲有買布之費生計日
蹙國稅日逋非盡其民之惰以無教之者耳今當每州
縣發紡織之具一副令有司依式造成散給里下募外
郡能織者為師即以民之勤惰工拙為有司之殿最一
二年間民享其利將自為之而不煩程督矣計延安一
府四萬五千餘户户不下三女子固已十三萬餘人其
為利益豈不甚多按鹽鐵論曰邊民無桑麻之利仰中
國絲絮而後衣之夏不釋複冬不離窟父子夫婦内藏
於專室土圜之中崔寔政論曰僕前為五原太守土俗
不知緝績冬積草伏卧其中若見吏以草纒身令人酸
鼻(今火同人多是如此婦人出草/則穿紙袴真所謂倮蟲者也)吾乃賣儲峙得二十
餘萬詣雁門廣武迎織師使巧手作機乃紡以教民織
(後漢書采/入本傳)是則古人有行之者矣漢志有云冬民既入
婦人同巷相從夜績女工一月得四十五日八月載績
為公子裳豳之舊俗也率而行之富強之效惇龎之化
豈難致哉
吳華覈上書欲禁綾綺錦繡以一生民之原豐榖帛之
業謂今吏士之家少無子女多者三四少者一二通令
户有一女十萬家則十萬人人人織績一歳一束則十
萬束矣使四疆之内同心戮力數年之間布帛必積恣
民五色惟所服用但禁綺繡無益之飾且美貌者不待
華采以崇好豔姿者不待文綺以致愛有之無益廢之
無損何愛而不暫禁以充府藏之急乎此救乏之上務
富國之本業使管晏復生無以易此方今纂組日新侈
薄彌甚斵雕為樸意亦可行之會乎
　　馬政
析因夷隩先王之所以處人民也日中而出日中而入
(左氏莊二/十九年傳)先王之所以處廐馬也
漢鼂錯言令民有車騎馬一匹者復䘚三人(師古曰當/為䘚者免)
(其三人不為䘚者/復其錢  本傳)文帝從之故文景之富衆庶街巷有
馬仟伯(阡陌/字同)之間成羣乘牸牝者擯而不得㑹聚(漢書/食貨)
(志/)若乃塞之斥也橋桃致馬千匹(貨殖/傳)班壹避墜(古地/字)
於樓煩致馬牛羊數千羣(敘/傳)則民間之馬其盛可知武
帝輪臺之悔乃修馬復令(復䘚三人之/令  西域傳)唐𤣥宗開元九
年詔天下之有馬者州縣皆先以郵遞軍旅之役定户
復緣以升之百姓畏苦乃多不畜馬故騎射之士減曩
時自今諸州民勿限有無蔭能家畜十馬以下免帖驛
郵遞征行定户無以馬為貲(唐書/兵志)古之人君其欲民之
有馬如此惟魏世宗正始四年十一月丁未禁河南畜
牝馬(魏書本紀河延昌元年六/月戊寅通  南牝馬之禁)元世祖至元二十三年
六月戊申括諸路馬凡色目人有馬者三取其二漢民
悉入官敢匿與互市者罪之(元史/本紀)實錄言永樂元年七
月丙戌上諭兵部臣曰比聞民間馬價騰貴葢禁民不
得私畜故也漢文景時閭里有馬成羣民有即國家之
有其榜諭天下聽軍民畜馬勿禁又曰三五年後庶幾
馬漸蕃息此承元人禁馬之後故有此諭而洪熙元年
正月辛巳上申諭兵部令民間畜官馬者二歲納駒一
匹俾得以餘力養私馬至宣德六年有陜西安定衛土民
王從義畜馬蕃息數以來獻此則小為之而小效者也
然未及修漢唐復馬之令也
　　驛傳
後唐輿服志曰驛馬三十里一置史記田横乗傳詣雒
陽未至三十里至尸鄉□置是也唐制亦然(唐書百官/志凡三十)
(里有/驛)白居易詩從陜至東京(今陜州至/河南府)山低路漸平風
光四百里(在今代為/三百里)車馬十三程是也(桑維翰對晋高/祖言大梁距魏)
(不過/十里)其行或一日而馳十驛岑參詩一驛過一驛驛騎
如星流平明發咸陽暮及隴山頭韓愈詩銜命山東撫
亂師日馳三百自嫌遲是也(天寳六載勅自今左/降官日馳十驛以上)又如
天寳十四載十一月丙寅安祿山反於范陽壬申聞於
行在所時上在華清宫(在今臨/潼縣)六日而達至徳二載九
月癸夘廣平王收西京甲辰㨗書至行在時上在鳯翔
府一日而達而唐制赦書日行五百里則又不止於十
驛也古人以置驛之多故行速而馬不弊後人以節費
之說歴次裁併至有七八十里而一驛者馬倒官逃職
此之故盍一考之前史乎(且如通州潞河驛四十里至/夏店驛五十里至公樂驛五)
(十里至蘭州漁陽驛今以夏店公樂二驛併於三河則/一驛七十里矣豈不勞乎又如定州永定驛五十里至)
(西樂驛四十五里至伏城驛四十里至真定府恒/山驛猶仍舊貫使併為三驛亦必不堪其敝矣)
古人以三十里為一舍左傳楚子入鄭退三十里而許
之平注以為退一舍而詩言我服既成于三十里周禮
遺人三十里有宿宿有路室然則漢人之驛馬三十里
一置有自來矣(史記晋世家注引賈逵曰司馬法/從遯不過三舍三舍九十里也)
明初凡驛皆有倉洪熙元年六月丙辰河南新安知縣
陶鎔奏縣在山谷土瘠民貧遇歲不登公私無措惟南
關驛有儲糧臣不及待報借給貧民一千七百二十八
石上嘉其稱職即此一事而當時儲畜之裕法令之寛
賢尹益下之權明主居高之聽皆非季世之所能及矣
然則驛之有倉不但以供賓客使臣而亦所以待凶荒
囏阨實周禮遺人之掌也帖括後生何足以知先王之
政哉
今時十里一鋪(俗作/舖)設䘚以遞公文(金史泰和六年初/置急逓舖腰鈴傳)
(遞日行三百里奉大名府志唐有銀牌末熙寜有金字/牌急脚逓岳飛  詔班師一日中十二金字牌是也)
孟子所云置郵而傳命葢古已有之史記白起既行出
咸陽西門十里至杜郵漢書黄覇傳注師古曰郵亭書
舍謂傳送文書所止處
　　漕程
山堂考索載唐漕制凡陸行之程馬日七十里步及驢
五十里車三十里水行之程舟之重者沂河日三十里
江四十里餘水四十五里空舟沂河四十里江五十里
餘水六十里沿流之舟則輕重同制河日一百五十里
江一百里餘水七十里轉運徵歛送納皆準程節其遲
速其三峽砥柱之類不拘此限此法可以不盡人馬之
力而亦無逗留之患明之過淮過洪及囘空之限猶有
此意而其用車驢則必窮日之力而後止以至於人畜
兩弊豈非後人之急廹日甚於前人也與然其效可睹
矣
　　行鹽
松江李雯論鹽之產於塲猶五榖之生於地宜就塲定
額一稅之後不問其所之則國與民兩利又曰天下皆
私鹽則天下皆官鹽也此論鑿鑿可行丘仲深大學衍
義補言復海運而引杜子美詩雲㠶轉遼海稉(俗作/粳)稻
來東吳為證余於鹽法亦引子美詩云蜀麻吳鹽自古
通又曰風烟𣺌吳蜀舟楫通鹽麻又曰蜀麻久不來吳
鹽擁荆門若如後代之法各有行鹽地界呉鹽安得至
蜀哉人人誦杜詩而不知此故事所云誦詩三百授之
以政不達者也
洪武三年六月辛巳山西行省言大同糧儲自陵縣長
蘆運至太和嶺路逺費重若令商人於大同倉入米一
石太原倉入米一石三斗者俱准鹽一引引二百斤商
人鬻畢即以原給引自赴所在官司繳之如此則轉輸
之費省而軍儲充矣從之此中鹽之法所自始
唐劉晏為轉連使專用𣙜鹽法充軍國之費時自許汝
鄭鄧之西皆食河東池鹽度支主之汴滑唐蔡之東皆
食海鹽晏主之晏以為鹽吏多則州縣擾故但於出鹽
之鄉置鹽官收鹽户所主之鹽轉鬻於商人任其所之
自餘州縣不復置官其江嶺間去鹽鄉逺者轉官鹽於
彼貯之或商絶鹽貴則減價鬻之謂之常平鹽官獲其
利而民不乏鹽始江淮鹽利不過四十萬緡季年乃六
百萬緡由是國用充足而民不困弊今日鹽利之不可
興正以鹽吏之不可罷讀史者可以慨然有省矣
行鹽地分有逺近之不同逺於官而近於私則民不得
不買私鹽既買私鹽則興販之徒必興於是乎盗賊多
而刑獄滋矣宋史言江西之䖍州地連廣南而福建之
汀州亦與䖍接䖍鹽弗善汀故不産鹽二州民多盜販
廣南鹽以射利(又言䖍州官鹽自淮南運致鹵濕襍惡/輕不及斤而價至四十七錢嶺南鹽販)
(入䖍一斤半當一斤純白不襍賣錢二十以故䖍人盡/食嶺南鹽䖍州即今贑州府宋時屢議不定介䘚食廣)
(東/鹽)每歲秋冬田事纔畢恒數十百為羣持甲兵旗鼔徃
䖍汀漳潮循梅惠廣八州之地所至刼人榖帛掠人婦
女與廵捕吏䘚鬬格或至殺傷則起為盜依阻險要捕
不能得或赦其罪招之元末之張士誠以鹽徒而盜據
吳會其小小興販雖太平之世未嘗絶也余少居崑山
常熟之間為兩浙行鹽地而民間多販淮鹽自通州渡
江其色青黑視官鹽為善及游大同所食者蕃鹽堅緻
精好此地利之便非國法之所能禁也明知其不能禁
而設為廵捕之格課以私鹽之獲每季若干為一定之
額寧非奉行之具文哉
宋嘉祐中著作佐郎何鬲三班奉職王嘉麟上書請罷
給茶本錢縱園户貿易而官收租錢與所在征算歸𣙜
貨務以償邊糴之費可以䟽利源而寛民力仁宗從之
其詔書曰厯世之敝一旦以除著為經常弗復更制是
以雖當王安石之時而於茶法未有所變其說可通之
於鹽課者也
　
　
　
　
　日知錄卷十
欽定四庫全書
　日知錄巻十一　　　　崑山　顧炎武　撰
　　權量
三代以來權量之制自隋文帝一變杜氏通典言六朝
量三升當今一升秤三兩當今一兩尺一尺二寸當今
一尺(今謂/即時)左傳定公八年正義曰魏齊斗稱於古二而
為一周隋斗稱於古三而為一隋書律厯志言梁陳依
古斗齊以古升五升為一斗周以玉升一升當官斗一
升三合四勺開皇以古斗三升為一升大業初依復古
斗梁陳依古稱齊以古稱一斤八兩為一斤周玉稱四
兩當古稱四兩半開皇以古稱三斤為一斤大業初依
復古稱今考之傳記如孟子以舉百鈞為有力人三十
斤為鈞百鈞則三千斤晉書成帝紀今諸郡舉力人能
舉千五百斤以上者史記秦始皇紀金人十二重各千
石置宫廷中百二十斤為石千石則十二萬斤漢舊儀
祭天養牛五歳至二千斤晉書南陽王保傳自稱重八
百斤不應若此之重考工記爵一升觚三升(儀禮特牲/饋食禮注)
(觚三/升)獻一爵而酬以觚一獻而三酬則一豆矣禮記宗
廟之祭貴者獻以爵賤者獻以散尊者舉觶卑者舉角
五獻之尊門外缶門内壺君尊瓦甒注凡觴一升曰爵
二升曰觚三升曰觶四升曰角壺大一石瓦甒五斗詩
曰我姑酌彼金罍毛說人君以黄金飾尊大一碩每食
四簋正義四簋器容㪷二升不應若此之巨周禮舍人
䘮紀共飯米注飯所以實口君用梁大夫用稷士用稻
皆四升管子凡食鹽之數一月丈夫五升少半婦人三
升少半嬰兒二升少半史記亷頗傳一飯斗米漢書食
貨志食人月一石半趙充國傳以一馬自佗負三十日
食為米二斛四斗麥八斛匈奴傳計一人三百日食用
􁧌十八斛不應若此之多史記河渠書可令畝十石嵇
康養生論夫田種者一畝十斛謂之良田晉書傅𤣥傳
白田收至十餘斛水田至數十斛今之收穫最多亦不
及此數靈樞經人食一日中五升既夕禮朝一溢米莫
一溢米注二十兩曰溢為米一升二十四分升之一晉
書宣帝紀問諸葛公食可幾何對曰三四升會稽王道
子傳國用虗竭自司徒以下日廪七升本皆言少而反
得多是知古之權量比之於今大抵皆三而當一也史
記孔子世家孔子居魯奉粟六萬索隱曰當是六萬斗
正義曰六萬小斗當今二千石也此唐人所言三而當
一之驗葢自三代以後取民無制權量之屬每代遞増
至魏孝文太和十九年詔改長尺大㪷依周禮制度班
之天下(魏書張普惠傳神龜中上疏言高宗廢火斗去/長尺改重稱所以愛萬姓從薄賦故海内之人)
(歌舞以供其賦奔走以役其勤天子信於上億兆/樂於下自兹以降漸漸長濶百姓嗟怨聞於朝野)隋煬
帝大業三年四月壬辰改度量權衡並依古式雖有此
制竟不能復古至唐時猶有大斗小斗大兩小兩之名
而後代則不復言矣
山堂考索斛之為制方尺而深尺班志乃云其中容十
斗葢古用之斗小
歐陽公集古錄有谷口銅甬始元四年左馮翊造其銘
曰谷口銅甬容十斗重四十斤以今權量校之容三斗
重十五斤斗則三而有餘斤則三而不足吕氏考古圖
漢好畤官厨鼎刻曰重九斤一兩今重三斤六兩今六
兩當漢之一斤又曰軹家釡三斗弱軹家甑三斗一升
當漢之一石大抵是三而當一也
古以二十四銖為兩五銖錢十枚計重二兩二銖今稱
得十枚當今之一兩弱又漢書王莽傳言天鳯元年改
作貨布長二寸五分廣一寸首長八分有奇廣八分其
圜好徑二分半足枝長八分間廣二分其文右曰貨左
曰布重二十五銖頃富平民掊地得貨布一罌所謂長
二十五分者今鈔尺之一寸六分有奇廣一寸者今之
六分有半八分者今之五分而二十五銖者今稱得百
分兩之四十二(俗云四/錢二分)是則今代之大於古者量為最
權次之度又次之矣晉書摯虞傳將作大匠陳勰掘地
得古尺尚書奏今尺長於古尺宜以古為正潘岳以為
習用已久不宜復改虞駮曰昔聖人有以見天下之賾
而擬其形容象物制器以存時用故參兩天地以正算
數之紀依律計分以定長短之度其作之也有則故用
之也有徴考步兩儀則天地無所隱其情準正三辰則
懸象無所容其謬施之金石則音韻和諧措之規矩則
器用合宜一本不差而萬物皆正及其差也事皆反是
今尺長於古尺幾於半寸樂府用之律吕不合史官用
之厯象失占醫術用之孔穴乖錯此三者度量之所繇
生得失之所取徴皆絓閡而不得通故宜改今而從古
也唐虞之制同律度量衡仲尼之訓謹權審度今兩尺
並用不可謂之同知失而行不可謂之謹不同不謹是
謂謬法非所以軌物垂則示人之極凡物有多而易改
亦有少而難變有改而致煩亦有變而之簡度量是人
所常用而長短非人所戀惜是多而易改者也正失於
得反邪於正一時之變永世無二是變而之簡者也憲
章成式不失其舊物季末茍合之制異端雜亂之用宜
以時釐改貞夫一者也臣以為宜如所奏
　　大斗大兩
漢書貨殖傳黍十大斗師古曰大斗者異於量米粟之
斗也是漢時已有大斗但用之量麄貨耳
唐六典凡度以北方秬黍中者一黍之廣為分十分為
寸十寸為尺一尺二寸為大尺十尺為丈凡量以秬黍
中者容一千二百黍為龠二龠為合十合為升十升為
斗三斗為大斗十斗為斛凡權衡以秬黍中者百黍之
重為銖(應劭曰十黍為/絫十絫為銖)二十四銖為兩三兩為大兩十
六兩為斤凡積秬黍為度量權衡者調鍾律測晷景合
湯藥及冠冕之制則用之内外官司悉用大者按唐時
權量是古今小大並行太史太常太醫用古(杜氏通典/云貞觀中)
(張文收鑄銅斛稱尺以今常用度量校之尺當六之五/衡量皆三之一  舊唐書代宗紀大歴十年八月太常)
(寺奏諸州府所用㪷稱當寺給銅㪷稱州府依様製造/而行從之  通典載諸郡土貢上黨郡貢人參三百小)
(兩高平郡貢白石英五十小兩濟陽郡貢阿膠二百小/斤鹿角膠三十小斤臨封郡貢石斛十小斤南陵郡貢)
(石斛十小斤同陵郡貢石斛二十小斤此則/貢物中亦有用小斤小兩者然皆湯藥之用)他有司皆
用今久則其今者通行而古者廢矣
宋沈括筆談曰予受詔考鍾律及鑄渾儀求秦漢以來
度量計六斗當今之一斗七升九合秤三斤當今十三
兩是宋時權量又大於唐也
元史言至元二十年頒行宋文思院小口斛又言世祖
取江南命輸米者止用宋斗斛以宋一石當今七斗故
也是則元之斗斛又大於宋也
　　漢禄言石
古時制祿之數皆用斗斛左傳言豆區釡鍾各自其四
以登于釡論語與之釡與之庾孟子養弟子以萬鍾皆
量也漢承秦制始以石為名(韓非子王因收吏璽自三/百石已上皆效之子之是)
(時即以石制禄/史記燕世家同)故有中二千石二千石比二千石千石
比千石六百石比六百石四百石比四百石三百石比
三百石二百石比二百石百石而三公號萬石百二十
斤為石是以權代量然考後漢百官志所載月奉之數
則大將軍三公奉月三百五十斛以至斗食奉月十一
斛又未嘗不用斛所謂二千石以至百石者但以為品
級之差而已(汲黯傳注如淳曰真二千石月得百五十/斛歲凡得千八百石耳二千石月得百二)
(十斛歲凡得一千/四百四十石耳)今人以十斗為石本於此不知秦時
所謂金人十二重各千石撞萬石之鍾縣石鑄鍾虞衡
石程書之類皆權也非量也惟白圭傳穀長石斗淳于
髠傳一斗亦醉一石亦醉對斗言之是移權之名於量
爾
葉夢得巖下放言名生於實凡物皆然以斛為石不知
起何時自漢以來始見之石本五權之名漢制重百二
十斤為石非量名也以之取民賦祿如二千石之類以
榖百二十斤為斛猶之可也若酒言石酒之多少本不
係榖數從其取之醇醨以今准之酒之醇者斛止取七
斗或六斗而醨者多至於十五六斗若以榖百二十斤
為斛酒從其權名則當為酒十五六斗從其量名則斛
當榖百八九十斤進退兩無所合是漢酒言石者未嘗
有定數也(謝肇淛謂古者爵容一升十爵為斗百爵為/石以考工記一獻三酬之說準之良然昔人)
(未詳/此義)至於麵言斛石麵亦未必正為麥百二十斤而麥
之實又有大小虛實然沿襲至今莫知為非及弓弩較
力言斗言石此乃古法打硾以斤為别而世反疑之乃
知名實何常之有
史記貨殖傳狐貂裘千皮羔羊裘千石變皮言石亦互
文也凡細而輕者則以皮計麤而重者則以石計
　　以錢代銖
古算法二十四銖為兩漢軹家釡銘重十斤九銖軹家
甑銘重四斤廿銖是也近代算家不便乃十分其兩而
有錢之名此字本是借用錢幣之錢非數家之正名簿
領用之可耳今人以入文字可笑唐書武德四年鑄開
通元寶徑八分重二銖四絫(絫或作參沈存中曰今蜀/部亦以十參為一銖參乃)
(古之/絫字)積十錢重一兩得輕重大小之中所謂二銖四絫
者今一錢之重也後人以其繁而難曉故代以錢字
度量皆以十起數惟權則以一龠容千二百黍重十二
銖兩之為兩十六兩為斤三十斤為鈞四鈞為石今人
改銖為錢而自兩以上則絫百絫千以至於萬而權之
數亦以十起矣漢制錢言銖金言斤其名近古
宋史律歴志太宗淳化三年三月詔曰書云協時月正
日同律度量衡所以建國經而立民極也國家萬邦咸
乂九賦是均顧出納於有司繫權衡之定式如聞秬黍
之制或差毫釐錘鉤為姦害及黎庶宜令詳定稱法著
為通規事下有司監内藏庫崇儀使劉蒙劉承珪言太
府寺舊銅式自一錢至十斤凡五十一輕重無準外府
藏受黄金必自毫釐計之式自錢始則傷於重遂尋本
末别制法物至景徳中承珪重加參定而權衡之制益
為精備其法葢取漢志子榖秬黍為則廣十黍以為寸
從其大樂之尺(秬黍黒黍也樂尺自黄鍾之管而生/也謂以秬黍中者為分寸輕重之制)就
成二術(二術謂以尺/黍而求氂絫)因度尺而求氂(度者丈尺之縂名/謂因樂尺之原起)
(於黍而成於寸析寸為分析分為氂析氂為毫析毫為/絲析絲為忽則十怱為一絲十絲為一毫十毫為一氂)
(十氂為/一分)自積黍而取絫(從積黍而取絫則十黍為絫十/絫為銖二十四銖為兩絫銖皆)
(以銅/為之)以氂絫造一錢半及一兩等二稱各懸三毫以星
準之等一錢半者以取一稱之法其衡合樂尺一尺二
寸重一錢錘重六分盤重五分初毫星準半錢至稍總
一錢半析成十五分分列十氂(第一毫下等半錢當十/五氂若十五斤稱等五)
(斤/也)中毫至梢一錢析成十分分列十氂末毫至梢半錢
析成五分分列十氂等一兩者亦為一稱之則其衡合
樂尺一尺四寸重一錢半錘重六錢盤重四錢初毫至
梢布二十四銖下别出一星星等五絫(每銖之下復出/一星等五絫則)
(四十八星等二百四十絫/計二千四百絫為一兩)中毫至梢五錢布十二銖銖
列五星星等二絫(布十二銖為五錢之數則一銖等/十絫都等一百二十絫為半兩)末
毫至梢六銖銖列十星星等一絫(每星等一絫都等/六十絫為二錢半)以
御書真草行三體淳化錢較定實重二銖四絫為一錢
者以二千四百得十有五斤為一稱之則其法初以積
黍為準然後以分而推忽為定數之端故自忽絲毫氂
黍絫銖各定一錢之則(謂皆定一錢之則/然後制取等稱也)忽萬為分(以/一)
(萬忽為一分之則以十萬忽定為一錢之則/怱者吐絲為怱分者始微而著言可分别也)絲則千(一/千)
(絲為一分以一萬/絲定為一錢之則)毫則百(一百毫為一分以一千毫定/為一錢之則毫者氂毛也自)
(怱絲毫三者皆/斷驥尾為之)氂則十(一十氂為一分以一百氂定為/一錢之則氂者氂牛尾毛也曵)
(赤金成絲/以為之也)轉以十倍倍之則為一錢(轉以十倍倍之謂/自一萬怱至十萬)
(忽之類定/為之則也)黍以二千四百枚為一兩(一龠容千二百黍/為十二銖則以二)
(千四百黍定為一兩之/則兩者以二龠為兩)絫以二百四十(謂以二百四十/絫定為一兩之)
(則/)銖以二十四(轉相因成十絫為銖則以二百四十絫/定成二十四銖為一兩之則銖者言殊)
(異/也)遂成其稱稱合黍數則一錢半者計三百六十黍之
重列為五分則每分計二十四黍又每分析為一十氂
則每氂計二黍十分黍之四(以一氂分二十四黍則每/氂先得二黍都分成四十)
(分則一氂又得四分是每/氂得二黍十分黍之四)每四毫一絲六忽有差為一
黍則毫絫之數極矣一兩者合二十四銖為二千四百
黍之重每百黍為銖二百四十黍為二銖四絫二銖四
絫為錢二絫四黍為分一絫二黍重五氂六黍重二氂
五毫三黍重一氂二毫五絲則黍絫之數成矣先是守
藏吏受天下歲輸金幣而太府權衡舊式失準得因之
為姦故諸道主者坐逋負而破産者甚衆又守藏更代
校計争訟動必數載至是新制既定姦弊無所措中外
以為便(度量權衡皆太府掌造以給内外官司及民間/之用凡遇改元即令更造各以年號印而識之)
(其印有方印長印八角印笏頭印/之别所以明制度而防偽濫也)是則今日之以十分
為錢十錢為兩者始於宋初所謂新制者也
　　十分為錢
古時分乃度之名非權之名說文寸十分也隋書律歴
志引易緯通卦驗十馬尾為一分說苑度量權衡以粟
一十粟為一分十分為一寸(淮南子/注同)孫子算術蠶所吐
絲為忽十忽為秒十秒為毫十毫為氂十氂為分十分
為寸漢書律厯志本起黄鍾之長以子穀秬黍中者一
黍之廣度之九十黍為黄鍾之長一黍為一分十分為
一寸此皆度之名淮南子十二蔈而當一粟(宋書律/志作標)十
二粟而當一分十二分而當一銖十二銖而當半兩二
十四銖為一兩十六兩為一斤三十斤為一鈞四鈞為
石此則權之名(史記大宛傳善/市賈争分銖)然以十二分為一銖二
十四銖為一兩則小於今之為分者多矣
陶隱居名醫别録曰古稱惟有銖兩而無分名今則以
十黍為一銖六銖為一分四分為一兩十六兩為一斤
李杲曰六銖為一分即今之二錢半也此又以二錢半
為分則隨人所命而無定名也
　　黄金
漢時黄金上下通行故文帝賜周勃至五千斤宣帝賜
霍光至七千斤而武帝以公主妻欒大至齎金萬斤(漢/書)
(作十/萬斤)衛青出塞斬捕首虜之士受賜黄金二十餘萬斤
(古來賞賜之數莫侈於元成宗即位賜駙馬蠻子𢃄銀/七萬六千五百兩濶里吉思一萬五千四百五十兩高)
(麗王王昛三萬兩其定諸王朝㑹賜/與有至金千兩銀七萬五千兩者)梁孝王薨藏府餘
黄金四十餘萬斤館陶公主近幸董偃令巾府曰董君
所發一日金滿百斤錢滿百萬帛滿千匹乃白之王莽
禁列侯以下不得挾黄金輸御府受直至其將敗省中
黄金萬斤者為一匱尚有六十匱黄門鉤盾藏府中尚
方處處各有數匱而後漢光武紀言王莽末天下旱蝗
黄金一斤易粟一斛是民間亦未嘗無黄金也董卓死
塢中有金二三萬斤銀八九萬斤昭烈得益州賜諸葛
亮法正闗羽張飛金各五百斤銀千斤南齊書蕭頴胄
傳長沙寺僧業富沃鑄黄金為龍數千兩埋土中厯相
傳付稱為下方黄鐵莫有見者頴胄起兵乃取此龍以
充軍實梁書武陵王紀傳黄金一斤為餅百餅為簉至
有百簉銀五倍之自此以後則罕見於史尚書疏漢魏
贖罪皆用黄金後魏以金難得令金一兩收絹十疋今
律乃贖銅
宋太宗問學士杜鎬曰兩漢賜予多用黄金而後代遂
為難得之貨何也對曰當時佛事未興故金價甚賤今
以目所睹記及會典所載國初金價推之亦大畧可考
會典鈔法卷内云洪武八年造大明寳鈔每鈔一貫折
銀一兩每鈔四貫易赤金一兩是金一兩當銀四兩也
徵收巻内云洪武十八年令凡折收稅糧金每兩准米
十石銀每兩准米二石是金一兩當銀五兩也三十年
上曰折收逋賦欲以蘇民困也今如此其重將愈困民
更令金每兩准米二十石銀每兩准米四石然亦是金
一兩當銀五兩也永樂十一年令金每兩准米三十石
則當銀七兩五錢矣又令交阯召商中鹽金一兩給鹽
三十引則當銀十兩矣豈非承平以後日事侈靡上自
宫掖下逮勲貴用過乎物之故與(遼張孝傑為北府宰/相貪貨無厭嘗曰無)
(百萬兩黄金不/足為宰相家)幼時見萬厯中赤金止七八換崇禎中
十換(天啓中權奄用事百官獻/媚者皆進金巵金價漸貴)江左至十三換矣投珠
抵璧之風將何時而見與
漢書食貨志黄金重一斤直錢萬朱提銀重八兩為一
流直一千五百八十他銀一流直千是金價亦四五倍
於銀也(方勺泊宅編云當時黄金一兩才直/錢六百米提銀一兩才直錢二百)
元史至大銀鈔一兩準至元鈔五貫白銀一兩赤金一
錢是金價十倍於銀也
史記平準書一黄金一斤(漢書食貨志黄金方寸而重/一斤莊子百斤注李曰金方)
(寸重一斤百金百斤也漢書韋賢傳賜黄金/百斤𤣥成詩曰厥賜祁祁百金泊館是也)臣瓚曰秦
以一鎰為一金(孟康曰二十/四兩曰鎰)漢以一斤為一金是漢之
金已減於秦矣漢書食貨志黄金重一斤直錢萬惠帝
紀注師古曰諸賜金不言黄者一斤與萬錢(王莽傳故/事聘皇后)
(黄金二萬斤為錢二萬萬以公羊隐公五年傳百金/之魚注百金猶百萬也古  金重一斤若今萬錢)
古來用金之費如呉志劉繇傳笮融大起浮圖祠以銅
為人黄金塗身衣以錦采垂銅盤九重何姬傳注引江
表傳孫皓使尚方以金作華燧步揺假髻以千數令宫
人著以相撲朝成夕敗輒出更作魏書釋老志興光元
年勅有司於五縀大寺内為大祖已下五帝鑄釋迦立
像五各長一丈六尺都用赤金二萬五千斤天安中於
天宫寺造釋迦立像高四十三尺用赤金十萬斤黄金
六百斤齊書東昬侯本紀後宫服御極選珍奇府庫舊
物不復周用貴市民間金銀寳物價皆數倍京邑酒租
皆折使輸金以為金塗猶不能足唐書敬宗紀詔度支
進銅三千斤金薄(即箔/字)十萬翻修清思院新殿及昇陽
殿圗障五代史閩世家王昶起三清臺三層以黄金數
千斤鑄寳皇及元始天尊太上老君像宋真宗作玉清
昭應宫甍栱欒楹全以金飾所費鉅億萬雖用金之數
亦不能全計金史海陵本紀宫殿之飾徧傅黄金而後
間以五采金屑飛空如落雪元史世祖本紀建大聖壽
萬安寺佛像及窻壁皆金飾之凡費金五百四十兩有
奇水銀二百四十斤又言繕寫金字藏經凡縻金二千
二百四十四兩(呉澄傳言粉黄金為泥寫浮屠藏經用/泰定帝紀泰定二年七月庚午以國)
(不足罷書金字藏經措時於/雲南立造賣金箔規  所)此皆耗金之繇也杜鎬之
言頗為不妄草木子云金一為箔無復再還元矣故南
齊書武帝紀禁不得以金銀為箔(宋史真宗紀太中祥/符元年二月丙午申)
(明不許以金銀為箔之制仁宗紀康定元年八月戊戌/禁以金箔飾佛像哲宋紀元祐二年九月丁夘禁私造)
(金箔劉庠傳仁宗外家李珣犯銷金法庠奏言法行當/自貴近始從之  金史世宗紀大定七年七月戊申禁)
(服用金絲其織賣者皆抵罪金元史仁宗紀至/大四年三月辛夘禁民間製  箔銷金織金)而太祖
實錄言上出黄金一錠示近臣曰此表箋袱盤龍金也
令宫人洗滌銷鎔得之嗚呼儉德之風逺矣
　　銀
唐宋以前上下通行之貨一皆以錢而己未嘗用銀漢
書食貨志言秦并天下幣為二等而珠玉龜貝銀錫之
屬為器飾寶藏不為幣孝武始造白金三品尋廢不行
(謝肇淛曰漢銀八兩直錢一千當時/銀賤而錢貴今銀一兩即直千錢矣)舊唐書憲宗元和
三年六月詔曰天下有銀之山必有銅礦銅者可資於
鼓鑄銀者無益於生人其天下自五嶺以北見採銀坑
並宜禁斷(李德裕為浙西觀察使奏云去二月中奉宣/令進□子計用銀九千四百餘兩其時貯備)
(都無二/三百兩)然考之通典謂梁初唯京師及三呉荆郢江湘
梁益用錢其餘州郡則雜以榖帛交易交廣之域則全
以金銀為貨而唐韓愈奏狀亦言五嶺買賣一以銀元
稹奏狀言自嶺已南以金銀為貨幣自巴已外以鹽帛
為交易黔巫溪峽用水銀朱砂繒綵巾帽以相市(杜氏/通典)
(載唐度支歲計之數粟則二千五百餘萬石布絹綿則/二千七百餘萬端屯疋錢則二百餘萬貫未嘗有銀其)
(土貢則貴州貢銀百兩鄂新黨三州各貢銀五十兩賀/州貢銀三十兩邵端昭潘辨高龔潯嚴封春羅牢竇横)
(象瀧藤平琴亷義栁勤康恩崖萬安二十七州各貢銀/二十兩是唐人以銀為貢而不以為賦也  張籍詩海)
(國戰騎象蠻/州市用銀)宋史仁宗紀景祐二年詔諸路歳輸緡錢
福建二廣易以銀江東以帛於是有以銀當緡錢者矣
金史食貨志舊例銀每鋌五十兩其直百貫(舊唐書哀/帝紀内庫)
(出方圓銀二千一百七十二兩充見任文/武常參官救接是知前代銀皆是鑄成)民間或有截
鑿之者其價亦隨低昻遂改鑄銀名承安寳貨一兩至
十兩分五等每兩折錢二貫公私同見錢用又云更造
興定寳泉每貫當通寳五十又以綾印製元光珍貨同
銀鈔及餘鈔行之行之未久銀價日貴寳泉日賤民但
以銀論價至元光二年寳泉幾于不用哀宗正大間民
間但以銀市易此今日上下用銀之始
今民間輸官之物皆用銀而猶謂之錢糧葢承宋代之
名當時上下皆用錢也
明初所收天下田賦未嘗用銀惟坑冶之課有銀實錄
於每年之終記所入之數而洪武二十四年但有銀二
萬四千七百四十兩至宣德五年則三十二萬二百九
十七兩歲辦視此為率(按宋蘓轍元祐會計錄歲入銀/止五萬七千兩元史成宗紀右)
(丞相宂澤言歲入銀止六萬兩而宣德五年奏温處二/府平陽麗水等五縣銀額至八萬七千八百兩葢所開)
(坑冶/漸多)當日國家固不恃銀以為用也至正統三年以採
辦擾民始罷銀課封閉坑穴而歲入之數不過五千有
餘九年閏七月戊寅朔復開福建浙江銀塲(是年採納/已六萬七)
(千一百/八十兩)乃倉糧折輸變賣無不以銀後遂以為常貨葢
市舶之來多矣
太祖實錄洪武八年三月辛酉朔禁民間不得以金銀
為貨交易違者治其罪有告發者就以其物給之其立
法若是之嚴也九年四月己丑許民以銀鈔錢絹代輸
今年租稅十九年三月己巳詔嵗解稅課錢鈔有道里
險逺難致者許易金銀以進五月己未詔户部以今年
秋糧及在倉所儲通㑹其數除存留外悉折收金銀布
絹鈔定輸京師此其折變之法雖暫行而交易之禁亦
少弛矣
正統元年八月庚辰命江南租稅折收金帛(會典言浙/江江西湖)
(廣三布政司直/𨽻蘇松等府)先是都察院右副都御史周銓奏行在
各衛官員俸糧在南京者差官支給本為便利(是時京/官俸糧)
(並於南/京支給)但差來者將各官俸米貿易物貨貴買賤酬十
不及一朝廷虗費廪祿各官不得實惠請令該部㑹議
歲祿之數於浙江江西湖廣南直𨽻不通舟楫之處各
隨土産折收布絹白金赴京充俸廵撫江西侍郎趙新
亦言江西屬縣有僻居深山不通舟楫者歲齎金帛於
通津之處易米上納南京設遇米貴其費不貲今行在
官員俸祿於南京支給徃返勞費不得實用請令江西
屬縣量收布絹或白金類銷成錠運赴京師以准官員
俸祿少保兼户部尚書黄福亦有是請至是行在户部
復申前議上曰祖宗嘗行之否尚書胡濙等對曰太祖
皇帝嘗行於陜西每鈔二貫五百文折米一石黄金一
兩折二十石白金一兩折四石絹一匹折一石二斗布
一匹折一石各隨所産民以為便後又行於浙江民亦
便之上遂從所請(每米麥一石折/銀二錢五分)逺近稱便然自是倉
廪之積少矣(已上實/錄全文)
二年二月甲戊命兩廣福建當輸南京稅糧悉納白金
有願納布絹者聽於是廵撫南直𨽻行在工部侍郎周
忱奏官倉儲積有餘其年十月壬午遣行在通政司右
通政李畛往蘇松常三府將存留倉糧七十二萬九千
三百石有奇賣銀准折官軍俸糧三年四月甲寅命糶
廣西雲南四川浙江陳積倉糧遂令軍民無輓運之勞
而囷庾免陳紅之患誠一時之便計也
自折銀之後不二三年頻有水旱之災而設法勸借至
千石以上以賑凶荒者謂之義民詔復其家至景泰間
納粟之例紛紛四出相傳至今而國家所收之銀不復
知其為米矣
唐書言天寶中海内豐熾州縣粟帛舉巨萬楊國忠判
度支因言古者二十七年耕餘九年食今天下太平請
在所出滯積變輕齎内富京師又悉天下義倉及丁租
地課易布帛以充天子禁藏當日諸臣之議有類於此
踵事而行不免太過相沿日久内實外虛至崇禎十三
年郡國大祲倉無見粟民思從亂遂以亡國
宣德中以邊儲不給而定為納米贖罪之令其例不一
正統三年八月從陜西按察使陳正倫之請改於本處
納銀解邉易米襍犯死罪者納銀三十六兩三流二十
四兩徒五等視流遞減三兩杖五等一百者六兩九十
以下及笞五等俱遞減五錢此後代贖鍰之例所繇始
也
正統十一年九月壬午廵撫直𨽻工部左侍郎周忱言
各處被災恐預備倉儲賑濟不敷請以折銀糧稅悉徴
本色於各倉收貯俟青黄不接之際出糶於民以所得
銀上納京庫則官既不損民亦得濟從之此文襄權宜
變通之法所以為一代能臣也
　　以錢為賦
周官太宰以九賦斂財賄注財泉(古錢/字)穀也又曰賦口
率出泉也(方回古今考/不然此說)荀子言厚刀布之斂以奪之財
而漢律有口算(孝惠紀注漢律人出/一算算百二十錢)此則以錢為賦自
古有之而不出於田畝也唐初租出榖庸出絹調出繒
布未嘗用錢自兩稅法行遂以錢為惟正之供矣
孟子有言聖人治天下使有菽粟如水火菽粟如水火
而民焉有不仁者乎繇今之道無變今之俗雖使餘糧
棲畝斗米三錢而輸將不辦婦子不寜民財終不可得
而阜民德終不可得而正何者國家之賦不用粟而用
銀舍所有而責所無故也夫田野之氓不為商賈不為
官不為盜賊銀奚自而來哉此唐宋諸臣每致歎於錢
荒之害而後又甚焉非任土以成賦重穡以帥民而欲
望教化之行風俗之美無是理矣
白氏長慶集䇿曰夫賦斂之本者量桑地以出租計夫
家以出庸租庸者榖帛而已今則榖帛之外又責之以
錢錢者桑地不生銅私家不敢鑄業於農者何從得之
至乃吏胥追徴官限廹蹙則易其所有以赴公程當豐
歲則賤糶半價不足以充緡錢遇凶年則息利倍稱不
足以償逋債豐凶既若此為農者何所望焉是以商賈
大族乗時射利者日以富豪田壟罷人望歳勤力者日
以貧困勞逸既懸利病相誘則農夫之心盡思釋耒而
倚市織婦之手皆欲投杼而刺文至使田䘚汙萊室如
懸罄人力罕施而地利多鬱天時虛運而歲功不成臣
嘗反覆思之實繇榖帛輕而錢刀重也夫糶甚貴錢甚
輕則傷人糴甚賤錢甚重則傷農農傷則生業不專人
傷則財用不足故王者平均其貴賤調節其重輕使百
貨通流四人交利然後上無乏用而下亦阜安方今天
下之錢日以減耗或積於國府或滯於私家若復日月
徴取歲時輸納臣恐榖帛之價轉賤農桑之業轉傷十
年以後其弊必更甚於今日矣今若量夫家之桑地計
榖帛為租庸以石斗登降為差以匹夫多少為等但書
估價並免稅錢則任土之利載興易貨之弊自革弊革
則務本者致力利興則趨末者囘心游手於道塗市肆
者可易業於西成託迹於軍籍釋流者可返躬於東作
所謂下令如流水之原繫人於包桑之本者矣
贈友詩曰私家無錢罏平地無銅山胡為秋夏稅歲歳
輸銅錢錢力日已重農力日已殫賤糶粟與麥賤貿絲
與綿歲暮衣食盡焉得無饑寒吾聞國之初有制垂不
刋庸必算丁口租必計桑田不求土所無不强人所難
量入以為出上足下亦安兵興一變法兵息遂不還使
我農桑人顦顇畎畝間誰能革此弊待君秉利權復彼
租庸法令如貞觀年
李翺集有疏改稅法一篇言錢者官司所鑄粟帛者農
之所出今乃使農人賤賣粟帛易錢入官是豈非顛倒
而取其無者邪繇是豪家大商皆多積錢以逐輕重故
農人日困末業日増請一切不督見錢皆納布帛
宋時歲賦亦止是榖帛其入有常物而一時所需則變
而取之使其直輕重相當謂之折變(景祐初詔户在/第九等免折變)熙
寜中張方平上疏言比年公私上下並苦乏錢又緣青
苖助役之法農民皆變轉榖帛輸納見錢錢既難得榖
帛益賤人情窘廹謂之錢荒(司馬光亦言江淮之南民/間乏錢謂之錢荒  蘇軾)
(亦言免役之害聚斂民財/於上而下有錢荒之患)紹熙元年臣僚言古者賦出
於民之所有不强其所無今之為絹者一倍折而為錢
再倍折而為銀銀愈貴錢愈難得榖愈不可售使民賤
糶而貴折則大熟之歲反為民害願詔州郡凡多取而
多折者重置于罰民有糶不售者令常平就糴異時歲
歉平價以糶庶於民無傷於國有補從之而真宗時知
袁州何蒙請以金折本州二稅上曰若是將盡廢耕農
矣不許是宋時之弊亦與唐同而折銀之見於史者自
南渡後始也
解縉太平十策言及今豐歲宜於天下要害之處每歲
積糧若干民樂近輸而國受長久之利計之善者也愚
以為天下稅糧當一切盡徴本色除漕運京倉之外其
餘則儲之於通都大邑而使司計之臣畧倣劉晏之遺
意量其歲之豐凶積其價之高下糶銀解京以資國用
一年計之不足十年計之有餘小民免稱貸之苦官府
省敲朴之煩郡國有凶荒之備一舉而三善隨之矣
　　五銖錢
今世所傳五銖錢皆云漢物非也南北朝皆鑄五銖錢
(陳書世祖紀天嘉三年閏/二月甲子改鑄五銖錢)魏書言武定之初私鑄濫惡
齊文襄王以錢文五銖名須稱實宜稱錢一文重五銖
者聽入市用計百錢重一斤四兩二十銖(通典注按此/則一千錢重)
(十一斤以上而隋代五銖錢一千/重四斤二兩當時大小秤之差耳)自餘皆準此為數其
京邑二市天下州鎮郡縣之市各置二稱懸於市門民
間所用之稱皆準市稱以定輕重若重不五銖或雖重
五銖而多雜鉛鑞並不聽用然竟未施行隋書高祖既
受周禪以天下錢貨輕重不等乃更鑄新錢背面肉好
皆有周郭文曰五銖而重如其文每錢一千重四斤二
兩悉禁古錢及私錢置樣於闗不如樣者没官銷毁之
自是錢幣始壹百姓便之是則改幣之議始於齊文襄
至隋文帝乃行之而今之五銖亦大抵皆隋物也按四
斤二兩是六十六兩每一枚當重六分六釐今五銖錢
正符此數不知漢制如何
古錢惟五銖及開元通寳最多五銖隋開皇元年鑄開
元唐武德四年鑄
　　開元錢
自宋以後皆先有年號而後有錢文唐之開元則先有
錢文而後有年號舊唐書食貨志曰武德四年鑄開元
通寶錢徑八分重二銖四絫積十錢重一兩(通典云計/一千重六)
(斤四兩每兩二十四銖則一錢重二銖半以下古稱比/今稱三之一也則今錢為古稱之七銖以上比古五銖)
(則加重二/銖以上)又曰開元錢之文給事中歐陽詢制詞及書
時稱其工其字含八分及𨽻體其詞先上後下次左後
右讀之自上及左廻環讀之其義亦通流俗謂之開通
元寳錢馬永卿曰開元通寳葢唐二百八十九年獨鑄
此錢雒并幽桂等處皆置監故開元錢如此之多而明
皇紀號偶相合耳
舊唐書高宗乾封元年四月庚寅改鑄乾封泉寳錢二
年正月罷乾封錢復行開元通寳錢
　　錢法之變
太祖實錄歲辛丑二月置寳源局於應天府鑄大中通
寳錢與厯代之錢相兼行使(成化元年七月丙辰詔通/錢法商稅課程錢鈔中半)
(兼收每鈔一貫折錢四文無拘新舊年代逺近悉驗收/以便民用  世宗實錄嘉靖十五年九月甲子廵視五)
(城御史閻鄰等言國朝所用錢幣有二曰制錢祖宗列/聖及皇上所鑄如洪武永樂嘉靖等通寳是也曰舊錢)
(厯代所鑄如開元太平淳化祥符等錢/是也百六十年來二錢並用民咸利之)至嘉靖所鑄之
錢最為精工隆慶萬歴加重半銖而前代之錢通行不
廢予幼時見市錢多南宋年號後至北方見多汴宋年
號真行草字體皆備間有一二唐錢自天啓崇禎廣置
錢局括古錢以充廢銅於是市人皆擯古錢不用(崇禎/元年)
(六月丙辰上御平臺召對給事中黄承昊疏中有銷古/錢不用語閣臣劉鴻訓奏今河南山東山西陜西皆用)
(古錢若驟廢之於民不便/此乃書生見上曰卿言是)而新鑄之錢彌多彌惡旋鑄
旋銷寳源寳泉二局祗為姦蠧之窟故嘗論古來之錢
凡兩大變隋時盡銷古錢一大變天啓以來一大變也
昔時錢法之弊至於鵝眼綖環之類無代不有然歴代
之錢尚存旬日之間便可澄汰今則舊錢巳盡即使良
工更鑄而海内之廣一時難徧欲一市價而裕民財其
必用開皇之法乎
自漢五銖以來為歴代通行之貨(金志謂之自/古流行之寳)未有廢
古而專用今者唯王莽一行之耳考之於史魏熙平初
尚書令任城王澄上言請下諸州方鎮其太和及新鑄
五銖并古錢内外全好者不限大小悉聽行之梁敬帝
太平元年詔襍用古今錢宋史言自五代以來相承用
唐舊錢至如宋明帝泰始二年則斷新錢專用古錢矣
金世宗大定十九年則以宋大觀錢一當五用矣昔之
貴古錢如此明季聽爐頭之說官吏工徒無一不衣食
其中而古錢銷盡新錢愈襍地既愛寳火常克金遂有
乏銅之患自非如隋文别鑄五銖盡變天下之錢古制
不可得而復矣
錢者歴代通行之貨雖易姓改命而不得變古後之人
主不知此義而以年號鑄之錢文於是易代之君遂以
為勝國之物而銷毁之自錢文之有年號始也嘗考之
於史年號之興皆自季世宋孝武帝孝建初鑄四銖文
曰孝建一邉為四銖其後稍去四銖專為孝建廢帝景
和二年鑄二銖錢文曰景和魏孝文帝太和十九年更
鑄錢文曰太和五銖孝安帝永安二年更鑄永安五銖
此非永世流通之術而髙道穆乃以為論今據古宜載
年號盖未之考耳
明季河南陜西各自行錢不相流通既非與民同利之
術而市肆之滑乘此以欺愚人窘行旅鹽鐵論言弊數
變而民滋偽亮哉斯言矣
　　銅
乏銅之患前代已言之江淹謂古劒多用銅如昆吾歐
冶之類皆銅也楚子賜鄭伯金盟曰無以鑄兵故以鑄
三鐘(杜氏注古者以銅為兵延漢書食貨志賈誼言收/銅勿令布以作兵器韓  夀傳為東郡太守取官)
(銅物候月蝕鑄作刀/劒鉤鐔放效尚方事)古金三品黑金是鐵赤金是銅黄
金是金夏后之時九牧貢金乃鑄鼎於荆山之下董安
于之治晉陽公宫令舍之堂皆以鍊銅為柱質荆軻之
擊秦王中銅桂而始皇收天下之兵鑄金人十二即銅
人也(三輔舊事曰聚天下兵噐鑄銅人十二各重二十/四萬斤漢世在長樂宫門  魏志云董卓壞以鑄)
(小/錢)吳門闔閭冡銅槨三重秦始皇冡亦以銅為槨戰國
至秦攻争紛亂銅不充用故以鐵足之鑄銅既難求鐵
甚易是故銅兵轉少鐵兵轉多年甚一年歲甚一歲漸
染流遷遂成風俗所以鐵工比肩而銅工稍絶二漢之
世愈見其微建安二十四年魏太子鑄三寳刀二匕首
天下百錬之精利而悉是鑄鐵不能復鑄銅矣考之於
史自漢以後銅噐絶少惟魏明帝鑄銅人二號曰翁仲
又鑄黄龍鳯凰各一而武后鑄銅為九州鼎用銅五十
六萬七百一十二斤(唐韓滉為鎮海軍節度以/佛寺銅鐘鑄弩牙兵器)自此之
外寂爾無聞止有銅馬銅駝銅匭之屬昭烈入蜀僅鑄
鐵錢而見存於今者如真定之佛蒲州之牛滄州之獅
無非黑金者矣
唐開元中劉秩上議曰夫鑄錢用不善者在乎銅貴銅
貴則採用者衆夫銅以為兵則不如鐵以為噐則不如
漆禁之無害陛下何不禁於人禁於人則銅無所用銅
益賤則錢之用給矣(舊唐書/食貨志)文宗御紫宸殿謂宰臣曰
物輕錢重如何楊嗣復對以當禁銅噐(文宗/紀)考禁銅之
令古人有行之者宋孝武帝孝建三年四月甲子禁人
車及酒肆噐用銅(南/史)唐𤣥宗開元十七年八月辛巳禁
私賣銅鉛錫及以銅為噐代宗大歴七年十二月壬子
禁鑄銅噐德宗貞元九年正月甲辰禁賣劒銅噐天下
有銅山任人採取其銅官賣除鑄鏡外不得造鑄憲宗
元和元年二月甲辰禁用銅器(各本/紀)晉高祖天福三年
三月丁丑禁民作銅噐(通/鑑)宋高宗紹興二十八年七月
己夘命取公私銅噐悉付鑄錢司民間不輸者罪之(宋/史)
(本/紀)然後世行之不免更為㒺民之事惟有銷錢鑄錢上
下相蒙而此日之錢固無長存之術矣
南齊書劉悛傳永明八年悛啓世祖曰南廣郡界蒙山
下有城名蒙城可二頃地有燒爐四所從蒙城渡水南
百許步平地掘土深二尺得銅有古掘銅坑并居宅處
猶存鄧通南安人漢文帝賜通嚴道縣銅山鑄錢今蒙
山在青衣水南故秦之嚴道也蒙山去南安二百里此
必是通所鑄甚可經畧并獻蒙山銅一片又銅石一片
平州鑄鐵刀一口上從之遣使入蜀鑄錢魏書食貨志
熙平二年尚書崔亮奏恒農郡銅青谷有銅鑛計一斗
得銅五兩四銖葦池谷鑛計一斗得銅五兩鸞帳山鑛
計一斗得銅四兩河南郡王屋山鑛計一斗得銅八兩
南青州苑燭山齊州商山並是徃者銅官舊迹既有冶
利所宜開鑄從之舊唐書韓洄傳為户部侍郎判度支
上言商州有紅崖冶出銅又有洛源監久廢不理請鑿
山取銅置十鑪鑄錢而罷江淮七監從之冊府元龜元
和初鹽鐵使李㢲上言郴州平陽高亭兩縣界有平陽
冶及馬迹曲木等古銅坑約二百八十餘并請於郴州
舊桂陽監置鑪兩所採銅鑄錢宋史食貨志舊饒州永
平監歲鑄錢六萬貫平江南增為七萬貫而銅鉛錫常
不給轉運使張齊賢訪求得南唐承㫖丁釗能知饒信
等州山谷產銅鉛錫乃便宜調民采取且詢舊鑄法惟
永平用唐開元錢料最善即詣闕面陳詔増市鉛錫炭
價於是得銅八十一萬斤鉛二十六萬斤錫十六萬斤
歲鑄錢三十萬貫此皆前代開採之迹(實錄洪武二十/年正月丙子府)
(軍前衛老校丁成言河南陜州地有上絞下絞上黄塘/下黄塘者舊産銀鑛前代皆嘗採取歳收其課今錮閑)
(已久採之可資國用上謂侍臣曰凡言利之人皆戕民/之賊也朕聞元時江西豐城民告官採金其初歲額猶)
(足取辦經久民力消耗一州之人䘚受其害葢物産有/時而窮歲額則終不可減有司貪為巳功而不以言朝)
(廷縱有恤民之心而不能/知此可以為戒豈宜效之)
通鑑周世宗顯德元年九月丙寅朔敕立監採銅鑄錢
自非縣官法物軍噐及寺觀鐘磬鈸鐸之類聽留外其
餘民間銅噐佛像五十日内悉令輸官給其直過期隱
匿不輸五斤以上其罪死不及者論刑有差(洪武二十/年四月工)
(部右侍郎秦逵言寳源局鑄錢乏銅請令郡縣収民間/廢銅以資鼓鑄上曰鑄錢本以便民今欲取民廢銅以)
(鑄錢朕恐天下廢銅有限斯令一出有司急於奉承小/民廹於誅責必至毁噐物以輸官其為民害甚矣姑停)
(之/)上謂侍臣曰卿輩勿以毁佛為疑夫佛以善道化人
茍志於善斯奉佛矣彼銅像豈所謂佛邪且吾聞佛在
利人雖頭目猶捨以布施若朕身可以濟民亦非所惜
也
五代史高麗地產銅銀周世宗時遣尚書水部員外郎
韓彦卿以帛數千匹市銅於高麗以鑄錢顯德六年高
麗王昭遣使者貢黄銅五萬斤
　　錢面
自古鑄錢若漢五銖唐開元宋以後各年號錢皆一面
有字一靣無字儲泳曰自昔以錢之有字處為隂無字
處為陽古者鑄金為貨其陰則紀國號如鏡陰之有欵
識也凡噐物之識必書於其底與此同義沿襲既久遂
以漫處為背(漫亦謂之幕見漢書西域傳/  舊唐書栁仲郢傳作模)近年乃有别
鑄字於漫處者天啓大錢始鑄一兩字崇禎錢有户工
等字錢品益襍而天下亦亂按唐㑹昌中淮南節度使
李紳請天下以州名鑄錢京師為京錢未幾武宗崩宣
宗立遂廢之
無字謂之陽有字謂之陰儀禮疏筮法古用木畫地今
則用錢以三少為重錢(凡言多少者/皆歸餘之數)重錢則九也三多
為交錢交錢則六也兩多一少為單錢單錢則七也兩
少一多為折錢折錢則八也今人以錢筮者猶如此(今/人)
(用錢以筮以三漫為重爻為陽三字為交爻為陰二字/一漫以一漫為主故為單爻二漫一字以一字為主故)
(為折爻猶易傳所云陽/卦多陰陰卦多陽之意)錢以有字處為陰是知字乃錢
之背也碑之背亦名為陰
　　短陌
隋書食貨志曰梁大同後自破嶺以東錢以八十為百
名曰東錢江郢以上七十為百名曰西錢京師以九十
為百名曰長錢中大同元年乃詔通用足陌(梁書武帝/紀中大同)
(元年七月丙寅詔曰朝四暮三衆狙皆喜名實未虧而/喜怒為用頃聞外間多用九陌錢陌減則物貴陌足則)
(物賤至於逺方日更滋甚豈直國有異政乃至家有殊/俗徒亂王制無益民財自今可通用足陌錢令書行後)
(百日為期若猶有犯男子謫運女子質作並三年字沈/存中曰百錢謂之陌者借陌字用之其實只是百  如)
(什與伍耳仟伯字皆从人今俗書作阡陌而皆从阜/非也指田之阡陌當从阜漢志或从人葢古字通用)詔
下而人不從錢陌益少至於末年遂以三十五為百唐
憲宗元和中京師用錢每貫頭除二十文穆宗長慶元
年以所在用錢墊陌不一勅内外公私給用錢宜每貫
一例除墊八十以九百二十文成貫至昭宗末京師以
八百五十為貫每陌纔八十五河南府以八十為陌(舊/唐)
(書哀帝紀天祐二年四月丙辰勅河南府自今/市肆交易並以八十五文為陌不得更有改移)漢隱帝
時王章為三司使聚歛刻急舊制錢出入皆以八十為
陌章始令入者八十出者七十七謂之省陌宋史言宋
初凡輸官者亦用八十或八十五為百諸州私用則各
隨其俗至有以四十八為百者太平興國中詔所在以
七十七為百金史言大定中民間以八十為陌謂之短
錢官用足陌謂之長錢大名男子幹魯補者上言謂官
司所用錢皆當以八十為陌遂為定制衰季之朝與亂
同事大抵如此而抱朴子云取人長錢還人短陌則是
晉時已有之不始於梁也今京師錢以三十為陌亦宜
禁止
　　鈔
鈔法之興因於前代未以銀為幣而患錢之重乃立此
法唐憲宗之飛錢即如今之會票也宋張詠鎮蜀以鐵
錢重不便貿易於是設質劑之法一交一緡以三年為
一界而換之天聖間遂置交子務(元史劉宣言原交鈔/所起漢唐以來皆未)
(嘗有宋紹興初軍餉不繼造此以誘商旅為沿邉糴買/之計比銅錢易於齎擎民甚便之稍有滯礙即用見錢)
(尚存古人子母相權之意日増月益其法寖弊趙孟頫/亦言古者以米絹民生所湏謂之二實銀錢與二物相)
(權謂之二虗鈔乃宋時所創施於邉/郡金人襲而用之皆出於不得已)然宋人已嘗論之
謂無錢為本亦不能以空文行今日上下皆銀輕裝易
致而楮幣自無所用(周必大二老堂襍志近歲用會子/乃四川交子法特官券耳不知何)
(人目為楮幣遂入殿試御題若正/言之猶紙錢也乃以為文何邪)故洪武初欲行鈔法
至禁民間行使金銀以姦惡論而䘚不能行及乎後代
銀日盛而鈔日微勢不兩行灼然易見乃崇禎之末倪
公元璐掌户部必欲行之(行鈔之議始於天啓初禮科/恵世楊及崇禎末有蔣臣者)
(復申其說擢為户部/司務終不可行而止)其亦未察乎古今之變矣
議者但言洪武間鈔法通行考之實録二十七年八月
丙戌禁用銅錢矣(其時即有以錢百六十折鈔一貫者/故詔禁之  大明㑹典洪武二十七)
(年令軍民商賈所有銅錢有司收歸官依數換鈔不許/行使  正統十三年五月庚寅禁使銅錢時鈔既通行)
(而市㕓亦仍以銅錢交易每鈔一貫折銅錢二文監察/御史蔡愈濟以為言請出榜禁約令錦衣衛五城兵馬)
(司廵視有以銅錢交易者掠/治其罪十倍罰之上從其請)三十年三月甲子禁用金
銀矣三十五年十二月甲寅命俸米折支鈔者每石増
五貫為十貫是明初造鈔之後不過數年而其法已漸
壊不行於是有姧惡之條充賞之格而䘚亦不能行也
(永樂元年四月丙寅以鈔法不通下令禁金銀交易犯/者准姧惡論有能首捕者以所交易金銀充賞其兩相)
(交易而一人自首者免坐賞與首捕同徙二年二月戊/午詔自今有犯交易銀兩之禁者免死  家興州屯戍)
葢昬爛倒換出入之弊必至於此乃以鈔之不利而并
錢禁之廢堅剛可久之貨而行輭熟易敗之物宜其弗
順於人情而䘚至於滯閣(正統十年山西布政司奏庫/貯鈔貫朽爛不堪用者五十)
(九萬三千錠有/竒敕令焚燬)後世興利之臣慎無言此可矣
自鈔法行而獄訟滋多於是有江夏縣民父死以銀營
葬具而坐以徙邊者矣有給事中丁環奉使至四川遣
親吏以銀誘民交易而執之者矣(並永樂二/年三月)舍烹鮮之
理就揚沸之威去冬日之溫用秋荼之密天子亦知其
拂於人情而為之戒飭然其不達於天聽不登於史書
者又不知凡幾也孟子曰焉有仁人在位㒺民而可為
也若鈔法者其不為㒺民之一事乎
元史世祖至元十七年中書省議流通鈔法凡賞賜宜
多給幣帛課程宜多收鈔於是陳瑛祖之請通計户口
食鹽納鈔又詔令課程贓罰等物悉輸鈔(永樂五年/三月甲申)又
詔令笞杖定等輸鈔贖罪(二十二年/十月癸夘)又令權増市肆門
攤課程收鈔(洪熙元年/正月庚寅)又令倒死虧欠馬駝等畜並輸
鈔又令各欠羊皮魚鰾翎毛等物並輸鈔(並宣德元年/十月乙亥)
又令塌坊果園舟車裝載並納鈔(四年六月壬寅/今之鈔闗始此)　欲
以重鈔而鈔不行於是制為阻滯鈔法之罪有不用鈔
一貫者罰納千貫親鄰里老旗甲知情不首依犯者一
貫罰百貫其闗閉舖店潛自貿易及擡高物價之人罰
鈔萬貫知情不首罰千貫(三年六/月癸夘)有阻滯鈔法者令有
司於所犯人每貫追一萬貫入官全家發戍邊逺(正統/十三)
(年五月/辛丑)而愈不可行矣
宣德三年六月己酉詔停造新鈔已造完者悉收庫不
許放支其在庫舊鈔委官選揀堪用者備賞賚不堪者
燒燬天子不能與萬物争權信夫(正統元年黄福疏言/洪武間銀一兩當鈔)
(三五貫今銀一/兩當鈔千餘貫)
前明㑹典國初止有商稅未嘗有船鈔至宣德間始設
鈔闗夫鈔闗之設本藉以收鈔而通鈔法也鈔既停則
關宜罷矣(如果園菜園之/征未久而罷)乃猶以為利國之一孔而因
仍不革豈非戴盈之所謂以待來年者乎
宣德中浙江按察使林碩江西副使石璞累奏洪武初
鈔重物輕所以當時定律官吏受贓枉法八十貫律絞
方今物重鈔輕茍非更革刑必失重乞以銀米為準未
行至正統五年十一月行在刑部都察院大理寺議今
後文職官吏人等受枉法贓比律該絞者有祿人估鈔
八百貫之上無祿人估鈔一千二百貫之上俱發北方
邊衛充軍亦可以見鈔直之低昻矣
　　偽銀
今日上下皆用銀而民間巧詐滋甚非直紿市人且或
用以欺官長濟南人家專造此種偽物至累十累百用
之殆所謂為盜不操矛弧者也律凡偽造金銀者杖一
百徒三年為從及知情買使者各減一等其法既輕而
又不必行故民易犯夫刑罰世輕世重視其敝何如爾
漢時用黄金孝景中六年十二月定鑄錢偽黄金弃市
律造偽黄金與私鑄錢者同弃市(劉更生以典尚方作/黄金不成劾以鑄偽)
(黄金繫/當死)武帝元鼎五年飲酎少府省金而列侯坐酎金
失侯者百餘人如淳曰漢儀注金少不如斤兩及色惡
王削縣侯免國宋太祖開寳四年十月己巳詔偽作黄
金者棄市而唐文宗太和三年六月依中書門下奏以
鉛錫錢文易者過十貫以上所在集衆决殺今偽銀之
罪不下於偽黄金而重於以鉛錫錢交易宜比前代之
法置之重辟(實録正統十一年三月癸未從順天府大/興縣知縣馬聰言造偽銀者發邉衛充軍)
(而景泰元年十一月賞北蕃有假金三兩致也先/遣使來言是則法之不行遂有以此欺朝廷者矣)庶可
以革姧而反樸也
漢既以錢為貨而銅之為品不齊故水衡都尉其屬有
辨銅令丞此亦周官職金之遺意
　
　
　
　日知録卷十一
欽定四庫全書
　日知録卷十二　　　　　崑山　顧炎武　撰
　　財用
古人制幣以權百貨之輕重錢者幣之一也將以導利
而布之上下非以為人主之私藏也食貨志言民有餘
則輕之故人君斂之以輕民不足則重之故人君散之
以重凡輕重斂散之以時則準平使萬室之邑必有萬
鍾之臧臧繈千萬千室之邑必有千鍾之臧臧繈百萬
(孟康曰繈/錢貫也)齊武帝永明五年九月丙午詔以粟帛輕賤
工商失業良由圜法久廢上幣稍寡可令京師及四方
出錢億萬糴米榖絲綿之屬其和價以優黔首(南齊豫/章王嶷)
(鎮荆州以糓過賤聽民以米當口錢/優評斛一百優評者増價而取之)唐憲宗時白居易
策言今天下之錢日以減耗或積於内府或滯於私家
若復日月徴收歳時輸納臣恐榖帛之價轉賤農桑之
業益傷十年以後其弊必更甚於今日而元和八年四
月勅以錢重貨輕出内庫錢五十萬貫令兩市收買布帛
每端匹視舊估加十之一十二年正月又勅出内庫錢五
十萬貫令京兆府揀擇要便處開塲依市價交易今日
之銀猶夫前代之錢也乃歳歲徴數百萬貯之京庫而
不知所以流通之術於是銀之在下者至於竭涸而無
以繼上之求然後民窮而盗起矣單穆公有言絶民用
以實王府猶塞川原而為潢汙也自古以來有民窮財
盡而人主獨擁多藏於上者乎此無他不知錢幣之本
為上下通共之財而以為一家之物也詩曰不弔昊天
不宜空我師有子曰百姓不足君孰與足古人其知之
矣
財聚於上是謂國之不祥不幸而有此與其聚於人主
無寜聚於大臣昔殷之中年有亂政同位具乃貝玉總
於貨寳貪濁之風亦已甚矣有一盤庚出焉遂變而成
中興之治及紂之身用乂讐斂鹿臺之錢鉅橋之粟聚
於人主(史記殷本紀厚賦/稅以實鹿臺之錢)而前徒倒戈自燔之禍至矣故
堯之禪舜猶曰四海困窮天祿永終而周公之繫易曰
渙王居无咎管子曰與天下同利者天下持之擅天下
之利者天下謀之嗚呼崇禎末年之事亦可為永鑒也
已
唐自行兩稅法以後天下百姓輸賦於州府一曰上供
二曰送使三曰留州(舊唐書裴垍傳臣新唐書食貨志/同  元稹狀言  伏准前後制勑)
(及每歲㫖條兩稅留州留使錢外加率一錢一物州/府長吏並同枉法計贓仍令出使御史訪察聞奏)及
宋太祖乾德三年詔諸州支度經費外凡金帛悉送闕
下無得占留(宋史食/貨志)自此一錢以上皆歸之朝廷而簿
領纎悉特甚於唐時矣然宋之所以愈弱而不可振者
實在此(宋史言宋聚兵京師外州無留財/天下支用悉出三司故其費䆮多)昔人謂古者
藏富於民自漢以後財已不在民矣而猶在郡國不至
盡輦京師是亦漢人之良法也後之人君知此意者鮮
矣
自唐開成初歸融為户部侍郎兼御史中丞奏言天下
一家何非君土中外之財皆陛下府庫而宋元祐中蘇
轍為户部侍郎則言善為國者藏之於民其次藏之州
郡州郡有餘則轉運司常足(猶今之/布政司)轉運司既足則戸
部不困自熙寜以來言利之臣不知本末欲求富國而
先困轉運司轉運司既困則上供不繼上供不繼而户
部亦憊矣兩司既困雖内帑别藏積如丘山而委為朽
壤無益於算也是以仁宗時富弼知青州朝廷欲輦青
州之財入京師弼上疏諫金世宗欲運郡縣之錢入京
師徒單充寜以為如此則民間之錢益少亦諫而止之
以余所見有明之事盡外庫之銀以解户部盖起於末
造而非祖宗之制也王士信廣志繹言天下府庫莫盛
於川中余以戊子典試於川詢之藩司庫儲八百萬(銀/兩)
(之/數)即成都重慶等府俱不下二十萬順慶亦十萬葢川
中無起運之糧而專備西南用兵故兩浙賦甲天下余
丁亥北上滕師少松為余言癸酉督學浙中藩司儲八
十萬後為方伯止四十萬今為中丞藩司言不及二十
萬矣十年之間積貯一空如此及余己丑參政廣西顧
臬使問自浙糧儲來詢之則云浙藩今已不及十萬也
廣西老庫儲銀十五萬不啓每歲以入為出耳余甲午
參政山東藩司亦不及二十萬之儲庚辰入滇滇藩亦
不滿十萬與浙同每歲取礦課五六萬用之今太倉所
蓄亦止老庫四百餘萬有事則取諸太僕寺余乙未貳
卿太僕時亦止老庫四百萬每歲馬價不足用則取之
草料葢十年間東倭西哱所用於二帑者踰二百萬故
也其所記萬歴時事如此至天啓中用操江范濟世之
奏一切外儲盡令解京而搜括之令自此始矣今錄上
諭全文於此俾後之考世變者得以覧焉天啓六年四
月七日上諭工部都察院朕思殿工肇興所費宏鉅今雖
不日告成但所欠各項價銀已幾至二十萬况遼東未
復兵餉浩繁若不盡力鉤稽多方清察則大工必至乏
誤而邊疆何日敉寜殊非朕仰補三朝闕典之懐亦非
臣下子來奉上之誼也朕覧南京操江憲臣范濟世兩
疏所陳鑿鑿可據其所管應天揚州府等處庫貯銀兩
前已有㫖盡行起解到京之日照數察收以此急公狥
上之誠足為大小臣工模範使天下有司皆同此心朕
何憂乎鼎建之殷繁軍餉之難措哉范濟世所奏奉㫖
已久其銀兩何尚未解到爾工部都察院即行文速催
以濟急用且天之生財止有此數既上不在官又下不
在民豈可目擊時艱忍置之無用之地朕聞得鹽運司
每年募兵銀六千兩實收在庫納有二十餘萬兩又鹽
院康丕揚在任一文未取每年加𣲖銀一萬約有二十
餘萬兩又故監魯保遺下每年餘銀四萬兩約有四十
餘萬兩連前院除支銷費過餘銀約有八十餘萬兩刷
卷察盤可據又南太僕寺解過馬價餘銀二十六萬兩
見寄在應天等府貯庫又户科貯庫餘銀約有七萬兩
寄收應天府又操江寄十四府餘銀約有一萬兩又操
江寄貯揚州鎮江安慶三府備倭餘銀約有三十餘萬
兩北道刷卷御史可據已上七宗俱當遵照范世濟所
奏事例徹底清察就著南京守備内臣劉敬揚國瑞亟
委亷幹官胡良輔劉文耀㑹同該部院撫按官著落經
管衙門察核的確速行起解有敢推避嫌怨隱匿稽遲
懐私抗阻者必罪有所歸如起解不完則撫按等官都
不許考滿遷轉劉敬等亦不許扶同蒙蔽骫法狥私必
湏殫力急功盡心搜括庶大工邊務均有攸頼國家有
用之物不至為貪吏侵漁昭朕裕國恤民德意又聞南
京内庫祖宗時所藏金銀珍寳皆為魏忠賢矯㫖取進
先帝諭中所云將我祖宗庫貯傳國竒珍異寳盜竊幾
至一空者不知其歸之何所自此搜括不已至於加𣲖
加𣲖不已至於捐助以迄於亡繇此言之則搜括之令
開於范濟世成於魏忠賢而外庫之虗民力之匱所繇
來矣(崇禎元年六月奉㫖范濟世阿逢逆/璫妄報操銀貽害地方著冠𢃄□住)以英明之主
繼之而猶不免乎與亂同事然則知上下之為一身中
外之為一體者非聖王莫之能也傳曰長國家而務財
用者必自小人矣豈不信夫
開科取士則天下之人日愚一日立限徵糧則天下之
財日窘一日吾未見無人與財而能國者也然則如之
何必有作人之法而後科目可得而設也必有生財之
方而後賦稅可得而收也
　　言利之臣
孟子曰無政事則財用不足古之人君未嘗諱言財也
所惡於興利者為其必至於害民也昔我太祖嘗黜言
利之御史而謂侍臣曰君子得位欲行其道小人得位
欲濟其私欲行道者心存於天下國家欲濟私者心存
於傷人害物(洪武十三年五月御史/周姓實錄不載其名)此則唐太宗責權
萬紀之遺意也又廣平府吏王允道言磁州臨水鎮產
鐵請置爐冶上曰朕聞治世天下無遺賢不聞天下無
遺利且利不在官則在民民得其利則財源通而有益
於官官專其利則利源塞而必損於民今各冶數多軍
需不乏而民生業已定若復設此必重擾之矣杖之流
海外(十五年/五月)聖祖不肩好貨之意可謂至深切矣自萬
厯中礦稅以來求利之方紛紛且數十年而民生愈貧
國計亦愈窘然則治亂盈虗之數從可知矣為人上者
可徒求利而不以斯民為意與
新唐書宇文韋楊王列傳贊曰開元中宇文融始以言
利得幸於時天子見海内完治偃然有攘郤四裔之心
融度帝方調兵食故議取隱户剩田以中主欲利說一
開天子恨得之晚不十年而取宰相雖後得罪而追恨
融才猶所未盡也天寳以來外奉軍興内蠱豔妃所費
愈不貲計於是韋堅楊慎矜王鉷楊國忠各以裒刻進
剥下益上歲進羡緡百億萬為天子私藏以濟横賜而
天下經費自如帝以為能故重官累使尊顯烜赫然天
下流亡日多於前有司備員不復事而堅等所欲既充
還用權媢以相屠滅四族皆覆為天下笑孟子所謂上
下交征利而國危者可不信哉嗚呼芮良夫之刺厲王
也曰所怒甚多而不備大難三季之君莫不皆然前車
覆而後不知誠人臣以喪其軀人主以亡其國悲夫
讀孔孟之書而進管商之術此四十年前士大夫所不
肯為而今則滔滔皆是也有一人焉可以言而不言則
羣推之以為有恥之士矣上行之則下效之於是錢榖
之任𣙜課之司昔人所避而不居今且攘臂而争之禮
義淪亡盗竊競作茍為後義而先利不奪不饜後之興
王所宜重為懲創以變天下之貪邪者莫先乎此
　　俸禄
前明貪取之風所以膠固於人心而不可去者以俸給
之薄而無以贍其家也昔者武王克殷庶士倍祿王制
諸侯之下士視上農夫中士倍下士上士倍中士下大
夫倍上士漢宣帝神爵三年詔曰吏不亷平則治道衰
今小吏皆勤事而俸祿薄欲其毋侵漁百姓難矣其益
吏百石已下俸十五(如淳曰律百石俸月六百韋/昭曰若食一斛則益五斗)光武
建武二十六年詔有司增百官俸其千石以上減於西
京舊制六百石已下増於舊秩晉武帝泰始三年詔曰
古者以德詔爵以庸制祿雖下士猶食上農外足以奉
公㤀私内足以養親施惠(謂分祿以贍宗/族昬姻故人)今在位者祿
不代耕非所以崇化本也其議増吏俸唐時俸錢上州
刺史八萬中下州七萬赤縣令四萬五千畿縣上縣令
四萬赤縣丞三萬五千上縣丞三萬赤縣簿尉三萬畿
縣上縣簿尉二萬𤣥宗天寳十四載制曰衣食既足亷
恥乃知至如資用靡充或貪求不已敗名冐法實此之
繇輦轂之下尤難取給其在西京文武九品已上正員
官(唐時官多有員外/置者故分别言之)今後每月給俸食襍用防閤庶僕
等宜十分率加二分其同正貟官加一分仍為常式而
白居易為盩厔尉詩云吏禄三百石歲晏有餘糧其江
州司馬㕔記曰唐興上州司馬秩五品歲廩數百石月
俸六七萬官足以庇身食足以給家今之制祿不過唐
人之什二三彼無以自贍焉得而不取諸民乎昔楊綰
為相承元載汰侈之後欲變之以節儉而先益之百官
之俸皇甫鎛以宰相判度支請減内外官俸禄給事中
崔植封還詔書可謂達化理之原者矣
漢書言王莽時天下吏以不得俸祿各因官職為姦受
取賕賂以自共給五代史言北漢國小民貧宰相月俸
止百緡節度使止三十緡自餘薄有資給而已故其國
中少亷吏穆王之書曰爵重祿輕羣臣比而戾民畢程
氏以亡此之謂矣
前代官吏皆有職田(晉魏隋唐書皆有官品第/一至第九職田多少之數)故其祿
重祿重則吏多勉而為亷如陶潛之種秫(晉書/本傳)阮長之
之芒種前一日去官(宋書/本傳)皆公田之證也元史世祖至
元元年八月乙巳詔定官吏員數分品從官職(品如正/一品正)
(二品從如從/一品從二品)給俸祿頒公田太祖實錄洪武十年十月
辛酉制賜百官公田以其租入充俸祿之數是明初此
制未廢不知何年收職田以歸之上而但折俸鈔(實錄/㑹典)
(皆不/載)其數復視前代為輕始無以責吏之亷矣
宣宗實錄宣德八年三月庚辰兼掌行在户部事禮部
尚書胡濙奏請文武官七年分俸鈔每石減舊數折鈔
一十五貫以十分為率七分折與官絹每匹准鈔四百
貫三分折與官綿布每匹准鈔二百貫從之濚初建議
與少師蹇義等謀義等力言不可曰仁宗皇帝在春宫
久深知官員折俸之薄故即位特増數倍此仁政也豈
可違之(永樂二十二年十月庚申月増給在京文武官/及錦衣衛將軍總小旗米各五斗襍職及吏并)
(各衛總小旗軍力士校尉人等有家屬者米各/四斗無家屬者各斗五升並准俸糧之支鈔者)濙初欲
每石減作十貫聞義等言乃作十五貫(按洪熙元年閏/七月尹松言官)
(員俸祿以鈔折米四方米價貴賤不同每石四五十/貫者有之六七十貫者有之則是時折鈔猶准米價)白
而行之而小官不足者多矣(已上實/錄文)
前明㑹典官員俸給條云每俸一石該鈔二十貫每鈔
二百貫折布一匹後又定布一匹折銀三錢是十石之
米折銀僅三錢也(正統六年十一月丙辰増給在外文/武官吏軍士俸糧原定糧一石給鈔)
(十五貫今増十貫為二十五貫十二年四月丙辰仍減/為十五貫  景泰七年二月甲辰令折俸鈔每七百貫)
(與白金一兩給天順元年正月壬辰詔京官景泰七年/折俸鈔俱准  銀從户部奏請以官庫鈔少故也  成)
(化二年三月辛亥減在京文武官員折俸鈔先是米一/石折鈔二十五貫後因户部裁省定為十五貫至是尚)
(書馬昻又奏每石再省五貫從之時鈔法久不行新鈔/一貫時估不過十錢舊鈔僅一二錢甚至積之市肆過)
(者不顧以十貫鈔折俸一石則是斗米一錢也小吏俸/薄無以養亷莫甚於此  成化七年十月丁丑户部請)
(以布一匹准折文武官員俸糧二十石舊例兩京文武/官折色俸糧上半年給鈔下半年給蘇木胡椒至是户)
(部尚書楊鼎奏京庫椒木不足甲字庫多積綿布以時/估計之濶白布一匹可准鈔二百貫請以布折米仍視)
(折鈔例每十貫一石先是折俸鈔米一石鈔二十五貫/漸減至十貫是時鈔法不行鈔一貫直二三錢是米一)
(石僅直錢二三十文至是又折以布布一匹時估不過/二三百錢而折米二十石則是米一石僅直十四五錢)
(也自古百官俸祿之薄未/有如此者後遂為常例)葢明初民間所納官糧皆米
麥也或折以鈔布百官所受俸亦米也或折以鈔其後
鈔不行而代以銀於是糧之重者愈重(崇禎中糧一石/至折銀二兩)
而俸之輕者愈輕其弊在於以鈔折米以布折鈔以銀
折布而世莫䆒其源流也
正統六年二月戊辰廵按山東監察御史曹泰奏臣聞
之書曰凡厥正人既富方榖今在外諸司文臣去家遠
任妻子隨行祿厚者月給米不過三石薄者一石二石
又多折鈔九載之間仰事俯育之資道路徃來之費親
故問遺之需滿罷間居之用其祿不贍則不免失其所
守而陷於罪者多矣乞勅廷臣㑹議量為増益俾足養
亷如是而仍有貪汚懲之無赦事下行在户部格以定
制不行
北夢瑣言唐畢相諴家本寒微其舅為太湖縣伍伯(伍/伯)
(即令號襍/職行杖者)相國恥之俾罷此役為除一官累遣致意竟
不承命特除選人楊載宰此邑參辭日於私第延坐與
語期為落籍津送入京楊令到任具達台㫖伍伯曰某
下賤豈有外甥為宰相邪楊令堅勉之乃曰某每歲公
稅享六十緡事例錢(葢如今/之工食)茍無敗闕終身優渥不審
相公欲為致何官職楊令具以聞相國歎賞亦然其說
竟不奪其志也夫以伍伯之役而歲六十緡宜乎臺皁
之微皆知自重乃信漢書言趙廣漢奏請令長安游徼
獄吏秩百石其後百石吏皆差自重不敢枉法妄繫留
人誠清吏之本務謂貪澆之積習不可反而亷静者真
不知治體之言矣
　　助餉
人主之道在乎不利羣臣百姓之有夫能不利羣臣百
姓之有然後羣臣百姓亦不利君之有而府庫之財可
長保矣舊唐書栁渾傳渾為宰相奏故尚書左丞田季
羔公忠正直先朝名臣其祖父皆以孝行旌表門閭京
城隋朝舊第季羔一家而已今被堂姪伯强進狀請貨
宅召市人馬以討吐蕃一開此門恐滋不逞討賊自有
國計豈資僥倖之徒且毁棄義門虧損風教望少責罰
亦可懲勸上可其奏夫以德宗好貨之主而猶能聽宰
相之言不受伯强之獻後之人君可以思矣王明清記
高宗建炎二年有湖州民王永從獻錢五十萬緡上以
國用稍集郤之仍詔今後富民不許陳獻嗟夫此宋之
所以復存於南渡也與
漢武尊卜式以風天下猶是勸之以爵後乃怵之以威
戚畹之家常惴惴不自保而署其門曰此房實賣都城
之中十室而五其不祥孰甚焉南唐書言後主之世以
鐵錢六權銅錢四而行至其末年銅錢一直鐵錢十比
國亡諸郡所積銅錢六十七萬緡嗚呼此所謂府庫財
非其財者矣崇禎年間史公可法為南京兵部尚書軍
餉告絀乃傳檄募富人出財助國其畧曰親郊乃雍容
之事唐宗尚有崇韜出塞本徼幸之圖漢武尚逢卜式
桐城諸生姚士晉之辭也然百姓終莫肯輸財佐縣官
而卒至淪喪殆於孟子所謂委而去之者雖多財奚益
哉
洪武十五年七月堂邑民有掘得黄金者有司以進於
朝上曰民得金而朕有之甚無謂也命歸之民(實/錄)天啓
初遼事告急有議及捐助者朝論以為教猱升木而六
年十二月兵部主事詹以晉疏請靈鷲廢寺所存田畝
變價助工奉㫖詹以晉垂涎賤價規奪寺業可削籍為
民仍令自行修理寺宇田有變佃為民業者責令贖還
本寺以為言利錙銖之戒以權奄之世而下有此論上
有此㫖亦三代直道之猶存矣
　　館舍
讀孫樵書褒城驛壁乃知其有沼有魚有舟讀杜子羙
秦州襍詩又知其驛之有池有林有竹今之驛舍殆於
𨽻人之垣矣予見天下州之為唐舊治者其城郭必皆
寛廣街道必皆正直廨舍之為唐舊剏者其基址必皆
宏敞宋以下所置時彌近者制彌陋此又樵記中所謂
州縣皆驛而人情之茍且十百於前代矣
前明所以百事皆廢者正緣國家取州縣之財纖毫盡
歸之於上而吏與民交困遂無以為修舉之資延陵季
子游於晉曰吾入其都新室惡而故室美新牆卑而故
牆髙吾是以知其民力之屈也(說/苑)又不獨人情之茍且
也
漢制官寺鄉亭漏敗牆垣阤壊不治者不勝任先自劾
古人所以百廢具舉者以此
　　街道
古之王者於國中之道路則有條狼氏滌除道上之狼
扈而使之潔清於郊外之道路則有野廬氏達之四畿
合方氏達之天下使之津梁相湊不得陷絶而又有遂
師以廵其道修候人以掌其方之道治至於司險掌九
州之圗以周知其山林川澤之阻而達其道路則舟車
所至人力所通無不蕩蕩平平者矣晉文之覇也亦曰
司空以時平易道路而道路若塞川無舟梁單子以卜
陳靈之亡自天街不正王路傾危塗潦徧於郊關汚穢
鍾於輦轂詩曰周道如砥其直如矢君子所履小人所
視睠言顧之澘焉出涕其斯之謂與
説苑楚莊王伐陳舍於有蕭氏謂路室之人曰巷其不
善乎何溝之不浚也以莊王之霸而留意於一巷之溝
此亦知其勤民也
後唐明宗長興元年正月宗正少卿李延祚奏請止絶
車牛不許於天津橋來徃明制兩京有街道官車牛不
許入城
　　官樹
周禮野廬氏比國郊及野之道路宿息井樹國語單襄
公述周制以告王曰列樹以表道立鄙食以守路釋名
曰古者列樹以表道道有夾溝以通水潦古人於官道
之旁必皆種樹以記里至以䕃行旅是以南土之棠召
伯所茇道周之杜君子來游固已宣美風謡流恩後嗣
子路治蒲樹木甚茂子産相鄭桃李垂街下至隋唐之
代而官槐官栁亦多見之詩篇猶是人存政舉之效近
代政廢法弛任人斫伐周道如砥若彼濯濯而官無勿
翦之思民鮮侯旬之芘矣後漢百官志將作大匠掌修
作宗廟路寢宫室陵園土木之功并樹桐梓之類列於
道側是昔人固有專職(三輔黄圖長安御溝謂之/楊溝謂植高楊於其上也)後周
書韋孝寛傳為雍州刺史先是路側一里置一土堠經
雨頺毁每湏修之自孝寛臨州乃勒部内當堠處置槐
樹代之既免修復行旅又得芘蔭周文帝後問知之曰
豈得一州獨爾當令天下同之於是令諸州夾道一里
種一樹十里種三樹百里種五樹焉(唐王維詩云槐/陰隂到潼闗)冊
府元龜唐𤣥宗開元二十八年正月於兩京路及城中
苑内種果樹(鄭審有奉使廵簡兩京/路種果樹事畢入奏詩)代宗永泰二年正
月種城内六街樹(中朝故事曰天街兩畔槐木俗號為/槐衙曲江池畔多栁亦號為栁衙以)
(其成行排立也韋應物詩云/垂楊十二衢隐映金張室)舊唐書吳湊傳官街樹缺
所司植榆以補之湊曰榆非九衢之玩命易之以槐及
槐陰成而湊卒人指樹而懐之周禮朝士注曰槐之言
懐也懐來人於此(淮南子/注同)然則前明之官其無可懐之
政也久矣
　　橋梁
唐六典凡天下造舟之梁四(河則蒲津太陽/河陽雒則孝義)石柱之梁
四(雒則天津永濟/中橋灞則灞橋)木柱之梁三(皆渭水便橋中/渭橋東渭橋)巨梁十
有一皆國工修之(此舉京都/之衝要)其餘皆所管州縣隨時營
葺其大津無梁皆給船人量其大小難易以定其差等
今畿甸荒蕪橋梁廢壊雄莫之間秋水時至年年陷絶
曵輪招舟無頼之徒藉以為利潞河渡子勒索客錢至
煩章劾司空不修長吏不問亦已久矣(成化八年九月/丙申順天府府)
(尹李裕言本府津渡之處每歲水漲及天氣寒沍官司/修造渡船以便往來近為無頼之徒冐貴戚名色私造)
(渡船勒取徃來人財物深為民害/乞勅廵按御史嚴為禁止從之)况於邊陲之逺能望
如趙充國治湟陿以西道橋七十所令可至鮮水從枕
席上過師哉五代史王周為義武節度使定州橋壊覆
民租車周曰橋梁不修刺史過也乃償民粟為治其橋
此又當今有司之所媿也
　　人聚
太史公言漢文帝時人民樂業因其欲然能不擾亂故
百姓遂安自六七十翁亦未嘗至市井(史記/律書)劉寵為㑹
稽太守狗不夜吠民不見吏龎眉皓髮之老未嘗識郡
朝(後漢書/循吏傳)史之所稱其遺風猶可想見唐自開元全盛
之日姚宋作相海内升平元稹詩云戍烟生不見村豎
老猶純此唐之所以盛也至大厯以後四方多事賦役
繁興而小民奔走官府日不暇給元結作時化之篇謂
人民為征賦所傷州里化為禍邸此唐之所以衰也(宋/熙)
(寜中行新法蘇軾在杭州作詩曰嬴得兒童音/語好一年強半在城中衰敝之政自古一轍)予少時
見山野之氓有白首不見官長安於畎畝不至城中者
洎於末造役繁訟多終歳之功半在官府而小民有家
有二頃田頭枕衙門眠之諺(見曹/縣志)已而山有負嵎林多
伏莽遂舍其田園徙於城郭又一變而求名之士訴枉
之人悉至京師輦轂之間易於郊坰之路矣
　　訪惡
尹翁歸為右扶風縣縣收取黠吏豪民案致其罪高至
於死收取人必於秋冬課吏大會中及出行縣不以無
事時其有所取也以一警百吏民皆服恐懼改行自新
所謂收取人即明廵按御史之訪察惡人也武斷之豪
舞文之吏主訟之師皆得而訪察之及乎濁亂之時遂
借此為㒺民之事而前代刺姦紏惡之美意蕩然無復
存矣
傳曰子産問政於然明對曰視民如子見不仁者誅之
如鷹鸇之逐鳥雀也是故誅不仁所以子其民也
說苑董安于治晉陽問政于蹇老蹇老曰曰忠曰信曰
敢董安于曰安忠乎曰忠於主曰安信乎曰信於令曰
安敢乎曰敢於不善人董安于曰此三者足
鹽鐵論曰水有徧狚池魚勞國有强禦齊民消
　　盜賊課
史記酷吏傳武帝作沈命法曰羣盜起不發覺發覺而
捕弗滿品者二千石以下至小吏主者皆死其小吏畏
誅雖有盜不敢發恐不能得坐課累府府亦使其不言
故盜賊寖多上下相為匿以文辭避法焉此漢世所名
為盜賊課而為法之敝已盡此數言中矣漢書言張敞
為山陽太守勃海膠東盜賊竝起上書自請治之言山
陽郡户九萬三千口五十萬以上訖計盜賊未得者七
十七人(漢紀作/十七人)他課諸事亦畧如此久處閒郡願徙治
劇夫未得之盜猶有七十七人而以為郡内清治(紀云/敝為)
(太守郡/内清治)豈非宣帝之用法寛於武帝時乎然武帝之末
至大盜羣起遣繡衣之使持斧斷斬于郡國乃能勝之
而宣帝之世𢃄牛佩犢之徒皆驅之歸於南畝卒之吏
稱其職民安其業是則治天下之道有不恃法而行者
未可與刀筆筐篋之士議也
後漢書光武紀建武十六年郡國羣盜處處並起攻刼
在所害殺長吏郡縣追討到則解散去復屯結青徐幽
冀四州尤甚上乃遣使者下郡國聽羣盜自相紏擿五
人共斬一人者除其罪吏雖逗留廻避故縱者皆勿問
聽以禽討為效其牧守令長坐界内盜賊而不收捕者
及以畏愞捐城委守者皆不以為負但取獲賊多為殿
最(注殿後也謂課居後也最/凡要之首也謂課居先也)唯蔽匿者乃罪之於是更
相追捕賊並解散徙其魁帥於他郡賦田受禀使安生
業自是牛馬放牧邑門不閉光武精於吏事故其治盜
之方如此天下之事得之於疏而失之於密大抵皆然
又豈獨盜賊課哉
　　禁兵噐
王莽始建國二年禁民不得挾弩鎧徙西海隋煬帝大
業五年制民間鐵义搭鉤􁝀刃之類皆禁絶之尋而海
内兵興隕身失國元世祖至元二十三年二月乙亥勅中
外凡漢民持鐵尺手撾及杖之有刃者悉輸於官六月
戊申括諸路馬凡色目人有馬者三取其二漢民悉入
官二十六年十二月辛巳括天下馬一品二品官許乘
五匹三品三匹四品五品二匹六品以下皆一匹(陳天/祥傳)
(興國軍以籍兵器致亂行省命天祥權知本軍事天祥/命以十家為甲十甲為長弛兵器以從民便境内遂平)
(其後代者務更舊政治隱匿兵者甚急天祥去未久而/興國復變鄰郡及大江南北諸城邑多乘勢殺其守將)
(以應/之)順帝至元三年四月癸酉禁漢人南人髙麗人不
得執持軍器凡有馬者拘入官已而羣盜充斥攻陷城
邑至正十七年正月辛夘命山東分省團結義兵每州
添設判官一員每縣添設主簿一員專率義兵以事守
禦故劉文成有詩曰他時重禁藏矛㦸今日呼令習皷
鞞嗚呼予視天下愚夫愚婦一能勝予古之聖王則既
已言之矣
漢武帝時公孫宏奏言禁民母得挾弓弩吾丘壽王難
之以為聖王務教化而省禁防今陛下昭明德建太平
宇内日化方外鄉風然而盜賊猶有者郡國二千石之
罪非挾弓弩之過也誠能明教化之原而帥之以為善
保家之道則家有鶴膝户有犀渠適足以誇國俗之强
(舊唐書鄭惟忠/傳引吴都賦)而不至導民以不祥之器矣
　　水利
歐陽永叔作唐書地理志凡一渠之開一堰之立無不
記之其縣之下實兼河渠一志亦可謂詳而有體矣葢
唐時為令者猶得以用一方之財興期月之役而志之
所書大抵在天寶以前者居什之七豈非太平之世吏
治修而民隱達故常以百里之官而創千年之利至於
河朔用兵之後則以催科為急而農功水道有不暇講
求者歟然自大厯以至咸通猶皆書之不絶於冊而今
之為吏則數十年無聞也已水日乾而土日積山澤之
氣不通又焉得而無水旱乎崇禎時有輔臣徐光啓作
書特詳於水利之學而給事中魏呈潤亦言傳曰雨者
水氣所化水利修亦致雨之術也夫子之稱禹也曰盡
力乎溝洫而禹自言亦曰濬畎澮距川古聖人有天下
之大事而不遺乎其小如此自乾時著於齊人枯濟徵
於王莽古之通津巨瀆今且多為細流而中原之田夏
旱秋潦年年告病矣
龍門縣今之河津也北三十里有𤓰谷山堰貞觀十年
築東南二十三里有十石壚渠二十三年縣令長孫恕
鑿溉田良沃畝收十石西二十一里有馬鞍塢渠亦恕
所鑿有龍門倉開元二年置所以貯渠田之入轉般至
京以省闗東之漕者也此即漢時河東太守番係之策
史記河渠書所謂河移徙渠不利田者不能償種而唐
人行之竟以獲利是以知天下無難舉之功存乎其人
而已謂後人之事必不能過前人者不亦誣乎
唐姜師度為同州刺史開元八年十月詔曰昔史起溉
漳之䇿鄭白鑿涇之利自兹厥後聲塵缺然同州刺史
姜師度識洞於微智形未兆匪躬之節所懐必罄奉公
之道知無不為頃職大農首開溝洫歲功猶昧物議紛
如縁其忠款可嘉委任仍舊暫停九列之重假以六條
之察白藏過半績用斯多食乃人天農為政本朕故兹
廵省不憚祁寒將申勸䘏之懐特冒風霜之弊今原田
彌望畎澮連屬繇來榛棘之所徧為秔稻之川倉庾有
京坻之饒闗輔致畝金之潤本營此地欲利平人緣百
姓未開恐三農虗棄所以官為開發冀令遞相教授功
既成矣思與共之其屯田内先有百姓注籍之地比來
召人作主亦量准頃畝割還其官屯熟田如同州有貧
下欠地之户自辦功力能營種者准數給付餘地且依
前官取師度以功加金紫光禄大夫賜帛三百匹(冊府/元龜)
(衆本傳師度既好溝洫所在必發/  穿鑿雖時有不利而成功亦多)讀此詔書然後知無
欲速無見小利二言為建功立事之本孫叔敖决期思
之水而灌雩婁之野莊知其可以為令尹也(淮南/子)魏襄
王與羣臣飲酒王為羣臣祝曰令吾臣皆如西門豹之
為人臣也(文侯時西門/豹為鄴令)史起進曰魏氏之行田也以百
畝鄴獨二百畝是田惡也漳水在其旁西門豹不知用
是不智也知而不興是不仁也仁智豹未之盡何足法
也於是以史起為鄴令引漳水溉鄴以富魏之河内(史/記)
(分按後漢書安帝紀元初二年正月修理西門豹所/  漳水為支渠以溉民田則指此為西門豹所閒)為
人君者有率作興事之勤有授方任能之畧不患無叔
敖史起之臣矣
漢書召信臣為南陽太守為民作水約束刻石立於田
畔以防紛争(晉書杜預都督荆州諸軍修召信臣/遺迹分疆刻石使有定分公私同利)此今
日分水之制所自始也
洪武末遣國子生人才分詣天下郡縣集吏民乗農隙
修治水利二十八年奏開天下郡縣塘堰凡四萬九百
八十七處河四千一百六十二處陂渠堤岸五千四十
八處此聖祖勤民之效
　　雨澤
洪武中令天下州縣長吏月奏雨澤葢古者龍見而雩
春秋三書不雨之意也承平日久率視為不急之務永
樂二十二年十月(仁宗/即位)通政司請以四方雨澤奏章類
送給事中收貯上曰祖宗所以令天下奏雨澤者欲前
知水旱以施恤民之政此良法美意今州縣雨澤章奏
乃積於通政司上之人何繇知又欲送給事中收貯是
欲上之人終不知也如此徒勞州縣何為自今四方所
奏雨澤至即封進朕親閱焉(今大明㑹典具/載雨澤奏本式)嗚呼太祖
起自側微升為天子其視四海之廣猶吾莊田兆民之
衆猶吾佃客也故其留心民事如此當時長吏得以言
民疾苦而里老亦得詣闕自陳後世雨澤之奏遂以寢
廢天災格而不聞民隱壅而莫達然後知聖主之意有
不但於祈年望歲者民親而國治有以也夫
　　河渠
黄河載之禹貢東過洛汭至于大伾北過浲水至于大
陸又北播為九河同為逆河入于海者其故道也漢元
光中河决瓠子東南注鉅野通于淮泗武帝自臨發卒
數萬人塞之築宫其上名曰宣防導河北行復禹舊跡
而梁楚之地復寧無水災自漢至唐河不為害幾及千
年五代史晉開運元年五月丙辰滑州河決浸汴曹濮
單鄆五州之境環梁山合于汶水與南旺蜀山湖連瀰
漫數百里河乃自北而東宋史熙寜八年七月乙丑河
大決于澶州曹村北流斷絶河道南徙東滙于梁山張
澤濼分為二𣲖一合南清河入于淮一合北清河入于
海河又自東而南矣元豐以後又決而北議者欲復禹
迹而大臣立主回東之議(宋史河渠志序曰自滑臺大/伾嘗兩經汎溢復禹蹟矣一)
(時姦臣建議必欲回之俾復故流竭天下之力以/塞之屢塞屢决至南渡而後貽其禍於金源氏)降及
金元其勢日趨於南而不可挽故今之河非古之河矣
自中牟以下奪汴徐州以下奪泗清口以下奪淮凡三
奪而後注于海今歲久河身日高淮泗又不能容矣廟
堂之議既視其奪者以為常司水之臣又乗其決者以
為利不獨以害民生妨國計而於天地之氣運未必不
有所闗也
丘仲深大學衍義補言禮曰四瀆視諸侯謂之瀆者獨
也以其獨入於海故江河淮濟謂之四瀆今以一淮而
受黄河之全葢合二瀆而為一也自宋以前河自入海
尚能為並河州郡之害况今河淮合一而清口又合汴
(元本作/沁誤)泗沂三水以同歸於淮也哉(實錄載天順七年/金景輝言黄河不)
(循故道升流入/淮是為妄行)曩時河水猶有所瀦如鉅野梁山等處
猶有所分如屯氏赤河之類雖以元人排河入淮而東
北之道猶微有存焉者今則以一淮而受衆水之歸而
無涓滴之滲漏矣邵國賢作治河論以為禹之治水至
於地平天成六府三事允治其功可謂盛矣以今觀之
其所空之地甚廣所處之勢甚易所求之效甚小今之
治水者其去禹也遠矣而所空之地乃狹於禹所處之
勢乃難於禹所求之功乃大於禹禹之導河自大伾以
下分播合同隨其所之而疏之不與争利故水得其性
而無衝決之患今夫一杯之水舉而注之地必得方尺
乃能容之其勢然也河自大伾以上水之在杯者也大
伾以下水之在地者也以在地之水而欲拘束周旋如在
杯之時大禹不能而況他人乎今河南山東郡縣棊布
星列官亭民舍相比而居凡禹之所空以與水者今皆
為吾有葢吾無容水之地而非水據吾之地也固宜其
有衝決之患也故曰所空之地狹於禹禹之治水隨地
施功無所拘礙今北有臨清中有濟寜南有徐州皆轉
漕要路而大梁在西南又宗藩所在左顧右盻動則掣
肘使水有知尚不能使之必隨吾意況水無情物也其
能委蛇曲折以濟吾之事哉故曰所處之勢難於禹況
禹之治水去其墊溺之害而已此外無求焉今則賴之
以漕不及汴矣又恐壊臨清也不及臨清矣又恐壊濟
寜也不及濟寜矣又恐壊徐州也使皆無壊也又恐漕
渠不足於運也了是數者而後謂之治故曰所求之功
大於禹繇二文莊之言觀之則河水南趨之勢已極而
一代之臣不過補苴罅漏以塞目前之責而已安望其
為斯民計百世之長利哉至於今日而決溢之菑無歲
不告嗚呼其信非人力之所能治矣
禹貢之言治水也曰播曰瀦水之性合則衝驟則溢故
别而疏之所以殺其衝也又北播為九河是也旁而蓄
之所以節其溢也大野既瀦是也必使之有所容而不
為暴然後鍾美可以豐物流惡可以阜民而百姓之利
繇是而興矣今也不然堤之障之偪之束之使之無以
容其流而不得不發其怒則其不由地中而横出於原
隰之間固無怪其然也丘仲深謂以一淮受黄河之全
然考之先朝徐有貞治河猶疏分水之渠於濮氾之間
不使之并趨一道自𢎞治六年築黄陵岡以絶其北來
之道而河流總於曹單之間乃猶於蘭陽儀封各開一
口而洩之於南今復塞之故河之在今日欲北不得欲
南不得唯以一道入淮淮狹而不能容又高而不利下
則頻歲決於邳宿以下以病民而妨運而邳宿以下左
右皆有湖陂河必從而入之吾見劉貢父所云别穿一
梁山濼者將在今淮泗之間而生民魚鱉之憂殆未巳
也
河政之壊也起於竝水之民貪水退之利而占佃河旁
汙澤之地不才之吏因而籍之於官然後水無所容而
横決為害賈讓言古者立國居民疆理土地必遺川澤
之分度水勢所不及大川無防小水得入陂障卑下以
為汙澤使秋水多得有所休息左右游波寛緩而不廹
故曰善為川者決之使道又曰内黄界中有澤方數十
里環之有隄往十餘歲太守以賦民民今起廬舍其中
此臣親見者也元史河渠志謂黄河退涸之時舊水泊
汙池多為勢家所據忽遇泛溢水無所歸遂致為害繇
此觀之非河犯人人自犯之予行山東鉅野壽張諸邑
古時瀦水之地無尺寸不耕而忘其昔日之為川浸矣
近有一壽張令修志乃云梁山濼僅可十里其虗言八
百里乃小說之惑人耳此并五代宋金史而未之見也
(五代史晉開運元年五月丙辰滑州河決浸汴曹濮單/鄆五州之境環梁山合於汶水與南旺蜀山河連瀰漫)
(數百里州宋史宦者傳梁山濼古鉅野澤綿亘數百里/濟鄆數  頼其蒲魚之利  金史食貨志黄河已移故)
(道梁山濼水退地甚廣遣使安置屯田濼沙灣未築/以前徐有貞疏亦言外有八百里梁山  可以為泄)書
生之論豈不可笑也哉
陸文裕續停驂錄曰河患有二曰決曰溢決之害間見
而溢之害頻歳有之使賈魯之三法遂而有成亦小補
耳且當歲歳為之其勞其費可勝言哉今欲治之非大
棄數百里之地不可先作湖陂以瀦漫波其次則濱河
之處倣江南圩田之法多為溝渠足以容水然後浚其
淤沙由之地中而潤下之性必東之勢得矣
按文裕之意即賈讓之上中二䇿而不敢明言賈讓言
今行上䇿徙冀州之民當水衝者決黎陽遮害亭放河
使北入海河西薄大山東薄金隄埶不能逺泛濫期月
自定難者將曰若如此敗壊城郭田廬冢墓以萬數百
姓怨恨今瀕河十郡治隄歲費且萬萬及其大決所殘
無數如出數年治河之費以業所徙之民遵古聖之法
定山川之位且大漢方制萬里豈其與水争咫尺之地
哉此功一立河定民安千載無患故謂之上䇿若乃多
穿漕渠於冀州地使民得以溉田分殺水怒雖非聖人
法然亦救敗術也嗟夫非有武帝之雄才大畧其孰能
排衆多之口而創非常之原者哉
平當使領河隄奏按經義治水有決河深川而無隄防
壅塞之文宋開寶之詔亦曰朕每閱前書詳䆒經瀆至
若夏后所載但言導河至海隨山濬川未聞力制湍流
廣營高岸今之言治水者計無出於隄塞二事箕子答
武王之訪首言鯀陻洪水汨陳其五行帝乃震怒後世
治河之臣皆鯀也非其人之願為鯀乃國家教之使為
鯀也是以水不治而彛倫斁也(崔諼河隄謁者箴導非/其導堙非其堙入野填)
(淤水高/民居)
因河以為漕者禹也壅河以為漕者明人也故古曰河
渠今曰河防
聞之先達言天啓以前無人不利於河決者侵尅金錢
則自總河以至於閘官無所不利支領工食則自執事
以至於游閒無食之人無所不利其不利者獨業主耳
而今年決口明年退灘填淤之中常得倍蓰而溺死者
特百之一二而巳於是頻年修治頻年衝決以馴致今
日之害非一朝一夕之故矣國家之法使然彼斗筲之
人焉足責哉
不獨此也彼都人士為人說一事置一物未有不索其
酬者百官有司受朝廷一職事一差遣未有不計其獲
者自府史胥徒上而至於公卿大夫真可謂之同心同
德者矣苟非返普天率土之人心使之先義而後利終
不可以致太平故愚以為今日之務正人心急於抑洪
水也
　
　
　
　
　
　
　
　
　
　
　
　
　日知錄卷十二
欽定四庫全書
　日知錄卷十三　　　　崑山　顧炎武　撰
　　周末風俗
春秋終於敬王三十九年庚申之歲西狩獲麟又十四
年為真定王元年癸酉之歲魯哀公出奔二年卒於有
山氏左傳以是終焉又六十五年威烈王二十三年戊
寅之歲初命晉大夫魏斯趙籍韓䖍為諸侯又一十七
年安王十六年乙未之歲初命齊大夫田和為諸侯又
五十二年顯王三十五年丁亥之歲六國以次稱王蘇
秦為從長自此之後事乃可得而紀自左傳之終以至
此凡一百三十三年史文闕軼攷古者為之茫昧如春
秋時猶尊禮重信而七國則絶不言禮與信矣春秋時
猶宗周王而七國則絶不言王矣(史記秦本紀孝公使/公子少官率師㑹諸)
(侯于逢澤以朝/王蓋顯王時)春秋時猶嚴祭祀重聘享而七國則無
其事矣春秋時猶論宗姓氏族而七國則無一言及之
矣春秋時猶宴㑹賦詩而七國則不聞矣春秋時猶有
赴告策書而七國則無有矣邦無定交士無定主此皆
變於一百三十三年之間史之闕文而後人可以意推
者也不待始皇之并天下而文武之道盡矣(李康運命/論云文簿)
(之敝漸於靈景辨/詐之偽成於七國)馴至西漢此風未改故劉向謂其承
千嵗之衰周繼暴泰之餘弊貪饕險詖不閑義理觀夫
史之所録無非功名勢利之人筆札喉舌之軰而如董
生之言正誼明道者不一二見也蓋自春秋之後至東
京而其風俗稍復乎古吾是以知光武明章果有變齊
至魯之功而惜其未純乎道也自斯以降則宋慶厯元
祐之間為優矣嗟乎論世而不攷其風俗無以明人主
之功余之所以斥周末而進東京亦春秋之意也
　　秦紀㑹稽山刻石
秦始皇刻石凡六皆鋪張其滅六王并天下之事其言
黔首風俗在泰山則云男女禮順慎遵職事昭隔内外
靡不清淨在碣石門則云男樂其疇女修其業如此而
已惟㑹稽一刻其辭曰飾省宣義有子而嫁倍死不貞
防隔内外禁上淫泆男女絜誠夫為寄豭(正義曰豭牡/豬也左氏定)
(公十四年傳既定爾婁豬盍歸/我艾豭寄豭者謂淫於他室)殺之無罪男秉義程妻
為逃嫁子不得母(邵氏曰母云/者母之也)咸化㢘清何其繁而不
殺也攷之國語自越王句踐棲於㑹稽之後惟恐國人
之不蕃故令壮者無取老婦老者無取壮妻女子十七
不嫁其父母有罪丈夫二十不取其父母有罪生丈夫
二壺酒一犬生女子二壺酒一豚生三人公與之母生
二人公與之餼内傳子胥之言亦曰越十年生聚呉越
春秋至謂句踐以寡婦淫泆過犯皆輸山上士有憂思
者令游山上以喜其意當其時蓋欲民之多而不復禁
其淫泆傳至六國之末而其風猶在故始皇為之厲禁
而特著於刻石之文以此與滅六王并天下之事並提
而論且不著之於燕齊而獨著之於越然則秦之任刑
雖過而其坊民正俗之意固未始異於三王也漢興以
來承用秦法以至今日者多矣世之儒者言及於秦即
以為亡國之法亦未之深攷乎
　　兩漢風俗
漢自孝武表章六經之後師儒雖盛而大義未明故新
莽居攝頌德獻符者徧於天下光武有鍳於此故尊崇
節義敦厲名實所舉用者莫非經明行脩之人而風俗
為之一變至其末造朝政昏濁國事日非而黨錮之流
獨行之軰依仁蹈義舎命不渝風雨如晦雞鳴不已三
代以下風俗之美無尚於東京者故范曄之論以為桓
靈之間君道粃僻朝綱日陵國隙屢啟自中智以下靡
不審其崩離而權强之臣息其闚盜之謀豪俊之夫屈
於鄙生之議(儒林/傳論)所以傾而未頽決而未潰皆仁人君
子心力之為(左雄/傳論)可謂知言者矣使後代之主循而弗
革即流風至今亦何不可而孟德既有冀州崇奨跅弛
之士觀其下令再三至於求負汙辱之名見笑之行不
仁不孝而有治國用兵之術者(建安二十二年八月令/  十五年春令十九年)
(十二月令/意皆同)於是權詐迭進姦逆萌生故董昭太和之疏
已謂當今年少不復以學問為本專更以交㳺為業國
士不以孝悌清脩為首乃以趨勢求利為先至正始之
際而一二浮誕之徒騁其智識蔑周孔之書習老莊之
教風俗又為之一變夫以經術之治節義之防光武明
章數世為之而未足毁方敗常之俗孟德一人變之而
有餘後之人君將樹之風聲納之軌物以善俗而作人
不可不察乎此矣
光武躬行儉約以化臣下講論經義常至夜分一時功
臣如鄧禹有子十三人各使守一藝閨門脩整可為世
法貴戚如樊重三世共財子孫朝夕禮敬常若公家以
故東漢之世雖人才之倜儻不及西京而士風家法似
有過於前代
東京之末節義衰而文章盛自蔡邕始其仕董卓無守
卓死驚歎無識觀其集中濫作碑頌則平日之為人可
知矣(宋袁淑弔古文伯/喈衒文而求入)以其文采富而交游多故後人
為立佳傳嗟乎士君子處衰季之朝常以負一世之名
而轉移天下之風氣者視伯喈之為人其戒之哉
　　正始
魏明帝殂少帝(史稱/齊王)即位改元正始凡九年其十年則
太傅司馬㦤殺大將軍曹爽而魏之大權移矣三國鼎
立至此垂三十年一時名士風流盛於雒下乃其棄經
典而尚老莊蔑禮法而崇放達視其主之顛危若路人
然即此諸賢為之倡也自此以後競相祖述如晉書言
王敦見衞玠謂長史謝鯤曰不意永嘉之末復聞正始
之音沙門攴遁以清談著名於時莫不崇敬以為造微
之功足參諸正始宋書言羊𤣥􁀇二子太祖賜名曰咸
曰粲謂𤣥􁀇曰欲令卿二子有林下正始餘風王微與
何偃書曰卿少陶𤣥風淹雅修暢自是正始中人南齊
書言袁粲言於帝曰臣觀張緒有正始遺風南史言何
尚之謂王球正始之風尚在其為後人企慕如此然而
晉書儒林傳序云擯闕里之典經習正始之餘論指禮
法為流俗目縱誕以清髙此則虛名雖被於時流篤論
未忘乎學者是以講明六藝鄭(𤣥/)王(肅/)為集漢之終演
説老莊王(弼/)何(晏/)為開晉之始(于寶晉紀論曰風俗淫/僻恥尚失所學者以老)
(莊為宗而黜六經談者以虛薄為辨而賤名簡行身者/以放濁為通而狹節信進仕者以苟得為貴而鄙居正)
(當官者以望空/為高而笑勤恪)以至國亡於上教淪於下干戈日争君
臣屢易非林下諸賢之咎而誰咎哉
有亡國有亡天下亡國與亡天下奚辨曰易姓改號謂
之亡國仁義充塞而至於率獸食人人將相食謂之亡
天下魏晉人之清談何以亡天下是孟子所謂楊墨之
言至於使天下無父無君而入於禽獸者也昔者嵇紹
之父康被殺於晉文王至武帝革命之時而山濤薦之
入仕紹時屏居私門欲辭不就濤謂之曰為君思之久
矣天地四時猶有消息而況於人乎一時傳誦以為名
言而不知其敗義傷教至於率天下而無父者也夫紹
之於晉非其君也忘其父而事其非君當其未死三十
餘年之間為無父之人亦已久矣而蕩陰之死何足以
贖其罪乎且其入仕之初豈知必有乘輿敗績之事而
可樹其忠名以蓋於晚也
人君御物之方莫大乎抑浮止競宋自仁宗在位四十
餘年雖所用或非其人而風俗醇厚好尚端方論世之
士謂之君子道長及神宗朝荆公秉政驟奨趨媚之徒
深鉏異已之軰鄧綰李定舒亶蹇序辰王子韶諸奸一
時擢用而士大夫有十鑽之目(鑽者取必入之義班固/答賓戲商鞅挾三術以)
(鑽孝公曰鄧綰傳以頌王安石得官謂/其鄉人  笑罵從汝好官湏我為之)干進之流乘機
抵隙馴至紹聖崇寧而黨禍大起國事日非膏肓之疾
遂不可治後之人但言其農田水利青苗保甲諸法為
百姓害而不知其移人心變士習為朝廷之害其害於
百姓者可以一旦而更而其害於朝廷者厯數十百年
滔滔之勢一往而不可反矣李應中謂自王安石用事
䧟溺人心至今不自知覺人趨利而不知義則主勢日
孤此可謂知言者也詩曰毋教猱升木如塗塗附夫使
慶厯之士風一變而為崇寧者豈非荆公教猱之效哉
蘇軾傳熈寧初安石創行新法軾上書言國家之所以
存亡者在道德之淺深不在乎强與弱厯數之所以長
短者在風俗之厚薄不在乎富與貧臣願陛下務崇道
德而厚風俗不願陛下急於有功而貪富强仁祖持法
至寛用人有序專務掩覆過失未嘗輕改舊章攷其成
功則曰未至以言乎用兵則十出而九敗以言乎府庫
則僅足而無餘徒以德澤在人風俗知義故升遐之日
天下歸仁議者見其末年吏多因循事不振舉乃欲矯
之以苛察齊之以智能招徠新進勇鋭之人以圖一切
速成之效未享其利澆風已成多開驟進之門使有意
外之得公卿侍從跬歩可圖俾常調之人舉生非望欲
望風俗之厚豈可得哉近歲樸拙之人愈少巧進之士
益多惟陛下哀之救之當時論新法者多矣未有若此
之深切者根本之言人主所宜獨觀而三復也
東軒筆録王荆公秉政更新天下之務而宿望舊人議
論不協荆公遂選用新進待以不次故一時政事不日
皆舉而兩禁臺閣内外要權莫非新進之士也(石林燕/語故事)
(在京職事官絶少用選人者熈寜初稍欲革去資格之/弊始詔選舉到可試用人並令崇文院較書以備詢訪)
(差使候二年取旨或除館職或升資任或只與合入差/遣時邢尚書恕以河南府永承縣主簿首為崇文院較)
(書胡右丞愈知諫院猶以為太遽因請雖選人而未厯/外官與雖厯仕而不滿者皆不得選舉乃特詔邢恕與)
(堂除近地試銜知縣近歲不復/用此例自始登第直為禁從矣)及出知江寧府呂惠卿
驟得政柄有射羿之意而一時之士見其得君謂可以
傾奪荆公遂更朋附之以興大獄尋荆公再召鄧綰反
攻惠卿惠卿自知不安乃條列荆公兄弟之失數事面
奏上封惠卿所言以示荆公故荆公表有云忠不足以
取信故事事欲其自明義不足以勝姦故人人與之立
敵蓋謂是也既而惠卿出亳州荆公復相承黨人之後
平日肘腋盡去而在者已不可信可信者又才不足以
任事當日惟與其子雱機謀而雱又死知道之難行也
於是慨然復求罷去遂以使相再鎮金陵未朞納節久
之得㑹靈觀使其發明荆公情事至為切當子曰君子
易事而難説也而大戴禮言有人焉容色辭氣其入人
甚愉進退周旋其與人甚巧其就人甚速其叛人甚易
迹荆公昔日之所信用者不惟變士習蠹民生而已亦
不饗其利(蘇轍疏呂惠卿比/之呂布劉牢之)書曰其後嗣王罔克有終
相亦罔終為大臣者可不以人心風俗為重哉
東軒筆錄又曰王荆公在中書作新經義以授學者故
太學諸生幾及三千人又令判監直講程第諸生之業
處以上中下三舍而人間傳以為試中上舎者朝廷將
以不次升擢於是輕薄書生矯飾言行坐作虛譽奔走
公卿之門者若市矣
蘇子瞻易傳兑卦解曰六三上六皆兑之小人以説為
事者均也六三履非其位而處於二陽之間以求説為
兑者故曰來兑言初與二不招而自來也其心易知其
為害淺故二陽皆吉而六三凶上六超然於外不累於
物此小人之託於旡求以為兑者也故曰引兑言九五
引之而後至也其心難知其為害深故九五孚于剥雖
然其心蓋不知而賢之非説其小人之實也使知其實
則去之矣故有厲而不凶然則上六之所以不光何也
曰難進者君子之事也使上六引而不兑則其道光矣
此論蓋為神宗用王安石而發孟子曰好名之人能讓
千乘之國茍非其人簞食豆羹見於色荆公當日處卑
官力辭其所不必辭既顯宜辭而不復辭矯情干譽之
私固有識之者矣夫子之論觀人也曰察其所安又曰
色取仁而行違居之不疑在邦必聞在家必聞是則欺
世盜名之徒古今一也人君可不察哉
陸游歲暮感懷詩在昔祖宗時風俗極粹美人材兼南
北議論忘彼此誰令各植黨更仆而迭起中更兵革禍
此風猶未巳倘築太平基請自厚俗始
　　清議
古之哲王所以正百辟者既已制官刑儆于有位矣而
又為之立閭師設鄉校存清議於州里以佐刑罰之窮
移之郊遂載在禮經殊厥井疆稱於畢命兩漢以來猶
循此制鄉舉里選必先考其生平一玷清議終身不齒
君子有懷刑之懼小人存恥格之風教成於下而上不
嚴論定於鄉而民不犯降及魏晉而九品中正之設雖
多失實遺意未亡凡被糾彈付清議者即廢棄終身同
之禁錮(晉書卞/壺傳)至宋武帝簒位乃詔有犯鄉論清議贓
汙淫盜一皆蕩滌洗除與之更始自後凡遇非常之恩
赦文並有此語(齊梁陳詔並云洗除先注當/日鄉論清議必有記注之目)小雅廢而
中國微風俗衰而叛亂作矣然鄉論之汙至煩詔書為
之洗刷豈非三代之直道尚在於斯民而畏人之多言
猶見於變風之日乎予聞在下有鰥所以登庸以比三
凶不才所以投畀雖二帝之舉錯亦未嘗不詢于芻蕘
然則崇月旦以佐秋官進鄉評以扶國是儻亦四聰之
所先而王治之不可闕也
陳壽居父喪有疾使婢丸藥客往見之鄉黨以為貶議
坐是沈滯者累年阮簡父喪行遇大雪寒凍遂詣浚儀
令令為他賓設黍臛簡食之以致清議廢頓幾三十年
溫嶠為劉司空使勸進母崔氏固留之嶠絶裾而去迄
於崇貴鄉品猶不過也每爵皆發詔謝惠連先愛㑹稽
郡吏杜德靈及居父憂贈以五言詩十餘首文行於世
坐廢不豫榮伍張率以父憂去職其父侍伎數十人善
謳者有色貌邑子儀曹郎顧玩之求聘焉謳者不願遂
出家為尼嘗因齋㑹率宅玩之為飛書言與率姦南司
以事奏聞髙祖惜其才寝其奏然猶致世論服闋後久
之不仕官職之升沉本於鄉評之與奪其猶近古之風
乎
天下風俗最壊之地清議尚存猶足以維持一二至於
清議亡而干戈至矣
洪武十五年八月乙酉禮部議凡十惡姦盜詐偽干名
犯義有傷風俗及犯贓至徒者書其名於申明亭以示
懲戒有私毁亭舎塗抹姓名者監察御史按察司官以
時按視罪如律制可十八年四月辛丑命刑部録内外
諸司官之犯法罪狀明著者書之申明亭此前代鄉議
之遺意也後之人視為文具風紀之官但以刑名為事
而於弼教新民之意若不相關無惑乎江河之日下已
　　名教
司馬遷作史記貨殖傳謂自廊廟朝廷巖穴之士無不
歸於富厚等而下之至於吏士舞文弄法刻章偽書不
避刀鋸之誅者没於賂遺而仲長敖覈性賦謂倮蟲三
百人最為劣爪牙皮毛不足自衛惟頼詐偽迭相嚼齧
等而下之至於臺隸僮豎惟盜惟竊乃以今觀之則無
官不賄遺而人人皆吏士之為矣無守不盜竊而人人
皆僮豎之為矣自其束髪讀書之時所以勸之者不過
所謂千鍾粟黃金屋而一旦服官即求其所大欲君臣
上下懷利以相接遂成風流不可復制後之為治者宜
何術之操曰惟名可以勝之名之所在上之所庸而忠
信廉潔者顯榮於世名之所去上之所擯而怙侈貪得
者廢錮於家即不無一二矯偽之徒猶愈於肆然而為
利者南史有云漢世士務脩身故忠孝成俗至於乘軒
服冕非此莫由晉宋以來風衰義缺故昔人之言曰名
教曰名節曰功名不能使天下之人以義為利而猶使
之以名為利雖非純王之風亦可以救積洿之俗矣
舊唐書薛謙光為左補闕上疏言臣竊窺古之取士實
異於今先觀名行之源攷其鄉邑之譽崇禮讓以厲已
顯節義以標信以敦樸為先最以雕蟲為後科故人崇
勸讓之風士去輕浮之行希仕者必脩貞確不抜之操
行難進易退之規衆議已定其髙下郡將難誣其曲直
故計貢之賢愚即州將之榮辱假有穢行之彰露亦鄉
人之厚顔是以李陵降而隴西慙干木隱而西河美故
名勝於利則小人之道消利勝於名則貪暴之風扇自
七國之季雖雜縱横而漢代求才猶徵百行是以禮節
之士敏德自脩閭里推髙然後為府寺所辟今之舉人
有乖事實鄉議決小人之筆行脩無長者之論䇿第喧
競於州府祈恩不勝於拜伏或明制(避武后嫌名/詔改為制)纔出
試遣搜敡驅馳府寺之門出入王公之第上啓陳詩唯
希欬唾之澤摩頂至足冀荷提攜之恩故俗號舉人皆
稱覓舉覓者自求之稱也夫徇已之心切則至公之理
乖貪仕之性彰則廉潔之風薄是知府命雖髙異叔度
勤勤之讓黃門已貴無秦嘉耿耿之辭縱不能挹已推
賢亦不肯待於三命故選司補置喧然於禮闈州貢賓
王爭訟於階闥謗議紛合漸以成風夫競榮者必有爭
利之心謙遜者亦無貪賄之累自非上智焉能不移在
於中人理由習俗若重謹厚之士則懷禄者必崇德以
脩名若開趨競之門則徼倖者皆戚施而附㑹附㑹則
百姓罹其弊脩名則兆庶蒙其福風化之漸靡不由兹
嗟乎此言可謂切中當時之弊矣
漢人以名為治故人材盛今人以法為治故人材衰
宋范文正上晏元獻書曰夫名教不崇則為人君者謂
堯舜不足法桀紂不足畏為人臣者謂八元不足尚四
凶不足恥天下豈復有善人乎人不愛名則聖人之權
去矣
今日所以變化人心蕩滌汚俗者莫急於勸學奬廉二
事天下之士有能篤信好學至老不倦卓然可當方正
有道之舉者官之以翰林國子之秩而聽其出處則人
皆知向學而不競於科目矣庶司之官有能潔已愛民
以禮告老而家無儋石之儲者賜之以五頃十頃之地
以為子孫世業而除其租賦復其丁徭則人皆知自守而
不貪於貨賂矣豈待菑川再遣方收牧豕之儒(公孫/𢎞)優
孟陳言始録負薪之𦙍(孫叔/敖)而扶風之子特賜黃金(尹/翁)
(歸/)涿郡之賢常頒羊酒(韓/福)遂使名高處士德表具僚當
時懷稽古之榮没世仰遺清之澤不愈於科名爵禄勸
人使之干進而饕利者哉以名爲酟必自此塗始矣
漢平帝元始中詔曰漢興以來股肱在位身行儉約輕
財重義未有若公孫𢎞者也位在宰相封侯而為布被
脱粟之飯奉禄以給故人賔客無有所餘可謂減於制
度(應劭曰禮貴有/常尊衣服有品)而率下篤俗者也與内富厚而外為
詭服以釣虛譽者殊科其賜𢎞後子孫之次見為適者
爵關内侯食邑三百戸
魏志嘉平六年朝廷追思清節之士詔賜故司空徐邈
征東將軍胡質衞尉田豫家穀二千斛帛三十束布告
天下後魏宣武帝延昌四年詔曰故處士李謐屢辭徵
辟志守沖素儒隱之操深可嘉美可遠傍惠康近準𤣥
晏諡曰貞靜處士並表其門閭以旌髙節唐六典有養
德邱園聲實明著雖無官爵亦賜諡曰先生(存者賜之/以先生之)
(號殁者則加之以諡如揚播隱居不仕/至德中賜號𤣥靖先生是也  宋史同)以余所見崇禎
中嘗用巡按御史祁彪佳言贈舉人歸子慕朱陛宣為
翰林院待詔
唐書牛僧孺隋僕射竒章公𢎞之裔幼孤下杜樊鄉有
賜田數頃依以為生則知隋之賜田至唐二百年而猶
其子孫守之若金帛之頒廪禄之惠則早已化為塵土
矣明朝正統中以武進田賜禮部尚書胡濚其子孫亦
至今守之故竊以為奬廉之典莫善於此
　　廉恥
五代史馮道傳論曰禮義廉恥國之四維四維不張國
乃滅亡善乎管生之能言也禮儀治人之大法廉恥立
人之大節蓋不廉則無所不取不恥則無所不為人而
如此則禍敗亂亡亦無所不至況為大臣而無所不取
無所不為則天下其有不亂國家其有不亡者乎然而
四者之中恥尤為要故夫子之論士曰行已有恥孟子
曰人不可以無恥無恥之恥無恥矣又曰恥之於人大
矣為機變之巧者無所用恥焉所以然者人之不廉而
至於悖禮犯義其原皆生於無恥也故士大夫之無恥
是謂國恥吾觀三代以下世衰道微棄禮義捐廉恥非
一朝一夕之故然而松柏後彫於歲寒雞鳴不巳於風
雨彼昏之日固未嘗無獨醒之人也頃讀顔氏家訓有
云齊朝一士夫嘗謂吾曰我有一兒年已十七頗曉書
疏教以塞上曲及彈琵琶稍欲通解以此伏事公卿無
不寵愛吾時俯而不答異哉此人之教子也若由此業
自致卿相亦不願汝曹為之嗟乎之推不得已而仕於
亂世猶為此言尚有小宛詩人之意彼閹然媚於世者
能無媿哉
羅仲素曰教化者朝廷之先務廉恥者士人之美節風
俗者天下之大事朝廷有教化則士人有廉恥士人有
廉恥則天下有風俗
古人治軍之道未有不本於廉恥者呉子曰凡制國治
軍必教之以禮勵之以義使有恥也夫人有恥在大足
以戰在小足以守矣尉繚子言國必有慈孝廉恥之俗
則可以死易生而太公對武王將有三勝一曰禮將二
曰力將三曰止欲將故禮者所以班朝治軍而兎罝之
武夫皆本於文王后妃之化豈有淫芻蕘竊牛馬而為
暴於百姓者哉
後漢書張奐為安定屬國都尉羌豪帥感奐恩德上馬
二十匹先零酋長又遺金鐻八枚奐並受之而召主簿
於諸羌前以酒酹地曰使馬如羊不以入廏使金如粟
不以入懷悉以金馬還之羌性貪而貴吏清前有八都
尉率好財貨為所患苦及奐正身潔已威化大行嗚呼
自古以來邊事之敗有不始於貪求者哉吾於張奐之
事有感焉
杜子美詩安得廉頗將三軍同晏眠一本作廉恥將詩
人之意未必及此然吾觀唐書言王佖為武靈節度使
先是吐蕃欲成烏蘭橋每於河壖先貯材木皆為節帥
遣人潛載之委於河流終莫能成蕃人知佖貪而無謀
先厚遺之然後并役成橋仍築月城守之自是朔方禦
宼不暇至今為患由佖之黷貨也故貪夫為帥而邊城
晚開得此意者郢書燕説或可以治國乎
　　流品
晉宋以來尤重流品故雖蕞爾一方而猶能立國宋書
蔡興宗傳興宗為征西將軍開府儀同三司荆州刺史
常侍如故被徵還都時右軍將軍王道隆任參國政權
重一時躡履到興宗前不敢就席良久方去竟不呼坐
元嘉初中書舎人狄當詣太子詹事王曇首不敢坐其
後中書舎人王𢎞為太祖所愛遇上謂曰卿欲作士人
得就王球坐乃當判耳殷劉(殷景仁/劉湛)並雜無所益也若
往詣球可稱旨就席及至球舉扇曰若不得爾𢎞還依
事啓聞帝曰我便無如此何五十年中有此三事張敷
傳遷江夏王義恭撫軍記室參軍時義恭就文帝求一
學義沙門㑹敷赴假還江陵入辭文帝令以後艑載沙
門敷不奉詔曰臣性不耐雜遷正員郞中書舎人狄當
周赳並管要務以敷同省名家欲詣之赳曰彼若不相
容便不如不往當曰吾等並已員外郞矣何憂不得共
坐敷先設二牀去壁三四尺二客就席詶接甚歡既而
呼左右曰移吾牀遠客赳等失色而去世説紀僧真得
幸於齊世祖嘗請曰臣出自本縣武吏遭逢聖時階榮
至此無所湏惟就陛下乞作士大夫上曰此由江斆謝
􁀙我不得措意可自詣之僧真承旨詣斆登榻坐定斆
顧命左右曰移吾牀遠客僧真喪氣而退以告世祖世
祖曰士大夫故非天子所命梁書羊侃傳有宦者張僧
𦙍候侃侃竟不前之曰我牀非閹人所坐自萬厯季年
搢紳之士不知以禮飭躬而聲氣及於宵人(如汪文言/一人為東)
(林諸公/大玷)詩字頒於輿皁至於公卿上壽宰執稱兒而神
州陸沈中原塗炭夫有以致之矣
　　重厚
世道下衰人材不振王伾之吳語鄭綮之歇後薛昭緯
之浣溪沙李邦彦之俚語辭曲莫不登諸巖廊用為輔
弼至使在下之人慕其風流以為通脱而棟折榱崩天
下將無所芘矣及乎板蕩之後而念老成(大雅/蕩)播遷之
餘而思耆俊(文衞/之命)庸有及乎有國者登崇重厚之臣抑
退輕浮之士此移風易俗之大要也
侯景數梁武帝十失謂皇太子吐言止於輕薄賦詠不
出桑中張説論閻朝隱之文如麗服靚妝燕歌趙舞觀
者忘疲若類之風雅則罪人矣今之詞人率同此病淫
辭豔曲傳布國門有如北齊陽俊之所作六言歌辭名
為陽五伴侶寫而賣之在市不絶者誘惑後生傷敗風
化宜與非聖之書同類而焚庶可以正人心術
何晏之粉白不去手行歩顧影鄧颺之行歩舒縱坐立
傾倚謝靈運之每出入自扶接者常數人後皆誅死而
魏文帝體貌不重風尚通脱是以享國不永後祚短促
史皆附之五行志以為貌之不恭昔子貢於禮容俯仰
之間而知兩君之疾與亂夫有所受之矣子曰君子不
重則不威學則不固揚子法言曰言輕則招憂行輕則
招辜貌輕則招辱好輕則招淫
四明薛岡謂士大夫子弟不宜使讀世説未得其雋永
先習其簡傲推是言之可謂善教矣防其乃逸乃諺之
萌而引之有物有恒之域此以正養蒙之道也南齊陳
顯達語其諸子曰麈尾蠅拂是王謝家物汝不湏捉此
即取於前燒除之
　　耿介
讀屈子離騷之篇乃知堯舜所以行出乎人者以其耿
介同乎流俗合乎汙世則不可與入堯舜之道矣
非禮勿視非禮勿聽非禮勿言非禮勿動是則謂之耿
介反是謂之昌披夫道若大路然堯桀之分必在乎此
　　鄉原
老氏之學所以異乎孔子者和其光同其塵此所謂似
是而非也卜居漁父二篇盡之失非不知其言之可從
也而義有所不當為也子雲而知此義也反離騷其可
不作矣尋其大指生斯世也為斯世也善斯可矣此其
所以為莽大夫與
卜居漁父法語之言也離騷九歌放言也
　　儉約
國奢示之以儉君子之行宰相之事也漢汝南許劭為
郡功曹同郡袁紹公族豪俠去濮陽令歸車徒甚盛入
郡界乃謝曰吾輿服豈可使許子將見之遂以單車歸
家晉蔡充好學有雅尚體貌尊嚴為人所憚髙平劉整
車服奢麗嘗語人曰紗縠吾服其常耳遇蔡子尼在坐
而經日不自安北齊李德林父亡時正嚴冬單衰徒跣
自駕靈輿反𦵏博陵崔諶休假還鄉將赴弔從者數十
騎稍稍減留比至德林門纔餘五騎云不得令李生怪
人熏灼李僧伽脩整篤業不應辟命尚書袁叔德來候
僧伽先減僕從然後入門曰見此賢令吾羞對軒冕夫
惟君子之能以身率物者如此是以居官而化一邦在
朝廷而化天下魏武帝時毛玠為東曹掾典選舉以儉
率人天下之士莫不以亷節自勵雖貴寵之臣輿服不
敢過度唐大厯末元載伏誅拜楊綰為相綰質性貞廉
車服儉樸居廟堂未數日人心自化御史中丞崔寛劍
南西川節度使寧之弟家富於財有别墅在皇城之南
池館臺榭當時第一寛即日潛遣毁撤中書令郭子儀
在邠州行營聞綰拜相坐中音樂減散五分之四京兆
尹黎幹每出入騶從百餘亦即日減損惟留十騎而已
李師古跋扈憚杜黃裳為相命一幹吏寄錢數千緡氈
車子一乘使者到門未敢送伺候累日有綠輿自宅出
從婢二人青衣襤縷言是相公夫人使者遽歸告師古
師古折其謀終身不敢改節此則禁鄭人之泰侈奚必
於三年變雒邑之矜誇無煩乎三紀脩之身行之家示
之鄉黨而已道豈遠乎哉
　　大臣
記曰大臣法小臣廉官職相序君臣相正國之肥也故
欲正君而序百官必自大臣始然而王陽黃金之論時
人既怪其奢公孫布被之名直士復譏其詐則所以攷
其生平而定其實行者惟觀之於終斯得之矣季文子
卒大夫入斂公在位宰庀家器為葬備無衣帛之妾無
食粟之馬無藏金玉無重器備君子是以知季文子之
忠於公室也相三君矣而無私積可不謂忠乎諸葛亮
自表後主曰成都有桑八百株薄田十五頃子孫衣食
悉仰於家自有餘饒至於臣在外任無别調度隨身衣
食悉仰於官不别治生以長尺寸若臣死之日不使内
有餘帛外有贏財以負陛下及卒如其所言夫廉不過
人臣之一節而左氏稱之為忠孔明以為無負者誠以
人臣之欺君誤國必自其貪於貨賂也夫居尊席腆潤
屋華身亦人之常分爾豈知髙后降之弗祥民人生其
怨詛其究也乃與國而同敗耶誠知夫大臣家事之豐
約關於政化之隆汙則可以審擇相之方而亦得審民
之道矣
杜黃裳元和之名相而以富厚蒙譏盧懷慎開元之庸
臣而以清貧見奨是故貧則觀其所不取此卜相之要
言
　　除貪
漢時贓罪被劾或死獄中或道自殺唐時贓罪多於朝
堂決殺其特宥者乃長流嶺南睿宗太極元年四月制
官典主司枉法贓一匹已上並先決一百而改元及南
郊赦文每曰大辟罪已下巳發覺未發覺已結正未結
正繫囚見徒罪無輕重咸赦除之官典犯贓不在此限
然猶有左降遐方謫官蠻徼者而盧懷慎重以為言謂
屈法惠姦非正本塞源之術是知亂政同位商后作其
丕刑貪以敗官夏書訓之必殺三代之王罔不由此道
者矣
宋初郡縣吏承五季之習黷貨厲民故尤嚴貪墨之罪
開寶三年董元吉守英州受贓七十餘萬帝以嶺表初
平欲懲掊克之吏特詔棄市而南郊大赦十惡故劫殺
及官吏受贓者不原史言宋法有可以得循吏者三而
不赦犯贓其一也天聖以後士大夫皆知飾簠簋而厲
廉隅蓋上有以勸之矣(石林燕語熈寜中蘇子容判審/刑院知金州張仲宣坐枉法贓)
(論當死故事命官以贓論死皆貸命杖脊黥配海島子/容言古者刑不上大夫可殺則殺仲宣五品官今杖而)
(黥之得無辱多士乎乃詔免黥杖止流嶺/外自是遂為例然懲貪之法亦漸以寛矣)于文定(慎/行)謂
本朝姑息之政甚於宋世敗軍之將可以不死贓吏巨
萬僅得罷官而小小刑名反有凝脂之密是輕重胥失
之矣蓋自永樂時贓吏謫令戍邊宣德中改為運甎納
米贖罪浸至於寛而不復究前朝之法也(宣德中都御/史劉觀坐受)
(贓數千金論斬上曰刑不上大夫觀雖不善朕終/不忍加刑命遣戍遼東正統初遂多特旨曲宥)嗚呼
法不立誅不必而欲為吏者之毋貪不可得也人主既
委其太阿之柄而其所謂大臣者皆刀筆筐篋之徒毛
舉細故以當天下之務吏治何由而善哉
北夢瑣言後唐明宗尤惡墨吏鄧州留後陶玘為内鄉
令成歸仁所論税外科配貶嵐州司馬掌書記王惟吉
奪厯任告敕長流綏州亳州刺史李鄴以贓穢賜自盡
汴州倉吏犯贓内有史彦珣舊將之子又是駙馬石敬
瑭親戚王建立奏之希免死上曰王法無私豈可徇親
供奉官于延徽巧事權貴監倉犯贓侍衞使張從貴方
便救之上曰食我厚禄盜我倉儲蘇秦復生説我不得
並戮之以是在五代中號為小康之世
册府元龜載天成四年十二月蔡州西平縣令李商為
百姓告陳不公大理寺斷止贖銅敕旨李商招愆俱在
案款大理定罪備引格條然亦事有所未圖理有所未
盡古之立法意在惜人況自列聖相承溥天無事人皆
知禁刑遂從輕喪亂以來廉恥者少朕一臨寰海四換
星灰常宣無外之風每革從前之弊惟期不濫皆守無
私李商不務養民專謀潤已初聞告不公之事件決彼
狀頭又為奪有主之莊田撻其本戸國家給州縣篆印
祗為行遣公文而乃將印厯下鄉從人戸取物據兹行
事何以官為宜奪歴任官杖殺讀此敕文明宗可謂得
輕重之權者矣
金史大定十二年咸平尹舒穆嚕阿穆爾以贓死於獄上
謂其不尸諸市巳為厚幸貧窮而為盜賊蓋不得已三
品職官以贓至死愚亦甚矣其諸子皆可除名夫以贓
吏而錮及其子似非惡惡止其身之義然貪人敗類其
子必無廉清則世宗之詔亦未為過漢書言李固杜喬
朋心合力致主文宣而孝桓即位之詔有曰贓吏子孫
不得詳舉豈非漢人已行之事乎
元史至元十九年九月壬戌敕中外官吏贓罪輕者決
杖重者處死
有庸吏之貪有才吏之貪唐書牛僧孺傳穆宗初為御
史中丞宿州刺史李直臣坐贓當死中貴人為之申理
帝曰直臣有才朕欲貸而用之僧孺曰彼不才者持禄
取容耳天子制法所以束縛有才者安禄山朱泚以才
過人故亂天下帝是其言乃止今之貪縱者大抵皆才
吏也茍使之惕於法而以正用其才未必非治世之能
臣也
後漢書稱袁安為河南尹政號嚴明然未嘗以贓罪鞫
人此近日為寛厚之論者所持以為口實乃余所見數
十年來姑息之政至於綱解紐弛皆此言貽之敝矣嗟
乎范文正有言一家哭何如一路哭耶
朱子謂近世流俗惑於陰德之論多以縱舎有罪為仁
此猶人主之以行赦為仁也孫叔敖斷兩頭蛇而位至
楚相亦豈非陰德之報耶
唐柳氏家法居官不奏祥瑞不度僧道不貸贓吏法此
今日士大夫居官者之法也宋包拯戒子孫有犯贓者
不得歸本家死不得葬大塋此今日士大夫教子孫者
之法也
　　貴廉
漢元帝時貢禹上言孝文皇帝時貴廉潔賤貪汚賈人
贅壻及吏坐贓者皆禁錮不得為吏賞善罰惡不阿親
戚罪白者伏其誅疑者以與民(師古曰罪/疑惟輕也)亡贖罪之法
(亡無/同)故令行禁止海内大化天下斷獄四百與刑錯亡
異武帝始臨天下尊賢重士闢地廣境數千里自見功
大威行遂從耆欲用度不足乃行一切之變使犯法者
贖罪入穀者補吏是以天下奢侈官亂民貧盜賊並起
亡命者衆郡國恐伏其誅則擇便巧史書習於計簿能
欺上府者以為右職(師古曰上府謂所屬/之府右職髙職也)姦軌不勝則
取勇猛能操切百姓者以苛暴威服下者使居大位故
亡義而有財者顯於世欺謾而善書者尊於朝誖逆而
勇猛者貴於官故俗皆曰何以孝弟為財多而光榮何
以禮義為史書而仕宦何以謹慎為勇猛而臨官故黥
劓而髠鉗者猶復攘臂為政於世行雖犬彘家富勢足
目指氣使是為賢耳(師古曰動目以指/物出氣以使人)故謂居官而置
富者為雄傑處姦而得利者為壯士兄勸其弟父勉其
子俗之敗壞乃至於是察其所以然者皆以犯法得贖
罪求士不得真賢相守崇財利(師古曰相諸侯/相也守郡守也)誅不行
之所致也今欲興至治致太平宜除贖罪之法相守選
舉不以實及有贓者輒行其誅亡但免官則爭盡力為
善貴孝弟賤賈人進真賢舉實廉而天下治矣嗚呼今
日之變有甚於此自神宗以來黷貨之風日甚一日國
維不張而人心大壊數十年於此矣書曰不肩好貨敢
恭生生鞠人謀人之保居敘欽必如是而後可以立太
平之本
禹又欲令近臣自諸曹侍中以上家亡得私販賣與民
爭利犯者輒免官削爵不得仕宦此議今亦可行自萬
厯以後天下水利碾磑場渡市集無不屬之豪紳相沿
以為常事矣
　　禁錮姦臣子孫
唐太宗詔禁錮宇文化及司馬德戡裵䖍通等子孫不
令齒敘(貞觀七年正月戊/子詔文見舊唐書)武后令楊素子孫不得任京
官及侍衞(新唐/書)至德中兩京平大赦惟禄山支黨及李
林甫楊國忠王鉷子孫不原(新唐/書)宋髙宗即位詔蔡京
童貫王黼朱勔李彦梁師成譚稹皆誤國害民之人子
孫更不收敘(清波/雜志)而章惇子孫亦不得仕於朝(宋史章/惇傳)
明太祖有天下詔宋末蒲壽庚黃萬石子孫不得仕宦
饕餮之象周鼎檮杌之名楚書古人蓋有之矣竊謂宜
令按察司各擇其地之奸臣一二人王法之所未加或
加而未盡者刻其名於獄門之石以為世戒而禁其後
人之入仕九刑不忘百世難改亦先王樹之風聲之意
乎
舊唐書太宗紀貞觀二年六月辛卯詔曰天地定位君
臣之義以彰卑髙既陳人倫之道斯著是用篤厚風俗
化成天下雖復時經治亂主或昏明疾風勁草芬芳無
絶剖心焚體赴蹈如歸夫豈不愛七尺之軀重百年之
命諒由君臣義重名教所先故能明大節於當時立清
風於身後至如趙髙之殞二世董卓之鴆𢎞農人神所
疾異代同憤況凡庸小豎有懐凶悖遐觀典䇿㒺不誅
夷辰州刺史長蛇縣男裵䖍通昔在隋代委質晉藩煬
帝以舊邸之情特相愛幸遂乃忘蔑君親潛圖弑逆密
伺間隙招結羣醜長㦸流矢一朝竊發天下之惡孰云
可忍宜其夷宗焚首以彰大戮但年代異時累逢赦令
可特免極刑投之四裔除名削爵遷配驩州(䖍通歸國/授滁州總)
(管每自言身除隋室以啓大唐有觖望之色及得罪怨/憤歲餘而死  唐書太宗紀貞觀二年七月戊申萊州)
(刺史牛方裕絳州刺史薛世良廣州長史唐奉義虎/牙郞將髙元禮以宇文化及之黨皆除名徙於邊)
册府元龜權萬紀為治書侍御史貞觀四年正月奏宇
文智及受隋厚恩而蔑棄君親首為弑逆人臣之所同
疾萬代之所不原今其子乃任千牛侍衞左右請從屏
黜以為懲戒制可(大唐新語楊昉為左丞時宇文化及/子孫理資蔭朝廷以事隔兩朝且其)
(家親族亦衆下所司理之昉判曰父弑隋主子訴/隋資生者猶配遠方死者無宜更敘時人深賞之)
楊元禧傳載武后制曰隋尚書令楊素昔在本朝早荷
殊遇禀凶邪之德懷謟佞之才惑亂君上離間骨肉揺
動冢嫡寧惟掘蠱之禍誘扇後主卒成請蹯之釁生為
不忠之人死為不義之鬼身雖幸免子竟族誅斯則姦
逆之謀是其庭訓險薄之行遂成門風刑戮雖加枝𦙍
仍在豈可復肩隨近侍齒迹朝行朕接統百王恭臨四
海上嘉賢佐下惡賊臣常欲從容於萬幾之餘褒貶於
千載之外況年代未遠耳目所存者乎其楊素及兄弟
子孫並不得令任京官及侍衞(史言元禧忤張易之密/奏左貶然此制自是當)
(時公/論)
宋末蒲壽庚叛逆之事皆出於其兄壽􁆥之畫是時壽
􁆥佯著黃冠野服歸隠山中自稱處士以示不臣二姓
而密為壽庚作降表令人自水門潛出送款於唆都其
後壽庚以功授平章富貴冠一時而壽􁆥亦居甲第有
投詩者云劒㦸紛紜扶主日山林寂寞閉門時水聲禽
語皆時事莫道山翁總不知(泉州/府志)嗚呼今之身為戎首
而外託髙名者亦未嘗無其人也或欲蓋而彌章則無
逃於三叛之筆矣
　　家事
孔子曰居家理故治可移於官子木問范武子之德於
趙孟對曰夫子之家事治言於晉國無隱情其祝史陳
信於鬼神無媿辭子木歸以語王王曰宜其光輔五君
以為盟主也夫以一人家事之理而致晉國之覇士大
夫之居家豈細行乎
史記之載宣曲任氏曰富人爭奢侈而任氏折節為儉
力田畜田畜人爭取賤賈任氏獨取貴善富者數世然
任公家約非田畜所出弗衣食公事不畢則身不得飲
酒食肉以此為閭里率故富而主上重之漢書載張安
世曰安世尊為公侯食邑萬戸然身衣弋綈夫人自紡
績家童七百人皆有手技作事内治産業累積纖㣲是
以能殖其貨富於大將軍光後漢書載樊宏父重曰世
善農稼好貨殖性温厚有法度三世共財子孫朝夕禮
敬常若公家其營理産業物無所棄課役童隷各得其
宜故能上下勠力財利歲倍今之士大夫知此者鮮故
富貴不三四傳而衰替也兩家奴爭道霍氏奴入御史
府欲躢大夫門此霍氏之所以亡也奴從賔客漿酒藿
肉此董賢之所以敗也然則今日之官評其先攷之僮
約乎
以正色立朝之孔父而豔妻行路禍及其君以小心謹
慎之霍光而陰妻邪謀至於滅族夫綱之能立者鮮矣
戎王聽女樂而牛馬半死楚鐵劍利而倡優拙秦王畏
之成帝寵黃門名倡丙彊景武之屬而漢業以衰𤣥宗
造霓裳羽衣之曲而唐室遂亂今日士大夫纔任一官
即以教戲唱曲為亊官方民隱置之不講國安得不亡
身安得無敗
　　奴僕
顔氏家訓鄴下有一領軍貪積已甚家僮八百誓滿一
千唐李義府多取人奴婢及敗各散歸其家時人為露
布云混奴婢而亂放各識家而競入(潘岳西征賦曰混/雞犬而亂放各識)
(家而/競入)太祖數涼國公藍玉之罪亦曰家奴至於數百今
日江南士大夫多有此風一登仕籍此輩競來門下謂
之投靠多者亦至千人而其用事之人則主人之起居
食息以至於出處語黙無一不受其節制有甘於毁名
喪節而不顧者奴者主之主者奴之嗟乎此六逆之所
由來矣
漢書霍光傳任宣言大將軍時百官已下但事馮子都
王子方等(皆老/奴)又曰初光愛幸監奴馮子都常與計事
(師古曰監奴奴之/監知家務者也)及顯(光/妻)寡居與子都亂夫以出入殿
門進止不失尺寸之人而溺情女子小人遂至於此今
時士大夫之僕多有以色而升以妻而寵夫上有漁色
之主則下必有烝弑之臣清斯濯纓濁斯濯足自取之
也是以欲清閨門必自簡童僕始
嚴分宜之僕永年號曰鶴坡張江陵之僕游守禮號曰
楚濵(古詩昔有霍家奴姓馮名子都而晉/灼引漢語以為馮毁則子都亦字也)不但招權納
賄而朝中多贈之詩文儼然與搢紳為賔主名號之輕
文章之辱至斯而甚異日媚閹建祠非此為之嚆矢乎
人奴之多吳中為甚(史言呂不韋家僮萬人嫪毒家僮/數千人今呉中仕宦之家有至一)
(二千/人者)其專恣暴横亦惟呉中為甚有王者起當悉免為
良而徙之以實遠方空虛之地士大夫之家所用僕役
並令出貲雇募如江北之例(鄭康成周禮司厲注曰今/之奴婢古之罪人也風俗)
(通言古制本無奴婢奴婢皆是犯/事者今呉中亦諱其名謂之家人)則豪橫一清而四鄉
之民得以安枕其為士大夫者亦不受制於人可以勉
而為善訟簡風淳其必自此始矣
　　閽人
顔氏家訓昔者周公一沐三握髪一飯三吐哺以接白
屋之士一日所見七十餘人門不停賔古所貴也失教
之家閽寺無禮或以主君寝食嗔怒拒客未通江南深
以為恥黃門侍郎裵之禮號善待士有如此輩對賔杖
之其門生僮僕接於他人折旋俯仰辭色應對莫不肅
敬與主無别也史記鄭當時誡門下客至無貴賤無留
門者後漢書皇甫嵩折節下士門無留客而大戴禮武
王之門銘曰敬遇賔客貴賤無二則古已言之矣觀夫
後漢趙壹之於皇甫規髙彪之於馬融一謁不靣終身
不見為士大夫者可不戒哉
後漢書梁冀傳冀壽共乘輦車游觀第内鳴鐘吹管或
連繼日夜客到門不得通皆請謝門者門者累千金今
日所謂門包殆昉於此
　　田宅
舊唐書張嘉貞在定州所親有勸立田業者嘉貞曰吾
忝厯官榮曾任國相未死之際豈憂飢餒若負譴責雖
富田莊何用比見朝士廣占良田及身殁後皆為無頼
子弟作酒色之資甚無謂也聞者歎服此可謂得二疏
之遺意者若夫世變日新人情彌險有以富厚之名而
反使其後人無立錐之地者亦不可不慮也書又言馬
燧貲貨甲天下既卒子暢承舊業屢為豪幸邀取貞元
末中尉曹志廉諷暢令獻田園第宅順宗復賜暢中貴
人逼取仍指使施於佛寺暢不敢吝晚年財産並盡身
殁之後諸子無室可居以至凍餒今奉誠園亭館即暢
舊第也(白樂天詩不見馬家宅今作奉誠園元微之詩/蕭相深誠奉至尊舊居求作奉誠園秋來古巷)
(無人埽樹滿空牆閉㦸門寶通鑑作奉成園又以為馬/璘之第並誤按馬璘傳天  中貴戚勲家已務奢靡而)
(垣屋猶存制度然衞公李靖家廟匕為嬖臣楊氏馬廐/矣及安史之亂法度墮弛内臣戎帥競務奢豪亭館第)
(舍力窮乃止璘之第經始中堂費錢二十萬貫德宗踐/阼條舉格令第舍不得踰制仍詔毁璘中堂及内官劉)
(忠翼之第璘之家園進屬宮司自後公卿賜宴多於璘/之山池子弟無行家財㝷盡册府元龜貞元十八年二)
(月朔賜羣臣㑹宴於延康里故馬璘池亭自後每逢令/節皆然則二馬身後事略同然謂之故馬璘池亭而不)
(曰奉誠園也雍錄奉誠園在安/邑坊本馬燧宅燧子暢獻之)王鍔家財富於公藏及
薨有二奴告其子稷改父遺表匿所獻家財憲宗欲遣
中使詣東都簡括以裵度諫而止稷後為德州刺史廣
齎金寶僕妾以行節度使李全略利其貨而圖之教本
州軍作亂殺稷納其室女以伎媵處之吾見今之大家
以酒色費者居其一以爭鬩破者居其一意外之侮奪
又居其一而三桓之子孫微矣
　　三反
今日人情有三反曰彌謙彌偽彌親彌汎彌奢彌吝
　　召殺
巧召殺忮召殺吝召殺
　　南北風化之失
江南之士輕薄奢淫梁陳諸帝之遺風也河北之人鬭
狠劫殺安史諸凶之餘化也
　　南北學者之病
飽食終日無所用心難矣哉今日北方之學者是也羣
居終日言不及義好行小慧難矣哉今日南方之學者
是也
　　范文正公
史言范文正公先天下之憂而憂後天下之樂而樂而
文正自作鄠郊友人王君墓表云今兹方面賔客滿坐
鐘鼓在庭白髪憂邊對酒鮮樂豈如圭峰月下倚髙松
聽長笛欣然忘天下之際乎馬文淵少有大志及至晚
年猶思建功邊陲而浪泊西里見飛鳶跕跕墮水中終
思少游之言古今同此一轍(王荆公詩豈羡京師傳/谷口但知鄉里勝壺頭)阮
嗣宗詠懷詩所云寧與燕雀翔不隨黃鵠飛黃鵠游四
海中路將安歸者也若夫知幾之神處亢之正聖人當
之亦必有道矣
　　辛幼安
辛幼安詞小草舊曽呼遠志故人今有寄當歸此非用
姜伯約事也呉志太史慈東萊黃人也後立功於孫䇿
曹公聞其名遺慈書以篋封之發省無所道但貯當歸
幼安久宦南朝未得大用晚年多有淪落之感亦廉頗
思用趙人之意爾觀其與陳同甫酒後之言不可知其
心事哉
　　士大夫晚年之學
南方士大夫晚年多好學佛北方士大夫晚年多好學
僊夫一生仕宦投老得閒正宜進德修業以補從前之
闕而知不能及流於異端其與求田問舍之輩行事雖
殊而孳孳為利之心則一而已矣宋史呂大臨傳富弼
致政於家為佛氏之學(䝉齋筆談富鄭公少好道自言/吐納長生之術信之甚篤亦時)
(為燒煉丹竈事守亳時迎潁州/僧正顒館於書室親接弟子禮)大臨與之書曰古者三
公無職事惟有德者居之内則論道於朝外則主教於
鄉古之大人當是任者必將以斯道覺斯民成已以成
物豈以位之進退年之盛衰而為之變哉今大道未明
人趨異學不入於莊則入於釋疑聖人為未盡善輕禮
義為不足學人倫不明萬物顦顇此老成大人惻隠存
心之時以道自任振起壞俗若夫移精變氣務求長年
此山谷避世之士獨善其身者之所存豈世之所以望
於公者弼謝之以達尊大老而受後生之箴規良不易
得也
唐𤣥宗開元六年河南參軍鄭銑虢州朱陽縣丞郭僊
舟投匭獻詩敇曰觀其文理是崇道法至於時用不切
事情可各從所好並罷官度為道士
　　士大夫家容僧尼
册府元龜唐𤣥宗開元二年七月戊申制曰如聞百姓
家多以僧尼道士為門徒往還妻子無所避忌(今江南/尚有門)
(徒之/稱)或詭託禅觀妄陳禍福爭渉左道深斁大猷自今
已後百官不得輒容僧尼道士等至家縁吉凶要湏設
齋皆於州縣陳牒寺觀然後依數聽去仍令御史金吾
明加捉搦
唐制百官齋日雖在寺中不得過僧張籍寺宿齋詩云
晚到金光門外寺寺中新竹隔簾多齋居禁與僧相見
院院開門不得過
金史海陵紀貞元三年以右丞相張浩平章政事張暉
每見僧法寶必坐其下失大臣體各杖二十僧法寶妄
自尊大杖二百
　　貧者事人
貧者不以貨事人然未嘗無以自致也江上之貧女常
先至而埽室布席陳平侍里中喪以先往後罷為助古
人之風吾黨所宜勉矣
　　分居
宋孝建中中軍府録事參軍周殷啓曰今士大夫父母
在而兄弟異居計十家而七庶人父子殊産八家而五
其甚者乃危亡不相知飢寒不相恤忌疾讒害其間不
可稱數宜明其禁以易其風當日江左之風便已如此
魏書裵植傳云植雖自州送禄奉母及贍諸弟而各别
資財同居異爨一門數竈蓋亦染江南之俗也隋盧思
道聘陳嘲南人詩曰共甑分炊飯同鐺各煑魚而地理
志言蜀人敏慧輕急尢足意錢之戲小人薄於情禮父
子率多異居册府元龜唐肅宗乾元元年四月詔百姓
中有事親不孝别籍異財玷汚風俗虧敗名教先決六
十配𨽻磧西有官品者禁身聞奏宋史太祖開寶元年
六月癸亥詔荆蜀民祖父母父母在者子孫不得别財
異居二年八月丁亥詔川岐諸州察民有父母在而别
籍異財者論死太宗淳化元年九月辛巳禁川峽民父
母在出為贅壻真宗大中祥符二年正月戊辰詔誘人
子弟析家産者令所在擒捕流配其於教民厚俗之意
可謂深且篤矣(遼史聖宗統和元年十一月詔/民有父母在别籍異居者坐罪)若劉安
世劾章惇父在别籍異財絶滅義禮則史傳書之以為
正論馬亮為御史中丞上言父祖未葬不得别財異居
(李元綱/厚德録)乃今之江南猶多此俗人家兒子娶婦輒求分
異而老成之士有謂二女同居易生嫌競式好之道莫
如分爨者豈君子之言與史記言商君治秦令民有二
男以上不分異者倍其賦又言秦人家富子壯則出分
家貧子壯則出贅以為國俗之敝而陸賈家於好畤有
五男出所使越得橐中裝賣千金分其子子二百金令
其生産陸生常安車駟馬從歌舞琴瑟侍者十人寶劒
直百金謂其子曰與汝約過汝汝給吾人馬酒食極欲
十日而更所死家得寶劒車騎侍從者後人或謂之為
達至唐姚崇遺令以達官身後子孫失蔭多至貧寒斗
尺之間參商是競欲倣陸生之意預為分定将以絶其
後爭嗚呼此衰世之意也
漢桓帝之世更相濫舉時人為之語曰舉秀才不知書
察孝廉父别居(見抱/朴子)當世之俗猶以分居為恥若呉之
陳表世為將督兄脩亡後表母不肯事脩母表謂其母
曰兄不幸早世表統家事當奉嫡母母若能為表屈情
承順嫡母者是至願也母若不能直當出别居耳由是
二母感寤雍穆可以見東漢之流風矣
陳氏禮書言周之盛時宗族之法行故得以此繫民而
民不散及秦用商君之法富民有子則分居貧民有子
則出贅由是其流及上雖王公大人亦莫知有敬宗之
道寖淫後世習以為俗而時君所以統馭之者特服紀
之律而已間有糾合宗族一再傳而不散者則人異之
以為義門豈非名生於不足與
應劭風俗通曰凡兄弟同居上也通有無次也讓其下
耳豈非中庸之行而今人以為難能者哉
五雜俎言張公藝九世同居髙宗問之書忍字百餘以
進其意美矣而未盡善也居家御衆當令紀綱法度截
然有章乃可行之永久若使姑婦勃谿奴僕放縱而為
家長者僅含黙隠忍而已此不可一朝居而況九世乎
善乎浦江鄭氏對太祖之言曰臣同居無他惟不聽婦
人言耳此格論也雖百世可也
唐𤣥宗天寶元年正月敕如聞百姓有戸髙丁多茍為
規避父母見在乃别籍異居宜令州縣勘㑹其一家之
中有十丁已上者放兩丁征行賦役五丁已上放一丁
即令同籍共居以敦風教其賦丁孝假與免差科(謂應/賦之)
(丁遇父母亡則免差科謂之孝假按此後/周太祖所制若罹凶禮則不征其賦者也)可謂得化民
之術者矣
　　父子異部
三國志言冀州俗父子異部更相毁譽今之江浙之間
多有此風一入門户父子兄弟各樹黨援兩不相下萬
厯以後三數見之此其無行誼之尤所謂惟弔兹不于
我政人得罪天惟與我民彛大泯亂者矣
　　生日
生日之禮古人所無(余昔年流寓薊門生日有致餽者/荅書云小弁之逐子始説我辰哀)
(郢之放臣/乃言初度)顔氏家訓曰江南風俗兒生一朞為制新衣
盥浴裝飾男則用弓矢紙筆女則刀尺鍼縷並加飲食
之物及珍寶服玩置之兒前觀其發意所取以驗貪廉
智愚名之為試兒親表聚集因成宴㑹自兹以後二親
若在每至此日常有飲食之事無教之徒雖已孤露(魏/晉)
(間人以父亡為孤露嵇康與山巨源絶交書少加孤露/趙彦深見母自陳幼小孤露亦謂之偏露唐孟浩然送)
(莫氏甥詩平/生早偏露)其日皆為供頓酣暢聲樂不知有所感傷
梁孝元年少之時每八月六日載誕之辰嘗設齋講自
阮脩容(元帝所/生母)薨後此事亦絶是此禮起於齊梁之間
逮唐宋以後自天子至於庶人無不崇飾此日開筵召
客賦詩稱壽而於昔人反本樂生之意去之遠矣
　　陳思王植
陳思王植初封臨菑侯聞魏氏代漢發服悲哭文帝恨
之(魏志蘇/則傳)司馬順(字子/忠)宣王第五弟通之子初封習陽
亭侯(魏志杜恕傳注/引晉書作龍陽)及武帝受禪歎曰事乖唐虞而假
為禪名遂悲泣由是廢黜徙武威姑臧縣雖受罪流放
守意不移而卒滕王瓚隋髙祖母弟周宣帝崩髙祖入
禁中將總朝政瓚聞召不從曰作隨國公恐不能保何
乃更為族滅事耶廣王全昱全忠之兄全忠稱帝與宗
戚飲博於宫中酒酣全昱忽以投瓊擊盆中迸散睨帝
曰朱三汝本碭山一民從黃巢為盜天子用汝為四鎮
節度使富貴極矣奈何一旦滅唐三百年社稷自稱帝
王行當族滅奚以博為帝不懌而罷夫天人革命而中
心弗願者乃在於興代之㦤親其賢於祼將之士勸進
之臣遠矣
　　降臣
記言孔子射于矍相之圃賁軍之將亡國之大夫不入
説苑言楚伐陳陳西門燔使其降民脩之孔子過之不
軾戰國䇿安陵君言先君手受太府之憲憲之上篇曰
國雖大赦降城亡子不得與焉(注以城降人/及亡人之子)下及漢魏
而馬日磾于禁之流至於嘔血而終不敢靦於人世時
之風尚從可知矣後世不知此義而文章之士多䕶李
陵智計之家或稱譙叟此説一行則國無守臣人無植
節反顔事讐行若狗彘而不之媿也何怪乎五代之長
樂老序平生以為榮滅廉恥而不顧者乎春秋僖十七
年齊人殲于遂穀梁傳曰無遂則何以言遂其猶存遂
也故王蠋死而田單復齊𢎞演亡而桓公救衛此足以
樹人臣之鵠而降城亡子不齒於人類者矣(今浙江紹/興府有一)
(種人謂之惰民世為賤業不敢與齊民齒志云/其先是宋將焦光瓚部曲以叛宋降金被斥)
楚漢之際有鄭君(見史記鄭當/時傳失其名)嘗事項籍籍死屬漢髙
祖悉令諸籍臣名籍(謂不稱項王/而斥其名)鄭君獨不奉詔於是
盡拜名籍者為大夫而逐鄭君金哀宗之亡參政張天
綱見執於宋有司令供狀書金主為虜主天綱曰殺即
殺焉用狀為有司不能屈聽其所供天綱但書故主而
巳
唐肅宗至德三年正月大赦詔自開元已來宰輔之家
不為逆賊所汚者與子孫一人官
　　本朝
古人謂所事之國為本朝魏文欽降呉表言世受魏恩
不能扶翼本朝抱媿俛仰靡所自厝又如呉亡之後而
蔡洪與刺史周俊書言呉朝舉賢良是也顔氏家訓先
君先夫人皆未還建業舊山旅葬江陵東郭(之推父協/梁湘東王)
(府記室/參軍)承聖末啓求揚都欲營遷厝蒙詔賜銀百兩已
於揚州小郊卜地燒塼值本朝淪没流離至此之推仕
歴齊周及隋而猶稱梁為本朝蓋臣子之辭無可移易
而當時上下亦不以為嫌者矣
舊唐書劉昫撰昫為石晉宰相而其職官志稱唐曰皇
朝曰皇家曰國家經籍志稱唐曰我朝後唐時所纂也
宋胡三省注資治通鑑書成於元至元時注中凡稱宋
皆曰本朝曰我宋其釋地理皆用宋州縣名惟一百九
十七卷蓋牟城下注曰大元遼陽府路遼東城下注曰
今大元遼陽府二百六十八卷順州下曰大元順州領
懷柔密雲二縣二百八十六卷錦州下曰陳元靚曰大
元於錦州置臨海節度領永樂安昌興城神水四縣屬
大定府路二百八十八卷建州下曰陳元靚曰大元建
州領建平永覇二縣屬大定府路宋曰我宋元曰大元
両得之矣
　　書前代官
陶淵明以宋元嘉四年卒而顔延之身為宋臣乃其作
誄直云有晉處士真定府龍藏寺碑隋開皇六年立其
末云齊開府長兼行參軍九門張公禮撰齊亡入周周
亡入隋而猶書齊官韓偓自書裵郡君祭文書甲戍歲
書前翰林學士承旨銀青光禄大夫行尚書户部侍郞
知制誥昌黎縣開國男食邑三百户韓偓是歲朱氏篡
唐已八年猶書唐官而不用梁年號
宋史劉豫傳豫改元阜昌朝奉郞趙俊書甲子不書僭
年豫亦無如之何
　
　
　
　
　
　
　
　日知錄卷十三
欽定四庫全書
　日知錄卷十四　　　　崑山　顧炎武　撰
　　兄弟不相為後
商之世兄終弟及故十六世而有二十八王如仲丁外
壬河亶甲兄弟三王陽甲盤庚小辛小乙兄弟四王未
知其廟制何如商書言七世之廟賀循謂殷世有二祖
三宗若拘七室則當祭禰而已(徐邈亦云若兄弟昭穆/者設兄弟六人為君至)
(其後世當祀/不及祖禰)唐書禮樂志自憲宗穆宗敬宗文宗四世
附廟睿𤣥肅代以次遷至武宗崩德宗以次當遷而於
世次為髙祖禮官始覺其非以謂兄弟不相為後不得
為昭穆乃議復祔代宗而議者言已祧之主不得復入
太廟禮官(舊史亦但言禮/儀使不載其名)曰昔晉元明之世已遷豫章
潁川(豫章府君宣帝之曽祖潁川府君宣帝之祖惠帝/崩遷豫章元帝即位江左升懷帝乂遷潁川位雖)
(七室其實五世蓋從刁/協以兄弟為世數故也)後皆復祔(元帝時已遷豫章潁/川尋從溫嶠議復故)
(明帝崩又遷潁川/簡文帝立復故)此故事也議者又言廟室有定數而
無後之主當置别廟(開元初奉中宗别廟/升睿宗為第七室)禮官曰晉武
帝時景文同廟廟雖六代其實七主至元帝明帝廟皆
十室故賀循曰廟以容主為限而無常數也於是復祔
代宗而以敬宗文宗武宗同為一代
何休解公羊傳文公二年躋僖公謂惠公與莊公當同
南面西上隠桓與閔僖當同北面西上據大祫如此則
廟中昭穆之序亦從之而不易矣
鄞萬斯大本之立説謂廟制當一準王制之言太祖而
下其為父死子繼之常也則一廟一主三昭三穆而不
得少其為兄弟相繼之變也則同廟異室亦三昭三穆
而不得多觀考工記匠人營國所載世室明堂皆五室
則知同廟異室古人或已有通其變者正不可指為後
人之臆見也記曰協諸義而協則禮雖先王未之有可
以義起也然則賀循之論可為後王之式矣
　　立叔父
左傳昭十九年鄭駟偃卒生絲弱其父兄立子瑕(子游/叔父)
(駟/乞)子産對晉人謂私族於謀而立長親是叔父繼其兄
子唐宣宗之為皇太叔蓋昉於此矣
　　繼兄子為君
晉元帝大興三年正月乙卯詔曰吾雖上繼世祖然於
懷愍皇帝皆北面稱臣今祠太廟不親執觴酌而令有
司行事於情理不安乃行親獻可謂得春秋之意者矣
　　太上皇
秦始皇本紀追尊莊襄王為太上皇是死而追尊之號
猶周曰太王也漢則以為生號而後代並因之矣
曲禮已孤暴貴不為父作諡或舉武王為難鄭康成答
趙商曰周道之基隆於二王功德繇之王迹興焉不可
以一概論也若夏禹殷湯則不然矣據此則漢高帝於
太上皇尊而不諡乃為得禮其追尊先媼為昭靈夫人
當亦號而非諡也
　　皇伯考
魏孝莊帝追尊其父彭城武宣王為文穆皇帝廟號肅
祖母李妃為文穆皇后將遷神主於太廟以髙祖為伯
考臨淮王彧表諫曰漢祖創業香街有太上之廟光武
中興南頓立舂陵之寢元帝之於光武疏為絶服猶身
奉子道入繼大宗髙祖之於聖躬親實猶子陛下既纂
洪緒豈宜加伯考之名且漢宣之繼孝昭斯乃上後叔
祖豈忘宗承考妣蓋以大義所奪及金德將興宣王受
寄自兹而降世秉盛權景文二王實傾曹氏故晉武繼
文祖宣於景王有伯考之稱以今類古恐或非儔又臣
子一例義彰舊典祫禘失序致譏前經髙祖德溢寰中
道超無外肅祖雖勲格宇宙猶曽奉贄稱臣穆皇后禀
德坤元復將配享乾位此乃君臣並筵嫂叔同室厯觀
墳籍未有其事又表言爰自上古迄於下葉崇尚君親
褒明功㦤乃有皇號終無帝名若去帝稱皇求之古義
少有依準不納先朝嘉靖中追崇之典與此正同襲典
午之稱名用孝莊之故事蓋并非張桂諸臣之初意矣
　　除去祖宗廟諡
漢惠帝從叔孫通之言郡國多置原廟元帝時貢禹以
為不應古禮永光四年下丞相韋𤣥成等議以春秋之
義父不祭於支庶之宅君不祭於臣僕之家王不祭於
下土諸侯請勿復修奏可因罷昭靈后武哀王昭哀后
衞思后戾太子戾后園皆不奉祠後魏明元貴嬪杜氏
魏郡鄴人生世祖及即位追尊為穆皇后配享太廟又
立后廟於鄴髙宗時相州刺史髙閭表修后廟詔曰婦
人外成理無獨祀陰必配陽以成天地未聞有莘之國
立太姒之饗此乃先皇所立一時之至感非經世之遠
制便可罷祠是古人罷祖宗之廟而不以為嫌也王莽
尊元帝廟號髙宗成帝號統宗平帝號元宗中興皆去
之後漢和帝號穆宗安帝號恭宗順帝號敬宗桓帝號
威宗桓帝尊母梁貴人曰恭懷皇后安帝尊祖母宋貴
人曰敬隱皇后順帝尊母李氏曰恭愍皇后獻帝初平
元年左中郞將蔡邕議孝和以下政事多釁權移臣下
嗣帝殷勤各欲褒崇至親而已臣下懦弱莫能執正據
禮和安順桓四帝不宜稱宗又恭懷敬隠恭愍三皇后
並非正嫡不合稱后皆請除尊號制曰可唐髙宗太子
𢎞追諡孝敬皇帝廟號義宗開元六年將作大匠韋湊
上言準禮不合稱宗於是停義宗之號是古人除祖宗
之號而不以為忌也後世浮文日盛有增無損德宗初
立禮儀使吏部尚書顔真卿上言上元中政在宮壼始
増祖宗之諡𤣥宗末姦臣竊命列聖之諡有加至十一
字者按周之文武言文不稱武言武不稱文豈盛德所
不優乎蓋稱其至者故也故諡多不為褒少不為貶今
列聖諡號太廣有踰古制請自中宗以上皆從初諡睿
宗曰聖真皇帝𤣥宗曰孝明皇帝肅宗曰宣皇帝以省
文尚質正名敦本上命百官集議儒學之士皆從真卿
議獨兵部侍郞袁傪官以兵進奏言陵廟玉册木主皆
已刋勒不可輕改事遂寢不知陵中玉册所刻乃初諡
也自此宗廟之廣諡號之繁沿至勝朝遂成故典而人
臣不敢議矣
稱宗之濫始於王莽之三宗稱祖之濫始於曹魏之三
祖唐王彦威所謂叔世亂象不可以訓者也
　　漢人追尊之禮
太上皇高帝父也皇而不帝(師古曰皇君也天子之父/故號曰皇不預治國故不)
(言帝也又引蔡邕曰/不言帝非天子也)戾太子悼皇考孝宣之祖若父也
太子皇考而不帝舂陵節侯鬱林太守鉅鹿都尉南頓
令光武之髙曽若祖父也侯而不帝太守都尉而不帝
君而不帝此皆漢人近古而作俑者定陶共皇一議也
　　諡法
孝宣即位思戾悼之名不為隠諱亦無一人更言泉鳩
里事此見漢人醇厚後代因之而恩怨相尋反復之報
中於國家者多矣
季孫問於榮駕鵞曰吾欲為君諡使子孫知之對曰生
弗能事死又惡之以自信也將焉用之乃止然諡之曰
昭亦但取其習於威儀爾諡法容儀恭美曰昭按周之
昭王南征不復晉昭侯鄭昭公宋昭公蔡昭侯皆見弑
於其臣是昭非饗國克終之諡也此外齊晉曹許皆有
昭公亦無可稱而周之甘昭公以罪見殺至楚昭王燕
昭王秦昭襄王漢孝昭帝始以為美諡而唐之昭宗亦
見弑
　　追尊子弟
古人主但有追尊其父兄無尊其子弟者惟秦文公太
子卒賜諡為竫公唐代宗追諡其弟故齊王倓為承天
皇帝
　　内禪
左傳齊景公有疾立太子州蒲為君㑹諸侯伐鄭史記
趙武靈王傳國於子惠文王自稱主父此内禪之始
竹書紀年夏帝不降五十九年遜位于弟扄帝扄十年
帝不降陟然不可考矣
　　御容
唐𤣥宗於别殿安置太宗髙宗睿宗御容每日侵早具
服朝謁(見册府元龜城/門郞獨孤晏奏)此明初奉先殿之所自立也宗
廟之禮人臣不敢輕議然竊以為兩廟二主非嚴敬之
義蓋唐書所謂王璵緣生事亡(韋彤/傳)而未察乎神人之
道者乎
　　封國
唐宋以下封國但取空名而不有其地明代亦然然名
不可不慎趙府有江寧王代府有溧陽王遼府有句容
王韓府有髙淳王而楊洪封昌平伯石亨李偉封武清
伯張輗封文安伯曹義封豐潤伯施聚封懷柔伯金順
羅秉忠封順義伯谷大亮封永清伯蔣輪封玉田伯此
皆赤畿縣名而以為諸王臣下之封何也南齊書文惠
太子子昭秀封臨海郡王通直常侍庾曇隆啟曰周定
雒邑天子置畿内之民漢都咸陽三輔為社稷之衞中
晉南遷事移威弛近郡名邦多有國食宋武創業依擬
古典神州部内不復别封而孝武末年分樹寵子茍申
私愛有乖訓準隆昌之元特開母弟之貴竊謂非古聖
明御㝢禮舊為先畿内限斷宜遵昔制賜茅授土一出
外州遂改封昭秀為巴陵王當時臨海郡屬揚州王畿
故也豈有以神臯赤縣之名而加之支庶者乎
宋時封國大小之名皆有準式而陸務觀謂曽子開封
曲阜縣子謝任伯封夏陽縣伯曲阜今仙源縣夏陽今
城父縣方疏封時已無此二縣以為司封之失職有明
則草略殊甚即郡王封號而或以府或以州或以縣或
以古縣或但取美名初無一定之例名之不正莫甚於
今代
　　乳母
舊唐書哀帝天祐二年九月内出宣旨妳婆楊氏可賜
號昭儀妳婆王氏可封郡夫人第二妳婆王氏先帝已
封郡夫人今准楊氏例改封中書門下奏曰臣聞周制
宫職夫人只列三人漢氏後宮之號十有四位元帝特
置昭儀位視丞相爵比諸侯王至於列妾縱稱夫人亦
無裂土割郡之號以胡組郭徵卿保養宣帝之功子孫
但受厚賞而無封爵後漢順帝封阿母宋氏為山陽君
則致漢陽地震安帝封乳母王聖為野王君亦致地震
京師晋室中興乳母阿蘇有保元帝之功賜號保聖君
初無爵邑但擇美名至髙齊陸令萱以乾阿妳授封郡
君尋亂制度中宗神龍元年封乳母于氏為平恩郡夫
人景龍四年封尚食髙氏為蓚國夫人封爵之失始自
於此後睿宗下詔封𤣥宗乳母蔣氏為呉國夫人莫氏
為燕國夫人厯載以來寖為訛弊伏以陛下重興寶運
再闡丕圖奉髙祖太宗舊章行往代賢君故事今則宣
授乳母為郡夫人竊意四海九州之内有功勞安社稷
者得不對室家而慙於所命之爵乎臣等參詳妳婆楊
氏王氏雖居濕推燥並彰保養之勤而胙土分茅且異
疏封之例況昭儀内侍燕寢位列宫嬪夫人則亞列妃
嬙供奉左右豈可以嬪御之號増榮於阿保揆之典禮
良有乖違其楊氏望賜號安聖君王氏望賜號福聖君
第二王氏望賜號康聖君從之(參用册/府元龜)當國命贅旒權
臣問鼎之日而執議若此有明自永樂中封乳母馮氏
為保聖賢順夫人(實錄永樂七年三月戊辰遣官/祭乳母保聖賢順夫人馮氏)列宗
因之遂為成例而奉聖夫人客氏遂與魏忠賢表裏擅
權甚於漢之王聖矣
　　聖節
舊唐書太宗貞觀二十年十二月癸未上謂司徒長孫
無忌等曰今日是朕生日世俗皆為歡樂在朕翻成傷
感今君臨天下富有四海而承歡膝下永不可得此子
路所以有負米之恨也詩云哀哀父母生我劬勞奈何
以劬勞之日更為宴樂乎因泣數行下左右皆悲其時
無所謂聖節也𤣥宗開元十七年八月癸亥上以降誕
日宴百寮於花蕚樓下百寮表請以每年八月五日為
千秋節王公以下獻鏡及承露囊天下諸州咸令宴樂
休假三日仍編為令從之十八年閏六月辛卯禮部奏
請千歲節休假三日及村閭社㑹竝就千歲節先賽白
帝報田祖然後坐飲散之八月丁亥上御花蕚樓以千
秋節百官獻賀賜四品已上金鏡珠囊縑彩五品已上
束帛有差上賦八韻詩又制秋景詩此節名酺宴之所
起也(杜甫詩自罷千秋節頻傷八月來謂此因新唐書/禮樂志千秋節者𤣥宗以八月五日生  以其日)
(名節而君臣共為荒樂當時流俗多傳其事以為盛其/後巨盜起䧟兩京自此天下用兵不息而離宮苑囿遂)
(以埋堙獨其餘聲遺曲傳人間聞者為之悲凉感/動蓋其事適足為戒而不足考法故不復著其詳)肅宗
上元二年九月甲申天成地平節(史不書置/節年月)上於三殿
置道塲以宫人為佛菩薩力士為金剛神王召大臣膜
拜圍繞自後相沿以為故事命沙門道士講論於麟德
殿德宗貞元十二年復命以儒士參之此齋醮之所起
也(册府元龜開元二十三年八月癸巳千秋節命諸/學士及僧道講論三教同異則𤣥宗時先行之)代
宗永泰二年十月上降誕日諸道節度使獻金帛器用
珍玩名馬計二十餘萬自是歲以為常後增至百餘萬
此進獻之所起也穆宗元和十五年七月乙巳勅以今
月六日是朕載誕之辰奉迎皇太后於宮中上壽其日
百寮命婦宜於光順門進名參賀宰臣以古無降誕受
賀之禮奏罷之(韋綬傳綬以七月六日是穆宗載誕節/請以是日百官詣光順門賀太后然後)
(上皇帝壽從之宰臣奏古無生日稱賀之儀其事遂寢/  元稹長慶集有賀降誕日德音狀考册府元龜次年)
(長慶元年七月庚子仍行此禮而史遺之/也又云敬宗寶厯元年六月勅停此禮)文宗太和七
年十月壬辰上降誕日僧徒道士講論於麟德殿翼日
御延英上謂宰臣曰降誕日設齋相承已久未可便革
朕雖置齋㑹惟對王源中等暫入殿(源中為翰/林學士)至僧道
講論都不臨聽宰臣路隨等奏誕日齋㑹本非中國教
法臣伏見開元十七年張説源乾曜請以誕日為千秋
即内外宴樂以慶昌期頗為得禮上深然之宰臣因請
以十月十日為慶成節從之開成二年九月甲申詔曰
慶成節朕之生辰天下錫宴庶同歡泰不欲屠宰用表
好生自今㑹宴蔬食任陳脯醢永為常例又勅慶成節
宜令京兆尹准上巳重陽例於曲江會文武百寮其延
英奉觴權停(太和九年浚曲江作紫雲樓仍許/公卿士大夫之家於江頭立亭館)自是武
宗為慶陽節宣宗為壽昌節懿宗為延慶節僖宗為應
天節昭宗為嘉㑹節哀帝為乾和節(並册府/元龜)然則此禮
剏於𤣥文二宗成於張説源乾曜路隨三人之奏而後
遂編於令甲傳之百代矣
册府元龜載開元十七年尚書左丞相乾源曜右丞相
張説率文武百官等上表曰臣聞聖人出則日月記其
初王澤深則風俗傳其後故少昊著流虹之感商湯本
𤣥鳥之命孟夏有佛生之供仲春修道祖之籙追始樂
原其義一也伏惟開元神武皇帝陛下二氣合神九龍
浴聖清明總於玉露爽朗冠於金天月惟仲秋日在端
午常星不見之夜祥光照室之期羣臣相賀曰誕聖之
辰也焉可不以為嘉節乎比夫曲水禊亭重陽射圃五
日綵線七夕粉筵豈同年而語也臣等不勝大願請以
八月五日為千秋節著之令甲布於天下咸令宴樂休
假三日羣臣以是日獻甘露醇酎上萬歲壽酒王公戚
里進金鏡綬帶士庶以絲結承露囊更相遺問村社將
壽酒宴樂名為賽白帝報田神上明𤣥天光啟大聖下
彰皇化垂裕無窮異域占風同見美俗帝手詔報曰凡
是節日或以天氣推移或因人事表記八月五日當朕
生辰感先聖之慶靈荷皇天之眷命卿等請為令節上
獻嘉名勝地良游清秋髙興百穀方熟萬寶以成自我
作古舉無越禮朝野同歡是為美事依卿來請宣付所
司(路隨奏/不錄)
太祖實録洪武五年八月庚辰罷天下進賀聖節冬至
表箋上曰正旦為歲之首天運維新人君法天出治臣
下進表稱賀禮亦宜之生辰冬至於文繁矣昔唐太宗
謂生辰是父母劬勞之日況朕皇考皇妣早逝每於是
日不勝悲悼忍受天下賀乎宜皆罷之自是每聖節之
日齋居素食不受朝賀十三年七月韓國公李善長等
累表上請然後許之其年九月乙巳上御奉先殿受朝
賀宴羣臣於謹身殿歲以為常然而不受獻不賦詩不
賜酺不齋醮則聖諭所云勉從中制者也
　　君喪
世謂漢文帝之喪以日易月考之於史但行於吏民而
未嘗槩之臣子也詔曰令到吏民三日釋服天子之喪
當齊衰三月而今以三日故謂之以日易月也又曰殿
中當臨者旦夕各十五舉音已下服大紅十五日小紅
十四日纎七日釋服已下者下棺謂已葬也自始崩至
於葬皆衰及葬已而大功而小功而纎以示變除之漸
自始崩至於葬既無定日(劉攽曰文帝制此喪服斷自/已葬之後其未葬之前則服)
(斬衰漢諸帝自崩至葬有百餘日者未葬則服不除/矣後世遂以日易月又不通計葬之日皆大謬也)而
已葬之後變為輕服則又三十六日總而計之則又百
餘日矣此所以制其臣子者未嘗以日易月也至於臣
庶之喪不為制禮而聽其自行或厚或薄(魏其武安傳/言欲以禮為)
(服制以興太平是/知漢初未立服制)然三年之喪其能行者鮮矣(孟子滕/文公定)
(為三年之喪父兄百官皆不欲曰吾宗國魯先君/莫之行吾先君亦莫之行也是喪紀之廢已久)史書
所記公孫𢎞後母卒服喪三年(史記/本傳)哀帝時河間王良
喪太后三年為宗室儀表益封萬戸(漢書/本紀)原渉父死行
喪冢廬三年繇是顯名京師(游俠/傳)銚期父卒服喪三年
韋彪父母卒哀毁三年不出廬寢服竟羸瘠骨立(並後/漢書)
(本/傳)鮑昻處喪毁瘠三年服闋遂潛於墓次(鮑永/傳)薛包為
父及後母行六年服喪過乎哀(劉趙淳/于傳)此從其厚者矣
翟方進後母終既葬三十六日除服起視事以為身備
漢相不敢踰國家之制(漢書/本傳)此從其薄者矣東海王臻
及弟蒸鄉侯儉母卒皆吐血毁眥至服練紅追念初喪
父幼小哀禮有闕因復重行喪制(後漢書/本傳)袁紹生而父
死弱冠除濮陽長遭母喪服竟又追行父服凡在冢廬
六年(三國志注引英雄/記  後漢書同)此失之前而追行於後者矣薛
宣為丞相弟修為臨菑令後母病死修去官持服宣謂
修三年服少能行之者兄弟相駁不可修遂竟服此一
門之内而厚薄各從其意者矣(漢書/本傳)然而哀帝綏和二
年詔博士弟子父母死予寧三年(師古曰寜謂處家持/喪服  漢書本紀)
而應劭言漢律不為親行三年服不得選舉(揚雄/傳註)是其
所以訓之臣庶者未嘗不以三年為制也若夫君喪之
禮自戰國以來固已久廢文帝乃特著之為令以干百
姓之譽而反以蒙後代無窮之譏(平帝時王莽令吏六/百石以上皆服喪三)
(年/)至唐𤣥宗肅宗之喪遂改為初崩之後二十七日(唐/書)
(崔祐甫傳載常袞之議云禮為君斬衰三年漢文帝權/制三十六日我太宗文皇帝崩遺詔亦三十六日羣臣)
(不忍既葬而除略盡四月髙宗崩如漢故事武太后/崩亦然及𤣥宗肅宗崩始變天子喪為二十七日)蓋
變而逾短而亦不無追咎夫漢文之作俑矣
晉書羊祜傳文帝崩祜謂傅𤣥曰三年之喪雖貴遂服
自天子達漢文除之今主上天縱至孝雖奪服實行喪
禮若因此革漢魏之薄而興先王之法不亦善乎𤣥曰
漢文以末世淺薄不能行國君之喪故因而除之除之
數百年一旦復古難行也祜曰不能使天下如禮且使
人主遂服不猶善乎𤣥曰此為有父子而無君臣三綱
之道虧矣祜乃止傅𤣥之言所謂禦人以口給者也不
能緣人主之孝思善推其所為以立一王之制而徒以
徇流俗之失未幾而賈后殺姑劉石更帝豈非詒謀之
不裕哉
後秦姚興母虵氏卒興哀毁過禮不親庶政羣臣請依
漢魏故事既葬即吉尚書郞李嵩上疏言既葬之後應
素服臨朝率先天下仁孝之舉也興從之若傅𤣥羊祜
之見其不及姚興之臣遠矣
宋神宗崩范祖禹上疏論喪服之制曰先王制禮君服
同於父斬衰三年蓋恐為人臣者不以父事其君自漢
以來不惟人臣無服人君遂不為三年之喪國朝自祖
宗以來外廷雖用易月之制宫中實行三年服君服如
古典而臣下猶依漢制故十二日而小祥期而又小祥
二十四日而大祥再期而又大祥(按此唐制非/漢制范誤)既以日
為之又以月為之此禮之無據者也古者再期而大祥
中月而禫禫祭之名非服之色今乃為之慘服三日然
後禫此禮之不經者也服既除至葬又服之祔廟後即
吉纔八月而遽純吉無所不佩此又禮之無漸者也朔
望羣臣朝服以造殯宫是以吉服臨喪人主衰服在上
是以先帝之服為人主之私喪此二者皆禮之所不安
也寧宗小祥詔羣臣服純吉真德秀爭之曰自漢文帝
率情變古惟我孝宗衰服三年朝衣朝冠皆以大布惜
當時不并定臣下執喪之禮此千載無窮之憾孝宗崩
從臣羅㸃等議令羣臣易月之後未釋衰服惟㑹朝治
事權用黒帶公服時序仍臨慰至大祥始除侂胄枋政
始以小祥從吉且帶不以金鞓不以紅佩不以魚鞍轎
不以文繡此於羣臣何損朝儀何傷議遂止然迄未有
能酌三代聖王之遺意而立為中制者
楊用修曰舜典二十有八載帝乃殂落百姓如喪考妣
三年百姓有爵命者也為君斬衰三年禮也四海遏密
八音禮不下庶人且有農畝服賈力役之事豈能皆服
斬衰但遏密八音而已此當時君喪禮制
朱子作君臣服議曰古之所謂方喪三年者蓋曰比方
於父母之喪云爾蓋事親者親死而致喪三年情之至
義之盡也事師者師死而心喪三年謂其哀如父母而
無服情之至而義有所不得盡者也事君者君死而方
喪三年謂其服如父母而分有親疎此義之至而情或
有不至於其盡者也當參度人情斟酌古今之宜分别
貴賤親疏之等以為降殺之節且以嫁娶一事言之則
宜自一月之外許軍民三月之外許士吏復土之後許
選人祔廟之後許承議郞以下小祥之後許朝請大夫
以下大祥之後許中大夫以下各借吉三日其大中大
夫以上則並湏禫祭然後行吉禮焉官卑而差遣職事
髙者從髙遷官者從新貶官者從舊如此則亦不悖於
古無害於今庶乎其可行矣
太倉陸道威(世儀/)嘗剏為君喪五服之圖其略為嗣君
及勲戚大臣斬衰三年文武臣一品以下斬衰期年四
品以下斬衰九月七品以下斬衰五月士庶人斬衰三
月庶君臣之情不至邈焉相絶而服有降殺亦不至捍
格難行蓋本朱子之意而實出於魏孝文所云羣臣各
以親疎貴賤遠近為除服之差庶幾稍近於古易行於
今之説然三代之制亦未嘗不然所謂為君斬衰三年
者諸侯為天子卿大夫為其國君家臣為其主若庶人
之為其國君但齊衰三月(白虎通曰王者崩京師之民/喪三月何民賤故三月而已)
(又曰王者崩臣下服之有先後何恩有深淺遠近故制/有日月服問曰君為天子三年夫人如外宗之為君也)
(世子不為天子服註曰/不服與畿外之民同)而諸侯之大夫以時接見乎天
子則繐衰裳牡麻絰既葬除之雜記曰大夫次於公館
以終喪士練而歸大夫居廬士居堊室(此言國/君之喪)正義以
為位尊恩重位卑恩輕之等檀弓曰公之喪諸達官之
長杖是其所以别親疏明貴賤者則固有不同矣今自
天子之外别無所謂國君而等威之辨則未嘗有異於
古茍稱情而制服使三代之禮復見於今日而人知尊
君親上之義亦厚俗之一端也(朱子曰百官如喪考妣/此其本分四海遏密八)
(音以禮論之則為過也為天子服三年之喪則是畿内/諸侯之國則不然禮為君為父但服斬衰君謂天子諸)
(侯及大夫之有地者大夫之邑以大夫為君大夫以諸/侯為君諸侯以天子為君各為其君服斬衰諸侯之大)
(夫却為天子服齊衰三月禮無二斬故也民則畿内者/為天子齊衰三月畿外無服  公之喪諸達官之長杖)
(達官謂通於君得奏事者各以其長其長杖其下者不/杖可知  問後世不封建諸侯天下一統百姓當為天)
(子何服曰三月天下服地雖有遠/近聞喪有先後然亦不過三月)
　　喪禮主人不得升堂
濟陽張爾岐言今人受弔之位主人伏哭於柩東賔入
門北面而弔拜畢主人下堂北面拜賔相習以為定位
鮮有知其非者不知方伏哭柩東時婦女當在何所乎
女賔至主人避之否乎主人避而賔又至又將何所伏
而待乎既失男女内外之位又妨主賔拜謝之節考之
士喪禮主人入坐於牀東衆主人在其後西面婦人俠
牀東面此未斂以前主人室中之哭位也其拜賔則升
降自西階即位於西階東南面拜之固已不待賔於堂
上矣及其既斂而殯也居門外倚廬惟朝夕哭乃入門
而奠其入門也主人堂下直東序西面北上外兄弟在
其南南上賔繼之北上門東北面西上門西北面東上
西方東面北上主人固不復在堂上矣所以然者其時
即位於堂南上者惟婦人故主人不得升堂也今主人
柩東拜伏之位正古人主婦之位也若依周公孔子之
故未斂以前則以柩東為位既斂而殯則堂下直東序
西面是其位也主人正位於此則内外之辨賔主之儀
無適而不當矣
南史孔秀之遺令曰世俗以僕妾直靈助哭當繇喪主
不能淳至欲以多聲相亂魂而有靈吾當笑之
　　居喪不弔人
禮父母之喪不弔人情有所專而不及乎他也孔子曰
三年之喪練不羣立不旅行君子禮以飾情三年之喪
而弔哭不亦虛乎穀梁子曰周人有喪魯人有喪周人
弔魯人不弔天子之喪猶可以不弔而況朋友故人之
喪乎(孔氏曰若有/服者則往哭)或疑末世政重事繁有喪之人不能
不出獨廢此禮有所難行是亦必待既葬卒哭之後或
庶乎其可耳
　　像設
古之於喪也有重於祔也有主以依神於祭也有尸以
象神而無所謂像也左傳言嘗於太公之廟麻嬰為尸
孟子亦曰弟為尸而春秋以後不聞有尸之事宋玉招
魂始有像設君室之文尸禮廢而像事興蓋在戰國之
時矣(漢文翁成都石室設孔子坐像其坐斂蹠/向後屈膝當前七十二弟子侍於兩旁)
朱子白鹿洞書院只作禮殿依開元禮臨祭設席不立
像
正統三年巡按湖廣監察御史陳祚奏南嶽衡山神廟
嵗久頽壞塑像剥落請重修立依祭祀山川制度内築
壇壝外立廚庫繚以周垣附以齋室而去其廟宇塑像
則禮制合經神祗不瀆事下禮部尚書胡濙以為國初
更定神號不除像設必有明見難以准行今按鳳陽縣
志言洪武三年詔天下城隍止立神主稱某府某州某
縣城隍之神前時爵號一皆革去未幾又令城隍神有
泥塑像在正中者以水浸之泥在正中壁上却畵雲山
圖像在兩廊者泥在兩廊壁上千載之陋習為之一變
後人多未之知嘉靖九年詔革先師孔子封爵塑像
有司依違多於殿内添砌一牆置像於中以塞明詔甚
矣愚俗之難曉也
宋文恪(訥/)國子監碑言夫子而下像不土繪祀以神主
數百年陋習乃革是則太祖已先定此制獨未通行天
下爾
　　從祀
周程張朱五子之從祀定於理宗淳祐元年顔曽思孟
四子之配享定於度宗咸淳三年自此之後國無異論
士無異習厯元至明先王之統亡而先王之道存理宗
之功大矣(宋史賛言身當季運弗獲大效後世有以理/學復古帝王之治者考論匡直輔翼之功實)
(自帝/始)
　　十哲
孟子言他日子夏子張子游以有若似聖人欲以所事
孔子事之彊曽子曽子曰不可江漢以濯之秋陽以暴
之皜皜乎不可尚已慈谿黃氏(震/)曰門人以有若言行
氣象類孔子而欲以事孔子之禮事之有若之所學何
如也曽子以孔子自生民以來未之有非有若之所可
繼而止之而非貶有若也有若雖不足以比孔子而孔
門之所推尚一時無及有若可知咸淳三年升從祀以
補十哲衆議必有若也祭酒為書力詆有若不當升而
升子張(宋史禮志度宗咸淳三年正月戊/申封顓孫師陳國公升十哲位)不知論語一
書孔子未嘗深許子張(按理宗作顓孫子贊其末語云/色取行違作戒後人似亦不足)
(之/辭)據孟子此章則子張正欲事有若者也陸象山天資
髙明指心頓悟不欲人從事學問故嘗斥有子孝弟之
説為支離奈何習其説者不察而剏攻之於千載之下
耶當時之論如此愚按論語首篇即錄有子之言者三
而與曽子並稱曰子門人實欲以二子接孔子之傳者
傳記言孔子之卒哀公誄之有若之喪悼公弔焉其為
魯人所重又可知矣十哲之祀允宜釐正(孟子不曰有/若似孔子而)
(曰有若似聖人史記乃/云有若狀似孔子謬甚)
　　嘉靖更定從祀
古人每事必祭其始之人耕之祭先農也桑之祭先蠶
也學之祭先師也一也舊唐書太宗貞觀二十一年二
月壬申詔以左丘明卜子夏公羊髙穀梁赤伏勝髙堂
生戴聖毛萇孔安國劉向鄭衆杜子春馬融盧植鄭𤣥
服䖍賈逵何休王肅王弼杜預范甯等二十二人(太宗/紀無)
(賈逵止二十一人今依禮儀志増又按唐六典祠部名/有賈逵然貞觀時未祀七十二弟子則為二十二人開)
(元八年勅七十二子並許從祀則卜子夏已在其中而/先儒止二十一人六典國子祭酒司業條云七十二弟)
(子及先儒二十/二賢則亦誤也)代用其書垂於國冑自今有事於太學
並令配享宣尼廟堂蓋所以報其傳註之功迄乎宋之
仁英未有改易可謂得古人敬學尊師之意者矣神宗
元豐七年始進荀况楊雄韓愈三人此三人之書雖有
合於聖人而無傳註之功不當祀也祀之者為王安石
配享王雱從祀地也(宋史禮志神宗熈寧七年從晉州/州學教授陸長愈言以孟子同顔)
(子配享殿上封荀况蘭陵伯楊雄成都伯韓愈昌黎伯/並從祀於左丘明等二十二賢之間徽宗政和三年封)
(王安石舒王同顔子孟子配享殿上安石子雱臨川伯/從祀諸賢之末  此封三人為増入從祀之始而不及)
(董仲舒至元文宗至順/元年方進仲舒從祀)理宗寶慶三年進朱熹淳祐元
年進周頤(避光廟諱/去惇字)張載程顥程頤景定二年進張栻
呂祖謙度宗咸淳三年進邵雍司馬光以今論之惟程
子之易傳朱子之四書章句集註易本義詩傳及蔡氏
之尚書集傳胡氏之春秋傳陳氏之禮記集説是所謂
代用其書垂於國胄者爾(成化三年五月乙卯太常寺/少卿兼翰林院侍讀學士劉)
(定之請以元儒陳澔以胡安國蔡沈/例從祀勅下江西考其行事以聞)南軒之論語解東
萊之讀書記抑又次之而太極圖通書西銘正蒙亦羽
翼六經之作也至有明嘉靖九年欲以制禮之功蓋其
豐昵之失而逞私妄議輙為出入殊乖古人之旨(去戴/聖劉)
(向馬融賈逵何休王肅王弼杜預又改鄭衆盧植鄭𤣥/服䖍范甯祀於其鄉二十二人之中惟存九人  成化)
(初劉定之議以為左丘明以下經師二十二人雖其中/不無可議然當世衰道微火於秦黃老於漢佛於魏晉)
(之時而此二十二人者守其遺經轉相付授講説注釋/各竭其才以待後之學者則其為功殆亦猶文武成康)
(之子孫雖衰替微弱無所振作尚能保守姬姓之宗祀/譜牒以閲厯春秋戰國不亡而幸存者也雖有大過亦)
(當宥之況小失乎也又曰愚竊以為仲尼素王也七/十子助其創業者  二十二經師助其垂統者也)夫
以一事之瑕而廢傳經之祀則宰我之短喪冉有之聚
歛亦不當列於十哲乎棄漢儒保殘守缺之功而奬末
流論性談天之學於是語録之書日増月益而五經之
義委之榛蕪自明人之議從祀始也有王者作其必遵
貞觀之制乎
嘉靖之從祀進歐陽修者為大禮也出於在上之私意
也進陸九淵者為王守仁也出於在下之私意也與宋
人之進荀楊韓三子而安石封舒王配享同一道也
成化四年彭時奏謂漢晉之時道統無傳所幸有專門
之師講誦聖經以詔學者斯文頼以不墜此馬融范甯
諸人雖學行未純亦不得而廢
　　祭禮
陸道威著思辨録欲於祭禮之中而寓立宗之意謂古
人最重宗子然宗子欲統一族衆無如祭法文公家禮
所載祭禮雖詳整有法顧惟宗子而有官爵及富厚者
方得行之不能通諸貧士又一歲四合族衆繁重難舉
無差等隆殺之别愚意欲倣古族食世降一等之意定
為宗祭法歲始則祭始祖凡五服之外皆與大宗主之
仲春則祭四代以髙祖為主曽祖以下分昭穆居左右
合同髙祖之衆繼髙之宗主之仲夏則祭三代以曽祖
為主祖考則分昭穆居左右合同曽祖之衆繼曽之宗
主之仲秋則祭二代以祖為主考妣居左昭位合同祖
之衆繼祖之宗主之仲冬則祭一代以考為主合同父
昆弟繼禰之宗主之皆宗子主祭而其餘子則獻物以
助祭不惟愛敬各盡而祖考髙曽隆殺有等一從再從
遠近有别似於古禮初無所倍或曰髙曽祖考祭則俱
祭古人具有成法不當隨時加損答之曰凡禮皆以義
起耳禮有云上殺旁殺下殺中庸言親親之殺是古人
於禮凡事皆有等殺況喪禮服制父母皆服三年而髙
祖則齊衰三月(此今/律文)是喪禮已有等殺何獨於祭禮不
可行乎此雖剏舉恐不無補於風教也
　　女巫
周禮女巫舞雩但用之旱暵之時使女巫舞旱祭者崇
陰也禮記檀弓歲旱穆公召縣子而問曰吾欲暴巫而
奚若曰天則不雨而望之愚婦人無乃已疏乎此用女
巫之證也漢因秦滅學祠祀用女巫後魏郊天之禮女
巫升壇揺鼔帝拜后肅拜杜岐公曰道武帝南平姑臧
東下山東足為雄武之主其時用事大臣崔浩李順李
孝伯等多是謀猷之士少有通儒碩學所以郊祀上帝
六宮及女巫預焉
魏書髙祖紀延興二年二月乙巳詔曰尼父稟達聖之
姿體生知之量窮理盡性道光四海頃者淮徐未賔廟
隔非所致令祀典寝頓禮章殄滅遂使女巫妖覡淫進
非禮殺牲歌舞倡優媟狎豈所以尊明神敬聖道者也
自今以後有祭孔子廟制用酒脯而已不聽婦女合雜
以祈非望之福犯者以違制論大金國志世宗大定二
十六年二月詔曰曩者邊塲多事南方未賔致令孔廟
頽落禮典凌遲女巫雜覡淫祀違禮自今有祭孔廟制
用酒脯而已犯者以違制論
唐書黎幹傳代宗時為京兆尹時大旱幹造土龍自與
巫覡對舞彌月不應又禱孔子廟帝笑曰丘之禱久矣
使毁土龍
　
　
　
　
　
　日知錄卷十四
欽定四庫全書
　日知錄卷十五　　　　崑山　顧炎武　撰
　　陵
古王者之葬稱墓而已左傳曰殽有二陵其南陵夏后
皋之墓也書傳亦言桐宮湯墓周官冢人掌公墓之地
並言墓不言陵及春秋以降乃有稱丘者楚昭王墓謂
之昭丘趙武靈王墓謂之靈丘而呉王闔閭之墓亦名
虎丘蓋必其因山而髙大者故二三君之外無聞焉史
記趙世家肅侯十五年起壽陵秦本紀惠文王葬公陵
悼武王葬永陵孝文王葬壽陵始有稱陵者(後漢書東/平憲王蒼)
(傳言園邑之興始自彊秦/通典襄陵有晉襄公之陵)　至漢則無帝不稱陵矣宋
施㝛㑹稽志曰自先秦古書帝王墓皆不稱陵而陵之
名實自漢始非也
　　墓祭
太甲之書曰王徂桐宮居憂此古人廬墓之始曽子問
宗子去在他國庶子無爵而居者可以祭乎孔子曰祭
哉請問其祭如之何孔子曰向墓而為壇以時祭若宗
子死告於墓而後祭於家此古人祭墓之始(史記周本/紀武王上)
(祭於畢馬融曰畢文王墓地/名也此緯書之言不可信)記言古不墓祭宗子去在
他國事之變也將祭而為壇禮之權也秦興西戎宗廟
之禮無聞而特起寝殿於墓側(見漢官儀皆宋書禮志/漢氏諸陵  有園寝者)
(承秦所為也説者以為古前廟後寝以象人君前有朝/後有寝也廟以藏王四時祭祀寝有衣冠象生之其以)
(薦/新)漢之西京已崇此禮叔孫通傳言為原廟渭北衣冠
月出游之(師古曰從髙帝陵寝出衣/冠游於髙廟每月一為之)韋𤣥成傳言園中
各有寝便殿日祭於寝月祭於廟時祭於便殿寝日四
上食廟歲二十五祠便殿歲四祠(此皆承秦之制故/黷於祭祀如此)後
漢明帝永平元年春正月帝率公卿已下朝於原陵如
元㑹儀而上陵之禮始興(蔡邕記曰昔京師在長安時/其禮不可盡得聞也光武即)
(世始葬於此明帝嗣位踰年羣臣朝正感先帝/不復聞見此禮乃帥公卿百寮就園陵而創焉)每正月
上丁祀郊廟畢以次上陵百官四姓親家婦女公主諸
王大夫外國朝者侍子郡國計吏㑹陵八月飲酎禮亦
如之雒陽諸陵皆以晦朔二十四氣伏臘及四時祠廟
日上飯太官送用物園令食監典省其親陵所宮人隨
鼓漏理被枕具盥水陳妝具(貢禹奏言武帝取好女數/千人填後宮及棄天下昭)
(帝幼弱霍光專事不知禮正皆以後宮女置於園陵今/杜陵有宮人數百外戚傳許后上疏有杜陵梁美人又)
(云成帝崩班倢伃充奉園陵薨因葬園中而張厰書言/昌邑哀王歌舞者張脩等十人無子又非姬俱良人無)
(官名王薨當罷歸太傅豹等擅留以為哀王園中人不/當罷翼奉亦言諸侯王園宜出其過制者是諸侯王園)
(亦有之矣是以安帝尊母孝德皇元妃耿氏為甘陵大/貴人桓帝尊母匽氏為博園貴人靈帝尊母董氏為慎)
(園貴人皆以陵園為名向程氏演繁露曰魏武置宮人/銅雀臺令月朝十五輒  帳作伎陸機為文譏之不知)
(其來有/自矣)而十七年正月明帝當謁原陵夜夢先帝太后
如平生歡既寤悲不能寐即案厯明旦日吉遂率百官
及故客上陵其日甘露降於陵樹帝令百官采取以薦
㑹畢帝從席前伏御牀視太后鏡奩中物感動悲涕令
易脂澤妝具左右皆泣莫能仰視焉此特士庶人之孝
而史傳之以為盛節故陵之崇廟之殺也禮之瀆敬之
衰也(明帝遺詔無起寢廟藏主於光烈/皇后更衣别室而七廟之制遂廢)蔡邕以為天子
事亡如存之意禮有煩而不可省者殆曲為之説也魏
武帝葬髙陵有司依漢立陵上祭殿至文帝黃初三年
乃詔曰先帝躬履節儉遺詔省約子以述父為孝臣以
繼事為忠古不墓祭皆設於廟髙陵上殿屋皆毁壞車
馬還廐衣服藏府以從先帝儉德之志及文帝自作終
制又曰壽陵無立寝殿造園邑晉宣王遺令子弟羣官
並不得謁陵猶為近古(宋書禮志晉宣帝遺詔子弟羣/官皆不得謁陵於是景文遵旨)
(至武帝猶再謁崇陽陵一謁峻平陵然遂不敢謁髙原/陵至惠帝復止也逮江左初元帝崩後諸公始有謁陵)
(辭陵之事蓋由眷同㕛執率情而舉非雒京之舊也成/帝時中宮亦年年拜陵議者以為非禮於是遂止以為)
(永制睠晉書王導傳自漢魏已來羣臣不拜山陵導以/元帝  同布衣匪惟君臣而已每一崇進皆就拜不勝)
(哀戚由是詔百官/拜陵自導始也)梁武帝後周明帝始皆謁陵唐太宗
𤣥宗亦並行之(唐書彭景直傳景龍末為太常博士時/獻昭乾三陵皆日祭景直請罷不從)
開元二十年敇寒食上墓宜編入五禮永為恒式(胡三/省曰)
(唐開元敕寒食上墓禮經無文近代相傳寖以成俗宜/許上墓同拜埽禮蓋但許士庶之家行之而人君無此)
(禮也五代㑹要言後唐莊宗每年寒食出祭謂之破散/其後襲而行之歐陽公五代史所謂寒食野祭而焚紙)
(錢即謂/此也)而陵寝亦有衣冠嬪御之制(杜子美橋陵詩宮/女晚知曙祠官朝)
(見/星)韓退之豐陵行曰臣聞神道尚清靜三代舊制存諸
書墓藏廟祭不可亂欲言非職知何如蓋深非之也若
明代之制無車馬無宫人不起居不進奉亦庶幾得禮
之中者與
古人於墓之禮但有奔喪去國二事記曰奔喪者不及
殯先之墓北面坐哭盡哀主人之待之也即位于墓左
婦人墓右成踊盡哀又曰若除喪而後歸則之墓哭成
踊束括髮袒絰拜賔成踊送賔反位又哭盡哀遂除於
家不哭又曰奔兄弟之喪先之墓而後之家為位而哭
所知之喪則哭於宫而後之墓又曰去國則哭於墓而
後行反其國則不哭展墓而入魯昭公之孫于齊也與
臧孫如墓謀遂行呉延州來季子之於王僚也復命哭
墓是則古人之至於墓皆有哭泣哀傷之事而祭者吉
禮也無舍廟而之墓者也
孟子言孔子没子貢築室於塲獨居三年然後歸曲沃
衞萬曰古人為廟以依神無廬墓之事門人既不得奉
其廟祀而但廬於冡上以盡其情此亡於禮者之禮也
漢以來乃有父母終而廬墓者不知其置神主何地其
奉之墓次歟是野祭之也其空置之祠堂歟是視其體
魄反過其神也而慤者以此悖先王之禮偽者以此博
孝子之名至於今而此風猶未已也且孝如曽子未嘗
廬墓孔子封防既反而弟子後至古人豈有廬墓之事
哉
史記孔子世家魯世世相傳以歲時奉祀孔子冢(史言/上冢)
(者自孔子留/侯二世家始)而諸儒亦講禮鄉飲大射於孔子冢孔子
冢大一頃故所居堂弟子内後世因廟藏孔子衣冠琴
車書夫禮教出於聖人之門豈有就冢而祭至鄉飲大
射尤不可於冢上行之蓋孔子教於洙泗之間所葬之
冢在講堂之後孔子既殁弟子即講堂而祀之且行飲
射之禮太史公不達以為祭於冢也
漢人以宗廟之禮移於陵墓有人臣而告事於陵者蘇
武自匈奴還詔奉一太牢謁武帝園廟是也有上冢而
㑹宗族故人及郡邑之官者樓護為諫大夫使郡國過
齊上書求上先人冢因㑹宗族故人班伯上書願過故
郡上父祖冢有詔太守都尉以下㑹是也有上冢而太
官為之供具者董賢為侍中駙馬都尉上冢有㑹輒太
官為供是也有贈諡而賜之於墓者陰興夫人卒肅宗
使五官中郎將持節即墓賜䇿追諡興曰翼侯是也有
人主而臨人臣之墓者光武至湖陽幸樊重墓霍峻葬
成都先主率羣寮臨㑹弔祭因留宿墓上是也有庶民
而祭古賢人之墓者曹昭東征賦蘧氏在城之東南兮
民亦饗其丘墳(文選作尚水經/注引此作饗)是也人情所趨遂成習
俗其流之弊有如楊倫行喪於恭陵者矣有如趙宣葬
親而不閉埏隧因居其中行服二十餘年者矣(陳蕃/傳)至
乃市賈小民相聚為宣陵孝子者數十人皆除太子舎
人而禮教於斯大壞矣
招魂之葬於古未聞三輔黃圖言漢太上皇陵在櫟陽
北原在東者太上皇在西者昭靈后(髙帝母起兵/時死於小黃)則疑
其始於此矣晉東海王越柩為石勒所焚妃裵氏渡江
欲招魂葬越元帝詔有司詳議博士傅純曰聖人制禮
以事縁情設冢槨以藏形而事之以凶立廟祧以安神
而奉之以吉送形而往迎精而還此墓廟之大分形神
之異制也至於室廟寝廟祊祭非一處所以廣求神之
道而獨不祭於墓明非神之所處也今亂形神之别錯
廟墓之宜違禮失義莫大於此於是下詔不許
唐髙宗顯慶三年十一月伊麗道行軍副總管蕭嗣業
擒阿史那賀魯至京師甲午獻於昭陵總章元年十月
司空李勣破髙麗俘髙藏男建男産等至京師獻於昭
陵許敬宗言古者軍凱旋則飲至於廟未聞獻馘於陵
者然陛下奉園寝與宗廟等可行不疑此亦所謂自我
作古者矣
唐時陵寝嘗有鷹犬之奉𤣥宗開元二年四月辛未詔
曰園陵之地衣冠所游凡厥有司罔不祗事頃者别致
鷹狗供奉山陵至於料度極多費損昔戒禽荒既非尋
常所用遠惟龍馭每以仁愛為心彼耕象而耘鳥且増
哀慕豈飛蒼而走黃更備畋獵有乖儀式無益崇嚴諸
陵所有供奉鷹狗等並宜即停
天寶二年八月制曰禋祀者所以展誠敬之心薦新者
所以申霜露之思自流火届期商風改律載深追遠感
物增懷且詩著授衣令存休澣在於臣子猶及恩私恭
事園陵未標典式自今以後每至九月一日薦衣於寝
陵貽範千載庶展孝思且仲夏端午事無典實傳之淺
俗遂乃移風況乎以孝道人因親設教感游衣於漢紀
成獻報於禮文宣示庶寮令知朕意今闗中之俗有所
謂送寒衣者其遺教也(今俗乃用/十月一日)
　　厚葬
晉書索綝傳建興中盜發漢霸杜二陵(文帝覇陵/宣帝杜陵)多獲
珍寶帝問綝曰漢陵中物何乃多耶綝對曰漢天子即
位一年而為陵天下貢賦三分之一供宗廟一供賔客
一充山陵武帝享年久長比崩而茂陵不復容物其樹
皆已可拱赤眉取陵中物不能減半於今猶有朽帛委
積珠玉未盡此二陵(謂霸/杜)是儉者耳亦百世之誡(漢書/王莽)
(傳赤眉發掘園陵/惟霸陵杜陵完)按史記孝文紀言治霸陵皆以瓦器
不得以金銀銅錫為飾而劉向諫昌陵疏亦以孝文薄
葬足為後王之則然攷之張湯傳則武帝之世已有盜
發孝文園瘞錢者矣蓋自春秋列國以來厚葬之俗雖
以孝文之明達儉約且猶不能盡除而史䇿所書未必
皆為實錄也
左傳成公二年八月宋文公卒始厚葬用蜃炭益車馬
始用殉重器備椁有四阿棺有翰檜君子謂華元樂舉
於是乎不臣臣治煩去惑者也是以伏死而爭今二子
者君生則縱其惑死又益其侈是棄君於惡也何臣之
為
呂氏春秋節喪篇曰審知生聖人之要也審知死聖人
之極也知生也者不以害生養生之謂也知死也者不
以害死安死之謂也此二者聖人之所獨決也凡生於
天地之間其必有死所不免也孝子之重其親也慈親
之愛其子也痛於肌骨性也所重所愛死而棄之溝壑
人之情不忍為也故有葬死之義葬也者藏也慈親孝
子之所慎也慎之者以生人之心慮以生人之心為死
者慮也莫如無動莫如無發無發無動莫如無有可利
則此之謂重閉古之人有藏於廣野深山而安者矣非
珠玉國寶之謂也葬不可不藏也葬淺則狐貍抇之(抇/讀)
(為/掘)深則及於水泉故凡葬必於髙陵之上以避狐貍之
患水泉之濕此則善矣而忘姦邪盜賊宼亂之難豈不
惑哉譬之若瞽師之避柱也避柱而疾觸杙也狐貍水
泉姦邪盜賊宼亂之患此杙之大者也慈親孝子避之
者得葬之情矣善棺椁所以避螻蟻蛇蟲也今世俗大
亂之主愈侈其葬則心非為乎死者慮也生者以相矜
尚也侈靡者以為榮儉節者以為陋不以便死為故而
徒以生者之誹譽為務此非慈親孝子之心也民之於
利也犯流矢蹈白刃渉血盩肝以求之(盩古/抽字)野人之無
聞者忍親戚兄弟知交以求利今無此之危無此之醜
其為利甚厚乘車食肉澤及子孫雖聖人猶不能禁而
況於國彌大家彌富葬彌厚含珠鱗施(含珠口實也鱗/施施玉於死者)
(之體若/魚鱗也)玩好貨寶鐘鼎壺濫(以冰置水漿於其/中為濫取其冷也)轝馬衣
被戈劒不可勝數諸養生之具無不從者題湊之室(室/椁)
(也題湊/復累)棺椁數襲積石積炭以環其外姦人聞之傳以
相告上雖以嚴威重罪禁之猶不可止且死者彌久生
者彌疏生者彌疏則守者彌怠守者彌怠而葬器如故
其勢固不安矣安死篇曰世之為丘壟也其髙大若山
其樹之若林其設闕庭為宫室造賔阼也若都邑以此
觀世示富則可矣以此為死則不可也夫死其視萬歲
猶一瞚也(瞚古/瞬字)人之壽久之不過百中壽不過六十以
百與六十為無窮者之慮其情必不相當矣以無窮為
死者之慮則得之矣今有人於此為石銘置之壟上曰
此其中之物具珠玉玩好財物寶器甚多不可不抇抇
之必大富世世乘車食肉人必相與笑之以為大惑世
之厚葬也有似於此自古及今未有不亡之國也無不
亡之國是無不抇之墓也以耳目所聞見齊荆燕嘗亡
矣(齊湣王楚平/王燕王㑹)宋中山已亡矣趙魏韓皆亡矣(作書之/時秦初)
(并三/晉)其皆故國矣自此以上者亡國不可勝數(上猶/前也)是
故大墓無不抇也而世皆爭為之豈不悲哉君之不令
民父之不孝子兄之不悌弟皆鄉里之所釜䰛者而逐
之(䰛鬲同史記蔡澤傳入/韓魏遇奪釜鬲於塗)憚耕稼采薪之勞不肯官人
事而祈美衣侈食之樂智巧窮屈無以為之於是乎聚
羣多之徒以深山廣澤林藪扑擊遏奪又視名丘大墓
葬之厚者求舎便居以㣲抇之日夜不休必得所利相
與分之夫有所愛所重而令姦邪盜賊宼亂之人卒必
辱之此孝子忠臣親父交㕛之大事堯葬於穀林通樹
之舜葬於紀市不變其肆禹葬於㑹稽不變人徒(變動/也言)
(無所興造/不擾民也)是故先王以儉節葬死也非愛其費也非惡
其勞也以為死者慮也先王之所惡惟死者之辱也發
則必辱儉則不發故先王之葬必儉必合必同何謂合
何謂同葬於山林則合乎山林葬於陵隰則同乎陵隰
此之謂愛人夫愛人者衆知愛人者寡故宋未亡而東
冢抇(東冢文公冢也文公厚葬故冢/被發也冢在城東因謂之東冢)齊未亡而莊公冢
抇(莊公名購僖公之/父在位六十四年)國安寧而猶若此又況百世之後
而國已亡乎故孝子忠臣親父交㕛不可不察於此也
夫愛之而反危之其此之謂乎魯季孫有喪孔子往弔
之入門而左從客也主人以璠璵收(此季平子意如之/喪也主人桓子斯)
(也收/斂也)孔子徑庭而趨歴級而上曰以寶玉收譬之猶暴
骸中原也(言必/發抇)徑庭歴級非禮也雖然以救過也
　　前代陵墓
漢髙帝十二年十二月詔曰秦皇帝楚隱王(師古曰/陳勝也)魏
安釐王齊愍王趙悼襄王皆絶亡後其與秦皇帝守冢
二十家楚魏齊各十家趙及魏公子無忌(師古曰即/信陵君也)各
五家令視其冢復亡以與他事魏明帝景初二年五月
戊子詔曰昔漢髙創業光武中興謀除殘暴功昭四海
而墳陵崩頽童兒牧豎踐蹋其上非大魏尊崇所承代
之意也其表髙祖光武陵四面各百歩不得使民耕牧
樵采宋武帝永初元年閏月壬午朔詔曰晉世帝后及
藩王諸陵守衞宜便置格其名賢先哲見優前代或立
德著節或寧亂庇民墳墓未遠並宜灑埽主者具條以
聞南齊明帝建武二年十二月丁酉詔曰舊國都邑望
之悵然況乃身經南面負扆宸居或功濟當時德章一
世而塋壟欑穢封樹不修豈直嗟深牧豎悲甚信陵而
已哉昔中京淪覆鼎玉東遷晉元締構之始簡文遺詠
在民而松門夷替埏路榛蕪雖年代殊往撫事興懷晉
帝諸陵悉加脩理并増守衞梁武帝天監六年詔曰命
世興王嗣賢傳業聲稱不朽人代徂遷二賔以位三恪
義在時事寖遠㝛草榛蕪望古興懷言念愴然晉宋齊
三代諸陵有司勤加守護勿令細民侵毁作兵有少補
使充足前無守視並可量給(文選載任昉為卞彬/謝脩卞忠貞墓啟)魏髙
祖太和二十年五月丙戍詔漢魏晉諸帝陵各禁方百
歩不得樵蘇踐藉孝明熈平元年七月詔曰先賢列聖
道冠生民仁風盛德煥乎圖史暨厯數永終迹隨物變
陵隧杳靄鞠為茂草古帝諸陵多見踐藉可明敕所在
諸有帝王墳陵四面各五十歩勿聽樵牧隋煬帝大業
二年十二月庚寅詔曰前代帝王因時創業君民建國
禮尊南面而厯運推移年世永久丘壟殘毁樵牧相趨
塋兆堙蕪封樹莫辨興言淪滅有愴於懷自古以來帝
王陵墓可給隨近十户蠲其雜役以供守視(唐太宗/詔見下)唐
𤣥宗天寶三載十二月詔自古聖帝明王陵墓有頽毁
者宜令管内量事脩葺仍明立標記禁其樵采古人於
異代山陵必為之脩護若此(陳書淳于量傳坐就江陰/王蕭季卿買梁陵中樹季)
(卿坐免量/免侍中)
宋熈寜中興利之臣建議前代帝王陵寝許民請射耕
􁆮而唐之諸陵悉見芟削昭陵喬木翦伐無遺(宋史鄧/潤甫傳)
小民何識自上導之靡存愛樹之思但逐樵蘇之利吁
非一朝之故矣
金太宗天㑹二年二月詔有盜發遼諸陵者罪死七年
二月甲戌詔禁醫巫閭山遼代山陵樵采(金史斡魯古/孛堇傳乾州)
(後為閭陽縣遼諸陵/多在此禁無所犯)獨元之世祖縱楊璉真伽發宋㑹
稽攢宫不問此自古所無之大變也(元史楊璉真伽為/江南釋教總統發)
(掘故宋趙氏諸陵之在錢塘紹興/者及其大臣冢墓凡一百一所)
實錄洪武九年八月己酉遣國子生周渭等三十一人
分視歴代帝王陵寝命百歩内禁人樵牧設陵户二人
守之有經兵燹而崩摧者有司督近陵之民以時封培
每三年一遣使致祭其後每登極詔書並有此文而有
司之能留意者鮮矣
魏髙祖太和十九年九月丁亥詔曰諸有舊墓銘記見
存昭然為時人所知者三公及位從公者去墓三十歩
尚書令僕九列十五歩黃門五校十歩各不聽􁆮殖陳
文帝天嘉六年八月丁丑詔曰梁室多故禍亂相尋兵
甲紛紜十年不解不逞之徒虐流生氣無頼之屬暴及
徂魂江左肇基王者攸宅金行水位之主木運火德之
君時更四代歲逾二百若其經綸王業搢紳民望忠臣
孝子何世無之而零落山丘變移陵谷咸皆翦伐莫不
侵殘玉杯得於民間漆簡傳於世載無復五株之樹罕
見千年之表自天祚光啓恭惟揖讓爰暨朕躬聿脩祖
武雖復旂旗服色猶行把宋之封每車駕巡游眇瞻河
雒之地故橋山之祀蘋藻弗虧驪山之墳松柏恒守惟
戚藩舊壟士子故塋掩殣未周樵牧猶衆或親屬流𨽻
負土無期子孫冥滅手植何寄漢髙留連於無忌宋祖
惆悵於子房丘墓生哀性靈共惻者也朕所以興言永
日思慰幽泉惟前代侯王自古忠烈墳冢被發絶無後
者可簡行脩治墓中樹木勿得樵采庶幽顯式暢稱朕
意焉
唐太宗貞觀四年九月壬午詔曰欽若稽古緬想往册
英聲茂實志深褒尚始兹巡省眺矚中塗漢氏諸侯北
阜斯託寂寥千載邈而無祀歴選列辟遺迹可觀良宰
名卿清徽不滅宜令所司普加研訪爰自上古洎於隋
室諸有明王聖帝盛德寵功定亂弭災安民濟物及賢
臣烈士立言顯行緯文經武致君利俗丘壟可識塋兆
見在者各隨所在條録申奏每加巡簡禁絶芻牧春秋
二時為之致祭若有毁壞即宜脩補務令周盡以稱朕
意是則不獨前代山陵即士大夫之丘墓並為封禁亦
興王之一事可為後法者矣
　　停喪
停喪之事自古所無自建安離析永嘉播竄於是有不
得已而停者常煒言魏晉之制祖父未葬者不聽服官
(晉書慕容/儁載記)而御史中丞劉隗奏諸軍敗亡失父母未知
吉凶者不得仕進宴樂皆使心喪有犯君子廢小人戮
(通/典)生者猶然況於既殁是以兖州刺史滕恬為丁零翟
所殺尸喪不反恬子羡仕宦不廢論者嫌之(南史鄭鮮/之傳  鮮)
(之議引楊臻七年不除/喪三十餘年不關人事)齊髙帝時烏程令顧昌𤣥坐父
法秀宋泰始中北征尸骸不反而昌𤣥晏樂嬉游與常
人無異有司請加以清議(南齊書/本紀)振武将軍丘冠先為
休留茂所殺喪尸絶域不可復尋世祖特敕其子雄方
敢入仕(河南氏/羌傳)當江左偏安之日而猶申此禁豈有死
非戰場棺非異域而停久不葬自同平人如今人之所
為者哉晉書賀循傳為武康令俗多厚葬及有拘忌囬
避歲月停喪不葬者循皆禁焉舊唐書顔真卿傳時有
鄭延祚者(新書朔/方令)母卒二十九年殯僧舎垣地真卿劾
奏之兄弟終身不齒天下聳動册府元龜後周太祖廣
順二年十一月丙午敕曰古者立封樹之制定喪葬之
期著在經典是為名教洎乎世俗衰薄風化陵遲親殁
而多闕送終身後而便為無主或羈束於仕宦或拘忌
於陰陽旅櫬不歸遺骸何託但以先王垂訓孝子因心
非以厚葬為賢只以稱家為禮埽地而祭尚可以告䖍
負土成墳所貴乎盡力宜頒條令用警因循庶使九原
絶抱恨之魂千古無不歸之骨搢紳人士當體兹懷應
内外文武臣僚幕職州縣官選人等今後有父母祖父
母亡殁未經遷葬者其主家之長不得輒求仕進所由
司亦不得申舉解送而宋史王子韶以不葬父母貶官
劉昺兄弟以不葬父母奪職(並本/傳)後之王者以禮治人
則周祖之詔魯公之劾不可不著之甲令但使未葬其
親之子若孫搢紳不許入官士人不許赴舉則天下無
不葬之喪矣
張稷若爾岐采皇甫謐之名作篤終論其下篇曰葬之
習於侈也於是有久而不克葬者是徒知備物豐儀之
為厚其親而不知久而不葬之大悖於禮也先王之制
喪禮始死而襲襲而斂三日而殯殯而治葬具其葬也
貴賤有時天子七月諸侯五月大夫三月士踰月先時
而葬者謂之得葬後時而葬者謂之怠喪其自襲而斂
自斂而殯自殯而葬中間皆不治他事各視其力日夕
拮据至葬而已以為所以計安親體者必至乎葬而始
畢也襲也斂也殯也皆以期成乎葬者也殯則不可不
葬猶之襲則不可不斂斂則不可不殯相待而為始終
者也故不可以他事間也今有人親死踰日而不襲踰
旬而不斂踰月而不殯茍非狂易喪心之人必有痛乎
其中者矣至於累年而不葬則相與安之何也殯者必
於客位所以賔之也父母而賔之人子之所不忍也而
為之者以将葬故賔之也所以漸即乎遠也殯而不葬
是使其親退而不得反於寝進而不得即於墓不猶之
客而未得歸歸而未得至者與非人事之至難安而人
子之大不忍者與(晏子春秋生者不得安命之曰/蓄憂死者不得葬命之曰蓄哀)喪服
小記曰久而不葬者惟主喪者不除其餘以麻終月數
者除喪則已孔氏曰久而不葬謂有事礙不得依月葬
者則三年冠服身皆不得祥除主喪者謂子為父妻為
夫臣為君孫為祖(父殁/持重)皆為喪主不得除也其餘謂期
以下至緦也(劉世明曰衆子雖非喪主亦不得除盡張/憑謂已嫁之女猶不得除天性難可  奪)
(疑則/從重)孔叢子司徒文子問於子思曰喪服既除然後乃
葬則其服何服子思曰三年之喪未葬服不變除何有
焉(司馬溫公/葬論亦云)乃知古之人有不幸有故不得葬其親者
雖踰三年不除服其心所痛在於未葬以為與未及三
月者同實也與未及三月者同實斯不得計時而即吉
矣何也喪之即吉始於虞而成於禫虞之為禮起於既
葬送形而往迎精而反故為虞以安之未葬則無所為
而虞不虞則卒哭而祔皆無所為而舉卒哭與袝不得
舉又何為而可以練何為而可以祥且禫故雖踰三年
與未及三月者同實也未及三月而欲舉祥禫之禮行
道之人弗忍矣(喪服小記三年而後葬者必再祭注云/謂練祥也葬月虞明月練又明月祥劉)
(世明曰禮虞而柱梋翦屏練而毁廬居堊室祥而席禫/而牀今此虞及練祥雖為局促猶追償其事若在異月)
(以其本異歲也練祥之服/變除之宜宜如其節也)斯其所以可以除而弗除與
斯其所以寧斂形還葬縣棺而封而必不敢為溢望奢
求以至於久而不葬也與由是言之則人子之未葬其
親者未可以虞未可以卒哭也未可以虞未可以卒哭
而可以服官乎反末代之澆風舉百王之墜制必有聖
人起而行之者
陳可大曰以麻終月數者期以下至緦之親以主人未
葬不得變葛故服麻以至月數足而除不待主人喪後
之除也然其服猶必收藏以俟送葬也夫未葬之喪期
已下至緦之親且不得變葛而為之子者乃循葬畢之
制而練而祥而禫是則今之人其無父母也久矣
魏劉仲武娶毌丘氏生子正舒正則及毌丘儉敗仲武
出其妻(司馬師夷儉三/族故仲武出妻)更娶王氏生陶仲武為毌丘氏
立别舎而不告絶及毌丘氏卒正舒求祔葬陶不許正
舒不釋服訟於上下泣血露骨衰裳綴絡數十年弗得
以至死亡宋海虞令何子平母喪去官哀毁踰禮屬大
明(孝武帝/年號)末東土饑荒繼以師旅八年不得營葬晝夜
號哭常如袒括之日冬不衣絮夏不就清涼一日以米
數合為粥不進鹽菜所居屋敗不蔽風日兄子伯興欲
為葺理子平不肯曰我情事未申天地一罪人耳屋何
宜覆蔡興宗為㑹稽太守甚加矜重為營冢壙(朱子采/入小學)
(善行/篇)梁殷不佞為武康令㑹江陵䧟而母卒道路隔絶
不得奔赴四載之中晝夜號泣及陳髙祖受禪起為戒
昭將軍除婁令至是四兄不齊始迎喪柩歸葬不佞居
處禮節如始聞喪若此者又三年唐歐陽通為中書舍
人丁母憂以歲凶未葬四年居廬不釋服冬月家人密
以氊絮置所眠席下通覺大怒遽令撤之元孫瑾父喪
停柩四載衣不解帶此數事可為不得已而停喪者之
法
近年亦有一二知禮之士未克葬而不變服者而或且
譏之曰夫飲酒食肉處内與夫人間之交際往來一一
如平人而獨不變衣冠則文存而實亡也文存而實亡
近於為名然則必并其文而去之而後為不近名耶子
貢欲去告朔之餼羊子曰賜也爾愛其羊我愛其禮嗚
呼夫習之難移久矣自非大賢中人之情鮮不動於外
者聖人為之弁冕衣裳佩玉以教恭衰麻以教孝介胄
以教武故君子恥服其服而無其容使其未葬而不釋
衰麻則其悲哀之心痛疾之意必有觸於目而常存者
此子游所謂以故興物而為孝子仁人之一助也奚為
其必去之也(今呉人喪除服則取冠衰履杖焚之服終/而未葬則藏之柩旁待葬而服既葬服以)
(謝弔客而後除且焚此/亦餼羊之猶存者矣)詩曰庶見素韠兮我心藴結兮
聊與子如一兮哀公問曰紳委章甫有益於仁乎孔子
作色而對曰君胡然焉衰麻苴杖者志不存乎樂非耳
弗聞服使然也(家/語)後之議禮者必有能擇於斯者矣
又攷實録永樂七年七月甲戍仁孝皇后喪再期皇太
子以母喪未葬禫後仍素服視事至几筵仍衰服八年
七月乙巳仁孝皇后忌日以未葬禮同大祥(十一年二/月葬長陵)
夫天子之子尚且行之而謂不可通於士庶人乎
侈於殯埋之飾而民遂至於不葬其親豐於資送之儀
而民遂至於不舉其女於是有反本尚質之思而老氏
之書謂禮為忠信之薄而亂之首則亦過矣豈知召南
之女迨其謂之(周禮媒氏凡嫁子娶妻/入幣純帛無過五兩)而夫子之告子
路曰斂首足形還葬而無槨稱其財斯之謂禮何至如
鹽鐵論之云送死殫家遣女滿車齊武帝詔書之云斑
白不婚露棺累葉者乎馬融有言嫁娶之禮儉則婚者
以時矣喪祭之禮約則終者掩藏矣林放問禮之本孔
子曰禮與其奢也寧儉其正俗之先務乎(宋史孫覺傳/知福州閩俗)
(厚於婚喪其費無藝覺裁為中法使資裝無得過百千/令下嫁娶以百數葬埋之費亦率減什五元史干文傳)
(傳為婺源知州婺源之俗男女昏聘後富則渝其約有/育其女至老死不嫁者親喪貧則不舉有停其柩累數)
(世不葬者文傳下車即召其耆老使/以禮訓告之閲三月而婚喪俱畢)
　　假葬
晉武帝太康中前太子洗馬郄詵寄止衛國文學講堂
十餘年母亡不致喪歸便於堂北壁外下棺謂之假葬
(魏志曹共傳年十餘歲喪父時天下亂宗族各散去鄉/里獨與一客擔喪假葬攜將老母渡江假葬字始見於)
(此/)三年即吉詔用為征東參軍論者以為不合禮鄭志
曰趙商問主喪者不除今人違離邦族假葬異國禮不
大備要亦有反土之意三年闋矣可得除否荅曰葬者
送親之終假葬法後代巧偽反可以難禮乎
　　改殯
古人改殯之禮必反於宫寢不拘即遠之制齊莊公以
襄公二十五年為崔杼所弑葬諸士孫之里二十八年
崔慶既死十二月乙亥朔齊人遷莊公殯於大寝以其
棺尸崔杼于市二十九年二月癸夘齊人葬莊公于北
郭夫自郭外之葬歴三年之久出而遷之路寢為之改
殯不以宫廷為忌不以兵死為嫌古人送往慎終之禮
如此(景公莊/公之弟)漢和帝以梁貴人酷殁斂葬禮闕乃改殯
於承光宫追服喪制蓋附身附棺之物人子所宜自盡
若宋之髙宗於梓宫入境即承之以椁上以欺其先人
下以欺其百官兆姓誠千古之罪人矣
册府元龜載後唐莊宗同光二年八月遣宗正少卿李
瓊往曹州簡行哀帝陵寢三年正月丙申敕曰朕顧惟
寡德獲嗣丕圖奉先之道常勤送往之誠靡怠爰自重
興廟社載展郊禋旋蕩滌於瑕疵復涵濡於慶澤蓋憂
勞靜國曠墜承祧御朽若驚渉川為懼由是推移歲月
鬱滯情懷恭念昭宗晏駕之辰少帝登遐之日咸罹虺
毒遽殞龍䫇委冠劒於仇讎託山陵於梟獍靜惟規制
豈叶度程存愴結以彌深固寢興而増惕䖍思改卜
式慰允懷宜令所司别選園陵備禮遷葬貴雪幽明之
恨以申追慕之心凡百臣寮體朕哀感雖有是命以年
饑財不足而止
　　火葬
火葬之俗盛行於江南自宋時已有之宋史紹興二十
七年監登聞鼔院范同言今民俗有所謂火化者生則
奉養之具惟恐不至死則燔爇而捐棄之國朝著令貧
無葬地者許以官地安葬河東地狹人衆雖至親之喪
悉皆焚棄韓琦鎮并州以官錢市田數頃給民安葬至
今為美談然則承流宣化使民不畔於禮法正守臣之
職也事關風化理宜禁止仍飭守臣措置荒閒之地使
貧民得以收葬從之景定二年黃震為呉縣尉乞免再
起化人亭狀曰照對本司久例有行香寺曰通濟在城
外西南一里本寺久為焚人空亭約十間以罔利合城
愚民悉為所誘親死即舉而付之烈𦦨餘骸不化則又
舉而投之深淵哀哉斯人何辜而遭此身後之大戮耶
震久切痛心以人㣲位下欲言未發乃五月六日夜風
雷驟至獨盡撤其所謂焚人之亭而去之意者穢氣彰
聞冤魂共訴皇天震怒為絶此根越明日據寺僧發覺
陳狀為之備申使府蓋亦幸此亭之壞耳案吏何人敢
受寺僧之囑行下本司勒令監造震竊謂此亭為焚人
之親設也人之焚其親不孝之大者也此亭其可再也
哉謹案古者小斂大斂以至殯葬皆擗踊為遷其親之
尸而動之也況可得而火之耶舉其尸而畀之火慘虐
之極無復人道雖蚩尤作五虐之法商紂為炮烙之刑
皆施之於生前未至戮之於死後也展禽謂夏父弗忌
必有殃既葬焚煙徹於上或者天實災之然謂之殃則
凶可知也楚子期欲焚麇之師子西戒不可雖敵人之
尸猶有所不忍也衛侯掘褚師定子之墓焚之於平莊
之上殆自古以來所無之事田單守即墨之孤邑積五
年思出萬死一生之計以激其民故襲用其毒誤燕人
掘齊墓燒死人齊人望之涕泣怒十倍而齊破燕矣然
則焚其先人之尸為子孫者所痛憤而不自愛其身故
田單思之五年出此詭計以誤敵也尉佗在粤聞漢掘
燒其先人冢陸賈明其不然與之要約亦曰反則掘燒
王先人冢耳舉至不可聞之事以相恐非忍為之也尹
齊為淮揚都尉所誅甚多及死仇家欲燒其尸尸亡去
歸葬説者謂其尸飛去夫欲燒其尸仇之深也欲燒之
而尸亡是死而有靈猶知燒之可畏也漢廣川王去淫
虐無道其姬昭信共殺幸姬王昭平王地餘及從婢三
人後昭信病夢昭平等乃掘其尸皆燒為灰去與昭信
旋亦誅死王莽作焚如之刑燒陳良等亦遂誅滅(魏文/帝終)
(制略曰喪亂已來漢氏諸陵無不發掘至乃燒取/玉柙金鏤骸骨并盡是焚如之刑也豈不重痛哉)東海
王越亂晉石勒剖其棺焚其尸曰亂天下者此人也吾
為天下報之夫越之惡固宜至此亦石勒之酷而忍為
此也王敦叛逆有司出其尸於瘞焚其衣冠斬之所焚
猶衣冠耳惟蘇峻以反誅焚其骨楊𤣥感反隋亦掘其
父素冢焚其骸骨慘虐之門既開因以施之極惡之人
(周禮秋官掌戮凡/殺其親者焚之)然非治世法也隋為仁壽宫役夫死
道上楊素焚之上聞之不悦夫淫刑如隋文且不忍焚
人則痛莫甚於焚人者矣蔣元暉瀆亂宫闈朱全忠殺
而焚之一死不足以盡其罪也然殺之者當刑焚之者
非法非法之虐且不可施之誅死之罪人況可施之父
母骨肉乎世之施此於父母骨肉者又往往拾其遺燼
而棄之水則宋誅太子劭逆黨王鸚鵡嚴道育既焚而
揚灰於河之故智也慘益甚矣而或者乃以焚人為佛
法然聞佛之説戒火自焚也今之焚者戒火耶人火耶
自焚耶其子孫耶佛者外國之法今吾所處中國耶外
國耶有識者為之痛惋久矣今通濟寺僧焚人之親以
罔利傷風敗俗莫此為甚天幸廢之何可興之欲望台
慈矜生民之無知念死者之何罪備牓通濟寺風雷已
壞之焚人亭不許再行起置其於哀死慎終實非小補
然自宋以來此風日盛國家雖有漏澤園之設而地窄
人多不能偏葬相率焚燒名曰火葬習以成俗謂宜每
里給空地若干為義冢以待貧民之葬除其租税而更
為之嚴禁焚其親者以不孝罪之庶乎禮教可興民俗
可厚也嗚呼古人於服器之微猶不敢投之於火故於
重也埋之於杖也斷而棄之況敢焚及於尸柩乎茶毗
之教始於沙門塞外之風被於華夏辛有之適伊川其
亦預見之矣為國以禮後王其念之哉(列子言秦之西/有儀渠之國者)
(其親戚死聚柴積而焚之熏則煙上謂之登遐然後成/為孝子荀子言氏羌之民其俘也不憂其係纍而憂其)
(死不焚也蓋西/羌之俗有之)
宋以禮教立國而不能革火葬之俗於其亡也乃有楊
璉真伽之事
漏澤園之設起於蔡京不可以其人而廢其法
　　期功喪去官
古人於期功之喪皆棄官持服通典安帝初長吏多避
事棄官乃令自非父母服不得去職攷之於書如韋義
以兄順喪去官楊仁以兄喪去官譙𤣥以弟服去官戴
封以伯父喪去官馬融遭兄子喪自劾歸陳實以期喪
去官賈逵以祖父喪去官又風俗通云范滂父字叔矩
博士徵以兄憂不行劉衡碑云為勃海王郞中令以兄
琅邪相憂即日輕舉圉令趙君碑云司徒楊公辟以兄
憂不至則兄喪亦謂之憂也曹全碑云遷右扶風槐里
令遭同産弟憂棄官則弟喪亦謂之憂也度尚碑云除
上虞長以從父憂去官楊著碑云遷髙陽令遭從兄沛
相憂篤義忘寵飄然輕舉則從父從兄喪亦謂之憂也
陳重傳云舉尤異當遷為㑹稽太守遭姊憂去官則姊
喪亦謂之憂也(古人凡喪皆謂之憂其父母喪/則謂之丁大憂見北史李彪傳)王純碑
云拜郞失妹寧歸遂釋印紱晉陶淵明作歸去來辭自
序曰尋程氏妹喪於武林情在駿奔自免去職則已嫁
之妹猶去官以奔其喪也晉嵇紹傳拜徐州刺史以長
子喪去職則子之喪亦可以去官也後漢末時人多不
行妻服荀爽引據大義正之經典雖不悉變亦頗有改
者晉泰始中楊旌有伯母服未除而應孝廉舉博士韓
光議以宜貶又言天水太守王孔碩舉楊少仲為孝廉
有期之喪而行甚致清議而潘岳悼亡詩曰亹亹期月
周戚戚彌相愍又曰投心遵朝命揮涕强就車是則期
喪既周然後就官之證今代之人躁於得官輕於持服
令晉人見之猶當耻與為伍況三代聖賢之列乎
晉書傅咸傳惠帝時司𨽻荀愷從兄喪自表赴哀詔聽
之而未下愷乃造太傅楊駿咸奏曰死喪之威兄弟孔
懷同堂亡隕方在信宿聖恩矜憫聽使臨喪詔旨未下
輒行造謁急謟媚之敬無友于之情宜加顯貶以隆風
教張輔傳梁州刺史楊欣有姊喪未經旬車騎長史韓
預彊聘其女為妻輔為中正貶預以清風俗劉隗傳世
子文學王籍之居叔母喪而婚東閣祭酒顔含在叔父
喪嫁女隗並奏之廬江太守梁龕明日當除婦服今日
請客奏伎丞相長史周顗等三十餘人同㑹隗奏曰夫
嫡妻長子皆杖居廬故周景王有三年之喪既除而宴
春秋猶譏況龕匹夫暮宴朝祥慢服之愆宜肅喪紀之
禮請免龕官削侯爵顗等知龕有喪吉㑹非禮宜各奪
俸一月從之謝安傳期喪不廢樂王坦之以書喻之不
從衣冠效之遂以成俗世頗以此譏焉當日期功之喪
朝廷猶以為重是以上挂彈文下干鄉議(史記魏其武/安傳丞相語)
(灌夫曰吾欲與仲孺過魏其侯㑹仲孺有服索𨼆/曰服謂期功之服是則漢時有服不預宴㑹之證)舊唐
書王方慶傳奏言令杖期大功喪未葬不預朝賀未終
喪不預宴㑹比來朝官不遵禮法身有哀容陪預朝㑹
手舞足蹈公違憲章名教既虧實玷皇化伏望申明令
式禁斷唐時格令未墜前經今則有説齊衰而入大夫
之門停殯宫而召親朋之㑹者至乃髽踊方聞衿鞶已
飾敗禮傷教日異歲深嗚呼有人心者則宜於此焉變
矣
裵庭裕東觀奏記大中朝有前鄉貢進士楊仁贍女弟
出嫁前進士于瓌納函之日有期喪仁贍不易其日憲
司糾論貶康州參軍馳驛發遣册府元龜後唐明宗天
成二年九月敕原州司馬聶嶼擢從班列委佐親賢不
守條章彊買店宅細詢行止頗駭聽聞喪妻未及於半
年别成姻媾棄母動逾於千里不奉晨昏令本處賜死
唐季五代之時其法猶重
册府元龜唐薛膺為左補闕弟齊臨陣為飛矢所中卒
膺聞難不及請告馳馬以赴與弟褒庠處喪如禮膺去
左補闕庠去河南縣尉直𢎞文館與褒皆屏居外野布
巾終喪蹈名教者推之
宋史王巖叟為涇州推官聞弟喪棄官歸養吕祖儉監
明州倉將上㑹兄祖謙卒部法半年不上者為違年祖
儉必欲終期喪朝廷從之詔違年者以一年為限自祖
儉始然史之所書亦寥寥矣
漢人有以師喪去官者如延篤孔昱(後漢/書)劉焉(蜀/志)並見
於史而荀淑之卒李膺時為尚書自表師喪則朝廷固
已許之矣其亦子貢築室於場二三子羣居則絰之遺
意也與
　　緦喪不得赴舉
宋天禧三年正月乙亥諸路貢舉人郭稹等四千三百
人見於崇政殿時稹冒緦喪赴舉為同輩所訟上命典
謁詰之引服付御史臺劾問殿三舉同保人並贖金殿
一舉今制非三年之喪皆得赴舉故士彌躁進而風俗
之厚不如昔人遠矣
　　喪娶
春秋文公二年冬公子遂如齊納幣公羊傳納幣不書
此何以書譏何譏爾喪娶也娶在三年之外則何譏乎
喪娶三年之内不圖婚何休注曰僖公以十二月薨至
此未滿二十五月又禮先納采問名納吉乃納幣此四
者皆在三年之内故云爾然則納幣猶譏而況於昏嫁
乎唐髙宗永徽中衡山公主將出降長孫氏議者以時
既公除合行吉禮于志寧上疏言禮記曰女子十五而
笄二十而嫁有故二十三而嫁鄭𤣥云有故謂遭喪也
春秋書魯莊公如齊納幣杜預云母喪未再期而圖婚
二傳不譏失禮明故也此則史䇿具載是非歴然斷在
聖情不待問於臣下其有議者云準制公除之後湏並
從吉(漢文帝詔曰天下吏民毋禁/取婦嫁女祠祀飲酒食肉)此漢文創制其儀為
天下百姓至於公主服是斬衰縱使服隨例除無宜情
隨例改心喪之内方復成婚非惟違於禮經亦是人情
不可伏惟陛下嗣膺寶位臨統萬方理宜繼美羲軒齊
芳湯禹𢎞奨仁孝之日敦崇名教之秋伏願遵髙宗之
令軌略孝文之權制國家於法無虧公主情禮得畢於
是詔公主待三年服闋然後成禮豈非有國之典本於
天經地義故守禮之臣猶得引經而爭者哉
晉書載記言石勒下書禁國人不聽在喪嫁娶(時勒號/所部為)
(國/人)金史章宗紀承安五年三月戊辰定妻亡服内昏娶
聽離法七月癸亥定居祖父母喪昏娶聽離法今人多
不講此
實録正統十三年四月楚王季埱奏弟大冶王季堧擇
武昌護衛指揮同知翟政妹為妃昏期在邇不意叔崇
陽王孟煒薨逝季堧應持服未敢成昏上命禮部議言
王於崇陽王當服期年緣崇陽王未薨之先君命已下
節册到日合令妃翟氏拜受候服滿成昏從之(正月乙/未遣永)
(肅侯徐安等持/節册封王妃)
天順三年十月庚戌瀋王佶焞奏父康王存日擇潞州
民李剛女為弟永年王妃李磐為妹長平郡主儀賔巳
受封册未及成昏而父王薨今父喪已越大祥陰陽書
謂明年為弟妹婚不利乞允於今年擇日嫁娶禮部侍
郞鄒榦言三年之喪禮之大者服内成親律有明禁今
瀋王與郡王郡主俱父喪未終乃惑於陰陽之説而欲
廢此喪制乞行長史司啓王俾待服闋成禮上曰是長
史不能輔導之罪也其命廵按御史執問如律
十月癸丑廣靈王遜􁀙薨癸酉敕靈丘王遜烇曰所奏
第四子第五子俱鎮國將軍并女臨城縣主俱已奏報
欲於本年九月後成婚且爾兄初喪正哀戚不暇之時
乃欲為男女成婚以廢大禮是豈所忍為哉不允所奏
憲廟大婚在天順八年之七月雖託之遺詔而士大夫
多以為非故南京禮部右侍郞章綸有請待來春之奏
　　衫帽入見
唐書李訓傳文宗召見訓以衰麄難入禁中令戎服號
王山人宋史蔡挺傳仁宗欲知契丹事召對便殿挺時
有父喪聽以衫帽入則唐宋有喪者不敢假公服也今
人干謁官長輒易青黑與常人無異是又李訓之不如
乎
　　奔喪守制
記曰奔喪者自齊衰以下是古人於期功之喪無有不
奔者太祖實錄洪武二十三年閏四月甲戍除期年奔
喪之制先是百官聞祖父母伯叔父母兄弟喪俱得奔
赴至是吏部言祖父母伯叔父母兄弟皆期年服若俱
令奔喪守制或一人連遭數喪或道路數千里則居官
日少更易繁數曠官廢事今後除父母及祖父母承重
者丁憂外其餘期服不許奔喪詔從之此出於一時權
宜之政沿習以來至三百年遂以不奔喪守制為禮法
之當然而倍死亡哀多見於搢紳之士矣
實錄又言二十七年四月署北平按察司事監察御史
陳德文奏言嫁母劉氏卒乞奔喪許之德文四歲喪父
家貧隨母嫁陳氏後年長歸宗至是其母卒時已除奔
喪之制德文懇請甚至上特憐而許之是太祖雖依吏
部之奏而仍通於人子之情固未嘗執一也
三代聖王教化之事其僅存於今日者惟服制而已喪
亂以來浸已廢墜竊謂父母之喪自非金革不得起復
著之國典人人所知其祖父母伯叔父母兄弟之喪並
依洪武初年之制許令解官奔赴(姊妹妻子雖期/喪不必解官)服滿
補職其他雖持重服而不去官者(唐制為嫡子斬衰/三年而不去官)及
大功以下喪者京官許以素服朝叅不預慶賀(唐書王/方慶傳)
(見上奏𤣥宗開元二十五年十一月丁亥御史大夫李/適之  每當正旦及緣大禮應朝官并六品清官並衣)
(朱衣六品已下並許通著袴褶朔望日文武朝集使並/服袴褶如有慘故準式不合著朱衣袴褶者其日聽不)
(入朝期暢當傳入公門變/服今  喪已下慘制是也)在外諸司素服治事(公服之/内仍用)
(麻/葛)祭祀宴㑹俾佐貳攝之未任之官無得謁選生員但
歲考不赴科舉庶人之家不許嫁娶十五月禫後復故
其有期功喪宴㑹作樂者官員罷職士子黜退仍書之
申明亭以示清議庶幾民德歸厚若夤縁干請之風亦
不待禁而衰止矣
洪武十一年二月廣西布政使臧哲以母喪去官上思
之特遣人賜米六十石鈔二十五錠自後凡官以父母
喪去職而家居者皆有賜焉十七年正月命吏部凡官
員丁憂已在職五年廉勤無贓私過犯者照名秩給半
禄終制在職三年者給三月全禄
　　丁憂交代
昔時見有司丁父母憂聞訃奔喪不出半月近議必令
交代方許離任至有欠庫未補服闋猶不得歸者是則
錢糧為重倫紀為輕既乖宰物之方復失使臣之禮其
弊之由始於刻削太過蓋昔者錢糧掌於縣丞案牘掌
於主簿税課掌於大使(余家有嘉靖年買地文契皆/用税課司印萬歴後用縣印)為
令者稽其要而無所與焉又皆俸足以贍其用而不取
之庫藏故聞訃遄行無所留滯而亦不見有那移侵欠
之事今則州縣之中錐刀之末上盡取之而大吏之誅
求尤苦不給庫藏罄乏報以虛文至於近年天下無完
庫矣即勒令交代亦不過應之以虛文徒滋不孝之官
而無益於國計盈虛之數也嗚呼君人者亦知養廉為
致孝之源乎
陶侃謂王貢曰杜弢為益州刺史盜用庫錢父死不奔
喪卿本佳人何為隨之也天下寧有白頭賊乎貢遂來
降而弢敗走今日居官之軰大半皆如杜弢然如此之
人作賊亦不能成也
史言梁髙祖丁文皇帝(高祖父丹/陽尹順之)憂時為齊隨王鎮西
諮議參軍在荆鎮髣髴奉問便投劒星馳不復寢食倍
道前行憤風驚浪不暫停止及居帝位立七廟月中再
過每至展拜常涕泗滂沱哀動左右然則明王孝治天
下而不遺小國之臣必有使之各盡其情者矣
洪武八年八月戊辰詔百官聞父母喪者不待報許即
去官時北平按察司僉事吕本言近制士大夫出仕在
外聞父母之喪必待移文原籍審覈俟其還報然後奔
喪臣竊以為中外官吏去鄉或一二千里或且萬里及
其文移往復近者彌月遠者半年使為人子者銜哀待
報比還家則殯葬已畢豈惟莫覩父母形體雖棺柩亦
有不及見者揆之子情深可憐憫臣請自今官吏若遇
親喪許令其家屬陳於官移文任所令其奔赴然後覈
實庶人子得盡送終之禮而朝廷孝理之道彰矣上然
之故有是命
　　武官丁憂
晉書言姚興下書將帥遭大喪非在疆場險要之所皆
聽奔赴及期乃從王役宋岳飛乞終母喪以張憲攝軍
事歩歸廬山元史言成宗詔軍官除邊遠出征其餘遇
祖父母父母喪依民官例立限奔赴然則明制武官不
丁憂非一道同倫之義也國史言洪武二十八年蘭州
衛指揮僉事徐遵等以父及祖母病卒奏乞扶柩歸葬
鄉里廷議勿許上特可之豈非求忠臣必於孝子之門
者耶
　　居喪宴飲
唐憲宗元和九年四月癸未京兆府奏故法曹陸賡男
慎餘與兄博文居喪衣華服過坊市飲酒食肉詔各決
四十慎餘流循州博文遞歸本貫(册府/元龜)十二年四月辛
丑駙馬都尉于季友坐居嫡母喪與進士劉師服宴飲
季友削官爵笞四十忠州安置師服笞四十配流連州
于頔以不能訓子削階(舊唐書/本紀)以禮坊民而法行於貴
戚此唐室之所以復振也
姚興時有給事黃門侍郞古成詵每以天下是非為己
任京兆韋髙慕阮籍之為人居母喪彈琴飲酒詵聞而
泣曰吾當私刃斬之以崇風教遂持劒求髙髙懼而逃
匿終身不敢見僭亂之國猶有此人
　　匿喪
後唐明宗天成三年閏八月滑州掌書記孟昇匿母憂
大理寺斷流奉敕朕以允從人望嗣守帝圖政必究於
化源道每先於德本貴持國法以正人倫孟昇身被儒
冠職居賔幕比資籌畫以贊盤維而乃都昧操脩但貪
榮禄匿母喪而不舉為人子以何堪瀆汚時風敗傷名
教五刑是重十惡難寛將復投荒無如去世可賜自盡
其觀察使判官錄事參軍失於糾察各有殿罰
　　國恤宴飲
春秋傳言呉公子札自衛如晉將㝛于戚(衛大夫孫/文子邑)聞
鐘聲焉曰異哉夫子獲罪於君以在此(文子以/戚叛)懼猶不
足而又何樂夫子之在此猶燕之巢於幕上君又在殯
(獻公卒/未葬)而可以樂乎遂去之文子聞之終身不聽琴瑟
漢魏以下有山陵未成而宴飲者漢書元后傳司隷校
尉解光奏曲陽侯王根骨肉至親社稷大臣先帝山陵
未成公聘取故掖庭女樂五官殷嚴王飛君等置酒歌
舞無人臣禮大不敬不道以根嘗建社稷之策遣就國
其兄子成都侯況免為庶人歸故郡魏書甄楷傳除祕
書郞世宗崩未葬楷與河南尹丞張普惠等飲戲免官
是也有國喪未期而宴飲者晉書鍾雅傳拜尚書左丞
奏言肅祖明皇帝棄背萬國尚未期月聖主縞素百寮
慘愴尚書梅陶無大臣忠慕之節家庭侈靡聲伎紛葩
絲竹之音流聞衢路宜加放黜以整王憲是也(時穆后/臨朝特)
(原不問然/百僚惮之)有國忌而宴飲者舊唐書德宗紀貞元十二
年五月丁巳駙馬都尉郭曖王士平及曖弟煦暄坐代
宗忌日宴飲貶官歸第是也此皆故事之宜舉行者禮
者君之大柄可聽其頽弛而不問乎
　　宋朝家法
宋世典常不立政事叢脞一代之制殊不足言然其過
於前人者數事如人君宫中自行三年之喪一也外言
不入于梱二也未及末命即立族子為皇嗣三也不殺
大臣及言事官四也此皆漢唐之所不及故得繼世享
國至三百餘年若其職官軍旅食貨之制冗襍無紀後
之為國者並當取以為戒
　
　
　
　
　日知錄卷十五
欽定四庫全書
　日知錄卷十六　　　　崑山　顧炎武　撰
　　明經
今人但以貢生為明經非也唐制有六科一曰秀才二
曰明經三曰進士四曰明法五曰書六曰算(大唐新語/隋煬帝置)
(明經進士二科國家因隋制増置/秀才明法明字明算并前為六科)當時以詩賦取者謂
之進士(金史移刺履傳進士之科隋大業中始試以䇿/唐初因之髙宗時襍以箴銘賦詩至文宗始專)
(用/賦)以經義取者謂之明經(葉石林避暑錄話唐制取士/用進士明經二科本朝初唯)
(用進士其罷明經不知自何時仁宗患進士/詩賦浮淺不本經術嘉祐三年始復明經科)今罷詩賦
而用經義則今之進士乃唐之明經也
唐時入仕之數明經最多考試之法令其全寫註疏謂
之帖括議者病其不能通經權文公謂註疏猶可以質
驗不者儻有司率情上下其手既失其末又不得其本
則蕩然矣今之學者并註疏而不觀殆於本末俱喪然
則今之進士又不如唐之明經也乎
　　秀才
舊唐書杜正倫傳正倫隋仁壽中與兄正𤣥正藏俱以
秀才擢第唐代舉秀才止十餘人正倫一家有三秀才
甚為當時稱美唐登科記武德至永徽每年進士或至
二十餘人而秀才止一人二人(舊唐書職官志則云秀/才有唐已來無其人)
杜氏通典云初秀才科第最髙試方略策五條有上上
上中上下中上凡四等貞觀中有舉而不第者坐其州
長由是廢絶(新唐書高宗永徽/二年始停秀才科)士人所趨嚮惟明經進
士二科而已顯慶初黃門侍郞劉祥道奏言國家富有
四海于今已四十年百姓官寮未有秀才之舉未必今
人之不如昔將薦賢之道未至豈使方稱多士遂缺斯
人請六品以下爰及山谷特降綸言更審搜訪唐人之
於秀才其重如此(秀才字出史記賈生傳年十八以能/誦詩屬書聞於郡中呉廷尉為河南)
(守聞其秀才而儒林傳公孫𢎞等之議則曰/有秀才異等輒以名聞此秀才之名所起)𤣥宗御撰
六典言凡貢舉人有博識髙才強學待問無失俊選者
為秀才通二經已上者為明經明閑時務精熟一經者
為進士張昌齡傳本州欲以秀才舉之昌齡以時廢此
科已久固辭乃充進士貢舉及第是則秀才之名乃舉
進士者之所不敢當也(册府元龜開元二十四年已後/復有秀才舉其時以進士漸難)
(而秀才本科無貼經及襍文之限反易於進士主司以/其科廢久不欲拔奬應者多落之三十年來無登第者)
(至天寶初禮部侍郞韋陟始奏請有堪此舉者乃令長/官特考其常年舉送者竝停册府元龜又言代宗朝楊)
(綰為禮部侍郞請制五經秀才科事寢不行而舊唐書/儒學傳馮伉大厯初登五經秀才科則是嘗行之而旋)
(廢/耳)又文苑英華判目有云鄉舉進士至省求試秀才考
功不聽求訴不已趙岊判曰文藝小善進士之能訪對
不休秀才之目(文選任昉為蕭楊州作薦/士表訪對不休質疑斯在)是又進士求
試秀才而不可得也今以生員而冒呼此名何也(容齋/三筆)
(謂秀才之名自宋魏以後實為貢舉/科目之最而今世俗以為相輕之稱)
明初嘗舉秀才(洪武十五年徵/至秀才數千人)如太祖實錄洪武四年
四月辛丑以秀才丁士梅為蘇州府知府童權為揚州
府知府俱賜冠帶十年二月丙辰以秀才徐尊生為翰
林應奉十五年八月丁酉以秀才曾泰為户部尚書是
也亦嘗舉孝廉(洪武十八年/十二月丙午)洪武二十年二月己丑以
孝廉李德為應天府尹是也此辟舉之名非所施於科
目之士今俗謂生員為秀才舉人為孝廉非也
　　舉人
舉人者舉到之人北齊書鮮于世榮傳以本官判尚書
省右僕射事與吏部尚書袁聿修在尚書省簡試舉人
舊唐書髙宗紀顯慶四年二月乙亥上親策試舉人凡
九百人調露元年十二月甲寅臨軒試應岳牧舉人是
也登科則除官不復謂之舉人而不第則湏再舉(太祖/實錄)
(許瑗饒之樂平人至正中兩以易經舉于鄉皆第一㑹/試不第  贑州府志曰鄉舉在宋為漕試謂之發解第)
(階之解送南宫㑹試耳試不第者湏再試未階以入仕/也及累舉不第然後有推恩焉謂之特奏者不復繫諸)
(鄉舉矣元時亦然至明朝始定為入仕之途則一代之/新制也  按宋時亦有不湏再試而送南宫者謂之免)
(解進士澠水燕談仁宗籍田時許/開封國學舉人陪位因得免解)不若前明以舉人為
一定之名也進士乃諸科目中之一科而傳中有言舉
進士者有言舉進士不第者(孟浩然應進士不第杜甫/天寶初應進士不第唐衢)
(應進士久而不第温庭筠大中初應進士累年不第呉/筠舉進士不第皇甫鎮舉進士二十三上不中第  五)
(代史亦然敬翔乾符中舉進士不中鄭遨唐昭宗時舉/進士不中李振常舉進士咸通乾符中連不中鄭珏舉)
(進士數不中司空頲唐僖宗時舉進士不中馮王少舉/進士不中李鏻少舉進士累不中賈緯少舉進士不中)
但云舉進士則第不第未可知之辭不若前明已登科
而後謂之進士也(宋徽宗宣和六年禮部試進士至/萬五千人是年賜第八百五人)自
本人言之謂之舉進士自朝廷言之謂之舉人(唐文宗/開成三)
(年五月丁巳朔勅禮部貢院進士舉人歲限放/三十人及第進士舉人者謂舉進士之人也)進士即
是舉人不若前明以鄉試榜謂之舉人㑹試榜謂之進
士也
永樂六年六月翰林院庶吉士沈升上言近年各布政
司按察司不體朝廷求賢之盛心茍圖虛譽有稍能行
文大義未通者皆領鄉薦冒名貢士及至㑹試下第其
中文字稍優者得除教官其下者亦得升之國監以致
天下士子競懷僥倖不務實學洪熈元年十一月四川
雙流縣知縣孔友諒上言乞將前此下第舉人通計其
數設法清理是明初纔開舉人之塗而其弊即已如此
然下第舉人猶令入監讀書三年許以省親未有使之
游蕩於人間者正統十四年存省京儲始放回原籍其
放肆無恥者游説干謁靡所不為已見於成化十四年
禮部之奏至於末年則挾制官府武斷鄉曲於是崇禎
中命巡按御史考察所屬舉人間有黜革而風俗之壞
已不可復返矣
　　進士
進士即舉人中之一科其試於禮部者人人皆可謂之
進士(唐人未第稱進士已及第則稱前進士雍録引唐/人詩云曾題名處添前字  通鑑建州進士葉京)
(嘗預宣武軍宴識監軍之靣既而及第在長安與同年/出游遇之於塗馬上相揖因之謗議諠然遂沈廢終身)
(是未及第而/稱進士也)試畢放榜其合格者曰賜進士及第後又
廣之曰賜進士出身賜同進士出身然後謂之登科所
以異於同試之人者在乎賜及第賜出身而不在乎進
士也宋政和三年五月乙酉臣僚言陛下罷進士立三
舎之法今賜承議郞徐禋進士出身於名實未正乞改
賜同上舎出身從之
　　科目
唐制取士之科有秀才有明經有進士有俊士有明法
有明字有明算有一史有三史有開元禮有道舉有童
子而明經之别有五經有三經有二經有學究一經有
三禮有三傳有史科此歲舉之常選也其天子自詔曰
制舉(唐書選/舉志)如姚崇下筆成章張九齡道侔伊吕之類
見於史者凡五十餘科(困學紀聞唐制舉之/名多有八十有六)故謂之科
目(宋王安石/始罷諸科)明代止進士一科則有科而無目矣猶沿
其名謂之科目非也
王維楨欲於科舉之外倣漢唐舊制更設數科以收天
下之竒士不知進士偏重之弊積二三百年非大破成
格雖有他材亦無由進用矣
　　制科
唐制天子自詔曰制舉所以待非常之才唐志曰所謂
制舉者其來遠矣自漢以來天子常稱制詔道其所欲
問而親策之唐興世崇儒學雖其時君賢愚好惡不同
而樂善求賢之意未始少怠故自京師外至州縣有司
常選之士以時而舉而天子又自詔四方德行才能文
學之士或髙蹈幽隠與其不能自達者下至軍謀將略
翹關抜山絶藝竒伎莫不兼取其為名目隨其人主臨
時所欲而列為定科者如賢良方正直言極諫博通墳
典達於教化軍謀宏遠堪任將率詳明政術可以理人
之類其名最著而天子巡狩行幸封禪太山梁父往往
㑹見行在其所以待之之禮甚優而宏材偉論非常之
人亦時出於其間不為無得也
宋初承周顯德之制設三科不限前資見任職官黃衣
草澤竝許應詔景德増為六科熈寧以後屢罷屢復宋
人謂之大科(葉祖洽傳太宗歲設大科邵氏聞見錄富/韓公初游塲屋穆伯長謂之曰進士不足)
(以盡子之才當/以大科名世)今以殿試進士亦謬謂之制科
宋徐度卻埽編曰國朝制科初因唐制有賢良方正能
直言極諫經學優深可為師法詳明吏理達於教化凡
三科應内外職官前資見任黃衣草澤人竝許諸州及
本司解送上吏部對御試策一道限三千字以上咸平
中又詔文臣於内外幕職州縣官及草澤中舉賢良方
正各一人景德中又詔置賢良方正能直言極諫博通
墳典達於教化才識兼茂明於體用武足安邊洞明韜
略運籌決勝軍謀宏遠材任邊寄詳明吏理達於從政
等六科天聖七年復詔應内外京朝官不帶臺省館閣
職事不曽犯贓罪及私罪情理輕者竝許少卿監以上
奏舉或自進狀乞應前六科仍先進所業策論十卷卷
五道候到下兩省㸔詳如詞理優長堪應制科具名聞
奏差官考試論六首合格即御試策一道又置高蹈丘
園沈淪草澤茂才異等三科應草澤及貢舉人非工商
襍類者竝許本處轉運司逐州長吏奏舉或於本貫投
狀乞應州縣體量有行止别無玷犯者即納所業策論
十卷卷五道㸔詳詞理稍優即上轉運司審察鄉里名
譽於部内選有文學官再㸔詳實有文行可稱者即以
文卷送禮部委主判官㸔詳選詞理優長者具名聞奏
餘如賢良方正等六科熙寧中悉罷之而令進士廷試
罷三題而試策一道建炎間詔復賢良方正一科然未
有應詔者
髙宗立博學宏辭科凡十二題制誥詔表露布檄箴銘
記贊頌序内襍出六題分為三塲每塲體制一古一今
南渡以後得人為盛多至卿相翰苑者今之第二塲詔
誥表三題内科一道亦是略倣此意而茍簡濫劣至於
全無典故不知平仄者亦皆中式則專重初塲之過也
　　甲科
杜氏通典按令文科第秀才與明經同為四等進士與
明法同為二等然秀才之科久廢而明經雖有甲乙丙
丁四科進士有甲乙二科自武德以來明經惟有丙丁
第進士惟乙科而已舊唐書𤣥宗紀開元九年四月甲
戌上親策試應制舉人於含元殿勅曰近無甲科朕將
存其上第楊綰傳天寶十三載𤣥宗御勤政樓試舉人
登甲科者三人綰為之首超授右拾遺其登乙科者三
十餘人(册府/元龜)杜甫哀蘇源明詩曰制可題未乾乙科已
大闡然則今之進士而概稱甲科非也
隋書李德林傳楊遵彦銓衡深慎選舉秀才擢第罕有
甲科德林射策五條考皆為上是則北齊之世即已多
無甲科者矣
甲乙丙科始見漢書儒林傳平帝時歲課博士弟子甲
科四十人為郞中乙科二十人為太子舎人丙科四十
人補文學掌故蕭望之傳以射策甲科為郞匡衡傳數
射策不中至九乃中丙科(褚先生/補史記)
　　十八房
明制㑹試用考試官二員總裁同考試官十八員分閲
五經謂之十八房(宋史各房分經始/於理宗紹定二年)嘉靖末年詩五房
易書各四房春秋禮記各二房止十七房萬厯庚辰癸
未二科以易卷多添一房減書一房仍止十七房至丙
戌書易卷竝多仍復書為四房始為十八房至丙辰又
添易詩各一房為二十房天啓乙丑易詩仍各五房書
三房春秋禮記各一房為十五房崇禎戊辰復為二十
房辛未易詩仍各五房為十八房癸未復為二十房時
人概稱為十八房云
戒菴漫筆曰(江陰李/詡著)余少時學舉子業竝無刻本忩稿
有書賈在利考朋友家往來抄得燈忩下課數十篇每
篇謄寫二三十紙到余家塾揀其幾篇每篇酬錢或二
文或三文憶荆川(唐順/之)中㑹元其稿亦是無錫門人蔡
瀛與一姻家同刻方山(薛應/旂)中㑹魁其三試卷余為從
臾其常熟門人錢夢王以東湖書院活板印行未聞有
坊間板今滿目皆坊刻矣亦世風華實之一驗也(愚按/𢎞治)
(六年㑹試同考官靳文僖批已有自板刻時文行學者/往往記誦鮮以講究為事之語則彼時已有刻文但不)
(多/耳)楊子常(彝/)曰十八房之刻自萬厯壬辰鈎𤣥錄始旁
有批㸃自王房仲(士/驌)選程墨始至乙夘以後而坊刻有
四種曰程墨則三塲主司及士子之文曰房稿則十八
房進士之作曰行卷則舉人之作曰社稿則諸生㑹課
之作至一科房稿之刻有數百部皆出於蘇杭而中原
北方之賈人市買以去天下之人惟知此物可以取科
名享富貴此之謂學問此之謂士人而他書一切不觀
昔丘文莊當天順成化之盛去宋元未遠已謂士子有
登名前列不知史册名目朝代先後字書偏旁者舉天
下而惟十八房之讀讀之三年五年而一幸登第則無
知之童子儼然與公卿相揖讓而文武之道棄如弁髦
(宋史理宗朝姦弊愈滋冇司命題苟簡或執偏見臆説/或發策用事訛舛所取之士既不精數年之後復俾之)
(主文是非顛倒逾甚/時謂之謬種流傳)嗟乎八股盛而六經微十八房興
而廿一史廢昔閔子馬以原伯魯之不説學而卜周之
衰余少時見有一二好學者欲通旁經而渉古書則父
師交相譙呵以為必不得顓業於帖括而將為坎軻不
利之人豈非所謂大人患失而惑者與(陸氏曰大人懼/違衆而失位心)
(志惑亂故徇流俗之/説而亦曰可以無學)若乃國之盛衰時之治亂則亦可
知也已
　　經義論策
今之經義論策其名雖正而最便於空疏不學之人唐
宋用詩賦雖曰雕蟲小技而非通知古今之人不能作
今之經義始於宋熙寧中王安石所立之法命吕惠卿
王雱等為之(宋史神宗熙寜四年二月丁巳朔罷詩賦/及明經諸科以經義論策試進士命中書)
(撰大義/式頒行)
元祐八年三月庚子中書省言進士御試答策多係在
外準備之文工拙不甚相遠難於考較祖宗舊制御試
進士賦詩論三題施行已遠前後得人不少況今朝廷
見行文字多係聲律對偶非學問該洽不能成章請行
祖宗三題舊法詔來年御試將詩賦舉人復試三題經
義舉人且令試策此後全試三題是當時即以經義為
在外準備之文矣(宋史徐禧傳神宗見其所上策曰禧/言朝廷用經術變士十已八九然竊)
(襲人之語不求心通/者相半此言是也)陳後山談叢言荆公經義行舉子
專誦王氏章句而不解義荆公悔之曰本欲變學究為
秀才不謂變秀才為學究也豈知數百年之後并學究
而非其本質乎此法不變則人才日至於消耗學術日
至於荒陋而五帝三王以來之天下將不知其所終矣
趙鼎言安石設虚無之學敗壞人才陳公輔亦謂安石
使學者不治春秋不讀史漢而習其所為三經新義皆
穿鑿破碎無用之空言也若今之所謂時文既非經傳
復非子史展轉相承皆杜撰無根之語(前輩時文無字/不有出處今但)
(令士子作文自注出處無根之語不得入文自當攦指/而退矣金史明昌元年令舉人程文所用故事可自注)
(出/處)以是科名所得十人之中其八九皆為白徒而一舉
於鄉即以營求關説為治生之計於是在州里則無人
非勢豪適四方則無地非游客而欲求天下之安寧斯
民之淳厚豈非卻行而求及前人者哉
太祖實錄洪武三年八月京師及各行省開鄉試初塲
四書疑問本經義及四書義各一道(元制有四書疑本/經疑  洪武三年)
(開科以大學古之欲明明德於天下者二節孟子道在/邇而求諸逺一節合為一題問二書所言平天下大指)
(同異此即/宋時之法)第二塲論一道第三塲策一道中式者後十
日復以五事試之曰騎射書算律騎觀其馳驅便㨗射
觀其中之多寡書通於六義算通於九法律觀其決斷
詔文有曰朕特設科舉以起懷才抱德之士務在經明
行修博通古今文質得中名實相稱其中選者朕將親
策于廷觀其學識第其髙下而任之以官伏讀此制真
所謂求實用之士者矣至十七年命禮部頒行科舉成
式第一塲四書義三道經義四道未能者許各減一道
第二塲論一道詔誥表内科一道判語五條第三塲經
史策五道文辭増而實事廢蓋與初詔求賢之法稍有
不同而行之二百餘年非所以善述祖宗之意也(二十/五年)
(二月甲子儒學生員兼習射與書算俟其科貢兼考之/後廢不行  宣德四年九月乙夘北京國子監助教王)
(仙言近年生員止記誦文字以備科貢其於字學算法/略不曉習改入國監歴事諸司字畫麤拙算數不通何)
(以居官涖政乞令天下儒/學生員兼習書算上從之)
四書疑猶唐人之判語設為疑事問之以觀其學識也
四書義猶今人之判語不過得之記誦而已茍學識之
可取則劉蕡之對止於一篇已足蓋一代之人才徒以
記誦之多書寫之速而取其長則七篇不足為難而有
併作五經二十三篇如崇禎七年之顔茂猷者(奉旨特/賜中式)
(及殿試第二甲第/二名賜進士出身)亦何禆於經術何施於國用哉
實録言洪武十四年六月丙辰詔於國子諸生中選才
學優等聰明俊偉之士得三十七人命之博極羣書講
明道德經濟之學以期大用稱之曰老秀才累賜羅綺
襲衣巾鞾禮遇甚厚(後來庶吉士之/制實本於此)是則太祖所望於
諸生者固不僅以帖括之文而惜乎大臣無通經之士
使一代籲俊之典但止於斯可歎也
永樂二十二年十月丁夘仁廟諭大學士楊士竒等曰
朝廷所重安百姓而百姓不得蒙福者繇牧守匪人牧
守匪人繇學校失教故歲貢中愚不肖十率七八古事
不通道理不明此豈可任安民之寄當日貢舉之行不
過四十年而其弊已如此乃䕶局之臣猶託之祖制而
相持不變乎
　　三塲
明初三塲之制雖有先後而無重輕乃士子之精力多
專於一經略於考古主司閲卷復護初塲所中之卷而
不深求其二三塲夫昔之所謂三塲非下帷十年讀書
千卷不能有此三塲也今則務於㨗得不過於四書一
經之中擬題一二百道竊取他人之文記之入塲之日
抄謄一過便可僥倖中式而本經之全文有不讀者矣
率天下而為欲速成之童子學問由此而衰心術由此
而壞宋嘉祐中知諫院歐陽修上言今之舉人以二千
人為率請寛其日限而先試以策而考之擇其文辭鄙
惡者文意顛倒重襍者不識題者不知故實略而不對
所問者誤引事跡者雖能成文而理識乖誕者雜犯舊
格不考式者凡此七等之人先去之計二千人可去五
六百以其留者次試以論又如前法而考之又可去其
二三百其留而試詩賦者不過千人矣於千人而選五
百少而易考不至勞昏考而精當則盡善矣縱使考之
不精亦當不至大濫蓋其節抄剽盜之人皆以先策論
去之矣比及詩賦皆是已經策論粗有學問理識不至
乖誕之人縱使詩賦不工亦可以中選矣如此可使童
年新學全不曉事之人無由而進今之有天下者不能
復兩漢舉士之法不得已而以言取人則文忠之論亦
似可取蓋救今日之弊莫急乎去節抄剽盜之人而七
等在所先去則闇劣之徒無所僥倖而至者漸少科塲
亦自此而清也
　　擬題
明代科塲之病莫甚乎擬題且以經文言之初塲試所
習本經義四道而本經之中塲屋可出之題不過數十
富家巨族延請名士館於家塾將此數十題各撰一篇
計篇酬價令其子弟及僮奴之俊慧者記誦熟習入塲
命題十符八九即以所記之文抄謄上卷較之風簷結
搆難易逈殊四書亦然發榜之後此曹便為貴人年少
貎美者多得館選天下之士靡然從風而本經亦可以
不讀矣予聞昔年五經之中惟春秋止記題目然亦湏
兼讀四傳又聞嘉靖以前學臣命禮記題有出喪服以
試士子之能記否者百年以來喪服等篇皆删去不讀
今則并檀弓不讀矣書則删去五子之歌湯誓盤庚西
伯戡黎微子金縢顧命康王之誥文侯之命等篇不讀
詩則删去淫風變雅不讀易則删去訟否剝遯明夷暌
蹇困旅等卦不讀止記其可以出題之篇及此數十題
之文而已讀論惟取一篇披莊不過盈尺(隋書崔/賾傳)因陋
就寡赴速邀時(舊唐書薛/謙光傳)昔人所須十年而成者以一
年畢之昔人所待一年而習者以一月畢之成於勦襲
得於假倩卒而問其所未讀之經有茫然不知為何書
者故愚以為八股之害等於焚書而敗壞人材有甚於
咸陽之郊所坑者但四百六十餘人也請更其法凡四
書五經之文皆問疑義使之以一經而通之於五經又
一經之中亦各有疑義如易之鄭王詩之毛鄭春秋之
三傳以及唐宋諸儒不同之説四書五經皆依此發問
(漢人所謂發策決/科者正是如此)其對者必如朱子所云通貫經文條
舉衆説而斷以己意(宋史劉恕傳舉進士詔能講經義/者别奏名應召者才數十人恕以)
(春秋禮記對先列註疏方引先儒異説/末乃斷以己意凡二十問所對皆然)其所出之題不
限盛衰治亂(宋文鑑載張庭堅自靖人/自獻于先王經義一篇)使人不得意擬
而其文必出於塲中之所作則士之通經與否可得而
知其能文與否亦可得而驗矣又不然則姑用唐宋賦
韻之法猶可以杜節抄剽盜之弊蓋題可擬而韻不可
必文之工拙猶其所自作必不至以他人之文抄謄一
過而中式者矣其表題專出唐宋策題兼問古今(如王/梅溪)
(集中/所載)人自不得不讀通鑑矣夫舉業之文昔人所鄙斥
而以為無益於經學者也今猶不出於本人之手焉何
其愈下也哉
讀書不通五經者必不能通一經不當分經試士且如
唐宋之世尚有以老莊諸書命題如巵言日出賦至相
率扣殿檻乞示者今不過五經益以三禮三傳亦不過
九經而已此而不習何名為士宋史馮元授江陰尉時
詔流内銓以明經者補學官元自薦通五經謝泌笑曰
古人治一經而至皓首子尚少能盡通耶對曰達者一
以貫之更問疑義辨析無滯
石林燕語熈寧以前以詩賦取士學者無不先徧讀五
經余見前輩雖無科名人亦多能襍舉五經蓋自幼學
時習之故終老不忘自改經術人之教子者往往便以
一經授之他經縱讀亦不能精其教之者亦未必皆通
五經故雖經書正文亦多遺誤若今人問答之間稱其
人所習為貴經自稱為敝經尤可笑也
科塲之法欲其難不欲其易使更其法而予之以難則
覬倖之人少少一覬倖之人則少一營求患得之人而
士類可漸以清抑士子之知其難也而攻苦之日多多
一攻苦之人則少一羣居終日言不及義之人而士習
可漸以正矣
墨子言今若有一諸侯於此為政其國家也曰凡我國
能射御之士我將賞貴之不能射御之士我將罪賤之
問於若國之士孰喜孰懼我以為必能射御之士喜不
能射御之士懼曰凡我國之忠信之士我將賞貴之不
忠信之士我將罪賤之問於若國之士孰喜孰懼我以
為必忠信之士喜不忠信之士懼今若責士子以兼通
九經記通鑑歴代之史而曰若此者中不若此者黜我
以為必好學能文之士喜而不學無文之士懼也然則
為不可之説以撓吾法者皆不學無文之人也人主可
以無聽也
今日欲革科舉之弊必先示以讀書學問之法暫停考
試數年而後行之然後可以得人晉元帝從元坦之議
聽孝廉申至七年乃試(胡三省註緩/為之期曰申)古之人有行之者
　　題切時事
考試題目多有規切時事亦虞帝予違汝弼之遺意也
宋史張洞傳試開封進士賦題曰孝慈則忠時方議濮
安㦤王稱皇事英宗曰張洞意諷朕宰相韓琦進曰言
之者無罪聞之者足以戒上意解古之人君近則盡官
師之規遠則通鄉校之論此義立而爭諫之塗廣矣
天啓四年應天鄉試題今夫奕之為數一節以魏忠賢
始用事也浙江鄉試題君之視臣如手足則臣視君如
腹心以杖殺工部郞萬燝也七年江西鄉試題皜皜乎
不可尚已其年監生陸萬齡請以忠賢建祠國學也(萬/齡)
(疏以忠賢芟除奸黨為誅少正夘定三朝要典為作/春秋請上特製碑文并祠其父於後室以比於啓聖)崇
禎三年應天鄉試題舉直錯諸枉能使枉者直以媚奄
諸臣初定逆案也此皆可以開帝聰而持國是者時當
季葉而沔水鶴鳴之義猶存於士大夫可以想見先朝
之遺化若崇禎九年應天鄉試春秋題宋公入曹以曹
伯陽歸以公孫彊比陳啓新是以曹伯陽比皇上非所
宜言大不敬天啓七年順天鄉試書經題我二人共貞
以周公比魏忠賢則又無將之漸亦見之彈文者也
景泰初也先奉上皇至邊邊臣不納雖有社稷為重之
説然當時朝論即有以奉迎之緩為譏者順天鄉試題
所謂平天下在治其國者一節蓋有諷意
　　試文格式
經義之文流俗謂之八股蓋始於成化以後股者對偶
之名也天順以前經義之文不過敷演傳註或對或散
初無定式其單句題亦甚少成化二十三年㑹試樂天
者保天下文起講先提三句即講樂天四股中間過接
四句復講保天下四股復收四句再作大結𢎞治九年
㑹試責難於君謂之恭文起講先提三句即講責難於
君四股中間過接二句復講謂之恭四股復收二句再
作大結每四股之中一反一正一虛一實一淺一深(亦/有)
(聨屬二句四句為對排比十/數對成篇而不止於八股者)其兩扇立格(謂題本兩對/文亦兩大對)
則每扇之中各有四股其次第之法亦復如之故今人
相傳謂之八股若長題則不拘此嘉靖以後文體日變
而問之儒生皆不知八股之何謂矣孟子曰大匠誨人
必以規矩今之為時文者豈必裂規偭矩矣乎
發端二句或三四句謂之破題大抵對句為多此宋人
相傳之格(本之唐/人賦格)下申其意作四五句謂之承題然後
提出夫子(曽子子思/孟子皆然)為何而發此言謂之原起至萬歴
中破止二句承止三句不用原起篇末敷演聖人言畢
自攄所見或數十字或百餘字謂之大結明初之制可
及本朝時事以後功令益密恐有藉以自衒者但許言
前代不及本朝至萬厯中大結止三四句於是國家之
事罔始罔終在位之臣畏首畏尾其象已見於應舉之
文矣
試錄文字之體首行曰第一塲頂格寫次行曰四書下
一格次行題目又下一格五經及二三塲皆然至試文
則不能再下仍提起頂格此題目所以下二格也若歲
考之卷則首行曰四書頂格寫次行題目止下一格經
論亦然(湏知自古以來書籍文/字首行無不頂格寫者)後來學政茍且成風士
子試卷省卻四書各經字竟從題目寫起依大塲之式
概下二格聖經反下自作反高於理為不通然日用而
不知亦已久矣又其異者沿此之例不論古今詩文概
以下二格為題萬厯以後坊刻盛行每題之文必注其
人之名於下而刻古書者亦化而同之如題曰周鄭交
質下二格其行末書左丘明題曰伯夷列傳下二格其
行末書司馬遷變歴代相傳之古書以肖時文之面貌
使古人見之當為絶倒
　　程文
自宋以來以取中士子所作之文謂之程文金史承安
五年詔考試詞賦官各作程文一道示為舉人之式試
後赴省藏之至明朝先亦用士子程文刻錄後多主司
所作遂又分士子所作之文别謂之墨卷
文章無定格立一格而後為文其文不足言矣唐之取
士以賦而賦之末流最為冗濫宋之取士以論策而論
策之弊亦復如之明之取士以經義而經義之不成文
又有甚於前代者皆以程文格式為之故日趨而下鼂
董公孫之對所以獨出千古者以其無程文格式也欲
振今日之文在毋拘之以格式而俊異之才出矣
　　判
舉子第二場作判五條猶用唐時銓試之遺意至於近
年士不讀律止抄錄舊本入場時每人止記一律或吏
或户記得五條場中即可互換中式之卷大半雷同最
為可笑通典選人條例其倩人暗判人間謂之判羅此
最無恥請牓示以懲之後唐明宗天成三年中書奏吏
部南曹闗今年及第進士内三禮劉瑩等五人所試判
語皆同勘状稱晚逼試期偶拾得判草寫淨實不知判
語不合一般者敕貢院擢科考詳所業南曹試判激勸
為官劉瑩等既不攻文只合直書其事豈得相傳稾草
侮瀆公場宜令所司落下放罪(宋史太祖紀開寳六年/八月丁酉  泗州推官)
(侯濟坐試判/假手杖除名)夫以五代偏安喪亂之餘尚令科罪明以
堂堂一統作人之盛而士子公然互換至一二百年目
為通弊不行覺察傳之後代其不為笑談乎
試判起於唐高宗時初吏部選才將親其人覆其吏事
始取州縣案牘疑議試其斷割而觀其能否後日月寖
久選人猥多案牘淺近不足為難乃采經籍古義假設
甲乙令其判斷既而來者益衆而通經正籍又不足以
為問乃徵僻書曲學隱伏之義問之惟懼人之能知也
佳者登於科第謂之入等其甚拙者謂之藍縷各有升
降選人有格限未至而能試文三篇謂之宏詞試判三
條謂之拔萃亦曰超絶詞美者得不拘限而授職至明
朝之制以吏部選人之法而施之貢舉欲使一經之士
皆通吏事其意甚美又不用假設甲乙止據律文尤為
正大得體但以五尺之童能强記者旬日之力便可盡
荅而無難亦何以定人才之高下哉蓋此法止可施於
選人引試俄頃之間而不可行之通場廣衆竟日之久
宜乎各記一曹互相倒換朝廷之制有名行而實廢者
此類是矣必不得已而用此制其如通典所云問以時
事疑獄令約律文斷決不乖經義者乎
　　經文字體
生員冒濫之弊至正嘉而極求其省記四書本經全文
百中無一更求通曉六書字合正體者千中無一也簡
汰之法是亦非難但分為二場第一場令暗寫四書一
千字經一千字脱誤本文及字不遵式者貼出除名第
二場乃考其文義則矍相之射僅有存者矣或曰此末
節也豈足為才士累夫周官教國子以六藝射御之後
繼以六書而漢世試書九千字以上乃得為史以周官
童子之課而責之成人漢世掾史之長而求之秀士猶
且不能則退之隴畝其何辭之有北齊策孝秀於朝堂
對字有脱誤者呼起立席後書迹濫劣者飲墨汁一升
文理孟浪者奪席脱容刀僭霸之君尚立此制以全盛
之朝求才之主而不思除弊之方課實之效與天下因
循於溷濁之中以是為順人情而已權文公有言常情
為習所勝避患安時俾躬處休以至老死自為得計豈
復有揣摩古今風俗整齊教化根本原始要終長轡遠
馭者耶古今一揆可勝慨息
　　史學
唐穆宗長慶三年二月諫議大夫殷侑言司馬遷班固
范曄三史為書勸善懲惡亞於六經比來史學廢絶至
有身處班列而朝廷舊章莫能知者於是立三史科及
三傳科通典舉人條例其史書史記為一史漢書為一
史後漢書并劉昭所注志為一史三國志為一史晉書
為一史李延壽南史為一史北史為一史習南史者兼
通宋齊志習北史者通後魏隋書志自宋以後史書煩
碎冗長請但問政理成敗所因及其人物損益關於當
代者其餘一切不問國朝自髙祖以下及睿宗實録并
貞觀政要共為一史(朱子亦嘗議分年試士以左傳國/語史記兩漢為一科三國晉書南)
(北史為一科新舊唐書五代史/為一科時務律厯地理為一科)今史學廢絶又甚唐時
若能依此法舉之十年之間可得通達政體之士未必
無益於國家也
宋孝宗淳熈十一年十月太常博士倪思言舉人輕視
史學今之論史者獨取漢唐混一之事三國六朝五代
以為非盛世而恥談之然其進取之得失守禦之當否
籌策之疎宻區處兵民之方形勢成敗之迹俾加討究
有補國家請諭春官凡課試命題襍出諸史無所拘忌
考覈之際稍以論策為重毋止以初場定去留從之
史言薛昂為大司成寡學術士子有用史記西漢語輒
黜之在哲宗時嘗請罷史學哲宗斥為俗佞吁何近世
俗佞之多乎
　
　日知錄卷十六
欽定四庫全書
　日知録卷十七　　　　崑山　顧炎武　撰
　　生員額數
生員猶曰官員有定額謂之員唐書儒學𫝊國學始置
生七十二員取三品以上子弟若孫為之太學百四十
員取五品以上四門學百三十員取七品以上郡縣三
等上郡學置生六十員中下以十為差上縣學置生四
十員中下亦以十為差此生員之名所始而明制亦畧
倣之
明初諸生無不廩食於學㑹典言洪武初令在京府學
六十人在外府學四十人州學三十人縣學二十人日
給廩膳聽於民間選補仍免其差徭二丁(正統六年閏/十一月乙未)
(以直𨽻保安州臨邊民少減儒學訓導/一員生員併為兩齋嵗貢依縣學例)其後以多才之
地許令増廣亦不過三人五人而已踵而漸多於是宣
徳元年定為之額如廩生之數其後又有軍民子弟俊
秀待補増廣之名(大明㑹典正統十二年奏准常額之/外軍民子弟願入學者提調教官攷)
(選俊秀待補増廣員缺一體攷送應試之按實録此從/鳳陽府知府楊瓚之言先是廩増額外  生止謂之入)
(學寄名此則准其待/缺補充増廣生矣)久之乃號曰附學無常額而學校
自此濫矣異時每學生員不過數十人故攷試易精程
課易密而洪武二十四年七月庚子詔歳貢生員不中
其廩食五年者罸為吏不及五年者遣還讀書次年復
不中者雖未及五年亦罸為吏二十七年十月庚辰詔
生員食廩十年學無成效者罸為吏成化初禮部奏准
革去附學生員(四年五月/庚申㫖下)已而不果行(成化元年大藤/峽用兵始令兩)
(廣攷試不中生員廩膳納米五十石増廣納米三十石/免其充吏放回寧家其年保定等府水災復依此例廪)
(膳納米六十石増廣四十石以後餉軍賑饑率依此例/至五年二月提調直𨽻學校監察御史陳煒奏請免其)
(充吏竟發為民奉㫖准/行仍追其所食廩米)而教官提調官亦各有罸取之
如彼其少課之如此其嚴豈有如後日之濫且惰者乎
當時於取進士用三場動言遵祖制而於此獨不肯申
明祖制舉一世而為姑息之政僥倖之人是可歎也
宣徳三年三月戊戌行在禮部尚書胡濚奉㫖令各處
巡按御史同布政司按察司并提調官教官將生員公
同攷試食廩膳七年以上學無成效者發充吏六年以
下追還所給廩米黜為民(至宣徳七年奏天/下生員三萬有竒)其時即已
病生員之濫而尚未有提學官之設是以煩特㫖而㑹
多官也
正統元年五月壬辰始設提調學校官每處添按察司
官一員南北御史各一員(十年四月廣東左㕘議楊信/民奏自設提調學校官以來)
(監臨上司嫌於侵職巡厯所至置之不問如廣東諸處/阻江隔海提學官不過嵗一至而已雖曰職掌徒為文)
(具乞罷之便事下禮部尚書胡濚言布按二司所至處/自應提督攷較府州縣提調正官每月朔朢宜照例詣)
(學攷其勤惰今因設提學官乃彼此推諉是非設官之/過乃曠職之咎也得㫖申飭仍令巡按御史紏舉提學)
(官之不職者幹十三年七月丙戌山西絳縣儒學署訓/導事舉人張  請罷提督學校御史僉事等官部議從)
(之上不允處景泰元年四月壬午翰林院編修周洪謨/請裁革各  提學官  天順五年十一月庚申復設提)
(督學/校官)其條例曰生員食廩六年以上不諳文理者悉發
充吏増廣生入學六年以上不諳文理者罷黜為民當
差又曰生員有闕即於本處官員軍民之家選攷端重
俊秀子弟補充(當時生員/有闕方補)後充吏之法不行而新進附
生乃有六年未滿免黜之例盖繇此而推之也
李吉甫在中唐之世疾吏員太廣謂繇漢至隋未有多
於今者天下常以勞苦之人三奉坐待衣食之人七而
今則遐陬下邑亦有生員百人即未至擾官害民而已
為遊手之徒足稱五蠧之一矣有國者茍知俊士之效
賖而遊手之患切其有不亟為之所乎
其中之劣惡者一為諸生即思把持上官侵噬百姓聚
黨成羣投牒呼譟(正統十四年六月丙辰詔生員事犯/黜退者輕罪充吏免追廩米若犯受)
(贓姦盜冐籍科舉挾妓飲酒居喪娶妻妾等罪者南北/直𨽻發充兩京國子監膳夫各布政司發充鄰近儒學)
(齋夫膳夫滿日原籍為/民示警廩膳仍追廩米)至崇禎之末開門迎賊者生員
縛官投偽者生員㡬於魏博之牙軍成都之突將矣故
十六年殿試䇿問有曰秀孝間汙潢池(時舉人亦有/從賊者故云)嗚
呼養士而不精其效乃至於此
景泰四年四月己酉右少監武艮禮部右侍郎兼左春
坊左庶子鄒幹等奏臨清縣學生員伍銘等願納米八
百石乞入監讀書今山東等處正缺糧儲宜允其請從
之并詔各布政司及直𨽻府州縣學生員能出米八百
石於臨清東昌徐州三處賑濟願入監讀書者聽此一
時之秕政遂循之二百年
五月庚申令生員納米入監者比前例減三百石
河南開封府儒學教授黄鑾奏納粟拜官皆衰世之政
乃有之未聞以納粟為貢士者臣恐書之史册將取後
世作俑之譏部議倉廩稍實即為停罷
八月癸巳禮部奏邇因濟寧徐州饑權宜拯濟令生員
輸米五百石入監讀書雖云權宜實壊士習請弛其令
庶生徒以學行相勵從之
正統以後京官多為其子陳情乞恩送監讀書者此太
學之始壊
天順五年十月令生員納馬廿匹補監生
唐書載尚書左丞賈至議曰夫先王之道消則小人之
道長小人之道長則亂臣賊子生焉臣弑其君子弑其
父非一朝一夕之故其所由來者漸矣漸者何謂忠信
之陵頽恥尚之失所末學之馳騁儒道之不舉四者皆
取士之失也近代趨仕靡然向風致使禄山一呼而四
海震蕩思明再亂而十年不復向使禮讓之教𢎞仁義
之道著則忠臣孝子比屋可封逆節不得而萌人心不
得而搖矣觀三代之選士任賢皆攷實行故能風化淳
一運祚長逺秦坑儒士二代而亡漢興雜三代之政𢎞
四科之舉西京始振經術之學東都終持名節之行至
有近戚竊位强臣擅權弱主外立母后専政而社稷不
隕終彼四百豈非興學行道扇化於鄉里哉厥後文章
道弊尚於浮侈取士異術茍濟一時自魏至隋四百餘
載三光分景九州阻域竊號僭位徳義不脩是以子孫
速顛享國咸促國家革魏晉梁隋之弊承夏殷周漢之
業四隩既宅九州攸同覆燾亭育合徳天地安有捨皇
王舉士之道縱亂代取人之術此公卿大夫之辱也是
則科舉之弊必至於躁競而躁競之歸馴至於亂賊自
唐迄今同斯一轍有天下者誠思風俗為人才之本而
以教化為先庶乎徳行脩而賢才出矣
明初有以儒士而入科場者謂之儒士科舉景泰間陳
循奏臣原籍吉安府自生員之外儒士報科舉者往往
一縣至有二三百人
　　中式額數
今人論科舉多以廣額為盛不知前代乃以減數為美
談著之於史舊唐書王丘𫝊開元初遷考功員外郎(貢/舉)
(舊以考功員外郎主之開元二十四年始/改用禮部侍郎  杜甫詩忤下考功第)先是考功舉
人請託大行取士頗濫每年至數百人(此通計諸/科之始)丘一
切覈其實材登科者僅滿百人議者以為自則天已後
凡數十年無如丘者嚴挺之𫝊開元中為考功員外郎
典舉二年人稱平允登科者頓減二分之一陸贄傳知
貢舉一嵗選士纔十四五(此進士登/第之數)數年之内居臺省
清近者十餘人此皆因減而精昔人之所稱善今人為
此不但為刻薄之名而又坐失門生百數十人雖至愚
者不為矣
髙鍇𫝊為禮部侍郎凡掌貢部三年每嵗登第者四十
人開成三年敕曰進士每嵗四十人其數過多則乖精
選官途填委要窒其源宜改每嵗限放三十人如不登
其數亦聽文宗之識豈不優於宋太宗乎(賈餗𫝊太和/中三典禮闈)
(所選士共止/七十五人)
齊王融為武帝作䇿秀才文曰今農戰不修文儒是競
宋自太宗太平興國二年賜進士諸科五百人遽令釋
褐而二年進士至萬二百六十人淳化二年至萬七千
三百人(見曽鞏/文集)於是一代風流無不趨於科第葉適作
制科論謂士人猥多無甚於今世此雖足以𢎞文教之
盛而士習之偷亦自此始矣(呂氏家塾記言今士人/所聚多處風俗便不好)魯
哀公用莊子之言號於國中曰無其道而為其服者其
罪死五日而魯國無敢儒服者獨有一丈夫儒服而立
乎公門公召而問以國事千轉萬變而不窮莊子曰以
魯國而儒者一人耳可謂多乎記曰垂緌五寸惰遊之
士也今將求儒者之人而適得惰遊之士此其說在乎
楚葉公之好畫龍而不好真龍也
永樂十年二月㑹試天下舉人詔諭考官楊士竒金㓜
孜曰數科取士頗多不免玉石雜進今取毋過百人
正統五年十二月始増㑹試中式額為百五十人應天
府鄉試百人他處皆量増之
天順七年有監察御史朱賢上言欲多收進士以備任
使上惡其干譽下錦衣衛獄降四川忠州花林水驛驛
丞
　　通場下第
册府元龜唐天寳十載九月辛夘上御勤政樓試懐才
抱器舉人丙申敕曰朕祇膺寳厯殷鑒逺圖慮草澤之
遺賢降弓旌於屢辟是以三紀於兹羣材輻凑或一言
可紀必適輪轅一善可經每加奬進庶六合之内靡然
同風四科之門咸能一貫何兹意之緬邈而増修之寂
寥今者舉人深乖宿望朕之所問必正經史卿等所答
咸皆少通朕以獨鑒未周必資僉議爰命朝賢三事精
加詳擇咸以為闕於聚學莫可登科其懐才抱器舉人
並放更習學其有不對䇿羅嘉茂既是白丁宜於劒南
効力全不答所問崔慎感劉灣等勒為本郡充學生之
數勿許東西其所舉官各量貶殿以示懲誡是通場皆
下第也然𤣥宗不因是而廢此科且黜落之舉人猶稱
為卿等既無峻切之文亦不為姑息之政斯得之矣
　　御試黜落
宋史仁宗紀嘉祐二年三月賜禮部奏名進士諸科及
第出身八百七十七人親試舉人免黜落始此(此仁宗/末年姑)
(息之/政)
詒謀録曰舊制殿試皆有黜落臨時取㫖或三人取一
或二人取一或三人取二故有累經省試取中而擯棄
於殿試者自張元以積忿降元昊為中國患朝廷始囚
其家屬未㡬復縱之於是羣臣建議歸咎於殿試嘉祐
二年詔進士與殿試者皆不黜落是一畔逆之士子為
天下後世士子無窮之利也阮漢聞言以張元而罷殿
試之黜落則懲黄巢之亂將天下士子無一不登第而
後可
　　殿舉
宋初約周顯徳之制定貢舉條法及殿罰之式進士文
理紕繆殿五舉(今謂之/罰科)諸科初場十否(不通者/謂之否)殿五舉
第二第三場十否殿三舉第一場至第三場九否並殿
一舉殿舉之數朱書於試卷送中書門下今之科場有
去取而無勸懲故不才之人得以旅進而言此者世必
以為刻薄矣
英宗實録宣徳十年九月令天下嵗貢生員從行在翰
林院考試中式者送南北國子監讀書不中者發原籍
住廩肄業以待復試再不中者發充吏提調教官如例
責狀今嵗貢廷試亦無黜落設科取士大抵為恩澤之
塗矣
　　進士得人
唐書選舉志衆科之目進士尤為貴其得人亦最為盛
焉文宗好學嗜古鄭覃以經術位宰相深嫉進士浮薄
屢請罷之(公主𫝊徳宗女魏國公主下嫁王士平得罪/貶賀州司戸㕘軍門下客蔡南史獨孤申叔)
(為主作團雪散雪辭帝聞怒捕南史等逐之㡬廢進士/科  唐語林進士舉人各樹名甲開成㑹昌中語曰鄭)
(楊段薛炙/手可熱)武宗即位宰相李徳裕尤惡進士謂朝廷選
官須公卿子弟為之何者少習其業自熟朝廷事臺閣
之儀不教而自成寒士縱有出人之才固不能閑習也
徳裕之論偏異葢如此然進士科當唐之晚節尤為浮
薄世所共患也
金史言取士之法其來不一至於唐宋進士盛焉當時
士君子之進不繇是塗則自以為慊(苦簟/反)此繇時君之
好尚故人心之趨向然也
宋馬永卿言本朝取士之路多矣得人之盛無如進士
至有一榜得宰相數人者其間名臣不可勝數此進士
得人之明效也或曰不然以本朝崇尚進士故天下英
才皆入此科若云非此科不得人則失之矣唐開元以
前未嘗尚進士科故天下名士雜出他塗開元以後始
尊崇之故當時名士中此科者十常八九以此卜之可
以見矣
餘姚黄宗羲作明夷待訪録其取士篇曰古之取士也
寛其用士也嚴今之取士也嚴其用士也寛古者鄉舉
里選士之有賢能者不患於不知降而唐宋其科目不
一士不得與於此尚可轉而從事於彼是其取之之寛
也王制命鄉論秀士升之司徒曰選士司徒論選士之
秀者升之學曰俊士大學正論造士之秀者升之司馬
曰進士司馬論進士之賢者以告於王而定其論論定
然後官之任官然後爵之位定然後禄之唐之士及第
者未便解褐入仕吏部又復試之(詳下/條)宋雖登第入仕
然亦止簿尉令録榜首纔得丞判是其用之之嚴也寛
於取則無遺才嚴於用則無倖進今也不然其取士止
有科舉一塗雖使豪傑之士若屈原董仲舒司馬相如
揚雄之徒舍是亦無繇而進取之不謂嚴乎哉一日茍
得上之列於侍從下亦置之郡縣即其黜落而為鄉貢
者終身不復取解授之以官用之又何其寛也嚴於取
則豪傑之老死邱壑者多矣寛於用此在位者多不得
其人也流俗之人徒見二百年以來之功名氣節一二
出於其中遂以為科法已善不必他求不知科第之内
既聚此十百萬人不應功名氣節之士獨不得入則是
功名氣節之士之得科第非科第之能得功名氣節之
士也假使探籌較其長短而取之行之數百年則功名
氣節之士亦自有出於探籌之中者寧可謂探籌為取
士之善法邪究竟功名氣節人物不及漢唐逺甚徒使
庸妄之輩充塞天下豈天之不生才哉則取之之法非
也我故寛取士之塗有科舉有薦舉有太學有任子有
郡縣佐(其法以諸/生掌六曹)有辟召有絶學有上書而用之之嚴
附見焉
明初薦辟之法既廢而科舉之中尤重進士神宗以來
遂有定例州縣印官以上中為進士缺中下為舉人缺
最下乃為貢生缺舉貢厯官雖至方面非廣西雲貴不
以處之以此為銓曹一定之格間有一二舉貢受知於
上拔為卿貳大僚則必盡力攻之使至於得罪譴逐且
殺之而後已於是不繇進士出身之人遂不得不投門
戸以自庇資格與朋黨二者牢不可破而國事大壊矣
至於翰林之官又以清華自處而鄙夷外曹崇禎中天
子忽用推知考授編檢而衆口交譁有適從何來遽集
於此之誚(唐武儒/衡語)嗚呼科第不與資格期而資格之局
成資格不與朋黨期而朋黨之形立防微慮始有國者
其為變通之計乎
　　大臣子弟
人主設取士之科以待寒畯誠不宜使大臣子弟得與
其間以示寵遇之私而大臣亦不當使其子弟與寒士
競進魏孝文時于烈為光禄勲卿其子登引例求進烈
上表請黜落孝文以為有識之言雖武夫猶知此義也
唐之中葉朝政漸非然一有此事尚招物議長慶元年
禮部侍郎錢徽知貢舉中書舍人李宗閔子壻蘇巢右
補闕楊汝士弟殷士皆及第為段文昌所奏指擿牓内
鄭朗等十四人謂之子弟穆宗乃内出題目重試落朗
等十人貶徽江州刺史宗閔劍州刺史汝士開江令(舊/唐)
(書/)㑹昌四年權知貢舉左僕射王起奏所放進士有江
陵節度使崔元式甥鄭朴東都留守牛僧孺女婿源重
故相竇易直子緘監察御史楊收弟嚴試文合格物議
以子弟非之勅遣戸部侍郎翰林學士白敏中覆試落
下三人唯放楊嚴一人(册府元龜知唐書楊嚴/傳又有楊  至共五人)大中元
年禮部侍郎魏扶奏臣今年所放進士三十三人其封
彦卿崔琢鄭延休等三人實有詞藝為時所稱皆以父
兄見居重任不敢選取詔令翰林學士承㫖戸部侍郎
韋琮考覆勅放及第(舊唐/書)大中末令狐綯罷相其子滈
應進士舉在父未罷相前拔文解及第諫議大夫崔瑄
論滈干撓主司侮弄文法請下御史臺推勘疏留中不
出(舊唐書令狐綯子滈傳大中十三年綯罷相為河中/節度使為其子滈乞應進士舉許之登第三十人有)
(鄭羲者故戸部尚書澣之孫裴宏餘故相休之子魏簹/故相扶之子及滈皆大臣子弟諫議大夫崔瑄論滈權)
(在一門勢傾天下及綯罷相作鎮之日便令滈納卷貢/闈豈可以父在樞衡獨撓文柄請下御史臺按問奏疏)
(不下滈册府元龜載起居郎張雲疏言綯方/出鎮  便䇿名放榜宣麻相去二十三日)後梁開平
三年五月勅禮部所放進士薛鈞是左司侍郎薛廷珪
男方持省轄固有避嫌宜令所司落下宋開寳元年權
知貢舉王祐擢進士合格者十人陶穀子邴名在第六
翼日穀入謝上謂侍臣曰聞穀不能訓子邴安得登第
乃命中書覆試邴復登第因下詔自今舉人凡關食禄
之家禮部具聞覆試(山堂/考索)至太宗以後科額日廣登用
亦驟而上下斤斤猶守此格有人主示公而不取者雍
熙二年宰相李昉之子宗諤參政呂蒙正之弟蒙亨鹽
鐵使王明之子扶度支使許仲宣之子待問舉進士試
皆入等上曰此竝勢家與孤寒競進縱以藝升人亦謂
朕有私寵罷之是也(山堂/攷索)有人臣守法而自罷者唐義
問用舉者召試秘閣父介引嫌罷之是也(宋/史)有子弟恬
退而不就者韓維嘗以進士薦禮部父億任執政不就
廷試仁宗患搢紳奔競諭近臣曰恬靜守道者旌擢則
躁求者自當知愧於是宰相文彦博等言維好古嗜學
安於靜退乞加甄録召試學士院辭不赴除國子監主
簿是也(山堂攷索父舊唐書言王蕘苦學善/屬文以季  鐸作相避嫌不就科試)而趙屼為
御史上疏言治平以前大臣不敢援置親黨於要塗子
弟多處筦庫甚者不使應科舉自安石柄國持内舉不
避親之說始以子雱列侍從繇是循習為常今宜杜絶
其源(宋/史)以此為防猶有若秦檜子熺孫塤試進士皆為
第一者(清波雜志紹聖丁丑章持魁南省時有詩云何/處難忘酒南宮放榜時有才如杜牧無勢似章)
(持不取通經士先收執政兒/此時無一盞何以展愁眉)至於有明此法不講又入
仕之塗雖不限出身然非進士一科不能躋於貴顯於
是宦遊子弟攘臂而就功名三百年來惟聞一山隂王
文端(名家屏萬/厯中輔臣)子中解元不令赴㑹試者唐宋之風蕩
然無存然則寛入仕之塗而厲科名之禁不可不加之
意也
天寳二年是時海内晏平選人萬計命吏部侍郎宋遙
苖晉卿考之遙與晉卿茍媚朝廷又無亷潔之操取舍
偷濫甚為當時所醜有張奭者御史中丞倚之子不辨
菽麥假手為判特升甲科㑹下第者嘗為薊令以其事
白於范陽節度使安禄山禄山恩寵崇盛謁請無時因
具奏之帝乃大集登科人御花萼樓親試升第者十無
一二焉奭手持試紙竟日不下一字時謂之曳白帝大
怒遂貶遙為武當太守晉卿為安康太守復貶倚為淮
陽太守詔曰庭闈之間不能訓子選調之際乃以託人
士子皆以為戲笑或託於詩賦諷刺考判官禮部郎中
裴朏起居舍人張烜監察御史宋昱左拾遺孟朝皆貶
官嶺外
石林燕語曰國初貢舉法未備公卿子弟多艱於進取
葢恐其請托也范杲魯公之兄子見知陶穀竇儀皆待
以甲科㑹有言世禄之家不當與寒畯爭科名者遂不
敢就試李内翰宗諤已過省以文正為相因唱名辭疾
不敢入亦被黜文正罷相方再登科天禧後立法有官
人試不中者皆科私罪仍限以兩舉慶厯以來條令日
備有官人仍别立額於是進取者始自如矣
謝在杭五雜俎曰宋初進士科法制稍宻執政子弟多
以嫌不令舉進士有過省而不敢就殿試者慶厯中王
伯庸為編排官其内弟劉原父廷試第一以嫌自列降
為第二今制惟知貢舉典試者宗族不得入其它諸親
不禁也執政子弟擢上第者相望不絶顧其公私何如
耳楊用修作狀頭天下不以為私與江陵諸子異矣萬
厯癸未蘇工部濬入闈取李相公廷機為首卷二公少
同筆硯至相善也然蘇取之不以為嫌李魁天下而人
無間言公也庚戌之役湯庶子賔尹素知韓太史敬拔
之髙等而其後議論蠭起座主門生皆坐褫職夫韓之
才誠髙而湯之取未為失人但心跡難明卒至兩敗亦
可惜也然科場之法自是日益多端矣(景泰七年大學/士王文陳循以)
(其子鄉試不中至具奏/訟寃為皆准令㑹試)
　　北卷
明制科場分南卷北卷中卷(實録洪熙元年八月乙夘/行在禮部奏定科舉取士)
(之額南士取十之六北士取十之四部後又令南北各/退五卷為中卷  景泰二年㑹試禮  奏准取士不分)
(南北戸科給事中李侃等謂北人拙於文辭向日定為/南北之分不可改禮部言鄉舉里選之法不可行矣取)
(士若不以文考官將何所據且北方中土人才所生以/古言之大聖如周公孔子大賢如顔曽思孟皆非南人)
(以今言之如靖逺伯王驥左都御史王翺王文皆永樂/間不分南北所取進士今豈可預謂北無其人侃等所)
(言不允南四年㑹試/命仍分  北中卷)此調停之術而非造就之方夫北
人自宋時即云京東西河北河東陜西五路舉人拙於
文辭聲律(王氏揮麈録曰國初每嵗放榜取士極少安/徳裕作魁日九人而已葢天下未混一也至)
(太宗朝浸多所得率江南之秀其後又别立分數考較/五路舉人以北人拙於辭令故優取熙寧二年廷試罷)
(三題専以䇿取士非雜犯不復黜然五路舉人尤為疎/畧黄道夫榜傳臚至第四甲党鎛卷子神宗大笑曰此)
(人何繇過省知舉舒信道對以五路人用/分數取末名過省上命降作第五甲末)況又更兵革
之亂文學一事不及南人久矣今南人教小學先令屬
對猶是唐宋以來相傳舊法北人全不為此故求其習
比偶調平仄者千室之邑㡬無一二人而八股之外一
無所通者比比也愚幼時四書本經俱讀全注後見庸
師窳生欲速其成多為刪抹而北方則有全不讀者(王/槐)
(野與鄭少潭提學書言關中士不讀朱注不/看大全性理通鑑諸書當嘉靖之時已如此)欲令如前
代之人參伍諸家之注疏而通其得失固數百年不得
一人且不知十三經注疏為何物也間有一二五經刻
本亦多脫文誤字而人亦不能辨此古書善本絶不至
於北方而蔡虛齋林次崖諸經學訓詁之儒皆出於南
方也故明代北方有二患一曰田荒二曰人荒非大有
為之君作而新之不免於無田甫田維莠驕驕之歎也
漢成帝元延元年七月詔内郡國舉方正能直言極諫
者各一人北邊二十二郡舉勇猛知兵法者各一人此
古人因地取才而不限以一科之法也宋敏求嘗建言
河北陜西河東士子性朴茂而辭藻不工故登第者少
請令轉運使擇薦有行藝材武者特官之使人材參用
而士有可進之路其亦漢人之意也與
　　糊名
國家設科之意本以求才今之立法則専以防姦為主
如彌封謄録一切之制是也攷之唐初吏部試選人皆
糊名令學士考判武后以為非委任之方罷之(此則糊/名已用)
(之選人而未/嘗用之貢舉)貞元中陸贄知貢舉訪士之有才行者於
翰林學士梁肅肅曰崔羣雖少年他日必至公輔果如
其言(册府元龜贄唐書本傳贄知貢舉時崔元翰梁肅/文藝冠時  輸心於肅肅與元翰推薦藝實之士)
(一嵗選士纔十四五數年之/内居臺省清近者十餘人)太和初禮部侍郎崔郾試
進士東都吳武陵出杜牧所賦阿房宮辭請以第一人
處之(武陵/傳)此知其賢而進之也張昌齡舉進士與王公
治齊名皆為考功貟外郎王師旦所絀太宗問其故對
曰昌齡等華而少實其文浮靡非令器也取之則後生
勸慕亂陛下風雅帝然之温庭筠苦心硯席尤長於詩
賦初舉進士至京師人士翕然推重然士行塵雜不修
邊幅能逐絃吹之音為側豔之詞公卿家無賴子弟裴
誠令狐滈之徒相與蒱飲酣醉終日繇是累年不第(本/傳)
羅隱有詩名尤長於詠史然多譏諷以故不中第(册府/元龜)
此知其不可而退之也宋史陳彭年𫝊言景徳中彭年
與晁迥同知貢舉請令有司詳定考試條式真宗命彭
年與戚綸㕘定多革舊制専務防閑其所取者不復選
擇文行止較一日之藝雖杜絶請託然置甲等者或非
人望(文獻通/攷畧同)宋白傅言初陳彭年舉進士輕俊喜謗主
司白知貢舉惡其為人黜落之彭年憾焉後居近侍為
貢舉條制多所關防葢為白設也(山堂攷/索同)葢昔之取士
雖程其一日之文亦㕘之以平生之行而鄉評士論一
皆達於朝廷(李諮𫝊舉進士真宗聞其至孝擢第三人/當時尚未糊名  陸游老學菴筆記本朝)
(進士初亦如唐制兼採時望真廟時周安/惠公起建糊名法一切以程文為去留)故王旦𫝊言
翰林學士陳彭年呈政府科場條目旦投之地曰内翰
得官㡬日乃欲隔截天下進士彭年皇恐而退(畫墁録/言彭年)
(子彦博守汀州以贓敗杖脊流海島其/孫逵兄弟發彭年冢取金帶分貨抵罪)而范仲淹蘇頌
之議竝欲罷彌封謄録之法使有司先考其素行以漸
復兩漢選舉之舊(本/傳)夫以彭年一人之私而遵之為數
百年之成法無怪乎繁文日宻而人材日衰欲求才者
非有重門洞開之心胷不能起而更張之矣
册府元龜唐憲宗元和二年十二月勅自今以後州府
所送進士如迹渉疎狂兼虧禮教或曾為官司科罰或
曾任州府小吏一事不合入清流者雖薄有詞藝竝不
得申送如舉送以後事發長吏停見任及已停替者殿
二年本試官及司功官竝貶降是進一不肖之人考試
之官皆有責焉今則藉口於糊名而曰吾衡其文無繇
知其人也是教之崇敗行之人而代為之逭其罪也
容齋四筆曰唐世科舉之柄顓付之主司仍不糊名又
有交朋之厚者為之薦達謂之通牓故其取人也畏於
譏議多公而審亦或脅於權勢或撓於親故或累於子
弟皆常情所不能免者若賢者臨之則不然未引試之
前其去取髙下固已定於胷中矣韓文公與祠部陸貟
外書曰執事之與司貢士者相知誠深矣彼之所望於
執事執事之所以待乎彼者可謂至而無間矣彼之職
在乎得人執事之志在乎進賢如得其人而授之所謂
兩得愈之知者有侯喜侯雲長劉述古韋羣玉(摭言/作紓)此
四子皆可以當首薦而極論者期於有成而後止可也
沈杞張苰(登科記/作𢎞)尉遲汾李紳張後餘李翊皆出羣之
才與之足以收人望而得才實主司廣求焉則以告之
可也往者陸相公司貢士愈時幸在得中(貞元八年陸/贄知舉賈稜)
(等二十二人/登第公與焉)所與及第者皆赫然有聲原其所以亦繇
梁補闕肅王郎中礎佐之梁舉八人無有失者其餘則
王皆與謀焉陸相待王與梁如此不疑也至今以為美
談此書在集中不注嵗月按摭言云貞元十八年權徳
輿主文陸傪貟外通牓韓文公薦十人於傪權公凡三
牓共放六人餘不出五年内皆捷以登科記攷之貞元
十八年徳輿以中書舍人知舉放進士二十三人尉遲
汾侯雲長韋紓沈杞李翊登第十九年以禮部侍郎放
二十人侯喜登第永貞元年放二十九人劉述古登第
通三牓共七十二人而韓所薦者預其七元和元年崔
邠下放李紳三年又放張後餘張𢎞皆與摭言合
　　捜索
舊唐書李揆𫝊乾元初兼禮部侍郎言主司取士多不
攷實徒峻其隄防索其書䇿殊不知藝不至者居文史
之囿亦不能摛辭深昧求賢之意也及試進士請於庭
中設五經諸史及切韻本於牀引貢生謂之曰大國選
士但務得才經籍在此請恣尋檢
舒元輿傳舉進士見有司鉤校苛切因上書言自古貢
士未有輕於此者且宰相公卿繇此出而有司以𨽻人
待之羅棘遮截疑其為奸非所以求忠直也(李戡𫝊年/二十明六)
(經就禮部試吏唱名乃入戡恥/之明日徑返江東隱陽羨里)又言國朝校試窮微探
隱無所不至士至露頂跣足以赴科場此先輩所以有
投槧而出者然狡偽之風所在而有試者愈嚴而犯者
愈衆桁楊之辱不足以盡辜如主司真具别鑒雖懐藏
滿篋亦復何益故捜索之法祇足以濟主司之所短不
足以顯才士之所長也
前明考試之弊在乎求才之道不足而防姦之法有餘
(洪武五年正月癸丑上諭禮部臣曰近代以來舉人不/中程式為有司所黜者多不省己自修以圖再進往往)
(摭拾主司細故謗毁以逞私忿禮讓亷恥之風不立今/後有此者罪之  萬厯末謝肇淛言上之防士如防姦)
(偷而旁觀之伺/主司如伺冦盜)宋元祐初御史中丞劉摯上言治天下
者遇人以君子長者之道則下必有君子長者之行應
於上若以小人遇之彼將以小人自為矣況以此行於
學校之間乎誠能反今日之弊而以教化為先賢才得
而治具張不難致也
金史泰和元年省臣奏捜簡之法雖嚴至於解髪袒衣
索及耳鼻殊失待士之禮(移刺履𫝊初舉進士惡捜/簡煩瑣去之葢世宗初年)故
大定二十九年已嘗依前故事使就沐浴官置衣為之
更之既可防濫且不虧禮從之
朱子論學校科舉之弊謂上以盜賊待士士亦以盜賊
自處鼓譟迫脅非盜賊而何嗟夫三代之制不可見矣
漢唐之事豈難倣而行之者乎
　　座主門生
貢舉之士以有司為座主而自稱門生自中唐以後遂
有朋黨之禍(座主字見令狐峘𫝊主張籍寄蘇州白使/君詩登第早年同座    楊嗣復傳領貢)
(舉時父於陵自雒入朝乃率門生出迎置酒第中於陵/坐堂上嗣復與諸生坐兩序始於陵在考功擢浙東觀)
(察使李師稷及第時亦在/焉人謂楊氏上下門生)㑹昌三年十二月二十二日
中書覆奏奉宣㫖不欲令及第進士呼有司為座主兼
題名局席等條疏進來者伏以國家設文學之科求真
正之士所宜行崇風俗義本君親然後升於朝廷必為
國器豈可懐賞拔之私惠忘教化之根源自謂門生遂
為朋比所以時風浸壊臣節何施樹黨背公靡不由此
(按韓文公送牛堪序吾未嘗聞有登第於有司而/進謝其門者則元和長慶之間士風猶不至此)臣等
議今日以後進士及第任一度參見有司向後不得聚
集參謁于有司宅置晏其曲江大㑹朝官及題名局席
竝望勒停(新唐書初舉人既及第綴行通名詣主司第/謝其制序立西階下北上東向主人席東階)
(下西向諸生拜主司答拜乃叙齒謝恩遂升階與公卿/觀者皆坐酒數行乃赴期集又有曲江㑹題名席  李)
(肇國史補既捷列名于慈恩寺㙮謂之/題名大燕于曲江亭子謂之曲江㑹)奉勅宜依後唐
長興元年六月中書門下奏時論以貢舉官為恩門及
以登第為門生門生者門弟子也顔閔游夏等竝受仲
尼之訓即是師門大朝所命春官不曾教誨舉子是國
家貢士非宗伯門徒今後及第人不得呼春官為恩門
師門及自稱門生宋太祖建隆三年九月丙辰詔及第
舉人不得拜知舉官子弟及目為恩門師門并自稱門
生劉克莊䟦陸放翁帖云余大父著作為京教考浙漕
試明年考省試呂成公卷子皆出本房家藏大父與成
公往還真蹟大父則云上覆伯恭兄成公則云拜覆著
作丈時猶未呼座主作先生也尋其言葢宋末已有先
生之稱而至於有明則遂公然謂之座師謂之門生乃
其朋黨之禍亦不減於唐時矣(王元美觚不觚録謂嘉/靖以前門生稱座主不)
(過曰先生而已至分宜當國始稱老翁其厚者稱夫子/此後門生俱曰老師  五雜俎言國朝惟霍文敏韜不)
(拜主司亦不/受人作門生)
唐時風俗之敝楊復恭至謂昭宗為門生天子
唐崔祐甫議以為自漢徐孺子於故舉主之喪徒步千
里而行一祭厚則厚矣其於𫝊繼非可也厯代莫之非
也(後漢書樊儵𫝊言郡國舉孝亷率/取年少能報恩者當時即有此說)近日張荆州九齡
又刻石而美之於是後來之受舉為參佐者報恩之分
往往過當或撓我王憲捨其親戚之罪負舉其不令子
孫以竊名位背公死黨兹或近之時論從而與之通人
又不救遂往而不返(宋陳瑩中言使王氏之門有負恩/之士則漢之宗社不至於亡其言)
(可/感)夫參伍之於舉主猶蒙顧盼之恩被話言之奬陶鎔
成就或資其力昔人且有黨比之譏若科場取士祗憑
所試之文未識其名何有師生之分至於市權撓法取
賄酬恩枝蔓紏連根柢磐互官方為之濁亂士習為之
頺靡其與漢人篤交念故之誼抑何逺哉
風俗通記𢎞農太守吳匡為司空黄瓊所舉班詔勸耕
道於澠池聞瓊薨即發喪制服上病載輦車還府論之
曰剖符守境勸民耕桑肆省寃疑和解仇怨國之大事
所當勤恤而猥顧私恩傲狠自遂若宮車晏駕何以過
兹論者不察而歸之厚司空袁周陽舉荀慈明有道太
尉鄧伯條舉訾孟直方正二公薨皆制齊衰(漢書荀爽/傳司空袁)
(逢舉有道不應及逢卒爽制服三年當世往往化以/為俗邵寳議之曰師喪以心而舉主服三年可乎)若
此類者非一然荀訾通儒於義足責(魏景元元年傅元/舉將僕射陳公薨)
(以諮時賢光禄鄭小同云宜準禮而以情義斷之服/弔服加麻可也三月除之宋庾蔚之以此論為允)或
舉者名位斥落子孫無繼多不親至然則隆情繇乎顯
閥薄報在乎衰門此又私恩之一變古今同慨者矣
後漢書周景為河内太守好賢愛士每至嵗時延請舉
吏入止後堂與共宴㑹如此數四乃遣之贈送什物無
不充備既而選其父兄子弟事相優異(魏志衛臻傳夏/侯惇為陳留太)
(守舉臻計吏命婦出宴臻/以為末世之俗非禮之正)先是司徒韓演在河南志在
無私舉吏當行一辭而已恩亦不及其家曰我舉若可
矣豈可令偏積一門是二公者若人情雖有厚薄之殊
而意趣則有公私之别矣
記言趙文子所舉於晉國管庫之士七十有餘家生不
交利死不屬其子焉嗚呼吾見今之舉士者交利而已
屬子而已
　　舉主制服
雜記曰孔子曰管仲遇盜取二人焉上以為公臣曰其
所與游辟也可人也管仲死桓公使為之服官於大夫
者之為之服也自管仲始也有君命焉爾也此雖前仕
管氏亦以舉主而服之然孔子以為有君命則可葢亦
有所不盡然之辭
　　同年
今人以同舉為同年唐憲宗問李絳曰人於同年固有
情乎對曰同年乃九州四海之人偶同科第或登科然
後相識情於何有然穆宗欲誅皇甫鎛而宰相令狐楚
蕭俛以同年進士􁀇䕶之矣按漢人已有之後漢書李
固𫝊云有同嵗生得罪於冀風俗通云南陽五世公為
廣漢太守與司徒長史段遼叔同嵗又云與東萊太守
蔡伯起同嵗又云蕭令吳斌與司徒韓演同嵗三國志
魏武帝紀云公與韓遂父同嵗孝亷(魏武故事載公令/曰顧視同嵗中年)
(有五十未/名為老)漢敦煌長史武班碑云金鄉長河間髙陽史
恢等追惟昔日同嵗郎署孝亷栁敏碑云縣長同嵗犍
為屬國趙臺公晉書陶侃傳侃與陳敏同郡又同嵗舉
吏其云同嵗葢即今之同年也(惟吳志周瑜𫝊言堅子/䇿與瑜同年步隲𫝊言)
(與廣陵衛旌同年/此當是年齒之年)私恩結而公義衰非一世之故矣
　　先輩
先輩乃同試而先得第者之稱程氏演繁露曰通典魏
文帝黄初五年立太學於雒陽時慕學者始詣太學為
門人滿一嵗試通一經者稱弟子不通一經罷遣弟子
滿二嵗試通二經者補文學掌故不通者聽從後輩試
試通二經亦得補掌故滿三嵗試通三經者擢髙第為
太子舍人不第者隨後輩復試試通亦為太子舍人舍
人滿二嵗試通四經者擢髙第為郎中不通者隨後輩
復試試通亦為郎中郎中滿二嵗能通五經者擢髙第
隨才叙用不通者隨後輩復試試通亦叙用故唐世舉
人呼已第者為先輩繇此也(韋莊集有題云癸丑年下/第獻新先輩  北夢瑣言)
(王疑知貢舉謂人曰某叨忝文柄今/年榜帖全為司空先輩一人而已)今攷吳志闞澤𫝊
言州里先輩丹陽唐固修身積學薛綜𫝊言零陵賴恭
先輩仁謹不曉時事晉書羅憲𫝊言侍宴華林園詔問
蜀大臣子弟復問先輩宜時叙用者憲薦蜀人常忌杜
軫等是先輩之稱果起於三國之時而唐李肇國史補
謂互相推敬謂之先輩此又後人之濫矣(演繁露又謂/唐人已第者)
(其自目曰前進士亦倣此也猶曰早第進士而其輩行/在先也  澠水燕談録蘇徳祥漢相禹珪之子建隆四)
(年進士第一人登第初還鄉里太守置宴作樂伶人致/語曰昔年隨侍嘗為宰相郎君今日登科又是狀元先)
(輩/)
鄭氏詩采薇箋曰今薇生矣先輩可以行也是亦漢末
人語
　　出身授官
史言開元以後四海晏清士無賢不肖恥不以文章達
其應詔而舉者多則二千人少猶不減千人所收百纔
有一文獻通攷唐時所放進士每嵗不過二三十人(册/府)
(元龜貞元十八年五月勅自今已後每年考試所收人/明經不得過一百人進士不得過二十人如無其人不)
(必要滿此數五太和元年二年三年每年恩賜及第四/十人  二年  月禮部奏請每年進士以三十人為限)
(從/之)士之及第者未便解褐入仕尚有試吏部一關韓文
公三試於吏部無成則十年猶布衣且有出身二十年
不獲禄者(東萊呂氏曰唐時進士登第者尚未釋褐或/是為人所論薦或再應皆中或藩方辟舉然)
(後始得釋褐請册府元龜唐文宗語宰臣曰凡進士及/第有方鎮奏  判官者第一任未經作州縣官莫依但)
(第一任曽作州縣/官即第二任依奏)自宋太宗太平興國二年上初即位
思振淹滯賜進士諸科出身者五百餘人(石林燕語是/年進士特取)
(一百九人八是連放/五牓通取  百一人)皆先賜緑袍鞾笏賜宴開寳寺第
一第二等進士及九經授將作監丞大理評事通判諸
州其餘皆優等注擬寵章殊異歴代未有也薛居正等
言取人太多用人太驟不聽(陸游南唐書言馮延魯子/僎韓熙載知貢舉放及第)
(覆試被黜後與其弟侃儀价伉入宋繼取名第葢/南唐及第止於三人五人而宋及第至百餘人也)此太
宗初一天下欲以得士之盛跨越前代榮觀史册(宋史/王禹)
(偁上疏言太祖之世每嵗進士不過三十人經學五十/人重以諸侯不得奏辟士大夫罕有資廕故有終身不)
(獲一第没齒不獲一官太宗毓徳王藩覩其如此臨御/之後不求備於取人舍短用長拔十得五在位將逾二)
(紀登第殆近萬人雖有俊/傑之才亦多容易而得)而不知僥倖之心欲速之習
中於士人者且數百年而不可返矣又攷通典舉人條
例四經出身授𦂳縣尉判入第三等授望縣尉五經出
身授望縣尉判入第三等授畿縣尉進士與四經同資
是唐時明經進士初除不過縣尉(宋史明經進士入望/州判司次畿簿尉)
(文獻通考開寳八年王嗣宗為狀元止授泰州司理參/軍太平興國以後始授將作監丞大理評事通判諸州)
(當時以/為異數)至明代則一入詞林更不外補(謝肇淛曰國朝/進士一入史館)
(即與六卿抗禮二十年間便可躋卿相清華之選百職/莫敢望焉唐宋之代出為郡守入為兩制未嘗有此格)
(也/)二甲之除猶為部屬崇浮長惰職此之繇所以一第
之後盡棄其學而以營陞納賄為事者以其得之淺而
貴之驟也其於唐人舉士之初制失之逺矣
儒林公議言太宗臨軒放牓三五名以前皆出貳郡符
遷擢榮速陳堯叟王曾初中第即登朝領太史之職賜
以朱黻爾後狀元登第者不十餘年皆望柄用人亦以
是為當得之也每殿廷臚傳第一則公卿以下無不聳
觀雖至尊亦注視焉自崇政殿出東華門𫝊呼甚寵觀
者擁塞通衢今代狀元及第之榮一甲翰林之授權輿
於是矣(又言雒陽人尹洙豪士也甞曰狀元及第雖使/將兵數十萬恢復幽薊逐出彊敵凱歌勞還獻)
(捷太廟其榮無以加焉宋之務虛/文而忘實事即太宗有以開之矣)
宋初用人之弊有二進士釋褐不試吏部一也獻文得
㫖召試除官二也今衒文之塗已革而入官之選尚輕
二者之弊其一尚存似宜仍用唐制
用八股之人才而使之理煩治衆此夫子所謂賊夫人
之子也
　　恩科
宋時有所謂特奏名者開寳三年三月庚戌詔禮部閱
進士及十五舉嘗終場者得司馬浦等一百六人賜本
科出身特奏名恩例自此始謂之恩科咸平三年遂至
九百餘人士人恃此因循不學故天聖之詔曰狃于寛
恩遂隳素業茍簡成風甚可恥也而元祐初知貢舉蘇
軾孔文仲言今特奏者已及四百五十人又許例外遞
減一舉則當復增數百人此曹垂老别無所望布在州
縣惟務黷貨以為歸計前後恩科命官㡬千人矣何有
一人能自奮厲有聞於時而殘民敗官者不可勝數以
此知其無益有損議者不過謂宜廣恩澤不知吏部以
有限之官待無窮之吏戸部以有限之財禄無用之人
而所至州縣舉罹其害乃即位之初有此過舉謂之恩
澤非臣所識也當日之論如此(金史章宗大定二十九/年勅今後凡五次御簾)
(進士可一試而不黜落止以/文之髙下定其次謂之恩榜)語不云乎及其老也戒之
在得故有杖鄉之制以尊髙年致仕之節以養亷恥若
以賓王謁帝之榮為閔老酬勞之具恐所益於儒林者
小而所傷於風俗者多養陋識於泥塗快羶情於升斗
豈有趙孟之禮絳人穆公之思黄髮足以禆君徳而持
國是者乎況五十不從力政六十不與服戎豈可使齗
齗於闕里之旁攘攘於橋門之下宜著為令凡中式舉
人年至六十者賜第罷歸居家授徒不中式者不許再
上不但減百千黷貨之人亦可以勸二三有恥之士(孝/宗)
(淳熙七年五月庚辰詔特奏名年六十人毋注縣尉元/史至正三年三月監察御史成遵等請用終場下第舉)
(人充學/正山長)
漢獻帝初平四年詔曰今耆儒年踰六十去離本土營
求糧資不得専業結童入學皓首空歸長委農野永絶
榮望朕甚愍焉其依罷科者聽為太子舍人唐昭宗天
復元年赦文令中書門下選擇新及第進士中有久在
名場才沾科級年齒已髙者不拘常例各授一官於是
禮部侍郎杜徳祥奏揀到新及第進士陳光問年六十
九曹松年五十四王希羽年七十三劉象年七十柯崇
年六十四鄭希顔年五十九詔光問松希羽可祕書省
正字象崇希顔可太子校書此亦前代慰寒畯而収物
情之一術也
實録宣徳二年六月己夘行在禮部尚書胡濚奏北京
國子監生及見撥各衙門歴事者請令六部尚書都察
院都御史通政使司大理寺翰林院各堂上官六科給
事中公同監官揀選凡年五十五以上及殘疾貌陋不
堪者皆罷為民上從之凡斥去一千九十五人其南京
國子監生亦准此例(次年即奉㫖澄汰天下生/員  别見後廣額條下)三年四
月丙辰行在吏部尚書蹇義奏揀選吏員年五十以上
及人物鄙猥不諳文移者皆罷為民四年九月甲寅放
南北兩京國子監生年五十五以上及殘疾者二百五
十三人還鄉為民九年九月戊寅行在禮部奏取天下
生員年四十五以上者攷試其中者入國子監讀書不
中者罷歸為民宣廟精勤吏治一時澄清之效如此後
人不知即知之亦不肯言矣
　　年齒
記曰四十曰彊而仕七十曰老而傳是人生服官之日
不過三十年漢順帝陽嘉元年用左雄之言令孝亷年
不滿四十不得察舉皆先詣公府諸生試家法(儒有一/家之學)
(故稱/家法)文吏課牓奏宋文帝元嘉中限年三十而仕梁武
帝天監四年令九流常選年未三十不通一經不得解
褐今則突而弁兮已厠銀黄之列死期將至尚留金紫
之班何補官常徒隳士習宜定為中制二十方許應試
三十方許服官年至六十見任官聽其自請致任(實録/洪武)
(十三年二月戊辰命文武官年六/十以上者皆聽致仕給以誥勅)無官之人一切勒停
是雖蚤於古記之十年要亦不過三十年而已三十年
之中復有三年大憂及期喪不得補選之日則其人在
仕路之日少而居林下之日多可以消名利之心而息
營競之俗
洪熙元年四月庚戌鄭府審理正俞廷輔言近年賓興
之士率記誦虛文求其實才十無二三或有年纔二十
者未嘗學問一旦掛名科目而使之臨政治民職事廢
隳民受其弊自今各處鄉試宜令有司先行審訪務得
博古通今行止端重年過二十五者許令入試上雖嘉
納而未果行今則積習相沿二三百載青雲之路跬步
可階五尺之童便思奔競欲以成人材而厚風俗難矣
(宋李伯玉請罷童/子科意亦同此)
　　教官
漢成帝陽朔二年詔曰古之立太學將以𫝊先王之業
流化於天下也儒林之官四海淵源宜皆明於古今温
故知新通達國體故謂之博士否則學者無述焉為下
所輕非所以尊道徳也丞相御史其與中二千石二千
石雜舉可充博士位者使卓然可觀
元仁宗時方以科舉取士虞集上議曰師道立則善人
多(周子/通書)今天下學官猥以資格授彊加之諸生之上而
名之曰師有司弗信也生徒弗信也如此而望師道之
立能乎今莫若使守令求經明行修為成徳之君子者
身師尊之以教於其郡邑其次則求夫操履近正而不
為詭異駭俗者確守先儒經義師說而不敢妄為竒論
者衆所敬服而非鄉愿之徒者其次則取鄉貢至京師
罷歸者當今之世欲求成徳之人如上一言者或不可
遽得若其次之三言則十室之邑必有忠信亦未至乏
才也而徒用其又次之一言則亦不過以資格授之而
耄鄙之夫遂以學官為餬口之地教訓之員名存而實
廢矣
明初教職多由儒士薦舉景泰二年始准㑹試不中式
舉人考授
天順三年十二月庚申建安縣老人賀煬言朝廷建學
立師將以陶鎔士類奈何郡邑學校師儒之官真材實
學者百無二三虚糜廩禄猥瑣貪饕需求百計而受業
解惑莫措一辭師範如此雖有英才美質何由而成至
於生徒之中亦往往玩愒嵗年佻達城闕待次循資濫
升監學侵尋老耋授以一官但知為身家之謀豈復有
功名之念是則朝廷始也聚羣鴞而飲啖終也縱羣狼
以牧人茍不嚴行考選則人材日陋士習日下矣上是
其言命巡按御史同布按二司分巡官照提調學校例
考之
太倉陸世儀言今世天子以師傅之官為虚銜而不知
執經問道郡縣以簿書期㑹為能事而不知尊賢敬老
學校之師以庸鄙充數而不知教養之法黨塾之師以
時文章句為教而不知聖賢之道儇捷者謂之才能方
正者謂之迂樸葢師道至於今而賤極矣即欲束脩自
厲人誰與之如此而欲望人才之多天下之治不可得
矣又言凡官皆當有品級惟教官不當有品級亦不得
謂之官葢教官者師也師在天下則尊於天下在一國
則尊於一國在一鄉則尊於一鄉無常職亦無定品惟
徳是視若使之有品級則僕僕亟拜非尊師之禮矣至
其冠服亦不可同於職官當别製為古冠服如深衣幅
巾及忠靖巾之類仍以鄉國天下為等庶師道日尊儒
風日振而聖人之徒出矣按宋史黄祖舜言抱道懐徳
之士多不應科目老於韋布乞訪其學行修明孝友純
篤者縣薦之州州延之庠序以表率多士其卓行尤異
者州以名聞是亦鄉舉里選之意(松江府志言洪武初/楊孟載為松江府學)
(教授與丘克莊全希賢同官當時分教有/司得自延聘皆極州里之選後竝至大官)而朱子亦云
須是罷堂除及注授教官請本州鄉先生為之年未四
十不得任教官昔人之論即已及此
孟縣志曰(縣人張/淑譽撰)髙皇帝定天下詔府衛州縣各立學
置師一人或二人必擇經明行修者署之有能舉其職
而最書於朝者或擢為國子祭酒及翰林侍從之官英
宗以後始著為令府五人州四人縣三人例録天下嵗
貢之士為之間有繇舉人進士除授者而其至也州縣
長官及監司之臨者率以簿書升斗之吏視之而不復
崇以體貌是以其望易狎而其氣易衰即有一二能誦
法孔子以師道聞而得薦擢者亦不過授以州縣之吏
而止其取之也太濫其用之也太卑而其録之也太輕
無怪乎教術之不興而人才之難就矣
士風之薄始於納卷就試師道之亡始於赴部候選梁
武帝所謂驅迫亷撝奬成澆競者也有天下者能反此
二事斯可以養士而興賢矣
　　武學
山堂攷索言武學置於慶厯三年阮逸為武學諭未㡬
省去熙寧復置選知兵書者判武學置直講如國子監
靖康之變不聞武學有禦侮者實録正統六年五月從
成國公朱勇等奏以兩京多勲衛子弟乃立武學設教
授訓導如京府儒學之制(景泰五年正月丙寅南京守/備寧逺侯任禮請革武學不)
(允一景泰間廢武學天順八年/十  月丙辰復設京衛武學)已而武生漸多常至欺
公撓法正徳中錢寧已嗾武學生朱大周上疏劾楊一
清矣崇禎四年南京武學生吳國麟等毆御史郭維經
掌都察院張延登奏黜是則不惟不收其用而反貽之
害矣
太祖實録洪武二十年七月禮部請如前代故事立武
學用武舉仍祀太公建昭烈武成王廟上曰太公周之
臣若以王祀之則與周天子竝矣加之非號必不享也
至於建武學用武舉是分文武為二塗輕天下無全才
矣古之學者文武兼備故措之於用無所不宜豈謂文
武異科各求専習者乎太公但從祀帝王廟去武成王
號罷其舊廟於是勲戚子弟襲爵者習禮肄業於國子
監被選尚主者用儀制主事一人教習(實録洪武三十/一年二月庚辰)
(命吏部設學於虎踞關選儒士十人教故武臣子弟之/養於錦衣衛者  成化中太監汪直遂請武舉設科鄉)
(試㑹試殿試悉如/進士恩例不果行)文事武備統歸於一嗚呼純矣
宋劉敞與吳九書曰昔三代之王建辟雍成均以敦教
化者危冠縫掖之人居則有序其術詩書禮樂其志文
行忠信是以無鄙倍之色鬭爭之聲猶懼其未也故賤
詐謀爵人以徳褒人以義軌度其信壹以待人故曰勇
則害上不登於明堂民知所底而無貳心是以其教不
肅而成其政不嚴而治未聞夫武學之科也夫輕儇之
態强武之習瞋目而語難按劍而疾眎者此所謂勇力
之人也將教之以術而動之以利其可得不為其容乎
為其容可得無變其俗乎而況建博士之職廣弟子之
員吾恐雖有智者未能善其後矣夫戰國之時天下競
於馳騖於是乎有縱横之師技擊之學以相殘也雖私
議巷說有司不及然風俗猶以是薄禍亂猶以是長學
者之所甚疾仁人之所憂而辯也若之何其效之且足
下預其議而不能救與吾所甚惑也
因勲衛子弟不得已而立武學仍宜以孔子為先師如
前代國學祀周公唐開元改為孔子周公尚不祀于學
而況太公乎成化五年掌武學國子監監丞閻禹錫言
古者廟必有學受成獻馘於中欲其先禮義而後勇力
也今本學見有空堂數楹乞勅所司改為文廟可謂得
禮之意
　　雜流
唐時凡九流百家之士竝附諸國學而授之以經六典
國子祭酒司業之職掌邦國儒學訓導之政令有六學
焉一曰國子二曰太學三曰四門四曰律學五曰書學
六曰算學(天寳九載置廣/文館凡七學)歐陽詹貞元十四年記曰我
國家春享先師後更日命太學博士清河張公講禮記
束脩既行筵肆乃設公就几北坐南面直講抗牘南坐
北面大司成端委居于東小司成率屬列于西國子師
長序公侯子孫自其館太學長序卿大夫子孫自其館
四門師長序八方俊造自其館廣文師長序天下秀彦
自其館其餘法家墨家書家筭家術業以明亦自其館
没階雲來即席鱗次攢弁如星連襟成帷觀此可見當
日養士之制寛而教士之權一是以人才盛而藝術脩
經學廣而師儒重後則一切擯諸橋門之外而其人亦
自棄不復名其業於是道器兩亡而行能兼廢世教之
日衰有繇然也
　　通經為吏
漢武帝從公孫宏之議下至郡太守卒史皆用通一藝
以上者唐髙宗總章初詔諸司令史攷滿者限試一經
昔王粲作儒吏論以為先王博陳其教輔和民性使刀
筆之吏皆服雅訓竹帛之儒亦通文法故漢文翁為蜀
郡守選郡縣小吏開敏有材者張叔等十餘人親自飭
厲遣詣京師受業博士後漢欒巴為桂陽太守雖幹吏
卑末皆課令習讀程試殿最隨能升授吳顧邵為豫章
太守小吏資質佳者輒令就學擇其先進擢置右職而
梁任昉有厲吏人講學詩然則昔之為吏者皆曾執經
問業之徒心術正而名節修其舞文以害政者寡矣(宋/文)
(恪訥言天下未有舍/儒而可以為吏者)
東京之盛自期門羽林之士悉令通孝經章句貞觀之
時自屯營飛騎亦給博士使授以經有能通經者聽得
貢舉小人學道則易使也豈不然乎
周官太宰乃施典于邦國而陳其殷置其輔後鄭氏曰
殷衆也謂衆士也輔府史庶人在官者夫庶人在官而
名之曰輔先王不敢以厮役遇其人也重其人則人知
自重矣歐陽公集古録晉南鄉太守碑陰官屬何其多
邪葢通從史而盡列之當時猶於其間取士人故吏亦
清修其勢然爾
元史順帝紀至正六年四月命左右二司六部吏屬於
午後講習經史其時朝綱已弛人心將變雖有此令而
實無其益是以太祖實録言科舉初設上重其事凡民
間俊秀子弟皆得預選惟吏胥心術已壊不許應試(洪/武)
(四年七/月丁夘)又詔凡選舉毋録吏卒之徒(二十三年八月壬/申  唐書選舉志)
(言嘗為州縣小吏雖藝文可采勿舉重劉晏𫝊嘗言士/有爵禄則名重於利吏無榮進則利  於名  英宗實)
(録大理寺少卿張固嘗建論吏員鮮有不急/於利者不宜用為郡守朝廷是其言著為令)然而嘗與
羣臣言元初有憲官疾吏往候之憲官起扶杖而行因
以杖授吏吏拱手卻立不受憲官悟其意他日見吏謝
之吏曰某為屬吏非公家僮不敢避勞慮傷理體(五年/二月)
(壬/午)是則此輩中未嘗無正直之人顧上所以陶鎔成就
之者何如爾
陸子靜嘗言古者無流品之分而賢不肖之辨嚴後世
有流品之分而賢不肖之辨畧能於分别之中而寓作
成之意庶乎其得之矣
前明㑹典洪武二十六年定凡舉人出身第一甲第一
名從六品第二名第三名正七品賜進士及第第二甲
從七品賜進士出身第三甲正八品賜同進士出身而
一品衙門提控正七品出身二品衙門都吏從七品出
身一品二品衙門掾史典吏二品衙門令史正八品出
身其與進士不甚相逺也後乃立格以限其所至而吏
員之與科第髙下天淵矣故明初之制謂之三塗竝用
薦舉一塗也(天順二年十二月庚辰詔罷舉保經明行/修及賢良方正以言者謂其奔競冗濫無)
(禆實/用也)進士監生一塗也吏員一塗也或以科與貢為二
塗非也(從考試而得者/總謂之一塗)
永樂七年車駕在北京命兵部尚書署吏部事方賓簡
南京御史之才者召來賓奏御史張循理等二十八人
可用上問其出身賓言循理等二十四人繇進士監生
洪秉等四人由吏上曰用人雖不専一塗然御史國之
司直必有學識達治體亷正不阿乃可任之若刀筆吏
知利不知義知刻薄不知大體用之任風紀使人輕視
朝廷遂黜秉等為序班諭自今御史勿復用吏流品自
此分矣
宣徳三年三月丙戌勅諭吏部往時選用嚴慎吏員授
官者少比年吏典考滿嵗以千計不分賢否一概録用
亷能㡬何貪鄙塞路其可不精擇乎
蘇州況鍾松江黄子威二郡守竝有賢名而徐晞萬祺
皆累官至尚書
　
　
　
　
　
　
　
　日知録卷十七
欽定四庫全書
　日知録卷十八　　　　崑山　顧炎武　撰
　　祕書國史
漢時天子所藏之書皆令人臣得觀之故劉歆謂外則
有太常太史博士之藏内則有延閣廣内祕室之府而
司馬遷為太史令紬石室金匱之書劉向揚雄校書天
禄閣(揚雄答劉歆書自言為郎之嵗詔/賜筆墨錢六萬得觀書於石渠)班斿進讀羣書
上器其能賜以祕書之副東京則班固傅毅為蘭臺令
史竝典校書曹褒於東觀撰次禮事而安帝永初中詔
謁者劉珍及博士議郎四府掾吏五十餘人詣東觀校
定五經諸子𫝊記竇章之被薦黄香之受詔亦得至焉
(竇章傳是時學者稱東觀為老氏藏室道家蓬萊山太/僕鄧康遂薦章入東觀為校書郎  黄香𫝊初除郎中)
(肅宗詔香詣東觀/讀所未嘗見書)晉宋以下此典不廢左思王儉張纘
之流咸讀祕書載之史𫝊(晉左思為三都賦自以所見/不博求為祕書郎中  南齊)
(王儉遷祕書丞依七略撰七志四千卷永明三年於儉/宅開學士館悉以四部書充儉家  梁張纘為祕書郎)
(祕書郎有四員宋齊以來為甲族起家之選待次入補/其居職例數十百日便遷纘固求不徙欲徧觀閤内圖)
(籍/)而栁世隆至借給二千卷(南齊栁世隆性愛涉獵啓/太祖借祕閤書上給二千)
(卷/)唐則魏徵虞世南岑文本褚遂良顔師古皆為祕書
監選五品以上子孫工書者手書繕寫藏於内庫而𤣥
宗命𢎞文館學士元行沖通撰古今書目名為羣書四
録以陽城之好學至求為集賢院吏乃得讀之(陽城好/學貧不)
(能得書求為吏𨽻集賢院竊院中書讀之六年無所不/通  竇威為祕書郎秩滿當遷固守不調十餘嵗其學)
(業益廣祕段成式為祕書省/校書郎  閤書籍披閱皆徧)宋有史館昭文館集賢院
謂之三館太宗别建崇文院中為祕閤藏三館真本書
籍萬餘卷置直閣校理仁宗復命繕寫校勘以參知政
事一人領之書成藏於太清樓而范仲淹等嘗為提舉
且求書之詔無代不下故民間之書得上之天子而天
子之書亦往往𫝊之士大夫自洪武平元所收多南宋
以來舊本藏之祕府垂三百年無人得見而昔時取士
一史三史之科又皆停廢天下之士於是乎不知古司
馬遷之史記班固之漢書干寳之晉書栁芳之唐厯吳
競之唐春秋李燾之宋長編竝以當時流布至於㑹要
日厯之類南渡以來士大夫家亦多有之未嘗禁止明
則實録之進焚草於太液池藏真於皇史宬在朝之臣
非預纂修皆不得見而野史家𫝊遂得以孤行於世天
下之士於是乎不知今是雖以夫子之聖起於今世學
夏殷禮而無從學周禮而又無從也況其下焉者乎豈
非宻於禁史而疎於作人工於藏書而拙於敷教者邪
遂使帷囊同毁空聞七略之名冢壁皆殘不覩六經之
字嗚呼悕矣
　　十三經注疏
自漢以來儒者相𫝊但言五經而唐時立之學官則云
九經者三禮三傳分而習之故為九也其刻石國子學
則云九經并孝經論語爾雅宋時程朱諸大儒出始取
禮記中之大學中庸及進孟子以配論語謂之四書本
朝因之而十三經之名始立其先儒釋經之書或曰𫝊
或曰箋或曰解或曰學今通謂之注書則孔安國𫝊詩
則毛萇𫝊鄭元箋周禮儀禮禮記則鄭元注公羊則何
休學孟子則趙岐注皆漢人易則王弼注魏人繫辭韓
康伯注晉人論語則何晏集解魏人左氏則杜預注爾
雅則郭璞注榖梁則范甯集解皆晉人孝經則唐明皇
御注其後儒辨釋之書名曰正義今通謂之疏
舊唐書儒學𫝊太宗以經籍去聖久逺文字多訛謬詔
前中書侍郎顔師古攷定五經頒於天下又以儒學多
門章句繁雜詔國子祭酒孔穎達與諸儒撰定五經義
疏凡一百七十卷名曰五經正義令天下𫝊習髙宗紀
永徽四年三月壬子朔頒孔穎達五經正義於天下每
年明經令依此考試時但有易詩書禮記左氏春秋五
經永徽中賈公彦始撰周禮儀禮義疏宋史李至𫝊判
國子監上言五經書既已板行惟二傳二禮孝經論語
爾雅七經疏未修望令直講崔頤正孫奭崔偓佺等重
加讐校以備刋刻從之(今所行者榖梁唐楊士勛疏孝/經論語爾雅宋邢昺疏孟子孫)
(奭疏惟公羊疏不著/人名或云唐徐彦撰)今人但知五經正義為孔穎達作
不知非一人之書也新唐書穎達本𫝊云初穎達與顔
師古司馬才章王恭王琰受詔撰五經義訓百餘篇其
中不能無謬冗博士馬嘉運駮正其失詔更令裁定未
就永徽二年詔中書門下與國子三館博士𢎞文館學
士攷正之於是尚書左僕射于志寧右僕射張行成侍
中髙季輔就加増損書始布下
　　監本二十一史
宋時止有十七史今則并宋遼金元四史為二十一史
但遼金二史向無刻本南北齊梁陳周書人間𫝊者亦
罕故前人引書多用南北史及通鑑而不及諸書亦不
復采遼金者以行世之本少也嘉靖初南京國子監祭
酒張邦竒等請校刻史書欲差官購索民間古本部議
恐滋煩擾上命將監中十七史舊板攷對修補仍取廣
東宋史板付監遼金二史無板者購求善本翻刻十一
年七月成祭酒林文俊等表進至萬厯中北監又刻十
三經二十一史其板視南稍工而士大夫遂家有其書
厯代之事迹粲然於人間矣然校勘不精訛舛彌甚且
有不知而妄改者偶舉一二如魏書崔孝芬𫝊李彪謂
崔挺曰比見賢子謁帝㫖諭殊優今當為羣拜紀此三
國志陳羣𫝊中事(陳羣字長文紀之子時魯國孔融髙/才倨傲年在紀羣之間先與紀友後)
(與羣交更為紀拜彰古人用此事者非一北史陸卬𫝊/邢邵向與卬父子  交及見卭機悟博學乃謂子彰曰)
(以卿老蜯遂出明/珠意欲為羣拜紀)非為隱僻今所刻北史改云今當為
絶羣耳不知紀羣之為名而改紀為絶又倒其文此已
可笑(南北/板同)又如晉書華譚𫝊末云始淮南袁甫字公胄
亦好學與譚齊名今本誤於始字絶句左方跳行添列
一袁甫名題而再以淮字起行(南北/板同)齊王冏𫝊末云鄭
方者字子回此姓鄭名方即上文所云南陽處士鄭方
露版極諫而别叙其人與書及冏答書於後耳今乃跳
行添列一鄭方者三字名題(北板/無者)唐書李敬元𫝊末附
敬元弟元素今以敬元屬上文而弟元素跳行此不適
足以彰太學之無人而貽後來之姍笑乎(惟馮夢禎為/南祭酒手校)
(三國志猶不免/誤終勝他本)十三經中儀禮脫誤猶多士昏禮脫婿
授綏姆辭曰未教不足與為禮也一節十四字(賴有長/安石經)
(據以補此一節/而其注疏遂亡)鄉射禮脫士鹿中翿旌以獲七字士虞
禮脫哭止告事畢賓出七字特牲饋食禮脫舉觶者祭
卒觶拜長者答拜十一字少牢饋食禮脫以授尸坐取
簟興七字此則秦火之所未亡而亡於監刻矣至於歴
官任滿必刻一書以充餽遺此亦甚雅而鹵莽就工殊
不堪讀陸文裕(深/)金臺紀聞曰元時州縣皆有學田所
入謂之學租以供師生廩餼餘則刻書工大者合數處
為之故讐校刻畫頗有精者洪武初悉收上國學今南
監十七史諸書地理嵗月較工役竝存可識也今學既
無田不復刻書而有司間或刻之然祇以供餽贐之用
其不工反出坊本下工者不數見也(昔時入覲之官其/餽遺一書一帕而)
(已謂之書帕自萬/厯以後改用白金)聞之宋元刻書皆在書院山長主之
通儒訂之(主書院者謂之山長宋史理宗紀何基婺州/教授兼麗澤書院山長徐璣建寧府教授兼)
(建安書/院山長)學者則互相易而𫝊布之故書院之刻有三善
焉山長無事而勤於校讐一也不惜費而工精二也板
不貯官而易印行三也有右文之主出焉其復此非難
也而書之已為劣生刋改者不可得而正矣是故信而
好古則舊本不可無存多聞闕疑則羣書亦當竝訂此
非後之君子之責而誰任哉
舊唐書病其事之遺闕新唐書病其文之晦澁當兼二
書刻之為二十二史如宋魏諸國既各有書而復有南
史北史是其例也
　　張參五經文字
唐人以說文字林試士其時去古未逺開元以前未改
經文之日(唐書經籍志天寳三載詔集賢/學士衛包改古文尚書從今文)篆籀之學童
而習之今西安府所存唐睿宗書景龍觀鐘猶帶篆分
遺法至於宋人其去古益逺而為說日以鑿矣大厯中
張參作五經文字據說文字林刋正謬失甚有功於學
者開成中唐元度増補復作九經字様石刻在關中(今/西)
(安府/學)向無板本間有殘闕無别本可證近代有好事者
刻九經補字并屬諸生補此書之闕以意為之乃不知
此書特五經之文非經所有者不載而妄添經外之字
并及字書中汎博之訓予至關中洗刷元石其有一二
可識者顯與所補不同乃知近日學者之不肯闕疑而
妄作如此
山東人刻金石録於李易安後序紹興二年𤣥􁓶嵗壯
月朔不知壯月之出於爾雅(八月/為壯)而改為牡丹凡萬厯
以來所刻之書多牡丹之類也
　　别字
後漢書儒林書讖書非聖人所作其中多近鄙别字近
鄙者猶今俗用之字别字者本當為此字而誤為彼字
也今人謂之白字乃别音之轉
　　三朝要典
宋史蹇序辰𫝊紹聖中為起居郎中書舍人同修國史
疏言朝廷前日正司馬光等奸惡明其罪罰以告中外
惟變亂典刑改廢法度訕讟宗廟睥睨兩宮觀事攷言
實狀彰著然蹤迹深祕包藏禍心相去八年之間葢已
不可究質其章疏案牘散在有司若不彚輯而存之嵗
久必致淪失願悉討奸臣所言所行選官編類人為一
帙置之二府以示天下後世大戒遂命序辰及徐鐸編
類由是搢紳之禍無一得免者天啓中纂輯三朝要典
正用序辰之法
門戸之人其立言之指各有所借章奏之文互有是非
作史者兩收而竝存之則後之君子如執鏡以炤物無
所逃其形矣褊心之輩謬加筆削於此之黨則存其是
者去其非者於彼之黨則存其非者去其是者於是言
者之情隱而單辭得以勝之且如要典一書其言未必
盡非而其意别有所為繼此之為書者猶是也此國論
之所以未平而百世之下難乎其信史也崇禎帝批講
官李明睿之疏曰纂修實録之法惟在據事直書則是
非互見大哉王言其萬世作史之準繩乎
　　宻疏
唐武宗㑹昌元年十一月中書門下奏宰臣及公卿論
事行與不行須有明據或奏請允愜必見襃稱或所論
乖僻因有懲責在藩鎮上表必有批答居要官啓事自
有記注竝須昭然在人耳目或取舍存於堂案或與奪
形於詔勅前代史書所載奏議罔不由此近見實録多
載宻疏言不彰於朝聽事不顯於當時得自其家未足
為信今後實録所載章奏竝須朝廷共知者方得紀述
宻疏竝請不載如此則理必可法人皆向公愛憎之志
不行襃貶之言必信從之此雖出於李徳裕之私心然
其言不為無理自萬厯末年章疏一切留中抄𫝊但憑
閣掲天啓以來讒慝𢎞多嘖言彌甚予嘗親見大臣之
子追改其父之疏草而刻之以欺其人者欲使葢棺之
後重為奮筆之文逭遺議於後人侈先見於前事其為
誣罔甚於唐時故志之於書俾作史之君子詳察而嚴
斥之也
　　貼黄
章奏之冗濫至萬厯天啓之間而極至一疏而薦數十
人累二三千言不止皆枝蔓之辭崇禎帝英年御宇厲
精圖治省覽之勤批答之速近朝未有乃數月之後頗
亦厭之命内閣為貼黄之式(崇禎元/年三月)即令本官自撮疏
中大要不過百字黏附牘尾以便省覽此貼黄之所由
起也
宋葉夢得石林燕語曰唐制降勅有所更改以紙貼之
謂之貼黄葢勅書用黄紙則貼者亦黄紙也今奏狀劄
子皆白紙有意所未盡掲其要處以黄紙别書於後乃
謂之貼黄葢失之矣其表章略舉事目與日月道里見
於前及封皮者又謂之引黄
　　記注
古之人君左史記事右史記言所以防過失而示後王
記注之職其來尚矣唐太宗通曉古典尤重其事蘇冕
言貞觀中每日退朝後太宗與宰臣參議政事即令起
居郎一人執簡記録由是貞觀注記政事稱為畢備及
髙宗朝㑹端拱無言有司惟奏辭見二事其後許敬宗
李義甫用權多妄論奏恐史官直書其短遂奏令隨仗
便出不得備聞機務因為故事
舊唐書姚璹𫝊長夀二年遷文昌左丞同鳳閣鸞臺平
章事自永徽以後左右史惟得對仗承㫖仗下後謀議
皆不預聞璹以為帝王謨訓不可遂無紀述若不宣自
宰相史官無從得書乃表請仗下所言軍國政要宰相
一人専知撰録號為時政記每月封送史館宰相之撰
時政記自璹始也
　　四書五經大全
自朱子作大學中庸章句或問論語孟子集注之後黄
氏(榦字直卿號/勉齋先生)有論語通釋而采語録附於朱子章句
之下則始自真氏(徳秀字希元/號西山先生)名曰集義止大學一書
祝氏(洙字/宗道)乃倣而足之為四書附録後有蔡氏(模字仲/覺號覺)
(軒先/生)四書集疏趙氏(順孫號格/菴先生)四書纂疏吳氏(真子號/克齋先)
(生/)四書集成昔之論者病其泛溢於是陳氏(櫟字夀翁/號定宇先)
(生/)作四書發明胡氏(炳文字仲虎/號雲峯先生)作四書通而定宇之
門人倪氏(士毅字仲宏/號道川先生)合二書為一頗有刪正名曰四
書輯釋(有汪克寛序/至正丙戌)自永樂中命儒臣纂修四書大全
頒之學官而諸書皆廢倪氏輯釋今見於劉用章(剡/)所
刻四書通義中永樂中所纂四書大全特小有増刪其
詳其簡或多不如倪氏大學中庸或問則全不異而間
有舛誤(大學格致章或問是亦不待七十子喪而大義/已乖矣輯釋引漢書劉歆移太常書有曰及夫)
(子沒而微言絶七十子終而大義乖又孔子家語後序/中亦有此二句大全則去其所引劉歆書但云出家語)
(後序則失其本矣中庸九經章或問引賈捐之對元帝/語輯釋引漢書本𫝊文曰夫後宮色盛則賢者隠微佞)
(臣用事則諍臣杜口而文帝不行此捐之之言謂文帝/不聽後宮幸臣之請爾大全則改云元帝不行既不知)
(古書又不/辨語氣)至春秋大全則全襲元人汪克寛胡𫝊纂疏
(字徳輔隠居不仕以/十年之功為此書)但改其中愚按二字為汪氏曰及
添廬陵李氏等一二條而已詩經大全則全襲元人劉
瑾詩𫝊通釋(此書與胡𫝊纂/疏予今竝有之)而改其中愚按二字為安
成劉氏曰其三經後人皆不見舊書亦未必不因前人
也當日儒臣奉㫖修四書五經大全頒餐錢給筆札書
成之日賜金遷秩所費於國家者不知凡㡬將謂此書
既成可以章一代教學之功啓百世儒林之緒而僅取
已成之書抄謄一過上欺朝廷下誑士子唐宋之時有
是事乎豈非骨鯁之臣巳空於建文之代而制義初行
一時人士盡棄宋元以來所𫝊之實學上下相蒙以饕
禄利而莫之問也嗚呼經學之廢實自此始後之君子
欲掃而更之亦難乎其為力矣
　　書𫝊㑹選
洪武二十七年四月丙戌詔徵儒臣定正宋儒蔡氏書
傳上以蔡氏書𫝊日月五星運行與朱子詩𫝊不同及
其他注說與番陽鄒季友所論間亦有未安者遂詔徵
天下儒臣定正之命翰林院學士劉三吾等總其事凡
蔡氏𫝊得者存之失者正之又采諸家之說足其未備
九月癸丑書成賜名書傳㑹選命禮部頒行天下今按
此書若堯典謂天左旋日月五星違天而右轉(陳氏/祥道)髙
宗彤日謂祖庚繹于髙宗之廟(金氏/履祥)西伯戡黎謂是武
王(金/氏)洛誥惟周公誕保文武受命惟七年謂周公輔成
王之七年(張氏闕/陳氏櫟)皆不易之論(又如禹貢厥賦貞主蘇/氏軾謂賦與田正相當)
(涇屬渭汭主孔𫝊水北曰汭太甲自周有終主金氏謂/周當作君多方不克開于民之麗主葉氏  陳氏櫟謂)
(古者治獄以附罪為麗皆可從然所采既博亦或失當/如金縢周公居東謂孔氏以為東征非是至洛誥又取)
(東征之說/自相牴牾)每𫝊之下繫以經文及𫝊音釋於字音字體
字義辯之甚詳其𫝊中用古人姓字古書名目必具出
處兼亦攷證典故葢宋元以來諸儒之規模猶在而其
為此書者皆自幼為務本之學非由八股發身之人故
所著之書雖不及先儒而尚有功於後學至永樂中修
尚書大全不惟刪去異說并音釋亦不存矣愚嘗謂自
宋之末造以至有明之初年經術人才於斯為盛自八
股行而古學棄大全出而經說亡十族誅而臣節變洪
武永樂之間亦世道升降之一㑹矣
　　内典
古之聖人所以教人之說其行在孝弟忠信其職在灑
埽應對進退其文在詩書禮易春秋其用之身在出處
去就交際其施之天下在政令教化刑罰雖其和順積
中而英華發外(樂/記)亦有體用之分然竝無用心於内之
說自老莊之學行於戰國之時而外義者告子也外天
下外物外生者莊子也於是髙明之士厭薄詩書以為
此先王所以治天下之糟粕而佛氏晚入中國其所言
清淨慈悲之說適有以動乎世人之慕嚮者六朝諸君
子從而好之其𫝊寖盛後之學者遂謂其書為内典(内/典)
(字見册府元龜引唐㑹要開成二年二/月王彦進准宣索内典目録十二巻)推其立言之㫖
不將内釋而外吾儒乎夫内釋而外吾儒此自緇流之
語豈得士人亦云爾乎
黄氏日抄云論語曽子三省章集注載尹氏曰曽子守
約故動必求諸身語意已足矣又載謝氏曰諸子之學
皆出於聖人其後愈逺而愈失其真獨曽子之學専用
心於内故𫝊之無弊夫心所以具衆理而應萬事正其
心者正欲施之治國平天下孔門未有専用心於内之
說也用心於内近世禪學之說耳象山陸氏因謂曽子
之學是裏面出來其學不𫝊諸子是外面入去今𫝊於
世者皆外入之學非孔子之真遂於論語之外自謂得
不𫝊之學凡皆源於謝氏之說也後有朱子當於集注
中去此一條
褚少孫補滑稽𫝊以𫝊記雜說為外家是以六經為内
也東漢儒者則以七緯為内學六經為外學(後漢書方/術𫝊自是)
(習為内學注内學謂圖讖之書也其事祕宻故稱内外/逸民𫝊博通内外圖典  魏志管寧傳張臶學兼内)
舉圖讖之文一歸之性與天道不可得聞(後漢書桓譚/𫝊天道性命)
(聖人所難言也自子貢以/下不可得聞指謂讖記)而今百世之下曉然皆悟其
非今之所謂内學則又不在圖讖之書而移之釋氏矣
　　心學
黄氏日抄解尚書人心惟危道心惟微惟精惟一允執
厥中一章曰此章本堯命舜之辭舜申之以命禹而加
詳焉耳堯之命舜曰允執厥中今舜加危微精一之語
於允執厥中之上所以使之審擇而能執中者也此訓
之之辭也皆主於堯之執中一語而發也堯之命舜曰
四海困窮天禄永終今舜加無稽之言勿聽以至敬修
其可願於天禄永終之上又所以警切之使勿至於困
窮而永終者也此戒之之辭也皆主於堯之永終二語
而發也執中之訓正說也永終之戒反說也葢舜以昔
所得於堯之訓戒并其平日所嘗用力而自得之者盡
以命禹使知所以執中而不至於永終耳豈為言心設
哉近世喜言心學舍全章本㫖而獨論人心道心甚者
單摭道心二字而直謂即心是道葢陷於禪學而不自
知其去堯舜禹授受天下之本㫖逺矣蔡九峯之作書
𫝊述朱子之言曰古之聖人將以天下與人未嘗不以
治之之法而并𫝊之可謂深得此章之本㫖九峯雖亦
以是明帝王之心而心者治國平天下之本其說固理
之正也其後進此書𫝊於朝者乃因以三聖𫝊心為說
世之學者遂指此書十六字為𫝊心之要而禪學者借
以為據依矣愚按心不待𫝊也流行天地間貫徹古今
而無不同者理也理具於吾心而驗於事物心者所以
統宗此理而别白其是非人之賢否事之得失天下之
治亂皆於此乎判此聖人所以致察於危微精一之間
而相傳以執中之道使無一事之不合於理而無有過
不及之偏者也禪學以理為障而獨指其心曰不立文
字單𫝊心印聖賢之學自一心而達之天下國家之用
無非至理之流行明白洞達人人所同歴千載而無間
者何𫝊之云俗說浸淫雖賢者或不能不襲用其語故
僭書其所見如此
中庸章句引程子之言曰此篇乃孔門𫝊授心法亦是
借用釋氏之言不無可酌
論語一書言心者三曰七十而從心所欲不踰矩曰回
也其心三月不違仁曰飽食終日無所用心乃操則存
舍則亡之訓門人未之記而獨見於孟子夫未學聖人
之操心而驟語夫從心此即所謂飽食終日無所用心
而旦晝之所為有牿亡之者矣
唐仁卿(名伯元澄海人萬厯甲戌進/士官至吏部文選司郎中)答人書曰自新學
興而名家著其冐焉以居之者不少然其言學也則心
而已矣元聞古有學道不聞學心古有好學不聞好心
心學二字六經孔孟所不道今之言學者葢謂心即道
也而元不解也何也危微之㫖在也雖上聖而不敢言
也今人多怪元言學而遺心孰若執事責以不學之易
了而元亦可以無辭於執事子曰有能一日用其力於
仁矣乎又曰一日克己復禮又曰終日乾乾行事也元
未能也孔門諸子日月至焉夫子猶未許其好學而況
乎日至未能也謂之不學可也但未知執事所謂學者
果仁邪禮邪事邪抑心之謂邪外仁外禮外事以言心
雖執事亦知其不可執事之意必謂仁與禮與事即心
也用力於仁用力於心也復禮復心也行事行心也則
元之不解猶昨也謂之不學可也又曰孳孳為善者心
孳孳為利者亦未必非心危乎心哉判吉凶别人禽雖
大聖猶必防乎其防而敢言心學乎心學者以心為學
也以心為學是以心為性也心能具性而不能使心即
性也是故求放心則是求心則非求心則非求於心則
是我所病乎心學者為其求心也心果待求必非與我
同類心果可學則以禮制心以仁存心之言毋乃為心
障與(衛蒿曰從心不踰矩孔子至七十時方敢以此自/信而今之學者未可與立而欲語從心率天下之)
(人而禍仁義/必斯言也)
論語仁者安仁集注謝氏曰仁者心無内外逺近精粗
之間非有所存而自不亡非有所理而自不亂此皆莊
列之言非吾儒之學太甲曰顧諟天之明命子曰回之
為人也擇乎中庸得一善則拳拳服膺而弗失之矣故
曰操則存舍則亡不待存而自不亡者何人哉
　　舉業
林文恪(材/)福州府志曰余好問長老前輩時事或為余
言林尚黙(名誌閩縣人永樂壬辰進士鄉試/㑹試皆第一殿試一甲第二名)方游鄉序
為弟子員即自負其才當冠海内士云然攷其時試諸
生者則楊文貞金文靖二公也夫尚黙當時所習特舉
子業耳而楊金二學士皆文章宿老蔚為儒宗尚黙乃
能必之二公若合符節何哉當是時也學出於一上以
是取之下以是習之譬作車者不出門而知適四方之
合轍也正徳末異說者起以利誘後生使從其學毁儒
先詆𫝊注殆不啻弁髦矣由是學者倀倀然莫知所從
欲從其舊說則恐或主新說從其新說則又不忍遽棄
𫝊注也已不能自必況於人乎嗚呼士之懐瑾握瑜範
馳驅而不遇者可勝道哉是故射無定鵠則羿不能巧
學無定論則游夏不能工欲道徳一風俗同其必自大
人不倡游言始
又曰近日講學之輩彌近理而大亂真士附其門者皆
取榮名於是一唱百和如伐木者呼邪許然徐而叩之
不過徼捷徑於終南而其中實莫之能省也
東鄉艾南英皇明今文待序曰嗚呼制舉業中始為禪
之說者誰與原其始葢由一二聰明才辯之徒厭先儒
敬義誠明窮理格物之說樂簡便而畏繩束其端肇於
宋南渡之季而慈湖楊氏之書為最著國初功令嚴宻
匪程朱之言弗遵也葢至摘取良知之說而士稍異學
矣然予觀其書不過師友講論立教明宗而已未嘗以
入制舉業也其徒龍谿(王/畿)緒山(錢徳/洪)闡明其師之說而
又過焉亦未嘗以入制舉業也龍谿之舉業不𫝊陽明
緒山班班可攷矣衡較其文持詳矜重若未始肆然欲
自異於朱氏之學者然則今之為此者誰為之始與吾
姑為隠其姓名而又詳乙注其文使學者知以宗門之
糟粕為舉業之俑者自斯人始(萬厯丁丑/科楊起元)嗚呼降而為
𫝊燈於彼教初說其淺深相去已逺矣又況附㑹以援
儒入墨之輩其鄙陋可勝道哉今其大㫖不過曰耳自
天聰目自天明猶告子曰生之謂性而已及其厭窮理
格物之迂而去之猶告子曰不得於言勿求於心而已
任其所之而㝠行焉未有不流於小人之無忌憚者此
中庸所以言性不言心孟子所以言心而必原之性大
學所以言心而必曰正其心吾將有所論著而姑言其
槩如此學者可以廢然返矣
又曰嘉靖中姚江之書雖盛行於世而士子舉業尚謹
守程朱無敢以禪竄聖者自興化華亭兩執政尊王氏
學於是隆慶戊辰論語程義首開宗門(破題見下是年/主考李春芳興)
(化縣/人)此後浸淫無所底止科試文字大半剽竊王氏門
人之言陰詆程朱
坊刻中有偽作羅倫致知在格物一篇其破題曰良知
者廓於學者也按羅文毅中成化二年進士當時士無
異學使果有此文則良知之說始於彝正不始於伯安
矣況前人作破亦無此體(舊日文字破題或二句或三/句必盡題意嘉靖八年主司)
(變體剏為輕佻之格孔子聖之時者也程文破/云聖人者立大中者也試録一出士論譁然)以其為
先朝名臣而借之耳
　　破題用莊子
五經無真字始見於老莊之書老子曰其中有精其精
甚真莊子漁父篇孔子愀然曰敢問何謂真客曰真者
精誠之至也(荀子真積力久亦是此意真/黄庭經曰積精累氣以為)大宗師篇曰
而已反其真而我猶為人猗列子曰精神離形各歸其
真故謂之鬼鬼歸也歸其真宅漢書楊王孫𫝊曰死者
終身之化而物之歸者也歸者得至化者得變是物各
反其真也說文曰真僊人變形登天也徐氏繫𫝊曰眞
者仙也化也從匕匕即化也反人為亡從目從匕入其
所乗也(人老則近於死故老字從匕既/死則反其真故真字亦從匕)以生為寄以死
為歸於是有真人真君真宰之名秦始皇曰吾慕真人
自謂真人不稱朕魏太武改元太平真君而唐𤣥宗詔
以四子之書謂之真經皆本乎此也後世相傳乃遂與
假為對李斯上秦王書夫擊甕叩缻彈筝搏髀而歌呼
嗚嗚快耳目者真秦之聲也韓信請為假王髙帝曰大
丈夫定諸侯即為真王耳何以假為又更東垣曰真定
竇融上光武書曰豈可背真舊之主事姦偽之人而與
老莊之言真亦微異其指矣(今謂真古曰實今謂假古/曰偽左傳襄十八年使乗)
(車者左實右偽以斾先輿曳柴而從之所假王猶假/君假相國唐人謂之借職是也今人之  謂假亦非)宋
諱𤣥以真代之故廟號曰真宗𤣥武七宿改為真武𤣥
㝠改為真㝠𤣥枵改為真枵崇文總目謂太𤣥經為太
真則猶未離其本也隆慶二年㑹試為主考者厭五經
而喜老莊黜舊聞而崇新學首題論語子曰由誨汝知
之乎一節其程文破云聖人教賢者以真知在不昧其
心而已(莊子大宗師篇且有真人而後有真知/列子仲尼篇無樂無知是真樂真知)始明以
莊子之言入之文字自此五十年間舉業所用無非釋
老之書彗星掃北斗文昌而御河之氷變為赤血矣崇
禎時始申舊日之禁而士大夫皆幼讀時文習染已久
不經之字搖筆輒來正如康崑崙所受鄰舍女巫之邪
聲非十年不近樂器未可得而絶也雖然以周元公道
學之宗而其為書猶有所謂無極之真者吾又何責乎
今之人哉(羅氏困知記謂無極之真二五之精妙合而/凝太極與陰陽五行非二物也不當言合又)
(言通書未嘗/一語及無極)
孟子言所不慮而知者其良知也下文明指是愛親敬
長若夫因嚴以教敬因親以教愛則必待學而知之者
矣今之學者明用孟子之良知暗用莊子之真知
　　科場禁約
萬厯三十一年(闕/)月禮部尚書馮琦上言頃者皇上納
都給事中張問達之言正李贄惑世誣民之罪盡焚其
所著書其崇正闢邪甚盛舉也臣竊惟國家以經術取
士自五經四書二十一史通鑑性理諸書而外不列於
學官而經書𫝊注又以宋儒所訂者為準此即古人罷
黜百家獨尊孔氏之㫖自人文向盛士習寖漓始而厭
薄平常稍趨纖靡纖靡不已漸騖新竒新竒不已漸趨
詭僻始猶附諸子以立幟今且尊二氏以操戈背棄孔
孟非毁朱程惟南華西竺之語是宗是競以實為空以
空為實以名教為桎梏以紀綱為贅疣以放言髙論為
神竒以蕩軼規矩掃滅是非亷恥為廣大取佛書言心
言性略相近者竄入聖言取聖經有空字無字者强同
於禪教語道既為蹖駮論文又不成章世道潰於狂瀾
經學㡬為榛莽臣請坊間一切新說曲議令地方官雜
燒之生員有引用佛書一句者廩生停廩一月増附不
許幇補三句以上降黜中式墨巻引用佛書一句者勒
停一科不許㑹試多者黜革(二十八年禮科摘湖廣舉/人董以修四書義有無去)
(無住出世住世/語罰停五科)伏乞天語申飭斷在必行自古有仙佛
之世聖學必不明世運必不盛即能實詣其極亦與國
家無益何況襲咳唾之餘以自葢其名利之跡者乎夫
道術之分久矣自西晉以來於吾道之外别為二氏自
南宋以來於吾道之中自分兩岐又其後則取釋氏之
精藴而陰附於吾道之内又其後則尊釋氏之名法而
顯出於吾道之外非聖主執中建極羣工一徳同風世
運之流未知所届上曰祖宗維世立教尊尚孔子明經
取士表章宋儒近日學者不但非毁宋儒漸至詆譏孔
子埽滅是非蕩棄行檢復安得節義忠孝之士為朝廷
用覽卿等奏深於世教有裨可開列條欵奏來仙佛原
是異術宜在山林獨修有好尚者任其解官自便自此
稍為釐正然而舊染既深不能盡滌又在位之人多以
䕶惜士子科名為陰徳亦不甚摘發也至於末年詭僻
彌甚
新學之興人皆土苴六經因而不讀𫝊注崇禎三年浙
江鄉試題乂用明俊民用章上文嵗月日時無易𫝊曰
不失其時也第三名龔廣生文誤以為厯家一日十二
時之時而取冠本經刻為程文九年應天鄉試題王請
大之至文王一怒而安天下之民内有以遏徂莒注曰
莒詩作旅衆也謂宻人侵阮徂共之衆也第二十三名
周天一文誤以為春秋莒人之莒亦得中式部科不聞
磨勘詔令之不行至此
　　朱子晚年定論
宋史陸九淵傳初九淵嘗與朱熹㑹鵞湖論辨所學多
不合及熹守南康九淵訪之熹與至白鹿洞九淵為講
君子小人喻義利一章聽者至有泣下熹以為切中學
者隠微深痼之病至於無極而太極之辯則貽書往來
論難不置焉
王文成(守仁/)所輯朱子晚年定論今之學者多信之不
知當時羅文莊(欽順/)已嘗與之書而辯之矣其書曰詳
朱子定論之編葢以其中嵗以前所見未真及晚年始
克有悟乃於其論學書牘三數十巻之内摘此三十餘
條其意皆主於向裏者以為得於既悟之餘而斷其為
定論斯其所擇宜亦精矣第不知所謂晚年者斷以何
年為定偶攷得何叔京氏卒於淳熙乙未時朱子年方
四十有六後二年丁酉而論孟集注或問始成今有取
於答何書者四通以為晚年定論至於集注或問則以
為中年未定之說竊恐攷之欠詳而立論之太果也又
所取答黄直卿一書監本止云此是向來差誤别無定
本二字今所編増此二字而序中又變定字為舊字却
未詳本字所指朱子有答呂東萊一書嘗及定本之說
然非指集注或問也凡此愚皆不能無疑顧猶未足深
論竊以執事天資絶世而日新不已向來恍若有悟之
後自以為證諸五經四子沛然若決江河而放諸海又
以為精明的確洞然無復可疑某固信其非虚語也然
又以為獨於朱子之說有相牴牾揆之於理容有是邪
他說固未敢請嘗讀朱子文集其第三十二巻皆與張
南軒答問書内第四書亦自以為其於實體似益精明
因復取凡聖賢之書以及近世諸老先生之遺語讀而
驗之則又無一不合葢平日所疑而未白者今皆不待
安排往往自見灑落處與執事之所自序者無一語不
相似也書中發其所見不為不明而巻末一書提綱振
領尤為詳盡竊以為千聖相傳之心學殆無以出此矣
不知何故獨不為執事所取無亦偶然也邪若以此二
書為然則論孟集注學庸章句或問不容别有一般道
理如其以為未合則是執事精明之見決與朱子異矣
凡此三十餘條者不過姑取之以證成髙論而所謂先
得我心之所同然者安知不有毫釐之不同者為祟於
其間以成牴牾之大隙哉又執事於朱子之後特推草
廬吳氏以為見之尤真而取其一說以附三十餘條之
後竊以草廬晚年所見端的與否良未易知葢吾儒昭
昭之云釋氏亦毎言之毫釐之差正在於此即草廬所
見果有合於吾之所謂昭昭者安知非其四十年間鑽
研文義之效殆所謂真積力久而豁然貫通者也葢雖
以明道先生之髙明純粹又蚤獲親炙於濓溪以發其
吟風弄月之趣亦必反求諸六經而後得之但其所稟
鄰於生知聞一以知十與他人極力於鑽研者不同耳
又安得以前日之鑽研文義為非而以墮此科臼為悔
夫得魚㤀筌得兔忘蹄(出莊子蹄古罤/字通兔罥也)可也矜魚兔之
獲而反追咎筌蹄以為多事其可乎哉東筦陳建作學
蔀通辯取朱子年譜行狀文集語類及與陸氏兄弟往
來書札逐年編輯而為之辯曰朱陸早同晚異之實二
家譜集具載甚明(黄氏日鈔曰朱子答陸子夀書反復/論喪祭之禮答陸子美書辯詰太極)
(西銘至再而止答陸子靜書辯詰尤切其條理有未明/而不能盡人言者凡七終又隨條註釋斥其空疎杜撰)
(且云如曰未然各尊所聞各/行所知可矣書亦於此而止)近世東山趙汸對江右六
君子䇿乃云朱子答項平父書有去短集長之言(此特/朱子)
(謙已誨人之辭未嘗/教人為陸氏之學也)豈鵞湖之論至是而有合邪使其
合并於晚嵗則其微言精義必有契焉而子靜則既往
矣此朱陸早異晚同之說所萌芽也程篁墩(敏政/)因之
乃著道一編分朱陸異同為三節始焉如氷炭之相反
中焉則疑信之相反終焉若輔車之相倚朱陸早異晚
同之說於是乎成矣王陽明因之遂有朱子晚年定論
之録専取朱子議論與象山合者與道一編輔車之說
正相唱和矣凡此皆顛倒早晚以彌縫陸學而不顧矯
誣朱子誑誤後學之深故今編年以辯而二家早晚之
實近儒顛倒之弊舉昭然矣又曰朱子有朱子之定論
象山有象山之定論不可强同専務虚靜完養精神此
象山之定論也主敬涵養以立其本讀書窮理以致其
知身體力行以踐其實三者交修竝盡此朱子之定論
也乃或専言涵養或専言窮理或止言力行則朱子因
人之教因病之藥也今乃指専言涵養者為定論以附
合於象山其誣朱子甚矣又曰趙東山所云葢求朱陸
生前無可同之實而沒後乃臆料其後㑹之必同本欲
安排早異晚同乃至說成生異死同可笑可笑(按子靜/卒後朱)
(子與詹元善書謂其說頗行於江湖間損賢者之志而/益愚者之過不知此禍何時而已葢已逆知後人宗陸)
(氏者之弊而東山輩不攷此/書强欲附㑹之以為同何邪)如此豈不適所以彰朱陸
平生之未嘗同適自彰其牽合欺人之弊奈何近世咸
信之而莫能察也昔裴延齡掩有為無指無為有以欺
人主陸宣公謂其愚弄朝廷甚於趙髙指鹿為馬今篁
墩輩分明掩有為無指無為有以欺弄後學豈非吾道
中之延齡哉又曰昔韓絳呂惠卿代王安石執政時號
絳為𫝊法沙門惠卿為䕶法善神愚謂近日繼陸學而
興者王陽明是𫝊法沙門程篁墩則䕶法善神也(此書/於朱)
(陸二家同異攷之極為精詳而世人不知但知其有皇/明通紀又不知通紀乃梁文康儲之弟億所作而託名)
(於清/瀾也)宛平孫承澤謂陽明所編其意欲借朱子以攻朱
子且吾夫子以天縱之聖不以生知自居而曰好古敏
求曰多聞多見曰博聞約禮至老删述不休猶欲假年
學易朱子一生效法孔子進學必在致知涵養必在主
敬徳性在是問學在是如謬以朱子為支離為晚悔則
是吾夫子所謂好古敏求多聞多見博文約禮皆早年
之支離必如無言無知無能為晚年自悔之定論也以
此觀之則晚年定論之刻真為陽明舞文之書矣葢自
𢎞治正徳之際天下之士厭常喜新風氣之變已有所
自來而文成以絶世之資倡其新說鼓動海内(文成與/胡端敏)
(世寧鄉試同年一日謂端敏公曰公人傑也第少/講學端敏答曰某何敢望公但恨公多講學耳)嘉靖
以後從王氏而詆朱子者始接踵於人間而王尚書(世/)
(貞/)發䇿謂今之學者偶有所窺則欲盡發先儒之說而
出其上不學則借一貫之言以文其陋無行則逃之性
命之鄉以使人不可詰此三言者盡當日之情事矣故
王門髙弟為泰州(王/艮)龍溪(王/畿)二人泰州之學一𫝊而為
顔山農(均/)再𫝊而為羅近溪(汝/芳)趙大洲(貞/吉)龍溪之學一
𫝊而為何心隠(本名梁/汝元)再傳而為李卓吾(贄/)陶石簣(望/齡)
昔范武子論王弼何晏二人之罪深於桀紂以為一世
之患輕厯代之害重自喪之惡小迷衆之罪大而蘇子
瞻謂李斯亂天下至於焚書坑儒皆出於其師荀卿髙
談異論而不顧者也困知之記學蔀之編固今日中流
之砥柱矣
姑蘇志言姚榮國(廣孝/)著書一巻名曰道餘録専詆程
朱(實録本傳言廣孝著道餘/録詆訕先儒為君子所鄙)少師亡後其友張洪謂人
曰少師於我厚今死矣無以報之但每見道餘録輒為
焚棄少師之才不下於文成而不能行其說者少師當
道徳一風俗同之日而文成在世衰道微邪說又作之
時也
嘉靖二年㑹試發䇿(考試官蔣文定/冕石文介珤)謂朱陸之論終以
不合而今之學者顧欲强而同之豈樂彼之徑便而欲
陰詆吾朱子之學與究其用心其與何澹陳賈輩亦豈
大相逺與至筆之簡册公私詆訾以求售其私見禮官
舉祖宗朝故事燔其書而禁斥之得無不可乎(成祖實/録永樂)
(二年鄱陽人朱季友詣闕獻所著書詆毁宋儒上怒/遣行人押赴饒州㑹司府縣官杖之盡焚其所著書)當
日在朝之臣有能持此論者涓涓不塞終為江河有世
道之責者可無履霜堅氷之慮
以一人而易天下其流風至於百有餘年之久者古有
之矣王夷甫之清談王介甫之新說(宋史林之竒言昔/人以王何清談之)
(罪甚於桀紂本朝靖康禍亂攷/其端倪王氏實負王何之責)其在於今則王伯安之
良知是也孟子曰天下之生久矣一治一亂撥亂世反
之正豈不在於後賢乎
　　竊書
漢人好以自作之書而托為古人張霸百二尚書衛宏
詩序之類是也晉以下人則有以他人之書而竊為已
作郭象莊子注何法盛晉中興書之類是也若有明一
代之人其所著書無非竊盜而已
世說曰初注莊子者數十家莫能究其㫖要向秀於舊
注外為解義妙析竒致大暢𤣥風唯秋水至樂二篇未
竟而秀卒秀子幼義遂零落然猶有别本郭象者為人
薄行有儁才見秀義不𫝊於世遂竊以為已注乃自注
秋水至樂二篇又易馬蹄一篇其餘衆篇或定㸃文句
而已後秀義别本出故今有向郭二莊今代之人但有
薄行而無儁才不能通作者之意其盜竊所成之書必
不如元本名為鈍賊何辭
舊唐書姚班嘗以其曽祖察所撰漢書訓纂多為後之
注漢書者隠沒名字將為已說班乃撰漢書紹訓四十
巻以發明舊義行於代吾讀有明𢎞治以後經解之書
皆隠沒古人名字將為已說者也
　　勘書
凡勘書必用能讀書之人偶見焦氏易林舊刻有曰環
緒倚鉏乃環堵之誤注云緒疑作佩井堙水刋乃木刋
之誤注云刋疑當作利失之逺矣幸其出於前人雖不
讀書而猶遵守本文不敢輒改茍如近世之人據臆改
之則文益晦義益舛而𫝊之後日雖有善讀者亦茫然
無可尋求矣然則今之坊刻不擇其人而委之讐勘豈
不為大害乎
梁簡文帝長安道詩金椎抵長樂複道向宜春是用漢
書賈山傳隠以金椎樹以青松為馳道之麗至於此三
輔決録長安十二門三塗洞開隠以金椎周以林木左
出右入為往來之徑(水經/注同)今誤作金槌而又改為椎輪
唐閻朝隠送金城公主適西蕃詩還將貴公主嫁與傉
檀王是用晉書載記河西王秃髮傉檀今誤作耨檀而
又改為褥氊比於金根車之改金銀而又甚焉者矣
莊子嬰兒生無石師而能言一本作所師葢魏晉以後
寫書多有作草者故以所而訛石也
　　改書
東坡志林曰近世人輕以意改書鄙淺之人好惡多同
故從而和之者衆遂使古書日就訛舛深可忿疾孔子
曰吾猶及史之闕文也自予少時見前輩皆不敢輕改
書故蜀本大字書皆善本
漢書藝文志曰古者書必同文不知則闕問諸故老至
於衰世是非無正人用其私故孔子曰吾猶及史之闕
文也今亡矣夫葢傷其寖不正是知穿鑿之弊自漢已
然故有行賂改蘭臺漆書以合其私者矣
萬厯間人多好改竄古書人心之邪風氣之變自此而
始且如駱賔王為徐敬業討武氏檄本出舊唐書其曰
偽臨朝武氏者敬業起兵在光宅元年九月武氏但臨
朝而未革命也近刻古人改作偽周武氏不察檄中所
云包藏禍心睥睨神器乃是未篡之時故有是言(越六/年天)
(授元年九月始/改國號日周)其時廢中宗為廬陵王而立相王為皇
帝故曰君之愛子幽之於别宮也不知其人不論其世
而輒改其文繆種流傳至今未已又近日盛行詩歸一
書尤為妄誕魏文帝短歌行長吟永歎思我聖考聖考
謂其父武帝也改為聖老評之曰聖老字竒舊唐書李
泌對肅宗言天后有四子長曰太子𢎞監國而仁明孝
悌天后方圖稱制乃鴆殺之以雍王賢為太子賢自知
不免與二弟日侍於父母之側不敢明言乃作黄臺瓜
辭令樂工歌之冀天后悟而哀愍其辭曰種瓜黄臺下
瓜熟子離離一摘使瓜好再摘使瓜稀三摘猶尚可四
摘抱蔓歸而太子賢終為天后所逐死於黔中其言四
摘者以況四子也以為非四之所能盡而改為摘絶此
皆不考古而肆臆之說豈非小人而無忌憚者哉
　　易林
易林疑是東漢以後人撰而託之焦延夀者延夀在昭
宣之世(漢書京房𫝊曰延夀以好學得幸梁王王共其/資用令極意學學既成為郡史察舉補小黄令)
(按此梁敬王定國也以昭帝始元二/年嗣四十年薨當元帝之初元三年)其時左氏未立學
官今易林引左氏語甚多又往往用漢書中事如曰彭
離濟東遷之上庸事在武帝元鼎元年曰長城既立四
夷賔服交和結好昭君是福事在元帝竟寧元年曰火
入井口楊芒生角犯厯天門窺見太微登上玉牀似用
李尋𫝊語曰新作初陵踰陷難登似用成帝起昌陵事
又曰劉季發怒命滅子嬰又曰大蛇當路使季畏懼則
又非漢人所宜言也
　
　
　
　
　
　日知録巻十八
欽定四庫全書
　日知録巻十九　　　　崑山　顧炎武　撰
　　文須有益於天下
文之不可絶於天地間者曰明道也紀政事也察民隱
也樂道人之善也若此者有益於天下有益於將來多
一篇多一篇之益矣若夫怪力亂神之事無稽之言勦
襲之說䛕佞之文若此者有損於己無益於人多一篇
多一篇之損矣
　　文不貴多
二漢文人所著絶少史於其𫝊末每云所著凡若干篇
惟董仲舒至百三十篇而其餘不過五六十篇或十數
篇或三四篇史之録其數盖稱之非少之也乃今人著
作則以多為富夫多則必不能工即工亦必不皆有用
於世其不𫝊宜矣
西京尚辭賦故漢書藝文志所載止詩賦二家其諸有
名文人陸賈賦止三篇賈誼賦止七篇枚乗賦止九篇
司馬相如賦止二十九篇兒寛賦止二篇司馬遷賦止
八篇王褒賦止十六篇揚雄賦止十二篇而最多者則
淮南王賦八十二篇枚臯賦百二十篇而于枚臯傳云
臯為文侯受詔輒成故所賦者多司馬相如善為文而
遲故所作少而善于臯臯賦辭中自言為賦不如相如
其文骩骳曲隨其事皆得其意頗詼笑不甚閑靡凡可
讀者不二十篇其尤嫚戲不可讀者尚數十篇是辭賦
多而不必善也東漢多碑誄書序論難之文又其時崇
重經術復多訓詁凡𫝊中録其篇數者四十九人其中
多者如曹褒應劭劉陶蔡邕荀爽王逸各百餘篇少者
盧植六篇黄香五篇劉騊駼崔烈曹衆曹朔各四篇桓
彬三篇而于鄭元𫝊云元依論語作鄭志八篇所注諸
經百餘萬言通人頗譏其繁是解經多而不必善也
秦延君說堯典篇目兩字之說十餘萬言但說曰若稽
古三萬言(桓譚/新論)此顔之推家訓所謂鄴下諺云博士買
驢書券三紙未有驢字者也(陸游詩文辭博士書驢/券職事參軍判馬曹)
文以少而盛以多而衰以二漢言之東都之文多于西
京而文衰矣以三代言之春秋以降之文多于六經而
文衰矣(如惠施五車其書/竟無一篇𫝊者)記曰天下無道則言有枝葉
隋志載古人文集西京惟劉向六巻揚雄劉歆各五巻
為至多矣他不過一巻二巻而江左梁簡文帝至八十
五巻元帝至五十二巻沈約至一百一巻所謂雖多亦
奚以為
　　著書之難
子書自孟荀之外如老莊管商申韓皆自成一家言至
呂氏春秋淮南子則不能自成故取諸子之言彚而為
書此子書之一變也今人書集一一盡出其手必不能
多大抵如呂覽淮南之類耳其必古人之所未及就後
世之所不可無而後為之庶乎其𫝊也與
宋人書如司馬温公資治通鑑馬貴與文獻通考皆以
一生精力成之遂為後世不可無之書而其中小有舛
漏尚亦不免若後人之書愈多而愈舛漏愈速而愈不
傳所以然者其視成書太易而急於求名故也
伊川先生晚年作易𫝊成門人請授先生曰更俟學有
所進子不云乎忘身之老也不知年數之不足也俛焉
日有孳孳斃而後已
　　直言
張子有云民吾同胞今日之民吾與達而在上位者之
所共也救民以事此達而在上位者之責也救民以言
此亦窮而在下位者之責也
天下有道則庶人不議然則政教風俗茍非盡善即許
庶人之議矣故盤庚之誥曰無或敢伏小人之攸箴而
國有大疑卜諸庶民之從逆子産不毁鄉校漢文止輦
受言皆以此也唐之中世此意猶存魯山令元徳秀遣
樂工數人連袂歌于蒍𤣥宗為之感動白居易為盩厔
尉作樂府及詩百餘篇規諷時事流聞禁中憲宗召入
翰林亦近於陳列國之風聽輿人之誦者矣
詩之為教雖主於温柔敦厚然亦有直斥其人而不諱
者如曰赫赫師尹不平謂何如曰赫赫宗周襃姒烕之
如曰皇父卿士番維司徒家伯維宰仲允膳夫棸子内
史蹶惟趣馬楀惟師氏豔妻煽方處如曰伊誰云從維
暴之云則皆直斥其官族名氏古人不以為嫌也楚辭
離騷余以蘭為可恃兮羌無實而容長王逸章句謂懐
王少弟司馬子蘭椒専佞以慢慆兮章句謂楚大夫子
椒洪興祖補注古今人表有令尹子椒如杜甫麗人行
賜名大國虢與秦慎莫近前丞相嗔近於十月之交詩
人之義矣
孔稚珪北山移文明斥周顒劉孝標廣絶交論隂譏到
溉袁楚客規魏元忠有十失之書韓退之諷陽城作爭
臣之論此皆古人風俗之厚
　　立言不為一時
天下之事有言在一時而其效見於數十百年之後者
魏志司馬朗有復井田之議謂往者以民各有累世之
業難中奪之今承大亂之後民人分散土業無主皆為
公田宜及此時復之當世未之行也及拓跋氏之有中
原令戸絶者墟宅桑榆盡為公田以給授而口分世業
之制自此而起迄於隋唐守之魏書武定之初私鑄濫
惡齊文襄王議稱錢一文重五銖者聽入市用天下州
鎮郡縣之市各置二稱懸於市門若重不五銖或雖重
五銖而雜鉛鑞並不聽用當世未之行也及隋文帝之
有天下更鑄新錢文曰五銖重如其文置樣於關不如
樣者沒官銷毁之而開通元寳之式自此而準至宋時
猶倣之
唐書李叔明為劍南節度使上疏言道佛之弊請本道
定寺為三等觀為二等上寺留僧二十一上觀道士十
四每等降殺以七皆擇有行者餘還為民徳宗善之以
為可行之天下詔下尚書省議已而罷之至武宗㑹昌
五年併省天下寺觀敕上都東都兩街各留二寺每寺
留僧三十人天下節度觀察使治所及同華商汝州各
留一寺分為三等上等留僧二十人中等留十人下等
五人凡毁寺四千六百餘區歸俗僧尼二十六萬五百
人大秦穆䕶祅僧二千餘人而有明洪武中亦稍行其
法元史京師恃東南運糧竭民力以航不測泰定中虞
集建言京東數千里北極遼海南濵青齊雈葦之場海
潮日至淤為沃壤用浙人之法築堤捍水為田聽富民
欲得官者合其衆而授以地能以萬夫耕者授以萬夫
之田為萬夫長千夫百夫亦如之三年視其成以地之
髙下定為徵額五年有積畜命以官就所儲給以禄十
年佩之符印得以𫝊子孫如軍官之法如此可以寛東
南之運以紓民力而游手之徒皆有所歸事不果行及
順帝至正中海運不至從丞相托克托言乃立分司農司
於江南召募能種水田及修築圍堰之人各一千名為
農師嵗乃大稔至今水田遺利猶有存者而戚將軍繼
光復修之薊鎮是皆立議之人所不及見而窮則變變
則通通則久天下之理固不出乎此也孔子言行夏之
時固不以望之魯之定哀周之景敬也而獨以告顔淵
及漢武帝太初之元㡬三百年矣而遂行之孔子之告
顔淵告漢武也孟子之欲用齊也曰以齊王猶反手也
若滕則不可用也而告文公之言亦未嘗貶於齊梁曰
有王者起必來取法是為王者師也嗚呼天下之事有
其識者不必遭其時而當其時者或無其識然則開物
之功立言之用其可少哉
朱子作詩𫝊至於秦黄鳥之篇謂其初特出於西戎之
俗而無明王賢伯以討其罪於是習以為常則雖以穆
公之賢而不免論其事者亦徒閔三良之不幸而歎秦
之衰至於王政不綱諸侯擅命殺人不忌至於如此則
莫知其為非也歴代相沿至明朝英宗始革千古之弊
嘗讀正統四年六月乙酉書與祥符王有爝曰周王薨
逝深切痛悼其存日嘗奏葬擇近地從儉約以省民力
自妃夫人以下不必從死年少有父母者各遣歸其家
(周憲王諱有燉所著有誠齋集憲王雖有此命及/薨妃鞏氏竟自經以殉謚貞烈以一品禮葬之)葢自
御極之初即有感於憲王之奏而亦朱子詩𫝊有以發
其天聰也嗚呼仁哉
　　文人之多
唐宋以下何文人之多也固有不識經術不通古今而
自命為文人者矣韓文公符讀書城南詩曰文章豈不
貴經訓乃菑畬潢潦無根源朝滿夕己除人不通古今
馬牛而襟裾行身陷不義況望多名譽而宋劉摯之訓
子孫每曰士當以器識為先一號為文人無足觀矣然
則以文人名於世焉足重哉此揚子雲所謂摭我華而
不食我實者也
黄魯直言數十年來先生君子但用文章提奬後生故
華而不實明朝嘉靖以來亦有此風而陸文裕(深/)所記
劉文靖(徤/)告吉士之言空同(李夢/陽)大以為不平矣(見停/驂録)
宋史言歐陽永叔與學者言未嘗及文章惟談吏事謂
文章止於潤身政事可以及物
　　巧言
詩云巧言如簧顔之厚矣而孔子亦曰巧言令色鮮矣
仁又曰巧言亂徳夫巧言不但言語凡今人所作詩賦
碑狀足以恱人之文皆巧言之類也不能不足以為通
人夫惟能之而不為乃天下之大勇也故夫子以剛毅
木訥為近仁學者所用力之途在此不在彼矣
天下不仁之人有二一為好犯上好作亂之人一為巧
言令色之人自幼而不孫弟以至於弑父與君皆好犯
上好作亂之推也自脅肩謟笑未同而言以至於茍患
失之無所不至皆巧言令色之推也然而二者之人常
相因以立於世有王莽之簒弑則必有揚雄之美新有
曹操之禪代則必有潘勗之九錫(世說言潘元茂作魏/公册命人謂與訓詁)
(同/風)是故亂之所由生也犯上者為之魁巧言者為之輔
故大禹謂之巧言令色孔壬而與驩兜有苖同為一類
甚哉其可畏也(穆王作冏命曰無以/巧言令色便辟側媚)然則學者宜如之
何必先之以孝弟以消其悖逆陵暴之心繼之以忠信
以去其便辟側媚之習使一言一動皆出於其本心而
不使不仁者加乎其身夫然後可以修身而治國矣(記/者)
(於論語之首而列有子曽子之言所以補/夫子平日所未及其間次序亦不為無意)
世言魏忠賢初不知書而口含天憲則有一二文人代
為之後漢書言梁冀裁能書計其誣奏太尉李固時扶
風馬融為冀章草唐書言李林甫自無學術僅能秉筆
而郭慎微苑咸文士之闒茸者代為題尺又言髙駢上
書肆為醜悖脅邀天子而吳人顧雲以文辭縁澤其姦
宋史言章惇用事嘗曰元祐初司馬光作相用蘇軾掌
制所以能鼓動四方乃使林希典書命逞毒於元祐諸
臣嗚呼何代無文人有國者不可不深惟華實之辨也
　　文辭欺人
古來以文辭欺人者莫若謝靈運次則王維靈運身為
元勲之後襲封國公宋氏革命不能與徐廣陶潛為林
泉之侶既為宋臣又與廬陵王義真欵密至元嘉之際
累遷侍中自以名流應參時政文帝惟以文義接之以
致觖望又上書勸伐河北至屢嬰罪劾興兵拒捕乃作
詩曰韓亡子房奮秦帝魯連恥本自江海人忠義動君
子及其臨刑又作詩曰龔勝無餘生李業有終盡若謂
欲效忠於晉者何先後之矛盾乎史臣書之以逆不為
苛矣王維為給事中安禄山陷兩都拘于普施寺迫以
偽署禄山宴其徒於凝碧池維作詩曰萬戸傷心生野
煙百官何日再朝天秋槐葉落空宮裏凝碧池頭奏管
絃賊平下獄或以詩聞於行在其弟刑部侍郎縉請削
官以贖兄罪肅宗乃特宥之責授太子中允襄王僭號
逼李拯為翰林學士拯既汙偽署心不自安時朱玫秉
政百揆無叙拯嘗退朝駐馬國門為詩曰紫宸朝罷綴
鵷鸞丹鳳樓前立馬看惟有終南山色在晴明依舊滿
長安吟已涕下及王行瑜殺朱玫襄王出奔拯為亂兵
所殺二人之詩同也一死一不死而文墨交游之士多
䕶王維如杜甫謂之髙人王右丞天下有髙人而仕賊
者乎乃有顛沛之餘投身異姓至擯斥不容而後發為
忠憤之論與夫名汙偽籍而自託乃心比于康樂右丞
之輩吾見其愈下矣
末世人情彌巧文而不慙固有朝賦采薇之篇而夕有
捧檄之喜者茍以其言取之則車載魯連斗量王蠋矣
曰是不然世有知言者出焉則其人之真偽即以其言
辨之而卒莫能逃也黍離之大夫始而搖搖中而如噎
既而如醉無可奈何而付之蒼天者真也汨羅之宗臣
言之重辭之複心煩意亂而其詞不能以次者真也栗
里之徵士淡然若忘於世而感憤之懐有時不能自止
而微見其情者真也其汲汲於自表暴而為言者偽也
易曰將叛者其辭慙中心疑者其辭枝失其守者其辭
屈詩曰盜言孔甘亂是用餤夫鏡情偽屏盜言君子之
道興王之事莫先乎此
　　修辭
典謨爻象此二帝三王之言也論語孝經此夫子之言
也文章在是性與天道亦不外乎是故曰有徳者必有
言善乎游定夫之言曰不能文章而欲聞性與天道譬
猶築數仞之墻而浮埃聚沫以為基無是理矣後之君
子於下學之初即談性道乃以文章為小技而不必用
力然則夫子不曰其㫖逺其辭文乎不曰言之無文行
而不逺乎曾子曰出辭氣斯逺鄙倍矣嘗見今講學先
生從語録入門者多不善於修辭或乃反子貢之言以
譏之曰夫子之言性與天道可得而聞夫子之文章不
可得而聞也
楊用修曰文道也詩言也語録出而文與道判矣詩話
出而詩與言離矣
自嘉靖以後人知語録之不文於是王元美之劄記范
介儒之膚語上規子雲下法文中雖所得有淺深之不
同然可謂知言者矣
　　文人摹倣之病
近代文章之病全在摹倣即使逼肖古人已非極詣況
遺其神理而得其皮毛者乎且古人作文時有利鈍梁
簡文與湘東王書云今人有效謝康樂裴鴻臚文者學
謝則不届其精華但得其冗長師裴則蔑棄其所長惟
得其所短宋蘇子瞻云今人學杜甫詩得其粗俗而已
(葉水心言慶厯嘉祐以來天下以杜甫/為師始絀唐人之學謂之江西宗派)金元裕之詩云
少陵自有速城璧爭奈微之識碔砆夫文章一道猶儒
者之末事乃欲如陸士衡所謂謝朝華於已披啓夕秀
於未振者今且未見其人進此而窺著述之林益難之
矣
效楚辭者必不如楚辭效七發者必不如七發葢其意
中先有一人在前既恐失之而其筆力復不能自遂此
夀陵餘子學歩邯鄲之說也
洪氏容齋隨筆曰枚乘作七發創意造端麗辭腴㫖上
薄騷些故為可喜其後繼之者如𫝊毅七激張衡七辯
崔駰七依馬融七廣曹植七啓王粲七釋張協七命之
類規倣太切了無新意傅元又集之以為七林使人讀
未終篇往往棄之几格栁子厚晉問乃用其體而超然
别立機杼激越清壯漢晉諸文士之弊於是一洗矣東
方朔答客難自是文中傑出揚雄擬之為解嘲尚有馳
騁自得之妙至於崔駰達㫖班固賓戯張衡應間皆章
摹句寫其病與七林同及韓退之進學解出於是一洗
矣其言甚當然此以辭之工拙論爾若其意則總不能
出於古人範圍之外也
如揚雄擬易而作太𤣥王莽依周書而作大誥皆心勞
而日拙者矣(世說王隱論揚雄大𤣥雖妙/非益也古人謂之屋下架屋)
曲禮之訓毋勦說毋雷同此古人立言之本
　　文章繁簡
韓文公作樊宗師墓銘曰維古于辭必已出降而不能
乃剽賊後皆指前公相襲從漢迄今用一律此極中今
人之病若宗師之文則懲時人之失而又失之者也(如/絳)
(守居園池記以東西二字平常而改/為甲辛殆類吳人之呼庚癸者矣)作書須注此自秦
漢以前可耳若今日作書而非注不可解則是求簡而
得繁兩失之矣子曰辭達而已矣(胡纘宗修安慶府志/書正徳中劉七事大)
(書曰七年閏五月賊七來冦江境而分注於賊七之下/曰姓劉氏舉以示人無不笑之不知近日之學為秦漢)
(皆賊七/之類也)
辭主乎達不論其繁與簡也繁簡之論興而文亡矣史
記之繁處必勝於漢書之簡處(容齋隨筆論衛青𫝊封/三校尉語史記勝漢書)
(處正不/獨此)新唐書之簡也不簡於事而簡於文其所以病
也
時子因陳子而以告孟子陳子以時子之言告孟子此
不須重見而意巳明齊人有一妻一妾而處室者其良
人出則必饜酒肉而後反其妻問所與飲食者則盡富
貴也其妻告其妾曰良人出則必饜酒肉而後反問其
與飲食者盡富貴也而未甞有顯者來吾將瞷良人之
所之也有饋生魚於鄭子産子産使校人畜之池校人
烹之反命曰始舍之圉圉焉少則洋洋焉悠然而逝子
産曰得其所哉得其所哉校人出曰孰謂子産智予既
烹而食之曰得其所哉得其所哉此必須重疊而情事
乃盡此孟子文章之妙使入新唐書於齊人則必曰其
妻疑而瞷之於子産則必曰校人出而笑之兩言而已
矣是故辭主乎達不主乎簡
劉器之曰新唐書叙事好簡畧其辭故其事多鬱而不
明此作史之病也且文章豈有繁簡邪昔人之論謂如
風行水上自然成文若不出於自然而有意於繁簡則
失之矣當日進新唐書表云其事則増於前其文則省
於舊新唐書所以不及古人者其病正在此兩句也
黄氏日鈔言蘇子由古史改史記多有不當如樗里子
𫝊史記曰母韓女也樗里子滑稽多智古史曰母韓女
也滑稽多智似以母為滑稽矣然則樗里子三字其可
省乎甘茂𫝊史記曰甘茂者下蔡人也事下蔡史舉學
百家之說古史曰下蔡史舉學百家之說似史舉自學
百家矣然則事之一字其可省乎以是知文不可以省
字為工字而可省太史公省之久矣
　　文人求古之病
後周書栁蚪𫝊時人論文體有今古之異蚪以為時有
今古非文有今古此至當之論夫今之不能為二漢猶
二漢之不能為尚書左氏乃勦取史漢中文法以為古
甚者獵其一二字句用之於文殊為不稱(元阿嚕圖進/宋史表曰且)
(辭之繁簡以事而文之今/古以時葢用栁蚪之語)
以今日之地為不古而借古地名以今日之官為不古
而借古官名舍今日恒用之字而借古字之通用者皆
文人所以自葢其俚淺也
唐書鄭餘慶奏議類用古語如仰給縣官馬萬蹄有司
不曉何等語人訾其不適時
宋陸務觀跋前漢通用古字韻曰古人讀書多故作文
時偶用一二古字初不以為工亦自不知孰為古孰為
今也近時乃或鈔掇史漢中字入文辭中自謂工妙不
知有笑之者偶見此書為之太息書以為後生戒
元陶宗儀輟耕録曰凡書官銜俱當從實如亷訪使總
管之類若改之曰監司太守是亂其官制久逺莫可考
矣
何孟春餘冬序録曰今人稱人姓必易以世望稱官必
用前代職名稱府州縣必用前代郡邑名欲以為異不
知文字間著此何益於工拙此不惟於理無取且於事
復有礙矣李姓者稱隴西公杜曰京兆王曰琅邪鄭曰
滎陽以一姓之望而槩衆人可乎此其失自唐宋五季
間孫光憲輩始北夢瑣言稱馮涓為長樂公冷齋夜話
稱陶穀為五栁公類以昔人之號而槩同姓尤是可鄙
官職郡邑之建置代有沿革今必用前代名號而稱之
後將何所考焉此所謂於理無取而事復有礙者也
于慎行筆麈曰史漢文字之佳本自有在非謂其官名
地名之古也今人慕其文之佳往往取其官名地名以
施於今此應為古人笑也史漢之文如欲復古何不以
三代官名施於當日而但記其實邪文之雅俗固不在
此徒混淆失實無以示逺大家不為也予素不工文辭
無所模擬至於名義之微則不敢茍尋常小作或有遷
就金石之文斷不敢於官名地名以古易今前輩名家
亦多如此
　　古人集中無冗複
古人之文不特一篇之中無冗複也一集之中亦無冗
複且如稱人之善見于祭文則不復見于誌見于誌則
不復見于他文後之人讀其全集可以互見也又有互
見于他人之文者如歐陽公作尹師魯誌不言近日古
文自師魯始以為范公祭文已言之可以互見不必重
出葢歐陽公自信已與范公之文並可𫝊於後世也亦
可以見古人之重愛其言也
劉夢得作栁子厚文集序曰凡子厚名氏與仕與年暨
行己之大方有退之之誌若祭文在又可見古人不必
其文之出於己也
　　書不當兩序
㑹試録鄉試録主考試官序其首副主考序其後職也
凡書亦猶是矣且如明初時府州縣志書成必推其鄉
先生之齒尊而有文者序之不則官于其府州縣者也
請者必當其人其人亦必自審其無可讓而後為之官
于是者其文優其於是書也有功則不讓于鄉矣鄉之
先生其文優其于是書也有功則官不敢作矣義取于
獨斷則有自為之而不讓于鄉與官矣凡此者所謂職
也故其序止一篇或别有發明則為後序亦有但紀嵗
月而無序者今則有兩序矣有累三四序而不止者矣
兩序非體也不當其人非職也世之君子不學而好多
言也
凡書有所發明序可也無所發明但紀成書之嵗月可
也人之患在好為人序
唐杜牧答莊克書曰自古序其文者皆後世宗師其人
而為之今吾與足下竝生今世欲序足下未已之文固
不可也讀此言今之好為人序者可以止矣
婁堅重刻元氏長慶集序曰序者叙所以作之指也葢
始於子夏之序詩其後劉向以校書為職每一編成即
有序最為雅馴矣左思賦三都成自以名不甚著求序
於皇甫謐自是綴文之士多有託於人以𫝊者皆汲汲
於名而惟恐人之不吾知也至於其𫝊既久刻本之存
者或漫漶不可讀有繕寫而重刻之則人復序之是宜
叙所以刻之意可也而今之述者非追論昔賢妄為優
劣之辨即過稱好事多設游揚之辭皆我所不取也讀
此言今之好為古人文集序者可以止矣
　　古人不為人立𫝊
列𫝊之名始於太史公葢史體也不當作史之職無為
人立𫝊者故有碑有誌有狀而無𫝊梁任昉文章縁起
言𫝊始於東方朔作非有先生𫝊是以寓言而謂之𫝊
韓文公集中𫝊三篇太學生何蕃圬者王承福毛潁(又/有)
(下邳侯革華/𫝊是偽作)栁子厚集中傳六篇宋清郭槖駝童區寄
梓人李赤蝜蝂何蕃僅採其一事而謂之𫝊王承福之
輩皆微者而謂之𫝊毛潁李赤蝜蝂則戲耳而謂之𫝊
葢比於稗官之屬耳若段太尉則不曰𫝊曰逸事狀子
厚之不敢𫝊段太尉以不當史任也自宋以後乃有為
人立𫝊者侵史官之職矣
太平御覽書目列古人别𫝊數十種謂之别𫝊所以别
於史家
　　誌狀不可妄作
誌狀在文章家為史之流上之史官傳之後人為史之
本史以記事亦以載言故不讀其人一生所著之文不
可以作其人生而在公卿大臣之位者不悉一朝之大
事不可以作其人生而在曹署之位者不悉一朝之掌
故不可以作其人生而在監司守令之位者不悉一方
之地形土俗因革利病不可以作今之人未通乎此而
妄為人作誌史家又不考而承用之是以牴牾不合子
曰葢有不知而作之者其謂是與
名臣碩徳之子孫不必皆讀父書讀父書者不必能通
有司掌故若夫為人作誌者必一時文苑名士乃不能
詳究而曰子孫之狀云爾吾則因之夫大臣家可有不
識字之子孫而文章家不可有不通今之宗匠乃欲使
籍談伯魯之流為文人任其過嗟乎若是則盡天下而
文人矣
　　作文潤筆
蔡伯喈集中為時貴碑誄之作甚多如胡廣陳寔各三
碑橋元楊賜胡碩各二碑至於袁滿來年十五胡根年
七嵗皆為之作碑自非利其潤筆不至為此史𫝊以其
名重隱而不言耳文人受賕豈獨韓退之諛墓金哉(李/商)
(隱記齊魯二生曰劉叉持韓退之金數斤去曰此諛墓/中人所得爾不若與劉君為夀愈不能止今此事載唐)
(書/)
王楙野客叢書曰作文受謝非起於晉宋觀陳皇后失
寵於漢武帝别在長門宮聞司馬相如天下工為文奉
黄金百斤為文君取酒相如因為文以悟主上皇后復
得幸此風西漢已然(按陳皇后無復幸之事此文葢/後人擬作然亦漢人之筆也)
杜甫作八哀詩李邕一篇曰干謁滿其門碑版照四裔
豐屋珊瑚鈎麒麟織成罽紫騮隨劍几義取無虚嵗(邕/本)
(𫝊長於碑頌人奉金帛請/其文前後所受鉅萬計)劉禹錫祭韓愈文曰公鼎侯
碑志隧表阡一字之價輦金如山可謂發露真贓者矣
(侯鯖録唐王仲舒為郎中與馬逢友善毎責逢云貧不/可堪何不尋碑誌相救逢笑曰適見人家走馬呼醫立)
(可待也此雖戲言/當時風俗可見矣)昔揚子雲猶不肯受賈人之錢載之
法言而杜乃謂之義取則又不若唐寅之直以為利也
戒菴漫筆言唐子畏有一巨册自録所作文簿面題曰
利市(今市肆帳簿/多題此二字)
新唐書韋貫之𫝊言裴均子持萬縑請撰先銘答曰吾
寧餓死豈能為是今之賣文為活者可以媿矣
司空圖傳言隱居中條山王重榮父子雅重之數餽遺
弗受甞為作碑贈絹數千圖置虞鄉市人得取之一日
盡既不有其贈而受之何居不得已也是又其次也
　　文非其人
元史姚燧以文就正於許衡衡戒之曰弓矢為物以待
盜也使盜得之亦將待人文章固發聞士子之利器然
非有能一世之名將何以應人之見役者哉非其人而
與之與非其人而拒之均罪也非周身斯世之道也吾
觀前代馬融懲於鄧氏不敢復違忤埶家遂為梁冀草
奏李固又作大將軍西第頌以此頗為正直所羞徐廣
為祠部郎時㑹稽王世子元顯録尚書欲使百僚致敬
臺内使廣立議由是内外竝執下官禮廣常為愧恨陸
游晚年再出為韓侂胄撰南園閱古泉記見譏清議朱
文公嘗言其能太髙迹太近恐為有力者所牽挽不得
全其晚節是皆非其人而與之者也夫禍患之來輕於
恥辱必不得已與其與也寧拒至乃儉徳含章其用有
先乎此者則又貴知微之君子矣
少年未達投知求見之文亦不可輕作韓昌黎集有上
京兆尹李實書曰愈來京師於今十五年所見公卿大
臣不可勝數皆能守官奉職無過失而已未見有赤心
事上憂國如家如閤下者今年以來不雨者百有餘日
種不入土野無青草而盜賊不敢起穀價不敢貴百坊
百二十司六軍二十四縣之人皆若閤下親臨其家老
姦宿贓銷縮摧沮魂亡魄喪影滅跡絶非閤下條理鎮
服布宣天子威徳其何能及此至其為順宗實録書貶
京兆尹李實為通州長史則曰實諂事李齊運驟遷至
京兆尹恃寵强愎不顧文法是時春夏旱京畿乏食實
一不以介意方務聚斂徵求以給進奉每奏對輒曰今
年雖旱而穀甚好由是租稅皆不免人窮至壊屋賣瓦
木貸麥苖以應官陵轢公卿已下隨喜怒誣奏遷黜朝
廷畏忌之嘗有詔免畿内逋租實不行用詔書徵之如
初勇於殺害人吏不聊生至譴市里讙呼皆袖瓦礫遮
道伺之實由間道獲免與前所上之書逈若天淵矣(鶴/林)
(玉露摘/此為疑)豈非少年未達投知求見之文而不自覺其失
言者邪後之君子可以為戒
　　假設之辭
古人為賦多假設之辭序述往事以為㸃綴不必一一
符同也子虚亡是公烏有先生之文已肇始於相如矣
後之作者實祖此意謝莊月賦陳王初喪應劉端憂多
暇又曰抽毫進牘以命仲宣按王粲以建安二十一年
從征吳二十二年春道病卒徐陳應劉一時俱逝亦是
嵗也至明帝太和六年植封陳王豈可掎摭史𫝊以議
此賦之不合哉庾信枯樹賦既言殷仲文出為東陽太
守乃復有桓大司馬亦同此例(仲文為桓𤣥侍中桓大/司馬則𤣥之父温也)
(此乃因殷仲文有此樹婆娑之言桓元子/有木猶如此之歎遂以二事凑合成文)而長門賦所
云陳皇后復得幸者亦本無其事俳諧之文不當與之
莊論矣(長門賦乃後人託名之作相如以/元狩五年卒安得言孝武皇帝哉)
陳后復幸之云正如馬融長笛賦所謂屈平適樂國介
推還受禄也
　　古文未正之隱
晉書劉元海石季龍作史者自避唐諱後之引書者多
不知而襲之惟通鑑並改從本名
　
　
　
　
　
　日知録巻十九
欽定四庫全書
　日知録巻二十　　　　崑山　顧炎武　撰
　　非三公不得稱公
公羊傳曰天子三公稱公王者之後稱公天子三公稱
公周公召公畢公毛公蘇公是也王者之後稱公宋公
是也
杜氏通典曰周制非二王之後列國諸侯其爵無至公
者春秋有虞公州公或因殷之舊爵或嘗為天子之官
子孫因其號耳非周之典制也東遷而後列國諸侯皆
僭稱公夫子作春秋而筆之於書則或公或否生不公
葬則公之列國不公魯則公之於是天子之事與人臣
之禮並見於書而天下之大法昭矣漢之西都有七相
五公(西都賦李善注公御史大夫將軍通稱也按後漢/書獻帝謂御史大夫郗慮曰郗公天下寧有是邪)
(是御史大夫/得稱公也)而光武則置三公(後漢百官志太尉公一/人司徒公一人司空公)
(一/人)史家之文如鄧公禹呉公漢伏公湛宋公宏第五公
倫牟公融袁公安李公固陳公寵橋公𤣥劉公寵崔公
烈胡公廣王公龔楊公彪荀公爽皇甫公嵩董公卓曹
公操非其在三公之位則無有書公者三國志若漢之
諸葛公亮魏之司馬公懿呉之張公昭顧公雍陸公遜
晉書若衞公瓘張公華王公導庾公亮陶公侃謝公安
桓公温劉公裕之類非其在三公之位則無有書公者
史至於唐而書公不必皆尊官洎乎今日誌狀之文人
人得稱之矣吁何其濫與何其偽與(若鄭端簡名臣記/至無人不稱公非)
(史體/矣)
大雅古公亶父箋曰諸侯之臣稱君曰公白虎通曰臣
子於其國中皆褒其君為公詩曰乃命魯公俾侯于東
公者魯人之稱侯者周室之爵
秦誓公曰嗟我士聽無譁夫秦誓之書公與春秋之書
秦伯不已異乎曰春秋以道名分五等之爵班之天子
不容僭差若秦誓本國之書孔子因其舊文而已公之
媚子從公于狩亦秦人之詩也
平王以後諸侯通稱為公則有不必專於本國者矣碩
人之詩曰譚公維私左傳鄭莊公之言曰無寧兹許公
復奉其社稷
周之盛時亦有羣公之稱見於康王之誥及詩之雲漢
此猶五等之君春秋書之通曰諸侯也
左傳自王卿而外無書公者惟楚有之其君已僭為王
則臣亦僭為公宣十一年所謂諸侯縣公皆慶寡人者
也(漢書沛公注孟康曰楚舊僭稱王其縣宰為公淮南/子魯陽公注楚之縣公也楚僭號稱王其守縣大夫)
(皆稱/公)𫝊中如葉公析公申公鄖公蔡公息公商公期思
公並邊中國白公邊呉蓋尊其名以重邊邑(呂氏春秋/楚又有卑)
(梁公戰國策楚人/有宛公新城公)而秦有麃公(索隱曰蓋麃邑/公史失其姓名)楚漢之
際有滕公戚公柘公薛公郯公蕭公陳公魏公留公方
與公髙祖初稱沛公太上皇父稱豐公皆楚之遺名(左/傳)
(齊亦有邢/公棠公)此縣公之公也(御史監郡者亦稱監/公見曹相國世家)
有失其名而公之者史記秦始皇紀侯公項羽紀樅公
侯公髙祖紀單父人呂公新城三老董公孝文紀太倉
令淳于公天官書甘公封禪書申公齊人丁公曹相國
世家膠西葢公留侯世家東園公夏黄公穰侯𫝊其客
宋公信陵君𫝊毛公薛公賈生𫝊河南守呉公張敖𫝊
中大夫泄公黥布𫝊故楚令尹薛公季布𫝊母弟丁公
鼂錯傳謁者僕射鄧公鄭當時𫝊下邽翟公酷吏傳河
東守申屠公貨殖𫝊朱公任公漢書髙帝紀終公藝文
志蔡公毛公樂人竇公黄公毛公皇公張耳陳餘傳范
陽令徐公甘公劉歆𫝊魯國桓公趙國貫公周昌傳趙
人方與公武五子𫝊瑕丘江公王褒𫝊九江被公于定
國𫝊其父于公翟方進傳方進父翟公儒林傳免中徐
公博士江公食子公淄川任公皓星公游俠𫝊故人呂
公茂陵守令尹公皆失其名而公之若鄭君盧生之比
明祖實録於孝慈髙皇后之父亦不知其名謂之馬公
是史之闕文非正書也(史記髙帝紀呂公注崔浩云史/失其名但舉姓而言公漢書髙)
(帝紀注應邵曰樅公者不知其名故/曰公注家發其例於此餘並不注)
太史公者司馬遷稱其父談故尊而公之也
有尊老而公之者戰國策孟嘗君問馮公有親乎史記
文帝謂馮唐公奈何衆辱我是也漢書溝洫志趙中大
夫白公師古曰葢相呼尊老之稱項籍𫝊南公服䖍曰
南方之老人也眭宏𫝊東平嬴公師古曰長老之號元
后傳元城建公服䖍曰年老者也呉志程普傳普最年
長時人皆呼程公方言凡尊老周晉秦隴謂之公晉書
樂志項伯語項莊曰公莫古人相呼曰公
漢書何武傳號為煩碎不稱賢公後漢書李固傳京師
咸歎曰是復為李公矣宦者𫝊种暠為司徒告賓客曰
今身為公乃曹常侍力焉魏志王粲𫝊蔡邕聞粲在門
倒屣迎之曰此王公孫也晉書陳騫傳對父矯曰主上
明聖大人大臣今若不合意不過不作公耳魏舒𫝊夜
聞人問寢者為誰曰魏公舒舒自知當為公矣陸曄傳
從兄機每稱之曰我家世不乏公矣王猛傳父老曰王
公何縁拜也北史鄭述祖𫝊少時在鄉單馬出行忽有
騎者數百見述祖皆下馬曰公在此陶淵明孟長史𫝊
從父太常䕫嘗問光禄大夫劉耽孟君若在當已作公
否答云此本是三司人是知南北朝以前人語必三公
方得稱公也周書姚僧垣𫝊宣帝嘗從容謂僧垣曰嘗
聞先帝呼公為姚公有之乎對曰臣曲荷殊私實如聖
㫖帝曰此是尚齒之辭非為貴爵之號朕當為公建國
開家為子孫永業乃封長壽縣公邑一千戸
孔融告髙宻縣為鄭𤣥特立一鄉曰鄭公鄉以為公者
仁德之正號不必三事大夫此是曲說據其所引皆史
失其名之公而太史公又父子之辭也戰國策陳軫將
之魏其子陳應止其公之行史記留侯世家吾惟豎子
固不足遣乃公自行耳此皆謂父為公宋書顔延之𫝊
何偃路中遥呼延之曰顔公延之答曰身非三公之位
又非田舍之公又非君家阿公何以見呼為公北齊書
徐之才傳鄭道有嘗戲之才為師公之才曰既為汝師
又為汝公在三之義頓居其兩
陸雲作祖父誄曰呉丞相陸公誄曰維赤烏八年二月
粤乙夘呉故使持節郢州牧左都䕶丞相江陵郡侯陸
公薨曰故散騎常侍陸府君誄曰維太康五年夏四月
丙申晉故散騎常侍呉郡陸君卒王沈祭其父曰孝子
沈敢昭告烈考東郡君張説作其父贈丹州刺史先府
君墓誌每稱必曰君然則雖已之先人亦不一概稱公
古人之謹於分也
史記鼂錯𫝊錯父從潁川來謂錯曰上初即位公為政
用事侵削諸侯人口議多怨公者是以父而呼子為公
徐孚逺曰御史大夫三公也錯父呼錯為公葢以官稱
之
沙門亦有稱公者必以其名冠之深公法深也林公道
林也逺公惠逺也生公道生也猷公道猷也隆公慧隆
也誌公寳誌也澄公佛圖澄也安公道安也什公鳩摩
羅什也當時之人嫌於直斥其名故加一公字(古沙門/皆稱名)
(世説言安汰吐珠玉於前/斌亮振金聲於後皆名也)梁陳以下僧乃有字而人相
與字之字之則不復公之矣
宋史豐稷駮宋用臣諡議曰凡稱公者須耆宿大臣及
鄉黨有德之士然則明之宦豎而稱公亦不可出於士
大夫之口(孫升談圃有朝士在中書稱李憲字荆/公厲聲叱之曰是何人即出為監當)
　　古人不以甲子名嵗
爾雅疏曰甲至癸為十日日為陽寅至丑為十二辰辰
為隂此二十二名古人用以紀日不以紀嵗嵗則自有
閼逢至昭陽十名為嵗陽攝提格至赤奮若十二名為
嵗名(周禮硩簇氏十日十有二辰十有二月十有二嵗/之號注日謂從甲至癸辰謂從子至亥月謂從陬)
(至荼嵗謂從攝/提格至赤奮若)後人謂甲子嵗癸亥嵗非古也自漢以
前初不假借史記厯書太初元年年名焉(即閼/字)逢攝提
格月名畢聚日得甲子夜半朔旦冬至其辨晰如此若
呂氏春秋序意篇維秦八年嵗在涒灘秋甲子朔賈誼
鵩賦單閼之嵗兮四月孟夏庚子日斜兮服集予舍許
氏説文後叙粤在永元困頓之年孟陬之月朔日甲子
亦皆用嵗陽嵗名不與日同之證漢書郊祀歌天馬徠
執徐時謂武帝太初四年嵗在庚辰兵誅大宛也(資治/通鑑)
(周紀一起著雍攝提格/盡𤣥黓困敦亦用古法)自經學日衰人趨簡便乃以甲
子至癸亥代之子曰觚不觚此之謂矣
宋劉恕通鑑外紀目録序曰庖犧前後逮周厲王疑年
茫昩借日名甲子以紀之是則嵗之稱甲子也借也何
始乎自亡新始也王莽下書言始建國五年嵗在壽星
填在明堂倉龍癸酉德在中宫又言天鳳七年嵗在大
梁倉龍庚辰厥明年嵗在實沈倉龍辛巳隋書律厯志
王莽銅權銘曰嵗在大梁龍集戊辰又曰龍在己巳嵗
次實沈是也自此後漢書張純𫝊言攝提之嵗蒼龍甲
寅朱穆𫝊言明年丁亥之嵗荀悅漢紀言漢元年實乙
未也曹娥碑亦云元嘉元年青龍在辛夘蜀郡造橋碑
云維延熹龍在甲辰而張角訛言蒼天已死黄天當立
嵗在甲子天下大吉以白土書京城寺門及州郡官府
皆作甲子字矣
以甲子名嵗雖自東漢以下然其時制詔章奏符檄之
文皆未嘗正用之其稱嵗必曰元年二年其稱日乃用
甲子乙丑如己亥格庚戌制壬午兵之類皆日也(宋書/武帝)
(紀有癸夘梓材庚子/皮毛亦皆下詔之日)惟晉書王廙上疏言臣以壬申嵗
見用為鄱陽内史按懐帝以永嘉五年辛未為劉聰所
執愍帝以建興元年癸酉即位中間一年無主故言壬
申嵗也後代之人無大故而效之非也(李暠上表亦云/臣去乙巳嵗暠)
(當時改元庚子不用晉年號晉/書中以甲子名嵗者僅此兩見)
自三國鼎立天光分曜而後文人多舍年號而稱甲子
魏程曉贈傅休奕詩龍集甲子四時成嵗晉張華感㛰
賦方今嵗在己巳將次四仲陸機愍懐太子誄龍集庚
戌日月改度陶潛祭從弟敬逺文嵗在辛亥月惟仲秋
自祭文嵗維丁夘律中無射後周庾信哀江南賦粤以
戊辰之年建亥之月而梁陶隱居真誥亦書己夘嵗至
杜預左傳集解後序則追言魏哀王二十年太嵗在壬
戌矣(呉後主國山封禪文旃蒙協洽之嵗月次陬訾之/舍日惟重光大淵獻日當言辛亥而冐用嵗陽嵗)
(名則又/失之)
晉惠帝時廬江杜嵩作壬子春秋壬子元康二年賈后
弑楊太后于金墉城之嵗
唐人有以豫書而不稱年號者舊唐書禮儀志曰請以
開元二十七年己夘四月禘至辛巳年十月袷至甲申
年四月又禘至丙戌年十月又祫至己丑年四月又禘
至辛夘年十月又祫其辛巳以下不言開元某年又博
古圖載唐鑑銘曰武德五年嵗次壬午八月十五日甲
子楊州總管府造青銅鏡一面充癸未年元正朝貢其
癸未亦不言武德六年者當時屢改年號故也此一鑑
而有正書有豫書之不同亦變例也
史家之文必以日繫月以月繫年鐘鼎之文則不盡然
多有月而不年日而不月者(六經中亦有之如/詩吉日庚午是也)商母乙
卣其文曰丙寅王錫口貝朋用作母乙彛丙寅者日也
博古圖乃謂商建國始於庚戌厯十七年而有丙寅在
仲壬即位之三年則鑿矣豈非迷於後世之以甲子名
嵗而欲以追加之古人乎
春秋之世各國皆自紀其年發之於言或參互而不易
曉則有舉其年之大事而為言者若曰㑹於沙隨之嵗
叔仲惠伯㑹郤成子于承匡之嵗鑄刑書之嵗晉韓宣
子為政聘于諸侯之嵗是也(如溴梁之/明年亦是)又有舉嵗星而
言若曰嵗五及鶉火嵗及大梁嵗在娵訾之口者從後
人言之則何不曰甲子也癸亥也是知古人不用以紀
嵗也
太祖實録自呉元年以前皆書干支不合古法太祖當
時實奉宋小明王之號故有言當紀龍鳳者考之史記
髙帝之初不稱楚懐王元年而稱秦二年三年又太祖
御製滁州龍潭碑文云元末帝至正十有四年竊意其
時天下尚是元之天下書至正正合史記書秦之例(今/續)
(綱目書/至正)又有兼書者漢書功臣侯表序漢興自秦二世
元年之秋楚陳之嵗是也
　　史家追紀月日之法
或曰鑄刑書之嵗是則然矣其下云齊燕平之月又曰
其明月則何以不直言正月二月乎曰此正史家文字
縝宻處史之文有正紀有追紀其上曰春王正月暨齊
平二月戊午盟于濡上正紀也此曰齊燕平之月壬寅
公孫段卒其明月子産立公孫洩及良止以撫之追紀
也追紀而再云正月二月則嫌於一嵗之中而有兩正
月二月也故變其文而云古人史法之宻也
左傳追紀之文不止此如襄公六年𫝊鄭子國之來聘
也四月晏弱城東陽而遂圍萊甲寅堙之環城傅於堞
及把桓公卒之月乙未王湫帥師及正輿子棠人軍齊
師齊師大敗之丁未入萊萊共公浮柔奔棠正輿子王
湫奔莒莒人殺之四月陳無宇獻萊宗器于襄宮晏弱
圍棠十一月丙辰而滅之七年傳鄭僖公之為太子也
於成之十六年與子罕適晉不禮焉又與子豐適楚亦
不禮焉及其元年朝于晉子豐欲愬諸晉而廢之子罕
止之十九年𫝊於四月丁未鄭公孫蠆卒赴於晉大夫
二十五年𫝊㑹于夷儀之嵗齊人城郟其五月秦晉為
成二十六年𫝊齊人城郟之嵗其夏齊烏餘以廩邱奔
晉三十一年傳公薨之月子産相鄭伯以如晉昭公七
年𫝊齊師還自燕之月罕朔殺罕魋又晉韓宣子為政
聘于諸侯之嵗婤姶生子名之曰元皆是追紀又如書
金縢既克商二年王有疾弗豫亦追紀也
　　史家月日不必順序
古人作史取其事之相屬不論月日故有追書有竟書
左傳成公十六年鄢陵之戰先書甲午晦後書癸巳甲
午為正書而癸巳則因後事而追書也昭公十三年平
邱之盟先書甲戌後書癸酉甲戌為正書而癸酉則因
後事而追書也昭公十三年楚靈王之弑先書五月癸
亥後書乙夘丙辰乙夘丙辰為正書而五月癸亥則因
前事而竟書也葢史家之文常患為月日所拘而事不
得以相連屬故古人立此變例
有先書以起事者通鑑唐文宗太和九年十一月先書
是月戊辰王守澄葬于滻水於壬戌癸亥之前是也
　　重書日
春秋桓公十二年書丙戌公㑹鄭伯盟于武父丙戌衞
侯晉卒重書日者二事皆當繫日先書公者先内而後
外也(邵國賢曰一丙戌一是即書一是追書/即書者紀事之職追書者承赴之體)後人作史
凡一日再書則云是日
　　古人必以日月繫年
自春秋以下紀載之文必以日繫月以月繫時以時繫
年此史家之常法也史記伍子胥𫝊己夘楚昭王出奔
庚辰呉王入郢則不月而日刺客𫝊四月丙子光伏甲
士於窟室中則不年而月史家之變例也葢二事已見
於呉楚二世家故其文從省
楚辭攝提貞于孟陬兮維庚寅吾以降攝提嵗也孟陬
月也庚寅日也屈子以寅年寅月庚寅日生王逸章句
曰太嵗在寅曰攝提格孟始也正月為陬言已以太嵗
在寅正月始春庚寅之日下母之體而生是也或謂攝
提星名天官書所謂直斗杓所指以建時節者非也豈
有自述其世系生辰乃不言年而止言月日者哉(長洲/文待)
(詔徴明以庚寅嵗生刻一印章曰維庚寅吾以降意謂/與屈大夫同年非也屈子之云庚寅者日也使以嵗言)
(無論古人不以甲子名嵗且使屈子生於庚寅至楚懐/王被執於秦壬戌之嵗年僅三十有三何以云老冉冉)
(其將/至乎)
　　古無一日分為十二時
古無以一日分為十二時之說洪範言嵗月日不言時
周禮馮相氏掌十有二嵗十有二月十有二辰十日二
十有八星之位不言時屈子自序其生年月日不及時
呂才禄命書亦止言年月日不及時(李虛中以人生年/月日所直支干推)
(人禍福生死百不失一初不用時也自宋而後乃并其/時參合之謂之八字見謝肇淛五襍俎  後周蘇綽作)
(大誥曰王省惟嵗卿士惟/月庶尹惟日御事惟時)
古無所謂時凡言時若堯典之四時左氏傳之三時(桓/公)
(六年三/時不害)皆謂春夏秋冬也故士文伯對晉侯以嵗時日
月星辰謂之六物荀子曰積微月不勝日時不勝月嵗
不勝時亦謂春夏秋冬也自漢以下厯法漸宻於是以
一日分為十二時葢不知始於何人而至今遵用不廢
一日之中所以分紀其時者曰日中曰盡日曰日昃見
於易曰東方未明曰㑹朝曰日之方中曰昬曰夕曰宵
見於詩曰昩爽曰朝曰日中昃見於書曰朝時曰日中
曰夕時曰雞初鳴曰旦曰質明曰大昕曰晏朝曰昬曰
日出曰日側曰見日曰逮日見於禮(爾雅疏日入後/二刻半為昬)曰
雞鳴曰日中曰晝曰日下昃曰日旰曰日入曰夜曰夜
中見於春秋傳曰鼂曰薄暮曰黄昬見於楚辭紀晝則
用日史記項羽紀項王乃西從蕭晨擊漢軍而東至彭
城日中大破漢軍呂后紀八月庚申旦平陽侯窋見相
國産計事日餔時遂擊産彭越𫝊旦日日出十餘人後
後者至日中淮南王安𫝊旦受詔日食時上漢書五行
志日中時食從東北過半晡時復晡時食從西北日下
晡時復武五子昌邑王𫝊夜漏未盡一刻以火發書其
日中賀發晡時至定陶東方朔𫝊微行以夜漏下十刻
乃出旦明入山下是也紀夜則用星詩之言三星在天
三星在隅三星在戸春秋傳之言降婁中而旦是也(周/禮)
(司寤氏以/星分夜)不辨星則分言其夜曰夜中曰夜半曰夜鄉
晨是也分言其夜而不詳於是有五分其夜而言甲乙
丙丁戊者周禮司寤氏掌夜時注夜時謂夜晚早若今
甲乙至戊(顔氏家訓或問一夜何故五更答曰漢魏以/來謂為甲夜乙夜丙夜丁夜戊夜亦云一更)
(二更三更四更五更皆以五為節所以然者假令正月/建寅斗柄夕則指寅曉則指午矣自寅至午凡厯五辰)
(冬夏之月雖復長短參差然辰間遼濶盈不至六縮不/至四進退常在五者之間更厯也經也故曰五更爾)
漢書西域傳杜欽曰斥候士五分夜擊刁斗自守天文
志本始元年四月壬戌甲夜地節元年正月戊午乙夜
六月戊戌甲夜三國志曹爽傳自甲夜至五鼓爽乃投
刀于地晉書趙王倫𫝊期四月三日丙夜一籌以鼓聲
為應是也五分其夜而不詳於是有言漏上幾刻者五
行志晨漏未盡三刻有兩月重見又云漏上四刻半乃
頗有光禮儀志夜漏未盡七刻鐘鳴受賀東方朔傳微
行以夜漏上十刻迺出王尊𫝊漏上十四刻行臨到外
戚𫝊晝漏上十刻而崩又云夜漏上五刻持兒與舜㑹
東交掖門自南北史以上皆然故素問曰一日一夜五
分之隋志曰晝有朝有禺有中有晡有夕夜有甲乙丙
丁戊而無十二時之目也唯厯書云雞三號卒明撫十
二節卒于丑而下文却云朔旦冬至正北又云正北正
西正南正東不直言子酉午夘漢書五行志言日加辰
已又言時加未翼奉𫝊言日加申又言時加夘王莽𫝊
天文郎按栻于前日時加某莽旋席隨斗柄而坐而呉
越春秋亦云今日甲子時加于已周髀經亦有加夘加
酉之言若紀事之文無用此者(南齊書天文志始有子/時丑時亥時北齊書南)
(陽王綽𫝊有景時午/時景時者丙時也)
左氏𫝊卜楚丘曰日之數十故有十時而杜元凱注則
以為十二時雖不立十二支之目然其曰夜半者即今
之所謂子也雞鳴者丑也平旦者寅也日出者夘也食
時者辰也禺中者已也日中者午也日昳者未也晡時
者申也日入者酉也黄昬者戌也人定者亥也一日分
為十二始見於此考之史記天官書曰旦至食食至日
昳日昳至餔餔至下餔下餔至日入素問藏氣法時論
有曰夜半曰平旦曰日出曰日中曰日昳曰下晡(王冰/注以)
(日昳為土王下晡為金王又有曰四季者/注云土王是今人所謂丑辰未戌四時也)呉越春秋有
曰時加日出時加雞鳴時加日昳時加禺中則此十二
名古有之矣史記孝景紀五月丙戌地動其蚤食時復
動漢書武五子廣陵王胥傳奏酒至雞鳴時罷王莽𫝊
以鷄鳴為時後漢書隗囂傳至昬時遂潰圍齊武王𫝊
至食時賜陳潰耿弇𫝊人定時歩果引去來歙𫝊臣夜
人定後為何人所賊傷竇武傳自旦至食時兵降畧盡
皇甫嵩𫝊夜勒兵鷄鳴馳赴其陳戰至晡時大破之晉
書戴洋𫝊永昌元年四月庚辰禺中時有大風起自東
南折木宋書符瑞志延康元年九月十日黄昬時月蝕
熒惑過人定時熒惑出營室宿羽林皆用此十二時
淮南子日出於暘谷浴于咸池拂于扶桑是謂晨明登
于扶桑之上爰始將行是謂朏明至于曲阿是謂朝明
臨于曽泉是謂早食次于桑野是謂宴食臻于衡陽是
謂禺中對于昆吾是謂正中靡于鳥次是謂小遷至于
悲谷是謂晡時迴于女紀是謂大遷經于泉隅是謂髙
舂頓于連石是謂下舂爰止羲和爰息六螭是謂懸車
薄于虞泉是謂黄昬渝于䝉谷是謂定昬按此自晨明
至定昬為十五時而卜楚邱以為十時未知今之所謂
十二時者自何人定之也
素問中有言嵗甲子者有言寅時者皆後人偽撰入之
也
　　年月朔日子
今人謂日多曰日子日者初一初二之類是也子者甲
子乙丑之類是也周禮職内注曰若言某月某日某甲
詔書或言甲或言子一也文選陳琳檄呉將校部曲文
年月朔日子李周翰注曰子發檄時也漢人未有稱夜
半為子時者誤矣古人文字年月之下必繫以朔必言
朔之第幾日而又繫之干支故曰朔日子也如魯相瑛
孔子廟碑云元嘉三年三月丙子朔廿七日壬寅又云
永興元年六月甲辰朔十八日辛酉史晨孔子廟碑云
建寧二年三月癸夘朔七日己酉樊毅復華下民租碑
云光和二年十二月庚午朔十三日壬午是也此日子
之稱所自起若史家之文則有子而無日春秋是也(後/漢)
(書隗嚻檄文曰漢復元年七/月己酉朔己巳不言廿一日)然在朔言朔在晦言晦而
旁死魄哉生明之文見於尚書則有兼日而書者矣
宋書禮志年月朔日甲子尚書令某甲下此古文移之
式也陳琳檄文但省一甲字耳
南史劉之遴與張纘等參校古本漢書稱永平十六年
五月二十一日己酉郎班固而今本無上書年月日子
隋書袁充上表稱寶厯之元改元仁壽嵗月日子還共
誕聖之時
時有十二而但稱子猶之干支有六十而但稱甲子也
漢人之文有即朔之日而必重書一日者廣漢太守沈
子琚綿竹江堰碑云熹平五年五月辛酉朔一日辛酉
綏民校尉熊君碑云建安廿一年十(闕/)月丙寅朔一日
丙寅此則繁而無用不若後人之簡矣
　　年號當從實書
正統之論始於習鑿齒不過帝漢而偽魏呉二國耳自
編年之書出而疑於年號之無所從而其論乃紛紜矣
夫年號與正朔自不相關故周平王四十九年而孔子
則書之為魯隱公之元年何也春秋魯史也據其國之
人所稱而書之故元年也晉之乘存則必以是年為鄂
侯之二年矣楚之檮杌存則必以是年為武王之十九
年矣觀左傳文公十七年鄭子家與晉韓宣子書曰寡
君即位三年而其下文曰十三年十四年十五年則自
稱其國之年也襄公二十二年少正公孫僑對晉之辭
曰在晉先君悼公九年我寡君於是即位而其下文遂
曰我二年我四年則兩稱其國之年也故如三國志則
漢人𫝊中自用漢年號魏人傳中自用魏年號吳人𫝊
中自用吳年號推之南北朝五代遼金並各自用其年
號此之謂從實(若病其難知只須/别作年表一巻)且王莽簒漢而班固
作𫝊其於始建國天鳳地皇之號一一用以紀年蓋不
得不以紀年非帝之也後人作書乃以編年為一大事
而論世之學疏矣
春秋傳亦有用他國之年者齊襄公之二年鄋瞞伐齊
注云魯桓公之十六年僖之四年子然卒簡之元年士
子孔卒注云鄭僖四年魯襄六年鄭簡元年魯襄八年
漢時諸侯王得自稱元年漢書諸侯王表楚王戊二十
一年孝景三年(楚元王/𫝊亦云)楚王延壽三十二年地節元年
之類是也淮南天文訓淮南元年冬太一在丙子謂淮
南王安始立之年也注者不逹乃曰淮南王作書之元
年又曰淮南王僭號此為未讀史記漢書者矣(趙明誠/金石録)
(有楚鐘銘惟王五十/六祀之論正同此矣)
又考漢時不獨王也即列侯於其國中亦得自稱元年
史記髙祖功臣侯年表髙祖六年平陽懿侯曹參元年
孝惠六年靖侯窋元年孝文後四年簡侯竒元年是也
呂氏考古圖周陽侯甗鍑銘曰周陽侯家銅三習甗鍑
容五斗重十八斤六兩侯治國五年五月國鑄第四(呂/大)
(臨曰侯治國五年者自以/侯受侯嗣位之年數也)文選魏都賦劉良注文昌殿
前有鐘其銘曰惟魏四年嵗次丙申龍次大火五月丙
寅作㽔賓鐘魏四年者曹操為魏公之四年漢獻帝之
建安二十一年也
元史順帝紀至正二十八年乃明洪武元年也直書二
十八年自是以下書曰後一年曰又一年四月丙戌帝
殂于應昌是時明太祖即位三年而猶書元主曰帝且
不以明朝之年號加之深得史法疑此出於上裁不獨
宋王二公之能守古法也(宋史馬廷鸞傳瀛國公即位/召不至自罷相歸又十七年)
(而薨甚為得體然其/他𫝊復有書至元者)
英宗命儒臣修續通鑑綱目亦書元順帝至正二十七
年不書吳元年
　　史書一年兩號
古時人主改元並從下詔之日為始未嘗追改以前之
月日也魏志三少帝紀上書嘉平六年十月庚寅下書
正元元年十月壬辰吳志三嗣主傳上書太平三年十
月己夘下書永安元年十月壬午晉書武帝紀上書魏
咸熈三年十一月下書泰始元年十二月景寅宋書武
帝紀上書晉元熈二年六月甲子下書永初元年六月
丁夘文帝紀上書景平二年八月丙申下書元嘉元年
八月丁酉明帝紀上書永光元年十二月庚申朔下書
泰始元年十二月丙寅唐書髙宗紀上書顯慶六年二
月己未下書龍朔元年三月丙申朔中宗紀上書神龍
三年九月庚子下書景龍元年九月甲辰睿宗紀上書
景龍四年七月己巳下書景雲元年七月己巳𤣥宗紀
上書先天二年十二月庚寅朔下書開元元年十二月
己亥韓文公順宗實録上書貞元二十一年八月庚子
下書永貞元年八月辛丑若此之類並是據實而書至
司馬温公作通鑑患其棼錯乃剏新例必取末後一號
冠諸春正月之前當時已有譏之者
春秋定公元年不書正月杜氏曰公即位在六月故正
義曰公未即位必不改元而於春夏即稱元年者未改
之日必承前君之年於是春夏當名此年為昭公三十
三年及六月既改之後方以元年紀事及史官定策須
有一統不可半年從前半年從後雖則年初亦統此嵗
故入年即稱元年也漢魏以來雖於秋冬改元史於春
夏即以元年冠之是有因於古也按温公通鑑是用此
例然有不可通者春秋於昭公三十三年之春而即書
定公元年者昭公已薨於上年之十二月矣若漢獻帝
延康元年十月始禪于魏而正月之初漢帝尚存即加
以魏文黄初之號則非春秋之義矣豈有舊君尚在當
時之人皆稟其正朔而後之為史者顧乃追奪之乎
史家變亂年號始自隋書大業十二年十一月景辰唐
公入京師辛酉遥尊帝為太上皇立代王侑為帝改元
義寧而下即書云二年三月右屯衛將軍宇文化及等
作亂上崩于温室按此大業十三年煬帝在江都而䝉
以代王長安之號甚為無理作史者唐臣不得不爾然
於煬帝紀書十三年於恭帝紀書二年兩從其實似亦
未害
明朝太宗實録上書四年六月己巳下書洪武三十五
年六月庚午正是史臣實書與前代合但不明書建文
年號後人因謂之革除耳英宗實録上書景泰八年正
月辛巳下書天順元年正月壬午旬有六日而不沒其
實且如萬厯四十八年九月以後為泰昌元年若依温
公例取泰昌之號冠於四十八年春正月之前則詔令
文移一一皆當追改且上誣先皇矣故紀年之法從古
為正不以一年兩號三號為嫌
　　年號古今相同
水經注穀水下千金堨前云太和五年曹魏明帝之太
和也後云朝廷太和中元魏孝文帝之太和也
　　割并年號
唐朝一帝改年號者十餘其見於文必全書無割取一
字用之者至宋始有熈豐政宣建紹乾淳之語已是不
敬然猶一帝之號自相連屬無合兩帝而稱之者又必
用上一字惟元豐以元字與元祐無别故用下字明朝
文人有稱永宣成𢎞嘉隆合兩帝之號而為一稱(天啓/六年)
(部疏稱正統正德為二正奉㫖/列聖年號昭然如何說二正)近又有去上字而稱慶
厯啓禎更為不通矣
地名割用一字如登萊如温台則可如真順廣大則不
通矣然漢人已有之史記天官書勃碣海岱之間氣皆
黑貨殖𫝊夫燕亦勃碣之間一都㑹也注云勃海碣石
漢書王莽𫝊成命於巴宕注云巴郡宕渠縣魏晉以下
始多此語常璩華陽國志分巴割蜀以成犍廣是犍為
廣漢二郡左思蜀都賦跨躡犍牂是犍為牂牁二郡魏
都賦恒碣碪􁖴於青霄是恒山碣石二山
人名割用一字者左傳以太皥濟水為皥濟(僖二十/一年)史
記以黄帝老子為黄老(曹相國世家張釋之田/叔魏其鄭當時列𫝊)以王喬
赤松子為喬松(蔡澤/𫝊)以伊尹管仲為伊管(鄒陽/𫝊)以絳侯
灌嬰為絳灌(賈生/𫝊)
　　孫氏西齋録
唐人作書無所囘避孫樵所作西齋録乃是私史至於
起王氏已廢之魂上配天皇條髙后擅政之年下繫中
宗大義凜然視孔子之溝昭墓道不書定正而抑且過
之矣
此説本之沈既濟駮吳兢史議謂當并天后於孝和紀
每嵗書某年春正月皇帝在房陵太后行某事改某制
則紀稱孝和而事述太后名禮兩得至於姓氏名諱入
宮之由厯位之資及才藝智略年辰崩葬別纂入皇后
𫝊列於廢后王庶人之下題其篇曰則天順聖武皇后
云事雖不行而史氏稱之(其後宋范祖禹作/唐鑑竟用此書法)
　　通鑑書改元
晉書載記十六國時嗣位改元者皆在本年此史家取
便序事連屬書之其實皆改明年元也不容十六國之
中數十王皆不踰年而改元者也
金石録據趙横山李君神碑石虎建武六年嵗在庚子
與載記合若從帝紀則建武六年當是己亥今此碑與
西門豹祠殿基記皆是庚子以此知帝紀之失此是差
一年之證然載記亦不盡合昔人作史但存其年號而
已初不屑屑於嵗月也
續綱目景炎三年五月以後為帝昺祥興元年非也黄
潛番禺客語改元在明年正月己酉朔蓋亦是即位之
初改明年元耳史家省文即繫於前年月日之下曰改
元祥興以此推十六國事必當同此
　　後元年
漢文帝後元年景帝中元年後元年當時只是改為元
年後人追紀之為中為後耳若武帝之後元元年則自
名之為後光武之中元元年梁武帝之中大通元年中
大同元年則自名之為中不可一例論也
元順帝至元元年重用世祖之號後人追紀之則曰後
至元元年
　　李茂貞稱秦王用天祐年號
通鑑後唐莊宗同光二年封岐王李茂貞為秦王比得
薛昌序所撰鳳翔法門寺碑天祐十九年建而其文已
稱秦王則前乎同光之二年矣蓋必茂貞所自稱又史
言茂貞奉天祐年號此碑之末亦書天祐十九年而篇
中厯述前事則並以天復紀年至天復二十年止亦與
史不合
五代史李彦威𫝊是時昭宗改元天祐遷於東都為梁
所迫而晉人蜀人以為天祐之號非唐所建不復稱之
但稱天復前蜀世家則云建與唐隔絶而不知故仍稱
天復其說不同按此碑則岐人亦稱天復史失之也
又今陽城縣有後周顯德二年徐綸撰龍泉禪院記内
述天祐十九年按此地本屬梁此記乃追削梁號而改
稱天祐者
　　通鑑書葬
通鑑書外國之葬如晉紀義熙六年九月下云甲寅葬
魏主珪於盛樂金陵不言魏葬而言葬魏或以為倣春
秋之文愚以為非也春秋書葬宋穆公葬衞桓公之類
皆魯遣其臣㑹葬故為此文(徐邈曰凡書葬/者據我而言葬)若南北朝
時本國自葬則當書魏葬如宋紀景平元年十二月庚
子魏葬明元帝於金陵元嘉二十九年三月辛夘魏葬
太武皇帝於金陵則得之矣
　　通鑑書閏月
通鑑書閏月而不著其為何月謂倣春秋之法非也春
秋時閏未有不在嵗終者自太初厯行每月皆可置閏
若不著其為何月或上月無事則後之讀者必費於追
尋矣新唐書亦然惟髙宗顯慶二年正月無事乃書曰
閏正月壬寅如洛陽宮
　　史書人君未即位
史書人君未即位之例左傳晉文公未入國稱公子已
入國稱公史記漢髙帝未帝稱漢王未王稱沛公
五年將戰垓下而曰皇帝在後絳侯柴將軍在皇帝後
至其下文乃曰諸侯及將相相與共請尊漢王為皇帝
於言為不順矣
沈約作宋書於本紀第十巻順帝昇明三年四月壬申
始書進齊公爵為齊王而前第八巻明帝泰始四年七
月庚申已書以驍騎將軍齊王為南兖州刺史自此以
下齊王之號累見於篇此言之不順也(蕭子顯南齊/書亦同此例)
　　史書一人先後厯官
漢書溝洫志先稱博士許商次稱將作大匠許商後稱
河隄都尉許商此書一人而先後厯官不同之法
書君奭我聞在昔成湯既受命時則有若伊尹格于皇
天在太甲時則有若保衡伊尹保衡一人也湯時未為
保衡至太甲時始為此官故變文以稱之也
　　史書郡縣同名
漢時縣有同名者大抵加東西南北上下字以為別蓋
本於春秋之法燕國有二則一稱北燕邾國有二則一
稱小邾是其例也若郡國同名而不同地則於縣必加
一小字沛郡不治沛治相故書沛縣為小沛廣陽國不
治廣陽治薊故書廣陽縣為小廣陽丹陽郡不治丹陽
治宛陵故書丹陽縣為小丹陽(今順天府保定縣稱小/保定寧國府太平縣稱)
(小太/平)後人作史混書之而無別矣
　　郡國改名
後漢書光武紀建武六年春正月丙辰改舂陵鄉為章
陵縣十七年冬十月甲申幸章陵修園廟祠舊宅又云
乃悉為舂陵宗室起祠堂上言章陵見名也下言舂陵
本舂陵侯之宗室不可因縣名而追改之也此史家用
字之宻也
史記南越王尉佗者真定人也此未當當曰東垣人盧
綰𫝊髙帝十一年冬更東垣為真定儒林𫝊漢興田何
以齊田徙杜陵師古曰初徙時未為杜陵蓋史家追言
之也
漢書夏侯勝𫝊夏侯勝字長公初魯共王分魯西寧鄉
以封子節侯別屬大河大河後更名東平故勝為東平
人趙廣漢𫝊趙廣漢字子都涿郡蠡吾人也故屬河間
後漢書黨錮𫝊劉祐中山安國人也安國後別屬博陵
夏侯湛東方朔畫像贊大夫諱朔字曼倩平原厭次人
也魏建安中分厭次以為樂陵郡故又為郡人焉此郡
國改名之例
　　史書人同姓名
史記漢髙帝時有兩韓信則別之曰韓王信漢書王莽
時有兩劉歆則別之曰國師劉歆此其法本於春秋左
氏𫝊襄公二十五年齊崔杼弑其君光事中有兩賈舉
則別之曰侍人賈舉
金史有二額爾克曰草火額爾克板子額爾克有
三羅索曰大羅索曰中羅索曰小羅索
　　述古
凡述古人之言必當引其立言之人古人又述古人之
言則兩引之不可襲以為已說也詩曰自古在昔先民
有作程正叔𫝊易未濟三陽皆失位而曰斯義也聞之
成都隱者是則時人之言而亦不敢沒其人君子之謙
也然後可與進於學
　　引古必用原文
凡引前人之言必用原文水經注引盛𢎞之荆州記曰
江中有九十九洲楚諺云州不百故不出王者桓𤣥有
問鼎之志乃増一洲以充百數僭號數旬宗滅身屠及
其傾敗洲亦消毁今上在西忽有一洲自生沙流迴薄
成不淹時其後未幾龍飛江漢矣注乃北魏酈道元作
而記中所指今上則南宋文帝以宜都王即帝位之事
古人不以為嫌
　　引書用意
書泰誓受有億兆夷人離心離德予有亂臣十人同心
同德左傳引之則曰太誓所謂商兆民離周十人同者
衆也(成元/年)淮南子舜釣於河濱期年而漁者爭處湍瀨
以曲隈深潭相予爾雅注引之則曰漁者不爭隈此皆
略其文而用其意也
　　文章推服古人
韓退之文起八代之衰於駢偶聲律之文宜不屑為而
其滕王閣記推許王勃所為序且曰竊喜載名其上詞
列三王之次有榮耀焉李太白黄鶴樓詩曰眼前有景
道不得崔顥題詩在上頭所謂自古在昔先民有作者
也今之好譏訶古人翻駁舊作者其人之宅心可知矣
宋洪邁從孫倬丞宣城自作題名記邁告之曰他文尚
可隨力工拙下筆如此記豈宜犯不韙哉蓋以韓文公
有藍田縣丞㕔壁記故也夫以題目之同於文公而以
為犯不韙昔人之謹厚何如哉
　　史書下兩曰字
注疏家凡引書下一曰字引書之中又引書則下一云
字云曰一義變文以便讀也此出於論語牢曰子云是
也若史家記載之辭可下兩曰字尚書多方周公曰王
若曰是也(孟子書多有兩曰字如公都子曰告子曰公/孫丑問曰髙子曰公孫丑曰伊尹曰公孫丑)
(曰詩/曰)
　　書家凡例
古人著書凡例即隨事載之書中左傳中言凡者皆凡
例也易乾坤二卦用九用六者亦凡例也
　　分題
古人作書於一篇之中有分題則標篇題於首而列分
題於下如爾雅釋天一篇下列四時祥災嵗陽嵗名月
陽月名風雨星名祭名講武旌旂呂氏春秋孟春紀第
一下列正月紀本生重已貴公去私是也疏家謂之題
上事謂標題上文之事若周公踐阼及詩篇章句皆篇
末題之故此亦爾今按禮記文王世子篇有曰文王之
為世子也有曰教世子有曰周公踐阼樂記篇有曰子
貢問樂亦同此例後人誤連於本文也又如漢書禮樂
志郊祀歌練時日一帝臨二凡十九首皆著其名於本
章之末安世房中歌桂華美芳二題傳冩之誤遂以冠
後
爾雅釋親一篇石經本宗族二字在晜兄也之後母黨
二字在從母姊妹之後妻黨二字在為姒婦之後昏姻
二字在吾謂之甥也之後今國子監刻本皆改之
　
　日知録巻二十
欽定四庫全書
　日知録卷二十一　　　崑山　顧炎武　撰
　　作詩之㫖
舜曰詩言志此詩之本也王制命太師陳詩以觀民風
此詩之用也荀子論小雅曰疾今之政以思徃者其言
有文焉其聲有哀焉此詩之情也故詩者王者之迹也
建安以下洎乎齊梁所謂辭人之賦麗以滛而於作詩
之㫖失之遠矣
唐白居易與元微之書曰年齒漸長閱事漸多每與人
言多詢時務每讀書史多求理道始知文章合爲時而
著歌詩合爲事而作又自叙其詩關於美刺者謂之諷
諭詩自比於梁鴻五噫之作而謂好其詩者鄧魴唐衢
俱死吾與足下又困躓豈六義四始之風天將破壊不
可支持邪又不知天意不欲使下人病苦聞於上邪嗟
乎可謂知立言之㫖者矣
晋葛洪抱朴子曰古詩刺過失故有益而貴今詩純虛
譽故有損而賤
　　詩不必人人皆作
古人之會君臣朋友不必人人作詩人各有能有不能
不作詩何害若一人先倡而意已盡則亦無庸更續是
以虞廷之上臯陶𢋫歌而禹益無聞古之聖人不肯爲
雷同之辭駢拇之作也栢梁之宴金谷之集必欲人人
以詩鳴而蕪累之言始多於世矣
堯命厯而無歌文王演易而不作詩不聞後世之人議
其劣於舜與周公也孔子以斯文自任上接文王之綂
乃其事在六經而所自爲歌止於龜山彼婦諸作何寥
寥也其不能與夫我則不暇與
宋邵博聞見後録曰李習之與韓退之孟東野善習之
於文退之所敬也退之與東野唱酬傾一時習之獨無
詩退之不議也(石林詩話人之才力有限李翶皇甫湜/皆韓退之髙弟而二人獨不傳其詩不)
(應散亡無一篇存者計或非其所長故不作耳二人/以非其所長而不作賢於世之不能而强為之者也)尹
師魯與歐陽永叔梅聖俞善師魯於文永叔所敬也永
叔與聖俞唱酬傾一時師魯獨無詩永叔不議也
五子之歌適得五章以爲人各一章此又後人之見耳
渭陽秦世子送舅氏也而晉公子無一言尹吉甫作崧
高之詩以贈申伯烝民之詩以贈仲山甫韓弈之詩以
贈韓侯而三人者不聞其有答是知古人之詩不以無
和答爲嫌
　　詩題
三百篇之詩人大率詩成取其中一字二字三四字以
名篇故十五國並無一題雅頌中間一有之若常武美
宣王也若勺若賚若般皆廟之樂也其後人取以名之
者一篇曰巷伯自此而外無有也(雨無正篇韓詩篇首/有雨無其極傷我稼)
(穡二/句)五言之興始自漢魏而十九首並無題郊祀歌鐃
歌曲各以篇首字爲題又如王曹皆有七哀而不必同
其情六子皆有雜詩而不必同其義則亦猶之十九首
也唐人以詩取士始有命題分韻之法而詩學衰矣
杜子美詩多取篇中字名之如不見李生乆則以不見
名篇近聞犬戎遠遁逃則以近聞名篇徃在西京時則
以徃在名篇歴歴開元事則以歴歴名篇自平宫中吕
太一則以自平名篇客從南溟來則以客從名篇皆取
首二字爲題全無意義頗得古人之體
古人之詩有詩而後有題今人之詩有題而後有詩有
詩而後有題者其詩本乎情有題而後有詩者其詩狥
乎物
　　古人用韵無過十字
三百篇之詩句多則必轉韻(古人但謂之音不謂之/韻今姑從俗名之耳)魏
晉以上亦然宋齊以下韻學漸興人文趨巧於是有强
用一韻到底者終不及古人之變化自然也
古人用韻無過十字者獨閟宫之四章乃用十二字使
就此一韻引而伸之非不可以成章而於義必有不達
故末四句轉一韻是知以韻從我者古人之詩也以我
從韻者今人之詩也自杜拾遺韓吏部未免此病也
葉少藴石林詩話曰長篇最難魏晉以前詩無過十韻
者葢使人以意逆志初不以序事傾盡爲工至老杜述
懷北征諸篇窮極筆力如太史公紀傳此固古今絶唱
然八哀八篇本非集中高作而世多尊稱之不敢議如
李邕蘓源明詩中極多累句余嘗痛刋去僅各取其半
方爲盡善然此不可爲不知者言也
詩主性情不貴竒巧唐以下人有强用一韻中字幾盡
者有用險韻者有次人韻者皆是立意以此見巧便非
詩之正格
且如孔子作易彖象傳其用韻有多有少未嘗一律亦
有無韻者可知古人作文之法一韻無字則及他韻他
韻不恊則竟單行聖人無必無固於文見之矣
　　詩有無韻之句
詩以義為主音從之必盡一韻無可用之字然後旁通
他韻又不得於他韻則寜無韻茍其義之至當而不可
以他字易則無韻不害漢以上徃徃有之
暮投石壕村有吏夜捉人(杜甫石/壕吏詩)兩韻也至當不可易
下句云老翁踰墻走老婦出門看則無韻矣亦至當不
可易古辭紫騮馬歌中有舂榖持作飯採葵持作羮二
句無韻李太白天馬歌中有白雲在青天邱陵遠崔嵬
二句無韻野田黄雀行首二句逰莫逐炎洲翠棲莫近
呉宫燕無韻行行且游獵篇首二句邉城兒生年不讀
一字書無韻
　　五經中多有用韻
古人之文化工也自然而合於音則雖無韻之文而往
往有韻茍其不然則雖有韻之文而時亦不用韻終不
以韻而害意也三百篇之詩有韻之文也乃一章之中
有二三句不用韻者如瞻彼洛矣維水泱泱之類是矣
一篇之中有全章不用韻者如思齊之四章五章召旻
之四章是矣又有全篇無韻者周頌清廟維天之命昊
天有成命時邁武諸篇是矣說者以爲當有餘聲然以
餘聲相恊而不入正文此則所謂不以韻而害意者也
孔子賛易十篇其彖象傳雜卦五篇用韻然其中無韻
者亦十之一文言繫辭說卦序卦五篇不用韻然亦間
有一二如鼓之以雷霆潤之以風雨日月運行一寒一
暑乾道成男坤道成女君子知微知彰知柔知剛萬夫
之望此所謂化工之文自然而合者固未嘗有心於用
韻也尚書之體本不用韻而大禹謨帝德廣運乃聖乃
神乃武乃文皇天眷命奄有四海爲天下君伊訓聖謨
洋洋嘉言孔彰惟上帝不常作善降之百祥作不善降
之百殃爾惟德㒺小萬邦惟慶爾惟不德㒺大墜厥宗
太誓我武惟揚侵于之疆取彼凶殘我伐用張于湯有
光洪範無偏無陂遵王之義無有作好遵王之道無有
作惡遵王之路無偏無黨王道蕩蕩無黨無偏王道平
平無反無側王道正直皆用韻又如曲禮行前朱鳥而
後𤣥武左青龍而右白虎招揺在上急繕其怒禮運𤣥
酒在室醴醆在戸粢醍在堂澄酒在下陳其犠牲備其
鼎俎列其琴瑟管磬鐘皷修其祝嘏以降上神與其先
祖以正君臣以篤父子以睦兄弟以齊上下夫婦有所
是謂承天之祜樂記夫古者天地順而四時當民有德
而五榖昌疾疢不作而無妖祥此之謂大當然後聖人
作爲父子君臣以爲紀綱中庸故君子不可以不修身
思修身不可以不事親思事親不可以不知人思知人
不可以不知天孟子師行而糧食饑者弗食勞者弗息
睊睊胥讒民乃作慝方命虐民飲食若流流連荒亡爲
諸侯憂凡此之類在秦漢以前諸子書並有之太史公
作賛亦時一用韻而漢人樂府詩反有不用韻者
　　易韻
易之有韻自文王始也凡卦辭之繁者時用韻蒙之瀆
告解之復夙震之虩啞艮之身人是也至周公則辭愈
繁而愈多用韻疑古卜辭當用韻若春秋傳所載懿氏
之鏘姜卿京驪姬之渝羭蕕臭伯姬之􁀱貺償相姬旗
師丘孤弧姑逋家虛鄢陵之䠞目孫文子之陵雄衛侯
之羊亡竇踰又如國語所載晉獻公之骨猾捽史記所
載漢文帝之庚王光漢書元后傳所載晉史之雄乘崩
興皆韻也故孔子作彖象傳用韻葢本經有韻而傳亦
韻此見聖人述而不作以古爲師而不苟也(郭璞註爾/雅釋訓篇)
(本經有韻/註亦用韻)
彖象傳猶今之箋註者析字分句以爲訓也繫辭文言
以下猶今之箋註於字句明白之後取一章一篇全書
之義而通論之也故其體不同
　　古詩用韻之法
古詩用韻之法大約有三首句次句連用韻隔第三句
而於第四句用韻者關雎之首章是也凡漢以下詩及
唐人律詩之首句用韻者源於此一起卽隔句用韻者
卷耳之首章是也凡漢以下詩及唐人律詩之首句不
用韻者源於此自首至末句句用韻者若考槃清人還
著十畝之間月出素冠諸篇又如卷耳之二章三章四
章車攻之一章二章三章七章長發之一章二章三章
四章五章是也凡漢以下詩若魏文帝燕歌行之類源
於此自是而變則轉韻矣轉韻之始亦有連用隔用之
别而錯綜變化不可以一體拘於是有上下各自爲韻
若兎罝及采薇之首章魚麗之前三章卷阿之首章者
有首末自爲一韻中間自爲一韻若車攻之五章者有
隔半章自爲韻若生民之卒章者有首提二韻而下分
二節承之若有瞽之篇者此皆詩之變格亦莫非出於
自然非有意爲之也
　　古人不忌重韻
杜子美作飲中八仙歌用三前二船二眠二天宋人疑
古無此體遂欲分爲八章以爲必分爲八而後可以重
押韻無害也不知柏梁臺詩三之三治二哉二時二來
二材已先之矣東川有杜鶻西川無杜鶻涪萬無杜鶻
雲安有杜鶻求其說而不得則疑以爲題下注不知古
人未嘗忌重韻也故有四韻成章而唯用二字者胡爲
乎株林從夏南匪適株林從夏南是也有二韻成章而
惟用一字者大人占之維熊維羆男子之祥維虺維蛇
女子之祥是也有三韻成章而惟用一字者苟日新日
日新又日新是也(湯濩曰儀禮祭侯辭惟若寜侯母或/若女不寜侯左傳虞叔引諺匹夫無)
(罪懐璧其罪曹子臧引志聖逹節次守節下失節晏子/引諺非宅是卜惟隣是卜老子道可道非常道名可名)
(非常名史記天官書欲終日有雨有雲有風有日月當/其時者深而多實無雲有風日當其時淺而多實有雲)
(風無日當其時深而少實皆/古人以本字自爲韻者也)如采薇首章連用二玁狁
之故句正月一章連用二自口字十月之交首章連用
二而微字車牽三章連用二庶幾字文王有聲首章連
用二有聲字召旻卒章連用二百里字又如行露首章
起用露字末用露字又如簡兮卒章連用三人字那連
用三聲字其重一字者不可勝述漢以下亦然如陌上
桑詩三頭字二隅字二餘字二夫字二鬚字(羅敷字在/下句末三)
(見/)焦仲卿妻作三語字三言字二由字二母字二取字
二子字二歸字二之字二君字二門字又二言字蘓武
骨肉縁枝葉一首二人字結髮爲夫婦一首二時字陳
思王棄婦詞二庭字二靈字二鳴字二成字二寧字阮
籍詠懐詩灼灼西隤日一首二歸字張協襍詩黑蜧躍
重淵一首二生字謝靈運君子有所思行二歸字梁武
帝撰孔子正言竟述懐詩二反字任昉哭范僕射詩二
生字三情字沈約鍾山詩二足字然則重韻之有忌其
在隋唐之代乎
諸葛孔明梁父吟云問是誰家墓田疆古冶子又云誰
能爲此謀國相齊晏子用二子字古人但取文理明當
而已初不避重字也今本或改作田疆古冶氏失之矣
潘岳秋興賦宵耿介而不寐兮獨展轉於華省悟時嵗
之遒盡兮慨俛首而自省用二省字
初唐詩最爲嚴整而盧照鄰長安古意别有豪華稱將
相轉日囘天不相譲意氣由來排灌夫專權判不容蕭
相用二相字今人謂必字同而義異者方可重用若此
詩之二相固無異義也且詩曰王命南仲往城于方其
下文又曰天子命我城彼朔方有何異義哉
李太白高陽歌二杯字廬山謡二長字杜子美織女詩
二中字奉先縣詠懐二卒字兩當縣呉十侍御江上宅
二白字八哀詩張九齡一首二省字二境字園人送𤓰
二草字寄狄明府二濟字宿鑿石浦二繫字韓退之此
日足可惜詩二光字二鳴字二更字二城字二狂字二
江字(王摩詰故太子太師徐公輓歌重/用二名字施之律詩則爲非體)
詩有以意轉而韻須重者如今夕何夕見此良人子兮
子兮如此良人何嚶其鳴矣求其友聲相彼鳥兮猶求
友聲有杕之杜其葉萋萋王事靡盬我心傷悲卉木萋
止女心悲止於論皷鐘於樂辟廱於論皷鐘於樂辟廱
又若公無渡河公竟渡河此皆承上文而轉者不容别
換一字
　　七言之始
昔人謂招魂大招去其些只卽是七言詩余考七言之
興自漢以前固多有之如靈樞經刺節眞邪篇凡刺小
邪日以大補其不足乃無害視其所在迎之界凡刺寒
邪日以温徐徃徐來致其神門戸已閉氣不分虛實得
調其氣存宋玉神女賦羅紈綺繢盛文章極服妙絲照
萬方此皆七言之祖
素問八正神明論神乎神耳不聞目明心開而志先慧
然獨悟口弗能言傑視獨見適若昏昭然獨明若風吹
雲故曰神三部九候爲之原九鍼之論不必存其文絶
似荀子成相篇
　　一言
緇衣三章章四句非也敝字一句還字一句若曰敝予
還予則言之不順矣且何必一言之不可爲詩也
呉志歴陽山石文楚九州渚呉九州都楚字一句吳字
一句亦是一言之詩
　　古人未有之格
語助之外止用四字成詩而四字皆韻古未之有也始
見於莊子父邪母邪天乎人乎是也三章章各二句而
合爲一韻古未之有也始見於孟嘗君傳長鋏歸來乎
食無魚長鋏歸來乎出無車長鋏歸來乎無以爲家是
也
　　古人不用長句成篇
古詩有八言者胡瞻爾庭有縣貆兮是也有九言者凛
乎若朽索之馭六馬是也然無用爲全章者不特以其
不便於歌也長則意多冗字多懈其於文也亦難之矣
以是知古人之文可止則止不肯以一意之冗一字之
懈而累吾作詩之本義也(正義引顔延之云詩體無九/言者將由聲度闡緩不恊金)
(石/)知此義者不特句法也章法可知矣七言排律所以
從來少作作亦不工者何也意多冗也字多懈也爲七
言者必使其不可裁而後工也此漢人所以難之也
　　詩用疊字
詩用疊字最難衛詩河水洋洋北流活活施罛濊濊鱣
鮪發發葭菼掲掲庶姜孽孽連用六疊字可謂複而不
厭賾而不亂矣古詩青青河畔草鬱鬱園中柳盈盈樓
上女皎皎當窓牖娥娥紅粉粧纎纎出素手連用六疊
字亦極自然下此卽無人可繼
屈原九章悲囘風紛容容之無經兮㒺芒芒之無紀軋
洋洋之無從兮馳逶移之焉止漂翻翻其上下兮翼遥
遥其左右汜潏潏其前後兮伴張弛之信期連用六疊
字宋玉九辯乘精氣之搏搏兮騖諸神之湛湛驂白霓
之習習兮歴羣靈之豊豊左朱雀之茇茇兮右蒼龍之
躣躣屬雷師之闐闐兮通飛亷之衙衙前輕輬之鏘鏘
兮後輜乘之從從載雲旗之委蛇兮扈屯騎之容容連
用十一疊字後人辭賦亦罕及之者
　　次韻
今人作詩動必次韻以此爲難以此爲巧吾謂其易而
拙也且以律詩言之平聲通用三十韻之中任用一韻
而必無他韻可易一韻數百字之中任押五字而必無
他字可易名爲易其實難矣先定五字而以上文凑足
之文或未順則曰牽於韻爾意或未滿則曰束於韻爾
用事遣辭小見新巧卽可擅塲名爲難其實易矣夫其
巧於和人者其胸中本無詩而拙於自言者也故難易
巧拙之論破而次韻之風可少衰也
嚴滄浪詩話曰和韻最害人詩古人酬唱不次韻此風
始盛於元白皮陸本朝諸賢乃以此而闘工遂至往復
有八九和者
按唐元稹上令狐相公啓曰稹與同門生白居易友善
居易雅能爲詩就中愛驅駕文字窮極聲韻或爲千言
或爲五百言律詩以相投寄小生自審不能有以過之
往往戱排舊韻别創新詞名爲次韻葢欲以難相挑耳
江湖間爲詩者或相倣斆或力不足則至於顚倒語言
重復首尾韻同意等不異前篇亦目爲元和詩體而司
文者考變雅之由往往歸咎於稹是知元白作詩次韻
之初本自以爲戱而當時即已取譏於人今人乃爲之
而不厭又元白之所鄙而不屑者矣
歐陽公集古録論唐薛苹倡和詩曰(唐書薛苹河中/寳鼎人長於詩)其
間馮宿馮定李紳皆唐顯人靈澈以詩名後世然詩皆
不及苹葢倡者得於自然和者牽於强作可謂知言
朱子答謝成之書謂淵明詩所以爲髙正在不待安排
胸中自然流出東坡乃篇篇句句依韻而和之雖其高
才似不費力然已失其自然之趣矣
凡詩不束於韻而能盡其意勝於爲韻束而意不盡且
或無其意而牽入他意以足其韻者千萬也故韻律之
道疏宻適中爲上不然則寜疏無宻文能發意則韻雖
疎不害
　　栢梁臺詩
漢武栢梁臺詩本出三秦記云是元封三年作而考之
於史則多不符按史記及漢書孝景紀中六年夏四月
梁王薨諸侯王表梁孝王武立三十五年薨孝景後元
年其王買嗣七年薨建元五年平王㐮嗣四十年薨文
三王傳同又按孝武紀元鼎二年春起柏梁臺是爲梁
平王之二十二年而孝王之薨至此已二十九年又七
年始爲元封三年又按平王㐮元朔中以與太母争樽
公卿請廢爲庶人天子曰梁王㐮無良師傅故陷不義
乃削梁八城梁餘尚有十城(漢書言削五/縣僅有八城)又按平王㐮
之十年爲元朔二年來朝其三十六年爲太初四年來
朝皆不當元封時又按百官公卿表郎中令武帝太初
元年更名光禄勲典客景帝中六年更名大行令武帝
太初元年更名大鴻臚治粟內史景帝後元年更名大
農令武帝太初元年更名大司農中尉武帝太初元年
更名執金吾内史景帝二年分置左內史右內史武帝
太初元年更名京兆尹左內史更名左馮翊主爵中尉
景帝中六年更名都尉武帝太初元年更名右扶風凡
此六官皆太初以後之名不應預書於元封之時又按
孝武紀太初元年冬十一月乙酉栢梁臺災夏五月正
厯以正月爲歳首定官名則是栢梁旣災之後又半歳
而始改官名而大司馬大將軍青則薨於元封之五年
距此已二年矣反覆考證無一合者葢是後人擬作剽
取武帝以來官名及梁孝王世家乘輿駟馬之事以合
之而不悟時代之乖舛也
按世家梁孝王二十九年(表孝景/前七年)十月入朝景帝使使
持節乘輿駟馬迎梁王於闕下臣瓉曰天子副車駕駟
馬此一時異數平王安得有此
　　詩體代降
三百篇之不能不降而楚辭楚辭之不能不降而漢魏
漢魏之不能不降而六朝六朝之不能不降而唐也勢
也用一代之體則必似一代之文而後爲合格
詩文之所以代變有不得不變者一代之文沿襲已乆
不容人人皆道此語今且千數百年矣而猶取古人之
陳言一一而摹倣之以是爲詩可乎故不似則失其所
以爲詩似則失其所以爲我李杜之詩所以獨高於唐
人者以其未嘗不似而未嘗似也知此者可與言詩也
已矣
　　書法詩格
南北朝以前金石之文無不皆八分書者是今之眞書
不足爲字也姚鉉之唐文粹吕祖謙之皇朝文鑑眞德
秀之文章正宗凡近體之詩皆不収是今之律詩不足
爲詩也今人將繇眞書以窺八分繇律詩以學古體是
從事於古人之所賤者而求其所最工豈不難哉
鄞人薛千仞(岡/)曰自唐人之近體興而詩一大變後學
之士可兼爲而不可專攻者也近日之弊無人不詩無
詩不律無律不七言又曰七言律法度貴嚴對偶貴整
音節貴響不易作也今初學後生無不爲七言律似反
以此爲入門之路其終身不得窺此道藩籬無怪也
　　詩人改古事
陳思王上書絶纓盜馬之臣赦楚趙以濟其難註謂赦
盜馬秦穆公事秦亦趙姓故互文以避上秦字也趙至
與嵇茂齊書梁生適越登岳長謡梁鴻本適呉而以爲
越者呉爲越所滅也謝靈運詩弦高犒晋師仲連郤秦
軍弦高所犒者秦師而改爲晋以避下秦字則舛而陋
矣李太白行路難詩華亭鶴唳詎可聞上蔡蒼鷹安足
道杜子美諸將詩昨日玉魚蒙塟地早時金盌出人間
改黄犬爲蒼鷹改玉盌爲金盌亦同此病
自漢以來作文者即有囘避假借之法太史公伯夷傳
伯夷叔齊雖賢得夫子而名益彰顔淵雖篤學附驥尾
而行益顯本當是附夫子耳避上文雷同改作驥尾使
後人為之豈不為人譏笑
　　庾子山賦誤
庾子山枯樹賦云建章三月火按史記武帝太初元年
冬十一月乙酉柏梁臺災春二月起建章宫西京賦柏
梁既災越巫陳方建章是經用厭火祥是災者柏梁非
建章而三月火又秦之阿房非漢也哀江南賦云栩陽
亭有離别之賦夜聽擣衣曲云栩陽離别賦按漢書藝
文志别栩陽賦五篇詳其上下文例當是人姓名姓别
名栩陽也以爲離别之别又非也
　　于仲文詩誤
隋于仲文詩景差方入楚樂毅始遊燕按漢書高帝紀
徙齊楚大族昭氏屈氏景氏懐氏齊田氏五姓關中與
利田宅(景駒注文頴曰/楚族景氏駒名)王逸楚辭章句三閭之職掌王
族三姓曰昭屈景然則景差亦楚之同姓也而仲文以
爲入楚豈非梁陳已下之人但事辭章而不詳典據故
邪
梁武帝天監元年詔曰雉兎有刑姜宣致貶此用孟子
殺其麋鹿者如殺人之罪而不知宣王乃田氏非姜後
也與此一類
　　李太白詩誤
李太白詩漢家秦地月流影照明妃一上玉關道天涯
去不歸按史記言囟奴左方王將直上谷以東右方王
將直上郡以西而單于之庭直代雲中漢書言呼韓邪
單于自請畱居光禄塞下又言天子遣使送單于出朔
方雞鹿塞(今在河/套内)後單于竟北歸庭乃知漢與囟奴徃
來之道大抵從雲中五原朔方明妃之行亦必出此故
江淹之賦李陵但云情往上郡心畱鴈門而玉關與西
域相通自是公主嫁烏孫所經太白誤矣顔氏家訓謂
文章地理必須惬當其論梁簡文鴈門太守行而言日
逐康居大宛月氐蕭子暉隴頭水而云北注黄龍東流
白馬沈存中論白樂天長恨歌峨眉山下少人行謂峨
睂在嘉州非幸蜀路文人之病葢有同者
梁徐悱登琅邪城詩甘泉警烽候上谷抵樓蘭上谷在
居庸之北而樓蘭為西域之國在玉門關外即此一句
之中文理已自不通其不切琅邪城又無論也
　　郭璞賦誤
郭璞江賦總括漢泗兼包淮湘淮泗並不入江豈因孟
子而誤邪
　　陸機文誤
陸機漢高帝功臣頌侯公伏軾皇媪來歸乃不考史書
之誤漢儀注高帝母兵起時死小黄後於小黄作陵廟
本紀五年即皇帝位於汜水之陽追尊先媪爲昭靈夫
人則其先亡可知而十年有太上皇后崩乃太上皇崩
之誤文重書而未删也侯公說羽羽乃與漢約中分天
下九月歸太公吕后並無皇媪
　　字
春秋以上言文不言字如左傳於文止戈爲武故文反
正爲乏於文皿蟲爲蠱及論語史闕文中庸書同文之
類並不言字易女子貞不字十年乃字詩牛羊腓字之
左傳其僚無子使字敬叔皆訓爲乳書康誥于父不能
字厥子左傳樂王鮒字而敬小事大大字小亦取愛飬
之義惟儀禮士冠禮賓字之禮記郊特牲冠而字之敬
其名也與文字之義稍近亦未嘗謂文爲字也以文爲
字乃始於史記秦始皇琅邪臺石刻曰同書文字說文
序云依類象形謂之文形聲相益謂之字文者象物之
本字者孳乳而生(孝經援神契/亦有此語)周禮外史掌達書名於
四方註云古曰名今曰字儀禮聘禮註云名書文也今
謂之字(三國志注孫亮時有山隂朱育/依體像類造作異字干名以上)此則字之名自
秦而立自漢而顯也與
許氏說文序此十四篇五百四十部九千三百五十三
文解說凡十三萬三千四百四十一字以篆書謂之文
𨽻書謂之字張揖上博雅表凡萬八千一百五十文唐
𤣥度九經字様序凡七十六部四百廿一文則通謂之
文
三代以上言文不言字李斯程邈出文降而爲字矣二
漢以上言音不言韻周顒沈約出音降而爲韻矣
　　古文
古時文字不一如漢汾隂宫鼎其葢銘曰汾隂供官銅
鼎葢二十枚二十字作十十鼎銘曰汾隂供官銅鼎二
十枚二十字作牛其末曰第二十三二十字作廿一器
之銘三見而三不同自唐以後文字日繁不得不歸一
律而古書之不復通者多矣
　　說文
自𨽻書以來其能發明六書之指使三代之文尚存於
今日而得以識古人制作之本者許叔重說文之功爲
大後之學者一㸃一畫莫不奉之爲規矩而愚以爲亦
有不盡然者且以六經之文左氏公羊榖梁之傳毛萇
孔安國鄭衆馬融諸儒之訓而未必盡合况叔重生於
東京之中世所本者不過劉歆賈逵杜林徐廵等十餘
人之說(楊愼六書索隠序曰說文有孔子說楚莊王說/左氏說韓非說淮南子說司馬相如說董仲舒)
(說京房說衛宏說揚雄說劉歆說桑欽說杜林說賈逵/說傅毅說官溥說譚長說王育說戸□說張林說黄顥)
(說周盛說逯安說歐陽僑說寗嚴/說爰禮說徐廵說莊都說張徹說)而以爲盡得古人之
意然與否與一也五經未遇蔡邕等正定之先傳寫人
人各異今其書所收率多異字而以今經校之則說文
爲短又一書之中有兩引而其文各異者(如汜下引詩/江有汜洍下)
(引詩江有洍逑下引書旁逑孱功僝下引書旁救/僝功卺下引詩赤舄己巳掔下引詩赤舄掔掔)後之
讀者將何所從二也(鄭𤣥常駮許愼五經異義顔氏家/訓亦云說文中有援引經傳與今)
(乖者未/之敢從)流傳旣乆豈無脫漏即徐鉉亦謂篆書堙替日
乆錯亂遺脫不可悉究今謂此書所闕者必古人所無
别指一字以當之(如說文無劉字後人以鎦字當之無/由字以甹字當之無免字以絻字當)
(之/)改經典而就說文支離囘互三也今舉其一二評之
如秦宋薛皆國名也秦從禾以地宜禾亦已迂矣宋从
木爲居薛从辛爲辠此何理也費誓之費改爲䉾訓爲
惡米武王載斾之斾改爲坺訓爲臿土威爲姑也爲女
隂殹爲擊聲困爲故廬普爲日無色此何理也貉之爲
言惡也視犬之字如畫狗狗叩也豈孔子之言乎訓有
則曰不宜有也春秋書日有食之訓郭則曰齊之郭氏
善善不能進惡惡不能退是以亡國不幾於勦說而失
其本指乎居為法古用爲卜中童爲男有辠㐮為解衣
耕弔爲人持弓會敺禽辱爲失耕時臾爲束縛捽抴罰
爲持刀罵詈勞爲火燒門宰爲辠人在屋下執事㝠爲
十六日月始虧刑爲刀守并不幾於穿鑿而遠於情理
乎武􁁉師之而制字荆公廣之而作書不可謂非濫觴
於許氏者矣若夫訓參爲啇星此天文之不合者也訓
亳爲京兆杜陵亭此地理之不合者也書中所引樂浪
事数十條而他經籍反多闕畧此采摭之失其當者也
今之學者能取其大而棄其小擇其是而違其非乃可
謂善學說文者與(後周書黎景熈其從祖廣太武時爲/尚書郎善古學嘗從吏部尚書崔𤣥)
(伯受字義又從司徒崔浩學楷篆自是家傳其法景熈/亦傳習之頗與許氏有異可見魏晋以來傳受亦各不)
(同/)
王莽傳劉之爲字卯金刃也正月剛卯金刀之利皆不
得行(食貨志/亦云)又曰受命之日丁卯丁火漢氏之德也卯
劉姓所以爲字也光武告天祝文引䜟記曰卯金修德
爲天子公孫述引援神契曰西太守乙卯金謂西方太
守而乙絶卯金也是古未嘗無劉字也(趙䆠光曰說文/無劉字但作鎦)
(今按漢書卯金刀之䜟及古印流傳者/劉姓不下數十百面並作劉無鎦字)魏明帝太和初
公卿奏言夫歌以詠德舞以象事於文文武爲斌臣等
謹製樂舞名曰章斌之舞魏去叔重未遠是古未嘗無
斌字也(徐鉉較定說文前/列斌字云是俗書)
說文原本次第不可見今以四聲列者徐鉉等所定也
切字鉉等所加也(趙古則六書本義曰漢以前未有反/切許氏說文鄭氏箋註但曰讀若某)
(而已今說文反切乃朱/翺以孫愐唐韻所加)旁引後儒之言如杜預裴光遠
李陽氷之類亦鉉等加也又云諸家不収今附之字韻
末者(瀰/下)亦鉉等加也(眸字下云說文直作牟趙宧光曰/詳此則本書雜出衆人之手審矣)
(安得不蕪穢也凡参訂經傳必以/本人名冠之方不混於前人耳)
始字說文以爲女之初也已不必然而徐鉉釋之以至
哉坤元萬物資始不知經文乃是大哉乾元萬物資始
若用此觧必從男乃合耳
　　說文長箋
萬厯末吳中趙凡夫宧光作說文長箋將自古相傳之
五經肆意刋改好行小慧以求異於先儒乃以靑靑子
衿為滛奔之詩而謂衿即衾字(詩中元有衾字抱/衾與裯錦衾爛兮)如此
類者非一其實四書尚未能成誦而引論語虎兕出於
柙誤作孟子虎豹出亏□(兕/下)然其於六書之指不無管
闚而適當喜新尚異之時此書乃盛行於世及今不辯
恐他日習非勝是為後學之害不淺矣故舉其尤剌謬
者十餘條正之
舊唐書文宗紀開成二年宰臣判國子監祭酒鄭覃進
石壁九經一百六十卷九經者易書詩三禮春秋三傳
又有孝經論語爾雅其實乃十二經又有張參五經文
字唐𤣥度九經字様皆刻之於石今現在西安府學凡
夫乃指此為蜀本石經又云張参五經文字唐𤣥升九
經字様亦附蜀本之後但可作蜀經字法今此石經末
有年月一行諸臣姓名十行大書開成二年丁巳歳凡
夫豈未之見而妄指為孟蜀邪
又云孫愐唐韻文殷二韻三聲皆分獨上聲合一咸嚴
洽業二韻平入則分上去則合按今廣韻即孫愐之遺
文殷上聲之合則有之咸嚴洽業則四聲並分無併合
者
切者兩字相摩以得其音取其切近今改為盜竊之竊
於古未聞豈凡夫所以自名其學者邪
𤓰分字見史記虞卿傳漢書賈誼傳(戰國䇿注分其地/如破𤓰然  鹽鐵)
(論隔絶羗胡/𤓰分其地)竈突字見漢書霍光傳今云𤓰當作瓜突
當作突然則鮑昭蕪城賦所謂竟𤓰剖而豆分魏𤣥同
䟽所謂𤓰分瓦裂者古人皆不識字邪按張參五經文
字云突徒兀反作突者訛
顧野王陳人也而以爲晉之虎頭(颼下頭顧長康/為虎  將軍)陸龜
䝉唐人也而以爲宋之象山(乙下山陸九淵/號象  先生)王筠梁人
也而以爲晉(蜺下雌梁書王筠傳沈約以郊居賦示筠/讀至  霓連踡約撫手欣忭今引此事謂)
(之晋王筠約既梁人/安得與晋人語哉)王禹偁宋人也而以爲南朝(稱/下)此
眞所謂不學墻面者與
晉獻帝醉虞侍中命扶之(扶/下)按晉書虞嘯父傳為孝武
帝所親愛侍飲大醉拜不能起帝顧曰扶虞侍中嘯父
曰臣位未及扶醉不及亂非分之賜所不敢當帝甚悅
傳首明有孝武帝字引書者未會全讀但見中間有貢
獻之獻適與帝字相接遂以爲獻帝而不悟晉之無獻
帝也萬厯間人看書不看首尾只看中間兩三行凡夫
著書之人乃猶如此
恂字箋漢宣帝諱而不知宣帝諱詢(荀悅曰詢/之字曰謀)非恂也
衍字箋漢平帝諱而不知平帝諱衎(荀悅曰衎之字曰/樂師古曰衎音口)
(旱/反)非衍也
後漢書劉虞傳故吏尾敦於路刼虞首歸葬之(註尾姓/敦名)
引之云後漢尾敦路刼劉虞首歸之莽若以敦路為人
名而又以葬為莽是劉幽州之首竟歸之於王莽也
左氏成六年傳韓獻子曰易覯則民愁民愁則墊隘說
文􁁉墊二字兩引之而一作阨者古隘阨二字通用也
箋乃云未詳何出野下引左傳身横九野不知其當爲
九畝又榖梁傳之文而非左氏也
鵲鶪醜其飛也㚇(㚇/下)此爾雅釋鳥文箋乃曰訓辭未詳
然非後人語驠馬白州也(驠/下)本之爾雅釋畜白州驠註
州竅也謂馬之白尻者箋乃云未詳疑誤
中國之稱夏尚矣今以爲起於唐之夏州其説之荒唐
悠謬可發一笑姑未遑逺徵即以尚書論語言之其所
稱夏吾不知唐虞三代其時已有夏州乎又按夏州本
朔方郡赫連勃勃建都於此自號曰夏後魏滅之而置
夏州亦不始於唐也
云唐中晚詩文始見簿字前此無之(譜/下)不知孟子言孔
子先簿正祭器史記李廣傳急責廣之莫府對簿張湯
傳使使八軰簿責湯孫寳傳御史大夫張忠署寳主簿
後漢輿服志毎出太僕奉駕上鹵簿馮異傳光武署異
爲主簿而劉公幹詩已云沈迷簿領書回回自昬亂矣
眊字云字不見經若言五經則不載者多矣何獨眊字
若傳記史書則此字亦非隱僻晉語被羽先升註繫於
背若今將軍負眊矣劉畧劉備性好結眊呉志甘寧傳
負眊帶鈴梁劉孝儀和昭明太子詩山風亂采眊初景
麗文轅
禰衡爲皷吏作漁陽撾摻摻乃操字(操/下)按後漢書衡方
爲漁陽參撾蹀𨄌而前註引文士傳作漁陽參搥王僧
孺詩云散度廣陵音參冩漁陽曲自註云參音七紺反
乃曲奏之名後人添手作摻後周庾信詩玉堦風轉急
長城雲應闇新綬始欲縫細錦行湏篸聲煩廣陵散杵
急漁陽摻隋煬帝詩今夜長城下雲昬月應暗誰見倡
樓前心悲不成摻唐李頎詩忽然更作漁陽摻黄雲蕭
條白日暗正音七紺反今以爲操字而又倒其文不知
漢人書操固有借作摻者而非此也
叩京兆藍田鄉箋云地近京口故从口(叩/下)夫藍田乃今
之西安府屬而京口則今之鎮江府此所謂風馬牛不
相及者凡此書中㑹意之解皆京口之類也
寸十分也漢書律厯志一黍爲一分十分爲一寸本無
可疑而増其文曰析寸爲分當言十分尺之一(寸/下)夫古
人之書豈可意爲増改哉
　　五經古文
趙古則六書本義序曰魏晉及唐能書者軰出但㸃畫
波折逞其姿媚而文字破碎然猶頼六經之篆未易至
天寶間詔以𨽻法冩六經於是其道盡廢以愚考之其
説殆不然按漢書藝文志曰尚書古文經四十六卷又
曰孝經古孔氏一篇皆出孔氏壁中又曰有中古文易
經而不言其所出(後傳儒林傳言東萊費直傳易授/琅邪王横本以古字號古文易)又
曰禮古經五十六卷春秋古經十二篇論語古二十一
篇但言古不言文而赤睂之亂則已焚燒無遺後漢書
杜林傳曰林前於西州得漆書古文尚書一卷常寳愛
之雖遭艱困握持不離身出以示衛宏徐巡曰林流離
兵亂常恐斯經將絶何意東海衛子濟南徐生復能傳
之是道竟不墜於地也古文雖不合時務然願諸生無
悔所學宏巡益重之於是古文遂行是東京古人之傳
惟尚書而已晉書衛恒傳言魏初傳古文者出於邯郸
淳至正始中立三字石經轉失淳法因科斗之名遂效
其形(後漢書儒林傳誤以三/體書法為熹平所刋)未知所立㡬經而唐初魏
徴等作隋書經籍志但有三字石經尚書五卷三字石
經春秋三卷(註云梁有/十二卷)則他經亦不存矣册府元龜唐
𤣥宗天寳三載詔曰朕欽惟載籍討論墳典以爲先王
令範莫越於唐虞上古遺書實稱於訓誥雖百篇奥義
前代或亡而六體竒文舊規猶在但以古先所制有異
於當今傳冩浸訛有疑於後學永言刋革必在從宜尚
書應是古體文字竝依今字繕冩施行其舊本仍藏之
書府是𤣥宗所改亦止於古文尚書而不聞有他經也
夫諸經古文之亡其已乆矣今謂五經皆有古文而𤣥
宗改之以今豈其然乎
孔安國書序曰科斗書廢已乆時人無能知者以所聞
伏生之書攷論文義定其可知者爲𨽻古定(正義曰就/古文體而)
(從𨽻定之故曰𨽻古/以雖𨽻而猶古也)更以竹簡冩之是則西漢之時所
云古文者不過𨽻書之近古而共王所得科斗文字乆
已不傳𤣥宗所謂六體竒文葢正始之書法也
宋晁公武古文尚書序曰余抵少城作石經考異之餘
因得此古文全編於學宫乃延士張􁅡倣吕氏所鏤本
書丹刻諸石方將配孝經周易經文之古者附於石經
之列(末書乾/道庚寅)今其石當已不存而摹本亦未見傳之人
間也世無好古之人雖金石其能保與(今有廣信楊時/喬所刻周易古)
(文恐亦後人以意為/之不必有所受也)
　　急就篇
漢魏以後童子皆讀史游急就篇晉夏侯湛抵疑鄉曲
之徒一介之士曽諷急就習甲子魏書崔浩表言太宗
即位元年勑臣解急就章劉芳撰急就篇續注音義證
三卷陸暐擬急就篇爲悟蒙章又書家亦多冩急就篇
(晁氏讀書記曰自昔善小學者多書急就章/故有鍾繇皇象衛夫人王羲之所書傳于世)魏書崔浩
傳浩既工書人多託冩急就章從少至老初不憚勞所
書葢以百數儒林傳劉蘭始入小學書急就篇家人覺
其聰敏北齊書李繪六歲未入學伺伯姊筆讀之閒輙
竊用未㡬遂通急就章李鉉九歲入學書急就篇月餘
便通自唐以下其學漸㣲(明初武官誥勅用二十八宿/編號永樂中字盡奉㫖用漢)
(急就/章字)
　　千字文
千字文元有二本梁書周興嗣傳曰高祖以三橋舊宅
爲光宅寺勅興嗣與陸倕製碑及成俱奏高祖用興嗣
所製者自是銅表銘栅塘碣北伐檄次韻王羲之書千
字竝使興嗣爲之蕭子範傳曰子範除大司馬南平王
户曹屬從事中即使製千字文其辭甚美命記室蔡薳
注釋之舊唐書經籍志千字文一卷蕭子範撰又一卷
周興嗣撰是興嗣所次者一千字文而子範所製者又
一千字文也(陳書沈衆傳是時梁武帝制千字詩衆/為之注解是乂不獨興嗣子範二人矣)乃
隋書經籍志云千字文一卷梁給事郎周興嗣撰千字
文一卷梁國子祭酒蕭子雲注梁書本傳謂子範作之
而蔡薳爲之注釋今以爲子雲注子雲乃子範之弟則
異矣宋史李至傳言千字文乃梁武帝得鍾繇書破碑
千餘字命周興嗣次韻而成(山堂考/索同)本傳以爲王羲之
而此又以爲鍾繇則又異矣隋書舊唐書志又有演千
字文五卷不著何人作(隋書文苑傳秦王俊/令潘徽為萬字文)
淳化帖有漢章帝書百餘字皆周興嗣千字文中語東
觀餘論曰此書非章帝然亦前代人作但錄書者集成
千字中語耳歐陽公疑以爲漢時學書者多爲此語而
後村劉氏遂謂千字文非梁人作誤矣黄魯直䟦章草
千字文曰章草言可以通章奏耳非章帝書也
　　草書
褚先生補史記三王世家曰至其次序分絶文字之上
下簡之參差長短皆有意人莫之能知謹論次其真草
詔書編于左方是則褚先生親見簡䇿之文而孝武時
詔即已用草書也魏志劉廙傳轉五官將文學文帝器
之令廙通草書則漢魏之間箋啟之文有用草書者矣
(晉書郄鍳傳帝以鍳有器望萬機動静/輙問之乃詔特草上表疏以從簡易)故草書之可通
於章奏者謂之章草
趙彦衛雲麓漫鈔言宣和中陜右人發地得木簡字皆
章草乃永初二年發夫討畔羌檄米元章帖言章草乃
章奏之章今攷之既用於檄則理容概施於章奏葢小
學家流自古以降日趋於簡便故大篆變小篆小篆變
𨽻比其乆也復以𨽻爲繁則章奏文移悉以章草從事
亦自然之勢(張懐瓘書斷曰章草者漢黄門令史游所/作也王愔云漢元帝時史游作急就章解)
(散𨽻體漢俗簡惰漸以/行之是也此又一説)故雖曰草而𨽻筆仍在良繇去
𨽻未遠故也右軍作草猶是其典刑故不勝爲冗筆逮
張旭懐素軰出則此法掃地矣
北齊趙仲將學渉羣書善草𨽻雖與弟書字皆楷正云
草不可不解若施之於人似相輕易若與當家中卑幼
又恐其疑是以必湏𨽻筆唐席豫性謹雖與子弟書疏
及吏曹簿領未嘗草書謂人曰不敬他人是自不敬也
或曰此事甚細卿何介意豫曰細猶不謹而况巨邪栁
仲郢手鈔九經三史下及魏晉南北諸史皆楷小精真
無行字宋劉安世終身不作草字書尺牘未嘗使人代
張觀平生書必爲楷字無一行草類其爲人古人之謹
重如此舊唐書王君廓爲幽州都督李𤣥道爲長史君
廓入朝𤣥道附書與其從甥房𤣥齡君廓私發之不識
草字疑其謀已懼而奔叛𤣥道坐流嶲州夫草書之釁
乃至是邪
　　金石錄
金石錄有宋公䜌餗鼎銘云按史記世家宋公無名䜌
者莫知其爲何人今考左傳宋元公之太子欒嗣位爲
景公漢書古今人表有宋景公兜欒而史記宋世家元
公卒子景公頭曼立是兜欒之音訛爲頭曼而宋公䜌
即景公也宗均之誤爲宋不必證之碑及黨錮傳即南
蠻傳云㑹援病卒謁者宗均聽悉受降爲置吏司羣蠻
遂平事與本傳合而南蠻傳作宗本傳作宋其誤顯然
註未及正(黨錮傳註宗資字叔都南/陽安衆人祖父均自有傳)
房彦謙高祖法夀自宋歸魏封壯武侯子孫承襲魏隋
唐三書皆同獨碑作莊武按漢膠東國有壯武縣文帝
封宋昌爲壯武侯正義曰括地志云壯武故城在萊州
即墨縣西六十里後漢志壯武故夷國左傳隱元年紀
人伐夷是也賈復傳封膠東侯食郁秩壯武等六縣晉
張華亦封壯武侯字竝作壯獨此碑與左傳杜氏註作
莊
　　鑄印作減筆字
太原府徐溝縣有同戈驛其名本取洞渦水此水出樂
平縣西四十里陡泉嶺經平定州壽陽榆次至徐溝縣
入汾今徐溝縣北五里洞渦河其陽有洞渦村是也水
經洞渦水出沾縣北山西過榆次縣南又西到晉陽縣
南西入於汾酈道元注劉琨之爲并州也劉淵引兵邀
擊之合戰于洞渦即是水也舊唐書昭宗紀天復元年
四月氏叔琮營于洞渦驛(五代史唐/本紀同)新唐書地理志太
原郡有府十八其一曰洞渦宋史曹彬傳爲前軍都監
戰洞渦河北漢世家李繼勲敗繼㤙兵於洞渦河(唯魏/書地)
(形志晉陽下云同過水出木𤓰嶺一出沾嶺一出大亷/山一出原洞祠下五水合道故曰同過西南入汾則又)
(作同過字異有又按上/文止四水或  脱漏)後人減筆借書同戈字而今鑄
印遂作同戈以減借之字登於印文又不但馬文淵所
言成皋印㸃畫之訛而已
今驛多用古地名者洪武九年四月壬辰以天下驛傳
之名多因俚俗命翰林考古正之如揚州府曰廣陵驛
鎮江府曰京口驛凡改者二百三十二徐溝無古地名
故以水名之
　　畫
古人圖畫皆指事爲之使觀者可法可戒上自三代之
時則周明堂之四門墉有堯舜之容桀紂之象有周公
相成王負斧扆南面以朝諸侯之圖(孔子/家語)楚有先王之
廟及公卿祠堂圖畫天地山川神靈琦瑋僪佹及古賢
聖怪物行事(王逸楚/辭章句)秦漢以下見於史者如周公負成
王圖(霍光/傳)成慶畫(景十三王傳所猶言成/慶圖非成慶  畫也)紂醉踞妲己
圖(叙/傳)屏風圖畫列女(宋𢎞/傳)戴逵畫南都賦圖(世/説)之類未
有無因而作逮乎隋唐尚沿其意唐藝文志所列漢王
元昌畫漢賢王圖閻立德畫文成公主降蕃圖玉華宫
圖闘雞圖閻立本畫秦府十八學士圖凌煙閣功臣二
十四人圖范長壽畫風俗圖醉道士圖王定畫本草訓
戒圖(貞觀尚/方令)檀智敏畫游春戯藝圖(振武/校尉)殷􁟣韋無沗
畫皇朝九聖圖高祖及諸王圖太宗自定輦上圖開元
十八學士圖(開元/人)董蕚畫鞶車圖(開元人/字重照)曹元廓畫後
周北齊梁陳隋武德貞觀永徽間朝臣圖高祖太宗諸
子圖秦府學士圖凌煙圖(武后左/尚方令)楊昇畫望賢宫圖安
祿山真張萱畫伎女圖乳母將嬰児圖按羯皷圖鞦韆
圖(竝開元/館畫直)談皎畫武惠妃舞圖佳麗寒食圖佳麗伎女
圖韓幹畫龍朔功臣圖姚宋及安祿山圖相馬圖𤣥宗
試馬圖寧王調馬打毬圖(大梁人大/府寺丞)陳宏畫安祿山圖
𤣥宗馬射圖上黨十九瑞圖(永王府/長史)王象畫鹵簿圖田
琦畫洪崖子橘木圖(德平子汝/南太守)竇師綸畫內庫瑞錦對
雉闘羊翔鳯游麟圖(字希言太宗秦王府諮議/相國錄事參軍封陵陽公)韋鶠畫
天竺胡僧渡水放牧圖(鑾/子)周昉畫撲蝶按筝楊真人降
真五星等圖(字景/𤣥)各一卷唐文粹有王藹記漢公卿祖
二疏圖舒元輿記桃源圖通鑑蜀嘉州司馬劉賛獻陳
後主三閣圖皆指事象物之作王維傳人有得奏樂圖
不知其名維視之曰此霓裳第三疊第一拍也好事者
集樂工按之無差自實體難工空摹易善於是白描山
水之畫興而古人之意亡矣
宋邵博聞見後錄云觀漢李翕王稚子高貫方墓碑多
刻山林人物乃知顧愷之陸探㣲宗處士軰尚有其遺
法至呉道𤣥絶藝入神然始用巧思而古意少減矣况
其下者此可為知者道也
宋徽宗崇寧三年立畫學考畫之等以不倣前人而物
之情態形色俱若自然筆韻高簡為工此近於空摹之
格至今尚之
謝在杭五襍俎曰自唐以前名畫未有無故事者葢有
故事便湏立意結構事事考訂人物衣冠制度宫室規
模大畧城郭山川形勢向背皆不得草草下筆非若今
人任意師心鹵莽滅裂動輙託之冩意而止也余觀張
僧繇展子䖍閻立本軰皆畫神佛變相星曜真形至如
石勒竇建德安祿山有何足畫而皆冩其故實其他如
懿宗射兔貴妃上馬後主幸晉陽華清宫避暑不一而
足上之則神農播種堯民擊壌老子度關宣尼十哲下
之則商山采芝二疏祖道元逹鏁諫葛洪移居如此題
目今人郤不肯畫而古人爲之轉相沿倣葢繇所重在
此習以成風要亦相傳法度易於循習耳
　　古器
洪氏隨筆謂彞器之傳春秋以來固已重之如郜鼎紀
甗之類歴歴可數不知三代逸書之目湯有典寳武有
分器而春官有典庸器之職祭祀出而陳之則固前乎
此矣故夏后氏之璜封父之繁弱宻湏之皷闕鞏之甲
班諸魯公唐叔之國而赤刀𢎞璧天球河圖之屬陳設
於成王之顧命者又天子之世守也然而來去不恒成
虧有數是以寳珪出河(左傳昭二/十四年)九鼎淪泗武庫之劍
穿屋而飛(越絶書亦載/湛盧去呉事)殿前之鐘感山而響銅人入夢
鐘虡生毛則知歴世乆遠能爲神怪亦理之所必有者
隋書文帝開皇九年四月毁平陳所得秦漢三大鐘越
二大皷十一年正月丁酉以平陳所得古器多為禍變
悉命毁之而大金國志載海陵正隆三年詔毁平遼宋
所得古器亦如隋文之言葢皆恣睢不學之主而古器
之銷亡為可惜矣
讀李易安題金石錄引王涯元載之事以爲有聚有散
乃理之常人亡人得又胡足道未嘗不歎其言之逹而
元裕之(好/問)作故物譜獨以爲不然其説曰三代鼎鐘其
初出於聖人之制今其欵識故在不曰永用享則曰子
子孫孫永寳用豈聖人者超然遠覧而不能忘情於一
物邪自莊周列禦冦之説出遂以天地爲逆旅形骸爲
外物雖聖哲之能事有不滿一吷者况外物之外者乎
然而彼固未能寒而忘衣饑而忘食也則聖人之道所
謂備物以致用守器以為智者其可非也邪(已上櫽括/元氏之文)
春秋之於寳玉大弓竊之書得之書知此者可以得聖
人之意矣
　
　
　
　
　
　
　
　
　
　日知錄卷二十一
欽定四庫全書
　日知錄卷二十二　　　崑山　顧炎武　撰
　　四海
書正義言天地之勢四邉有水鄒衍書言九州之外有
大瀛海環之是九州居水内故以州爲名(州古/洲字)然五經
無西海北海之文而所謂四海者亦㮣萬國而言之爾
(禮記祭義推而放諸西海而準推而放諸北海而準亦/是㮣言之海至左傳齊桓公言寡人處北海則直指齊)
(地而孟子言伯夷辟紂居北海之濵唐時/以濰州為北海郡而樂昌縣遂有伯夷廟)爾雅九夷八
蠻六戎五狄謂之四海周禮校人凡將有事於四海山
川註四海猶四方也則海非真水之名易卦兊爲澤而
不言海禮記鄉飲酒義曰祖天地之左海也則又以見
右之無海矣(史記日者傳地不/滿東南以海為池)虞書禹言予决九川距
四海據禹貢但有一海而南海之名猶之西河即此河
爾
禹貢之言海有二柬漸于海實言之海也聲教訖于四
海槩言之海也
宋洪邁謂海一而已地勢西北髙東南下所謂東此南
三海其實一也北至於青滄則曰北海南至於交廣則
曰南海東漸呉越則曰東海無繇有所謂西海者詩書
禮經之稱四海葢引類而言之至如荘子所謂窮髮之
北有㝠海及屈原所謂指西海以爲期皆寓言爾程大
昌謂條支之西有海先漢使固嘗見之而載諸史(史記/大宛)
(傳于寘之西則水皆西流注西海又曰奄蔡在康居西/北可二千里臨大澤無崖葢乃北海云漢書西域傳條)
(支國臨/西海)
後漢班超又遣甘英軰親至其地而西海之西又有大
秦夷人與海商皆常往來霍去病封狼居胥山其山實
臨瀚海蘓武郭吉皆爲匈奴所幽寘諸北海之上而唐
史又言突厥部北海之北有骨利幹國在海北岸然則
詩書所稱四海實環華裔而四之非寓言也然今甘州
有居延海西寧有青海雲南有滇海安知漢唐人所見
之海非此類邪
　　九州
九州之名始見於禹貢(祭法共工氏之霸九有也其子/曰后土能平九州此前乎禹而)
(有九州/之名)周禮職方氏疏曰自神農以上有大九州柱州
迎州神州之等至黄帝以來德不及遠惟於神州之内
分爲九州(史記孟子荀卿傳騶衍言中國名曰赤縣神/州赤縣神州内自有九州禹之序九州是也)
(不得爲州数中國外如赤縣/神州者九乃所謂九州也)葢天下有九州古之帝者
皆治之後世德薄止治神州神州者東南一州也(河圖/括地)
(象東南神州正南卬州西南戎州正西弇州正中冀州/西北柱州北方𤣥州東北咸州正東陽州淮南子地形)
(訓同而以西北爲台州正北爲濟州東北爲薄州正東/爲陽州隋書北郊之制有神州迎州冀州戎州拾州柱)
(州營州咸州陽州唐初房𤣥齡與禮官議以爲神州者/國之所託餘八州則義不相及遂除迎州等八座惟祭)
(皇地祗/及神州)此荒誕之説固無足采然中國之大亦未有窮
其涯域者尹耕兩鎮志引漢書地理志言黃帝方制萬
里畫埜分州得百里之國萬區而疑不盡於禹九州之
内且曰以今觀之涿鹿(今保/安州)東北之極陬也而黄帝以
之建都釡山(在懐來/城北)塞上之小山也而黄帝以之合符
則當時藩國之在其西北者可知也(晉載記慕容廆以/大棘城即帝顓頊)
(之墟也乃移居之通典棘城在/營州柳城東南一百七十里)秦漢以來匃奴他部如
爾朱宇文之類往往祖黄帝穪昌意後亦一證也(按魏/周諸)
(書惟云魏之先出自黄帝軒轅氏黄帝子曰昌意昌意/之少子受封北國而爾朱氏無聞宇文氏則云其先出)
(自炎帝神農氏今舍拓䟦而言爾朱宇文/□也  遼史言耶律嚴稱遼爲軒轅後)厥後昌意降
居帝摰遜位至於洪水之災天下分絶而諸侯之不朝
者有矣以書考之禹别九州而舜又肇十二州其分爲
幽并營者皆在冀之東北(書肇十有二州傳云肇始也/禹治水之後舜分冀州爲幽)
(州并州分青州爲營州始置十二州北高/誘註淮南子云古之幽都在鴈門以)必其前閉而
後通前距而後服者也而此三州以外則舜不得而有
之矣此後世幅員所以止於禹迹九州之内而天地之
氣亦自西北而趨於東南日荒日闢而今猶未已也(蔡/仲)
(黙書傳亦謂當舜之時冀/北之地未必荒落如後世)騶子之言雖不盡然亦豈可
謂其無所自哉
幽并營三州在禹貢九州之外先儒謂以冀青二州地
廣而分之殆非也(孔安國馬融竝云遼疏謂堯時/青州當越海而有  東益無據)幽則
今涿易以北至塞外之地(書流共工于幽洲孟子作州/括地志云在䄠州燕樂縣界)
(今順天有/宻雲縣)并則今忻代以北至塞外之地營則今遼東
大寧之地其山川皆不載之禹貢故靡得而詳(凡漢之/上谷漁)
(陽右北平遼西遼東山川皆不載之禹貢惟碣/石爲右北平驪城縣山然此但島夷之貢道爾)然而益
稷之書謂弼成五服至于五千則冀方之北不應僅數
百里而止遼史地理志言幽州在渤碣之間并州北有
代朔營州東曁遼海營衛志言冀州以南歷洪水之變
夏后始制城郭其人土著而居并營以北勁風多寒隨
陽遷徙歲無寧居曠土萬里或其説之有所本也劉三
吾書傳謂孔氏以遼東屬青州隔越巨海道里殊遠非
所謂因髙山大川以爲限之意葢幽并營三州皆分冀
州之地(又引歐陽忞輿地廣記/以遼東營州屬冀州)今亦未有所攷
禹畫九州在前舜肇十二州在後肇始也昔但有九州
今有十二州自舜始也(漢書地理志堯遭洪水天下分/絶爲十二州使禹治之更制九)
(州與書肇十有二州之文不同葢漢人之説如此故王/莽據之爲奏陳氏經曰禹貢之作乃在堯時至舜時乃)
(分九州爲十二州至夏之世又并爲九州故傳言貢金/九牧  竹書紀年帝舜三十三年夏后受命于神宗遂)
(復九州亦/未可信)然則謂禹貢九州爲盡虞夏之彊域者疏矣
夏商以後沿上世九州之名各就其彊里所及而分之
故毎代小有不同(周書爾雅各/與禹貢不同)周禮量人掌建國之法
以分國爲九州曰分則不循於其舊可知矣(周禮職方/東北曰幽)
(州其山曰醫無閭藪曰豯養山川曰河泲浸曰菑時醫/無閭在今遼東廣寧衛豯養澤註云在長廣今山陽萊)
(陽縣已無迹可考而青之菑時兖之/河泲襍出於一條之中殆不可據)
州有二名舜典肇十有二州禹貢九州大名也周禮大
司徒五黨爲州州長註二千五百家爲州左傳僖十五
年晉作州兵宣十一年楚子入陳鄕取一人焉以歸謂
之夏州昭二十二年晉籍談荀躒帥九州之戎(註州鄉/属也五)
(州爲/鄕)哀四年士蔑乃致九州之戎十七年衛侯登城以
望見戎州國語謝西之九州何如(註謝西有九州二/千五百家爲州)竝
小名也陳祥道禮書二百一十國謂之州五黨亦謂之
州萬二千五百家謂之遂一夫之間亦謂之遂王畿謂
之縣五鄙亦謂之縣(江淮河濟謂之四瀆而易坎爲/水爲溝瀆大小之極不嫌同名)
　　六國獨燕無後
春秋之時楚最彊楚之官令尹最貴而其爲令尹者皆
同姓之親至於六國已滅之後而卒能自立以亡秦者
楚也嘗考夫七國之時人主多任其貴戚如孟嘗平原
信陵三公子毋論楚之昭陽昭奚恤昭睢韓之公仲公
叔趙之公子成趙豹趙奢齊之田嬰田忌田單單之功
至於復齊國至秦則不用矣而涇陽高陵之軰猶以擅
國聞獨燕蔑有子之之於王噲未知其親疎自昭王以
降無一同姓之見於史者及陳項兵起立六國後而孫
心王楚儋王齊咎王魏已而歇王趙成王韓惟燕人乃
立韓廣豈王喜之後無一人與不然燕人之哀太子丹
豈下於懐王而忍亡之也葢燕宗之不振乆矣嗚呼楚
用其宗而立懐王者楚也燕用非其宗而立韓廣者燕
也然則晉無公族而六卿分秦無子弟而閻樂弑魏削
藩王而陳留簒于司馬宋卑宗子而二帝没于金人皆
是道矣詩曰宗子維城無俾城壊無獨斯畏其斯之謂
與
　　郡縣
漢書地理志言秦并兼四海以爲周制㣲弱終爲諸侯
所䘮故不立尺土之封分天下爲郡縣盪滅前聖之苗
裔靡有孑遺後之文人祖述其説以爲廢封建立郡縣
皆始皇之所爲也以余觀之殆不然左傳僖公三十三
年晉㐮公以再命命先茅之縣賞胥臣宣公十一年楚
子縣陳十二年鄭伯逆楚子之辭曰使改事君夷于九
縣(註楚滅諸小/國爲九縣)十五年晉侯賞士伯以𤓰衍之縣成公
六年韓獻子曰成師以出而敗楚之二縣㐮公二十六
年蔡聲子曰晉人将與之縣以比叔向三十年絳縣人
或年長矣昭公三年二宣子曰晉之别縣不惟州五年
薳啟疆曰韓賦七邑皆成縣也(註成縣賦/百乗也)又曰因其十
家九縣其餘四十縣十年叔向曰陳人聽命而遂縣之
二十八年晉分祁氏之田以爲七縣分羊舌氏之田以
爲三縣哀公十七年子榖曰彭仲爽申俘也文王以爲
令尹實縣申息晏子春秋昔我先君桓公予管仲狐與
榖其縣十七説苑景公令吏致千家之縣一於晏子戰
國䇿智過言於智伯曰破趙則封二子者各萬家之縣
一史記秦本紀武公十年伐邽冀戎初縣之十一年初
縣杜鄭呉世家王餘祭三年予慶封朱方之縣則當春
秋之世滅人之國者固已爲縣矣(按昭二十九年傳蔡/墨言劉累遷于魯縣)
(則夏后氏已有縣之名周禮小司徒四甸爲縣遂人五/鄙爲縣縣士註距王城二百里以外至四百里曰縣亦)
(作寰國語管子制齊三鄉爲寰寰有寰帥十寰爲屬屬/有大夫  顔師古曰古書縣邑字皆作寰以縣爲縣掛)
(字後人轉用爲州縣字其縣/掛之縣又加心以别之也)史記呉王發九郡兵伐齊
范蜎對楚王曰楚南塞厲門而郡江東甘茂謂秦王曰
宜陽大縣名曰縣其實郡也春申君言於楚王曰淮北
地邉齊其事急請以爲郡便匈奴傳言趙武靈王置雲
中鴈門代郡燕置上谷漁陽右北平遼西遼東郡以屯
守又言魏有河西上郡以與戎界邉則當七國之世而
固已有郡矣(哀公二年傳趙簡子誓曰克敵者上大夫/受縣下大夫受郡杜氏註引周書作雒篇)
(千里百縣縣有四郡古時縣大而郡小初説文周制天/子地方千里分爲百縣縣有四郡至秦  置三十六郡)
(以監其縣今按史記呉王及春申君/之事則郡之統縣固不始於秦也)呉起爲西河守馮
亭爲上黨守李伯爲代郡守西門豹爲鄴令荀况爲蘭
陵令城渾説楚新城令衛有蒲守韓有南陽假守魏有
安邑令蘓代曰請以三萬户之都封太守千户封縣令
(趙封馮/亭亦云)而齊威王朝諸縣令長七十二人則六國之未
入於秦而固已先爲守令長矣故史言樂毅下齊七十
餘城皆爲郡縣而齊湣王遺楚懐王書曰四國争事秦
則楚爲郡縣矣張儀説燕昭王曰今時趙之於秦猶郡
縣也安得謂至始皇而始罷矦置守邪傳稱禹㑹諸侯
執玉帛者萬國至周武王僅千八百國春秋時見於經
傳者百四十餘國又并而爲十二諸侯又并而爲七國
此固其勢之所必至秦雖欲復古之制一一而封之亦
有所不能而謂罷侯置守之始於秦則儒生不通古今
之見也
秦分天下爲三十六郡其中西河上郡則因魏之故雲
中鴈門代郡則趙武靈王所置上谷漁陽右北平遼西
遼東郡則燕所置史記不志地理而見之於匃奴之傳
孟堅志皆謂之秦置者以漢之所承者秦不言魏趙燕
爾
秦始皇議封建實無其本假使用淳于越之言而行封
建其所封者不過如穣侯涇陽華陽高陵君之屬而已
豈有建國長世之理
　　秦始皇未滅二國
古封建之國其未盡滅於秦始皇者衛世家言二世元
年廢衛君角爲庻人是始皇時衛未嘗亡也(漢書地理/志始皇既)
(并天下猶獨置衛君二世時乃廢/爲庻人凡四十世九百年最後絶)越世家言越以此散
諸族子争立或爲王或爲君濵于江南海上服朝于楚
秦始皇本紀言二十五年王翦遂定荆江南地降越君
漢興有東海王揺閩越王無諸之屬(如今世/之土司)是越未嘗
亡也西南夷傳又言秦滅諸侯惟楚苗裔尚有滇王然
則謂秦滅五等而立郡縣亦舉其大勢然耳
　　漢王子侯
漢王子侯之盛無過哀平之間王莽傳五威将帥七十
二人還奏事漢諸侯王爲公者悉上璽綬爲民(後漢書/城陽㳟)
(王祉傳莾簒立劉氏爲侯者皆/降稱子食孤卿祿後皆奪爵)後漢光武紀建武二年
十二月戊午詔曰惟宗室列侯爲王莽所廢先靈無所
依歸朕甚愍之其竝復故國若侯身已没屬所上其子
孫見名尚書封拜是皆絶於莽而復封於光武之時然
漢書表傳中往往言王莽簒位絶而表言安衆侯崇居
攝元年舉兵爲王莽所滅侯寵建武二年以崇從父弟
紹封十三年侯松嗣今見師古曰作表時見爲侯也表
言今見者止此一人是光武之時侯身已没者其子孫
亦但隨宜封拜而已(光武紀十三年下云其宗室及/絶國封侯者凡一百三十七人)惟
安衆之以故國紹封者褒崇之忠非通例也又莽傳云
嘉新公國師以符命爲予四輔明德侯劉龔率禮侯劉
嘉等凡三十二人皆知天命或獻天符或貢昌言或捕
告反冦諸劉與三十二人同宗共祖者勿罷賜姓曰王
唯國師公以女配莽子故不賜姓武五子傳廣陽王嘉
以獻符命封扶美侯賜姓王氏諸侯王表魯王閔獻神
書言莽德封列侯賜姓王中山王成都獻書言莽德封
列侯賜姓王王子侯表新鄕侯佟(莽傳作/信鄉侯)元始五年上
書言莽宜居攝莽簒位賜姓王若此之類光武豈得而
復封之乎又王子侯表序曰元始之際王莽攝朝僞褒
宗室侯及王之孫焉居攝而愈多非其正故弗錄旋踵
亦絶又可見莽攝位之所封者光武皆不紹封也夫惟
於親親之中而寓褒忠之意則於安衆之封見之(後漢/書卓)
(茂傳云劉宣字子高安衆侯崇之從弟知王莽當簒乃/變名姓抱經書隱避林薮建武初乃出光武以宣襲封)
(安衆侯宣或即寵之誤又李通傳云永平中顯宗幸宛/詔諸李隨安衆宗室會見註引謝承書曰安衆侯崇長)
(沙定王五代孫與宗人討莽有功隨光武河北破王郎/朝廷高其忠壯䇿文嗟歎以厲宗室以表計之雖正是)
(五代孫而以紹封者爲名崇殊爲舛錯當以前漢表爲/正  又劉隆傳曰隆字元伯南陽安衆侯宗室也王莽)
(居攝中隆父禮與安衆侯崇起兵/誅莽事泄隆以年未七歲故得免)史文雖畧千載之下
可以情測也此一代之大典不可不論
武五子傳昌邑王賀廢封爲海昬侯薨元帝復封賀子
代宗爲海昬侯傳子至孫今見爲侯表云賀以神爵三
年薨坐故行滛辟不得置後初元三年釐侯代宗以賀
子紹封傳至孫原侯保世嗣傳至曽孫侯㑹邑嗣免建
武復封是光武之復封有此二人安衆以褒忠海昬以
嘗居尊位故與
功臣表蕭何九世孫禹王莽始建國元年更爲蕭鄉侯
莽敗絶曹參十世孫宏舉兵佐軍(本傳云先/降河北)詔封平陽
侯十一世侯曠嗣今見非光武之薄於鄼侯而厚於平
陽也非有功不侯高帝法也
紅陽侯王泓以與諸劉結㤙父丹降爲將軍戰死(見元/后傳)
冨平侯張純以先來詣闕(見后漢/書本傳)皆得紹封(按功臣侯/復封者三)
(人㤙澤侯復封者四人高昌侯董永歸德侯㐮平昌/侯王獲三人功状無考而周承休侯常自以周後)而
杜憲趙牧竝以先降梁王不得嗣光武命功之典如此
　　漢侯國
漢書地理志京兆尹左馮翊右扶風竝無侯國以在畿
内故也然功臣侯表有陽陵侯傅寛高陵侯王虞人㤙
澤侯表有高陵侯翟方進竝左馮翊縣名功臣侯表平
陵侯蘓建平陵侯范明友右扶風縣名而高陵下曰琅
邪二平陵下曰武當則知此鄉名之同於縣者而非三
輔也若後漢則新豐侯單超新豐侯叚熲京兆縣夏陽
侯馮異櫟陽侯景丹臨晋侯楊賜竝左馮翊縣好畤侯
耿弇槐里侯萬修槐里侯竇武槐里侯皇甫蒿栒邑侯
宋𢎞􁋷侯董卓竝右扶風縣而嵩傳云食槐里美陽兩
縣八千户葢東都之後三輔同於郡國矣
地理志侯國有注有不注殆不可曉意者班史亦仍前
人之文止據其時之見在者而書之乎
　　都
詩毛氏傳下邑曰都後人以爲人君所居非也(帝王世/紀天子)
(所宮曰都釋名/都者國君所居)考之經則書之云大都小伯詩之云在
浚之都作都于向者皆下邑也左傳曰先王之制大都
不過參國之一中五之一小九之一(隱公/元年)又曰邑有宗
廟先君之主曰都無曰邑(莊公二/十八年)故晉二五言于獻公
曰狄之廣莫於晉爲都謂蒲也屈也士伯謂叔孫昭子
曰將館子於都謂箕也公孫朝謂季平子曰有都以衛
國也謂成也仲由爲季氏宰將堕三都謂郈也費也成
也萊章曰往歲克敵今又勝都謂廩邱也孟子王之爲
都者臣知五人焉謂平陸也韓子衛嗣君以一都買一
胥靡謂左氏也史記趙良勸商君歸十五都灌園於鄙
(秦封鞅商/十五邑)秦王請藺相如召有司案圖指從此以往十
五都予趙齊王令章子將五都之兵因北地之衆以伐
燕張儀説楚王請效萬家之都以爲湯沐之邑而陳恢
見沛公亦曰宛大郡之都也其名始於周禮小司徒九
夫爲井四井爲邑四邑爲丘四丘爲甸四甸爲縣四縣
爲都(註四縣爲都/方四十里)而王之子弟所封及公卿之采邑在
焉於是乎有都宗人都司馬其後乃爲大邑之稱耳(縣/士)
(註距王城四百里以/外至五百里曰都)故詩云彼都人士禮記月令命農
勉作毋休于都而宰夫掌郡都縣鄙之治(註羣都諸/采邑也)啇
子言百都之尊爵厚祿史記信陵君之諫魏王謂所亡
於秦者大縣數十名都數百則皆小邑之稱也三代以
上若湯居亳太王居邠竝言居不言都至秦始皇始言
吾聞周文王都豐武王都鎬豐鎬之間帝王之都也而
項羽分立諸侯王遂各以其所居之地爲都王莽下書
言周有東都西都之居而以雒陽爲新室東都常安爲
新室西都(莽改長安/曰常安)後世因之遂以古者下邑之名爲
帝王京師之號葢習而不察矣
史記商君傳築冀闕宮庭於咸陽秦自雍徙都之而集
小都鄉邑聚爲縣置令丞凡三十一縣上都國都之都
下都都鄙之都史文兼古今語
漢書晁錯傳言憂勞百姓列侯就都是以所封國邑爲
都後漢書安帝紀徙金城郡都㐮武龎參傳燒當羌種
號多等皆降始復得還都令居是以郡治爲都而食貨
志言長安及五都以雒陽邯郸臨甾宛成都爲五都而
長安不與焉此又所謂通邑大都居一方之㑹者也(如/張)
(衡南都賦徐幹齊都賦劉/邵趙都賦庾闡揚都賦)若後世國都之名専於天子
而諸侯王不敢稱矣
史記孝景中三年軍東都門外此時未有東都其曰東
都門猶言東郭門也(程大昌以爲自此/出雒陽東都者非)三輔黄圖長安
城東出北頭第一門曰宣平門民間所謂東都門
　　鄉里
以縣統鄉以鄉統里備書之者史記老子楚苦縣厲鄉
曲仁里人樗里子室在昭王廟西渭南隂鄉樗里是也
書縣里而不言鄉史記高祖沛豐邑中陽里人(應劭曰/沛縣也)
(豐其/鄉也)聶政軹深井里人淳于意師臨菑元里公乗陽慶
漢書衛太子亡至湖泉鳩里是也亦有書鄉而不言里
史記陳丞相平陽武户牖鄉人王翦頻陽東鄉人是也
古時鄉亦有城漢書朱邑傳其子葬之桐鄉西郭外
　　都鄉
集古錄宋宗慤母夫人墓誌湼陽縣都鄉安衆里人又
云窆于秣陵縣都鄉石泉里都鄉之制前史不載按都
鄉葢即今之坊廂也漢濟陰太守孟郁堯廟碑成陽仲
氏居都鄉高相里
　　都鄉侯
後漢封國之制有鄉侯有都鄉侯傳中言都鄉侯者甚
多皇甫嵩封槐里侯忤中常侍趙忠張譲削户六千更
封都鄉侯具瑗有罪詣獄謝上還東武侯印綬(上文作/東武陽)
(侯/)詔貶爲都鄉侯是都鄉侯在列侯之下也趙忠以與
誅梁冀功封都鄉侯(單超傳但言鄉/侯今從本傳)延熹八年貶爲關
内侯(本傳作關中侯/今從單超傳)是都鄉侯在關内侯之上也(關内/侯無)
(食邑如淳以爲但爵其身見史記高后紀註在呉志孫/賁封都亭侯子鄰嗣進封都鄉侯是都鄉侯  都亭侯)
(之/上)良賀卒帝封其養子爲都鄉侯三百户是都鄉侯所
食之户數也梁冀得罪徙封比景都鄉侯是都鄉侯亦
必有所封之地而不言者史畧之也鄉侯都亭侯亭侯
或言地或不言地亦同此(皇后紀都亭侯註凡言都亭/者並城内亭也  宋書百官)
(志縣侯第三品鄉侯第四品亭侯第五/品關内侯第六品而無都鄉侯都亭侯)
　　封君
七國雖稱王而其臣不過稱君孟嘗君平原君信陵君
春申君是也秦則有稱侯者如穣侯應侯文信侯而蔡
澤但爲剛成君漢興列侯曰侯關内侯曰君孔霸以師
賜爵關内侯號褒成君其薨也謚曰烈君(孔光/傳)
　　圖
宋時登科錄必書某縣某鄉某里人蕭山縣志曰改鄉
爲都改里爲圖自元始嘉定縣志曰圖即里也不曰里
而曰圖者以毎里册籍首列一圖故名曰圖是矣今俗
省作啚謝少連作歙志乃曰啚音鄙左傳都鄙有章即
其立名之始(趙宦光亦曰都鄙/本作啚俗誤讀圖)其説鑿矣
　　亭
秦制十里一亭十亭一鄉(風俗通曰漢家因秦大率十/里一亭亭留也葢行旅宿會)
(之/所)以今度之葢必有居舍如今之公署鄭康成周禮遺
人註曰若今亭有室矣故霸陵尉止李廣宿亭下張禹
奏請平陵肥牛亭部處上以賜禹徙亭它所而漢書註
云亭有兩卒一爲亭父掌開閉掃除一爲求盜掌逐捕
盜賊(任安先爲求盗/亭父後爲亭長)是也(晉時有亭子劉卞爲縣小吏/功曹銜之以他事補亭子)
又必有城池如今之村堡(今福建廣東凡/廵司皆有城)韓非子呉起
爲魏西河守秦有小亭臨境起攻亭一朝而㧞之漢書
息夫躬歸國未有第宅寄居邱亭姦人以爲侯家富常
夜守之匈奴傳見畜布野而無人牧者怪之乃攻亭後
漢書公孫瓉傳卒逢鮮卑數百騎乃退入空亭是也(減/宣)
(怒其吏成信信亡藏上林中宣使􁋷令將吏卒闌入/上林中蠶室門攻亭格殺信是上林中亦有亭也)又
必有人民如今之鎮集漢封功臣有亭侯是也亦謂之
下亭風俗通鮑宣州牧行部多宿下亭是也其都亭則
如今之關廂司馬相如往臨邛舍都亭(史記索隱曰郭/下之亭也漢書)
(註師古曰臨邛所治都之亭/後漢陳實嘗爲都亭刺佐)嚴延年母止都亭不肯入
府何竝斬王林卿奴頭并所剝建皷置都亭下後漢書
陳王寵有彊弩數千張出軍都亭會稽太守尹興使陸
續於都亭賦民饘粥酒泉龎娥刺殺讐人於都亭呉志
魏使邢貞拜權爲呉王權出都亭候貞是也京師亦有
都亭後漢書張綱埋其車輪於雒陽都亭竇武召㑹北
軍五校士屯都亭何進率左右羽林五營士屯都亭王
喬爲葉令帝迎取其皷置都亭下是也蔡質漢儀雒陽
二十四街街一亭十二城門門一亭人謂之旗亭史記
三代世表褚先生言與方士考功㑹旗亭下是也(西京/賦曰)
(旗亭五重薛綜註旗亭市門/樓也立旗於其上故取名焉)後代則但有郵亭驛亭之
名而失古者居民之義矣(晉書載記慕容埀請入鄴城/拜廟苻丕不許乃潜服而入)
(亭吏禁之埀怒斬吏燒亭/而去是晉時尚有亭名)
　　亭侯
通典獻帝建安初封曹操爲費亭侯亭侯之制自此始
也恐不然靈帝以解瀆亭侯入繼桓帝紀封單超等五
人爲縣侯尹勲等七人爲亭侯列傳中爲亭侯者甚多
大抵皆在章和以後丁綝言能薄功㣲得鄉亭厚矣樊
宏願還夀張食小鄉亭則建武中似已有亭侯矣(楚漢/春秋)
(髙祖封許負爲鳴雌亭侯裴松之曰高祖時封皆列侯/未有鄉亭之爵疑爲不然蜀志中山靖王子貞元狩六)
(年封涿縣陸城亭侯按漢書/作陸城侯志文衍一亭字)
漢書王莽傳改大郡至分爲五郡縣以亭爲名者三百
六十以應符命文
　　社
社之名起於古之國社里社故古人以鄉爲社大戴禮
千乘之國受命於天子通其四疆教其書社管子方六
里名之曰社是也左傳昭公二十五年齊侯唁公曰自
莒疆以西請致千社註二十五家爲社千社二萬五千
家(史記孔子世家冉有曰雖累千社夫/子不利也索隱曰二十五家爲社)哀公十五年齊
與衛地自濟以西禚媚杏以南書社五百晏子景公予
魯君地山隂数百社又曰景公祿晏子以平隂與槀邑
反市者十一社又曰昔吾先君桓公以書社五百封管
仲不辭而受荀子與之書社三百而富人莫之敢距戰
國䇿秦王使公子他謂趙王曰大國不義以告敝邑而
賜之二社之地商子湯武之戰士卒坐陳者里有書社
吕氏春秋武王勝殷諸大夫賞以書社又曰衛公子啟
方以書社四十下衛又曰越王請以故呉之地隂江之
浦書社三百以封墨子今河南太原青州鄉鎮猶以社
爲稱古者春秋祭社一鄉之人無不㑹集三國志注蔣
濟爲太尉嘗與桓範㑹社下是也漢書五行志兗州刺
史浩賞禁民私所自立社臣瓚曰舊制二十五家爲一
社而民或十家五家共爲田社是私社隋書禮儀志百
姓二十五家爲一社其舊社及人稀者不限後人聚徒
結會亦謂之社萬厯末士人相㑹課文各立名號亦曰
某社某社崇禎中有陸文升奏訐張溥等復社一事至
奉㫖察勘在事之官多被降罰宋史薛顔傳耀州豪姓
李甲結客數十人號没命社會鞏傳章丘民聚黨村落
間號霸王社石公弼傳揚州羣不逞爲俠於閭里號亡
命社而隋末譙郡賊有黒社白社之名元史泰定帝紀
禁饑民結扁擔社傷人者杖一百不知後之士人何取
而名此也天啟以後士子書刺往來社字猶以爲汎而
曰盟曰社盟此遼史之所謂刺血友也
今日人情相與惟年社鄉宗四者而已除却四者便同
秦越
　　歷代帝王陵寢
宋太祖乾德四年十月癸亥詔歷代帝王陵寢太昊以
下十六帝各給守陵五户蠲其他役長吏春秋奉祀啇
中宗以下十帝各給三户歲一享秦始皇以下十五帝
各給二户三歲一祭周桓王以下三十八帝州縣常禁
樵采仍詔呉越國王錢俶修奉禹墓其時天下未一而
首發此詔可謂盛德之事惜當日儒臣考之不審以致
傳訛後世如云周文王武王成王康王竝葬京兆咸陽
縣者按劉向曰文武周公葬于畢史記周本紀太史公
曰畢在鎬東南杜中皇覧曰文王武王周公冢皆在京
兆長安鎬聚柬杜中(後漢志鎬在上林苑東孟/康曰長安西南有鎬池)郭璞山
海經註同書序周公薨成王葬于畢傳曰不敢臣周公
故使近文武之墓正義曰案帝王世紀曰文武葬于畢
畢在杜南晉書地道記亦云畢在杜南與畢陌别史記
周本紀正義引括地志曰文王武王墓在雍州萬年縣
西南二十八里畢原上此其在渭水之南杜縣之中甚
明(雍錄曰文都豐武都鎬豐鎬與杜相属則皇覧謂文/王葬于渭南者其理順也文王既葬渭南則周公葬)
(畢必附/文墓矣)而今乃祭於渭北咸陽縣之北十五里葢據顔
師古劉向傳註畢陌在長安西北四十里之誤(地道記/已明言)
(與畢陌/别矣)按史記秦本紀集解引皇覧曰秦武王冡在扶
風安陵縣西北畢陌中大冡是也人以爲周文王冡非
也周文王冡在杜中又秦始皇本紀末正義曰括地志
云秦惠文王陵在雍州咸陽縣西北一十四里又云秦
悼武王陵在雍州咸陽縣西十里俗名周武王陵非也
是昔人已辯之甚明今祭周之文王武王而于秦惠文
王悼武王之墓不亦誣乎(雍錄言元和一志皆李吉甫/為之而周公之墓亦遂兩出)
(一云在萬年縣西南二十八里一云在咸陽縣北十/三里則是自相殊異原其誤皆起於畢名之有兩也)至
云後魏孝文帝長陵在耀州富平縣東南尤謬魏書言
帝孝於文明太后乃於永固陵東北里餘營夀宫遂有
終焉之志及遷雒陽乃自表瀍西以為山陵之所而方
山虛宫號曰萬年堂云其曰方山者代都也瀍西者雒
陽也孝文自代遷雒安得葬富平哉葬富平者西魏之
文帝乃孝文之孫名寳炬以南陽王爲宇文泰所立在
位十七年葬永陵魏書出於東朝不載其事而北史為
立本紀且曰嘗登逍遥觀望嵯峨山謂左右曰望此令
人有脱屣之意然則今富平縣東南三十里之陵即永
陵也(后妃傳文帝悼皇后郁乆閭氏大統六年崩葬于/少陵原十七年合葬永陵當㑹横橋北后梓宫先)
(至鹿苑帝輼輬後來/將就次所軌折不進)上有宋碑乃謬指爲孝文之葬而
歷代因之豈非五代䘮亂之餘在朝罕淹通之士而率
爾頒行不遑尋究以至於今日乎(宋游師雄紹聖元年/普寧寺題名亦指此)
(為西魏/文帝陵)嗟乎近事之著在史書灼然如此而世之儒生
且不能知乃欲與之考橋山訂蒼梧其茫然而失據也
宜矣
又考册府元龜唐髙宗顯慶二年二月帝在雒陽宫遣
使以少牢祭漢光武後魏孝文帝陵則孝文之祭在雒
陽於唐時未誤又曰憲宗元和十四年正月詔以周文
王武王祠在咸陽縣俾有司修飾則似已在渭北矣魏
書孝文太和二十一年五月遣使者以太牢祭周文王
于酆武王于鎬隋書祀周文王武王于灃渭之郊舊唐
書周文王太公配祭于酆周武王周公召公配祭于鎬
竝與皇覧之言合自古所傳當在渭南又韓文公南山
詩前尋徑杜墅坌蔽畢原陋亦謂其在杜中韓即元和
間人或其遺跡未泯憲宗之詔言祠不言墓非一地也
乾德四年詔誤以魏孝文文帝爲一人淳化閣帖誤以
梁高祖武帝爲二人(宋史黄伯思病淳化閣帖/乖譌龎襍作刋誤二卷)
　　堯冢靈臺
漢書地理志濟隂成陽有堯冡靈臺後漢書章帝紀元
和二年二月東巡狩使使者祠唐堯于成陽靈臺安帝
紀延光三年二月庚寅使使者祠唐堯于成陽皇覧云
堯冡在濟隂成陽皇甫謐帝王世紀云堯葬濟隂成陽
西北四十里是爲榖林水經注城陽西二里有堯陵陵
南一里有堯母慶都陵於城爲西南稱曰靈臺(後漢堯/母碑曰)
(慶都僊殁葢葬于兹/欲人莫知名曰靈臺)鄉曰崇仁邑號修義皆立廟四周
列水潭而不流水澤通泉泉不耗竭至豐魚筍不敢採
捕廟前竝列數碑栝柏成林二陵南北列馳道逕通皆
以磚砌之尚修整堯陵東城西五十餘歩中山夫人祠
堯妃也石壁階墀仍舊南西北三面長櫟聫䕃扶疏里
餘中山夫人祠南有仲山甫冡冡西有石廟羊虎破碎
畧盡於城爲西南在靈臺之東北宋史神宗熈寕元年
七月己卯知濮州韓鐸言堯陵在雷澤縣東穀林山陵
南有堯母慶都靈臺廟請敕本州春秋致祭置守陵五
户免其租奉洒埽從之(成陽在漢為濟隂屬縣北齊廢/隋復置為雷澤縣唐宋因之金)
(復廢今曹州東北六/十里故雷澤城是也)而集古錄有漢堯祠及堯母祠碑
是廟與碑宋時猶在也然開寳之詔帝堯之祠乃在鄆
州(今在東平州東北三/十里蘆泉山之陽)意者自石晉開運之初黄河决
于曹濮堯陵爲水所浸乃移之髙地乎而後代因之不
復考正矣(元史泰定帝紀泰定二年四月丁酉􁀞州鄄/城縣言城西堯冢上有佛寺請徙之不報)
舜陟方乃死見於書禹會諸侯於塗山見於傳惟堯不
聞有巡狩之事墨子曰堯北教乎八狄道死葬蛩山之
隂舜西教乎七戎道死葬南已之市禹柬教乎九夷道
死葬㑹稽之山此戰國時人之説也自此以後吕氏春
秋則曰堯葬于榖林太史公則曰堯作游成陽劉向則
曰堯葬濟隂竹書紀年則曰帝堯八十九年作游宫于
陶九十年帝游居于陶一百年帝陟于陶説文陶再成
邱也在濟隂有堯城堯嘗所居故堯號陶唐氏而堯之
冡始定于成陽矣但堯都平陽相去甚遠耄期之年禪
位之後豈復有巡游之事哉囚堯偃朱之説竝出於竹
書而鄄城之跡亦復相近(括地志曰故堯城在濮州鄄/城縣柬北十五里竹書云昔)
(堯德衰為舜所囚也又有偃朱故城在縣西北十五里/竹書云舜囚堯復偃塞丹朱使不與父相見也  按此)
(皆戰國人所造之説或人告燕王謂啟攻益而奪之/天下韓非子言湯使人説務光自投于河大抵類此)詩
書所不載千世之遠其安能信之山海經海外南經狄
山帝堯葬于陽註吕氏春秋曰堯葬穀林今成陽縣西
柬阿縣城次鄉中赭陽縣湘亭南皆有堯冡
臨汾縣志曰堯陵在城柬七十里俗謂之神林高一百
五十尺廣二百餘步旁皆山石惟此地爲平土深丈餘
其廟正殿三間廡十間山後有河一道有金泰和二年
碑記竊考舜陟方乃死其陵在九疑禹㑹諸侯於江南
計功而崩其陵在㑹稽惟堯之巡狩不見經傳而此其
國都之地則此陵爲堯陵無疑也按志所論似為近理
但自漢以來皆云堯葬濟隂成陽未敢以後人之言爲
信
　　生祠
漢書萬石君傳石慶爲齊相齊人爲立石相祠于定國
傳父于公爲縣獄吏郡中爲之立生祠號曰于公祠漢
紀欒布爲燕相有治迹民爲之立生祠此後世生祠之
始
後世無官不建生祠然有去任未幾而毁其像易其主
者舊唐書狄仁傑爲魏州刺史人吏爲立生祠及去職
其子暉爲魏州司功參軍貪暴為人所惡乃毁仁傑之
祠則唐時已有之矣後漢書張翕爲越嶲太守有遺愛
其子湍復爲太守蠻人懽喜奉迎道路曰即君儀貎類
我府君後湍頗失其心有欲叛者諸蠻耆老相曉語曰
當爲先府君故遂以得安然則魏人之因子而毁其父
祠曽越嶲蠻人之不若邪
　　生碑
西京襍記平陵曹敞其師呉章爲王莽所殺人無敢収
葬者弟子皆更名他師敞時爲司徒椽獨稱呉章弟子
収葬其屍平陵人生爲立碑於呉章墓側此生立碑之
始
晉書南陽王模爲公師藩等所攻廣平太守丁邵率衆
救模模感邵德勑國人爲邵生立碑唐彬爲使持節監
幽州諸軍事百姓追慕彬功德生為立碑作頌史之所
書居官而生立碑者有此二事
唐武后聖厯二年制州縣長吏非奉有勑㫖毋得擅立
碑劉禹錫髙陵令劉君遺愛碑序曰太和四年高陵人
李仕清等六十三人具前令劉君之德詣縣請以金石
刻縣令以狀申于府府以狀考于明法吏吏上言謹按
寳應詔書凡以政績將立碑者具所紀之文上尚書考
功有司考其詞宜有紀者乃奏明年八月庚午詔曰可
舊唐書鄭瀚傳改考功員外即刺史有驅廹人吏上言
政績請刋石紀德者瀚探得其情條責亷使巧跡遂露
人服其敏識是唐時頌官長德政之碑必上考功奉㫖
乃得立宋史言太祖建隆元年十月戊子詔諸道長貳
有異政請立碑者委參軍驗實以聞今世立碑不必請
㫖而華衮之權操之自下不但溢美之文無以風勸而
植於道旁亦無過而視之者不旋踵而與他人作鎮石
矣
册府元龜宋璟爲相奏言臣伏見韶州奏事云廣州與
臣立遺愛頌(璟嘗爲廣/州都督)夫碑所以頌德紀功臣在郡日
課無所稱幸免罪戾一介俗吏何足書能濫承㤙施見
在樞宻以臣光寵成彼謟䛕欲革此風望自臣始請勅
廣府即停從之時鄭州百姓亦爲前刺史孟温禮樹碑
因是亦命罷之
張籍送裴相公赴鎮太原詩明年塞北平蕃落應建生
祠請立碑以晉公之勲名而頌祝之辭止此當日碑祠
之難得可知矣
　　張公素
前明一統志永平府名宦有唐張仲素德宗時以列將
事盧龍軍節度使張允伸擢平州刺史允伸卒詔仲素
代為節度使同平章事考之新舊唐書列𫝊則云張仲
武為盧龍節度使破降回鶻又破奚北部及山奚威加
北翟擢累檢校司徒同中書門下平章事卒(一統志亦/有張仲武)
(列於仲/素之後)子直方多不法畏下變起奔京師軍中以張允
伸總後務詔賜旌節在鎮二十三年比嵗豐登邉鄙無
虞張公素以軍校事允伸擢平州刺史允伸卒子簡會
為副大使公素以兵來會喪簡會出奔詔以公素為節
度使性暴厲眸子多白燕人號白眼相公為李茂勲所
襲奔京師貶復州司户參軍按盧龍節度使前後三人
皆張姓曰仲武曰允伸曰公素今乃合二名而曰仲素
及詳其歴官即公素也又其逐簡會在懿宗咸通十二
年距徳宗時甚逺且又安取此簒奪暴戾之人而載之
名宦乎今灤州乃祀之名宦祠吁皆當時修書者不學
之過也
又考唐時别有一張仲素字繪之元和中為翰林學士
有詩名舊唐書楊於陵𫝊所謂屯田員外郎張仲素白
居易燕子樓詩序所謂司勲員外郎張仲素繢之(今本/長慶)
(集誤作/績之)即其人也然非盧龍節度使(張濬傳祖仲素/位至中書舍人)
　　王亘
肇慶府志宋王亘淳熈中爲博羅令築隨龍蘓村二堤
民頼其利後知南㤙一統志誤作王旦今博羅名宦稱
宋丞相文正公前博羅令而不知文正未嘗爲此官(宋/史)
(王旦傳起家以大/理評事知平江縣)淳熈又孝宗年號也葢士不讀書而
祀典之荒唐也久矣
　
　
　
　
　
　
　
　日知錄卷二十二
欽定四庫全書
　日知錄卷二十三　　　崑山　顧炎武　撰
　　姓
言姓者本於五帝見於春秋者得二十有二嬀虞姓出
顓頊封于陳姒夏姓岀顓頊封于把鄫越(傳云沈姒蓐/黄春秋時無)
(考/)子殷姓出髙辛封于宋(小戎亦/子姓)姬周姓出黄帝封于
管蔡郕霍魯衞毛𣆀郜雍曹滕畢原酆郇邘晉應韓凡
蒋邢茅胙祭呉虞虢鄭燕魏芮彤荀賈耿滑焦楊宻隨
已諸國(􁏿戎犬戎/皆姬姓)任宿湏句顓臾風姓也自太皥秦趙
梁徐郯江黄葛麇嬴姓也自少皥莒已姓薛任姓(隱十/一年)
(疏引世本謝章薛舒呂祝/終泉畢過十國皆任姓)南燕姞姓也自黄帝(宻湏亦/姞姓)
(國語又有酉滕葴荀僖儇依/七姓其封國在周世無考)杜祁姓也自陶唐楚䕫權
芉姓邾郳曹姓鄅偪陽妘姓鬷夷董姓也自祝融(國語/又有)
(彭秃斟三姓/在周世無考)齊申吕許紀州向姜姓也自炎帝(又有/姜戎)蓼
六舒舒鳩偃姓也自咎繇胡歸姓鄧曼姓羅熊姓狄隗
姓鄋瞞漆姓陰戎允姓六者不詳其所出(國語以莒為/曹姓越為芉)
(姓與/此異)畧舉一二論之則今之孟氏季氏孫氏甯氏游氏
豐氏皆姬陳氏田氏皆媯華氏向氏樂氏魚氏皆子崔
氏馬氏皆姜屈氏昭氏景氏皆芊自戰國以下之人以
氏為姓而五帝以來之姓亡矣(或曰嬴姓出于祝融䢵/葛穀皆嬴姓伯益賜姓)
(嬴秦趙徐乃其後今凡註疏家所引姓/氏大扺出于世本  其書亡不能備考)
　　氏族
禮記大傳正義諸侯賜卿大夫以氏若同姓公之子曰
公子公子之子曰公孫公孫之子其親已逺不得上連
於公故以王父字為氏若適夫人之子則以五十字伯
仲為氏若魯之仲孫季孫是也若庻子妾子則以二十
字為氏(記所云冠而/字之之義)則展氏臧氏是也若異姓則以父
祖官及所食之邑為氏以官為氏者則司馬司城是也
以邑為氏者若韓趙魏是也凡賜氏族者比爲卿乃賜
有大功德者生賜以族若叔孫得臣是也雖公子之身
若有大功德則以公子之字賜以為族若仲遂是也其
無功德死後乃賜族若無駭是也(按此論亦多不然詳/見第一卷卿不書族)
(條/)其子孫若為卿其君不賜族子孫自以王父字為族
也氏族對文為别散則通也故左傳云問族於衆仲下
云公命以字為展氏是也其姓與氏散亦得通故春秋
有姜氏子氏姜子皆姓而云氏是也
戰國時人大抵猶稱氏族(戰國䇿甘茂曰昔者曽子處/費費人有與曽子同名族者)
(而殺人不言姓而言族可/見當時未嘗以氏為姓也)漢人則通謂之姓然氏族之
稱猶有存者漢書恩澤侯表褒魯節侯公子寛以魯頃
公𤣥孫之𤣥孫奉周祀元始元年六月丙午封子相如
嗣更姓公孫氏(平帝紀封周公後公孫相如/為褒魯侯當依表作公子寛)後更為姬
氏公子公孫氏也姬姓也此變氏稱姓之一證
水經注漢武帝元鼎四年幸雒陽廵省豫州觀於周室
邈而無祀詢問耆老乃得孽子嘉封為周子南君以奉
周祀按汲冡古文謂衞将軍文子為子南彌牟其後有
子南勁紀年勁朝于魏後惠成王如衞命子南為侯秦
并六國衞最後滅疑嘉是衞後故氏子南而稱君也據
此嘉本氏子南武帝即以其氏命之為爵而漢書恩澤
侯表竟作姬嘉則没其氏而書其姓矣與褒魯之封公
孫氏更為姬氏者正同
姓氏之稱自太史公始混而為一本紀於秦始皇則曰
姓趙氏於漢髙祖則曰姓劉氏
　　氏族相傳之訛
氏族之書所指秦漢以上者大抵不可盡信唐書表李
氏則云紂之時有理徵字德靈為翼𨽻中呉伯(本李延/夀北史)
(序/傳)不知三代時無此名字無此官爵也表王氏則云周
靈王太子晉以直諫廢為庻人傳記亦無此事王氏定
著三房一曰琅邪二曰太原皆出靈王太子晉三曰京
兆出魏信陵君是凡王皆姬姓矣乃王莽自云舜後(漢/書)
(元后傳莽自謂黄帝之後黄帝姓姚氏八世生虞舜舜/起媯汭以媯為姓至周武王封舜後媯滿于陳是為胡)
(公十三世生完完字敬仲奔齊齊桓公以為卿姓田氏/十一世田和有齊國三世稱王至王建為秦所滅項羽)
(起封建孫安為濟北王至漢興安/失國齊人謂之王家因以為氏)莽敗其族尚全未必
無後裔而春秋呉有王犯晉有王良范氏之臣王生戰
國齊有王斗王蠋王驩費有王順魏有王錯趙有王登
秦有王稽王齕王翦王綰王戊(過秦論有王廖/未知何國人)亦未必
同出於靈王也(野客叢書曹子建作王仲宣誄曰流裔/畢萬末胄稱王厥姓斯氏條分葉散世)
(滋芳烈揚聲秦漢吕向註秦有王翦王離漢有五侯按/王粲系畢公髙之後畢萬封于魏後十代文侯始列為)
(侯至孫稱惠王因以王為氏而秦之翦離自周太子晉/之後漢之五侯自齊田和之後此三派元不相干註引)
(為一誤矣故新莽以姚媯陳田王五姓為宗室且禁元/城王氏勿與四姓為婚而已自取王訢之女魏東萊王)
(基為子納太原王沈女皆不以為嫌葢/知此也庾信作宇文傑墓志亦有是誤)韓文公作王仲
舒神道碑文云王氏皆王者之後在太原者為姬姓春
秋時王子成父敗狄有功因賜氏此語郤有斟酌
竇氏古無所考類族者不得其本見左傳有后緡方娠
逃出自竇之文即為之説曰帝相妃有仍氏女逃出自
竇奔歸有仍生少康少康次子曰龍留居有仍遂為竇
氏(唐書宰相/世系表)此與王莽引易伏戎于莽升其髙陵莽皇
帝名也升劉伯升也何以異哉乃韓文公作竇牟墓志
后緡竇逃閔腹子夏以再家竇為氏亦用此事竊意古
地以竇名者甚多必是以地為氏路史曰余嘗攷之古
之得姓者未有不本乎始封者也其氏於事者葢寡矣
而姓書氏譜一每為之曲説至有棄其祖之所自出又
牽異類而屬之豈不悲哉正謂若此之類也
漢時碑文所述氏族之始多不可據如魏蔣濟郊議稱
曹騰碑文云曹氏族出自邾王沈魏書云其先出於黄
帝當髙陽世陸終之子曰安是為曹姓周武王克殷封
曹俠于邾至戰國為楚所滅子孫分流或家于沛而魏
武作家傳自云曹叔振鐸之後陳思王作武帝誄曰於
穆武王胄稷𦙍周則又姬姓之後以國為氏者矣及至
景初中明帝從髙堂隆議謂魏為舜後詔曰曹氏世系
出自有虞氏今祀圜丘以始祖帝舜配後少帝禪晉文
亦稱我皇祖有虞氏則又不知其何所據(宋書符瑞志/載博士蘇林)
(董巴言但云魏之氏族出自顓頊與舜同祖見於春秋/世家  魏志蔣濟以為舜本姓媯其苗曰田非曹之先)
(著文以/追詰隆)夫以一代之君而三易其祖豈不可笑况於士
大夫乎
程氏出程伯休父太史公自序云重黎氏世序天地其
在周程伯休甫其後也應劭曰封為程國伯休甫字也
其後爲司馬氏(晉書宣帝紀其先出自帝髙陽之子重/黎爲夏官祝融歴唐虞夏商世序其職)
(及周以夏官爲司馬其後程伯休甫周宣王/時以世官克平徐方鍚以官族因而爲氏)而左傳成
十八年晉欒書中行偃使程滑弑厲公註程滑晉大夫
㐮二十三年程鄭嬖於公註鄭亦荀氏宗此則晉之程
氏乃荀氏之别不與休甫同出今既祖休甫又祖程嬰
則誤矣(路史以荀爲文王之後則子華子之書亦言其/族出于司馬而又曰趙  真吾姓之所宗氏也)
(則程又與趙同祖朱子曰子華子近世偽書今或引其/説以證姓氏之所從出則誣其祖矣  又按荘子及吕)
(氏春秋子華子韓昭釐侯/時人非孔子所見之程子)
沈氏宋書沈約自序昔少皥金天氏有裔子曰昧爲𤣥
㝠師生允格臺駘臺駘能業其官宣汾洮障大澤以處
太原帝顓頊嘉之封諸汾川其後四國沈姒蓐黄沈子
國今汝南平輿沈亭是也(汝南去汾/州甚逺)春秋之時列于盟
㑹定公四年諸侯會召陵伐楚沈子不㑹晉使蔡伐沈
滅之以沈子嘉歸按沈姒蓐黄四國皆在汾水之上爲
晉所滅(左氏昭公元年傳曰/今晉主汾而滅之矣)黄非江人黄人之黄則沈
亦非沈子嘉之沈休文乃竝列而合之爲一誤也唐宰
相世系表曰沈氏出自姬姓周文王第十子𣆀叔季食
采於沈汝南平輿沈亭即其地也此爲得之(又按魯有/沈猶氏家)
(語魯之販羊有沈猶氏者曽子弟子沈猶行是/以地為姓漢書景帝封楚元王子歳為沈猶侯)
白氏唐白居易自序家狀曰出於楚太子建之子白公
勝楚殺白公其子奔秦代爲名將乙丙巳降是也裔孫
白起有大功於秦封武安君按白乙丙見於僖之三十
三年白公之死則哀之十六年後白乙丙一百四十八
年曽謂樂天而不考古一至此哉(唐宰相世系表以西/乞術白乙丙為孟明)
(之子/尤誤)
楊氏漢書揚(从/才)雄傳曰其先出自有周伯僑者以支庻
食采於晉之揚(左傳楊/字从木)因氏焉揚在河汾之間周衰而
揚氏或稱侯號曰揚侯會晉六卿争權韓魏趙興而范
中行知伯弊當是時偪揚侯揚侯逃於楚巫山因家焉
此誤以楊侯與楊食我爲一人也唐書宰相世系表曰
楊氏出自姬姓周宣王子尚父封爲揚侯又云晉之公
族食邑於羊舌(左傳正義引世族譜/云羊舌其所食邑名)凡三縣一曰銅鞮
二曰楊氏三曰平陽羊舌四族叔向食采楊氏其地平
陽楊氏縣是也及晉滅羊舌氏而叔向子孫逃于華山
仙谷遂居華隂用修據此以楊陽揚羊四姓爲一尤誤
按楊城即今之洪洞縣本楊侯國左氏女叔侯所云霍
楊韓魏皆姬姓也(㐮二十/九年)而子雲反離騷亦云有周氏
之嬋嫣兮或鼻祖於汾隅靈宗初諜伯僑兮流于末之
揚侯不知其字何以爲楊及其滅於晉而爲大夫羊舌
氏邑則食我始見於傳而楊朱與老子同時又非羊舌
之族也陽氏則以國爲氏以邑爲氏皆不可知(胡三省/曰春秋)
(閔公二年齊人遷陽子孫以國爲氏陽又按昭/公十二年齊髙偃帥師納北燕伯于  是邑名)晉有陽
處父乃在叔向之前而楚之陽匄魯之陽虎(曾子弟子/有陽膚)
非一陽也宋之羊斟邾之羊羅非一羊也安得謂陽爲
平陽羊為羊舌而竝附之叔向乎
叚氏後漢書叚熲其先出鄭共叔叚古人無以祖父名
爲氏者凡若此類皆不通之説按叚氏當出自叚干史
記老子之子名宗宗魏將封于叚干(唐書世系表封於/叚爲干木大夫謬)
魏世家有叚干木叚干子田完世家有叚干明
褚氏唐宰相世系表云出自子姓宋共公子叚字子石
食采于褚其德可師號曰褚師按褚師乃官名不獨宋
有此官鄭亦有之昭公二年鄭公孫黒請以印爲褚師
是也衞亦有褚師聲子
賀氏晉書賀循傳曰㑹稽山隂人也其先慶普漢世傳
禮所謂慶氏學族髙祖純安帝時爲侍中避安帝父(清/河)
(王/慶)諱改爲賀氏宋史賀鑄自言出王子慶忌居越之湖
澤所謂鏡湖乃慶湖也(見鑄本傳然/史即疑之)按古但有以王父
字爲氏無以名爲氏者慶忌名也不得爲氏而鏡湖本
名鑑湖慶古音羗聲不相近若齊之慶氏居呉朱方見
於左傳後人以慶封有弑君之惡諱之而欲更其祖其
不及宋司馬華孫逺矣(水經注有賀臺越入呉還而成/之故號曰賀臺茍欲求越國之)
(故何不取之於賀臺而必取/之於鏡湖又改鏡而爲慶邪)
刀氏(復古編云/作刁非)姓譜以爲齊大夫豎刀之後胡三省曰
豎刀安得有後漢書貨殖傳有刀間愚按古書刀與貂
通齊㐮王時有貂勃
㓂氏姓譜出自武王弟康叔爲周司㓂後人因以氏焉
按康叔爲衞國之祖必無以王官氏其支庻之理此乃
衞之司㓂左傳哀二十五年有司㓂亥即㓂氏之祖也
檀弓有司㓂惠子
　　孔顔孟三氏
今之顔氏皆云兖國之裔考仲尼弟子列傳有顔幸顔
髙顔祖顔之僕顔噲顔何而孔子於衞主顔讎由此六
人與讎由皆無後乎今之孔氏皆云夫子之裔春秋齊
有孔虺衞有孔達陳有孔寧鄭有孔叔孔張此四族者
皆無後乎且夫子出於宋爲子姓而鄭姬姓陳嬀姓衞
姞姓(哀十一/年孔姞)可合而爲一乎(史記貨殖傳宛孔氏之先/梁人也用鐵冶爲業秦伐)
(魏遷孔氏南陽平準/書孔僅南陽大冶)
顔魯公作家廟碑云其先出於顓頊之孫祝融融孫安
爲曹姓其裔邾武公名夷甫字顔子友别封郳爲小邾
子遂以顔爲氏多仕魯爲卿大夫按左傳㐮十九年齊
侯娶于魯曰顔懿姬其姪鬷聲姬註曰顔鬷皆姬母姓
(當云/母氏)則顔之爲姬姓爲魯族審矣(姓譜曰顔姓本自魯/伯禽支子有食采顔)
(邑者因/以爲族)其出於邾之説本自圏稱葛洪葢徒見公羊於
邾有顔公之稱而不考之於左氏也莒之犂比公豈必
爲犂彌之祖乎(公羊傳謂邾婁顔滛九公子於宫中因/以納賊周天子誅顔而反孝公於魯非)
(隱公所盟之儀父不知何/取於若人而以之爲祖)
春秋時以孟爲字者甚多今之孟氏皆祖子輿前代亦
未之有也魏書孟表濟北蛇邱人自云本屬北地號索
里諸孟(古時孟姓亦或與芒通史記秦本紀擊芒卯華/陽索隱引譙周云孟卯也淮南子孟卯註引戰)
(國䇿曰/芒卯也)元史孔思晦傳五季時孔末之後方盛欲以僞
滅眞害宣聖子孫㡬盡至是其裔復欲冐稱宣聖後思
晦以爲不早辨則眞僞乆益不可明彼與我不共戴天
乃列于族與共拜殿庭可乎遂㑹族人斥之而重刻宗
譜于石然則今之以孔姓而濫通譜牒者可以戒矣
　　仲氏
漢濟隂太守孟郁修堯廟碑曰惟序仲氏祖綂所出本
繼於姬周之遺苗天生仲山甫翼佐中興宣平功遂受
封于齊周道衰㣲失爵亡邦後嗣乖散各相土擇居帝
堯萌兆生長葬陵在於成陽聖化常存慕巍巍之盛樂
風俗之美遂安處基業屬都鄉髙相里因氏仲焉以傳
於今其隂列仲氏有名者三十餘人又廷尉仲定碑畧
同漢時仲氏自謂仲山甫之後託基於帝堯之陵而今
則以爲孔子弟子子路之後援顔曾孟之例而求爲五
經博士矣然春秋之以仲氏者不一而仲山甫未嘗封
齊則漢人之祖山甫未必是而今人之祖子路亦未必
非也
　　以國爲氏
古人之氏或以謚或以字或以官或以邑無以國爲氏
者其出奔他國然後以本國爲氏敬仲奔齊而爲陳氏
是也其他若鄭丹宋朝楚建郳申之類皆是也不然則
亡國之遺裔也
今人姓同於國者多自云以國爲氏非也夏氏出於陳
之少西而非夏后氏之夏齊氏出於衞之齊惡而非齊
國之齊左氏史記其最著明者矣(秦堇父非秦國之秦/狄虒彌非狄人之狄)
　　姓氏書
姚寛西溪叢語曰姓氏之學莫盛於元和姓纂自南北
朝以官職相髙沿至於唐崔盧李鄭紏紛可鄙若以聖
賢所本如嬀姓子姓姬姓姜姓之類各分次其所從來
以及春秋所紀用世本荀况譜杜預公子譜爲法則唐
虞三代列國諸侯俱可成書此似太史公欲爲而未就
者耳愚嘗欲以經傳諸書次之首列黄帝之子得姓者
十二人次則三代以上之得國受氏而後人因以爲姓
者次則戰國以下之見於傳記而今人通謂之姓者次
則三國南北朝以下之見於史者又次則代北複姓遼
金元姓之見於史者而無所考者别爲一帙(畧舉其目/曰姓本第)
(一封國第二氏别第三秦漢以來姓氏合并第四代/北姓第五遼金元姓第六襍改姓第七無徵第八)此
則若網之在綱有條而不紊而望族五音之紛紛者皆
無所用豈非反本類族之一大事哉
漢劉向撰世本二卷其書不傳今左傳註疏多本之然
亦未必無誤
　　通譜
同姓通族見於史者自晉以前未有晉書石苞傳曾孫
樸没于㓂石勒以與樸同姓俱出河北引樸爲宗室特
加優寵位至司徒南史侯瑱傳侯景以瑱與已同姓託
爲宗族待之甚厚此以殊族而附中國也晉書孫旂傳
旂子弼及弟子髦輔琰四人竝有吏材稱於當世遂與
孫秀合族南史周𢎞正傳謟附王偉與周石珍(建康之/厮𨽻也)
(爲梁制局/監降侯景)合族舊唐書李義甫傳義甫既貴之後自言
本出趙郡始與諸李叙昭穆而無賴之徒茍合藉其權
勢拜伏爲兄叔者甚衆李輔國傳宰相李揆山東甲族
見輔國執子弟之禮謂之五父此以名門而附小人也
凡此史皆書之以志其非今人好與同姓通譜不知於
史傳居何等也
北人重同姓多通譜系南人則有比隣而各自爲族者
宋書王仲德傳北土重同姓謂之骨肉有逺來相投者
莫不竭力營贍仲德聞王愉在江南是太原人乃徃依
之愉禮之甚薄魏書崔𤣥伯傳崔寛自隴右通欵見司
徒浩浩與相齒次厚撫之及浩誅以逺來疎族獨得不
坐遂家於武城以一子繼浩弟覧妻封氏相奉如親北
史杜銓傳初宻太后杜氏父豹喪在濮陽太武欲令迎
葬於鄴謂司徒崔浩曰天下諸杜何處望髙朕意欲取
杜中長老一人以爲宗正令營䕶㓙事浩曰京兆爲美
中書博士杜銓其家今在趙郡是杜預後於今爲諸杜
最召見銓以爲宗正令與杜超子道生送豹喪葬鄴南
銓遂與超如親超謂銓曰既是宗正何縁僑居趙郡乃
延引同屬魏郡南史韋鼎傳陳亡入隋時吏部尚書韋
世康兄弟顯貴文帝從容謂鼎曰世康與公逺近對曰
臣宗族南徙昭穆非臣所知帝曰卿百代卿族豈忘本
也命官給酒肴遣世康請鼎還杜陵鼎乃自楚太傅孟
以下二十餘世並考論昭穆作韋氏譜七巻示之歡飲
十餘日乃還
近日同姓通譜最爲濫襍其實皆植黨營私爲蠧國害
民之事宜嚴爲之禁欲合宗者必上之於官使諳悉古
今者爲之考定嵗終以達禮部而類奏行之其不請而
私通者屏之四裔然後可革其弊古之姓氏有專官掌
之國語曰使名姓之後能知上下之神祗氏姓之所出
者爲之宗又曰司啇協名姓春官宗伯其屬有都宗人
家宗人而女官亦有内宗外宗今日姓氏昏姻二事似
宜專設一官方得教民之本
氏族之亂莫甚於五代之時當日承唐餘風猶重門䕃
故史言唐梁之際仕宦遭亂奔亡而吏部銓文書不完
因縁以爲姦利至有私鬻告勅亂易昭穆而季父母舅
反拜姪甥者(豆盧/革傳)册府元龜長興初鴻臚卿桞膺将齋
即文書兩件賣與同姓人柳居則大理寺斷罪當大辟
以遇恩赦減死奪見任官罰銅終身不齒勅曰一人告
身三代名諱傳於同姓利以私財上則欺㒺人君下則
貨鬻先祖罪莫大焉自今以後如有此弊傳者受者竝
當極法今則因無䕃叙遂弛禁防五十年來通譜之俗
徧於天下自非明物察倫之主亟爲澄别則滔滔之勢
将不可反矣
唐朝已前最重譜牒如新唐書言河南劉氏本出匈奴
之後劉庫仁柳城李氏世爲契丹酋長營州王氏本髙
麗之類此同姓而不同族也又如魏書髙陽王雍傳言
博陵崔顯世號東崔地寒望劣此同族而不同望也故
髙士亷傳言每姓第其房望雖一姓中髙下懸隔
異姓稱族自漢以來未有此事杜子美寄族弟唐十八
使君詩云與君陶唐後盛族多其人聖賢冠史籍枝派
羅源津則杜與唐爲兄弟矣重送劉十弟判官詩云分
源豕韋派别浦鴈賓秋年事推兄忝人才覺弟優則杜
與劉爲兄弟矣韓文公送何堅序亦云何與韓同姓爲
近(容齋三筆引孫緬唐韻曰韓滅子孫分散/江淮間因以韓爲何字隨音變遂爲何氏)按詩揚之
水一章言戍申二章言戍甫三章言戍許孔氏曰言甫
許者以其俱爲姜姓既重章以變文因借甫許以言申
其實不戍甫許也六國時秦趙同爲嬴姓史記漢書多
謂秦爲趙亦此類也(史記秦本紀太史公曰秦以其先/造父封趙城爲趙氏陸賈傳秦任)
(刑法不變卒滅趙氏索隱曰案韋昭云秦伯翳後與趙/同出蜚亷造父有功周穆王封之趙由此一姓趙氏漢)
(書武五子傳趙氏無炊火焉韋昭曰趙秦之别氏南越/傳蒼梧秦王晋灼曰秦王即趙先也趙本與秦同姓故)
(曰秦王淮南子亦稱秦始皇爲趙政三國志陳思王上/䟽絶纓盗馬之臣赦楚趙以濟其難注秦穆公有赦盗)
(馬事趙則未聞葢以秦亦趙姓文選王融䇿秀才文訪/㳺禽於絶澗作霸秦基李善註引韓非子所載趙董閼)
(于事而云史記曰趙氏之先與秦共祖以其共祖故雖/趙亦號曰秦又左思魏都賦二嬴之所曽聆李善注秦)
(穆公趙簡子史記趙氏之/先與秦同祖故曰二嬴也)崧髙言生甫及申孔氏曰此
詩送申伯而及甫侯者美其上世俱出四嶽故連言之
今人之於同姓㡬無不通譜何不更廣之於異姓而以
子美退之爲例也
李華淮南節度使崔公頌德碑云惟申伯翼宣王登南
邦興周室小白率諸侯征楚翟奉王職與崔公叶德同
勲皆姜姓也
開元十九年於兩京置齊太公廟建中初宰相盧杞京
兆尹盧諶以盧者齊之裔乃鳩其裔孫若崔盧丁吕之
族合錢以崇飾之
元呉澂送何友道㳺萍鄉序云袁柳撫何二族各以儒
官著而其初實一姬姓文之昭由魯之展而爲柳武之
穆由晉之韓而爲何氏不同而姓同
宋邵伯温聞見録云司馬温公一日過康節先生謁曰
程秀才既見則温公也問其故公笑曰司馬出程伯休
父
　　二字姓改一字
古時以二字姓改爲一字者如馬宫本姓馬矢改爲馬
唐憲宗名純詔姓淳于者改姓于唐宰相世系表鍾離
昧二子次曰接居潁川長社爲鍾氏見之史册不過一
二自洪武元年詔民間有色目姓一切禁止如今有呼
姓本呼延乞姓本乞伏皆明初改而并中國所自有之
複姓皆去其一字氏族之紊莫甚於此且如孫氏有二
衞之良夫楚之叔敖竝見於春秋而公孫叔孫長孫士
孫王孫之類今皆去而爲孫與二國之孫合而爲一而
其本姓遂亡公羊公沙公乗之類則去而爲公母丘母
將之類則去而爲母而其本姓遂亡司徒司空之類(唐/𤣥)
(宗御注孝經碑末有司徒巨源李邕娑羅樹碑末有司/徒𤣥蕳宋開寶□中宗廟碑翰林待詔司徒儼書宋史)
(趙逢傳有禮部侍郎/集賢殿學士司徒翊)則去而爲司司馬氏則去而或爲
司或爲馬而司馬之僅存於代者惟温公之後所以然
者葢因儒臣無學不能如魏孝文改代北之姓一一爲
之條理而聽其人之所自爲也然漢姓之改不始於是
時唐書阿史那忠以擒頡利功拜左屯衞將軍妻以宗
女定㐮縣主賜名爲忠單穪史氏韓文公集賢院校理
石君墓誌云其先姓烏石蘭從拓䟦魏氏入夏居河南
遂去烏與蘭獨姓石氏劉静修古里氏名字序云呉景
初本姓古里氏以代北諸姓今各就其近似者易從中
國姓故古里氏例稱呉則固巳先之矣(肅宗上元二年/詔氏姓與俗諱)
(及隱疾同聲者宜改與本族望所出漢金世宗大定十/三年五月戊戌禁女直人毋得混爲  姓得敦本之至)
(意/)
章邱志言洪武初翰林編修呉沈奉㫖撰千家姓得姓
一千九百六十八而此邑如术如傌尚未之錄(廣韻傌/字下註)
(云齊大/夫名)今訪之术姓有三四百丁自云金丞相珠格髙
琪之後(按珠格原文作术虎前人不知/音譯故繆以為术姓之祖也)葢二字改爲一
字者而撰姓之時尚未登於黄册也以此知單姓之改
竝在明初以後而今代山東氏族其出於金元之裔者
多矣
洪武元年禁不得蒙古姓禁中國人之為䝉古姓(元時/有此)
(俗/)非禁䝉古之本姓也三年四月甲子詔曰天生斯民
族属姓氏各有本原古之聖王尤重之所以别昏姻重
本始以厚民俗也朕起布衣定群雄爲天下主已嘗詔
告天下蒙古諸色人等皆吾赤子果有材能一體擢用
比聞入仕之後或多更姓名朕慮嵗乆其子孫相傳昧
其本原非先王致謹氏族之道中書省其告諭之如已
更易者聽其改正可謂正大簡要至九年三月癸未以
火你赤爲翰林蒙古編修更其姓名曰霍莊(北音讀/霍如火)葢
亦倣漢武賜日磾姓金之意然漢武取義於休屠王祭
天金人亦以中國本無金姓也今中國本有霍姓而賜
之霍則與周霍叔之後無别矣况其時又多不奉㫖而
自爲姓者其年閠九月丙午淮安府海州儒學正曾秉
正言臣見近來蒙古色目人多改爲漢姓與土著無異
有求仕入官者有登顯要者有爲富商大賈者雖示懐
徠終慮淆混宜令復姓庻可辨識又臣前過江浦見塞
外之俘累累而有以臣所見不如早為之所至永樂元
年九月庚子上謂兵部尚書劉儁曰各衞來降人多同
名宜賜姓以别之於是兵部請如洪武中故事編置勘
合給賜姓氏(按洪武中勘合賜姓實録不載惟十六年/二月故元雲南右丞觀音保降賜姓名李)
(觀又宣宗實録綽爾洪武二/十一年來歸賜姓名李賢)從之三年七月賜巴圖特
穆爾名呉允誠婁圖嚕古名柴秉誠寶珠名楊效誠自
此遂以爲例而華宗賜姓與中土舊族相亂惜乎當日
之君子徒誦招攜懷逺之言而無類族辨物之道使舉
籍蕃人之來歸者賜以漢姓所無不妨如拓䟦宇文之
類二字爲姓則既不混於因生賜姓胙土命氏之舊而
又使百世之下知昭代遠服四裔其得姓於朝者凡若
干族豈非曠代之盛舉哉
　　北方門族
杜氏通典言北齊之代瀛冀諸劉清河張宋并州王氏
濮陽侯族諸如此軰近將萬室北史薛𦙍傳爲河北太
守有韓馬兩姓各二千餘家今日中原北方雖號甲族
無有至千丁者户口之寡族姓之衰與江南相去􁭭絶
其一登科第則爲一方之雄長而同譜之人至爲之僕
役此又風俗之敝自金元以來凌夷至今非一日矣
　　冒姓
今人多有冒母家姓者漢書外戚恩澤侯表扶柳侯吕
平以皇太后姊長姁子侯師古曰平既吕氏所生不當
姓吕葢史家唯記母族也按是時太后方封吕氏故平
以姊子冒吕姓而封耳唐書天后紀聖厯二年臘月賜
皇太子(中/宗)姓武氏然則有天子而令之冒母姓者與
漢書景十三王傳趙王彭祖取江都易王寵姬王建所
姦淖姬者甚愛之生一男號淖子晉書會稽王道子傳
許榮上䟽言今臺府局吏直衞武官及僕𨽻婢兒取母
之姓者本臧獲之徒無鄉邑品第是知冒母爲姓皆人
倫之所鄙賤然亦有帝子而稱母姓者如栗太子衞太
子史皇孫之類則以其失位而名之也(外戚傳上憐許/太子蚤失母葢)
(霍后時/人稱之)
吕平以太后姊長姁子侯此冒母姓之始(夏侯嬰傳曾/孫頗尚主主)
(隨外家姓號孫公主故滕公子/孫更爲孫氏此冒外祖母姓)史記灌夫傳父張孟爲
潁隂侯嬰舍人得幸因進之至二千石故蒙灌氏姓爲
灌孟大宛傳堂邑氏故夷奴甘父漢書註服䖍曰堂邑
姓也漢人其奴名甘父師古曰堂邑氏之奴本夷人名
甘父下云堂邑父者葢取主之姓以爲氏而單稱其名
曰父此冒主姓之始(新唐書元載父景昇爲曹王明妃/元氏掌田租請于妃冒爲元氏)
　　兩姓
漢書百官表建昭三年七月戊辰衞尉李延夀爲御史
大夫一姓繁
　　古人二名止用一字
晉侯重耳之名見於經而定四年祝佗述踐土之盟其
載書止曰晉重豈古人二名可但稱其一與昭二年莒
展輿出奔呉傳曰莒展之不立晉語曹僖負覉稱叔振
鐸爲先君叔振亦二名而稱其一也
昭二十一年蔡侯朱出奔楚榖梁傳作蔡侯東出奔楚
乃爲之説曰東者東國也(東國隱太子之子平/侯廬之弟朱叔父也)何爲謂
之東也王父誘而殺焉父執而用焉奔而又奔之曰東
惡之而貶之也然則以削其一名爲貶也(定六年季孫/斯仲孫忌帥)
(師圍鄆杜氏註何/忌不言何闕文)
王莽孫宗得罪自殺復其本名㑹宗貶厥爵改厥號是
又以増其一名爲貶也
班固幽通賦發還師以成命兮重醉行而自耦潘岳西
征賦重戮帶以定㐮𢎞大順以霸世文公名止用一字
本於踐土載書却非翦截古人名字之比至岳爲關中
詩云紛紜齊萬亦孔之醜馬汧督誄云齊萬哮闞震驚
台司則不通矣豈有以齊萬年爲齊萬者邪若梁王彤
爲征西大將軍而詩云桓桓梁征尤不成語
班固幽通賦巨滔天而泯夏王莽字巨君止用一巨字
王逸九思管束縳兮桎梏百貿易兮傳賣(音/鬻)遭桓繆兮
識舉才德用兮列施百里奚止用一百字此體後漢人
已開之矣
吕氏春秋干木光乎德去叚字(今本呂氏卷/秩有叚字)惜誓來革
順志而用國去惡字此爲翦截名字之祖
文中竝稱兩人而一氏一名尤爲變體把殖華還二人
也而淮南子稱爲殖華賈誼新書使曹勃不能制曹曹
參勃周勃也史記孟子荀卿傳管嬰不及管管仲嬰晏
嬰也司馬遷報任安書周魏見辜周周勃魏魏其侯竇
嬰也楊雄長揚賦乃命驃衞驃驃騎將軍霍去病衞大
將軍衞青也杜欽傳覧宗宣之饗國韋昭曰宗殷髙宗
也宣周宣王也徐樂傳名何必夏子俗何必成康服䖍
曰夏禹也子湯也湯子姓班固幽通賦周賈盪而貢憤
周莊周賈賈誼也漢􁒭彰長碑云䘮父事母有柴潁之
行柴髙柴潁潁考叔也夏侯湛張平子碑云同貫宰貢
宰宰我貢子貢也風俗通清擬夷叔郤正釋譏褊夷叔
之髙懟傅子夷叔迂武王以成名杜預遺令南觀伊雒
北望夷叔陶潜詩積善云有報夷叔在西山皆謂伯夷
叔齊漢廣漢屬國侯李翊碑夷史之髙巴郡太守樊敏
碑有夷史之直皆謂伯夷史魚陶潜讀史述九章程杵
是程嬰公孫杵臼新唐書尉遲敬德傳隱巢是隱太子
巢刺王一諡一爵
　　古人諡止稱一字
古人諡有二字三字而後人相沿止稱一字者衞之叡
聖武公止稱武公貞惠文子止稱公叔文子晉趙獻文
子止稱文子(檀弓晉獻文子成室註謂晉君獻/之廬陵胡氏曰或趙武諡獻文耳)魏惠成
王止稱惠王楚頃㐮王止稱㐮王秦惠文王止稱惠王
悼武王止稱武王昭㐮王止稱昭王莊㐮王止稱莊王
韓昭釐侯止稱昭侯宣惠王止稱宣王趙悼㐮王止稱
㐮王漢諸葛忠武侯止稱武侯
　　稱人或字或爵
顔曾思孟三人皆氏而思獨字以嫌於夫子也樊酈絳
灌三人皆姓而勃獨爵以功臣周姓者多也(汾隂侯昌/隆慮侯寵)
(魏其侯止䣙武侯綜髙景侯成博陽侯聚皆周姓/  顔師古引楚漢春秋謂别有一人名絳灌者非)
史記垓下之戰孔將軍居左費將軍居右孔將軍蓼侯
孔藂也費將軍費侯陳賀也費獨以爵者以功臣陳姓
者多也(博陽侯濞曲逆侯平堂邑侯嬰陽夏侯豨棘蒲/侯武河陽侯涓髙胡侯夫乞復陽侯胥槀侯錯)
(猗氏侯遫龍侯署/紀信侯倉皆陳姓)
　　子孫稱祖父字
子孫得稱祖父之字子稱父字屈原之言朕皇考曰伯
庸是也孫稱祖字子思之言仲尼祖述堯舜是也(朱子/曰古)
(人未嘗諱字程先生云予年十四五從周茂/叔本朝先軰尚如此伊川亦嘗呼明道字)
儀禮筮宅之辭曰哀子某爲其父某甫筮宅又曰哀子
某來日某卜葬其父某甫字父也虞祭之祝曰適爾皇
祖某甫卒哭之祝曰哀子某來日某隮祔爾于爾皇祖
某甫字祖也祔祭之祝曰適爾皇祖某甫以隮祔爾孫
某甫兩字之也
字爲臣子所得而稱故周公追王其祖曰王季王而兼
字
　　已祧不諱
册府元龜唐憲宗元和元年禮儀使奏言謹按禮記曰
既卒哭宰夫執木鐸以命于宫曰舍故而諱新此謂已
遷之廟則不諱也今順宗神主升祔禮畢髙宗中宗神
主上遷請依禮不諱制可
文宗開成中刻石經凡髙祖太宗及肅代德順憲穆敬
七宗諱竝缺㸃畫髙中睿𤣥四宗己祧則不缺文宗見
爲天子依古卒哭乃諱(鄭氏曲禮註曰/生者不相辟名)故御名亦不缺
韓退之辯諱本為二名嫌名立論而其中治天下之治
却犯正諱葢元和之元髙宗己祧故其潮州上表曰朝
廷治平日乆曰政治少懈曰巍巍治功曰君臣相戒以
致至治舉張行素曰文學治行衆所推平淮西碑曰大
開明堂坐以治之韓𢎞神道碑銘曰無有外事朝廷之
治惟諱辯篇中似不當用
漢時祧廟之制不傳竊意亦當如此故孝惠諱盈而説
苑敬愼篇引易天道虧盈而益謙四句盈字皆作滿在
七世之内故也班固漢書律厯志盈元盈綂不盈之類
一卷之中字凡四十餘見何休註公羊傳曰言孫于齊
者盈諱文己祧故也若李陵詩獨有盈觴酒與子結綢
繆枚乗柳賦盈玉縹之清酒(載古/文苑)又詩盈盈一水間(載/玉)
(臺新/詠)二人皆在武昭之世而不避諱又可知其爲後人
之擬作而不出於西京矣(李陵詩不當用盈/字容齋隨筆論之)
後唐明宗天成四年中書門下奏少帝册文内有基字
是𤣥宗廟諱尋常詔勅皆不㢠廻避少帝是繼世之孫册
文内不欲斥列聖之諱今改爲宗字
宋史紹興三十二年正月禮部太常寺言欽宗祔廟翼
祖當遷以後翼祖皇帝諱依禮不諱詔恭依
謝肇淛曰宋眞宗名恒而朱子於書中恒字獨不諱葢
當寜宗之世眞宗己祧
崇禎三年禮部奉㫖頒行天下避太祖成祖廟諱及孝
武世穆神光熹七宗廟諱正依唐人之式惟今上御名
亦須廻避葢唐宋亦皆如此(觀漢宣帝之詔知當/時已避天子之名)然止
避下一字而上一字天子與親王所同則不諱
　　皇太子名不諱
册府元龜唐王紹爲兵部尚書紹名初與憲宗同憲宗
時爲廣陵王順宗即位將册爲皇太子紹上言請改名
議者或非之曰皇太子亦人臣也(漢魏故事皇太子稱/臣晉咸寧中議除此)
(制摯虞以爲孝經資於事父以事君/義兼臣子則不嫌於稱臣詔令依舊)東宫之臣當請改
爾柰何非其屬而遽請改名豈爲以禮事上邪左司員
外郎李藩曰歴代故事皆自不識大體之臣而失之因
不可復正無足怪也
三國志註言魏文帝爲五官中郎將賓客如雲邴原獨
不往太祖㣲使人問之原答曰吾聞國危不事冡宰君
老不奉世子萬歴中年往往有借國本之名而以爲題
目者得無有愧其言
唐中宗自房州還復立爲皇太子左庻子王方慶上言
太子皇儲其名尊重不敢指斥晉尚書僕射山濤啟事
稱皇太子而不言名朝官猶尚如此宫臣諱則不疑今
東宫殿及門名皆有觸犯臨事論啟廻避甚難孝敬皇
帝爲太子時改𢎞教門爲崇教門沛王爲皇太子改崇
賢館爲崇文館皆避名諱以遵典禮伏望依例改換制
從之史臣謂方慶欲尊太子以示中興之漸然則方慶
之言葢有爲言之也
有明之制太子親王名俱令廻避葢失之不攷古也崇
禎二年兵部主客司主事賀烺以避皇太子名改名世
夀而光宗爲太子河南府及商州屬縣竝未嘗改
實録言洪武十四年十月辛酉給事中鄭相同請依古
制凡啟事皇太子惟東宫官屬稱臣朝臣則否以見尊
無二上之義詔下群臣議翰林院編修呉沈言太子所
以繼聖體而承天位者也尊敬之體宜同從之歷代不
稱臣之制自斯而變
親王之名尤不必諱而亦諱之正綂十二年山西鄉試
詩經題内維周之楨楨字犯楚昭王諱考試及同考官
俱罰俸一月
　　二名不偏諱
二名不偏諱宋武公名司空改司空爲司城是其證也
杜氏通典大唐武德九年六月太宗居春宫總萬㡬下
令曰依禮二名不偏諱其官號人名及公私文籍有世
及民兩字不連讀者竝不須諱避唐書髙宗紀貞觀二
十三年七月丙午改治書侍御史爲御史中丞諸州治
中爲司馬别駕爲長史治禮郎爲奉禮郎以避上名上
以貞觀初不諱先帝二字有司奏曰先帝二名禮不偏
諱上既單名臣子不合指斥上乃從之(通典又言太宗/時二名不相連)
(者竝不諱至𤣥宗始諱之然永徽初已改民部爲戸部/而李世勣已去世字單稱勣矣  又按隋書修於太宗)
(時而中間多有改世爲代改民爲人者此唐人偏諱之/始然亦有不盡然者經籍志四民月令作四人而齊民)
(要術仍民字是亦漢書註所云史駮文者也廣章懐太/子註後漢書亦有并其本文而改之者如胡  傳詩美)
(先人詢于/芻蕘之類)
後唐明宗名嗣源天成元年六月勅曰古者酌禮以制
名懼廢於物難知而易諱貴便於時况徵彼二名抑有
前例太宗文皇帝自登寶位不改舊稱時則臣有世南
官有民部靡聞曲避止禁連呼朕猥以𦕈躬託於人上
祗遵聖範非敢自尊應文書内所有二字但不連稱不
得迴避若臣下之名不欲與君親同字者任自改更務
從私便庻體朕懐
　　嫌名
衛桓公名完楚懐王名槐古人不諱嫌名故可以爲謚
韓文公諱辯言不諱滸勢秉機乃𤣥宗御删定禮記月
令曰野雞入大水爲蜃曰野雞始雊則諱雉以與治同
音也李林甫序曰璿樞玉衡以齊七政則諱璣德宗九
月九日賜曲江宴詩時此萬樞暇適與佳節并則諱機
以與基同音也南史劉秉不稱名而書其字曰彦節則
諱秉以與昞同音也又如武后父諱士彠而孫處約改
名茂道韋仁約改名思謙睿宗諱旦而張仁亶改名仁
愿𤣥宗諱隆基而劉知㡬改名子𤣥箕州改名儀州(即/今)
(遼/州)德宗諱适而括州改名處州順宗諱誦而鬬訟律改
爲鬬競憲宗諱純凡姓淳于者改姓于惟監察御史韋
淳不改既而有詔以陸淳爲給事中改名質淳不得已
改名處厚而懿宗以南詔酋龍名近𤣥宗諱遂不行册
禮則退之所言亦未爲定論也唐自中葉以後即士大
夫亦諱嫌名故舊史以韓愈爲李賀作諱辯爲紕繆而
賈曾傳則曰拜中書舍人曾以父名忠固辭議者以爲
中書是曹司名又與曾父名音同字别於禮無嫌曾乃
就職懿宗紀則曰咸通二年八月中書舍人衛洙奏狀
稱蒙恩除授滑州刺史官號内一字與臣家諱音同請
改授閒官勅曰嫌名不諱著在禮文成命已行固難依
允是又以爲不當諱也
册府元龜咸通十二年分司侍御史李谿進狀曰臣准
西臺牒及金部稱奉六月二十七日勅内園院郝景全
事奏狀内訟字音與廟諱同奉勅罰臣一季俸者臣官
位至卑得蒙罰俸屈與不屈不合有言而事關理體若
便隱黙恐負聖時願陛下寛其罪戾使得盡言臣前奏
狀稱准勅因事告事旁訟他人是咸通十一年十月十
三日勅語臣狀中具有准勅字非臣自撰辭句臣謹按
禮不諱嫌名又按職制律諸犯廟諱嫌名不坐註云謂
若禹與雨䟽云謂聲同而字異註䟽重複至易分曉伏
惟皇帝陛下明過帝堯孝踰大舜豈自發制勅而不避
諱哉故是審量禮律以爲無妨耳即引陛下勅文而言
不敢擅有移改不謂内園便有此論奏也臣非敢訴此
罰俸也恐自此有援引勅格者亦須委曲迴避便成訛
弊臣聞趙充國爲將不嫌伐一時事以爲漢家後法魏
徵爲相不存形迹以致貞觀太平臣雖未及將相忝爲
陛下持憲之臣豈可以論俸爲嫌而使國家勅命有誤
也願陛下留意察納别下明勅使自後章奏一遵禮律
處分則天下幸甚勅免所罰
南唐元宗初名璟避周信祖廟諱改名景是不諱嫌名
按嫌名之有諱在漢末之聞晉羊祜爲都督荆州諸軍
事及薨荆州人爲祜諱名室户皆以門爲稱改戸曹爲
辭曹此諱嫌名之始也
後魏地形志天水郡上邽縣犯太祖諱改爲上封魏太
祖名珪
宋代制於嫌名字皆避之禮部韻畧凡與廟諱音同之
字皆不收太祖諱匡胤十陽部去王切一十三字二十
一震部羊晉切一十一字皆不收它皆倣此朱子周易
本義姤卦下以故爲姤作故爲遇避髙宗嫌名也(宋板/書貞)
(字完字多是缺筆貞音同禎仁宗諱完音同桓欽宗/諱  雍録以貞女樹爲正女木樹音同曙英宗諱)豈
不聞顔氏家訓所云吕尚之兒如不爲上趙壹之子倘
不作一便是下筆即妨是書皆觸者乎(金章宗泰和元/年七月己巳初)
(禁廟諱同音字/葢亦倣宋制也)
明代不諱嫌名如建文年號是也
　　以諱改年號
唐中宗諱顯𤣥宗諱隆基唐人凡追稱髙宗顯慶年號
多云明慶永隆年號多云永崇趙元昊以父名德明改
宋明道年號爲顯道而范文正公與元昊書亦改後唐
明宗爲顯宗(杜氏通典釋法明逰天竺記明下有國/諱改焉四字當是小註今本連作大文)
　　前代諱
孟蜀所刻石經於唐髙祖太宗諱皆缺書石晉相里金
神道碑民珉二字皆缺末筆南漢劉巖尊其父謙爲代
祖聖武皇帝猶以代字易世至宋益逺矣而乾德三年
卜諲伏羲女媧廟碑民珉二字咸平六年孫冲序絳守
居園池記碑民珉二字皆缺末筆其於舊君之禮何其
厚與(予至西安見宋咸平二年夢英自書篆書日録偏/旁字源序立于文宣王廟者稱長安爲故都而唐)
(字跳行葢嘆昔人之厚其/時唐之亡已九十三年矣)
楊阜魏明帝時人也其䟽引書協和萬國猶避漢髙祖
諱韋昭呉後主時人也其解國語凡莊字皆作嚴猶避
漢明帝諱唐長孫無忌等撰隋書易忠節傳以誠節稱
苻堅爲苻永固亦避隋文帝及其考諱(後漢應劭作風/俗通有諱舊君)
(之/議)自古相傳忠厚之道如此今人不知之矣
元移刺廸爲常州路總管刻其所㸃四書章句或問集
註其凡例曰凡序註或問中題頭及空處竝存其舊以
見當時忠上之意(如宋德隆/盛之類)近嵗新刋大學衍義亦然
時天厯元年也資治通鑑周太祖世宗紀太祖皇帝皆
題頭至今仍之孟子見梁㐮王章末註蘇氏曰予觀孟
子以來自漢髙祖及光武及唐太宗及我太祖皇帝能
一天下者四君太祖上空一字永樂中修大全於其空
處添一宋字後人之見與前人相去豈不逺哉
　　名父名君名祖
金縢周公之祝辭曰惟爾元孫某左傳荀偃濟河而禱
稱曾臣彪名君也(淮南子曰/祝則名君)左傳楚子圍宋申犀見王
稱無畏知罃對楚王稱外臣首鄢陵之戰欒鍼曰書退
名父也華耦來盟稱君之先臣督欒盈辭于周行人曰
陪臣書曰其子黶名祖若父也
　　弟子名師
論語長沮曰夫執輿者爲誰子路曰爲孔丘孟子樂正
子入見曰君奚爲不見孟軻也是弟子而名師也
　　同軰稱名
古人生不諱名同軰皆面呼其名書周公若曰君奭禮
記曾子問篇老聃曰丘檀弓篇曾子曰商論語微生畆
謂孔子曰丘是也
　　以字爲諱
古人敬其名則無有不稱字者顔氏家訓曰古者名以
正體字以表德名終則諱之字乃可以爲孫氏孔子弟
子記事者皆稱仲尼(子貢曰仲尼日月也皆魏鶴山/云儀禮子孫於祖禰  稱字)吕
后微時嘗字髙祖爲季漢袁種字其叔父盎曰絲王丹
與侯霸子語字霸爲君房江南至今不諱字也河北士
人全不辨之故有諱其名而并諱其字者三國志司馬
朗傳年九嵗人有道其父字者朗曰慢人親者不敬其
親者也客謝之常林傳年七嵗有父黨造門問林伯先
在否林不答客曰何不拜林曰雖當下拜臨子字父何
拜之有晉書儒林劉兆傳嘗有人著鞾騎驢至兆門外
曰吾欲見劉延世兆儒德道素青州無稱其字者門人
大怒兆曰聽前舊唐書韓愈傳拜中書舍人有不悦愈
者言愈前左䧏爲江陵掾曹荆南節度使裴均館之頗
厚近者均子鍔還省父愈爲序餞鍔仍呼其字此論喧
於朝列坐是改太子右庻子至於山陽公載記言馬超
降蜀常呼先主字關羽怒請殺之此則面呼人主之字又
不可以常儕論矣
　　自稱字
漢書註張晏曰匡衡少時字鼎世所傳衡與貢禹書上
言衡敬報下言匡鼎白南史陶𢎞景自號華陽隱居人
間書札即以隱居代名此自稱字之始也
東觀餘論言古人或有自稱字者王右軍敬謝帖云王
逸少白廬山遠公集盧循與遠書云范陽盧子先叩首
柳少師與弟帖云誠懸呈今按唐權德輿答楊湖南書
稱載之再拜柳冕答鄭衢州書稱敬叔頓首白居易與
元九書稱樂天再拜宋陳搏謁髙公詩稱道門弟子圖
南上
唐張謂長沙風土碑銘有唐八葉元聖六載正言待理
湘東張洗濟瀆廟祭器幣物銘濯纓不才謬領兹邑元
稹作白氏長慶集序自書曰微之序乃是作文自稱其
字
自稱其字不始於漢人家父吉甫寺人孟子之詩已先
之矣
　　人主呼人臣字
漢髙帝曰運籌䇿帷帳之中决勝千里之外吾不如子
房(張良/字)景帝曰天下方有急王孫(竇嬰/字)寜可以譲邪皆
人主呼人臣字也
晉以下人主於其臣多不呼名南史梁蔡樽爲吏部尚
書侍中武帝嘗設大臣䴵樽在坐帝頻呼姓名樽竟不
答食䴵如故帝覺其負氣乃改唤蔡尚書樽始放筯執
笏曰爾帝曰卿向何聾今何聰對曰臣預爲右戚且職
在納言陛下不應以名垂唤帝有慙色(文選范雲表稱/乃祖𤣥平李善)
(註引晉中興書范汪字𤣥平魏書江/式表稱臣亡祖文威式祖強字文威)又南朝人如王敬
𢎞王仲德王景文謝景仁北朝人如蕭世怡李元操之
軰名犯帝諱即以字行不復更名(宋褚叔茂張叔茂名/與太和諱同以字行)
(周通鑑大同二年時人多以字行舊史皆因之/  韋叔裕字孝寛以字行  魏書多稱揚遵彦)　魏王
昕對汝南王悦自稱元景北齊祖珽對長廣王湛自稱
孝徵隋崔頥答豫章王啟自稱祖濬王貞答齊王􁥒啟
自稱孝逸而唐太宗時如封倫房喬髙儉尉遲恭顔籀
竝以字爲名葢因天子常稱臣下之字故爾其時堂陛
之間未甚濶絶君臣而有朋友之義後世所不能及矣
因話録文宗對翰林諸學士因論前代文章裴舍人素
數道陳拾遺名柳舍人璟目之裴不覺上顧桞曰他字
伯玉亦應呼陳伯玉
　　兩名
禮記正義公羊説春秋譏二名謂二字作名若魏曼多
也(公羊傳春秋以仲孫何忌爲仲孫忌/魏曼多爲魏多皆謂譏二名而去之)左氏説二名者
楚公子棄疾弑其君即位之後改名爲居是爲二名許
愼謹案云文武賢臣有散宜生蘇忿生則公羊之説非
也(白虎通古人之名或兼或單春秋譏/二名乃謂其無常者也是用左氏説)今按古人兩名
見於經傳者不止楚平王如晉文侯名仇而書云父義
和楚靈王名圍而春秋書弑其君䖍于乾谿趙簡子名
鞅而鐵之戰自稱志父南宫敬叔名説一名縚字容又
字括蜚亷石棺銘自稱處父屈原名平其作離騷也名
正則字靈均賈誼傳梁王勝註李竒曰文三王傳言揖
此言勝爲有兩名
　　假名甲乙
史記萬石君傳長子建次子甲次子乙次子慶甲乙非
名也失其名而假以名之也韓安國傳蒙獄吏田甲張
湯傳湯之客曰甲漢書髙五王傳齊宦者徐甲嚴助傳
閩越王弟甲疑亦同此(孟嘗君傳田甲刼/湣王當是其名)任安傳某子
甲何爲不來乎三國志註許攸呼魏太祖小字曰某甲
卿不得我不得冀州也左傳文十四年齊公子元不順
懿公之爲政也終不曰公曰夫巳氏註猶言某甲(文選/爲齊)
(明帝譲宣城郡公表謹附某官某甲奉/表以聞宣德皇后令今遣某位某甲等)
漢書魏相傳中謁者趙堯舉春李舜舉夏兒湯舉秋貢
禹舉冬不應一時四人同以堯舜禹湯爲名若有意撰
而名之者及讀急就章有云祖堯舜樂禹湯乃悟若此
類皆古人所假以名之也或曰髙帝時實有趙堯然非
謁者
蜀漢費禕作甲乙論設爲二人之辭(世説云黄初中/有甲乙疑論)晉
人文字每多祖此虛設甲乙中書令張華造甲乙之問
云甲娶乙爲妻後人娶丙博士弟子徐叔中服議以母
爲甲先夫爲乙後夫爲丙先子爲丁繼子爲戊梁范縝
神滅論有張甲王乙李丙趙丁而關尹子云甲言利乙
言害丙言或利或害丁言俱利俱害關尹子亦魏晉間
人所造之書也先秦以上即有以甲乙爲彼此之辭者
韓非子罪生甲禍歸乙伏怨乃結
　　以姓取名
古人取名連姓爲義者絶少近代人命名如陳王道張
四維吕調陽馬負圖之類榜目一岀則此等姓名㡬居
其半不知始自何年嘗讀通鑑至五代後漢有虢州伶
人靖邉庭胡身之註曰靖姓也優伶之名與姓通取一
義所以爲謔也(靖邉庭亦見宋/史田欽祚傳)考之自唐以來如黄繙
綽雲朝霞(唐書魏/謩傳)鏡新磨(五代史/伶官傳)羅衣輕(遼史伶/宦傳)之軰
皆載之史書益信其言之有據也嗟乎以士大夫而效
伶人之命名則自嘉靖以來然矣
　　以父名子
左傳成十六年潘尫之黨潘尫之子名黨也㐮二十三
年申鮮虞之𫝊摯申鮮虞之子名傅摯也按儀禮特牲
饋食禮筮某之某爲尸註曰某之某者字尸父而名尸
也(少牢饋/食禮同)亦此類也(史記太史公自序維仲之省厥濞/王呉濞乃劉仲之子稱爲厥濞)
　　以夫名妻
左傳昭元年當武王邑姜方震大叔漢書杜欽傳皇太
后女弟司馬君力(蘇林曰字君力/爲司馬氏婦)南齊書周盤龍愛妾
杜氏上送金釵鑷二十枚手勅曰餉周公阿杜孔叢子
衞將軍文子之内子死復者曰皋媚女復子思聞之曰
此女氏之字非夫氏之字也婦人於夫氏以姓氏稱禮
也
　　兼舉名字
史文有一人而兼舉名字如子玉得臣百里孟明視之
類已於左傳見之(臯陶庭堅亦/一人兩稱)若駢儷之文必無重出
而亦有一二偶見者焦氏易林申公顛倒巫臣亂國劉
琨答盧諶詩宣尼悲獲麟西狩涕孔邱謝惠連秋懐詩
雖好相如逹不同長卿慢沈約宋書恩倖傳論胡廣累
世農夫伯始致位公相黄憲牛醫之子叔度名動京師
皆一人而兼舉其名字也古詩誰能刻鏤此公輸與魯
班下一與字竟以公輸魯班爲二人則不通矣
　　排行
兄弟二名而用其一字者世謂之排行如德宗德文義
符義眞之類起自晉末漢人所未有也水經注昔北平
侯王譚不同王莽之政子興生五子竝避亂隱居光武
即帝位封爲五侯元才北平侯益才安喜侯顯才蒲隂
侯仲才新市侯季才唐侯是後人追撰妄説東漢人二
名者亦少
單名以偏旁爲排行始見於劉琦劉琮此後應璩應瑒
衞瓘衞玠之流踵之而出矣(陳球傳二子瑀璠弟子珪/若取偏旁又不當與父同)
(也/)
今人兄弟行次稱一爲大不知始自何時漢淮南厲王
常謂上大兄孝文帝行非第一也
　　二人同名
有以二人同名而合稱之者左傳莊二十八年晉獻公
外嬖梁五與東關嬖五晉人謂之二五耦戰國䇿杜赫
謂楚王曰此用二忌之道也以齊田忌鄒忌爲二忌唐
髙宗顯慶二年詔曰蹤二起於呉白葢倣此稱
　　字同其名
名字相同起於晉宋之間史之所載晉安帝諱德宗字
德宗恭帝諱德文字德文㑹稽王道子字道子殷仲文
字仲文宋蔡興宗字興宗齊顔見逺字見逺梁王僧孺
字僧孺劉孝綽字孝綽庾仲容字仲容江德藻字德藻
任孝恭字孝恭師覺授字覺授北齊慕容紹宗字紹宗
魏蘭根字蘭根後周王思政字思政辛慶之字慶之崔
彦穆字彦穆之類至唐時尤多
藩鎭傳田緒字緒劉濟字濟此起家軍伍未曾立字如
李載義辭未有字之比爾史家例以爲字非也且其文
不可省乎
　　變姓名
古人變姓名多是避仇然亦有無所爲而變者范蠡適
齊爲䲭夷子皮之陶爲朱公第五倫客河東自稱王伯
齊梁鴻適齊姓運期名耀
　　生而曰諱
生曰名死曰諱今人多生而稱人之名曰諱金石録云
生而稱諱見於石刻者甚衆因引孝宣元康二年詔曰
其更諱詢以爲西漢已如此蜀志劉豹等上言聖諱豫
覩許靖等上言名諱昭著晉書髙頵言范伯孫恂恂率
道名諱未嘗經於官曹束晢勸農賦場功畢租輸至録
社長召閭師條牒所領注列名諱(王褒洞簫賦幸得諡/爲洞簫兮李善註諡)
(者號也號而曰諡猶/之名而曰諱者矣)
　　生稱諡
漢書張敖傳吕后數言張王以魯元故不宜有此劉攽
曰史家記事或有如此追言諡者史記貫髙與張敖言
謂帝爲髙祖公羊傳公子翬與桓公言吾爲子口隱矣
皆此類(公羊傳註謚/者傳家所加)今按傳記中此例尚多如左氏傳
石碏曰陳桓公方有寵於王國語鮑國謂子叔聲伯曰
子何辭苦成叔之邑戰國䇿智過曰魏桓子之謀臣曰
趙葭韓康子之謀臣曰叚規史記秦本紀晉文公夫人
請曰繆公怨此三人入於骨髓魯世家周公戒伯禽曰
我文王之子武王之弟成王之叔父宋世家華督使人
宣言國中曰殤公即位十年耳而十一戰楚世家國人
每夜驚曰靈王入矣隨人謝呉王曰昭王亡不在隨齊
湣王遺楚王書曰令秦惠王死武王立鄭世家莊公曰
武姜欲之楚共王曰鄭成公孤有德焉趙世家呉延陵
季子使於晉曰晉國之政卒歸於趙武子(趙文子/名武)韓宣
子魏獻子之後矣韓世家屈宜臼曰昭侯不出此門呉
起傳公叔之僕曰君因先與武侯言仲尼弟子傳子羔
曰出公去矣而門已閉魯仲連傳新垣衍謂趙王曰趙
誠發使尊秦昭王爲帝禇先生補梁孝王世家竇太后
謂景帝曰安車大駕用梁孝王爲寄三王世家公户滿
意謂燕王曰今昭帝始立荀子周公謂伯禽之傅曰成
王之爲叔父吕氏春秋豫譲欲殺趙㐮子其友謂之曰
以子之才而索事㐮子淮南子先軫曰昔吾先君與繆
公交諸御鞅復於簡公曰陳成常宰予二子者甚相憎
也呉越春秋子胥曰報汝平王説苑景公曰善爲我浮
桓子也衞叔文子曰今我未以徃而簡子先以來竝是
生時不合稱謚又如禮記曽子問孔子曰季桓子之䘮
衞君請弔哀公辭不得命公爲主客入弔康子立於門
右孔子没時哀公康子俱存此皆後人追爲之辭也自
東京以下即無此語文益謹而格卑矣
史記田敬仲世家齊人歌之曰嫗乎采芑歸乎田成子
史通曰田常見存而遽呼以謚蘇氏曰田常之時安知
其爲成子而稱之
　　稱王公爲君
稱周文王爲文君焦氏易林文君燎獵吕尚獲福號稱
太師封建齊國漢張衡思𤣥賦文君爲我端蓍兮利飛
遁以保名稱晉文公爲文君楚辭惜徃日介子忠而立
枯兮文君寤而追求淮南子晉文君大布之衣䍧羊之
裘又云介子歌龍蛇而文君垂泣稱宋文公爲文君墨
子昔者宋文君鮑之時稱楚莊王爲莊君荀子莊君之
􁅌稱齊莊公爲莊君墨子昔者齊莊君之時稱魯昭公
爲昭君焦氏易林乾侯野井昭君䘮居稱齊景公爲景
君宋何承天上陵篇指營邱感牛山爽鳩既没景君歎
稱宋㐮公爲㐮君周庾信入彭城館詩㐮君初建國稱
宋元公爲元君莊子宋元君夜半而夢
　
　
　
　
　
　
　
　
　
　
　
　
　日知錄卷二十三
欽定四庫全書
　日知録卷二十四　　　崑山　顧炎武　撰
　　祖孫
自父而上之皆曰祖書微子之命曰乃祖成湯是也自
子而下之皆曰孫詩閟宫之篇曰后稷之孫實維太王
又曰周公之孫莊公之子是也
　　髙祖
漢儒以曽祖之父為髙祖考之於傳髙祖者逺祖之名
爾左傳昭公十七年郯子來朝曰我髙祖少皥摯之立
也則以始祖為髙祖書盤庚肆上帝將復我髙祖之徳
亂越我家康王之誥張皇六師無壊我髙祖寡命則以
受命之君為髙祖(文武至康/僅四世)左傳昭公十五年王謂籍
談曰昔而髙祖孫伯黶司晉之典籍則謂其九世為髙
祖(十二年楚靈王謂右尹子辛曰昔我/皇祖伯父昆吾亦謂其始祖之昆弟)
　　藝祖
書歸格于藝祖註以藝祖為文祖不詳其義人知宋人
稱太祖為藝祖不知前代亦皆稱其太祖為藝祖唐𤣥
宗開元十一年幸并州作起義堂頌曰東西南北無思
不服山川鬼神亦莫不寧實惟藝祖儲福之所致十三
年封泰山其序曰惟我藝祖文考精爽在天此謂唐髙
祖張説作享太廟樂章曰肅肅藝祖滔滔濬源有雄武
劍作鎮金門𤣥王貽緒后稷謀孫此謂高祖之髙祖諱
熙追尊宣皇帝者也後漢髙祖乾祐元年改元制曰昔
我藝祖神宗開基撫運以武功平禍亂以文徳致昇平
此謂前漢髙祖金世宗大定二十五年封混同江神册
文曰仰藝祖之開基佳江神之效靈此謂金太祖然則
是厯代太祖之通稱也
唐武宗㑹昌三年討劉稹制曰頃者烈祖在藩先天啟
聖是以𤣥宗為烈祖宋王旦封祀壇序烈祖造新邦臻
大定經制而未遑神宗求至理致升平業成而中罷是
以太祖為烈祖太宗為神宗亦古人之通稱也(唐元稹/行裴度)
(制曰佑我憲考為唐神宗神吕氏讀詩記引李氏曰本/朝太宗稱神宗及神宗稱  宗則太宗不復稱神宗矣)
(太今按魏泰東軒筆録稱/  祖太宗為藝祖神宗)
左傳哀公二年衛太子禱曰曽孫蒯聵敢昭告皇祖文
王烈祖康叔文祖襄公書文侯之命汝克昭乃顯祖烈
祖顯祖皆謂其始封之君此古人之通稱
　　冲帝
幼主謂之冲帝水經注漢冲帝詔曰翟義作亂於東霍
鴻負倚盩厔芒竹以孺子嬰為冲帝
　　考
古人曰父曰考一也易曰幹父之蠱有子考無咎書大
誥若兄考乃有友伐厥子民養其勸弗救康誥子弗祗
服厥父事大傷厥考心酒誥厥心臧聰聽祖考之彛訓
尹伯竒履霜操曰考不明其心兮聽䜛言自檀弓定為
生曰父死曰考之稱而為人子者當有所諱矣
　　伯父叔父
古人於父之昆弟必稱伯父叔父未有但呼伯叔者若
不言父而但曰伯叔則是字之而已詩所謂叔兮伯兮
伯兮朅兮叔于田之類皆字也
今之天子稱親王為叔祖曽叔祖甚非古義禮天子稱
同姓諸侯曰伯父叔父稱其先君亦曰伯父叔父左傳
昭九年景王使詹桓伯辭于晉曰伯父惠公十五年景
王謂籍談曰叔父唐叔皆稱其先君為伯父叔父之證
也故禮有諸父無諸祖(宋時亦有皇叔祖之稱/而無髙曽見容齋四筆)
　　族兄弟
書克明俊徳以親九族鄭康成謂九族者據已上至髙
祖下及𤣥孫之親左傳襄公十二年凡諸侯之喪同宗
臨於祖廟同族於禰廟註同族謂髙祖以下是也故晉
叔向言肸之宗十一族賈誼新書人有六親六親始曰
父父有二子二子為昆弟昆弟又有子子從父而昆弟
故為從父昆弟從父昆弟又有子子從祖而昆弟故為
從祖昆弟從祖昆弟又有子子從曽祖而昆弟故為曽
祖昆弟曽祖昆弟又有子子為族兄弟備於六此之謂
六親是同髙祖之兄弟即為族族非疎遠之稱(漢書張/敞傳廣)
(川王同族宗室劉調等/同族言其與王近親)
顔氏家訓凡宗親世數有從父有從祖有族祖江南風
俗自兹以徃皆云族人河北雖二三十世猶呼為從伯
從叔梁武帝嘗問一中土人曰卿北人何故不知有族
答云骨肉易疎不忍言族耳(梁書夏侯亶傳宗人夏侯/溢為衡陽内史辭日亶侍)
(御座髙祖謂亶曰夏侯溢於卿疏近亶答曰是臣從弟/髙祖知溢於亶已疏乃曰卿傖人好不辨族從亶對曰)
(臣聞服屬易疏/所以不忍言族)當時雖為敏對於理未通
　　親戚
史記宋世家箕子者紂親戚也(馬融王肅以為紂之諸/父服䖍杜預以為紂之)
(庻/兄)路史謂但言親戚非諸父昆弟之稱非也(曲禮兄弟親/戚稱其慈也)
(疏曰親指族/内戚指族外)古人稱其父子兄弟亦曰親戚韓詩外傳
曽子曰親戚既没雖欲孝誰為孝此謂其父母左傳僖
公二十四年封建親戚以蕃屏周此謂其子弟昭公二
十年棠君尚謂其弟員曰親戚為戮不可以莫之報也
三國志張昭謂孫權曰况今姦宄競逐豺狼滿道乃欲
哀親戚顧禮制此謂其父兄(戰國䇿蘓秦曰富貴則/親戚畏懼盖指其妻嫂)
　　哥
唐時人稱父為哥舊唐書王琚傳𤣥宗泣曰四哥仁孝
同氣惟有太平睿宗行四故也𤣥宗子棣王琰傳惟三
哥辨其罪𤣥宗行三故也有父之親有君之尊而稱之
為四哥三哥亦可謂名之不正也己
𤣥宗與寧王憲書稱大哥(又有同玉真公主/過大哥園池詩)則唐時宫
中稱父稱兄皆曰哥
　　妻子
今人謂妻為妻子此不典之言然亦有所自韓非子鄭
縣人卜子使其妻為袴其妻問曰今袴何如夫曰象吾
故袴妻子因毁新令如故袴杜子美詩結髪為妻子席
不煖君牀
　　稱某
經傳稱某有三義書金縢惟爾元孫某史文諱其君不
敢名也(史記髙祖紀髙祖奉玉巵起為太上皇/夀曰今某之業所就孰與仲多與此同)春秋宣
公六年公羊傳於是使勇士某者徃殺之傳失其名也
禮記曲禮内事曰孝王某外事曰嗣王某儀禮士冠禮
某有子某論語某在斯某在斯通言之也(左傳襄公三/十年書曰某)
(人某人會于澶淵此/又是不能悉數之辭)
周人以諱事神牧誓之言今予發武成之言周王發生
則不諱也金縢之言惟爾元孫某追録於武王既崩之
後則諱之矣故禮卒哭乃諱
　　互辭
易幹父之蠱有子考无咎言父又言考書予恐來世以
台為口實言予又言台汝猷黜乃心言汝又言乃予念
我先神后之勞爾先言予又言我越予冲人不卬自恤
言予又言卬詩豈不爾受既其女遷言爾又言女論語
吾不欲人之加諸我也孟子我善養吾浩然之氣言我
又言吾左傳爾用而先人之治命(今監本脫而/字依石經補)言爾又
言而女喪而宗室言女又言而史記張儀傳若善守汝
國我顧且盜而城言若言汝又言而詩王于出征以佐
天子言王又言天子乃命魯公俾侯于東言公又言侯
榖梁傳言君之不取為公也言君又言公(范寗解上言/君下言公互)
(辭/)左傳以其子更公女而嫁公子言公女又言公子史
記齊世家子我盟諸田於陳宗言田又言陳皆互辭也
　　豫名
詩鳥乃去矣后稷呱矣子初生而已名之為后稷也為
韓姞相攸女在室而已名之為韓姞也皆因其異日之
名而豫名之亦臨文之不得不然也
　　重言
古經亦有重言之者書自朝至于日中昃不遑暇食遑
即暇也詩無己太康己即太也既安且寧安即寧也既
庻且多庻即多也左傳一薫一蕕十年尚猶有臭尚即
猶也周其有頿王亦克能修其職克即能也禮記人喜
則斯陶則即斯也
　　后
白虎通曰天子之配商之前皆稱妃周始立后(晉書后/妃傳序)
(亦云爰自夐古是謂元/妃降及中年乃稱王后)今考帝嚳四妃帝舜三妃以至
周初太姜太任太姒邑姜皆無后名(以太姒為后妃/乃後人之論)而
詩書所云后皆君也春秋桓八年祭公來遂逆王后于
紀襄十五年劉夏逆王后于齊於是始稱后曲禮天子
有后有夫人有世婦有嬪有妻有妾又云天子之妃曰
后而宣王晏起姜后脫簮見於列女之傳此周人立后
之據惟左傳哀元年后緡方娠是夏時事疑此後人追
稱之辭自春秋以下之文則有以君為后者(如㤗姤大/象及内則)
(稱/王)　有以妃為后者襍然於書傳矣
人君之號唐虞曰帝夏曰后商曰王然帝王天子所專
后則諸侯皆得稱之(周禮量人註后君也言君容王與諸/侯易疏凡象稱先王者唯施於天子)
(稱后者/兼諸侯)故書言肆覲東后羣后四朝禹乃㑹羣后誓于
師伊訓之祠先王侯甸羣后咸在周王大告武成亦曰
嗚呼羣后而后䕫后羿伯明后寒之稱皆見於傳𦙍征
之篇亦稱𦙍后康王作畢命曰三后協心同底于道穆
王作吕刑曰乃命三后恤功于民然則禹之䧏帝而稱
后是禹之謙禹之不矜也
諸侯謂之羣后故天子獨稱元后
漢時郡守之於吏民亦有君臣之分故有稱府主為后
者漢武都太守李翕西狹頌云赫赫明后柔嘉維則桂
陽太守周憬銘云懿賢后兮發聖英晉應詹為南平太
守百姓歌之曰僥倖之運頼兹應后蘭亭宴集有郡功
曹魏滂詩云明后欣時豐駕言映清瀾
　　王
三王之名自後人追稱之而禹之為王未嘗見於書也
甘誓王曰嗟六事之人予誓告汝𦙍征𦙍后承王命徂
征而夏小正言十有一月王狩夏之王見於書者始此
然無稱禹為王者經傳之文凡言夏必曰夏后氏(唐沈/既濟)
(議云夏殷二代為帝者三十世矣而周人通名之曰王/恐亦未然書多士自成湯至於帝乙而左傳虞人之箴)
(曰在帝夷羿固君/人者之通稱矣)
周人之追王止於太王而組紺已上至后稷則謂之先
公詩禴祀蒸嘗于公先王是也通言之則亦可稱之為
王書武成惟先王建邦啟土周語太子晉諌靈王自后
稷之始基靖民十五王而文始平之十八王而康克安之
是也
王而尊之曰帝黃歇上秦昭王書先帝文王武王王之
身三世不忘接地於齊以絶從親之要是也(史記秦本/紀昭王十)
(九年王為西帝己而復去之立文王武王/獨稱先帝者曲禮曰措之廟  之主曰帝)王而等之曰
諸侯漢王告諸侯曰願從諸侯王擊楚之殺義帝者是
也
　　君
古時有人臣而隆其稱曰君者周公若曰君奭是也篇
中言君奭者四但言君者六而成王之書王若曰君陳
穆王之書王若曰嗚呼君牙皆此例也猶漢時人主稱
丞相為君侯也(漢書兒寛為御史大夫奉/觴上壽制曰敬舉君之觴)禮記坊記云
大夫不稱君恐民之惑也故春秋傳中稱君者皆國君
然亦有卿大夫而稱為君者荘十一年楚鬬㢘語屈瑕
曰君次于郊郢以禦四邑襄二十五年鄭子産對晉士
莊伯曰成公播蕩又我之自入君所知也(文十年楚范/巫矞似謂成)
(王與子玉子西曰三君皆/将強死并二臣通謂之君)至家臣則直謂其主曰君昭
十四年司徒老祁慮癸謂南蒯曰羣臣不忘其君二十
八年晉祁盈之臣曰憖使吾君聞勝與臧之死也以為
快哀十四年宋司馬命其徒攻桓氏其父兄故臣曰不
可其新臣曰從吾君之命是也(猶鄭伯有之臣/稱伯有為吾公)儀禮喪
服篇公士大夫之衆臣為其君布帶繩屨傳曰君謂有
地者也鄭氏曰天子諸侯及卿大夫有地者皆曰君(晉/語)
(三世仕家君之/再世以下主之)喪大記大夫君孔氏曰大夫之臣稱大
夫為君周禮調人註主大夫君也此則上下之通稱不
始於後代矣
人臣稱君自三代以前有之孟子象曰謨盖都君
漢書髙帝紀爵或人君上所尊禮師古曰爵髙有國邑
者則自君其人故曰人君也上謂天子
漢時曹掾皆稱其府主為君至蒼頭亦得稱其主人為
君後漢書李善傳君夫人善在此是也女亦得稱其父
為君漢書王章傳我君素剛先死者必我君是也婦亦
得稱其舅為君爾雅姑舅在則曰君舅君姑没則曰先
舅先姑淮南子君公知其盜也逐而去之列女傳我無
樊衛二姬之行故君以責我是也
喪服妾為君鄭氏註曰妾謂夫為君者不得體之加尊
之也雖士亦然
　　主
春秋時稱卿大夫曰主(周禮太宰九兩六曰主以利得/民註鄭司農云主謂公卿大夫)
(調人主友之讎註主大夫君也之禮記禮運仕於公曰臣/仕於家曰僕方氏曰臣者對君  稱故仕於公曰臣而)
(諸侯稱君僕者對主之稱故/仕於家曰僕而大夫稱主)故齊侯唁昭公稱主君子
家子曰齊卑君矣而南唐降號江南國主亦以奉中國
正朔自貶其號若劉𤣥徳帝蜀諡昭烈𦵏惠陵初無貶
絀末帝降魏封為安樂公自可即以本封為號陳壽作
三國志創立先主後主之名常璩蜀志因之(三國志載/鍾㑹檄蜀)
(將士吏民稱昭烈為益州先主先主之名蓋始於此乃是/魏人所稱  孫楚為石苞與孫皓書亦云吳之先主)以
晉承魏統義無兩帝今千載之後而猶沿此稱殊為不
當况改漢為蜀亦出壽筆(黄氏日抄曰蜀者地名非國/名也昭烈以漢名未嘗以蜀)
(名也不特昭烈未嘗以蜀名雖孫氏之盟亦曰漢吳既/盟同討魏賊是天下未嘗以蜀名之名之者魏人也)
當時魏已簒漢改稱昭烈為蜀使不得附漢統異代文
人不察史家阿枉之故若杜甫詩中便稱蜀主殊非知
人論世之學也昔劉知㡬論後漢書劉𤣥列傳以為東
觀秉筆容或謟於當時後來所修理宜刋革今之君子
既非曹氏司馬氏之臣不當稱昭烈為先主矣(綱目亦/書帝禪)
(為後主姚燧深以/為非見元史傳)
諸葛孔明書中亦多有稱先主者本當是先帝傳之中
原改為先主耳(杜微傳載孔明書朝廷主公今年始十/八亦無稱朝廷為主公之理是後人所)
(改/)主者次於君之號蘓林解漢書公主云婦人稱主引
晉語主孟㗖我
　　陛下
賈誼新書天子卑號稱陛下蔡邕獨斷陛階也所由升
堂也天子必有近臣執兵陳於陛側以戒不虞謂之陛
下者羣臣與天子言不敢指斥天子故呼在陛下者而
告之因卑達尊之義也(記曰君子於其所尊/弗敢質敬之至也)上書亦如
之及羣臣士庻相與言曰殿下閤下執事之屬皆此類
也據此則陛下猶言執事後人相沿遂以為至尊之稱
(許善心以陳臣入隋宇文述言其祭陳叔寶文稱陛下/召問善心言陛下者本是呼執事之人與尊號不同事)
(乃得釋然後世非/天子亦不敢用)
　　足下
今人但見史記秦閻樂數二世稱足下遂以為相輕之
辭不知乃戰國時人主之稱也如蘇代遺燕昭王書樂
毅報燕惠王書蘓厲與趙惠文王書皆稱足下又如蘓
秦謂燕易王范雎見秦昭王蘓代謂齊湣王齊人謂齊
湣王孟嘗君舍人謂衛君張丐謂魯君趙郝對趙孝成
王酈生説沛公張良獻項王亦皆稱足下漢書文帝紀
丞相臣平太尉臣勃大將軍臣武御史大夫臣蒼宗正
臣郢朱虛侯臣章東牟侯臣興居典客臣掲再拜言大
王足下
宋書西南夷傳載諸國表文訶羅陀國稱聖王足下又
稱天子足下阿羅單國稱大吉天子足下闍婆娑逹國
稱宋國大王大吉天子足下天竺迦毗黎國稱大王足
下梁書諸夷傳表文盤盤國稱常勝天子足下于陁利
國稱天子足下狼修牙國稱大吉天子足下婆利國稱
聖王足下
　　閤下
趙璘因話録曰古者三公開閤郡守比古之侯伯亦有
閤故世俗書題有閤下之稱(漢書王尊傳直符史詣/閤下從太守受其事)前
輩呼刺史太守亦曰節下與宰相大僚書徃徃稱執事
言閤下之執事人耳劉子𤣥為史官與監修宰相書稱
足下韓文公與使主張僕射書稱執事即其例也若記
室本繫王侯賔佐之稱(晉左思稱左記室/梁何遜稱何記室)他人亦非所
宜執事則指其左右之人尊卑皆可通稱侍者則仕庻
可用之近日官至使府御史及畿令悉呼閤下至於初
命賔佐猶呼記室今則一例閤下上下無别其執事纔
施於舉人侍者止行於釋子而已今之布衣相呼盡曰
閤下雖出於浮薄相戲亦是名分天壤矣(彭乘墨客/揮犀同)
謝在杭五雜俎言閤夾室也以板為之禮記内則天子
之閤左逹五右逹五(檀弓曽子曰始死/之奠其餘閤也與)盖古人置此以
庋飲食之所即今房中之板閤而後乃廣之為樓觀之
通名如石渠天祿麒麟之類(三輔黃圖云/皆蕭何造)或以藏書或
以繪像或以為登眺游覽之所(司馬相如上林賦高/廊四注重坐曲閤)閤
者門旁小户也(説文私董賢傳與孔光並為三公上故/令賢  過光光警戒衣冠出門待望見)
(賢車廼郤入賢至中門/光入閤既下車廼出)因設館於其旁即謂之閤漢書
公孫𢎞傳開東閤以延賢人師古曰閤者小門也東向
開之(古人坐以/東向為尊)避當庭門而引賔客以别於掾史官屬
如今官署角門旁有延賔館是也(朱雲傳薛宣謂雲曰/且留我東閤可以觀)
(四方/竒士)故蕭望之傳言自引出閤而雋不疑傳暴勝之為
直指使者不疑至門勝之開閤延請是凡官府皆有閤
不獨三公也韓延壽傳行縣至髙陵入卧傳舍閉閤思
過如今之閉角門不聽官屬入也(嚴延年傳母閉閤不/見延年免冠頓首閤)
(下/)朱博傳召見功曹閉閤數責此又是閉角門不聽出
也東晉太極殿有東西閤唐制倣之以宣政為前殿紫
宸為便殿前殿謂之正衙天子不御前殿而御紫宸乃
自正衙唤仗繇閤門而入百官候朝于衙者因隨以入
見謂之入閤(唐六典宣政殿之左曰/東上閤右曰西上閤)盖中門不啓而開
角門也爾雅小閨謂之閤(閨即門也故金門亦謂之金/閨謝朓詩既通金閨籍  文)
(翁傳諸生傳教令出入閨閤師古曰閨閨内中小/門也  太史公報任少卿書身直為閨閤之臣)而室
中之門亦或用此為稱(後漢書曹大家傳時漢書始出/多未能通者同郡馬融伏於閤)
(下從昭/受讀)是則二字之義本自不同漢舊儀曰丞相聽事
門曰黃閤不敢洞開朱門以别於人主故以黃塗之謂
之黃閤(宋書百官志黃閤主簿省錄衆事同鄧琬傳太/宗定亂進子勛車騎將軍開府儀  三司諸佐)
(吏竝喜造琬曰暴亂/既除殿下又開黃閤)明代以文淵閣藏書而大學士主
之故謂之閣老盖亦論經石渠校書天禄之遺意爾然
西京但有閣而未以為官曹之穪至後漢始謂之臺閣
古詩為焦仲卿作云汝是大家子仕宦於臺閣陳壽三
國志評曰魏世事統臺閣重内輕外故八座尚書即古
六卿之任也裴松之三國志註引魏畧曰薛夏為秘書
丞嘗以公事移蘭臺蘭臺自以臺也而秘書署耳謂夏
為不得移推使當有坐者夏報之曰蘭臺為外臺秘書
為内閣臺閣一也何不相移之有蘭臺屈無以折自是
之後遂以為常(魏張閣/字子臺)唐書職官志光宅元年九月改
門下省為鸞臺中書省為鳯閣(李肇國史補宰相相呼/為堂老兩省相呼為閣)
(老杜子美奉贈嚴八閣老詩云扈從登黃閣困學紀聞/曰給事中屬門下省開元曰黄門省故曰黃閣左拾遺)
(亦東省之屬故曰官曹可接聫又將赴成都草堂途中/寄嚴鄭公詩云生理祗憑黃閣老此特借黃門為黃閣)
(而亦本於漢人臺閣之稱為唐書/楊綰傳故事舍人年乆者  閣老)然則明之内閣實本
於此而非取三公黃閤之義其言入閣辦事謂入此内
閣爾而與唐之隨仗入閤不相蒙也閣下之稱猶云臺
下古今異名亦何妨乎
　　相
管子曰黄帝得六相宋書百官志曰殷湯以伊尹為右
相仲虺為左相然其名不見於經惟書説命有爰立作
相之文而左傳定公元年薛宰言仲虺居薛以為湯左
相禮記月令命相布徳和令註相謂三公相王之事也
正義曰案公羊隠五年傳曰三公者何天子之相也自
陜而東者周公主之自陜而西者召公主之一相處乎
内是三公相王之事也至六國時一人知事者特謂之
相故史記稱穰侯范雎蔡澤皆為秦相後又為丞相也
(如魏文侯卜相于李克儲子為齊相不必/秦國有之史記秦武王二年初置丞相)杜氏通典曰
黃帝六相堯十六相為之輔相不必名官是則三代之
時言相者皆非官名(相者在王左右之人書曰相被冕/服慿玉几高宗立傅説為相而曰)
(王置諸其左/右亦此意也)如孟子言舜相堯禹相舜益相禹伊尹相
湯周公相武王禮記明堂位周公相武王之類耳左傳
桓公二年太宰督遂相宋公莊公九年鮑叔言于齊侯
曰管夷吾治于高傒使相可也昭公元年祁午謂趙文
子曰子相晉國按當時官名皆不謂之相(荀子言孫叔/敖相楚傳止)
(言為令尹淮南子言子産為鄭相國傳止言執政相左/傳羽父請殺桓公以求太宰史記則云君以我為)
哀公十七年右領差車與左史老皆相令尹司馬以伐
陳又是相二官而非相楚王(論語今由與求也相夫子/是相季氏而非相魯君)
惟襄公二十五年崔杼立景公而相之慶封為左相則
似真以相名官者定公十年公㑹齊侯于夾谷孔丘相
杜氏解曰相㑹儀也如願為小相焉之相史記孔子世
家乃云孔子為大司㓂攝相事是誤以儐相之相為相
國之相不知魯無相名有司㓂而無大司㓂也(禮記正/義引崔)
(靈㤙云諸侯三卿司徒兼冡宰司馬兼宗伯司空兼司/㓂三卿之下有五大夫五大夫者司徒之下立二人小)
(宰小司徒司馬之下以其事省立一人為小司馬兼宗/伯之事司空之下立二人小司㓂小司空今夫子為司)
(空者為小司空也從小司空為小司㓂也崔所以知然/者魯有孟叔季三卿為政又有臧氏為司㓂故知孔子)
(為小司㓂皆按左傳隠二年司空無駭杜氏註魯司徒/司馬司空  卿也然則臧紇為司㓂亦小司㓂也  朱)
(子論語集註引/此亦不覺其誤)
　　將軍
春秋傳晉獻公作二軍公將上軍太子申生將下軍是
已有將軍之文而未以為名也至昭公二十八年閻没
女寛對魏獻子曰豈將軍食之而有不足正義曰此以
魏子將中軍故謂之將軍及六國以來遂以將軍為官
名盖其元起於此公羊傳將軍子重諫曰榖梁傳使狐
夜姑為將軍孟子齊欲使慎子為將軍墨子昔者晉有
六將軍而智伯莫為強焉莊子今將軍兼此三者(盜跖/篇)
淮南子趙文子問於叔向曰晉六將軍其孰先亡張武
為智伯謀曰晉六將軍又曰魯君召子貢授之將軍之
印而國語亦曰鄭人以詹伯為將軍又曰吳王夫差黃
池之㑹十行一嬖大夫十旌一將軍禮記檀弓衛將軍
文子之喪史記司馬穰苴傳景公以為將軍封禪書杜
主者故周之右將軍越世家范蠡稱上將軍魏世家令
太子申為上將軍戰國䇿梁王虛上位以故相為上將
軍漢書百官表曰前後左右將軍皆周末官通典曰自
戰國置大將軍楚懐王與秦戰秦敗楚虜其大將軍屈
丐至漢則定以為官名矣
　　相公
前代拜相者必封公故稱之曰相公若封王則稱相王
(司馬文王進爵為王荀顗曰相王尊重是/也晉簡文帝及㑹稽王道子亦稱相王)自洪武中革
去丞相之號則有公而無相矣即初年之制亦不盡沿
唐宋有相而不公者胡惟庸是也有公而不相者常遇
春之倫是也封公拜相惟李善長徐逹三百年來有此
二相公耳
魏王粲從軍行相公征關右赫怒震天威羽獵賦相公
乃乗輕軒駕四駱相公二字似始見此
　　司業
國子司業以為生徒所執之業非也唐歸崇敬授國子
司業上言司業義在禮記樂正司業正長也言樂官之
長司主此業爾雅云大版謂之業按詩周頌設業設虡
崇牙樹羽則業是懸鐘磬之簨虡也今太學既不教樂
於義無取請改國子監為辟雍祭酒為太師氏司業一
為左師一為右師詔下尚書集百僚定議以聞議者重
難改作其事不行按靈臺之詩曰虡業維樅即此業字
傳曰業大版也所以飾栒為縣也捷業如鋸齒或白畫
之爾雅大版謂之業左氏昭九年傳辰在子卯謂之疾
日君徹宴樂學人舍業禮記檀弓大功廢業並謂此也
(朱徐爰誤解此義而曰大/功廢業三年喪何容讀書)懸者常防其墜故借為敬謹
之義書之兢兢業業詩之赫赫業業有震且業是也(爾/雅)
(業業/危也)凡人所執之事亦當敬謹故借為事業之義易傳
之進徳修業可大則賢人之業盛徳大業禮記之敬業
樂羣是也然三代詩書之文並無此義而業廣惟勤一
語乃出於梅頥所上之古文尚書
梁劉勰文心雕龍謂論語以前經無論字六韜三論後
人追題今周官篇有論道經邦之語盖梅頥古文之書
其時未行然即此二字(業字/論字)亦足以察時世言語之不
同矣
　　翰林
唐書職官志曰翰林學士之職本以文學言語備顧問
出入侍從因得參謀議納諫争而翰林院者待詔之所
也(雍錄曰翰林院在大明宫右銀臺/門内稍退北有門榜曰翰林之門)唐制乘輿所在必
有文辭經學之士下至卜醫伎術之流皆直於别院以
備燕見而文書詔令則中書舍人掌之太宗時名儒學
士時時任以草制然猶未有名號乾封以後始號北門
學士𤣥宗之代張説陸堅張九齡徐安貞張垍等召入
禁中謂之翰林待詔掌中外表䟽批答應和文章繼以
詔勑文告悉繇中書每多壅滯始選朝官有辭藝學識
者入翰林供奉(亦有無官而得入/者如李白是也)然亦未定名制開元
二十六年始改翰林供奉為學士别置學士院專掌内
命至徳以後天下用兵軍國多務深謀宻詔皆從中出
置學士六人内擇年深徳重者一人為承㫖以獨當宻
命故也徳宗好文尤難其選貞元以後為學士承㫖者
多至宰相(參取新/舊二志)而其官不見於唐六典盖書成於張
九齡其時尚未置也
舊書言翰林院有合練僧道卜祝術藝書奕各别院以
廩之(職官/志)陸贄與吳通𤣥有隙乃言承平時工藝書畫
之徒待詔翰林比無學士請罷其官(通𤣥/傳)其見於史者
天寶初嵩山道士吳筠乾元中占星韓頴劉烜貞元末
奕碁王叔文侍書王伾元和末方士柳泌浮屠大通寶
厯初善奕王倚興唐觀道士孫準並待詔翰林(小説𤣥/宗時有)
(翰林善圍碁/者王積薪)又如黎幹雖官至京兆尹而其初亦以占
星待詔翰林而貞元二十一年二月丙午罷翰林醫工
相工占星射覆冗食者四十二人(順宗/紀)寶厯二年十二
月庚申省教坊樂官翰林待詔伎術官并總監諸色職
掌内冗員共一千二百七十人(文宗/紀)此可知翰林不皆
文學之士矣趙璘因話録云文宗賜翰林學士章服續
有待詔欲先賜本司以名上上曰賜君子小人不同日
且待别日(雍録曰漢吾丘壽王以善格五召待詔坐法/免上書願養馬黃門金日磾與弟倫没入官)
(輸黃門養馬師古曰黃門之署職任親近以供天子百/物在焉故亦有畫工又武帝令黃門畫周公負成王圖)
(以賜霍光則是黃門之地凡善格五者能養馬者能繪/畫者皆得居之故知唐世雜藝之士供奉翰林者正用)
(此例/也)
成化三年以明年上元張燈命翰林院詞臣撰詩詞編
修章懋黃仲昭檢討莊昶上疏言翰林之官以論思代
言為職雖曰供奉文字然鄙俚不經之詞豈宜進於君
上固不可曲引宋祁蘓軾之教坊致語以自取侮慢不
敬之罪臣等又嘗伏讀宣宗章皇帝御製翰林箴有曰
啟沃之言惟義與仁堯舜之道鄒孟以陳今張燈之舉
恐非堯舜之道應制之詩恐非仁義之言臣等知陛下
之心即祖宗之心故不敢以是妄陳于上伏願采蒭蕘
之言於此等事一切禁止上怒命杖之謫懋昭武知縣
仲昭湘潭知縣昶桂陽州判官各調外用己而諫官為
之申理乃改懋仲昭南京大理寺評事昶南京行人司
司副自此翰林之官重矣
　　洗馬
越語句踐身親為夫差前馬韓非子云為吳王洗馬洗
音銑淮南子云為吳兵先馬走(當作/吳王)荀子天子出門諸
侯持輪挾輿先馬賈誼新書楚懐王無道而欲有霸王
之號鑄金以象諸侯人君令大國之王編而先馬梁王
御宋王驂乘滕薛衛中山之君隨而趨然則洗馬者馬
前引導之人也亦有稱馬洗者六韜賞及牛豎馬洗廐
養之徒漢書百官表太子太傅少傅屬官有先馬張晏
曰先馬員十六人秩比謁者先或作洗又考周禮齊右
職云凡有牲事則前馬註王見牲則拱而式居馬前郤
行備驚奔也又道右職云王式則下前馬是此官古有
之矣荘子黃帝將見大隗乎具茨之山張若謵朋前馬
　　比部
周禮小司徒及三年則大比大比則受邦國之比要註
大比謂使天下更簡閲民數及其財物也鄭司農云五
家為比故以比為名今時八月案比是也荘子云禮法
度數刑名比詳唐時刑部有刑比(音/毗)都官司門四曹通
典比部郎中龍朔二年改為司計大夫咸亨元年復舊
天寶十一載又改比部為司計至徳初復舊舊唐書職
官志比部郎中員外郎之職掌勾諸司百寮俸料公廨
贓贖調歛徒役課程逋懸數物周知内外之經費而總
勾之楊炎傳初國家舊制天下財賦皆納於左藏庫而
太府四時以數聞尚書比部覆其出入宋史職官志比
部郎中員外郎掌勾覆中外帳籍凡塲務倉庫出納在
官之物皆月計季考嵗㑹從所𨽻監司檢察以上比部
至則審覆其多寡登耗之數考其䧟失而理其侵負山
堂考索㑹計逋欠每三月一比謂之比部故昔人有刑
罸與賦歛相為表裏之説今四曹改為十三司而財計
之不關刑部乆矣乃猶稱郎官為比部何邪
　　員外
員外之官本為冗秩舊唐書李嶠傳嶠為吏部時志欲
曲行私惠冀得復居相位奏置員外官數千人(猶近日/天啟末)
(之添註/京堂)以至官寮倍多府庫減耗事在中宗神龍二年
(通鑑大置員外官自京司及諸州凡二千餘人宦官超/遷七品以上員外官者又將千人  册府元龜李嶠韋)
(嗣立同居選部多引用權勢請置員外官一千餘員其/員外官悉恃形勢與正官争事百司紛競至有相敺擊)
(者/)又有謂之員外置同正員者迨乎𤣥宗猶不能盡革
故肅宗乾元二年九月詔曰應州縣見任員外官並任
其所適其中有材識幹濟曽經任使州縣所資者亦聽
量留上州不得過五人中州不得過四人下州不得過
三人上縣已上不得過一人明則副郎而取名員外於
義何居當繇定制之初主爵諸臣未考源流有乖名實
子不云乎必也正名則斜封墨敕之朝不可沿其遺號
矣
　　主事
後漢光禄勲有南北庭主事主三署之事於諸郎之中
察茂材者為之然其職不過如掾史之等故范滂遷光
禄主事時陳蕃為光禄勲滂執公儀詣蕃蕃亦不止滂
懐恨投版棄官而去後因郭泰之言蕃乃謝之而張霸
戴封戴就公沙穆並以孝廉為光禄主事其他府寺則
不聞有此名也宋書百官志中書通事舍人下云其下
有主事本用武官宋改用文吏至後魏則於尚書諸司
置主事令史隋煬帝去令史之名但曰主事唐時並流
外為之尚書省主事六人從九品上門下省主事四人
中書省主事四人並從八品下而劉祥道上䟽言尚書
省二十四司及門下省中書都事主書主事等比來選
補皆取舊任流外有刀筆之人縱欲參用士流皆以儔
類為恥前後相承遂成故事望有釐革稍清其選事竟
不行(裴光庭傳任門下省主事閻麟之專主過官凡麟/之裁定光庭輙然可時語曰麟之口光庭手  元)
(載傳大厯十二年三月庚辰上御延英殿命左金吾大/將軍吳湊收載及王縉于政事堂各留繋本所并中書)
(主事卓英倩李待榮及/載男仲武季熊並收禁)宋史職官志門下省吏四十有
九録事主事各三人令史六人書令史十有八人守當
官十有九人(魏仁浦傳自樞宻院小吏遷兵房主事楊為大/億傳時以吏部銓主事前宜黄簿王太冲)
(理丞評事億以吏之賤不宜任/清秩封還詔書未㡬太冲補外)是在前代皆掾史之任
也明初設六部主事意亦倣此永樂十四年永新伯許
成以擅杖工部主事王景亮被勘
　　主簿
周禮司㑹註主計㑹之簿書疏云簿書者古有簡策以
記事若在君前以笏記事後代用簿簿今手版故云吏
當持簿簿則簿書也漢御史臺有此官御史大夫張忠
署孫寶為主簿而魏晉以下則寺監以及州郡並多有
之杜氏通典州佐條下云主簿一人録門下衆事省署
文書漢制也厯代至隋皆有又引晉習鑿齒為桓温荆
州主簿親遇深宻時人語曰徒三十年㸔儒書不如一
詣習主簿在當時為要職
　　郎中待詔
北人謂醫生為大夫南人謂之郎中鑷工為待詔木工
金工石工之屬皆為司務其名盖起於宋時老學菴筆
記北人謂醫為衙推(舊唐書鄭注傳以藥術依李愬署/為節度衙推北夢𤨏言莊宗好俳)
(優宫中暇日自負蓍嚢藥箧令繼岌破㡌相隨以后父/劉叟以醫卜為業后方晝寝繼岌造其卧内自稱劉衙)
(推訪/女)卜相為廵官廵官唐五代郡僚之名或以其廵游
賣術故有此稱亦莫詳其所始也(舊唐書音樂志隋末/河内有人貎惡而嗜)
(酒常自/號郎中)實録洪武二十六年十二月丙戌命禮部申禁
軍民人等不得用太孫太師太保待詔太官郎中等字
為民稱
　　外郎
今人以吏員為外郎按史記秦始皇紀近官三郎索隠
曰三郎謂中郎外郎散郎通典漢中郎將分掌三署郎
有議郎中郎侍郎郎中凡四等皆無員多至千人掌門
戸出充車騎其散郎謂之外郎今以之稱吏員乃世俗
相褒之辭
　　門子
門子者守門之人舊唐書李徳裕傳吐蕃潜將婦人嫁
與此州門子是也(王智興為/徐州門子)今之門子乃是南朝時所
謂縣僮梁書沈瑀傳為餘姚令縣南有豪族數百家子
弟縱横遞相庇䕃厚自封殖百姓甚患之瑀召其老者
為石頭倉監少者補縣僮唐志二品以下有白直執衣
皆中男為之
　　快手
快手之名起自宋書王鎮惡傳東從舊將猶有六隊千
餘人西將及能細直吏快手復有二千餘人建平王景
素傳左右勇士數十人並荆楚快手黃囘傳募江西楚
人得快射手八百(南史作/快手)亦有稱精手者沈約自序收
集得二千精手南史齊髙帝紀王藴將數百精手帶甲
赴粲(袁/粲)梁書武帝紀航南大路悉配精手利器尚十餘
萬人
　　火長
今人謂兵為户長亦曰火長崔豹古今注伍伯一伍之
伯也五人為伍五長為伯故稱伍伯一曰户伯漢制兵
五人一户竈置一伯故曰户伯亦曰火伯以為一竈之
主也通典五人為列二列為火五火為隊唐書兵志五
十人為隊隊有正十人為火火有長又云十人為火五
火為團則直謂之火矣宋書卜天與傳少為隊將十人
同火木蘭詩出門㸔火伴柳子厚叚太尉逸事狀叱左
右皆解甲散還火伍中或作夥誤
　　樓羅
唐書囘紇傳加册可汗為登里頡咄登宻施含俱録英
義建功毗伽可汗含俱録華言婁羅也盖聰明才敏之
意酉陽襍爼引梁元帝風人辭云城頭網雀樓羅人著
南齊書顧歡論云蹲夷之儀婁羅之辯北史王昕傳嘗
有鮮卑聚語崔昻戲問昕曰頗解此不昕曰樓羅樓羅
實自難解時唱染于似道我輩五代史劉銖傳諸君可
謂樓羅兒矣(今本作僂儸言鶴林/玉露僂儸俗  猾也)宋史張思均起行伍
征伐稍有功質狀小而精悍太宗嘗稱其樓羅自是人
目為小樓羅焉
　　白衣
白衣者庻人之服然有以處士而稱之者風俗通舜禹
本以白衣砥行顯名升為天子史記儒林傳公孫𢎞以
春秋白衣為天子三公後漢書崔駰傳憲諫以為不宜
與白衣㑹孔融傳與白衣禰衡跌蕩放言晉書閻纉傳
薦白衣南安朱冲可為太孫師傅胡奮傳宣帝之伐遼
東以白衣侍從左右是也有以庻人在官而稱之者漢
書兩龔傳聞之白衣師古曰白衣給官府趨走賤人若
今諸司亭長掌固之屬蘇伯玉妻盤中詩吏人婦㑹夫
希出門望見白衣謂當是而更非續晉陽秋陶潜九月
九日無酒於宅邉菊叢中坐望見白衣人乃王𢎞送酒
是也人主左右亦有白衣南史恩倖傳宋孝武選白衣
左右百八十人魏書恩倖傳趙修給事東宫為白衣左
右茹皓充髙祖白衣左右
唐李泌在肅宗時不受官帝每與泌出軍人環指之曰
衣黃者聖人也衣白者山人也則天子前不禁白清波
襍志言前此仕族子弟未受官者皆衣白今非跨馬及
弔慰不敢用
白衣但官府之役耳若侍衛則不然史記趙世家願得
補黒衣之缺以衛王宫漢書谷永傳擢之皁衣之吏
詩麻衣如雪鄭氏曰麻衣深衣也古時未有棉布凡布
皆麻為之記曰治其麻絲以為布帛是也(杜子美詩麻/鞋見天子)
然則深衣亦用白
　　郎
郎者奴僕稱其主人之辭(通鑑註門生家奴呼其主/為郎今俗猶謂之郎主)唐張
易之昌宗有寵武承嗣三思懿宗宗楚客晉卿等候其
門庭争執鞭轡呼易之為五郎昌宗為六郎鄭杲謂宋
璟曰中丞奈何卿五郎璟曰以官言之正當為卿足下
非張卿家奴何郎之有安禄山徳李林甫呼十郎王繇
謂王鉷為七郎李輔國用事中貴人不敢呼其官但呼
五郎程元振軍中呼為十郎陳少游謁中官董秀稱七
郎是也其名起自秦漢郎官三國志周瑜至吳時年二
十四吳中皆呼為周郎江表傳孫䇿年少雖有位號而
士民皆呼為孫郎世説桓石􁌎小字鎮惡年十七八未
被舉而僮𨽻已呼為鎮惡郎後周書獨孤信少年好自
修飾服章有殊於衆軍中呼為獨孤郎隋書滕王讚周
世以貴公子又尚公主時人號曰楊三郎温大雅大唐
創業起居注時文武官人並未署置軍中呼太子秦王
為大郎二郎自唐以後僮僕稱主人通謂之郎今則輿
臺厮養無不稱之矣(韋堅傳三郎當殿坐看唱得寶歌/𤣥宗行第三以天子而謂之三郎)
(亦唐人之/輕簿也)
又按北朝人子呼其父亦謂之郎北史節義傳李憲為
汲固長育至十餘嵗恒呼固夫婦為郎婆
　　門生
後漢書賈逵傳皆拜逵所造弟子及門生為千乘王國
郎是弟子與門生為二歐陽公孔宙碑隂題名䟦曰漢
世公卿多自教授聚徒嘗數百人其親受業者為弟子
轉相傳授者為門生今宙碑殘缺其姓名邑里僅可見
者纔六十二人其稱弟子者十人門生者四十三人故
吏者八人故民者一人愚謂漢人以受學者為弟子其
依附名勢者為門生郅壽傳時大將軍竇憲以外戚之
寵威傾天下憲常使門生齎書詣壽有所請託楊彪傳
黃門令王甫使門生於京兆界辜𣙜官財物七千餘萬
憲外戚甫奄人也安得有傳授之門生乎
南史所稱門生今之門下人也宋書徐湛之傳門生千
餘人皆三吳富人之子姿質端妍衣服鮮麗每出入行
游塗巷盈滿泥雨日悉以後車載之謝靈運傳奴僮既
衆義故門生數百南齊書劉懐珍傳懐珍北州舊姓門
附殷積啟上門生千人充宿衛孝武大驚其人所執者
奔走僕𨽻之役晉書劉隗傳周嵩嫁女門生斷道斫傷
二人建康左尉赴變又被斫南史齊東昏侯紀丹陽尹
王志被驅急狼狽歩走唯將二門生自隨后妃傳門生
王清與墓工始下挿劉瓛傳游詣故人惟一門生持胡
牀隨後是也其初至皆入錢為之宋書顔竣傳多假資
禮解為門生充朝滿野殆將千計梁書顧協傳有門生
始來事協知其廉潔不敢厚餉止送錢二千協怒杖之
二十南史姚察傳有門生送南布一端花練一疋察厲
聲驅出是也故南齊書謝超宗傳云白從王永先又云
門生王永先謂之白從以其異於在官之人(陳書沈洙/傳建康令)
(沈孝軌門生陳三兒牒稱主人翁/顔氏家訓亦以門生僮僕並稱)而宋書顧琛傳尚書
寺門有制八座以下門生隨入者各有差不得襍以人
士其冗賤可知矣梁傳昭不蓄私門生盖所以矯時人
之弊乎
守門之人亦有稱門人者春秋襄公二十九年閽弑吳
子餘祭公羊傳閽者何門人也韓非子門人捐水而夷
射誅
　　府君
府君者漢時太守之稱三國志孫堅襲荆州刺史王叡
叡見堅驚曰兵自求賞孫府君何以在其中孫策進軍
豫章華歆為太守葛巾迎策策謂歆曰府君年徳名望
逺近所歸
　　官人
南人稱士人為官人昌黎集王適墓誌銘一女憐之必
嫁官人不以與凡子是唐時有官者方得稱官人也杜
子美逄唐興劉主簿詩劍外官人冷
明制郡王府自鎮國將軍而下稱呼止曰官人
　　對人稱臣
漢初人對人多稱臣乃戰國之餘習(刺客傳聶政稱臣/嚴仲子亦稱臣)
史記髙祖紀吕公曰臣少好相人張晏曰古人相與言
多自稱臣猶今人相與言自稱僕也(西都賦李周翰註/臣者男子之賤稱)
(古人謙退/皆稱之)至天下已定則稍有差等而臣之稱惟施之
諸侯王故韓信過樊將軍噲噲趨拜送迎言稱臣曰大
王乃肯臨臣(陳平周勃對王陵/亦曰臣不如君)至文景以後則此風漸
衰而賈誼新書有尊天子避嫌疑不敢稱臣之説王子
侯表有利侯釘坐遺淮南王書稱臣棄市功臣侯表安
平侯鄂但坐與淮南王女陵通遺淮南王書稱臣盡力
棄市平棘侯薛穰坐受淮南王賂稱臣在赦前免(免侯/爵)
皆在元狩元年而嚴助傳天子令助諭意淮南王一則
曰臣助再則曰臣助史因而書之未嘗以為罪則知釘
等三人所坐者交通之罪而自此以後廷臣之於諸侯
王遂不復有稱臣者爾(晉時有自稱民者世説陸大/尉對王丞相曰公長民短)然
王官之於國君屬吏之於府主其稱臣如故宋書孝武
孝建元年十月己未大司馬江夏王義恭等奏郡縣内
史及封内官長於其封君既非在三罷官則不復追敬
不合稱臣詔可齊梁以後王官仍復稱臣(隋書百官志/諸王公侯國)
(官皆稱臣上於/天朝皆稱陪臣)而屬吏亦不復稱矣
諸侯王有自稱臣者齊哀王遺諸侯王書曰惠帝使留
侯張良立臣為齊王是也天子有自稱臣者髙祖奉玉
巵起為太上皇壽曰始大人常以臣無頼不能治産業
景帝對竇太后言始南皮章武侯先帝不侯及臣即位
乃侯之是也
　　先卿
稱其臣為卿則亦可稱其臣之父為先卿宋史理宗紀
工部侍郎朱在進對奏人主學問之要上曰先卿中庸
序言之甚詳朕讀之不釋手恨不與同時此如商書之
言先正保衡盖尊禮之辭也
　　先妾
人臣對君稱父為先臣則亦可稱母為先妾左傳晏嬰
辭齊景公曰君之先臣容焉戰國䇿匡章對齊威王曰
臣非不能更𦵏先妾也陳沈烱表言臣母妾劉年八十
有一臣叔母妾丘七十有五
　　稱臣下為父母
父母二字乃髙年之稱漢文帝問馮唐曰父老何自為
郎是稱其臣為父也(史記文帝又問則曰父知之乎是/當時面言如此漢書以人主嫌於)
(稱父乃添一字曰父/老知之乎失之矣)趙王謂趙括母曰母置之吾已决矣
是稱其臣之母為母也
　　人臣稱人君
人臣有稱人君者漢書髙帝詔曰爵或人君上所尊禮
師古曰爵髙有國邑者則自君其人故云或人君也
郡縣初立亦有君臣之分故尉繚説秦王曰以秦之強
諸侯譬如郡縣之君臣水經注引黃義仲十三州記曰
郡之言君也改公侯之封而言君者至尊也今郡字君
在其左邑在其右君為元首邑以載民故取名於君謂
之郡
　　上下通稱
漢書霍光傳鴞數鳴殿前樹上師古曰古者室屋髙大
則通呼為殿耳非止天子宫中黃霸傳丞相請與中二
千石博士襍問郡國上計長吏守丞為民興利除害者
為一輩先上殿師古曰殿丞相所坐屋也董賢傳為賢
起大第北闕下重殿洞開後漢書蔡茂傳夣坐大殿(註/屋)
(之大者古通/呼為殿也)三國志張遼傳為起第舍又特為遼母作
殿左思魏都賦都䕶之堂殿居綺忩是人臣亦得稱殿
也鮑宣傳為豫州牧行部乘傳去法駕駕一馬是人臣
亦得稱法駕也舊唐書吳元濟傳詔以裴度為彰義軍
節度使兼申光蔡四而行營招撫使以郾城為行在蔡
州為節度所是人臣亦得稱行在也
漢人有以郡守之尊稱為本朝者司𨽻從事郭究碑云
本朝察考貢器帝庭豫州從事尹宙碑云綱紀本朝是
也(三國志孫皓傳註邵疇為㑹稽郡功曹自言位極朝/右晉盧諶贈劉琨詩謬其疲𨽻授之朝右李善註朝)
(右謂别/駕也)亦謂之郡朝後漢書劉寵傳山谷鄙生未嘗識
郡朝是也亦謂之府朝晉書劉琨傳造府朝建市獄是也
(時琨為并州刺史曰胡三省通鑑註晉宋之間郡曰郡/朝府曰府朝藩王  藩朝宋武帝為宋王齊高帝為齊)
(王時曰/霸朝)亦有以縣令而稱朝晉潘岳為長安令其作西
征賦曰勵疲鈍以臨朝是也
漢丹陽太守郭旻碑有曰君之弟故太尉薨歸𦵏舊陵
歐陽永叔以人臣為疑盖徒見唐盧粲駮武承訓造陵
之奏以謂陵之稱謂施於尊極不屬王公已下(舊唐書/徳肇傳)
此自南北朝已後然爾按水經注言秦名天子冡曰山
漢曰陵又引風俗通言王公墳壠稱陵書中有子夏陵
老子陵及諸王公妃之陵甚多後漢書明章二帝紀言
祠東海恭王陵定陶太后恭王陵東平憲王陵沛獻王
陵西京襍記董仲舒之墓稱下馬陵(李肇國史補武帝/幸宜春苑每至此)
(陵下馬時謂之下馬陵嵗逺訛為蝦蟇/陵也白樂天琵琶行家在蝦蟇陵下住)曹公祭橋𤣥文
北望貴土乃心陵墓三國志註陳思王上書言陛下既
爵臣百寮之右居藩國之任屋名為宫冡名為陵則人
臣而稱陵古多有之不以為異也吕東萊大事記墓之
稱陵古無貴賤之别國語管仲曰定民之居成民之事
陵為之終是凡民之墓亦得稱陵人臣稱鹵簿石林燕
語曰鹵簿之名始見於蔡邕獨斷唐人謂鹵櫓也甲楯
之别名凡兵衛以甲楯居外為前導捍蔽其先後皆著
之簿籍故曰鹵簿因舉南朝御史中丞建康令皆有鹵
簿為君臣通稱(杜氏通典有群官鹵簿鹵南史顔延之/傳嘗乘羸牛車逢子竣  簿  王僧儒)
(幼隨其母至市遇中/丞鹵簿驅廹溝中)
今人以皇族稱為宗室考之於古不盡然凡人之同宗
者即相謂曰宗室左傳昭六年宋華亥䜛華合比而去
之左師曰女喪而宗室於人何有魏書胡叟傳叟與始
昌雖宗室性氣殊詭不相附北齊書邢邵傳十歳便能
屬文族兄巒有人倫鍳謂子弟曰宗室中有此兒非常
人也張雕傳夷人何洪珍大蒙主上親寵與張景仁結
為婚媾雕以景仁宗室自託於洪珍後周書裴俠傳撰
九世伯祖貞侯傳欲使後生奉而行之宗室中知名者
咸付一通薛端傳為東魏行臺薛循義所逼與宗室及
家僮等走免杜叔毗傳兄君錫及宗室等為曹䇿所害
徐陵集有在北齊與宗室書
顔氏家訓論孫楚王驃騎誄云奄忽登遐以為非所宜
言然夏侯湛昆弟誥曰我王母薛妃登遐又曰蔡姫(其/祖)
(之繼/室)登遐則晉人固嘗用之不以為嫌也
人臣稱諒闇晉書山濤傳除太常卿遭母喪歸郷里詔
曰山太常尚居諒闇
人臣稱大漸列子李梁得疾七日大漸齊王儉禇淵碑
文景命不永大漸彌留任昉竟陵王子良行狀大漸彌
留話言盈耳沈約安陸王緬碑文遘疾彌留欻焉大漸
隋鷹揚郎將義城子梁羅墓誌大漸之期春秋六十有
一唐王紹宗為其兄𤣥宗臨終口授銘吾六兄同人見
疾大漸惟㡬盧藏用蘓許公瓌神道碑文大漸之始遺
令遵行
書武成埀拱而天下治記玉藻凡侍於君紳垂足如履
齊頥霤垂拱是垂拱之云上下得同之也
　　人臣稱萬嵗
後漢書韓棱傳竇憲有功還尚書以下議欲拜之伏稱
萬嵗棱正色曰夫上交不謟下交不黷禮無人臣稱萬
嵗之制議者皆慙而止然考之戰國䇿言馮煖為孟嘗
君以責賜諸民因燒其劵民稱萬嵗(史記但云坐/者皆起再拜)馬援
傳言援擊牛釃酒勞饗軍士吏士皆伏稱萬嵗馮魴傳
言責讓賊延褒等令各反農桑皆稱萬嵗吳良傳註引
東觀記嵗旦郡門下掾王望舉觴上壽掾史皆稱萬嵗
則亦當時人慶幸之通稱而李固出獄京師市里皆稱
萬嵗遂為梁冀所忌而卒以殺之亦可見其為非常之
辭矣
　
　
　
　
　
　
　
　
　
　
　
　
　日知録卷二十四
欽定四庫全書
　日知録卷二十五　　　崑山　顧炎武　撰
　　重黎
左傳蔡墨對魏獻子言少昊氏有四叔曰重曰該曰修
曰熙使重為句芒該為蓐收修及熈為𤣥㝠顓頊氏有
子曰犁為祝融犂即黎字異文是重黎為二人一出於
少昊一出於顓頊而史記楚世家則曰帝顓頊髙陽者
黃帝之孫昌意之子也髙陽生稱稱生卷章卷章生重
黎太史公自序則曰重黎氏世序天地其在周程伯休
甫其後也晉書宣帝紀其先出自帝高陽之子重黎為
夏官祝融宋書載晉尚書令衛瓘尚書左僕射山濤右
僕射魏舒尚書劉實司空張華等奏乃云大晉之徳始
自重黎實佐顓頊至於夏商世序天地其在於周不失
其緒似以重黎為一人不容一代乃有兩祖亦昔人相
沿之謬(劉昭後漢天文志曰司馬遷以世黎氏之後為/太史今則已覺其謬矣  索隐引劉氏曰少昊)
(氏之後曰重顓頊氏之後曰重黎對彼重則單稱黎若/自言當家則稱重黎楚及司馬氏皆重黎之後非關少)
(昊之重此順非/而曲為之説)
　　巫咸
古之聖人或上而為君或下而為相其知周乎萬物而
道濟天下固非後人之所能測也而傳者猥以一節概
之黃帝古聖人也而後人以為醫師伯益古賢臣也而
世有百蟲將軍之號以彼事蹟章章在經籍者且猶如
此若乃堯之臣名羿而有窮之君亦名羿堯之典樂名
䕫而木石之怪亦為䕫湯居亳而亳戎之國亦名湯夫
茍以其名而疑之則道徳之用㣲而謬悠之説作若巫
咸者可異焉書君奭篇在大戊時則有若伊陟臣扈格
於上帝巫咸乂王家在祖乙時則有若巫賢(孔安國傳/賢咸子巫)
(氏巫史記殷本記帝祖乙立殷復/興  咸任職咸當為賢字之誤)書序伊陟相太戊亳
有祥桑榖共生於朝伊陟贊於巫咸作咸乂四篇孔安
國傳曰巫咸臣名馬融曰巫男巫也名咸殷之巫也孔
頴逹正義曰君奭傳曰巫氏也當以巫為氏名咸鄭𤣥
云巫咸謂之巫官按君奭咸子巫賢父子並為大臣必
不世作巫官故孔言巫氏是也則巫咸之為商賢相明
矣史記正義謂巫咸及子賢冡皆在蘇州常熟縣西海
隅山上盖二子本吳人云越絶書云虞山者巫咸所出
也是未可知而後之言天官者宗焉言卜筮者宗焉言
巫鬼者宗焉言天官則史記天官書所云昔之傳天數
者髙辛之前重黎於唐虞羲和有夏昆吾殷商巫咸者
也言卜筮則吕氏春秋所謂巫彭作醫巫咸作筮者也
(周禮□人九□之名一曰巫更二曰巫咸三曰巫式四/曰巫目五曰巫易六曰巫比七曰巫祠八曰巫參九曰)
(巫環鄭𤣥注此九巫皆/當讀為筮字之誤也)言巫鬼則莊子所云巫咸祒曰
來楚辭離騷所云巫咸將夕降兮懐椒糈而要之史記
封禪書所云巫咸之興自此始(索隱曰孔安國尚書傳/云巫咸臣名今云巫咸)
(之興自此始則以巫咸為巫覡然楚辭亦以巫咸主神/盖太史公以巫咸是殷臣以巫接神事大戊使禳桑榖)
(之災故/云然)許氏説文所云巫咸初作巫又其死而為神則
秦詛楚文所云不顯大神巫咸者也(封禪書荆巫祀堂/下巫先司命施糜)
(之屬索隠曰巫先謂古巫之/先有靈者盖巫咸之類也)而又或以巫咸為黃帝時
人歸藏言黃神將戰筮於巫咸是也以為帝堯時人郭
璞巫咸山賦序(地理志曰巫咸山在安邑縣東水經注/鹽水出東南薄山西北流逕巫咸山北)
言巫咸以鴻術為帝堯醫是也以為春秋時人莊子言
鄭有神巫曰季咸列子言神巫季咸自齊來處於鄭是
也(枚乘七發扁鵲治内巫咸治外文選吕向注扁鵲巫鵲/咸皆鄭人按列子莊子皆言鄭有神巫曰季咸而扁)
(則鄚人字形相/混亦以為鄭也)至山海經海外西經言巫咸國在女丑
北左手操青蛇右手操赤蛇在登葆山羣巫所從上下
也(注採藥/徃來)大荒西經言大荒之中有山名曰豐沮玉門
日月所入有靈山巫咸巫即巫朌巫彭巫姑巫真巫禮
巫抵巫謝巫羅十巫從此升降百藥爰在(注羣巫上下/此山採之也)
淮南子地形訓言軒轅丘在西方巫咸在其北方則益
荒誕不可稽而知古賢之名為後人所假託者多矣
　　河伯
竹書帝芬十六年雒伯用與河伯馮夷鬬帝泄十六年
殷侯㣲(上甲/微也)以河伯之師伐有昜殺其君綿臣是河伯
者國居河上而命之為伯如文王之為西伯而馮夷者
其名爾楚辭九歌以河伯次東君之後則以河伯為神
天問胡羿射夫河伯而妻彼雒嬪王逸章句以射為實
以妻為夢其解逺遊令海若舞馮夷則曰馮夷水仙人
也是河伯馮夷皆水神矣穆天子傳至於陽紆之山河
伯無夷之所都居(注無夷馮夷也/山海經云氷夷)山海經中(一作/從)極之
淵深三百仞惟氷夷恒都焉氷夷人面乘兩龍郭璞注
氷夷馮夷也即河伯也(郭璞江賦氷夷/倚浪以傲睨)莊子馮夷得之
以遊大川司馬喜注引清冷傳曰馮夷華隂潼鄕隄首
里人也服八石得道為水仙是為河伯是以馮夷死而
為神其説怪矣龍魚河圖曰河伯姓呂名公子夫人姓
馮名夷以馮夷為河伯之妻更恠楚辭九歌有河伯而
馮夷屬海若之下亦若以為兩人大抵所傳各異而謂
河神有夫人者亦秦人以君主妻河鄴巫為河伯娶婦
之類耳(淮南子馮夷大丙之御注二/人古之得道能御隂陽者)
魏書髙句麗先祖朱蒙朱蒙母河伯女為夫餘王妻朱
蒙自稱為河伯外孫則河伯又有女有外孫矣
真誥載有一人旦旦詣河邉拜河水如此十年河侯河
伯遂與相見予白璧十䨇敎以水行不溺法注曰河侯
河伯故當是兩神邪
　　湘君
楚辭湘君湘夫人亦謂湘水之神有后有夫人也初不
言舜之二妃(王逸章句始以湘君為/水神湘夫人為二妃)記曰舜𦵏於蒼梧
之野盖三妃未之從也山海經洞庭之山帝之二女居
之郭璞注曰天帝之二女而處江為神即列仙傳江妃
二女也九歌所謂湘夫人稱帝子者是也而河圖玉版
曰湘夫人者帝堯女也秦始皇浮江至湘山逢大風而
問博士湘君何神博士曰聞之堯二女舜妃也死而𦵏
此列女傳曰二女死於湘江之間俗謂之湘君鄭司農
亦以舜妃為湘君説者皆以舜陟方而死二妃從之俱
溺死於湘江遂號為湘夫人按九歌湘君湘夫人自是
二神江湘之有夫人猶河雒之有虙妃也此之為靈與
天地並安得謂之堯女且既謂之堯女安得復總云湘
君哉何以攷之禮記云舜𦵏蒼梧二妃不從明二妃生
不從征死不從𦵏且傳曰生為上公死為貴神禮五嶽
比三公四瀆比諸侯今湘川不及四瀆無秩於命祀而
二女帝者之后配靈神祇無縁復下降小水而為夫人
也原其致謬之繇繇乎俱以帝女為名名實相亂莫矯
其失習非勝是終古不悟可悲矣此辨甚正又按逺遊
之文上曰二女御九招歌下曰湘靈鼔瑟是則二女與
湘靈固判然為二即屈子之作可證其非舜妃矣後之
文人附㑹其説以資諧諷其瀆神而慢聖也不亦甚乎
禹崩㑹稽故山有禹廟而水經注言廟有聖姑禮樂緯
云禹治水畢天賜神女聖姑夫舜之湘妃猶禹之聖姑
也
甚矣人之好言色也太白星也而有妻甘氏星經曰太
白上公妻曰女媊女媊居南斗食厲天下祭之曰明星
河伯水神也而有妻龍魚河圖曰河伯姓呂名公子夫
人姓馮名夷常儀古占月之官也而淮南子以為羿妻
竊藥而奔月名曰常娥霜露之所為雪水之所凝也而
淮南子云青女乃出以降霜雪(髙誘注天神/青□玉女)巫山神女
宋玉之寓言也而水經注以為天帝之季女名曰瑤姬
(李善髙唐賦注引襄陽耆舊傳曰赤/帝女姚姬未行而卒𦵏於巫山之陽)雒水宓妃陳思王
之寄興也而如淳以為伏羲氏之女(漢書音義伏羲氏/之女溺雒水為神)
嵞山啓母天問之襍説也後人附以少姨以為啓母之
妹(今少室山/有阿姨神)而武后至封之為玉京太后金闕夫人青
溪小姑為蔣子文之第三妹則見於楊烱之碑(楊烱少/姨廟碑)
(曰蔣侯三妹青/溪之軌跡可尋)并州妬女為介子推之妹則見於李諲
之詩(見/下)小孤山之訛為小姑也(歐陽公/歸田錄)杜拾遺之訛為
十姨也(黄氏/日鈔)是皆湘君夫人之類而九歌之篇逺遊之
賦且為後世迷惑男女瀆亂神人之祖也或曰易以坤
為婦道而漢書有媪神之文(郊祀歌媪神蕃釐張晏曰/媪者老母之稱坤為母故)
(稱/媪)於是山川之主必為婦人以象之非所以隆國典而
昭民敬也巳
金元好問承天鎮懸泉詩注曰平定土俗傳介子推被
焚其妺介山氏恥兄要君積薪自焚號曰妬女祠(唐書/髙宗)
(調露元年九月幸/并州道出妬女祠)其碑大厯中判官李諲撰辭㫖殊謬
至有百日積薪一日燒之之語鄉社至今以百五日積
薪而焚之謂之祭妬女其詩有曰神祠水之滸儀衛盛
官府頗怪祠前碑稽攷失莽鹵吾聞允格臺駘宣汾洮
障大澤自是生有自來歸有所假而(而即/如字)自經溝瀆便
可尸祝之祀典紛紛果何取子胥鼔浪怒未洩精衛銜
薪心獨苦楚臣百問天不酧肯以誕幻虛荒驚聾瞽自
有宇宙有此水此水綿綿流萬古人言主者介山氏且
道未有介山之前復誰主山深地古自是有神物不假
靈真誰敢侮稗官小説出閭巷社鼓村簫走翁嫗當時
大厯十才子爭遣李諲鑱陋語此是千古正論杜氏通
典汾隂后土祠為婦人塐像武太后時移河西梁山神
塐像就祠中配焉開元十一年有司遷梁山神像於祠
外之别室夫以山川之神而人為之配合其瀆亂不經
尤甚矣(張南軒集言舜廟中有/武后像即日投之江中)
㤗山頂碧霞元君宋真宗所封世人多以為㤗山之女
後之文人知其説之不經而撰為黃帝遣玉女之事以
附㑹之不知當日所以褒封固真以為㤗山之女也今
攷封號雖自宋時而㤗山女之説則晉時已有之張華
博物志文王以太公為灌壇令期年風不鳴條文王夢
見有一婦人當道而哭問其故曰我東海㤗山神女嫁
為西海婦欲東歸灌壇令當吾道太公有徳吾不敢以
暴風疾雨過也文王夢覺明日召太公三日三夕果有
疾風驟雨自西來也文王乃拜太公為大司馬此一事
也干寳搜神記後漢胡母班嘗至㤗山側為㤗山府君
所召令致書於女婿河伯云至河中流扣舟呼青衣當
自有取書者果得逹復為河伯致書府君此二事也(魏/書)
(髙句麗傳朱蒙告水曰/我是日子河伯外孫)列異傳記蔡支事又以天帝為
㤗山神之外孫自漢以來不明乎天神地祇人鬼之别
一以人道事之於是封嶽神為王則立寢殿為王夫人
有夫人則有女而女有壻又有外孫矣唐宋之時但言
靈應即加封號不如今之君子必求其人以實之也
又攷㤗山不惟有女亦又有兒魏書段承根傳父暉師
事歐陽湯有一童子與暉同志後二年辭歸從暉請馬
暉戲作木馬與之童子甚悦謝暉曰吾㤗山府君子奉
敕遊學今將歸損子厚贈無以報徳子後至常伯封侯
言訖乘馬騰空而去集異記言貞元初李納病篤遣押
衙王祐禱岱嶽遙見山上有四五人衣碧汗衫半臂路
人止祐下車言此三郎子七郎子也文獻通攷後唐長
興三年詔以㤗山三郎為威雄將軍宋大中祥符元年
十月封禪畢親幸加封炳靈公夫封其子為將軍為公
則封其女為君正一時之事爾
又攷管子對桓公曰東海之子類於龜不知何語而房
𤣥齡注則以為海神之子又元劉遵魯漠島記曰廟中
神妃相傳為東海廣徳王第七女夫海有女則山亦有
女曷足怪乎
　　共和
史記周本紀厲王出奔於彘厲王太子静匿召公之家
周公召公二相行政號曰共和共和十四年厲王死於
彘二相乃共立太子静為王以二相為共和非也汲冡
紀年厲王十二年出奔彘十三年共伯和攝行天子事
號曰共和(漢書古今人表有共伯和/師古曰共國伯爵和其名)二十六年王陟於
彘周定公召穆公立太子靖為王共伯和歸其國此即
左氏王子朝所謂諸侯釋位以間王政者也但其言共
伯歸國者未合古者無天子之世朝覲訟獄必有所歸
吕氏春秋言共伯和修其行好賢仁周厲之難天子曠
絶而天下皆來請矣按此則天下朝乎共伯非共伯至
周而攝行天子事也共伯不以有天下為心而周公召公
亦未嘗奉周之社稷而屬之他人故周人無易姓之嫌
共伯無僭王之議莊子曰許由娛於潁陽而共伯得乎
共首(共首今之共山亦謂之共頭荀子武王伐紂至共/頭而山隧呂氏春秋武王使召公就㣲子開於共)
(頭之下而/與之盟)盖其秉道以終得全神養性之術者矣(畢拱/辰曰)
(按金氏通鑑前編厲王三十七年出奔彘/五十一年崩於彘其紀年亦與竹書不合)
左傳鄭大叔出奔共注共國今汲郡共縣史記春申君
傳通韓上黨於共甯使道安成出入賦之田敬仲完世
家王建降秦秦遷之共餓死齊人歌之曰松邪栢邪住
建共者客邪漢書功臣表有共莊侯盧罷師唐書地理
志衛州共城縣武徳元年置共州即今衛輝府輝縣(詩/序)
(柏舟共姜自誓也衛世子共伯蚤死其妻守義父母欲/奪而嫁之誓而弗許故作是詩以絶之此别一共伯共)
(者謚也非共/國之共也)今輝縣有共姜臺後人之附㑹也
　　介子推
介子推事見於左傳則曰晋侯求之不獲以緜上為之
田曰以志吾過且旌善人呂氏春秋則曰負釜盖簦終
身不見二書去當時未逺為得其實然之推亦未乆而
死故以田禄其子爾史記之言稍異亦不過曰使人召
之則亡聞其入緜上山中於是環緜上之山而封之以
為介推田號曰介山而已立枯之説始自屈原燔死之
説始自莊子(容齋三筆以為始/自劉向新序非也)楚辭九章惜徃日介子
忠而立枯兮文公寤而追求封介山而為之禁兮報大
徳之優遊思乆故之親身兮因縞素而哭之莊子則曰
介子推至忠也自割其股以食文公文公後背之子推
怒而去抱木而燔死(盜跖篇尊東方朔七諫丙吉傳長/安士伍  書劉向説苑新序因之)
(記水經注引王肅喪服要/  桂樹之問亦辨以為誣)於是瑰竒之行彰而廉靖之
心沒矣今當以左氏為據割股燔山理之所無皆不可
信
魏武帝令曰聞太原上黨西湖㕍門冬至後百五日皆
絶火寒食云為介子推且北方沍寒之地老少羸弱將
有不堪之患令到人不得寒食若犯者家長半嵗刑主
吏百日刑令長奪一月俸後魏髙祖太和二十年二月
癸丑詔介山之邑聽為寒食自餘禁斷
册府元龜龍星木之精也春見東方心為火之盛故為
之禁火俗傳介子推以此日被焚禁火
路史燧人改火論曰順天者存逆天者亡是必然之理
也昔者燧人氏作觀乾象察辰心而出火作鑽燧别五
木以改火豈惟惠民哉以順天也(四時五變榆栁青故/春取之棗杏赤故夏)
(取之桑柘黄故季夏取之柞楢白故秋取之/槐檀黒故冬取之皆因其性故可救時疾)予嘗攷之
心者天之大火而辰戌者火之二墓是以季春心昏見
於辰而出火季秋心昏見於戍而納之卯為心之明堂
至是而火大壯是以仲春禁火戒其盛也周官每嵗仲
春命司烜氏以木鐸修火禁於國中為季春將出火而
司爟掌行火之政令四時變國火以救時疾季春出火
季秋内火民咸從之時則施火令凡國失火野焚萊則
隨之以刑罰夫然故天地順而四時成氣不愆伏國無
疵癘而民以寧鄭以三月鑄刑書而士文伯以為必災
六月而鄭火盖火未出而作火宜不免也今之所謂寒
食一百五者熟食斷煙謂之龍忌盖本乎此(司烜仲春/以木鐸修)
(火禁因火出而警之仲秋火入則不警/宫正春秋以木鐸修火禁宫禁尚嚴也)而周舉之書魏
武之令與夫汝南先賢傳陸翽鄴中記等皆以為為介
子推謂子推以三月三日燔死而後世為之禁火吁何
妄邪是何異於言子胥溺死而海神為之朝夕者乎(予/初)
(賦潮知此妄記而或者謂昔人言潮無出子胥前者因云/為舉書朝宗之語而齊景嘗欲遵海觀朝儛矣且屈原)
(聽潮水之相擊而易亦有行險不失信之言自有天地/即有此潮豈必見紙上而後信哉子胥漂於吳江適有)
(祠廟當潮頭不知丹徒南/恩等潮且復為誰潮邪)予觀左氏史遷之書曷嘗有
子推被焚之事况以清明寒食初靡定日而琴操所記
子推之死乃五月五非三日也(古人以三月上巳祓禊/以清明前三日寒食初)
(無定日後世既己一之而又指為三月之三妄矣周舉/傳云每冬中輙一月寒食以子推焚骸神靈不樂舉火)
(然則介子又將以冬/中亡矣非可信也)夫火神物也其功用亦大矣昔隋
王劭嘗以先王有鑽燧改火之義於是表請變火曰古
者周官四時變火以救時疾明火不變則時疾必興聖
人作法豈徒然哉在晉時有人以雒陽火渡江世世事
之相續不滅火色變青昔師曠食飯云是勞薪所㸑晉
平公使視之果然車輞今温酒炙肉用石炭火木炭火
竹火草火麻荄火氣味各自不同以此推之新火舊火
理應有異伏願逺遵先聖於五時取五木以變火用功
甚少救益方大夫火惡陳薪惡勞晉代荀朂進飯亦知
薪勞而隋文帝所見江寧寺晉長明鐙亦復青而不熱
傳記有以巴豆木入㸑者爰得洩利而糞臭之草炊者
率致味惡然則火之不改其不疾者鮮矣泌以是益知
聖人之所以改火修火正四時五變者豈故為是煩文
害俗得巳而不己哉(東晉初有王離妻李將河南火渡/江云受於祖母王有遺書二十巻)
(臨終戒勿絶火遂常種之傳二百年火色如血謂之聖/火宋齊之間李嫗年九十餘以火治病多愈嫗死人為)
(𦵏之號聖火冡每隂雨見火出冡門今號其處/為聖火巷金陵故事云禪衆寺前直南小巷也)傳不云
乎違天必有大咎先漢武帝猶置别火令丞典司燧事
(漢書大鴻臚/有别火令丞)後世乃廢之邪方石勒之居鄴也於是不
禁寒食而建徳殿震及端門襄國西門雹起西河介山
大如雞子平地三尺洿下丈餘人禽死以萬數千里摧
折秋稼蕩然夫五行之變如是而不知者亦以為為之
推也雖然魏晉之俗尤所重者辰為商星實祀大火而
汾晉參墟參辰錯行不毘和所致
　　杞梁妻
春秋傳齊侯襲莒杞梁死焉齊侯歸遇杞梁之妻於郊
使弔之辭曰殖之有罪何辱命焉若免於罪猶有先人
之敝廬在下妾不得與郊弔齊侯弔諸其室左氏之文
不過如此而已檀弓則曰其妻迎其柩於路而哭之哀
孟子則曰華周杞梁之妻善哭其夫而變國俗言哭者
始自二書説苑則曰杞梁華舟進鬬殺二十七人而死
其妻聞之而哭城為之阤而隅為之崩列女傳則曰杞
梁之妻無子内外皆無五屬之親既無所歸乃枕其夫
之屍於城下而哭道路過者莫不為之揮涕十日而城
為之崩言崩城者始自二書而列女傳上文亦載左氏
之言夫既有先人之敝廬何至枕屍城下且莊公既能
遣弔豈至暴骨溝中崩城之云未足為信且其崩者城
耳未云長城長城築於威王之時去莊公百有餘年(竹/書)
(紀年梁惠成王二十年齊閔王築防以為長城按/魏惠王二十年乃齊威王之二十七年非閔王)而齊
之長城又非秦始皇所築之長城也後人相傳乃謂秦
築長城有范郎之妻孟姜送寒衣至城下聞夫死一哭
而長城為之崩則又非杞梁妻事矣夫范郎者何人哉
使秦時别有此事何其相類若此唐僧貫休乃據以作
詩云築人築土一萬里杞梁貞婦啼嗚嗚則竟以杞梁
為秦時築城之人似并左傳孟子而未讀者矣
古詩誰能為此曲無乃杞梁妻崔豹古今注樂府杞梁
妻者杞殖妻妹朝日所作也殖戰死妻曰上則無父中
則無夫下則無子人生之苦至矣乃抗聲長哭杞都城
感之而頽遂投水死其妹悲姊之貞操乃作歌名曰杞
梁妻焉梁殖字也按此則又云杞之都城春秋杞成公
遷於緣陵今昌樂縣文公又遷於淳于今安丘縣其時
杞地當已入齊要之非秦之長城也
　　池魚
東魏杜弼檄梁文曰楚國亡猿禍延林木城門失火殃
及池魚後人每用此事清波雜志云不知所出以意推
之當是城門失火以池水救之池竭而魚死也廣韻古
有池仲魚者城門失火仲魚燒死故諺云城門失火殃
及池魚據此則池魚是人姓名(風俗通已/有此説)按淮南子云
楚王亡其猿而林木為之殘宋君亡其珠池中魚為之
殫故澤失火而林憂則失火與池魚自是兩事後人誤
合為一耳
攷池魚事本於吕氏春秋必巳篇曰宋桓司馬有寶珠
抵罪出亡王使人問珠之所在曰投之池中於是竭池
而求之無得魚死焉此言禍福之相及也此後人用池
魚事之祖(祖君彦為李密檄文曰/燕巢衛幕魚遊宋池)
　　莊安
漢書五行志嚴公二十年師古曰嚴公謂莊公也避明
帝諱改曰嚴凡漢書載謚姓為嚴者皆類此則是嚴姓
本當作莊今攷史記有莊生莊賈莊豹(樗里/子傳)莊舄莊忌
莊助莊青翟莊熊羆莊參莊蹻莊芷(淮南王/安傳)而獨有嚴
君疾(樗里子傳秦封樗里子號為嚴君名正義/曰盖封蜀郡嚴道縣因號嚴君疾  也)嚴仲子
嚴安鄧伯羔謂安自姓嚴(胡身之通鑑嚴延年注曰此/嚴非莊助之嚴自是一姓戰)
(國時有濮/陽嚴仲子)然漢書藝文志曰主父偃二十八篇徐樂一
篇荘安一篇是安本姓莊非嚴也嚴君平亦姓莊揚子
法言蜀莊沈㝠是也嚴尤亦姓莊後漢書光武紀注引
桓譚新論曰莊尤字伯石避明帝諱改之又改莊周為
嚴周漢書王貢兩龔鮑傳老子嚴周叙傳貴老嚴之術
改楚之莊生為嚴先生古今人表嚴先生師古曰即殺
陶朱公兒者也王褒洞簫賦師襄嚴春不敢竄其巧李
善注七畧有莊春言琴(王莽傳有斄/嚴春非此)漢書之稱莊安班
氏所未及改也史記之稱嚴安後人所追改也
藝文志常侍郎莊悤竒賦十一篇嚴助賦三十五篇師
古曰上言莊悤竒下言嚴助史駮文(嚴助傳作/嚴蔥奇)
　　李廣射石
今永平府盧龍縣南有李廣射虎石廣為右北平太守
而此地為遼西郡之肥如其謬不辨自明水經注言右
北平西北百三十里有無終城亦非也攷右北平郡前
漢治平剛後漢治土垠酈氏所引魏氏土地記曰薊城
東北三百里有右北平城此後漢所治之土垠而平剛
則在盧龍塞之東北三四百里乃武帝時郡治李廣所
守今之塞外其不在土垠明矣又攷西京雜記述此事
則云獵於㝠山之陽莊子言南行者至於郢北面而不
見㝠山司馬彪注㝠山北海山名是廣之出獵乃㝠山
而非近郡之山也新序曰楚熊渠子夜行見寢石以為
伏虎關弓射之滅矢飲羽下視知石也却復射之矢摧
無迹韓詩外傳張華博物志亦同是射石者又熊渠而
非李廣也(吕氏春秋作養由基王克論衡同黄氏日鈔/曰此事每載不同要皆野人相承之妄言耳)
即使二事偶同而太史公所述本無其地今必欲指一
卷之石以當之不已惑乎
後周書李逺傳嘗校獵於莎栅見石於叢薄中以為伏
兎射之鏃入寸餘就而視之乃石也太祖聞而異之賜
書曰昔李將軍親有此事公今復爾可謂世載其徳雖
熊渠之名不能獨羨其美李廣熊渠二事併用
　　大小山
王逸楚辭章句言淮南王安博雅好古招懐天下俊偉
之士著作篇章分造辭賦以類相從故或稱小山或稱
大山其義猶詩有小雅大雅也梁昭明太子十二月啟
乃曰桂吐花於小山之上梨翻葉於大谷之中庾肩吾
詩梨紅大谷晚桂白小山秋庾信枯樹賦小山則叢桂
留人扶風則長松繫馬是以山為山谷之山失其㫖矣
梁書何𦙍二兄求㸃並棲遯求先卒至是𦙍又隠世號
㸃為大山𦙍為小山
　　丁外人
丁外人非名言是盖主之外夫也猶言齊悼惠王肥髙
帝外婦之子也(史記齊悼惠王肥髙祖長庻/男也其母外婦也曰曹氏)服䖍曰外
人主之所幸也然王子侯表有山原孝侯外人齊孝王
五世孫乘丘侯外人中山靖王曽孫則是姓劉而名外
人不知何所取義
　　毛延壽
西京雜記曰元帝後宫既多不得常見乃使畫工圖形
案圖召幸之諸宫人皆賂畫工多者十萬少者亦不减
五萬獨王嬙不肯遂不得見匈奴入朝求美人為閼氏
於是上案圖以昭君行及去召見貎為後宫第一善應
對舉止閒雅帝悔之而名籍已定帝重信於外國故不
復更人乃窮案其事畫工皆棄市籍其家貲皆巨萬畫
工有杜陵毛延壽為人形醜好老少必得其真安陵陳
敞新豐劉白龔寛並工為牛馬飛鳥衆勢人形好醜不
逮延壽下杜陽望亦善畫尤善布色樊育亦善布色同
日棄市京師畫工於是差稀據此則畫工之圖後宫乃
平日而非匃奴求美人時且毛延壽特衆中之一人又
其得罪以受賂而不獨以昭君也後來詩人謂匈奴求
美人乃使畫工圖形而又但指毛延壽一人且没其受
賂事失之矣
　　名以同事而晦
吕氏春秋言秦穆公興師以襲鄭過周而東鄭賈人弦
髙奚施將西市於周遽使奚施歸告乃矯鄭伯之命以
十二牛勞師是奚施為弦髙之友(淮南子/作蹇他)而左氏傳不
載淮南子言荆軻西刺秦王髙漸離宋意為擊筑而歌
於易水之上宋玉笛賦亦以荆卿宋意並稱(水經注漸/離擊筑宋)
(如意/和之)是宋意為髙漸離之侣而戰國䇿史記不載
戰國策東孟之㑹聶政陽堅刺相兼君注云堅政之副
猶秦武陽按聶政告嚴仲子曰其勢不可以多人未必
有副淮南子注秦皇帝二十六年初兼天下有長人見
於臨洮其髙五丈足迹六尺放寫其形鑄金人以象之
翁仲君何是也今人但言翁仲不言君何
　　名以同事而章
孟子禹稷當平世三過其門而不入攷之書曰啓呱呱
而泣予弗子此禹事也而稷亦因之以受名華周杞梁
之妻善哭其夫而變國俗攷之列女傳曰哭於城下七
日而城為之崩此杞梁妻事也而華周妻亦因之以受
名(左傳但言獲杞/梁不言獲華周)
　　人以相類而誤
墨子文王舉閎夭泰顛於罝網之中授之政而西土服
於傳未有此事必太公之誤也吕氏春秋箕子窮於商
范蠡流乎江范蠡未嘗流江必伍員之誤也史記孫叔
敖三得相而不喜三去相而不悔孫叔敖未聞去相必
令尹子文之誤也淮南子吳起張儀車裂支解張儀未
嘗車裂必蘓秦之誤也易林貞良得願微子解囚微子
未嘗被囚必箕子之誤也晉潘岳太宰魯武公誄秦亡
蹇叔舂者不相蹇叔之亡不見於書必百里奚之誤也
(吕氏春秋蹇叔有子曰申與視注申白乙丙也視/孟明視也皆蹇叔子也按盂明視百里奚之子)後魏
穆子容太公呂望碑文大魏東苞碣石西跨流沙南極
班超之柱北窮竇憲之誌班超未嘗南征必馬援之誤
也後周庾信擬詠懐詩麟窮季氏罝虎振周王圏季氏
未嘗獲麟必叔孫之誤也
晉書夏統傳子路見夏南憤恚而忼愾子路未嘗見夏
南盖衛南子之誤
　　傳記不攷世代
張衡言春秋元命包有公輸班與墨翟事見戰國非春
秋時又言别有益州益州之置在於漢世以證圖䜟為
後人偽作今按傳記之文若此者甚多管子稱三晉之
君其時未有三晉輕重篇稱魯梁秦趙其時未有梁趙
稱代王其時未有代王國語句踐之伯陳蔡之君皆入
朝其時有蔡無陳説苑句踐聘魏其時未有魏又言仲
尼見梁君孟簡子相梁其時未有梁魯亦無孟簡子又
言韓武子出田欒懐子止之韓氏無武子又言楚莊王
以椒舉為上客椒舉事靈王非莊王呂氏春秋晉文公
師咎犯隨㑹隨㑹不與文公咎犯同時趙襄子攻翟一
朝而兩城下有憂色孔子賢之趙襄子為晉卿時孔子
已卒顔闔見魯莊公顔闔穆公時人去莊公十一世史
記孔子世家使從者為甯武子臣於衛孔子時寗氏已
滅扁鵲傳虢君出見扁鵲於中闕其時虢亡已乆龜筴
傳宋元王宋有元公無元王莊子見魯哀公而其書有
魏惠王趙文王魯哀公去趙文王一百七十嵗韓非子
扁鵲見蔡桓侯桓侯與魯桓公同時相去㡬二百嵗越
絶書晉鄭王晉鄭未嘗稱王又言孔子奉雅琴見越王
越滅吳孔子已卒列子晏平仲問養生於管夷吾鹽鐡
論季桓子聽政栁下惠忽然不見又言臧文仲治魯勝
其盜而自矜子貢非之平仲去管子季桓子去柳下惠
子貢去臧文仲各百餘嵗韓詩外傳孟嘗君請學於閔
子閔子孟嘗君相去㡬二百嵗冉有對魯哀公言姚賈
監門子姚賈秦始皇時人相去二百嵗
　
　
　
　
　
　
　
　
　
　
　
　
　日知録卷二十五
欽定四庫全書
　日知録卷二十六　　　崑山　　顧炎武　撰
　　史記通鑑兵事
秦楚之際兵所出入之塗曲折變化唯太史公序之如
指掌以山川郡國不易明故曰東曰西曰南曰北一言
之下而形勢瞭然以闗塞江河為一方界限故於項羽則
曰梁乃以八千人渡江而西曰羽乃悉引兵渡河曰羽將
諸侯兵三十餘萬行畧地至河南曰羽渡淮曰羽遂引東
欲渡烏江於髙帝則曰出成皐玉門北渡河曰引兵渡河
復取成皐蓋自古史書兵事地形之詳未有過此者太史
公胷中固有一天下大勢非後代書生之所能㡬也
司馬溫公通鑑承左氏而作其中所載兵法甚詳凡亡
國之臣盜賊之佐苟有一䇿亦具録之朱子綱目大半
削去似未逹溫公之意
　　史記於序事中寓論斷
古人作史有不待論斷而於序事之中即見其指者惟
太史公能之平凖書末載卜式語王翦傳末載客語荆
軻傳末載魯句踐語鼂錯傳末載鄧公與景帝語武安
侯田蚡傳末載武帝語皆史家于序事中寓論斷法也
後人知此法者鮮矣惟班孟堅間一有之如霍光傳載
任宣與霍禹語見光多作威福黄霸傳載張敞奏見祥
瑞多不以實通傳皆褒獨此寓貶可謂得太史公之法
者矣
　　史記
史記秦始皇本紀末云宣公初志閏月然則宣公以前
皆無閏每三十年多一年與諸國之史皆不合矣則秦
之所用者何正邪
子長作史記在武帝太初中髙祖功臣年表平陽侯下
云元鼎三年今侯宗元年今侯者作史記時見為侯也
下又云征和二年侯宗坐太子死國除則後人所續也
卷中書征和者二後元者一惠景間侯者年表書征和
者一後元者三建元以來侯者年表書征和者二漢興
將相年表有天漢太始征和後元以至昭宣元成諸號
厯書亦同楚元王世家書地節二年齊悼惠王世家書
建始三年者二曹相國世家書征和二年賈誼傳賈嘉
至孝昭時列為九卿田叔傳匈奴傳衛將軍傳末有戾
太子及巫蠱事司馬相如傳贊揚雄以為靡麗之賦勸
百而諷一皆後人所續也河渠書東海引鉅定漢書溝
洫志因之東海疑是北海之誤按地理志齊郡縣十二
其五曰鉅定下云馬車瀆水首受鉅定東北至琅槐入
海又千乘郡博昌下云博水東北至鉅定入馬車瀆而
孝武紀曰征和四年春正月行幸東萊臨大海三月上
耕於鉅定還幸泰山修封計其道里亦當在齊去東海
逺矣
凡世家多本之左氏傳其與傳不同者皆當以左氏為
正齊世家吾太公望子乆矣此是妄為之説周之太王
齊之太公吳之太伯有國之始祖謂之太祖其義一也
趙世家趙簡子除三年之喪期而已此因左傳降於喪
食之文而誤為之解本無其事
敬侯十一年魏韓趙共滅晉分其地成侯十六年與韓
魏分晉封晉君以端氏此文重出
田敬仲完世家敬仲之如齊以陳氏為田氏此亦太史
公之誤春秋傳未有稱田者至戰國時始為田耳
仲尼弟子傳公孫龍字子石少孔子五十三嵗按漢書
注公孫龍趙人為堅白異同之説者與平原君同時去
夫子近二百年殆非也且云少孔子五十三嵗則當田
常伐魯之年僅十三四嵗爾而曰子張子石請行豈甘
羅外黃舍人兒之比乎
商君傳以鞅為大良造將兵圍魏安邑降之此必安邑
字誤其下文曰魏惠王使使割河西之地獻於秦以和
而魏遂去安邑徙都大梁乃是自安邑徙都之事耳安
邑魏都其王在焉豈得圍而便降秦本紀昭王二十一
年魏獻安邑若已降於五十年之前何煩再獻乎(趙世/家敬)
(侯元年始都邯鄲成侯二十二/年魏惠王㧞我邯鄲亦有可疑)
虞卿傳樓昌樓緩恐是一人虞卿進説亦是一事記者
或以為趙王不聽或以為聽之太史公兩收之而不覺
其重爾
燕王遺樂閒書恐即樂毅事而傳者誤以為其子然以
二事相校在樂毅當日惠王信䜛易將不得不奔其後
徃來復通燕亦未失故君之禮若樂閒不過以言之不
聽而遂懟君絶君雖遺之書而不顧此小丈夫之悻悻
者矣
屈原傳雖放流睠顧楚國繫心懐王不忘欲反卒以此
見懐王之終不悟也似屈原放流於懐王之時又云令
尹子蘭聞之大怒卒使上官大夫短屈原於頃襄王頃
襄王怒而遷之則實在頃襄之時矣放流一節當在此
文之下太史公信筆書之失其次序爾
隨何説英布當書九江王不當書淮南王歸漢之後始
立為淮南王也盖採之諸書其稱未一
淮隂侯傳先云范陽辯士蒯通後云齊人蒯通一傳互
異韓王信説漢王語乃淮隂侯韓信語也以同姓名而
誤
　　漢書
孝武紀天漢四年秋九月令死罪人贖錢五十萬減死
一等太始二年九月募死罪人贖錢五十萬減死罪一
等此一事而重見又同是九月
髙帝功臣表十八侯位次一蕭何二曹參三張敖四周
勃五樊噲六酈商七奚涓八夏侯嬰九灌嬰十傅寛十
一靳歙十二王陵十三陳武十四王吸十五薛歐十六
周昌十七丁復十八蟲逹當時所上者戰功而張良陳
平皆居中計謀之臣故平列在四十七良列在六十二
也至十八侯贊則蕭何第一樊噲第二張良第三周勃
第四曹參第五陳平第六張敖第七酈商第八灌嬰第
九夏侯嬰第十傅寛第十一靳歙第十二王陵第十三
韓信第十四陳武第十五蟲逹第十六周昌第十七王
吸第十八而無奚涓薛歐丁復此後人論定非當日之
功次矣且韓信已誅死安得復在功臣之位即此可知
矣(此位次髙后二年所定故/凡已絶奪在前者皆不與)史家之文多據原本或兩
收而不覺其異或並存而未及歸一漢書王子侯表長
沙頃王子髙成節侯梁一卷中再見一始元元年六月
乙未封一元康元年正月癸卯封此並存未定當删其
一而誤留之者也地理志於宋地下云今之沛梁楚山
陽濟隂東平及東郡之須昌壽張皆宋分也於魯地下
又云東平須昌壽張皆在濟東屬魯非宋地也當攷此
並存異説以備攷當小注於下而誤連書者也(史記田/叔傳既)
(云司直田仁主閉守城門坐縱太子下吏誅死而下又/云仁發兵長陵令車千秋上變仁仁族死陘城今在中)
(山國此亦古人附注備攷之文曰古人著書有疑則闕/之以待攷如越絶書記吳地傳  湖王湖當問之丹湖)
(當問之/是也)楚元王傳劉徳昭帝時為宗正丞雜治劉澤詔
獄而子向傳則云更生父徳武帝時治淮南獄一傳之
中自為乖異又其更名向在成帝即位之後而元帝初
年即曰徴堪向欲以為諫大夫此兩收而未對勘者也
禮樂志上云孝惠二年使樂府夏侯寛備其簫管下云
武帝定郊祀之禮乃立樂府武五子傳上云長安白亭
東為戾后園下云後八嵗封戾夫人曰戾后置園奉邑
樂府之名蚤立於孝惠之世戾園之目預見於八年之
前此兩收而未貫通者也夫以二劉之精核猶多不及
舉正何恠乎後之讀書者愈鹵莽矣(後周書蠕蠕並作/茹茹惟列傳二十)
(五卷獨/作蠕蠕)
天文志魏地觜觿參之分野也其界自髙陵以東盡河
東河内南有陳留及汝南之召陵㶏疆新汲西華長平
潁川之舞陽郾許鄢陵河南之開封中牟陽武酸棗卷
皆魏分也按左傳子産曰遷實沈於大夏主參故參為
晉星然其疆界亦當至河而止若志所列陳留已下郡
縣並在河南於春秋自屬陳鄭二國角亢氐之分也不
當併入魏本都安邑至惠王始徙大梁乃據後來之疆
土割以相附豈不謬哉
食貨志單穆公諫景王鑄大錢本之周語王弗聽卒鑄
大錢此廢輕作重不利於民之事班氏乃續之曰以勸
農贍不足百姓蒙利焉失其指矣
地理志丹陽下云楚之先熊繹所封十八世文王徙郢
此誤按史記楚世家成王封熊繹於楚居丹陽徐廣曰
在南郡枝江縣水經注曰丹陽城據山跨阜周八里二
百八十歩東北兩面悉臨絶澗西帶亭下溪南枕大江
嶮峭壁立信天固也楚熊繹始封丹陽之所都也地理
志以為吳子之丹陽尋吳楚悠隔繿縷荆山無容遠在
吳境非也(山海經丹山在丹陽南郭璞注今/建平郡丹陽城秭歸縣東七里)
枚乘傳上云吳王不納乘等去而之梁下云枚乘復説
吳王盖吳王舉兵之時乘巳家居而復與之書不然無
縁復説也
杜周傳周為執金吾遂捕桑𢎞羊衛皇后昆弟子刻深
按百官表天漢三年二月執金吾杜周為御史大夫四
年卒而衛太子巫蠱事乃在征和二年周之卒已四年
(其時暴勝之/為御史大夫)又十一年昭帝元鳯元年御史大夫桑𢎞
羊坐燕王旦事誅史家之謬如此
王尊傳上行幸雍過虢按今之鳯翔縣乃古雍城而虢
在陜幸雍何得過虢當是過美陽之誤(美陽故城在今/扶風縣北二十)
(里/)且上文固云自虢令轉守槐里兼行美陽令事矣
王商傳春申君獻有身妻而産懐王誤當是幽王
外戚傳徙共王母及丁姬歸定陶𦵏共王冡次按丁姬
先已𦵏定陶此及丁姬三字衍
　　漢書二志小字
漢書地理藝文二志小字皆孟堅本文其師古曰應劭
曰服􁌎曰之類乃顔氏注也近本漢書不刻注者誤以
此為顔氏注而并删之
後漢郡國志云本志惟郡縣名為大書(本志司馬/彪所撰)其山
川地名悉為細注今進為大字新注證發臣劉昭采集
是則前書小字為孟堅本文猶後漢之細注也其師古
等諸注猶後漢之新注也當時相傳之本混作一條未
曾分别耳
　　漢書不如史記
班孟堅為書束於成格而不及變化且如史記淮隂侯
傳末載蒯通事令人讀之感慨有餘味淮南王傳中伍
被與王答問語情態横出文亦工妙今悉删之而以蒯
伍合江充息夫躬為一傳蒯最寃伍次之二淮傳寥落
不堪讀矣
　　荀悦漢紀
荀悦漢紀改紀表志傳為編年其叙事處索然無復意
味閒或首尾不備其小有不同皆以班書為長惟一二
條可采者杜陵陳遂字長子上㣲時與遊戲博奕數負
遂上即位稍見進用至太原太守乃賜遂璽書曰制詔
太原太守官尊禄重可以償遂博負矣妻君寧時在旁
知狀遂乃上書謝恩曰事在元平元年赦前其見厚如
此漢書以負遂為負進又曰可以償博進矣進乃悼皇
攷之名宣帝不應用之(或曰進即賮字財貨也史記/吕不韋傳車乘進用不饒)荀
紀為長元康三年三月詔曰盖聞象有罪而舜封之有
痺骨肉之親放而不誅其封故昌邑王賀為海昏侯漢
書作骨肉之恩粲而不殊文義難曉荀紀為長(按漢書/粲而不)
(殊當作􁅟而不誅説文􁅟􁀙􁅟散之也從米殺聲徐引/左氏定公四年傳王於是乎殺管叔而􁅟蔡叔言放之)
(若散米今左傳作蔡蔡/叔上蔡字亦音素葛反)後有善讀者倣裴松之三國志
之體取此不同者注于班書之下足為史家之一助
紀王莽事自始建國元年以後則云其二年其三年以
至其十五年以别於正統而盡沒其天鳯地皇之號
　　後漢書
後漢書馬援傳上云帝嘗言伏波論兵與我意合下乃
云交阯女子徴側及女弟徴貳反於是璽書拜援伏波
將軍此是采輯諸書率爾成文而忘其伏波二字之無
所本也自范氏以下史書若此者甚多
桓譚傳當王莽居攝簒弑之際天下之士莫不競褒稱
徳美作符命以求容媚譚獨自守黙然無言按前漢書
翟義傳莽依周書作大誥遣大夫桓譚等班行諭告當
反位孺子之意還封譚為明告里附城(師古曰如古附/庸  王莽傳當)
(賜爵關内侯者/更名曰附城)是曾受莽封爵史為諱之爾光武終不
用譚當自有説
楊震傳河間男子趙騰詣闕上書指陳得失帝怒收考
詔獄震上疏救不省騰竟伏尸都市乃安帝時事而張
皓傳以為清河趙騰上言災變譏刺朝政收騰繫考皓
上疏諫帝悟減騰死罪一等又以為順帝事豈有兩趙
騰邪
橋𤣥以太尉罷官就醫里舍少子十嵗獨遊門次卒有
三人持杖刼執之入舍登樓就𤣥索貨其家之不貧可
知乃云及卒家無居業喪無所殯史傳之文前後矛盾
𤣥以靈帝之世三為三公亦豈無錢者
劉表傳與同郡張儉等俱被訕議號為八顧而黨錮傳
表儉二人列於八及前後不同
蒯越韓嵩及東曹掾傳㢲等説琮降操則是表卒之後
琮已赦嵩而出之矣下文云操至州乃釋嵩之囚此史
家欲歸美於操而不顧上下文之相戾也
蔡邕傳謂邕亡命江海積十二年中平六年靈帝崩董
卓為司空辟之稱疾不就卓切敕州郡舉邕詣府邕不
得已到署祭酒而文苑傳有議郎蔡邕薦邊讓於大將
軍何進一書按中平元年黃巾起以何進為大將軍正
邕亡命之時無緣得奏記薦人也
郡國志睢陽本宋國有魚門引左傳僖公二十二年升
陘之戰邾人獲公胄縣諸魚門為證按杜預注魚門邾
城門非宋也
　　三國志
蜀志譙周傳建興中丞相亮領益州牧命周為勸學從
事而先主未稱尊號即有勸學從事張爽尹黙譙周等
上言前後不同按周卒於晉泰始六年年七十二而昭
烈即位之年僅二十有三未必與勸進之列從本傳為
是
孫亮太平元年孫綝殺滕𦙍呂據時為魏髙貴郷公之
甘露元年魏志甘露二年以孫壹為侍中車騎將軍􁒈
節交州牧吳侯本傳云壹入魏黃初三年死誤也
陸抗傳拜鎮軍將軍都督西陵自關羽至白帝於文難
曉按甘寧傳曰隨魯肅鎮益陽拒關羽羽號有三萬人
自擇選鋭士五千人投縣上流十餘里淺瀨云欲夜渉
渡肅以兵千人益寧寧乃夜徃羽聞之住不渡而結柴
營今遂名此處為關羽瀨據此則當云自益陽至白帝
也
　　作史不立表志
朱鶴齡曰太史公史記帝紀之後即有十表八書表以
紀治亂興亡之大畧書以紀制度沿革之大端班固改
書為志而年表視史記加詳焉盖表所繇立昉於周之
譜牒與紀傳相為出入凡列侯將相王公九卿其功名
表著者既系之以傳此外大臣無積勞亦無顯過傳之
不可勝書而姓名爵里存没盛衰之跡要不容以遽泯
則於表乎載之又其功罪事實傳中有未悉備者亦於
表乎載之年經月緯一覽瞭如作史體裁莫大於是而
范書闕焉使後之學者無以攷鏡二百年用人行政之
節目良可歎也其失始於陳壽三國志而范曄踵之其
後作者又援范書為例年表皆在所畧(姚思廉梁陳二/書李百藥北齊)
(書令狐徳棻周書李延/壽南北史皆無表志)不知作史無表則立傳不得不
多傳愈多文愈繁而事蹟或反遺漏而不舉歐陽公知
之故其譔唐書有宰相表有方鎮表有宗室世系表宰
相世系表始復班馬之舊章云
陳壽三國志習鑿齒漢晉春秋無志故沈約宋書諸志
并前代所闕者補之姚思廉梁陳二書李百藥北齊書
令狐徳棻周書皆無志而于志寧李淳風韋安仁李延
壽别修五代史志詔編第入隋書古人紹聞述徃之意
可謂𢎞矣
　　史文重出
漢書王子侯表長沙頃王子髙成節侯梁一卷中兩見
一始元元年六月乙未封一元康元年正月癸卯封然
則王子中多一侯矣(馬貴與文獻通攷因/而録之不知其誤)
後漢地理志候城改屬𤣥菟而遼東復出一候城無慮
改屬遼東屬國而遼東復出一無慮必有一焉宜删者
然則天下郡國中少二城矣
　　史文衍字
漢書吳王濞傳吳有章郡銅山誤多一豫字後漢書光
武紀以前密令卓茂為太𫝊誤多一髙字黨錮傳黄令
毛欽操兵到門誤多一外字
後漢書皇后紀桓思竇皇后父諱武后父不當言諱諱
字衍
儒林傳立五經博士各以家法敎授易有施孟梁丘京
氏尚書歐陽大小夏侯詩齊魯韓毛禮大小戴春秋嚴
顔凡十四博士太常差次總領焉按此則十五非十四
也盖衍一毛字其下文載建初中詔有古文尚書毛詩
榖梁左氏春秋雖不立學官之語(本紀建初/八年詔同)又下卷云
趙人毛萇傳詩是為毛詩未得立(賈逵傳建初八年詔/諸儒各選髙才生受)
(左氏穀梁春秋古文尚書/毛詩由是四經遂行於世)而百官志博士十四人本注
曰易四施孟梁丘京氏尚書三歐陽大小夏侯氏詩三
魯齊韓氏禮二大小戴氏春秋二公羊嚴顔氏(徐防傳/注引漢)
(官儀曰易有施孟梁丘賀京房書有歐陽和伯夏侯勝/建詩有申公轅固韓嬰春秋有嚴彭祖顔安樂禮有戴)
(徳戴聖凡/十四博士)則此毛字明為衍文也
靈帝紀光和三年六月詔公卿舉能尚書毛詩左氏榖
梁春秋各一人悉除議郎尚書上脫古文二字
　　史家誤承舊文
史書之中多有仍舊文而未及改者史記燕世家稱今
王喜魏書孝静帝紀稱太原公今上舊唐書唐臨傳今
上字再見徐有功傳澤王上金傳今上字各一見皆謂
𤣥宗韋貫之傳上即位謂穆宗此皆舊史之文作書者
失於改削爾
宋書武帝紀永初元年八月戊午西中郎將荆州刺史
宜都王諱進號鎮西將軍文帝紀元嘉十三年九月癸
丑立第三皇子諱為武陵王二十五年八月甲子立第
十一皇子諱為淮陽王順帝紀昇明三年正月丁巳以
新除給事黃門侍郎蕭諱為雍州刺史三月十五以中
軍大將軍諱為南豫州刺史齊公世子蕭思話傳遣司
馬建威將軍南漢中太守蕭諱五百人前進隋書髙祖
紀開皇十五年七月乙丑晉王諱獻毛龜十九年二月
己亥晉王諱來朝張煚傳晉王諱為揚州總管王韶傳
晉王諱班師鐡勒傳晉王諱北征北史李弼傳諭使持
節太尉柱國大將軍大都督尚書左僕射隴右行臺少
師隴西郡開國公李諱舊唐書中宗紀臨淄王諱舉兵
誅韋武睿宗紀臨淄王諱與大平公主子薛崇簡等𤣥
宗紀詔以皇太子諱充天下兵馬元帥郝處俊傳周王
諱為西朋並當時臣子之辭
三國志魏后妃傳注甄后曰諱等自隨夫人此諱字明
帝名當時史家之文也宋書武帝紀劉諱龍行虎歩後
周書桞慶傳宇文諱忠誠奮發北史魏彭城王勰傳帝
謂勰曰諱是何人而敢乆違先敕並合稱名史臣不敢
斥之爾然宋紀中亦有稱劉裕者一卷之中徃徃雜見
(册府元龜後唐荘宗同光二年二月戊/寅幸李諱宅諱字下小注曰明宗也)
文選任昉為齊明宗讓宣城郡公表稱臣公言為蕭揚
州薦士表稱臣王言表辭本合稱名而改為公王亦其
臣子之辭也
　　晉書
晉書宣帝紀當司馬懿為魏臣之時無不稱之為帝至
蜀將姜維聞辛毗來謂亮曰辛毗杖節而至賊不復出
矣所謂賊者即懿也當時在蜀人自當名之為賊史家
雜采諸書不暇詳攷一篇之中帝賊互見
天文志虛二星冢宰之官也主北方邑居廟堂祭祀祝
禱事又主死喪哭泣按此冡宰當作冡人(或以公羊傳/宰上之木拱)
(矣則墓亦/可稱為宰)又曰軫四星主冡宰輔臣也則周官之冡宰
矣
藝術傳戴洋言昔吳伐關羽天雷在前周瑜拜賀按瑜
卒於建安十四年而呂蒙之襲關羽乃在二十四年瑜
亡已十年矣
顧策傳前云友人張翰後又云吳郡張翰張重華傳前
云封謝艾為福禄伯後又云進封福禄縣伯戴若思傳
舉孝廉入雒周顗傳若思舉秀才入雒南陽王模傳廣
平太守丁邵良吏傳丁紹石勒載記前作段就六眷後
作段疾六眷陽裕傳又作段眷呂纂載記前作句摩羅
耆婆後作鳩摩羅什慕容熙載記𢎞光門馮䟦載記作
洪光門又作洪觀門
　　宋書
宋書州郡志廣陵太守下云宋初郡國又有輿肥如潞
真定新市五縣肥如本遼西之縣其民南渡而僑立於
廣陵符瑞志所云元嘉十九年九月戊申廣陵肥如石
梁澗中出石鐘九口是廣陵之有肥如也乃南沛太守
下復云起居注孝武大明五年分廣陵為沛郡治肥如
縣時無復肥如縣當是肥如故縣處也二漢晉太康地
志並無肥如縣一卷之中自相違錯且二漢之肥如自
在遼西安得屬之廣陵分之沛郡乎
　　魏書
魏書崔浩傳浩既工書人多託寫急就章從少至老初
不憚勞所書盖以百數必稱馮代彊以示不敢犯國其
謹也如此史於馮代彊下注曰疑按急就篇有馮漢彊
魏起漠北以漢强為諱故改云代强魏初國號曰代故
也顔師古急就篇序曰避諱改易漸就蕪舛正指此酈
道元水經注以廣漢並作廣魏即其例也
　　梁書
劉孝綽傳衆惡之必監焉衆好之必監焉梁宣帝諱詧
故改之盖襄陽以來國史之原文也乃其論則直書姚
察
書中亦有避唐諱者顧協傳以虎丘山為武丘山何㸃
傳則為獸丘山
　　後周書
庾信傳哀江南賦過漂渚而寄食託廬中而渡水漂渚
當是溧渚之誤張勃吳録曰子胥乞食處在丹陽溧陽
縣史記范雎傳伍子胥橐載而出昭關至於陵水(戰國/䇿作)
(菱/水)索隐曰劉氏云陵水即栗水也吳越春秋云子胥奔
吳至溧陽逢女子瀨水之上(古溧瀨/同字)子胥跪而乞餐女
子食之既去自投于水後子胥欲報之乃投白金于此
水今名其處為投金瀨金陵志曰江上有渚曰瀨渚是
也或以二句不應皆用子胥事不知古人文字不拘如
下文生世等於龍門四句亦是皆用司馬子長事
　　隋書
經籍志言漢哀帝時博士弟子秦景使伊存口授浮屠
經又云後漢明帝遣郎中蔡愔及秦景使天竺得佛經
四十二章及釋迦立像按自哀帝之末至東京明帝之
初垂六十年使秦景尚存亦當八十餘矣不堪再使絶
域也盖本之陶隠居真誥言孝明遣使者張騫羽林郎
秦景博士王遵等十四人之大月氏國寫佛經四十二
章祕之蘭臺石室作史者知張騫為武帝時人姓名乆
著故删去之獨言秦景而前後失于契勘故或以為哀
帝或以為明帝耳
突厥傳上言沙鉢畧可汗西擊阿波破擒之下言雍虞
閭以隋所賜旗鼔西征阿波敵人以為得隋兵所助多
來降附遂生擒阿波此必一事而誤重書為二事也
　　北史一事兩見
北齊武成帝河清三年九月乙丑封皇子儼為東平王
後主天統二年五月己亥封太上皇帝子儼為東平王
一事兩書必有一誤
徐之才傳嘗與朝士出遊遙望羣犬競走諸人試令目
之之才即應聲曰為是宋鵲為是韓盧為逐李斯東走
為負帝女南徂其序傳又云於路見狗温子昇戲曰為
是宋鵲為是韓盧神儁曰為逐丞相東走為共帝女南
徂一事兩見且序傳是延壽自述其先人不當援他人
之事以附益也
　　宋齊梁三書南史一事互異
南齊書李安民為吳興太守吳興有項羽神䕶郡聽事
太守不得上太守到郡必須祀以軛下牛安民奉佛法
不與神牛著屐上聽事又於聽上八關齋俄而牛死𦵏
廟側今呼為李公牛冡安民卒官世以神為祟按宋書
孔季恭傳為吳興太守先是吳興頻喪太守云項羽神
為卞山王居郡聽事二千石至常避之季㳟居聽事竟
無害也梁書蕭㻠傳遷吳興太守郡有項羽廟土民名
為憤王甚有靈騐遂於郡聽事安施牀幕為神座公私
請禱前後二千石皆於廳拜祠而避居他室㻠至徙神
還廟處之不疑(南史云㻠至著屐登聽事聞室中有叱/聲㻠厲色曰生不能與漢祖爭中原死)
(據此聽事何也/因遷之於廟)又禁殺牛解祀以脯代肉此似一事而
作史者一以為遭祟一以為厭邪立論不同如此又南
齊書蕭惠基傳惠基弟惠休自吳興太守徴為右僕射
吳興郡項羽神舊酷烈世人云惠休事神謹故得美遷
(南史/同)南史蕭猷(本作/淵猷)傳為吳興郡守與楚王廟神交飲
至一斛每酹祀盡歡極醉神影亦有酒色所禱必從後
為益州刺史值齊茍兒反攻城兵糧俱盡乃遙禱請救
有田老逢數百騎如風言吳興楚王來救臨汝侯是日
猷大破茍兒則又以為獲祐益不可信矣又南史蕭惠
明傳㤗始初為吳興太守郡界有卞山下有項羽廟相
承云羽多居郡聽事前後太守不敢上惠明謂綱紀曰
孔季恭嘗為此郡未聞有災遂盛設筵榻接賓數日見
一人長丈餘張弓挾矢向惠明既而不見因發背旬日
而卒此又與李安民相類而小變其説(按宋書惠明/傳無此事)
　　舊唐書
舊唐書雖頗渉繁蕪然事蹟明白首尾該贍亦自可觀
其中唐臨傳今上字再見徐有功澤王上金傳今上字
各一見皆謂𤣥宗盖沿故帙而未正者也懿宗紀咸通
十三年十二月李國昌小男克用殺雲中防禦使段文
楚據雲州自稱防禦留後則既直書其叛亂之罪而哀
帝紀末云中興之初王處直傳稱莊宗王鎔鄭從讜劉
鄴張濬傳各有中興之語自相矛盾按此書纂於劉昫
後唐末帝清泰中為丞相監修國史至晉少帝開運二
年其書始成(册府元龜言户部侍郎張招逺起居郎賈/緯秘書少監趙熙吏部郎中鄭受益左司)
(員外郎李為光等修上其賜繒綵銀器并及前/朝劉昫  當時避晉髙祖嫌名或謂之李氏書)朝代遷
流簡牘浩富不暇徧詳而並存之後之讀者可以觀世
變矣
楊朝晟一人作兩傳一見七十二卷一見九十四卷
　　新唐書
舊唐書高宗紀乾封元年春正月戊辰朔上祀昊天上
帝于泰山以髙祖太宗配饗己巳升山行封禪之禮庚
午禪于社首是以朔日祭天于山下明日登封又明日
禪社首次序甚明新書改云正月戊辰封于㤗山庚午
禪于社首是以祭天封山二事併為一事而繫於戊辰
之日文雖簡而事不核矣
天后紀光宅元年四月癸酉遷廬陵王于房州丁丑又
遷于均州埀拱元年三月丙辰遷廬陵王于房州中宗
紀嗣聖元年(是年九月/改光宅)正月廢居于均州又遷于房州
按舊書嗣聖元年二月戊午廢皇帝為廬陵王幽于别
所四月丁丑遷廬陵王于均州垂拱元年三月遷廬陵
王于房州中宗紀亦同而以四月為五月然無先遷房
州一節疑舊史得之歐公盖博採而誤
代宗紀上書四月丁卯幽皇后于别殿下書六月辛亥
追廢皇后張氏曰追廢則張后之見殺明矣而不書其
死亦為漏畧
文宗紀太和九年十一月壬戌李訓及河東節度使王
璠邠寧節度使郭行餘御史中丞李孝本京兆少尹羅
立言謀誅中官不克訓奔于鳯翔下云左神䇿軍中尉
仇士良殺王涯賈餗舒元輿李孝本羅立言王璠郭行
餘而獨於李訓不言其死況訓乃走入終南山未至鳯
翔亦為未當藝文志蕭方三十國春秋三十卷當作蕭
方等乃梁元帝世子名方等(侯鯖録曰方等/者即周徧義)
新唐書志歐陽永叔所作頗有裁斷文亦明逹而列傳
出宋子京之手則簡而不明二手髙下􁀩為不侔矣如
太宗長孫后傳安業(后異/母兄)之罪萬死無赦然不慈于妾
天下知之(舊/書)改曰安業罪死無赦然向遇妾不以慈戸
知之意雖不異而戸知之三字殊不成文又如徳宗王
后傳詔曰祭筵不可用假花果欲祭者從之(舊/書)改曰有
詔祭物無用寓欲祭聽之不過省舊書四字然非注不
可解也
史家之文例無重出若不得已而重出則當斟酌彼此
有詳有畧斯謂之簡如崔沔駮太常議加宗廟籩豆其
文兩載於本傳及韋縚傳多至二三百言又如來濟與
髙智周郝處俊孫處約四人言志及濟領吏部遂以處
約為通事舍人兩見於本傳及髙智周傳而石仲覽一
人一以為宣城一以為江都此而忽之則亦不得謂之
能簡矣(此二事已見於新唐/書紏繆今仍録之)
楊瑒傳言有司帖試明經不質大義乃取年頭月日孤
經絶句帖試之法用紙帖其上下文止留中間一二句
困人以難記年頭如元年二年之類月日如十有二月
乙卯之類如此則習春秋者益少矣故請帖平文今改
曰年頭月尾屬對雖工而義不通矣
嚴武傳為成都尹劍南節度使房琯以故宰相為廵内
刺史武慢倨不為禮最厚杜甫然欲殺甫數矣李白作
蜀道難者乃為房與杜危之也此宋人穿鑿之論(此説/又見)
(韋臯傳盖因陸暢之/蜀道易而造為之耳)李白蜀道難之作當在開元天寶
間時人共言錦城之樂而不知畏塗之險異地之虞即
事成篇别無寓意及𤣥宗西幸升為南京則又為詩曰
誰道君王行路難六龍西幸萬人歡地轉錦江成渭水
天㢠廻玉壘作長安一人之作前後不同如此亦時為之
矣
張孝忠傳孝忠魁偉長六尺李晟傳長六尺古人以六
尺為短今以六尺為長於他書未見(馬燧楊收傳並云/長六尺二寸髙力)
(士傳長六/尺五寸)
舊書段秀實傳隂説大將劉海賓何明禮姚令言判官
岐靈岳同謀殺泚以兵迎乘輿三人者皆秀實夙所奨
遇此謂姚令言之判官岐靈岳與海賓明禮為三人耳
按文姚令言上當少一及字新書遂謂結劉海賓姚令
言都虞候何明禮欲圖泚此三人者皆秀實素所厚而
下文方云大吏岐靈岳令言賊也安有肯同秀實之謀
者哉
舊唐書髙仙芝封常清二傳並云四鎮節度使夫蒙靈
詧而李嗣業段秀實二傳則云安西節度使馬靈詧劉
全諒傳則云安東副都䕶保定軍使馬靈詧按王維集
有送不蒙都䕶詩注不蒙蕃官姓也古不字有夫音(如/詩)
(鄂不/韡韡)不蒙當即夫蒙然未知其何以又為馬也新書因
之兩姓並見而突厥傳則云安西節度使夫蒙靈詧
馬總傳李師道平析鄆曹濮等為一道除總節度賜號
天平軍長慶初劉總上幽鎮地詔總徙天平而召總還
將大用之㑹總卒穆宗以鄆人附賴總復詔還鎮上云
詔總徙天平劉總也下云召總還馬總也又云㑹總卒
劉總也又云鄆人附賴總馬總也此於人之主賓字之
繁省皆有所不當當云詔徙天平而去總字其下則云
㑹劉總卒於文無加而義明矣
舊唐書皇甫鎛傳附柳泌事云泌繫京兆府獄吏叱之
曰何苦作此虛矯泌曰吾本無心是李道古敎我且云
壽四百嵗府吏防虞周密恐其隱化及解衣就誅一無
變異語雖煩而叙事則明新書但云皆道古敎我解衣
即刑卒無它異去其中間語則它異二字何所本邪
曹確傳太宗著令文武官六百四十三按百官志太宗
省内外官定制為七百三十員
舊唐書鄭綮傳昭宗謂有蘊蓄就常奏班簿側注云鄭
綮可禮部侍郎平章事中書胥吏詣其家參謁綮笑曰
諸君大誤使天下人皆不識字宰相不及鄭五也胥吏
曰出自聖㫖特恩來日制下綮抗其手曰萬一如此笑
殺他人明日果制下新書改曰俄聞制詔下歎曰萬一
然笑殺天下人制已下矣何萬一之有
禮樂志貞觀二十一年詔左丘明卜子夏公羊髙榖梁
赤伏勝髙堂生戴聖毛萇孔安國劉向鄭衆賈逵杜子
春馬融盧植鄭康成服䖍何休王肅王弼杜預范寗二
十二人配享儒學傳復出此文而闕賈逵作二十一人
林藴傳泉州莆田人父披以臨汀多山鬼滛祀民厭苦
之撰無鬼論刺史樊晃奏署臨汀令此當是署令在前
作論在後而倒其文
凡吳氏紏謬所已及者不更論
昔人謂宋子京不喜對偶之文其作史有唐一代遂無
一篇詔令如徳宗興元之詔不録於書徐賢妃諫太宗
疏狄仁傑諫武后營大像疏僅寥寥數言而韓愈平淮
西碑則全載之夫史以記事詔疏俱國事之大反不如
碑頌乎栁宗元貞符乃希恩餙罪之文與相如之封禪
頌異矣載之尤為無識
　　宋史
宋史言朝廷與金約滅遼止求石晉賂契丹故地而不
思營平灤三州非晉賂乃劉仁㳟獻契丹以求援者既
而王黼悔欲併得之遣趙良嗣徃請之再三金人不與
此史家之誤按通鑑初幽州北七百里有渝關下有渝
水通海自關東北循海有道道狹處纔數尺旁皆亂山
高峻不可越北至進牛口舊置八防禦軍募土兵守之
田租皆供軍食不入於薊幽州嵗致繒纊以供戰士衣
每嵗早獲清野堅壁以待契丹契丹至輙閉壁不戰俟
其去選驍勇據隘􁦾之契丹常失利走土兵皆自為田
園力戰有功則賜勲加賞由是契丹不敢輕入宼及周
徳威為盧龍節度使恃勇不脩邉備遂失渝關之險契
丹每芻牧於營平之間又按遼史太祖天贊二年正月
丙申大元帥耀庫濟克平州獲刺史趙思温禆將張崇二
月如平州甲子以平州盧龍軍置節度使遼之天贊二
年乃後唐莊宗同光元年是營平二州契丹自以兵力
取之於唐而不於劉仁恭又非賂以求援也若灤本平
州之地遼太祖以俘户置灤州當劉仁恭時尚未有此
州尤為無據遼史于灤州下云石晉割地在平州之境
亦誤也金史張覺傳云平州自入契丹别為一軍執弗
與
　　阿魯圖進宋史表
元阿嚕圖進宋史表曰厥後瀛國歸朝吉王航海齊亡
而訪王蠋乃存秉節之臣楚滅而諭魯公堪矜守禮之
國金史忠義傳序曰聖元詔修遼金宋史史臣議凡例
前代之臣忠於所事者請書之無諱朝廷從之此皆宋
世以來尊經儒重節義之效其時之人心風俗猶有三
代直道之遺不獨元主之賢明也宋人謂五代史不為
韓通立傳猶是第二等文字
齊武帝使太子家令沈約撰宋書疑立袁粲傳審之於
帝帝曰袁粲自是宋室忠臣
　　遼史
宋史富弼傳言使契丹争獻納二字聲色俱厲契丹主
知不可奪乃曰吾當自遣人議之復使劉六符來弼歸
奏曰臣以死拒之彼氣折矣可勿許也朝廷竟以納字
與之遼史興宗紀亦云感富弼之言和議始定而劉六
符傳則曰宋遣使增嵗幣以易十縣六符與耶律仁先
使宋定進貢名宋難之六符曰本朝兵强將勇人人願
從事於宋若恣其俘獲以飽所欲與進貢字孰多况大
兵駐燕萬一南進何以禦之顧小節忘大患悔將何及
宋乃從之嵗幣稱貢耶律仁先傳亦同二史並托克托監
修而不同如此六符傳似本其家誌狀與其祖景同為
一傳而有重文
　　金史
金史雖置局纂修多人而大抵出劉祁元好問二君之
筆祁字京叔渾源人著歸潛志好問字裕之秀容人著
壬辰雜編元人取之以成金史見文藝傳及完顏納紳
傳其書亦頗可觀然其中多重見而涉於繁者孔毅父
雜説謂自昔史書兩人一事必曰語在某人傳晉書載
王隱諫祖約奕棋一段當傳俱出此為文繁矣正同此
病
海陵諸子傳贊當引楚靈王曰余殺人子多矣能無及
此乎(昭公十/三年)而反引荀首言不以人子吾子亦可得乎
似為失當
幽蘭之縊承麟諡之曰哀宗(本/紀)息州行省諡之曰昭宗
(完顔羅/索傳)史從哀宗為定而食貨志末及百官志復有義
宗之稱不著何人所上(元史列傳中/並稱金義宗)
金與元連兵二十餘年書中雖稱大元而内外之㫖截
然不移是金人之作非元人之作此其所以為善
承麟即位不過一二日而史猶稱之為末帝(白撒/傳)其與
宋之二王削其帝號者絶異故知非一人之筆矣
　　元史
元史列傳八卷蘇布特九巻蘇布特一人作兩傳十八
卷諤勒哲圖十九卷諤勒哲巴圖亦二人作兩傳盖其成書
不出于一人之手宋濓序云洪武元年十二月詔脩元
史臣濓臣禕總裁二年二月丙寅開局八月癸酉書成
紀三十七卷志五十三卷表六卷傳六十三卷順帝時
無實錄可徴因未得為完書上復詔儀曹遣使行天下
其渉于史事者令郡縣上之三年二月乙丑開局七月
丁亥書成紀十卷志五卷表二卷傳三十六卷凡前書
有所未備頗補完之總裁仍濓禕二臣而纂錄之士獨
趙壎終始其事然則元史之成雖不出于一時一人而
宋王二公與趙君亦難免于疏忽之咎矣昔宋吳縝言
方新書來上之初若朝廷付之有司委官覆定使詰難
紏駮審定刋修然後下朝臣博議可否如此則初修者
必不敢滅裂審覆者亦不敢依違庶乎得為完書可以
傳乆乃厯代修史之臣皆務茍完右文之君亦多倦覽
未有能行其説者也洪武中嘗命解縉修正元史舛誤
其書留中不傳
世祖紀中統三年二月以興松雲三州隸上都四年五
月陞上都路望雲縣為雲州松山縣為松州是三年尚
未陞州預書為州者誤
本紀有脱漏月者列傳有重書年者
天文志既載月五星凌犯而本紀復詳書之不免重出
志末云餘見本紀亦非體
諸志皆案牘之文並無鎔范如河渠志言耿參政阿里
尚書祭祀志言田司徒郝參政皆案牘中之稱謂也
張楨傳有復庫庫特穆爾書曰江左日思薦食上國此
謂明太祖也晉陳壽上諸葛孔明集表曰伏惟陛下逺
蹤古聖蕩然無忌故雖敵國誹謗之言咸肆其辭而無
所革諱所以明大通之道也於此書見之矣
舒穆嚕冝孫傳上言大明兵下言朝廷朝廷謂元也其辭
明白如此
順帝紀大明兵取太平路大明兵取集慶路其時國號
未為大明曰大明者史臣追書之也古人記事之文有
不得不然者類如此
　　通鑑
呂東萊大事記曰史記商君本傳云不告姦者腰斬告
姦者與斬敵首同賞匿姦者與降敵同罸通鑑削不告
姦者一句而以匿姦之罪為不告姦之罪本傳又云民
有二男以上不分異者倍其賦通鑑削之本傳又云名
田宅臣妾者以家次通鑑削以家次三字皆當以本傳
為正(以家次者如漢賜夏/侯嬰北第第一之類)
孟子以伐燕為宣王事與史記不同通鑑以威王宣王
之卒各移下十年以合孟子之書今按史記湣王元年
為周顯王之四十六年嵗在著雍閹茂又八年燕王噲
讓國于相子之又二年齊破燕殺王噲又二年燕人立
太子平則已為湣王之十二年而孟子書吾甚慙于孟
子尚是宣王何不以宣王之卒移下十二三年則以孟
子之書無不皆合而但拘於十年之成數邪
史記萬石君列傳慶嘗為太僕御出上問車中㡬馬慶
以䇿數馬畢舉手曰六馬慶於諸子中最為簡易矣然
猶如此太史公之意謂慶雖簡易而猶敬謹不敢率爾
即對其言簡易正以起下文之意也通鑑去然猶如此
一句殊失本指
通鑑漢武帝元光六年以衛尉韓安國為材官將軍屯
漁陽元朔元年匈奴二萬騎入漢殺遼西太守畧二千
餘人圍韓安國壁又入漁陽鴈門各殺畧千餘人夫曰
圍韓安國壁其為漁陽可知而云又入漁陽則疏矣攷
史記匈奴傳本文則云敗漁陽太守軍千餘人圍漢將
軍安國安國時千餘騎亦且盡㑹燕救至匈奴引去其
文精密如此通鑑改之不當
漢書宣帝紀五鳯二年春三月行幸雍祠五畤通鑑改
之曰春正月上幸甘泉郊㤗畤攷異引宣紀云三月行
幸甘泉而宣紀本無此文不知温公何所據
光武自隴蜀平後非警急未嘗復言軍旅皇太子嘗問
軍旅之事帝曰昔衛靈公問陳孔子不對此非爾所及
據後漢書本文皇太子即明帝也通鑑乃書於建武十
三年則東海王疆尚為太子亦為未允
唐徳宗貞元二年李泌奏自集津至三門鑿山門車道
十八里以避底柱之險按舊唐書李泌傳並無此事而
食貨志曰開元二十二年八月𤣥宗從京兆尹裴耀卿
之言置河隂縣及河隂倉(在今汜/水縣)河清縣柏崖倉(在今/孟津)
(縣/)三門東集津倉三門西鹽倉(並在今/平陸縣)開三門北山十
八里以避湍險自江淮而泝鴻溝悉納河隂倉自河隂
送納含嘉倉(六典東都/有含嘉倉)又送納太原倉(計太原倉雖屬/陜州當在河北)
謂之北運自太原倉浮于渭以實京師凡三年運七百
萬石省陸運之傭四十萬貫又云開元二十九年陜郡
太守李齊物鑿三門山以通運闢三門巔輸(疑當/作踰)巖險
之地俾負索引艦昇於安流自齊物始也天寶三載韋
堅代蕭炅以滻水作廣運潭於望春樓之東而藏舟焉
是則北運始於耀卿尚陸行十八里河運始於齊物則
直達於長安也下距貞元四十五年無縁有李泌復鑿
三門之事
　　通鑑不載文人
李因篤語予通鑑不載文人如屈原之為人太史公贊
之謂與日月爭光而不得書於通鑑杜子美若非出師
未㨗一詩為王叔文所吟則姓名亦不登於簡牘矣予
答之曰此書本以資治何暇録及文人昔唐丁居晦為
翰林學士文宗於麟徳殿召對因面授御史中丞翼日
制下帝謂宰臣曰居晦作得此官朕曽以時諺謂杜甫
李白輩為四絶問居晦居晦曰此非君上要知之事嘗
以此記得居晦今所以擢為中丞(册府/元龜)如君之言其識
見殆出文宗下矣
　
　
　
　
　
　
　
　
　
　
　日知録卷二十六
欽定四庫全書
　日知録卷二十七　　　崑山　顧炎武　撰
　　漢人註經
左氏解經多不得聖人之意元凱注傳必曲為之疏通
殆非也鄭康成則不然其於二禮之經及子夏之傳徃
徃駮正如周禮職方氏荆州其浸潁湛註云潁水出陽
城宜屬豫州在此非也豫州其浸波溠註云春秋傳曰
除道梁溠營軍臨隨則溠宜屬荆州在此非也儀禮喪
服篇唯子不報傳曰女子子適人者為其父母期故言
不報也註云唯子不報男女同不報爾傳以為主謂女
子子似失之矣女子子為祖父母傳曰何以期也不敢
降其祖也註云經似在室傳似巳嫁公妾以及士妾為
其父母傳曰何以期也妾不得體君得為其父母遂也
註云然則女君有以尊降其父母者與春秋之義雖為
天王后猶曰吾季姜是言子尊不加於父母此傳似誤
矣士虞禮篇用尹祭註云尹祭脯也大夫士祭無云脯
者今不言牲號而云尹祭亦記者誤矣於禮記則尤多
置駮如檀弓篇齊榖王姬之喪魯莊公為之大功註云
當為舅之妻非外祖母也外祖母又小功也季子皐葬
其妻犯人之禾註云恃寵虐民非也叔仲衍請繐衰而
環絰註云弔服之絰服其舅非月令篇孟夏之月行賞
封諸侯註云祭統曰古者於禘也發爵賜服順陽義也
於嘗也出田邑發秋政順陰義也今此行賞可也而封
諸侯則違於古封諸侯出土地之事於時未可似失之
斷薄刑決小罪註云祭統曰草艾則墨謂立秋後也刑
無輕於墨者今以純陽之月斷刑決罪與毋有壞墮自
相違似非季夏之月命漁師伐蛟取鼉登龜取黿註云
四者甲類秋乃堅成周禮曰秋獻龜魚又曰凡取龜用
秋時是夏之秋也作月令者以為此秋據周之時也周
之八月夏之六月因書於此似誤也孟秋之月毋以封
諸侯立大官毋以割地行大使出大幣註云古者於嘗
出田邑此其嘗並秋而禁封諸侯割地失其義郊特牲
篇季春出火註云言祭社則此是仲春之禮也仲春以
火田田止弊火然後獻禽至季春火出而民乃用火今
云季春出火乃牧誓社記者誤也郊之用辛也周之始
郊日以至註云言日以周郊天之月而至陽氣新用事
順之而用辛日此説非也郊天之月而日至魯禮也三
王之郊一用夏正魯以無冬至祭天於圓丘之事是以
建子之月郊天示先有事也尸陳也註云尸或詁為主
此尸神象當從主訓之言陳非也明堂位篇夏后氏尚
明水殷尚醴周尚酒註云此皆其時之用耳言尚非君
臣未嘗相弑也禮樂刑法政俗未嘗相變也註云春秋
時魯三君弑又士之有誄由莊公始婦人髽而弔始於
臺駘云君臣未嘗相弑政俗未嘗相變亦近誣矣襍記
下或曰主之而附於夫之黨註云妻之黨自主之非也
圭子男五寸註云子男執璧作此賛者失之矣此其所
駮雖不盡當視杜氏之專阿傳文則不同矣經註之中
可謂卓然者乎
論語子見南子註孔安國曰行道既非婦人之事而弟
子不説與之呪誓義可疑焉此亦漢人疑經而不敢强
通者也
宋黄震言杜預註左氏獨主左氏何休註公羊獨主公
羊惟范寗不私於榖梁而公言三家之失如曰左氏以
鬻拳兵諫為愛君是人主可得而脅也以文公納幣為
用禮是居喪可得而昬也榖梁以衛輒拒父為尊祖是
為子可得而叛也不納子糾為内惡是仇讐可得而容
也公羊以祭仲廢君為行權是神器可得而闚也妾母
稱夫人為合正是嫡庶可得而齊也又曰左氏艷而富
其失也誣榖梁清而婉其失也短公羊辨而裁其失也
俗今考集解中糾傳文者得六事莊九年公伐齊納糾
傳當可納而不納齊變而後伐故乾時之戰不諱敗惡
内也解曰讐者無時而可與通縱納之遲晚又不能全
保讐子何足以惡内乎然則乾時之戰不諱敗齊人取
子糾殺之皆不迃其文正書其事内之大惡不待貶絶
居然顯矣惡内之言傳或失之僖元年公子友帥師敗
莒師于麗獲莒挐傳公子友謂莒挐曰吾二人不相説
士卒何罪屏左右而相搏解曰江熈曰經書敗莒師而
傳云二人相搏則師不戰何以得敗理自不通也子所
愼三戰居其一季友令徳之人豈當舎三軍之整佻身
獨鬬潜刃相害以決勝負者哉此又事之不然傳或失
之僖十四年季姬及繒子遇于防使繒子來朝傳遇者
同謀也解曰魯女無故逺會諸侯遂得淫通此又事之
不然左傳曰繒季姬來寧公怒之以繒子不朝遇于防
而使來朝此近合人情襄十一年作三軍傳古者天子
六師諸侯一軍作三軍非正也解曰周禮司馬法王六
軍大國三軍次國二軍小國一軍總云諸侯一軍又非
制也昭十一年楚子䖍誘蔡侯般殺之于申傳夷狄之
君誘中國之君而殺之故謹而名之也解曰蔡侯般弑
父之賊此人倫之所不容王誅之所必加禮凡在官者
殺無赦豈得惡楚子殺般乎若謂夷狄之君不得行禮
於中國者理既不通事又不然宣十一年楚人殺陳夏
徵舒不言入傳曰明楚之討有罪也似若上下違反不
兩立之説哀二年晉趙鞅帥師納衛世子蒯瞶于戚傳
納者内弗受也何用弗受也以輒不受也以輒不受父
之命受之王父也信父而辭王父則是不尊王父也其
弗受以尊王父也解曰江熙曰齊景公廢世子世子還
國書簒若靈公廢蒯瞶立輒則蒯瞶不得復稱曩日世
子也稱蒯瞶為世子則靈公不命輒審矣此矛楯之喻
也然則從王父之言傳似失矣經云納衛世子鄭世子
忽復歸于鄭稱世子明正也明正則拒之者非邪以上
皆糾正傳文之失
宋吳元美作吳縝新唐書糾謬序曰唐人稱杜征南顔
祕書為左丘明班孟堅忠臣(顔師古/本傳)今觀其推廣發明
二子信有功矣至班左語意乖戾處徃徃曲為説以會
附之安在其為忠也今吳君於歐宋大手筆乃能糾謬
纂誤力禆前闕殆晏子所謂獻可替否和而不同者此
其忠何如哉然則唐人之論忠也陋矣可謂卓識之言
　　註疏中引書之誤
爾雅釋山多草木岵無草木峐(疏峐當/作屺)石戴土謂之崔
嵬土戴石為砠毛傳引之互相反鄭康成箋詩采蘩引
少牢饋食禮主婦被禓誤作禮記皇矣引左傳鄭公子
突使勇而無剛者嘗冦而速去之晉士會若使輕者肆
焉其可誤合為一事註周禮大司徒引左傳成二年先
王疆理諸侯誤作吾子疆理天下引詩錫之山川土田
附庸誤作土地射人引射義明乎其節之志以不失其
事則功成而徳行立誤作樂記縣士引左傳韓㐮為公
族大夫誤作韓須註禮記月令引夏小正八月丹鳥羞
白鳥誤作九月引詩稱彼兕觥萬夀無疆誤作受福無
疆范武子解榖梁傳莊十八年引玉藻天子𤣥冕而朝
日於東門之外誤作王制郭景純註爾雅引孟子止或
尼之誤作行或尼之引易鞏用黄牛之革固志也誤以
革遯二爻合為一傳韋昭國語註公父文伯母賦緑衣
之三章誤引四章高誘淮南子註引詩鼉鼓逄逄誤作
鼉鼓洋洋孔穎達左傳文十八年正義引孟子栁下惠
聖之和者也誤作伊尹聖人之和者也蘓賦書傳伊訓
引孟子從流下而忘反謂之流誤作從流上而忘反謂
之游朱震易傳井大象引詩維此哲人謂我劬勞誤作
知我者謂我劬勞趙汝楳易輯聞蹇大象引孟子我必
不仁我必無禮誤作我必不仁不義朱元晦中庸章句
引詩后稷之孫實維大王居岐之陽實始翦商誤作至
于大王詩集傳閔予小子引楚辭三公穆穆登䧏堂只
誤作三公揖讓
朱子註論語夏曰瑚商曰璉此仍古註之誤記曰夏后
氏之四璉殷之六瑚是夏曰璉商曰瑚也享禮註引發
氣滿容今儀禮文作發氣焉盈容漢人避惠帝諱盈之
字曰滿此當改而不改也
孟子有為神農之言註史遷所謂農家者流也仁山金
氏曰太史公六家同異無農家班固藝文志分九流始
有農家者流集註偶誤未及改
楊用修言朱子周易本義引韓非子參之以比物伍之
以合虛誤以合虚為合參原其故乃自荀子註中引來
不自韓非子采出也按伍所以合參安得謂之合虚乃
今韓非子本誤
　　姓氏之誤
榖梁傳隱九年天王使南季來聘南氏姓也季字也南
非姓姓字衍文桓二年及其大夫孔父孔氏父字諡也
父非諡諡字衍文
詩白華箋褒似褒人所入之女姒其字也字當作姓此
康成之誤孔氏曰褒國姒姓言姒其字者婦人因姓為
字也乃是曲為之解耳
朱子註論語孟子如太公姜姓吕氏名尚其别姓氏甚
明至子夏孔子弟子姓卜名商子禽姓陳名亢子貢姓
端木名賜子文姓鬬名榖於菟之類皆以氏為姓齊宣
王姓田氏名辟疆則併姓氏而為一矣豈承昔人之誤而
未之正與(宋自夾漈鄭氏始著氏族畧以前人多未講/此故博古圖言州吁姓州而徽宗欲倣周人)
(王姬之號故公/主謂之帝姬也)
　　左傳註
隱五年使曼伯與子元潜軍軍其後按子元疑即厲公
之字昭十一年申無宇之言曰鄭莊公城櫟而寘子元
焉使昭公不立杜以為别是一人厲公因之以殺曼伯
而取櫟非也蓋莊公在時即以櫟為子元之邑如重耳
之蒲夷吾之屈故厲公於出奔之後取之特易而曼伯
則為昭公守櫟者也九年公子突請為三覆以敗戎桓
五年子元請為二拒以敗王師固即厲公一人而或稱
名或稱字耳合三事觀之可以知厲公之才略而又資
之以巖邑能無簒國乎
十一年立桓公而討寪氏有死者言非有名位之人蓋
㣲者爾如司馬昭族成濟之類解曰欲以弑君之罪加
寪氏而復不能正法誅之非也
桓二年孔父嘉為司馬杜氏以孔父名而嘉字非也孔
父字而嘉其名按家語本姓篇曰宋湣公熙生弗父何
何生宋父周周生世子勝勝生正考父考父生孔父嘉
其後以孔為氏然則仲尼氏孔正以王父之字而楚成
嘉鄭公子嘉皆字子孔亦其證也(説文孔乆乙乆子乙/至而得子嘉美之也)
(古人名嘉/字子孔)鄭康成註士喪禮曰某甫字也若言山甫孔
甫(甫父/通)是亦以孔父為字劉原父以為己名其君於上
則不得字其臣於下竊意春秋諸侯卒必書名而大夫
則命卿稱字無生卒之别(劉原父亦云大夫再/命稱名三命稱字)亦未嘗
以名字為尊卑之分桓十一年鄭伯寤生卒葬鄭莊公
宋人執鄭祭仲(杜氏以仲為名而/足字亦拘於例也)十七年蔡侯封人卒
蔡季自陳歸于蔡名其君於上字其臣於下也昭二十
二年劉子單子以王猛居於皇劉子單子以王猛入於
王城二十三年尹氏立王子朝二十六年尹氏召伯毛
伯以王子朝奔楚爵其臣於上名其君於下也然則孔
父當亦其字而學者之疑可以渙然釋矣
君之名變也命卿之書字常也重王命亦所以尊君也
其弟以千畝之戰生解曰西河界休縣南有地名千畝
非也穆侯時晉境不得至介休按史記趙世家周宣王
伐戎及千畝戰正義曰括地志云千畝原在晉州岳陽
縣北九十里
五年蔡人衛人陳人從王伐鄭解曰王師敗不書不以
告非也王師敗不書不可書也為尊者諱
六年不以國解曰國君之子不自以本國為名焉有君
之子而自名其國者乎謂以列國為名若定公名宋哀
公名蔣
八年楚人上左君必左無與王遇解曰君楚君也愚謂
君謂隋侯王謂楚王兩軍相對隨之左當楚之右言楚
師左堅右瑕君當在左以攻楚之右師
十三年及齊侯宋公衛侯燕人戰齊師宋師衛師燕師
敗績解曰或稱人或稱師史異辭也愚謂燕獨稱人其
君不在師
莊十二年蕭叔大心解曰叔蕭大夫名按大心當是其
名而叔其字亦非蕭大夫也二十三年蕭叔朝公解曰
蕭附庸國叔名按唐書宰相世系表云宋戴公生子衎
字樂父裔孫大心平南宫長萬有功封于蕭以為附庸
今徐州蕭縣是也其後楚滅蕭
十四年莊公之子猶有八人解莊公子傳惟見四人子
忽子亹子儀並死獨厲公在八人名字記傳無聞按猶
有八人者除此四人之外尚有八人見在也桓十四年
鄭伯使其弟語來盟傳稱其字曰子人亦其一也
二十二年山嶽則配天解曰得太嶽之權則有配天之
大功非也詩曰崧高維嶽駿極于天言天之高大惟山
嶽足以配之
二十五年夏六月辛未朔日有食之鼓用牲于社非常
也惟正月之朔慝未作日有食之於是乎用幣于社伐
鼓于朝周之六月夏之四月所謂正月之朔也然則此
其常也而曰非常者何蓋不鼓于朝而鼓于社不用幣
而用牲此所以謂之非常禮也杜氏不得其説而曰以
長歴推之是年失閏辛未實七月朔非六月也此則咎
在司歴不當責其伐鼓矣又按唯正月之朔以下乃昭
十七年季平子之言今載於此或恐有誤
僖四年昭王南征而不復寡人是問解曰不知其故而
問之非也蓋齊侯以為楚罪而問之然昭王五十一年
南征不復至今惠王二十一年計三百四十七年此則
孔文舉所謂丁零盗蘓武牛羊可并案者也
五年太伯不從不從者謂太伯不在太王之側爾史記
述此文曰太伯虞仲太王之子也太伯亡去是以不嗣
以亡去為不從其義甚明杜氏誤以不從父命為解而
後儒遂傳合魯頌之文謂太王有翦商之志太伯不從
此與秦檜之言莫須有者何以異哉
六年圍新宻鄭所以不時城也實宻而經云新城故傳
釋之以為鄭懼齊而新築城因謂之新城也解曰鄭以
非時興土功故齊桓聲其罪以告諸侯夫罪孰大於逃
盟者而但責其非時興土功不亦細乎且上文固曰以
其逃首止之盟故也則不煩添此一節矣
十五年涉河侯車敗解曰秦伯之軍涉河則晉侯車敗
非也秦師及韓晉尚未出何得言晉侯車敗當是秦伯
之車敗故穆公以為不祥而詰之耳此二句乃事實非
卜人之言若下文所云不敗何待則謂晉敗古人用字
自不相蒙三敗及韓當依正義引劉炫之説是秦伯之
軍三敗
及韓在涉河之後此韓在河東故曰冦深矣史記正義
引括地志云韓原在同州韓城縣西南非也杜氏解但
云韓晉地郤有斟酌
十八年秋師還解曰邢留距衛非也狄强而邢弱邢從
於狄而伐者也言狄師還則邢可知矣其下年衛人伐
邢蓋憚狄之强不敢伐而獨用師于邢也解曰邢不速
退所以獨見伐亦非
二十二年大司馬固諫曰解曰大司馬固莊公之孫公
孫固也非也大司馬即司馬子魚固諫堅辭以諫也隱
三年言召大司馬孔父而屬殤公焉桓二年言孔父嘉
為司馬知大司馬即司馬也文八年上言殺大司馬公
子卬下言司馬握節以死知大司馬即司馬也定十年
公若藐固諫曰知固諫之為堅辭以諫也
二十四年晉侯求之不獲以緜上為之田蓋之推既隱
求之不得未㡬而死故以田禄其子爾楚辭九章云思
久故之親身兮因縞素而哭之明文公在時之推巳死
史記則云聞其入緜上山中於是環緜上山中而封之
以為介推田號曰介山然則受此田者何人乎於義有
所不通矣
三十三年晉人及姜戎敗秦師于殽解曰不同陳故言
及非也及者殊姜戎之辭
文元年於是閏三月非禮也古人以閏為嵗之餘凡置
閏必在十二月之後故曰歸餘於終考經文之書閏月
者皆在嵗末文公六年閏月不告月猶朝于廟哀公五
年閏月葬齊景公是也而左傳成公十七年襄公九年
哀公十五年皆有閏月亦並在嵗末又經傳之文凡閏
不言其月者言閏即嵗之終可知也今魯改厯法置閏
在三月故為非禮漢書律厯志曰魯厯不正以閏餘一
之歳為蔀首是也(孟康曰當以閏盡歳為蔀首今/失正未盡一歳便以為蔀首也)又按
漢書高帝紀後九月師古曰秦之厯法應置閏者總致
之於歳末蓋取左傳所謂歸餘於終之意何以明之據
漢書表及史記漢未改秦厯之前屢書後九月是知厯
法故然
二年陳侯為衛請成於晉執孔達以説此即上文所謂
我辭之者也解謂晉不聽而變計者非
三年雨螽于宋解曰宋人以螽死為得天祐喜而來告
故書夫隕石鷁退非喜而來告也
七年宣子與諸大夫皆患穆嬴且畏偪解曰畏國人以
大義來偪已非也畏穆嬴之偪也以君夫人之尊故
十三年文子賦四月解曰不欲還晉以傳考之但云成
二國不言公復還晉四月之詩當取亂離瘼矣維以告
哀之意爾
宣十二年宵濟亦終夜有聲解曰言其兵衆將不能用
非也言其軍囂無復部伍
成六年韓獻子將新中軍且為僕大夫必言僕大夫者
以君之親臣故獨令之從公而入寢庭也解未及
十六年邲之師荀伯不復從解曰荀林父奔走不復故
道非也謂不復從事于楚
子在君側敗者壹大我不如子子以君免敗者壹大恐
君之不免也我不如子子之才能以君免也解謂軍大
崩為壹大及御與車右不同者非
襄四年有窮由是遂亡解曰浞因羿室不改有窮之號
非也哀元年稱有過澆矣此特承上死于窮門而言以
結所引夏訓之文爾
十年鄭皇耳帥師侵衛楚令也猶云從楚之盟故也解
謂亦兼受楚之勅命者非
十一年政將及子子必不能解謂魯次國而為大國之
制貢賦必重故憂不堪非也言魯國之政將歸於季孫
以一軍之征而供霸國之政令將有所不給則必改作
其後四分公室而季氏擇二蓋亦不得已之計叔孫固
已豫見之矣
十八年塹防門而守之廣里解曰故經書圍非也圍者
圍齊也非圍防門也
二十一年得罪於王之守臣守臣謂晉侯玉藻諸侯之
於天子曰某土之守臣某是也解以為范宣子非
二十三年禮為隣國闕解曰禮諸侯絶期故以隣國責
之非也把孝公晉平公之舅尊同不䧏當服緦麻三月
言隣國之喪且猶徹樂而況於母之兄弟乎
二十八年陳文子謂桓子曰禍將作矣吾其何得對曰
得慶氏之木百車于莊文子曰可愼守也已解曰善其
不志於貨財非也邵國賢曰此陳氏父子為隱語以相
諭也愚謂木者作室之良材莊者國中之要路言將代
之執齊國之權
三十一年我問師故問齊人用師之故解曰魯以師徃
非
昭五年民食于他解曰魯君與民無異謂仰食于三家
非也夫民生於三而君食之今民食於三家而不知有
君是昭公無養民之政可知矣
八年輿嬖袁克殺馬毁玉以葬觧以輿為衆及謂欲以
非禮厚葬哀公皆非也輿嬖嬖大夫也言輿者掌君之
乗車如晉七輿大夫之類馬陳侯所乗玉陳侯所佩殺
馬毁玉不欲使衆人得之
十年棄徳曠宗謂使其宗廟曠而不祀解曰曠空也未
當
十二年子産相鄭伯辭於享請免喪而後聽命禮也子
産能守喪制晉人不奪皆為合禮解但得其一偏
十五年福祚之不登叔父焉在言忘其彛器是福祚之
不登惡在其為叔父乎解以為福祚不在叔父當復在
誰者非
十七年夫子將有異志不君君矣日者人君之表不救
日食是有無君之心解以為安君之災者非
十八年振除火災振如振衣之振猶火之著於衣振之
則去也解以振為棄未當
鄭有他竟望走在晉言鄭有他竟之憂也解謂雖與他
國為竟者非
二十三年先君之力可濟也先君謂周之先王書言昔
我先君文王武王是也解以為劉蚠之父獻公非
二十七年事君如在國當時諸侯出奔其國即别立一
君惟魯不敢故昭公雖在外而意如猶以君禮事之范
鞅所言正為此也解以為書公行告公至謬矣
三十二年越得歳而吳伐之必受其㓙解曰星紀吳越
之分也歳星所在其國有福吳先用兵故反受其殃非
也吳越雖同星紀而所入宿度不同故歳獨在越
定五年卒于房房疑即防字古阝字作􁂅脱其下而為
􁀙字漢仙人唐公􁀙碑可證也漢書汝南郡吳房孟康
曰本房子國而史記項羽紀封陽武為吳防侯字亦作
防
哀六年出萊門而告之故解曰魯郭門也按定九年解
曰萊門陽闗邑門
十一年為王孫氏傳終言之亦猶夫槩王奔楚為堂谿
氏也解曰改姓欲以辟吳禍非
凡邵陸傅三先生之所巳辯者不録
　　考工記註
考工記輪人註鄭司農云揱讀如紛容揱參之揱正義
曰此蓋有文今檢未得今按司馬相如上林賦云紛溶
萷蔘猗柅從風字作萷音蕭(宋玉九辯萷橚槮之可哀/兮形銷鑠而瘀傷張衡西)
(京賦鬱蓊薆薱橚/爽櫹槮即此異文)而上文既建而迤崇於軫四尺註鄭
司農云迤讀為倚移從風之移正義則曰引司馬相如
上林賦(弓人居幹之道菑栗/不迤則弓不發註同)疏其下句亡其上句蓋諸
儒疏義不出一人之手
　　爾雅註
爾雅釋詁篇梏直也古人以覺為梏禮記緇衣引詩有
覺徳行作有梏徳行註未引
釋言篇郵過也註道路所經過是以為郵傳之郵恐非
古人以尤為郵詩賓之初筵是曰既醉不知其郵禮記
王制郵罰麗于事國語夫郵而效之郵又甚焉家語芾
而麛裘投之無郵漢書成帝紀天著變異以顯朕郵五
行志后妾當有失節之郵賈誼傳般紛紛其離此郵兮
亦夫子之故也谷永傳封氣悖亂咎徵著郵外戚傳班
倢伃賦猶被覆載之厚徳兮不廢捐於罪郵叙傳譏苑
扞偃正諫舉郵皆是過失之義列子魯之君子迷之郵
者則又以為過甚之義(文選盧諶贈劉琨詩春同尤良/用乏驥騄李善引杜氏左傳註)
(郵無恤王良也/尤與郵古字通)
　　國語註
國語之言高高下下者二周太子晉諫靈王曰四岳佐
禹高髙下下疏川道滯鍾水豐物謂不墮高不堙卑順
其自然之性也申胥諫吳王曰高高下下以罷民於姑
蘓謂臺益增而高池益浚而深以竭民之力也語同而
意則異
昔在有虞有崇伯鯀據下文堯用殛之於羽山當言有
唐而曰有虞者以其事載於虞書
至于𤣥月王召范蠡而問焉(爾雅釋天/九月為𤣥)註云魯哀公十
六年九月非也當云魯哀公十六年十一月夏之九月
　　楚辭註
九章惜徃日寧溘死而流亡兮恐禍殃之有再註謂罪
及父母與親屬者非也蓋懷王以不聽屈原而召秦禍
今頃襄王復聽上官大夫之譛而遷之江南一身不足
惜其如社稷何史記所云楚日以削數十年竟為秦所
滅即原所謂禍殃之有再者也
大招青春受謝註以謝為去未明按古人讀謝為序儀
禮鄉射禮豫則鈎楹内註豫讀如成周宣榭之榭周禮
作序孟子序者射也謂四時之序終則有始而春受之
爾
九思思丁文兮聖明哲哀平差兮迷謬愚吕傅舉兮殷
周興忌噽專兮郢吳虛此援古賢不肖君臣各二丁謂
商宗武丁舉傅説者也註以丁為當非
　　荀子註
荀子案角鹿埵隴種東籠而退耳註云其義未詳蓋皆
摧敗披靡之貌(新序第七卷亦/言隴種而退)今考之舊唐書竇軌傳
高祖謂軌曰公之入蜀車騎驃騎從者二十人為公所
斬畧盡我隴種車騎未足給公北史李穆傳芒山之戰
周文帝馬中流矢驚逸墜地穆下馬以䇿擊周文背罵曰
籠凍軍士爾曹主何在爾獨住此蓋周隋時人尚有此
語
　　淮南子註
淮南子詮言訓羿死於桃棓註云棓大杖以桃木為之
以擊殺羿自是以來鬼畏桃也説山訓羿死桃部不給
射註云桃棓地名按部即棓字一人註書而前後不同
若此
　　史記註
秦始皇紀五百石以下不臨遷勿奪爵五百石以下秩
卑任淺故但遷而不奪爵其六百石以上之不臨者亦
遷而不奪爵也史文簡古兼二事為一條
山鬼固不過知一歳事也其時已秋歳將盡矣今年不
驗則不驗矣山鬼豈能知來年之事哉退言曰祖龍者
人之先也謂稱祖乃亡者之辭無與我也皆惡言死之
意
始皇崩於沙邱乃又從井陘抵九原(今大同/邊外)然後從直
道以至咸陽囘繞三四千里而歸者蓋始皇先使蒙恬
通道自九原抵甘泉塹山堙谷千八百里若徑歸咸陽
不果行游恐人疑揣故載輼輬而北行但欲以欺天下
雖君父之尸臭腐車中而不顧亦殘忍無人心之極矣
項羽紀搏牛之蝱不可以破蟣蝨言蝱之大者能搏牛
而不能破蝨喻鉅鹿城小而堅秦不能卒破
鴻門之會沛公但稱羽為將軍而樊噲則稱大王其時
羽未王也張良曰誰為大王畫此計者其時沛公亦未
王也此皆臣下尊奉之辭史家因而書之今百世之下
辭氣宛然如見又如黄歇上秦昭王書先帝文王武王
其時秦亦未帝必以書法裁之此不達古今者矣
背闗懷楚謂舎關中形勝之地而都彭城如師古之解
乃背約非背關也
古人謂倍為二(孟子卿禄/二大夫)秦得百二言百倍也齊得十
二言十倍也
孝文紀天下人民未有嗛志與樂毅傳先王以為慊於
志同皆厭足之意荀子惆然不慊又曰由俗謂之道盡
嗛也又曰嚮萬物之美而不能嗛也又曰不自嗛其行
者言濫過戰國䇿齊桓公夜半不嗛又曰膳㗖之嗛於
口並是慊字而誤從口大學此之謂自謙亦慊字而誤
從言吕氏春秋茍可以傔劑貌辨者吾無辭為也亦慊
字而誤從人
三年復晉陽中都民三歳正義曰晉陽故城在汾州平
遙縣西南此當言中都故城在汾州平遙縣西南言晉
陽誤也然此註已見卷首中都下
文帝前后死竇氏妾也諸侯皆同姓謂無甥舅之國可
娶索隱解非(漢書無/此句)
十一月晦日有食之漢書多有食晦者蓋署朔參差之
失其云十二月望日又食此當作月耳
民或祝詛上以相約結而後相謾謂先共祝詛己而欺
負乃相告言也故詔令若此者勿聽治註並非
孝武紀其後三年有司言元宜以天瑞命不宜以一二
數一元曰建元二元以長星曰元光三元以郊得角獸
一曰元狩云(本封/禪書)是建元元光之號皆自後追為之而
武帝即位之初亦但如文景之元尚未有年號也
天官書疾其對國謂所對之國如漢書五行志所謂歳
在夀星其衝䧏婁左氏傳襄二十八年歳棄其次而旅
於明年之次以害鳥帑周楚惡之杜氏解謂失次於北
禍衝在南者也
四始者候之日謂歳始也冬至日也臘明日也立春日
也正義專指正月旦非也
星隕如雨乃宋閔公之五年言襄公者史文之誤正義
以僖公十五年隕石于宋五註之非也
封禪書成山斗入海謂斜曲入之如斗柄然古人語也
匈奴傳漢亦棄上谷之斗辟縣造陽地予匈奴又云匈
奴有斗入漢地直張掖郡
各以勝日駕車辟惡鬼勝日謂五行相克之日也索隱
非
天子病鼎湖甚湖當作胡鼎胡宫名漢書揚雄傳南至
宜春鼎胡御宿昆吾是也(三輔黄圖宜春宮在長安城/東南杜縣東近下杜御宿苑)
(在長安城南御宿川則/鼎胡當在其中間也)故卒起幸甘泉而行右内史界索
隱以為湖縣在今之閺鄉絶逺且無行宫
唯受命而帝者心知其意而合徳焉按此即謂武帝服
䖍以為高祖非
奉車子侯暴病一日死死於海上非死於泰山下也索
隱所引新論之言殊謬
河渠書引洛水至商顔下服䖍曰顔音崖崖當作岸漢
書古今人表屠岸賈作屠顔賈是也師古註謂山領象
人之顔額者非其指商山者尤非劉攽已辯之
衛世家頃侯厚賂周夷王夷王命衛為侯是頃侯以前
之稱伯者乃伯子男之伯也索隱以為方伯之伯雖有
詩序旄邱責衛伯之文可据(鄭氏箋曰衛康叔封爵稱/侯今曰伯者時為州伯周)
(禮九命/作伯)然非太史公意也且古亦無以方伯之伯而繫
諡者(周公召公二伯也其/諡則曰文公康公)
楚世家武王使隨人請王室尊吾號王弗聽還報楚楚
王怒乃自立為楚武王乃自立為一句為楚武王為一
句蓋言自立為王後諡為武王耳古文簡故連屬言之
如管蔡世家楚公子圍弑其王郟敖而自立為靈王衛
世家鄭世家皆云楚公子棄疾弑靈王自立為平王司
馬穰苴傳至常曾孫和因自立為齊威王又如韓世家
晉作六卿而韓厥在一卿之位號為獻子與此文勢正
同劉炫云號為武武非謚也此説鑿矣項梁立楚懷王
孫心為楚懷王尉佗自立為南越武帝此後世事爾
西起秦患北絶齊交則兩國之兵必至此兩國即謂秦
齊也索隱以為韓魏非也
越世家乃發習流二千習流謂士卒中之善泅者别為
一軍索隱乃曰流放之罪人非也庾信哀江南賦彼鋸
牙而鉤𤓰又巡江而習流
不者且得罪言欲兵之
趙世家吾有所見子晣也晣者分明之意易大有象傳
明辨晢也即此字音折又音制索隱誤以為鄭子晳之
晳
魏世家王之使者出過而惡安陵氏於秦安陵氏魏之
别封蓋魏王之使過安陵有所不快而毁之於秦也
孔子世家余低囘留之不能去云按玉篇彳部彽除饑
切彽徊猶徘徊也然則字本當作彽徊省為低囘耳今
讀為高低之低失之楚辭九章抽思低佪夷猶宿北姑
兮低一作俳
綘侯世家此不足君所乎謂此豈不滿君意乎蓋必條
侯辭色之間露其不平之意故帝有此言而條侯免冠
謝也
建徳代侯坐酎金不善元鼎五年有罪國除當云元鼎
五年坐酎金不善國除衍有罪二字
梁孝王世家乗布車謂微服而行使人不知耳無䧏服
自比䘮人之意
伯夷傳其重若彼謂俗人之重富貴也其輕若此謂清
士之輕富貴也
管晏傳方晏子伏莊公尸哭之成禮然後去豈所謂見
義不為無勇者邪此言晏子之勇於為義也古人著書
引成語而反其意者多矣左傳僖九年君子曰詩所謂
白圭之玷尚可磨也斯言之玷不可為也荀息有焉言
荀息之能不玷其言也後人持論過高以荀息賛獻公
立少為失言以晏子不討崔杼為無勇非左氏太史公
之指
孫臏傳重射謂以千金射也索隱解以為好射非
批亢擣虛索隱曰亢言敵人相亢拒也非也此與劉敬
傳搤其肮之肮同張晏曰喉嚨也下文所謂據其街路
是也以敵人所不及備故謂之虛
蘓秦傳前有樓闕軒轅當作軒縣周禮小胥正樂縣之
位王宫縣諸侯軒縣註謂軒縣者闕其南面
殊而走説文繫傳曰斷絶分析曰殊謂斷支體而未及
死(淮南王傳太子/即自剄不殊)
樗里子傳今伐蒲入於魏衛必折而從之此文誤當依
索隱所引戰國䇿文為正
甘茂傳其居於秦累世重矣謂歴事惠王武王昭王
孟子荀卿傳始也濫耳濫者氾而無節之謂猶莊子之
洸洋自恣也註引濫觴之義以為初者非
儻亦有牛鼎之意乎謂伊尹負鼎百里奚飯牛之意藉
此説以干時非有仲尼孟子守正不阿之論也
孟嘗君傳嬰卒諡為靖郭君以號為諡猶之以氏為姓
皆漢初時人語也吕不韋傳諡為帝太后與此同王褒
賦幸得諡為洞簫兮亦是作號字用
平原君傳非以君為有功也而以國人無勲當作一句
讀言非國人無功而不封君獨有功而封也
信陵君傳如姬資之三年謂以資財求客報仇
徒豪舉耳謂特貌為豪傑舉動非眞欲求有用之士也
蔡澤傳豈道徳之符而聖人所謂吉祥善事者與豈下
當有非字
樂毅傳室有語不相盡以告隣里謂一室之中有不和
之語乃不自相規勸而告之隣里此為情之薄矣正義
謂必告者非
魯仲連傳鄒魯之臣生則不得事養死則不得賻襚謂
二國貧小生死之禮不備索隱謂君弱臣强者非
楚攻齊之南陽南陽者泰山之陽孟子一戰勝齊遂有
南陽
賈生傳斡棄周鼎兮而寳康瓠應劭曰斡音筦筦轉也
斡流而遷兮或推而還索隱曰斡音烏活反斡轉也義
同而音異今説文云斡蠡柄也从斗倝聲揚雄杜林説
皆以為軺車輪斡烏括切按倝字古案切説文既云□
聲則不得為烏括切矣顔師古匡謬正俗云聲類字林
並音管賈誼服鳥賦云斡流而遷張華勵志詩云大儀
斡運皆為轉也楚辭云筦維焉繫此義與斡同字即為
筦故知斡管二音不殊近代流俗音烏括切非也漢書
食貨志浮食竒民欲擅斡山海之貨師古曰斡謂主領
也讀與管同
張敖傳要之置置驛也如曹相國世家取祁善置田横
傳至尸鄉□置之置漢書馮奉世傳燔燒置亭
淮隂侯傳容容無所倚容容即顒顒字
盧綰傳匈奴以為東胡盧王封之為東胡王也以其姓
盧故曰東胡盧王
田榮傳榮弟横收齊散兵得數萬人反擊項羽於城陽
正義以為濮州雷澤縣非也漢書城陽郡治莒史記吕
后紀言齊王乃上陽城之郡孝文紀言以齊劇郡立朱
虛侯章為城陽王而淮隂侯傳言擊殺龍且於濰水上
齊王廣亡去信遂追北至城陽皆此地按戰國䇿貂勃
對襄王曰昔王不能守王之社稷走而之城陽之山中
安平君以敝卒七千禽敵反千里之齊當是時闔城陽
而王天下莫之能止然為棧道木閣而迎王與后於城
陽之山中王乃復反子臨百姓則古齊時已名城陽矣
無不善畫者莫能圖謂以横兄弟之賢而不能存齊
陸賈傳尉佗迺蹶然起坐謝陸生坐者跪也
數見不鮮意必秦時人語猶今人所謂常來之客不殺
雞也賈乃引此以為父之於子亦不欲久慁當時之薄
俗可知矣
袁盎𫝊調為隴西都尉此今日調官字所本調有更易
之意猶琴瑟之更張乃調也(張釋之傳十/年不得調)如淳訓為選
未盡
扁鵲傳醫之所病病道少言醫之所患患用其道者少
即下文六者是也
倉公傳臣意年盡三年年三十九歳也按徐廣註高后
八年意年二十六當作年盡十三年年三十九歳也脱
十字孝文本紀十三年除肉刑
武安傳與長孺共一老秃翁謂爾我皆垂暮之年無所
顧惜當直言以決此事也索隱以為共治一老秃翁者
非
因匈奴犯塞而有衛霍之功故序匈奴於衛將軍驃騎
傳之前
南越尉佗傳發兵守要害處按漢書西南夷傳註師古
曰要害者在我為要於敵為害也此解未盡要害謂攻
守必爭之地我可以害彼彼可以害我謂之害人身亦
有要害素問岐伯對黄帝曰脈有要害後漢書來歙傳
中臣要害
司馬相如傳其為禍也不亦難矣衍亦字
汲黯傳愚民安知為一句
鄭當時傳高祖令諸故項籍臣名籍謂奏事有涉項王
者必斥其名曰項籍也
酷吏傳尸亡去歸葬言其家人竊載尸而逃也謂尸能
自飛去怪矣
游俠傳近世延陵孟嘗春申平原信陵之徒皆因王者
親屬藉於有土卿相之富厚延陵謂季札以其徧游上
國與名卿相結觧千金之劍而繫冡樹有俠士之風也
貨殖傳廉吏久久更富廉賈歸富又曰貪賈三之廉賈
五之夫放於利而行多怨廉者知取知予無求多於人
義然後取人不厭其取是以取之雖少而久久更富廉
者之所得乃有其五也註非
洛陽街居在齊秦楚趙之中説文街四通道鹽鐵論燕
之涿薊趙之邯鄲魏之温軹韓之滎陽齊之臨淄楚之
宛邱鄭之陽翟二周之三川皆為天下名都居五諸侯
之衢跨街衝之路
盡椎埋去就與時俯仰椎埋當是推移二字之誤
太史公自序申吕肖矣肖乃削字脱其旁耳與孟子魯
之削也滋甚義同徐廣註以為痟者非
　　漢書註
漢書叙例顔師古撰其所列姓氏鄧展文穎下並云魏
建安中建安乃漢獻帝年號雖政出曹氏不得遽名以
魏
高帝紀諸侯罷戯下各就國註引一説云時從項羽在
戯水之上此説為是蓋羽入咸陽而諸侯自留軍戯下
爾他處固有以戯為麾者但云罷麾下似不成文
不因其幾而遂取之訓幾為危未當幾即機字如書若
虞機張之機
遣詣相國府署行義年謂書其平日為人之實迹如昭
帝紀元鳯元年三月賜郡國所選有行義者涿郡韓福
等五人帛宣帝紀令郡國舉孝弟有行義聞於鄉里者
各一人是也劉邠改義為儀謂若今團貌非
武帝紀元封元年詔用事八神謂東巡海上而祠八神
也即封禪書所謂八神一曰天主祠天齊之屬文穎以
為祭太一開八通之鬼道者非
天漢元年秋閉城門大搜與二年及征和元年之大搜
同皆搜索奸人也非踰侈者也
昭帝紀三輔太常郡得以叔(即菽/字)粟當賦漢時田租本
是叔粟今并口算襍征之用錢者皆令以叔粟當之其
獨行於三輔太常郡者不獨為榖賤傷農亦以減漕三
百萬石慮儲偫之乏也
元帝紀永光元年秋罷如淳曰當言罷某官某事爛脱
失之是也左傳成二年夏有亦是闕文杜氏解曰失新
築戰事
建昭三年戊巳校尉師古曰戊巳校尉者鎭安西域無
常治處亦猶甲乙丙丁庚辛壬癸各有正位而戊巳四
季寄王故以名官也時有戊校尉又有巳校尉一説戊
巳位在中央今所置校尉處三十六國之中故曰戊巳
也百官公卿表註亦載二説漢官儀曰戊巳中央鎭覆
四方又開渠播種以為厭勝故稱戊巳焉按馬融廣成
頌曰校隊案部前後有屯甲乙相伍戊巳為堅則不獨
西域雖平時校獵亦有部伍也又如其甲乙八名皆有
而西域則但置此戊巳二官爾(王莽傳右庚刻木校尉/前丙燿金都尉其所名)
(或有/所本)車師傳置戊巳校尉屯田居車師故地烏孫傳漢
徙巳校屯姑墨而後漢書耿恭傳恭為戊校尉屯後王
部金蒲城謁者關寵為巳校尉屯前王栁中城故師古
以為無常治
哀帝紀非赦令也皆蠲除之猶成帝紀言其吏也遷二
等同一文法蓋赦令不可復反故但此一事不蠲除也
王子侯表瓡節侯息城陽頃王子師古曰瓡即瓠字也
又音孤地理志北海郡下瓡侯國師古曰瓡即執字二
音不同而功臣表瓡讘侯杅者師古曰瓡狐同河東郡
下作狐讘又未知即此一字否也
百官表長水校尉掌長水宣曲胡騎師古曰長水胡名
也宣曲觀名胡騎之屯於宣曲者按長水非胡名也郊
祀志霸産豐澇涇渭長水以近咸陽盡得比山川祠史
記索隱曰百官表有長水校尉沈約宋書云營近長水
因名水經云長水出白鹿原今之荆溪水是也
元鳯四年蒲侯蘓昌為太常十一年坐籍霍山書泄祕
書兔師古曰以祕書借霍山非也蓋籍没霍山之書中
有祕記當宻奏之而輒以示人故以宣泄罪之耳山本
傳言山坐寫祕書顯為上書獻城西第入馬千匹以贖
山罪若山之祕書從昌借之昌之罪將不止免官而元
康四年昌復為太常薄責昌而厚繩山非法之平也且
如顔説當云坐借霍山祕書免足矣何用文之重辭之
複乎
建昭三年七月戊辰衛尉李延夀為御史大夫一姓繁
師古曰繁音蒲元反陳湯傳御史大夫繁延夀師古曰
繁音蒲胡反蕭望之傳師古音婆谷永傳師古音蒲河
反蒲元則音盤蒲胡則音蒲蒲河則音婆三音互見並
未歸一然繁字似有蒲音左傳定四年殷民七族繁氏
繁音步何反儀禮卿射禮註今文皮樹為繁豎皮古音
婆史記張丞相世家丞相司直繁君索隱曰繁音婆文
選繁休伯吕向音步何反則繁之音婆相傳久矣(廣韻/八戈)
(部中有繁字註曰音薄波切姓也又音煩切/此字或作縏玉篇搫字亦音步波步丹二)
律厯志夀王候課比三年下謂課居下也下文言竟以
下吏乃是下獄師古註非
食貨志學六甲五方書計之事六甲者四時六十甲子
之類五方者九州嶽瀆列國之名書者六書計者九數
瓉説未盡
國亡捐瘠者瘠古胔字謂死而不葬者也婁敬傳徒見
羸胔老弱史記作瘠後漢書彭城靖王恭傳毁胔過禮
大戴禮羸醜以胔皆是瘠字則此瘠乃胔字之誤當從
孟康之説(蘓林音/漬是)
課得榖皆多其旁田畮一斛以上蓋壖地乃久不耕之
地地力有餘其收必多所以作代田之法也
天下大氐無慮皆鑄金錢矣無慮猶云無算言多也
布貨十品師古曰布即錢耳謂之布者言其分布流行
也按本文錢布自是二品而下文復載改作貨布之制
安得謂布即錢乎莽傳曰貨布長二寸五分廣一寸直
貨錢二十五今貨布見存上狹下廣而岐其下中有一
孔師古當日或未之見也
郊祀志文公獲若石云于陳倉北坂城祠之其神或嵗
不至或嵗數來來常以夜光煇若流星從東方來集於
祠城若雄雞其聲殷云野雞夜鳴如淳曰野雞雉也吕
后名雉改曰野雞五行志天水冀南山大石鳴聲隆隆
如雷有頃止壄(野/同)雞皆鳴師古曰雉也竊謂野雞者野
中之雞耳註拘於荀悦云諱雉之字曰野雞夫諱恒曰
常諱啟曰開史固有言常言開者豈必其皆為恒與啟
乎又此文本史記封禪書其上文云有雉登鼎耳雊其
下文云公孫卿言見僊人跡緱氏城上有物如雉徃來
城上又云縱逺方竒獸飛禽及白雉諸物(漢書同/此二條)並無
所諱而漢書地理志南陽郡有雉縣江夏郡有下雉縣
五行志王音等上言雉者聽察先聞雷聲則漢時未嘗
諱雉也
木寓龍一駟木寓車馬一駟李竒曰寓寄也寄生龍形
於木此說恐非古文偶寓通用(偶亦/音寓)木寓木偶也史記
孝武紀作木偶馬而韓延夀傳曰賣偶車馬下里偽物
者棄之市道古人用以事神及送死皆木偶人木偶馬
(魯相史晨孔廟後碑云/飭治桐車馬于瀆上)今人代以紙人紙馬又史記殷
本紀帝武乙無道為偶人謂之天神索隱曰偶音寓酷
吏傳匈奴至為偶人象郅都索隱曰漢書作寓人可以
證寓之為偶矣
五行志吳王濞封有四郡五十餘城四當作三古四字
積畫以成與三易混猶左傳陳蔡不羹三國之君為四
國也
隱公三年二月己巳日有食之其後鄭獲魯隱按狐壤
之戰事在其前乃隱公為太子時此劉向誤説班史因
之不必曲為之解
溝洫志内史稻田租挈重挈偏也説文有觢字註云角
一俯一仰意同
楚元王傳孫卿師古曰荀况漢以避宣帝諱改之按漢
人不避嫌名荀之為孫如孟夘之為芒夘司徒之為申
徒語音之轉也
上數欲用向為九卿輒不為王氏居位者及丞相御史
所持故終不遷衍一不字當云輒為王氏居位者及丞
相御史所持持者挾制之義而非挾助之解也
季布傳難近謂令人畏而逺之師古以近為近天子為
大臣非也
樊噲傳項羽既饗軍士中酒中酒謂酒半也吕氏春秋
謂之中飲(晉靈公發酒於宣孟宣孟知之中飲而出/  戰國策楚王觴張儀中飲再拜而請)凡
事之半曰中左傳昭公二十八年中置謂饋之半也(上/云)
(饋之始至下/云饋之畢)史記河渠書中作而覺謂工之半也吕氏
春秋中闗(音/彎)而止謂闗弓弦正半而止也中酒猶今人
言半席師古解以不醉不醒故謂之中失之矣(司馬相/如傳酒)
(中樂酣師古曰酒中飲酒中/半也一人註書前後不同)
淮南厲王傳命從者刑之史記作剄之當從剄音相近
而訛下文太子自刑不殊又云王自刑殺史記亦皆作
剄也孝先自告反告除其罪按史記無下告字是衍文
師古曲為之説
萬石君傳内史坐車中自如固當者反言之也言貴而
驕人當如此乎
賈誼傳上數爽其憂謂秦之所憂者在孤立而漢之所
憂者在諸侯漢初之所憂者在異姓而今之所憂者在
同姓張敖不反故添一貫高為相句古人文字之宻
植遺腹朝委裘而天下不亂必古有是語所謂君薨而
世子生者也季桓子命其臣正常曰南孺子之子男也
則以告而立之遺腹之為嗣自人君以至於大夫一也
鄒陽傳宋任子冉之計囚墨翟史記作子罕文穎曰子
冉子罕也按子罕是魯襄公時人墨翟在孔子之後子
冉當别是一人
秦皇帝任中庶子蒙之言師古曰蒙者庶子名也今流
俗本義下輒加恬字非也按史記秦王寵臣中庶子蒙
嘉為先言於秦王非蒙恬蒙亦非名傳文脱一嘉字
趙王彭祖傳椎埋即掘冢也新葬者謂之埋師古曰椎
殺人而埋之恐非
李廣傳彌節白檀彌與弭同司馬相如傳於是楚王乃
弭節俳佪註郭璞曰弭猶低也節所杖信節也
陵當發出塞迺詔疆弩都尉令迎軍言當俟陵出塞之
後乃詔博徳迎之
蘓武傳陵惡自賜武使其妻賜武牛羊數十頭今人送
物與人而託其名於妻者徃徃有之其謂之賜者陵在
匈奴已立為王故也云惡自賜武蓋嫌於自居其名耳
師古註謂若示已於匈奴中富饒以夸武者非
司馬相如傳子虛之賦乃游梁時作當是侈梁王田獵
之事而為言耳後更為楚稱齊難而歸之天子則非當
日之本文矣若但如今所載子虛之言不成一篇結構
張安世傳無子子安世小男彭祖謂賀無見存之子而
以安世小男為子其蚤死之子别有一子乃下文所謂
孤孫霸非無子也
杜周傳吏所增加十有餘萬謂辭外株連之人
張騫傳竟不能得月氏要領古人上衣下裳舉裳者執
要舉衣者執領
廣陵王胥傳女須泣曰孝武帝下我言孝武帝降慿其
身而言
千里馬兮駐待路言神魂飛揚將乗此馬而逺適千里
之外張晏註以為驛馬非
嚴助傳臣聞道路言閩越王弟甲弑而殺之即下文所
云會閩越王弟餘善殺王以降者也當淮南王上書之
時不知其名故謂之甲猶云某甲耳師古曰甲者閩越
王弟之名非
朱買臣傳買臣入家中即會稽邸中也邸如今京師之
會館
柬方朔傳以劍割肉而去之裴松之註魏志云古人謂
藏為去蘓武傳掘野鼠去􁁈實而食之師古曰去謂藏
之也
楊惲傳廷尉當惲大逆無道者以書中有君父送終之
語
梅福傳諸侯奪宗如帝摰立不善崩而堯自唐侯升為
天子是也
梅福傳賛殷鑒不逺夏后所聞謂福引吕霍上官之事
以規切王氏師古註謂封孔子後非
霍光傳張章等言霍氏皆讐有功晉灼曰讐等也非也
此如詩無言不讐之讐(詩正義相/對謂之讐)左傳僖五年無䘮而
慼憂必讐焉註讐猶對也律歴志廣延宣問以理星度
未能讐也鄭徳曰相應為讐也郊祀志其方盡多不讐
伍被傳賛忠不終而詐讐魏其傳上使御史簿責嬰所
言灌夫頗不讐
趙充國傳微將軍誰不樂此者言豈獨將軍茍安貪便
人人皆欲為之師古註以微字屬上句讀非
辛慶忌傳衛青在位淮南寢謀謂伍被言大將軍數將
習兵未易當又言雖古名將不過是為淮南所憚
于定國傳萬方之事大録于君按今所傳王肅註舜典
納于大麓曰麓錄也納舜使大錄萬機之政蓋西京時
已有此解故詔書用之(章帝即位以太傳趙熹/太尉牟融並錄尚書事)
于定國傳賛哀鰥哲獄毛詩禮記凡鰥寡之鰥皆作矜
此亦矜之誤哲則折之誤也師古以傳中有哀鰥寡語
遂以釋此文而以哲為明哲之哲
龔勝傳勿隨俗動吾冢種柏作祠堂師古曰多設器備
恐被發掘為動吾冢非也古人族葬勝必已自有墓若
隨俗人之意更於冢上種柏作祠堂則是動吾冢也蓋
以朝代遷革一切飾終之禮俱不欲用
韋賢傳嵗月其徂年其逮耉於昔君子庶顯于後孟自
言年老慕昔之君子垂令名于後欲王信老成之言而
用之也在鄒詩曰既耉且陋則此為孟之自述可知
下從者與載送之下如袁盎傳下趙談之下與之共載
復送至其家也
尹翁歸傳高至於死高謂罪名之上者猶言上刑
王尊傳猥被共工之大惡謂御史大夫劾奏尊以靖言
庸違象共滔天
蕭育傳鄠名賊梁子政名賊猶言名王謂賊之有名號者
也師古曰名賊者自顯其名無所避匿言其彊也非
宣元六王傳賛貪人敗類大雅桑柔之詩師古註誤以
為蕩
張禹傳兩人皆聞知各自得也崇以禹為親之宣以禹
為敬之故各自得
翟方進傳萬嵗之期近愼朝暮謂宫車晏駕故下文即
賁麗以為可移於相也
揚雄傳不知伯僑周何别也謂不知是何王之别子
冠倫魁能能字當屬上句言為能臣之首
史書之文中有悞字要當旁證以求其是不必曲為之
説如此傳解謿篇中欲談者宛舌而固聲固乃同之誤
東方朔割名於細君名乃炙之誤有文選可證而必欲
訓之為固為名此小顔之癖也顔氏家訓云榖梁傳孟
勞者魯之寳刀也(僖元/年)有姜仲岳讀刀為力謂公子左
右姓孟名勞多力之人為國所寶與吾苦諍清河郡守
邢峙當世碩儒助吾證之赧然而服此傳割名之解得
無類之
儒林傳弟子行雖不備而至於大夫郎掌故以百數謂
不必皆有行誼而多顯官
貨殖傳為平陵石氏持錢持錢猶今人言掌財也如氏
苴氏皆平陵富人而石訾亦次之
游俠傳酒市趙君都賈子光服䖍曰酒市中人也非也
按王尊傳長安宿豪大猾箭張禁酒趙放晉灼曰此二
人作箭作酒之家今此上文有箭張囘即張禁也君都
亦即放也名偶異耳
佞幸傳朕惟噬膚之恩未忍是取易暌六五厥宗噬膚
言貴戚之卿恩未忍絶
匈奴傳孤僨之君僨如左傳張脉僨興之僨倉公傳所
謂病得之欲男子而不可得也
衛律為單于謀穿井築城治樓以藏榖與秦人守之師
古曰秦時有人亡入匈奴者今其子孫尚號秦人非也
彼時匈奴謂中國人為秦人猶今言漢人耳西域傳匈
奴縳馬前後足置城下馳言秦人我匄若馬師古曰謂
中國人為秦人習言故也是矣其言與秦人守者匈奴
以轉徙為業不習守禦凡穿井築城之事非秦人不能
為也大宛傳聞宛城中新得秦人知穿井亦謂中國人
也
去胡來王唐兠師古曰為其去胡而來䧏漢故以為王
號非也西域傳婼羗國王號去胡來王
臣知父呼韓邪單于蒙無量之恩其時尚未更名當曰
臣嚢知牙斯作史者從其後更名録之耳
故印已壞乃云因上書求故印者求更鑄如故印之式
去新字而言璽
南粤傳朕高皇帝側室之子師古曰言非正嫡所生非
也春秋左氏桓公二年傳曰卿置側室杜解側室衆子
也文公十二年傳曰趙有側室曰穿
西域傳康居國王柬覊事匈奴言不純臣但羈縻事之
與烏孫羈屬意同當用彼註刪此註
宜給足不可乏當作可不乏
外戚傳常與死為伍言濱於死
其條刺史大長秋來白之史當作使
丞知是何等兒也言藏之以辨是男非女師古註非
奈何令長信得聞之謂何道令太后聞之
終没至迺配食於左座謂合葬渭陵配食元帝
王莽傳治者掌冦大夫陳成自免去官蓋先㡬而去
自稱廢漢大將軍者自稱漢大將軍也下文云亡漢將
軍同此意自莽言謂之廢漢亡漢耳
會省戸下省戸即禁門也蔡邕獨斷曰禁中者門户有
禁非侍御者不得入故曰禁中孝元皇后父大司馬陽
平侯名禁當時避之故曰省中
右庚刻木校尉刻克同取金克木
叙傳劉氏承堯之後氏族之世著乎春秋左氏昭公二
十九年傳陶唐氏既衰其後有劉累者學擾龍于豢龍
氏以事孔甲師古引士會奔秦其處者為劉氏則又其
苗裔也彫落洪支謂中山東平之獄服䖍以為廢退王
氏非
　　後漢書註
光武紀今此誰賊而馳騖擊之乎註誰謂未有主也非
言此何等賊不足煩主上親擊也
敢拘制不還以賣人法從事言比略賣人口律罪之重
其法也
質帝紀先能通經者各令隨家法註儒生為詩者謂之
詩家為禮者謂之禮家非也謂如詩有齊魯韓毛通齊
詩者自以為齊詩教授通魯詩者自以為魯詩教授韓
毛及五經皆然乃所謂家法耳魯丕傳言法異者各令
自説師法徐防傳言伏見太學試博士弟子皆以意説
不循(今文誤/作脩)家法是也(左雄傳註儒有一家之/學故稱家此得之矣)
安帝紀永初元年九月癸酉調揚州五郡租米贍給東
郡濟陰陳留梁國下邳山陽註五郡謂九江丹陽廬江
吳郡豫章也揚州領六郡會稽最逺蓋不調也按順帝
紀永建四年分會稽為吳郡安帝時未有吳郡止五郡
無可疑者註非
馮異遺李軼書茍令長安尚可扶助延期嵗月疏不間
親逺不踰近季文豈能居一隅哉言季文於更始為親
近之臣當在朝秉政豈得居此一隅註失其指反以為
疏逺非
景丹傳邯鄲將帥數言我發漁陽上谷兵我聊應言然
謂邯鄲將帥有此言我亦聊以此言應之不能必二郡
之果來也本文自明註乃謂王郎欲發之謬矣
鮑永傳太守趙興歎曰我受漢茅土不能立節而鮑永
死之豈可害其子也永字誤當作鮑宣
楊厚傳陰臣近戚妃黨當受禍陰臣謂婦人下文宋阿
母是也註陰私也非
郎顗傳思過念咎務消祗悔註祗大也非也按易復初
九无祗悔九家本作多古人多祗二字通用(論語多見/其不知量)
(也正義曰古人多祗同音左傳㐮/二十九年多見疏也服䖍本作祗)
朱浮傳自損盛時損當作捐
賈逵傳鄉人有所計争輒令祝少賓(司馬/均)註云祝詛也
爭曲直者輒言敢祝少賓乎非也言敢于少賓之前發
誓乎事之如神明也古人文簡爾
鍾離意傳光武得奏以見霸(侯/霸)見當作視古示字作視
謂以意奏示霸也
張禹傳祖父况為常山闗長會赤眉攻闗城按前漢志
常山郡之縣十八其十二曰闗後漢志無此縣世祖所
省也其地當即今之故闗建武十五年徙鴈門代郡上
谷三郡民置常山闗居庸闗以柬
梁節王暢傳今陛下為臣收汚天下收汚猶左氏傳所
謂國君含垢
李雲傳當有黄精代見註黄精謂魏氏將興也按雲本
不知是魏故下言陳項虞囘許氏爾黄之代赤自是五
運之序王莽亦自以為祖黄帝也
曹騰傳潁川堂谿趙典等按蔡邕傳作五官中郎將堂
谿典註堂谿姓也此文衍一趙字(趙典本傳是成都人/非潁川靈帝初官衛)
(尉卒又黨錮傳云唯趙典名/見而已是後漢有兩趙典)
　　文選註
阮嗣宗詠懷詩西游咸陽中趙李相經過顔延年註趙
漢成帝后趙飛燕也李武帝李夫人也按成帝時自有
趙李漢書谷永傳言趙李從㣲賤專寵外戚傳班倢伃
進侍者李平平得幸亦為倢伃叙傳班倢伃供養東宫
進侍者李平為倢伃而趙飛燕為皇后自大將軍王鳯
薨後富平定陵侯張放淳于長等始愛幸出為微行行
則同輿執轡入侍禁中設宴飲之會及趙李諸侍中皆
引滿舉白談笑大噱史傳明白如此而以為武帝之李
夫人何哉
　　陶淵明詩註
西溪叢語陶淵明詩云聞有田子春節義為士雄漢書
燕王劉澤傳云高后時齊人田生游乏資以書干澤澤
大悦之用金二百斤為田生夀田生如長安求事幸謁
者張卿諷高后立澤為琅邪王晉灼曰楚漢春秋云田
生字子春非也此詩上文云辭家夙嚴駕當徃至無終
下文云生有高世名既没傳無窮其為田疇可知矣三
國志田疇字子泰右北平無終人也泰一作春若田生
游説取金之人何得有高世之名而為靖節之所慕乎
遂盡介然分終死歸田里是用方望辭隗囂書雖懷介
然之節欲潔去就之分
多謝綺與角精爽今何如多謝者非一言之所能盡今
人亦有此語漢書趙廣漢為京兆尹常記召湖都亭長
西至界上界上亭長戲曰為我多問趙君註多問者言
殷勤若今人千萬問訊也
　　李太白詩註
誰憐李飛將白首没三邉昔人譏其以飛将軍翦截為飛
將者然古人自有此語後漢書班勇傳班將能保北鹵不
為邉害乎後魏唐永正光中為北地太守數與賊戰未嘗
敗北時人語曰莫陸梁恐爾逢唐将並以将軍為将
海上碧雲㫁單于秋色來單于是地名通典麟徳元年
改雲中都䕶府為單于大都䕶府領縣一曰金河有長城
有金河李陵臺王昭君墓舊唐書突厥傳車鼻既破之
後突厥盡為封疆之臣於是分置單于瀚海二都䕶單
于都䕶領狼山雲中桑乾三都督蘓農等一十四州新書
言磧以北蕃州悉𨽻瀚海南𨽻雲中雲中者義成公主所
居也頡利滅李靖徙突厥羸破數百帳居之以阿史徳為
之長衆稍盛即建言願以諸王為可汗遙統之帝曰今可
汗古單于也乃改雲中府為單于大都䕶府以殷王旭輪
(即睿/宗)為單于都䕶(裴行儉傳突厥阿史徳温傅反單于/管内一十四州並叛應之范希朝傳)
(單于城中舊少樹希朝於他處市栁命軍人種之俄遂/成林田歸道傳黙啜奏請六胡州及單于都䕶府之地)
(則天不許回紇傳遣使/北收單于兵馬倉糧)通鑑註引宋白曰唐振武軍舊
單于都䕶府即漢定襄郡之盛樂縣也在隂山之陽黄
河之北後魏所都盛樂是也唐平突厥於此置雲中都督
府後改單于府新唐書地理志曰唐之盛時開元天寳之
際東至安東西至安西南至日南北至單于府徐九臯詩
題曰送部四鎮人往單于崔顥詩題曰送單于裴都䕶赴
西河岑參輪臺即事詩輪臺風物異地是古單于是也
　　杜子美詩註
寄臨邑舍弟詩徐関深水府送舍弟頴赴齊州詩徐關東
海西徐關在齊境今不可考左傳成公二年齊師敗于鞌
齊侯自徐關入十七年齊侯與國佐盟于徐關而復之
行次昭陵詩威定虎狼都註引蘓秦傳秦虎狼之國甚為無
理此乃用秦本紀賛據狼弧蹈參伐參為白虎秦之分星也
往者災猶降蒼生喘未蘓謂武韋之禍指麾安率土蕩
滌撫洪鑪謂𤣥宗再造唐室也本於太宗之遺徳在人
故詩中及之錢氏謂此詩天寶亂後作而改鐡馬為石
馬以合李義山詩昭陵石馬之説非矣其朝享太廟賦
曰弓劍皆鳴汗鑄金之風馬此在未亂以前又將何説
必古記有此事而今失之爾(今昭陵六馬見存皆琢石/為屏而刻馬扵上其文凸)
(起非金馬也乾/陵石鴈亦然)
奉贈韋左丞丈詩殘杯與冷炙到處潜悲辛顔氏家訓
古來名士多所愛好惟不可令有稱譽見役勲貴處之
下坐以取殘杯冷炙之辱
高都䕶驄馬行安西都䕶胡青驄魏書吐谷渾傳吐谷
渾嘗得波斯草馬放入海因生驄駒能日行千里世傳
青海驄者是也
送蔡希魯還隴右詩涼州白麥枯杜氏通典涼州貢白
小麥十石
天育驃騎歌伊昔太僕張景順監牧攻駒閲清峻遂令
大奴守天育别養驥子憐神駿按史言𤣥宗初即位牧
馬有二十四萬匹以太僕卿王毛仲為内外閑廏使少
卿張景順副之開元十三年𤣥宗東封有馬四十三萬
匹牛羊稱是上嘉毛仲之功加開封儀同三司是景順
特毛仲之副爾今斥毛仲為大奴而歸其功於景順殆
以詩人之筆而追黜陟之權乎
哀王孫詩但道困苦乞為奴南史齊明帝為宣城王遣
典籖柯令孫殺建安王子眞子眞走入牀下令孫手牽
出之叩頭乞為奴不許而死
朔方健兒好身手顔氏家訓頃世離亂衣冠之士雖無
身手或聚徒衆
大雲寺賛公房詩㹞㹞國多狗韓非子外儲説右上夫
國亦有狗有道之士陳其術而欲以明萬乗之主大臣
為猛狗迎而齕之此人主之所以蔽脅而有道之士所
以不用也(戰國䇿江乙以/狗喻昭奚恤)
晚行口號逺愧梁江總還家尚黒頭劉辰翁評曰人知
江令自陳入隋不知其自梁時已逹官矣自梁入陳自
陳入隋歸尚黒頭其人物心事可知著一梁字而不勝
其愧矣詩之妙如此豈待罵哉按陳書江總傳侯景㓂
京都詔以總權兼太常卿臺城䧟總避難﨑嶇至會稽
郡復徃廣州依蕭勃及元帝平侯景徵總為明威將軍
始興内史會江陵䧟不行總因此流寓嶺南積嵗天嘉
四年以中書侍郎徵還朝以本傳總之年計之梁太清
三年己已臺城䧟總年三十一自此流離於外十四五
年至陳天嘉四年癸未還朝總年四十五即所謂還家
尚黒頭也總集有詒孔中丞奐詩曰我行五嶺表辭鄉
二十年子美遭亂﨑嶇略與總同而自傷其年已老故
發此歎爾何暇罵人哉傳又云京城䧟入隋為上開府
開皇十四年卒於江都時年七十六去禎明三年己酉
陳亡之嵗又已五年頭安得黒乎其臺城䧟而避亂本
在梁時自不得蒙以陳氏何罵之有且子美詩有云莫
看江總老猶被賞時魚有云管寧紗帽淨江令錦袍鮮
有云江總外家養謝安乗興長亦已亟稱之矣(李義山/贈杜牧)
(之詩云前身應是梁/江總此乂何所譏哉)
北征詩君誠中興主經緯固宻勿漢書劉向傳引詩宻
勿從事師古曰宻勿猶黽勉
不聞夏殷衰中自誅褒妲不言周不言妺喜此古人互
文之妙自八股學興無人解此文法矣
晚出左掖詩騎馬欲雞栖蓋欲效古人敝車羸馬之意
後漢書陳蕃傳朱震字伯厚為州從事奏濟陰太守單
匡贓罪并連匡兄中常侍車騎將軍超桓帝收匡下廷
尉以譴超超詣獄謝三府語曰車如雞栖馬如狗疾惡
如風朱伯厚雞栖言車小也余聞之張錦衣紀云(唐席/豫高)
(都公楊府君碑銘曰獬豸之角/初見觸邪雞栖之車逺聞疾惡)
垂老别詩土門壁甚堅杏園度亦難土門在井陘之東
(今獲鹿縣/西南十里)杏園度在衛州汲縣臨河而守以遏賊使不
得度皆唐人控制河北之要地也舊唐書郭子儀自杏
園渡河圍衛州史思明遣薛岌圍令狐彰于杏園李忠
臣為濮州刺史移鎭杏園渡今河南徙而故蹟不可尋
矣唐崔峒送馮將軍詩想到滑臺桑葉落黄河東注杏
園秋
秦州雜詩西戎外甥國註引吐蕃表稱外甥為證按册
府元龜載吐蕃書皆自稱外甥稱上為皇帝舅開元二
十一年從公主言樹碑於赤嶺其碑文曰維大唐開元
二十一年嵗次壬申舅甥修其舊好同為一家則盟誓
之文詔勅之語已載之矣
胡舞白題斜按南史裴子野為著作舎人時西北逺邉
有白題國遣使繇岷山道入貢此國歴代弗賓莫知所
出子野曰漢潁陰侯斬白題將一人服䖍註云白題胡
名也然則白題乃是國名(梁武帝普通三年白題國遣/使獻方物  册府元龜白題)
(國在滑/國東)而此詩以為白額儻亦詞家所謂借用者乎
喜聞官軍已臨賊境二十韻家家賣釵釧準擬獻香醪
南史庾杲之傳杲之嘗兼主客郎對魏使使問杲之曰
百姓那得家家題名帖賣宅答曰朝廷既欲掃蕩京雒
克復神州所以家家賣宅耳
送鄭䖍貶台州司戸詩酒後常稱老畫師舊唐書閻立
本傳太宗嘗與侍臣學士泛舟於春苑池中有異鳥隨
波容與召立本令寫鳥閣外傳呼云畫師閻立本
寄岳州賈司馬六丈巴州嚴八使君詩賈筆論孤憤嚴
君賦㡬篇是用史記賈誼至長沙弔屈原事漢書藝文
志嚴助賦三十五篇
古人經史皆是寫本久客四方未必能攜一時用事之
誤自所不免後人不必曲為之諱子美寄岳州賈司馬
六丈巴州嚴八使君詩弟子貧原憲諸生老伏䖍本用
濟南伏生事伏生名勝非䖍後漢有服䖍非伏也示獠
奴阿叚詩曽驚陶侃胡奴異蓋謂士行有胡奴可比阿
叚胡奴侃子範小字非奴也(又如上兠率寺詩何顒好/不忘當是周顒見葉少藴)
(避暑/録語)
佐還山後寄詩分張素有期後魏高允徵士頌在者數
子仍復分張北史蠕蠕阿那瓌言老母在彼萬里分張
後周庾信傷心賦兄弟則五郡分張父子則三州離㪚
蜀相詩三顧頻繁天下計入衡州詩頻繁命屢及蜀志
費褘傳以奉使稱㫖頻繁至吳晉書刑法志詔㫖使問
頻繁山濤傳手詔頻繁文選庾亮讓中書令表頻繁省
闥出總六軍潘尼贈張正治詩張生㧞幽華頻繁登二
宫陸雲夏府君誄頻繁幃幄答兄平原書錫命頻繁(唯/費)
(褘山濤二傳作煩/蓋後人減筆書爾)
題郭明府茅屋詩頻驚適小國左傳僖公七年楚文王
戒申侯無適小國
寄韓諫議詩色難腥腐餐楓香漢書佞幸傳太子齰癰
而色難之
送李卿詩上四句謂李卿下四句乃公自道晉山雖自
棄是用介之推入緜上山中事
傷春詩大角纒兵氣後漢書董卓傳賛矢延王輅兵纒
魏象
鉤陳出帝畿水經注紫㣲有鉤陳之宿主鬬訟兵陳
耆舊把天衣南齊書輿服志衮衣漢世出陳留襄邑所
織宋末用繡及織成齊建武中乃彩畫為之加飾金銀
薄時亦謂天衣梁庾肩吾和皇太子重雲殿受戒詩天
衣初拂石豆火欲然薪唐姚元景光宅寺造佛像讃姜
被承歡曳天衣而下拂
贈王二十四侍御詩女長裁褐穩男大卷書匀南齊書
張融傳與從叔征北將軍永書曰世業清貧民生多待
榛栗棗修女贄既長束帛禽鳥男禮巳大勉身就官十
年七仕不欲代耕何至此事
八哀詩長安米萬錢漢書高帝紀闗中大饑米斛萬錢
食貨志米至石萬錢
解悶詩何人為覔鄭瓜州公自註今鄭秘監審劉辰翁
曰因金陵有瓜州號鄭瓜州謬甚按瓜洲唐時屬潤州
非金陵(别有考在第/三十一卷)且其字作洲非州也本文並無金
陵即令祕監流寓金陵遂可以二百里外江中之一洲
為此君之名號乎唐書地理志瓜州晉昌郡下都督府
武徳五年析沙州之常樂置屬隴右道蕭嵩傳開元十
五年吐蕃陷瓜州執刺史田元獻以嵩為兵部尚書河
西節度使嵩奏以張守珪為瓜州刺史修築州城招
輯百姓令其復業張守珪傳以戰功加銀青光禄大夫
仍以瓜州為都督府以守珪為都督岑參為宇文判官
詩君從萬里使聞已到瓜州蓋必鄭審嘗官此州故以
是稱之今不可考矣
䕫府書懷詩蒼生可察眉列子晉國苦盜有郄雍者能
視盜之貌察其眉睫之間而得其情
觀公孫大娘弟子舞劍器行序記於郾城觀公孫氏舞
劍器渾脱舊唐書郭山惲傳中宗引近臣宴集將作大
匠宗晉卿舞渾脱胡三省註通鑑長孫無忌以烏羊毛
為渾脱氊帽人多效之謂之趙公渾脱因演以為舞中
宗神龍二年三月并州清源縣尉吕元泰上疏言此見
都邑坊市相率為渾脱駿馬胡服名為蘓莫遮非雅樂
也
遣懷詩元和辭大鑪揚雄解難陶冶大鑪
秋興詩直北闗山金鼓震史記封禪書遂因其直北立
五帝壇
波漂菰米沈雲黒梁庾肩吾奉和皇太子納涼梧下應
令詩黒米生菰葉青花出稻苗
久居䕫府將適江陵四十韻擺闔盤渦沸鬼谷子有捭
闔篇捭擺古今字通
哭李尚書詩奉使失張騫舊唐書房王惲傳惲孫之芳
幼有令譽頗善五言詩宗室推之開元末為駕部員外
郎天寶十三載安禄山奏為范陽司馬禄山反自㧞歸
西京授右司郎中歴工部侍郎太子右庶子廣徳元年
遣之芳兼御史大夫使吐蕃被留境上二年而歸除禮
部尚書尋改太子賓客
秋色凋春草王孫若箇邊五臣註文選招隱士曰屈原
與楚同姓故云王孫
宴王使君宅詩留歡卜夜閒閒字當從月甫父名閑自
不須諱此閒字説文閒隙也閒暇之閒本從隙生義祗
是一字至日遣興詩朱衣只在殿中間音異字同
　　韓文公詩註
韓文公游青龍寺贈崔太補闕詩側耳酸腸難濯澣是
用詩柏舟如匪澣衣秋懷詩慼慼抱虚警是用陸士衡
歎逝賦節循虛而警立註皆不及
　　通鑑註
賦於民而食人二雞子賦於民而食者取之於民也人
二雞子者每人令出二雞子也胡氏未註
㡬能令臧三耳矣言㡬令人以為實有三耳
漢武帝太初三年膠東太守延廣為御史大夫註延廣
史逸其姓按延即姓也三十九卷南鄭人延岑註延姓
岑名四十五卷有京兆尹南陽延篤
諸葛亮出師表云後值傾覆受任於敗軍之際奉命於
危難之間爾來二十有一年矣所謂敗軍乃當陽長坂
之敗其云奉命則求救於江東也註乃云事見上卷文
帝黄初四年非
虞翻作表示吕岱為愛憎所白(語出/吳書)註曰讒佞之人有
愛有憎而無公是非故謂之愛憎愚謂愛憎憎也言憎
而並及愛古人之辭寛緩不迫故也又如得失失也史
記刺客傳多人不能無生得失利害害也史記吳王濞
傳擅兵而别多佗利害緩急急也史記倉公傳緩急無
可使者游俠傳緩急人之所時有也成敗敗也後漢書
何進傳先帝嘗與太后不快㡬至成敗同異異也吳志
孫皓傳注蕩異同如反掌晉書王彬傳江州當人强盛
時立異同羸縮縮也吳志諸葛恪傳一朝羸縮人情萬
端禍福禍也晉歐陽建臨終詩潜圖宻已構成此禍福
端皆此類
庾亮出奔左右射賊誤中柂工應絃而倒船上咸失色
欲㪚亮不動徐曰此手何可使著賊註曰言射不能殺
賊而反射殺柂工自恨之辭也非也亮意蓋謂有此善
射之手使著賊身亦必應弦而倒耳解嘲之語也
宋明帝泰始三年沈文秀攻青州刺史明僧嵩帝遣輔
國將軍劉懷珍浮海救之進至黔陬文秀所署長廣太
守劉桃根將數千人戍不其城懷珍軍于洋水遣王廣
之將百騎襲不其城㧞之註云洋水即巨洋水按不其
城在今即墨縣西南而巨洋水乃今之巨蔑河在臨朐
益都夀光三縣之境與黔陬不其相去三四百里安能
以百騎而襲取之乎水經注云拒艾水出黔陬縣西南
拒艾山又謂之洋洋水膠州志曰洋河在州南三十里
發源鐵橛山東流入于海此即懷珍所屯軍處耳
梁武帝大通二年魏爾朱榮欲討山東羣盜請勅蠕蠕
王阿那壞發兵東趨下口以躡其背註云下口蓋指飛
狐口非也此即居庸下口一百六十六卷註曰幽州軍
都縣西北有居庸闗濕餘水出上谷温陽縣之東南流
出關謂之下口
周主從容問鄭譯曰我脚杖痕誰所為也對曰事由烏
丸軌宇文孝伯謂由此二人也下云因言軌捋須事亦
是譯言之也故軌見殺而孝伯亦賜死註以宇文孝伯
屬下讀而云孝伯何為出此言誤矣
突厥立劉武周為定楊可汗註云將使之定揚州非也
楊者隋姓下條云劉武周為定楊天子郭子和為平楊
天子猶言定隋平隋爾楊字从木
武后永昌元年二月丁酉尊魏忠孝王曰周忠孝太皇
妣曰忠孝太后文水陵曰章徳陵咸陽陵曰明義陵註
云武氏之先葬文水士彠及其妻葬咸陽非也后父士
彠葬文水母楊氏葬咸陽後章徳改名昊陵明義改名
順陵其碑文云然
劉肅大唐新語中宗宴興慶池侍宴者並唱迴波詞給
事中李景伯歌曰迴波詞持酒巵㣲臣職在箴規侍宴
既過三爵諠譁竊恐非儀首二句三言下三句六言蓋
迴波詞體也今通鑑作迴波爾時酒巵恐傳寫之誤
唐穆宗長慶元年劉總奏分所屬為三道以幽涿營為
一道平薊媯檀為一道瀛莫為一道註云營州治栁城
道里絶逺劉總奏以為一道必有説按唐書地理志營
州栁城郡萬嵗通天元年為契丹所陷聖厯二年僑治
漁陽開元五年又還治栁城意者中唐之世復僑治於
幽薊之間而史家自天寶亂後於東北邊事略而不詳
故今無所考耶
李茂貞不敢稱帝但開岐王府置百官名其所居為宫
殿妻稱皇后註曰自為岐王而妻稱皇后妻之貴踰於
其夫矣竊謂此事理之必不然皇后乃王后之誤
後漢高祖紀吳越内牙指揮使諸温註漢書地理志琅
邪郡有諸縣蓋以邑為氏也非按越有大夫諸稽郢
周太祖廣順元年慕容彦超遣使入貢帝慮其疑懼賜
詔慰安之曰今兄事已至此言不欲繁望弟扶持同安
億兆今兄者太祖自謂也事巳至此謂為衆所推而即
帝位也觀下文稱之為弟語意相對可知註以漢祖為
彦超之兄改作令兄者非
　
　日知録卷二十七
欽定四庫全書
　日知録卷二十八　　　崑山　顧炎武　撰
　　拜稽首
古人席地而坐引身而起則為長跪首至手則為拜手
手至地則為拜首至地則為稽首此禮之等也君父之
尊必用稽首拜而後稽首此禮之漸也必以稽首終此
禮之成也今大明會典曰後一拜叩頭成禮此古之遺
意也
古人以稽首為敬之至周禮太祝辨九□一曰稽首註
稽首拜中最重臣拜君之禮禮記郊特牲大夫之臣不
稽首非尊家臣以避君也左傳僖公二十三年秦伯享
晉公子重耳公賦六月公子降拜稽首公降一級而辭
焉襄公三年盟于長樗公稽首知武子曰天子在而君
辱稽首寡君懼矣二十四年鄭伯如晉鄭伯稽首宣子
辭子西相曰以陳國之介恃大國而陵虐於敝邑寡君
是以請罪焉敢不稽首哀公十七年盟于蒙齊侯稽首
公拜齊人怒孟武伯曰非天子寡君無所稽首國語襄
王使召公過及内史過賜晉惠公命晉侯執玉卑拜不
稽首内史過歸以告王曰執玉卑替其贄也拜不稽首
誣其上也替贄無鎭誣王無民可以見稽首之為重也
自敵者皆從頓首李陵報蘇武書稱頓首
陳氏禮書曰稽首者諸侯於天子大夫士於其君之禮
也然君於臣亦有稽首書稱太甲稽首於伊尹成王稽
首於周公是也大夫於非其君亦有稽首儀禮公勞賓
賓再拜稽首勞介介再拜稽首是也蓋君子行禮於其
所敬者無所不用其至則君稽首於其臣者尊徳也大
夫士稽首於非其君者尊主人也春秋之時晉穆嬴抱
太子頓首於趙宣子魯季平子頓首於叔孫則頓首非
施於尊者之禮也(禮書以頓首為/首頓於手而已)
荀子言平衡曰拜下衡曰稽首至地曰稽顙似未然古
惟喪禮始用稽顙蓋以頭觸地其與稽首乃有容無容
之别
　　稽首頓首
今表文皆云稽首頓首蔡邕獨斷漢承秦法羣臣上書
皆言昧死言王莽盜位慕古法去昧死曰稽首光武因
而不改朝臣曰稽首頓首非朝臣曰稽首再拜
　　百拜
百拜字出樂記古人之拜如今之鞠躬故通計一席之
間賓主交拜近至於百註云壹獻士飲酒之禮百拜以
喻多是也(徐伯魯曰按鄉飲酒禮/無百拜此特甚言之耳)若平禮止是一拜再
拜即人臣於君亦止再拜孟子以君命將之再拜稽首
而受是也禮至末世而繁自唐以下即有四拜大明會
典四拜者百官見東宫親王之禮見其父母亦行四拜
禮其餘官長及親戚朋友相見止行兩拜禮是四拜唯
於父母得行之今人書狀動稱百拜何也
古人未有四拜之禮唐李涪刋誤曰夫郊天祭地止於
再拜其禮至重尚不可加今代婦謁姑章其拜必四詳
其所自初則再拜次則跪獻衣服文史承其筐篚則跪
而受之常於此際授受多誤故四拜相屬耳
戰國䇿蘇秦路過雒陽嫂蛇行匍伏四拜自跪而謝此
四拜之始蓋因謝罪而加拜非禮之常也(黄庭經十讀/四拜朝太上)
(亦是/加拜)今人上父母書用百拜亦為無理若以古人之拜
乎則古人必稽首然後為敬而百拜僅賓主一日之禮
非所施於父母若以今人之拜乎則天子止於五拜而
又安得百也此二者過猶不及明知其不然而書之此
以偽事其親也
洪武三年上諭中書省臣曰今人書劄多稱頓首再拜
百拜皆非實禮其定為儀式令人遵守於是禮部定儀
凡致書於尊者稱端肅奉書答則稱端肅奉復敵已者
稱奉書奉復上之與下稱書寄書答卑幼與尊長則曰
家書敬復尊長與卑幼則曰書付某人
　　九頓首三拜
九頓首出春秋傳然申包胥元是三頓首未嘗九也杜
註無衣三章章三頓首每頓首必三此亡國之餘情至
迫切而變其平日之禮者也七日夜哭於鄰國之庭古
人有此禮乎七日哭也九頓首也皆亡國之禮也不可
通用也
韓之戰秦獲晉侯晉大夫三拜稽首古但有再拜稽首
無三拜也申包胥之九頓首晉大夫之三拜也
楚語湫舉遇蔡聲子降三拜納其乗馬亦亡人之禮也
周書宣帝紀詔諸應拜者皆以三拜成禮後代變而彌
增則有四拜不知天元自擬上帝凡冕服之類十二者
皆増為二十四而笞棰人亦以百二十為度名曰天杖
然未有四拜
　　東向坐
古人之坐以東向為尊故宗廟之祭太祖之位東向即
交際之禮亦賓東向而主人西向(漢書註如淳曰君臣/位南北面賓主位東)
(西/面)新序楚昭奚恤為東面之壇一秦使者至昭奚恤曰
君客也請就上位是也史記趙奢傳言括東向而朝軍吏
田單傳言引卒東鄉坐師事之淮陰傳言得廣武君東
鄉坐西鄉對師事之王陵傳言項王東鄉坐陵母周勃
傳言每召諸生説士東鄉坐責之趣為我語田蚡傳言
召客飲坐其兄蓋侯南鄉自坐東鄉以為漢相尊不可
以兄故私撓南越傳言王太后置酒漢使者皆東鄉漢
書蓋寛饒傳言許伯請之迺徃從西堦上東鄉特坐樓
䕶傳言王邑父事䕶時請召賓客邑居樽下稱賤子上
夀坐者百數皆離席伏䕶獨東向正坐字謂邑曰公子
貴如何後漢書鄧禹傳言顯宗即位以禹先帝元功拜
為太傅進見東向桓榮傳言乗輿嘗幸太常府令榮坐
東面天子親自執業(皆待以賓/師之位)此皆東向之見於史者
曲禮主人就東階客就西階自西階而升故東鄉自東
階而升故西鄉而南鄉特其旁位如廟中之昭故田蚡
以處蓋侯也
孝文紀西鄉讓者三南鄉讓者再註賓主位東西面君
臣位南北面是時羣臣至代邸上議則代王為主人故
西鄉
舊唐書盧簡求子汝弼為河東節度副使府有龍泉亭
簡求節制時手書詩一章在亭之西壁汝弼復為亞帥
每亭中讌集未嘗居賓位西向俛首而已是唐人亦以
東向為賓位也
　　坐
古人席地而坐西漢尚然漢書雋不疑傳登堂坐定不
疑據地曰竊伏海濵聞暴公子威名舊矣是也
古人之坐皆以兩膝著席有所敬引身而起則為長跪
矣史記范雎傳言秦王跽而請秦王復跽而褚先生補
梁孝王世家帝與梁王俱侍坐太后前太后謂帝曰吾
聞殷道親親周道尊尊其義一也帝跪席舉身曰諾是
也禮記坐皆訓跪三國志注引高士傳言管寧嘗坐一
木榻積五十餘年未嘗箕股其榻上當膝處皆穿以此
　　土炕
北人以土為牀而空其下以發火謂之炕古書不載(詩/瓠)
(葉傳炕火曰炙正義曰炕舉也謂/以物貫之而舉於火上以炙之)左傳宋寺人栁熾炭
于位將至則去之新序宛春謂衛靈公曰君衣狐裘坐
熊席隩隅有竈漢書蘓武傳鑿地為坎置煴火是蓋近
之而非炕也(庾信小園賦管寧藜牀雖穿而/可坐嵇康鍛竈既煗而堪眠)舊唐書東
夷高麗傳冬月皆作長坑下然煴火以取煗此即今之
土炕也但作坑字
水經注土垠縣有觀雞寺寺内有大堂甚高廣可容千
僧下悉結石為之上加塗暨基内疏通枝經脈㪚基側
室外四出爨火炎勢内流一堂盡温此今人煖房之制
形容盡之矣
　　冠服
漢書五行志曰風俗狂慢變節易度則為剽輕竒怪之
服故有服妖余所見五六十年服飾之變亦巳多矣故
録其所聞以視後人焉
豫章漫抄曰今人所戴小㡌以六瓣合縫下綴以簷如
筩閻憲副閎謂予言亦太祖所製若曰六合一統云爾
楊維楨亷夫以方巾見太祖問其製對曰四方平定巾
上喜令士人皆得戴之商文毅用自編民亦以此巾見
太康縣志曰國初時衣衫褶前七後八𢎞治間上長下
短褶多正徳初上短下長三分之一士夫多中停冠則
平頂高尺餘士夫不減八九寸嘉靖初服上長下短似
𢎞治時市井少年㡌尖長俗云邊鼓㡌𢎞治間婦女衣
衫僅掩裙腰富者用羅緞紗絹織金彩通袖裙用金彩
膝襴髻高寸餘正徳間衣衫漸大裙褶漸多衫唯用金
彩補子髻漸高嘉靖初衣衫大至膝裙短褶少髻高如
官㡌皆鐵絲胎高六七寸口周面尺二三寸餘
内邱縣志曰萬厯初童子髮長猶總角年二十餘始戴
網天啟間則十五六便戴網不使有總角之儀矣萬厯
初庶民穿腃靸儒生穿雙臉鞋非鄉先生首戴忠靖冠
者不得穿廂邊雲頭履(俗呼/朝鞋)至近日而門快輿皁無非
雲履醫卜星相莫不方巾又有晉巾唐巾樂天巾東坡
巾者先年婦人非受封不敢戴梁冠披紅袍繫拖帶今
富者皆服之又或著百花袍不知創自何人萬厯間遼
東興冶服五彩炫爛不三十年而遭屠戮茲花袍幾二
十年矣服之不衷身之災也兵荒之咎其能免與
　　衩衣
通鑑唐僖宗乾符元年王凝崔彦昭同舉進士凝先及
第嘗衩衣見彦昭衩楚懈反廣雅梢袺袵謂之䙡衩一
曰襢衣李義山詩芙蓉作裙衩又曰裠衩芙蓉小
　　對襟衣
太祖實録洪武二十六年三月禁官民步卒人等服對
襟衣惟騎馬許服以便於乗馬故也其不應服而服者
罪之今之罩甲即對襟衣也戒庵漫筆云罩甲之制比
甲稍長比襖減短正徳間創自武宗近日士大夫有服
者按説文無袂衣謂之䙃趙䆠光曰半臂衣也武士謂
之蔽甲方俗謂之披襖小者曰背子即此製也魏志楊
阜傳阜嘗見明帝著㡌被縹綾半袖問帝曰此於禮何
法服也則當時巳有此製
　　行幐
詩邪幅在下箋云邪幅如今行幐也偪束其脛自足至膝
左傳帶裳幅舄註同亦作偪禮記偪屨著綦釋名偪所以
自逼束今謂之行幐言以裹脚可以跳騰輕便也戰國䇿
蘇秦臝幐負書擔囊吳志吕蒙為兵作絳衣行縢舊唐書
徳宗入駱谷值霖雨道塗險滑衛士多亡歸朱泚東川節
度使李叔明之子昇及郭子儀之子曙令狐建之子彰等
六人恐有姦人危乘輿相與齧臂為盟著行幐釘鞵更鞚
上馬以至梁州它人皆不得近及還京師上皆以為禁衛
將軍寵遇甚厚
古人之韈大抵以皮為之春秋左氏傳註曰古者臣見君
解韈既解則露其邪幅而人得見之此采菽之詩所以為
詠今之村民往往行幐而不韈者古人之遺制也呉賀卲
為人美容止坐常著襪始从衣字希見其足則漢魏之世
不襪而見足者多矣
　　樂府
樂府是官署之名其官有令有音監有游徼漢書張放傳使
大奴駿等四十餘人羣黨盛兵弩白晝入樂府攻射官寺霍
光傳奏昌邑王大行在前殿發樂府樂器後漢書律厯志元
帝時郎中京房知五聲之音六十律之數上使太子太傅韋
𤣥成諫議大夫章雜試問房于樂府是也後人乃以樂府所
采之詩即名之曰樂府誤矣曰古樂府尤誤後漢書馬廖傳
言哀帝去樂府註云哀帝即位詔罷鄭衛之音減郊祭及武
樂等人數是亦以樂府所肄之詩即名之樂府也
　　寺
寺字自古至今凡三變三代以上凡言寺者皆奄豎之
名周禮寺人註寺之言侍也詩云寺人孟子易之閽寺
詩之婦寺左傳寺人貂寺人披寺人孟張寺人惠牆伊
戾寺人桞寺人羅皆此也崔杼使圉人駕寺人御而出
自秦以宦者任外廷之職而官舍通謂之寺說文寺廷
也有法度也此亦是漢時解耳漢人以太常光禄勲衛
尉太僕廷尉大鴻臚宗正大司農少府為九寺又御史
府亦謂之御史大夫寺漢書元帝紀註師古曰凡府庭
所在皆謂之寺風俗通曰寺司也唐書楊収傳漢
制總羣官而聽曰省公務而専治曰寺諸官府所
止皆曰寺後漢書安帝紀皇太后幸雒陽寺及若
盧獄録囚徒註寺官舍也張湛傳告歸平陵望寺
門而歩註寺門即平陵縣門也樂恢傳父為縣吏
得罪於令恢年十一常俯伏寺門吳志凌統傳亦
云過本縣步入寺門又變而浮屠之居亦謂之
寺矣石林燕語漢以來九卿官府皆名曰寺
鴻臚其一也本以待四裔賓客明帝時攝摩
騰竺法蘭自西域以白馬負經至舍於
鴻臚寺既死尸不壞因留寺中後遂以
為浮屠之居即雒中白馬寺也僧居稱
寺本此
　　省
十三布政使司今人謂之十三省者沿元之舊而誤稱
之也元時為行中書省者十一曰遼陽等處曰鎮東曰
陜西等處曰四川等處曰河南江北等處曰雲南等處
曰江浙等處曰江西等處曰湖廣等處曰甘肅等處曰
嶺北等處國初沿元制立行中書省洪武七年以京畿
應天等府直𨽻六部改行中書省為布政使司今當稱
十三布政司不當稱省
　　職官受杖
撞郎之事始於漢明後代因之有杖屬官之法曹公性
嚴掾屬公事徃徃加杖(魏畧韓宣以當受杖/豫脱袴纒褌面縛)宋劉道錫為
廣州刺史杖治中荀齊文垂死魏劉仁之監作晉陽城
杖前殷州刺史裴瑗并州刺史王綽隋文帝詔諸司論
屬官罪有律輕情重者聽於律外斟酌決杖燕榮為幽
州總管元宏嗣除長史懼辱固辭上知之勅榮曰宏嗣
杖十巳上罪皆奏聞榮忿曰豎子何敢弄我乃遣宏嗣
監納倉粟颺得一糠一粃皆罰之每笞不滿十然一日
中或至三數杜子美送高三十五詩脱身簿尉中始與
棰楚辭唐時自簿尉以上即不加捶楚優於南北朝多
矣
黄氏日抄讀韓文公贈張功曹詩云判司卑官不堪説
未免捶楚塵埃間(通鑑註唐謂州曹/諸司參軍為判司)然則唐之判司簿
尉類然與然唐人之待卑官雖嚴而卑官猶得以自申
其法如劉仁軌為陳倉尉擅殺折衝都尉魯寧是也明
初判司簿尉以待新進士而筦庫監當不以辱之視唐
重矣乃近日上官苦役苛責甚於奴僕官之辱法之屈
也此事闗繫世道
唐自兵興以後杖決之行即不止於簿尉張鎬杖殺豪
州刺史閭邱曉嚴武杖殺梓州刺史章彛韓皋杖殺安
吉令孫澥栁仲郢杖殺南鄭令權奕劉晏為觀察自刺
史六品以下得杖而後奏則著之於令矣宋史理宗淳
祐二年三月詔今後州縣官有罪帥司毋輒加杖責
晉書王濛傳為司徒左西屬濛以此職有譴則應受杖
固辭詔為停罰猶不就則不獨外吏矣南齊書陸澄傳
郎官舊有坐杖有名無實澄在官積前後罰一日并受
千杖南史蕭琛傳齊明帝用法嚴峻尚書郎坐杖罰者
皆即科行琛乃宻啟曰郎有杖起自後漢爾時郎官位
卑親主文案與令史不異故郎三十五人令史二十人
士人多耻為此職自魏晉以來郎官稍重今方參用高
華吏部又近於通貴不應官高昔品而罰遵曩科所以
從來彈舉止是空文許以推遷或逢赦恩或入春令便
得息停宋元嘉大明中有被罰者别繇犯忤主心非闗
常凖泰始建元以來並未施行自奉敕之後己行倉部
郎江重欣杖督五十無不人懷慙懼乞特賜輸贖使與
令史有異以彰優緩之澤帝納之自是應受罰者依舊
不行此後来公譴擬杖之所自始世説桓公在荆州恥
以威刑肅物令史受杖正從朱衣上過桓式年少從外
來云向從閤下過令史受杖上捎雲根下拂地足桓公
曰我猶患其重是令史服朱衣而受杖也(南史孔覬傳/為御史中丞)
(鞭令史為有司/所糾原不問)
南齊書張融傳大明五年制二品清官行僮幹杖不得
出十梁書江蒨傳弟葺為吏部郎坐杖曹中幹免官郎
官之杖虚杖也故至於千僮幹之杖實杖也不得過十
然亦失中之法
沈統大明中為著作佐郎先是五省官所給幹僮不得
襍役太祖世坐以免官者前後數百人統役僮過差有
司奏免世祖詔曰自頃幹僮多不祗給主可量聽行杖
得行幹杖自此始也
北朝政令比之南朝尤為嚴切高允傳言魏初法嚴朝
士多見杖罰孝昭帝紀言尚書郎中剖斷有失輒加捶
楚而及其末世則有如高陽王雍之以州牧而杖殺職
官(任城王/澄傳)唐邕之以録尚書而撾撻朝士(本/傳)者矣
　　押字
集古録有五代時帝王將相等署字一卷所謂署字者
皆草書其名今俗謂之畫押不知始於何代岳珂古冢
盆杆記言得晉永寧元年甓有匠者姓名下有文如押
字則晉已有之然不可考南齊書太祖在領軍府令紀
僧眞學上手迹下名答報書疏皆付僧眞上觀之笑曰
我亦不復能别也何敬容署名敬字則大作茍小為文
容字大為父陸倕戯曰公家茍既竒大父亦不小魏書
崔元伯尤善行押之書特盡精巧而不見遺迹北史斛
律金不識文字初名敦苦其難署改名為金從其便易
猶以為難神武乃指屋角令識之北齊書庫狄干不知
書署名為干字逆上畫之時人謂之穿錐又有武將王
周署名先為吉而後成其外陳書蕭引善𨽻書高宗嘗
披奏事指引署名曰此字筆勢翩翩似鳥之欲飛唐書
董昌僣位下制詔皆自署名或曰帝王無押詔昌曰不
親署何由知我為天子今人亦謂之花字北齊後主紀
開府千餘儀同無數領軍一時二十連判文書各作花
字(北史各/作依字)不具姓名莫知誰也黄伯思謂魏晉以來法
書梁御府所藏皆是朱异唐懷克沈熾文姚懷珍等題
名于首尾紙縫間故或謂之押縫或謂之押尾後人花
押蓋沿于此又云唐人及國初前輩與人書牘或只用
押字與名用之無異上表章亦或爾近世遂施押字於
檄移(癸辛襍識古人押字謂之花押印是/用名字稍花之如韋陟五雲體是也)不知南北諸
史言押字者如此之多而韓非子言田嬰令官具押券
斗石參升之計則戰國時已有之又不始於後世也
三國志少帝紀註世説及魏氏春秋並云姜維冦隴右
時安東將軍司馬文王鎭許昌徵還擊維至京師帝御
平樂觀以臨軍過中領軍許允與左右小臣謀因文王
辭殺之勒其衆以退大將軍已書詔於前文王入帝方
食粟優人雲午等唱曰青頭雞青頭雞青頭雞者鴨也
帝懼不敢發按鴨者勸帝押詔書耳是則以親署為押
已見於三國時矣(南北朝謂/之畫勅)
　　邸報
宋史劉奉世傳先是進奏院每五日具定本報狀上樞
宻院然後傳之四方而邸吏輒先期報下或矯為家書
以入郵置奉世乞革定本去實封但以通函騰報從之
吕溱傳儂智高冦嶺南詔奏邸毋得輒報湊言一方有
警使諸道聞之共得為備今欲人不知此意何也曹輔
傳政和後帝多㣲行始民間猶未知及蔡京謝表有輕
車小輦七賜臨幸自是邸報聞四方邸報字見于史書
蓋始於此時然唐孫樵集中有讀開元雜報一篇則唐
時巳有之矣
　　酒禁
先王之於酒也禮以先之刑以後之周書酒誥厥或告
曰羣飲汝勿佚盡執拘以歸於周予其殺此刑亂國用
重典也周官萍氏㡬酒謹酒而司虣禁以屬逰飲食于
市者若不可禁則搏而戮之此刑平國用中典也一獻
之禮賓主百拜終日飲酒而不得醉焉則未及乎刑而
坊之以禮也故成康以下天子無甘酒之失卿士無酣
歌之愆至於幽王而天不湎爾之詩始作其教嚴矣漢
興蕭何造律三人以上無故羣飲酒罰金四兩曹參代
之自謂遵其約束乃園中聞吏醉歌呼而亦取酒張飲
與相應和是并其畫一之法而亡之也坊民以禮鄼侯
既闕之於前糾民以刑平陽復失之於後宏羊踵此從
而榷酤夫亦開之有其漸乎武帝天漢三年初榷酒酤
昭帝始元六年用賢良文學之議罷之而猶令民得以
律占租賣酒升四錢遂以為利國之一孔而酒禁之弛
實濫觴於此(困學紀聞謂榷酤之/害甚於魯之初税畆)然史之所載自孝宣
已後有時而禁有時而開至唐代宗廣徳二年十二月
詔天下州縣各量定酤酒户隨月納税除此之外不問
官私一切禁斷自此名禁而實許之酤意在榷錢而不
在酒矣宋仁宗乾興初言者以天下酒課月比嵗增無
有藝極非古禁羣飲節用之意孝宗淳熈中李燾奏謂
設法勸飲以歛民財周輝雜志以為惟恐其飲不多而
課不羡此榷酤之弊也至今代則既不榷緡而亦無禁
令民間遂以酒為日用之需比于饔飱之不可闕若水
之流滔滔皆是而厚生正徳之論莫有起而持之者矣
邴原之游學未嘗飲酒大禹之疏儀狄也諸葛亮之治
蜀路無醉人武王之化妹邦也
舊唐書楊惠元傳充神䇿京西兵馬使鎭奉天詔移京
西戍兵萬二千人以備闗東帝御望春樓賜宴諸將列
坐酒至神䇿將士皆不飲帝使問之惠元時為都將對
曰臣初發奉天本軍帥張巨濟與臣等約曰斯役也將
䇿大勲建大名凱旋之日當共為歡茍未戎捷無以飲
酒故臣等不敢違約而飲既發有司供餼於道路唯惠
元一軍缾罍不發上稱歎久之降璽書慰勞及田悦叛
詔惠元領禁兵三千與諸將討伐御河奪三橋皆惠元
之功也能以衆整如此即治國何難哉(沈括筆談言太/宗朝禁卒買魚)
(肉及酒入營/門者有罪)
魏文成帝大安四年釀酤飲者皆斬金海陵正隆五年
朝官飲酒者死元世祖至元二十年造酒者本身配役
財産女子没官可謂用重典者矣然立法太過故不久
而弛也水為地險酒為人險故易爻之言酒者無非坎
卦而萍氏掌國之水禁水與酒同官(黄魯直作黄彛字/説云酒善溺人故)
(六彛皆以/舟為足)徐尚書石麒有云傳曰水懦弱民狎而玩之
故多死焉酒之禍烈於火而其親人甚於水有以夫世
盡殀於酒而不覺也讀是言者可以知保生之道螢雪
叢説言頃年陳公大卿生平好飲一日席上與同僚談
舉知命者不立乎巖牆之下問之其人曰酒亦巖牆也
陳因是有聞遂終身不飲頃者米醪不足而烟酒興焉
則眞變而為火矣
　　賭博
萬厯之末太平無事士大夫無所用心間有相從賭博
者至天啟中始行馬弔之戯而今之朝士若江南山東
㡬於無人不為此有如韋昭論所云窮日盡明繼以脂
燭人事曠而不修賓旅闕而不接者吁可畏也考之漢
書安丘侯張拾邔(其已/反)侯黄遂樊侯蔡辟方並坐搏揜
免為城旦(貨殖傳掘冢愽揜犯姦成富王/符潜夫論以㳺愽持掩為事)師古曰搏或
作博六博也揜意錢之屬也(後漢書梁冀傳能挽滿彈/棊格五六博蹴鞠意錢之)
(戯/)皆戯而賭取財物宋書王景文傳為右衛將軍坐與
奉朝請毛法因蒱戯得錢百二十萬白衣領職劉康祖
傳為員外郎十年再坐樗蒲戯免南史王質傳為司徒
左長史坐招聚博徒免官金史刑志大定八年制品官
犯賭博法贓不滿五十貫者其法杖聽贖再犯者杖之
上曰杖者所以罰小人也既為職官當先亷恥既無廉
恥故以小人之罰罰之今律犯賭博者文官革職為民
武官革職隨舎餘食糧差操亦此意也但百人之中未
有一人坐罪者上下相容而法不行故也晉陶侃勤於
吏職終日歛膝危坐閫外多事千緒萬端㒺有遺漏諸
參佐或以談戯廢事者命取其酒器蒱博之具悉投於
江將吏則加鞭朴卒成中興之業為晉名臣唐宋璟為
殿中侍御史同列有博于臺中者將責名品而黜之愽
者惶恐自匿後為開元賢相而史言文宗切於求理每
至刺史面辭必殷勤戒敕曰無嗜博無飲酒内外聞之
莫不悚息然則勤吏事而糾風愆乃救時之首務矣
唐書言楊國忠以善樗蒲得入供奉常後出専主蒱簿
計算鈎畫分銖不悞帝悦曰度支郎才也卒用之而敗
𤣥宗末年荒佚遂以小人乗君子之器此亦國家之妖
孽也今之士大夫不慕姚崇宋璟而學楊國忠亦終必
亡而已矣
山堂考索宋大中祥符五年三月丁酉上封者言進士
蕭元之本名琉嘗因賭愽抵杖刑今易名赴舉登第詔
有司召元之詰問引伏奪其勑贖銅四十斤遣之宋制
之嚴如此今之進士有以不工賭愽為恥者矣
晉中興書載陶士行言摴蒲老子所作乃牧豬奴戲也
近日士大夫多為之
遼史穆宗應厯十九年正月甲午與羣臣為葉格戯解
曰宋錢僖公家有葉子掲格之戯(按應厯十九年為宋/太祖之開寳二年是)
(契丹先有此戲/不知其所自來)而其年二月已巳即為小哥等所弑君
臣為謔其禍乃不旋踵此不祥之物而今士大夫終日
執之其能免於效尤之咎乎
宋史太宗紀淳化二年閏月己丑詔犯蒱博者斬元史
世祖紀至元十二年禁民間賭愽犯者流之北地刑亂
國用重典固當如此
今日致太平之道何繇曰君子勤禮小人盡力
　　京債
赴銓守候京債之累於今為甚舊唐書武宗紀會昌二
年二月丙寅中書奏赴選官多京債到任塡還致其貪
求罔不由此今年三銓於前件州府(河東鳯翔鄜/坊邠寜等道)得官
者許連狀相保戸部各備兩月加給料錢至支時折下
所冀初官到任不帶息債衣食稍足可責清廉從之蓋
唐時有東選南選其在京銓授者止闗内河東兩道採
訪使所屬之官不出一千餘里之内而猶念其舉債之
累先於戸部給與兩月料錢非惟恤下之仁亦有勸廉
之法與今之職官到任先辦京債剥下未足而或借庫
銀以償之者得失之數較然可知已
若夫聖主之所行有超出於前代者太祖實録吳元年
七月丙子除郡縣官二百三十四人賜知府知州知縣
文綺四絹六羅二夏布六父如之母妻及長子各半府
州縣佐貳官視長官半之父如之母妻及長子又半之
各府經歴知事同佐貳官州縣吏目典史視佐貳官又
半之父母妻子皆如之其道里費知府賜白金五十兩
知州三十五兩知縣三十兩同知視知府五之三治中
半之通判推官五之二州同知視府通判經歴及州判
官視府同知半之縣丞主簿視知縣又半之知事吏目
典史皆十兩著為令上曰今新授官多出布衣到任之
初或假貸於人則他日不免侵漁百姓不有以養其廉
而責之奉公難矣洪武元年二月詔中書省自今新除
府州縣官給賜白金一十兩布六疋十年正月甲辰上
謂中書省臣曰官員聽選之在京者宜早與銓注即令
赴任聞久住客邸者日有所費甚至空乏假貸於人昔
元之弊政此亦一端其常選官淹滯在京者資用既乏
流為醫卜使人喪其所守實朝廷所以待之者非其道
也自今銓選之後以品為差皆與道里費仍令有司給
舟車送之著為令十七年七月癸丑北平税課司大使
熊斯銘言仕者得禄養親此人子之所願也然有道逺
而不得養其父母者乞令有司給以舟車俾得迎養以
盡人子之情廷議以雲南兩廣四川福建官員家屬赴
任者官為給舟車已有定例自今凡一千五百里以外
者宜依例給之制可(二十二年八月命故官/妻子還鄉者亦給車舟)豈非愛民
之仁先於恤吏者乎
　　居官負債
居官負債雖非君子之行似乎不干國法乃考之於古
有以不償債而免列侯者漢書孝文三年河陽侯陳信
坐不償人責過六月免(免侯/爵)是也有以不償債而貶官
者舊唐書李晟子惎累官至右龍武大將軍沈湎酒色
恣為豪侈積債至數千萬其子貸囘鶻錢一萬餘貫不
償為囘鶻所訴文宗怒貶惎為定州司法參軍是也然
此猶前代之事使在今日則囘鶻當更貸之以錢而為
之營其善缺矣
元史太宗十二年以官民貸囘鶻金償官者歳加倍名
羊羔息其害為甚詔以官物代還凡七萬六千錠仍命
凡假貸嵗久惟子本相侔而止著為令
　
　
　
　
　
　
　
　
　
　
　
　
　
　日知録卷二十八
欽定四庫全書
　日知録卷二十九　　　　崑山　顧炎武　撰
　　騎
詩云古公亶父來朝走馬古者馬以駕車不可言走(董/氏)
(曰顧野王作/來朝趣馬)曰走者單騎之稱古公之國鄰西戎翟其
習尚有相同者(程大昌雍録曰古皆乗車今曰走馬恐/此時或已變乘為騎蓋避翟之遽不暇)
(駕/車)然則騎射之法不始於趙武靈王也
左傳昭公二十五年左師展將以公乗馬而歸正義曰
古者服牛乗馬馬以駕車不單騎也至六國之時始有單
騎蘓秦所云車千乗騎萬匹是也曲禮云前有車騎者
禮記漢世書耳經典無騎字也劉炫謂此左師展將以
公乘馬而歸欲共公單騎而歸此騎馬之漸也(周禮大/司馬師)
(帥執提註提謂馬上鼓有曲木提持鼓立馬髦上者故/謂之提正義曰先鄭蓋據當時已有單騎舉以況周其)
(實周時皆乗車無輕騎法也傳王應麟謂六韜言騎戰/其書當出於周末又引公羊  齊侯唁公以鞍為几公)
(羊亦周末/之書也)
春秋之世荒服之散居於中夏者大抵皆在山谷之間
兵車之所不至齊桓晉文僅攘而郤之不能深入其地
者用車故也中行穆子之敗無終於太原得之毁車崇卒
而智伯欲伐仇猶遺之大鐘以開其道其不利於車可
知矣勢不得不變而為騎騎射所以便山谷也變服所
以便騎射也是以公子成之徒諫變服而不諫騎射意
騎射之法必有先武靈而用之者矣
騎利攻車利守故衛將軍之遇敵以武剛車自環為營
史記項羽本紀叙鴻門之會曰沛公則置車騎脱身獨
騎上言車騎則車駕之馬來時所乗也下言獨騎則單
行之馬去時所跨也樊噲夏侯嬰靳彊紀信四人則皆
步走也樊噲傳曰沛公留車騎獨騎馬噲等四人步從
是也
　　驛
漢書高帝紀乗傳詣雒陽師古曰傳若今之驛古者以
車謂之傳車其後又單置馬謂之驛騎竊疑此法春秋
時當已有之如楚子乗驛會師于臨品祁奚乗驛而見
范宣子楚子以馹至於羅汭子木使馹謁諸王楚人謂
游吉曰吾將使驛奔問諸晉而以告國語晉文公乗馹
自下脱會秦伯于王城吕氏春秋齊君乗馹而自追晏
子及之國郊皆事急不暇駕車或是單乗驛馬而註疏
家未之及也(戴侗云以車曰傳以騎曰馹晉侯以傳召/伯宗則是車也説文傳遽也左傳弦高且)
(使遽告于鄭註遽傳車則按韓非子言齊景公/游少海傳騎從中來謁  騎亦可以謂之傳)
謝在杭五襍俎曰古者乗傳皆驛車也史記田横與客
二人乗傳詣雒陽註四馬高足為置傳四馬中足為馳
傳四馬下足為乗傳然左傳言鄭子産乗遽而至則似
單馬騎矣釋文以車曰傳以馬曰遽子産時相鄭國豈
乏車乎懼不及故乗遽其為驛馬無疑矣漢初尚乗傳
車如鄭當時王温舒皆私具驛馬後患其不速一槩乗
馬矣
　　驢驘
自秦以上傳記無言驢者意其雖有而非人家所常畜
也(爾雅無驢而有鼰鼠身長/須而賊秦人謂之小驢)逸周書伊尹為獻令正北
空同大夏莎車匈奴樓煩月氏諸國以槖駝野馬騊駼
駃騠為獻(驢父馬母曰驘馬父驢母曰駃騠/古今注以牡馬牝驢所生謂之駏)　吕氏春
秋趙簡子有兩白騾甚愛之李斯上秦王書言駿良駃
騠鄒陽上梁王書亦云燕王按劍而怒食以駃騠是以
為貴重難得之物也司馬相如上林賦騊駼槖駞蛩蛩
驒騱駃騠驢驘王褒僮約調治馬驢兼落三重其名始
見於文而賈誼弔屈原賦騰駕罷牛兮驂蹇驢日者列
傳騏驥不能與罷驢為駟東方朔七諫要褭奔亾兮騰
駕槖駞劉向九歎郤騏驥以轉運兮騰驢驘以馳逐揚
雄反離騷騁驊騮以曲囏兮驢騾連蹇而齊足則又賤
之為不堪用也嘗考驢之為物至漢而名至孝武而得
充上林至孝靈而貴幸(後漢書五行志靈帝於宫中西/園駕四白驢躬自操轡驅馳周)
(旋以為大樂於是公卿貴戚轉相倣效至/乗輜軿以為騎從互相侵奪賈與馬齊)然其種大抵
出於塞外自趙武靈王騎射之後漸資中國之用鹽鐡
論驘驢馲駞銜尾入塞驒奚騵馬盡為我畜杜篤論都
賦虜􁘲侲驅騾驢馭宛馬鞭駃騠霍去病傳單于遂乘
六驘匈奴傳其竒畜則槖駞驢驘駃騠騊駼驒奚西域
傳鄯善國有驢馬多槖它烏秅國有驢無牛而龜兹王
學漢家儀外國人皆曰驢非驢馬非馬若龜茲王所謂
驘也可見外國之多産此種而漢人則以為竒畜耳今
中原亦自産驘任重致逺之資勝扵駑駘百倍且習
見而無復以為竒畜者矣
　　軍行遲速
魏明帝遣司馬懿征遼東其時自雒陽出軍不過三千
餘里而帝問徃還㡬日懿對以徃百日攻百日還百日
以六十日為休息如此一年足矣此猶是古人師行日
三十里之遺意夏侯淵為將赴急疾常出敵之不意軍
中為之語曰典軍校尉夏侯淵三日五百六日一千此
可偶用之於二三百里之近不然百里而趨利者蹶上
將固兵家所忌也
　　木􁂭渡軍
史記淮陰侯傳從陽夏以木􁂭缻渡軍服䖍曰以木押
縛􁂭缻以渡是也古文簡不言縛爾吳志孫靜傳䇿詐
令軍中促具􁂭缶數百口分軍夜投查瀆亦此法也其
狀圖於喻龍徳兵衡謂之甕筏
　　海師
海道用師古人蓋屢行之矣吳徐承率舟師自海入齊
此蘓州下海至山東之路越王勾踐命范蠡舌庸率師
沿海泝淮以絶吳路此浙東下海至淮上之路唐太宗
遣强偉於劍南伐木造舟艦自巫峽抵江揚趨萊州此
廣陵下海至山東之路漢武帝遣樓船將軍楊僕從齊
浮渤海擊朝鮮魏明帝遣汝南太守田豫督青州諸軍
自海道討公孫淵秦符堅遣石越率騎一萬自東萊出
右逕襲和龍唐太宗伐高麗命張亮率舟師自東萊渡
海趨平壤薛萬徹率甲士三萬自東萊渡海入鴨緑水
此山東下海至遼東之路漢武帝遣中大夫嚴助發會
稽兵浮海救東甌横海將軍韓説自句章浮海擊東越
此浙江下海至福建之路劉裕遣孫處沈田子自海道
襲番禺此京口下海至廣東之路隋伐陳吳州刺史蕭
瓛遣燕榮以舟師自東海至吳此又淮北下海而至蘓
州也公孫度越海攻東萊諸縣侯希逸自平盧浮海據
青州此又遼東下海而至山東也宋李寶自江隂率舟
師敗金兵于膠西之石臼島此又江南下海而至山東
也此皆古人海道用師之效
　　海運
唐時海運之事不詳於史蓋栁城陷没之後至開元之
初新立治所(唐書地理志營州栁城郡萬嵗通天元年/為契丹所陷聖厯二年僑治漁陽開元五)
(年又還/治栁城)乃轉柬南之粟以餉之耳及其樹藝巳成則不
復資於轉運非若元時以此為恒制也舊唐書宋(通典/作宗)
慶禮傳張九齡駁諡議曰營州鎭彼戎夷扼喉斷臂逆
則制其死命順則為其主人是稱樂都其來尚矣徃緣
趙翽作牧馭之非才自經隳廢便長宼孽大明臨下聖
謀獨斷恢祖宗之舊復大禹之迹以數千之役徒無甲
兵之强衛指期遂徃禀命而行於是量畚築執鼛鼓親
總其役不愆所慮俾栁城為金湯之險邉境無鋒鏑之
苦尋而罷海運收歳儲邊庭晏然河朔無擾與夫興師
之費轉輸之勞較其優劣孰為利害此罷海之一證
舊唐書懿宗紀咸通三年南蠻陷交趾徵諸道兵赴嶺
南時湘灕泝運功役艱難軍屯廣州乏食潤州人陳磻
石詣闕上書言江西湖南泝流運糧不濟軍師士卒食
盡則散此宜深慮臣有竒計以饋南軍天子召見磻石
因奏臣弟聽思曾任雷州刺史家人隨海船至福建徃
來大船一隻可致千石自福建裝船不一月至廣州得
船數十艘便可致三萬石至廣府又引劉裕海路進軍
破盧循故事執政是之以磻石為鹽鐡巡官徃揚子院
專督海運於是康承訓之軍皆不闕供
　　燒荒
守邊將士每至秋月草枯出塞縱火謂之燒荒唐書契
丹每入寇幽薊劉仁恭嵗燎塞下草使不得留牧馬多
死契丹乃乞盟是也其法自七國時已有之戰國䇿公
孫衍謂義渠君曰中國無事於秦則秦且燒􁃚獲君之
國
英宗實録正統七年十一月錦衣衛指揮僉事王瑛言
禦邉莫善於燒荒蓋邉之所恃者馬馬之所恃者草近
年燒荒逺者不過百里近者五六十里敵馬來侵半日
可至乞敕邊將遇秋深率兵約日同出數百里外縱火
焚燒使敵馬無水草可恃如此則在我雖有一時之勞
而一冬坐卧可安矣翰林院編修徐珵(後改名/有貞)亦請每
年九月盡勅坐營將官巡邊分為三路一出宣府抵赤
城獨石一出大同抵萬全一出山海抵遼東各出三五
百里燒荒哨瞭如遇邊寇出没即相機防禦此先朝燒
荒舊制誠守邊之良法也
　　家兵
古之為將者必有素豫之卒春秋傳冉求以武城人三
百為已徒卒後漢書朱儁傳交阯賊反拜儁刺史令過
本郡簡募家兵張燕冦河内逼近京師出儁為河内太
守將家兵擊却之三國志吕䖍傳領泰山太守將家兵
到郡郭祖公孫犢等皆降晉書王渾傳為司徒楚王瑋
將害汝南王亮渾辭疾歸第以家兵千餘人閉門距瑋
瑋不敢逼
　　少林僧兵
少林寺中有唐太宗為秦王時賜寺僧教其辭曰王世
充叨竊非據敢違天常法師等並能深悟㡬變早識妙
因擒彼兇孽廓兹淨土聞以欣尚不可思議今東都危
急旦夕殄除並宜勉終茂功以垂令範是時立功十有
三人裴漼少林寺碑所稱志操惠瑒曇宗等惟曇宗拜
大將軍餘不受官賜地四十頃此少林僧兵所起考之
魏書孝武帝西奔以五千騎宿于瀍西楊王别舎沙門
都維那恵臻負璽持千牛刀以從舊唐書元和十年嵩
山僧圓淨與淄青節度使李師道謀反結勇士數百人
伏於東都進奏院乗雒城無兵欲竊發焚燒宫殿小將
楊進李再興告變留守吕元膺乃出兵圍之賊突圍而
出入嵩岳山棚盡擒之宋史范致虚以僧趙宗印充宣
撫司參議官兼節制軍馬宗印以僧為一軍號尊勝隊
童子行為一軍號淨勝隊然則嵩雒之間固世有異僧
矣
嘉靖中少林僧月空受都督萬表檄禦倭於松江其徒
三十餘人自為部伍持鐡棒擊殺倭甚衆皆戰死嗟乎
能執干戈以扞疆場則不得以其髠徒而外之矣宋靖
康時有五臺僧眞寶與其徒習武事於山中欽宗召對
便殿命之還山聚兵拒金晝夜苦戰寺舎盡焚為金所
得誘勸百方終不顧曰吾法中有口囘之罪吾既許宋
皇帝以死豈當妄言也怡然受戮而徳祐之末常州有
萬安僧起義者作詩曰時危聊作將事定復為僧其亦
有屠羊説之遺意者哉
　　毛葫蘆兵
元史順帝紀至正十三年立南陽鄧州等處毛葫蘆義
兵萬户府募土人為軍免其差役令防城自效因其鄉
人自相團結號毛葫蘆軍故以名之朶爾直班傳金商
義兵以獸皮為矢房如瓠號毛葫蘆軍甚精鋭大學衍
義補今唐鄧山居者以毒藥漬矢以射獸應弦而倒謂
之毛葫蘆
成化三年國子監學録黄明義言宋時多剛縣夷為冦
用白芀子兵破之白芀子者即今之民壯也
　　方音
五方之語雖各不同然使友天下之士而操一鄉之音
亦君子之所不取也故仲由之喭夫子病之鴃舌之人
孟子所斥而宋書謂高祖雖累葉江南楚言未變雅道
風流無聞焉爾又謂長沙王道憐素無才能言音甚楚
舉止施為多諸鄙拙世説言劉眞長見王丞相既出人
問見王公云何答曰未見他異惟聞作吳語耳又言王
大將軍年少時舊有田舎名語音亦楚又言支道林入
東見王子猷兄弟還人問見諸王何如答曰見一羣白
項烏但聞唤啞啞聲北史謂丹楊王劉昶呵罵僮僕音
襍夷夏雖在公坐諸王每侮弄之夫以創業之君中興
之相不免時人之議而況於士大夫乎北齊楊愔稱裴
讞之曰河東士族京官不少惟此家兄弟全無鄉音其
所賤可知矣至於著書作文尤忌俚俗公羊多齊言淮
南多楚語若易傳論語何嘗有一字哉若乃講經授學
彌重文言是以孫詳蔣顯曾習周官而音乖楚夏(左思/魏都)
(賦蓋音有楚夏/者土風之乖也)則學徒不至(梁書儒林/傳陸倕云)李業興學問深
博而舊音不改則為梁人所笑(北史/本傳)□下人士音辭鄙
陋風操蚩拙則顔之推不願以為兒師(家/訓)是則惟君子
為能通天下之志蓋必自其發言始也
金史國語解序曰今文尚書辭多竒澁蓋亦當世之方
音也
荀子每言案楚辭每言羌皆方音劉勰文心雕龍云張
華論韻謂士衡多楚可謂銜靈均之聲餘失黄鍾之正
響也
　　國語
後魏初定中原軍容號令皆本國語後染華俗多不
能通故錄其本言相傳教習謂之國語孝文帝命侯
㐲侯可悉陵以國語譯孝經之㫖教於國人謂之國
語孝經(並隋書/經籍志)而歴考後魏北齊二書若孟威以明
解北人語敕在著作以備推訪孫搴以能通鮮卑語
宣𫝊號令祖珽以觧鮮卑語免罪復參相府劉世
清以能通四裔語為當時第一後主命作突厥語
翻湼槃經以遺突厥可汗並見遇時主寵絶羣僚
後唐康福善諸蕃語明宗聽政之暇每召入便殿咨訪
時事福即以蕃語奏之樞宻使安重誨惡焉嘗面戒之
曰康福但亂奏事有日斬之
　　外國風俗
歴九州之風俗攷前代之史書中國之不如外國者有
之矣遼史言契丹部族生生之資仰給畜牧績毛飲湩
以為衣食各安舊風狃習勞事不見紛華異物而遷故
家給人足戒備整完卒之虎視四方强朝弱附金史世
宗嘗謂宰臣曰朕嘗見女直風俗迄今不忘今之燕飲
音樂皆習漢風非朕心所好東宫不知女直風俗第以
朕故猶尚存之恐異日一變此風非長久之計他日與
臣下論及古今又曰女直舊風雖不知書然其祭天地
敬親戚尊耆老接賔客信朋友禮意欵曲皆出自然其
善與古書所載無異汝輩不可忘也乃禁女直人不得
改稱漢姓學南人衣裝犯者抵罪又曰女直舊風凡酒
食㑹聚以騎射為樂今則奕碁雙陸宜悉禁止令習騎
射又曰遼不忘舊俗朕以為是海陵習學漢人風俗是
忘本也若依國家舊風四境可以無虞此長久之計也
邵氏聞見録言囘紇風俗樸厚君臣之等不甚異故衆
志專一勁徤無敵自有功於唐賜遺豐腴登里可汗始
自尊大築宫室以居婦人有粉黛文繡之飾中國為之
虛耗而其俗亦壞昔者祭公謀父之言犬戎樹惇能帥
舊徳而守終純固由余之對穆公言戎裔之俗上含淳
徳以遇其下下懷忠信以事其上一國之政猶一身之
治其所以有國而長世用此道也及乎古風漸逺鮮克
遵循不務詩書唯徵玩好服飾競於無等財賄溢于靡
用驕淫矜侉浸以成習於是中行有變俗之譏賈生有
五餌之䇿又其末也則有如張昭逺以皇弟皇子喜俳
優飾姬妾而卜沙陀之不永張舜民見太孫好音樂美
姝名茶古畫而知契丹之將亾禮不忘其初敦本之道
不其懿與
史記言匈奴獄久者不過十日一國之囚不過數人鹽
鐡論言匈奴之俗略於文而敏於事宋鄧肅對高宗言
外國之巧在文書簡簡故速中國之患在文書繁繁故
遲遼史言朝廷之上事簡職專此遼之所以興也(又曰/皇帝)
(四時巡守宰相已下於中京居守一切公事除拜官僚/止行皇帖權差俟行在所取㫖出給誥勅文官縣令録)
(事已下更不奏/聞聽中書銓選)然則外國之能勝於中國者惟其簡易
而已
金史食貨志言金起東海其俗純實可與返古初入中
夏民多流亡土多曠閒遺黎惴惴何求不獲於斯時縱
不能復井地溝洫之制若用唐之永業口分以制民産
放其租庸調之法以足國計何至百年之内所為經畫
紛紛然與其國相終始邪其弊在於急一時之利踵久
壞之法及其中葉鄙遼儉樸襲宋繁縟之文懲宋寛柔
加遼操切之政是棄二國之所長而併用其所短也繁
縟勝必至於傷財操切勝必至於害民訖金之世國用
易匱民心易離豈不由是與作法不愼厥初變法以救
其弊祗益甚焉耳其論金時之弊至為明切
魏太武始制反逆殺人奸盜之法號令明白政事清簡
無繫訊連逮之煩百姓安之宋余靖言燕薊之地陷入
契丹且百年而民亡南顧心者以契丹之法簡易故也
　　樓煩
樓煩乃趙西北邉之國其人强悍習騎射史記趙世家
武靈王行新地遂出伐西遇樓煩王於西河而致其兵
致云者致其人而用之也是以楚漢之際多用樓煩人
别為一軍髙祖功臣侯年表陽都侯丁復以趙將從起
鄴至霸上為樓煩將而項羽本紀漢有善騎射者樓煩
(應劭曰樓煩胡也今樓煩縣/按樓煩地大不止一縣之人)則漢有樓煩之兵矣灌嬰
傳擊破柘公王武斬樓煩將五人攻龍且生得樓煩將
十人擊項藉軍陳下斬樓煩將二人攻黥布别將于相
斬樓煩將三人功臣表平定侯齊受以驍騎都尉擊項
藉得樓煩將則項王及布亦各有樓煩之兵矣蓋自古
用蠻裔攻中國者始自周武王牧野之師有庸蜀羌髳
㣲盧彭濮而晉襄公敗秦于殽實用姜戎為犄角之勢
大者王小者霸於是武靈王踵此用以謀秦而鮮卑突
厥囘紇沙陀自此所在皆有矣
　　吐蕃囘紇
大抵外國之音皆無正字唐之吐蕃即今之土魯畨是
也唐之囘紇即今之囘囘是也唐書囘紇一名囘鶻元
史有畏兀兒部畏即囘兀即鶻也其曰回回者亦囘鶻
之轉聲也(遼史天祚紀有囘囘國王國元史/太祖紀以囘鶻囘囘為二  恐非)其曰畏吾
兒者又畏兀兒之轉聲也(册府元龜按國史叙鐵勒種/類云伊吾以西焉耆以北有)
(契弊烏䕶紇骨等部契弊則契苾也烏䕶則烏紇也後/為囘鶻紇骨則紇扢斯也轉為黠戛斯蓋夷音有緩急)
(即傳譯/語不同)大明會典哈宻古伊吾廬地在燉煌北大磧外
為西域諸畨徃來要路其國部落與囘囘畏兀兒三種
襍居則囘囘與畏兀兒又為二種矣(今所存元時碑刻/有畏兀兒字亦與)
(囘囘字/不同)自唐會昌中囘紇衰弱降幽州者前後三萬餘
人皆散𨽻諸道始襍居於中華而不變其本俗杜子美
留花門詩連雲屯左輔百里見積雪李衛公上尊號玉
册文種類磐互縞衣如荼挾邪作蠱浸淫宇内今之遺
風亦未衰於昔日也
舊唐書憲宗紀元和二年正月庚子囘紇請於河南府
太原府置摩尼寺許之此即今禮拜寺之所從立也
新唐書常衮傳言始囘紇有戰功者得留京師戎性易
驕後乃創邸第佛祠或伏甲其間數出中渭橋與軍人
格鬭奪含光門魚契走城外然則自肅代以來囘紇固
巳有居京師者矣
實録正統元年六月乙卯徙甘州涼州寄居囘囘於江
南各衛凡四百三十六户一千七百四十九口其時西
陲有警不得已為徙戎之䇿然其種類遂蕃於江左矣
(正統三年八月有歸附囘囘/二百二人自涼州徙至浙江)
明初於其來降者待之雖優而防之未嘗不至福建漳
州衛指揮僉事楊榮因進表至京為囘囘之編置漳州
者寄書於其同類奉㫖坐以交通外裔黜為為事官於
大同立功(正統四年/七月辛未)其後文教涵濡戎心漸革而内附
子孫遂有登科第襲冠裳者惟囘囘自守其國俗終不
肯變結成黨夥為暴閭閻以累朝之徳化而不能訓其
頑獷之習所謂食桑葚而懷好音固難言之矣
天子無故不殺牛而今之囘子終日殺牛為膳宜先禁
此則裔風可以漸革唐時赦文每曰十惡五逆火光行
刦持刃殺人官典犯贓屠牛鑄錢合造毒藥不在原赦
之限可見古法以屠牛為重也若韓滉之治江東以賊
非牛酒不嘯結乃禁屠牛以絶其謀此又明識之士所
宜豫防者矣
　　西域天文
西域人善天文自古已然唐書泥婆羅國頗解推測盈
虛兼通厯術事天竺國善天文厯筭之術罽賔國遣使
進天文經拂菻國其王城門樓中懸一大金秤以金丸
十二枚屬於衡端以候日之十二時為一金人其大如
人立於側每至一時其金丸輒落鏗然發聲引唱以紀
日時毫釐無失蓋不始於囘囘西洋也(元史張思明傳/大徳初擢左司)
(都事有獻西域秤法/思明以惑衆不用)
王忠文襍集有阿都剌除回囘司天少監誥曰天文之
學其出於西域者約而能精雖其術不與中國古法同
然以其多騐故近代多用之别設官署以掌其職
册府元龜載開元七年吐火羅國王上表獻解天文人
大慕闍智慧幽深問無不知伏乞天恩唤取問諸教法
請置一法堂依本教供養此與今之利瑪竇相似
　　干陀利
韓文公廣州記有干陀利注家皆闕按梁書海南諸夷
傳干陀利國在南海洲上其俗與林邑扶南畧同出斑
布吉貝㯽榔檳榔特精好為諸國之最(梁王僧孺有謝/賜干陀利所獻)
(檳榔/啟)周𢎞正傳有罪應流徙勅以賜干陀利國陳書世
祖紀天嘉四年干陀利國遣使獻方物惟宋書孝武帝
紀孝建二年斤陀利國遣使獻方物(南史/同)以干為斤疑
悞
　　大秦
今之佛經皆題云大秦鳩摩羅什譯謂是姚興國號非
也大秦乃西域國名後漢書西域𫝊言大秦國在海西
地方數千里有四百餘城小國役屬者數十又云天竺
國西與大秦通此其國名之偶同而𫝊以為其人民皆
長大平正有類中國故謂之大秦固未必然而晉書載
記石季龍時有安定人侯子光自稱佛太子謂大秦國
來當王小秦國以中國為小秦則益為夸誕矣
　
　日知録卷二十九
欽定四庫全書
　日知録卷三十　　　　崑山　顧炎武　撰
　　天文
三代以上人人皆知天文七月流火農夫之辭也三星
在天婦人之語也月離于畢戍卒之作也龍尾伏晨兒
童之謡也後世文人學士有問之而茫然不知者矣若
厯法則古人不及近代之宻
樊深河間府志曰愚初讀律書見私習天文者有禁後
讀制書見仁廟語楊士竒等曰此律自為民間設耳卿
等安得有禁遂以天元玉厯祥異賦賜羣臣由律書之
言觀之乃知聖人所憂者深由制書之言觀之乃知聖
人之所見者大
　　日食
劉向言春秋二百四十二年日食三十六今連三年比
食自建始以來二十嵗間而八食率二嵗六月而一發
古今罕有異有大小希稠占有舒疾緩急余所見崇禎
之世十七年而八食(二年五月乙酉朔丁四年十月卒/丑朔  七年三月  亥朔  九年)
(七月癸夘朔十十年正月辛丑朔年十二月乙未/朔  十四年  月癸夘朔  十七  八月丙辰朔)與漢
成畧同而稠急過之矣然則謂日食為一定之數無關
於人事者豈非溺於疇人之術而不覺其自蹈於邪臣
之説乎
春秋昭公二十一年秋七月壬午朔日有食之公問於
梓慎曰是何物也禍福何為對曰二至二分日有食之
不為災日月之行也分同道也至相過也其他月則為
災非也夫日月之在於天莫非一定之數然天象見於
上而人事應於下矣為此言者殆於後世以天變不足
畏之説進其君者也漢書五行志亦知其説之非而依
違其間以為食輕不為大災水旱而已然則食重也如
之何是故日食之咎無論分至
　　月食
日食月揜日也月食地揜月也今西洋天文説如此自
其法未入中國而已有此論陸文裕金臺紀聞曰嘗聞
西域人算日月食者謂日月與地同大若地體正掩日
輪上則月為之食南城萬實月食辨曰凡黄道平分各
一百八十二度半强對衝處必為地所隔望時月行適
當黄道交處與日正相對則地隔日光而月為之食矣
按其説亦不始於近代漢張衡靈憲曰當日之衝光常
不合者蔽於地也是謂闇虚在星星微月過則食載後
漢天文志中俗本地字有誤作他者遂疑别有所謂闇
虚而致紛紛之説(宋史天文志日火外明其對必/有闇氣大小與日體同者非)
靜樂李鱸習西洋之學述其言曰月本無光借日之照
以為光曜至望日與地日為一線月見地不見日不得
借光是以無光也或曰不然曾有一年月食之時當在
日没後乃日尚未沈而出地之月巳食矣東月初升西
日未没人兩見之則地固未嘗遮日月也何以云見地
不見日乎答曰子所見者非月也月之影也月固未嘗
出地也何以騐之今試以一文錢置虚器中前之郤之
不見錢形矣郤貯水令滿而錢見則知所見者非錢也
乃錢之影也日將落時東方蒼蒼涼涼海氣升騰猶夫
水然其映而升之亦月影也如必以東方之月為真月
則是以水面之錢為真錢也然乎否乎又如漁者見魚
浮水面而投乂刺之必稍下於魚乃能得魚其浮於水
面者魚之影也舟人刺篙其半在水視之若曲焉此皆
水之能影物也然則月之受隔於地又何疑哉
　　嵗星
呉伐越嵗在越故卒受其凶苻秦滅燕嵗在燕故燕之
復建不過一紀二者信矣慕容超之亡嵗在齊而為劉
裕所破國遂以亡豈非天道有時而不驗邪是以天時
不如地利
嵗星固有居其國而不吉者其行有嬴縮春秋傳嵗棄
其次而旅於明年之次史記天官書已居之又東西去
之國凶淮南子當居不居越而之他處以近事考之嵗
星當居不居其地必有殃咎(考授時歴叚目嵗星未有/不退之時但晨退四十六)
(日夕退四十六日各有竒共止得九度七十六分有竒/而十二宮大約各三十度以出宫為災不出宫不為災)
(也/)
　　五星聚
史言周將代殷五星聚房齊桓將伯五星聚箕(沈約宋/書天文)
(志云二竹書紀年帝辛/三十  年五星聚於房)漢元年十月五星聚東井唐天
寳九載八月五星聚尾箕大歴三年七月五星聚東井
宋乾德五年三月五星聚奎(景德四年六月司天監/言五星聚而伏于鶉火)淳
熈十三年閏七月五星聚軫元太祖二十一年十一月
五星聚見於西南明嘉靖三年正月丙子五星聚營室
天啓四年七月丙寅五星聚張(丙寅月之十四日日在/張九度木十六度火七)
(度土三度金三度水/一度凡聚者四日)占曰五星若合是謂易行有德受
慶改立王者奄有四方子孫蕃昌無德受殃離其國家
滅其宗廟百姓離去被滿四方考之前史所載惟天寳
不吉蓋𤣥宗之政荒矣或曰漢從嵗宋從填唐從熒惑
云
四星之聚占家不以為吉騐之前代于張光武帝漢(蜀/志)
(劉豹等言建安二十一年/太白熒惑填星常從嵗星)于牛女中宗紹晉(晉書懐帝/紀永嘉六)
(年七月嵗星熒惑太白聚于斗牛天文志同但云聚于/牛女而元帝紀則云永嘉中嵗填營惑太白聚牛斗之)
(間一云四星一云三星不同庾信哀江/南賦值五馬之南奔逢三星之東聚)于觜參神武王
齊于危文宣代魏于東井肅宗復唐于張髙祖王周皆
為有國之祥也故漢獻帝初韓馥以四星㑹于箕尾欲
立劉虞為帝唐咸通十年熒惑填星太白辰星㑹于畢
昴詔王景崇披衮冕軍府稱臣以厭之然亦有不同者
如慕容超之滅四星聚奎婁姚泓之滅四星聚東井(至/德)
(二載四月壬寅/四星聚鶉首)後晉天福五年術士孫智永以四星聚
斗分野有災勸南唐主巡東都宋靖康元年太白熒
惑合于斗詔避殿減膳以圖消弭此則天官家所謂四
星若合其國兵喪竝起君子憂小人流而不可泥於一
家之占者矣
　　海中五星二十八宿
漢書藝文志海中星占驗十二卷海中五星經襍事二
十二巻海中五星順逆二十八巻海中二十八宿國分
二十八卷海中二十八宿臣分二十八巻海中日月慧
虹襍占十八卷海中者中國也故天文志曰甲乙海外
日月不占蓋天象所臨者廣而二十八宿專主中國故
曰海中二十八宿
　　星名
今天官家所傳星名皆起於甘石如郎將羽林三代以
下之官左更右更三代以下之爵王良造父三代以下
之人巴蜀河間三代以下之國春秋時無此名也
　　人事感天
易傳言先天後天考之史書所載人事動於下而天象
變於上有騐於頃刻之間而不容遲者宋武帝欲受晉
禪乃集朝臣宴飲日晚坐散中書令傅亮叩扉入見請還
都謀禪代之事及出已夜見長星竟天拊髀歎曰我常
不信天文今始驗矣隋文帝立晉王廣為皇太子其夜
烈風大雪地震山崩民舍多壊壓死者百餘口唐𤣥宗
為臨淄王將誅韋氏與劉幽求等微服入苑中向二鼓
天星散落如雪幽求曰天道如此時不可失文宗以右
軍中尉王守澄之言召鄭注對于浴堂門是夜彗出東
方長三尺然則荆軻為燕太子丹謀刺秦王而白虹貫
日衞先生為秦昭王畫長平之事而太白食昴固理之
所有孟子言氣壹則動志其此之謂與
　　黄河清
漢桓帝延熹九年濟陰東郡濟北平原河水清襄楷上
言河者諸侯位也清者屬陽濁者屬陰河當濁而反清
者陰欲為陽諸侯欲為帝也明年帝崩靈帝以解瀆亭
侯入繼隋書言齊武成帝河清元年四月河濟清後十
餘嵗隋有天下隋煬帝大業三年武陽郡河清數里十
二年龍門河清後二嵗唐受禪金衞紹王大安元年徐
沛黄河清臨洮人楊珪上書亦引襄楷之言後四嵗宣
宗立元順帝至正二十一年十一月戊辰黄河自平陸
三門磧下至孟津五百餘里皆清凡七日而明太祖興
至其後尤驗正德河清世宗以興王即位泰昌河清崇
禎帝以信王即位
　　妖人䦨入宫禁
自古國家中葉多有妖人䦨入宫禁之事固氣運之疵
亦是法紀廢弛所致如漢武帝征和元年上居建章宫
見一男子帶劍入中龍蕐門疑其異人命收之男子捐
劍走逐之弗獲上怒斬門候成帝建始三年十月丁未
渭水虒上小女陳持弓年九嵗走入横城門入未央宫
尚方掖門殿門門衞戸者莫見至句盾禁中而覺得綏
和二年八月庚申鄭通里男子王褒(師古曰鄭/縣之通里)衣綘衣
小冠帶劍入北司馬門殿東門上前殿入非常室中解
帷組結佩之收縳考問褒故公車大誰卒病狂易不自
知入宫狀下獄死後漢靈帝光和元年五月壬午有人
白衣入德陽門言梁伯夏教我上殿為天子中黄門桓
賢等呼門吏僕射欲收縳吏未到須臾還走求索不得
不知姓名四年魏郡男子張博送鐵盧詣太官博上書
室殿山居屋後宫禁落屋讙呼上收縳考問辭忽不自
覺晉惠帝太安元年四月癸酉有人自雲龍門入殿前
北面再拜曰我當作中書監即收斬之(五行志于寳曰/夫禁庭尊秘之)
(處今賤人徑入而門衞不覺者/宫室將虚而下人踰之之妖也)成帝咸康五年十一月
有人持柘杖綘衣詣止車門上列為聖人使求見天子
門候受辭辭稱姓吕名賜具言王和女可右足下有七
星星皆有毛長七寸天令命可為天下母奏聞即伏誅
并下晉陵誅可秦苻堅時有人入明光殿大呼曰甲申
乙酉魚羊食人悲哉無復遺堅命執之俄而不見陳後
主為太子時有婦人突入東宫大言曰畢國主唐髙宗
永隆二年九月一日萬年縣女子劉凝靜乘白馬著白
衣男子從者八九十人入太史局升令㕔牀坐勘問比
有何災異太史令姚𤣥辨執之以聞是夜彗見西方天
市中長五尺武后神功元年二月庚子有人走入端門
又入則天門至通天宫閽者及仗衞不之覺睿宗太極
元年狂人叚萬謙潜入承天門登太極殿升御牀自稱
天子呼宿衞兵士令稱萬嵗德宗貞元八年二月丁亥
許州人李狗兒持杖入含元殿擊欄檻擒得伏誅敬宗
(即/位)長慶四年三月戊辰狂人徐忠信䦨入浴堂門杖四
十配流天德文宗開成二年十一月癸亥(新書作太和/二年十月)
狂人劉德廣突入含元殿詔付京兆府杖殺之宋髙宗
建炎二年十一月帝在揚州郊祀後數日有狂人具衣
冠執香爐擕綘囊拜於行宫門外自言天遣我為官家
兒書於囊紙刻於右臂皆是語鞫之不得姓名帝以其
狂釋不問孝宗淳熈十四年正月紹興府有狂人突入
恩平郡王第升堂踐王坐曰我大上皇孫來赴郡鞫訊
終不語元順帝至正十年春京師麗正門樓斗拱内有
人伏其中不知何自而至逺近聚觀之有旨取付法司
鞫問但云薊州人詰其所從來皆惘若無知乃以不應
之罪笞之忽不知所在史家竝書之以為異明朝景泰
三年五月癸巳朔以明日立太子具香亭於奉天門有
一人自外徑入執紅棍擊香亭曰先打東南甲子木内
使執之命付錦衣衞亦書於英宗實録然未有若萬歴
四十三年張差一事宫中府中幾成莫解之禍更歴五
朝流言未息天乎人乎吾不得而知之矣
周禮閽人職云竒服怪民不入宫註曰怪民狂易是則
先王固知其有此事而豫為之防矣
　　詐稱太子
建炎南渡有詐稱徐王棣者詐稱信王榛者詐稱越王
偲次子者詐稱淵聖第二皇子者詐稱榮德帝姬者詐
稱柔福帝姬者莫不伏法訖無異言乃福王時王之明
一事中外流言洶洶不息藩鎮稱兵遂以藉口當時民
間尚有疑以為真者此亦亡國之妖也已
衞太子自殺於湖武帝為築歸來望思之臺事狀明白
十年之後猶有如成方遂之乘黄犢車詣北闕吏民聚
觀至數萬人公卿莫敢發言右将軍勒兵闕下以偹非
常京兆尹雋不疑後到叱從吏収縳或曰是非未可知
且安之不疑曰衛太子得罪于先帝亡不即死今來自
詣此罪人也晉會稽王導子為桓𤣥所害以臨川王寳
子修之為道子嗣尊妃王氏為太妃義熈中有稱元顯
(道子/世子)子秀熈避難蠻中而至者太妃請以為嗣於是修
之歸於别第劉裕意其詐而案驗之果散騎郎滕羡奴
勺藥也竟坐棄市太妃不悟哭之甚慟(本/傳)近時之論多
有似乎此者
　　外國應天象
昔人言朔漠諸國唯占於昴北亦不盡然(晉志云是時/雖二石僣號)
(而其疆弱常占於/昴不關太微紫宫)考之史流星入紫宫而劉聰死熒惑
守心而石虎死孛星太微大角熒惑太白入東井而苻
生弑彗起尾箕掃東井而燕滅秦彗起奎婁掃虛危而
慕容德有齊地太白犯虚危而南燕亡熒惑在匏𤓰中
忽亡入東井而姚秦亡熒惑守心而李勢亡熒惑犯帝
座而吕隆滅月掩心大星而魏宣武弑熒惑入南斗而
孝武西奔月掩心星而齊文宣死彗星見而武成傳位
彗星歴虛危而齊亡太白犯軒轅而周閔帝弑熒惑入
軒轅而明帝弑嵗星掩太微上將而宇文䕶誅熒惑入
太微而武帝死若金時則太白入太微而海陵弑白氣
貫紫微而髙琪殺胡沙虎彗星起大角而哀宗滅其他
難以悉數夫中國之有都邑猶人家之有宅舍星氣之
失如宅舍之有妖祥主人在則主人當之主人不在則
居者當之此一定之理而以中外為限斷乃儒生之見
不可語於天道也
魏明帝問黄權曰天下鼎立何地為正對曰當騐天文
徃者熒惑守心而文帝崩呉蜀無事此其徵也晉康帝
建元三年嵗星犯天關安西將軍庾翼與兄氷書曰嵗
星犯天關占云關梁當分比來江東無他故江道亦不
艱難而石虎頻年再閉關不通信使此復是天公憒憒
無皁白之徵也梁武帝中大通六年先是熒惑入南斗
去而復還留止六句上以諺云熒惑入南斗天子下殿
走乃跣而下殿以禳之及聞魏主西奔慙曰彼亦應天
象邪
　　星事多凶
淮南王安以客言彗星長竟天天下兵當大起謀為畔
逆而自剄國除眭孟言大石自立僵栁復起當有從匹
夫為天子者而以祅言誅趙廣漢問太史知星氣者言
今年當有戮死大臣即上書言丞相罪而身坐要斬甘
忠可推漢有再受命之運而以罔上惑衆下獄病死弟
子夏賀良等用其説以誅齊康候知東郡有兵私語門
人為王莽所殺卜者王况以劉氏復興李氏為輔為李
焉作䜟書十餘萬言莽皆殺之國師公劉秀女愔言宫
中當有白衣㑹乃以自殺西門君惠語王涉以國師公
姓名當為天子遂謀以所部兵刼莽事發被誅王即明
星歴嘗以河北有天子氣而以僣位誅死襄楷言天文
不利黄門常侍當族滅而卒䧟王芬自殺劉焉聞董扶
言益州有天子氣求為益州牧而以天火燒城憂懼病
卒子璋降於昭烈孔熈先推宋文帝必以非道晏駕禍
由骨肉江州當出天子而卒與范曄等謀反棄市并害
彭城王郭黁言代吕者王又言涼州分野有大兵故舉
事先推王詳後推王乞基而卒之代吕隆者王尚又言
滅秦者晉遂南奔秦人追而殺之劉靈助占爾朱當滅
乂言三月末我必入定州遂舉兵以三月被擒斬於定
州苗昌裔言太祖後當再有天下趙子崧習聞其説靖
康末起兵檄文頗涉不遜卒以貶死成祖永樂末欽天
監官王射成言天象將有易主之變孟賢等信之謀立
趙王髙燧竝以伏誅是數子者之占不可謂不驗而適
以自禍其身是故占事知來之術惟正人可以學
漢書謂夫子之言性與天道不可得聞而仲舒下吏夏
侯囚執眭孟誅戮李尋流放此學者之大戒(眭兩夏侯/京翼李傳)
(賛/)又曰星事凶悍非湛宻者弗能由也(藝文/志)蜀漢杜瓊
精於術學初不視天文無所論説譙周常問其意瓊曰
欲明此術甚難須當身視識其形色不可信人也晨夜
苦劇然後知之復憂漏泄不如不知是以不復視也後
魏髙允精於天文游雅數以災異問允允曰陰陽災異
知之甚難既已知之復恐漏泄不如不知也天下妙理
至多何遽問此雅乃止北齊權㑹明風角𤣥象學徒有
請問者終無所説每云此學可知不可言諸君並貴游
子弟不由此進何煩問也惟有一子亦不授此術
石虎之太史令趙攬以天文死苻生之太醫令程延以
方脉死故淮南子曰好事者未嘗不中(註中/傷也)
　　圖䜟
史記趙世家扁鵲言秦穆公寤而述上帝之言公孫支
書而藏之秦䜟於是出矣秦本紀燕人盧生使入海還
以鬼神事因奏録圖書曰亡秦者胡也然則䜟記之興
實始於秦人而盛於西京之末也(褚先生三代世表/論引黄帝終始傳)
始皇備匃奴而亡秦者少子胡亥漢武殺中都官詔獄
繫者而即帝位者皇曾孫病已苻生殺魚遵而代生者
東海王堅宋廢帝欲南廵湘中而代子業者湘東王彧
齊神武惡見沙門而亡髙者宇文周武殺紇豆陵而簒
周者楊堅(見隋書/王劭傳)隋煬族李渾而禪隋者李淵唐太宗
誅李君羡而革唐者武后周世宗代張永德而繼周者
藝祖
　　孔子閉房記
自漢以後凡世人所傳帝王易姓受命之説一切附之
孔子如沙丘之亡夘金之興皆謂夫子前知而預為之
䜟其書蓋不一矣魏髙祖太和九年詔自今圖䜟祕緯
及名為孔子閉房記者一皆焚之留者以大辟論舊唐
書王世充傳世充將謀簒位有道士桓法嗣者自言解
圖䜟乃上孔子閉房記畫作丈夫持一竿以驅羊釋云
隋楊姓也干一者王字也王居羊後明相國代隋為帝
也世充大悦詳此乃似今人所云推背圖者今則託之
李淳風而不言孔子(隋書藝術傳臨孝恭著/孔子馬頭易卜書一巻)
　　百刻
一日十二時計刻則以百刻為日今歴家每時有十刻
則一百二十刻矣何以謂之百刻乎曰歴家有大刻有
小刻初一初二初三初四正一正二正三正四謂之大
刻合一日計之得九十六刻其不盡者置一初初於初
一之上置一正初於正一之上謂之小刻每刻止當大
刻六分之一合一日計之為初初者十二為正初者十
二又得四大刻合前為百刻
宋王逵蠡海集言百刻之説每刻分為六十分百刻共
得六十分散於十二時每時得五百分如此則一時占
八刻零二十分將八刻截作初正各四刻却將二十分
零數分作初初正初微刻各一十分也困學紀聞所載
易氏之説亦同
周禮挈壺氏註漏箭晝夜共百刻(刻字始見漢書宣帝/紀五鳳三年詔曰神)
(光竝見燭燿齋宫十有餘刻又曰鸞鳳集/長樂宫東闕樹上飛下止地留十餘刻)禮記樂記百
度得數而有常註百度百刻也靈樞經漏水下百刻以
分晝夜説文漏以銅受水刻節晝夜百節隋書天文志
昔黄帝創觀漏水制品取則以分晝夜其後因以命官
周禮挈壺氏則其職也其法總以百刻分於晝夜梁天
監六年武帝以晝夜百刻分配十二辰得八刻仍有餘
分乃以晝夜為九十六刻一辰有全刻八焉(漢哀新莽/以百二十)
(刻為日梁武以/九十六刻為日)是知每辰得八刻仍有餘分者古法也
五代史馬重績傳重續言漏刻之法以中星考晝夜為
一百刻八刻六十分刻之二十為一時時以四刻十分
為正此自古所用也今失其傳以午正為時始下侵未
四刻十分而為午由是晝夜昬曉皆失其正請依古改
正從之五代㑹要晉天福三年司天監奏漏刻經云晝
夜一百刻分為十二時每時有八刻三分之一六十分
為一刻一時有八刻二十分玉海每時初行一刻至四
刻六分之一為時正終八刻三分之一則交八次時國
史志每時八刻二十分每刻一擊鼓八鼓後進時牌餘
二十分為鷄唱唱絶擊一十五鼓為時正
　　雨水
禮記月令仲春之月始雨水桃始華倉庚鳴鷹化為鳩
始雨水者謂天所雨者水而非雪也今歴去此一句嫌
於雨水為正月中氣也鄭康成月令註曰夏小正正月
啓蟄漢始亦以驚蟄為正月中疏引漢書律歴志云正
月立春節雨水中二月驚蟄節春分中是前漢之末劉
歆作三綂厯改驚蟄為二月節也然淮南子先雨水後
驚蟄則漢初已有此説(逸周書周月解春三/中氣雨水春分穀雨)而蔡邕月
令問答云問者曰既不用三綂以驚蟄為正月中雨水
為二月節皆三綂法也獨用之何曰孟夏月令曰蟄蟲
始震(今作/振)在正月也仲春始雨水則雨水二月也以其
合故用之是則三綂未嘗改雨水在驚蟄之前也改之
者四分厯耳記疏誤也今二月間尚有雨雪唯南方地
煖有正月雨水者(南史宋孝武帝紀大明元年正月/庚午都下雨水蓋以雨水為異)左
傳桓五年啓蟄而郊註啓蟄夏正建寅之月夏小正正
月啓蟄(王應麟曰改啓為/驚蓋避景帝諱)則當依古以驚蟄為正月中
雨水為二月節為是(律厯志又先/榖雨後清明)
　　五行
淮南子五行子生母曰義母生子曰保子母相得曰專
母勝子曰制子勝母曰困抱朴子引靈寳經謂支干上
生下曰寳下生上曰義上克下曰制下克上曰伐上下
同曰專以保為寳以困為伐今厯家承用之
　　建除
建除之名自斗而起始見於太公六韜云開牙門當背
建向破越絶書黄帝之元執辰破已霸王之氣見於地
户淮南子天文訓寅為建夘為除辰為滿已為平午為
定末為執申為破酉為危戌為成亥為收子為開丑為
閉漢書王莽傳十一月壬子直建戊辰直定蓋是戰國
後語史記日者傳有建除家
解縉封事言治厯明時授民作事但伸播種之宜何用
建除之謬方向煞神事甚無謂孤虚宜忌亦且不經東
行西行之論天德月德之云臣料唐虞之厯必無此等
之文所宜著者日月之行星辰之次仰觀俯察事合逆
順七政之齊正此類也
　　艮巽坤乾
厯家天盤二十四時有所謂艮巽坤乾者不知其所始
按淮南子天文訓曰子午夘酉為二繩丑寅辰己未申
戌亥為四鉤東北為報德之維西南為背陽之維東南
為常羊之維西北為蹏通之維斗指子則冬至加十五
日指癸則小寒加十五日指丑則大寒加十五日指報
德之維則越陰在地故曰距日冬至四十六日而立春
加十五日指寅則雨水加十五日指甲則雷驚蟄加十
五日指夘中繩故曰春分則雷行加十五日指乙則清
明風至加十五日指辰則榖雨加十五日指常羊之維
則春分盡故曰有四十六日而立夏加十五日指巳則
小滿加十五日指丙則芒種加十五日指午則陽氣極
故曰有四十六日而夏至加十五日指丁則小暑加十
五日指未則大暑加十五日指背陽之維則夏分盡故
曰有四十六日而立秋加十五日指甲則處暑加十五
日指庚則白露降加十五日指酉中繩故曰秋分加十
五日指辛則寒露加十五日指戌則霜降加十五日指
蹏通之維則秋分盡故曰有四十六日而立冬加十五
日指亥則小雪加十五日指壬則大雪加十五日指子
所謂報德之維常羊之維背陽之維蹏通之維即艮巽
坤乾也後人省文取卦名當之爾
　　太一
太一之名不知始於何時(吕東萊大事記曰古之醫者/觀八風之虚實邪正以治病)
(因有太一九宫之説時黄氏日抄註/吕氏春秋太一曰此  未為神名也)史記天官書中宫
天極星其一明者為太一常居(周禮註昊天上/帝又名太一)封禪書
亳人謬忌奏祠太一方曰天神貴者太一太一佐曰五
帝古者天子以春秋祭太一東南郊用太牢七日為壇
開八通之鬼道於是天子令太祝立其祠長安東南郊
常奉祠如忌方其後人有上書言古者天子三年一用
太牢祠神三一天一地一太一天子許之令太祝領祠
之於忌太一壇上如其方此太一之祠所自起易乾鑿
度曰太一取其數以行九宫(河圖之數戴九履一左三/右七二四為肩六八為足)
(五居中央從横十五故曰/太一取其數以行九宫)
鄭𤣥註曰太一者北辰神名也下行八卦之宫每四乃
還於中央中央者地神(地神疑/作北辰)之所居故謂之九宫天
數以陽出以陰入陽起於子陰起於午是以太一下行
九宫從坎宫始自此而坤宫又自此而震宫既又自此
而巽宫所行者半矣還息於中央之宫既又自此而乾
宫自此而兑宫自此而艮宫自此而離宫行則周矣上
游息於太一之星而反紫宫行起從坎宫終於離宫也
(後漢黄香/作九宫賦)南齊書髙帝紀案太一九宫占歴推自漢髙
帝五年至宋順帝昇明元年太一所在易乾鑿度曰太
一取其數以行九宫九宫者一為天蓬以制冀州之野
二為天内以制荆州之野三為天衝其應在青四為天
輔其應在徐五為天禽其應在豫六為天心七為天柱
八為天任九為天英其應在雍在梁揚揚在兖天衝者
木也天輔者亦木也故木行太過不及其𤯝在青在徐
天柱金也天心亦金也故金行太過不及其𤯝在梁在
雍惟水無應宫也此謂以九宫制九分野也山堂考索
漢立太一祠即甘泉泰畤也唐謂之太清紫極宫宋謂
之太一宫宋朝尤重太一之祠以太一飛在九宫每四
十餘年而一徙所臨之地則兵疫不興水旱不作在太
平興國中太宗立祠於東南郊而祀之則謂之東太一
在天聖中仁宗立祠於西南郊而祀之則謂之西太一
在熈寧中神宗建集福宫而祀之則謂之中太一
宋史劉黻傳言西太一之役佞者進曰太一所臨分野
則有福近嵗自呉移蜀信如祈禳之説西北坤維按堵
可也(當作/西南)今五六十州安全者不能十數敗降者相繼
福何在耶武帝祠太一於長安至晚年以虚耗受禍而
後悔方士之謬雖其悔之弗早猶愈於終不知悔者也
　　正五九月
唐朝新格以正五九月為忌月今人相沿以為不宜上
任考唐書武德二年正月甲子詔自今正月五月九月
不得行刑禁屠殺(詔曰釋典微妙凈業始於慈悲道教/沖虚至德去其殘殺四時之禁無伐)
(麛夘三驅之化不取前禽蓋欲敦崇仁惠蕃衍庶物立/政經邦咸率茲道朕祗應靈命撫遂羣生言念亭育無)
(忘鑒寐殷帝去網庶踵前修齊王捨牛實符本志自今/以後每年正月五月九月及毎月十齋日並不得行刑)
(所在公私宜斷屠殺三白居易在杭/州詩曰仲夏齋戒月  旬斷腥羶)雲麓漫鈔曰釋氏
智論云天帝釋以大寳鏡照四大神洲每月一移察人
善惡正五九月照南贍部洲唐太宗崇其教(太宗當/作髙祖)故
正五九月不食葷百官不支羊錢其後因此遂不上官
菽園雜記謂新官上任應祭告神祗必須宰殺故忌之
也愚按正五九月不上任自是五行家言不縁屠宰其
傳已久亦不始於唐時南齊書張融傳攝祠部倉部二
曹倉曹以正月俗人所忌太倉為可開不融議不宜拘
束小忌北齊書宋景業傳顯祖將受魏禪或曰陰陽書
五月不可入官犯之終於其位景業曰王為天子無復
下期豈得不終於其位乎顯祖大悦(南史王鎮惡傳鎮/惡以五月五日生)
(其祖猛曰昔孟嘗君以惡月/生而相齊是以五月為惡月)又考左傳鄭厲公復公父
定叔之位使以十日入曰良月也就盈數焉而顔師古
註漢書李廣數竒以為命隻不耦(段㑹宗傳亦足以復/鴈門之踦應劭曰踦)
(隻也㑹宗從沛郡下為鴈門又坐法免為踦/隻不耦也  霍去病傳諸宿將常留落不耦)是則以雙
月為良隻月為忌喜耦憎竒古人已有之矣(後漢書桓/譚傳言卜)
(數隻偶之類蓋古已有此術遼史正旦/日上於牕間擲米團得隻數為不利)
册府元龜德宗貞元十五年九月乙巳詔自今二月一
日九月九日每節前放開屠一日(中和重/陽二節)
唐人正五九月齋戒不禁閏月白居易有閏九月九日
獨飲詩云自從九月持齋戒不醉重陽十五年是閏九
月可以飲酒也
册府元龜載唐開元二十二年十月敕曰道家三元誠
有科誡朕嘗精意禱亦久矣而初未蒙福念不在茲今
月十四日十五日是下元齋日都内人應有屠殺令河
南尹李適之句當總與贖取其百司諸厨日有肉料亦
責數奏來并百姓間是日竝停宰殺漁獵等兼肉料食
自今以後兩都及天下諸州每年正月七月十月元日
起十三至十五兼宜禁斷又舊唐書武宗紀㑹昌四年
春正月乙酉朔勑齋月斷屠出於釋氏國家創業猶近
梁隋卿相大臣或沿茲弊鼓刀者既獲厚利紏察者潜
受請求正以萬物生植之初宜斷三日列聖忌斷一日
仍准開元二十二年勑三元日各斷三日餘月不禁此
則道家之説乃正七十月而非正五九月又與武德二
年之語不同(今人所謂三/官齋用此)
後漢書南匃奴傳匈奴俗嵗有三龍祠常以正月五月
九月戊日祭天神此與三長月同
　　古今神祠
史記封禪書言秦雍旁有百數十祠而陳寳尤著其神
或嵗不至或嵗數來常以夜光輝若流星從東南來集
於祠城則若雄雞其聲殷殷云野雞夜雊又云雍菅廟
有杜主杜主故周之右將軍其在秦中最小鬼之神者
自西京以下而秦時所奉之神絶無影響後漢劉盆子
傳軍中常有齊巫鼓舞祠城陽景王以求福助巫狂言
景王大怒曰當為縣官何故為賊有笑巫者輒病軍中
驚動琅邪王京傳國中有城陽景王祠吏人奉祀神數
下言官中多不便利魏書初城陽景王劉章以有功於
漢故其國為立祠青州諸郡轉相倣效濟南尤盛至六
百餘祠賈人或假二千石輿服𨗳從作倡樂奢侈日甚
民坐貧窮厯世長吏無敢禁絶者太祖到(時為濟/南相)皆毁
壊祠屋止絶官吏民不得祠祀(應劭風俗通曰自琅邪/青州六郡及渤海都邑)
(鄉亭聚落皆為立祠造餙五工千石車商人次第為之/立服帶綬備置官屬烹殺謳歌紛籍連日轉相誑耀言)
(有神明其譴問禍福立應歴載彌久莫之匡糾惟樂安/太傅陳蕃濟南相曹操一切禁絶肅然政清陳曹之後)
(稍復/如故)然考之於史晉時猶有其祠晉書五行志臨淄有
大蛇負二小蛇入漢城陽景王祠中慕容德載記德如
齊城登營邱至漢城陽景王廟而今并無其廟宋書元
凶劭傳以輦迎蔣侯神像於宫内啟(即稽/字)顙乞恩拜為
大司馬封鍾山郡王食邑萬户加節鉞蘇侯為驃騎將
軍(胡三省通鑑註曰蘇侯神即蘇峻南齊書蘇祖思傳/為都昌令隨青州刺史桓䕶之入堯廟廟有蘇侯神)
(偶坐䕶之曰唐堯聖人而與蘇侯神共坐今欲正之何/如祖思曰使君若清蕩此坐則是堯廟重去四凶繇是)
(諸襍神/竝除)禮志明帝立九州廟於雞籠山大聚羣神蔣侯
加爵位至相國大都督中外諸軍事鍾山王蘇侯至驃
騎大將軍南史齊東昏侯紀迎蔣侯神入宫晝夜祈禱
自誅始安王遥光遂加位相國末又號為靈帝車服羽
儀一依王者曹景宗傳梁武帝時旱甚詔祈蔣帝神十
旬不雨帝怒命載荻欲焚其廟將起火當神上忽有雲
如繖倐忽驟雨如㵼臺中宫殿皆自振動帝懼馳詔追
停少時還靜自此帝畏信遂深自踐阼以来未嘗躬自
到廟於是備法駕將朝臣修謁陳書武帝紀十月乙亥
即皇帝位丙子幸鍾山祀蔣帝廟宋書孔季恭傳先是
呉興頻喪太守云項羽神為卞山王居郡聽事二千石
至常避之南齊書李安民傳太守到郡必須祀以軛下
牛安民奉佛法不與神牛著屐上聽事又於㕔上八關
齋俄而牛死安民亦卒世以神為祟今南京十廟雖有
蔣侯湖州亦有卞山王而亦不聞靈響(魏書任城王澄/除揚州刺史下)
(車毁蔣子文之廟教梁簡文帝集有呉興楚王神廟碑/云楚王既𢎞茲釋  止獻車牛是神牛自武帝時革之)
(也流江總卞山楚廟詩盛/祀  百世英威定幾何)而梓潼二即三官純陽之類
以後出而反受世人之崇奉關壯繆之祠至徧於天下
封為帝君豈鬼神之道亦與時為代謝者乎應劭言平
帝時天地六宗已下及諸小神凡千七百所今營㝢夷
泯宰器闕亡蓋物盛則衰自然之道天其或者欲反本
也而水經注引呉猛語廬山神之言謂神道之事亦有
換轉昔夫子答宰我黄帝之問謂生而民得其利百年
死而民畏其神百年亡而民用其教百年故曰黄帝三
百年烈山氏之子曰柱食于稷湯遷之而祀棄以帝王
神聖且然則其他人鬼之屬又可知矣
春秋之世猶知滛祀之非故衞侯夢夏相而寗子弗祀
晉侯卜桑林而荀罃弗禱楚昭王有疾卜曰河為祟王
弗祭曰三代命祀祭不越望江漢雎漳楚之望也不榖
雖不徳河非所獲罪也至屈原之世而沅湘之間竝祀
河伯豈所謂楚人鬼而越人禨亦皆起於戰國之際乎
夫以昭王之所弗祭者而屈子歌之可以知風俗之所
從變矣(雲麓漫鈔言自釋氏書入中國/有龍王之説而河伯無聞矣)
洪武三年六月癸亥詔曰五嶽五鎮四海四瀆之封起
自唐世崇名美號厯代有加在朕思之則有不然夫嶽
鎮海瀆皆髙山廣水自天地開闢以至於今英靈之氣
萃而為神必皆受命於上帝幽微莫測豈國家封號之
所可加瀆禮不經莫此為甚至如忠臣烈士雖可加以
封號亦惟當時為宜夫禮所以明神人正名分不可以
僣差今宜依古定制凡嶽鎮海瀆竝去其前代所封名
號止以山水本名稱其神郡縣城隍神號一體改正歴
代忠臣烈士亦依當時初封以為實號後世溢美之稱
皆與革去庶幾神人之際名正言順於禮為當用稱朕
以禮事神之意其東嶽祝文曰神有歴代之封號予詳
之再三畏不敢效可謂卓絶千古之見乃永樂七年正
月丙子進封漢秣陵尉蔣君之神為忠烈武順昭靈嘉
佑王則何不考之聖祖之成憲也
　　佛寺
晉許榮上疏言臣聞佛者清逺𤣥虚之神今僧尼往往
依傍法服五戒麄法尚不能遵而流惑之徒競加敬事
又侵漁百姓取財為惠亦未合布施之道也雒陽伽藍
記有比丘惠凝死去復活見閻羅王閲一比丘是靈覺
寺寳明自云出家之前嘗作隴西太守造靈覺寺成棄
官入道閻羅王曰卿作太守之日曲理枉法刼奪民財
假作此寺非卿之力何勞説此付司送入黒門此雖寓
言乃居官佞佛者之箴砭也
梁武帝問逹磨曰朕自即位以來造寺冩經度僧不可
勝紀有何功德答曰竝無功德帝曰何以無功德答曰
此但人天小果有漏之因如影隨形雖有非實在彼灋
中已有能為是言者
宋明帝以故第為湘宫寺備極壯麗欲造十級浮圖而
不能乃分為二新安太守巢尚之罷郡入見上謂曰卿
至湘宫寺未此是我大功德用錢不少通直散騎侍郎
虞愿侍側曰此皆百姓賣兒貼婦錢所為佛若有知當
慈悲嗟憫罪髙浮圖何功德之有
　　泰山治鬼
嘗考泰山之故仙論起於周末鬼論起於漢末左氏國
語未有封禪之文是三代以上無仙論也史記漢書术
有考鬼之説是元成以上無鬼論也鹽鐵論云古者庶
人魚菽之祭士一廟大夫三以時有事於五祀無出門
之祭今冨者祈名嶽望山川椎牛擊鼓戯倡舞像則出
門進香之俗已自西京而有之矣自哀平之際而䜟緯
之書出然後有如遁甲開山圖所云泰山在左元父在
右亢父知生梁父主死博物志所云泰山一曰天孫言
為天帝之孫主召人魂魄知生命之長短者其見於史
者則後漢書方術傳許峻自云嘗篤病三年不愈乃謁
泰山請命烏桓傳死者神靈歸赤山赤山在遼東西北
數千里如中國人死者魂神歸泰山也三國志管輅傳
謂其弟辰曰但恐至泰山治鬼不得治生人如何而古
辭怨詩行云齊度游四方各繫泰山録人間樂未央忽
然歸東嶽陳思王驅車篇云魂神所繫屬逝者感斯征
劉楨贈五官中郎將詩云常恐游岱宗不復見故人應
璩百一詩云年命在桑榆東嶽與我期然則鬼論之興
其在東京之世乎
或曰地獄之説本於宋玉招魂之篇長人土伯則夜乂
羅刹之倫也爛土雷淵則刀山劍樹之地也雖文人之
寓言而意已近之矣於是魏晉以下之人遂演其説而
附之釋氏之書昔宋胡寅謂閻立本冩地獄變相而周
興來俊臣得之以濟其酷又孰知宋玉之文實為之祖
孔子謂為俑者不仁有以也夫
　　蕃俗信鬼
蕃俗信鬼匃奴欲殺貳師貳師罵曰我死必滅匈奴遂
屠貳師以祠㑹連雨雪數月畜産死人民疫病榖稼不
熟單于恐為貳師立祠室慕容雋斬冉閔於龍城遏陘
山山左右七里草木悉枯蝗蟲大起人言閔為祟雋遣
使祀之諡曰悼武天王其日大雪魏太祖殺和跋誅其
家後世祖西巡五原囘幸豺山校獵忽遇暴風雲霧四
塞世祖怪而問之羣下言跋世居此土祠家猶存或者
能致斯變帝遣古弼祭以三牲霧即除散後世祖蒐狩
之日每先祭之蓋伯有為厲理固有之無足怪也
　
　日知録巻三十
欽定四庫全書
　日知録巻三十一　　　崑山　顧炎武　撰
　　河東山西
河東山西一地也唐之京師在關中而其東則河故謂
之河東元之京師在薊門而其西則山故謂之山西各
自其畿甸之所近而言之也
古之所謂山西即今關中史記太史公自序蕭何填撫
山西方言自山而東五國之郊郭璞解曰六國惟秦在
山西王伯厚地理通釋曰秦漢之間稱山北山南山東
山西者皆指太行以其在天下之中故指此山以表地
勢正義以為華山之西非也
　　陜西
後漢郡國志陜縣有陜陌(即今之/陜州)二伯所分故有陜東
陜西之稱水經注河水又東得七里澗澗在陜西七里
宋書栁元景傳龎季明率軍向陜西七里谷北史魏孝
武帝紀髙昻率勁騎及帝於陜西舊唐書太宗紀貞觀
十一年九月丁亥河溢壊陜西河北縣(今平/陸縣)肅宗紀乾
元三年四月庚申以右羽林大將軍郭英乂為陜州刺
史陜西節度潼關防禦等使肅宗諸子傳把王倕可充
陜西節度大使李渤傳澤潞節度使郗士美卒渤充弔
祭使路次陜西(按其疏云已/至閺鄉縣)囘紇傳廣平王副元帥郭
子儀領囘紇兵馬與賊戰於陜西皆謂今陜州之西後
人遂以潼關以西通謂之陜西
晉時以關中為陜西晉書宣帝紀西屯長安天子命之
曰昔周公旦輔成王有素雉之貢今君受陜西之任有
白鹿之獻張實傳愍帝末拜都督陜西諸軍事張華祖
道梁王彤應詔詩二跡陜西實在我王是也東晉則以
荆州為陜西南齊書曰江左大鎮莫過荆揚周世二伯
總諸侯周公主陜東召公主陜西故稱荆州為陜西也
(宋書荆州刺史下云王敦治武昌陶侃前治沔陽後治/武昌王廙治江陵庾亮治武昌庾翼進襄陽復還夏口)
(桓温治江陵桓沖治上明王説還江陵此/後遂治江陵而晉孝武於襄陽僑立雍州)考之於史桓
沖為荆州刺史安帝詔曰故太尉沖昔藩陜西忠誠王
室毛穆之傳庾翼專威陜西劉毅為荆州刺史安帝詔
曰劉毅推轂陜西南史宋文帝紀命王華知州府留鎮
陜西宋書蔡興宗為輔國將軍南郡太守行荆州事袁
顗曰舅今出居陜西鄧琬傳晉安王子勛檄曰前將軍
荆州刺史臨海王子頊練甲陜西獻徒萬數是也
亦有稱陜東者晉書載紀劉聰署石勒大都督陜東諸
軍事又加崇為陜東伯(慕容暐載記秦揚/兵講武運粟陜東)唐太宗為秦
王時拜使持節陜東道大行臺
　　山東河内
古所謂山東者華山以東管子言楚者山東之强國也
史記引賈生言秦并兼諸侯山東三十餘郡後漢陳元
傳言陛下不當都山東(謂光武/都雒陽)蓋自函谷關以東總謂
之山東(唐人則以太行山之東為山東杜牧/謂山東之地禹畫九土曰冀州是也)而非若今
之但以齊魯為山東也古所謂河内者在冀州三面距
河之内史記正義曰古帝王之都多在河東河北故呼
河北為河内河南為河外又云河從龍門南至華陰東
至衞州東北入海曲繞冀州故言河内蓋自大河以北
總謂之河内而非若今之但以懐州為河内也
　　呉㑹
宋施宿㑹稽志曰按三國志呉郡㑹稽為呉㑹二郡張
紘謂收兵呉㑹則荆揚可一孫賁傳云䇿已平呉㑹二
郡朱桓傳云使部伍呉㑹二郡全琮傳云分丹陽呉㑹
三郡險地為東安郡是也前輩讀為都㑹之㑹殆未是
錢康功曰今平江府署之南名呉㑹坊漢書呉王濞𫝊
上患呉㑹輕悍按今本史記漢書竝作上患呉㑹稽不
知順帝時始分二郡(順帝紀永建四年/分㑹稽為呉郡)漢初安得言呉
㑹稽當是錢所見本未誤後人妄增之(本傳呉有章郡/銅山亦為後人)
(於章上妄增一/豫字正與此同)魏文帝詩吹我東南行行行至呉㑹陳
思玉求自試表曰撫劒東顧而心已馳於呉㑹矣晉文
王與孫皓書曰惠矜呉㑹施及中土魏元帝加晉文王
九錫文曰埽平區宇信威呉㑹阮籍為鄭沖勸晉王箋
曰朝服濟江埽除呉㑹陳夀上諸葛亮集曰身使孫權
求援呉㑹羊祜上疏曰西平巴蜀南和呉㑹荀朂食舉
樂東西廂歌曰既禽庸蜀呉㑹是賓左思魏都賦曰覽
麥秀與黍離可作謡於呉㑹武帝問劉毅曰吾平呉㑹
一同天下石崇奏惠帝曰呉㑹僣逆幾於百年石勒表
王浚曰晉祚淪夷逺播呉㑹慕容廆謂髙瞻曰翦鯨豕
於二京迎天子于呉㑹丁琪諌張祚曰先公累執忠節
逺宗呉㑹此不得以為㑹稽之㑹也蓋漢初元有此名
如曰呉都云爾(胡三省通鑑辨誤太史公謂呉為/江南一都㑹故後人謂呉為呉㑹)若孫
賁朱桓傳則後人之文偶合此二字不可以證呉王濞
傳也
　　江西廣東廣西
江西之名殆不可曉全司之地竝在江南不得言西考
之六朝以前其稱江西者竝在秦郡(今六/合)歴陽(今和/州)廬
江(今廬/州府)之境蓋大江自歴陽斜北下京口故有東西之
名(胡三省通鑑註大江東北流故自歴陽至/濡須口皆謂之江西而建業謂之江東)史記項羽
本紀江西皆反揚子法言楚分江西三國志魏武帝紀
進軍屯江西郝谿呉主傳民轉相驚自廬江九江(今夀/州)
蘄春廣陵户十餘萬皆東渡江江西遂虚合肥以南惟
有皖城孫瑜傳賓客諸將多江西人晉書武帝紀安東
將軍王渾出江西穆帝紀江西乞活郭敞等執陳留内
史劉仕而叛(時分北譙/置陳留郡)郗鑒傳拜安西將軍兖州刺史
都督揚州江西諸軍事鎮合肥桓伊傳進督豫州之十
二郡揚州之江西五郡軍事今之所謂江北昔之所謂
江西也故晉地理志以廬江九江自合肥以北至夀春
皆謂之江西(南齊書州郡志左僕射/王儉啟江西連接汝潁)今人以江饒洪吉
諸州為江西是因唐貞觀十年分天下為十道其八曰
江南道開元二十一年又分天下為十五道而江南為
東西二道江南東道理蘇州江南西道理洪州後人省
文但稱江東江西爾(始見於舊唐書李峘傳乾元初兼/御史大夫持節都綂淮南江東江)
(西節度宣慰觀察處置等使德宗紀建中三年十月辛/亥以嗣曹王臯為洪州刺史江西節度使  劉禹錫和)
(呉方之詩今嵗雒中無雨雪眼前風/景是江西亦是中唐以後始有此稱)今之作文者乃曰
大江以西謬矣
今之廣東廣西亦廣南東路廣南西路之省文也文獻
通考太宗至道三年分天下為十五路其後又增三路
其十七曰廣南束路其十八曰廣南西路
　　四川
唐時劒南一道止分東西兩川而已至宋則為益州路
(後改為成/都府路)梓州路(後改為潼川府/路即今潼川州)利州路(今保寧府/廣元縣)䕫
州路謂之川峽四路後遂省文名為四川
　　史記菑川國薛縣之誤
漢魯國有薛縣史記公孫𢎞傳齊菑川國薛縣人也言
齊又言菑川而薛竝不屬二國殊不可曉正義曰表云
菑川國文帝分齊置都劇括地志云故劇城在青州夀
光縣南三十一里故薛城在徐州滕縣界地理志薛縣
屬魯國按薛與劇隔兖州及泰山未詳今考儒林傳言
薛人公孫𢎞是𢎞審為薛人上言齊菑川者誤耳
後漢郡國志薛本國註引地道記曰夏車正奚仲所封
冡在城南二十里山上皇覽曰靖郭君冡在魯國薛城
中東南陬孟嘗君冡在城中向門東向門出北邊門也
詩云居常與許鄭𤣥曰常或作嘗在薛之旁為孟嘗君
食邑史記越世家願齊之試兵南陽莒地以聚常郯之
境索隱曰常邑名蓋田文所封者魏書地形志薛縣彭
城郡有奚公山奚仲廟孟嘗君冡水經注今薛縣故城
側猶有文冡結石為郭作制嚴固瑩麗可尋而史記孟
嘗君傳正義曰薛故城在徐州滕縣南四十四里今淄
川縣志据公孫𢎞傳之誤文而以為孟嘗君封邑失之
矣(路史云公孫𢎞生山今/淄川南四十里亦誤)又按地理志菑川國三縣劇
東安平樓鄉劇在今夀光縣西南東安平在今臨淄縣
東南一十里樓鄉未詳所在又髙五王傳武帝為悼惠
王冡園在齊迺割臨菑東國悼惠王冡園邑盡以予菑
川足明菑川在臨菑之東矣今之淄川不但非薛并非
漢之菑川乃般陽縣耳以為漢之菑川而又以為孟嘗
君之薛此誤而又誤也
　　曾子南武城人
史記仲尼弟子傳曾參南武城人澹臺滅明武城人同
一武城而曾子獨加南字南武城故城在今費縣西南
八十里石門山下正義曰地理志定襄有武城清河有
武城故此云南武城春秋襄公十九年城武城左氏註
云泰山南武城縣然漢書泰山郡無南武城而有南成
縣屬東海郡後漢書作南城屬泰山郡至晉始為南武
城此後人之所以疑也宋程大昌澹臺祠友教堂記曰
武城有四左馮翊泰山清河定襄皆以名縣而清河特
曰東武城者(史記平原君傳/封于東武城)以其與定襄皆𨽻趙且定
襄在西故也若子游之所宰其實魯邑而東武城者魯
之北也故漢儒又加南以别之史遷之傳曾參曰南武
城人者剏加也子羽傳次曾子省文但曰武城而水經
注引京相璠曰今泰山南武城縣有澹臺子羽冡縣人
也可以見武城之即為南武城也孟子言曾子居武城
有越冦或曰冦至盍去諸曰無寓人於我室毁傷其薪
木新序則云魯人攻鄪(即費/字)曾子辭于鄪君曰請出冦
罷而後復來毋使狗豕入吾舍(仁山金氏言曾子書/有此事作魯人攻費)戰
國策甘茂亦言曾子處費則曾子所居之武城費邑也
哀公八年傳呉伐我子洩率故道險從武城又曰呉師
克東陽而進舍于五梧後漢志云南城有東陽城引此
為證(今費縣西南七/十里關陽鎮)又可以見南城之即為武城也南
城之名見於史記齊威王曰吾臣有檀子者使守南城
則楚人不敢為冦東取泗上十二諸侯皆來朝漢書但
作南成孝武封城陽共王子貞為南城侯而後漢王符
潜夫論云鄗畢之山南城之冡章懐太子註南城曾子
父所葬在今沂州費縣西南此又南成之即南城而在
費之證也(晉書南武城縣屬泰/山郡費縣屬琅邪郡)成化中或言嘉祥之南
武山有曾子墓有漁者䧟入其穴得石碣而封志之(疑/周)
(世未有石碣科斗古/文亦非今人所識)嘉靖十二年吏部侍郎顧鼎臣奏
求曾氏後得裔孫質粹於吉安之永豐遷居嘉祥十八
年授翰林院五經博士世襲夫曹縣之冉堌為秦相穰
侯魏冉之冡(史記穰侯卒于陶因葬焉水經/注濟水又東逕秦相魏冉冡南)而近人之
撰志者以為仲弓如此之類蓋難以盡信也
　　漢書二燕王傳
漢書燕王定國傳殺肥如令郢人按地理志肥如自屬
遼西郡不屬燕武帝本紀元朔元年秋匈奴入遼西殺
太守諸侯王表言武帝下推恩之令而藩國自析長沙
燕代雖有舊名皆亡南北邊矣然則肥如令之殺於燕
必在元朔以前未析邊郡之時也燕王旦傳發民㑹圍
大獵文安縣以講士馬其上云武帝時旦坐臧匿亡命
削良鄉安次文安三縣是文安已削不屬燕又云昭帝
立大將軍霍光秉政褒賜燕王錢三千萬益封萬三千
户昭帝本紀亦云始元元年益封燕王廣陵王及鄂邑
長公主各萬三千户然則文安縣之仍屬於燕必在益
封萬三千户之後也此皆史文之互見者可以參考而
得之也
　　徐樂傳
漢書徐樂燕郡無終人也地理志無燕郡而無終屬右
北平考燕王定國以元朔二年秋有罪自殺國除而元
狩六年夏四月始立皇子旦為燕王而其間為燕郡者
十年而志軼之也徐樂上書當在此時而無終以其時
屬燕後改屬右北平耳
　　水經注大梁靈丘之誤
左傳桓九年梁伯伐曲沃註梁國在馮翊夏陽縣郤芮
曰梁近秦而幸焉是也漢書地理志云馮翊夏陽縣故
少梁也水經注乃曰大梁周梁伯之居也梁伯好土功
大其城號曰新里民疲而潰秦遂取焉後魏惠王自安
邑徙都之竹書紀年梁惠成王六年四月甲寅徙都於
大梁是也是誤以少梁為大梁而不知大梁不近秦也(後/漢)
(志河南尹梁故國伯翳後註引博物/記曰梁伯好土功今梁多有城亦誤)漢書代郡靈丘應劭
曰趙武靈王葬其東南二十里故縣氏之水經注曰史記
趙敬侯二年敗齊于靈丘則名不因靈王也按史記田敬
仲完世家齊威王元年三晉因齊喪来伐我靈丘(六國表/及趙魏)
(韓世家/竝同)趙世家惠文王十四年相國樂毅將趙秦韓魏燕
攻齊取靈丘十五年趙與韓魏燕共擊齊湣王敗走燕獨
深入取臨菑而孟子謂蚳鼃曰子之辭靈丘而請士師此
别一靈丘必在齊境後入於趙(胡三省以為即漢清河/郡之靈縣今之髙唐夏)
(津皆其故地于欽齊乘則云今滕縣東三十里明水河/之南有靈丘故城未知何據趙岐孟子註但云靈丘齊)
(下/邑)而孝成王以靈丘封楚相春申君益明其不在代郡
矣水經注云云是誤以趙之靈丘為齊之靈丘而不知
齊境不得至代也(孟子正義引地理志代郡有靈丘/縣史記正義曰靈丘蔚州縣竝誤)
　　三輔黄圖
漢西京宫殿甚多讀史殊不易曉三輔黄圖敘次頗悉
以長樂未央建章北宫甘泉宫為綱而以其中宫室臺
殿為目甚得體要但其無所附麗者悉入北宫及甘泉
宫下則舛矣(雍録駮此書思子宫萬嵗宫𨽻甘泉之/誤而謂元書已亡此出唐人所作誠然)今
當以明光宫太子宫二宫别為一條為長安城内諸宫
永信宫中安宫養徳宫别為一條為長安宫異名長門
宫鉤弋宫儲元宫宣曲宫别為一條為長安城外離宫
昭臺宫犬臺宫扶荔宫蒲萄宫别為一條為上林苑内
離宫宜春宫五柞宫集靈宫鼎湖宫(湖當作胡見/漢書楊雄傳)思子
宫黄山宫池陽宫步夀宫萬嵗宫梁山宫囘中宫首山
宫别為一條為各郡縣離宫(程大昌曰思子宫在湖萬/嵗宫在汾陰今皆以𨽻甘)
(泉與史/不合)别有明光宫不知其地附列於後而梁山宫當
并入秦梁山宫下則區分各當矣
　　前明一綂志
永樂中命儒臣纂天下輿地書至天順五年乃成賜名
曰大明一綂志御製序文而前代相傳如括地志太平
寰宇記之書皆廢今考其書舛謬特甚略摘數事以資
後人之改定云
一綂志三河本漢臨泃縣地今考兩漢書竝無臨泃縣
唐書地理志幽州范陽郡潞縣下云武德二年置臨泃
縣貞觀元年省臨泃而薊州漁陽郡三河下云開元四
年析路縣置故知本是一地先分為臨泃後分為三河
皆自唐非漢也
一綂志引古事舛戾最多未有若宻雲山之可笑者晉
書石季龍載記段遼棄令支奔宻雲山遣使詐降季龍
使征東將軍麻秋迎之遼又遣使降于慕容皝曰彼貪
而無謀吾今請降求迎彼不疑也若伏重兵要之可以
得志皝遣子恪伏兵於宻雲麻秋綂兵三萬迎遼為恪
所襲死者什六七秋步遁而歸是段遼與燕合謀而敗
趙之衆也今一綂志云宻雲山在宻雲縣南一十五里
亦名横山昔燕趙伏兵於此大獲遼衆是反以為趙與
燕謀而敗遼之衆又不言段而曰遼似以遼為國名豈
修志諸臣并晉書而未之見乎
一綂志楊令公祠在宻雲縣古北口祀宋楊業按宋史
楊業傳業本太原降將太宗以業老於邊事遷代州兼
三交(今陽/曲縣)駐泊兵馬都部署㑹契丹入鴈門業領麾下
數千騎自西京而出由小陘至鴈門北口南嚮背擊之
契丹大敗以功遷雲州觀察使雍熈三年大兵北征以
忠武軍節度使潘美為雲應路行營都部署命業副之
以西上閤門使蔚州刺史王侁軍器庫使順州團練使
劉文裕䕶其軍諸軍連拔雲應寰朔四州師次桑乾河
㑹曹彬之師不利諸路班師美等歸代州未幾詔遷四
州之民於内地令美等以所部兵䕶之時契丹復䧟寰
州侁令業趨鴈門北川業以為必敗不可侁偪之行業
指陳家谷口曰諸君於此張步兵强弩為左右翼以援
美即與侁領麾下兵陳於谷口自寅至巳侁使人登托
邏臺望之以為契丹敗走欲爭其功即領兵離谷口美
不能制乃縁交河西南行二十里俄聞業敗即麾兵却
走業力戰至谷口望見無人即拊膺大慟再率帳下士
力戰身被數十創士卒殆盡業猶手刃數十人馬重傷
不能進為契丹所擒不食三日死是業生平未嘗至燕
况古北口又在燕東北二百餘里地屬契丹久矣業安
得而至此且史明言鴈門之北口而以為宻雲之古北
口是作志者東西尚不辨何論史傳哉又按遼史聖宗
紀綂和四年七月丙子樞宻使斜軫奏復朔州擒宋將
楊繼業耶律斜軫傳繼業敗走至狼牙村衆軍皆潰繼
業為飛矢所中被擒與宋史略同宻雲縣志威靈廟在
古北口北門外一里祀宋贈太尉大同軍節度使楊公
成化十八年禮部尚書周洪範記引宋史全文而不辨
鴈門北口之非其地豐潤縣志令公村在縣西十五里
宋楊業屯兵拒遼於此有功故名並承一綂志而誤
一綂志遼章宗陵在三河縣北五十五里考遼無章宗
其一代諸帝亦無葬三河者
一綂志金太祖陵世祖陵俱在房山縣西二十里三峰
山下宣宗陵章宗陵俱在房山縣西大房山東北按金
史海陵紀貞元三年三月乙夘命以大房山雲峰寺為
山陵建行宫其麓五月乙夘命判大宗正事京等如上
京奉遷太祖太宗梓宫十一月乙巳朔梓宫發丕承殿
戊申山陵禮成正隆元年七月己酉命太保昻如上京
奉遷始祖以下梓宫八月丁丑如大房山行視山陵十
月乙酉葬始祖以下十帝於大房山閏月己亥朔山陵
禮成又太祖紀太祖葬睿陵太宗紀太宗葬恭陵世宗
紀世宗葬興陵章宗紀章宗葬道陵又熈宗紀帝被弑
葬於皇后裴滿氏墓中貞元三年改葬於大房山蓼香
甸諸王同兆域大定初追上諡號陵曰思陵二十八年
改葬於峨睂谷仍號思陵又海陵紀葬於大房山鹿門
谷後降為庶人改葬於山陵西南四十里乂睿宗紀大
定二年改葬於大房山號景陵顯宗紀大定二十五年
十二月庚寅葬於大房山章宗即位號曰裕陵是則金
代之陵自上京而遷者十二帝其陵曰光曰熈曰建曰
輝曰安曰定曰永曰泰曰獻曰喬曰睿曰恭其崩於中
都而葬者二帝其陵曰興曰道被弑者一帝其陵曰思
追謚者二帝其陵曰景曰裕被弑而降為庶人者一帝
葬在兆域之外而宣帝則自即位之二年遷於南京三
年五月中都為蒙古所䧟葬在大梁非房山矣今一綂
志止有四陵而誤列宣宗乂躋於章宗之上諸臣不學
之甚也
漢書地理志樂浪郡之縣二十五其一曰朝鮮應劭曰
故朝鮮國武王封箕子於此志曰殷道衰箕子去之朝
鮮山海經曰朝鮮在列陽東海北山南註朝鮮今樂浪
縣箕子所封也在今髙麗國境内慕容氏於營州之境
立朝鮮縣魏又於平州之境立朝鮮縣但取其名與漢
縣相去則千有餘里一綂志乃曰朝鮮城在永平府境
内箕子受封之地則是箕子封於今之永平矣當日儒
臣令稍知今古者為之何至於此為之太息
一綂志登州府名宦下云劉興居髙祖孫齊悼惠王肥
子誅諸吕有功封東牟侯惠澤及於邦人至今廟祀不
絶考史記漢書本紀年表興居以髙后六年四月丁酉
封孝文帝二年冬十月始令列侯就國春二月乙夘立
東牟侯興居為濟北王其明年秋以反誅是興居之侯
於東牟僅三年其奉就國之令至立為濟北王相距僅
五月其曾到國與否不可知安得有惠澤及人之事歴
二十年而思之不絶者乎甚矣修志者之妄也
王文公䖍州學記䖍州江南地最曠大山長谷荒翳險
阻以曠字絶為一句谷字絶為一句阻字絶為一句文
理甚明今一綂志贑州府形勝條下摘其二語曰地最
曠大山長谷荒句讀之不通而欲從事於九丘之書真
可為千載笑端矣
　　交阯
大學衍義補曰交阯本秦漢以來中國郡縣之地(秦為/象郡)
(地漢武帝平南越置/交趾九真日南三郡)五代時為劉隱所并至宋初始封
為郡王然猶授中國官爵勲階如所謂特進檢校太尉
靜海軍節度觀察等使及賜號推誠順化功臣皆如内
地之臣未始以國稱也其後封南平王奏章文移猶稱
安南道孝宗時始封以王稱國而天下因以髙麗真臘
視之不復知其為中國之郡縣矣李氏傳八世陳氏傳
十二世至日焜為黎季犛所簒季犛上表竄姓名為胡
一元子蒼易名奆詐稱陳氏絶嗣奆為甥求權署國事
太宗皇帝從其請逾年陳氏孫名添平者始遁至京愬
其實季犛乃表請迎添平還國朝廷不逆其詐遣使送
添平歸抵其境季犛伏兵殺之并及使者事聞太宗徧
告於天地神祇聲罪致討遣征夷將軍朱能等征之能
道卒命副將張輔總其兵生禽季犛及其子蒼澄獻俘
京師詔求陳氏遺裔立之國人咸稱季犛殺之盡無可
繼者僉請復古郡縣遂如今制立交阯都布按三司及
各府州縣衞所諸司一如内地其後有黎利者乃彼中
么麽小醜耳中官庇之遂致猖肆上表請立陳氏後宣
宗皇帝謂此皇祖意也遂聽之即棄其地㑭復為國嗚
呼自秦并百粵交阯之地已與南海桂林同入中國漢
武立嶺南九郡而九真日南交阯與焉在唐中葉江南
之人仕中國顯者猶少而愛州人姜公輔(唐書姜公輔/愛州日南人)
已仕中朝為學士宰相與中州之士相頡頏矣奈何世
歴五代為土豪所據宋興不能討之遂使茲地淪於蠻
裔之域而為侏􁍜藍縷之俗三百餘年而不得與南海
桂林等六郡同為衣冠禮樂之區一何不幸哉按交阯
自漢至唐為中國之地在宋為化外州雖貢賦版籍不
上户部然聲教所及皆邊州帥府領之永樂間平定其
地設交阯都指揮使司布政使司按察司各一衞十千
户所二府十三(六年十月自州/陞為府者二)州四十一縣二百八市
舶提舉司一巡檢司百税課司局等衙門九十二而升
遐之後上尊謚議以復交阯郡縣於數千載之後驅元
人餘黨於數萬里之外為言既述武功之成亦侈輿圖
之廣後以兵力不及而棄之乃天順中修一綂志竟以
安南與占城暹羅等國同為一卷(天順八年七月實録/寜逺州本中國地國)
(初屬雲南布政司宣徳初黎利叛朝廷予之故地乃并/寧逺州及廣西太平府之禄州為所占當時有司失於)
(檢察今遂/䧟於夷)嗟乎巴濮楚鄧吾南土也狃域中之見而忘
無外之規吾不能無議夫儒臣者
清類天文分野之書乃洪武十七年閏十月進其中如
上都大寧遼東諸郡縣竝載前代沿革而云本朝未立
内地如河間府之莫州莫亭㑹川樂夀亦具前代沿革
而云本朝未立不以一時郡縣之有無而去歴代相因
之版籍甚為有體
　　薊
漢書薊故燕國召公所封後漢書薊本燕國刺史治自
七國時燕都於此項羽立臧荼為燕王都薊髙帝因之
為燕國元鳳元年燕刺王旦自殺國除為廣陽郡本始
元年為廣陽國建武十三年省屬上谷永平八年(一作/永元)
(六/年)復為廣陽郡晉復為燕國魏為燕郡隋開皇初廢大
業初置涿郡唐天寳元年更名范陽郡竝治薊水經濕
水過廣陽薊縣北又東至漁陽雍奴縣註今城内西北
隅有薊丘因丘以名邑也後漢書彭寵傳寵反漁陽自
將二萬餘人攻朱浮於薊晉書載記魏圍燕中山清河
王㑹自龍城遣兵赴救建威將軍餘崇為前鋒至漁陽
遇魏千餘騎鼓譟直進殺十餘人魏騎潰去崇亦引還
㑹乃上道徐進始逹薊城即此三事可見薊在漁陽之
西唐書地理志幽州范陽郡治薊開元十八年析置薊
州漁陽郡治漁陽及遼改薊為析津縣因此薊之名遂
没於此而存於彼今人乃以漁陽為薊而忘其本矣史
記樂毅書薊丘之植植於汶篁此即水經注所言薊丘
禮記樂記武王克殷反商未及下車而封皇帝之後於
薊(史記及水經/注竝云堯後)疏云今涿郡薊縣是也即燕國之都孔
安國司馬遷及鄭皆云燕祖召公與周同姓按黄帝姓
姬召公蓋其後也(榖梁傳曰燕周之分子也皇甫謐因/謂召公為文王之庶子而范寗註又)
(以為成王所封然考左/傳冨辰之言不叙及燕)按此以薊燕為一國而召公即
黄帝之後史記周本紀武王封帝堯之後於薊封召公
奭於北燕正義曰按周封以五等之爵薊燕二國俱武
王立因燕山薊丘為名其地足自立國後薊微燕盛乃
并薊居之其説為長
　　夏謙澤
晉書載記慕容寳盡徙薊中府庫北趨龍城魏石河頭
引兵追及之于夏謙澤在薊北二百餘里恐非按水經
注鮑邱水東南流逕潞城南又東南入夏澤澤南紆曲
渚一十餘里北佩謙澤眇望無垠也下云鮑丘水又東
與泃河合三河志鮑邱河在縣西二十五里源自口外
南流經九莊嶺過宻雲合道入溪至通州之米莊村合
沽水入泃河今三河縣西三十里地名夏店舊有驛鮑
丘水經其下而泃河自縣城南至寳坻下入於海疑夏
店之名因古夏澤其東彌望皆陂澤與水經注正合自
薊至龍城此其孔道寳以丙辰行魏人以戊午及之相
距二日適當其地也
　　石門
後漢書公孫瓉傳中平中張純與烏桓丘力居等入冦
瓉追擊戰於屬國石門大敗之註石門山在今營州栁
城縣西南而水經注云灅水又東南逕石門峽山髙嶄
絶壁立洞開俗謂之石門口漢中平五年公孫瓉討張
純戰于石門大破之今薊州東北六十里石門驛即水
經注之石門是也按史本紀但言石門而傳言屬國石
門明有兩石門(北齊書皮慶賓正光中因使懐/朔遇世亂遂家廣寧之石門縣)水經注
所指乃漁陽之石門非遼東屬國之石門當以栁城為
是通典栁城有石門山
　　無終
玉田漢無終縣漢書地理志故無終子國浭水西至雍
奴入海史記項羽封韓廣為遼東王都無終後漢書
呉漢將二十騎先馳至無終韋昭國語解無終山戎之
國今為縣在北平水經注藍水出北山東屈而南流逕
無終縣故城東故城無終子國也魏氏土地記曰右北
平城西北百三十里有無終城無終之為今玉田無可
疑者然左傳襄公四年無終子使孟樂如晉因魏莊子
納虎豹之皮以請和諸戎昭公元年晉中行穆子敗無
終及羣狄于太原漢書樊噲傳擊陳豨破得綦母卬尹
潘軍於無終廣昌則去玉田千有餘里豈無終之國先
在雲中代郡之境而後遷于右北平與(左傳正義曰釋/例土地名以北)
(戎山戎無終三名為一北平有無終縣太原即太原郡/晉陽縣是也計無終在太原東北二千餘里逺就太原)
(來與晉戰不知其何故也蓋/與諸戎近晉者相率而來也)
　　栁城
史言慕容皝以栁城之北龍山之西福德之地乃營立
宗廟宫闕命曰龍城一綂志栁城在永平府西二十里
龍山在府西四十里永平府舊志栁城在昌黎縣西南
六十里漢永為烏桓所據曹操滅之歴魏晉為慕容氏
父子所據隋置縣屬遼西郡唐置營州元省入昌黎為
靜安社其説與史不同今府西二十里全無遺跡而靜
安社則嘉靖三十一年立為堡然皆非栁城之舊也按
唐書營州栁城郡下云城西四百八十里有渝關守捉
城又云西北接奚北接契丹通典營州栁城郡下云東
至遼河四百八十里南至海二百六十里西至北平郡
七百里北至契丹界五十里東南到安東府二百七十
里西南到北平郡七百里西北到契丹界七十里東北
到契丹界九十里而平州北平郡下云東至栁城郡七
百里西至漁陽郡三百里東北到栁城郡七百里是栁
城在今永平之東北七百里而慕容氏之龍城昌黎及
魏以後之營州並在其地唐萬嵗通天元年為契丹所
䧟聖厯二年僑治漁陽開元五年又還治栁城(舊唐書/宋慶禮)
(傳初營州都督府置在栁城控帶奚契丹則天時都督/趙文翽政理乖方兩蕃反叛攻䧟州城其後移於幽州)
(東二百里漁陽城安置開元五年奚契丹各欵塞歸附/𤣥宗乃詔慶禮及太子詹事姜師度左驍衞將軍邵宏)
(等充使更於栁城築營州城興/役三旬而畢詔書見册府元龜)而今之昌黎乃金之廣
寧縣大定二十九年改為昌黎名同而地異也
三國志魏武帝用田疇之言上徐無山塹山堙谷五百
餘里經白檀歴平岡涉鮮卑庭東指栁城徐無山在今
玉田則栁城在玉田之東北數百里也北齊書顯祖伐
契丹以十月丁酉至平州從西道趨長塹辛丑至白狼
城壬寅至昌黎城是昌黎在平州之東北齊主之行急
猶五日而後至也隋書漢王諒伐髙麗軍出臨渝關至
栁城唐書太宗伐髙麗還以十月丙午次營州詔遼東
戰亡士卒骸骨竝集栁城東南命有司設太牢上自作
文以祭之丙辰皇太子迎謁於臨渝關關在今撫寧之
東則栁城又在其東太宗之行遲故十日而後至也
遼史載栁城曰興中府古孤竹國漢栁城縣地慕容皝
以栁城之北龍城之南福德之地乃築龍城構宫廟改
栁城為龍城縣而遷都之號曰和龍宫慕容垂復居焉
(垂都鄴其子寳始/遷龍城非垂也)後為馮䟦所滅(髙雲滅慕容氏馮䟦/代髙雲非䟦滅慕容)
(氏/也)魏取之為遼西郡隋平髙寳寧置營州煬帝改栁城
郡唐武德初改營州總管府尋為都督府萬嵗通天元
年䧟李萬營神龍初徙府幽州開元四年復治栁城八
年徙漁陽十年還栁城(舊唐書奚傳李大輔與契丹首/領李失活請於栁城依舊置營)
(州都督/府從之)後為奚所據太祖平奚及俘燕民將建城命韓知
方擇其處乃完葺栁城號霸州彰武軍節度重熈十年
升興中府有太華山小華山香髙山麝香崖天授皇帝
刻石在焉駐龍峪神射泉小龍河綂州二縣四其一曰
興中縣本漢栁城縣地太祖掠漢民居此置霸城縣重
熈中置府更名此文述栁城之故頗為詳備元世祖至
元七年十月己丑降興中府為州以地圖案之當在今
前屯衞之北但唐書平州下云又有栁城軍永㤗元年
置蓋唐時栁城之地屢被䧟没移徙無常此其在平州
者或即今之靜安社未可知(通典毉無閭山在遼東今/於栁城郡東置祠遥禮此)
(即是移置/之栁城)然不可以永泰元年之栁城為古之栁城也
一綂志采輯諸書不出一人之手如栁城廢縣既云在
府城西二十里矣而以土産則云人參麝香豹尾俱廢
栁城縣出今府西二十里乃灤河之西洞山之南沙土
之地其能出此三物乎按唐書營州栁城郡貢人葠麝
香豹尾皮骨􁎳志本引之而不知所指府西二十里廢
栁城縣之誤也
　　昌黎
按昌黎有五漢書遼西郡之縣其八曰昌黎渝水首受
塞外南入海東部都尉治應劭曰今昌黎水經注白狼
水又東北逕昌黎縣故城西地理志曰交黎也通鑑註
昌黎漢交黎縣屬遼西郡後漢屬遼東屬國都尉魏齊
王正始五年鮮卑内附復置遼東屬國立昌黎縣以居
之後立昌黎郡晉書武帝紀太康二年慕容廆冦昌黎
二年安北將軍嚴詢敗慕容廆於昌黎成帝咸康二年
慕容皝自昌黎東踐氷而進凡三百餘里至歴林口是
則在渝水下流而當海口此一昌黎也晉書載記慕容
皝徙昌黎郡又云破宇文歸之衆徙其部人五萬餘落
於昌黎及慕容盛之世有昌黎尹張順劉忠髙雲以馮
素弗為昌黎尹馮䟦之世有昌黎尹孫伯仁以史考之
當去龍城不逺此又一昌黎也魏併栁城昌黎棘城於
龍城而立昌黎郡志云有堯祠榆頓城狼水而列傳如
韓麒麟韓秀谷渾孫紹之倫皆昌黎人即燕之舊都龍
城此又一昌黎也齊以後昌黎之名廢至唐太宗貞觀
三年更崇州為北黎州治營州之東北廢陽師鎮八年
復為崇州置昌黎縣後淪於奚遼史建州永康縣本唐
昌黎縣地此又一昌黎也遼太祖以定州俘户置營州
鄰海軍其縣一曰廣寧金世宗大定二十九年改為昌
黎相沿以至於今在永平府城東南七十里此又一昌
黎也郭造卿永平志辨昌黎有二而不知其有五今序
而列之論古者可以無惑焉
韓文公多自稱昌黎唐書載韓氏世系則云漢弓髙侯
頽當裔孫世居潁川徙安定武安常山九門而生安定
桓王茂為公之六世祖與昌黎之韓支派各别故先儒
以為公之自稱本其郡望宋元豐七年封公為昌黎伯
亦是取其本望(唐宋封爵必取本望元和中朔方帥天/水□某者封邑太原乃自言非本郡上)
(謂宰相李吉甫曰有司之誤不可再也宜使儒生條其/源系考其郡望子孫職任竝總輯之每加爵邑則令閲)
(視乃命林寳撰次元和姓纂十一巻明初亦如之太平/忠臣祠追封花雲東邱郡侯許瑗髙陽郡侯王鼎太原)
(郡侯/是也)如韓長鸞韓建封昌黎王韓擇木封昌黎伯韓偓
封昌黎男之比若昌黎之韓最著於魏如麒麟顯宗史
明言其為昌黎棘城人又非今之昌黎也然則文公之
没二百六十年而始封昌黎伯又一百六年而始立今
之昌黎縣以金之縣而合宋之封遂謂文公為此縣之
人其亦未之考矣
　　石城
漢右北平郡之縣十六其三曰石城後漢無之蓋光武
所併省也至燕分置石城郡考之通鑑及晉載記得二
事慕容寳宿廣都黄榆谷清河王㑹勒兵攻寳寳帥輕
騎馳二百里晡時至龍城㑹遣騎追至石城不及是廣
都去龍城三百里而石城在其中間也慕容熈畋于北
原石城令髙和與尚方兵於後作亂註云髙和本為石
城令時以大喪㑹於龍城是石城去龍城不逺也魏書
地形志廣興下云有鷄鳴山石城大栁城此即漢之石
城矣魏太平真君八年置建德郡治白狼城領縣三其
一曰石城有白鹿山祠其二曰廣都水經注石城川水
出西南石城山東流逕石城縣故城南北屈逕白鹿山
西即白狼山也又東北入廣成縣東廣城即廣都城燕
之石城在廣都之東北而此在廣都之西南是魏之石
城非燕之石城矣隋書始無石城云北齊廢之而唐書
平州石城下云本臨渝武德七年省貞觀十五年復置
萬嵗通天二年更名有臨渝關有大海有碣石山是武
后所更名之石城又非魏之石城矣(舊唐書囘紇傳追/躡史朝義至平州)
(石城縣/梟其首)遼史灤州綂縣三其三曰石城下云唐貞觀中
於此置臨渝縣萬嵗通天元年改石城縣在灤州南三
十里唐儀鳳石刻在焉今縣又在其南五十里遼徙置
以就鹽官是遼之石城又非唐之石城矣今之開平中
屯衞自永樂三年徙於石城廢縣在灤州西九十里乃
遼之石城而一綂志以為漢舊縣何其謬與
　　木刀溝
新樂縣西南三十里有水名木刀溝新唐書地理志新
樂下云東南二十里有木刀溝有民木刀居溝旁因名
之(予過新樂林君華皖見示所修縣志以木刀為不/典改為木鐸因取笥中唐志示之林君爽然自失)憲
宗紀元和五年四月丁亥河東節度使范希朝義武軍
節度使張茂昭及王承宗戰於木刀溝敗之(范希朝/傳同)張
茂昭傳承宗以騎二萬踰木刀溝與王師薄戰茂昭躬
擐甲為前鋒令其子克讓從子克儉與諸軍分左右翼
繞戰大破之沙陀傳王承宗衆數萬伏木刀溝與朱邪
執宜遇飛矢雨集執宜提軍横貫賊陣鏖鬬李光顔等
乘之斬首萬級而舊書李光進傳范希朝引師救易定
表光進為步都虞候戰於木刀溝有功此溝在鎮定二
節度之界古為戰地
　　江乘
古時未有𤓰洲蔡寛夫詩話潤州大江本與今揚子橋
對岸而𤓰洲乃江中一洲耳今與揚子橋相連矣以故
自古南北之津上則由采石下則由江乘而京口不當
往來之道史記秦始皇登㑹稽還從江乘渡正義云江
乘故縣在今潤州句容縣北六十里呉徐盛作疑城自
石頭至江乘晉蔡謨自土山至江乘鎮守八所城壘凡
十一處皆以沿江為防守之要今其地在上元縣東北
五十里唐肅宗上元元年李峘闢北固為兵場挿木以
塞江口劉展軍于白沙設疑兵於𤓰洲多張火鼓若將
趨北固者如是累日峘悉鋭兵守京口以待之展乃自
上流濟襲下蜀胡三省通鑑註云此自白沙濟江也昇
州東北九十里至句容縣有下蜀戍在句容縣北近江
津今江乘去江幾二十里以外皆為洲渚而渡口乃移
于龍潭又𤓰洲既連揚子橋江面益狹而隋唐之代復
以丹陽郡移治丹徒於是渡者舍江乘而趨京口(舊唐/書張)
(延賞傳邊江之𤓰洲舟航湊㑹而懸屬/江南延賞奏請以江為界人甚便之)宋乾道四年築
𤓰洲南北城而京口之渡至今因之
𤓰洲得名本以𤓰步山之尾生此一洲故爾舊唐書齊
澣傳潤州北界隔江至𤓰步尾紆滙六十里船繞𤓰步
多為風濤漂損澣乃移漕路於京口塘下直渡江二十
里又開伊婁河二十五里即逹楊子縣(胡三省通鑑註/今之楊子橋或)
(是唐之楊子縣治/所橋以此得名也)自是免漂損之災嵗減脚錢數十萬
又立伊婁埭官收其課迄今利濟焉此京口漕路繇𤓰
洲之始𤣥宗紀載此事則謂之𤓰洲浦而五行志開元
十四年七月潤州大風從東北海濤奔上没𤓰步洲損
居人永王璘傳李承式使判官評事裴茂以步卒三千
拒於𤓰步洲伊婁埭則此洲本亦謂之𤓰步洲也
　　郭璞墓
晉書郭璞傳璞以母憂去職卜葬地于暨陽去水百步
許人以近水為言璞曰當即為陸矣其後沙漲去墓數
十里皆為桑田王惲集乃云金山西北大江中亂石間
有叢薄鴉鵲棲集為郭璞墓按史文元謂去水百步許
不在大江之中且當時即已沙漲為田而暨陽在今江
陰縣界不在京口又所葬者璞之母而非璞也世之所
傳皆誤(世説載璞詩曰此阜烈烈巨海混混壘/壘三墳惟母與昆則璞又有二兄同葬)
　　蟂磯
蕪湖縣西南七里大江中蟂磯相傳昭烈孫夫人自沈
於此有廟在焉按水經注武陵孱陵縣故城王莾更名
孱陸也劉備孫夫人權妹也又更修之則是隨昭烈而
至荆州矣蜀志曰先主既定益州而孫夫人還呉又裴
松之注引趙雲列傳曰先主入益州雲領留營司馬時
孫夫人以權妹驕豪多將呉吏兵縱横不法先主以雲
嚴重必能整齊特任掌内事權聞備西征大遣舟船迎
妺而夫人欲將後主還呉雲與張飛勒兵截江乃得後
主還是孫夫人自荆州復歸于權而後不知所終蟂磯
之傳殆妄
　　胥門
史記呉王既殺子胥呉人為立祠於江上號曰胥山水
經注引虞氏曰松江北去呉國五十里江側有丞胥二
山山各有廟魯哀公十三年越使二大夫疇無餘謳陽
等伐呉呉人敗之獲二大夫大夫死故立廟於山上號
曰丞胥二王也胥山上今有壇石長老云胥神所治也
一以為子胥一以為越大夫今蘇州城之西南門曰胥
門陸廣微呉地記云本伍子胥宅因名非也趙樞生曰
按呉越春秋呉王夫差十三年將與齊戰道出胥門因
過姑胥之臺則子胥未死已名為胥門愚考左傳哀公
十一年艾陵之戰胥門巢將上軍胥門氏巢名蓋居此
門而以為氏者如東門遂桐門右師之類(周禮大司馬/帥以門名註)
(古者軍將蓋為營治于國門魯有東門襄/仲宋有桐門右師皆上卿為軍將者也)則是門之名
又必在夫差以前矣淮南子句踐甲卒三千人以擒夫
差於姑胥越絶書呉王起姑胥之臺五年乃成姑胥山名
也不可知其所始其字亦為姑蘇國語呉王帥其賢良
與其重禄以上姑蘇史記越伐呉敗之姑蘇伍被對淮
南王言見麋鹿游姑蘇之臺古胥蘇二字多通用(戰國/策以)
(包胥為勃蘇詩山有/扶蘇傳曰扶蘇扶胥)
　　潮信
白樂天詩早潮纔落晚潮來一月周流六十囘白是北
人未諳潮候今杭州之潮每月朔日以子午二時到每
日遲三刻有餘至望日則子潮降而為午午潮降而為
夜子以後半月復然(西江江岸上/冇候潮碑)故大月之潮一月五
十八囘小月則五十六囘無六十囘也水月皆陰之屬
月之麗天出東入西大月二十九囘小月二十八囘亦
無三十囘也所以然者陽有餘而陰不足自然之理也
　　晉國
晉自武公滅翼(今翼/城縣)而王命曲沃伯以一軍為晉侯其
時疆土未廣至獻公始大考之於傳滅楊(今洪/洞縣)滅霍(今/霍)
(州/)滅耿(在今河/津縣)滅魏(在今/蒲州)滅虞(在今平/陸縣)重耳居蒲(在今/隰州)
夷吾居屈(在今/吉州)太子居曲沃(在今聞/喜縣)而公都絳(在今太/平縣)
不過今平陽一府之境(國語宰孔謂晉侯景霍以為/城而汾河涑澮以為淵是也)而
滅虢(在今/陜州)滅焦(今陜/州)則跨大河之南(史記晉世家言獻/公時晉彊西有河)
(西與秦接境北邊翟東至河内索隱曰河/内河曲也内音汭蓋即今平陸芮城之地)至惠公敗韓
之後秦征河東則内及解梁(在今臨/晉縣)狄取狐厨(在今鄉/寧縣)
涉汾而晉境稍蹙文公始啟南陽得今之懐慶襄公敗
秦于殽自此惠公賂秦之地復為晉有而以河西為境
若霍太山以北大都皆狄地不屬於晉文公作三行以
禦狄襄公敗狄于箕而其患始稀悼公用魏綘和戎之
謀以貨易土(在文公後/六十年)平公用荀呉敗狄于太原於是
晉之北境至於洞渦雒陰之間而鄥祁(竝今/祁縣)平陵梗陽
(今清/源縣)涂水(在今榆/次縣)馬首盂(今盂/縣)為祁氏之邑晉陽(今太/原縣)
為趙氏之邑矣若成公滅赤狄潞氏而得今之潞安頃
公滅肥滅鼓而得今之真定皆一一可考吾於杜氏之
解綿上箕而不能無疑并唐叔之封晉陽亦未敢以為
然也
　　緜上
左傳僖二十四年晉侯賞從亡者介之推不言禄禄亦
弗及遂隱而死晉侯求之不獲以緜上為之田杜氏曰
西河界休縣南有地名緜上水經注石桐水即緜水出
介休縣之綿山北流逕石桐寺西即介子推之祠也袁
崧郡國志曰界休縣有介山有緜上聚子推廟今其山
南跨靈石東跨沁源世以為之推所隱而漢魏以來傳
有焚山之事大原上黨西河鴈門之民至寒食不敢舉
火石勒禁之而雹起西河介山大如雞子平地三尺前
史載之無異辭也然考之於傳襄公十三年晉悼公蒐
于緜上以治兵使士匄將中軍讓于荀偃此必在近國
都之地又定公六年趙簡子逆宋樂祁飲之酒于緜上
自宋如晉其路豈出於西河界休乎况文公之時霍山
以北大抵皆狄地與晉都逺不相及今翼城縣西亦有
緜山俗謂之小緜山近曲沃當必是簡子逆樂祁之地
(襄公二十九年齊髙豎致盧而出奔/晉晉人城緜而窴旃緜或即緜山)今萬泉縣南二里
有介山漢書武帝紀詔曰朕用事介山祭后土皆有光
應地理志汾陰介山在南(今萬泉古/汾陰地)楊雄傳其三月將
祭后土上迺帥羣臣横大河湊汾陰既祭行游介山囘
安邑顧龍門覽鹽池登歴觀陟西岳以望八荒雄作河
東賦曰靈輿安步周流容與以覽于介山嗟文公而愍
推兮勤大禹於龍門水經注亦引此謂晉太康記及地
道記與永初記竝言子推隱於是山而辨之以為非然
可見漢時已有二説矣
　　箕
左傳僖公三十三年狄伐晉及箕解曰太原陽邑縣南
有箕城非也陽邑在今之太谷縣襄公時未為晉有傳
言狄伐晉及箕猶之言齊伐我及清也必其近國之地
也成公十三年厲公使吕相絶秦曰入我河縣焚我箕
郜(無/解)又必其邊河之邑秦狄皆可以爭而文公八年有
箕鄭父襄公二十一年有箕遺當亦以邑氏其人者矣
　　唐
左傳昭公元年遷實沈于大夏定公四年命以唐誥而
封于夏虛服䖍曰大夏在汾澮之間杜氏則以為太原
晉陽縣按晉之始見春秋其都在翼括地志故唐城在
絳州翼城縣西二十里堯裔子所封成王滅之而封太
叔也北距晉陽七百餘里即後世遷都亦逺不相及(竹/書)
(紀年康王九年唐遷于晉/宣王十六年晉遷于絳)况霍山以北自悼公以後始
開縣邑而前此不見於傳又史記晉世家曰成王封叔
虞于唐唐在河汾之東方百里翼城正在二水之東而
晉陽在汾水之西又不相合竊疑唐叔之封以至侯緡
之滅並在於翼史記屢言禹鑿龍門通大夏吕氏春秋
言龍門未闢吕梁未鑿河出孟門之上則所謂大夏者
正今晉絳吉隰之間書所云維彼陶唐有此冀方而舜
之命臯陶曰蠻夷猾夏者也當以服氏之説為信又齊
桓公伐晉之師僅及髙梁(在今臨/汾縣)而封禪書述桓公之
言以為西伐大夏大夏之在平陽明矣(漢書地理志註/臣瓉曰所謂唐)
(今河東永安是也師古以瓉説為/是按永安乃今之霍州亦非也)
　　晉都
春秋時晉國本都翼在今之翼城縣及昭侯封文侯之
弟桓叔于曲沃桓叔之孫武公滅翼而代為晉侯都曲
沃在今聞喜縣(漢志聞喜/故曲沃)其子獻公城絳居之在今太
平縣之南絳州之北(今太平縣南二十/五里城址尚存)歴惠懐文襄靈
成六公至景公遷于新田在今曲沃縣(杜氏曰新田今/平陽絳邑縣是)
(後魏始/名曲沃)當汾澮二水之間於是命新田為絳而以其故
都之絳為故絳此晉國前後四都之故蹟也
晉自都絳之後遂以曲沃為下國(僖公十年狐/突適下國)然其宗
廟在焉考悼公之立(成公十/八年)大夫逆于清原(杜氏曰河/東聞喜縣)
(北有/清原)是次郊外庚午盟而入辛巳朝于武宫是入曲沃
而朝于廟二月乙酉朔即位于朝是至絳都而平公之
立(襄公十/六年)亦云改服修官烝于曲沃但不知其後何以
遂為欒氏之邑而欒盈之入絳范宣子執魏獻子之手
賂之以曲沃(襄公二/十三年)夫以宗邑而與之其臣聽其所自
為端氏之封屯留之徙其所由來者漸矣
　　瑕
晉有二瑕其一左傳成公六年諸大夫皆曰必居郇瑕
氏之地杜氏曰郇瑕古國名水經注洓水又西南逕瑕
城京相璠曰今河東解縣西南五里有故瑕城是也(杜/以)
(郇瑕為一地/酈以為二地)在今之臨晉縣境其一僖公三十年燭之
武見秦伯曰許君焦瑕朝濟而夕設版焉解焦瑕晉河
外五城之二邑文公十二年晉人秦人戰于河曲秦師
夜遁復侵晉入瑕解以河曲為河東蒲坂縣南則瑕必
在河外十三年晉侯使詹嘉處瑕以守桃林之塞按漢
書地理志湖故曰胡武帝建元年更名湖水經河水又
東逕湖縣故城北酈氏注云晉書地道記太康記並言
胡縣漢武帝改作湖其北有林焉名曰桃林古瑕胡二
字通用禮記引詩心乎愛矣瑕不謂矣鄭氏註云瑕之
言胡也瑕胡音同故記用其字是瑕轉為胡又改為湖
而瑕邑即桃林之塞也(書放牛桃林之野/註云在華山東)今為閺鄉縣
治而成公十三年伐秦成肅公卒于瑕亦此地也道元
以郇瑕之瑕為詹嘉之邑誤矣(左傳有三瑕而郇瑕不/與焉桓公六年軍於瑕)
(以待之註瑕隨地成公十六年楚師還及瑕註瑕楚地/昭公二十四年王子朝之師攻瑕及杏皆潰註瑕杏敬)
(王/邑)
僖公十五年晉侯賂秦伯以河外列城五東盡虢略南
及華山正義曰自華山之東盡虢之東界其間有五城
也傳稱焦瑕蓋是其二(水經注陜縣故焦國竹書/紀年幽王七年虢人滅焦)
成公元年晉侯使瑕嘉平戎于王瑕嘉即詹嘉以邑為
氏僖公十五年瑕吕飴甥當亦同此(竹書紀年惠王十/九年晉獻公滅虢)
(命瑕父吕甥邑于虢都傳謂之陰/飴甥者陰亦虢地或兼食之也)而解以瑕吕為姓恐
非
　　九原
禮記檀弓趙文子與叔譽觀於九原水經注以為在京
陵縣漢志太原郡京陵師古曰即九京因記文或作九
京而傅㑹之爾(文子曰是全要領以從先大夫於九京/也方氏曰九京即九原指其冡之髙曰)
(京指其地/之廣曰原)古者卿大夫之葬必在國都之北不得逺涉
數百里而葬於今之平遥也志以為太平之西南二十
五里有九原山近是
　　昔陽
左傳昭公十二年晉荀呉偽㑹齊師者假道于鮮虞遂
入昔陽秋八月壬午滅肥以肥子緜皐歸杜氏謂鮮虞
白狄别部在中山新市縣(今新/樂縣)又謂鉅鹿下曲陽縣西
有肥纍城(在今藁城縣/西南七十里)是也其曰昔陽肥國都樂平沾
縣東有昔陽城則非也疏載劉炫之言以為齊在晉東
偽㑹齊師當自晉而東行也假道鮮虞遂入昔陽則昔
陽當在鮮虞之東也今按樂平沾縣在中山新市西南
五百餘里何當假道於東北之鮮虞而反入西南之昔
陽也既入昔陽而别言滅肥則肥與昔陽不得為一安
得以昔陽為肥國之都也昔陽既是肥都何以復言鉅
鹿下曲陽有肥纍之城疑是肥名取於彼也肥為小國
境必不逺豈肥名取鉅鹿之城建都於樂平之縣也十
五年荀呉伐鮮虞圍鼓杜云鼓白狄之别鉅鹿下曲陽
縣有鼓聚炫謂肥鼔竝在鉅鹿昔陽即是鼓都在鮮虞
以東南也二十二年傳曰晉荀呉使師偽糴者負甲以
息于昔陽之門外遂襲鼓滅之則昔陽之為鼓都斷可
知矣(杜解昔陽故肥子所都果爾則其地/已入晉何用偽糴以息其門外乎)漢書地理志
鉅鹿下曲陽應劭曰晉荀呉滅鼓今鼓聚昔陽亭是也
水經注泜水東逕肥纍縣之故城南又東逕昔陽城南
本鼓聚十三州志曰今其城昔陽亭是矣京相璠曰白
狄之别也下曲陽有鼓聚其説皆同(水經注一巻中昔/陽城兩見一在下)
(曲陽一在沾縣/亦酈氏之誤也)史記趙世家惠文王十六年亷頗將攻
齊昔陽取之夫昔陽在鉅鹿故屬之齊豈得越太行而
有樂平乎(正義/亦謬)
晉之啟疆其用兵有次第宣公十五年滅潞氏十六年
滅甲氏及留吁成公十一年伐廧咎如而上黨為晉有
矣昭公元年敗無終及羣狄於大鹵而太原為晉有矣
然後出師以臨山東昭公十二年滅肥二十二年滅鼔
於是太行以南之地謂之南陽太行以東之地謂之東
陽(水經注引馬季長曰晉地自朝歌以北至/中山為東陽自朝歌以南至軹為南陽)而晉境東
接於齊蓋先後之勤且八十年而鮮虞猶不服焉(至魏/文侯)
(始克/中山)
　　太原
太原府在唐為北都唐書地理志曰晉陽宫在都之西
北宫城周二千五百二十步崇四丈八尺都城左汾右
晉潜邱在中(爾雅晉有潜邱註在太原晉陽縣今已不/存志曰相傳宋修惠明寺浮屠陶土為瓦)
(用/)長四千三百二十一步廣三千一百二十二步周萬
五千一百五十三步其崇四丈汾東曰東城貞觀十一
年長史李勣築兩城之間有中城武后時築以合東城
(宋史太宗紀/謂之連城)宫南有大明城故宫城也宫城東有起義
堂倉城中有受瑞壇當日規模之閎壯可見自齊神武
剏建别都與鄴城東西竝立隋煬繼修宫室唐髙祖因
以克關中有天下則天以後名為北都五代李氏石氏
劉氏三主皆興於此及劉繼元之降宋太宗以此地久
為創霸之府又宋主大火有參辰不兩盛之説於是一
舉而焚之矣宋史太宗紀太平興國四年五月戊子以
榆次縣為新并州乙未築新城丙申幸城北御沙河門
樓盡徙餘民於新城遣使督之既出即命縱火丁酉以
行宫為平晉寺陸游老學庵筆記曰大宋太平興國四
年平太原降為并州廢舊城徙州於榆次今太原則又
非榆次乃三交城也城在舊城東北三十里亦形勝之
地本名故軍又嘗為唐明鎮有晉文公廟甚盛平太原
後三年帥潘美奏乞以為并州從之於是徙晉文公廟
以廟之故址為州治又徙陽曲縣於三交而榆次復為
縣然則今之太原府乃三交城而太原縣不過唐都城
之一隅耳其遺文舊蹟一切不可得而見矣
舊唐書崔神慶傳曰則天時擢拜并州長史先是并州
有東西二城隔汾水(唐張南史送鄭録事詩六/月燕山冷雙城汾水流)神慶始
築城相接每嵗省防禦兵數千人邊州甚以為便此即
志所云兩城之間有中城者也(僖宗乾符六年河東軍/亂焚掠三城以朱玫為)
(三城斬/斫使)汾水湍悍古人何以架橋立城如此之易如長
安東中西三渭橋昔為方軌而今則咸陽縣每至冬月
乃設一版河陽驛杜預所立浮橋其遺跡亦復泯然(魏/書)
(崔亮傳除安西將軍雍州刺史城北渭水淺不通船行/人艱阻亮謂寮佐曰昔杜預乃造河梁况此有異長河)
(且魏晉之日亦自有橋吾今決欲營之咸曰水淺不可/為浮橋汎漲無恒又不可施柱恐難成立亮曰昔秦居)
(咸陽横橋渡渭以象閣道此即以柱為橋今惟慮長柱/不可得耳㑹天大雨山水暴至浮出長木數百根藉此)
(為用橋遂成立百姓利之至今猶名崔公橋曰北史于/栗磾傳為豫州刺史明元帝幸盟津謂栗磾  河可橋)
(乎栗磾曰杜預造橋遺事可想乃編大/船構橋於野坂六軍既濟帝深歎美之)蒲津鐵牛求一
僧懐丙其人不可得(宋史方/技傳)國有六職百工與居一焉
不但五者不如古人而已
　　代
春秋時代尚未通中國趙襄子乃言從常山上臨代代
可取也正義曰地道記云恒山在上曲陽縣西北一百
四十里北行四百五十里得恒山岋號飛狐口北則代
郡也水經注引梅福上事曰代谷者恒山在其南北塞
在其北谷中之地上谷在東代郡在西此則今之蔚州
乃古代國項羽徙趙王歇為代王歇更立陳餘為代王
漢髙帝立兄劉仲為代王皆此地也(金蔚州東二十里/相傳有代王城)
十年陳豨反十一年破豨立子恒為代王都晉陽(髙祖/紀)
則今之太原縣矣孝文紀則云都中都(陳豨/傳同)而文帝過
太原復晉陽中都二嵗(如淳以為先都/晉陽後遷中都)又立子武為代
王都中都則今之平遥縣矣(正義引括地志中都故城/在汾州平遥縣西南十二)
(里/)又按衛綰代大陵人大陵今在文水縣北而屬代代都
中都故也代凡三遷而皆非今代州今代州之名自隋
始
　　闕里
水經注孔廟東南五百步有雙石闕故名闕里按春秋
定公二年夏五月壬辰雉門及兩觀災冬十月新作雉
門及兩觀註雉門公宫之南門兩觀闕也禮記昔者仲
尼與於蜡賓事畢出游於觀之上史記魯世家煬公築
茅闕門蓋闕門之下其里即名闕里而夫子之宅在焉
亦謂之闕黨魯論有闕黨童子荀子仲尼居於闕黨是
也後人有以居為氏者漢書儒林傳有鄒人闕門慶忌
註云姓闕門名慶忌(後漢書獻帝紀下邳賊闕宣註闕/黨童子之後  䜟文言代漢者當)
(塗髙當塗而髙者闕/也故闕宣自稱天子)
　　杏壇
今夫子廟庭中有壇石刻曰杏壇闕里志杏壇在殿前
夫子舊居非也杏壇之名出自莊子莊子曰孔子遊乎
緇帷之林休坐乎杏壇之上弟子讀書孔子弦歌鼓琴
奏曲未半有漁父者下船而來須睂交白被髪揄袂行
原以上距陸而止左手據膝右手持頥以聽曲終又曰
孔子乃下求之至於澤畔方將杖挐而引其船顧見孔
子還鄉而立孔子反走再拜而進又曰客乃刺船而去
延縁葦間顔淵還車子路授綏孔子不顧待水波定不
聞挐音而後敢乘司馬彪云緇帷黒林名也杏壇澤中
髙處也莊子書凡述孔子皆是寓言漁父不必有其人
杏壇不必有其地即有之亦在水上葦間依陂旁渚之
地不在魯國之中也明矣今之杏壇乃宋乾興間四十
五代孫道輔增修祖廟移大殿於後因以講堂舊基甃
石為壇環植以杏取杏壇之名名之耳
　　徐州
史記齊太公世家田常執簡公于徐州田敬仲完世家
宣王九年與魏襄王㑹徐州諸侯相王也十年楚圍我
徐州魏世家襄王元年與諸侯㑹徐州楚世家威王七
年齊孟嘗君父田嬰欺楚楚伐齊敗之於徐州越世家
句踐已平呉乃以兵北渡淮與齊晉諸侯㑹於徐州魯
世家頃公十九年楚伐我取徐州(索隱曰徐音舒徐州/齊邑薛縣是也非九)
(州之/齊)按後漢書志薛本國六國時曰徐州在今滕縣之
南薛河北有大城田文所築也此與楚魏二國為境而
威王曰吾吏有黔夫者使守徐州則燕人祭北門趙人
祭西門徙而從者七千餘家蓋與梁惠王言不欲斥魏
更以燕趙夸之耳
索隱曰説文䣄邾之下邑在魯東又竹書紀年云梁惠
成王三十一年邳遷于薛改名曰徐州則徐與䣄竝音
舒也今讀為禹貢徐州之徐者誤齊世家田常執簡公
于徐州春秋正作舒州
　　向
春秋隱二年莒人入向杜氏解曰譙國龍亢縣東南有
向城桓十六年城向無解宣四年公及齊侯平莒及郯
莒人不肯公伐莒取向解曰向莒邑東海氶縣東南有
向城逺疑也襄二十年仲孫速㑹莒人盟于向解曰莒
邑按春秋向之名四見於經而杜氏註為二地然其實
一向也先為國後并於莒而或屬莒或屬魯則以攝乎
大國之間耳氶縣今在嶧杜氏以其逺而疑之况龍亢
在今鳳陽之懐逺乎(水經注於軹縣向城下引/向姜不安於莒而歸尤誤)齊乘以
為今沂州之向城鎮(州西南/一百里)近之矣
　　小穀
春秋莊三十二年城小穀左氏傳曰為管仲也蓋見昭
公十一年申無宇之言曰齊桓公城穀而寘管仲焉至
於今賴之而又見僖二年經書城楚邱之出於諸侯謂
仲父得君之專亦可勤諸侯以自封也是不然仲所居
者穀也此所城者小穀也春秋有言穀不言小者莊二
十三年公及齊侯遇于穀僖二十六年公以楚師伐齊
取穀文十七年公及齊侯盟于穀成三年叔孫僑如㑹
晉荀首于穀四書穀而一書小穀别於穀也范寗曰小
穀魯地然則城小穀者内城也故不繫之齊而與管仲
無與也漢髙帝以魯公禮葬項羽于穀城即此魯之小
穀而註引皇覽以為東郡之穀城與留侯所葆之黄石
同其地其不然明矣春秋發微曰曲阜西北有小穀城
　　泰山立石
嶽頂無字碑世傳為秦始皇立按秦碑在玉女池上李
斯篆書髙不過五尺而銘文并二世詔書咸具不當又立
此大碑也考之宋以前亦無此説因取史記反覆讀之
知為漢武帝所立也史記秦始皇本紀云上泰山立石
封祠祀其下云刻所立石是秦石有文字之證今李斯
碑是也封禪書云東上泰山泰山之草木葉未生乃令
人上石立之泰山巔上遂東廵海上四月還至奉髙上
泰山封而不言刻石是漢石無文字之證今碑是也後
漢書祭祀志亦云上東上泰山乃上石立之泰山巔然
則此無字碑明為漢武帝所立而後之不讀史者誤以
為秦耳
始皇刻石之處凡六史記書之甚明於鄒嶧山則上云
立石下云刻石頌秦徳於泰山則上云立石下云刻所
立石於之罘則二十八年云立石二十九年云刻石於
瑯邪則云立石刻頌秦德於㑹稽則云立石刻頌秦德
無不先言立後言刻者惟於碣石則云刻碣石門門自
是石不須立也古人作史文字之宻如此使秦皇别立
此石秦史焉得不紀使漢武有文刻石漢史又安敢不
録乎
　　泰山都尉
後漢書桓帝紀永興二年泰山琅邪賊公孫舉等反殺
長史永夀元年七月初置泰山琅邪都尉官延熹五年
八月己夘罷琅邪都尉官八年五月壬申罷泰山都尉
官金石録載漢泰山都尉孔宙碑云宙以延熹四年卒
蓋卒後四年官遂廢矣然泰山都尉實不始於此光武
時曾置之文苑傳夏恭光武時拜郎中再遷泰山都尉
又按光武紀建武六年初罷郡國都尉官恭之遷蓋在
此年前也
泰山自公孫舉東郭竇勞丙叔孫無忌相繼叛亂以是
置都尉之官以後官雖不設而郡兵領於太守其力素
厚故何進使府掾泰山王匡東發其郡强弩而應劭夏
侯淵亦以之破黄巾可見漢代不廢郡兵之效而建安
中曹公表曰泰山郡界曠逺舊多輕悍權時之宜可分
五縣為嬴郡則其時之習俗又可知矣
　　濟南都尉
漢濟南郡太守治東平陵而都尉治於陵者以長白山
也(今龍山驛東有東平陵城後漢書侯霸/傳註於陵故城在今淄川長山縣南)魏書辛子馥
傳長白山連接三齊瑕邱數州之界多有盗賊子馥受
使檢覆因辨山谷要害宜立鎮戌之所又諸州豪右在
山鼔鑄姦黨多依之又得宻造兵仗亦請破罷諸冶朝
廷善而從之隋大業九年齊人孟讓王薄等衆十餘萬
據長白山攻剽諸郡以張須陀王世充之力不能滅訖
于隋亡觀此二事則知漢人立都尉治於陵之意矣
　　鄒平臺二縣
漢書濟南郡之縣十四一曰東平陵二曰鄒平三曰臺
四曰梁鄒功臣表則有臺定侯戴野梁鄒孝侯武虎是
二縣竝為侯國後漢書濟南郡十城其一曰東平陵其
四曰臺其七曰梁鄒其八曰鄒平而安帝紀云延光三
年二月戊子濟南上言鳳凰集臺縣丞霍收舍樹上章
懐太子註云臺縣屬濟南郡故城在今齊州平陵縣北
晏子春秋景公為晏子封邑使田無宇致臺與無鹽水
經注亦云濟水又東北過臺縣北尋其上下文句本自
了然後人讀漢書誤從鄒字絶句因以鄒為一縣平臺
為一縣齊乘遂謂漢濟南郡有鄒縣後漢改為鄒平又
以臺平臺為二縣此不得其句讀而妄為之説也
漢以鄒名縣者五魯國有騶亦作鄒膠東國有鄒盧千
乘郡有東鄒與濟南之鄒平梁鄒凡五其單稱鄒者今
兖州府之鄒縣也亦有平臺屬常山郡外戚恩澤侯表
平臺康侯史𤣥後漢書邳肜傳尹綏封平臺侯是也有
鄒平有臺而亦有鄒有平臺不可不辨也
晉時縣名多沿漢舊按史何曾傳曾孫機為鄒平令是
有鄒平矣解系傳父修封梁鄒侯劉頌傳追封梁鄒縣
侯是有梁鄒矣宋書言晉太康六年三月戊辰樂安梁
鄒等八縣隕霜傷桑麥文帝紀元嘉二十八年五月乙
酉亡命司馬順則自號齊王據梁鄒城八月癸亥梁鄒
平斬司馬順則是宋有梁鄒矣不知何故晉書地理志
於樂安國下單書一鄒字此史之闕文而齊乘乃云晉
省梁鄒入鄒縣夫晉以前此地本無鄒縣而何從入之
乎蓋不知而妄作者矣
　　夾谷
春秋定公十年夏公㑹齊侯于夾谷傳曰公㑹齊侯于
祝其實夾谷杜預解及服䖍註史記皆云在東海祝其
縣劉昭志杜佑通典因之遂謂夾谷山在今贑榆縣西
五十里按贑榆在春秋為莒地與齊魯之都相去各五
六百里何必若此之逺當時景公之觀不過曰遵海而
南放於琅邪而已未聞越他國之境金史云淄川有夾
谷山一綂志云夾谷山在淄川縣西南三十里舊名祝
其山其陽即齊魯㑹盟之處萌山發源於此水經注萌
水出般陽縣西南甲山是以甲山為夾谷也而萊蕪縣
志則又云夾谷在縣南三十里接新泰界未知其何所
據然齊魯之境正在萊蕪東至淄川則已入齊地百餘
里二説俱通又按水經注萊蕪縣曰城在萊蕪谷當路
岨絶兩山間道由南北門舊説云齊靈公滅萊萊民播
流此谷邑落荒蕪故曰萊蕪禹貢所謂萊夷也夾谷之
㑹齊侯使萊人以兵刼魯侯宣尼稱夷不亂華是也是
則㑹於此地故得有萊人非召之東萊千里之外也(萊/人)
(遷此已久號其/故國為東萊)不可泥祝其之名而逺求之海上矣
　　濰水
濰水出琅邪郡箕屋山(今在莒州西/北九十里)書禹貢濰淄其道
左傳襄公十八年晉師東侵及濰是也其字或省水作
維或省糸作淮又或从心作惟總是一字漢書地理志
琅邪郡朱虚下箕下作維靈門下横下折泉下作淮上
文引禹貢惟甾其道又作惟一卷之中異文三見(馬文/煒曰)
(漢書王子侯表城陽頃王子東淮侯類封北/海按北海郡别無淮水蓋亦濰字之異文)通鑑梁武
帝紀魏李叔仁擊邢杲于惟水(胡三省註/惟當作濰)古人之文或
省或借其旁竝从鳥隹之隹則一爾後人誤讀為淮沂
其乂之淮而呼此水為槐河失之矣(按淮字當从佳人/之佳乃得聲今本)
(説文/亦誤)
又如三國志呉主傳作棠邑涂塘以淹北道晉書宣帝
紀王凌詐言呉人塞涂水武帝紀琅邪王伷出涂中海
西公紀桓温自山陽及㑹稽王昱㑹于涂中孝武紀遣
征虜將軍謝石帥舟師屯涂中安帝紀譙王尚之衆潰
逃于涂中竝是滁字南史程文季傳秦郡前江浦通涂
水是也古滁省作涂與濰省作淮正同韻書竝不收此
二字
　　勞山
勞山之名齊乘以為登之者勞又云一作牢丘長春又
改為鰲皆鄙淺可笑按南史明僧紹隱于長廣郡之嶗
山本草天麻生太山嶗山諸山則字本作嶗若魏書地
形志唐書姜撫傳宋史甄棲真傳竝作牢乃傳寫之誤
(魏書髙祖紀釋老/志竝仍作勞山)
詩山川悠逺維其勞矣箋云勞勞廣闊則此山或取其
廣闊而名之鄭康成齊人勞勞齊語也
山海經西山經亦有勞山與此同名
寰宇記秦始皇登勞盛山望蓬萊後人因謂此山一名
勞盛山誤也勞盛二山名勞即勞山盛即成山史記封
禪書七曰日主祠成山成山斗入海漢書作盛山古字
通用齊之東偏環以大海海岸之山莫大於勞成二山
故始皇登之史記秦始皇紀令入海者齎捕巨魚具而
自以連弩侯大魚至射之自琅邪北至滎成山弗見至
之罘見巨魚射殺一魚正義曰滎成山即成山也按史
書及前代地理書竝無滎成山予向疑之以為其文在
琅邪之下成山之上必勞字之誤後見王充論衡引此
正作勞成山乃知昔人傳冩之誤唐時諸君亦未之詳
考也遂使勞山併盛之名成山冐滎之號今特著之以
正史書二千年之誤
　　楚丘
春秋隱公七年戎伐凡伯于楚丘以歸杜氏曰楚丘衛
地在濟陰成武縣西南夫濟陰之成武此曹地也而言
衛非也蓋為僖公二年城楚丘同名而誤按衛國之封
本在汲郡朝歌(隱公元年解云衛國在汲郡/朝歌縣  今衛輝府淇縣)懿公為狄
所滅渡河而東立戴公以廬于曹杜氏曰曹衛下邑詩
所謂思須與漕廬者無城郭之稱而非曹國之曹也僖
公二年城楚丘杜氏曰楚丘衛邑詩所謂作于楚宫而
非戎伐凡伯之楚丘也但曰衛邑而不詳其地然必在
今滑縣開州之間滑在河東故唐人有魏滑分河之録
矣水經注乃曰楚丘在成武西南即衛文公所徙誤矣
彼曹國之地齊桓安得取之而封衛乎以曹名同楚丘
之名又同遂附為一地爾
今曹縣東南四十里有景山疑即商頌所云陟彼景山
松柏丸丸而左傳昭公四年椒舉言商湯有景亳之命
者也(詩正義引皇甫謐曰蒙為北/亳即景亳是湯所受命也)鄘詩望楚與堂景山
與京則不在此也
　　東昬
漢陳留郡有東昬後漢志註云陳留志曰故户牖鄉有
陳平祠而山陽郡有東緡後漢志春秋時曰緡註云左
傳僖公二十三年齊侯伐宋圍緡前書師古曰緡音旻
左傳解緡宋邑髙平昌邑縣東南有東緡城史記絳侯
周勃世家攻爰戚東緡以往索隱曰山陽有東緡縣屬
陳留者音昬屬山陽者音旻括地志云東緡故城在兊
州金鄉縣界水經注引王誨碑辭曰使河隄謁者山陽
東昬司馬登是以緡為昬誤矣𨽻釋酸棗令劉熊碑陰
故守東昬長蘇勝則陳留之東昬也(通鑑註李愬攻金/鄉引東緡者故陽)
(武户牖/鄉亦誤)
　　長城
春秋之世田有封洫故隨地可以設關而阡陌之間一
縱一横亦非戎車之利也觀國佐之對晉人則可知矣
至於戰國井田始廢而車變為騎於是冦鈔易而防守
難不得已而有長城之築史記蘇代傳燕王曰齊有長
城鉅防足以為塞竹書紀年梁惠成王二十年齊閔王
築防以為長城後漢志濟北國盧(今長/清縣)有長城至東海
泰山記泰山西有長城縁河徑泰山一千餘里至琅邪
臺入海此齊之長城也史記秦本紀魏築長城自鄭(今/華)
(州/)濱洛以北有上郡蘇秦傳説魏襄王曰西有長城之
界竹書紀年惠成王十二年龍賈帥師築長城于西邊
此魏之長城也後漢志河南郡卷(絳侯世家正義引括/地志云故卷城在鄭)
(州原武縣西北七里釋例地/名云卷縣所理垣雍城也)有長城經陽武到宻此韓
之長城也水經注盛𢎞之云葉東界有故城始犨縣東
至瀙水逹沘陽南北數百里號為方城一謂之長城郡
國志曰葉縣有長城曰方城(又越世家正義引括地志/云故長城在鄧州内鄉縣)
(東七十五里南入穰縣北連翼望山無土之處累石為/固楚襄王作霸南土爭强中國多築列城於北方以通)
(華夏號/為方城)此楚之長城也若趙世家成侯六年中山築長
城又言肅侯十七年築長城(劉伯莊云從雲中以北至/代非也武靈王時始有雲)
(中正義曰此長城疑/在潼水之北趙南界)則趙與中山亦有長城矣以此言
之中國多有長城不但北邊也
其在北邊者史記匃奴傳秦宣太后起兵伐殘義渠於
是秦有隴西北地上郡築長城以偹邉此秦之長城也
魏世家惠王十九年築長城塞固陽(正義曰括地志云/棝陽縣漢舊縣也)
(在銀州銀城縣界棝陽有連山/東至黄河西南至夏會等州)此魏之長城也匃奴傳
又言趙武靈王北破林胡樓煩築長城(正義曰括地志/云趙武靈王長)
(城在朔州善陽縣北按水經云百道長城北山上有長/垣若頽毁焉㳂溪亘嶺東西無極蓋趙武靈王所築也)
自代竝陰山(索隱曰徐廣云西安陽縣北有陰山陰山/在河南陽山北也  正義曰括地志云陰)
(山在朔州絶/塞外突厥界)下至髙闕為塞(徐廣曰在朔方臨正義曰/地理志云朔方  戎縣北)
(有連山險於長城其山中斷/兩峯俱峻俗名為髙闕也)而置雲中鴈門代郡此趙
之長城也燕將秦開襲破東胡東胡却千餘里燕亦築
長城自造陽(韋昭曰地名在上谷州正/義曰按上谷郡今媯)至襄平(索隱曰/韋昭云)
(今遼東/所理也)置上谷漁陽右北平遼西遼東郡以備邉此燕
之長城也秦滅六國而始皇帝使蒙恬將十萬之衆以
北伐悉收河南地因河為塞(索隱曰按太康地記秦塞/自五原北九里謂之造陽)
(東行終利賁山/南漢陽西是也)築四十四縣城臨河徙適戍以充之而
通直道(索隱曰蘇林云去長安/千里正南北相直道也)自九原至雲陽(索隱曰/韋昭云)
(九原縣屬五原更正義曰括地志云勝州連谷縣本秦/九原郡漢武帝  名五原云陽雍縣秦之林光宫即漢)
(之甘泉宫在焉又云秦故道在慶州華池縣西/四十五里子午山上自九原至雲陽千八百里)因邊山
險壍谿谷可繕者治之起臨洮至遼東萬餘里(索隱曰/韋昭曰)
(臨洮隴西縣秦正義曰括地志云秦隴西郡臨洮縣即/今岷州城本  長城首起岷州西十二里延袤萬餘里)
(東入/遼水)又度河據陽山北假中(北假北方田官主以田假/與貧人故云北假  索隱)
(曰應劭云北假在北地陽山北韋昭云北假地名北正/義曰括地志云漢五原郡河目縣故城在北假中  假)
(在河北今屬勝州銀成縣漢書/王莽傳云五原北假膏壤殖榖)此秦并天下之後所築
之長城也自此以後則漢武帝元朔二年遣將軍衛青
等擊匃奴取河南地築朔方復繕故秦時蒙恬所為塞
因河為固魏明元帝泰常八年二月戊辰築長城於長
川之南起自赤城西至五原延袤二千餘里太武帝太
平真君七年五月丙戌發司幽定冀四州十萬人築城
(北史/作畿)上塞圍起上谷西至河廣袤皆千里北齊文宣帝
天保三年十月乙未起長城自黄櫨嶺北至社千戌四
百餘里立三十六戍(通鑑註此長城蓋起於/唐石州北抵武州之境)六年發民
一百八十萬築長城自幽州北夏口至恒州九百餘里
(通鑑註幽州夏口即居庸下口/也幽州軍都縣西北有居庸關)先是自西河總秦戍築
長城東至於海前後所築東西凡三千餘里率十里一
戍其要害置州鎮凡二十五所八年於長城内築重城
自庫洛拔而東至於塢紇戍凡四百餘里而斛律羡傳
云羡以北兵屢犯邊須備不虞自庫堆戌東距於海隨
山屈曲二千餘里其間二百里中凡有險要或斬山築
城或斷谷起障并置立戍邏五十餘所周宣帝大象元
年六月發山東諸州民修長城立亭障西自鴈門東至
碣石隋文帝開皇元年四月發稽胡修築長城五年使
司農少卿崔仲方發丁三萬於朔方靈武築長城東距
黄河西至綏州南至勃出嶺綿歴七百里六年二月丁
亥復令崔仲方發丁十五萬於朔方以東縁邊險要築
數十城七年發丁男十萬餘人修長城大業三年七月
發丁男百餘萬築長城西踰榆林東至紫河四年七月
辛巳發丁男二十餘萬築長城自榆林谷而東此又後
史所載繼築長城之事也
　
　
　
　
　
　
　
　
　
　日知録巻三十一
欽定四庫全書
　日知録卷三十二　　　崑山　顧炎武　撰
　　而
孟子望道而未之見集註而讀為如古字通用朱子答
門人引詩垂帶而厲春秋星隕如雨為證(詩埀帶而厲/箋云而亦如)
(也春秋莊七年夜中/星隕如雨註如而也)今考之又得二十餘事易君子以
蒞衆用晦而明虞翻解而如也書顧命其能而亂四方
傳釋為如孟子九一而助趙岐解而如也(夫然後之中/國踐天子位)
(焉而居堯之宫逼堯之子是簒也劉剡曰而當讀作如/今按而主癰疽與侍人瘠環是無義無命也而字亦當)
(讀/如)左傳隱七年㰱如忘服䖍曰如而也僖二十六年室
如懸罄註如而也昭四年牛謂叔孫見仲而何註而何
如何史記賈生傳化變而嬗韋昭曰而如也如蟬之蜕
化也戰國䇿威王不應而此者三韓非子嗣公知之故
而駕鹿吕氏春秋靜郭君泫而曰不可(近本為不通者/添作泫泣而曰)
又曰而固賢者也用之未晚也荀子黤然而雷擊之如
牆厭之説苑越諸發曰意而安之願假冠以見意如不
安願無變國俗又曰而有用我者吾其為東周乎新序
引鄒陽書白頭而新傾蓋而故後漢督郵斑碑柔逺而
邇皆當作如戰國䇿昭奚恤曰請而不得有説色非故
如何也絺疵曰是非反如何也大戴禮使有司日省如
時考之又曰然如曰禮云禮云又曰安如易樂而湛又
曰不賞不罰如民咸盡力又曰知一而不可以解也春
秋繁露施其時而成之法其命如循之淮南子嘗一哈
水如甘苦知矣漢樂府艾如張後漢濟陰太守孟郁修
堯廟碑無為如治髙如不危滿如不溢太尉劉寛碑去
鞭拊如獲其情弗用刑如弭其姦郭輔碑其少也孝友
而悦學其長也寛舒如好施易王弼註革而大亨以正
非當如何皆當作而漢書地理志遼西郡肥如莽曰肥
而左傳襄十二年夫婦所生若而人註云若如人説文
需从雨而聲蓋即讀而為如也唐人詩多用而今亦作
如今今江西人言如何亦曰而何(左傳襄三年齊侯與/士匄盟于耏外水經)
(注云即地理志曰如水矣耏如聲相似聲古/而字即讀為如故耎字説文曰从大而)
周禮旅師而用之以質劑註而讀為若聲之誤也陸德
明音義云而音若儀禮鄉飲酒禮公如大夫入註如讀
為若
　　柰何
柰何二字始於五子之歌為人上者柰何不敬左傳河
魚腹疾柰何曲禮曰國君去其國止之曰柰何去社稷
也大夫曰柰何去宗廟也士曰柰何去墳墓也楚辭九
歌大司命愁人兮柰何九辯君不知兮可柰何此柰何
二字之祖左傳華元之歌曰牛則有皮犀兕尚多棄甲
則那直言之曰那長言之曰柰何一也又書如五器鄭
康成讀如為乃箇反論語吾末如之何也已矣音亦與
柰同(按古人曰如曰若曰柰/其義則一音不必同)
六朝人多書柰為那三國志註文欽與郭淮書曰所向
全勝要那後無繼何宋書劉敬宣傳牢之曰平𤣥之後
令我那驃騎何唐人詩多以無柰為無那
　　語急
公羊傳隱元年母欲立之已殺之如勿與而已矣註如
即不如齊人語也按此不必齊人語左傳僖二十二年
宋子魚曰若愛重傷則如勿傷愛其二毛則如服焉成
二年衛孫良夫曰若知不能則如無出昭十三年蔡朝
呉曰二三子若能死亡則如違之以待所濟若求安定
則如與之以濟所欲二十一年宋華多僚曰君若愛司
馬則如亡定五年楚子西曰不能如辭八年衛王孫賈
曰然則如叛之漢書翟義傳義曰欲令都尉自送則如
勿收邪左傳正義曰古人語然猶不敢之言敢也(莊二/十二)
(年敢辱髙位以速官謗註敢不敢也昭二年敢辱大館/註敢不敢  儀禮聘禮辭曰非禮也敢對曰非禮也敢)
(註敢言/不敢)
古人多以語急而省其文者詩亦不夷懌懌下省一乎
字書弗慎厥德雖悔可追可上省一不字我生不有命
在天不上省一豈字在今爾安百姓何擇非人何敬非
刑何度非及人下刑下及下各省一乎字孟子雖褐寛
博吾不惴焉不上省一豈字禮記幼壯孝弟耆耋好禮
不從流俗修身以俟死者不在此位也好學不倦好禮
不變旄期稱道不亂者不在此位也幼上好上各省一
非字
公羊傳隱公七年母弟稱弟母兄稱兄註母弟同母弟
母兄同母兄不言同母言母弟者若謂不如言如矣齊
人語也
　　嵗
天之行謂之嵗書以閏月定四時成嵗嵗二月東巡狩
是也人之行謂之年書維吕命王享國百年左傳季隗
曰我二十五年矣(僖公二/十三年)絳縣人有與疑年使之年師
曠曰七十三年矣(襄公三/十年)於是昭公十九年矣(襄公三/十一年)
史記蓋太公之卒百有餘年是也今人多謂年為嵗
周禮太史註中數曰嵗朔數曰年自今年冬至至明年
冬至嵗也自今年正月朔至明年正月朔年也
古人但曰年幾何不言嵗也自太史公始變之秦始皇
本紀曰年十三嵗
今人以嵗初之日而增年古人以嵗盡之日而後增之
史記倉公傳臣意年盡三年年三十九嵗也
　　月半
今人謂十五為月半蓋古經已有之儀禮士喪禮月半
不殷奠禮記祭義朔月月半君巡牲周禮大司樂王大
食三侑註大食朔月月半以樂侑食時也晉温嶠與陶
侃書尅後月半大舉然亦有以上下弦為月半者劉熈
釋名弦月半之名也其形一旁曲一旁直若張弓施弦
也望月滿之名也月大十六日小十五日日在東月在
西遥相望也是則所謂月半者弦也禮經之所謂月半
者望也弦曰半以月體而言之也望曰半以日數而言
之也(岑參詩凉州三月半猶未脱春衣韓愈詩南方二/月半春物亦已少李商隱詩白日當天三月半)
　　巳
呉才老韻補古巳午之巳亦謂如已矣之已漢律歴志
振美於辰巳盛於巳史記巳者言陽氣之已盡也鄭𤣥
夢孔子告之曰起起今年嵗在辰明年嵗在巳(洪容齋/三筆亦)
(引歴書/為證)愚按古人讀已為矣之證不止此淮南子斗指
已巳則生已定也説文已巳也四月陽氣已出陰氣已
藏萬物見成文章故已為虵象形釋名巳巳也陽氣畢
布巳也詩似續妣祖箋云似讀巳午之巳巳續妣祖者
謂巳成其宫廟也五經文字起從辰巳之巳白虎通太
陽見於已巳者物必起晉書樂志四月之辰謂之巳巳
者起也物至此時畢盡而起也詩江有汜亦讀為矣釋
名水决復入為汜汜已也如出有所為畢已復還而入
也以享以祀亦讀為矣説文祭無已也从示已聲公羊
傳何休註言祀者無已長久之辭釋名商曰祀祀已也
新氣升故氣已也今人以辰巳之巳讀為士音宋毛晃
曰陽氣生於子終於巳已者終已也象陽氣既極囘復
之形故又為終巳之義今俗以有鉤為終已之已無鉤
為辰巳之巳是未知字義也
季春之月辰為建巳為除故用三月上巳祓除不祥古
人謂病愈為已亦此意也(韓詩曰鄭國之俗三月上巳/之溱洧二水之上招魂續魄)
(秉蘭草祓不祥於後漢書周舉傳三月上巳大將軍梁/商大㑹賓客讌  雒水  袁紹傳三月上已大㑹賓從)
(於薄落津周公謹癸辛襍/識以為戊巳之巳者非)
戊巳之巳篆作□辰巳之巳篆作□象虵形𨽻書則混
而相類止以直筆上缺為已上滿為巳
　　里
榖梁傳古者三百步為里今以三百六十步為里而尺
又大於古四之一今之六十二里遂當古之百里榖梁
傳鞍去國五百里今自歴城至臨淄僅三百三十里左
傳黄人謂自郢及我九百里今自江陵至光州僅七百
里邾子謂呉二千里不三月不至今自蘇州至鄒縣僅
一千五百里孟子不逺千里而來千里而見王今自鄒
至齊至梁亦不過五六百里又謂舜卒鳴條文王生岐
周相去千有餘里今自安邑至岐山亦不過八百里史
記張儀説魏王言從鄭至梁二百餘里今自鄭州至開
封僅一百四十里戚夫人歌相離三千里當誰使告汝
貢禹上書言自痛去家三千里自今瑯邪至長安亦但
二千餘里趙則二千里而近是則荀子所謂日中而趨
百里者不過六十餘里而千里之馬亦日馳五六百里
耳
王制古者百里當今百二十一里六十步四尺二寸二
分殆未然
　　仞
説文仞伸臂一尋八尺(家語孔子所/謂舒肘知尋)从人刃聲書為山
九仞孔傳八尺曰仞正義曰考工記匠人有畎遂溝洫
皆廣深等而澮云廣二尋深二仞則澮亦廣深等仞與
尋同故知八尺曰仞(左傳昭三十二年仞/溝洫註度深曰仞)王肅聖證論
及注家語皆云八尺曰仞與孔義同鄭𤣥云七尺曰仞
與孔義異(王逸註楚辭大/招亦云七尺)論語夫子之牆數仞註包云
七尺孟子掘井九軔(與仞/同)註八尺朱子乃兩從之(堂髙/數仞)
(趙註亦/云八尺)當以八尺為是若小爾雅云四尺漢書應劭註
云五尺六寸則益非矣
　　不淑
人死謂之不淑禮記如何不淑是也生離亦謂之不淑
詩中谷有蓷遇人之不淑矣是也失德亦謂之不淑詩
君子偕老子之不淑云如之何是也國亡亦謂之不淑
逸周書王乃升汾之阜以望商邑曰嗚呼不淑是也
　　不弔
古人言不弔者猶曰不仁左傳成十三年穆為不弔襄
十三年君子以呉為不弔十四年有君不弔昭七年兄
弟之不睦於是乎不弔二十六年帥羣不弔之人以行
亂于王室皆是不仁之意襄二十三年敢告不弔及詩
之不弔昊天不弔不祥書之弗弔天降喪于殷則以為
哀閔之辭杜氏註皆以為不相弔恤而於羣不弔之人
則曰弔至也於義不通惟成七年中國不振旅蠻夷入
伐而莫之或恤無弔者也夫乃當謂大國無恤隣之義耳
　　亡
亡有三義有以死而名之中庸事亡如事存是也有以
出奔於外而名之晉公子稱亡人是也有但以不在而
名之詩予美亡此論語孔子時其亡也而往拜之是也
漢書袁盎傳不以在亡為辭(謂託故而辭以不在宋栁/子厚詩在亡均寂寞  史)
(髙定子傳制置使未知在亡則/以在亡為存亡非漢書之意也)
　　乾没
史記酷吏傳張湯始為小吏乾没徐廣曰乾没隨勢沈
浮也服䖍曰乾没射成敗也如淳曰豫居物以待之得
利為乾失利為没三國志傅嘏傳豈敢寄命洪流以徼
乾没裴松之註有所徼射不計乾燥之與沈没而為之
也晉書潘岳傳其母數誚之曰爾當知足而乾没不已
乎張駿傳從事劉慶諌曰霸王不以喜怒興師不以乾
没取勝盧循傳姊夫徐道覆素有膽決知劉裕已還欲
乾没一戰魏書宋維傳維見乂(元/乂)寵勢日隆便至乾没
北史王劭傳賛為河朔清流而乾没榮利梁書止足傳
序其進也光寵夷易故愚夫之所乾没晉鼙舞歌明君
篇昧死射乾没覺露則滅族抱朴子忘髪膚之明戒尋
乾没於難冀
乾没大抵是徼幸取利之意史記春申君傳没利於前
而易患於後也即此意
　　辱
儀禮註以白造緇曰辱故老子謂楊朱曰大白若辱
　　姦
廣韻姦古顔切私也詐也亦作姧今本誤姧作奸非也
奸音干犯也左氏僖公七年傳曰君以禮與信屬諸侯
而以姦終之曰子父不奸之謂禮一傳之中二字各出
而義不同釋名姦奸也言奸正法也以奸釋姦其為兩
字審矣又奸字亦可訓為干禄之干漢書荆燕呉傳齊
人田生以畫奸澤史記作干然則奸但與干通用而不
可以為姦也後人於案牘文移中以姦字畫多省作奸
字此如繁之為煩衝之為冲驛之為馹臺之為台皆借
用之字
　　訛
訛字古作譌偽字古亦音訛詩小雅民之訛言箋云偽
也小人好詐偽為交易之言(正義曰謂以善言為惡以/惡言為善交而換易其辭)
爾雅註世以妖言為訛太平御覽引武王之書鑰曰昬
謹守深察訛泰昌元年八月御史張潑言京師姧宄叢
集游手成羣有謂之把棍者有謂之拏訛頭者(偵知一/人作姧)
(則尾隨其後陷人於罪從而嚇詐金錢/謂之拏訛頭即漢律所謂恐愒受賕)請將巡城改為
中差一年一代
　　誰何
詩室人交徧摧我韓詩作䜅玉篇作䜃丁囘切謫也六
韜令我壘上誰何不絶史記賈誼過秦論陳利兵而誰
何誰䜅同何呵同(韓非子王出而何之賈誼/傳其在大譴大何之域者)漢書五行
志主公車大誰卒註大誰主問非常之人云姓名是誰
何也此解未當焦氏易林當年少寡獨與孤處鷄鳴犬
吠無敢誰者説苑民知十已則尚與之爭曰不如吾也
百巳則疵其過千巳則誰而不信楊雄衛尉箴二世妄
宿敗於望夷閻樂矯搜㦸者不誰
史記衛綰傳嵗餘不譙呵綰漢書作不孰何綰難曉疑
譙譌為誰誰又轉為孰也
周禮射人不敬者苛罰之註苛謂詰問之按此苛亦呵
字
　　信
東觀餘論引晉武帝王右軍陶隱居帖及謝宣城傳謂
凡言信者皆謂使人楊用修又引古樂府有信數寄書
無信長相憶為證良是然此語起於東漢以下楊太尉
夫人袁氏答曹公卞夫人書云輒付往信古詩為焦仲
卿妻作自可斷來信徐徐更謂之魏杜摰贈母邱儉詩
聞有韓衆藥信來給一丸以使人為信始見於此若古
人所謂信者乃符驗之别名墨子大將使人行守操信
符史記刺客傳今行而無信則秦未可親也漢書石顯
傳迺時歸誠取一信以為驗西域傳匃奴使持單于一
信到國國傳送食後漢書齊武王傳得司徒劉公一信
願先下周禮掌節註猶信也行者所執之信此如今人
言印信信牌之信不得謂為使人也故梁武帝賜到溉
連珠曰研磨墨以騰文筆飛豪(毫/同)以書信而今人遂有
書信之名
　　出
爾雅男子謂姊妹之子為出傳中凡言出者皆是外甥
左氏莊二十二年陳厲公蔡出也僖七年申侯申出也
成十三年康公我之自出(註晉/外甥)襄二十五年我周之自
出(註言陳/周之甥)又桓公之亂蔡人欲立其出二十九年晉平
公把出也三十一年莒去疾奔齊齊出也展輿呉出也
昭四年徐子呉出也公羊文十四年傳接菑晉出也貜
且齊出也史記秦本紀晉襄公之弟名雍秦出也漢書
五行志王子鼂楚之出也而公羊襄五年傳蓋舅出也
則以舅甥為舅出矣(後漢書光武十王傳竇/太后及憲等東海出也)
　　鰥寡
鰥者無妻之稱但有妻而于役者則亦可謂之鰥詩何
草不𤣥何人不矜矜讀為鰥是也寡者無夫之稱但有
夫而獨守者則亦可謂之寡越絶書獨婦山者句踐將
伐呉徙寡婦獨山上以為死士示得專一陳琳詩邊城
多徤少内舍多寡婦是也鮑照行路難來時聞君婦閨
中孀居獨宿有貞名亦是此義
婦人以夫亡為寡夫亦以婦亡為寡左傳襄二十七年
齊崔杼生成及彊而寡小爾雅曰凡無妻無夫通謂之
寡焦氏易林久鰥無偶思配織女求其非望自令寡處
　　丁中
唐髙祖武德六年三月人始生為黄四嵗為小十六為
中二十一為丁六十為老𤣥宗天寳三載十二月癸丑
詔曰比者成童之嵗即挂輕徭既冠之年便當正役憫
其勞苦用軫於懐自今宜以十八已上為中男二十三
已上成丁杜子美新安吏詩府帖昨夜下次選中男行
是十八以上皆發之也然史文多有言丁中者舉丁中
可以該黄小矣遼史耶律學古傳多張旗幟襍丁黄為
疑兵蓋中小皆襍用之而史文代以黄字黄者四嵗以
下何可襍之兵間邪
　　阿
𨽻釋漢殽阬碑陰云其間四十人皆字其名而繫以阿
字如劉興阿興潘京阿京之類必編户民未嘗表其德
書石者欲其整齊而强加之猶今閭巷之婦以阿挈其
姓也成陽靈臺碑陰有主吏仲東阿東又云惟仲阿東
年在元冠幼有中質又可見其年少而未有字抱朴子
禰衡游許下自公卿國士以下衡初不稱其官皆名之
云阿某或以姓呼之為某兒三國志吕蒙傳註魯肅拊
蒙背曰非復呉下阿蒙世説註阮籍謂王渾曰與卿語
不如與阿戎語(渾子/戎)皆見其小時之稱也(亦有以阿挈/其字者世説)
(桓公謂殷淵源為阿源謝太傅謂/王修齡為阿齡謂王子敬為阿敬)婦人以阿挈姓則隋
獨孤后謂雲昭訓為阿雲唐蕭淑妃謂武后為阿武韋
后降為庶人稱阿韋劉從諌妻裴氏稱阿裴呉湘娶顔
悦女其母焦氏稱阿顔阿焦是也亦可以自稱其親焦
仲卿妻詩堂上啟阿母阿母謂阿女是也亦可為不定
何人之辭古詩道逢鄉里人家中有阿誰三國志龎綂
傳先主謂曰向者之論阿誰為失晉書沈充傳敦作色
曰小人阿誰是也(亦有作何誰者晉劉實崇讓論不/知何誰最賢不知何誰最不肖)阿
者助語之辭古人以為慢應聲老子唯之與阿相去幾
何今南人讀為入聲非(魏志東胡傳東/方人名我為阿)
　　幺
一為數之本故可以大名之一年之稱元年長子之稱
元子是也又為數之初故可以小名之骰子之謂一為
幺是也爾雅幺幼註曰豕子最後生者俗呼為幺豚故
後人有幺䯢之稱説文幺小也象子初生之形幼字從
幺亦取此義漢書食貨志王莽作錢貨六品小錢幺錢
幼錢中錢壯錢大錢貝貨五品大貝壯貝幺貝小貝及
不盈寸二分者布貨十品大布次布弟布壯布中布差
布厚布幼布幺布小布隋書律厯志凡日不全為餘積
以成餘者曰杪度不全為分積以成分者曰□其有不
成杪曰麼不成篾曰幺班彪王命論幺䯢尚不及數子
蔡邕短人賦其餘尫幺晉陸機文賦猶絃幺而徽急故
雖和而不悲郭璞螢火賛熠熠宵行蟲之微幺盧諶蟋
蟀賦享神氣之幺芔竝用此字唐書楊炎傳盧杞貌幺
陋宋史岳飛傳楊幺本名楊太太年幼楚人謂小為幺
故曰楊幺俗作么非
　　元
元者本也本官曰元官本籍曰元籍本來曰元來唐宋
人多此語後人以原字代之不知何解原者再也(爾雅/原再)
(也/)易原筮周禮馬質禮記月令原蠶文王世子末有原
漢原廟之原皆作再字解(漢書註師古曰原重也/言已有正廟更重立也)與本
來之義全不相同或以為洪武中臣下有稱元任官者
嫌於元朝之官故改此字
古人亦有稱原官者後漢張衡應間曩滯日官今又原
之註爾雅曰原再也衡為太史令去官五載復為太史
令故曰原之然則原官乃再官之義也
　　寫
寫説文曰置物也詩駕言出游以寫我憂既見君子我
心寫兮(傳曰寫/輸寫也)周禮稻人以澮寫水儀禮特牲饋食禮
主人出寫嗇于房禮記曲禮器之溉者不寫其餘皆寫
(註傳之/器中)韓非子衛靈公召師滑而告之曰有鼓新聲者
其狀似鬼神子為聽而寫之國語王命工以良金寫范
蠡之狀而朝禮之史記秦始皇紀寫放其宫室作之咸
陽北坂上蘇秦傳宋王無道為木人以寫寡人新序葉
公子髙好龍鉤以寫龍鑿以寫龍屋室雕文以寫龍周
髀經笠以寫天上林賦肸蠁布寫漢書賈捐之傳淮南
王盗寫虎符今人以書為寫蓋以此本傳於彼本猶之
以此器傳於彼器也(説文謄移書也徐/氏曰謂移寫之也)始自特牲饋食禮
卒筮寫卦註卦者主畫地識爻爻備以方寫之漢書藝
文志孝武置寫書之官河間獻王傳從民得善書必為
好寫與之留其真路温舒傳取澤中蒲截以為牒編用
寫書霍光傳山又坐寫秘書師丹傳吏私寫其草淮南
子説山訓竊簡而寫法律孔安國尚書序更以竹簡寫
之至後漢而有圖寫(李恂/傳)繕寫(盧植/傳)之稱傳之至今矣
今人謂馬去鞍曰寫貨物去舟車亦曰寫與器之溉者
不寫義同後漢書皇甫規傳旋車完封寫之權門晉書
潘岳傳發槅寫鞍皆有所憇説文作卸舍車解馬也讀
若汝南人寫書之寫
　　行李
古者謂行人為行李亦曰行理左傳僖三十年行李之
往來共其乏困襄八年亦不使一介行李告于寡君皆
作李昭十三年行理之命無月不至作理國語周之秩
官有之曰敵國賓至關尹以告行理以節逆之賈逵曰
理吏也小行人也漢李翕析里橋郙閣頌行理咨嗟至
唐時謂官府𨗳從之人亦曰行李舊唐書温造傳左拾
遺舒元褒言元和長慶中中丞行李不過半坊今乃逺
至兩坊謂之籠街喝道勑曰憲官之職在指佞觸邪不
在行李豈其不敢稱鹵簿而别為是名邪
　　耗
今人以音問為耗起自後漢書章德竇皇后紀家既廢
壊數呼相工問息耗註引薛氏韓詩章句曰耗惡也息
耗猶言善惡也
　　量移
唐朝人得罪貶竄逺方遇赦改近地謂之量移舊唐書
𤣥宗紀開元二十年十一月庚午祀后土于脽上大赦
天下左降官量移近處二十七年二月己巳加尊號大
赦天下左降官量移近處量移字始見於此李白贈京
兆韋㕘軍量移東陽詩云潮水還歸海流人却到呉相
逢問愁苦淚盡日南珠白居易貶江州司馬自題云一
旦失恩先左降三年隨例未量移(量讀/平聲)及遷忠州刺史
又云流落多年應是命量移逺郡未成官故韓愈自潮
州刺史量移袁州有遇赦移官罪未除之句而宋史盧
多遜貶崖州詔曰縱經大赦不在量移之限今人乃稱
遷職為量移誤矣
　　罘罳
罘罳字雖从网其實屏也漢書文帝紀七年六月癸酉
未央宫東闕罘罳災師古曰罘罳謂連闕曲閣也以覆
重刻垣墉之處其形罘罳然一曰屏也崔豹古今注曰
罘罳屏之遺象也臣朝君行至門内屏外復應思惟罘
罳復思也(釋名罘罳在門外罘復也罳思也/臣將入請事於此復重思之也)漢西京罘
罳合板為之亦築土為之每門闕殿舍前皆有焉於今
郡國㕔前亦樹之(今人謂/之影壁)考工記匠人宫隅之制七雉
城隅之制九雉註宫隅城隅謂角浮思也廣雅罘罳謂
之屏越絶書巫門外罘罳者春申君去呉假君所思處
也(春申君相楚使其/子為假君治呉)魚豢魏畧黄初三年築諸門闕外
罘罳㕘考諸書當從屏説又五行志劉向以為東闕所
以朝諸侯之門也罘罳在其外諸侯之象也則其為屏
明甚而或在門内或在門外則制各不同耳鹽鐵論祠
堂屏閣垣闕罘罳董賢傳外為徼道周垣數里門闕罘
罳甚盛王莽傳遣使壊渭陵延陵園門罘罳曰毋使民
復思也後漢書靈帝紀中平四年三月己亥南宫内殿
罘罳自壊(杜子美大雲寺賛公/房詩紫鴿下罘罳)
酉陽雜俎曰今人多呼殿榱桷䕶雀網為罘罳非也禮
記明堂位疏屏天子之廟飾也註云屏謂之樹(爾雅釋/宫文)
今桴思也刻之為雲氣蟲獸如今闕上為之矣(正義曰/漢時謂)
(屏為桴思解者以為天子外屏人臣至屏俯伏思念其/事案匠人註云城隅謂闕桴思也漢時東闕桴思災以)
(此諸文㕘之則桴思小樓也故城隅闕上皆有/之然則屏上亦為屋以覆屏牆故稱屏曰桴思)亦引廣
雅及劉熈釋名為證作書者段成式蓋唐時有呼䕶雀
網為罘罳之目故史言甘露之變宦者扶上升輿決殿
後罘罳疾趨北出而温庭筠亦有罘罳晝捲閶闔夜開
之句矣
罘罳字有作桴思者禮記明堂位註有作浮思者考工
記註竝見上有作罦罳者博雅罦罳謂之屏有作復思
者水經注象魏之上加復思以易觀又云譙城南有曹
嵩冡冡北有廟堂榱櫨及柱皆彫鏤雲矩上復思已碎
有作覆思者宋玉大言賦大笑至兮摧覆思言一笑而
垣屏為之傾倒也若摧䕶雀網亦不足大也
陳氏禮書曰古者門皆有屏天子設之於外諸侯設之
於内禮臺門而旅樹旅道也當道而設屏此外門之屏
也治朝在路門之外天子當宁而立宁在門屏之間此
路門之屏也國語曰王背屏而立夫人向屏此寢門内
之屏也魯廟疏屏天子之廟餙此廟門之屏也月令天
子田獵整設于屏外此田防之屏也晉天文志屏四星
在端門之内近右執法然則先王設屏非茍然也
　　塲屋
塲屋者於廣塲之中而為屋不必皆開科試士之地也
隋書音樂志每嵗正月萬國來朝留至十五日於端門
外建國門内綿亘八里列為戯塲百官起棚夾路從昬
逹旦以縱觀之至晦而罷故戯塲亦謂之塲屋唐元微
之連昌宫辭夜半月髙絃索鳴賀老琵琶定塲屋
　　豆
戰國䇿張儀説韓王曰五榖所生非麥而豆民之所食
大抵豆飯藿羹姚宏註曰史記作飯菽而麥下文亦作
菽古語但稱菽漢以後方謂之豆今按本草有赤小豆
大豆之名本草不皆神農所著越絶書丙貨之户曰赤
豆為下物石五十已貨之户曰大豆為下物石二十越
絶書亦非子貢所作漢書楊惲傳種一頃豆落而為萁
　　陘
今井陘之陘古書有作銒者穆天子傳至於銒山之下
(註今在常山石/邑縣銒音邢)是也有作研者漢書地理志上黨郡有
石研闕是也有作岍者晉書石勒載記使石季龍擊託
候部掘咄哪于岍北大破之是也有作硜者晉書胡奮
傳頓軍硜北是也有作􁛽者楊子法言山􁛽之蹊是也
有作徑者李尤圅谷關賦於北則有蕭居天井壺口石
徑貫越代朔以臨北庭是也
　　豸
莊子在宥篇災及草木禍及止蟲止當作豸古止豸通
用左傳宣十七年庶有豸乎豸止也
　　關
關者所以拒門之木説文關以木横持門戸也左傳臧
孫紇斬鹿門之關吕氏春秋孔子之勁舉國門之關而
不肯以力聞賈誼新書豫讓曰我事中行之君與帷而
衣之與關而枕之魯連子譬若門關舉之以便則可以
一指持中而舉之非便則兩手不能關非益加重手非
加罷也被所起者非舉勢也皆謂拒門之木後人因之
遂謂門為關也(周禮司關註/關界上之門)
史記謂拒門之木為關漢書楊惲傳有犇車抵殿門門
關折馬死趙廣漢傳斬其門關而去宋書少帝紀突走
出昌門追者以門關踣之王鎮惡傳軍人縁城得入門
猶未及下關唐書李訓傳閽者欲扄鏁之為中人所叱
執關而不能下
　　宙
説文宙舟輿所極覆也此解未明淮南子覽㝠訓燕雀
佼之以為不能與之爭於宇宙之間髙誘注宙棟梁也
似合宙字從宀本是宫室之象後人借為往古來今之
號耳(説文上下四方曰/宇古往今來曰宙)
　　石炭
今人為石炭為墨按水經注冰井臺井深十五丈藏冰
及石墨焉石墨可書又然之難盡亦謂之石炭是知石
炭石墨一物也有精麤爾(史記外戚世家竇少君為其/主入山作炭後漢書黨錮傳)
(夏馥入林慮山中親/突煙炭皆此物也)北人凡入聲字皆轉為平故呼墨
為煤而俗竟作煤字非也玉篇煤炱煤也韻㑹煤炱灰
集屋者吕氏春秋孔子窮於陳蔡之間七日不嘗粒晝
寢顔囘索米得而㸑之幾熟孔子望見顔囘攫其甑中
而食之選間食熟謁孔子而進食孔子起曰今者夢見
先君食潔而後饋顔囘對曰不可嚮者煤室入甑中棄
食不祥囘攫而飯之髙誘曰煤室煙塵之煤也素問黒
如炲者死註炲謂炲煤也唐張祜詩古牆丹雘盡深棟
墨煤生李商隱詩敵國軍營漂木柹(方吠反按説文當/作柿削木札樸也)
(後漢書方術楊/方傳風吹札柿)前朝神廟鎖煙煤温庭筠詩煙煤朝奠
處風雨夜歸時是煤乃梁上煙煤之名非石炭也崔銑
彰德志作烸(志曰安陽縣龍山出石炭入穴取之無窮/取深數百丈必先見水水盡然後炭可取)
(也炭有數品其堅者謂之石軟者謂之烸氣愈臭/者然之愈難盡水可以煎礬終不若晉絳者云)按玉
篇廣韻竝無烸字
　　終葵
考工記大圭長三尺杼上終葵首(註終葵椎也為椎於/其杼上明無所屈也)
禮記玉藻終葵椎也方言齊人謂椎為終葵馬融廣成
頌翬(揮/同)終葵揚關斧(博雅作/柊揆)蓋古人以椎逐鬼若大儺
之為耳今人於户上畫鍾馗像云唐時人能捕鬼者𤣥
宗嘗夢見之事載沈存中補筆談未必然也(五代史呉/越世家嵗)
(除畫工獻鍾/馗擊鬼圖)魏書堯暄本名鍾葵字辟邪則古人固以
鍾葵為辟邪之物矣又有淮南王佗子名鍾葵有楊鍾
葵丘鍾葵李鍾葵慕容鍾葵喬鍾葵(北史庶人諒傳作/喬鍾馗又恩倖傳)
(未有宫鍾馗馗字兩見而/楊義臣傳仍作喬鍾葵)段鍾葵于勁字鍾葵張白澤
本字鍾葵唐書有王武俊將張鍾葵(通鑑作/終蔡)則以此為
名者甚多豈以其形似而名之抑取辟邪之義與左傳
定四年分康叔以殷民七族有終葵氏是又不可知其
立名之意也
　　魁
今人所奉魁星不知始自何年以奎為文章之府故立
廟祀之乃不能像奎而改奎為魁又不能像魁而取之
字形為鬼舉足而起其斗不知奎為北方𤣥武七宿之
一魁為北斗之第一星所主不同而二字之音亦異今
以文而祀乃不于奎而于魁宜乎今之應試而獲中者
皆不識字之人與又今人以榜前五名為五魁漢書酷
吏傳所置皆其魁宿游俠傳閭里之俠原涉為魁師古
曰魁者斗之所用盛而杓之本也(天文北斗魁為首末/為杓淮南子註斗第)
(一星至第四為魁第/五星至第七為杓)故言根本者皆云魁説文魁羮斗
也趙宧光曰斗首曰魁因借凡首皆謂之魁其見於經
者書𦙍征之殱厥渠魁記曲禮之不為魁主人能則執
兵而陪其後然則五魁之名豈佳語哉或曰里有里魁
市有市魁皆長帥之意要非雅俊之目(吕氏春秋有魁/士名人此用魁)
(字之始列國語幽王蕩以為魁陵糞土溝瀆韋昭解小/阜曰魁  子以君之力曾不能損魁父之丘史記趙世)
(家嬴姓將大敗周人於范魁之西鮑宣傳白首耆白魁/壘之士楊雄傳甘泉賦冠倫魁能陸機感丘賦羅魁封)
(之纍纍又文選潘岳笙賦綂大魁以為笙李周翰曰大/魁謂匏中也又儀禮士冠禮素積白屨以魁柎之註魁)
(蜃/蛤)
近時人好以魁命名亦取五魁之義古人以魁命名者
絶少左傳有􁊉魁壘盧蒲就魁吕氏春秋齊王殺燕將
張魁
　　桑梓
容齋隨筆謂小雅維桑與梓必恭敬止竝無鄉里之説
而後人文字乃作鄉里事用愚考之張衡南都賦云永
世克孝懐桑梓焉真人南巡覩舊里焉蔡邕作光武濟
南宫碑云來在濟陽顧見神宫追惟桑梓褒述之義陳
琳為袁紹檄云梁孝王先帝母弟墳陵尊顯松柏桑梓
猶宜肅恭漢人之文必有所據齊魯韓三家之詩不傳
未可知其説也(胡三省通鑑註桑梓謂/其故鄉祖父之所樹者)以後魏鍾會與
蔣斌書桑梓之敬古今所敦晉左思魏都賦畢昴之所
應虞夏之餘人先王之桑梓列聖之遺塵陸機思親賦
悲桑梓之悠曠愧蒸嘗之弗營贈弟士龍詩迫彼窀穸
載驅東路繼其桑梓肆力邱墓贈顧彦先詩眷言懐桑
梓無乃將為魚百年歌辭官致禄歸桑梓潘尼贈陸機
出為呉王郎中令詩祁祁大邦惟桑與梓贈滎陽太守
呉子仲詩埀覆豈他鄉迴光臨桑梓潘岳為賈謐作贈
陸機詩旋反桑梓帝弟作弼陸雲答張士然詩感念桑
梓域髣髴眼中人(九愍望龍門而屢顧攀維桑而祗泣/嵗暮賦䖍孝敬於神邱兮結祗慕於)
(維/桑)閻式復羅尚書人懐桑梓劉琨上愍帝表蒸嘗之敬
在心桑梓之情未克袁宏三國名臣賛子布擅名遭世
方擾撫翼桑梓息肩江表宋武帝復彭沛下邳三郡租
詔彭城桑梓本鄉加隆攸在文帝復丹徒租詔丹徒桑
梓綢繆大業攸始謝靈運孝感賦戀邱墳而縈心憶桑
梓而零淚會吟行東方就旅逸梁鴻去桑梓何承天鐃
歌願言桑梓思舊遊鮑照從過舊宫詩嚴恭履桑梓加
敬覽枌榆梁武帝幸蘭陵詔朕自違桑梓五十餘載劉
峻辨命論居先王之桑梓竊名號於中縣江淹擬陸平
原詩明發眷桑梓永歎懐宻親則又從南都賦之文而
承用之矣
按古人桑梓之説不過敬老之意説苑常樅謂老子曰
過喬木而趨子知之乎老子曰過喬木而趨非謂敬老
邪常樅曰嘻是已此於詩為興體言桑梓猶當飬敬而
況父母為人子之所瞻依
　　草馬
爾雅馬屬牡曰隲牝曰騇郭璞註以牡為􁀙馬牝為草
馬魏志杜畿𫝊為河東太守課民畜牸牛草馬晉書凉
武昭王𫝊家有騧草馬生白額駒魏書蠕蠕傅賜阿哪
壊父草馬五百匹吐谷渾𫝊吐谷渾嘗得波斯草馬放
入海因生騘駒隋書許善心𫝊賜草馬二十匹(廣韻牝/馬曰騲)
(顔氏家訓/有云騲隲)今人則以牡為兒馬牝為騍馬而唯牝驢乃
言草驢
　　草驢女猫
今人謂牝驢為草驢北齊書楊愔𫝊選人魯漫漢在元
子思坊騎秃尾草驢是北齊時已有此語山東河北人
謂牝猫為女猫隋書外戚獨孤陁𫝊猫女可來無住宫
中是隋時已有此語
　　雌雄牝牡
飛曰雌雄走曰牝牡雉鳴求其牡詩人以為不倫之刺
然亦有不一者周禮疏引詩雄狐綏綏走亦曰雄書牝
鷄無晨飛亦曰牝今按經𫝊之文不止於此如詩爾牧
來思以薪以蒸以雌以雄左傳干乗三去三去之餘獲
其雄狐莊子猨猵狚(音/旦)以為雌焦氏易林雄犬夜鳴雄
羆在後晉書五行志吳郡婁縣人家聞地中有犬子聲
掘之得雌雄各一木蘭詩雄兎脚撲朔雌兎眼迷離皆
走而稱雌雄者也爾雅鷯鶉其雄鶛牝痺山海經帶山
有鳥焉其狀如烏五采而赤文名曰鵸䳜是自為牝牡
陽山有鳥焉其状如雌雉而五采以文是自為牝牡名
曰象蛇則飛而稱牝牡者也龍亦可稱雌雄左傳帝賜
之乗龍河漢各二各有雌雄是也蟲亦可稱雌雄列子
純雌其名大腰純雄其名穉蜂是也介蟲亦可稱雌雄
莊子註司馬云雄者黿類雌者鼈類是也人亦可稱雌
雄管子楚人攻宋鄭令其人有喪雌雄莊子魯哀公之
言哀駘他曰且而雌雄合乎前是也虹亦可稱雌雄詩
疏虹雙出色鮮盛者為雄雄曰虹闇者為雌雌曰蜺是
也(容齊三筆引宋玉賦雄風雌風/及師曠古有雄雷雌雷之説)干支亦可稱雌雄史
記索隠嵗雄在閼逄雌在攝提格月雄在畢雌在訾日
雄在甲雌在子是也金亦可稱雌雄王子年拾遺記禹
鑄九鼎擇雌金為陰鼎雄金為陽鼎是也石亦可稱雌
雄後漢郡國志夜郎出雄黄雌黄是也符契亦可稱雌
雄隋書髙祖紀頒木魚符於總管刺史雌一雄一唐六
典太府寺置木契九十五隻雄付少府將作監雌留太
府寺是也箭亦可稱雌雄遼史儀衛志木箭内箭為雄
外箭為雌皇帝行幸則用之還宫勘箭官執雌箭東上
閤門使執雄箭是也(亦可稱牝牡宋沈括筆談大駕鹵/薄中有勘箭如古之勘契也其牡)
(謂之雄牡箭牝謂之□仗/箭本胡法也熙寜中罷之)草木亦可稱牡周禮牡橭牡
蘜(註謂蘜之/不華者)檀弓牡麻爾雅牡菣牡􁁉牡茅儀禮註牡
蒲史記封禪書牡荆本草牡桂是也車箱亦可稱牝考
工記牝服正義云車較即今人謂之平鬲皆有孔内軨
子於其中而又向下服故謂之牝服是也管鑰亦可稱
牝牡漢書五行志長安章城門門牡自亡月令註鍵牡
閉牝也正義凡鏁噐入者謂之牡受者謂之牝是也棺
蓋亦可稱牝牡禮記喪大記君蓋用漆正義用漆者塗
合牝牡之中也是也瓦亦可稱牝廣韻􁁜牝瓦是也五
藏亦可稱牝牡靈樞經肝心脾為牡藏肺腎為牝藏是
也齒牙亦可稱牡説文牙牡齒是也(徐曰此於齒為牡/也九經字様作牡)
(齒/)病亦可稱牡史記倉公𫝊牡疝是也星亦可稱牝牡
天文志太白在南嵗在北名曰牝牡是也(法苑珠林虞/喜天文論漢)
(太初厯于一月甲子夜半冬至嵗雄在閼逢雌在攝提/格月雄在畢雌在觜日雄在子大抵以十干為嵗陽故)
(謂之雄十二支為嵗陰故謂之雌但畢觜為月雌雄不/可曉今之言陰陽者未嘗用雌雄二字也郎顗𫝊引易)
(雌雄秘歴/今亡此書)五行亦可稱牝牡左傳水火之牡也是也銅
亦可稱牝牡抱朴于灌銅當以在火中向赤時有凸起
者牡銅凹陷者牝銅是也若淮南子云北斗之神有雌
雄月從一辰雄左行雌右行而隋書經籍志有孝經雌
雄圖三卷五代史四夷附錄髙麗王建進孝經雌圖一
巻載日食星變不經之説則近於誕矣(後周有典牝典/牡上士中士以)
(牝牡/名官)
　
　
　
　
　
　
　
　
　
　
　
　日知錄卷三十二
