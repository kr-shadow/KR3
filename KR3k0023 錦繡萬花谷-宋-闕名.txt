#+TITLE: 錦繡萬花谷-宋-闕名
#+DATE: 2018-05-12 10:18:32
#+SOURCE: github.com/kanripo/KR3k0023 master cfa2916d                
欽定四庫全書　　　　　子部十一
　錦繡萬花谷　　　　　　類書類
　　提要
　　　　(臣/)等謹案錦繡萬花谷前集四十卷後集四
　　　　十卷續集四十卷不著撰人名氏前有自序
　　　　題淳熈十五年十月一日盖宋孝宗時人陳
　　　　振孫書錄解題載此書作錦繡萬花谷四十
　　　　卷續四十卷而無後集黄虞稷千頃堂書目
　　　　所載則前集後集續集外又有别集三十卷
　　　　今案序中明言自九華之歸麤編成為三集
　　　　毎集析為四十卷可知後集為陳氏偶遺别
　　　　集為後人所續増不在原編之數故明人刋
　　　　本亦祇三集也序中稱命名者為烏江蕭恭
　　　　父河南胡恪皆不知何許人前集之末獨附
　　　　載衢州盧襄西征記一篇于體例殊不相類
　　　　或撰此書者亦衢人故附載其鄉先輩之書
　　　　歟又其書既成於淳熙中而紀年類載理宗
　　　　紹定端平年號帝后誕節類載寧宗瑞慶節
　　　　理宗天基節諸名並稱理宗為今上是當時
　　　　書肆已有所附益並非淳熙原本之舊矣前
　　　　集凡二百四十五類後集凡三百二十六類續集
　　　　自一卷至十四卷凡四十六類自十五卷至
　　　　四十卷則皆類姓也所録大抵瑣屑叢碎㕘
　　　　錯失倫故頗為陳振孫所譏其地理一門止
　　　　列偏安州郡類姓一門徴事僅及數條而古
　　　　人稱號之類又創立名目博引繁稱俱不免
　　　　榛楛雜陳有乖體要特其中久經散佚之書
　　　　如職林郡閣雅談雅言系述雲林異景記之
　　　　類頗藉此以存崖略又每類後用藝文類聚
　　　　例附録詩篇亦頗多逸章賸什為他本所不
　　　　載略其繁蕪擷其精粹未嘗不足為考證之
　　　　資也乾隆四十六年十月恭校上
　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　總　校　官(臣/)陸　費　墀
錦繡萬花谷序
余為童時適當戎馬蹂踐之間又居窮鄉無業儒者余
獨背馳而為之文籍最為難得苟可以假鬻亦未嘗戛
戛以盡其誠以余有書之癖每讀一篇章如小兒之於
飴劑有加而不能自止當其劇時雖夜分漏盡不之覺
也所患性魯無彊記之敏誦久亦漫漶而不牢先人既
老又獨譍門出入乎衡陽胥伍之中而喔咿於籧篨俯
仰之際如是者數年索諸故吾孑然矣其後家益貧奔
走於四方為饑寒計幸焉一温亦若隔世人夫以窮鄉
亂後假鬻之難而居衡陽奔走之中加以魯性易失則
不存也固宜尚何咎哉然土炭之嗜不變於是始為晩
歲之謀凡書有當存乎吾心者輒稍招還其舊而聚其
旅二三年間抄益多然而鎻碎而無統又多除舎於人
不得以盡隨故為風雨蟲䑕之所蝕或為人之所廋或
為醬瓿之所敗不得成焉又數年抄不輟如司馬子長
班范歐陽之書抄已而四五矣晩益困無以自娛復留
意於科舉之外凡古人文集佛老異書至于百家傳記
醫技稗官齊諧小說荒錄怪志聞必求求必覽焉久之
浩浩如也乃畧有叙又附之以唐人及國家諸公之詩
自九華之歸編粗成為三集每集析為四十卷古今之
事物天下之可聞可見者粲乎其有條矣夫窮達無異
趣文章無異體將以經綸乎國家規恢乎功名雕繪萬
物而吟詠性情若取之懷袖中彼得焉失焉有命此則
不可一日缺也先是烏江蕭恭父河南胡恪聞其大槩
為余命名曰錦繡萬花谷今從其名嗟夫余之困於時
也我知之矣而不敢懟雖懟而甘於此人雖我非而我
自信而不輟故夫是書獨可以自娛而不可傳人葢天
下之書不可盡而余之心亦不可足以不可足之心而
讀不可盡之書其抄無既其事無窮望睪如憤如而後
止故於其類之間白其行者有差所以容其方來也他
日子孫或能有書亦足以見吾之艱難如此淳熈十五
年十月一日叙
欽定四庫全書
　錦繡萬花谷前集卷一
　　天
九闗虎豹虎豹九闗啄害下人些(虎豹九闗言天門九/重虎豹守之出楚辭)
磨蟻天圓如倚蓋地方如碁局天旁轉半在地上半在
地下日月本東行天西旋入于海牽之以西如蟻行磨
上磨左旋蟻右行磨疾蟻遲蟻不得不西(出晉天文志/吴王蕃𫝊)
銀潢左界河漢水之精發而浮上宛轉隨流名曰天河
一曰雲漢詩䟽亦名銀潢謝莊月賦斜漢左界北陸南
躔亦曰銀灣出許洞詩亦曰銀浦出李賀詩
金階兩闕神異經東北大荒中有金闕髙千丈上有明
月珠徑三丈光照千里中有金階兩闕名天門(出杜/詩注)
通明殿通明玉帝殿名常有紅雲捧之坡詩云侍臣鵠
立通明殿一朶紅雲捧玉皇(出坡/詩注)
耀魄寳鈎陳口中一星曰天皇大帝其神曰耀魄寳(出/晉)
(天文/志)
白瑤宫凝虛殿唐李賀卒其母夢賀曰上帝近遷都丹
圃建白瑤宫召某為新宫記又作凝虛殿使某輩纂集
樂章(出宣/室記)
白玉樓玉華殿李賀長吉夢人駕赤虬持版召賀曰天
帝新作白玉樓請君為記賀不得已隨之遂卒(出賀/本傳)又
莆田人方朝散病蹷三日而蘇至玉華殿道士云先生
昔有隂功帝召見白玉樓試文一首帝覽之大喜拜為
玉華侍郎有過謫堕人世不久當返(出夷/堅志)
黄闕白玉京黄金城王素待制嘗夢至玉京黄闕有紺
服翠冠者曰吾黄門侍郎公則西門侍郎昔已奏牘訏
責于世公晩嵗思玉京之夢作詩曰碧虛中藏白玉京
夢魂飛入黄金城何時再歩煙霞外皓齒青童已掃聽
(出古今/詩話)
鈞天廣樂秦穆公夢至帝所觀鈞天廣樂帝錫之以䇿
秦遂大昌(出史/記)
錬石斷鰲女媧氏錬五色石以補其闕斷鰲足以立四
極
天柱地維共工與顓頊爭為帝怒觸不周山折天柱絶
地維故天傾西北日月星辰就焉地不滿東南故百川
水潦歸焉(並出/列子)
閶闔離騷吾令帝閽開闗兮倚閶闔而望予司馬相如
大人賦排閶闔而入帝居(出杜/詩注)
三清玉清元始居之太清玉宸道君居之上清混元老
君居之
五帝東方青帝靈威仰南方赤帝赤熛怒西方白帝白
招矩北方黒帝叶光紀中央黄帝含樞紐(出孝/經緯)
漏天蜀有地名漏天古詩地近漏天終嵗雨(出杜/詩注)
積氣杞國有人憂天地崩身亡所寄又有憂彼之所憂
者因往曉之曰天積氣耳亡處亡氣若屈伸呼吸終日
在天中行奈何憂崩墜乎其人曰天果積氣日月星宿
不當墜耶曉之者曰日月星宿亦積氣中之有光耀者
使墜亦不能傷其人大喜長盧子聞而笑曰夫天地空
中之一細物有中之最巨者難終難窮難測難識憂其
壊者為大逺言其不壊者亦未為是(出列子/天瑞篇)
欲界色界無色界三十二天欲界十天色界十八天無
色界四天初禪二禪三禪各三天四禪九天凡一十八
天皆屬色界而三禪有三天一净居天二無净居天三
遍净居天無想無證衣食自至(出後山/詩注)
佛説三十二天欲界六天四天王天忉利天須燄摩天
兠率陁天樂變化天他化自在天六天名為欲界
色界十二天梵衆天梵輔天大梵天此三勝流名為初
禪少光天無量光天無音天此三勝流名為二禪少浄
天無量净天徧静天此三勝流名為三禪福生天福愛
天廣果天無想天此四勝流名為四禪無煩天無熱天
善見天善現天色䆒竟天是十八天獨行無交未盡形
界名為色界
無色界四天回心空處識處無所有處非想非非想䖏
是四空天身心㓕盡定性現前名無色界(並出楞/嚴經)
道經説三十二天欲界黄曽天玉完天何童天平育天
文舉天摩夷天凡六天為欲界也
色界越衡天濛翳天和陽天恭華天宗飄天皇笳堂耀
天端静天恭慶天極瑶天元載天孔昇天皇崖天合十
二天為色界
無色界極風天孝芒天翁重天江由天阮樂天曇誓天
霄度天元洞天妙成天禁上天常融天玉隆天梵度天
賈奕天合是十四天為無色界(並出䕶/命經注)
周天三百六十五度經星二十八宿布於四方東方蒼
龍七宿其屬三十二星七十五度北方𤣥武七宿其屬
三十五星九十八度四分度之一西方白虎七宿其屬
五十一星八十度南方朱雀七宿六十四星一百一十
二度周天三百六十五度四分度之一每一度二千九
百三十二里周天積一百七萬九百一十三里徑三十
五萬六千九百七十一里(出後地/里志注)
自地至天萬五千里晉書天文志曰日去地常八萬里
又曰地上去天八萬一千三百餘里又地理志地東西
南北相去二億三萬餘里自地至天半八極之數酉陽
雜爼云自地至天十一萬餘里按周禮以土圭之法南
戴日下萬五千里地與星辰四逰升降於三萬里之中
是以半之得地之中也潁川陽城為然此乃古之聖人
推測天地髙深之法是則地至天萬五千里爾他説無
根(出學/林)
崖公散樂呼天為崖公(出教/坊記)
天公庾亮云天公憒憒也
　　日
虞淵虞淵亦名虞泉日入於虞淵浴於咸池拂於扶桑
登於暘谷(出淮/南子)取日虞淵洗光咸池(出唐/贊)
羲和羲和東方國名日所由過也每日出二國人為御
推而升太虚唐堯取以名官(出山/海經)又曰有女子名曰羲
和浴日於甘泉羲和者帝俊之妻是生十日
圓羅耀方諸山真人皆呼日為圓羅耀外國人呼日為
濯羅耀(出真/誥)
鬱華鬰華又名鬰儀鬰儀奔日之仙故曰鬰儀赤文與
日同居(出雞/跖集)
六螭日乗車駕以六螭(六螭即六龍/也出淮南子)
三足烏淮南子云日中有踆烏(踆烏者謂三足烏也日/者陽精之宗積而成烏)
(象烏而三距陽之類/其數竒出漢天文志)
髙舂下舂日出於暘谷浴於咸池拂於扶桑是謂晨明
經於隅泉是謂髙舂頓於連石是謂下舂至于悲泉爰
息其烏是謂懸車薄於虞泉是謂黄昏(出淮/南子)
射九日落沃焦淮南子曰堯時十日並出草木焦枯堯
命羿仰射十日中其九烏皆死墮羽翼堯時十日並出
堯使羿射九日落沃焦(沃焦海水泄處/也出山海經)又曰大荒之中
暘谷上有扶桑十日所浴九日居下枝一日居上枝皆
載烏
三竿永明五年十一月丁亥日出三竿朱色黄色赤暈
(出南齊/天文志)
日觀泰山東南有峯名曰日觀雞一鳴見日已出長三
丈(出漢/官儀)
熟羊胛東海有國曰骨利幹地近扶桑其國人初夜煑
羊胛方熟其日已出(出西清/詩話)又唐書東夷日本國事亦
類此
銅鉦嶺上晴雲披絮帽樹頭初日掛銅鉦(出坡/詩)
朱光杜甫詩朱光徹厚地(楚詞云陽杲/杲其朱光)
兩兒辨孔子東遊見兩小兒辨鬭問其故一兒曰我以
日出時去人近而日中時逺也一兒曰日中時近也一
兒曰日初出大如車盖及日中如盤盂此不為逺者小
而近者大乎一兒曰日初出滄滄凉凉日中如探湯此
不為近者熱而逺者凉乎孔子不能决(出列/子)
日輪自暗中湧出有客登岱嶽絶頂行四十里以伺日
出久之星斗漸稀東望如平地天際已明其下則暗又
久之明處有山數峯如卧牛車盖之狀星斗盡不見其
下尚暗初意日自明處出又乆之自大暗中日輪湧出
正紅色騰起數十丈至明處全無光其下亦尚暗(出邵/氏閒)
(見後/録)
　　月
結璘七聖記結璘奔月之仙故曰結璘黄文與月同居
(出雞/跖集)
嫦娥羿得不死之藥於西王母其妻嫦娥竊之奔月遂
托身月中仙(嫦娥羿妻也服藥得仙奔/入月中為月精出淮南子)又曰水氣之精
者為月
廣寒宫冬至後月養魄於廣寒宫(出東方朔/十洲記)
山河影謂月中有物婆娑者乃山河影也其空處海水
影(出淮/南子)
吴剛斫樹月中有桂樹髙五百丈下有一人常斫之樹
隨合其人姓吴名剛西河人學仙有過謫令伐桂(出酉/陽書)
修月户鄭仁本表弟與一王秀才遊嵩山見一人枕一
襆物方眠即呼之其人曰君知月七寳合成乎月勢如
丸其影日鑠其凸處也常有八萬二千户修之予即一
數因開襆有斤鑿數事玉屑飯兩裹授與二人曰分食
此雖不足長生可一生無疾(出酉陽/雜爼)又介甫詩玉斧修
成寳月團
白玉盤少時不識月呼作白玉盤(出李/白詩)暮雲収盡溢清
寒銀漢無聲轉玉盤此宵此景不長好明月明年何處
看(出東/坡詩)
銀盤爛銀盤從海上出忽来照我茅屋東(出盧/仝詩)
金樞落霞沉緑綺殘月壊金樞(出杜/甫詩)　文選海賦大明
鑣轡於金樞之宂(大明月也金樞月/沒處之窟宂也)
金丸浮雲捲盡浮金丸衣上白露三更寒(出子/由詩)
金環稀星㸃銀礫落月墮金環(出白樂/天詩)
蟾蜍月中有兎與蟾蜍月隂也蟾蜍陽也而與兎並明
隂係陽也(五經/通義)乾鑿度曰月三日成魄八日成光蟾蜍
體就穴鼻始明穴决也决鼻兎也　羿妻姮娥竊藥奔
月託身于月是為蟾蜍(後漢天/文志注)
擣藥兎張衡靈恵序云月者隂宗之精積而成獸象兎
隂之類其數耦(杜詩/注)傅𤣥擬天問云月中何有白兎擣
藥興福降祥
吴牛喘晉滿奮畏風在武帝坐北牕琉璃屏風實宻似
踈奮難之帝笑之奮曰臣猶吴牛見月而喘(注云吴牛/畏暑見月)
(疑是日所以/喘也世説)
登南樓庾亮在武昌諸佐吏乗秋月夜共登南樓亮至
諸佐吏避之亮曰少住老子於此興復不淺遂共談(本/𫝊)
月桂子月桂子今江東諸處每至四五月後每於衢路
得之大如狸豆破之辛香古老相𫝊是月中下也不知
此地何獨無為當非月路耶月感之矣餘杭靈隠寺僧
云種得一株近代詩人多論述漢武洞㝠記云有逺飛
鷄朝往夕還常銜桂實歸於南土所以北方無南方當
月路所以有也(本/草)　唐垂拱中天台桂子落十餘日
白樂天題天竺詩宿因月桂落醉為海榴開又詩遙想
吾師行道處天台桂子落紛紛
羲娥韓退之詩掎摭星象遺羲娥(義謂日娥/謂月也)
詩驟雨清秋夜金波耿玉繩天河元自白江浦向来澄
映物連珠斷縁空一鏡升(杜/詩)光細弦欲上影斜輪未安
微升古塞外已隠暮雲端河漢不改色闗山空自寒
天上秋期近人間月影清入河蟾不沒擣藥兎長生
四更山吐月殘夜水明樓塵匣元開鏡風簾自上鈎兎
應疑鶴髪蟾亦戀貂裘　不違銀漢落亦伴玉繩底
玉露團清影銀河沒半輪　此時瞻白兎直欲數秋毫
委波金不定照席綺逾依(並杜/詩)憶昨新月生西簷若瓊
鈎今来何所似破鏡懸清秋(李/白)落照西山夜色浮彎彎
寒掛碧雲頭寳奩新様横眉黛珠箔斜懸半額鈎丹桂
一枝初淺露金波千里未圓流嬋娟三五纔成魄散滿
清光四百州(周祖/開)一更山吐月玉塔卧微瀾正似西湖
上湧金門外看冰輪横海濶香霧入樓寒　五更山吐
月牕迥室幽幽玉鈎還掛户江練却明樓星河淡清暁
鼓角冷知秋　新月如佳人出海初弄色娟娟到湖上
㶑㶑摇空碧　皎如飛鏡臨丹闕緑煙㓕盡清輝發(並/東)
(坡/)失寵故姬歸院晩沒畨老將上樓時　三五夜中新
月色二千里外故人心(樂/天)山下白雲横匹素水中明月
卧浮圖　明月未出羣山髙瑞光千丈生白毫一杯未
盡銀闕湧亂雲脱壊如崩濤誰為天公洗眸子應費明
河千斛水　鎔銀百頃圍掛鏡千尋缺(並東/坡)銅壺滴滴
禁漏起三十六宫争捲簾(杜光/庭)回首半天雲破夜一眉
新月破黄昏(李若/山)波使不来江練静月娥常在夜珠寒
(許/致)輪中如有物光外更無空(胡/汾)月影碎荆玉波光緯蜀
羅(李/構)沙岸金籠樹燈汀玉湧濤(舒/亶)風應落桂子露恐滴
金波(蘇子/美)池上與橋邊難忘復可憐簾開最明夜簟捲
已凉天流處水花急吐時雲葉鮮姮娥無粉黛只是逞
嬋娟(李商/隠)
　　星
五星聚東井漢王入闗五星聚東井秦分也此髙祖受
命之符(前本/紀)
辨五星聚井崔浩集術士考校漢元以来日月五星行
度以示髙允允曰金水二星常附日而行冬十月髙帝
入闗時日旦在尾箕昏沒于申東井方出於寅此二星
何因背日而行史官欲神其事後嵗餘浩謂允曰果如
君言以前三月聚於東井在二世末年非漢十月也(髙/允)
(傳又青/箱記)　漢十月五星聚東井金水常附日不逺十月
日在箕尾此崔浩所以疑其妄以余度之十月為正乃
今之八月爾八月而得七月節則日猶在翼軫間則金
水聚於井亦不甚逺浩之説未足信也(志/林)
四星聚東井晉義熙九年嵗鎮熒惑太白聚東井後宋
武平闗中(南史/紀)
四星聚觜參元魏普大元年十月嵗星熒惑鎮星太白
聚於觜參太史占曰當有王者興後髙歡興齊(北/史)
二使星入蜀後漢李郃知星夜見有二使星入蜀分野
果有二客入驛郃問從京師来乎曰然曽聞遣使入蜀
乎二客問故相視失色(郃/傳)
客星犯帝座嚴光與光武有舊入謁帝與同宿半夜光
足加帝腹明旦太史奏客星犯帝座甚急帝笑曰朕故
人嚴子陵也(隠逸/傳)
五星聚奎藝祖啟國之月五星聚於奎躔以土為主
徳星聚後漢陳仲弓從諸子造荀季和其夜徳星聚明
旦太史奏五百里内有賢人㑹
五星伏周分景徳四年司天監奏今年丁未六月二十
五日五星當聚周分臣推尋得五星自閏五月二十五
日近太陽甘氏星經曰五星近太陽若伏而不見即臣
遜於其君恐今夜五星皆伏真宗御禁臺候之果伏不
見大赦天下(湘山/野録)
后妃星失明苻堅以弟融為冀州牧將發祖於灞上堅
母苟氏以融少子比發三至灞上其夕又竊如融所内
外莫知是夜堅寢前殿太史言天市南門屏内后妃星
失明左右閽寺不見后妃移動之象堅推問知之驚曰
天道不逺(載/記)
熒惑在匏𤓰星中姚興死之前嵗魏太史奏熒惑在匏
𤓰星中一夜忽然不知所在帝乃召諸儒與史官求其
所詣崔浩對曰請以日辰推之庚午之夕辛未之朝天
有隂雲熒惑之亡當在此二日之内庚與午皆主秦辛
為西夷今姚興據咸陽是熒惑入秦矣諸人皆曰天上
失星人安能知浩笑而不應後八十餘日熒惑果出東
井留守盤旋秦中大旱明年姚興死三年國㓕(浩/傳)
太白竊織女侍兒秦併六國太白星竊織女侍兒梁玉
清衛承莊逃入衙城小仙洞四十六日不出天帝怒命
五岳搜捕太白歸位衛承莊逃焉玉清有子名子休玉
清謫於北斗下當舂其子配與河伯行雨子休每至小
仙洞耻其母滛奔之所輒回馭不經故此地常少雨(出/獨)
(異/志)
萬物之精説文云萬物之精上為列星
北斗春秋運斗樞曰北斗七星第一天樞第二璇第三
機第四權第五衡第六開陽第七摇光第一至四為魁
第五至七為標標合為斗居隂布陽故稱北
景星景星者大星也狀如半月生於晦朔助月為明王
者不敢私人則見
老人星王者承天則老人星臨其國(並孫氏/瑞應圖)
井中視星尸子曰自井中視星所見不過數星自丘上
以望則見始出也非明益也勢使然也私心井中也公
心丘上也
東方朔為嵗星東方朔楚人也後賣藥五湖知其嵗星
焉(列仙/傳)
銀礫稀星㸃銀礫落月堕金環(白樂/天詩)
白榆天上何所有厯厯種白榆(文/選)
　　雨
十雨太平之時五日一風十日一雨京房易候詩十雨
初晴太液春
三十六雨春秋説題云一嵗三十六雨天地之氣宣十
日不雨應天文也十五日大雨以斗運也　又京房易
候十日一雨嵗凡三十六雨時若之應
不破塊周公之時風不鳴條雨不破塊旬日一雨雨必
至夜(塩鐵/論)
上薄為雨董仲舒曰隂陽氣上薄為雨下薄為霧風其
噫也雲其氣也雷其相摶之聲也電其相擊之光也雨
乗虚而墜風多則合速故雨大而踈風少則合遲故雨
細而宻太平之世風不鳴條雨不破磈雷不驚人電不
眩目雪不封條此聖人在上隂陽和也鮑敞問曰雨既
隂陽相薄四月純陽十月純隂無二氣相薄則不雨乎
仲舒曰純陽用事未夏至一日是純隂用事未冬至一
日是敞曰其不雨乎曰然有則妖也(西京/雜記)
雨隊徐州王忠政死十二日却蘇語云見一人引臂曰
天召汝行雨左落千隊右落千隊各五方色甲馬一般
小項瓶中貯人間水一般如馬牙消謂之乾雨雨隊在
前風車在後(酉陽/雜爼)
雨工栁毅見涇川婦人牧羊問何物曰非羊也雨工也
雷霆之類也(異間/録)
黒猪渡河夜半天漢中有黒氣相逐俗謂之黒猪渡河
雨候也
玉女披衣萍鄉西津有玉女岡天當雨石間先湧五色
雲俗謂之玉女披衣(述異/志)
審雨堂盧汾夢入蟻穴見堂宇題其名曰審雨堂(捜神/記)
商羊舞家語載童謠云天將大雨商羊鼓舞(商羊一/足鳥也)
理禁伯張元賔得仙入華陽洞為理禁伯其職主水蓋
雨官也(真/誥)
御史雨顔真卿為監察御史五原有寃獄天且旱真卿
辨獄而雨郡人呼為御史雨(本/傳)
隨車雨漢百里嵩為徐州刺史境内旱嵩行部車所經
甘雨輒降
不苦不愁唐段文昌帥荆州或旱禬解必雨或久雨遇
出遊必霽民為之語曰旱不苦禱而雨雨不愁公出逰
(本/傳)
甲子雨俚諺曰春甲子雨乗舟入市夏甲子雨赤地千
里秋甲子雨禾頭生耳冬甲子雨牛羊災死(荆楚嵗/時記)
社翁雨㡬㸃社翁雨一畨花信風(山谷/詩)
豆花雨里俗以八月雨為豆花雨(荆楚嵗/時記)
迎送梅雨三月雨謂之迎梅五月雨謂之送梅(坡詩/注)
月額雨謂旦日雨為月額雨(金陵/子)
凍雨流膠楚詞凍雨兮洒塵(江東呼夏日暴雨為凍雨/非凝凍也杜甫詩凍雨落)
(流膠苕溪叢/話凍音東)
銀竹白雨映寒山森森似銀竹(李白/詩)
海立杜少陵文九天之雲下垂四海之水皆立坡詩天
外黒風吹海立浙東飛雨過江来(西清/詩話)
雨絲文選宻雨如散絲又僧楚巒詩雨絲斜織麯塵煙
　錢昭度詩酒樓人散雨千絲
兩拳王禹錫賀知縣春雨詩打葉雨拳隨手重吹凉風
口逐人来東坡云作詩如此不入規矩(王直方/詩話)
夜雨夜雨滴空堦滴滴空堦裏空堦滴不入滴入愁人
耳(何遜/詩)　暁燈暗離室夜雨滴空堦
閔雨榖梁𫝊僖公三年夏四月不雨(一時言不雨者閔/雨也閔雨者有志)
(於民也/閔憂也)
赤松子為雨師列仙𫝊曰赤松子者神農時雨師也
李靖行雨李靖微時嘗夜投宿一巨宅有老婦延之中
夜扣門甚急婦變色曰吾龍也二子俱出天命行雨欲
煩一行乃出一小瓶子繫於鞍前戒曰馬躍嘶鳴取瓶
中水一滴滴馬騣上謹勿多也既而電掣雲間見所憇
村乃連下十滴既歸老婦曰一滴水乃地上三尺此村
半夜水深三丈(廣/記)
梁玉清逃處少雨事見星門太白竊織女侍兒下
壁掛龍骨龍骨謂水車介甫詩龍骨長乾掛梁梠　山
谷詩壁掛蒼龍骨溜渠故濺濺
　　祈雨
五龍祈雨法真宗咸平間知揚州魏羽上雩祀五龍祈
雨法詔攽諸路其法以甲乙日擇東地作壇取土造青
龍土器之大小龍之修短餘方皆如之凡旱建壇取五
行生成之數焉長吏齋三日詣龍所汲流水設香茗果
率羣官日再至祝酹不用樂巫覡雨足送龍水
畫天黿龜擇潭洞或湫濼林木深䆳之所以庚辛壬癸
日先齋戒以酒脯告社令築方壇三級髙一尺濶一丈
三尺壇外二十歩介白繩壇上植竹杖張畫龍其圖以
縑素畫黒魚左顧環以天黿十星中為白龍吐雲黒色
其下畫水波有龜亦左顧吐黒氣如線和金銀朱丹飾
龍形又設皁幡刎鵞頸取血致盤中楊枝洒水龍上羣
官再至祝雨足取龍投水中(並本朝/事實)
五蝦蟇董仲舒云旱則取五蝦蟇置之社中池方八尺
深一尺木蝦蟇焉春則池方七尺夏方五尺秋方九尺
冬則如春皆具酒脯陳告(後漢禮/儀志)
蛇醫王彦威在汴州夏旱時李玘因宴王以旱為言李
醉曰欲雨甚易耳可求蛇醫四頭水十石甕二枚每甕
實以水浮二蛇醫以木盖宻泥之分置閙處甕前後設
席燒香選小兒十嵗以下十餘令執小青竹晝夜更擊
其甕不得少輟試之雨大注舊説龍與蛇師為親家焉
(酉陽/雜爼)
閉南門董仲舒治國推隂陽祈雨則閉諸陽縦諸隂其
止雨反是(謂如閉南門内舉火及開/北方水洒人之類也本𫝊)
鞭隂石夷陵有隂陽石隂石常潤陽石常燥旱則鞭隂
石必雨久雨鞭陽石則止物類相感也
驅黒龍牛僧孺鎮襄陽乆旱有處士能豢龍公請致雨
處士曰江漢間無龍獨一湫泊中有黒龍難制强驅之
必為災公固命之果有大雨而漂流萬户(尚書/故實)
虎頭徐州城東有石潭與泗水通置虎頭潭中可致雷
雨東坡詩何年射殺南山虎滿腹雷霆喑不吐(東坡/集)
縮昆明池水唐大旱西域僧請於昆明池結壇祈雨凡
七日水縮數尺龍化為老人詣孫思邈請救曰我知昆
眀池有仙方三十首𫝊與予予救汝老人曰此方上帝
所禁今急矣少頃捧方至自是池水忽數日溢岸胡僧
羞恚死
魯般木山人魯般燉煌人巧侔造化嘗怨吴人殺其父
於肅州城南作一木仙人舉手指吴地吴地大旱三年
卜曰般所為也賫物謝之般為斷其一手其月吴中大
雨(酉陽/雜爼)
肥遺鳥華山有鳥名肥遺見則大旱(博物/志)
少女風魏大旱管輅曰今夕當雨樹上已有少女風矣
須臾雨至(輅/𫝊)
筮蹇卦漢明帝時旱筮得蹇卦帝以問王輔輔曰蹇者
坎上艮下山上有水雨即至矣果如其言(鷄跖/集)
知雨將至沛獻王輔善京氏易永平五年少雨上御雲
臺闕自以周易林占之其繇曰蟻封宂户大雨將至以
問輔輔曰蹇艮下坎上艮為山坎為水山出雲為雨蟻
穴居知雨將至故以蟻為雨居(東觀/漢記)
桑林六事湯克夏而大旱湯禱於桑林剪其爪磨其手
以為犧祝曰政不節耶使人疾耶苞苴行耶讒夫昌耶
宫室營耶女謁行耶何不雨之極也(後漢周/舉𫝊)
以身祈雨宋景公時大旱三年卜之以人祠乃雨公下
堂頓首曰吾所以祈雨將自當之言未卒天下大雨方
千里者何徳於天而恵於民也
相雨黄子發相雨書常戊申日候日欲入時日上有冠
雲不問大小視四方黒者大雨青者小雨
積薪祈雨戴封為西京縣令境内旱乃積薪而卧其上
約曰来日日午無雨即令以火燒之至期火纔發天降
大雨遂乃大活
木神牙出唐𤣥宗命梵僧不空祈雨不空每祈雨無他
軌則但設數繡座手簸旋數寸木神念呪擲之自立於
座上伺木神吻角牙出目瞚則雨至(酉陽/雜爼)
詩東堤黒風駕海水海底卷上天中央錚棧雷車軸轍
壯矯攫蛟龍爪尾長神鞭鬼御載隂帝来往噴洒何顛
狂四方崩騰玉京仗萬里横牙羽木槍(杜牧/之)遊人脚底
一聲雷滿座頑雲撥不開天外黒風吹海立浙東飛雨
過江来十分㶑灔金樽凸千杖敲鏗羯皷催喚起謫仙
泉洒面倒傾蛟室瀉瓊瑰(東/坡)長笑蛇醫一寸腹御水吐
電何時足蒼鵞無罪亦可憐斬頭横盤不敢哭豈知泉
下有濳龍卧枕雷車踏隂軸前年太守為旱請雨㸃隨
人如散菽　常山山人信英武撝駕雷車呵電母山中
歸時風色變中路已覺商羊舞夜牕騷騷閙松竹朝畦
泫泫流膏乳庶將積潤掃餘孽收拾嵗豐還明主(東/坡)雷
椎雨骨天為低行雲趨走不敢遲桐英滿地誰拾去花
態正顰魂欲飛紫金蛇光誰掣㫁堕空萬㸃跳珠亂須
㬰井滑甘無泥琉璃骨軟爭道馳(恵/供)一雨全清六合塵
詩翁喜雨句凌雲垤漂戰蟻餘追北柱繫乖龍有裂文
　湯帝嗟諮徴六事漢庭災異劾三公聖明罪已思寛
大時雨愆期旱藴隆東海得無寃死婦南陽疑有卧雲
龍𫝊聞已减太官膳肉食諸公盍奏功　南風吹雨下
田塍田父伸眉願力耕麰麥明年應解好簾櫳今夜不
勝清直須洗盡焦枯意不厭屢聞飄洒聲(山/谷)潤氣凝柱
礎繁聲注瓦溝暗流牕不暁凉引簟先秋(樂/天)滄江夜来
雨真宰罪應雪安得鞭雷公滂沲洗吴越　湛湛長江
去冥冥細雨来茅茨踈易濕雲霧宻難開　好雨知時
節當春乃發生隨風潜入夜潤物細無聲　入空纔漠
漠洒迥已紛紛巢燕髙飛盡林花潤色分晩来聲不絶
應得夜深聞(並杜/詩)微雲凄已合餘潤先流礎蕭蕭止還
作坐聽三更皷登城望麰麥緑浪風掀舞　風師挾帝
令號呼肆徂征雲師畏推逐蓄意不敢争雨師曠厥官
所苟朝夕生帝眷一夕回旱議旦暮行飜然沛膏澤夜
半来無聲青􁁊發廣畝白水涵孤城(並東/坡)掣電引狂雷
晝天忽成暮萬里瀉銀河四簷垂瀑布(僧可/遵)宻雨吹不
斷貧居常閉門東溟空有恨西極詎能暄束濕炊懸釡
翻牀補壊垣倒身無處著呵手不成温(后/山)稚子更看莎
徑沒漁翁来報竹橋流(伍/彬)
　
　
　錦繡萬花谷前集卷一
欽定四庫全書
　錦繡萬花谷前集卷二
　　雪
滕六唐蕭至忠為晉州刺史將獵前一日有樵者見有
老麋祈於𤣥㝠使者使者令祈於東谷嚴四嚴四曰若
令滕六降雪巽二起風不復獵矣天未明風雪大作至
忠不出(幽怪/録)
瑞葉何事月娥期不在亂飄瑞葉滿人間(仙人燕華君/謂天上瑞木)
(花開花六出故/也冷齋夜話)
集衣宋大明中元日雪花降右將軍謝莊下殿雪集衣
白上以為瑞賦詩(宋/書)
没靴唐韋斌每朝㑹不敢離立笑言㑹大雪在庭者皆
振裾更立斌不徙足雪甚㡬至沒靴(韋安/石𫝊)
堅立不動逹摩止髙山少林寺面壁有僧神光事之夜
大雪堅立不動逹摩契之與易名恵可即二祖也(傳燈/録)
又云恵可曰願和尚開甘露門廣度羣品自㫁左臂至
前逹摩遂與之法
飛燕期射鵰趙飛燕在父母家居貧與妹合徳通隣人
羽林射鵰者露立户外風雪大作飛燕閉息順氣體無
軫粟射鵰者以為神仙(飛燕/外𫝊)
豆稭灰王勉之作雪詩上天飛下豆稭灰
麰迎三白坡詩麳麰有信迎三白簷蔔無香散六花(泗/洲)
(語云欲宜麥見三/白謂三度見雪也)
牛馬縮如蝟杜甫詩漢時長安雪數尺牛馬毛寒縮如
蝟元封中大雪牛馬皆踡縮(西京/記)
玉龍鱗甲華州狂子張元詠雪云戰退玉龍三百萬敗
鱗殘甲滿空飛(西清/詩話)
訪戴王子猷居山隂大雪夜眠覺開室酌酒四望皎然
因起彷徨詠左思招隠詩忽憶戴安道時戴在剡溪即
便夜乗輕船訪載經宿方至既造門不前便返人問其
故王曰吾本乗興而来興盡而返何必見戴(王子/猷𫝊)
閉門不出漢時洛陽大雪洛陽令出見袁安門無行迹
謂已死入見安偃卧問何以不出安曰人皆乏食不宜
出入令賢之遂舉安孝亷(安/傳)
藍闗馬不前韓退之有姪湘有仙術方退之在朝暇日
湘種頃刻花上擁出詩一聮云雲横秦嶺家何在雪擁
藍闗馬不前未㡬退之言佛骨貶潮州一日途中遇雪
俄有一人冒雪而来乃湘也湘曰憶花上之句乎公詢
其地乃藍闗嗟嘆久之為續其詩載集中(青𤨏/集)
托巖立化廬山有佛手巖李氏有國時行因禪師居焉
李氏詔居棲賢寺未㡬一夕大雪因逃歸舊隠托巖立
化(冷齋/夜話)
柳絮因風謝安家集講俄而雪下安問曰白雪紛紛何
所似謝朗曰撒鹽空中差可擬謝道藴曰未若柳絮因
風起(本/𫝊)
黄竹歌周穆王休於國中大雨雪乃作歌三章名曰黄
竹(穆天/子𫝊)
齧雪蘇武沒蕃居北海上置窖中無食武遂齧雪與氊
(本/𫝊)
履下足迹東郭先生貧困其履有上無下雪下行雪中
足迹皆見(史/記)
雪車冰柱退之門人劉义作雪車冰柱二詩出盧仝孟
郊之右坡詩空吟冰柱憶劉义
縞帯銀盃韓愈詩隨車翻縞帯逐馬散銀盃
馬耳雙尖坡詩黄昏猶作雨纎纎夜静無風勢轉嚴五
更暁色来書幌半夜寒聲落畫簷試掃北臺看馬耳未
隨埋沒有雙尖(馬耳/山名)
鶴毛粉蝶石曼卿詩蝶遺粉翼輕難拾鶴墜霜毛散未
摶
禁體物語歐公守汝隂因雪㑹客賦詩禁體物語如玉
月梨梅練絮鷺鵠鵞銀等事皆請勿用
白戰不持寸鐵東坡守汝隂得雪㑹飲聚星堂約客賦
詩效歐公體不以鹽玉鶴鷺等為比不使皓白鮮素等
字落句云汝南先賢有故事醉翁詩語誰續説當時號
令君聽取白戰不許持寸鐵(並漁隠/叢話)
玉塵何遜雪詩茗逐微風起誰言非玉塵坡詩野潤天
低糝玉塵
瓊絲坡詩就中山堂雪更竒青松􁁣石亂瓊絲
襲蔡縛吴元濟唐吴元濟以蔡州叛諸將討之無功李
愬用李祐計夜襲蔡州㑹大雪蔡人不知行七十里夜
半至城雪甚城旁有鵞鶩池愬令擊之以亂軍聲遂登
城縛元濟(李愬/𫝊)
种世衡往奴訛帳种世衡知環州有羌牛奴訛素屈强
未嘗出世衡至来郊迎世衡與約明日當至其帳慰勞
是夕雪深三尺世衡冒雪而往既至奴訛已寢世衡蹴
起之奴訛大驚羅拜感激心服(紀/聞)
夜幸趙普家太祖即位之後數出微行一日大雪向夜
趙普聞叩門聲亟出帝立風雪中曰已約晉王矣已而
太宗至共於普堂中設重䄄地坐熾炭燒肉普妻行酒
帝以嫂呼之普從容問曰夜久寒甚陛下何以出帝曰
吾睡不著一榻之外皆他人家也故来見卿普曰南征
北伐今其時矣遂定下江南之䇿
瑤域粉野李華含元殿賦𤣥㝠戒寒海神飛雪瑤域粉
野琪樹森列玉宇璇堦雲門露闕
玉樓起粟坡詩凍合玉樓寒起粟光搖銀海眩生花荆
公云道家以兩肩為玉樓目為銀海
雪水煎茶陶榖妾本党進家姬一日雪下榖命取雪水
煎茶問曰党家有此景否曰彼麄人安識此景但能於
銷金帳下淺斟低唱飲羊羔兒酒耳
掘得玉馬晉東瀛公騰字元邁鎮鄴時大雪當其門前
數十歩獨液不積騰􁁣而掘之得玉馬髙尺許齒皆缺
騰以為馬國姓吉焉或謂無齒則不食(異/苑)
玉花舒元輿序重雪終日玉花攪空舞下散地
玉横斜坡詩三軍喜氣鑠飛花睡起空驚月在沙未集
驊騮金騕裊故殘鳷鵲玉横斜雪殘之貌也鳷鵲殿名
老杜詩雪殘鳷鵲亦多時
剪水作花陸暢雪詩仙人寧底巧剪水作花飛(本事/集)
爛然為銀耿先生太宗召之宫嘗大雪戲之曰能以雪
為銀曰可乃取雪投熾炭中食頃取出爛然為銀視其
下若垂酥滴乳之狀
遺蝗入地坡詩遺蝗入地應千尺宿麥連雲有㡬家盖
蝗遺子於地若深一尺則入地一丈(苕溪/漁話)
撤薦飼馬孝亷范逵宿於陶侃家時大雪侃母湛氏撤
所卧薦自挫飼其馬逵聞之嘆曰非此母不生此子(晉/列)
(女/𫝊)
掃路迎賔唐開元遺事王元寳每大雪之際令僕夫自
門巷掃雪為徑路以迎賔客具㑹為煖寒
鼉城唐貞元中有湘媪常以丹篆救疾一日告鄉人曰
往洞庭救數百人性命至洞庭前一日有大風濤碎一
巨舟居山所載百餘人居島上有一白龜㳺沙上人殺
食之明日有城如雪圍島其城漸窄狹束其人為簇其
間不廣數丈岳陽人亦遥望雪城莫能曉也媪至岸飛
劒刺之白城一聲如霹靂遂崩乃一大鼉長千餘丈蜿
蜒而斃後有一道士識湘媪是劉綱妻樊夫人也(𫝊/竒)
望殘雪詩唐制舉子試雜文又作詩續帖主司出天津
橋望洛城殘雪為題有閻齊美詩曰新霽洛城端千家
積雪寒未收清禁色先向上陽殘主司覽賞遂過(乾􁌽/子)
白鳳晏殊閒思北海銀宫畔誰駕丹山白鳳凰坡詩鵞
毛垂馬駿自􁁣騎白鳳
方圭圓璧謝恵連雪賦既因方而為圭亦遇圓而成璧
冬夏有雪由首山小威山空桑山並冬夏有雪(山海/經)雪
山峙于西域𫝊曰天山冬夏有雪
詩寒氣不肯歸雪花一尺圍崩騰相排拶龍鳳交横飛
波濤何飄揚天風吹幡旗白帝盛羽衛鬖髿振裳衣白
電光啓途從以萬玉妃(韓退/之)何處更能分道路此時兼
不認池䑓冰鋪湖水銀為面風捲汀沙玉作堆絆惹舞
人春艷曳勾留醉客夜徘徊偷將虚白堂前柳失却樟
亭驛後梅(樂/天)臺上魂銷猶似蝶樓中裝暖不成梅亂隨
瑤水冰先釋試伴瓊林蕚並開(石曼/卿)茅君失却三神鶴
王母應迷五色鱗草木未香花事動乾坤不夜月華新
(舒/亶)仙子衣裳雲不染天人顔色玉無瑕月寒桂樹猶藏
魄海凍珊瑚未放芽　夀陽樓畔晴梅落孝武宫中曉
露溥越浦爭回乗興棹洛堤欲駐有情鞍蝶遺粉翼輕
難拾鶴墜霜毛散未摶(並崔/徳符)有田皆種玉無樹不開花
班扇難裁素曹衣詎比麻鵞歸逸少宅鶴滿令威家寂
寞門扉掩依稀履迹斜人疑迷麪市馬似困鹽車　遶
墻全剥粉傍井漸銷銀刻獸堆鹽虎為山倒玉人珠還
曽照魏璧碎尚留秦簷冰滴鵞管屋瓦鏤魚鱗(並李/義山)清
夾暁林初落數冷和春雨轉飄蕭堪憐雀避来閒地最
愛僧衝過短橋(林/逋)風雲快約千絲雨天地空無一㸃塵
暁樹放開花意思夜牕添起月精神何如飛上㕘軍鬢
與惱紅樓歌舞人(石敏/若)六出飄蕭萬瓦乾冰壺天地不
容看金門賀客螭頭冷草閣吟終粟瓦寒故人家在西
溪上欲叩柴門興已䦨(張天/覺)縮頭夜眼如凍龜雪来唯
有客先知江邊曉色浩無際樹杪風多寒更吹青山有
似少年子一夕盡變滄浪髭江空野濶落不見入户但
覺輕絲絲　天風淅淅吹玉沙詔恩歸沐休早衙遙知
清虛堂裏雪正似簷蔔林中花　昨雨纎纎變玉英小
庵髙卧有餘清夢驚忽有穿牕片夜静唯聞瀉竹聲
漁蓑句好真堪畫柳絮才髙不道鹽敗履尚存東郭足
飛花又舞謫仙簷書生事業真堪笑忍凍孤吟筆退尖
　超然臺上雪城郭山川兩竒絶海風吹破碧琉璃時
見三山白銀闕盖公堂前雪緑牕朱户相明㓕就中山
堂雪最竒枯松􁁣石亂瓊絲(並東/坡)海樹成陽春江沙浩
眀月興從剡溪起思繞梁山發(白樂/天)已訝凌歌扇還来
伴舞腰洒篁留直節著柳送長條舞鏡鸞窺沼行天馬
渡橋城險疑懸布砧寒未搗綃(韓退/之)借問火城將䇿探
何如雪屋聽牕知(李義/山)捲簾光動山人帳入户寒侵坐
客氊(謝無/逸)翻成縞帶車迷路卷上珠簾人倚樓(石/懋)亂飄
僧舍茶煙濕宻洒歌樓酒力微江上晩来堪畫處漁人
披得一蓑歸(鄭/谷)寒氣先侵玉女扉清光旋透省郎闈梅
花大庾嶺頭發柳絮章臺街裏飛欲舞定隨曹植馬有
情應濕謝莊衣龍山萬里無多逺留待行人二月歸(李/義)
(山/)慢有先居後輕多去復回穿細時雙透乗危忽半摧
舞深逢坎井集早鎮層臺砧練終宜搗堦紈未暇裁隨
車翻縞帯逐馬散銀盃誤鷄宵呃喔驚雀暗徘徊(退/之)門
外山光馬亦驚堦前屐齒我先行風光誤入長春苑雲
月長臨不夜城未許牛羊傷至潔且看鴉鵲弄新晴更
須攜被留僧榻待聽摧簷瀉竹聲　(東坡以聲色氣味/富貴勢力為八章)
(仍效歐公體不使鹽玉/鷗鷺皓鮮白素等字)聲石泉凍合竹無風夜色沉沉
萬境空試向静中閒側耳隔牕撩亂撲春蟲色閒来披
􁑵學王恭姑射羣仙邂逅逢只為肌膚酷相似繞庭無
䖏覔行蹤氣半夜欺陵范叔袍更兼風力助威豪地爐
火暖猶無奈􁁣得山林酒價髙味兒童龜手握輕明漸
碾鎗旗入鼎烹擬欲為之脩水記恵山泉冷釀泉清富
天工呈瑞足人心平地今聞一尺深此為豐年報消息
滿田何止萬黄金貴海風吹浪去無邊倐忽凝為萬頃
田五月凉塵渴人肺不知價直㡬多錢勢髙下横斜薄
又濃破牕踈户苦相攻莫言造物渾無意好醜都来失
舊容力萬石千鈞積累成未應忽此一毫輕寒松瘦竹
元清勁昨夜分明聞折聲(並蘇/東坡)瀉竹相堆垜打牕時兩
三夢回清話黙寒重壓衣衫(恵/洪)客来迷舊徑虎過識新
蹤浦近渾無鶴林踈只有松(唐子/西)撩人滕六索題詩賴
有支郎為解圍永夜秪宜燋兎好彤雲不見織烏飛少
林未許齊腰立青女無端接手歸想得廬山幽絶處洒
松壓竹更増輝　清都瓊葉霏霏下浄介空花種種開
(並洪/芻)春雲結竹三日霖朔風吹作一尺雪紛紛委地玉
花亂皎皎照户紅光發一樽相對老孟光寒光癡坐燈
明㓕踏雪看梅亦不惡月夜西樓更清絶(謝無/逸)東風欲
辭閶闔殿未向百花枝上見先拂瑤臺玉蘂叢聮翩時
落玲瓏片水晶宫中清曉寒蝴蝶窺簾輕暝旋素光冷
逼翠雲裘𤣥冰暗結青花妍詩成玉屑帯冰書興隨月
繞清溪徧兎園老筆生陽春墨葩不待微和扇明朝當
見郢中吟鵰尊快覆鵞黄面　吹風飛雨乾散作柳花
毬危簷下舞鶴老樹騰蟠虬湖平千頃玉月落漫不收
手冷謹勿炙置之鷫鸘裘　空庭白鳳舞毰毸撲帟窺
簾去却回柳絮似將春色到梅梢不認月華来(並毛/澤民)渡
橋已看銀河凍上馬争如玉鳳飛莫説兎園延賦客不
須鶴􁑵作仙衣(楊時/可)連空春雪明如洗還憶江清見晩
沙夜聽踈踈還宻宻曉看整整復斜斜風回共作婆娑
舞天巧能開頃刻花政使盡情寒致骨不妨桃李用年
華(山/谷)九陌凄風戰齒牙銀盃逐馬帯隨車也知不作堅
牢玉無奈能開頃刻花得酒强歡愁底事閉門髙卧定
誰家臺前暖日君須愛冰下寒魚漸可义(束/坡)東皇賦上
瑞来寧黄屋憂風聲將仁氣灔灔生瓦溝千門委圭璧
暁日爛不收此物有佳徳占年在麥秋(山/谷)度臘侵春亦
未遲紛紛欵欵意猶㣲霑衣帯潤渾無見著物還消不
待晞賸欲打牕連夜聽未須迷鴈斷行飛(後/山)斜拖闕角
龍千丈淡抹墻腰月半稜(孔平/仲)看来天地不知夜飛入
園林總是春(盧次/春)三千世界銀成色十二樓臺玉作層
(劉師/道)劉伶醉席梅花地海客仙槎粉水天(錢惟/演)深粧玉
瓦平無壠亂拂蘆花細有聲(辛夤/遜)玲瓏剪水空中墜的
皪裝春樹上回(介/甫)暁沫平隨茶筯簿凍㾗全共藥鉏深
(林和/靖)長天逺樹山山白不辨梅花與柳花(焦/郁)水晶不動
垂千筯雲母無聲落萬家(僧道/僣)已回隣面三年粉又結
寒絲㡬繭冰(錢思/公)危石蓋深鹽虎陷老枝擎重玉龍寒
(韓魏/公)
　　霜
伯竒鼓琴琴操中有履霜者伯竒尹吉甫之子甫聽後
妻言逐之伯竒清朝履霜自傷無罪援琴鼓之
鄒衍繫獄衍事燕恵王盡忠左右譛之王繫之獄仰天
而哭五月天為之下霜(淮南/子)
豐鍾鳴豐山有九鍾(郭璞注云霜降/則鍾鳴山海經)
駟星見駟見而隕霜霜隕而冬裘具(國/語)
青腰玉女青女出以降霜(青女霜神也又髙誘注曰青/女乃青腰玉女司霜雪者淮)
(南/子)
仙藥西王母云仙藥中有𤣥霜絳雪(漢武/内傳)又裴航遇仙
女樊夫人詩曰一飲瓊漿百感生𤣥霜搗盡見雲英(𫝊/竒)
　　風
解愠阜財舜作五絃之琴以歌南風歌曰南風之薫兮
可以解吾民之愠兮南風之時兮可以阜吾民之財兮
東風入律天漢三年月氏國獻神香使者曰國占東風
入律百旬不休青雲干吕連月不散意中國有好道之
君故来貢(東方朔/十洲記)
薫風柳公權侍文宗遊後庭聮句帝曰人皆苦炎熱我
愛夏日長柳曰薫風自南来殿閣生微凉(本/𫝊)
舶趠風梅雨過清風彌旬湖人謂之舶趠風海舶初回
此風與舶俱至(東/坡)
颶風嶺嶠夏秋雄風曰颶發自午至夜半乃止仆屋僵
樹甚者颺屋瓦若飛蝶累年一發或嵗再三又南越志
云風来四面俱足耳畨禺雜志云颶(音/貝)風未至三日不
聞雞犬聲如有所憂懼也投荒録南方諸郡皆有颶風
以其四面俱至也(嶺南/録)
鍊風石尤風颶風將發有微風細雨先緩後急謂之鍊
風又有石尤風亦颶之類(畨禺/雜記)
大王風楚襄王逰蘭臺宋玉從焉忽有風襲王之衣襟
曰快哉此風也願與民共之玉曰此乃王之雄風也百
姓安得而共之百姓乃雌風也王曰何似曰臣有説焉
乃作雄風賦以進(史/記)
五日一風儒者論太平瑞應皆言五日一風風不鳴條
(論/衡)
風母風母出九徳縣似猨見人若慙出頸打殺得風還
活(劉欣期/交州記)
相風烏晉車駕出相風在前刻烏於竿上名曰相風傅
𤣥有相風賦今檣烏乃其餘意坡詩注又長安南有靈
臺髙十仞上有相風銅烏遇千里風乃動(初學/記)
詩三旬已過黄梅雨萬里初来舶趠風㡬度縈囬渡山
曲一時青駚滿江東驚囬蔌䔩先秋葉喚醒昏昏嗜睡
翁欲作蘭䑓快哉賦却嫌分别問雌雄(東/坡)飄飄散芳勢
汎漾下蓬莱𫝊凉入鏤檻發氣滿瑤臺委禾周邦偃飛
鶂宋都回亟搖故葉落屢蕩新花開暫舞驚鳬去時送
蘂香来已拂巫山雨何用捲寒灰(梁簡文/帝詠風)樓上起朝粧
風花下砌傍入鏡先飄粉飜衫好染香度儛飛長袖𫝊
歌共繞梁欲因吹少女還持拂大王(梁孝元/帝詠風)嫋嫋秋聲
習習春吹鳴絃玉樹煥此銅池羅幃自舉袖衿乃披慙
非楚侍濫賦雄雌(梁劉/孝綽)可聞不可見能重復能輕鏡前
飄落粉琴上響餘聲(梁何/遜)宋地鶂飛初湘川燕起餘掃
壇聊動竹吹薤欲成書蒼梧動猶在合浦樹應踈陽烏
一轉翅千里定非虛(梁庾/肩吾)颺漾楚王宫徘徊遶竹叢帶
葉俱吟樹開花共儛空飄香雙䄂裏亂曲五絃中試上
髙樓聽悲響定無窮(陳祖/孫)
　　雲
矞雲慶雲也其狀内赤外黄
景雲太平之應也一曰非氣非煙五色紛緼謂之慶雲
(孫氏瑞/應圖)
卿雲卿雲即慶雲聲之轉也(詩/話)　若煙非煙若雲非雲
郁郁紛紛蕭索輪囷是謂卿雲(史/記)
三素雲修真祕訣曰以立春日北望有紫緑白雲者為
三素飛雲三元君以是日上詣天帝當再拜陳乞得給
侍輪轂三過見元君之聲者白日昇天(嵗時/廣記)
黄雲占東方朔𫝊曰凡占長吏東耕當視天有黄雲来
覆車五榖大熟
氣候占雲冬至初陽雲出箕如樹之狀立春少陽雲出
房如積冰春分正陽雲出軫如白鵠谷雨太陽雲出張
如車盖立夏初隂雲出觜赤如珠夏至少隂雲如水波
寒露正隂雲如冠纓霜降太隂雲出上如羊下如蟠石
(易通/卦驗)
砲車舟人占雲若砲車起急避之乃大風候也坡詩今
日江頭天色惡砲車雲起風欲作張文潜詩喜逢山色
開眉黛愁對江雲起砲車(王直方/詩話)
　　霧
三日三夜霧黄帝𤣥女之宫戰法曰黄帝與蚩尤對力
戰九不勝黄帝歸於太山三日三夜天霧㝠㝠有一婦
人人首鳥形黄帝稽首再拜伏不敢起婦人曰吾所謂
𤣥女者子欲何問黄帝曰小子欲萬戰萬勝萬隠萬造
首當何從起
六月三日霧望氣經曰六月三日有霧嵗熟
五里霧三里霧河南張楷性好道術能作五里霧時闗
西人裴優亦能作三里霧自以不如楷往從學之楷避
不見
神井能致霧陳留風俗傳曰雍丘縣有祠名曰夏后公
祠神并能致霧
冒露行王肅張衡馬均昔俱冒霧行一人無恙一人病
一人死問其故無恙者云我飲酒病者飽食死者空腹
(博物/志)
霧中不見神仙𫝊曰欒巴為尚書忽一旦天大霧對坐
不相見失巴所在尋問之云其日還成都親故别時亦
風雨晦㝠
山中包賀詩云霧是山中子船為水靸鞋(北夢/𤨏言)　三招
不見山巾濕擬畫軒昻太白星(林逋/詩)
詩三晨生逺霧五里暗城闉從風疑細雨映日似微塵
乍若非煙散時如佳氣新(梁孝元/帝詠霧)水霧雜山煙㝠㝠見
曉天聽猨方忖岫聞獺始知川漁人惑隩浦行舟迷泝
㳂日中氛靄盡空水共澄鮮(梁伏䘰行/舟值早霧)
　　雷
隂陽相感淮南子曰隂陽相薄感而為雷
天地之皷河圖帝紀通曰雷天地之皷也
積風而成物理論曰積風成雷
雷椎雷椎欿􁁊輿物旁震欿􁁊曲内也(上口感物/下徒感切)正月
之初萬物尚在曲内之中雷震驚出也(太元/經)
天地長子雷於天地為長子以其萬物為出入也雷二
月出地百八十日雷出則萬物出八月入地百八十日
雷入則萬物入入則除害出則興利人君象也
圖畫之工論衡曰圖畫之工圖雷之狀畾畾如連皷形
又圖人若力士謂之雷公使之左手引連皷右手槌之
雷車義興人姓周永平中出都日暮道邊有草屋有女
子出門遂求宿一更中聞外有小兒喚阿香云官喚汝
推雷車女乃辭去明朝視宿處乃一新塚耳(搜神/記)又焦
贑易林曰白日揚光雷車避藏
霹靂車介休縣百姓常宿於晉祠夜半聞人扣門云介
休王借霹靂車某日縣界收麥祠内即應遂見數人持
一物如幢環綴旛旗十八葉有光如電至日果然損麥
(酉陽/雜爼)
王裒啟母晉陽秋曰王裒母性畏雷及母死毎雷震輒
就墓側啟曰裒在此
霆爾雅曰疾雷謂之霆(五經通義曰震/與霆皆霹靂也)
衆呼成雷淮南子曰叢輕折軸衆呼成雷
詩雷隠隠感妾心傾耳清聽非車音(晉傅𤣥/雜言)
　　電
王戎目王戎視日不眩目爛爛若巖中電(晉/書)
列缺列缺電名也(藝文/類聚)
天笑莊子曰玉女投壺天為之笑則電
　　虹
樞星春秋運斗曰樞星散為虹霓
雄雌蔡邕月令章句曰虹螮蝀也隂陽交接之氣著於
形色者也雄曰虹雌曰蜺
美人虹異苑曰古者有夫妻荒年菜食而死俱化成青
絳故俗呼為美人虹
虹飲晉陵薛願義熙初有虹飲其釡澳噏響便竭願輦
酒灌之隨投隨咽便吐金滿器於是災弊日祛而豐富
數臻(異/苑)
貫日戰國䇿曰唐睢謂秦王曰聶政刺韓傀白虹貫日
列士𫝊曰荆軻為燕太子謀刺秦王白虹貫日
攻城視虹所在黄帝占軍决曰攻城有虹従外南方入
飲城中者從虹攻之勝白虹遶城不匝從虹所在乃擊
詩紆餘帯星渚窈窕架天潯空因壯士見還共美人沉
逸勢含良玉神光藻瑞金獨留長劒彩終負昔賢心(蘇/味)
(道詠/虹)
　　霽
將受大祚之應魏畧曰延康元年大霖雨五十餘日魏
有天下乃霽將受大祚之應也
蘇峻滅乃霽晉中興書曰咸和四年隂霖五十餘日蘇
峻㓕後乃霽
祈晴獲夢長沙耆舊𫝊曰文䖍字仲孺時霖雨廢農業
太守憂色䖍補户曹掾䖍奉教齋戒在社三日夜夢見
白頭翁謂曰爾来何遲䖍具白所夢太守曰昔禹夢繡
衣男子稱滄水使者禹知水脉當通若掾此夢將可比
也明日果大霽
詩夕霽風起凉閒房有餘清開軒㓕華燭月華皓已盈
(宋謝曕荅康/樂秋霽詩)濕花飛未逺隂雲歛尚低燕噪還為石龍
殘便是泥(周庾信/初晴詩)連山卷簇雲長林息衆籟宻樹含緑
滋遙峯凝翠靄(梁王筠/夕霽)靖屏翳之洪隧戢太上之觸石
凌風絶而謐寧歸雲反而徽霍改望舒之離畢曜六龍
於紫閣於是朱明啟候凱風来南復火正之權司兮黜
后土於重隂夷中源之多潦兮反髙岸之嵩岑萎禾竦
而振頴兮偃木豎而為林隂陽交泰萬物方遒炎神送
暑素靈迎秋四時逝而代謝大火忽其西流年冉冉而
易頽時靡靡而難留(晉陸雲/喜霽賦)幽明失序就隂則滯連雨
霖淫注而不替潤既違時澤而非恵幸輟霖而吐景權
停風而歛翳昭鸞輅於天郊光龍旂於田際耒耨得施
禾黍獲藝増髙廪於嘉年登十千於兹嵗(宋孝武/祈晴文)
　
　
　錦繡萬花谷前集卷二
欽定四庫全書
　錦繡萬花谷前集卷三
　　春
白鳩首農白鳩之白誰與隣霜衣雪襟誠可珍首農政
鳴陽春(李白/詩)
啼鳥饒舌不縁啼鳥春饒舌玉鎻仙郎那得知(白樂/天詩)
女夷鼓歌淮南子女夷鼓歌以司天和(女夷春夏/長養之神)
武后宣詔花發武后天授二年將遊上苑遣宣詔曰明
朝遊上苑火急報春知花須連夜發莫待曉風吹於是
凌晨名花瑞草布苑而開若有神助(卓異/記)
明皇羯皷開花唐明皇嘗遇二月旦小殿柳杏將吐歎
曰對此景物豈可不與判斷之呼髙力士取羯皷上縱
擊一曲名春光好反顧柳杏皆發笑曰不喚我作天公
可乎(南卓羯/鼓録)
賜柳圈唐髙宗春幸梨園並渭水祓除賜羣臣細柳圈
辟癘帝有所感即賦詩(李適/𫝊)
幸繭館元后厭居深宫中王莽欲市其歡令太后四時
廵四郊春幸繭館(上林蠶所/也莽𫝊)
杏花菖葉文選䇿秀才文杏花菖葉耕穫不愆(月令香/花生種)
(百榖吕氏春秋/菖始生乃耕)
柳色梅香茶褐園林新柳色鹿胎田地落梅香(李太/白詩)
花匠花匠礙寒應束手酒龍多病為垂頭(陸龜䝉/惜春)
伴仙唐宫中寒食立鞦韆為樂帝呼為伴仙戲(開元/遺事)
緑楊紅杏灘漱金沙過枕前雨絲斜織麯塵煙緑楊紅
杏宜寒食紫燕黄鸝聒晝眠(僧楚/巒)
浮花浪蘂浮花浪蘂鎮長有(韓退之/杏花詩)
白打錢内官初賜清明火宰相闗分白打錢(韋莊/詩)
繭館蠶瑶箱燕繭館蠶初起瑤箱燕未歸(晏元/獻詩)
花中管絃醉鄉閒處日月鳥語花中管絃(山谷/詩)
踏陽春邢鳳之子夢一婦人歌踏春曲曰踏陽春人間
二月雨和塵陽春踏盡秋風起愁盡人間白髪人(異聞/録)
蒸紅退之桃源詩川源逺近蒸紅霞介甫因作絶句詩
云春風過柳緑如繰晴日蒸紅出小桃(苕溪/詩話)
花如梅遙知二月王城外玉仙洪福花如梅(坡/詩)
桃雪洗面北齊盧士遜妻春日以桃花和雪與兒洗面
取紅白作光悦(史/畧)
三眠栁李義山賦曰豈如河畔星牛隔年只聞一過不
及苑中人柳終朝剰得三眠(漢苑中有人形柳/一日三起三眠)
麯塵波晴沙金屑色春水麯塵波(白樂/天詩)
草屈金鈎簷垂冰筯晴先滴草屈金鈎緑未回(石曼/卿詩)
𤓰頭緑林花女頰紅春水𤓰頭緑(後/山)
詩宜春苑中春已歸披香殿裏作春衣新年鳥聲千種
轉二月楊花滿路飛(庾/信)春雲漠漠雲欲落東風和冷驚
羅幕漸看逺水緑生漪未放小桃紅入蕚卧聞百舌呼
春風起尋花栁村村同城南古寺修竹合小房曲檻欹
深紅病眼不羞雲母亂鬢絲强理茶煙中　東郊欲尋
春未見鶯花迹春風在流水鳬鴈先拍拍孤㠶信溶漾
弄此半篙碧春風小院却来時憑君説與春風知年年
嵗嵗無窮已花似去年人老矣明年崔䕶若重来前度
劉郎去千里(東/坡)春風吹緑源頭草草色雨餘晴更好堂
前簾静燕初忙江上麥齊蠶欲老腐儒飽食欣自傳日
長但酣春晝眠户屨無人足清絶覺来幽響落山泉
東風著物猶未驚忽聽林間鵯鵊鳴漱水生波先泛泛
燒㾗破暖漸青青農家且喜春耕足未曉呼兒飯黄犢
誰家躍馬来探春却笑瀾飜啼布榖(韓子/蒼)雪花初著鴛
鴦瓦疊嶂踈林入圖畫春工不作兩様心盡遣根荄赴
陶冶我昔年少曽買春著盡榆錢不多價春應索價来
覔人客氣今猶不相下待領春風歸去家家山却有療
愁花隣公大段作春計小囿栽花今數世但憎赤脚婢
惱人要逐丫鬟同拾翠(盧/驤)春風東来忽相過金樽緑酒
生微波落花紛紛稍覺多美人欲醉朱顔酡　聞道春
還未相識走傍寒梅訪消息昨夜東風入武陽陌頭楊
柳黄金色(太/白)蒲芽荇帯繞清池錦纜牽船水拍堤好是
寒煙踈雨裏逺峰青處子規啼　曲欄干外柳垂垂羅
幙輕風燕子飛獨倚危欄思往事落紅撩亂㸃春衣
荳蔲梢頭春事休風吹萬㸃只供愁杜鵑啼破三更月
夢遶雲間百尺樓　院落簾垂春日長懶情天氣牡丹
香細看月面天然白不及姚家宫様黄　門前楊柳暗
沙汀雨濕東風未放晴㸃㸃落花春事晩青青芳草暮
愁生(謝無/逸)東風吹暖氣消散入晴天漸變池塘色欲生
楊柳煙(陳/羽)内人暁起怯春寒輕揭朱簾看牡丹一把柳
絲收不得和風搭在玉欄干(徐仲/雅)天静鳥飛逺路幽花
自香春風吹草木野水在池塘(楊/蟠)粘天芳草緑䝉茸久
客傷心望不窮山色自隨人逺近鶯聲只在水西東
千林欲暗稻秧雨三月尚寒花信風九莭老笻應不惜
歩隨流水看殘紅(俞師/郝)年抛造化甄陶外春在先生杖
屨中楊柳長齊低户暗櫻桃爛熟滴堦紅(題藏/春塢)春力著
人春睡重葉底黄鸝鳴自送緑幙朱欄日觀明回廊側
户風簾動　緑暗連村柳紅明委地花畫梁初看燕廢
沼已鳴蛙(後/山)侵堦草色連朝雨滿地梨花昨夜風蜀魄
不来春寂寞楚魂吟夜月朦朧　孤村芳草逺斜日杏
花飛江南春盡離腸斷蘋滿汀洲人未歸(冦莱/公)飛亷快
雲開白日頓撼天地萬竅號挼挲桃李清净晝乞與遊
絲百尺髙(山/谷)盡道春多雨傷摧花易空不知春態度尤
在緑隂中(饒徳/操)一年春事又成空擁鼻微吟半醉中夹
道桃花三月暮馬蹄無處避殘紅(侯鯖録載/張公舉)殘花不待
惡風吹細雨浮花半出籬籬外行人錯回首黄鸝飛上
緑楊枝(王民/瞻)侵凌雪色還萱草漏泄春光有柳條　秦
城樓閣煙花裏漢主山河錦繡中(杜/甫)雪留寒竹寺舍冷
風撼早梅城郭香(裴/詵)紫陌亂嘶紅叱撥緑楊髙映畫鞦
韆(韋/莊)一路翠煙垂柳驛滿川紅雨落花村(王元/之)人閒簾
幙燕相語風暖園林柳半黄(文/潜)蒲根水滿鴈初下梅徑
香寒蝶不知　花明柳暗一溪水日薄雲濃三月天(洪/明)
細雨来時麋角解春風歸去馬蹄香(謝無/逸)初陽弄色明
髙柳殘雪留寒伴落梅(劉原/父)雨暗梨花春自老煙沉芳
草夢猶寒(孔方/平)先遣和風報消息續將啼鳥説来由(樂/天)
梨花院落溶溶月楊柳池塘淡淡風(晏/殊)池面白魚吹落
絮葉間青杏退枯花(山/谷)悄聞決決流冰水盡放青青入
燒㾗(東/坡)江邊石下誰知處緑戰紅酣别是春(太/白)彎環淺
水碧依舊自在好花紅斬新(石/懋)一聲啼鳥禁門静滿院
落花春日長(文/恵)樓臺側畔楊花過簾幙中間燕子飛
柳絲遮緑浪花片落青苔(司空/曙)興䦨啼鳥換坐久落花
多(王/維)水生挑菜渚煙濕落梅村(東/坡)梨花千樹雪楊柳萬
條煙(岑/參)晴梅朱粉色嫩水碧羅光(杜/牧)草平天一色風暖
燕雙髙(宋/庠)野棠開未落山櫻發欲然　日華川上動風
光草際浮　花深不辨蝶柳暗欲迷橋(韓持/國)柳塘春水
漫花塢夕陽遲(王/維)遲日江山麗春風花草香(杜/詩)暖漾魚
遺子晴遊鹿引麑(吴子/華)風暖鳥聲碎日髙花影重(杜荀/鶴)
白玉一盃酒緑楊三月天(李/白)水堤煙報柳山寺雪驚梅
(蕭/遇)雨吟春破碎貧飲客彫零(太/白)犬眠花影地牛牧雨聲
坡　海月隨帆落溪花遶驛流(李/堪)爐煙添柳重宫漏出
花遲(楊巨/源)柳徑雨沾綿竹齋風隕籜(山/谷)紅稠屋角花碧
秀墻頭草　麥壠多秋色楊園流好音(文/選)緑攪寒蕪出
紅争暖樹歸(介/甫)緑垂風折笋紅綻雨肥梅　感時花濺
淚恨别鳥驚心　花濃春寺静竹細野池幽　草敵虛
嵐翠花禁冷葉紅(杜/詩)春江圍草市夜漲浮竹屋(東/坡)紫椹
知蠶老黄雲見麥秋(山/谷)水色傲溟渤川光秀菰蒲(李/白)曉
楚山雲滿春吴小樹低　山秀白雲膩溪光紅粉鮮(杜/牧)
故國寒濤濶春城夜夢長(希/畫)看雲野思亂遇雨春衫薄
(山/谷)江動月移石溪虚雲傍花(杜/甫)桑斧科春色漁歌唱夕
陽(王文/恵)夜月琉璃水春風柳色天(鬼/仙)一家千里外百舌
五更頭(顧/况)日脚金波碎峯頭細㸃繁(樂/天)㡬㸃社翁雨一
畨花信風(山/谷)繭收松上雪麥刈隴頭雲(洪龜/父)
　　夏
維夏梁元帝纂要孟夏亦曰維夏(初學/記)
百榖權輿曽恭曰今始夏百榖權輿陽氣始養之時
槐夏麥秋晨氣潤槐夏午隂凉(趙氏師/民詩)
麥秋禮記孟夏麥秋至月令章句曰百榖各以其所生
為春熟為秋故麥以夏為秋
白龍皮李徳裕為相方盛暑燕賔以金盤貯水浸白龍
皮置於坐末凄然都無暑氣白龍皮新羅所獻本得於
海中(劇談/録)
冷蛇明皇以申王畏暑賜之冷蛇白色而不傷人冷如
冰雪玩之不復有煩熱也(酉陽/雜爼)
飛雪散王仲都服飛雪散能盛暑使曝坐周以炎火口
不言熱身無汗出體自清凉(紀/麗)
𤣥冰丸夏日服六壬六癸符或𤣥冰丸飛霜散暑不能
侵也(抱朴/子)
七輪扇漢長安巧工丁緩作七輪扇連續七輪大皆徑
丈一人運之滿堂寒(西京/雜記)
六尺牀輕紗一幅中小簟六尺牀無客盡日静無風終
夜凉(白樂/天)
薤葉簟白樂天寄李蘄州詩笛愁春盡梅花裏簟冷秋
生薤葉中(蘄州出笛/并薤葉簟)
龍髯拂元載有紫龍髯拂色如爛椹長三尺水晶為柄
清冷夜則蚊蝟不敢進拂之有聲鷄犬無不驚逸
青奴黄魯直以竹夫人憇臂休膝非夫人之職改曰竹
奴又謂冬夏青青之所長又曰青奴(本/集)
黄琉璃簟蘄州笛竹天下知鄭君所寳仍瑰竒攜来當
晝不得卧一府𫝊看黄琉璃體堅色净又藏節滿眼凝
滑無瑕疵誰謂故人知我意卷送八尺含風漪呼奴掃
地鋪未了光彩照耀驚童兒青蠅側翅蚤虱避肅肅疑
有清風吹身甘首寢百疾愈却願天日長炎曦(退之/集)
碧筩酒魏鄭公徴三伏之際率賓僚避暑于使君林取
大蓮葉盛酒以簮刺葉令與柄通屈莖輪囷如象鼻焉
持翕之名碧筩酒(雞跖/集)
赤脚踏層冰七月六日苦炎熟安得赤脚踏層冰(杜/甫)
褦襶子程暁伏日詩今世褦襶子觸熱到人家搖扇髀
中疼流汗正滂沲集韻褦襶子不曉事人也
宴葡萄園唐髙宗時天子饗㑹夏宴蒲萄園賜朱櫻宰
相學士從行給翔麟馬帝賦詩學士屬和(李適/𫝊)
坐甑法曹貧賤衆所易腰腹空大何能為自從五月困
暑濕如坐深甑遭蒸炊(退之謝/簟詩)
書裙羊欣年十二隨父不疑為烏程令吴興太守王獻
之愛之欣嘗夏月著新絹裙晝寢獻之入縣見之書裙
數幅而去(欣/𫝊)
黄雀風周處風土記仲夏長風扇暑(此節東南嘗有黄/雀風此風俗名曰)
(長/風)
老紅漱井消午醉掃花坐晩香衆緑結夏幄老紅駐春
妝(文/潜)
探支凉風長江大欲見疵探支八月凉風(坡/詩)
童子五銖衣岑文本避暑山亭忽有報上清童子參衣
淺服青衣曰此上清五銖服出門不見文本掘得古錢一
枚自是錢帛日盛位至中書令(博異/志)
琴風舜作五絃之琴以歌南風歌曰南風之薫兮解吾
民之愠兮南風之時兮阜吾民之財兮(家/語)
詩南州溽暑醉如酒隠几熟眠開北牖日午獨覺無餘
聲山童隔竹敲茶臼(柳子/厚)麥隨風裏熟梅逐雨中黄衫
含蕉葉氣扇動竹花凉(庾子/山)垂柳隂隂日初永蔗漿酪
粉金盤冷簾幙低垂紫燕忙蜜脾已滿黄蜂静髙樓起
睡翠眉顰枕破斜紅未肯匀玉腕半揮雲袖碧樓前知
有斷腸人　日長惟有睡相宜半脱紗巾落紈扇芳草
不鉏當砌長珍禽獨下無人見覺来身世都無夢坐見
枕痕猶著面　紫李黄𤓰村路香烏紗白葛道衣凉(東/坡)
竹風煙静午隂凉飯罷呼童啓北牕試拂横牀供晝寢
且容幽夢遶清江(謝無/逸)出簾飛小燕映户落殘花舞衫
飄細轂歌扇掩輕紗蘭房本宜夜不畏日光斜(魏彦/琛)急
雨髙槐暮微風新竹凉要須攜麈尾来此據胡牀稍稍
雲生砌低低月度墻平生興不淺衰謝意俱忘(僧善/權)春
光過眼只須臾榆莢楊花掃地無却憶菩提湖上寺緑
荷擎雨看跳珠(梵/崇)閒牕雨過苔花潤小簟風来薤葉凉
(陸龜/䝉)四月麥穂如馬尾湯餅在眼粉可喜(徐師/川)風簾燕
引五六子露井榴開三四花(黄孝/先)枕簟緑隂花謝後軒
牕清景月明時(俞秀/老)卷箔未生單簟月凭欄初過一襟
風　石枕凉生菌閣虛己應梅潤入圖書(林/逋)思霑道濕
黄梅雨敢放宫恩石井冰　風含翠篠娟娟静雨裛紅
蕖冉冉香　炎威不到軒牕外冷氣常存枕簟中(王/觀)凉
雨打低殘菡萏急風吹散小蜻蜓(盧延/讓)白水滿時雙鷺
下緑楊深處一蟬鳴　桑疇雨過羅紈膩麥壠風来餅
餌香(東/坡)荷翻紫盖摇波面蒲蓄青刀挿水湄(施肩/吾)漠漠
水田飛白鷺隂隂夏木囀黄鸝(李嘉/祐)一庭鳥迹天書怪
八尺簟紋人字寒(李若/冰)雲容忽變千峯險草色相㳂百
帯長(錢惟/演)宫槐弄黄黄蓮葉緑婉婉　鳥栖松隕花風
下竹解籜　蓮蕩落紅衣泉泓數白日　野日草光合
水風荷氣浮　梅黄雨撲地水白鶴横天(山/谷)竹粉千腰
白桃皮半頰紅　水退池中熱風生松下凉(太/白)乞為寒
水玉願作冷秋菰　竹深留客處荷净納凉時　圓荷
浮小葉細麥落輕花　開軒野堂豁繫馬林花動(杜/詩)緑
樹連村暗黄花入麥稀(司空/圖)虹收千嶂雨湖展半江天
(僧/詩)罷扇風生竹移牀月過庭　虹收青嶂雨鳥沒夕陽
天(義/山)魚傾荷葉露鳥散竹林花(盧/綸)新篁未沒鶴老葉初
翳蟬(東/坡)魚戲新荷動鳥散餘花落(謝𤣥/暉)槐花滿院氣松
子落堦聲(白樂/天)柳老抛綿後梅酸著骨時(李/炳)
　　秋
梧桐自語古樂府神弦歌云中庭有樹自語梧桐推枝
布葉後山詩云庭梧自黄殞風過成自語　衝風牕自
語涴壁蟲成字(詩/注)
秋蘭梁元帝纂要云七月曰蘭秋　楚詞紉秋蘭以為
佩
青女淮南子曰秋三月青女乃出降霜雪(髙誘注青女/乃天神青腰)
(玉女主/降霜雪)
鵲起畫簷盧絳遇白衣女子歌曰玉京人去秋蕭索畫
簷鵲起梧桐落
登慈恩浮圖唐髙宗時凡天子逰幸秋登慈恩浮圖獻
菊花酒稱夀(李適/傳)
集黄山宫王莽欲娱樂元后令四時廵四郊秋厯東館
望昆明集黄山宫(莽/傳)
竹宫揖月天子春朝日秋夕月朝日以朝夕月以夕瓉
曰郊泰畤平旦出竹宫揖日其夕西南向揖月
候折膠出軍匈奴欲立威始於折膠(秋氣至膠可折弓/弩可用匈奴常以)
(為候而出/軍晁錯傳)
開古鏡退之詩長安雨洗新秋出極目古鏡開塵函山
谷用其語云風雲開古鏡淮海熨冰紈
秋曦薄雲蔽秋曦清雨不成泥(退/之)
詩新愁舊恨眉生緑粉汗餘香在蘄竹象牙素手熨寒
衣爍爍風燈動華屋夜香燒罷掩重扄香霧空濛月滿
庭抱琴轉軸無人見門外空聞裂帛聲(東/坡)殘暑已束裝
好風方来歸未能踈團扇且復製秋衣髙蟬遽如許長
吟送落暉相戒趣女功莎蟲能表微　打荷㸔急雨吞
月住行雲夜半蚊雷起西風為解紛　茗椀夢中覺荷
花鏡裏香凉生只當處暑退亦無妨　茅堂索索秋風
發行遶空庭紫苔滑蛙號池上晩来雨鵲轉南枝夜深
月(山/谷)鴈聲不到歌臺上秋色偏欺客路中宿寺夢回荷
葉雨渡江衣冷荻花風(王/竒)碧空溶溶月華静月裏客愁
弔孤影花開殘菊倚踈籬葉下衰桐落寒井塞鴻飛急
覺秋盡隣雞鳴時知夜永凝踈不語空所思風吹白露
衣裳冷塞月沉沉洞房静真珠簾外梧桐影秋霜欲下
手先知燈底裁縫刀剪冷　雲歛青天月漏光中庭立
久却歸房水牕席冷未能卧挑盡殘燈秋夜長　逺壁
秋聲蟲絡絲入簷新影月低眉牀帷半故簾旌㫁仍是
初寒欲夜時(樂/天)墻角風欺竹影斜數聲啼盡欲栖鴉重
門已閉斷還往獨捲踈簾看月華(僧道/潜)岸紅初破木芙
蓉送别遙聞野寺鍾江抱月流青烱烱山隨天去碧重
重(盧/襄)殘星㡬㸃鴈横塞長笛一聲人倚樓紫艷半開籬
菊静紅衣落盡渚蓮愁(趙/嘏)屬玉雙飛水滿塘菰蒲深處
浴鴛鴦白蘋滿棹歸来晩愁看蘆花㡬岸黄(蘇/庠)平波渺
渺煙滄滄菰蒲纔熟楊栁黄扁舟繫岸不忍去秋風斜
日鱸魚鄉(陳堯/佐)白藕作花風已秋不堪殘睡更回頭晩
雲帯雨歸飛急去作西窗一夜愁(趙徳/麟)秋風淅淅搖宻
竹乍覺凉生洗炎溽豆田雨過麥毛肥蘋渚風輕浪痕
蹙田家社日試新篘相過一飯百無憂却笑儒生真自
苦髪如衰草不勝秋(韓子/蒼)異鄉寒覺早故國信来稀秋
風江上望一鴈正南飛　梧桐葉落覆東墻院落風清
枕簟凉夢覺踈鍾鳴逺寺一池明月芰荷香(謝無/逸)梧桐
上堦影蟋蟀近牀聲暁旁牕間至秋従簟上生(樂/天)霜風
侵梧桐衆葉著樹乾空堦一葉下琤若摧琅玕(退/之)去國
客何逺還山秋夢長梧桐落金井一半在銀牀　朔鴈
别海裔越燕辭江樓黄雲結暮色白水蕩寒流(太/白)萬葉
風聲厲一山秋氣寒暁霜浮碧瓦薄月度朱欄(權常/侍)秋
近草蟲亂夜遙霜月寒扇聲猶泛暑井氣忽生秋(王元/之)
微陽下江樹秋葉泛殘紅鴈背寒塘雨帆争晩渡風(夏/竦)
急雨收殘暑西風吹暮蟬煙浮水空濶露洗月華圓(張/芸)
(叟/)井梧紛墜砌塞鴈逺横空雨乆莓苔紫霜濃薜荔紅
(徐/鍇)荆溪出白石天寒紅葉稀山路元無雨空翠濕人衣
(王/維)銀河漾漾月輝輝樓礙天邊織女機横玉叫雲清似
水滿空霜逐一聲飛(崔魯華/清宫詩)宿雲䕶朝霜秋陽佐殘暑
庭梧自黄隕風過成自語　小雨斷復續回斜落晴風
寒心生蟋蟀秋色旁梧桐草與遙水碧花欺晩照紅口
須談世事目已失飛鴻(後/山)夜久金莖添沆􁴦空虛璧月
映琉璃　寒風籬脚飄金鈿新月天邊掛玉箆(山/谷)纎塵
不動天如水一色無垠月共霜(舒/亶)秋色入林紅黯淡日
光穿竹翠玲瓏(蘇子/美)濯殘暑氣朝来雨助作秋聲夜半
風(曽/鞏)風荷老葉蕭條緑水蓼殘花寂寞紅　鶴盤兩翅
投孤嶼蟬曵殘聲過别枝(方/干)眼看菊蘂重陽淚手把梨
花寒食心(樂/天)波漂菰米沉雲黒露冷蓮房墜粉紅　無
邊落葉蕭蕭下不盡長江衮衮来(杜/甫)嵗晩蒼官纔自保
日髙青女尚横陳(王介/甫)江風徹暁不成睡二十五聲秋
㸃長(李/郢)已覺逺天秋色動不堪寒夜雨聲頻(劉/鄴)一聲江
笛巴雲暝半夜山風楚樹秋　霜葉聲乾飄夕照露荷
香冷泣秋風(冦/凖)惜别擬憑風外燕傷秋因感雨中蟬(陳/堯)
(佐/)汀葦亂飄寒夜雨沙鷗閒弄夕陽天(張/泳)山含紅樹隨
時老天帶黄昏一例愁(太/白)煙横落木寒初静水帶微陽
晩未沉　秋移瘦出無多寺古翠濃連一半雲　橋横
水木已秋色寺倚雲風更晩晴　白鳥背人秋自老蒼
煙和樹晩来濃(林/逋)開盡菊花秋色好落遲桐葉雨聲寒
(楊徽/之)自種黄花添野景旋移髙竹聽秋聲(謝景/山)㝠㝠沙
水鴈初下獵獵菰蒲秋向深　曉猿啼破千巖翠古木
隂成一徑幽　倦鵲遶枝飜凍影飛鴻摩月堕孤音(韓/子)
(蒼/)蕭蕭白露催黄落剪剪凉飈瘦碧鮮(謝無/逸)霜後木奴
香噀手秋来雲子滑流匙(汪/藻)深秋簾幙千家雨落日樓
䑓一笛風　一聲明月採蓮女四面朱樓卷畫簾(杜/牧)一
聲何處送書鴈百丈誰家上水船(杜/甫)水雲杳杳愁生晩
風雨㝠㝠秋到遲　山中露冷草木瘦江上月寒蒲柳
秋　殘雨入簾收薄暑破牕殘月漏微明(吕居/仁)雲埋山
麓藏秋雨葉脱林梢帯晩風　江月轉空為白晝嶺雲
分暝與黄昏(陳知/黙)萬頃白波迷宿鷺一林黄葉送殘蟬
　卧聽秦樹秋鍾斷吟想荆江夕鳥還　幽檻静来漁
唱逺暝天寒極鴈行髙(鄭/谷)半身落日離秦樹一路平蕪
入楚煙(沈/彬)四時催老秋偏感萬事縈心夜更長(魏/舒)人間
萬事老無味天下四時秋最愁(朱希/真)繁黄露泣荒籬菊
獨翠煙凝逺澗松(羅/鄴)日回禽影穿踈木風逓猿聲入小
樓(辛寅/遜)風𫝊鼓角霜侵㦸雲卷笙歌月上樓(李羣/玉)斜陽
古岸歸鴉晩紅蓼低沙宿鴈愁　霜彫曲徑寒蕪白鴈
下遙村落照黄(杜光/庭)驚起暮天沙上鴈海門斜去兩三
行(齊/已)一千里色中秋月十萬軍聲半夜潮(趙/嘏)日落汀㾗
千里色月當樓午一聲歌(杜/牧)一笛西風吹落日滿帆行
客背孤城(韓持/國)一鳥帶煙飛别浦數帆和雨下歸舟(王/介)
(甫/)翡翠閒居眠藕葉鷺鷥别業在蘆花(余秀/老)江鷗斜日
浪清淺巖桂小牕香有無　井花汲水銀瓶冷鴈字吹
髙玉露寒　恍疑水底長流月冷覺天圍不剰秋(盧/襄)雲
氣與山為態度月華借水作精神(王性/之)真籟起聲風過
竹虛廊收影月移杉(僧文/寳)風約亂雲歸隴首角催明月
出波心(僧道/潛)寺接江聲秋月上樓依野色夕禽還(僧無/本)
孤猿呌落中巖月野客吟殘半夜燈　鴈飛南浦鍾初
斷月滿西樓酒半醒(夏寳/松)葉隨流水歸何處牛戴寒鴉
過别村(蘇/邁)草接寺橋牛笛近日銜村竹鳥行分(廖/圖)風来
玉宇鳥先覺露下金莖鶴未知(劉子/儀)雲生柱礎降龍地
露洗村巒放鶴天(崔/橧)貪看好鳥横秋浦不覺青林沒暮
潮(東/坡)葉落獨歸臨海寺風生㡬上看潮樓(唐/矩)楊柳影踈
秋霽雨梧桐葉墜夕陽天(裴/愈)燕辭楓樹日鴈度麥秋霜
　天近星明屋山空月照門　竹宻風敲玉簾踈月鏤
金　紫收岷嶺薯白種陸池蓮　泥留虎鬭迹月照客
愁村　髙鳥黄雲暮寒蟬碧樹秋　塞門風落木客舍
雨連山　水浄樓隂直山昏塞日斜　青惜峯巒過黄
知橘柚来　逺水静林色微雲生夕陽　野曠沙堤静
天髙秋月明　隂壑生虛籟月林散清影　羣木水光
下萬象雲氣中　冷碧新秋水殘紅半破蓮　蟬聲集
古寺鳥影渡寒塘　月生初學扇雲細不成衣　山虚
風落石樓静月侵門　水煙通徑草秋露接園寒　村
舂雨外急鄰火夜深明(杜/甫)猿嘯千溪静松風五月寒
(李/白)紅裙明月夜碧簟早秋時　暝色投煙鳥秋聲帯雨
荷　露菊花萎日風梧葉落時　吟餘潮入浦坐久燒
移山(樂/天)水寒夕波急木落秋山空　蓐收肅金氣西陸
弦海月　地逺虞飜老秋深宋玉悲　水宿五溪月霜
啼三峽猿(太/白)壁横殘月曉門掩候蟲秋(柳子/厚)逺鴈入空
碧孤舟浮淺清　蛩聲千里暮鴈影一天秋(李若/水)李衡
千樹橘張翰一漁舟　木落千山瘦天髙一鴈横　鳥
聲催暮急山氣欲晴寒(並吴/正仲)露滴秋樹髙蟲吊寒夜永
(退/之)萬木殘秋裏孤舟半夜猿(翁/宏)西風隨鴈急寒柳向人
踈(僧尚/能)扇聲猶泛暑井氣忽生秋(王元/之)寒禽棲古柳破
月入㣲雲　鎻城山月上吹角海鷗驚　露垂金掌重
天壓玉繩低　秋近草蟲亂夜遥霜月低(恵/崇)石莎無雨
瘦秋竹共蟬清　秋聲動羣木莫色起千山　破林霜
後月孤寺水邊山　夕寒山翠重秋静鳥行髙　村路
飄黄葉人家濕翠微　峯暁雲衣破溪寒石色深(林/逋)浮
雲悲晩翠落日泣秋聲(趙/嘏)大熱去酷吏清風来故人
微雨池塘見好風襟袖知　笛吹孤戍月犬吠隔花村
(杜/牧)溪聲連竹韻野色混秋光　逺嶠收殘雨寒林帯夕
陽(冦/凖)西風酒旗市細雨菊花天　曉煙茅店月初日棗
林霜　罷亞霜前橘鈎輈竹上禽(歐/公)水暗菰蒲老山清
橘柚黄　夜船千棹月寒酒一籠燈(夏/竦)樹藏秋色老禽
帯夕陽歸(余/靖)水光先見月露氣早知秋(李/宏)霜洲楓落盡
月館竹生寒(僧尚/能)黄雲詩思盡乞與四山愁(韓子/蒼)風雨
江城莫波濤海寺秋(王元/之)暮鳥歸林急寒牛下隴遲
一雨洗殘暑萬家生晩凉(陳/甫)踈鐘天竺暁一鴈海門秋
(姚/鈜)漸寒沙上鴈欲暝水邊村(廖/求)湖落漁人散鍾遲秋寺
深(方/平)山暁月初上江鳴潮欲来(張/軫)樓潤星河露川寒鼓
角風(希/畫)澄霄半牀月淡暁數峯雲(范仲/淹)雨汀翹睡鷺風
樹咽鳴蟬(韓持/國)粉蝶風煙外黄雲草樹秋(田元/邈)微雨鷺
翹艇夕陽人倚樓(孔方/平)潮来無别浦木落見他山(鄭/谷)雲
隂含雨重江樹帯蟬踈(石曼/卿)數㸃分秋霽不知何處峯
(秋/煥)山寒石髪瘦水落溪毛彫(謝無/逸)雞聲茅店月人跡板
橋霜(温飛/卿)西風一横笛金氣與髙明(山/谷)歸鴉度晩景落
鴈帯邊聲　金斗熨宿水紺繒展秋空　玉繩天闕近
金柝海城秋(希/畫)千山動鱗甲萬籟含笙鏞(坡/詩)江聲秋入
寺雨氣夜侵樓(雍/陶)露摶沙鶴起人卧釣船流(任/夀)雨壁長
秋菌風林落病蟬(卞/震)風清江上寺雨洗月中砧(貫/休)鵲飛
山月晩蟬噪野風秋(上官/儀)隔溪猿不呌當檻月初生(僧/景)
(淳/)宦情隨日薄詩思入秋多(杜荀/鶴)秋聲萬壑滿月色一
牕虛(梵/崇)新霜染楓葉皎月借蘆花(楊徽/之)孤館明秋月清
砧韻霜風(夏/竦)
　　冬
竒寒魏使崔劼曰今嵗竒寒江淮亦冰(酉陽/雜爼)
月養魄冬至後月養魄於廣寒宫(幽怪/録)
越王抱冰越王欲復吴苦思勞心夜以繼日冬則抱冰
夏則握火懸膽於户出入嘗之(吴越/春秋)
折綿勁氣方凝海清威正折綿(庾肩/吾)
上驪山浴湯池唐髙宗時凡天子享㑹冬幸新豐厯白
鹿觀上驪山賜浴湯池給香粉蘭澤帝賦詩學士皆屬
和(李商/𫝊)
飲飛羽獵上蘭王莽欲娱樂元后令四時廵四郊春幸
繭館祓霸水夏逰篽宿秋厯東館泛昆明冬享飲飛羽
校獵上蘭登長平館而臨涇水(飛羽殿名/上蘭觀名)
冰鏡梁帝寒夕詩曰雪花無有蒂冰鏡不安臺後侯景
之亂人以為䜟謂無蒂是無帝不安臺臺城不安也(景/傳)
詩霜葉蕭蕭鳴屋角黄昏陡覺羅衾薄夜聞搖動鎮帷
犀酒醒夢回聞雪落起来呵手畫雙鴉醉臉輕匀襯眼
霞真態生香誰畫得玉奴纎手嗅梅花(東/坡)新陽氣候未
全佳尚縦寒威壓嵗華賴有椒觴供卯酒不妨和雪看
梅花(韓子/蒼)肌膚生鱗甲衣被如刀鎌氣寒鼻莫嗅血凍
指不粘圍爐不覺煖熾炭屢已添(退/之)倚天松骨冷背日
海雲髙淮上人垂槖閣中客贈袍(胡藏/之)岸容待臘將舒
柳山意衝寒欲放梅　𤣥猿口噤不能嘯白鶴翅垂眼
流血(杜/詩)北風飄飄天作惡枯林已無葉可落(山/谷)夜乆雪
猿啼岳嶺夢回清月上梅花(恵/洪)雨被北風吹作雪水愁
東海凍成冰(錢昭/度)長洲暮雪藏漁舍野市寒風颺酒旗
(陳/充)髙吟瘦馬衝殘雪逺看孤鴻入斷雲(潘/閬)浩瀚霜風刮
天地温泉火井無生意(參/寥)凍雲欲雪鴈聲過臈酒正香
梅信来(李昭/玘)風力欲冰酒霜威能折綿　苦寒無處避
唯欲酒中藏　雪屋煑茶藥晴簷張畫圖　緑水去清
夜黄蘆搖白煙(山/谷)雪裏江船渡風前徑竹斜(杜/甫)雪竹低
寒翠風梅落晩香(林/逋)飢腸不貯酒凍粟自生春(韓子/蒼)水
光連野白雪意共雲低(邵堯/夫)雪聲偏旁竹寒夢不離家
(戎/昱)濤卷海門石雪横天際山(李/白)鳥歸山墮雪僧去石沉
雲(恵/崇)風葉亂辭木雪猿清叫山(孟/郊)凍鶴連巖雪愁人半
夜砧(昭/符)江樓千里月雪屋一籠燈(冦/凖)雪殘僧掃石風動
鶴歸松(恵/崇)
　
　
　
　
　
　
　
　
　
　
　
　
　
　
　錦繡萬花谷前集卷三
欽定四庫全書
　錦繡萬花谷前集卷四
　　元日
白獸樽魏正旦元㑹設白獸樽於殿庭有能獻直言發
樽飲酒(晉書/通典)
放鳩漢地里滎陽有厄井沛公避項羽處時雙鳩集井
上故漢世正旦放之又孔叢子云邯鄲人正旦獻鳩於
趙簡子曰正旦放生恩也
椒花頌晉劉臻妻元日獻椒花頌(列女/傳)栢葉銘(周庾/信)服
桃湯(荆楚/記)進椒酒(崔寔/月令)仙术(白氏/六帖)羽觴(晉荀/朂)
説經奪席漢武帝正旦命羣臣説經不通者奪席戴馮
乃獨坐三十餘席(東觀/記)
坐覔孟嘉庾亮元規正旦大㑹州府人士河南禇裒問
亮江州有孟嘉其人何在亮曰在坐卿但自覔之裒厯
觀遂指嘉謂亮曰將無是耶亮笑曰喜裒之得嘉竒嘉
為裒之所得(陶淵/明集)
折七松董勛答問嵗首折松枝男七女二以為藥飲之
(初學/記)
决八風漢魏占候正月旦决八風風從南来大旱西南
小旱西方有兵西北豆成北方中嵗東北為上嵗東方
大水東南疾疫嵗惡八風常與其對課多勝少久勝亟
疾勝徐(漢天/文志)辛盤(風土/記)爆竹(荆楚/記)
飲屠蘇元日祓除不祥之具如桃枝葦索磔鷄之類是
也飲屠蘇酒所以祓瘟禳惡其法必自㓜飲何也董勛
曰少者得嵗故先酒賀之老者失嵗故後與酒(韻語/陽秋)又
元日進椒栢酒從少至老飲之今屠蘇酒其遺語也詩
云但把窮愁博長健不辭最後飲屠酥(東/坡)開元(沈約/宋書)獻
夀(杜/甫)三朝(前漢禮/樂志)三元(玉燭/典寳)履端(晉熊/逺)肇祚(何/充)啓節(晉/傅)
(充妻/辛氏)畫鷄(荆楚嵗/時記)鞭聰明(唐元/微之)
如願婢有商人過青湖見青湖君君問所欲云但乞如
願君許之得一婢有所求如願悉能致之後正旦如願
起晩商人撻之如願走入糞壤中不見今人以細繩繫
木偶投糞壤中云令如願(荆楚/嵗記)又戴歐明每過彭蠡湖
有禮青湖君感之贈以如願(録異/記)
　　人日
七日為人正月一日為鷄二日為狗三日為猪四日為
羊五日為牛六日為馬七日為人(北史魏/収𫝊)又東方朔占
書云嵗後八日是云其日晴所生之物育隂則災
隂時元日至人日未有不隂時(杜/甫)蓂七葉　青陽肇(出/景)
(龍/記)
梅花粧武帝夀陽公主人日梅花落額上成五色後人
效成梅花粧　鏤金(董/勛)
剪綵人日以七種菜為羮剪綵為人或鏤金為人以貼
屏風(荆楚/記)銘山(述征/記)飲爵(夀陽/記)陳氏進儀(晉劉/臻妻)
題詩寄草堂人日題詩寄草堂遥憐故人思故鄉柳條
弄色不可見梅花滿枝空斷腸(杜甫寄/髙適)晨最靈　金花
(杜/甫)西山(李/充)煎餅(述征/記)
清輝閣景龍記三年正月七日上御清輝閣令學士賦
詩　鄭公歸(唐劉/竦𫝊)
　　上元
鶴林遊趙嘏浙人有美妾洎計偕母不許攜行㑹上元
為鶴林之逰帥見之掩為己有明年嘏榮歸以詩感之
曰寂寞堂前日又曛陽臺去作不歸雲當時聞作沙吒
利今日青蛾屬使君帥聞遣歸(古今/詩話)祠太乙(史/)造大蛾
(金門/事節)食芋節(影燈/記)𫝊柑
漁陽摻禰衡字正平被魏武帝謫為鼓吏正月半試鼓
衡陽援桴作漁陽摻淵淵有金石之聲(本/𫝊)百枝燈(開元/遺事)
玉漏催　銀花合(並蘇/味道)
燈樓巧匠毛順上元為𤣥宗扵上陽宫庭建燈樓一百
五十尺懸以珠玉風至鏘然成韻(嵗華/紀麗)
光壁殿陳後主有光壁殿上元遥詠山燈詩(筆/談)落釵(出/張)
(蕭/逺)
李摹偷曲明皇幸上陽宫夜新畨一曲明夕正月十五
日潜遊忽聞酒樓上有笛奏前夕所畨曲大駭之宻捕
笛者詰之自云其夕於天津橋上翫月聞宫中奏曲愛
其聲遂以爪畫譜記之即長安少年李摹也元稹連昌
宫詞云李摹擫笛旁宫墻偷得新畨數聲曲(連昌宫/詞注)
鐵馬響冰前年侍玉輦端門萬枝燈壁月掛罘罳珠星
綴觚稜去年中山府老病亦宵興牙旗穿夜市鐵馬響
春冰(東/坡)為踏歌(唐輦/下記)七香車(王維/詩)探官(開元/遺事)放雉(司空/圖)
祭門(荆楚/記)燃燈(盤/經)
詩十萬人家火燭光門門開處見紅粧歌鍾喧夜銅漏
暗羅綺滿階塵土香星宿别從天上出蓮花不向水中
芳(張蕭/逺)雲消華月滿仙臺萬燭當樓寳扇開雙鳳雲中
扶輦下六鰲海上駕山来(王珪字/禹玉)多少樓臺好風月樂
聲香氣更無空　天醉笙歌外風香羅綺餘(並石/曼卿)春風
来海上明月在江頭燈火家家市笙歌處處樓(樂/天)玉作
芙蓉院院明博山香度小峥嶸莫言水北人稀到也有
盤姍勃崒行(韓子/蒼)期人未至情如海穿市歸来月滿軒
(冷齋/夜話)九枝火柱連金狄萬里霜輪上璧璫(錢惟/演)天碧銀
河欲下来月華如水浸樓臺誰將萬斛金蓮子撤向星
都五夜開(楊/億)
　　端午
鑄龍鏡天寳中揚州進水心鏡背有盤龍先有老人自
稱姓龍名䕶至鑄鏡所三日開户已失所在鏡匠移爐
置船以五月五日於揚子江心鑄之背龍頗異後大旱
祠龍乃大雨(異聞/集)
賜梟羮樂書注漢令郡國賜梟五月五日為梟羮賜百
官以惡鳥故食之也(郊祀/至)
辟兵符或問辟五兵之道抱朴子曰以五月五日著赤
靈符於心
鬬百草端午日四民蹋百草今人又有鬬百草之戲(出/荆)
(楚/記)
剪靈運鬚劉公嘉話云晉謝靈運鬚美臨刑因施為南
海祗洹寺維摩詰像鬚唐中宗朝安樂公主五日鬬百
草欲廣其物令馳驛取之又恐為他所得因剪棄其餘
故黄朝英云因笑唐家公主騃預令馳驛剪祗洹(青箱/雜記)
曹娥抱父屍曹娥父以五月五日溺死娥循江號哭七
日遂投江三日抱父屍俱出(異/苑)
崔信明生唐崔信明五月五日生日方中有異雀鳴集
庭柱太史令史良占曰五日為火火生離離為文日中
文之盛也雀五色而鳴此兒將以文顯(本/𫝊)
孟嘗君齊田嬰賤妾有子名文五月五日生嬰告母曰
勿舉也其母竊舉之及長其母因兄弟而見其子嬰怒
曰吾令若去此子而取之何也文頓首因曰君所以不
舉五月子者何故嬰曰五月子者長與户齊將不利其
父母文曰人生受命於天乎受命於户乎嬰黙然文曰
必受命於户則可髙其户耳人誰至者嬰曰子休矣後
文立是為孟嘗君
胡廣生胡廣字伯始本姓黄以五月五日生惡之甕盛
棄江中胡公見收養之為己子(世/説)
王鳳生王鳳以五月五日生父欲不舉曰俗諺舉五日
之子及户則自害不則害父母其叔父曰昔田文以此
日生後為孟嘗君非不祥也(西京/雜記)
溺死屈原以五月五日自投汨羅死後人以舟楫救之
遂成俗為競渡也
水馬浮江黄朝英詩孟君此日鍾英氣王鳳今朝襲慶
源五色呈祥文必顯丙時先誕位非尊蘭湯備浴傳荆
俗水馬浮江吊屈原因笑唐家公主騃預令馳驛剪袛
洹(青箱/雜記)祠陳(漢陳/臨𫝊)祭屈(續齊/諧記)浴蘭(青箱/雜記)懸艾(荆楚嵗/時記)
　　七夕
王方平詣蔡經家仙人王逺字方平位為總真真人七
月七日偶降蔡經家威儀如大將軍持玉壺十二皆以
蠟封遣人招麻姑麻姑至指爪長數寸經見之意可以
爬癢忽有鐵鞭鞭經背有陳縣尉聞經家有神人乞見
逺曰君心邪未可以教仙道以一符與陳可以存本夀
陳後一百二十嵗而死(神仙/𫝊)
黄姑玉臺新詠載詠歌曰東飛伯勞西飛燕黄姑織女
長相見牽牛謂之河鼔河鼓聲轉而為黄姑也(夲/注)
織女失侍兒秦併六國時太白星竊織女侍兒梁玉清
衞承莊逃入衛城小仙洞四十六日不出天帝怒命五
嶽搜捕太白歸位衛承莊逃焉玉清子名子休玉清謫
於北斗下常舂其子配與河伯行雨(獨異/志)
方朔窺王母七月七日西王母降漢武帝東方朔於朱
雀牕中窺王母時母以桃七枚獻帝帝欲留核種之王
母笑曰此桃一千年生花一千年結實指方朔曰此兒
三偷桃矣(帝内/𫝊)
長生殿私語唐𤣥宗與楊貴妃避暑驪山宫七月牛女
相見之夕夜半妃獨侍上上凭肩宻相誓心願世世為
夫婦故長恨詞曰七月七日長生殿夜半無人私語時
在天願為比翼鳥在地願為連理枝
竇后神光竇后少小頭秃不為家人所齒遇七夕日人
皆看織女獨不許出乃有神光照室為后瑞(后/傳)
開襟樓漢綵女七夕皆穿針於開襟樓(西京/雜記)
王喬乗白鶴王子喬曰七月七日待於緱山頭其家候
之至日果乗白鶴於山頭望之不可到舉首謝時人而
去
騎赤龍陶安公時諺曰安公安公與天通七月七日迎
女以赤龍至時安公騎赤龍而去(並列/仙傳)
九微火仙車駐七襄鳳駕出天潢月映九微火風吹百
和香(何遜七/夕詩)
真如得雲寳唐開元中有李氏為尼號曰真如天寳七
年七月七日忽見五色雲墜地一囊中有五物乃寳玉
也肅宗元年真如為神人召往化城見天帝授以八寳
俾獻于朝真如乃併前五物皆獻之(唐寳/記)
詩人間一葉梧桐飄蓐收行秋回斗杓神官召集役靈
鵲直渡銀河雲作橋河東美人天帝子機杼年年勞玉
指織成雲霧紫綃衣辛苦無歡容不理帝憐獨居無與
娱河西嫁與牽牛夫自從嫁後廢織紝緑鬢雲鬟朝暮
梳貪歡不歸天帝怒謫歸却踏来時路但令一嵗一相
見七月七日橋邊渡别多㑹少知奈何却憶從前恩愛
多怱怱萬事説不盡燭龍已駕隨羲和橋邊靈官曉催
發令嚴不管輕離别空将雨淚作滂沱淚痕有盡愁無
歇我言織女君休歎天地無窮㑹相見猶勝姮娥不嫁
人夜夜孤眠廣寒殿(文/潛)六幕西回斗轉車鮮雲㸃綴玉
鈎斜天孫已渡黄姑渚阿母還来漢帝家(楊大/年)雲意不
交天更濶星光不動漢空流素娥青女曽無匹霜月亭
亭各自愁(石曼/卿)玉殿凭肩共語時風清月墜有誰知梧
桐秋雨三山逺始信生前有别離(倪/濤)七夕今宵看碧霄
牽牛織女渡河橋家家乞巧望秋月穿盡紅絲㡬萬條
(林/傑)盈盈一水不斯須經嵗相過自作踈豈待翔禽報佳
㑹徑須飛過洗香車超騰水部陳篇上收拾愚溪作賦
餘(後/山)年年乞與人間巧不道人間巧已多(楊/朴)唯愁更漏
促離别在明朝(僧清/江)恐是仙家好别離故教迢逓作佳
期由来碧落銀河畔可要金風玉露時清漏催移相望
久微雲未接過来遲豈能無意酬烏鵲唯與蜘蛛乞巧
絲　已駕七香車心心待暁霞風輕唯響佩日暮不嫣
花桂嫩𫝊香逺榆髙送影斜成都過卜肆曽是識靈槎
(並李/義山)
　　中秋
登天柱峯趙知微有道術中秋積隂不解衆惜良辰知
微曰可備酒殽登天柱峯翫月既出門天色開霽及登
峯月色如晝及下山歸則凄風苦雨隂晦如故(三水/小牘)
武夷君合樂武夷山神號武夷君一日語村人曰汝等
以八月十五日㑹山頂是日畢集聞空中人聲不見其
形須臾樂響但見樂器不見其人(諸山/記)
取月置懐唐太和中有周生善道術方中秋日客来周
曰我能挈月置之懐袖因取數百斤繩而架之我將此
梯取月乃閉目久之忽天地黒仰視無雲俄呼曰至矣
手舉其衣出月寸許一室盡明寒入肌骨食頃如初(出/宣)
(室/志)
有月珠多海賈云中秋有月則是嵗珠多(坡詩/注)
不見折足鐺周貫自號木鴈子至袁州見李生秀韻欲
攜歸林下李嗜酒色難其行周指煑藥鐺作偈曰頑鈍
天教合作鐺從初三脚豈能行雖然有耳不能聽只愛
人間戀火坑後有人見於京師附書與李生云明年中
秋夕當上謁至時生以事出貫乃以白土書其門曰今
年中秋夕来赴去年約不見折足鐺彈指空剥剥(冷齋/夜話)
三字来何中正登第求卜於郭從周贈之詩云三字来
時月正圓一麾從此出秦闗何後以八月十五日授以
制誥言邊事忤㫖出知秦州(翰苑/名談)
金背蝦蟇長慶中八月十五日夜有人玩月見林中光
屬天如匹布尋視之見一金背蝦蟇(酉陽/雜爼)
詩暮雲收盡溢清寒銀漢無聲轉玉盤此宵此景不長
好明月明年何處看　明月未出羣山髙瑞光千丈生
白毫一盃未盡銀闕湧亂雲脫壊如崩濤誰為天工洗
眸子應費銀河千斛水(東/坡)風簾浙浙漏銀痕一半秋光
此夕分天為素蛾孀怨苦併教西北起浮雲(羅隠中秋/不見月)
髙秋渾似水萬里正圓明玉兎歩虛碧冰輪碾太清廣
寒宫有路桂子落無聲吾館無弦彈棲烏莫要驚(靈原/夫人)
九十日秋色今朝已中分孤光含列宿四面絶纎雲衆
木排踈影寒流疊細紋(廖不/疑)
　　重陽
沙苑射鴈唐眀皇重陽日獵于沙苑有鴈飛帝射中之
鴈帯箭西南而去益州道觀第一院有道士徐佐卿寄
寓一日自外持一箭来曰吾行山中為飛箭所傷已無
恙因掛箭于壁書其月日且云此後十年箭主到此付
之後明皇幸蜀至此觀乃見箭(廣異/記)
鶴林開花山石榴一名山躑躅一名杜鵑花潤州鶴林
寺有杜鵑花或見女子紅裳艷妝遊於花下俗𫝊花神
也周寶鎮浙西謂道人殷七七曰鶴林寺花可開副重
九乎曰可乃前二日往女子来謂曰今為道者開之至
九日爛漫故東坡詩云鶴林神女無消息
題東閣李義山乃令孤楚故吏楚子綯繼相殊不展分
重陽日義山詣綯㕔事題云曽共山翁把酒巵霜天白
菊正離披十年泉下無消息九日樽前有所思莫學漢
臣裁苜蓿還同楚客詠江籬郎君官重施行馬東閣無
由得再窺綯乃閉此㕔終身不處(北牕/瑣言)
登響山李白集聞九日崔侍御逰敬亭余時登響山不
同此醉後寄崔詩有云九日茱茰熟插鬢傷早白登髙
望山海滿目悲古昔(本/集)
宴滕王閣王勃過鍾陵九月九日都督大宴滕王閣宿
命其婿作序因出紙筆遍請客至勃泛然不辭遂酣卧
少頃成文(本/𫝊)
遊戲馬臺劉裕為宋公在彭城九月九日遊項羽戲馬
臺(文/選)
龍山落㡌孟嘉為桓温參軍九月九日温逰龍山僚佐
畢集風吹嘉帽落如厠不覺温令孫盛嘲之
騎臺後山詩平林廣野騎臺飛(騎臺即戲/馬臺也)
佩茱飲菊漢武帝宫人賈佩蘭九月九日佩茱萸飲菊
酒云令人長夀坡詩菊盞茱萸自古傳
陸羽煎茶僧皎然九日與陸羽煎茶羽號桑苧翁坡詩
云明年桑苧煎茶處憶著衰翁首重回
黄菊歌唐韋綬為學士以心疾還第㑹九日徳宗作黄
菊歌顧左右曰安可不示韋綬即遣使持往綬遽奉和
附進
髙飈館齊髙祖以九日登髙飈館世呼為九日臺
緩箭不中唐蕭瑀不解射九月九日賜宴射瑀箭俱不
著垜歐陽詢詠之曰急風吹緩箭弱手御强弓欲髙翻
復下應西還更東借問誰為此只應是宋公宋公瑀封
國也(太平/廣記)
題餻劉夢得欲用餻字作九日詩以五經中無之不復
為宋子京以為不然故子京有九日食餻云飈館經霜
拂曙袍糗餈花飲鬬分曹劉郎不敢題餻字虛負詩中
一世豪遂為絶唱糗餌粉餈餻類也(邵氏聞/見録)
重巖細菊小驛香醪嫩重嚴細菊班遙知簇鞍馬回首
白雲間(杜/詩)
詩老去悲秋强自寛興来聊復為君歡羞將短髪還吹
帽笑倩傍人為正冠藍水逺從雙澗落玉山髙並兩峯
寒明年此㑹知誰健更把茱茰子細看(杜/詩)木落霜洲溪
水清登臨滿目是飄零黄花有意憐幽獨白酒無聊漫
醉醒牢愁錯倚西風立楚些巴歈不可聽(李漢/老)九日東
籬採菊英白衣遙見眼能明向令自有盃中物一段風
流可得成(韓子/蒼)豈有白衣来剥啄亦従烏帽自欹斜真
成獨坐空搔首門外蕭蕭噪暮鴉(程致/逺)我醉欲眠君罷
休已教從事到青州鬢霜饒我三千丈詩律輸君一百
籌聞道郎君閉東閣且容老子上南樓相逢不用忙歸
去明日黄花蝶也愁(東/坡)九日清尊欺白髪十年為客負
黄花淮海少年天下士可能無地落烏紗(後/山)
　　冬至
絡秀舉觴晉周顗母李氏字絡秀生顗及嵩謨元帝時
並列顯位嘗冬至舉觴賜三子曰爾等並貴列吾復何
憂嵩曰恐不如尊㫖顗志大才短非自全之道嵩性直
不容於世唯阿奴碌碌當在母目下耳阿奴謨小字也
後皆如其言(本/𫝊)
視日晷冬至之日立八尺之表日中視其晷晷如度者
其嵗美不如度者則嵗惡晷進則水晷退則旱進一尺
則日食退一尺則月食(後律厯/志注)
㑹八能後漢天子以冬夏二至御前殿㑹八能之士陳
八音聽樂均度(禮儀/志)
増一線去嵗兹晨捧御牀五更三㸃入鵷行何人錯憶
窮愁日愁日愁隨一線長(唐宫中以女工揆日之長短/冬至後繡工日増一線魯直)
(云此説是/也杜詩)
一陽冬至日易𫝊曰一陽為復二陽為臨三陽為泰
三極月令章句曰有三極晝漏極短去極極逺晷景極
長(後漢律/厯志注)
火城冬至元日百官已集宰相列燭多至數百炬謂之
火城至則衆燭皆㓕(國史/補)
翫冰筯唐開元冬至大雪簷溜皆為冰條妃子使侍兒
敲二枝看玩帝問何物妃子笑曰妾所玩者冰筯(摭/遺)
繡線刺繡五紋添弱線吹葭六琯動飛灰(杜/甫)
踐長曹植曰冬至獻履所以迎福踐長孫仲益云踐長
光亨之始
冰如玉炭長河夜欄干層冰如玉炭(鮑照冬/至日詩)
　　嵗除
大儺侲子侲音振逐疫之人也續漢書嵗除大儺選中
黄門子弟十嵗以上十二嵗以下百二十人赤幘皂衣
執靴以行(東漢皇/后紀)
阿㸙娶婦唐竇懐貞㑹嵗除中宗宴近臣謂懐貞曰聞
卿喪妻今欲繼室可乎懐貞唯唯俄而禁中寳扇障衛
有衣翟衣出者已乃衛后乳媪所謂莒國夫人者故蠻
婢也懐貞納之不辭出謂媪婿為阿爹懐貞每奏事輒
自署皇后阿㸙而或謂國㸙軒然不慚(本/𫝊)
烹白牛分嵗長沙北禪賢和尚嵗除示衆云今夜無可
供養大衆待烹箇露地白牛與諸人分嵗舉猶未了有
僧出云今官中追呼和尚不合私剥耕牛兼索皮角賢
捋下頭䄂僧拾取歸衆松庵云北庵可謂孝順飜成骨
董含飯還覺面腫一物来到口邊先被旁人揤擃(松庵/語録)
餽嵗别嵗守嵗蜀之風俗晩嵗相與餽問謂之餽嵗酒
食相邀為别嵗至除夕逹旦不眠謂之守嵗(東坡有/三詩)
赴壑虵欲知垂盡嵗有似赴壑虵修鱗半已沒去意誰
能遮况欲繫其尾雖勒知奈何(東坡/詩)
詩今嵗今宵盡明年明日催寒隨一夜去春逐五更来
氣色空中改容顔暗裏衰風光人不覺已入後園梅(史/青)
　　雜日
正月二十日天穿江東俗號正月二十日為天穿日以
煎餅置屋上謂之補天穿李白詩云一枚煎餅補天穿
二月一日唐徳宗以寒食多與上已同時欲以二月名
節自我為古李泌請廢正月晦以二月節為中和節因
賜大臣戚里尺謂之栽度民間以青囊盛百榖𤓰菓相
問遺號獻生子里閭釀宜春酒以祭勾芒神以祈豐年
百官進農書以示務本帝悦乃著令與上已九日為三
令節(李泌/𫝊注)
二月望日蜀人二月望日鬻蠶器扵市因作樂縦觀謂
之蠶市二蘇各有詩(子由/詩序)
三月三日金人捧劒羽觴隨波晉武帝問摯虞三月曲
水其義何指答曰漢章帝時平原徐肈以月初生三女
至三日俱死一村以為􁁣乃招之水濱洗祓遂因流水
以泛觴曲水之義起此帝曰若如此説便非嘉事束晳
曰摯虞小生不足以知昔成王卜洛因流水以泛酒故
逸詩曰羽觴隨波又秦昭王三日置酒曲水有金人自
泉而出捧水心劒曰令君制有西夏因立為曲水二漢
相㳂皆為盛事(續齊/諧記)
登八公山宋武帝三月三日登八公山劉安故臺曰城
郭如匹帛之繞叢花也
細柳圏景龍記三月三日祓禊於渭陽上賜羣臣細柳
圏各一云帶之免蠆毒也
四月八日洗佛藥山四月八日見遵布衲洗佛云汝只
洗得這箇還洗得那箇遵云請將那人来山遂黙然歸
方丈宻印禪師曰藥山無風起浪被遵布衲一靠直得
鋒鋩結舌羅麽一場(印語/録)
為母灌像劉敬宣四月八日見人灌佛乃下頭上金鏡
為母灌像因悲泣不自勝(本/𫝊)
四月十五日櫻筍厨十五日自堂厨至百司厨謂之櫻
筍厨
五月三日扇市端午前兩日東市謂之扇市車馬特盛
(並秦中/嵗時記)
五月十三日竹醉魯直詩注云五月十三日竹醉宜栽
竹辰日可種𤓰詩云夏栽醉竹餘千箇春種辰𤓰滿百
區
七月十五日盂蘭盆目連以母生餓鬼中佛令作盂蘭
盆至七月十五日百味五果盖盆中供養十方而母得
食(佛/經)
八月一日五明囊鄧紹以八月一日入華山見一童子
執五綵囊盛柏葉上露紹問之答曰赤松先生取以明
眼又梁簡文帝云婦人八月旦多錦翠為眼明囊凌晨
取露拭目(續齊/諧記)又述仙記云八月一日作五明囊盛百
草露以洗眼(雞跖/集)
天炙楚俗以八月一日以朱墨㸃小兒額為天炙以壓
疾病(荆楚嵗/時記)
膢祭揚子曰不膢臘也歟(八月旦也今河東/奉以為祭祀法言)
八月五日千秋節唐明皇八月五日生張説奉詔置千秋
節顧况有八月五日歌云八月五日天氣新昭成太后
生聖人
承露囊隋唐舊事千秋節戚里王公進鏡綬帯士庶結
承露絲囊以相遺問
十月五日赤鳳来曲漢官故事十月五日上靈女廟吹
塤擊皷連臂踏歌歌赤鳳来曲(趙飛燕/外𫝊)
十二月十六日星回南詔以十二月十六日為星回節
是日登避風臺而清平官賦詩畧曰自我居震旦翊衛
賴稷契盖南詔詞臣曰清平官天子曰震旦(玉溪/編事)
清明繡羽䘖花朝来新火起新煙湖色春光淨客船繡
羽銜花他自得紅顔騎竹我無縁(繡羽眼前所見文禽/銜花也杜甫清明詩)
　
　
　
　
　
　
　
　
　
　
　錦繡萬花谷前集卷四
欽定四庫全書
　錦繡萬花谷前集卷五
　　地
棊局天圓如倚盖地方如碁局天周於外地如卵黄焉
鷄子中黄天如鷄子地如鷄子中黄居於天内天大而
地小表裏有水四海之表浮於元氣之上天地各乗元
氣載水而行(晉/志)
坐大船地常動右轉譬人在大舟中閉牖而坐舟行而
人不覺(河圖/括地)
地軸春秋括地象云地有三千六百軸
禹歩四極諸子稱地東西九十萬里南北八十五萬里
日月所照三十五萬里地乃過日月之表近為虛誕山
海經稱禹使大章歩東極至西垂二億三萬三千三百
里又使豎亥歩南極至北垂二億三萬三千五百里(後/郡)
(國志/注)
二億三萬餘里八極之廣東西南北相去各二億三萬
餘里自地至天半八極之數(晉書地/理志)
　　山嶽(附/石)
岱宗泰山一名岱宗王者受命易姓報功告代於其上
岱者代也(白虎/通義)
衡山五峯芙蓉紫盖石廪天柱祝融
日觀太山東南名曰日觀雞一鳴時見日出秦觀者望
見長安吴觀者望見㑹稽周觀者望嵩山見黄河如帯
天門登泰山凡五十餘盤東上七十里經小天門大天
門仰視天門如宂中視天牕(並泰/山記)
祝融衡山有祝融峯詩云一千重地盡皆見七十二峯
中最髙(責/瑣)
崑崙山萬一千里水經云崑崙山去嵩髙五萬里其髙
一萬一千里又仙傳拾遺云西王母居崑崙之圃閬風
之苑有城三千里玉帶十二左帶瑶池右環翠水又十
洲記崑崙山有三角一角正北名閬風嶺一角正西名
𤣥圃臺一角正東名崑崙宫王母居焉
天台山四萬八千丈李太白天姥吟云天姥連天向天
横勢支五嶽掩赤城天台四萬八千丈對此欲倒東南
傾
黄山四千仞送人歸黄山白鵞峯云黄山四千仞三十
二連峯丹崖夾石柱菡萏金芙蓉(並白/集)
九華山青陽縣南有九子山髙數千丈有九峯如蓮花
按圖徴名無所依據予乃削其舊號加以九華之目傳
之將来(李白/集)
天目山三萬六千丈天目山在湖州安吉縣其髙三萬
六千丈勢連錢塘(樂史寰/宇記)
羅浮耀真天羅山浮山合體故稱羅浮在魯城博羅二
縣之境髙三千丈有七十石室七十長溪名耀真天記
云山髙三千六百丈周回二百七十七里羅山也浮山
乃蓬莱之别島堯時洪水浮至依羅山而止故曰羅浮
(文見東/風詩注)
崆峒崆峒山有三其一在臨洮一在安定一在汝州(出/寰)
(宇/記)
五丁蜀王本紀云天為蜀王生五丁力士能徙山秦王
獻美女於蜀王蜀王遣五丁迎女見一大蛇出宂中五
丁共引蛇山崩秦王女皆化為石
秦皇鞭石秦始皇作石橋欲過海觀日出有神人能驅
石下海石去不速神輒鞭之石皆流血又云始皇以術
召石石自行至今皆東首(三齊/畧記)
望吴閶門白馬孔子與顔回俱上泰山孔子望吴閶門
外有繫白馬引顔淵以指之若見吴閶門乎顔淵曰見
之有若繫練之狀孔子撫其目而止之因與俱下顔淵
髪白齒落遂以病死(論/衡)
雲根唐人多使雲根為石以雲觸石而生白樂天天竺
石詩云下擔拂雲根東坡亦有詩云東麓雲根露芽角
(詩/注)
山骨退之聮句巧匠琢山骨刳中事煎烹(謂石/鼎也)
溪中骨山谷詩車載溪中骨推排若差肩
湖嵌韓文瀟碧逺輸委湖嵌費攜擎(瀟碧謂竹也/湖嵌謂石也)
江珎碎月坡公寄石斛怪石詩云山骨裁方斛江珍拾
淺灘清池上几案碎月落盃盤(江珍碎月言/􁁣石也詩注)
　　海
歸墟渤海之東不知㡬億萬里有大壑焉實為無底之
谷名曰歸墟八紘九野之水莫不注之(列/子)
沃焦沃焦在碧海之東有石濶四萬里厚四萬里居百
川之下尾故又名曰尾閭山海經堯時十日並出堯使
羿射九日落為沃焦(又莊/子䟽)
海賦添鹽事南史王融作海賦文辭詭激以示顧愷之
愷之曰此賦實超𤣥虚但恨不道鹽耳即注曰漉沙構
白熬波出素積雪中春飛霜暑路(本/傳)
海不揚波賦阮昌齡一筆成文其警句云收碣石之宿
霧歛蒼梧之夕雲八月靈槎泛寒光而静去三山神闕
湛清影以遥連(名賢/詩話)
碧海東方朔十洲記東有碧海廣狹與東海等水不鹹
苦正作碧色扶桑山在碧海中
青海杜詩青海無𫝊箭天山早掛弓
海市登州海中時有雲氣如宫室臺觀人物車馬厯厯
可見謂之海市歐公使河朔過髙唐縣夜有鬼神自空
中過人馬之聲可辨父老云二十年前晝過亦彷彿見
人物謂之海市(筆/談)
海外雜國南州皆岸大海多洲島飄風一日踔數千里
漫不見蹤跡其海外雜國若躭浮羅流求毛人夷亶之
洲林邑扶南真臘于陀利之屬東南際天地以萬數或
時候風潮朝貢蠻胡賈人舶交海中若嶺南帥得其人
則外國之貨日至(韓文送/鄭序)
　　潮
日激水而潮生日傅于天天右旋入海而日隨之水因
其灼激而退退于彼必盈于此則潮之往来不足􁁣也
日激水而潮生月離水而潮大地浮于水天在水外日
入則晩潮激於左日出則早潮激於右(文/粹)
天河海三水相合縻氏云天河從北極分為兩條至於
南極其一經南斗中過其一經東斗中過兩河隨天轉
入地下過而下水相得又與海水合三水相蕩而天轉
之故激湧而成潮水(抱朴/子)
錢鏐以弓弩射潮頭吴越王錢鏐嘗以弓弩射潮頭與
海神戰自爾水不近城南東坡詩云江神河伯兩醯鷄
海若東来氣吐霓安得夫差水犀手三千强弩射頭低
子胥乗素車為潮神吴子胥死戒其子投於江中吾當
朝暮乗潮以觀吴之敗自是海門山潮頭髙洶湧數百
尺越錢塘漁浦方漸低小朝暮再来其聲震怒雷奔電
激聞百餘里時有見子胥乗素車白馬在潮頭之中因
立廟以祠之
夏潮大冬潮小潮者據朝来也言夕至也一月之中天
再東再西故潮水再大再小又夏時日居南宿隂消陽
盛而天髙一萬五千里故夏潮大也冬時日居北宿隂
盛陽消而天卑一萬五千里故冬潮小也春日居東宿
天髙一萬五千里故春潮漸起也秋日居西宿天卑一
萬五千里故秋潮漸减也(抱朴/子)
沓潮早潮下晩潮上兩水相合謂之沓潮
陵山觸岸又曰濤水者潮取物多者其力盛来逺者其
勢大今潮水從東地廣道逺陵山觸岸從直赴曲其勢
不泄故涌起成濤(並番/禺記)
詩八月十八潮壯觀天下無鯤鵬水擊三水里組練長
驅十萬夫　海上濤頭一線来樓前指顧雪成堆從今
潮上君須認更看銀山二十回(東/坡)
　　川瀆
水神無支祈唐永泰中李湯任楚州有漁人釣龜山下
入水見大鐵鎖盤繞山足湯命漁人加五十牛曳之見
一獸狀如青猿觀者奔走後公泛洞庭得古嶽瀆經云
禹理淮水驚風迅雷禹怒獲淮渦水神名無支祈受之
庚神庚神鎻之置龜山之下(見異/聞集)
紫山黄河源河之上流由洪濟梁西南二千里水益狹
春可渉秋夏乃勝舟其髙三百里三山中髙而四下曰
紫山古所謂崑崙者也東距長安五千里河源其間流
澄緩下稍合衆流色赤見行益逺他水并注則濁河源
南北直莫賀延尾盖劒南之西唐劉元鼎所見如此(出/吐)
(蕃/𫝊)
淮水絶王氏滅王𨗳初仕郭璞筮之曰淮水絶王氏滅
(晉本/𫝊)
潁水濁灌氏族灌氏汝隂人陂池田園行潁水潁水兒
歌曰潁水清灌氏寧潁水濁灌氏族
䕶風寒數處吴紀歩隲聘魏文帝問吴之戍備㡬何曰
自西陵至江都五千七百里疆界雖逺必争之地不過
數四猶人有六尺之軀其護風寒亦數處爾
笑布囊塞江孫權嘗曰吕岱歩隲説北人欲以布囊盛
土塞江每讀此表令人連日失笑(初學記/云吴紀)
　　湖
五湖即太湖三萬六千頃禹貢謂之震澤周官謂之具
區史謂之五湖以周回五百里故謂五湖又名笠澤又
名太湖發湖州長興縣界入常州晉陵界又入無錫界
晉陵之東入蘇吴縣界廣三萬六千頃下有地道潜通
巴陵龍威丈人之所居也又或稱洞庭(十道/記)
洞庭青草洞庭湖西岸有沙洲堆阜隆起即青草廟下
一湖之内中有此洲南名青草北名洞庭所謂重湖也
(張舜南/遷録)
宫亭湖分風東漢時廬山有神與人語言飲酒投盃能
令宫亭湖中分風船行舉航相逢欒巴為豫章太守未
到十數日廟問神不復作聲(巴本/𫝊)
　　臨安
龍飛鳳舞郭璞有䜟云天目山前兩乳長龍飛鳳舞到
錢塘海門兩㸃蛾眉在五百年生異姓王自東晉迄五
代錢鏐適當其年
鷲峯蟾窟月缺霜濃細蘂乾此花元屬桂堂仙鷲峯子
落驚前夜蟾窟枝空記昔年東坡以桂花分贈楊綸(桂/堂)
(仙姮娥天竺山昔有梵僧云此山自天竺鷲峯飛来八/月十五日夜嘗有桂子落蟾窟指楊綸及第也坡詩)
金堂玉室許邁遺王羲之書云自山隂南至臨安多有
金堂玉室左元放之徒在焉(坡/注)
錦溪錢鏐宴故宅山林皆䝉以錦故有錦谿又有石鏡
鏐照之鏡起而聳(臨安/志)
衣錦城唐昭宗升錢鏐營為衣錦城石鑑山曰衣錦山
鏐宴故宅林皆覆以錦又號其㓜所嘗戲大木曰衣錦
將軍(五代/史)
石鏡臨安净土寺前有石鏡錢鏐布衣時嘗照鏡鏡起
而聳
陌上花吴越王妃每嵗春必歸臨安王謂妃曰陌上花
開可緩歸吳人用其語為歌其詞東坡為易之其一曰
陌花開時蝴蝶飛江山猶是昔人非遺民㡬度垂垂老
遊女長歌緩緩歸(坡詩/注)
還鄉歌錢鏐為鎮東軍節度使封吴越王唐昭宗詔以
所居為衣錦城大官山曰功臣山鏐宴故老作還鄉歌
曰三郎還鄉兮衣錦衣父老逺来相追隨斗牛無索人
無欺吴越一王駟馬歸(坡功臣/等詩注)
天竺寺白樂天天竺寺詩云一山門作兩山門兩寺元
從一寺分西澗水流東澗水南山雲起北山雲前臺花
發後臺見上界鍾清下界聞遙想吾師行道處仙花桂
子落紛紛(本/集)
靈隠寺宋之問遊靈隠寺夜吟曰鷲嶺鬱岧嶤龍宫隠
寂寥久不能續有老僧坐禪曰何不道樓觀滄海日門
對浙江潮桂子月中落天香雲外飄捫蘿登塔逺刳木
取泉遥霜薄花更發冰輕葉互凋待入天台路看余渡
石橋遲明僧不見人以為駱賓王也(古今/詩話)
夢謝亭白樂天詩夢兒亭古𫝊名謝教妓樓新道姓蘇
(州西靈隠寺山上有夢謝亭即杜明/浦夢謝靈運之所因名夢兒山白集)
却月廊夢遶吴山却月廊楊梅盧橘覺猶香(杭州梵天/寺有月廊)
(數百間多楊/梅盧橘坡詩)
三百六十寺西湖天下景遊者無愚賢淺深隨所得誰
能識其全三百六十寺幽尋遂窮年所至得其好心知
口難傳(坡/詩)
積葑築堤杭州西湖南北三十里環湖往来終日不逹
東坡治葑田積湖中為長堤以通南北又云已打量葑
田二十五萬餘丈(墓/誌)
蘇公堤杭州本江海之地水泉鹹苦唐刺史李泌始引
西湖水作六井民足於水及白居易復浚西湖􁇧水入
運河自河入田所溉至千頃然湖水多葑久廢開治至
是積二十五萬餘丈而水無㡬矣運河失湖水之利取
給於江潮潮濁多􁇧河行闤闠中三年一淘為市井大
患而六井亦㡬廢子瞻至浚二河以茅山一河受江潮
以鹽橋一河受湖水復造堰閘以為湖水蓄洩之限然
後潮不入市且復修六井又取葑田積湖水為長堤以
通南北杭人名其堤曰蘇公堤(墓/誌)
詩望海樓眀照暁霞䕶江堤白踏晴沙濤聲夜入伍員
廟柳色春藏蘇小家紅袖織綾誇柿蔕青旗沽酒趂梨
花(城東樓名望海俗/號酒名梨花春)餘杭形勝四方無州傍青山縣枕
湖遶郭荷花三十里拂城松樹一千銖夢兒亭古傳名
謝教妓樓新道姓蘇(樂/天)錢塘江北百餘里漲沙不復生
菰蒲沙田老桑出葉麄江潮打根根半枯八月九月秋
風惡風髙駕潮晩不落鼓聲鼕鼕艫咿喔争湊富春城
下泊(晁旡/咎)樓觀滄海日門對浙江潮桂子月中落天香
雲外飄(駱賓/王)燈火萬家城四畔星河一道水中央(樂/天)門
前碧浪家家海樓上青山寺寺雲(陳堯/佐)鎮長錦繡花邊
日堆疊琉璃水面風(范堯/夫)水光㶑灧晴方好山色空濛
雨亦竒欲把西湖比西子淡粧濃抹總相宜(東/坡)日暖梨
花催美酒天寒桂子落空山(歐/公)
　　蘇州
虎丘吴王闔廬𦵏國西銅棺三重水銀為池金玉為鳬
鴈扁諸之劒三千方圓之劒三千槃郢魚腸之劒在焉
葬後三日金精之氣上揚化為虎據其墳故號虎丘
蛇門闔閭内𫝊云立閶門者以象天門通閶闔風立蛇
門者以象地户(並吴越/春秋)
姑蘇臺越絶書曰闔閭起姑蘇臺三年聚材乃成髙見
三百里
閶闔城吴王闔廬使伍子胥相土嘗水象天法地築為
大城四十里小城十里開八門以象八風(吴郡/圖經)
觀風樓飛雲閣白樂天於西樓命宴齊雲樓晩望皆有
詩(西樓今之觀風樓也齊/雲今之飛雲閣也圖經)
　　潤州
狠石潤州甘露寺有石如羊名狠石相傳諸葛孔明與
孫權坐此以謀曹公(坡/注)
萬嵗樓潤州城南有樓名萬嵗俗𫝊樓上煙出刺史即
死不死即罷開元後董琬採訪居此州盡日煙出刺史
憂愁至死乾元中又煙出有史宻俟之就視乃蚊子樓
中有井小蟲黒色而小作圑而上遥見類煙從此無慮
(廣/記)
四雄甘露寺有狠石諸葛亮孫權坐此謀曹公又有二
鐵鑊梁武帝所鑄李徳裕祠堂坡詩云四雄皆龍虎遺
迹儼未刓
北固樓潤州城西有嶺入江髙數十丈三面水照號曰
北嶺蔡君謨起樓其上武帝升之乃曰此嶺不足須固
守京口實乃壮觀遂改曰北固故詩云北固樓前一笛
風碧雲飛入建昌宫
戴公山戴顒世居剡下又徙居京口止黄鶴山宋文帝
欲見之嘗謂黄門曰吾東廵之日當宴戴公山下(南/史)
詩兩州城郭青煙起千里江山白鷺飛　三峽江聲流
筆下六朝山影滿樽前(楊/蟠)雄風摇碧緑畫角吊黄昏一
帯分江汜雙峯㸃海門(韓持/國)雲捧樓䑓聳天上風飄鍾
磬落人間銀河倒瀉分雙月錦水西来轉㡬山(楊/蟠)金山
沓在滄溟中雲崖冰柱浮仙宫乾坤扶持自今古日月
彷彿躔西東寒蟾八月蕩瑶海秋光上下磨青銅鳥飛
不盡暮天碧漁歌忽斷蘆花風(郭正/祥)萬古波心寺金山
名自新天多剰得月地少不生塵過櫓妨僧定驚濤濺
佛身誰云張處士題後更無人(孫/魴)海山亂㸃當軒出江
水中分遶檻流天逺樓臺横北固夜深燈火見揚州(楊/蟠)
樓臺影落魚龍駭鍾磬聲来水石寒日暮海門飛白鳥
潮回𤓰歩見黄灘(王/令)天末海門横北固煙中沙岸似西
興(王介/甫)僧依玉鑑光中住人在金鼇背上行(蘇/紳)水光浮
柱礎天影帯樓臺觸石雲孤起吹潮雨四来(石曼/卿)山分
江色破潮帯海聲来(范仲/淹)淮船分蟻㸃江市聚蠅聲(徐/融)
濤頭風雪裏山脚石蟠虬(女/仙)
　　秀州
檇李吴王闔閭伐越越王迎擊之檇李越使死士挑戰
三行造吴師自剄吴師觀之越因伐吴敗之注云檇音
醉在嘉興縣有檇李城今秀州也(史/記)
　　湖州
太湖(事見/湖門)
苕溪霅溪苕水出浮玉山又云霅水苕水之别名大率
一水二名皆在湖州(寰宇/記)
又坡詩注苕溪四水之一名四水合為一溪曰苕溪曰
前溪曰餘溪曰霅溪
白蘋洲栁惲為吳興守詩曰汀洲採白蘋日晩江南春
因此得名(坡詩/注)
弁峯霅水未渾纓可濯弁峯初見眼應明(弁峯湖州/山名坡詩)
松江一名笠澤出太湖東北入海(吴郡/圖經)
崑山在本縣西北又在華亭晉陸機與弟雲生於華亭
以文為世所貴時人比之崑岡出玉故此山得名
水晶宫吴興集刺史楊漢公傑九月十五日夜絶句云
江南地暖少嚴風九月炎凉正得中溪上玉樓樓上月
清光合作水晶宫吴興因此謂之水晶宫(苕溪/詩話)
雪宫坡詩不見飛蚊如立豹請垂白馬過垂虹吟哦相
對㤀三伏擬泛冰溪入雪宫(謂湖/州也)
金沙泉造茶湖州長城縣啄木嶺金沙泉每嵗造茶之
所居常無水湖常二郡守至境具牲祭泉其夕清溢造
御茶畢其水即微减太守造畢即涸(張君房/脞説)
駱駞橋唐垂拱中作駱駞橋以形似駞背名之(東坡/詩注)
垂虹橋吴江有橋慶厯八年縣尉王庭堅所建東南千
餘尺縈以修欄甃以浄甓前臨具區横截松陵湖光海
氣蕩漾一色橋有亭名曰垂虹云蘇子美有詩是也
洞庭水經云有洞室入地潜行北通琅玕東武俗謂之
洞庭(並圖/經)
杜牧尋春遲杜牧聞湖州竒麗往遊之因見一女子期
之曰吾不十年来守此郡從所適洎牧守湖女已從人
三年矣牧因賦詩曰自是尋春去較遲不須惆悵怨芳
時狂風落盡深紅色緑葉成隂子滿枝
詩餘杭自是水仙窟似聞吴興更清絶湖中橘林新著
霜溪上苕花正浮雪顧渚茶芽白於齒梅溪木𤓰紅勝
頰吴兒膾縷蕩欲飛未去先説饞涎垂亦知謝公到郡
久應􁁣杜牧尋春遲(東/坡)苕溪清淺霅溪斜碧玉寒光照
萬家誰向月中終夜聽洞庭漁笛隔蘆花(陳堯佐題/碧瀾堂)霅
溪景物見歌詩只有當年杜紫微沽酒店穿斜巷出採
蓮船傍後門歸翠沾城郭山千㸃清蘸樓臺水一圍(出/俞)
(秀/老)
　　常州
罨畫溪古云常州陽羡三湖九溪地志云今只有六溪
其三溪不知其處六溪之中有荆溪首受蕪湖東至陽
羡入海浙俗呼為罨畫溪(坡/詩)
恵山泉劉伯芻論水以揚子江為第一恵山石泉為二
李秀卿論水廬山康王谷水第一無錫惠山泉第二凡
三十六種(六乙/集)
漪瀾堂常州無錫縣恵山寺有漪瀾堂
　　越州
禹以㑹稽名郡越州㑹稽郡禹揚州之域春秋屬越國
春秋元命苞牽牛流為揚州分為越國吴志㑹稽連南
山萬里北帯浙江吴越春秋禹廵行天下歸還大越㑹
稽修國之道以會稽名郡云(十道/志)
沃州山天姥岑東南山水越為首剡為面沃州天姥為
眉目沃州山剡縣南三十里天姥岑之隂南對天台北
對四明謝靈運詩暝投剡中宿明登天姥岑朱放詩月
在沃州山上人在剡溪江邊(文/粹)
鏡湖㑹稽山隂編户三萬號為天下繁劇王羲之每行
山上如鏡中逰獻之曰望鏡湖清流注瀉乃天下山川
之美使人應接不暇(十道/記)
禹穴司馬遷南遊江淮上㑹稽探禹穴張宴曰禹廵守
至㑹稽而崩因𦵏焉上有孔穴或云禹入此穴(史/記)
苧羅山越州諸暨縣苧羅山有東施家西施家西子姓
施而在西者越王以獻吴王其後竟以滅吴(小/牘)
若耶溪南北風射的山南白鶴山為仙人取箭鄭𢎞採
薪得一箭有人見而取之鄭𢎞還之問何所欲𢎞識其
神人也曰常患若耶溪載薪為難願旦南風暮北風後
果然若耶溪風至今為然呼為鄭公風(本/𫝊)
蓬莱閣越州號蓬莱元微之守越以州宅誇白樂天云
我是玉皇香案吏謫居猶得在蓬莱今越州有蓬莱閣
因元立名及以名酒也(坡詩/注)
雲門寺若耶溪雲門寺在越州會稽縣南(杜/詩)
雷門王尊曰毋持布皷過雷門(雷門謂㑹稽有大皷/撃之聲聞洛陽漢書)
千巖萬壑人問顧凱之越州山水曰千巖競秀萬壑争
流
　　明州(奉化/郡)
四明山四明山二百八十峯洞周回一百八十里山有
四門通日月星辰光故名四明
鶯脰孫仲益尺牘云四明二湖之勝而新築領其要頃
見曽南豐集記廣徳湖俗所謂鶯脰者今墾而為田矣
(南豐/集)
　　台州(天台臨/海郡)
應台星故名天台天台赤城山髙一萬八千丈周回五
百里上應台星故曰天台(洞天福/地記)
赤城山赤城山色赤狀似雲霞故天台賦云赤城霞起
以建標(㑹稽/記)
玉霄峯天台山有玉霄峯唐司馬子徽所居之處
金庭宫按仙經桐柏山金庭宫一名天台山周靈王太
子得道為桐柏真人治金庭宫云
國清寺豐干豐干禪師居國清寺乗虎入松門衆驚後
於天台山示㓕
寒山拾得寒山者始豐縣有寒明二巖以居寒巖中得
名時往國清寺就拾得取僧殘食食之拾得者因豐干
行山中見一兒可數嵗孤棄豐干攜至國清寺名拾得
在厨内滌器嘗日齋畢澄溢食滓寒山来即負之而去
閭丘公出牧豐干造之閭丘乞一言豐干曰到任記謁
文殊普賢曰二菩薩安在師曰國清寺洗器者寒山拾
得是也閭丘尋至寺問寒山拾得是何人有僧對曰二
人現在厨執役閭丘訪之不覺致拜二人連聲叱咄曰
豐干饒舌二人自此相攜出松門閭丘又至寒巖禮謁
二人髙聲喝之便縮入巖石縫中忽然縫合(並𫝊/燈録)
　　婺州
天文婺女名郡東陽郡禹貢揚州之域春秋為越之西
界秦屬㑹稽漢初置荆吴二國郡國志婺州正得東越
之地屬㑹稽為東陽州吴寳鼎元年始分㑹稽置東陽
郡隋平陳為婺州盖取地為天文婺女之分野異苑志
陳陽顔烏以純孝著名羣烏助銜土成墳烏口皆傷一
境以為至孝所致因以縣名烏傷(十道/志)
　　温州
郡國志又為東甌十道志永嘉郡會稽之東境也漢永
建四年置永寧縣郡國志永嘉為東甌鬱林為西越斯
地蠶一年八熟
鴈蕩山自古圖史不載鴈蕩山按西域書云按諾矩羅
居震旦東南大海際鴈蕩山唐貫休詩云鴈蕩經行雲
漠漠龍湫宴坐雨濛濛其上有經行臺宴坐峯後人以
休詩名之(古今/詩話)
　　衢州
三衢山名州十道志衢州信安郡土地所屬與婺州同
唐武徳四年李子通於信安縣始置州西有三衢山因
以為名輿地志後漢獻帝初平三年分太末縣立新安
縣晉康元年𢎞農有新安改名新安左𫝊越伐吴王孫
彌庸觀越見姑蔑之旗(杜預注今云東陽大蔑縣是此/地也秦漢為太末縣今龍丘乃)
(春秋東陽/太末也)
　　處州
圖經古縉雲之墟圖經縉雲郡古縉雲之墟也秦為會
稽郡漢初為東甌地後以為台州回浦縣光武更名章
安晉分為永嘉郡輿地志永嘉郡本㑹稽東部地晉明
帝太寧元年分臨海等五縣立永嘉郡圖經麗水縣有
惡道中有突星漱靈與弟書曰聞惡道溪中九十九里
有五十九灘永嘉記曰右軍遊惡道嘆其竒絶遂至突
星漱靈吴地記松陽縣在南臨大溪有松樹大八十一
圍中空可容三十人坐取此以為名永嘉記曰青田縣
有草葉似竹可染碧名為竹青此地所豐故名青田浮
丘公相鶴經曰青田之鶴
　　建康(建鄴金陵秣/陵皆建康也)
王氣本名金陵秦時望氣者曰東南有天子氣五百年
有王者興始皇遂東遊以厭之改金陵為秣陵孫權又
改為建鄴至晉元帝適當其時
龍蟠虎踞諸葛孔明謂吴帝曰鍾山龍蟠石頭虎踞真
帝王都也(寰宇/記)
猿驚鶴怨楊蟠詩猿驚鶴怨不知處虎踞龍蟠空見山
(猿驚鶴怨蔣山二/谷之名翰苑名談)
石頭城建安十六年改秣陵曰建鄴孫權改後十七年
又改石頭城
地肺陶隠居真誥云金陵者勾曲之地肺也水至則浮
故曰地肺
三茅君三秀山茅濛(字物/成)先是有謠曰神仙得者濛初
成繼世而往在我盈濛之孫盈(字叔/申)漢地節中得道於
金陵勾曲山受金匱九錫之命為司命真君邦人改勾
曲為茅君山(洞仙/𫝊)又掇遺又神仙𫝊大茅君名盈次名
固次名衷老君拜盈為司命真君固為定録真君衷為
保生真君故號三茅君(又真誥注有大茅山中茅山小/茅山山之峯各秀故曰三秀)
三閣陳後主寵張麗華起迎春結綺望仙三閣並複道
往来
西州門江寧府有東府城城中有揚州廨在府西故時
人謂之東府西州而東府之西門謂之西州門又云會
稽王道子第在東府城之東謝安薨以道子代領揚州
揚州在第西故時人號為東府西州(坡詩/注)
白下長干白下縣故城在上元縣城西本江乗縣白石
壘吴都賦長干延屬(李善注云江東謂山岡門為干建/鄴之南有山間平地故曰干今城)
(南有長干寺城東/門有白下亭是也)
芙蓉堂王荆公罷相知金陵作詩曰投老歸来一幅巾
君恩猶許備藩臣芙蓉堂下䟽秋水聊與龜魚作主人
(東軒/筆録)
詩山圍故國周遭在潮打空城寂寞囬淮水東邊舊時
月夜深還過女墻来臺城六代競豪華結綺迎春事最
奢萬户千家成野草只縁一曲後庭花(臺/城)王濬樓船下
益州金陵王氣黯然收千尋鐵鎖沉江底一片降幡出
石頭荒苑至今生茂草古城依舊枕寒流如今四海歸
皇化兩岸蕭蕭蘆葦秋(並劉/禹錫)玉樹歌沉王氣終景陽兵
合曙樓空梧楸逺近千家塚黍稷髙低六代宫石燕拂
雲晴亦雨江豚飜浪夜還風英雄一去豪華盡惟有江
山似洛中(薛許/昌)
　　宣州
宛水昭亭宛水昭亭山谷詩試説宣州郡停盃且細聽
晩樓明宛水春騎簇昭亭𥝧稏豐圲户桁楊卧訟庭謝
公歌舞地時對換鵞經(宣州即漢之宛陵/縣有宛溪水詩話)
打鴨驚鴛鴦吕士隆知宣州好笞官妓適杭州一妓到
士隆喜之一日郡妓復小過士隆欲笞之妓曰某不敢
辭但杭妓不安士隆捨之梅聖俞作莫打鴨詩曰莫打
鴨打鴨驚鴛鴦鴛鴦新向池西路不比孤洲老鴰鶬(鴰/一)
(作秃魏/泰詩話)
　　徽州
因晉孔愉故名新安郡歙州新安郡屬揚州春秋時屬
越秦屬丹陽郡漢志黟縣屬丹陽郡浙江出焉師古曰
晉孔愉字敬宗㑹稽人永嘉之亂避地入新安山谷以
稼穡讀書為業信著鄉里後奄忽而去人皆以為神為
立廟孔靈村梁書任昉為新安守諷楓香二石始入三
兩便止不欲遺之後人及下任昉惟有桃花米二十石
圖經曰歙州婺源縣本晉休寧縣東陽記上應婺女星
故名(十道/志)
　　饒州(鄱陽/郡)
餘干白雲亭唐劉長卿字文房為隨州守題餘干東齋
亭云世事終無夢生涯為半過白雲心已矣滄海意如
何後人立白雲亭山谷題云曩誰築孤城勝日有感遇
永懐知隨州因榜白雲句(黄詩/注)
斷鱉洲吴時長沙大饑殺人無數孫權使趙逹占之曰
天地川澤相通如人四體鼻衂炙脚而愈今餘干水口
嘗暴起一洲形如鱉食彼郡風氣可掘去權遣人斷其
背饑遂止其水在饒州餘干縣(洽聞/録)
干越亭饒州餘干縣有干越亭前瞰琵琶洲後枕思禪
寺林麓森鬱千峯競秀張祜題云扁舟亭下駐煙波十
五年遊從此過洲觜露沙人渡淺風梢藏竹鳥啼多層
欄漲水痕猶在古板題詩字已訛况是髙秋正圓月可
堪聞聽異鄉歌(文公/談苑)
　　楚州(山陽/)　　夀州(夀春/)　　廬州(廬江/)
　　海州(海陵/)　　和州(厯陽/)　　濠州(渦口/)
　　隆興
隋平陳為洪州豫章禹貢揚州春秋吴秦九江郡漢豫
章隋平陳為洪州(十道/志)
慨口城東十三里縣列江邊名慨口豫章大江之口也
昌邑王每乗流東望輒憤慨而還故謂之慨口(後地/理志)
豐城寳劒干牛斗張華傳云初吴之未滅牛斗之間常
有紫氣術者以為吴方强盛惟張華以為不然及吴平
紫氣愈明華聞豫章人雷煥妙逹緯象乃邀煥同登樓
仰望煥曰斗牛之間頗有異氣華曰是何祥也曰寳劒
之精上徹于天耳華問在何郡曰在豐城華即補煥為
豐城令掘獄屋基入地四丈餘得石函中有雙劒一曰
龍泉二曰太阿其夕斗牛間不復見氣焉
陳蕃榻後漢陳蕃任南昌罕所接見惟設一榻以待徐
穉去則懸之故滕王閣記云人傑地靈徐孺下陳蕃之
榻
　　贛州
隋平陳立䖍州南康郡春秋吴秦九江郡漢為贛縣屬
豫章後漢興平二年分豫章廬陵郡而贛縣屬焉晉大
康二年立南康郡隋平陳立䖍州以䖍化水而得名又
曰南康縣夲漢南野縣吴録南野縣有大庾山九嶺嶠
通廣泉(十道/志)
八境孔周翰守䖍以八境圖寄東坡求詩坡為賦八首
鬱孤臺章貢臺白鶴樓皁盖亭塵外亭
螺女廟謝端釣於江上獲巨螺置之於家每歸則飲食
盈案潜候之有女子具饌於室執而問焉女曰我乃螺
女水神天帝憫君之孤遣為具食我亦當去乃留空螺
曰君有所求取於螺出門不見後端食乏探螺皆如意
傳數世猶在故有螺女洲螺女廟在䖍州東南(坡詩/注)
　　袁州
隋平陳置州宜春屬揚春秋吴秦屬九江郡漢為豫章
郡之宜春縣晉武改冝陽隋平陳分洪州宜陽立袁州
吴録宜春縣出美酒每嵗上貢賦計吏
　　吉州
以吉陽山名郡吴越戰國楚秦併天下屬九江南部都
尉漢為盧陵縣屬豫章雷次宗豫章志獻帝初平二年
始立郡圖經隋平陳改廬陵郡為吉州以吉陽山為郡
名(並十/道志)
　　撫州
隋平陳置州臨川郡禹貢揚州春秋吴地秦九江郡漢
立南昌縣後漢分南昌立臨汝縣吴太平二年分豫章
之臨汝南城縣立臨川郡即今州也隋平陳置撫州晉
王羲之為臨川内史宅於郡城東偏荀伯子臨川記曰
右軍故宅其地爽塏山川若畫每重陽日二千石多萃
於斯舊宅及墨池猶存漢地理志髙帝六年大將軍灌
嬰立洪州其年分洪州南境之南城縣以其在郡城之
南故曰南城(十道/志)
　　江州
宫亭湖廬山南臨宫亭湖西南有雙闕壁立千餘仭有
瀑布焉(後地/理志)
琶琶亭詩夜泊潯陽宿酒樓琵琶亭畔荻花秋雲沉鳥
沒事已徃月白風清江自流
吏隠白居易江州司馬㕔記曰郡南樓山北樓水湓亭
百花亭風篁石巖瀑布廬宫源潭洞東西二林寺泉石
松雪司馬㕔盡有之苟有志吏隠舍此何求焉(職官/分紀)
　錦繡萬花谷前集卷五
欽定四庫全書
　錦繡萬花谷前集卷六
　　西京
藝祖誕聖西京應天寺本後唐夾馬營大中祥符二年
以太祖誕聖之地建寺錫名後奉祖宗神御(揮塵/録)
五相隣居西洛有五相隣居詩賡和文潞公富韓公弼
王相二張相也故諺云吾鄉有宰相坊(青/瑣)
　　揚州
三十六英雄楊行宻起合肥所與起事者劉威陶雅之
徒號三十六英雄後都揚州(徐温/𫝊)
甓社湖珠嘉祐中揚州有一珠甚大初出于天長縣陂
澤中後轉入甓社湖後又入新開湖中九十餘年常常
見之珠大如拳爛然不可視十餘里間林木皆有影如
日初照(沈存中/筆談)
戲馬賞心唐李蔚鎮淮南見郡寡勝遊之地命於戲馬
亭西連玉鈎斜葺亭名曰賞心亭以備遊宴(桂苑/叢談)
　　潭州
橘洲張舜民南遷録橘洲在湘州南北與州城等又詩
注秦少㳺死藤州其子䕶喪藁殯潭州魯直有詩云長
眠橘洲風雨寒謂此(山谷/詩注)
蒸池衡陽縣吴之臨蒸以蒸水名老杜詩衡嶽江湖大
蒸池疫癘偏今在潭州後山寄潭州詩宣室来何暮蒸
池得借留(寰宇/記)
定王城賈傅井杜詩不見定王城舊處長懐賈傅井依
然即長沙定王湘州南寺之東有井即賈誼宅有井小
而深上歛下大狀如壺今為陶侃廟
三絶長沙人咤吾州有三絶天下不可及猫頭笋一枚
重秤𨫼黒潭取魚一網踰千斤巨艦漕米一船萬石(出/倦)
(遊/録)
　　永州
愚溪柳子厚愚溪詩序曰灌水之陽有溪焉東流入瀟
或曰冉氏嘗居之故姓是溪為冉溪余以愚觸罪謫瀟
水上愛是溪入二三里得其尤絶者家焉更名之為愚溪
浯溪陶嶽零陵記曰浯溪在永州北水路一百餘里唐
上元中容管經畧使元結罷任居焉謂溪世無名為自
愛之故名溪曰浯溪山曰峿山亭曰浯亭意取其獨有
也因刻中興頌在旁
瀟水永州地名鼻亭窮崖絶徼非人迹可厯其下乃瀟
水俗謂麻灘岸有廟即象祠也孟子曰舜封象於有庳
所以富貴之也(倦㳺/録)
朝陽巖元結朝陽巖序曰零陵郭中有水石之異泊舟
尋之得巖與洞以其東向遂以朝陽名之
淡山巖零陵總記云淡山巖在永州西南其地宜淡竹
故黄有詩云去城二十五里近天與隔盡俗子塵謂此
故人亭梁柳惲詩汀洲採白蘋日晩江南春洞庭有歸
客瀟湘逢故人後因於瀟湘水合處立故人亭
　　荆南
九十九州江陵先有九十九洲古老相承云洲滿百當
出天子桓𤣥為荆州刺史内懐逆心乃遣鑿破一洲以
應百數隨即崩散宋文帝為宜都王在藩一洲自生俄
而文帝紹統後遇禍此洲復沒太清末枝江合浦復生
一洲明年梁元帝即位帝太清初為荆州刺史至承聖
末其洲與大岸相通惟九十九洲云魏師圍荆州虜元
帝去
呼鷹臺劉表為荆州牧築臺名呼鷹乃作野鷹来曲坡
詩云莫上呼鷹臺平生笑劉表
息壤江陵南門之外甕門之内東垣下有小瓦堂室一
所髙三尺許詢其州人曰此息壤也鞠其由數百年前
此州忽為洪濤所沒未沒者三二版州帥惶懼有書生
博讀甚廣召問之曰此是息壤也息壤記曰禹湮洪水
兹有海眼泛之無常禹乃鑄石造龍之宫室寘于穴中
以塞水脉後築此城毁其舊制是以有此患請掘而求
之果得石室已損荆帥於是以息壤培之其水始絶今
於其上起屋以法其所也(玉堂/閒話)
柏堂畫渚宫故事天皇寺柏堂有張僧繇圖盧舍那佛
夜有竒光發屋唐閻立本嘗觀舊迹明日往又明日往
留宿其下十餘日不能去
　　鄂州
黄鶴樓李太白詩我且為君推碎黄鶴樓君亦為我倒
却鸚鵡洲坡詩黄鶴樓前月滿川意起於神異
陶公柳坡詩連山蟠武昌翠木鬱樊口空𫝊孫郎石無
復陶公柳(陶侃嘗課諸營種栁都尉夏施盗植之已門/後侃見問曰此武昌西門柳何故盜種此施)
(服罪/陶𫝊)
菩薩泉寰宇記樊山在鄂州武昌縣西山東十步有岡
岡中有東溪東坡序曰寒溪少西數百歩則為西寺寺
有泉色白而甘號菩薩泉李常侍謂予豈昔阿育王所
鑄文殊金像所在乎
怡亭歐公集古録曰怡亭銘在武昌江中有小島亭在
其上刻於島石李冰陽篆裴虬撰
赤壁周瑜與曹公遇于赤壁瑜部將黄盖取䝉衝鬬艦
實以薪車裹以帷幕欺以欲降盖放火諸船同時火發
延燒岸營曹公敗退(吴志周/瑜𫝊)
山作八字數不及九戴祥言於庾亮曰武昌土地有山
無林政可圖始不可居終山作八字數不及九昔吳用
壬寅来上創宫城至己酉還下秣陵陶公亦渉八年土
地盛衰有數人心去就有期不可移也公宜更擇佳處
不可乆住(晉方/技𫝊)
　　成都
宋武伐蜀之謀宋武帝與朱齡石宻謀伐蜀譙縦帝曰
劉敬瑄往年出黄武無功而退賊謂我今當外水往而
料我當出其不意猶從内水来也必重兵守涪城以備
内道若向黄武正墮其計今以大衆自外水趣成都疑
兵出内水此制敵之竒也别有函封付齡石至白帝乃
開曰衆軍悉從外水取成都臧熹朱枚於中水取廣漢
使羸弱乗髙艦十餘由内水向黄武譙縱果備内水齡
石至彭模斬其將侯畔縱奔巴西巴西人斬之(南史齡/石傳)
蠶叢啓國之誓老杜石笋行云君不見益州城西門陌
上石笋雙髙蹲古来相傳是海眼苔蘚食盡波濤痕雨
多往往得瑟瑟此事恍惚難明論恐是昔時卿相基立
石為表今仍存(成都子城西金容坊有石二株挺然聳/峭髙丈餘耆舊𫝊云其名有六曰石笋)
(曰蜀妃門曰沉犀石曰魚鳬仙壇曰西海之眼曰五丁/石門皆非也圖經云乃前秦寺之遺址諸葛亮掘之方)
(驗有篆字曰蠶叢氏啟國誓蜀之碑以二石柱横埋連/接鐵其中一南一北無所偏邪又五字濁歜燭觸蠲時)
(人莫曉後蜀相范賢議曰亥子嵗濁字可記主水災寅/卯嵗歜字可記主飢饄己午嵗燭字記主火災辰戊嵗)
(觸字記主兵災申酉嵗蠲字記主/稼穡富贍悉以年事推應驗符響)
濯錦江成都記濯錦江丞相張儀所作笮橋東下枕水
此水濯錦則鮮明他水則不能又有虹橋(杜詩/注)
錦官城錦官城畔柏森森(成都府城亦呼為錦官城以/江山明麗錯雜如錦也杜詩)
萬里橋華陽乃成都倚郭縣名東有萬里橋諸葛亮送
吴使至此曰萬里之行自此始也(蜀/志)
散花樓唐成都府有散花樓河中府有薫風樓緑莎㕔
鄭州有夕陽樓(李學士/家談)
龜城秦恵王遣張儀取蜀以龜之行迹築城謂之龜城
(殷文圭/集注)
畫㕔淳化中李順亂蜀張乖崖鎮蜀日郡西有堂屏乃
黄筌畫雙鶴花竹名曰雙鶴亭南壁乃黄氏畫湖灘山
水雙鷺冠扵兩川賊平公自置畫為一堂名曰畫㕔(湘/山)
(録/録)
石犀秦李冰為蜀太守立石犀五頭以厭水精後轉為
牛一在石牛門一在淵中又作三石人立水中與江神
要水竭不至足盛不沒肩又鑿平水道水神怒冰乃操
刃入水乞神鬭迄今䝉福(杜石犀/行注)
　　福州
望海亭蔡君謨守福州李泰伯訪之一日命泰伯陳烈
早膳於望海亭膳罷籍妓鬻酒後亭歛袂聲喏而過蔡
遂留之旋命觥具方歌一拍陳怖駭越墻攀木而遁泰
伯即席賦詩云七閩山水掌中窺乗興登臨至落暉誰
在畫簾沽酒處㡬多喧櫓赴潮歸晴来海色依稀見醉
後鄉心積漸稀山鳥不知紅粉樂一聲檀板便驚飛(湘/江)
(野/録)
中官區藪唐時諸道嵗進閹官號白閩嶺尤多後皆任
事當時謂閩中為中官區藪
　　建州
武夷北苑壑源沙溪北苑壑源沙溪皆造茶之處北苑
官焙也嵗貢為上壑源私焙也為次沙溪外焙也為下
東坡詩云帝規武夷作茶囿山為孤鳳翔且嗅胡仔云
余至富沙按其地武夷在富沙之西隸崇安二百餘里
北苑在富沙之北隸建安去城二十五里即與武夷相
去逺甚武夷未嘗有茶茶之精者乃在北苑自有一溪
南流至富沙城下方與武夷水合流東去其言帝規武
夷作茶囿者非也又以武夷山為鳳凰山故有山言帝
規武夷作茶囿者非也又以武夷山為鳳凰山故有山
為孤鳳翔且嗅之句北苑茶山乃鳳凰山也方悟東坡
為人所誑鳳尾硯必是劒浦黯淡灘石(苕溪/詩話)
　　興化
壺公山興化䜟云壺公山若斷莆田朱紫半水遶壺公
山此時方好看蔡君謨興水利引水遶壺公山登第在
朝朱紫半矣(搜神/秘覽)
　　廣州
五羊昔髙固為楚相五羊衝榖至其庭因以五羊名其
地六國時廣屬楚故也(廣川/記)
鬼工築城魏罐侍郎知廣州子城一角忽頽一古磚有
四大字云委於鬼工是魏字公感其事大築新之罷還
未㡬儂冦廣州外城一擊而圮獨子城堅民頼以生賊
平以公有前知之備加諌議大夫再知五羊公以築城
之功自論久不報作感懐詩内云螭頭賜對恩雖厚雉
堞論功事已空文潞公採詩呈加龍圖閣學士尹應天
府(古今/詩話)
蜆子蠻婢丘濬詩碧睛蠻婢頭䝉布黒面羣兒耳帯環
㡬處樓臺皆枕水四周城郭半圍山　街上腥臊堆蜆
子口中膿血吐㯽榔　風腥蠻市合日上瘴雲紅又丁
謂詩梅花過嶺路桃葉渡江船
夢燈廣守數人連卒多見夢燈後段公作守夢燈遍郡
城以為憂未㡬果九十日卒(見聞/録)
海神廟唐天寳十載封南海神為廣利王廣州之東南
海道八十里扶胥之口黄木之灣嘗以立夏氣至祝冊
自京師至命刺史行事祠下事訖驛聞當祀時海常多
大風將往皆憂戚故嘗以疾為辭委其副韓碑云號祝
融廟
經過城門得三千萬世云廣州刺史但經城門一過便
得三千萬(謝琨/𫝊)
貪泉州北二十里名石門有水曰貪泉飲者懐無厭之
欲吴隠之為廣州刺史至泉所飲之賦詩曰古人云此
水一㰱懐千金試使夷齊飲終當不易心(本/𫝊)
　　諸郡名
兩浙道院淮南道院江隂軍北阻大江地僻鮮將迎之
煩公事絶少通州南阻江東北瀕海訟稀事簡士大夫
謂江隂為兩浙道院通判為淮南道院(澠水/筆談)
節度軍州名建康軍(建康/府)䕶國軍(河中/府)永興軍(京兆/府)成
徳軍(真定/府)天雄軍(大名/府)武安軍(徐/州)泰寧軍(兖/州)保平軍(陕/州)
昭徳軍(潞/州)威武軍(福/州)寧海軍(杭/州)鎮東軍(越/州)安逺軍(安/州)彰
武軍(延/州)鎮南軍(隆/興)武昌軍(鄂/州)寧江軍(䕫/州)寧武軍(利/州)清海
軍(廣/州)定難軍(夏/州)鎮海軍(青/州)天平軍(鄆/州)彰信軍(曹/州)安化軍
(宻/州)鎮安軍(陳/州)忠武軍(許/州)武勝軍(鄧/州)武成軍(滑/州)南康軍(房/州)
奉寧軍(鄭/州)昭化軍(金/州)淮康軍(蔡/州)永清軍(貝/州)定武軍(定/州)鎮
康軍(澶/州)建雄軍(青/州)定安軍(邢/州)永安軍(富/州)彰徳軍(相/州)横海
軍(滄/州)鎮西軍(麟/州)定國軍(同/州)鎮潼軍(華/州)威徳軍(耀/州)静難軍
(邠/州)彰化軍(涇/州)保大軍(鄜/州)雄武軍(秦/州)保信軍(廣/州)忠信軍(夀/州)
集慶軍(亳/州)寧國軍(宣/州)昭信軍(贛/州)平江軍(蘇/州)鎮江軍(潤/州)泰
國軍(明/州)昭慶軍(湖/州)保寧軍(婺/州)武安軍(潭/州)平海軍(泉/州)建寧
軍(建/州)武信軍(遂/州)安徳軍(閬/州)武康軍(洋/州)武泰軍(黔/州)静江軍
(静/州)建寧軍(邕/州)寧逺軍(容/州)崇信軍(隨/州)順昌軍(潁/州)忠武軍(夀/州)
保静軍(宿/州)武平軍(鼎/州)安静軍(梓/州)
　　總地里
鬼門闗崑崙闗桂嶺九驛至象南左右分兩岐皆適二
百里而阻山南北十餘堠攅峯疊嶂萬仭蔽天中鑿險
道而度號曰闗右岐由賓而之邕交曰崑崙闗左岐由
貴鬱林而之雷瓊曰鬼門闗遷客流人逺投海表生還
者稀(彬江/集)
山東古所論山東乃今之河北晉地今所謂山東乃古
之齊地青齊是也謂之山東盖太行山之東也(坡/詩)
曹溪口水香梁天監中有婆羅門智樂者南遊至曹溪
口掬水聞香云此必勝地可建道塲後六祖果来此住
遂建南華寺今屬韶州
陵井監天師張道陵居鶴鳴山行正一盟威之法一日
有美女十二列於庭曰願為箕箒妾道陵知隂神十二
時之直乃謂之曰汝等何以為獻女各出玉環一枚為
贄道陵曰難以併納吾將十二環作一環投入地有得
者納之道陵取環投地淪成一深井玉女皆脱衣入井
探環井深五百七十尺環不可得出井取衣已為天師
所匿衆女泣下天師乃令玉女居於井中至唐末王建
為盜昏時見倮體婦人迫之不能及以刀刺之如中鐵
石忽長丈餘目若電光捽建之髮挈而南去或在虛或
在地至暁約三百里置王於地其形復為女子曰我欲
碎爾為虀粉為爾當為吾國之土地主當改心易行富
貴至矣及平巢賊李茂貞難建遂有功梁祖開國主乃
僣位遣人於鹽井致醮玉女出半面享之初天師以地
荒梗不可耕乃因玉女遂化鹽井以救窮民今陵井是
也取天師之名故曰陵井(雲齋/廣記)
黄牛峽杜詩註白狗峽黄牛山山在縣北髙三十一里
有石如人負力牽牛人黒牛黄行者歌曰朝見黄牛暮
見黄牛三朝三暮黄牛如故曰白狗斜臨北黄牛更在
東
盩厔二曲鳳翔府有盩厔縣長安志云山曲曰盩水曲
曰厔故曰二曲(樂史寰/宇記)
七盤遶霤之固王莽命王級曰遶霤之固南當荆楚(四/面)
(阨塞其道屈曲溪谷之水回遶而霤也/今之商州界七盤十二遶是也莽𫝊)
白門樓下邳城南門謂之白門樓曹公擊吕布登白門
樓兵圍之急乃下降(布/𫝊)
琅邪臺在沂州之沂水海州之朐山宻州之諸城三縣
界先是越王勾踐嘗治此秦始皇登山樂之作琅邪臺
其地在今諸城之東南(坡詩/注)
黄樓熙寧十年河决澶淵水及彭城下子瞻為彭城守
率禁卒登城捍水即城之東門為大樓堊以黄土土勝
水色黄故以為名子瞻詩云我在黄樓上欲作黄樓詩
忽得故人書中有黄樓詞黄樓髙十丈下建五丈旗楚
山以為城泗水以為池(坡/詩)
渼陂杜詩有渼陂行士大夫多讀為蕩漾之漾此字從
水從美以彼中有魚極美得名(坡詩/注)
鑿杜固唐杜正倫與城南諸杜系逺求同譜不許諸杜
所居號杜固世𫝊其地有壯氣故世衣冠正倫建言鑿
杜固通水利既鑿川流如血自是南杜稍不振(正倫/𫝊)
　
　
　
　
　
　
　
　
　
　
　
　
　
　
　錦繡萬花谷前集卷六
欽定四庫全書
　錦繡萬花谷前集卷七
　　竹
三河少年三河少年禀生勁剛春服楚楚遊俠専場(山/谷)
(賦/注)
十萬丈夫竹林外裏兮十萬丈夫甲刃摐摐宻陣而環
侍(杜牧晩/晴賦)
雌雄竹有雌雄雌者多笋故也種竹當辨雌雄自根而
上至生梢一節發者為雄二節發者為雌(仇池/筆記)
性好西南種竹必於園東北角自然延生其性好西南
也(齊民/要術)
千纛坡題緑筠堂詩風梢千纛亂月影萬夫長
千户侯渭川千畝竹其人與千户侯等(史/記)
報平安李衛公守北都一寺有竹一棵纔長數尺令其
寺每日報竹平安(酉陽/雜俎)
碧鮮賦五代扈載遊相國寺見庭竹可愛作碧鮮賦書
其壁世宗聞之遣小黄門就壁録之覽而稱善因拜水
部員外郎(扈/傳)
檀欒嬋娟吴都賦檀欒嬋娟玉潤碧鮮謂竹也(文/選)
瀟碧瀟碧逺輸委湖嵌費攜擎(韓文聮句瀟碧/謂竹湖嵌謂石)
詩可使食無肉不可居無竹無肉令人瘦無竹令人俗
人瘦尚能肥人俗不可醫若對此君仍大嚼世間那有
揚州鶴(東/坡)此君傾盖如故舊骨相竒絶人間秀程嬰杵
臼孤立難伯夷叔齊採薇瘦(山/谷)出檻亦不剪従教長瘦
叢年年到朱夏葉葉是清風(陳/肥)未教急雪枝枝打更要
幽禽日日来坐誦東坡食無肉枯腸日日轉飢雷(韓子/蒼)
城中寸土如寸金幽軒種竹只十箇春風謹勿長兒孫
穿我堦前緑苔破(冷齋/夜話)移得蕭騷從古寺洗来踈净見
孤峯(鄭/谷)卷簾隂薄漏山色欹枕韻疑寒雨聲春晩不知
桃李謝嵗寒非避雪霜深(張/詠)棲鳳枝梢猶嫩弱化龍形
狀已依稀(李/景)鳴玉不妨風細細瑣忩時借月娟娟(吴正/仲)
但有嵗寒心兩三竿也足虬騰雙角直鯨噴兩鬚長(司/馬)
(公雙/竹)月回龍並影風過鳳聮聲寒生緑樽上影入翠屏
中(梅聖/俞)何堪裁鳳律只好製魚竿(余/清)
　　笋
龍雛隣里亦知偏愛竹春来相與䕶龍雛(東/坡)
稚子杜詩竹根稚子無人見沙上鳬雛傍母眠唐人多
以稚子為笋或以是為竹䑕(古今/詩話)
籜龍盧仝寄男詩云籜龍正稱寃莫教入汝口丁寧囑
托汝汝活籜龍否
詩春風吹起籜龍兒戢戢滿山人未知急喚蒼頭斵煙
雨明朝喚作碧參差(朱喬/年)緑竹半含籜新梢纔出墻色
侵書帙晩隂過酒樽凉雨洗涓涓净風吹細細香但令
無剪伐㑹見拂雲長(杜/)緑節已儲霜黄苞猶掩翠髙標
凌秋嚴正色奪春媚風枝未飄吹露粉先含淚(退/之)斫取
青光冩楚詞膩香春粉黒離離無情有恨無人見露壓
煙啼千萬枝(李/賀)乆客厭虜饌枵然思南烹故人知我意
千里寄竹萌駢頭玉嬰兒一一脱錦䙀(坡/)洛下班竹笋
花時壓鮭菜一束酬千金掉頭不肯賣我来白下聚此
族富庖宰繭栗戴地飜觳􁁥觸墻壊戢戢入中厨如償
食竹債甘葅味菌耳辛膳胹薑芥烹鵞雜熊掌炮鱉亂
羣介小兒哇不美䑕壤有餘嘬可飱貴於少古来食共
噫尚想髙將軍五溪無人采　恵文緑籜包一束園丁
破凍取寒玉堅冰封節春未回不怕東風吹作竹　東
園苦竹味勝肉籜龍稱寃莫采録煩君更置蒼玉来明
日風雨皆成竹(並山/谷)見角牛羊沒看皮虎豹存狂劇時
穿壁羣强㡬觸藩戈矛頭戢戢蛇虺首掀掀(退/之)漢川修
竹賤如蓬斫斧何曽赦籜龍料得清貧饞太守渭川千
畝在胷中(坡/詩)
　　墨竹
起吴道子墨竹起扵近世不知其所師承初吴道子作
畫連筆作卷不加丹青予意墨竹之師起於此(山谷墨/竹序)
燕肅國朝侍郎字穆之師李成雅善墨竹(畫/史)
鐵鈎鎻山谷云江南李主作竹自根至梢極小者二鈎
勒成謂之鐵鈎鎻
嫩篁翠篠山谷云嫩篁翠篠極難為工能妙者唯吴生
耳所以文與可作老竹枯木霜風寒雀夾帯煙雨以助
筆勢
詩古今作生竹能者未十輩吴生勒枝葉筌寀逺不逮
江南鐵鈎鎻最許誠懸㑹燕公灑墨成落落與時背湖
州三百年筆與前哲配吾宗學湖州師逸功己倍預知
更入神後出遂無對吾詩被壓倒物固不兩大　酒澆
胷次不能平吐出蒼竹嵗峥嶸卧龍偃蹇雷不驚君與
此君俱忘形晴牎影落石泓處松煤淺染飽霜兎中安
三石使屈蟠亦恐形全便飛去　榮榮枯枯皆本色懸
之髙堂風動壁　小竹扶踈大竹枯筆端真有造化爐
人間俗氣一㸃無健婦果勝大丈夫　地下文夫子風
流絶此人能和春晩色幻出嵗寒身馬鬛松成拱鵞溪
墨尚新(並山/谷)不根而生從意生不笋而成由筆成(樂/天)
　　柳
靈和殿劉悛獻蜀柳狀若絲縷武帝種於靈和殿前因
宴歎曰此柳風流可愛似張緒少年時
詩昭陽雨過籠斜日長信風来掃落花無限春情與春
恨㡬條分在后妃家　天下風流無緑楊一春生意别
離鄉柔根恐是離腸結未折長條先斷腸(石曼/卿)朝看濃
翠傲炎赫夜愛踈影搖清圓風翻雪陣如絮亂蠹響啄
木秋聲堅(坡/詩)碧玉粧成一樹髙萬條垂下緑絲絛不知
細葉誰裁出二月春風作剪刀(賀知/章)髙拂危樓低拂塵
灞陵攀折一何頻思量却是無情木不解迎人只送人
(裴/詵)裊裊和煙映玉樓半垂樓上半垂溝而今漸覺枝頭
宻惱亂春風卒未休(羅/隠)含煙帯雨過平橋嫋嫋千條復
萬條張令當年成底事風流才是女兒腰(吕居/仁)帶雨飄
来成暖雪卷春歸去作飛毬(石/懋)青羅帯上雪花飛不用
天工一尺圍(韓子/蒼)南自黄河東自淮緑影一千三百里
　但將春色送秋色不覺楊家是李家　三條陌上拂
金羈萬里橋邊映酒旗(滕/邁)香絮亂飄梁苑雪細條輕裊
楚宫腰(王元/之)平河千里經春雪廣陌三條盡日風(錢惟/演)
已帶黄金縷仍飛白玉花長時須拂馬宻處小藏鴉眉
細從他歛腰輕莫自斜玳梁誰道好偏擬映盧家(李義/山)
半煙半雨溪橋畔閒杏閒桃山路中㑹得離人無限意
千絲萬絮惹春風(鄭/谷)
　　梅
淡粧美人隋開皇中趙師雄遷羅浮一日天寒日暮於
松林間見美人淡粧素服出迎時殘雪未消月色微明
師雄與語極麗芳香襲人因與之扣酒家共飲少頃一
緑衣童子来笑歌戲舞師雄醉寢但覺風寒相襲久之
方已自起視乃在大梅花樹下上有翠羽啾嘈相顧月
落參横但惆悵而已(柳子厚/龍城録)
寄驛使陸凱與范曄相善自江南寄梅一枝詣長安與
曄并詩曰折花逢驛使寄與隴頭人江南無别信聊贈
一枝春(荆州/記)
梨花夢王昌齡梅詩落落寞寞路不分夢中喚起梨花
雲東坡梅詞云髙情已逐暁雲空不與梨花同夢用此
也
梅花賦皮日休桃花賦序云宋廣平為相疑其鐵心石
腸不解吐軟媚詞觀其梅花賦清新麗妍便巧富艶得
徐庾體殊不類其為人也東坡詩云為君援筆賦梅花
不害廣平心似鐵
白玉堂白玉堂前一樹梅今朝忽見數枝開兒家門户
重重閉春色因何得入来(薛/濤)
頓有亭王直方家有蘇黄字遂取宋武帝謂謝晦謝昆
一時頓有兩玉人名亭亭前有梅陳後山有詩云頓有
亭前玉色梅情知不肯破寒開似憐憔悴兩公客獨倚
東風遣信来(後山/集)
鶴膝枝江梅雪裏與蓑衣莫遣寒侵鶴膝枝
詩柔梢繁白玉鈿封忍盡嬌心恨㡬重姑射真人冰作
體廣寒仙女月為容江南春信香尤在樓上晨粧粉不
供可惜東風晴未暖洛川流雪更無蹤(石曼/卿)衆芳搖落
獨暄妍占盡風情向小園踈影横斜水清淺暗香浮動
月黄昏霜禽欲下先偷眼粉蝶如知合斷魂幸有微吟
可相狎不須檀板共金樽　剪梢零碎㸃酥團向背稀
稠畫亦難蘂訝粉綃裁太薄蒂疑紅蠟綴初乾憶著江
南舊行路酒旗斜拂墮吟鞍　小園煙景正凄迷陣陣
香寒壓麝臍池水倒窺踈影動屋簷斜入一枝低雪後
園林纔半樹水邊籬落忽横枝(並和/靖)額黄映日明飛燕
肌粉含風冷太真(介/甫)知訪寒梅過野塘乆留金勒為回
腸謝郎衣袖初翻雪荀令熏爐更換香何處拂胷資蝶
粉㡬時塗額藉蜂黄維摩一室雖多病亦要天花作道
場(李義/山)晚嵗風霜從冷淡寒梢氣象自清真此時空作
西湖夢踈影横斜訪舊隣(韓子/春)非雲非雪月初浮疑是
佳人狐白裘細雨狂風莫欺折冰肌玉骨未禁愁(潘邠/老)
風撼孤根雪壓枝小苞香拆大寒時羣芳且莫相矜笑
止渴和羮自有期(李堯/夫)調鼎自期終有實論花天上更
無香月娥服御無非素玉女精神不尚粧(張文/潜)已消殘
雪豆稭灰斜壓踈籬一半開雖我故園無分看問渠春
色㡬時来冷香漸欲熏詩夢落葉尤能韻砌臺定復水
邊多屐齒試呼長鬛視蒼苔(盧/襄)老杜騎驢入草堂獨憐
江路野梅香定知深院黄昬後踈影横斜更斷腸　夐
酥滴滴綴斜枝想見香心未吐時但有仙人殷七七從
教横笛月中吹　百葉梅梢拂掠黄風搖雨練亦凄凉
(謝無/逸)春傍寒梅占作魁粉香前夜隴頭開人間獵月未
曽到天上花王先遣来(陳元/老)東閣觀梅動詩興還如何
遜在揚州江邊一樹垂垂發朝夕催人自白頭(老/杜)萬木
凍欲折孤根暖獨回前村深雪裏昨夜一枝開(齊/已)一夜
欲開盡百花猶未知人心皆共惜天意不教遲(李/嶠)斜日
夀陽醉青燈姑射眠香肌照人白笑靨為誰圓(山/谷)暗吐
幽香穿别院半欹斜影入寒塘冰肌宛是仙姑女粉面
端疑騎省郎苦是蜜奴曽拂掠肯收紅艷貯蜂房(田元/邈)
折歸忍負金蕉葉笑挿誰臨玉鏡臺女堞未須翻角調
錦囊先喜助詩才(張安/彦)絶色殊無朱粉態真香寕許燕
鶯知凝情金谷登樓日歛黛温泉賜浴時冩作清聲𫝊
玉笛何人持向月中吹(趙義/若)冷冷踈踈雪裏春不輕吹
笛付伶倫出墻幽獨窺隣女臨水横斜覽鏡人(楊時/可)春
来幽谷水潺潺的皪梅花草棘間一夜東風吹石裂半
隨飛雪度闗山　何人把酒慰深幽開自無聊落更愁
幸有清溪三百曲不辭相送到黄州　蕙死蘭枯菊已
摧返魂香入嶺頭梅數枝殘燭風吹盡一㸃芳心雀啄
開　南行度闗山沙水清練練行人已愁絶日暮集微
霰殷勤小梅花彷彿吴姬面暗香隨我去囬首驚千片
　西湖處士骨應槁只有此詩君壓倒東坡先生心已
灰為愛君詩被花惱多情立馬待黄昏殘雪消遲月出
早江頭千樹春欲暗竹外一枝斜更好孤山山下醉眠
處㸃綴裙腰風不掃萬里春隨逺客来十年花送佳人
老不知風雨卷春歸收拾餘香還畀昊　細雨裛殘千
顆淚輕寒痩損十分肌(並東/坡)好借月魂来映燭恐隨春
夢去飛揚　不御鈆華知國色只裁雲縷想仙裳鬚撚
黄金危欲墮帶圍紅蠟巧能粧(介/甫)緑楊解語應相笑漏
泄春光却是誰(成/謀)短笛樓頭三弄夜前村雪裏一枝春
(舒/亶)疑是隔墻窺宋玉巧如施粉妬何郎(徐師/川)已呼白面
書生去更約青腰玉女来(田元/邈)偏憐雪裏無雙艷渴嗅
風中第一香(陶開/祖)宫臣赫奕三川守野意瀟踈四皓家
(司馬/公)動摇臘信隨征使勾引春情出苑墻(楊/蟠)同心不見
昭儀種五出時驚公主花(陳去/非)古驛路邊煙雨暮孤莊
籬畔水雲寒(王性/之)樓上簫聲欲斷魂仙官分與一枝春
旋催粧額添宫様細捻香鬚數玉塵月下精神宜淡竚
雪邊肌體更清勻老来花事無消息只有君詩當冩真
　天與孤標不受塵生憎桃李鬬芳新詩来名下無虛
士花在身邊當麗人只恐素英欺白髪試煩纎手挿烏
巾風流今代神仙尉管得河陽縣裏春(並于/湖)南枝向暖
北枝寒一種春風有兩般憑仗髙樓莫吹笛大家留取
倚欄干(詩話二/仙客)
　　黄梅
一家春異色深宜晩生香故觸人不施千㸃白别作一
家春(後/山)
　　蠟梅
宫様黄聞君寺後野梅發香蜜染成宫様黄不擬折来
遮老眼欲知春色到池塘(山/谷)
詩金蓓鎻春寒惱人香未展雖無桃李顔風味極不淺
體熏山麝臍色染薔薇露披拂不盈襟時有暗香度(師/川)
　　紅梅
寒心酒翬怕愁貪睡獨開遲自恐冰容不入時故作小
紅桃杏色尚餘孤瘦雪霜姿寒冰未肯隨春態酒翬無
端上玉肌詩老不知風格在更求緑葉與青枝(山/谷)
詩雪裏開花却是遲如何獨占上春時也知造物含深
意故與施朱發妙姿細雨浥殘千顆淚輕寒瘦損十分
肌不應便雜夭桃杏半㸃微酸也著枝　幽人自恨探
春遲不見檀心未吐時金鼎奪胎那是寳玉人頳頬更
多姿抱叢暗葉初含子落􁑭濃香已透肌乞與徐熙畫
新様竹間璀璨出斜枝(東/坡)梅好唯傷白今紅是絶竒認
桃無緑葉辨杏有青枝烘笑從人贈酡顔任笛吹未應
嬌意急發赤怒春遲(石曼/卿)好處曽臨阿母池渾將絳雪
㸃寒枝東墻羞頬逢人笑南國􁊭顔强自持(毛澤/民)路入
君家百歩香隔簾初試漢宫粧直疑夢到昭陽殿一簇
輕鈿繞淡黄(韓子/蒼)嬌朱淺淺透冰光瘦倚疎篁半出墻
雅有風情勝桃杏巧含春思避冰霜融明醉臉籠輕暈
歛掩仙裙蹙嫩黄日暮風英墮行袂依稀如著領中香
(饒/操)
　　牡丹
九十餘種錢思公欲作花品細書牡丹名於小屏凡九
十餘種姚黄未出牛黄為第一牛黄未出魏紫為第一
又有倒暈檀心九蘂真珠紅鶴翎紅一捻紅之類凡洛
陽為天下第一雖越不敢争髙下(歐公/花譜)
見根撥而知髙下邵康節訪商守趙郎中與章子厚同
㑹子厚議論縦横不知敬康節語次因及洛中牡丹之
盛趙守謂章曰先生洛人也知花為甚詳康節因言洛
人以見根撥而知花之髙下者知花之上也見枝葉而
知髙下者知花之次也見蓓蕾知髙下者知花之下也
如公所説乃知花之下也章黙然整服(童䝉/訓)
詩春風晴晝起浮光玉作肌膚羅作裳獨歩世無吴苑
艶渾身天與漢宫香一生多怨終羞語未剪相思已斷
腸(石曼/卿)落盡春紅始見花幄籠暖日護香車買栽池館
恐無地看到子孫能㡬家(羅/鄴)蟾精雪魄孕雲荄春入香
腴一夜開宿露枝頭藏玉塊晴風庭面揭銀盃(歐公白/牡丹)
長安豪貴惜春殘争賞先開紫牡丹别有玉盃承露冷
無人肯向月中看(裴/璘)棗花至小能成實桑葉雖柔解吐
絲堪笑牡丹如斗大不成一事又空枝(王文/恵公)秀色洗粧
臉暗香生雪膚黄昏更蕭瑟頭重欲相扶(東/坡)紅開西子
粧樓暁翠揭麻姑水殿寒三月莫辭千度醉一生能得
㡬回看暁檻競開香世界夜攔頻結醉因縁(唐/人)常誇西
洛青屏簇乆洗南徐紫錦堆(晁无/咎)施朱施粉色俱好傾
國傾城艶不同(邵堯/夫)姮娥二女曽相送留下鴉黄作蘂
塵(唐/謙)平分造化雙苞出拆破春風兩面開(徐仲/雅)三月後
方有百花中更無(李正/封)天香夜染衣國色朝酣酒(王/建)粉
光深紫膩肉色褪紅嬌(王/建)錦幃初卷衛夫人繡被猶堆
越鄂君垂手亂飜彫玉佩折腰争舞鬱金裙石家蠟燭
何曽剪荀令香爐可待熏我是夢中傳綵筆欲書花葉
寄朝雲(李義/山)
　　紅藥
詩釵亭抽碧股粉蘂撲晴絲疑香熏罨畫似淚著胭脂
(樂/天)蠶老桑柔戴勝鳴飜堦紅藥占春榮牽風孫夀愁眉
破帶雨驪姬淚眼横　誰家列屋紅粧面徙倚朱欄不
下迎(洪駒/父)
　　海棠
睡未足明皇一日登沉香亭妃子時卯酒未醒扶掖而
至帝笑曰是豈妃子醉海棠睡未足耳(太真妃/外𫝊)坡詩云
只恐夜深花睡去髙燒銀燭照紅粧
臙脂雪東坡卧聞海棠花泥汚臙脂雪
花中神仙賈耽著百花譜以海棠為花中神仙(海棠/記)
詩自然富貴出天姿不待金盤薦蕐屋朱唇得酒暈生
臉翠袖卷紗紅映肉林深霧暗曉光遲日暖風輕春睡
足雨中有淚亦凄然月下無人更清淑陋邦何處得此
花無乃好事移西蜀寸根千里不易到銜子飛来豈黄
鵠明朝酒醒還獨来雪落紛紛那忍觸(東/坡)意分巫峡雨
腰細漢臺風粧指朱先布膏唇檀更融難勝風不定易
入蝶能通杜甫句何畧薛能詩未工(石曼/卿)渾是華清出
浴初碧紗斜掩見紅膚便教桃李能言語西子嬌妍比
得無(崔徳/符)艶麗最宜新著雨妖嬈全在欲開時莫愁粉
黛臨香嫩梁苑丹青㸃筆遲(鄭/谷)雨過温泉浴妃子露濃
湯餅試何郎(凱/凡)多謝許昌傳雅什蜀中曽未遇詩人(賈/島)
縱使許昌𫝊健筆可憐終古愧妍姿(晏/殊)
　　桃花
如昭君桃花如昭君服御靚以豐徘徊顧幽影似為悦
已容(韓子/蒼)
皮賦薛詩林逋詩云比合並饒皮博士相形偏屬薛尚
書(皮日休有賦/薛能有詩)
醉眼杜詩桃花氣暖眼自醉(江總詩惱殺未歸/客桃花矄眼醉)
小紅杜詩寵光蕙葉與多碧㸃注桃花舒小紅
　　李花
詩平旦入西園梨花數株若矜誇旁有一株李顔色慘
慘似含嗟問之不肯道所以獨遶百匝至日斜奈何聽
酒不省録不見玉枝攅霜葩　誰堆平地萬堆雪剪刻
作此連天花日光赤色照未好明月暫入都交加夜領
張徹投盧仝乗雲共至玉皇家長姬香御四羅列縞裙
練恱無等差清寒瑩骨肝膽腥一全思慮無由邪　江
陵城西二月尾花不見桃唯見李風揉雨練雪羞比波
濤飜空杳無涘金烏海底初飛来朱輝散射青霞開迷
亂入眼看不得照耀萬樹繁如堆(並退/之)李徑獨来數愁
情相與憐自明無月夜强笑欲風天减粉與園籜分香
沾渚蓮徐妃乆已嫁猶自玉為鈿(微/之)
　　梨花
妃子淚欄干白樂天長恨歌玉容寂寞淚欄干梨花一
枝春帯雨謂太真也
詩冷香銷盡晩風吹脉脉無言對落暉舊日郊西千樹
雪今隨蝴蝶作團飛　剪剪輕風漠漠寒玉肌蕭瑟粉
香殘一枝帯雪墻頭出不用行人著眼看(並謝/無逸)粧靚青
娥妬光凝粉蝶羞年年寒食夜吟繞不勝愁(穆清/叔)最似
孀閨年少婦白粧素袖碧紗裙(樂/天)
　　杏花
詩天晴日煖籠紫煙鏡裏紅粧猶帯酒江梅已盡桃李
遲此時此花即吾友(黄魯/直)清露泣月蘃温風散晴葩春
工了不睡連夜開此花惱客香有無弄粉影横斜　杏
花飛簾散餘馨明月入户尋幽人褰衣歩月踏花影烱
如流水涵青蘋花間置酒清香發争攬長條落香雪山
城酒薄不堪飲勸君且吸盃中月洞簫吹斷月明中惟
憂月落盃酒空明朝卷地春風惡但見緑葉棲殘紅(東/坡)
蓓蕾枝梢血㸃乾粉紅腮頰露春寒不禁煙雨輕欺著
秖好庭前愛惜春(林/逋)小桃新謝後雙燕却来時(鄭/谷)
　　酴醿
詩酴醿一架最先来夾竹金沙次第栽濃緑扶踈雲對
起醉紅撩亂雪争開(王介/甫)十年醉錦幄酴醿照金沙欲
眠春風裏不去留君家(山/谷)不傅人間玉奩粉别有天上
金爐煙獨清合作諸蘭佩深白未數楊花綿春風爛漫
倚墻角一月不復燒龍涎(石敏/若)肌膚冰雪薫沉水百草
千花莫比芳露濕何郎試湯餅日烘荀令注爐香　殘
梅紅藥遲此物共春歸名字因壺酒風流付枕幃墜鈿
香徑草飄雪静垣衣玉氣晴虹發沉材鋸屑霏(山/谷)酴醿
不争春寂寞開最晩青蛟走玉骨羽盖䝉珠幰不粧艶
已絶無風香自逺凄凉吴宫闕紅粉埋故苑餘香入此
花千載尚清婉(東/坡)喚將梅蘃要同韻羞殺梨花不解香
如何五月露寒殿不與薫風送晩凉(晁無/咎)平生為愛此
香濃仰面常迎落絮風每到春歸有遺恨典刑猶在酒
盃中(韓持/國)天將花王國艶殿春色欲令酴醿洗粧素頰
相追陪絶勝濃英綴枝不韻李可友横斜照水攙先梅
　初疑廣寒修月手釀此欲作長春酒又疑青女未歸
家摶香弄粉為此花要知風韻太超絶清影亭亭半遮
月㣲風不動香更繁沉水未灰金博山我來已落春去
後尚覺有香棲鼻端年年獨占餘春住早開却被嫣紅
妬從今著意問春工借與姮娥奔月路(盧元/賛)風流徹骨
成玉酒夢寐迷人入錦囊(山/谷)
　　蓮花
花神元和中蘇昌逺居吴中有女郎素衣紅臉與相狎
贈以玉環一日見檻前白蓮花開花蘂有物乃玉環也
折之乃絶(北夢/𤨏言)
水宫仙子平池碧玉秋波瑩緑雲擁扇青搖柄水宫仙
子鬬紅粧輕歩凌波踏明鏡(張文/潜)
雲錦段東坡横湖詩云貪看翠盖擁紅粧不覺湖邊一
夜霜卷却天機雲錦段從教匹練冩秋光　退之詩撑
舟昆明渡雲錦(乃荷/花也)
水花水芝杜詩水花笑白首坡云水花水芝皆蓮花
蓮社僧恵逺居廬山與劉遺民等結白蓮社以書招淵
明淵明曰若許飲即往許之遂造焉陶攅眉而去(髙僧/傳)
王儉幕庾杲之為王儉長史儉與之書曰庾景行遂得
泛緑水依紅蓮何其麗也時人以儉府為蓮花池景行
杲之字也
詩太華峯頭玉井蓮開花十丈藕如船冷比雪霜甘比
蜜一片入口沉痾痊(韓/詩)移舟水濺差差緑倚檻風摇柄
柄香多謝浣沙人不折雨中留得盖鴛盎(鄭/谷)含情脉脉
向層漪未語幽懐定未知洛浦微波長映歩漢宫香水
不濡肌心通㡬㸃韜光藕腸結千回託亂絲(石曼/卿)湖水
清且淺新荷半猶卷未見紅粧窈窕娘先排翠羽参差
扇(東/坡)蓼花蘸水火不滅水鳥驚魚銀梭投滿目荷花千
萬頃紅碧相雜敷清流孫子已斬吴姬女琉璃池上佳
人頭(李/璟)湔裙無限水障袂㡬多風(錢惟/演)君不見叔隗季
隗南歸晉又不學小喬大喬東入吴一種桃根與桃葉
若為化作雙芙蕖臨淮政成有餘暇坐令小屋添瀟灑
鵞溪一幅萬里寛移得浙川入圖畫天空水濶江茫茫
想見女英與娥媓九疑雲深蒼梧逺冰姿泣露不成粧
苦心抱恨何時了香骨應甘没秋草不如回首謝秋風
分作尹邢来漢宫(周知/㣲)荷葉罩芙蓉圓青映嫰紅佳人
南陌上翠盖倚薫風(青箱/雜記)紫荷蟲篆霜葉枯裊蹄垂房
裂青膚(李/彭)誰家水上張青盖罩却紅粧唱採蓮(歐/公)宻葉
髙叢擁萬枝女仙成隊緑雲隨(陳/充)湘妃雨後来池看碧
玉盤中弄水晶(鄭/震)
　　白蓮
詩昨夜三更後姮娥墜玉簮馮夷不敢受捧出碧波心
佳人方素白對鏡理新粧(王元/之)何人解把無塵袖盛取
清香盡日憐(崔/魯)無情有恨何人見月冷風清欲墜時(皮/日)
(休/)韻幽添出溪光嫩香逺都和水氣清(王性/之)洩香銀槖
破㵼露玉盤傾(樂/天)
　　木犀
小山岩桂劉安招隠士曰桂樹叢生兮寂寂幽劉安即
淮南王其徒有大小山(文/選)
詩玉階桂影秋綽約天空為卷浮雲幕嬋娟醉眼水晶
殿老蟾不守餘花落蒼巖忽生霜月裔仙芬凄冷真珠
蕚娟娟石畔為誰妍香霧著人清入膜夜深醉月寒相
就酴醿却作傷心瘦弄雲仙女淡紵衣煙裙不著鴛鴦
繡眼中寒香誰同惜冷吟徑召梅花魄小蠻為洗玻璃
盃晩来秋甕蒲萄碧(毛/滂)淪雪凝酥㸃嫩黄薔薇清露染
衣裳西風掃盡狂蜂蝶獨伴天邊桂子香(謝無/逸)濃開細
細黄金蘂間破深深碧玉叢(石敏/若)招還酴醿魂似挹薔
薇露(洪駒/父)曉風熏麝馥秋露染鵝黄(何斯/舉)
　　水仙
詩凌波仙子生塵襪水上輕盈歩微月是誰招此斷腸
魂種作寒花寄愁絶含香體素欲傾城山礬是弟梅是
兄坐對真成被花惱出門一笑大江横　得水能仙天
與竒寒香寂寞動冰肌仙風道骨今誰有淡掃蛾眉篸
一枝(並山/谷)錢塘昔聞水仙廟荆州今見水仙花暗香静
色撩詩句宜在林逋處士家　借水開花自可竒水沉
為骨玉為肌暗香已壓酴醿倒只比春梅無好枝(師/川)
　　山礬
鄭花江南野中有一種小白花木髙數尺春開極香野
人謂之鄭花王荆公嘗欲作詩而陋其名予請名曰山
礬野人採鄭葉以染黄不借礬而成色故名曰山礬(山/谷)
玉蘃花瑒花唐人王建題唐昌觀玉蘂花詩云一樹瓏
鬆玉刻成飄廊㸃地色輕輕女冠夜覔香来處唯見堦
前碎月明今瑒花即玉蘂花也盖瑒玉名取其白耳魯
直又更其名曰山礬謂可以染也廬陵段謙叔有楊汝
士與白二十二帖云唐昌玉蘃以少故見貴耳自来江
南山山有之土人取之以供染事則知瑒花為玉蘂花
無疑矣傅子容見此帖乃作絶句云瑒更山礬總未佳
要須博物似張華因觀異代前賢帖知是唐昌玉蘃花
(髙齋/詩話)
詩北嶺山礬取次開清風正用此時来平生習氣難料
理愛看幽香未擬囬(山/谷)
　　落花
舞山香曲西王母宴羣仙有舞者帯砑光帽㡌上簮花
舞山香曲曲未終花皆落李珣有子七嵗詠落花詩誰
同砑花㡌一曲舞山香
拂簾幌墜茵席南史范縝常稱無佛竟陵王子良曰君
不信因果何得富貴貧賤縝曰人生如樹花同發隨風
而墜自有拂簾幌墜於茵席之上自有闗籬墻落於糞
溷之間墜茵席者殿下是也落糞溷者下官是也(范/𫝊)
詩金谷已空新歩陣馬嵬徒見舊香囊鶯来自結啼春
怨蝶散應知夢雨狂(余/靖)已分將身著地飛那堪踐踏損
光輝無端又被東風誤吹落西家不得歸(退/之)金谷路塵
埋國艷武陵溪水泛天香(劉師/道)落時尤自舞掃處更聞
香(李義/山)古木無人處殘陽滿地時(齊/已)一夜春風拂苑墻
歸来何處剰凄凉漢臯佩冷臨江失金谷樓危到地香
淚臉補㾗勞獺髓舞臺雙影費鸞腸南朝樂府休賡曲
桃葉桃根盡可傷(宋/郊)
　　總草木
似君子士大夫蘭似君子蕙似士大夫大槩山林十蕙
而一蘭也離騷曰既滋蘭之九畹又植蕙之百畝以是
知楚人賤蕙而貴蘭矣蘭蕙叢生蒔以沙石則茂沃之
以湯茗則芳是所同也至其一幹一花而香有餘者蘭
也一幹五七花而香不足者蕙也余居保安僧舍開牖
於東西西養蕙而東養蘭故觀者必問其故故著其説
焉(山谷修/水記)
　　芸
置書中無蠧古人用以藏書曰芸香是也置書帙中無
蠧置席下即去蚤蝨葉類豌豆作小叢遇秋則葉上㣲
白如粉汗南人謂之七里香逺在數十歩外已聞香自
春至秋不歇也(邵氏聞/見後録)
　　合歡丹棘
蠲忿忘憂本草夜合花一名合歡或曰合昏葉至暮則
合故曰合昏崔豹古今注云欲蠲人之憂則贈以丹棘
一名忘憂欲蠲人之忿則贈以青裳合歡也故嵇康種
之舍前康書曰合歡蠲忿萱草忘憂(古今/詩話)
　
　
　
　
　
　
　
　
　
　錦繡萬花谷前集卷七
欽定四庫全書
　錦繡萬花谷前集卷八
　　帝王符瑞
斬蛇漢髙祖為亭長送徒驪山被酒夜徑澤中一人行
前者曰前有大蛇當徑願還髙祖曰壮士行何畏乃拔
劒斬蛇行數里醉卧後人至蛇所有老嫗夜哭曰吾子
白帝子也化為蛇當道今者赤帝子斬之故哭嫗忽不
見髙祖獨喜(本/紀)
赤蛇入鼻中藝祖微時入洛至長夀寺大佛殿西南角
枕柱礎晝寢有藏經院僧見赤蛇入帝鼻中帝寤僧問
所向帝曰欲見柴太尉於澶州無資僧曰某有一驢子
可乗又以錢幣為獻帝遂行柴太尉一見竒之留幕府
未㡬柴太尉為天子是為周世宗帝與宣祖俱事之以
至受禪(邵氏聞/見録)
髙祖母夢與神遇漢髙祖母媪常息太澤之陂夢與神
遇是時雷電晦冥父太公往視則見交龍其上已而有
娠遂産髙祖(本/紀)
赤蛇化金孔子夢三槐間豐沛市有赤飈起呼顔回子
夏往觀之見赤蛇化為黄金上有文曰卯金刀後髙祖
起豐沛(金樓/子)
五星入房武王滅紂之時五星入房房蒼神之精以周
室木徳故五星表木瑞(文/選)
兩日相磨初太祖北征王處訥曰庚申嵗太陽躔亢在
亢於徳剛其獸龍恐與太陽並駕若果然則聖人利見
之時也庚申嵗旦果有兩日相磨盪即太祖陳橋啓聖
之時也
嵗星往来虛危中劉原父嘗齋太一宫與王堯臣夜語
曰嵗星往来虛危間其色甚明以吾觀之當有興於齊
者嵗餘英宗以齊州防禦使入繼大統遂登大位(劉行/狀)
五星聚奎當魯分乾徳五年三月五星如連珠聚于奎
當魯分從鎮星辰見東方占曰有徳受慶大人奄有四
方子孫蕃昌明年真宗皇帝降生
金陵有天子氣秦時望氣者云五百年後金陵有天子
氣故始皇東逰以厭之塹北山以絶其勢及孫權之稱
號自謂當之孫盛以謂始皇逮於孫氏四百三十七載
考其厯數尤為未及元帝之渡江也五百二十六年真
人之應在於此矣(晉元/帝紀)
神劒以殱三􁀙拾遺記漢太上皇微時逰山澤間有冶
鑄曰為天子鑄劒若得腰間佩刀雜冶即成神器可以
克天下昴星精為輔以殱三􁀙太上皇曰此物名匕首
遂解投煙焰中劒成授上皇上皇以賜髙祖乃殱三􁀙
宅天下鈎命决云蕭何為昴星精項羽陳勝胡亥為三
􁀙(職官/分紀)
竒異極貴太祖自陳橋還太夫人杜氏與王夫人方設
齋扵定力寺聞之王夫人聞變懼杜曰吾兒平生竒異
人皆言當極貴何憂言笑自若太祖曰帝王之興自有
天命周世宗見諸將方面大耳者皆殺之然我終日侍
側不能害我我若應為天下主誰能圖之(涑水/記聞)
黄龍往来室中英宗天聖十年生於宣平坊赤光滿室
咸見黄龍往来室中濮王夢兩龍與日並墮以衣承之
復戲於空中其一龍視王曰吾非王所能有也後仁宗
立為皇子(事/實)
聖祖大中祥符五年十月聖祖降扵延恩殿先是有汀
州人王㨗者咸平初賈販扵南康軍逆旅遇道人自言
姓趙是冬再見於茅山命㨗市鈆汞錬之成金㨗即隨
至和州諸山又授以小環神劒曰非遇人主勿輕言㨗
詣闕求見不得乃謀以罪名自逹至信州佯狂大呼遂
坐配隸嶺南未久逃至京師閣門祗候謝徳權知其有
術即為奏請釋軍籍劉承珪聞其異為改名中正得對
龍圖閣具陳靈隂特授許州參軍留止皇城舍時出遊
市嘗有道人與之偶語云即向来授法司命真君也承
珪為創新堂駐之景徳四年五月降于堂之紗幬中戴
冠佩劒服皆青色凡有瑞異必先告中正𫝊逹其言既
降延恩殿前八日上夢景徳中所覩神人𫝊玉皇之命
是夕五鼓殿庭先聞異香少頃黄光自東南至燈燭失
光俄見靈仙儀仗皆有光明天尊至冠服一如元始天
尊之像旁有六人秉圭仙衣上再拜於堦下俄有黄霧
起須㬰霧散天尊與六人皆坐上升西堦仙童捧湯飲
一器類碧玉湯甘白如乳天尊曰吾人皇中九人之一
也是汝趙之始祖再降乃軒轅黄帝凡世所知少典之
子非也母感赤電夢天人生扵夀丘後唐時七月一日
下降生趙氏之族今已百年皇帝善撫育蒼生無怠前
志即離坐乗雲而去及曉以語宰相等仍召至殿上觀
降臨之所先東封畢加封司命天尊及此降延恩殿恭
上九天司命保生天尊號曰聖祖上靈髙上九天司命
保生天尊大帝聖祖名𤣥朗詔中外不斥犯遂以聖祖
降臨之地建新宫名曰景靈宫琢玉石為聖祖像初聖
祖述靈電降生之地改兖州曲阜縣為仙源毁夀丘建
道宫以景靈為名命宰相王曽紀述其事(夲朝/事實)
　　統運
七神三十五際唐虞之際以斗精受命者七神得四均
間氣而王者又二十八人所謂三十五際者也禹以金
徳王故夏后氏之有天下也生數四百年契以水徳王
故殷人之有天下也成數六百年稷以木徳王故周人
之有天下也成數八百年伯益之命中天而堯族以火
徳乗之故漢家之有天下也生數再及二百年其間距
王而興不能復大禹之迹皆五神之餘氣臯陶降徳皇
唐受命(張説乾/符頌)
咸窮於六漢自建武至建安二十五年一百六十九嵗
而禪魏魏自黄初至咸熙二年四十六年而禪晉晉自
太始至元熙二年一百五十六年而禪宋宋自永初元
年至昇明三年凡六十嵗咸以六終六受六亢位也(梁/本)
(紀/)文帝紀云三代揖遜咸窮於六
五運唐敬暉謂王者乗土王世五十數盡千年乗金王
世四十九數九百年乗水王世二十數六百年乗木王
世三十數八百年乗火王世二十數七百年天地之常
也自黄帝至漢五運適同(夲/𫝊)
秦為閏位伏犧氏以木王五行以生為序神農以火黄
帝以土少昊以金顓帝以水帝嚳以木堯火舜土夏金
湯水周以木漢以火漢律厯志秦以水徳在周漢木火
之間師古注曰秦為閏位不當五徳之序漢火傳魏土
晉金也(職/林)
赤烏飛魯門圖録云得麟之後天墜血書魯端門明日
血書飛為赤烏言漢代周也
獲麟夫子見薪采者獲麟孔子按圖録知劉季代周麟
者木精薪采者庶人然火之意孔子絶筆於春秋不書
下三時者起木絶火王明周木當受漢也(學/林)
國朝火徳藝祖有天下承周之木而以火徳王建隆羣
臣之論已定
趙垂慶論金徳趙垂慶謂皇朝當越五代上承唐統而
為金徳以藝祖受禪於庚申其後聖祖降於癸酉天書
降於戊申申酉皆金位也
謝絳謂土徳絳以謂皇朝當下黜五代紹唐為土徳以
繼聖祖如漢之繼堯以藝祖之生於洛也包絡推黄鴻
圖既建五緯聚之於奎躔鎮星為主也
　　宫殿禁苑
華清宫天寳六載改温泉宫為華清宫北向正門曰津
陽門面西曰望京門南面曰昭陽門其中有瑶光殿飛
霜殿九龍殿宜春亭芳蘭閣(東坡/詩注)
拾翠殿望雲亭長安志拾翠殿在大明宫翰林門外望
雲亭在太極官景福殿西(坡詩/注)唐杜甫贈張垍詩曰天
上張公子宫中漢客星賦詩拾翠殿佐酒望雲亭
迎風露寒舘漢武先作迎風館於甘泉後又加露寒儲
胥二館(長楊/賦注)
建章宫漢武帝時柏梁災於是作建章宫
延和殿崇政殿南有延和殿
金馬門漢武帝時相馬者東方京作銅馬法獻之詔立
馬於魯班門外更魯班門外為金馬門(仲舒/𫝊注)
黄門禁門曰黄闥以中人主之門號黄門(輿服/志)又靈帝
紀注應劭曰黄門侍郎每日暮入青瑣門拜謂之夕郎
漢官儀青𤨏或云刻為連𤨏文也盖在未央宫中前殿
之側云
修門宋玉招魂曰魂兮歸来入修門些(修門詔楚都郢/城門也文選)
延閣武帝廣獻書之路書積如丘山故外有太常博士
之藏内有延閣廣内秘書之儲(劉歆士/畧云)
翰林院承明玉堂翰林院在禁中乃人主燕居之所玉
堂承明金鑾殿皆在其間應供奉人自學士以下至工
伎皆隸籍其間皆稱翰林如今翰林醫官之類(筆/談)
觚稜金雀上觚稜而棲金雀(觚稜帝□之/角也西都賦)
紫宸殿施敬本為左補闕唐昌公主出降敬本上疏曰
紫宸殿者漢之前殿周之路寢陛下所以負黼扆居黄
屋饗萬國朝諸侯人臣致敬之所(職官/分紀)
置鍾景陽樓晉舊顯陽昭陽二殿太皇太后所居永明
中無太后羊貴嬪居昭陽殿西范貴嬪居昭陽殿東苟
昭華居鳳華柏殿中御居夀昌畵殿南閣置白鷺鼓吹
二部乾光殿東西頭置鍾磬兩廂皆燕樂處也以内深
隠不聞端門鼓漏聲置鍾於景陽樓上應宫人五鼓聞
鍾聲則早起粧飾
丹墀前漢尚書奏事明光殿省中以丹朱漆地也故曰
丹墀
魚鑰門鑰必以魚者取其不瞑目守夜之義(芝田/録)
渭烏漢靈帝作飜車渴烏施於玉門外西橋用洒南郊
路以省百姓洒道之費(渴烏為曲筒以氣引/水上也後宦官傳)
丹地周紀曰椒房丹也(北/史)又杜詩閣道通丹地梅福傳
注以丹掩泥塗殿上地陳無已寄東坡詩丹地開黄卷
謂坡在經筵也
金井欄太極殿上有金井欄金博山轆轤蛟龍負山扵
井上(戴延之/西征記)
罼圭苑靈昆苑漢靈帝作罼圭靈昆苑(二苑並在洛陽/門外也靈帝紀)
芙蓉殿龍武新軍深駐輦芙蓉别殿漫焚香(杜/詩)
金華殿上方嚮學鄭寛中張禹朝夕入説尚書論語於
金華殿中(金華殿在未央/宫中也班固𫝊)
隆儒殿隆儒殿在邇英閣後叢竹中(春明退/朝録)黄詩云隆
儒殿角對横經是也
罘罳漢文七年未央宫東闕罘罳災師古曰罘罳闕曲
閣也釋名云臣將入侍於此伏思也又蘇鴻演義稱罘
罳織絲為之象羅綱交文之状盖宫殿簷户之間也又
段成式酉陽書稱殿桷䕶鳥雀為罘罳崔豹古今注罘
罳屏也罘者復也罳者思也臣朝至屏外復思所奏之
事顔師古云罘罳連闕曲閣也以覆重刻垣墉之處玉
篇云罘罳屏外門也但屏上雕刻其形如罘之狀二説
皆通以為屏柱刻木為之施扵城隅門闕之上此為長
(杜詩/注)
詩天仗霄嚴建羽旄春雲送色曉雞號金爐香動螭頭
暗玉佩聲来雉尾髙戎服上趨承北闕儒冠列侍映東
曹(韓昌/黎)鴛鷺欲歸仙仗裏熊羆還入禁林中(韓昌/黎)風囬
玉宇簫聲逺日下瓊林佩影閒待得年光遍天下始教
春色到人間　水晶宫殿接龍津碧樹陽春曉色新朱
户曲房能駐日酥盤金勝自生春(晏元/獻)文昌新入有光
輝紫界宫墻白粉闈曉日雞人傳漏箭春風侍女䕶朝
衣　口厭含香握厭蘭紫微青𤨏舉頭看(白樂/天)五夜漏
聲催曉箭九重春色醉仙桃旌旗日暖龍蛇動宫殿風
㣲燕雀髙朝罷香煙攜滿袖詩成珠玉在揮毫欲知世
掌絲綸美池上于今有鳳毛　憶昨逍遥供奉班去年
今日侍龍顔麒麟不動爐煙上孔雀徐開扇影還玉几
由来天北極朱衣只在殿中間孤城此日堪腸斷愁對
寒雲雪滿山　城上春雲覆苑墻江亭晚色静年芳林
花著雨胭脂濕水荇牽風翠帯長龍武新軍深駐輦芙
蓉别殿漫焚香何時詔此金錢㑹爛醉佳人錦瑟旁
晝刻𫝊呼淺春旗簇仗齊退朝花底散歸院栁邊迷樓
雪融城濕宫雲去殿低避人焚諌草騎馬欲雞栖(杜/甫)絳
幘雞人報曉籌尚衣方進翠雲裘九天閶闔開宫殿萬
國衣冠拜冕旒日色纔臨仙掌動香煙欲傍衮龍浮朝
罷須裁五色詔佩聲歸到鳳池頭(王/維)雞鳴紫陌曉光寒
鶯囀皇州春色䦨金闕曉鍾開萬户玉堦仙仗擁千官
花迎劒佩星初落栁拂旌旗露未乾獨有鳳凰池上客
陽春一曲和皆難(岑/參)與君十五侍皇闈曉拂爐煙上玉
墀花開漢苑經過處雪下驪山沐浴時近臣零落今猶
在仙駕飄颻不可期此日相逢非舊日一盃成喜亦成
悲(韋應/物)玉堦春冷未催班暫拂衣袍枕笏眠孤立小心
還自笑夢魂潜繞御爐煙　落花野静宫中漏微雨春
寒廊下班　紫煙重疊苑春城廊下人稀唱漏聲偷得
微吟倚斜樹滿衣花露聽宫鶯(並鄭/谷)紅樓曉色催宫漏
紫閣春嵐雜禁煙風定玉爐香影直日融金掌露華鮮
(洪覺/範)金雀􁼯稜轉晚輝飄飄宫葉墜秋衣出門塵漲如
黄霧始覺身従天上歸(秦少/㳺)漢閣西頭千歩廊與公長
夏對匡牀隂隂樹色迷宫草寂寂棊聲渡苑墻(韓子/蒼)璧
門金闕倚天開五見宮花落古槐明日扁舟滄海去却
尋雲氣望蓬莱(劉/䕫)銅壺滴漏初冬髙閣雞鳴半空催起
五門金鎻猶垂三殿珠櫳堦前御栁搖緑仗下宫花散
紅鴛鷺數行曉日鑾旗百尺春風(髙齋/詩話)銀燭朝天紫陌
長禁城春色曉蒼蒼千條弱栁垂青𤨏百囀流鶯繞建
章劒佩聲隨玉墀歩衣冠身惹御爐香共沐恩波鳳池
裏朝朝染翰侍君王(賈/至)花蕚夹城通御氣芙蓉小院入
邊愁珠簾繡柱圍黄鵠錦纜牙檣起白鷗(杜/甫)絮撲芙蓉
苑花開太掖波黄頭吹月笛櫂影落天河　草染天邊
碧花匀日脚紅須知親帝澤不必藉春工花蕚蜂兒影
簾旌燕子風逰絲避金葆吹過紫垣東　粉蝶非仙骨
隨風過苑墻穿花不敢採應怯内家香　沉沉雨過宫
槐緑寂寂春殘輦路香細想人間無此景夜来魂夢到
昭陽(並盧/秉)迎春燕子尾纎纎拂栁穿花掠翠簷聞道蘂
宫三十六美人爭為捲珠簾　蓬莱風促水紋斑月甃
風廊數百間雲外蹕聲穿嶺去行宫簇馬望驪山　落
絮濛濛立夏天樓前槐樹影初圓傳聞紫殿深深處别
有薫風入舜絃(西清/詩話)踈星摇落曉光微殘月蒼龍闕角
西玉勒争門隨仗入牙牌當殿報班齊羽儀雖接鴛兼
鷺野性終存鹿與麛笑殺汝隂常處士十年騎馬聽朝
雞　行殿峩峩出緑槐琳房芝闕聳崔嵬管絃飄落人
間去幢節疑従天上来(歐/公)紅躑躅繁金殿暖碧芙蓉笑
水宫秋(廖/凝)袖中諌草朝天去頭上宫花侍宴歸(王/操)兩聲
鞭自禁門出一簇人従天上来(楊義/方)春風試暖昭陽殿
明月還過鳷鵲樓(李/白)冰殘玉甃泉初動水澁銅壺漏更
長(介/甫)長樂鍾聲花外盡龍池栁色雨中深(東/坡)星沉長樂
鍾聲外月掛觚稜闕影頭(宋/庠)苑花似雪同隨輦宫月如
眉伴直盧(白樂/天)觚稜金碧照山髙萬國珪璋捧赭袍(杜/牧)
三陪藻宴簮裾上五對龍顔日月邊(劉長/卿)
　　服御行幸
大駕法駕小駕隋煬帝備法駕嫌屬車太多謂閻毗曰
屬車十二乗亦得據宋孝武帝時有司馬儀曰晉遷江
左唯設五乗尚書王宏曰秦兼七國并周共九國八十
一乗三十六乗無所准憑江左設五乗儉不中禮位帝
王文物旌旒之數爰及冕玉皆用十二今宜准此設十
二乗憲章往古大駕可従秦法駕依漢小駕依宋帝曰
何用秦法哉大駕宜三十六法駕宜十二小駕除之(北/史)
屬車十乗唐制天子之車玉路金路象路革路木路别
有屬車十乗一曰指南車二曰記里鼓車三曰白鷺車
四曰鸞旗車五曰辟惡車六曰皮軒車七曰羊車八曰
耕根車九曰安車十曰四望車為十乗行幸則陳于鹵
簿(唐輿/服志)
豹尾車崔豹古今注周制也所以象君子豹變必以尾
示其謙也今惟乗輿得建焉出則豹尾車最在後漢書
曰成帝以趙飛燕置屬車間豹尾中國朝最後一車豹
尾加於鹵簿内車上載朱漆竿以竿首綴豹尾隊正一
人執之(職官/分紀)
逍遙子契丹犯澶淵真宗臨河未渡髙瓊大呼逍遙子
公擁帝以升遂渡河成功(談/叢)
駕頭正衙法坐香木為之加金飾四足墮角其前小偃
織藤帽之每車駕出幸則使老内臣馬上抱之曰駕頭
(沈括/筆談)
驂乗乗車之法尊者車左御者車中又有一人處車之
右以備欹側是以戎事則稱車右其餘則曰驂乗驂乗
者三也取三人為義(文帝/紀注)
翠盖望翠華之葳㽔(天子之羽葆/也南都賦)
扇筤輦後曲盖之筤兩扇夾之通謂之扇筤皆繡亦有
銷金者即古之華盖也(筆/談)
旄頭衞至尊摯虞决疑晉武帝時彭權為侍中帝問侍
臣旄頭之義權曰秦紀云秦國竒􁁣觸山截水無不崩
潰唯畏旄頭故使虎士冠之以衛至尊(職官/分紀)
鹵薄鹵大盾也以大盾領一部之人故都言鹵簿蔡邕
獨斷曰漢天子出車駕次第謂之鹵簿(官儀注曰甘泉/鹵簿國朝宋綬)
(序鹵簿圖謂有文章必有武偹故敕法物之駕嚴師兵/之衞總名之曰鹵簿焉三家之説不同㩧矟之制義羅)
(曰犦擊聲也形如劒而三刃李綽輦下記引爾雅云犦/牛幇牛也能抵觸百獸仗内犦矟刻牛首於上義鑑義)
(羅字皆作犦而通禮則用䂍字焉案字書従矛者不載/二禮之用不同車輻列扵外仗之前崔豹曰車輻捧也)
(漢執金吾亦捧也漢百官表中尉秦官更名執金吾應/劭曰吾禦也掌金革以禦非常顔師古曰金吾鳥名執)
(此象故以名官自象駕清道至掩後𤣥武隊殳仗細仗/前後陳列皆謂之黄麾仗太祖親閲鹵薄凡仗内衣服)
(絹布綵畫者易以絲絁繡文累朝增益禮文大備郊祀/籍田畢陳大駕明堂大享率用三引政和乃用三代鍾)
(鼎尊彛制作之象以墨車夏篆檀斿旗物易舊六引車/旗且漢之大駕公卿奉引大将軍驂乗太僕卿御光武)
(止陳法駕公卿不在鹵簿中唯河南尹執金吾洛陽令/奉引侍中驂乗奉車郎中御至唐兼列六引時文䇿題)
䂍槊宋宣獻公著鹵簿記䂍槊不得其始徧問諸儒無
知者予後十年得顔之推説云江佐有瓝槊以首大如
瓝故云(景文公/筆談)
青油隊甲騎紋乾徳三年再郊范魯公為大禮使以鹵
簿中青油隊舊甲騎盡取於武庫磨鏟堅厚精明可畏
於禮容有所未順陶榖為禮儀使出意以青緑畫黄絁
為甲紋青布囊之緑青為下裙絳皮為絡長短至膝銅
鈴遶前膺及後鞦至今用之(玉壺/清話)
參旗井鉞蘇易簡擬宋玉大言賦獻之曰日烏月兎曜
文明也參旗井鉞嚴武偹也執北斗兮奠𤣥酒也削西
華兮為石䃭也(楊文公/談苑)
外朝内朝本朝文徳殿曰外朝凡不釐務官日赴是謂
常朝垂拱殿曰内朝宰臣以下并武班日赴是謂常起
居每五日文武朝官並赴内朝謂之百官大起居是謂
三等盖天子坐朝莫先於正衙於禮臣無一日不朝者
故正衙雖不坐常參官猶立班俟放朝乃還(春明退/朝録)
入閤涑水記聞上問宰相唐世入閤之儀參政宋庠退
而講求以進退有大内有大明宫大内謂之西門大明
宫謂東門髙宗以後多居東門其正南門曰丹鳳丹鳳
之内曰含光殿至大朝㑹則御之次北曰宣政殿謂之
正衙朔望大冊拜則御之次北紫宸殿謂之上閤亦曰
内衙竒日視朝則御之唐制天子日視朝則必立仗扵
正衙或乗輿止於紫宸則呼仗自東西閤門入故唐世
謂竒日視朝為入閤又明皇欲避正殿遂御紫宸殿喚
仗入閤門遂有入閤之名本朝數御文徳殿行入閤之
儀沈括被詔修閤門儀制以為文徳殿入閤非是當喚
仗御紫宸殿請行兩制議沈請如唐御宣政禮詔可有
舊入閤圖文武官百人執仗四百人其五龍五鳳五岳
五星旗御馬皆立殿門之外(筆/談)
常參入閤唐故事天子日御殿見羣臣曰常參朔望薦
享諸陵寢有思慕之心不能臨前殿則便殿見羣臣曰
入閤宣政前殿也謂之衙衙有仗紫宸便殿也謂之閤
其不御前殿而御紫宸也乃曰正衙喚仗由閤門而入
百官俟朝于衙者因隨以入見故謂之入閤然衙朝也
其禮尊閤宴見也其事殺自乾符以後天子不能日見
羣臣而見朔望故正衙常日廢仗而朔望入閤有仗其
後習見遂以入閤為重至出御前殿猶謂之入閤其後
亦廢(五代/李琪)
由複道御層樓其或觀稼扵南薫門賞花於含芳園幸
金明池下雕輦登龍舟憇瓊苑由複道御層樓臨軒置
酒至上林春融千花萬卉妍麗冠絶上必曲宴宰衡等
(職官/分紀)
洞案宋景文領門下省㑹天子排正仗吏供洞案設扵
前殿兩螭首間上設香爐修注官夾案立宋詰吏何名
洞吏不知宋以謂通朱漆為案故曰洞(朱筆/記)
𫝊國璽𫝊國璽秦所製四方上紐交盤龍其文曰受命
於天既夀永昌二漢𫝊之厯魏晉晉敗没于劉聰聰敗
没于石氏石氏敗晉穆於永和中濮陽太守戴僧施得
之送于建鄴厯宋齊梁梁敗侯景得之景敗侍中趙思
賢以璽投南兗州刺史郭元建元建送于廣陵辛術術
送於北齊(辛/𫝊)
受命𤣥璽唐太宗受命𤣥璽以白玉為螭首文曰皇天
景命有徳者昌(唐/志)
唐𫝊國八璽八璽皆玉為之神璽以鎮中國藏而不用
受命璽以封禪禮神皇帝行璽以報王公書皇帝之璽
以勞王公皇帝信璽以召王公天子行璽以報四裔天
子之璽以勞四方天子信璽以召兵四裔皆泥封大朝
㑹則符璽郎進神璽受命璽于御坐行幸則合八璽為
五轝從於黄鉞之内(唐/志)
紫泥璽室漢中書以武都紫泥為璽室皆緑綈其上(西/京)
(雜/記)
金泥元封中浮圻圖貢蘭金芝泥常以封函匣及宫門
鬼魅不敢近衞青張騫皆受金泥之璽封(拾遺/記)
咸陽村中得玉璽紹聖元年咸陽縣民段吉夏日雨後
村中立門足陷得玉璽一方四寸篆文如鳳鳥之狀曰
受命于天既夀永昌按璽記云秦始得卞氏玉刻以為
璽元后取璽投之地故一角缺騐之皆合唯記云色黄
此青蒼色耳盖漢世以為𫝊國璽孫堅入洛得於城南
井中至梁朱全忠始失所在全忠以下多都汴洛今璽
尚出於秦又云皆亦刻受天之命皇帝夀昌則無之有
司奏上廷議以為瑞改元元符命段吉以官至靖康金
人取去(邵氏/後録)
道冠徽宗北狩光堯方為天下兵馬大元帥南都即帝
位昭慈太后遣内侍劭成章以乗輿服御来有一道冠
非人間之制成章奉以奏上曰太后令奏殿下祖宗以
来退朝燕閒不裹巾只戴道冠自神宗始易以巾非舊
制也願即位後退朝燕閒只戴此冠庶㡬如祖宗時氣
象上流涕受之(邵氏/録)
白紗帽蕭道成既立蒼梧王王敬則手取白紗帽加道
成首令即位又沈攸之召諸軍曰我被太后令大事若
克白紗帽共著耳盖晉宋齊梁以来唯人君得著白紗
帽家有畫梁武帝亦着白紗帽
　　詔敕
紫泥漢舊儀曰天子信璽六璽皆以武都紫泥封青囊
白素裹兩端無縫一尺板中約署皇帝(後/志)
天子下書有四一曰冊二曰制三曰詔四曰敕自隋唐
以来除改百官必有告敕其制須由中書門下故劉禕
之曰不經鳳閣鸞臺何謂之敇唐時除擬百官必中書
侍郎宣奉舍人行進入獲刺字所以為敕也(退朝/録)
鳳詔石季龍為詔以五色紙冩在木鳳口中轆轤囬轉
快若飛翔(載/記)
金雞肆赦杜鎬言肆赦植金雞不知起何代闗中風俗
傳云宋司馬膺之云按海中星占云天雞星動為有赦
隋刑法志北齊敕曰令武庫設金雞或云起於西凉吕
光未知孰是䆒其旨盖西方兊兊為澤金者巽之神巽
為號令合二物揭長竿使人觀之也(楊文公/談苑)
黄白二麻風行四方中書用黄白二麻為綸命近者獨
用黄麻其白麻自非國之重事拜受將相則不得用扵
斯發揮大猷藻飾王命隻簡片削可以動乎人神風行
四方萬里如覩非制詔之謂歟盖人君深拱端黙扵穆
清之中九區視聽不及雖堯徳舜知禹哲湯眀不能庭
策以朝告不能家閲以户臻必欲忘典謨掩訓誓隂諭
於天下宻符於胷襟鴻荒以還所蔑聞也故議定扵内
而事條扵外言發扵上而旨敷扵下唐韋執誼翰林故
事(職官/分紀)
把麻通事舍人宣詔舊令拾遺團句把麻盖謁者不知
書多失句度故用拾遺低聲摘句及吕温為拾遺被喚
把麻不肯去遂成故事拾遺不把麻自吕始也時栁宗
元戲云幸識一文半字何不與他把麻(職官/分紀)
制敕用黄紙唐髙宗敇曰制敕施行既為永式比用白
紙各有蟲蠧自今尚書頒下諸州縣並用黄紙(職官/分紀)
中書舍人繳詞頭唐制唯給事中得封還制書康定間
富韓公為知制誥封還詞頭知制誥今中書舍人也中
書舍人繳詞頭自富公始(邵氏/後録)
　
　
　
　
　
　
　
　綿繡萬花谷前集卷八
欽定四庫全書
　錦繡萬花谷前集卷九
　　陵廟紀年
西漢髙帝(邦在位十二年/夀五十三長陵)恵帝(盈在位七年夀/二十四安陵)吕后(雉/在)
(位八年夀/七十一)文帝(恒髙祖子在位二十/三年夀四十六霸陵)景帝(啓文帝子在/位十六年夀)
(四十六陽陵元/年中元後元)武帝(徹景帝中子在位五十四年夀七/十一茂陵建元元光元朔元狩元)
(鼎元封太初天漢/太始征和後元)昭帝(弗之武帝少子在位十三年夀/二十三平陵始元元鳳平元)
宣帝(詢武帝曽孫在位二十五年夀四十三社/陵本始地莭元康神爵五鳳甘露黄龍)元帝(奭/之)
(宣帝太子在位十六年夀四十/三渭陵元初永元建昭竞寧)成帝(驁元帝太子在位/二十六年夀四十)
(五延陵建始河平陽朔/鴻喜永始元延綏和)哀帝(欣元帝庶孫在位六年夀/二十六義陵建平永夀)
平帝(衎元帝庶孫在位五/年夀十四康陵元始)
東漢世祖光武(秀長沙王六代孫在位三十三/年夀六十二康陵建武中元)顯宗明
帝(莊光武第四子在位一/十八年夀四十八永平)肅宗章帝(垣明帝子在位十/三年夀三十三建)
(初元和/章和)和帝(肇章帝子在位十七年/夀二十七元光元興)殤帝(隆和帝小子/在位一年夀)
(二延/平)安帝(祐章帝孫在位十九年夀三十/三永初元初永寕建光延光)順帝(保安帝/子在位)
(十九年永建陽嘉/永和漢安建康)冲帝(炳順帝子在位一/年夀三歲永嘉)質帝(纉章帝/𤣥孫在)
(位一年夀/九本初)桓帝(志章帝曽孫在位二十一年夀三十六/建和和平元嘉永興永夀延熹永寕)
靈帝(宏章帝𤣥孫在位二十三年夀/四十三建平嘉平光和中平)獻帝(協靈帝中子/在位二十五)
(年夀三十一初/平興平建安)
唐髙祖李(淵在位九年夀七/十一獻陵武徳)太宗(世民髙祖子在位二/十六年夀五十二昭)
(陵貞/觀)髙宗(治太宗子在位三十四年夀五十六永徽顯/慶龍朔麟徳乾封總章咸亨元光儀鳳調露)
(永隆開耀/永淳洪道)武后(瞾髙宗后在位二十二年夀八十一光/宅嗣聖文明垂拱永昌天授載初長夀)
(延載天冊通天證聖神/功聖厯久視長安大足)中宗(顯髙宗子在位五年夀/五十五定陵神龍景龍)睿
宗(旦髙宗第八子在位三年夀/五十五橋陵景雲先天太極)𤣥宗(隆基睿宗第三子/在位四十四年夀)
(七十八泰陵/開元天寳)肅宗(亨𤣥宗第三子在位五年/夀五十二建陵至徳乾元)代宗(豫肅/宗子)
(在位十八年夀五十三/元陵廣徳永泰大厯)徳宗(适代宗長子在位二十六/年夀四十六崇陵建中興)
(元正/元)憲宗(純順宗太子在位十五/年夀四十三景陵元和)穆宗(恒憲宗子在位/四年光陵長慶)
敬宗(湛穆宗長子在位二/年夀十八莊陵寳厯)文宗(昻穆宗二子在位十四/年夀三十三章陵太和)
(開/成)武宗(炎穆宗第五子在位六/年夀三十三端陵㑹昌)宣宗(忱憲宗第十三子/在位十三年夀五)
(十正陵/大中)懿宗(漼宣宗長子在位十四/年夀四十一簡陵咸通)僖宗(儇懿宗五子/在位十五年)
(夀二十七乾符唐/明中和光啟文徳)昭宗(曄懿宗七子在位十四年夀三/十和陵龍紀大順景福乾寕光)
(化天/復)哀帝(祝昭宗九子在位/四年夀十七天祐)
大宋藝祖(匡𦙍宣祖子在位十七年夀/五十永昌建隆乾徳開寳)太宗(炅宣祖子/在位二十)
(二年夀五十九永熙太平/興國雍熙端拱淳化至道)真宗(恒太宗子在位二十六/年夀五十永定咸平景)
(徳大中祥符/天禧乾興)仁宗(禎真宗子在位四十二年夀五十五/永昭天聖明道景祐寳元康定慶厯)
(皇祐至/和嘉祐)英宗(曙仁宗子在位四年/夀三十八永厚治平)神宗(頊仁宗子在位/十八夀三十八)
(永裕熙/寧元豐)哲宗(煦神宗子在位十六年夀二/十五永泰元祐紹聖元符)徽宗(佶在位/二十六)
(年永祐建中靖國崇寧/大觀政和重和宣和)欽宗(桓徽宗子在位/二年永寧靖康)髙宗(構徽/宗子)
(在位三十六年夀八/十一永思建炎紹興)孝宗(眘髙宗子在位二十七年夀/六十八永阜隆興乾道淳熙)
光宗(惇孝宗子在位六年/夀五十二永獻紹熙)寧宗(擴光宗子在位三十一/年夀五十七永茂慶元)
(嘉泰開/禧嘉定)今上(昀寧宗子寳慶紹/定端平億萬斯年)
太祖未正東嚮初英宗即位祔仁宗而遷僖祖神宗即
位祔英宗復遷僖祖皆言僖祖當遷太祖當正東嚮之
位最後孫觀文固言漢髙祖得天下與商周異故太上
皇不得為始祖光武之興亦不敢尊舂陵今國家據南
面之尊享四海之奉皆太祖之授也不當以僖祖替其
祀請以太祖為始而為僖祖立廟如周人祀姜原之禮
韓魏公曰此議足以𫝊不朽矣王荆公薄禮學獨以為
不然三公之議不行今太祖猶未正東嚮之位
古今陵重名徽宗梓宫歸宰臣上陵名永固有王銍者
言犯後魏明後周文宣二后陵名下秘書省參考如銍
言然前漢平帝後漢殤帝同曰康陵本朝順祖亦曰康
陵後魏明帝後周宣帝唐中宗同曰定陵本朝翼祖亦
曰定陵前漢恵帝唐懿宗王后同曰安陵本朝宣祖亦
曰安陵唐太宗昭陵本朝仁宗永昭陵後魏宣武后曰
永泰陵唐𤣥宗曰泰陵本朝哲宗亦曰永泰陵盖本朝
陵名犯前代陵名不一祖宗以来不避也徽宗陵名後
改為永祐陵云(並邵/氏録)
　　皇后
璇宫拾遺記帝少昊母曰星娥處於璇宫(初學/記)
椒房皇后稱椒房以椒塗壁取其温辟惡氣也或云取
椒聊蕃衍之義(漢官/儀)
大長秋秦官將行景帝更名大長秋宋百官志以皇后
為隂秋者隂之始取其終而長欲其久也(元后/𫝊)
求故劒漢宣帝與許后起微賤及帝即位大臣議立后
難之帝乃下詔求故劒大臣知旨遂立許后字平君(本/𫝊)
鑄金人卜立元魏主珪将立皇后其國用故事鑄金人
卜立之劉氏鑄不成慕容氏成遂立慕容氏(資治/通鑑)
白燕元后在家嘗有白燕銜白石墮后績筐中后自剖
其石其文有曰母天下(西京/雜記)
五采如龍梁武帝丁貴妃生於樊城上登樓望見漢濱
五采如龍下有女子擘絖則貴妃也帝以金環納之嬪
生有赤痣並失
正位坤極有司奏立長秋宫以梁貴人宜配天祚正位
坤極帝從之
探籌漢順帝欲立后貴人有寵者四人欲探籌以神定
之胡廣上䟽諌帝従之卒不立后(並職官/分紀)
駕六騩馬漢魏故事皇后親蠶禮著十二笄歩摇乗畫
雲母安車駕六騩馬(初學/記)
告冊立皇后當降制誕告不裝告身而用冊本朝諸后
皆止用告景祐元年立后用冊後皆循之(筆/談)
選后必著外祖官氏哲宗選后宣仁垂簾一日簾中諭
曰所選百餘家皆於隂陽不合獨一家可用復有二事
未安一事女是庶出二事嫡母悍妬女生嵗而逐其所
生遂鞠於伯氏今以所生為母耶所養母為母耶或對
曰無出繼之理當本所生父母無足疑若庶出則國朝
已有明徳皇后故事劉摯曰以春秋𫝊定之夫婦之子
妾婦之子皆備采擇以禮言之則必著外祖官氏况明
徳皇后乃太宗在藩邸時取以為妃非天子納后故事
上深然之(劉公/行實)
苦桃隋文帝外家吕氏甚微平齊後求訪不知所在開
皇初汝南郡上言有男子吕永吉自稱有姑字苦桃嫁
楊氏勘驗知是外家(隋外/戚傳)
本朝三后章獻明肅劉太后真宗后也慈聖光獻曹太
后仁宗后也宣仁聖烈髙太后神宗母英宗后也
正位宫闈聲滿天下章獻明肅劉太后成都華陽人少
隨父下峽至玉泉寺有長老善相人謂其父曰君貴人
也及見后大驚曰君之貴以此女也盍進京師乎贈以
金百兩至京師真宗判南京因張耆納后宫中帝即位
為才人進宸妃至正位宫闈聲滿天下仁宗即位以太
皇后垂簾聽政昔玉泉長老已居長蘆矣(聞見/録)
兩宫益親章聖久不豫莊獻太后欲自臨朝令上居東
宫於資善堂決事王曽再貳鈞席語惟演曰皇帝冲㓜
非中宫不得獨立宫中非倚皇儲之重則人心不附矣
惟演入白之由是兩宫益親
眀肅權處分様式眀肅太后權處分聽斷儀式久而未
定丁謂欲每議大政則皇后坐後殿朝執政朔望則皇
帝坐前殿朝羣臣其餘令押班雷允恭𫝊命王沂公時
判禮儀院乃採用蔡邕獨斷皇帝在左母后在右同殿
垂簾中書樞宻院以次奏事如儀人心乃定(並言/行録)
明肅欲以衮冕見太廟明道二年明肅欲以衮冕見太
廟臣下依違不決薛簡肅公奎獨争之曰陛下太謁之
日還作漢兒拜女兒拜明肅無答是夕報罷(湘山/野録)
章獻銜李廸真宗將立章獻后李迪為翰林學士上䟽
諌章獻起扵寒微不可母天下由是章獻銜之及真宗
晚年不豫嘗對宰相怒曰昨夜皇后以下皆去劉氏獨
置朕扵宫中衆知上眊亂誤言皆不應李迪曰果如是
何不以法治之良久上寤曰無是事也章獻在帷下聞
之及預政貶迪衡州(紀/聞)
選納曹氏劉氏服未除吕申公勸仁宗選納曹氏他日
申公曰此事外人不知上春秋鼎盛郭后尚美人皆以
寵廢以色進者不可勝數㡬扵昏矣不立后無以正之
毎事自有深意(魏公/别録)
崑山出玉麗水生金章獻太后垂簾李宸妃薨章獻祕
之欲以宫人禮治喪於外宰相吕夷簡奏曰聞宫中貴
人暴薨喪禮宜從厚章獻挽仁宗入内少頃獨坐簾下
召文靖曰一宫人死相公何與公曰臣待罪宰相内外
無不當預陛下不以劉氏為念臣不敢言尚念劉氏喪
禮宜從厚章獻悟曰李宸妃也奈何文靖乃治喪皇儀
殿用一品禮𦵏洪福寺公又謂入内都知羅崇勲曰宸
妃當以后服斂用水銀實棺異時莫道夷簡不曽説来
章獻皆從之後燕王謂仁宗曰陛下李宸妃所生死以
非命仁宗號慟尊宸妃為太后謚章懿幸洪福寺易梓
宫后玉色如生冠服如皇太后帝太息曰人言其可信
哉待劉氏加厚晏元獻撰章懿神道碑曰五嶽峥嶸崑
山出玉四溟浩渺麗水生金士大夫嘉其善比獨仁宗
不悦至孫文懿公撰升祔李太后赦曰章懿太后丕擁
慶善實生眇躬顧復之恩深保綏之念重神馭既往仙
逰斯邈嗟乎為天下之母育天下之君不逮乎九重之
承顔不及乎四海之致養念言至此追慕増結仁宗覽
之感泣彌月孫公自此遂參大政帝問孫公曰卿何能
道朕心中事
天子娶婦皇后嫁女英宗於仁宗為姪宣仁於光獻為
甥自㓜同養禁中温成張妃有寵英宗還本宫宣仁還
本宅温成竟無子一日帝謂光獻曰吾夫婦老矣無子
舊養十三滔滔各已長朕為十三后為滔滔主婚使相
嫁娶十三英宗行第滔滔宣仁小字時宫中謂天子娶
婦皇后嫁女云盖仁宗光獻以英宗為子素定矣(出邵/氏聞)
(見/録)
女中堯舜江友端上書伏覩宣仁聖烈皇后當元豐末
垂簾聽政保祐哲宗起司馬光為宰相天下歸心九年
之間朝廷清明海内乂安其仁民愛物之心可以追配
仁宗是時皆有復見女中堯舜之語自邢恕造無根之
語使後世疑焉初元豐中髙遵裕大敗靈武責散宫安
置未㡬神宗崩哲宗嗣位宰臣蔡確者以謂遵裕者宣
仁之族叔即建請牽復以説宣仁之意而不知宣仁不
私其親簾中宣諭曰遵裕喪師數十萬先帝縁此震驚
悒悒成疾以至棄天下今肉未寒吾豈忍私骨肉而忘
先帝確謀大沮後確責知安州作詩譏訕坐貶新州恕
乃確之心腹謂不顯王珪異同難以歸功蔡確而不知
厚誣聖母之大罪也縁此紹聖中蔡卞獨唱追廢聖母
之議陛下即位以来追贈司馬光以辯人臣之謗矣而
宣仁聖母者神宗之母陛下曽祖母也負謗三十餘年
可不痛乎
輔成聖徳為多元符末徽宗即位有旨復哲宗元祐皇
后孟氏位號自瑶華宫徙居禁中時有論其不可者曰
上於元祐后叔嫂也叔無復嫂之禮程伊川曰元祐皇
后之賢固也論者之言亦未為無理邵伯温曰不然禮
曰子甚宜其妻父母不悦出子不宜其妻父母曰是善
事我子行夫妻之禮焉皇太后於哲宗母也元祐后姑
也母之命姑胡為不可非上以叔復嫂也伊川曰子之
言得矣相繼曽布蔡京用事元祐后竟出居舊宫者二
十年金陷京師二帝北狩宗族盡徙獨元祐后不預兵
退羣臣請居禁中垂簾聽政上即位於宋后輔成聖徳
為多后崩諡曰昭慈聖獻云(並邵氏/後録)
以多才恵納為后莊獻明肅劉后益州華陽縣人父通
后為蜀人龔美攜入京為開封府人美以鍛銀為業真
宗尹開封府因鍛銀得見真宗語之曰蜀婦人多才恵
汝為我求一蜀姬美因納后年十五寵幸専房太宗一
日問乳母曰太子近来容貌清瘦左右有何人乳母以
后對上命去之太子不得已置於殿侍張耆家未㡬太
宗晏駕太子即帝位祥符五年立為皇后(本朝/事實)
副笄六珈詩君子偕老副笄六珈(副者后夫人之首飾/編髪為之笄衡笄也)
(副既笄而加飾如今之歩摇上飾後漢輿服志皇后謁/廟服歩摇以黄金為山一爵九華熊虎赤羆天鹿辟邪)
(南山豐大特六獸所謂/詩副笄六珈者學林)
　　太子
㓜海少海元臯之山南海幼海(㓜海即少海也天子比/大海太子比少海出山)
(海/經)
前星心火星天王星也前星太子星也(前/志)
青宫銀榜東方朔神異經東明山中有宫焉青石為墻
面一門有銀榜以青石碧鏤題曰天地長男之宫(職/林)
墨敕玉契武后時有司移文東宫召太子崔神慶諌曰
五品以上佩龜者蓋防徴召之詐内出龜以合之况太
子乎古者召太子用玉契誠防萌之意今太子與陛下
異宫非朝朔望别喚者請降墨敕玉契(神慶/𫝊)
承華門太子之門曰承華
瑤山樂祝融生太子長琴處瑶山作瑶山之樂(初學/記)
銅龍樓漢成帝為太子初居桂宫上嘗急召太子出龍
樓門不敢絶馳道西直至城門乃得度(門樓上有/銅龍漢書)
車至茆門楚莊王急召太子楚國之法車不得至茆門
天雨庭中有潦太子遂驅車至茆門廷理舉殳而擊其
馬太子入為王泣曰廷中夕潦驅馬至茆門廷理曰非
法也舉殳擊臣馬敗臣駕王必誅之王曰法者所以敬
宗廟尊社稷故能尊社稷者社稷之臣也焉可誅是真
吾守法之臣也乃益爵二級而開後門出太子(韓非/子)
納妃鴨燈晉東宫舊事皇太子納妃有龍頭支髻枕一
金塗連盤鴨燈一(初學/記)
虎睛珠絡褓杜牧杜秋娘詩燕禖得皇子天人親捧持
虎睛珠絡褓金盤犀鎮帷(樊川/集)
青宫要紀真宗嘗謂近臣曰如青宫要紀繼體治民論
一書二論又嘗以青宫要紀事有未偹博採羣書廣為
承華要畧十卷每篇賛以賜太子
鶴駕周靈王太子晉好吹笙浮丘翁接上嵩山三十餘
年後来告我家七月七日待我於緱山頭果乗白鶴駐
山巔舉首謝時人而去故後世稱太子之駕曰鶴駕宫
曰白鶴禁曰鶴禁(劉向列/仙𫝊)
去邪蒿北史邢峙為博士授太子經厨人進食有菜曰
邪蒿峙命去之曰此菜有不正之名非殿下所食(北/史)
不了家事和嶠見太子不令因侍坐曰皇太子有淳古
之風至季世多偽恐不了陛下家事帝黙然太子恵帝
也(和嶠/𫝊)
大明敷照重霄章聖既倦明肅劉太后漸預朝政寇凖
便殿請對言太子睿徳天縱足以任天下之事陛下胡
不協天下之係望講社稷之丕謀引望大明敷照重霄
因俯伏流涕真宗慰諭明日丁謂黨以急變聞凖因是
貶雷州(東軒/筆録)
重輪重潤漢明帝作太子樂人作歌四章賛太子之徳
一曰日重光二曰月重輪三曰星重輝四曰海重潤(出/古)
(今/注)
書依字去人唐韋綬為太子侍讀奏曰太子學書至依
字轍去傍人云君父以此可天下奏事臣子不合全書
上益嘉之(綬/𫝊)
十三使為皇子至和三年仁宗不豫皇嗣未建宰相文
富韓三公方議所立參知政事王堯臣之弟正臣常為
宗室説書官知十三使之賢即言之諸公諸公亦舊知
之即定議奏欲上而上病有瘳即止堯臣私收奏本後
累年乃定立十三使為皇子及仁宗晏駕皇子踐阼是
為英宗元豐末堯臣子同老繳進元奏時諸公惟文富
公在北歸老于洛㑹文公入助郊享神宗訪之公具奏
所以神宗恱焉神宗曰議論推輪扵至和時發端為難
仁宗意已定其後止申前詔耳至如丙吉霍光事前後
不相掩也(言行/録)
白鴈為婚贄唐髙宗太子納妃有司奏贄用白鴈適苑
中獲之帝喜曰漢獲朱鴈為樂府歌今得白鴈為婚贄
乃人倫首我則無愧(唐/傳)
進鴈悟文侯魏文侯廢太子擊立擊弟訢封擊中山三
年臣趙倉進大鴈於文侯應對以禮文侯感悟廢訢而
召擊立之
　　宗室
大中祥符二年始命帝籍曰玉牒命趙安仁夏竦等編
　　修
　邕王
　藝祖　徳字　惟字　従字　世字　令字　子字
　　　　伯字　師字　希字　與字　孟字　由字
　宣祖　太宗　真宗　仁宗　英宗　神宗　哲宗
　　　　徽宗　欽宗　髙宗　孝宗　光宗　寧宗
　夐王　允字　宗字　仲字　士字　不字　善字
　　　　汝字　崇字　必字　良字　友字
　秦王　徳字　承字　克字　叔字　之字　公字
　　　　彦字　夫字　時字　若字　古字　嗣字
　　　四千人治平中宗室四千餘人男女相半(分/紀)
　
　
　
　
　
　
　
　
　
　
　錦繡萬花谷前集卷九
欽定四庫全書
　錦繡萬花谷前集卷十
　　三省
都臺唐龍朔中改尚書省曰中堂光宅中又改曰文昌
䑓俄曰文昌都省垂拱中又改曰都䑓(唐百/官志)
畫省蔡質漢官典職曰尚書省中皆以胡粉塗壁畫古
賢列士
内臺尚書省亦謂之内䑓居建禮門内(通/典)
西掖劉公幹誰謂相去逺隔此西掖垣拘限清切禁中
情無由宣漢官儀曰左右曹受尚書事前世文士以中
書在右因謂中書為右曹又稱西掖
鳳凰池晉荀朂為中書監除尚書令人賀之荀曰奪我
鳳凰池諸君何賀耶
龍鳳池卞伯玉中書郎詩曰大方信包容優渥遂不已
躍鱗龍鳳池揮翰紫宸裏
鸞臺唐武徳中改門下省曰東䑓武后改曰鸞䑓天寳
初又曰黄門省
紫微省龍朔中改中書省曰西臺開元初曰紫微省中
書令曰紫微令
萬年枝紅藥謝𤣥暉直中書省詩紫薇隂肅肅彤庭赫
𢎞敞風動萬年枝日華承露掌玲瓏結綺錢深沉映珠
網紅藥當堦飜蒼苔依砌上兹言翔鳳池鳴珮多清響
信美非吾室中園思偃仰
東臺西臺文昌臺南臺唐髙宗改門下省為東䑓中書
省為西臺尚書省為文昌䑓故御史䑓呼為南臺(出趙/璘因)
(話/録)
南省北省左省右省開元中謂尚書省為南省門下中
書為北省亦謂門下為左省中書為右省
移左右省治平中祖無擇言中書省不當在東乞與門
下省對移今乃左省在西右省在東宜對移従之(職官/分紀)
　　宰相
名覆金甌唐𤣥宗每命相皆先書其名一日書崔琳等
名覆以金甌㑹太子入謂曰此宰相名若自意之誰乎
太子曰非崔琳盧従愿乎帝曰然時兩人宰相望卒不
用(琳/𫝊)
内名琉璃瓶中五代唐廢帝欲擇宰相以盧文紀姚顗
有人望悉書名内琉璃瓶中焚香祝天以筯挾之首得
文紀欣然相之(文紀/𫝊)
三月謗止孔子相魯魯人謗曰麛裘而鞸投之無戾鞸
之麛裘投之無郵及三月政成化行民誦曰衮衣章甫
實獲我所章甫衮衣恵我無私(孔叢/子)
書名器中唐宣宗擇相盡書羣臣當選者以名内器中
禱憲宗神御前筯取之(李景/讓傳)
三年謗止子産相鄭一年輿人謂之曰取我衣冠而褚
之取我田疇而伍之孰殺子産吾其與之三年又謂曰
我有子弟子産誨之我有田疇子産植之子産而死誰
其嗣之
聖相李義山以裴度為聖相其詩曰帝得聖相曰裴度
(見義/山集)
真相皮日休以房杜為真相李晟為真將(文/粹)
百官班迎至和二年七月詔凡宰相召自外者百官班
迎之自内拜者聽行事上禮(職官/分紀)
見百官禮百官於中書見宰相九卿而下即省吏唱一
聲屈則趨而入宰相揖及進茶皆抗聲賛喝謂之屈揖
待制以上見則請某官更不屈揖臨朝乃進湯皆於席
南横設百官之位陞朝官則坐京官以下皆立後殿引
臣僚則待制以上宣名拜舞庶官但賛拜不宣名不舞
蹈中書則畧貴者示與之抗也上前則畧微者殺禮也
(沈存中/筆談)
堂判並施簽表范質初作相與馮道同堂道輕其新進
潜視所為質當判事語吏曰堂判之事並施簽表得以
視而書之慮臨文失誤貽天下笑道聞嘆曰真識大體
吾不如也(文公/談苑)
府門不設鈴警鼓晉百官表注云漢丞相府門無䦨不
設鈴不警鼓言其深大濶逺無節限也(職官/分紀)
端右之職大熙元年詔曰總百揆之得失管王政之開
塞者端右之職也(晉王/戎傳)
萬方之數江總䕶表曰天府文昌萬方之藪禮華三獨
事昭百揆(職官/分紀)
心益卑體愈恭曽子之荆入見楚相孫叔敖曰吾聞處
官久者士妬之禄厚者民怨之位尊者民恨之今相國
有此三者不得罪於楚何也曰吾三相楚而心益卑每
益禄而施益博位尊而體愈恭是以不得罪於楚也(荀/子)
辭和氣平凡人語及其不平則氣必動色必變辭必厲
唯韓魏公不然説到小人忘恩負義欲傾已處辭和氣
平如道常事(魏王/别録)
熟狀劄子舊制宰相早朝上殿命坐有軍國大事則議
之從容茶湯而退自餘除拜號令刑賞廢置事無巨細
並熟狀擬定進入上扵禁中親批紙尾用御印可其奏
謂之印畫降出奉行而已由唐厯五代不改其制國初
范質等自以憚太祖英睿具劄子面取進止朝退各䟽
其事所得聖㫖同署字以志之自是奏御寖多或至日
昃命坐啜茶之禮亦廢今遂為定制(王沂公/筆録)
人才冊子吕䝉正為相諸子嘗云大人為相甚善但人
言無能為公曰我誠無能但有一能善用人耳此真宰
相事也公夾袋中有冊子每四方人替罷謁見必問有
何人才客去隨即䟽之悉分門類或一人而數人稱之
者必賢也朝廷求賢取之囊中故公為相文武百官各
稱職者以此(巵/史)
三公如喉咽春秋合誠圖曰天理在斗司中三公如人
喉在咽以理舌語(宋均注曰斗為天之舌主出政教三/公主道宣召命如喉在咽使言有條)
(矣分/紀)
天子之股肱崔寔政論三公天子之股肱掾屬三公之
喉舌天子取正於三公三公亦委䇿於掾屬以答天子
(分/紀)
士夫相慶至和二年拜富鄭公為集賢相與文彦博並
命宣制之日士大夫相慶上遣小黄門宻扵百官班中
聽其議論黄門具奏上大悦謂侍臣曰古之求相者或
得夢卜今朕用二相人情如此豈不賢於夢卜哉(神道/碑)
布衣抗禮宰相自唐以来謂之禮絶百僚見者無長㓜
皆拜宰相平立少垂手扶之送客未嘗下堦客坐稍久
則吏従旁唱相公尊重客踧踖起退及富鄭公為相雖
微官布衣謁見皆與之抗禮送之及門視其上馬乃還
自是羣公稍效之(紀/聞)
無口匏李沆為相同年馬亮責之曰外議以兄為無口
匏公笑曰吾在政府雖無長材但外所陳利害一切報
罷以此報國爾今國家防制纎宻憸人苟一時之進豈
念扵民苟畢狥所陳一一行之所傷實多(文公/談苑)
置二大甕趙中書令普為相於屏後置二大甕凡人有
投利害文字皆置甕中滿即焚扵通衢李沆文静為相
當太平之際凡建議務更張喜激昻者一切不用曰用
此報國耳(邵氏聞/見録)
鳳池雞樹唐憲宗將用衞次公為相王涯為麻兩句云
雞樹之徒老風煙鳳池之空淹嵗月將宣麻有飄風墜
地左右收之未竟上意中輟令止其事由此遂不拜(續/定)
(命/録)
老鳳蹲池曽魯公公亮自嘉祐秉政至熙寧中尚在中
書雖年甚髙而精力不衰故臺諌無非之者惟李復圭
以為不可作詩云老鳳池邊蹲不去饑烏䑓上噤無聲
未㡬曽公亦去(東軒/筆録)
廟鬼持扇五代周祖舉兵向闕范魯公質方㣲隠民間
坐封丘巷茶肆有人貌􁁣陋揖曰相公無慮時暑中公
所執扇偶書大暑去酷吏清風来故人二句其人曰世
之酷吏何止如大暑公他日當深究此弊因攜其扇去
公後至祅廟見一土木短鬼其貌類茶肆中見者其扇
亦在手中公異焉(邵氏聞/見録)
饐𤓰亭吕䝉正微時在龍門讀書一日行伊水上見賣
𤓰者意欲得之無錢其人偶遺一枚於地公悵然取食
之後作相買園洛城東南下直伊水起亭以饐𤓰為名
不忘貧賤也
以墨攪熟水真宗不豫大漸之夕李文定公廸與宰執
宿内殿時仁宗㓜八大王元儼者有威名以問疾留禁
中累日不肯出執政患之無以為計偶翰林司以金盂
貯熟水曰王所需也廸取案上墨筆攪水中盡黒王見
之大驚意其有毒即上馬去文定臨事大抵類此(聞見/録)
罷宦官監軍景祐末西鄙用兵大將劉平死議者以宦
官監軍主帥不得専致平失利或請罷諸帥監軍仁宗
以問宰臣吕文靖公公曰不必罷但擇謹厚者為之仁
宗委公擇之對曰臣待罪宰相不當與中貴私交何由
知其賢否願詔都知押班保舉有不稱者與同罪仁宗
従之翊日都知叩頭乞罷監軍宦官士夫嘉公有謀(涑/水)
(記/聞)
子産治鄭鄭以子産為相一年稚子不戲狎班白不提
挈童子不犁畔二年市不預價三年國不夜閉道不拾
遺四年田器不歸五年無尺籍喪期不令而治治鄭二
十六年而死丁壯號哭老人兒啼
五羖大夫相秦五羖大夫之相秦也勞不坐乗暑不張
盖行國中不驅車不操干戈功名藏於庫府徳行施扵
後世死之日國中男女流涕童子不歌舂者不相杵(史/記)
起草院精思亭李徳裕為相帝令作詔曰學士不能盡
吾意所居安邑里第有院號起草院亭曰精思亭毎計
大事多處其中(職官/分紀)
五房張説為相改政事堂號中書門下列五房於其後
一曰吏房二曰樞機三曰兵房四曰户房五曰刑禮房
分以曹官主衆務焉(唐百/官志)
登庸衣鉢范魯公質舉進士主文和凝愛其文以第十
三登第謂質曰君之文宜冠多士屈居第十三者欲君
𫝊老夫衣鉢耳質以為榮有獻詩云從此廟堂添故事
登庸衣鉢亦相𫝊後果相(邵氏聞/見録)
名教宗主五代趙光逢兩登廊廟四退丘園百行五常
不欺暗室縉紳咸仰以為名教宗主(夲/𫝊)
沙堤火城唐凡拜相府縣載沙自宫城至其第名為沙
堤每元日冬至百官已集宰相列燭多至數百炬謂之
火城宰相至則衆皆滅燭(李肇國/史補)
黄閤䲭尾陳舊制三公黄閣㕔事置鴟尾後蕭摩訶以
功為侍中大將軍光禄大夫詔摩訶開閣門施行馬㕔
事寢堂並置鴟尾(職官/分紀)
當軸處中車丞相當軸處中括囊不言容身而去彼哉
彼哉(前漢本/𫝊賛)
推車子韓魏公言慶厯中與范希文富彦國同在西府
上前争事各别下殿各不失和氣如未嘗争事當時三
人正如推車子其心主於車行而已不為己也(魏王/别錄)
賜五熟金銘魏國初建鍾繇遷相國文帝在東宫賜五
熟釡為之銘曰於赫有魏作漢藩輔厥相惟鍾實幹心
膂靖恭夙夜匪遑樂胥(魏/志)
撫箏歌詩晉謝安為相功名甚盛嫌隙遂成帝召桓伊
飲宴安侍坐伊撫箏而歌詩云周旦佐文武金縢事不
刋推心輔王政二叔乃流言安泣下乃越席就捋其鬚
曰使君於此不凡帝有愧色(伊/𫝊)
吕許公得輔臣體慶厯初仁宗服藥久不視朝一日聖
體康復思見執政坐便殿促召二府宰相吕許公移刻
方赴召比至行愈緩既見上曰久疾方平喜與卿等相
見而遲遲其来何也公曰陛下不豫中外頗憂一旦聞
急召近臣臣若奔馳以進慮人心驚動耳上以為深得
輔臣之體(紀/聞)
韋郇公終日黙然慶厯中富韓執政俱少年務興作章
郇公位宰相終日黙然或問郇公富韓勇於事為何如
曰得象每見小兒跳躑戲劇不可訶止俟其抵觸墻壁
自退耳方銳扵跳躑時難遏也後富韓公經渉憂患始
知天下之事不可妄有紛更而荆公年少氣盛變亂不
可救始歎郇公言(邵氏聞/見録)
不負所學陸贄為相常曰吾上不負天子下不負所學
(夲/傳)
不知有法慶厯中上用杜衍范仲淹富弼韓琦任政事
孫之翰為諌官嘗家居石介過之介言富公言滕宗諒
等守慶州用公使錢坐法杜公則欲置宗諒重法范公
則欲薄其罪富公欲抵重法則懼違范公欲薄其罪則
懼違杜公不知所決之翰曰守道以為如何介曰切慮
之乃嘆曰法者人主之操柄今富公是不知有法而未
嘗意在人主也(南豐/雜識)
最得大臣體元城論本朝名相最得大臣體者惟李文
靖公沆有人上利害一切不行祖宗經變多矣所立法
度如老醫看病極多用藥不至孟浪又每奏事畢必以
四方水旱盜賊之事奏聞上為之變色慘然沆謂同列
曰人主豈可不知憂懼也不知憂懼則無所不至矣惟
此兩事最為得體盖擅變法度則綱紀亂惡言災異則
人主驕此大患也(元城/録)又宋元憲庠嘗奏事而帯寛誤
墜文書于地不顧而行仁宗呼内侍拾以與之識者謂
仁宗得人君體宋公得大臣體(吕氏/家塾)
偉然宰相器王旦之為相才有過人者類馮道皆偉然
宰相器也道不幸生於亂世死生之際不能自立旦事
真宗言聽諌從安於勢位封禪天書等事旦但能黽勉
而從不能力爭每為天書使常悒悒不樂雖富貴不得
志也(龍川/志)
事皆偶成韓魏公曰某平生仗孤忠每遇大事以死自
處幸而不死事皆偶成實天扶持非人能也(魏王/别録)
宰相自有體朱浮論曰吴起與田文論功文不及者三
朱買臣難公孫宏十策不得其一終之田文相魏公孫
宰漢誠知宰相自有體(職官/分紀)
豈可教上殺人至手滑慶厯三年范文正公作參政富
文忠公作樞副時盜起京西掠唐鄭光化知軍棄城走
奏至二公同對上前富公乞取知軍行軍法范公曰光
化無城郭兵甲知軍所以棄城乞薄其罪仁宗可之罷
朝富公怒甚曰六丈要作佛耶范公笑曰人何用作佛
某之言有理可聽為君言之富公益不禁范公従容曰
上春秋鼎盛豈可教之殺人至於手滑吾輩首領將不
保矣富公聞之汗下起立以謝曰非某所及也(邵氏聞/見録)
喜雨詩韓魏公作相久旱喜雨詩斷句云須臾慰滿三
農望却歛神功寂似無(遺/事)
無宻啟真宗嘗問李文靖沆曰人皆有宻啟卿獨無何
也沆曰臣待罪宰相公事則公言之何用宻啟夫有宻
啟非讒則佞臣常惡之豈可效尤(龜山/語話)
三不開五代末帝命馬裔孫素未諳練中書百職無能
専決但書名而已又少賓客時人目之為三不開謂口
不開門不開印不開(職官/分紀)
鶴相丁晉公每遇醮祭即奏有仙鶴盤舞及記真宗東
封事宿奉髙宫之夕及升中展事皆有仙鶴迎舞又天
書每降必奏有仙鶴前𨗳又以其令威之後而好言鶴
故但呼為鶴相猶牛僧孺為丑生也(筆/録)
粥飯僧五代李愚為相迂濶廢帝謂愚等無所事常目
為粥飯僧以謂飽食終日無所用心(本/𫝊)
禪僧放鷹或間馮道於少帝曰道好平時宰相無以濟
其艱難譬如禪僧不可令放鷹也於是出為同州節度
(職官/分紀)
金椀盛溲五代孫忌與馮延已俱作相忌輕延已曰金
椀玉杯而盛溲溺可乎
棄蘇合香丸取蜣蜋之轉五代唐明宗罷豆盧革等相
任圜與安重誨鄭珏孔循議當為相者圜意屬李琪而
珏循不欲謂重誨曰李琪非無文藝但不亷耳宰相端
方有器度者足以為之太常卿崔協可也他日明宗問
相重誨以協對圜争曰重誨未識朝廷人物為人所賣
天下皆知崔協不識文字而虛有其表號沒字碑陛下
誤進不知書以臣一人取笑足矣相位有㡬豈容更益
笑端明宗曰宰相重位卿等更自詳審馮書記先朝判
官稱為長者可以相矣馮書記道也議未決重誨等退
休於中興殿廊下孔循拂衣去行且罵曰天下事一則
任圜二則任圜圜乃何人圜謂重誨曰李琪才藝可兼
時輩百人而讒夫忌害其能若舍琪相協如棄蘇合香
丸而取蜣蜋之轉也重誨笑而止然重誨終以循言為
信月餘協與馮道皆拜相人多嗤協所為(圜/𫝊)
三台星兩兩相比春秋元命曰魁下六星兩兩相比曰
三台星(後郎/顗𫝊)
　　樞府
樞宻使唐制樞宻使以内臣為之後唐莊宗用郭崇韜
與宰相分秉朝政文事出中書武事出樞宻自此之後
其權漸盛至本朝號為兩府矣(歸田/録)
文臣充使知院唐以中官為樞宻使梁為崇政殿使國
初與中書為二府其後除授不常帯莭鉞自曹彬始以
文官充使及簽書院事自石熙載始知院自張士遜始
兼使相自王欽若始(湘山/野録)
主兵范蜀公鎮至和中嘗論中書主民樞宻主兵三司
主財各不相知故財已匱而樞宻益兵無窮民已困而
三司取財不已
洪樞元祐趙瞻拜同知院事敕賛一人之休必資耆徳
握萬兵之夲爰賴舊臣又云宜煩故老就翊洪樞
天下顒顒望為宰相田况拜樞宻使天下顒顒望為宰
相無何罷為資政殿學士
酌酒相賀慶厯初方委韓琦范仲淹入討元昊元昊大
懼上表稱藩上曰昊賊納欵皆琦仲淹之方也天下聞
之欣然士大夫酌酒相賀曰上用韓琦范仲淹非為社
稷之福乃天下生民之幸(並職官/分紀)
一筆勾范仲淹為參政與韓富二樞並命鋭意天下事
患諸監司不才更用杜杞張昷之輩公取班簿視不才
監司每見一人姓名一筆勾之以次更易富公以丈事
公謂公曰則是一筆勾焉知一家哭矣公曰一家哭何
如一路哭遂罷之(遺/事)
厨中賜食階下謝衣國朝之制大宴樞宻使副不坐侍
立殿上既而退就御厨賜食與閤門引進四方館使列
坐廡下親王一人伴食每春秋賜衣門謝與内諸司使
副班于垂拱殿外而中書則引班列謝於門上故朝中
為之語曰厨中賜食階下謝衣盖樞使唐以内臣為之
故常與内使副為伍盖㳂革因循不能釐正也(職官/分紀)
　　尚書
常伯龍朔二年改尚書為太常伯咸亨元年依舊(唐百/官志)
喉舌之司李固上書曰陛下有尚書猶天之有北斗北
斗斟酌元氣為天之喉舌尚書出納王命為天子之喉
舌(後固/𫝊)
民曹成帝置四尚書民曹尚書主凡吏上書事典繕治
功作監池苑囿盜賊事(漢百/官志)
起部度支尚書領度支金部倉部起部四曹(南齊百/官志)梁
武時六尚書又有起部尚書營宗廟宫室(隋百/官志)
履聲鄭崇嘗曵革履數上諌上曰我識鄭尚書履聲
龍館張瓉故左民尚書沈旻墓銘云十升龍館四至九
卿
誅起部石虎以五月發民築華林苑到八月天雨雪深
三尺太史奏作役非時天降此變虎誅起部尚書以塞
災(並職官/分紀)
清直不變傅堯俞拜中書侍郎論事率由大公而未嘗
容心其薦引多得吉人良士及薨太皇太后喻近臣曰
傅侍郎清直一節終始不變金玉君子人也嗟惜久之
兩宫皆幸其第哭之慟(墓/誌)
好鬚唐太宗在翠㣲宫以李緯為民部尚書有自京師
来者帝曰房𤣥齡聞緯為尚書謂何曰唯稱好鬚帝遽
改之(房𤣥/齡傳)
尚猶主秦世遣吏四人在殿中主發書故謂之尚書尚
猶主也漢初有尚冠尚衣等六尚書是也(宋百/官志)
　　侍郎
吏部天官唐龍朔中改尚書為太常伯侍郎為少常伯
武徳初曰選部龍朔中曰主爵武后曰天官天寳末曰
文部皆吏部也其屬有四
吏部掌文官階品朝集禄賜給其告身
司封掌封命朝㑹賜予之給
司勲掌官吏勲給奏擬戰功凡十有二轉
考功掌文武百官功過善惡其法有四善二十七最為
上中下考
三銓四法吏部以三銓之法官天下之材以身言書判
較其優劣而為之注擬(唐百/官志)
小宰尚書為太宰侍郎曰小宰(六/帖)
省眼舊説吏部為省眼(職/林)
選部漢靈帝以梁鵠為選部尚書及魏改選部為吏部
(晉百/官志)
玉人晉裴楷武帝時為吏部侍郎風神髙邁容儀俊爽
時人謂之玉人見楷如見玉山照映人也
金背鏡唐髙季輔為侍郎善銓叙人物太宗賜金背鏡
况其清鑒(夲/𫝊)
户部地官唐初曰民部髙宗曰户部武后改曰地官尚
書為大司徒侍郎小司徒掌天下土地人民錢榖之數
貢賦之差其屬有四(唐/志)
户部掌户口土田賦役貢獻優復婚姻繼嗣之事
度支掌租賦物産豐約嵗計所出入
金部掌庫藏出納權衡之數宫市交易之事
倉部掌庫儲禄糧義倉常平倉偹凶年榖價
司元唐龍朔中改户部為司元太常伯(職官/分紀)
版使唐韋澳曰已遜版使矣謂户部也
禮部春官武徳初曰儀曹龍朔改曰司禮武后改曰春
官尚書大宗伯亦曰春卿侍郎曰小宗伯亦曰秩宗同
周禮其屬有四
禮部掌禮樂學校衣冠符印冊命祥瑞喪𦵏
祠部掌祠祝天文刻漏醫藥僧尼之事
膳部掌陵廟牲豆酒膳諸司供奉
主客掌二王後諸侯朝見之事
兵部夏官龍朔中曰司戎光宅中曰夏官天寳末曰武
部尚書大司馬也亦曰夏卿侍郎曰小司馬武選掌貢
舉車馬甲械之事其屬有四(六/帖)
兵部掌武選貢舉武階將出征授斧鉞
職方掌地圖烽堠四夷歸化之事
駕部掌輿輦車乗厩牧馬牛之事
庫部掌戎器鹵簿儀仗
刑部秋官龍朔中曰司刑光宅中曰秋官天寳曰司憲
掌律法按覆之事尚書曰大司冦亦曰秋卿侍郎曰小
司冦其屬有四
刑部掌法律按覆大理及天下奏讞
都官掌俘隸簿録五官奴婢
比部掌勾㑹賦斂經費俸禄之物
司門掌門闗出入之籍
工部冬官龍朔中曰司平光宅中曰冬官掌山澤屯田
工匠之事尚書曰大司空亦曰冬卿侍郎曰小司空其
屬有四
工部掌城池土木工役少府將作共其用
屯田掌天下屯田及京文武職田公廨田
虞部掌京都衢閧苑囿山澤蕃客薪炭之事
水部掌溝洫船艫堤㙺漕運之事
　
　
　
　
　
　
　
　
　
　
　
　錦繡萬花谷前集卷十
欽定四庫全書
　錦繡萬花谷前集卷十一
　　御史
烏府烏漢朱博為御史大夫府中列柏樹常有野烏數
十棲其上朝去暮集因名烏䑓又名烏府又名柏臺
獬豸鐵冠御史法冠一名柱後一名獬豸豸獸名正直
常觸不正柱後以鐵為柱言其審固不撓(漢明/廣𫝊)
柱後恵文柱後以鐵為柱張武曰當以柱後恵文冠治
之(漢官/儀)
綘縐白簡顔延之為御史中丞何尚之與書曰絳騶清
路白簡深郊(宋/書)
朱衣纁裳彈劾大事則大夫中丞押簽奏法冠朱衣纁
裳白沙中單小事常服
白筆魏明帝御史簮白筆側堦而坐帝問曰此何官辛
毗曰此謂御史簮筆以奏不法也(魏/畧)
黒貂殿中侍御史掌殿庭之儀元日冬至朝㑹則乗皂
服戴黒貂升殿
辟車要秩唐中宗授楊再思為左臺大夫制辟車要秩
非徳靡膺専席雄班惟賢是屬
蒼佩崇班唐蘇珣授右臺大夫制曰烏壹峻秩望總鐵
冠蒼佩崇班威髙石室又曰簡上霜凝筆端風起(並分/紀)
朝廷知尊肅宗時武臣無法度大將管崇嗣背闕坐笑
語喧譁御史李勉劾不恭帝歎曰吾有勉乃知朝廷尊
(勉/傳)
天下相賀唐徐有功免官起為侍御史天下聞有功復
進灑然相賀(本/𫝊)
青箱王維之自曽祖彪之四世御史中丞並譜江左舊
事緘之青箱世謂王氏青箱(吴/志)
白簡任昉沈約為中丞彈文皆曰奏白簡以聞(南/史)
赤棒北齊宗室琅邪王儼領御史中丞舊制王公皆遥
駐車馬以待中丞之過其或遲遲則赤棒棒之自都鄴
此儀浸絶武成欲寵儼使依舊制儼出北宫中丞之威
儀司徒之鹵簿莫不畢備帝在華林園東門張幕隔青
絲歩陣觀之遣中貴驟馬止不得入自言奉敕赤棒應
聲碎其鞍帝大笑
赤囊南史何思證遷侍御史重其選車前依尚書二丞
給三騶執盛印青囊在前
皂鵰王志愔為侍御史執法剛正人呼為皂鵰
六察官唐志監察御史十五人其一察官人善惡其二
察户口流散其三察農桑不勤其四察妖猾盗賊其五
察徳行孝弟其六察黠吏豪宗大厯中以御史分察尚
書省六司第一人察吏部禮部第二人察兵部工部第
三人察户部刑部嵗終議殿最號六察(並分/紀)
驄馬桓典為御史執法無所囬避常乗驄馬京師憚之
語曰行行且止避驄馬御史(典/畧)
三獨坐漢光武時詔御史中丞與司𨽻校尉尚書令㑹
並専席而坐京師號曰三獨坐(後/漢)
中執法髙帝紀注御史中執法御史中丞也(晉灼/云)
三告官國朝在禁中唯三官得告宰相告于中書翰林
學士告于本院御史告于朝堂皆用朱衣吏謂之三告
(筆/談)
識面臺官孫抃為中丞薦唐介吴中復為御史或曰聞
君未嘗識二人荅曰昔人恥呈身御史今豈求識面䑓
官耶後二人皆以風力稱於天下(東軒/筆録)
鐵面御史曽公亮以臺官薦趙清獻公為殿中侍御史
彈劾不避權倖京師號鐵面御史(神道/碑)
肅繩之司唐楊瑒為侍御史反為崔日知所劾瑒奏曰
肅繩之司一為恐脅所屈開奸臣謀則御史廢可矣(瑒/𫝊)
司過之吏孫皓毎宴置黄門郎十人侍立為司過之吏
宴罷之後各奏其缺失大者加刑小者為罰(吴/志)
七貴御史故事殿中得立花磚用紫案褥之類為七貴
(李肇國/史補)
三司謂御史大夫中書省門下省凡儀同三司此也
三院一曰臺院侍御史𨽻焉二曰殿院殿中侍御史𨽻
焉三曰察院監察御史𨽻焉(唐/志)
梓板御史臺在司馬門内署用梓板郭邑題曰御史大
夫寺(衞宏漢/舊儀)
雜端癡牀侍御史號雜端最為雄劇䑓中㑹聚則於坐
南設横榻號曰南牀又曰癡牀言倨傲如癡(御史/臺記)
獨擊鶻王素為憲臺風力甚勁時號獨擊鶻(翰府/名談)
柱下史侍御史於周為柱下史掌注記言行
端臺唐御史久次者一人知雜事謂之雜端亦號端臺
次一人知西雜三司受事號副端
臺綱正朝廷理狄兼謨遷中丞文帝謂曰御史臺朝廷
綱紀臺綱正則朝廷理朝廷正則天下理
國之龜寳栁彧為侍御史當朝正色上嘉之曰栁彧正
直之士國之龜寳(並分/紀)
簉羽鴛鷺唐髙宗以雍州司士叅軍韋絢為殿中侍御
史或疑非遷上官儀曰御史供奉赤墀下接武䕫龍簉
羽鴛鷺豈雍州判佐比耶時以為清言
鵰鶚鷹鸇明目張膽唐韋思謙為御史大夫不可犯或
以為譏荅曰耳目官固當特立鵰鶚鷹鸇豈衆禽偶又
嘗曰大丈夫當敢言地要須明目張膽以報天子御史
出使不能動摇山嶽震慴州縣為不稱職
臺閣生風晉傅𤣥轉司𨽻校尉天性峻急不能有容每
有奏劾或值日暮捧白簡整簮𢃄竦踊不寐坐而待旦
於是貴逰懾伏臺閣生風(並本/𫝊)
裏行龍朔中置監察御史裏行武后置殿中裏行後専
以裏行名官(唐/志)又開元中置裏行無員數或有御史裏
行侍御史裏行殿中裏行監察裏行以未為正官(御史/臺記)
唐武后稱制供奉官正員外多置裏行有臺令史將入
臺值裏行御史聚立門内令史不下驢諸御史大怒將
杖之令史云乞先數驢然後受罰謂驢曰汝伎藝可知
精神極鈍何物驢畜敢扵御史裏行諸御史慚而止(國/朝)
(雜/記)
肅政臺龍朔中改御史臺曰憲至武后改曰曰肅政臺
(唐/志)
弄印無以易堯漢髙祖用趙堯言徙御史大夫周昌為
趙相久之持御史大夫印弄之曰誰可以為者熟視趙
堯無以易堯遂拜堯
耳目唐韓琬曰御史乃耳目官知而不言尚何頼
清要唐髙祖欲授李素立清要九品官有司擬雍州司
户帝曰要而不清擬校書郎帝曰清而不要乃授侍御
史
李祐膽落李祐違詔進馬御史温造抨劾祐曰吾夜入
蔡州縳吴元濟未嘗心動今日膽落於温御史(並本/𫝊)
碎首玉階王義方任職劾奏李義府曰碎首玉堦素眀
臣節
鷹揚虎視傳咸御史中丞箴云煌煌天文宿星是環爰
立私法其輝有煥執憲之綱秉國之憲鷹揚虎視肅清
違慢又曰良農耘穢勿使能植無禮是逐安惜翅翼集
司𨽻校尉舊事號卧虎以舉綱而萬目理提領而衆裘
挈
近世獨歩江淹為御史中丞明帝作相謂淹曰君今在
南司足以震肅百僚自宋以来不復有嚴眀中丞今日
可謂近世獨歩也(並分/紀)
殿上虎劉安世器之徧厯言路正色立朝知無不言其
面折庭争至雷霆之怒赫然則執簡却立俟天威少霽
復前極論一時奏對且前且却者或至四五殿庭觀者
皆汗縮竦聽公退則咨嗟嘆服以俚語目之曰殿上虎
(言行/録)
南臺起扵武后西臺起於本朝唐髙宗改三省為臺故
呼御史為南臺趙璘因話録言之璘又云武后朝御史
有左右肅政之號當時亦謂之左臺右臺則憲臺未曽
有東臺西臺之稱張鷟朝野僉載對天后戲語云左臺
胡御史右臺御史胡是也本朝李建中為分司西京留
司御史世以西臺目之李栖筠為御史大夫不樂者呼
為栖臺蓋斥其名也(揮麈/録)
賜紅銷金龍扇張泳為御史中丞真宗曰卿平生著述
㡬多可進来公遂以所著進上閲於龍圖閣未竟賜坐
上曰今日暑甚顧黄門於御几取常執紅綃金龍扇賜
公且稱文善公起再拜乃納扇於几上曰便以賜卿美
今日獻文事
訖了治平元年孫覺與曽南豐言曰聞臺官以數言事
不用相約當共争濮王事不聽則決去盖是時知雜御
史吕誨吕大防范純仁等與諌官司馬光數論孫固庸
囬王廣淵奸邪不當用其言愈切而用之愈堅事類此
者甚衆凡臺官諌官言入進呈訖寢之時人謂之訖了
臺吏每白御史曰某事又訖了也盖執政方持權欲一
切以沮言者而言者以不能塞職為慙故相約如此後
數日果聞臺官論濮王事甚急䟽已七八上不聽誨等
皆納敕求罷去臺官不留一人京師為之語曰絶市無
臺官然人主猶采物論後来者其言愈厲(南豐/雜記)
本草唐賈忠言撰御史本草以裏行為合口椒最有毒
監察為開口椒毒微歇殿中為蘿蔔侍御史為脆梨漸
入佳味熱侯味虛著百官本草題御史有大熱有毒主
除邪疾杜姦囬振寃滯攻貪濁服之長精神
南奔謝㡬卿梁天監中自尚書三公郎為侍御史舊郎
官轉為此職者世謂之南奔(並侍史/臺記)
呵佛罵祖元祐初張商英為開封推官簡蘇内翰子瞻
曰老僧欲住烏寺呵佛罵祖如何偶館職孫朴見之以
示吕申公之子希純希純白申公公不悦出商英(邵氏/辨誣)
哄堂凢上堂絶言笑有不可忍者雜端大笑謂之哄堂
則不罰
南司梁陸杲為御史中丞劾山隂令虞眉中書舍人黄
睦之以眉託杲杲曰君小人何敢以罪人属南司也
臺主中丞出外為御史臺主厯晉亦然
其門北開北齊鄴都故事云御史臺在宫闕西南其門
北開取冬殺之義斯事久矣今東都臺門不北向者盖
欲變古之制或建造者不習故事耳(分/紀)
只置中丞雜端御史自大夫至主簿並存六典舊式今
只置中丞雜端各一員並判臺事(湘山/野録)
閽梃横直御史有閽吏𨽻臺中四十餘年事二十餘中
丞矣聲喏之時以所執之梃待中丞賢否中丞賢則横
其梃不賢則直其梃此語諠於縉紳凡為中丞唯恐其
梃直也范諷為中丞一日視其梃直范大驚立召問曰
爾梃忽直豈我之失耶吏曰昨日見中丞召客諭庖人
造食指揮者數四去又呼之教戒又數四大凢役人者
授以法觀其成何事喋喋之繁若使中丞宰天下皆欲
如此之繁不亦勞而可厭乎某心鄙之不知其梃之直
也范大笑慙謝明日視之梃復横矣(東軒/筆録)
活萬人子孫興前漢王翁孺為繡衣御史逐捕盗賊吏
當坐者翁孺皆縦不誅嘆曰吾聞活千人封子孫吾所
活萬餘人後世其興乎後生孫女乃元成皇后也(夲/𫝊)
　　諌官
諌垣舊唐著諌官元稹𫝊既居諌垣不欲碌碌自滯又
韓琦為諌官三年所存諌草欲歛而焚之以效古人謹
宻之義然恐無以見人主從諌之美乃集七十餘章為
三卷曰諌垣藁自序於首大畧曰諌主扵理勝而以至
誠將之(家/𫝊)
諌曹唐權徳輿為左補闕諌云臣職在諌曹(本/𫝊)
補闕拾遺唐制左補闕六人左拾遺六人右補闕六人
右拾遺六人掌諷諌大事則廷論小事則上封事(唐/志)
擇利近名王沂公曽嘗曰韓魏公章䟽甚好向来髙若
訥多是擇利范希文亦未免近名須要純意於國家事
爾(魏王/别録)
坡拜今呼諌議為坡拜盖仍唐朝舊語自外入為諌議
班在給舍之上嵗滿遷給事中又嵗滿遷舍人故語云
君今上坡後當復下坡矣(談/苑)唐諌議謂之坡班在給舍
上一遷為給事又遷為舍人有自他官為諌議者班給
舍上班中戱語曰饒君上坡去却須下坡来言遷給舍
却在下也(青箱/雜記)
𢃄墜諌議班在知制誥上若𢃄待劒則在知制誥下戯
謂之𢃄墜(春明退/朝録)
四諌力引石介蔡臺慶厯中余靖歐陽修蔡襄王素為
諌官時謂四諌四人力引石介為諌官范仲淹為參知
政事獨謂曰石介剛正然性好竒異若使為諌官必以
難行之事責人君以行少咈其意則引裾折檻叩頭流
血無所不至主上雖富於春秋然無失徳朝廷政事亦
自修舉安用如此諌官諸公伏其言而罷蔡君謨以詩
賀曰御筆新除三諌官喧然朝野競相歡當時流落丹
心在自古忠良得路難必有謀猷禆帝右直須風采動
朝端世間萬事俱塵土留取功名久逺看三公遂薦蔡
襄為諌官當時謂之四諌(東軒/筆録)
出自宸選明道中執政除其親舊二人為正言司諌上
謂曰祖宗法制臺諌須出自宸選若臺諌是大臣自除
則大臣過失無敢言者執政悸汗浹背而去
父為宰相子為諌官唐元和初杜従郁為左補闕韋貫
之曰父為宰相子為諌官若有得失不可使子論父改
為秘書丞(並分/紀)
臺諌官専為言事英宗曰人言臺諌奪權歐陽修奏曰
此則為陛下言者過也朝廷置臺諌官専為言事若使
黙然却是失職苟以言事為奪權則臺諌無職可供矣
(奏事/録)
朕之汲黯真宗見田錫色必莊嘗自之曰朕之汲黯也
(名臣/𫝊)
田舍漢唐李昭徳為内史婁師徳為納言相隨入朝婁
體肥行緩李久待不至乃發怒曰叵耐田舍漢妻聞之
乃徐笑曰師徳不是田舍漢更是誰
司諌正言唐有左右補闕國朝雍熙五年詔改左右補
闕為左右司諌又改唐左右拾遺為左右正言(分/紀)
五諌一曰風諌二曰順諌謂順其所欲以微動之三曰
規諌陳其規矩而正其事四曰致諌致物以眀其意五
曰直諌直言君之過失(大戴/禮)
　　給事中
夕郎黄門侍郎每日暮入對青瑣門拜謂之夕郎(靈帝/紀)
塗歸給事中四人左右分判省事詔書不便者塗竄而
奏還謂之塗歸(唐/志)
批勅唐李藩為給事中制有不可於黄𠡠後批之吏白
宜進白紙藩曰别以白紙是文狀豈曰批𠡠耶史臣曰
批勑有夕郎之風(分/紀)
宜在𤨏闥久在黄扉唐郭承嘏為給事中出為華州刺
史盧載封還詔書且言承嘏宜在𤨏闥文宗曰承嘏乆
在黄扉故優其俸禄暫令亷問近諌列章美事也乃復
留
囬天之力張元素遷給事中諌太宗發卒修洛陽宫魏
證曰張公論事有囬天之力可謂仁人之言矣(本/𫝊)
　　翰苑
翰林院翰林院在禁中乃人主燕居之所玉堂承明金
鑾皆在焉應供奉人自學士以下工伎皆𨽻籍其間皆
稱翰林(沈存中/筆談)
北門内相天子私人唐制乗輿所在必有文詞經學之
士以偹宴見而文書詔令則中書舍人主之自太宗時
名儒學士時召以草制未有名號至乾封以後始號北
門學士𤣥宗初翰林待詔掌四方表䟽批答又以中書
務劇乃選文學之士號翰林供奉掌制誥開元末又改
供奉為學士别置院専掌内命其後選用益重而禮遇
益親至號内相又以為天子私人(百官/志)
金蓮花炬唐令狐綯為翰林承㫖宣宗時夜對禁中燭
盡帝以乗輿金蓮花炬送還院吏望見以為天子乃綯
至皆驚
八磚徳宗時學士入館視日影為候時李程為翰林性
懶日過八花磚乃至時號八磗學士(並本/𫝊)
蓬池鱠郢水醪李徳裕述夢詩荷静蓬池鱠天寒郢水
醪唐學士初上賜食悉是蓬池魚鱠夏至頒冰及酒以
酒味濃和水而飲盖禁中有郢水酒坊(李白/詩)
口脂面藥唐制臘日賜北門學士口脂盛以碧鏤牙筩
故杜詩云口脂面藥隨恩澤翠管銀罌下九霄(苕溪/詩話)
登瀛州太宗初作文學館以房杜等十八人為學士每
暇訪以詩書政事號十八學士命閻立夲圖像以章禮
賢是時天下慕向謂之登瀛洲(禇亮/𫝊)
凌玉清翔紫霄凡登翰苑者謂之凌玉清翔紫霄(翰林/志)
翠毛錦黄盤雕錦學士舊規十月初别賜錦長襖子國
初以来賜翠毛錦太宗改賜黄盤雕錦(金坡/遺事)
玉鼻騂天厩新頒玉鼻騂(坡新為學士賜内/厩良馬東坡詩)
馬鬛三花白樂天春深學士家詩鳳書裁五色馬鬛剪
三花唐學士例借飛龍厩馬
海曲龍山唐翰林壁畫海曲龍山宋宣公詩云憶昔唐
家扄禁地粉壁曲龍開古記承眀景象今頓還永與鑾
坡為故事
六幅山水屏玉堂兩壁有巨然畫山董羽畫水宋宣獻
公為學士時燕穆之復為六幅山水屏寄之乃置于中
門
郭熙春江曉景元豐末既移院玉堂中屏乃郭熙所作
春江曉景坡詩云玉堂晝掩春睡閒中有郭熙春畫山
今乃為玉堂佳物(詩/話)
小三昧大三昧學士每下直出門相謔謂之小三昧出
銀臺門乗馬謂之大三昧(翰林/志)
十八文星舊唐書太宗圖十八學士為之贊號十八文
星舊書贊曰十八文星輝炳煥
一條冰陳彭年在翰林兼數職皆文翰清秘之目人謂
其帯衘曰一條冰(國老/聞談)
鰲峯最上頭宋景文公祁守益州有風力久次而不見
用以翰林學士承㫖召道出長安以詩寄梁丞相畧曰
梁園宴罷相如至宣室釐殘賈誼歸又曰粉署重来憶
舊逰蟠桃開盡海山秋寧知不是神仙骨上到鰲峯最
上頭
五鳳齊飛太宗時賈黄中宋白李至吕䝉正蘇易簡五
人同時拜翰林學士承旨扈䝉贈之詩云五鳳齊飛入
翰林其後吕為相賈李蘇為參政宋為尚書(廬陵/集注)
五相一漁翁白樂天詩云元和六學士五相一漁翁王
禹偁在翰陵有同在翰林而大拜者王以啓賀之曰三
神山上曽陪鶴駕之逰六學士中獨有漁翁之嘆(青箱/雜記)
甘泉従臣先朝翰林學士不領他局故俸薄楊億之為
學士有乞郡表畧曰虛忝甘泉之従臣終作莫敖之餓
鬼自後乃得判他局(東軒/筆録)
飛帛玉堂太宗以玉堂之設虛𫝊其號而無名乃於紅
綃上御書飛帛四字題曰玉堂之署以賜焉本院掛于
玉堂之上方知貴矣(分/紀)
待詔書詔太宗訪鍾王之迹御筆飛動乃召書史之有
格性者置於便殿授以筆法覩其有成名賜銀章象笏
令入翰林院充待詔書詔自是四海之内咸識禁中之
墨妙焉(澠水/燕談)
著撰文名學士所著撰拜免公王將相妃主曰制賞賜
恩宥曰赦書曰徳音處分事曰敕曰御札五品已上曰
詔六品以下曰敕批羣臣表曰批荅奨勲勞曰奨諭賜
外國曰蕃書醮曰青詞曰宻詞釋曰齋文教坊致語曰
白話土木興建曰上梁文宣賜曰口宣此外有祝文祭
文碑銘神道碑樂章詩頌春帖子之類撰訖進入故事
遇有除拜以雙日鎻院隻日降麻故學士以雙日至又
談苑大號令曰御札餘皆同
餘酲尚在曽布以翰林學士權三司使坐言市易事落
職知饒州舍人許將當制頗多斥詞制下將往見曽曰
始得詞頭深欲繳納又思釁隙如此不過同貶耳於公
無益其中語言頗經改易公他日當自知曽曰公不聞
宋子京事乎昔晏元獻當國子京為翰林學士晏愛宋
才雅税一第於近廷居之遇中秋晏公啓宴召宋出妓
飲酒逹旦方罷翼日罷相宋當草詞頗極詆斥方子京
揮毫之際昨夕餘酲尚在觀者亦駭矣盖此事由来久
何足校耶許亦憮然而去
歩行學士國朝選人不得乗馬入宫門天聖中選人為
館職自歐陽永叔軰始時號歩行學士皆自左掖門下
馬歩入(筆/談)
視草堂筆談學士院玉堂太宗嘗親幸至今學士上日
許正坐他日皆不敢坐堂中設視草臺每草制則具衣
冠據臺而坐
垂簾草制拜相李吉甫裴垍在翰林同直裴垍草李吉
甫除中書侍郎平章事制李吉甫草武元衡制垂簾揮
翰兩不相知及暮吉甫存嘆息之聲垍終不言書麻尾
之後乃相慶賀禮絶之敬生於坐中黎明相府官吏候
于門
草麻潤筆草麻潤筆自隋唐有之隋鄭譯自隆州刺史
復爵李徳林作詔髙潁戲之曰筆頭乾譯曰出為方伯
䇿杖而歸不得一錢何以潤筆近朝除拜因循多不送
遣先帝慮經費有闕特定草麻例物朝謝日令閣門督
之既得乃以書進呈自是無敢闕者今以為定制
用白麻元和初凡赦書徳音立后建儲大誅討拜免三
公宰相命將曰制書並用白麻不用印雙日起草候閣
門鑰入而後進書隻日百僚立班於宣政殿通事舍人
宣之機務要速並用雙日(並分/紀)
進草宻㫖多夜降出草麻五更三㸃進祥符中錢惟演
入院是夕召入令草夀春王制惟演之進草乞御筆刋
削然後冩麻従之是夕一更二㸃進草三㸃降出御筆
書依奏方付待詔書冩其後南郊加恩及冊皇太子皆
晁逈當之亦進草親王宰臣等即不進(澠水/燕談)
進小字本天順二年宣旨每進麻制書詔録小字留内
自後機宻公事即用小字本常詔不進國朝自祥符後
詔麻制進小字盖便扵觀省也書詔亦進
承㫖居第一閤元稹翰林承㫖記曰憲宗始命鄭絪為
承㫖居諸學士上居東第一閤凡大詔令凡上所甚注
意莫不専受
學士院李肇翰林志駕在大内則於明福門内置院駕
在興慶宫則於金眀門内置院今在右銀臺門之北第
一門東向榜曰翰林之門入門直西為學士院其北為
翰林院(並分/紀)
繫鞋白事翰林故事每白事中書公服靸鞋坐玉堂使
院吏入白丞相出迎然此禮不行久矣章惇直學士院
力欲行之一日兩制俱白事他學士皆鞹足執笏惇獨
散手繫鞋大咈物議繼罷惇直院
眼赤腰黄舊制學士以上並有一人朱衣引馬所服𢃄
用黄金而無魚至入兩府則金帯懸魚謂之重金世𫝊
館閣望為學士詩眼裏何時赤腰間甚日黄及為學士
詩云眼赤何時兩腰黄㡬日重(筆/談)
靈鵲噪本朝學士院有雙鵲嘗栖於海棠枝上每學士
㑹食翔集於玉堂之上或鳴噪必有大詔令或宣詔議
事因謂之靈鵲晁公詩云却聞靈鵲心應喜(金坡/遺事)
鈴有聲田文炳續翰林故事李徳裕云翰林院有懸鈴
以備警急文書引之以代𫝊呼予為學士時河北用兵
一夜鈴有聲俟之則無人後往往如此潜俟於下終無
所覩其鳴皆應用兵處緩急亦如之(分/紀)
槐閣玉堂上東閣承㫖居之西閣第三㕔居之玉堂後
東西各二閣第三㕔而下分處之玉堂後東北一室二
間大中祥符中王相居之入參大政李相廸又自此閣
拜命其後入者多求居之此室常不空前簷有大槐樹
意以為祥(澠水/燕談)
承㫖閣子王拱辰自翰林承㫖除宣徽使張方平自承
㫖為參知政事不數日以憂去服除以宣徽使召學士
院以承㫖閣子為不利市凡入翰林無肯居之者熙寧
王珪為承㫖韓絳戱之曰禹玉行将入宣徽矣未幾禹
玉除參知政事遂大拜凡秉政十五年而卒近世承㫖
之逹無此比也
長春殿曲宴蘇易簡為參知政事引故事為請詔自今
後當直學士與樞宻直學士並頒長春殿曲宴
升丹鳳樓肆赦蘇易簡又引唐元稹承旨㕔記御樓肆
赦惟承㫖得升丹鳳樓之西南隅(並楊文/公談苑)
宫燭然忩蘇易簡為學士太宗嘗夜幸玉堂易簡已寢
遽起無燭具衣冠宫嬪自窻格引燭入照之忩格上有
火然忩處至今不欲更易以為玉堂盛事(筆/談)
賜飛龍厩馬學士新入院飛龍厩賜馬一疋銀閙鞍粧
轡
蕭蕭句彭乗為翰林學士誥命尤為可笑有邊帥乞朝
仁宗許其候秋凉即途乗為批答語曰當俟蕭蕭之候
爰堪靡靡之行田况知成都值飢民流離况始入劒門
即發倉賑濟上表待罪乗义嘗批答曰纔度巖巖之險
便興惻惻之情王琪性滑稽乗死為挽詞云最是蕭蕭
句無人繼後塵(筆/録)
依様畫葫蘆陶糓自五代至國初文翰為一時冠自以
久在詞禁宣力實多㣲俟上㫖太祖笑曰頗聞翰林草
制皆檢前人舊本改換詞語世俗謂之依様畫葫蘆爾
何宣力之有糓聞之乃作詩書于玉堂之壁曰官職須
由生處有才能不管用時無堪笑翰林陶學士年年依
様畫葫蘆太祖益薄其怨望遂决不用
舉筆不㤀規諌歐公在翰林仁宗一日承間見御閤春
帖子讀而愛之問左右曰誰作左右對曰歐陽修之辭
也乃悉収諸宫帖閲之見其篇篇有意嘆曰舉筆不忘
規諌真侍從之臣也
瀛州之象玉堂東西壁延袤數丈待詔董羽畫水以布
之風濤浩𣺌盖擬瀛州之象也修篁皓鵠悉圖廊廡竒
花異木羅植軒砌毎外喧已寂内務不至風傳漏禁月
色滿庭真人世之仙境也
木天内諸司舍屋唯祕書最宏壯閣下穹窿髙敞謂之
木天(分/紀)
兩制國朝翰林學士謂之内制中書舍人知制誥謂之
外制其後并雜學士待制通謂之兩制(事/實)
親調藥餌真宗尤禮杜鎬直龍圖閣上開樽酒親封題
賜鎬鎬素不飲飲之疾作㡬至不救真宗親至閣下臨
問手調藥餌撫慰令卧平乃歸内其待侍臣有如此者
(三朝/寶訓)
盛事有七李昉赴玉堂賜燕詩序云今日之盛事有七
親賜衣帯鞍馬十月朔賜錦袍特宣草麻改賜内庫法
酒俸給現錢給親事隨從就院𠡠設(翰林/志)
綸省推髙除中書舍人李義山為學士制云綸省推髙
(景龍文/館院)
擬大言賦淳化四年太宗草書宋玉大言賦賜蘇易簡
易簡因擬宋玉作大言賦以獻其詞曰皇帝書白龍牋
作大言賦賜玉堂臣蘇易簡御筆煌煌雄詞洋洋瓌瑋
博逹不可偹詳易簡曰聖人興兮告成功登崑崙兮展
升中芳蓆地兮饗祖宗天籟起兮調笙鏞日烏月兎耀
文眀也參旗井鉞嚴武衛也執北斗兮尊𤣥酒也削西
華兮為石䃭也飛雲湧霞膰膳膫也刳鯨腊鵬代鶼鰈
也迅雷三發山神呼也流電三激爟火舉也四時一同
兮萬八千年泰山融兮溟海乾圓盖偃兮方輿穿(分/紀)
能却繼遷馬太宗時王禹偁為翰林學士常草制李繼
遷送馬五十匹以偹濡潤以狀不如式却之及出守滁
州閩人鄭褒徒歩謁禹偁禹偁愛其儒雅乃别為買一
匹馬或言買馬虧價者太宗曰彼能却繼遷五十疋馬
顧肯此虧價哉(紀/事)
　　中書舍人
一佛出世唐太宗尤重内外制之任嘗曰朕聞朝廷命
一舍人六姻相賀諺以為一佛出世豈容謬哉(談/苑)
尺書招賛普東坡元祐初為中書舍人上賜御書紫薇
花詩一首坡進詩落句云小臣願對紫薇花試掃尺書
招賛普(坡/集)
五花判唐故事中書有軍國政事則中書舍人各執所
見雜書其名謂之五花判事(職/林)
六押給省乃分司押事故唐舍人乃謂之六押(李祕/家傳)
閣老唐制中書舍人六人掌詔㫖冊命皆次第進畫以
久次者一人為閣老判本省雜事(唐/志)
一人足辨我事孫處約為中書舍人髙祖即位杜正倫
請増舍人員帝曰處約一人足辨我事止不除(本/𫝊)
古事今事唐髙仲舒崔琳同為中書舍人宋璟嘗曰古
事問仲舒今事問崔琳尚何疑(崔義/𤣥𫝊)
撻額裹頭不由三事直拜中書舍人謂之撻額裹頭(出/盧)
(氏/記)
揮翰如飛陸扆拜中書舍人文思敏速揮翰如飛文理
俱惬(分/紀)
斵忩舍人唐陽滔中為中書舍人時促命草制而吏持
門鑰他適無本乃斵忩取之時號斵忩舍人(朝野/僉載)
易服飲酒于肆中魯宗道易服飲酒于仁和肆中一日
真宗急召將有所問使者于酒肆得之曰上問以何事
對幸先見教公曰以實對中使入上果問具如公對上
問何私入酒家公對曰臣家貧無器皿酒肆百物具偹
適有親客逺来遂與飲臣且易服市人無識臣者上笑
曰卿為宫臣恐為御史所彈以公為忠實後為明肅言
羣臣可大用者數人公其一也(歸田/録)
寺僧出迎張文懿為社令時出城過村幸村老老僧出
迎道邂逅過之亦必出迎文懿􁁣而詰之僧曰長官来
時山神夜夢告某相公至矣一日復往而僧不出文懿
曰不出何也僧謝曰神不我告也文懿以為誕使僧問
其所以夜夢告曰長官誤斷殺牛事天符已下不復相
矣文懿駭驚省之果嘗有殺牛事遂復改之眀日過寺
僧復出曰昨夕山神言長官復為相矣眀日當来但减
筭矣後果三入中書(王氏聞/見録)
　　知制誥
十年遲白樂天除知制誥與三舍人同宿詩曰莫􁁣不
如君氣味此中来校十年遲
衣緑國初知制誥有衣緑者錢若水自舍人遷學士入
謝曰閣門承㫖例先賜金紫太宗訝之閣門以舊例對
太宗曰吾欲令若水緑袍上繫金帶儒門之美事也(東/軒)
(筆/録)
閣長壓角舍人院每知制誥上事必設紫褥於庭面北
拜㕔閣長立褥之東北隅謂之壓角裴庭裕正除通事
舍人上事知印宰相當壓角則其禮相𫝊自唐也邵興
宗入院不欲為舍人閣長壓角(春明退/朝録)
不試知制誥故事知制誥先試其文辭仁宗以陳堯佐
文學天下所知不復命試自國朝以来不試制誥者惟
楊億陳堯佐二人而已(神道/碑)
　
　
　
　
　
　
　
　
　錦繡萬花谷前集卷十一
欽定四庫全書
　錦繡萬花谷前集卷十二
　　左右史
書言動動則左史書之言則右史書之(禮/記)
記言記事古者天子左史記言右史記事(晉志/注)
起居注起居郎曰左史起居舍人曰右史所書言動皆
曰起居注
左右史文宗開成中始詔左右史立螭頭下(張𢎞/靖𫝊)
螭首唐制天子御正殿起居郎居左舍人居右俯陛以
聽退而書之季終以授史官若仗在紫宸則夾香案分
立殿下直第二螭首(百官/志)
螭坳直第二螭首和墨濡筆皆即坳處記録于前(唐/志)
執筆螭頭唐鄭朗為起居郎文宗與宰相議政適見朗
執筆螭頭下謂曰向所論亦記之乎朕將觀之朗曰故
事天子不觀史昔太宗欲觀之朱子奢曰史不隠善不
諱惡見之則史官無以自免不敢直筆帝悦謂宰相曰
朗可謂善守職者(本/𫝊)
玉皇香案吏元微之守越州以州宅誇白樂天詩曰我
是玉皇香案吏謫居猶得在蓬莱(元/集)
人瑞唐鄭仁表為起居郎文章俊㧞恃才傲物嘗曰天
瑞有五色雲人瑞有鄭仁表(本/𫝊)
　　館閤
秘書監桓帝延熹二年初置秘書監掌國史(東觀/漢記)
蓬莱仙室學士稱東觀為老氏藏室道家蓬莱山王融
曲水詩序曰紀言事於仙室(謂藏/室也)乂漢顯宗時學者多
稱東觀為老氏藏室道家蓬莱山遵薦竇章入東觀為
校書郎(章/𫝊)
東觀班固著作於東觀
西觀束晳除著作西觀修晉書(夲/𫝊)
石渠閤漢宣帝甘露中詔諸儒論五經於石渠閤閤在
未央宫殿北藏書之所也
白虎觀漢章帝詔諸儒㑹白虎觀講五經同異作白虎
通議(章帝/紀)
内臺内閣魏薛夏卿曰蘭臺為外臺秘書為内閤臺閤
一也(王/肅)
改金根退之子㫤性闇劣為集賢校理史𫝊有金根車
㫤以為誤悉改根字為銀字(尚書/故實)
朋字未正劉晏以神童為秘書正字上問曰正得㡬字
對曰餘字皆正惟朋字未正(明皇/雜録)
延閣武帝廣獻書之路書積如丘山故外有太常博士
之蔵内有延閣廣内秘書之府(劉歆/七畧)
書林孝和亦數幸東觀覽閲書林(後儒/林𫝊)
國朝三館合為一唐兩京皆有三館各三所逐館命修
撰文字而本朝三館合為一並在崇文殿中命修總目
則在本院
三閣昭文館集賢院史館(歸田/録)
六閣太祖太宗宸翰所藏之閣名曰龍圖取龍馬負圖
之義也真宗藏宸翰之閣曰天章取雲漢為章之義仁
宗英宗藏宸翰之閣曰寳文閣取寳書為訓之義神宗
曰顯謨徽宗曰敷文哲宗曰徽猷此六閣之所建也
二閣仁宗景祐二年置邇英延義二閣邇英在迎陽門
之東北向延義在崇政殿西南向賈昌期以書筵進對
為二閣記注命章得象等接續帝學
崇文院史館唐正觀三年置有史館修撰直館之員集
賢院開元五年置麗正修書院十三年改為集賢書院
有學士侍講之名并有修撰校理直講之職正元中増
置校書正字梁都汴以長慶門東北小屋數十間為三
館湫隘喧雜有所撰述徙他所就之太宗即位因臨幸
周覽曰若此之陋何以待天下賢俊即詔度左升龍門
東北車府地為三館既成賜名崇文院以東廊為昭文
庫南廊為集賢書庫西廊為史館書庫參以舊書為六
庫為八萬卷官有史館修撰直史館集賢院直學士校
理之名淳化中復置直昭文館直集賢院亦有修國史
崇文院檢討編修皆無定員亦不常置
秘閣本朝三館外復有秘閣圖書置直秘閣校理端拱
元年詔置秘閣扵崇文院之中堂(並歸/田録)
秘書監秘閣淳熙元年李至等言曰王者蔵書之府自
漢置未央宫麒麟天禄閣在其中命劉向揚雄典校謂
之中書後漢蔵之東觀亦在禁中至桓帝時始置秘書
監掌禁中圖書秘記謂之秘書及魏以秘書屬少府故
王肅為秘書監論秘書不應屬少府魏之秘書即漢之
東觀因是不屬少府而蘭臺亦藏書故薛夏卿曰蘭臺
為外臺秘書為内閣晉宋以還皆有秘書閣之號唐開
元十三年因置集賢書院皆置之扵内地陛下復建秘
閣以藏竒書乞詔令與三館並列詔自今秘閣宜次三
館
御書秘閣二字淳化三年秘閣成太宗作贊賜之李至
引唐秘書有薛稷畫鶴郎餘令畫鳳賀知章草書目為
三絶又引蘇易簡乞御飛帛書玉堂為比願賜新額以
光秘府戊辰賜御書飛帛書秘閣二字以賜李至至又
請以御贊刋名九月奉詔模勒刻石并刻孝經
熱修撰冷修撰集賢院修撰舊多以館閣久次為之近
嵗有自常參官未至従官者起授修撰有冷撰熱撰時
人謂之熱中允不博冷修撰(並筆/談)
職近日月魏王肅論祕書表曰祕書丞郎與博士議郎
同職近日月宜在三臺上(職官/分紀)又有承明金馬著作之
庭(班固西/都賦)
乳媪何承天除著作佐郎年已老而諸佐郎並少年荀
伯子嘲之呼為妳母陳後山除正字有詩曰寧辭乳媪
譏(用妳母事為/乳媪也南史)
杜門與兄弟讀晏殊為館職時天下無事許臣寮擇勝
燕飲侍從文館士大夫燕集市橋酒肆皆供帳為㳺息
之地公時貧甚不出獨居家與昆弟講習一日選東宫
官忽自中批除晏殊執政莫喻所因次日進覆上曰近
館職臣寮無不嬉逰彌日繼夕惟晏殊與兄弟杜門讀
書如此謹厚正可為東宫官對曰臣非不樂㳺宴者直
以貧無可為具臣有錢亦須往上嘉其誠
　　郎官
懐香握蘭尚書郎主作文書起草更直於建禮門内懐
香握蘭趨走於丹墀上
青縑錦被漢尚書郎給青縑白綾被或以錦被(並漢官/儀制)
上應列宿漢館陶公主為子求郎顯宗不許曰郎官上
應列宿出宰百里任非其人民受其害(漢/記)
土山粉署唐諸郎中不自員外郎拜者謂之土山頭趙
謙光自彭州司馬入為大理正遷户部郎中户部員外
賀遂渉詠曰員外由来美郎中望不優寧知粉署裏翻
作土山頭謙光荅詩曰錦帳隨情恱金爐任意薫惟愁
員外置不應列星文(談賔/録)
水鏡樂廣為尚書郎何晏謂之水鏡(本/𫝊)
瑞錦窠按唐舊説禮部員外郎號為瑞錦窠員外郎㕔
前有大石諸州府送到廢印皆扵石上碎之又圖寫祥
瑞亦員外㕔所掌令狐楚元和初為禮部員外郎有詩
曰移石㡬囬敲廢印開箱何處送新圖(春明退/朝録)
賜餐給帷被樂崧為郎家貧獨直無被枕食糟糠帝夜
入臺嘉嘆自此制太官賜尚書以下朝夕餐給帷被袍
及侍史二人(後漢/本𫝊)
古今難匹唐魏鄭公薦杜正倫以古今難匹太宗擢為
兵部員外郎(職官/分紀)
給女侍史執香爐䕶衣服宋髙祖並置尚書郎入直官
供青縑白綾被帷帳氊褥太官供食物湯官供奉餅餌
給女侍史二人選端正者執香爐䕶衣服(並職官/分紀)
丹墀赤館尚書郎奏事眀光殿殿以香粉塗壁畫古賢
烈女以丹朱色地謂之丹墀赤館尚書口含雞舌香以
其奏對使氣息芬芳也丞郎月賜赤筦大筆一雙麋墨
一丸
繁霜之任郭璞讓尚書郎表云以㓜弱之資充督責之
官以無用之才管繁霜之任
先捧紫泥武元衡罷相鎮蜀栁公綽與裴度俱為元衡
判官公綽先入為吏部郎中度以詩别之有兩人同日
事征西今日君先捧紫泥之句(並職官/分紀)
南宫舍人按唐舊説禮部郎中掌省中文翰謂之南宫
舍人百日内須知制誥故王元之與宋給事詩云須知
百日掌絲綸(春明退/朝録)
哀烏即位前漢天文志南宫二十五星哀烏即位故明
帝云郎官上應列宿也
二十四部魏尚郎有駕部金部虞部比部主客祠部等
凡二十四部一尚書領六郎也(並分紀漢有/三十六郎)
祠屯駕庫省中語曰後行祠屯不博大行都門中行刑
部不博前行駕庫(南部/新書)
司門水部入省不數尚書郎自兩漢之後妙選其人唐
正觀以来尤重其職吏部尚書前行最為要劇自後行
改入皆為美遷考功員外専掌貢舉員外郎之最望者
也司門都官屯田虞水膳部主客皆在後行閒簡無事
時人語曰司門水部入省不數王上客自侍御史常望
前行忽除膳部員外郎悵惋張敬忠戯詠曰有嫌兵部
職専心取考功誰知脚蹭蹬㡬落省墻東(膳部在省東/隅西京雜記)
　　卿監
大理棘署棘寺大理聽訟於棘木之下故云
廷尉司刑秦置廷尉漢因之景帝改曰大理梁加卿字
曰廷尉卿北齊改曰大理卿唐初曰詳刑卿光宅初曰
司刑卿後皆復舊(六/帖)
詳斷官判寺官大理判寺官或一員兩員不定少卿一
員以他官權詳斷官十二員法直官一員以流内人任
年滿得京官(湘山/野録)
斷疑獄四百張文瓘為大理卿不旬日斷疑獄四百抵
罪者無怨言(本/𫝊)
形如死灰心若鐵石唐臨為大理卿髙宗嘗録囚臨所
訊無一言帝問囚荅曰唐卿斷囚不寃所以絶意帝嘆
曰為獄者當如是乃自述其考曰形如死灰心若鐵石
(臨/𫝊)
言若湧泉戴胄為大理卿犯顔據正㕘處法意隨類指
摘言若湧泉(本/𫝊)
議盗環張釋之為廷尉有盗髙廟玉環奏棄市上怒令
族之釋之曰假令盗長陵一抔土何以加法乎帝乃止
撼大木隋趙綽為大理卿有刑部侍郎辛亶衣緋裩俗
云利官上以為厭蠱將斬之綽不奉詔上怒甚謂曰卿
惜辛亶不自惜耶綽曰寧可殺臣不可殺辛亶至朝堂
解衣將斬上謂意如何對曰執法一心不可惜死上拂
衣入良久釋之時禁行惡賤易者令悉斬之綽曰當杖
上曰不闗卿事綽曰陛下不以臣愚置在法司欲妄殺
人豈得不闗上曰撼大木不動者當退對曰臣撼天心
何止動木上遂聽侍御史諌乃止(職官/分紀)
司農稼卿初秦置治粟内史漢曰大司農梁曰司農卿
隋唐因之龍朔中改曰稼卿後復舊(五代/史志)
國淵史游急就篇司農少卿國之淵(六/帖)
走卿見下注又司農為走卿
穡臣張華大司農箴穡曰司農敢告左右(並分/紀)
司均揚雄司農箴曰農臣司均
太常奉常初秦置奉常漢更曰太常常典三禮故曰太
常或曰太常者旌旗禮官持之故曰太常
客卿奉常客卿兩虬鬚(指喬太博為太/常博士坡詩注)
赤車太常行陵赤車乗(六/帖)
司禮寺前太常古為司禮寺漢曰奉常
望省樓唐崔日知厯職中外恨不居八座為太常卿於
都寺㕔後起一樓與尚書省相望謂之崔公望省樓
宗正冷卿宗正為冷卿謂其管玉牒所(坡詩/注)
不是卿舊𫝊太常不是卿秘書不是監以其品列清重
不與諸卿監侔耳(春明退/朝録)
司宗司屬成周曰宗正晉曰大宗正梁加卿字除大字
曰宗正卿唐龍朔中改為司宗卿光宅初改為司屬卿
太府外府司府太府周官也秦漢以下不置其職務在
司農至梁始置太府唐龍朔中改為外府卿光宅初改
為司府卿(並六/帖)
尹卿筆唐尹思盾為司府少卿時侯知一亦厲威嚴語
曰不畏侯卿杖惟畏尹卿筆(職官/分紀)
将作監大匠卿漢景帝以将作監為大匠卿
秘書監宰相病坊唐士大夫多尚臺省不樂九列故目
秘書監為宰相病坊少監為給舍病坊
大蓬有人嘗為翰林學士語同列曰禁中視草非養病
之地他日解職得遂大蓬之拜歸息數畝之園入就三
品之列優㳺終老則為幸矣(並春明/退朝録)
月卿卿士惟月(書洪/範)又少卿為亞卿
飽卿煖卿冷卿世𫝊光禄為飽卿衛侯為煖卿鴻臚為
睡卿司農為走卿宗正為冷卿(煖謂其管儀鸞供懷之/類冷謂管玉牒所也坡)
(詩/注)
春夏秋冬梁以太常司農宗正為春卿太僕太府為夏
卿衛尉廷尉大匠為秋卿光禄鴻臚為冬卿以象四時
(初學/記注)　九卿皆樹棘為位(周/禮)
桃花三彩綬漢官儀曰卿秩中二千石綬青絁桃花三
彩(初學/記注)
法河海三公象五岳九卿法河海(後漢/注)又李淑諌更始
曰夫三公上應台宿九卿下括河海(職官/分紀)
　　史官
當國之鑑唐朱鵠聖政記頌曰史臣是當國之鑑千億
代之眉目也(文/粹)
柱史星極東一星曰柱下史主記過古者左右史之象
也(晉/志)
三長唐鄭惟忠問劉知㡬曰自古文士多史才少何耶
曰史有三長才學識古罕兼之有學無才猶愚賈操金
不能殖貨有才無學猶巧匠無楩楠弗能成室(知㡬/𫝊)
權重宰相韋安石曰世人不知史官權重於宰相宰相
但能制生人史官兼制生死古今聖君賢臣所以畏懼
也(朱敬/則𫝊)
左氏叙事左氏述行師則簿領盈視叱聒沸騰論備人
則區分在目修飭峻整言勝㨗則收獲都盡記奔敗則
披靡莫前申盟誓則慷慨有餘稱欺詐則欺誣可見談
恩恵則照如春日記嚴烈則凛若秋霜叙興邦則滋味
無量陳亡國則凄凉可閔或腴辭入簡牘或美句入詠
歌跌蕩而不羣縦横而自得工侔造化思渉鬼神
班馬張輔著班馬優劣論云遷叙三千年事唯五十萬
言固叙二百四十年乃八十萬言是知班不如馬也
學左氏左氏叙晉敗于邲上軍下軍争舟舟中之指可
掬不言攀舟亂以刃斷指而意可見王之邵齊志述髙
季式破敵於韓陵追奔逐北而去夜半方歸槊血滿袖
亦不言擊刺甚多而意可見(並史/通)
時政記梁周翰為史館修撰上䟽自今崇徳長春二殿
皇帝之言侍臣論列之事望令中書修為時政記其樞
宻院機宻亦令本院修纂至月終送史館從之(玉壺/清話)
獻唐鑑范祖禹在書局分職唐史考其成敗治亂之迹
撮其機要論次成書名曰唐鑑欲獻之神宗未及上元
祐五年上表進其書(家/𫝊)
修唐書慶厯四年賈昌期建言修唐書令在館學士日
供唐書外事二件分付本𫝊至五年始命王堯臣宋祈
張方平為修撰曽公亮范鎮為編修其後相繼出外獨
宋祈下筆祈又出皆將藁草自隨或有疑難移文往復
至和元年范鎮乞歐陽修修紀志詔従之又命劉羲叟
修天文律厯志梅堯臣修方鎮百官志又唐志雖歐公
修而天文律厯五行志則劉羲叟為之方鎮百官表則
梅堯臣為之禮儀兵志則初出於王景彛業未竟而卒
(編/年)
五代史歐公五代史其法甚精發論必以嗚呼曰此亂
世之書也吾用春秋之法師其意不襲其文其論曰昔
孔子作春秋因亂世而立法余述本紀以治法而正亂
君書减舊史之半而事比舊史添數倍議者以謂功不
下司馬遷又謂筆刀馳騁上下無駁雜之説至於紀例
精宻則遷不及也亦嘗自謂我伶官𫝊豈下滑稽也耶
(遺/事)
特書不一書㣲之足下辱書論甄逢父子識禄山必反
即詐喑棄去足下與逢父子俱宜牽連得書足下勉逢
令終始匪躬足下身尚强嗣徳有繼将大書特書屢書
不一書而已也(韓/書)
置之館殿得宜太宗曰楊徽之操履無玷理郡非其所
長置之館殿正得其宜用為修撰
天子自作史蕭大圜為滕王友王嘗問曰吾聞湘東王
作梁史有之乎曰言之妄也如使有之亦不隠文理也
明作世祖紀章帝為顯宗紀殷鑒不逺足為成例安得
而不隠文禮也(職官/分紀)
事同辭異班固畏司馬遷之辭不敢輙易自武帝之下
緒成之可也於其辭重出不可也孔子作經使後世讀
易者如無春秋讀書者如無詩其法班固不知也獨韓
退之作王仲舒碑文作誌蘇子瞻作司馬君實行狀又
作碑其事同其辭異其盖知之矣(邵氏/録)
竹管子向口頭褒貶冨韓公書曰弼嘗病今之作文字
無所發明但模稜依違而已人之為善不易人之為惡
必用奸謀以逃刑戮君子為小人所勝不過禄位耳惟
有三四寸竹管子向口角頭褒善貶惡使善者貴惡者
賤須是由我始得不可更有畏怯也(邵氏聞/見録)
賈鐵觜五代周賈緯無修撰才長於記誦文章未能過
人而議論剛强儕類不平目之為賈鐵觜(五代/史)
猥稱賜威鳳賦許敬宗子娶尉遲敬徳女孫太宗賜長
孫無忌威鳳賦至敬宗修國史猥稱以賜敬徳(敬宗/𫝊)
作佳傳謝徳魏收在齊神武時修國史得楊休之助因
謝楊休之曰無以謝徳當為卿作佳𫝊休之父固為北
平太守以貪獲罪収乃書固為北平甚有恵政坐公事
免(職官/分紀)
千斛米魏丁儀丁冀有盛名陳夀作三國志謂其子曰
可遺千斛米當為尊公作佳𫝊不與竟不作傳(夀/𫝊)
改易舊字裴景仁秦記稱苻堅方食撫盤而訴王邵齊
志述受洛于感恩脱帽而謝及彦鸞撰新史易撫盤以
推案變脱帽為免冠夫近世通無案食秦俗不施冠冕
學者可以考信(史/通)
陳夀論孔明毛修之曰陳壽曽祖為諸葛亮門下書佐
得罪撻百下故其論武侯謂應變非其所長(北史/本𫝊)
銀八千鏻賈緯修晉髙祖史出帝實録以示徐台符初
桑維翰為相常惡緯為人待之甚薄緯為維翰𫝊言維
翰死有銀八千鏻徐台符以為不可數以非緯緯不得
已更為數千鏻
立石銘北魏崔浩等叙國事三十卷令閔堪請立石銘
載國書以彰直筆遂營天郊東三里方百歩用工三百
萬浩書國事備而不典而石銘顯在道路北人咸悉忿
毒相與讒浩於太武帝帝大怒族誅之(本/𫝊)
崔浩評諸葛亮亮之相備英雄奮發之時君臣相得而
不能與曹氏争天下委棄荆州退入巴蜀此䇿之下者
也可與趙佗為偶而以管蕭為亞匹不亦過乎(北/史)
班彪論司馬遷至於採摭經𫝊分散百家之事甚多疎
畧不知其本務以多聞廣識為功論議切而不篤其論
術學則崇黄老而薄五經序貨殖則輕仁義而羞貧賤
道遊俠則賤守節而貴俗功若序司馬相如舉郡縣著
其字至蕭曹陳平之屬董仲舒並時之人不紀其字或
縣而郡盖不服也(彪/傳)
范曄論遷固議者咸稱二子有良史之才遷文直而事
覈固文贍而事詳若固之序事不激詭不抑抗贍而不
穢詳而有體使讀者亹亹而不厭信哉其能成名也然
其論議嘗排死節否正直而不叙殺身成仁之為美則
輕仁義而賤守節愈矣(固/𫝊)
栁冕論司馬遷栁冕謂宇文生云仲尼因舊史修春秋
所記不過二百四十年今子長乃軼孔子而修數千年
荒絶之書助以黄老寓托之説仲尼之所二子長之所
一仲尼之所難子長之所易遷雖不得聖人之道而繼
聖人之志不得聖人之才而得聖人之㫖自以謂命世
而生亦信然也(文/粹)
見陳夀所作壊已書夏侯湛等作魏書見陳夀所作遂
壊已書
穢史魏收撰魏史衆口喧然號穢史(並職官/分紀)
　　東宫官
苜蓿盤唐薛令之為東宫侍讀時宮僚簡淡以詩自悼
云朝日上團團照見先生盤盤中何所有苜蓿長䦨干
飯澁匙難滑羮稀筯易寛只可謀朝夕何由保嵗寒(唐/宋)
(詩/話)
放麑孟孫獵得麑使秦西巴持歸其母隨之啼秦西巴
不忍而與之孟孫歸求麑荅曰余弗忍而與其母孟孫
怒逐之三月復召以為子傅其御曰曩罪之今召之何
變也孟孫曰夫不忍麑又且忍吾子乎(韓非/子)
千牛衛身謝綽宋拾遺千牛刃即防身刀也義取庖丁
解牛若新發硎以為備身刀也故曰千牛衛身(職/林)
先馬先馬員秩比謁者如淳曰前驅也國語云勾踐為
夫差先馬或為洗(前/表)
熱中允舊曰中允惟老於幕官者累資方至近嵗州縣
官進用者多除中允遂有冷中允熱中允(筆/談)
　　兩學官
璧池璧沼學省歸崇敬言古天子學曰辟雍以制言之
水環繞如璧然以誼言之以禮樂明和天下云爾故前
世或曰璧池或曰璧沼亦言學省(本/𫝊)
國子學晉武帝臨辟雍行鄉飲禮立國子學以殊士庶
大業中更名國子監(本/紀)
虎闈王融謂國子監為虎闈(宣室/志)
司成成均唐正觀改國子學為國子監後又改國子監
為司成館垂拱改國子監為成均祭酒一人司業二人
國子太學廣文四門律書筭凡七學(唐百/官志)
祭酒禮飲酒必祭先示有先也故稱祭酒時惟尊長以
酒沃酹(應劭漢/官儀)
　　總華清
左蟬右貂侍中左蟬右貂本秦相史来往殿中故謂之
侍中分掌乗輿服物孔安國為侍中以其儒者特聽掌
御唾壺朝廷榮之至東京屬少府出則一人負𫝊國璽
操斬蛇劍(獻帝/紀注)
貂蟬侍中𢃄蟬貂金冠金取堅蟬取潔貂取温也(後漢/志)
鵕䴊冠侍中皆冠鵕䴊冠戰國䇿云秦始皇破趙得之
以賜侍中(前/志)
八貂散騎常侍掌規諷過失唐顯慶中分左右𨽻中書
門下省金蟬珥貂左散騎與侍中為左貂右散騎與中
書令為右貂謂之八貂(唐/志)
朝夕論思朝夕論思日月獻納(班固兩/都賦序)
周旋吐納孫處約與来濟言志處約曰得為舍人在殿
中周旋吐納可也後濟為吏部處約始入調濟曰如志
遂擬通事舍人(唐髙智/周𫝊)
金華進講(金華殿名也/前翼奉𫝊)
玉笋班唐末朝士中有人物者時號玉笋班清緊不雜
又外郎班清流中不雜亦號玉笋班(北夢/瑣言)
鸞掖看封諌草歸鸞掖尚賁衡門待鶴書(李義/山詩)
鸞逰蘭渚傅咸贈何邵王濟二人詩雙鸞逰蘭渚(蘭渚/北中)
(書也/文選)
三清府陳詩謂散騎常侍為三清府(通/典)
詩掖垣竹埤梧十尋洞門對雪常隂隂落花逰絲白日
静鳴鳩乳燕青春深腐儒衰晩謬通籍退食遲囬違寸
心　星臨萬户動月傍九霄多不寢聽金鑰因風想玉
珂明朝有封事數問夜如何　晝漏𫝊呼淺春旗簇仗
齊退朝花底散歸院栁邊迷樓雪融城濕宫雲去殿低
避人焚諌草騎馬欲雞棲(並杜/甫)閶闔初開瑞霧中丹霞
曉日上蒼龍鳴鞭響徹廊千歩珮玉聲趨㦸百重雪後
朝寒猶凛冽栁梢春意已䝉茸少年自得芳菲侣老病
惟添睡思濃　宫栁街槐緑未齊春隂不觧宿雲低輕
煙漠漠侵駞褐小雨斑斑作燕泥　槐栁依依禁籞長
初寒人意自凄凉鳳城斜日留殘照玉闕浮雲結夜霜
老負漁竿貪國寵病須樽酒送年光歸来解𢃄西風冷
衣袖猶霑玉案香(並歐/公)秘殿崔嵬拂彩霓曹司今在殿
中西賡歌太掖飜黄鵠従獵陳蒼獲碧雞曉飲豈知金
掌逈夜吟應訝玉繩低鈞天雖許人間聽閶闔門多夢
自迷(李義/山)
　
　
　
　
　
　
　
　
　
　
　錦繡萬花谷前集卷十二
欽定四庫全書
　錦繡萬花谷前集卷十三
　　總漕
劉晏諸道巡院皆募駃足急驛以刺報四方之物直地
雖甚逺而低昻利害不數日悉可以周知始於代宗廣
徳二年迄於徳宗建中之六年凡二十餘載始自户部
而領度支鹽鐡使拜平章事御史大夫右僕射始自河
南江淮次舉梁益荆湖又次舉關河始嵗賦之入六十
萬末乃千二百萬
李巽劉晏之後有李巽繼之一年較其所入已如晏最
多之年明年過之又明年増百八十萬緡(唐/志)
本朝許元王章惠公隨知揚州許元以舉子上謁章惠
獨狀薦之朝廷以為齋郎元有材謀曉錢穀為江淮制
置十餘年皇祐時上謂執政曰發運使總領六路八十
一軍州其財貨千百萬宜得其人而乆任許元十一章
求去朕思之不若奬勵以盡其才乃賜進士出身
諸路漕米仁宗時都官員外郎吳耀卿言景徳中江淮
漕米嵗不過四百五十萬石其後益至六百五十萬石
故江淮之間穀價常貴而民貧請約咸平景徳中嵗漕
之數立為中制上以為然乃詔發運司嵗减漕米五十
萬石淮南一百三十萬石江東九十九萬一千一百石
江西一百二十萬八千九百石湖南六十五萬石湖北
三十五萬石兩浙一百五十萬石
給餉饋不絶糧道漢髙祖曰鎮國家撫百姓給餉饋不
絶糧道吾不如蕭何(本/紀)
輦車驪駕寇恂守河内光武軍食急乏恂以輦車驪駕
轉輸前後不絶(驪馬也駕車人/挽行之本𫝊)
願負米先趨劉晏與元載書曰見一水不通願荷鍤以
先徃見一粒不運願負米而先趨焦心苦形期報明主
以運漕為任如此
登車傳命唐宣宗謂宣慰使鄭敬曰卿經明行修今登
車傳命宜體吾懐
不繫品位至道元年荆湖轉運使何士宗上言執政大
臣出領外郡申轉運司公事只書通判以下姓名上謂
宰相曰運使所部要繫州府不繫品位此朝廷典憲未
可輕改也
察官吏為三等景祐元年令諸路轉運使察所部官吏
能否為三等公勤亷幹武文可取利益於國惠及於民
者為上幹事而無治聲者為次畏懦而貪慢公事不治
贓狀未露濫聲頗彰者為下並列狀以聞(並職官/分紀)
賜方勝練鵲袍河北河東陜西三路轉運使賜方勝練
鵲袍從劉錠之請也
三虎慶厯初王鼎擢江東提刑遷轉運使楊紘為判官
王緯在京東大稱嚴肅官吏怨之指為三虎(分/紀)
　　監司
看古碑本朝孫何好古文為轉運使尚苛峻州縣吏患
之乃求古碑字磨滅者紙本釘於館中何至則讀其碑
辨識文字以爪搔髮垢而嗅之徃徃至暮
蛇虎韓魏公夫人之弟崔公孺性亮直魏公執政用監
司有非其人者公孺曰公居陶鎔之地宜法造化為心
造化以蛇虎者害人故置蛇於藪澤置虎於山林今公
乃置之於通衢使為民害可乎魏公甚嚴憚之(紀/聞)
民力竭矣薛簡肅公天禧初為江淮轉運使見王文正
公王無他語但云東南民力竭矣薛退謂人曰真宰相
之言也(湘山/野錄)
乘驛而至太宗時魏廷式任陜西益州轉運使因入奏
帝謂曰有事具白中書廷式曰臣三千里外乘驛而來
以機事上聞願斷自宸衷非為宰相而來也
　　郡守
刺史職同牧尹唐武徳改太守曰刺史天寳又改刺史
曰太守職同牧尹(唐/志)
郡將孫寳為京兆尹以侯文為督郵欲治杜穉穉杜門
自陳文曰願受將命(將郡將也受郡/將之命本傳)
長史唐雍州置别駕永徽中改為長史開元改長史為
尹親王為牧皆不知事務職總歸於尹
使君公白樂天詩遥見朱輪來出郭相迎勞動使君公
坡詩洗盞拜馬前來夀使君公
五馬潘子真詩話禮天子六馬左右驂三公九卿駟馬
左驂漢制九卿則二千石亦右驂太守駟馬而已其有
加秩中二千石乃右驂故以五馬為太守美稱遁齋閒
覽與學林云漢時朝臣出使為太守増一馬故為五馬
黄堂吳郡國志吳郡太守所居之堂即春申君之子假
君之殿也因數失火塗以雌黄故曰黄堂(又見孫/覿尺牘)
皂蓋朱幡漢制二千石皂葢朱兩幡(前/紀)
赤帷裳舊典傳車驂駕垂赤帷裳迎於州界賈琮為冀
州刺史令曰刺史當逺視廣聽糾察美惡反垂帷裳以
自掩塞乎命褰之(後琮/傳)
赤幢晉向雄遷秦州刺史假赤幢曲蓋皷吹(分/紀)
銅虎符竹使符漢置郡國將置銅虎符竹使符發兵遣
至郡合符符合乃發(紀/注)
銀莬符銅魚符唐髙祖入長安罷隨竹使符班銀莬魚
其後改為銅魚符以起軍旅
青龍朱雀符東方諸州給青龍符南方諸州給朱雀符
西方諸州絡騶虞符北方諸州給𤣥武符皆左四右三
左者進内右者付外(並唐/兵志)
玉麟符隋煬帝幸遼東命樊子葢守東都楊𤣥感亂子
蓋備禦有功駕至髙陽追詣行在勞曰今為公别造玉
麟符以代銅獸(職/林)
玉麒麟夏竦詩造化平分荷大鈞腰間新佩玉麒麟
左金魚平生四海志佩得左魚歸又使君四十四兩佩
左金魚(杜/牧)　路擁東方騎腰横左顧龜(陳/越)
魚書舊制刺史被代若别追皆降魚書乃得去(楊綰/傳)
臨軒册授始刺史天子臨軒册授後不復册然猶受命
日對便殿賜衣物乃遣
側門候㫖開元時刺史已辭仍詣側門候進㫖(唐循/吏傳)
烏鵲擁車李元紘治潤有惠政吏民遮留烏鵲羣飛翔
集于前以擁行車(天寳/遺事)
祝鱷魚潮州惡溪有鱷魚食民畜産且盡退之為刺史
為文祝之約三日徙祝之夕震雷起盡徙于海
麥穂兩岐張堪為漁陽太守開田八百餘頃民以致富
歌曰桑無附枝麥穗兩岐(並本/𫝊)
有脚陽春宋璟愛民卹物人謂有脚陽春(天寳/遺事)
佩牛帶犢龔遂為渤海太守初郡人好帶刀佩劍遂令
賣劍買牛賣刀買犢曰何不佩牛而帶犢乎
狗足生釐後岑熙為魏郡太守無為而化興人歌曰狗
吠不驚足下生釐(犬無追吠故足/下生毛本傳)
中和樂職漢王襄為益州刺史命王褒為中和樂職宣
布詩(中和言政化和平宣布言宣布天/子徳澤樂職言官樂其職何武𫝊)
萬物吐氣杜甫讀元結舂陵行序云今得結輩十數公
叅錯天下為邦伯則萬物吐氣天下少安矣(杜甫/集)
清畏人知晉胡質為荆州子威自京省父辭歸父賜縑
一匹威曰安得此絹質曰吾俸祿之餘後威為徐州帝
問曰卿清何如父對曰臣不如父臣清畏人不知父清
畏人知
題贊于㕔盧奐為陜州刺史𤣥宗西還次陜嘉其政題
贊于㕔曰專城之重公陜之雄外既利物内存匪躬此
為國寳不墜家風
薦書參聞唐薛珏為峽州刺史李承狀其簡趙贊言其
亷盧翰稱其肅薦書參聞賜金紫(並本/𫝊)
恩嚴兩絶韋岳子武后時厯廬海等州刺史皆著風迹
恩嚴兩絶(韋𢎞/機𫝊)
無三品酒晉劉𢎞為荆州刺史先酒室中有齋中酒㕔
事酒猥酒三品𢎞曰投醪尚與三軍同醉豈得二其厚
薄自今不得分别(職/林)
記惡碑盧奐素任大都所至之處畏如神明或有惡迹
之人以所犯之罪刻石立其門再犯者處乎極刑絶無
犯者民呼其石為記惡碑(摭/遺)
懐塼之俗齊土風俗淺薄太守初至皆懐塼叩頭以見
意及其代去以塼擊之言其始終向背魏李延實為青
州刺史帝謂曰懐塼之俗世號難治宜用好心腹(伽藍/記)
越王石海邊有越王石嘗隠雲霧相𫝊云清亷太守乃
得見宋虞愿為晉安太守徃觀之清徹無所隠蔽(職/林)
大馮君小馮君漢馮野王與弟立相代為太守民歌之
曰大馮君小馮君兄弟繼踵相因循(馮奉/世𫝊)
挽不來鄧攸去郡數千人留牽攸船不得進夜中發去
吳人歌曰如打五更皷雞鳴天欲曙鄧侯挽不來謝令
推不去
蒲鞭劉寛為南陽用蒲鞭示辱而已民不敢犯
拔薤置水龎參為漢陽太守郡人任棠有志節參先候
之棠不言但以薤一本水一盂置屏側抱孫兒伏户下
參思其微㫖曰水欲吾清拔薤欲吾擊强宗抱兒孫伏
戸下欲吾開門恤孤率而化之漢陽大治
五叟送錢劉寵為會稽守召入山隂有五叟皆龎眉皓
齒齎百錢送寵曰山谷之人未曾識郡他守發吏求民
間至夜不絶犬吠竟夕自明府來犬不夜吠人不識吏
寵為人選一大錢受之
五袴亷范為郡守蜀人歌曰亷叔度來何暮昔無一𥜗
今五袴(並本/𫝊)田元均治成都有聲蜀人謂之照天蠟燭
(東齋/記事)又張中亷知洋州民號為水晶燈籠(職官/分紀)
着㡌餳隋梁彦光徙相州刺史相風俗險陂目彦光為
着㡌餳帝聞之徙彦光趙州彦光自請復為相州豪猾
聞彦光再來嗤之彦光至發摘奸伏有若神明豪滑濳
竄闔境為之大治(資治/通鑑)
撫綏嚴峻唐崔郾守鄂尚撫綏經月不笞一人鎮郢則
嚴峻一毫不貸
惠愛彈壓柳仲郢以謂郡國之政尚惠愛輦轂之下先
彈壓(並本/𫝊)
以平治豐以法治歉王文康公曙治蜀頗以法御下有
謗其太苛會劉燁召還真宗問之曰凌䇿王曙治蜀孰
優對曰凌䇿在蜀值豐嵗得以平易治之王曙值嵗小
歉慮民盜故以法治之使易地則皆然上善其言(名臣/傳)
陽開隂閉中書舍人王公觀察江南西道八州之人所
不便及所欲公至之日皆罷行之春生秋殺陽開隂閉
令修於庭戸數月之間人自得於湖山千里之外(滕王/閣記)
恩如春威如虎李燮為京兆尹吏民愛敬作歌曰我府
君敎道舉恩如春威如虎訓如父愛如母
乘折轅車樊顯對光武曰昔張堪在蜀郡仁以惠下威
能討姦前公孫述破時珍寳山積帷幄之物足富十世
而堪去職之日乘折轅車布被嚢而已後以堪為漁陽
太守(並分/紀)
一龜一鶴趙清獻公任成都㩦一龜一鶴以行其再任
也屏去龜鶴止一蒼頭執事張公裕學士送以詩云馬
諳舊路行來滑龜放長江不共來(吕氏/家訓)
蟠螭怒澗蔡君謨鎮福唐束吏治民毫髮不容陳烈㓜
與君謨同硯席一日徃見之維舟亭下聞其嚴遂不徃
留詩于亭云溪山龍虎蟠溪水角聲喧中宵鄉夢破六
月夜衾寒風雨生殘樹蛟螭喜怒瀾殷勤祝舟子移棹
過前灘君謨聞之為少霽
卧虎魏李崇有將畧又寛厚在揚州十年常養壯士數
十人寇侵邊所向摧破號卧虎(分/紀)
治民如治家陽城為道州刺史治民如治家州當上考
功第城自書曰撫字心勞催科政拙考下下(本/𫝊)
喜慙交集桓範為兖州刺史表謝曰喜於復見選擢慙
於不堪所職悲於懐戀闕庭三者交集不知所裁
活饑民五十萬富韓公知青州會河朔大水民流京東
公擇所部豐稔二州勸民出粟得十五萬斛益以官廪
得公私廬舍十餘萬間寺廟山巖散處其人使寄居閒
官主其事三日一支山陵河泊之利聽流民取之其主
不得禁明年麥熟流民不分逺近受糧而歸凡活五十
餘萬人募而為兵者又萬人邵伯温曰公使虜功甚偉
每不以為功至活饑民每自言曰過於作中書二十四
考(神道/碑)
發有餘以惠貧民皇祐中浙西大饑范文正公為杭州
召諸佛寺諭之曰饑嵗工價甚賤可以大興土木之役
於是諸寺工作鼎新又新敖倉吏舍日役千夫監司奏
劾杭州不恤荒政公私興造不恤民力公乃自條叙所
以興造皆欲其發有餘以惠貧民凡工技力役之人仰
食於公私日不下數萬荒政之施莫此為大是嵗兩浙
惟杭晏然民不流徙(筆/談)
任増米價趙閲道熙寜中知越州兩浙旱蝗米價湧貴
饑死十五六諸州皆立榜賞禁人増米價閲道獨榜衢
路有米者任増價糶之於是諸州米商輻輳米價更賤
公盡所以救荒之術發廪勸分下令修城使民食其力
生者得食病者得藥死者得葬越雖饑不怨
笞饑民盜米王沂公曽守洛屬嵗歉里有囷積者饑民
聚黨脅取隣郡以强盜論報死者甚衆公但重笞而遣
之逺近聞以為法全活者數千計(並言/行録)
减價糶米文潞公在成都米價騰貴因就城門相近九
十八處减價糶仍不限其數翌日米價遂减前此或限
升斗以糶或抑市井價直適以増其氣焰而終不能平
其價
輿賦納價范文正公鎮青州會河朔艱食青之輿賦博
州置塲納青民大患輦置之苦公戒民納價每斗三鍰
給鈔與之以書與博守遣官輓金詣博坐倉招之至則
貿者山積不五日遂足尚餘數千緡給還之青民因立
祠焉(並東齋/記事)
竹馬郭伋字細侯為并州行春趂竹馬兒童之期(本/𫝊)
清徹底朱世良為清河守及去老人謝曰君非惟政善
清亦徹底(分/紀)
鐺脚刺史薛大鼎為滄州鄭徳本為瀛州賈敦頤為冀
州皆有治名故河北稱鐺脚刺史
隨車雨百里嵩為徐州境内旱嵩行步所經雨輙隨車
治蜀人不忍欺田况守成都尚和易去苛細以徳化人
人不忍欺時謂張乖崖之明王文康之平程文簡之肅
韓忠獻之愛公兼有之(名臣/傳)
與江神鬬李冰為蜀郡太守江神嵗取童女二人以為
婦冰以其女與江神為㛰徑至神祠責之因忽不見良
乆有蒼牛鬬於岸傍有間冰還流汗謂官屬曰吾鬬大
極當相助南向腰中正白者我綬也主簿刺殺北面者
江神也江神遂死人慕之生子名冰兒(職官/分紀)
送三百里鄧攸作吳興郡有惠政離郡之日人攀其船
相送三百里不忍别(吳/錄)
還雷塘民田揚州雷塘即漢之雷陂也舊屬民自唐以
來耕種其中徃數十嵗官取蓄水以備漕運舊田主二
十六家皆失業官議以他田償之竟無與之塘亦破决
不修漕運亦未嘗頼此舊田主三百餘口饑寒及劉敞
原父至田主詣府自訟原父即判還之發運使以漕事
動朝廷留之公用種稻事明其無用朝廷乃聽還之杜
祁公衍致仕南京聞之喜曰真良太守(劉公/行狀)
帕首靴袴大府帥或道過其府府必戎服左握刀右弓
矢帕首靴袴迎于郊(韓送權/尚書序)
兩制以上為州止押檢至道初何士宗請自今知州曽
經任中書樞密院者申轉運司止署通判以下姓名太
宗曰大臣出臨外藩亦統於轉運使非繫官也不許大
中祥符始詔文臣知制誥以上知州者止署檢武臣觀
察使以上(言行/錄)
六條刺史班宣周行郡國省察治狀以六條問事一條
强宗豪右以强凌弱以衆暴寡二條二千石不奉詔書
侵漁百姓三條二千石不䘏疑獄剝截黎元四條二千
石茍阿所愛蔽賢寵頑五條二千石子弟怙恃榮勢請
託所監六條二千石阿附豪强通行賄賂(前漢/表注)
彈燕李惠為雍州長於思察有燕爭巢惠令人掩獲以
弱竹彈之既而一去一留惠笑曰留者自計為巢功重
去者既經楚痛理無固心下伏其察(職/林)
辯羊皮主李惠為雍州有負鹽負薪人同釋檐息樹隂
二人將行爭一羊皮各言藉背之物惠令置羊皮以杖
擊之見少鹽乃得實薪者伏罪(北/史)
詩新賜魚書墨未乾賢人暫屈逺人安朝驅旌斾行時
令夜見星辰憶舊官梅蕚履階鈴閣暖雪峯當戸㦸枝
寒(劉禹/錫)龍節分江國仙閨閉海蓬酒船李翰苑詩筆謝
康公去驛二千外專城四十中(石曼/卿)異域化為儒雅俗
逺民爭看校讐郎下國難留金馬客新詩逺寄竹枝娘
(謝景/山)政成郛郭春千里公退笙歌月一樓犬吠花隂無
舊警麥翻雲穗有新疇(石敏/若)秀骨象山嶽英謀合鬼神
擁旄秉金節伐皷乘朱輪澤被魚鳥悦令行草木春(李/白)
琴書家慣有印杖客疑無閒僉歸業狀貧典舊山圖(魏/野)
尚書八座貴大使十州雄仁民兼愛物時雨及春風(徐/俯)
曽立玉墀聨近侍新持金節領諸侯屠龍伎倆終須用
探虎功名未肯休(孔常/甫)九江皆渡虎三郡盡還珠白猿慙
劒竹黄石借兵符(李/白)再扶日月歸行殿却領山河鎮夢
刀從此雄名壓寰海八溟爭敢起波濤(杜光/庭)錦衣猶帶
御爐香宫殿移麾耀寵光千里龍旗新政令九重鳳闕
舊文章學窮造化乾坤窄醉聽笙歌日月長(詹用/之)九金
神鼎重丘山五玉諸侯雜佩環星座通宵狼獵暗戍樓
吹笛虎牙閒(杜/牧)黄堂孔北海真氣凛羣兒朱輪未及郊
清風已先知(東/坡)坐移丞相節春入廣陵城紅斾擁雙節
白髭無一莖(白居/易)曉出東郊信馬蹄青梅墻角兩三枝
竹雞啼罷雨來急杜宇聲乾月落遲山店煑烟繅繭日
野田鋤水挿秧時農桑勸課非無力為報新安太守知
　一麾同下西清路兩鎮交迎上將牙(曽/布)一尊風月身
無事千里耕桑嵗有秋(曾/鞏)遺愛海波無繼處去思秋色
有餘清(孔毅/文)醉裏眼開金使字紫旗風動耀箆明(鄭/繁)朱
飾兩輪巡屬邑案留雙筆在中臺(錢帷/演)國人乆倚東園
望擬築沙堤到廣陵(李/榮)恩威欲寄黄丞相仁信先聞郭
細侯(杜光/庭)虎牙熊軾隠鈴齋棠樹隂隂長碧苔(林/逋)沃野
桑麻涵細雨嚴城鼓角送斜陽　鶴伴鳴琴公事晩鳥
驚調角戍城秋(錢惟/演)鱷去惡溪韓吏部珠還合浦孟嘗
君(方/諤)三十餘年霖雨手淹留河外作時豐(山/谷)屏除奸吏
魂應喪養活疲民肉漸肥(王元/之)印㕔孤坐琴樽外鈴閣
清談易老中(林/逋)組甲光寒圍夜帳綵旗風暖看春耕(歐/公)
　　倅車
别駕長史唐武徳初上州丞曰别駕髙宗改别駕曰長
史上元二年復置别駕天寳八年廢文宗復置
長史司馬武徳元年改司馬曰長史永徽中廢長史置
司馬聖厯中廢司馬置長史
治中武徳中改贊治曰治中髙宗即位曰司馬(並唐/志)
半刺庾亮與郭游書曰别駕舊與刺史同乘流王化於
萬里之外任居刺史之半安可非其人
監州李商隠為倅庾亮謂之半刺侯景謂之監州國朝
下湖南始置通判常與知州爭權有錢少卿者餘杭人
嗜蟹常求補郡人欲問何州曰但得有蟹無通判處可
矣坡詩云欲問君王乞符竹但憂無蟹有監州(青箱/雜記)
監郡御史中丞孫抃言通判古監郡之職一州利害全
藉議論與僚屬不同乞朝廷選差通判本與知州通判
一郡之事上曰卿言極是
郡丞漢景帝置郡丞秩六百石武帝改為長史
通判國朝通判州各一人京西南京杭鄆州各二人小
郡亦不置
通守贊治隋文帝罷郡以州統縣改别駕治中為長史
司馬煬帝罷州置郡長史司馬置贊治後改為丞又置
通守以貳太守
屏星廣韻屏星車轓也其上皆從竹後孔􁜐為别駕從
事刺史因怒欲去别駕車屏星曰使君毁國舊制乃投
傳去刺史謝之乃止
緹油屏泥軾黄霸為揚州刺史宣帝詔賜車蓋特髙
一丈别駕主簿車緹油屏泥於軾前以彰有徳
海沂歌王祥為徐州别駕時人歌曰海沂之康實頼王
祥國之不空别駕之功
清如水張軌為齊州别駕將入朝父老曰公清如水不
敢以盃酒相送酌水一盞奉錢(並分/紀)
題輿周景為豫章刺史辟陳蕃為别駕蕃不就景題别
駕輿曰陳仲舉座
吕䖍佩刀吕䖍為刺史有佩刀相者以為三公服䖍乃
贈别駕王祥曰以公有公輔之量故相與之(本/傳)
展驥足任治中龎統字士元劉備為荆州牧以士元為
縣令魯肅曰士元長才百里不足以展驥足備遂任為
治中别駕(蜀/志)
雄飛趙温為京兆郡丞嘆曰丈夫當雄飛安能雌伏遂
棄官
白帝神禦侮唐蕭遘韋保衡同登進士第保衡以倖進
無藝同年薄之遘形神秀偉慕李徳裕為人保衡為相
摘遘失貶播州司馬維舟賦詩自悼慮保衡見害遽有
神人曰相公勿憂子為公禦侮遘異之過峽州經白帝
祠即所視神人也遘後遂入相(並分/紀)
　　幕官
蓮花池晉王儉以庾杲之為長史與之書曰庾杲之泛
緑水依芙蓉何其麗也時人以儉府為蓮花池(南/史)
板曹謂户曹張彦實送張祜詩板曹平生詩作史(百家/詩)
郡督郵紀綱掾州主簿郡督郵並令錄事叅軍又云糾
司糾職紀綱掾皆錄事叅軍謂以糾察為職(六/帖)
决曹墨曹兩漢有决曹墨曹主刑法厯代或謂之賊曹
或謂之法曹墨曹又後百官志法曹主郵驛科程决曹
主糾罪法事(通/典)
司錄開元初又改為司錄叅軍(職官/分紀)
三語掾阮千里瞻有令望司徒王戎問曰聖人貴名教
老莊明自然其㫖同異答曰將無同戎咨嗟良乆即命
辟之時人謂之三語掾(本/傳)
坐嘯主諾漢成瑨為南陽守任功曹岑晊宗資為汝南
守任功曹范滂人語曰南陽太守岑公孝𢎞農成瑨但
坐嘯汝南太守范孟博南陽宗資主畫諾(滂/傳)
髯參短簿桓温辟王恂為主簿郄超為叅軍超多鬚恂
短小荆人語曰髯叅軍短主簿能令公喜能令公怒(出/晉)
(本/傳)
娵隅郝隆為南蠻叅軍作詩曰娵隅躍清池桓温問何
物答曰蠻名魚為娵隅桓曰何為作蠻語隆曰千里投
公始得一蠻府叅軍那得不識蠻語耶(世/紀)
歡喜詩杜審言為吉州司戸武后召見將加擢用問曰
卿歡喜否審言蹈舞謝恩因作歡喜詩甚見稱賞(分/紀)
受紙百畨杜暹為婺州叅軍秩滿吏以紙萬畨贐之為
受百畨嘆曰昔清吏受一大錢何異哉
鬻馬徒步而歸范文正公以進士解褐為廣徳司理叅
軍止一馬秩滿鬻馬徒步而歸(汪藻撰/祠堂記)
西山有爽氣王徽之字子猷作桓冲叅軍冲曰卿在府
日乆當相料理徽之初不酬答直視以手板拄頰云西
山朝來致有爽氣耳(本/傳)
霹靂手唐裴琰之為同州司戸叅軍年少不主務曹刺
史李崇義輕之吏白積案數百崇義使趣斷琰之乃命
吏連紙進筆省决一日畢予奪當理筆詞勁妙崇義驚
曰子何自晦以成吾過耶由是名動一州號霹靂手(本/𫝊)
河東三絶徐彦伯調蒲州司兵叅軍時司戸韋暠善判
司事李亘善書而彦伯善屬辭稱河東三絶(本/傳)
簡重貴相薛奎為開封明鎬為幕曹奎以公輔期之有
問何以知公曰其為人端肅其言簡而理盡凡人簡重
則尊嚴此貴臣相也鎬後至參政(歸田/錄)
措大官九國志王崇銖責權雍州司戸崇銖問吏曰叅
軍何官衣何服吏曰下州判司綠衫槐簡而已崇銖大
笑曰若要頭便斬去吾何能作措大官耶(分/紀)
　
　
　
　
　
　
　錦繡萬花谷前集卷十三
欽定四庫全書
　錦繡萬花谷前集卷十四
　　縣宰
三老嗇夫漢制縣萬戸以上為令减萬戸為長皆有丞
尉大率十里一亭亭有一長十亭一鄉鄉有三老嗇夫
游徼三老掌教化嗇夫職詞訟收賦稅游徼循盗賊
縣道縣有蠻夷曰道(並百/官表)
象雷雷震百里縣令象之　墨綬銅章(並六/帖)
陽鱎魚宓子賤為單父宰陽畫曰有釣道二焉請以送
子落餌投綸迎餌而吸之者陽鱎魚也肉薄而不美若
存若亡若食若不食者魴魚也肉厚而味美子賤曰善
未至單父冠蓋交接於道子賤曰驅之此陽畫之所謂
陽鱎魚者至單父於是請耆老尊賢者與之共治(談/苑)
繭絲保障趙簡子使尹鐸為晉陽將行請曰為繭絲乎
抑為保障乎簡子曰保障哉尹鐸至則損其戸數人賦
優而税入少簡子謂襄子曰晉國有難無以晉陽為逺
必以歸之所謂保障也繭絲謂减其稅(國/語)
製錦鄭子皮欲使尹何為邑子産曰不可猶未能操刀
而使割其傷實多子有美錦不使人學製焉大官大邑
身之所庇也而使學者製焉其為美錦不亦多乎學而
後入政未聞以政學者也(左/傳)
黄紬被世傳太祖皇帝謂一縣令曰切勿於黄紬被裏
放衙後文潞公為榆次縣令嘗題縣皷樓曰置向譙樓一
任撾撾多撾少不知他如今幸有黄紬被拏出頭來放
早衙(東坡/詩注)
三異後魯恭為中牟令隨掾行阡陌見桑下雉雛馴擾
傍有童子曰何不捕之童子曰雉方雛不忍捕掾曰蝗
不入境一異也化及鳥獸二異也童子有仁心三異也
(本/𫝊)
三善子路治蒲三年孔子入其境曰善哉由乎恭敬以
信入其邑曰善哉由乎忠信以寛坐其庭曰善哉由乎
明察以斷子貢問孔子子曰吾見其田疇盡易草萊盡
闢此其恭敬以信故民盡力入其邑墻屋甚固樹木甚
茂此忠信以寛故民不偷至其庭清閒諸下用命此明
察以斷故其政不擾以此觀之但三稱善庸能盡乎(職/官)
(分/紀)
歌于蒍于唐元徳秀為魯山令時𤣥宗在東都酺五鳳
樓下令三百里縣令刺史各以聲樂集徳秀惟樂工數
十人聨袂歌于蒍于帝嘆曰賢人之言哉(于蒍于者徳/秀所為歌也)
著諭蒙書唐馮伉為醴泉令多囂猾伉為著諭䝉書十
四篇敎人務農進學(並本/傳)
破雞傅琰為山隂令有野父爭雞琰問各何以食雞一
云粟一云豆乃破雞得粟而罪言食豆者人稱神明
呪虎漢童恢為不其令民常為虎所害獲二虎恢呪虎
曰王法殺人者死汝若是殺人者當垂頭服罪自知非
者當號呼稱冤一虎低頭閉目即殺之其一視恢鳴吼
自奮遂放釋之(循吏/𫝊)
辯婦殺夫吳録張舉為令有婦殺夫因焚屋言燒死其
弟訟之舉尸開口視其灰令人取狗二頭生一殺一而
俱焚之開視其口殺者無灰生者有灰乃明夫生死婦
遂服
縳牛主張元濟為武陽令與元武縣隣元武人有以牸
牛依其妻家八九年牛孳産十餘頭及將異居妻家不
與縣累政不能决其人詣武陽質於元濟元濟令縳牛
主蒙其頭將詣妻家村中云捕盜牛賊召村中牛悉集
各問其所從來妻家不知其故恐連及指其訴牛曰此
是女婿家牛也元濟發蒙頭謂之曰此即女婿可以牛
歸之妻家服罪元武縣聞之大慙
王元䂓十竒嘉祐中京西轉運司奏據河清縣僧道進
士舉留知縣王元䂓再任本司體量得本官軍民歌咏
有十竒一竒民吏不識知縣兒二竒塌却曹司舊肚皮
三竒買物價例不相虧四竒處事明白盡無私五竒街
裏不見凶頑兒六竒蝗蟲不入境内飛七竒不敢賭錢
怕官知八竒不義不孝不敢為九竒鄉村不被公人欺
十竒百姓納税不勾追上令審官院記姓名(分/紀)
治縣譜傅琰并父僧祐並為山隂令父子並著竒績世
云諸傅有治縣譜(齊/書)
諌獻龍眼荔枝後漢和帝時唐羌為臨武長縣接南海
獻龍眼荔枝十里一鋪五里一堠奔騰險阻死者繼路
羌上書諫帝下詔逺國珍羞本以奉宗廟茍有傷害豈
愛民之本勅勿獻
夜灌楚亭𤓰梁大夫有宋就為邊縣令與楚隣界梁楚
亭皆種𤓰梁亭力灌其𤓰美楚𤓰惡楚令惡其𤓰之惡
慕梁亭之美已因夜徃竊梁𤓰梁亭覺之因請其尉亦
欲徃搔楚𤓰宋就曰惡是結怨分禍之道也令人竊徃
灌楚𤓰楚𤓰日以美楚亭察之乃梁亭之遺也楚令聞
之大悦具以聞楚王悦梁之遜已也乃謝以重幣而交
梁王故梁楚之歡自就始(賈誼/新書)
縣妖破膽唐李杲遷洛陽令民吏畏服時有夜聞衢中
有人語曰李令古今正人也行事威猛令人破膽此中
不可久居聞者啓門視之寂無影響方知其妖也聞者
李兼遂書其壁曰猾吏畏服縣妖破膽好錄政聲聞于
御覽(摭/遺)
太公為灌壇令吕望為灌壇令文王夢見婦人當道哭
問其故曰吾是太山神女嫁為西海婦灌壇令當吾道
夢覺召太公為太師焉(博物/志)
卧虎董宣為洛陽令搏擊豪强京兆號卧虎
鐵船渡海九國志賈郁為仙遊令受代有一吏酣郁怒
曰吾當再典此邑以懲汝輩吏揚言曰公欲再作令猶
造鐵船渡海是嵗王氏廷鈞建號授郁舊邑時醉吏為
庫史不數月盜官錢數萬郁批牘尾曰竊銅鏹以潤家
非因皷鑄造鐵船而渡海不假爐鎚决杖徒之(並分/紀)
探赤白丸尹賞為長安令長安中閭里少年受財報仇
相與探丸為彈得赤丸者斫武吏得墨丸者斫文吏白
丸者主治喪城中薄暮塵起勡刼死傷横道賞至穿地
數丈名虎穴雜舉輕薄少年惡子悉記之分捕納虎穴
中(賞/𫝊)
吏惡其明察太常博士陳詁知祥符縣縣惡其明察欲
中以事而詁亷事不可得乃欲以竒動京師自錄事以
下皆逃去京師果喧言詁政苛暴是時明肅太后聽政
欲加罰陳堯佐為樞宻副使力爭之以謂罪詁則奸人
得計而沮能吏詁由是獲免(陳神/道碑)
罪言秋霖無損大厯中秋霖害稼京兆尹奏多損田韓
滉執奏不實渭南令劉藻附滉言所部無損代宗覽奏
以謂水旱咸均不宜渭南獨免命御史再檢渭南損田
三千餘頃上謂御史曰縣令職在字人不損猶宜稱損
損而不聞豈有恤人之意耶乃貶藻
帝不當擇令栁渾為相帝當擇令宰畿邑而政有狀召
宰相語皆賀栁渾獨不賀曰此特京兆尹職耳陛下當
擇臣等臣當選京兆尹當求令親細事代尹擇令非陛
下所宜(並職官/分紀)
戴星出入宓子賤為單父宰彈琴不下堂而單父治巫
馬期為單父戴星出戴星入單父亦治宓子曰彼任力
我任人任力者勞任人者逸(韓詩/外傳)
身挽舟唐何易于為益昌令州刺史崔朴嘗乘春與賔
客泛舟出益昌傍索民挽繂易于身引舟朴驚問狀易
于曰方春百姓耕且蠶惟令不事可任其勞朴愧疾驅
去(易于/傳)
南金口明府手唐張巡為真源令士多豪猾大吏華南
金植威恣肆邑中語曰南金口明府手巡下車以法誅
之莫不改行(本/傳)
以瘠馬人應詔夏英公知安陸受勅舉幕職有節推王
公糲食弊衣一馬瘦瘠僅能移步自貳車以下乞以斯
人應詔夏亦自知之遂改官宰邑
王荆公知鄞縣王荆公知明州鄞縣讀書為文章二日
一治縣事起堤堰大坡塘貸穀于民立息以償新陳相
易興學校嚴保伍邑人便之故為執政所行之法皆本
於此(言行/録)
朱出墨入後周蘇綽始制文案程式朱出墨入及計帳
戸籍之法(雞跖/集)
詩清風動百里惠化聞京師流人若雲歸耕種滿郊岐
山光凈隴麥日色明桑枝訟息但長嘯賔來或解頤范
宰不買名絃歌對前楹為邦黙自化日覺冰壺清百里
雞犬静千廬機杼鳴　吾愛崔秋浦宛然陶令風門前
五楊栁井上三梧桐山鳥下㕔裏簷花落酒中　河陽
花作縣秋浦玉為人地逐名賢好風隨惠化春　見客
但傾酒為官不愛錢(並李/太白)翟表郎官瑞鳬看令宰仙單
父長多暇河陽實少年　疎簾衙退卷花軸曲檻客來
聽竹風　今日潘懐縣同時陸浚儀(並杜/甫)河堤遶綠水
桑柘連青雲繰絲鳴機杼百里聲相聞(東/坡)桃李雖無言
春風滿城花陵陂青青麥烟雨澗桑麻白頭宴來起襁
褓聲嘔啞　壺觴調笑平民訟賔客風流醉舞腰　摩
手撫鰥寡藁砧磔强梁(並山/谷)籬邊菊秀先生醉桑下雛
嬌稚子仁(晏元/獻)風清竹閣留僧宿雨濕莎庭放吏衙(廖/疑)
廢土有人耕不畏古㕔無訟醉何妨(熊/皎)鴟夷江上畬田
稔牛斗星邊貫索空(周啓/明)琴彈終日得古調印鎻經秋
帶蘚痕　雨後有人耕綠野月明無犬吠花村　犬眠
花影地牛牧雨聲坡(並李/拱)印文生緑經旬合硯匣留塵
盡日封(林/逋)縣古槐根露官清馬骨髙　里門喧誦讀村
落罷追胥(韓駒/父)硯貯寒泉碧庭堆敗葉紅(髙元/鉅)三年清
似水六月冷如冰(裴/詵)憂民如有病見客似無官(魏/野)
　　縣丞
真清陸景倩為扶溝丞按察使覆州縣殿最必欲得實
有吏言狀曰某强清某詐清景倩曰真清(磨/文)
病聾黄霸為潁川守許丞老病聾督郵白逐之霸曰許
丞亷吏雖老尚能拜跪迎送正頗重聽何傷且善助之
或問其故霸曰數易長吏公私費耗所易吏未必賢益
為亂凡治道去泰甚者耳(本/𫝊)
涉筆唯謹吏抱成案諸丞卷其前鉗以左手右手摘紙
尾鴈鶩行以進平立睨丞曰當署丞渉筆占位署惟謹
不負崔斯立為藍田丞始至喟然曰丞哉丞哉余不負
丞而丞負余則盡去其牙角一躡故迹　庭有老槐四
行南墻巨竹千挺儼立若相持水㶁㶁循徐鳴斯立痛
掃溉對樹二松日吟哦其間(並韓藍/田記)
六安丞桓譚數言事忤㫖出為六安丞忽忽不樂道病
卒(本/𫝊)
　　縣尉
復置縣尉五代之季武臣擅州縣之權遂罷縣尉遣小
將卒長受之頗為鄉社之患太祖欲復舊制御講武殿
召三銓選人有樂尉者面東南立選人多不欲徃徃西
立帝曰迂儒如此令杖驅出是後樂為者衆乃復舊制
(見聞/錄)
梅仙西漢梅福為南昌尉上疏言事不用遂學仙隱為
吳門市卒不知所終號神仙尉
人道畿尉有六道入御史為佛道入評事為仙道入京
尉為人道入判官為餓鬼道(御史/臺記)
香尉漢雍仲進南海香拜洛陽尉人號曰香尉(述異/記)
惠出一尉唐員半千為武涉尉嵗旱勸令發粟賑民不
從令謁州半千悉發之下頼以濟刺史大怒囚半千㑹
薛元超持節渡河責太守曰君有民不能恤使惠出一
尉尚何罪耶命釋之(本/傳)
動手回身語林商則任廪丘尉性亷縣令丞多貪因宴
會舞令丞舞皆動手尉則回身而已令問其故則曰長
官動手賛府亦動手惟有一箇更動手百姓何容活耶
人皆大笑嘲曰令丞俱動手縣尉止回身(職官/分紀)
投金瀨吳越春秋伍子胥伐楚還溧陽瀬水上欲酧初
時自殺婦人以百金不知其家投金瀬水中而去唐孟
郊為溧陽尉徃瀬水傍徘徊賦詩曹務多廢令白府以
假尉代之分其半俸(郊/傳)
射鴨堂坡題縣尉水亭云已作觀魚檻仍開射鴨堂(孟/郊)
(為溧陽尉開射/鴨堂坡詩注)
鸂鶒雙立灘頭唐河南伊閭縣前有大溪每僚佐有入
臺省即水中先有小灘出石礫金沙澄澈可愛牛僧孺
為尉一日忽報灘出翌日邑宰與同僚列筵亭上觀之
有老吏云此分司御史非西臺之命若是西臺灘上當
有雙鸂鶒立前後如此為驗僧孺揣縣僚無出于已因
舉盃曰既能有灘何惜一雙鸂鶒宴未竟俄有雙鸂鶒
飛下不旬日詔拜西臺監察御史(劇談/錄)
明公坐蘇珦授鄠縣尉長史李義琰召謂曰鄠縣本多
訴近日遂絶訪聞果由明公為疎理因循指㕔事曰此
即明公坐也(本/𫝊)
春蘭秋菊唐裴子餘補鄠縣尉同列李朝隱皆以文法
著子餘獨以詞學知名或問雍州長史陳崇業子餘朝
隱優劣對曰春蘭秋菊俱不可廢(職/林)
五色棒曹操為洛陽比部尉造五色棒縣門左右(三國/志注)
母縫衣孟郊為溧陽尉有遊子吟曰慈母手中線遊子
身上衣臨行宻宻縫意恐遲遲歸(郊/集)坡詩縫衣送與溧
陽尉
陳牒藏竒筆唐張旭為常熟尉有老人陳牒宿昔又來
旭怒其繁責之老人曰觀公筆竒妙欲以藏家耳(李白/集)
與陳尉真書廊落王方平既降蔡經家有陳尉詣門乞
見方平使行前向日而立方平從後觀之曰君心邪不
正未可教以仙道當授君地上主者以一符與陳尉言
此不能度世止能存君本夀出百嵗向上可以禳灾治
病陳尉果一百十嵗死自方平去後數十年經復歸家
逺有書與陳尉真書廓落大而不工陳尉家世世存之
以為寳(神仙/集)
　　主簿
無如楊主簿唐楊於陵為句容主簿韓滉節度金陵擇
婿謂其妻曰閱人多矣無如楊主簿以女妻之(職/林)
徙舍祭竈漢孫寳以明經為御史大夫張忠辟寳為屬
欲令授子經更為除舍設儲偫孫寳自劾去忠心内不
平後署寳主簿寳徙入舍祭竈請比隣甚悅忠怪之使
所親問寳何前後不相副耶寳曰士安得獨自髙前日
君男欲學文移寳自近禮有來學不聞徃敎道不可詘
身詘何傷且不遭者何無不為况主簿乎忠聞之大慙
(實/傳)
鸞鳳枳棘漢仇覽為縣主簿宰謂曰枳棘非鸞鳳所棲
他時論道巖廊非主簿而誰(本/傳)
昻昻千里之駒韋元將為郡主簿楊處稱曰韋主簿有
長成之風昻昻千里之駒(三輔/决錄)
揮白羽本朝謝文本書生善用兵嘗為西凉州主簿坡
有詩云聖朝若用西凉簿白羽尤能效一揮(鳥臺/詩話)
彈箏歌秋風謝景仁為豫州主簿在桓𤣥閣下𤣥聞其
善彈筝呼之既至取筝與彈因歌秋風意氣殊適以此
大竒之
入鐵主簿三國典畧齊許惇性識敏速達於從政嘗為
司徒主簿以能判時人號曰入鐵主簿
十錢主簿元慶性貪鄙為太尉主簿事無大小得物然
後判或十錢二十取之時號十錢主簿(並分/紀)
不如一詣習主簿習鑿齒為桓温主簿温有大志值有
知天文者至温問國家祚運答云方永温不悦異日送
絹一匹錢五千星人馳詣習問其故曰乞為標碣棺木
習問其故曰賜絹一匹令僕自裁錢五千以置棺耳習
曰君幾誤死以絹戲君以錢供道中資是聽君去耳其
人大喜詣温請别告以習言温笑曰習憂君誤死君豈
誤活然徒二十年看儒書不如一詣習主簿(習/𫝊)
　　總官制
省寺楊收曰漢制總羣官而合聽曰省分務而專治曰
寺
臺監府衞唐官制大抵沿隋其官司之别曰省曰臺曰
寺曰監曰衞曰府各統其屬以分職定位(官/志)
予告賜告李裴曰告者休謁之名吉曰告凶曰寜孟康
曰古者名吏休假曰告(告又/昔嚳)漢律吏二千石有予告有
賜告予告者在官有功最法所當得之賜告者病之日
當免天子優賜其告使得帶印綬歸家治病至成帝時
賜告不得歸家師古曰告或謂之謝謝亦告也當依本
字讀之(髙帝/紀注)
服青紫唐以前品官舊服止黄紫馬周建言三品服紫
四品五品朱六品七品綠八品九品青(馬周/傳)
漢秩祿制漢三公號萬石其俸月各三百五十斛穀中
二千石者百八十斛二千石者百二十斛千石者九十
斛六百石者七十斛四百石者五十斛三百石者四十
斛二百石者三十斛百石者十六斛(百官/表注)
芒種節為斷先是宋郡國田祿以芒種為斷此前去官
者一年秩祿皆入後人此後去官者一年秩祿皆入前
人自元嘉末始改計月錢祿(分/紀)
儤直豹直李洛公資暇集云新官併宿本署曰儤直(又/作)
(豹字言豹性潔善服氣雖雪霜雨霧伏而不出/慮汚其身則宿公署是豹伏之義宜作豹字)余觀宋
景文公詩乃用儤字又職林云凡兩直之法自給舍丞
郎入者三直無儤自起居郎官入者五直一儤御史補
闕入者七直兩儤其餘雜入者十直三儤亦皆用儤字
玉篇儤字書注云連直也(青箱/雜記)
豁宿本朝館閣每夜輪一人直宿如有故不宿則虛其
夜謂之豁宿豁宿不得過五日即須入宿若遇豁宿不
到於宿厯書腹肚不安故相𫝊為害肚厯(筆/談)
山郎漢郎官故事令郎出錢市財用給文書乃得出名
曰山郎移病盡一日輙償一沐(言出財用者雖非休沐/常得在外而貧者以實)
(病却以沐償之或至嵗餘不得沐其豪富郎出/游戲貨賂流行楊惲為中郎將乃罷山郎惲𫝊)
檢校兼守唐太宗時已有員外置其後又有特置同正
員至於檢校兼守判知之類皆非本制又有因事而置
事已則罷其名繁(百官/志)
守行凡注官官卑而擬髙曰守髙而擬卑曰行
常參官謂五品以上及兩省職事官八品以上供奉官
員外郎監察御史太常博士也
供奉官謂侍中中書令左右散騎常侍黄門中書侍郎
諫議大夫給事中中書舍人起居舍人御史大夫中丞
侍御史
清望官謂内外三品以上官及中書黄門侍郎尚書左
右丞諸司侍郎太常少卿祕書少監太子詹事左右庶
子國子司業
七司校試銓試在吏部禮部兵部考功都省御史臺中
書門下侍郎謂前行要自為七司(並職官/分紀)
三衙舊制侍衞親軍以殿前分為兩司不置馬步軍都
指揮使後侍衞一司自分為二故與殿前司列為三衙
(歸田/錄)
直院唐制官序未至而以他官攝者為直官許敬宗為
直記室是也國朝學士舍人皆置直院但以資淺為之
其實正官也(沈括/筆談)
銀臺司國朝會要云銀臺司掌受天下奏狀淳化四年
置知銀臺通進司
開黄閣設内屏太尉司徒司空是為三公府三門當中
開黄閣設内屏(隋百/官志)
家廟古者大夫自考而下立三廟適士自考而下立二
廟北齊二品以上祀五代五品以上祀三代七品以上
祭二代唐天寳制三品以上乃許立廟(沈括/筆談)又唐令二
品以上祀四廟有銘封者祀五廟五品以上祀三廟李
泌將建家廟上許立五室但祀四廟空始祖之室以待
鄴侯(家/傳)
三品得諡唐制兼三品得諡國初已來正三品方得諡
其他兼贈則不得諡并三品方許立家廟(筆/談)
官誥縹軸后妃銷金雲龍羅紙十七張銷金縹袋寳裝
軸紅絲網金􁋠㭼公主銷金大鳳羅紙十七張銷金縹
袋玳瑁軸紅絲網塗金銀􁋠㭼修儀婉容才人貴人美
人鳳羅紙七張玳瑁軸紅絲網塗金銀􁋠㭼國夫人銷
金王窠五羅紙七張暈錦縹袋郡縣君太君並銷金羅
紙七張餘命婦紫羅七張
賜笏頭帶毬路金帶俗謂之笏頭帶非二府文臣不得
賜武臣得賜出於特恩爾(東齋/記事)又太宗製笏頭帶以賜
輔臣罷尚服之張文節自中丞而參政姜侍郎自諫議
而樞宻並賜笏頭帶(春明退/朝錄)又元豐初王拱辰出判北
京特賜笏頭毬路金帶佩魚如兩府之制拱辰以表謝
曰横金三紀未佩隨身之魚賜帶萬釘改觀在廷之目
蓋舊制見任兩府許笏頭毬路金帶佩魚前任非得㫖
不許尚書翰林學士則御仙花金帶上佩魚者元豐舊
制也惟方團胯帶乃可佩魚毬路帶方團胯也故曰近
制(邵氏聞/見錄)
常侍方貂璫以金為之當冠前附以金蟬也中常侍漢
興用士人銀璫左貂光武以後專任宦者右貂金璫(宋/穆)
(傳/)又貞觀初復置散騎常侍分左右皆戴蟬珥貂左散
騎與侍中為左貂右散騎與中書令為右貂謂之八貂
掌䂓過失(唐官/志)
侍中戴蟬珥貂王粲為侍中曹植贈詩曰戴蟬珥貂朱
衣皓帶入侍帷幄出擁華蓋
貂鼲映首北齊邢子才代讓侍中表云貂鼲映首日月
在躬冠蓋庻僚跨躡多士(鼲音户/昆切)
貂璫挿右魏文帝置散騎掌䂓諌不典事貂璫挿右而
散從
司徒府與蒼龍闕對蔡質漢儀曰司徒府與蒼龍闕對
壓於尊者不敢號府
中書令讀册故事册拜三公中書令讀册侍中奉禮如
闕即以宰相攝之
學士加大進賢記注上欲以張説為大學士辭曰學士
無大稱中宗欲以崇寵大臣乃有大學士之名如臣末
學敢以大臣為稱從之(並分/紀)
爵九等一曰王食邑萬戸二曰嗣王郡王食邑五千戸
三曰國公食邑三千戸四曰開國郡公食邑二千户五
曰開國縣公食邑千五百户六曰開國縣侯食邑千戸
七曰開國縣伯食邑七百户八曰開國縣子食邑五百
戸九曰開國縣男食邑三百戸
勲官十二轉上柱國柱國上䕶軍䕶軍上輕車都尉輕
車都尉上騎都尉騎都尉驍騎都尉飛騎尉雲騎尉武
騎尉
九參官武官三品以上三日一朝號九參官
六參官五品以上及折衝當畨五日一朝號六參官(並/唐)
(官/志)
貴階白居易作馮宿制云凡品秩之制有九自五品以
上謂之貴階所以為貴者廕及子命及妻腰白金服赤
茀(分/紀)
登聞檢院雍熙元年改匭院為登聞院東延恩匭為崇
仁檢南招諫匭為思諌檢西申寃匭為申明檢北通𤣥
匭為招賢檢(國朝/事實)
節度使辭日賜雙旌雙節行則建節柱六纛入境州縣
築節樓迎以皷角衙仗居前旌幢居中大將鳴珂金鉦
皷角居後州縣齎印迎于道左
洗印節度使視事三日洗印視其刓缺(並分/紀)
掌武太尉由唐以來上公為重李光弼自司空為太尉
郭子儀自司徒為太尉李徳裕自司徒為太尉皆以上
公寵侍宗臣餘雖有功掌武之尊不可得也(春明退/朝錄)
使相國朝之制凡以檢校官兼中書令侍中同平章事
皆謂之使相唐制皆署勅五代以來不預政事朝會與
親王則分班餘官則綴班凡宣制除授者勅尾有其銜
而不署側書使字(事/實)
玉帶為朝儀熙寜八年四月岐王顥嘉王頵言䝉遣中
使賜臣方團玉帶各一條准閤門告著為朝儀臣等乞
寳藏于家不敢服用上命工琢玉帶以賜二王二王固
辭不聽請加佩金魚以别嫌詔并以玉魚賜之玉帶為
朝儀始於此(揮塵/錄)
周官六萬三千六百七十五員内二千六百四十二人
外諸侯國官六萬一千三十二人
漢官自丞相至佐史十三萬二百八十五員
後漢官七千五百六十七員
晉官六千八百二十六員
隋官一萬二千五百六十七員
唐官一萬八千八百五員内二千六百二十外郡縣一
萬六千二百八十五員(並分/紀)
本朝官景徳官一萬餘員皇祐二萬餘員幕職州縣官
三千三百餘員總二萬四千餘員
三班官國初以來供奉官左右班殿直為三班立都知
行首以領之又有殿前承㫖班院端拱以後分東西供
奉又置左右侍禁及承㫖初三班吏員止於三百至天
禧間乃總四千三百至于熙寜間乃總一萬一千六百
九十宗室又八百七十(並南/豐集)
　　本朝官制
寄禄官開府儀同三司(從一品丈/與武同)特進(從一/品)金紫光祿
大夫(正二/品)銀青光祿大夫(從二/品)光祿大夫(從二/品)宣奉大
夫(正三/品)正奉大夫(正三/品)正議大夫(從三/品)通奉大夫(從三/品)
通議大夫(正四/品)太中大夫(從四品以/上係侍從)中奉大夫(正五/品)正
奉大夫(從五/品)中散大夫(從五/品)朝議大夫(正六/品)奉直大夫
(正六品以/上係卿監)朝請大夫(從六/品)朝散大夫(從六/品)朝奉大夫(從/六)
(品以上/係正郎)朝請郎(正七/品)朝散郎(正七/品)朝奉郎(正七品以/上係員郎)承
議郎(從七/品)奉議郎(正八/品)通直郎(以上係/陞朝官)宣敎郎(從八/品)宣
義郎(從八/品)承事郎(正九/品)承奉郎(正九/品)承務郎(正九品以/上係京官)
承直郎(從八/品)儒林郎(從八/品)文林郎(從八/品)從事郎(從八品/以上係)
(職/官)從政郎(從八/品)廸功郎(從九品以/上係令錄)
武官散階節度使　承宣使　觀察使　防禦使　團
練使　諸州刺史
横行通侍大夫　正侍大夫　宣政大夫　履正大夫
　協忠大夫　中侍大夫　中亮大夫　中衞大夫
翊衞大夫　親衞大夫　拱衞大夫　左武大夫　右
武大夫　宣政郎　履正郎　協忠郎　中侍郎　中
亮郎　中衛郎　翊衞郎　左武郎　右武郎
正使武功大夫　武徳大夫　武顯大夫　武節大夫
　武畧大夫　武經大夫　武義大夫　武翼大夫
副使武功郎　武徳郎　武顯郎　武節郎　武畧郎
　武經郎　武義郎　武翼郎
大使臣訓武郎　修武郎
小使臣從義郎　秉義郎　忠翊郎　忠訓郎　成忠
郎　保義郎　承節郎　承信郎
無階八品進武校尉　進義校尉　下班祇應　進武
副尉　進義副尉　守闕進義副尉　進勇副尉　守
闕進勇副尉
文臣職名觀文殿大學士　觀文殿學士　資政殿大
學士　資政殿學士　端明殿學士(以上兩府出帶端/明或吏書出帶)
龍圖天章寳文顯謨徽猷敷文焕章華文寳謨閣學士
樞宻直學小龍圖天章寳文顯謨徽猷敷文煥章華文
寳謨閣直學士保和殿待制龍圖天章寳文顯謨徽猷
敷文煥章華文寳謨閣待制集英殿修撰右文殿修撰
秘閣修撰直龍圖閣直天章閣直寳文閣直顯謨閣直
徽猷閣直敷文閣直秘閣
武臣試换并換官出身諸訓武郎至進武校尉不曾犯
贓私罪及笞刑經决願换文資者聴召保官二員具家
狀連保狀二本詣登聞鼓院投進乞試(外任人候替罷/就試文資換出)
(職者/准此)投授小使臣後未及三年授進武校尉後未及五
年三省樞宻院書令史以下授使臣進武校若保甲及
試武藝及進納流外出身不用此令　諸武臣試换文
資於易書周禮禮記各專一經仍兼論語孟子願試詩
賦及依法官條試斷案刑統大義者聽
換官訓武修武郎(宣教/郎)從義郎(宣義/郎)秉義郎(承事/郎)忠翊
郎(承奉/郎)保義郎(修職/郎)承節承信郎(廸功/郎)進武進義校尉
(將仕/郎)
　　大禮封贈三代
三代(内封父祖官係武臣者視文臣/封贈封換格封贈三代准此)
　初封(簽書宻院事降二等謂/如父與朝散郎之類)
　　曽祖(朝奉/郎)祖(朝散/郎)父(朝請/郎)
　初贈
　　曽祖(太子/少保)祖(太子/少傅)父(太子/少師)
　封贈
　　曽祖母祖母母妻(國夫人執政官簽書/樞宻院事郡夫人)
　每遇大禮封贈二代
　　太子太師　太子太傅　太子太保　太子少師
　　　太子少傅　太子少保　御史大夫　觀文殿
　　學士　資政保和殿大學士　金紫光祿大夫
　　左右金吾衞上將軍　左右衞上將軍　銀青光
　　祿大夫　光祿大夫
二代
　初封
　　祖(通直/郎)父(奉議/郎)
　初贈
　　祖(朝奉/郎)父(朝散/郎)
　封贈
　　祖母母妻(郡夫人觀文殿學士資政/保和殿大學士並淑人)
　每遇大禮封贈一代
　　文臣通直郎以上　武臣修武郎以上
一代
　初封贈
　　父(文臣承事郎武臣内侍/伎術官將校並忠訓郎)
　　母妻(孺/人)
　
　
　
　
　
　
　
　
　
　
　
　錦繡萬花谷前集卷十四
欽定四庫全書
　錦繡萬花谷前集卷十五
　　將帥
弓為霹靂聲唐長孫無忌父晟討突厥突厥畏晟威聞
其弓聲謂為霹靂見其走馬稱為閃電
累磁石晉馬隆討西羌夾道累磁石賊負鐵鎧行不得
前隆卒悉負犀甲無礙賊以為神
能忍得勝晉朱伺有武勇江夏太守楊珉問將軍擊賊
何以每得勝伺曰兩敵相對惟當忍之我能忍是以勝
之
以智為本魏元忠上封事曰天下之柄二文武而已今
言武者先騎射不稽之權略文者首詞章不取之經綸
養由基射能穿札不止鄢陵之奔陸機識能辨亡無救
河橋之敗士在貧賤皆思立功懐琬琰就煨塵抱棟幹
困溝壑安知其方略哉故漢拜韓信舉軍驚笑蜀用魏
延羣臣觖望此富貴者易為善貧賤者難為功也故隂
陽不和拔士為相蠻貊不庭擢校為將齊段孝𤣥有言
持大兵如擎盤水一致蹉跌求止可得哉是知大將臨
戎以智為本
兩騎縈攪數萬人南史周盤龍與魏軍戰子奉叔單馬
率二百餘人陷陣魏萬餘騎張兩翼圍之一騎還報奉
叔已没盤龍馳馬奮矟奔魏軍魏人莫不披靡時奉叔
已大殺魏軍得出盤龍不知乃東西觸擊魏軍奉叔見
其父乆不出復躍馬入陣父子兩騎縈攪數萬人魏軍
大敗盤龍父子由是名播北國
轅門二龍唐烏承玼烏承恩皆為平盧先鋒沉勇而决
號為轅門二龍(並本/傳)
走如飛北魏將楊大眼驍㨗走如飛尚書李冲典選大
眼徃求冲不許大眼曰尚書不見知下官出一技便出
長繩三丈許繫於髻而走繩直如矢馬馳不及冲因驚
嘆遂用為軍主(北/史)
折樹矟羊侃入南朝預燕時少府新造兩刃矟成長二
丈四尺圍一尺三寸帝因賜侃紫騮馬令試之侃執矟
上馬左右擊刺特盡其妙觀者登樹樹為折因號此矟
為折樹矟(分/紀)
無部曲行陣李廣擊胡無部曲行陣頓舍不擊刁斗幕
府省文書然逺斥堠未嘗遇害
正行伍治簿至明程不識與李廣俱擊胡正部曲行伍
擊刁斗治簿至明軍不得休息未嘗遇害然士多樂廣
而苦不識
鐵瑕鞍劉曜僣位隴右陳安叛曜使平先討安安左手
奮七尺刀右手執丈八尺蛇矛平先與安戰三交奪其
蛇矛安棄馬走斬之隴右歌之曰隴上壯士有陳安䯀
驄交馬鐵瑕鞍七尺大刀奮如湍丈八蛇矛左右盤十
盪十決無當前
來嚼鐵唐來填為潁川太守賊來攻手射賊皆應弦而
仆賊拜城下目為來嚼鐵
王鐵槍五代梁王彦章驍勇能跣足履棘行百步持一
鐵槍騎而馳突奮疾如飛軍中號王鐵槍末帝用為招
討使問破敵之期對曰三日左右失笑彦章受命而出
兩日至滑飲酒半醉起引精兵趨徳勝舉鎖燒斷之斬
浮橋急擊南城遂破蓋三日矣
避矟奪矟唐尉遲敬徳戰善避矟每單騎入賊雖羣刺
之不能傷又能奪取賊矟還刺之齊王元吉使去刃與
之校敬徳請王如刃而獨去之卒不能中帝嘗問奪矟
與避矟孰難對曰奪矟難試使與齊王戲王三失矟遂
大服
半段槍哥舒翰與吐蕃戰特半段槍迎擊所向披靡有
奴左車以力聞舒翰用槍追賊擬槍於肩叱之賊顧翰
刺其喉騰之髙五尺左車斬其首(並本/傳)
蹀血虜庭太宗踐阼突厥部離叛李靖率勁騎三千由
馬邑趨惡陽嶺頡利大驚靖夜襲定襄破之可汗脱身
走帝曰李陵以步卒五千絶漠然卒降匈奴其功尚得
書竹帛靖以騎三千蹀血虜庭古未有輩足澡吾渭上
之恥矣(靖/傳)
微服度闗狄青征儂智髙頓軍崑崙關下翊日將度闗
晨起諸將侍立甚久而青尚未坐日髙諸將疑之入帳
周視則不知青所在諸將相顧驚怛俄有軍候至曰宣
徽傳語諸官請過闗喫食方知青已微服度闗矣(東軒/筆錄)
三箭定天山薛仁貴討契丹九姓十餘萬令驍騎數十
來挑戰仁貴發三矢殺三人虜氣懾皆降軍中歌曰將
軍三箭定天山壯士長歌入漢闗
天下可一箭而定五代安重誨為節度使與蕃使並轡
而行指飛鳥射之應弦而落觀者萬衆無不快抃由是
名振北狄自謂天下可以一箭而定(並本/𫝊)
小尉遲本朝呼延賛以武勇為衞士直長自言受國恩
誓不與契丹同生徧刺其體作赤心殺契丹字反其唇
内亦刺之鞍韀兵仗皆作其字嘗召善黥者横劒於膝
呼其妻責以受禄無報當黥為字以報不然者斷首舉
家號泣以謂婦人黥面非宜願刺臂許之諸子僕妾亦
然嘗作破陣刀降魔杵鐵鞭鐵幞頭兩旁有刃皆重數
十斤乘騅馬緋林額慕尉遲之為人自稱小尉遲(文/公)
賀若弼論將隋煬帝問賀若弼曰楊素韓擒虎史萬嵗
皆良將也優劣如何弼曰楊素是猛將非謀將韓擒虎
是鬬將非領將史萬嵗是騎將非大將帝曰誰也曰惟
所擇弼意自許也
大勝大敗唐太宗嘗曰當今名將惟李勣江夏王道宗
薛萬徹而已勣道宗雖不能大勝亦未嘗大敗至萬徹
非大勝即大敗矣(並本/傳)
夢騎五色獅子齊王敬則夢騎五色獅子明帝即位以
敬則為直閣將軍(齊/書)
賫九環金帶隋薛道衡出為襄州總管髙祖謂曰爾之
去朕如斷一臂於是賫物三百段九環金帶馬十匹遣
之
狄天使狄青字漢臣汾州人世本農家𨽻縣為鄉書手
移易税賦事發遂逃走京師投拱聖營為兵遷散直為
延州指揮使會元昊叛屢將兵出戰四年間大小二十
五陣八中流矢西戎及砦下以至京師之人皆呼為狄
天使七遷涇原路副總管上欲見之詔令入朝會寇逼
邊俾圖像以進上觀其儀表曰朕闗張也於是有敵萬
人之稱(並分/紀)
榮公第六郎隋來䕶兒封榮國公第六子來整為武賁
郎將驍勇擊羣盜憚之作歌曰長白山頭百戰場十十
五五把長槍不畏官軍千萬衆只畏榮公第六郎(隋/書)
种世衡用間种世衡守青澗城嘗以罪怒一畨將杖其
背僚屬請莫能得其人被杖以奔元昊甚信之得出入
樞宻院嵗餘盡得其㡬事以歸乃知世衡用間也
貪利以誘虜曹武穆瑋知鎮戎軍日嘗出戰小㨗虜引
兵去瑋乃驅所掠牛羊輜重緩驅而還頗失部伍其下
言曰牛羊無用不如棄之整衆而歸瑋不答虜聞瑋利
牛羊而師不整還襲瑋瑋愈緩行得地利處乃止虜近
使人請之畨軍逺來必甚疲我不欲乘人怠請休憩士
馬少選决戰虜欣然良久又使人諭之曰歇定乃馳矣
於是各皷軍而進一戰大破虜師遂棄牛羊而還徐謂
其下曰吾知虜已疲故為貪利以誘之此其復來㡬行
百里矣若乗鋭便戰猶有勝負逺行之人若小憩則足
痺不能立人氣亦䦨吾以此取之
鉦聲止破虜狄青在涇原以寡當衆必以竒勝預戒軍
中捨弓執短兵令軍中聞鉦聲一則止再聲則嚴陣三
而陽却鉦聲止則大呼而突出士卒如其教虜人大笑
鉦聲止忽前突之虜大亂相踵踐死(並筆/談)
騎兵破標牌狄青征儂智髙曽公亮問賊之標牌殆不
可當如何青曰標牌步兵也當騎兵則不能施矣青率
衆半夜度崑崙闗逆戰於歸仁鋪縱騎二千出賊後標
牌為馬軍所突皆不能駐馬上鐵連枷擊之遂皆披靡
智髙焚城遁去(南豐/雜記)
隂徳愈昌曹彬封冀王事太祖太宗收復四方未嘗枉
戮一人其後子孫益熾世為將相出皇后且三世為將
道家所忌而冀王後世愈昌豈非隂徳所致(分/紀)
楯上磨墨梁荀濟曰大丈夫當於楯上磨墨作檄(坡詩/注)
好喚宰相吟詩景徳元年虜犯澶淵真宗北伐髙瓊自
扶輦擁衆渡河至浮橋一半髙瓊執轡曰好喚宰相吟
兩首詩退虜騎葢當時宰相王欽若陳堯叟好為詩以
薄此輩故髙瓊有此語(元城/語錄)
鋭頭將軍杜詩鋭頭將軍何來遲令我心中苦不足(白/起)
(頭小/而鋭)
江南幹當公事曹武惠冀王彬凡降四國主江南西川
廣南湖南未嘗殺一無辜諸子皆賢瑋琮璨皆領旌鉞
陶弼有詩曰蒐兵四把降王縛教子三登上將壇其後
少子玘實生光獻慈聖太后輔佐仁宗母儀累朝子孫
昌盛近世無比既平江南回詣閣入見榜子稱奉敕江
南幹當公事回其謙恭不伐如此(涑水/記聞)
銅梁門鐵遂城虜犯澶淵傅潜堅壁不戰河北支郡或
陷或棄是時魏能守安肅軍楊延朗守廣信軍乃世所
謂梁門遂城者二軍最逼虜境而攻圍不下時人目二
軍為銅梁門鐵遂城由二將能守也(筆/談)
牙旗折成都王頴以陸機叅大將軍事假機後將軍河
北大都督頴起兵討長沙王乂機督諸將二十餘萬臨
戎以牙旗折列軍朝歌至于河橋皷聲聞數百里漢魏
出師未嘗有也長沙王乂奉天子與戰軍大敗宦人孟
玖譛機有異志頴遂大怒機遇害於軍中機臨刑嘆曰
華亭鶴唳豈可復聞乎是日昬霧晝合大風折木平地
尺雪以為陸機之寃也
坐無空席王渾平吳復鎮夀陽吳人新附渾虛懐綏納
坐無空席門下不停賔
吞十萬衆蜀先主問魏延曰今委卿以重任卿欲云何
對曰若曹操舉天下而來請為大王拒之偏將十萬之
衆至請為大王吞之衆壯其志(並本/傳)
虎癡虎侯魏許禇從太祖討馬超其後太祖與超單馬
會語惟禇從超欲突太祖素聞禇勇疑從騎是乃問太
祖曰公有虎侯者安在太祖顧禇禇瞋目盻之超不敢
動乃罷軍中以禇力如虎而癡號曰癡虎是以超問虎
侯也(分/紀)
詔出大驚唐劉闢據蜀阻兵宰相杜黄裳獨以長武城
使髙崇文可以成功充節度使討闢時宿將甚衆人自
謂當選及詔出大驚卯時宣命辰時出師八戰皆㨗(本/傳)
不妄殺屠戮無遺曹彬征金陵垂克忽稱疾諸將皆來
問疾彬曰余之病非藥石所愈惟諸公共誓以克城之
日不妄殺一人則自愈矣諸將共焚香為誓及克城城
中皆按堵曹翰克江州忿其乆不下屠戮無遺彬之子
孫貴盛不絶翰之子孫有乞丐者(涑水/記聞)
青澗城鑿井种世衡建言延安東北二百里故寛州興
廢壘有三利朝廷從之以君董役然處險無泉鑿地百
五十尺至石工徒拱手君曰爾其屑之凡一畚償爾百
金過石數重泉果沛發人歡呼復鑿數井(墓/誌)
遺侍姬种世衡守青澗湖酋蘇慕恩最彊嘗夜與慕恩
飲出侍姬佐酒世衡起入潜窺之慕恩潜與侍姬戲世
衡出掩之慕恩慚謝世衡笑曰君欲之耶即以遺之由
是得其死力(涑水/記聞)
三皷奪崑崙狄青宣撫廣西時儂智髙手崑崙闗青至
賔州值上元節令大張燈燭首夜燕從軍三夜饗軍校
首夜樂飲徹曉次夜二皷時青忽稱疾暫起如内久之
使人諭孫元規令暫主席行酒少服藥乃出數使人勸
勞坐客至曉各未敢退忽有馳報者云是夜三皷青已
奪崑崙矣
黒王相公王武恭公徳用狀貎魁偉而面色正黒雖閭
巷逺夷識與不識稱之曰黒王相公北虜常呼其名以
驚小兒蘇紳孔道輔等言其宅枕乾岡貎類藝祖公奏
曰宅枕乾岡朝廷所賜貎類藝祖父母所生(燕/談)
敖曹比項籍北齊髙昻字敖曹其父以其昻藏故名而
字之為髙歡將馬矟絶世左右無不一當百時人比之
項籍(北/史)
詩將軍少年出武威入掌銀臺䕶紫微平明拂劒朝天
去薄暮垂鞭醉酒歸愛子臨風吹玉笛美人嬌面舞羅
衣　都尉朝天躍馬歸香風吹入亂花飛銀鞍紫轡照
雲月左顧右盼生光輝　將軍出使擁樓船江上旌旗
拂紫烟萬里横戈探虎穴三盃拔劒舞龍泉　虬鬚顦
顇羽林郎曽入甘泉侍武皇鵰没夜雲知御苑馬隨曉
仗識天香五湖歸去扁舟月六國平來兩鬢霜(李/白)錦衣
香重花垂足束玉光寒雪繞腰秣馬暖思秦地草弦弓
勁憶鴈門鵰(王/操)淮海維揚一俊人金章紫綬照青春指
麾能事回天地訓練彊兵動鬼神湘西不得歸闗羽河
内猶宜借寇恂　總戎楚蜀應全未方駕曹劉不啻過
今日朝廷須汲黯中原將帥憶亷頗(杜/甫)八表順風驚雨
露四溟隨劒息波濤手扶北極鴻圖永雲卷長天聖日
髙未會漢家青史上韓彭何處有功勞(杜光/庭)四朝憂國
鬢如絲龍馬精神海鶴姿天上玉書傳詔夜陣前金甲
受降時(李郢上/裴度)才子却嫌天上桂世危翻作陣前功亷
頗解武文無説謝朓能文武不通雙美盡輸張太守二
南章句六鈞弓(杜荀/鶴)家散萬金酬死士身留一劒答君
恩漁陽老將皆囘席魯國書生半在門(劉長/卿)九金神鼎
重丘山五玉諸侯雜佩環星坐通宵狼蠟暗戍樓吹笛
虎牙闗(杜/牧)玉匣銷龍鱗甲冷金鈴繫鶻羽毛寒早貂擁
出花當背白馬騎來月在鞍(施肩/吾)接戰春來苦孤城日
漸危合圍侔月暈分守效魚麗屢厭黄塵起時將白羽
揮裹瘡猶出戰飲血更登陴忠信應難敵精誠諒不移
無人報天子心計欲何施(張巡守/城作)黒雲厭城城欲摧甲
光向日金鱗開(李/賀)胡騎入囘中急鋒連夜過短刀穿虜
陣濺血貂裘涴一來輦轂下愁悶惟欲卧今朝從公獵
稍覺天宇大一雙鐵絲箭未發手先唾射殺雪毛狐腰
間餘一箇　青綾衲衫暖襯甲紅線勒巾光遶脇秃襟
小袖鵰鶻盤大刀長劒龍蛇挿兩軍皷噪屋瓦動紅塵
白羽紛相戛將軍恩重此身輕笑裏鋒鋩如一搯書生
只肯坐帷幄談笑毫端弄生殺叫呼繁皷催上竿猛士
應憐小兒黠試問黄河夜偷渡掠靣驚沙寒霎霎何如
大艦日髙眠一枕清風過苕霅(東/坡)挽弓當挽强用箭當
用長射人先射馬擒賊先擒王茍能制侵陵豈在多殺
傷(杜/甫)將軍昔着從事衫鐵馬馳突重兩銜被堅執鋭略
西極崑崙月窟東嶄巖君門羽林萬猛士惡若哮虎子
所監五年起家列霜㦸一日過海收風帆平生流輩徒
蠢蠢長安少年氣欲盡魏侯神骨聳精爽華嶽峯尖見
秋隼星躔寳校金盤陁夜騎天駟超天河欃槍熒惑不
敢動翠㽔雲矟相蕩摩吾為子起歌都䕶酒䦨挿劒肝
膽露鈎陳蒼蒼映𤣥武萬嵗千秋奉明主臨江節士安
足數(杜魏將/軍歌)成都猛將有花卿學語小兒知姓名用如
快鶻風火生見賊惟多身始輕(花卿/歌)
　　儒將
輕裘緩帶羊祐在軍常輕裘緩帶身不被甲鈴閣之下
待衞不過十人也
射不穿札杜預為征南將軍身不跨馬射不穿札有左
傳癖
不為掩襲之計羊祜都督荆州與吳人交兵剋日方戰
不為掩襲之計有欲進詭譎之䇿輙飲以醇酒使不得
言(並本/傳)
武夫奪氣栁公綽為荆州韓退之與書云獨閣下能出
入行間與士卒均辛苦用儒雅文字章句之業率先天
下武夫闗其口而奪之氣(韓/文)
數萬兵甲范仲淹領延安閲兵選將日夕訓練又請戒
諸將養兵蓄鋭母得輕動夏人聞之相戒曰母以延州
為意今小范老子胷中自有數萬兵甲不比大范老子
可欺也戎人呼知州為老子大范為雍也(名臣/傳)
　　師旅
國初兵十六萬藝祖初得周兵十三萬又得蜀兵十萬
太宗繼之兵餘三十萬又曾子固集太祖時舉中國才
十六萬人平五彊國不知兵之少也
百萬為額雍熙之間天下兵僅三十萬咸平景徳以來
兵倍之寳元慶厯之間縁邊所屯至七八十萬天下遂
以百萬為額(蘇子/由書)
㨂軍皇祐二年詔陜西㨂軍及保㨗軍年五十以上若
不及格者皆免為民紛然以為邊事未可知不宜减兵
又云停卒一旦失衣糧歸鄉里必聚為盜沿邊諸將爭
之尤切是時文公執政龎公為樞宻使固執行之不疑
是嵗陜西所免凡三萬五千人皆歡呼反其家傅求曰
陜西計一嵗費七百貫養一保㨗是嵗减二百四十五
萬貫陜西之民由是稍蘇(涑水/記聞)
後唐戰馬後唐趙延慶為樞宻使明宗問馬數㡬何對
曰騎軍三萬五千明宗嘆曰吾居兵間四十年太祖馬
數不過七千莊宗與梁戰河上馬萬疋今有馬三萬五
千疋而不能一天下吾老矣(五代/史)
察軍張儀曰秦帶甲百餘萬車千乘騎萬疋虎賁之士
跿跔科頭貫頤奮㦸者至不可勝計秦馬之良戎兵之
衆探前趹後蹄間三尋騰者不可勝數山東之士披甲
蒙胄以會戰秦人捐甲徒裼以趨敵左挈人頭右挾生
虜夫秦卒與山東之卒猶孟賁之與怯夫烏獲之與嬰
兒垂千鈞於烏卵之上必無幸矣
沈括論車熙寜北虜將入寇亟遣中貴取西河民車以
為戰備自宰相以下言不便者俱不省時沈括為記注
一日持筆立御上顧曰卿知籍車之事乎括曰未知車
將何用上曰北虜以多馬故勝惟車可以當之括曰車
戰之利見於厯世巫臣教吳子以車戰遂霸中國李靖
用偏箱鹿角車以擒頡利臣但未知一事古人所謂輕
車者兵車也五御折旋利於輕速今之民間輜車重大
椎樸以牛挽之日不能行三十里少雨雪則跬步不進
故俗謂之太平車或可施於無事之日恐兵間不可用
也上喜曰無人如此説遂罷(邵氏/後錄)
養兵不可廢韓魏公嘗議養兵事慨然曰養兵雖非古
然積習已久不可廢之又自有利處昔者百姓戍邊父
子有生離死别之苦漢唐調兵於民杜甫石壕吏其弊
乃至此後世既收拾强悍者養之為兵良民雖稅歛重
而終身保骨肉之樂此豈小事又其練習戰陣而豪勇
可使安得與農民同日道哉(别/録)
與契丹八十一戰熙寜中賜契丹金繒召二府觀焉衆
謂天子修貢為辱而陛下神武可一戰勝也張文正公
方平獨曰宋與契丹凡幾戰勝負幾何兩府八公皆莫
知也公曰宋與契丹戰大小八十一戰惟張齊賢太原
之戰纔一勝耳陛下視和與戰孰便上善之(談/叢)
　　兵説
將有五危孫子曰將有五危必死可殺必生可虜忿速
可侮亷潔可辱愛民可煩
十圍五攻用兵之説十則圍之五則攻之倍則分之敵
則戰之少則逃之不若則避之是故小敵之堅大敵之
擒也
勢節激水之疾至於漂石者勢也鷙鳥之疾至於毁折
者節也善戰者其勢險其節短勢如彍弩節如發機
兵形象水孫子曰兵形象水水之形避髙而趨下兵之
形避實而擊虛水因地而制流兵因敵而制勝故兵無
常勢水無常形
勿遏勿迫用兵之法佯北勿從鋭卒勿攻餌兵勿食歸
師勿遏圍師勿缺窮寇勿迫途有所不由軍有所不擊
城有所不攻地有所不争君命有所不受
恃吾無恃其不來恃吾有以待之無恃其不攻恃吾有
所不可攻(孫/子)
辭卑者進敵辭卑而益備者進也辭彊而進驅者退也
杖而立者飢也汲而先飲者渇也見利而不進者勞也
鳥集者虛也夜呼者恐也
攻堅棄瑕善用兵者不呼儆不茍聚不妄行不强進呼
儆則敵人戒茍聚則衆不用妄行則羣卒困强進則鋭
士挫故凡用兵者攻堅則軔乘瑕則神攻堅則瑕者堅
乘瑕則堅者瑕故堅其堅者瑕其瑕者(管/子)
暗合孫吳晉武平吳之後詔天下罷軍示海内大安州
郡悉去兵大郡置武吏百人小郡五十人時山濤論用
兵之本以為不宜去州郡武備于時咸以濤不學孫吳
而暗與之合(濤/傳)
足制四夷唐太宗命李靖教侯君集兵法既而君集奏
靖且反兵之隱微不以示臣帝責靖靖曰方中國無事
臣之所教足以制四夷而君集欲盡臣術此君集欲反
耳(君集/傳)
貪蛇忘尾端拱中敵卒萬餘騎襲威敵軍糧道李繼倫
領歩騎千人巡徼忽當敵强敵蔑視不顧繼倫曰貪蛇
勇行必忘其尾吾當銜枚掩其後其夕懐短兵嘿逐其
後至唐河天未明舉兵一鏖如拉枯朽敵人曰黒大王
不可當(玉壺/清話)
皷繁氣易衰南史栁元景隨宋孝武入討至新亭據險
令軍曰皷繁氣易衰叫數力易竭各銜枚疾戰一聽吾
皷音賊遂大潰(本/傳)
宿飽千里饋糧士有飢色樵蘇後㸑師不宿飽(韓信/傳)
五兵魏相曰救亂除暴謂之義兵兵義者王敵加於已
不得已而起者謂之應兵兵應者勝争恨小故不忍憤
怒者謂之忿兵兵忿者敗利人土地貨寳者謂之貪兵
兵貪者破恃國家之大矜人民之衆欲見於敵者謂之
驕兵兵驕者滅此五者非但人事乃天道也(本/𫝊)
　　竒謀
以敗兵擊勝兵曹公征張繡一朝引軍退繡自追之賈
詡曰不可追也追必敗繡不從大敗而還詡曰促更追
之必勝繡謝曰不用公言至此今已敗奈何復追詡曰
兵勢相變亟徃必利繡信之遂追果以勝還問詡曰繡
以精兵追退軍而公曰必敗以敗軍擊勝軍而公曰必
克悉如公言何其反而皆驗詡曰此易知耳將軍非曹
公敵也軍雖新退曹公必自斷其後追兵雖精將不敵
故知必敗曹公攻將軍力未盡而退必國内有故已破
將軍必輕軍速進留諸將斷後諸將亦非將軍敵故雖
用敗兵而戰必勝也繡乃服(詡/𫝊)
逆風而戰張彦澤與契丹戰陽城為契丹所圍而軍中
無水鑿井輙壊又天大風契丹順風揚塵奮擊甚鋭軍
中大懼彦澤問諸將皆曰今虜乘上風而吾居其下宜
待風回乃可戰偏將藥元福獨謂彦澤曰今軍中飢渇
已甚若待風回吾屬為虜矣且逆風而戰敵人謂我不
能所謂出其不意彦澤即拔拒馬力戰契丹奔北二十
餘里至衞村又大敗之契丹遁去(五代/史)
然馬尾灰車破賊後漢楊璇為零陵太守有滑賊攻郡
縣璇制馬車數十乘嚢盛石灰於車上繫布索於馬尾
又為兵車專彀弓弩馬車居前順風皷灰賊不得視因
以火燒布然馬尾馬驚奔突賊陣弓弩亂發羣盗駭奔
追斬無數(本/𫝊)
竒兵伏歸路盧光稠據䖍州遣弟光睦攻潮州光睦好
勇而輕進譚金播戒其持重不聽度其必敗乃為奇兵
伏其歸路光睦果敗走潮人追之金播以伏兵邀擊大
敗之遂取潮州(五代/史)
戰射觀者周韋孝寛與尉遲迥戰于鄴失利鄴中士民
觀戰者數萬人宇文忻曰事急當以詭道破之乃先射
觀者觀者皆走騰藉聲如雷忻乃呼曰賊敗矣軍復振
因其擾而乗之迥軍大敗(通/鑑)
　　敵國
戰義戰徳賈誼曰臣聞强國戰兵王者戰義帝者戰徳
故湯祝網而漢隂降舜舞干羽而三苗服今漢帝國也
宜以厚徳懐服則孰敢不承帝意陛下為臣建三表設
五餌以此與單于争則下匈奴猶振槁也(新/書)
備邊馬成拜揚武将軍屯常山中山以備北邊又代驃
騎大将軍杜茂繕治障塞自西河至渭橋河上至安邑
太原至陘中山至鄴皆築堡壁起烽燧十里一候(後漢/書西)
(羗/𫝊)
遣子入侍後漢明帝命将北征匈奴取俾吾盧地置宜
禾都尉以屯田遂通西域于闐諸國皆遣子入侍
真長老魏梁習領并州刺史時髙幹荒亂之餘吏民亡
叛習到官誘諭招納豪右以盡邊境肅清百姓布野勤
勸農桑令行禁止貢達名士咸顯于世太祖嘉之更拜
為真長老稱詠以為自所聞識刺史未及習者(魏/志)
招来服逺康國求内附上曰前代帝王好招来絶域以
求服逺之名無益于用而糜弊百姓今康國内附儻有
急難於義不得不救師行萬里豈不疲勞勞百姓以取
虛名朕不為也遂不受(唐通/鑑)
赤氣下垂隋長孫晟曰臣夜望磧北有赤氣長百餘里
如雨下垂按兵書名洒血欲滅匈奴願在今日(本/𫝊)
三䇿唐劉貺以為嚴尤辨而未詳班固詳而未盡推其
至當周得上䇿秦得中䇿漢無䇿焉何以言之荒服之
外聲教所不逮其叛不為之勞師其降不為之釋備嚴
守禦險走集使其為寇不能也為臣不得也惠及中國
以綏四方周之道也故曰周得上䇿易稱王侯設險以
守其國築長城修障塞所以設險也趙簡子起長城燕
秦亦築長城後魏築長城人治一步方千里役三十萬
人不旬朔而獲乆逸故曰秦得中䇿漢以宗女嫁匈奴
而髙祖亦審魯元不能止趙王之逆謀謂能息匈奴之
叛非也且謂冒頓手弑其父而冀其不與外祖争彊豈
不惑哉方更靡耗貲糧連兵積年故嚴尤以為下䇿然
而漢至昭宣匈奴逺徙猶襲奉春之過舉傾府藏給西
北嵗二億七十萬皇室淑女嬪于穹廬掖庭良人降於
沙漠夫貢子女方物臣僕之職也詩曰莫敢不來享莫
敢不來王荒服稱其來不言徃也公及吳盟諱而不書
奈何以天子之尊與匈奴約為兄弟而漢之君臣竟莫
之恥哉誠能移其財以養戍卒則民富移其爵以餌守
臣則将良富利歸于我危亡移于彼棄此而不為故曰
漢無策(出突/厥𫝊)
有罪後討頡利政亂薛延陀囘紇等叛之頡利不能制
㑹大雪牛羊馬多死民大飢鴻臚卿鄭元璹使還言于
上乗間撃之上曰背盟不信利災不仁乗危不武縱其
種落盡叛六畜無餘朕終不撃必待有罪然後討之(唐/通)
(鑑/)
可為長城李世勣為并州長史上曰朕置世勣于晉陽
而邊城不驚可為長城
張說疏張說為相帝欲事吐蕃說宻請講和帝曰待王
君㚟計之說出謂源乾耀曰君㚟好兵以奔利彼入吾
言不用矣後君㚟破吐蕃於青海説策其且敗因上疏
諷諭帝識其意納之後𤓰州失守君㚟死(本/𫝊)
康定軍范仲淹建鄜城為康定軍招集流亡定堡障通
斥堠于是羌漢之民相踵歸業
嶺南蠻夷蠻夷悍輕易怨以變其南州皆濵大海多洲
島飄風一日踔數千里漫不見蹤跡控御失所以險阻
機毒矢將吏撞搪呼號以相和應蜂屯蟻雜不可爬梳
好則人怒則獸故常薄其征入有所遺漏不究切之長
養兒子至紛不可治乃草薙而禽獮之盡根株痛斷乃
止故嶺南帥得其人則一邊盡治(韓送/鄭序)
五溪酈元注水經云武陵有五溪雄溪樠溪酉溪潕溪
辰溪蠻夷所居皆盤瓠之子孫也今雄作熊樠作郎潕
作武皆在辰州界也(杜詩/注)
　　多故
旄頭杜詩旄頭彗紫微無復俎豆事金甲相排蕩青衫
一憔悴(旄頭胡星也彗紫/微言胡星犯帝坐)
大角兵氣日月還相鬬君臣屢合圍大角躔兵氣鈎陳
出帝畿烟塵昏御道耆舊把天衣(杜/詩)
　　太平
休徴備至周公之時天下之人才皆已舉用姦邪讒佞
之徒皆已除去九夷八蠻在荒服之外者皆已賔貢天
災時變昆蟲草木之妖皆已消息天下之所謂禮樂刑
政教化之具皆已修理風俗皆已淳厚動植之物風雨
霜露之所沾被者皆已得宜休徴嘉瑞麟鳳龜龍之屬
皆已備至(韓退/之書)
淨洗甲兵不知何國致白環復道諸山得銀甕隱士休
歌紫芝曲詞人解撰清河頌田家望望惜雨乾布榖處
處催春種安得壯士挽天河浄洗甲兵長不用(杜/詩)
　　國賦
租庸調唐制凡授田者丁嵗輸粟二斛稻三斛謂之租
丁隨鄉所出嵗輸絹二匹綾絁二丈布加五之一綿三
兩麻三斤非蠶鄉輸銀十四兩謂之調用人之力嵗二
十日閏加二日而不役者為絹三尺謂之庸
兩税法唐租庸調法壊自代宗時始以畆定税而歛以
夏秋徳宗時宰相楊炎遂作兩税法戸無主客以居者
為簿人無丁中以貧富為差商賈税三十之一與居者
均被田税視大厯十四年墾田之數為定夏輸無過六
月秋輸無過十一月嵗歛錢二千五十餘萬緡米四百
萬斛以供外錢九百二十餘萬緡米千六百餘萬斛以
供京師
嵗入唐天寳長慶間兵九十九萬率三戸奉一兵宣宗
復河湟天下兩税搉酒榷鹽嵗入九百二十二萬緡常
費少三百餘萬(食貨/志)
嵗費皇祐治平中嵗入一億萬以上嵗費亦一億萬以
上景徳郊費六百萬皇祐郊費一千二百萬治平郊費
一千三十萬(曾子/固集)
唐國計簿唐韋處厚撰太和國計簿王彦威撰古額供
軍圖李吉甫首創是法總天下方鎮戸二百四十四萬
此天寳四分减三兵八十三萬比天寳三分増一大率
二戸供一兵名曰元和國計簿是韋處厚王彦威倣而
為之
本朝會計錄丁謂景徳中權三司使撰景徳㑹計録五
卷以上後蘇轍亦倣其法為皇祐會計錄紹興五年邇
臣亦有是議請自元年上四年為率名曰紹興會計簿
(職官/分紀)
唐宋嵗入唐東南之米嵗運不過二百萬石國朝乃六
百萬石唐銅錫銀之冶凡六所而五在江浙嵗入十數
萬緡國朝則百餘萬緡矣唐之鹽利劉晏増六百萬緡
本朝乃二千萬緡矣唐正元中茶利四十萬緡至國朝
乃一百二十五萬緡矣
唐宋嵗運大中祥符二年召近臣觀書龍圖閣上閲元
和國計圖三司丁謂曰唐自江淮嵗運米四千萬至長
安今江淮嵗運米五百餘萬即知今府庫充實倉廪盈
衍上曰誠頼天地宗廟而國儲多備亦自計臣也謂再
拜(分/紀)
不没賦舊名程文簡公琳為三司使議者患民税多目
如鹽曲錢之類名件頗碎慶厯中欲除其名併合為一
文簡以謂没其舊名一時之便也後有興利之臣必復
増之是重困民亦善慮事也
寛財論天禧三年李士衡為三司使罷陜西市木募民
送木京師如入粟法如售鹽及米綱任民私市以足數
民大便真宗以寛財論賜之仁宗即位士衡求罷上與
太后垂簾諭曰先帝常稱卿知錢穀利害以比劉晏宜
安其位(神道/碑)
紹興費宣和間國家全盛每月支費九十五萬緡紹興
三年每月支一百一十萬以紹興初為率一嵗通支一
千三百二十餘萬見張孝祥論又中興事實云紹興初
劉光世一軍給錢每月十六萬緡米三萬斛又范正輿
見管兵除激賞用外每月支用錢二十二萬餘貫
　　田畝
通率為十一司馬法曰夫三為屋屋三為井是九夫為
井孟子曰請野九一而助謂九夫之内與公助一夫周
制有貢助助者九夫而税一夫之田貢者什一而貢一
夫之榖通之二十夫而二夫是為十中税一也冬官匠
人注周制畿内用夏之貢法税夫無公田邦國用殷之
助法制公田不税夫貢者自治其所受田貢其税穀助
者借民力以治公田又使收歛焉助則九而助一貢則
十而貢一通率為十一也國中十一乃云使自賦是十
一之中使自賦之非什中一為賦也故鄭云通其率以
為十一
同養公田孟子曰方里而井井九百畝其中為公田八
家皆私百畝同養公田公事畢然後敢治私事班固云
井方一里是九夫八家共之各受私田百畝公田十畝
是為八百八十畝餘二十畝為廬舍其言取孟子而失
其本㫖由是何休范寗趙岐宋均咸以為然夫言中為
公田則中央百畝共為公田不得家取十畝又云八家
皆私百畝則百畝皆屬公矣何得復以二十畝為廬舍
也言同養公田是八家共理公事何得分十畝自治之
也若家取十畝自治之安得謂之同養也若二十為廬
舍則别二畝亦入私矣何得為八家皆私百畆也(詩/疏)
初税畝用田賦作丘甲周之徹法以私助公而上下兩
足及其弊也魯哀公履畝而税之民倍其出而上亦不
足春秋於是書曰初税畝丘十六井而出三牛一馬因
其田賦通而出是謂賦法及其弊也别其田各為一賦
季孫欲之國老無如之何春秋於是書曰用田賦六十
四井而為甸甸出甲士三人及其弊也丘出一人而甸
四人矣春秋於是書曰作丘甲(陳了/翁録)
畝益三升髙允仕元魏魏太武問萬幾何先允因曰臣
少也賤所知惟田請言田事古人云方一里則為田三
頃七十畝方百里為田三萬七千頃若勸之則畝益三
升不勸則畝損三升方百里損益之率為粟二百二十
萬斛况天下之廣乎(髙允/𫝊)
國朝墾田景徳戸七百三十萬墾田一百七十萬頃皇
祐戸一千萬墾田二百二十五萬頃治平戸一千二百
九十萬墾田四百三十萬頃(曽子/固文)
坐食之人居其一張孝祥諭禹别九州地以頃計者凡
二千四百二十萬八千有竒田之墾者凡九百一十萬
八千有竒而其不墾者猶千五百萬二千頃也周莊王
之世自世子公侯以至庻民凡千一百八十四萬人而
受田者九百萬四千人以數計之耕作之人居其中而
坐食之人居其一也
周制百步為畝杜佑以為周制百步為畝百畝給一夫
啇鞅佐秦以為地利不盡更以二百四十步為畝百畝
給一夫又以秦地曠而人寡晉地狹而人多誘三晉之
人耕而優其田宅復及子孫使秦人應敵於外非農與
戰不得入官大率百人以五十人為農五十人習敵故
兵彊國富(突厥/傳)
周尺六尺四寸為步禮記王制云古者以周尺八尺為
步今以周尺六尺四寸為步古者百畝當今田百四十
六畝三十步古者百里當今百二十一里六十步四尺
二寸二分　周尺之數未詳聞也實按禮記王制周以
十寸為尺葢六國時變亂法度或言周尺八寸則步更
為八八六十四步以此計之古者百畝當今百五十六
畝二十五步古者百里當今百二十五里
　　戸口
漢唐前漢戸口一千二百二十三萬後漢一千六百七
萬魏九十四萬晉二百四十五萬宋九十萬後魏
三百三十七萬北齊三百三萬後周三百五十萬隋八
百九十萬唐九百六萬
國朝太祖戸口二百五十萬太宗三百五十七萬真宗
八百六萬仁宗一千九百九萬英宗一千二百四十八
萬神宗一千七百二十七萬(侯鯖/錄)
二戸養一兵唐元和中供税賦八道戸百四十四萬兵
食於官者八十二萬通以二戸養一兵會昌永戸増至
四百九十五萬(食貨/志)
　　鑄錢
嵗鑄錢百餘萬貫國初江南平轉運使張齊賢得江南
舊承指丁釗盡知信建等州銅鉛處即調發丁夫采之
初江南饒州永平監嵗鑄錢六萬貫齊賢初年増十數
倍明年得銅八十五萬斤錫六十萬斤因雜為鉛錫鑄
錢三十六萬貫其後信州鉛山出銅無筭錢所市數千
萬斤饒州薪炭不能給分池州置永寜監建州置永豐
監並嵗鑄錢二十萬貫以鉛山銅給之杭州置保興監
凡四監嵗鑄百餘萬貫(楊文公/談苑)
嵗鑄錢三百萬貫國初平江南嵗鑄錢七萬貫至天聖
中稍増至嵗鑄百餘萬貫慶厯至三百萬貫熙寜六年
以後嵗鑄銅錢六百餘萬貫(沈括/筆談)
廣寜寓於贛漢惟上林三官鑄錢其銅取諸關中唐武
徳初置監于幽并益桂四州國朝十有六監曰雍曰綘
曰鄂曰饒曰池皆因唐舊唐極盛時嵗鑄錢以鉅萬計
者僅能三之而嬴國朝天聖中已二倍其數熙寜以後
則二十倍矣中興以來所存者七監饒之永平池之永
豐江之廣寜韶之永通建之豐國嚴之神泉贛之鑄錢
院初鄂有寳泉監崇寜元年廢而置於贛紹興二年江
池為兵衝以永興寓於饒廣寜寓於贛於是贛之皷鑄
倍於昔(楊舜/俞記)
銅鐵錢國初立五監之銅以謹上供嵗鑄錢百五十萬
緡又立三監之鐡以二蜀嵗鑄鐵錢二十七萬緡銅錢
不入鐵錢界鐵錢不入銅錢界
鐵緡設交張乖崖在蜀以鐵緡重設質劑之法一交一
緡以三年一界換之雖智者不可改也(湘山/野集)
　　搉茶
興茶税唐貞觀初趙贊興茶税而張滂繼之長慶初王
播又増其數大中裴休立十二條之利(南豐/錄)
貼射法淳化二年令商賈就園戸買茶公私官場貼射
始行貼射法行之三年茶利盡歸大商官場但得黄晩
惡茶乃詔孫奭重議罷貼射法只用見法
三分法咸平五年三司使王嗣宗始立三分法以十分
茶價四分給香藥三分犀象二分茶引
三税景徳中許人入中錢帛金銀謂之三税乾興元年
改三分法支茶引三分東南見錢二分半香藥四分半
嵗入一百九萬餘貫國朝六搉貨務十三山場都賣茶
嵗一千五十三萬餘斤除官本雜費錢外嵗入净錢取
一年最中數計一百九萬四千餘貫
嵗得錢四十萬緡唐徳宗納趙賛議税天下茶十取一
以為常平本錢後罷之貞元八年張滂奏出茶州縣以
三等定估十税其一自是嵗得錢四十萬緡穆宗即位
王播乃増天下茶税率百錢増五十大中初裴休著修
私鬻法三犯皆三百斤論死郡旅茶雖入少皆犯天下
税茶増倍(食貨/志)
八牀主人馬殷為湖南節度使民得自摘山收茗筭募
戸置邸閣居茗號八牀主人嵗筭數十萬用遂足(本/𫝊)
　　㩁酤
起於桑𢎞羊搉酤之法起於桑𢎞羊而詳於王莽之魯
正罷於魏起陳又罷於隋之開皇復於唐之乾元代宗
行於廣徳一切禁之穆宗行於正元則置肆酤之法罷
於憲宗復盛於昭宗國朝可程能之奏而搉酤始行王
城之中則征其蘖不征其市閩蜀之地取其税不禁其
私四方郡國則有常禁
搉錢百五十六萬唐初無酒禁肅宗以食方屈禁京城
酤酒廣徳二年置肆酒斛收錢三千私釀者論其罪貞
元二年置肆以酤者計錢百五十凡天下搉酤錢百五
十六萬緡(食貨/志)
嵗入二千五百餘萬貫宣和元年淮南搉鹽嵗一千四
五萬貫兩浙嵗入七八萬貫兩路毎嵗通入不下二千
四五百萬餘貫解州不與焉(張孝/祥論)
天下之賦鹽居其半劉晏以為因民所急而税之則國
足用於上鹽法輕重之宜嵗得錢百餘萬貫至大厯未
六百餘萬貫天下之利鹽居半矣(唐食/貨志)
不可弛茶鹽禁慶厯中議弛茶鹽之禁范文正公以為
不可茶鹽商税之入但分减商賈之利爾於商賈未甚
為害也今國用未减既不取之於山澤及商賈取之於
農與其害農孰若取之於商賈國用有餘當先寛賦役
然後及商賈弛禁非所當先也議遂寢(聖/談)
罷河北搉鹽河朔地鹻民刮鹻煎鹽不買而足周世宗
嘗搉海鹽共得三十萬緡民多犯法苦之藝祖征河東
還父老進狀乞隨兩税納錢三十萬緡而罷搉法藝祖
許焉今兩税外食鹽錢是已及仁宗朝王拱辰君貺為
三司使復議搉法未定張方平安道繼之具本末以奏
不宜復搉仁宗驚曰朕不知也卿為朕撰數句語朕將
批出使河朔人知此意時賈魏公守北都聖語至即刻
石于府園騎山樓癭木亭上魏人以此深徳賈公(龍川/志)
　
　
　
　
　
　
　
　
　
　
　
　
　錦繡萬花谷前集卷十五
欽定四庫全書
　錦繡萬花谷前集卷十六
　　父子
侍寢問安文王有疾武王不說冠帶而養文王一飯武
王亦一飯文王再飯武王亦再飯文王為世子朝于王
季日三鷄初鳴而至寢門問内竪曰安否何如竪曰安
文王喜及日中又至亦如之及暮又至其有不安内竪
以告文王文王色憂
南山橋梓伯禽與康叔見周公三見三笞之二子乃問
商子商子曰南山之陽有木名橋南山之陰有木名梓
何不往觀之二子往見橋木髙而仰梓木實而俯還告
商子商子曰橋者父道也梓者子道也(尚書/大傳)
曾子耘𤓰曽晳今曽子耘瓜誤傷其根曽晳怒撃其首
曽子仆地有頃乃蘇孔子聞之謂弟子曰參來勿内也
昔瞽瞍有子曰舜瞽瞍使之未嘗不往欲殺之未嘗可
得小杖則受大杖則逃不陷父於不義也(家/語)
膝上王文度晉王述字懷祖子坦之字文度為桓温長
史温欲為子求婚於述坦之還家省父而述愛坦之雖
長大猶置膝上坦之因言温意述大怒遂排下曰汝竟
癡耶(述/傳)
老萊兒啼老萊子事二親行年七十作嬰孩自娯着五
色綵衣取漿上堂跌仆因臥地為小兒啼(列女/傳)
炊飯成糜陳太丘有子元方季方有客詣太丘談鋒甚
敵太丘令二子炊飯延客二子委甑竊聽客語飯落釡
成糜而進客去太丘責之二子言其故且誦客語無遺
太丘曰但糜自可何必飯(商芸/小說)
循陔束晳補亡詩曰南陔孝子相戒以養也循彼南陔
言採其蘭眷戀庭闈心不遑安(選/詩)
風月景山水謝莊生五子颺朏顥崧淪謂莊名子以風
月景山水(南/史)
羲之生五子王羲之有子七人其知名者五人曰𤣥之
凝之徽之操之獻之孟郊詩曰羲之生五子羲之又有
之
踐霜挽車伯竒尹吉甫之子吉甫惑於後妻虐伯竒無
衣無履而使踐霜挽車伯竒順父之今不敢有辭
發假收嚴唐楊惟直名四子發假收嚴發以春為義假
以夏為義收以秋為義嚴以冬為義收大拜發至丞郎
阿戎王渾子戎㓜爽阮籍謂渾曰戎清爽非卿倫也與
卿言不如與阿戎談(晉/書)
屏風隔坐呉紀亮為尚書令子隲為中書令每朝㑹詔
以御屏風隔坐
犢子破車石季龍少時數彈人石勒白母欲殺之母曰
快牛為犢子時多能破車汝當小忍之勒乃止(晉書/載記)
睡不聽父言漢陳萬年子咸數言事譏刺近臣萬年病召
咸戒牀下語至半夜咸睡頭觸屏風萬年大怒曰乃公
敎戒汝汝反不聽吾言何也咸曰且曉所言大要教咸
諂也萬年乃不復言(咸/傳)
過五男十日飲漢陸賈有五男賣槖中金分其子二百
金令為生產賈常乘安車侍者十餘寳劍直百金謂其
子曰與汝約過汝汝給人馬酒食十日更所死之家得
劍(賈/傳)
雙珠出老蚌韋康元將弟誕仲將孔融與其父書曰前
日元將來淵才亮茂雅度𢎞毅偉世之器也昨日仲將
來文敏篤誠保家之主也不意雙珠近出老蚌(後/漢)
父子骨滲血梁武帝第二子綜封豫章王初母呉淑媛
在齊東昏侯宫及幸武帝七月而生綜宫中多疑之及
綜年十四常夢一少年肥壯自挈其首對綜非一問母
母問夢中形狀類東昏因宻報之勿泄綜遂於别室祠
齋廟然猶無以自信聞俗說以生者血瀝死者骨滲即
為父子綜私發東昏墓出其骨瀝血試之既驗在西州
生次男月餘潜殺之既瘞發其骨又試之(南/史)
父胔滲子血唐王少𤣥父死兵遺腹生十歲問父所在
母以告即哀泣求尸時野中白骨覆壓或曰以子血潰
而滲者父胔也少𤣥鑱膚閱旬而獲(本/傳)
好消息惡消息唐崔𤣥暉為軍校員外郎母盧氏戎之
曰吾見辛𤣥馭云兒子從官者聞有人來云貧乏不能
自存此是好消息若聞貲貨充足衣馬輕肥此是惡消
息吾重此言汝今坐食俸祿若不能忠清何以戴天履
地特加修潔勿累吾此意也(職官/分紀)
盜酒不拜孔文舉有二子大十歲小五歲晝日父眠小
者牀頭盗酒飲之大兒謂曰何以不拜小者答曰偷何
行禮此言小而善言語也(世/說)
添丁盧仝生子名曰添丁欲為國持役也
見白雲思親唐狄仁傑授幷州司法㕘軍親在河陽仁
傑登太行山反顧見白雲孤飛謂左右曰吾親舎其下顧
望久之雲移乃去
九子母丈夫錢穆父生九子東坡以九子母丈夫目之
(本/𫝊)
同桓𫝊王荆公及子雱同修經義經成加荆公左僕射
雱龍圖直學士同日受命元絳賀詩曰陳前輿服同桓
𫝊拜後金珠有魯公(東軒/筆録)
三子列侍陳省華蜀人三子堯叟堯佐堯咨皆進士及
第而伯仲為天下第一晩年與燕國夫人馮氏俱康寧
堯叟知樞密院次子直史館少子知制誥每對客三子
列侍客不自安省華曰學士列侍常也士夫以為榮(渑/水)
(燕/談)
宰相侍立本朝王溥拜相年三十二其父祚累遷防禦
使每見客溥常朝服侍立客不安求去祚曰學生勞賢
者起避耶(廬陵歸/田録)
手植三槐于庭王晉公祜太祖朝為知制誥使魏州
太祖曰使還與卿王溥官職時王溥為相也使還帝怒
安置華州七年不召初祜赴貶時親朋送祜曰意公作
王溥官職矣祜笑曰某不做兒子二郎必做二郎者文
正公旦也祜手植三槐于庭曰吾子孫必有為三公者
已而果然天下謂之三槐王氏(邵氏/錄)
索杖欲撻韓忠獻公億教子嚴肅知毫州第二子舎人
自京西倅謁告省覲康公與右相及姪宗彦皆中甲科
歸公喜置酒召僚屬之親厚者俾諸子坐於隅惟持國
多深思知必有義方之訓托疾不赴坐中忽云二郎吾
聞西京有疑獄奏讞者其詳云何舎人思之未得已訶
之再問未能對遂推案索杖大罵曰汝食朝廷爵祿倅
貳一府事無巨細皆當究心大辟奏案尚不能記則細
務可知必欲撻之衆賓力解方已諸子股栗家法之嚴
如此所以多賢子孫也(蘇氏/談訓)
郎罷囝閩人呼子為囝謂父為郎罷顧况有詩述之青
箱雜記故山谷有詩送秦覯少章從東坡學云斑衣兒
啼真自樂從師學道也不惡但得新年勝舊年即如常
在郎罷前(黄/集)
賢愚繫於汝邵堯夫四十餘始娶生男有詩曰我今行
年四十五生男方始為人父鞠育教誨誠在我夀夭賢
愚繋於汝我若夀年七十歲眼前見汝二十五我欲願
汝成大賢未知天意肯從否(聞見/録)
八龍國朝韓億忠獻公八子曰綱綜絳繹緯縝維緬多
為聞人絳縝皆為宰相維為門下侍郎以比荀氏八龍
(黄詩/注)
窮達有命唐介一日自政府歸語諸子曰吾備位政府
知無不言桃李固未嘗與汝等栽培而荆棘則甚多矣
然汝等窮達莫不有命惟自勉而已(湘山/野録)
守鳴蟬賦予起作賦草他兒一視而過獨小子棐守之
不去此兒必能為吾此賦因以予之(歐集棐/字叔弼)
長頭峙玉東坡中子迨生三年不能行請辯才師為落
髪摩頂祝之不數日能行坡有詩云我有長頭兒角頰
峙犀玉四歲不知行抱負煩背腹師來為摩頂起走趂
奔鹿
虎兒詩蘇子由己卯生坡嘗號為卯君生子名虎兒坡
有詩云舊聞老蚌生明珠未省老兎生於莵老兔自謂
月中物不騎快馬騎蟾蜍蟾蜍爬沙不肯行坐令青衫
垂白鬚於菟駿猛不類渠指揮黄熊駕墨貙丹沙紫麝
不用塗眼前百歩走妖狐妖狐莫誇智有餘不勞揺牙
咀爾徒
　　母子
啓母化為石禹治水通轘轅山化為熊謂塗山氏女曰
欲餉必聞鼔聲乃來禹排石誤中鼓塗山氏往見禹方
作熊慙而去至嵩山下化為石方孕啓禹曰歸我子石
破北方而啓生(武帝/紀注)
伊尹母化為枯桑伊尹母方孕行汲化為枯桑其夫㝷
至水濱見桑穴中有兒乃收養之(尚書/大𫝊)
搤臂呼參曽參出薪于野有客至其家欲去其母曰願
留參方到即以左手搤右臂臂痛參即馳至問母曰臂
何故痛母曰今者客至搤吾臂呼汝耶(論/衡)
三釡曽子再仕而心再化曰吾及親仕三釡而心樂後
仕三千鍾而不汨吾心悲(莊/子)
斷機孟軻母三徙既居孟子學而歸母問學所至孟子曰
自若也孟母以刀斷機曰子之廢學若吾斷機孟子懼
勤學不息遂成名儒
倚門王孫賈之母謂賈曰汝朝出而晩來則吾倚門而
望汝暮出而不還則吾倚閭而望(戰國/䇿)
織屢漢翟方進年十二三失父為太守府小吏因病歸
家辭其後母欲西至京師授經母憐其㓜隨至長安織
屢以給方進後十餘年至宰相母尚在
分椹後漢蔡順當王莽末大荒順拾椹以異器盛之赤
眉賊見而問之順曰黒者奉母赤者自食賊知其孝乃
遺米肉放之(本/傳)
桑門遺瓜滕曇恭年五歲母患熱病思食寒𤓰土俗不
産曇恭歴訪而不得俄遇一桑門曰我有雙𤓰分一相
遺舉室驚異(南史/本傳)
遺蒲萄陳叔達為納言嘗賜食得蒲萄不舉髙祖問之
對曰臣母病渴嘗求不能致願歸奉之帝曰卿有母遺
乎因賜之(本/傳)
和熊膽丸以助子勤柳仲郢㓜嗜學母嘗和熊膽丸使
夜咀嚥以助子勤(唐本/傳)
識杜黄裳潘孟陽母劉晏女常問末坐有綠衣少年何
人曰補闕杜黄裳夫人曰此人覺全别必是貴人後為
相(南部/新書)
鼓吹震耀洛濵晉汝南王亮母伏太妃常有小疾祓於
洛水亮兄弟三人侍從並持節鼓吹震耀洛濵武帝登
凌雲臺望見曰伏妃可謂富貴矣
擁笏垂魚唐曹成王臯為刺史遭誣在治念其母太妃
老將驚而戚出則囚服就辨入則擁笏垂魚(退之曹/王碑)
拜畵像金日磾母死武帝詔圖其形於甘泉宫日磾養
馬苑中每牽馬過見遺像輙拜
冰筯南史蕭叡明母病風積年叡明晝夜祈禱時寒叡
明下淚為之冰如筯額上叩頭血亦冰不溜後其母遂
安(孝義/集)
當歸逺志姜維天水人既歸蜀得母書令求當歸維曰
但有逺志不在當歸(本/傳)
刻母形丁蘭少喪父母不及養乃刻木為親形事之若
生隣人張叔妻從蘭妻有所借蘭妻跪報木人木人不
悅不以借之叔醉罵木人以杖敲其頭蘭歸奮殺張叔
郡縣嘉其孝遂上之圖形於靈臺(孫盛逸/士傳)
社日悲慟魏王脩年七歲母社日死脩每至社日悲慟
鄰里為之輟社
㧞刀逐賊僕固懷恩父子平史朝義舉河朔若拾遺護
回紇歸國過太原為辛雲京所拒閉闗不犒軍大怒頓
軍汾州遣子瑒攻雲京偏將焦暉等斬瑒首獻闕下懷
恩聞以告母母曰我戒汝勿反國家訓汝不淺今衆變
禍且及我提刀逐之曰吾為國殺此賊取其心以令軍
中懷恩走以部曲三百走靈州詔輦其母歸京師賛曰
其母㧞刀逐賊烈婦人哉
捧檄而喜毛義家貧養親張奉慕其名詣義㑹府檄至
以義為守令義捧檄入喜動顔色奉心賤之及義母死
舉賢良方正不就奉嘆曰往日之喜為親也(本/傳)
寄物瓶中曹公令路粹枉狀奏孔融與布衣襧衡放言
云父之有子當有何親論其本意實為情欲發耳子之
於母亦復奚為譬寄物瓶中出則離矣(後孔/融傳)
非此母不生此子陶侃母湛氏新塗人初侃父丹聘為
妾生侃陶氏貧賤母紡績資之番陽孝㢘范逵寓宿於
侃時大雪湛氏乃徹所臥新薦自剉給其馬又宻截䯻
供饌逵嘆曰非此母不生此子侃竟以功名顯(晉烈/女傳)
母有疾輙病唐張志寛嘗詣縣忽稱母疾求急歸令問
狀答曰母有疾志寛輙病令疑妄繋於獄馳驗如言
執熨辭褌晉韓伯數歲大寒母方為作襦令伯提熨斗
而謂之曰且著襦尋當作複褌伯曰不須母問故曰火
在斗中而柄熱今既著襦下亦當煖(本/傳)
百官回班候起居唐趙隠輔政他宰相及百官皆詣第
陞堂慶母懿宗誕日宴慈恩寺隠侍母以安輿臨觀宰
相率百官拜恩於庭回班候夫人起居縉紳以為榮(職/官)
(分/紀)
噬指悟子蔡順採薪於野有客卒至母望順不還噬其
指順即心動棄薪馳歸母曰有客來吾噬指以悟汝耳
喜錄囚平反漢雋不疑為京兆尹行縣録囚還其母輙
問有所平反活幾何人即多有所平反母喜笑為飲食
異於他時或無所出母怒為不食故不疑為吏嚴而不
殘(本/𫝊)
掃墓地嚴延年治河南酷刑號屠伯母數責延年天地
神明人不可獨殺我不忍當老見壯子被刑戮也行矣
去汝東歸掃墓地耳遂歸後歲餘果棄市東海莫不賢
智其母延年兄弟五人皆至大官母號萬石嚴嫗
那得生寧馨兒宋廢帝子業性凶悖其母疾篤召之帝
曰病人多鬼那可往其母怒謂侍者將刀來破我腹那
得生此寧馨兒(南史/本傳)
秤槌中足寇萊公少時不修小節頗愛飛鷹走犬太夫
人性嚴每不勝怒舉秤槌投之中足流血由是折節從
學及貴母已亡每捫其瘡㾗輙哭(記/聞)
剪髻杜甫詩送王砅(音/例)砅是王珪之後云家貧無供給
客位但箕帚俄頃羞頗珍寂寥人散後入怪鬢髪空吁
嗟為之久自陳剪髻鬟市易充沽酒上云天下亂宜與
英俊厚秦王時在坐真氣驚戸牖及乎貞觀初尚書踐
台斗此稱珪母之賢(西清/詩話)
杖碎金魚陳康叔善射號小由基及守荆南回其母馮
夫人問汝典郡有何異政堯咨云每以弓矢為樂母曰
汝父教以忠孝輔國家今汝不務行仁化而專務一夫
之勇豈汝父之志耶杖之碎其金魚
刺血寫經求母朱夀昌少不知母所在刺血寫經求之
五十年後得之蜀中東坡賀之以詩云嗟君七歲知念
母憐君壯大心愈苦羡君臨老得相逢喜極無言淚如
雨烹龍為炙玉為酒鶴髪初生千萬夀金花詔書錦作
囊白藤肩輿簾蹙繡感君離合傷我魂此事今無古未
聞長陵謁來見大娣仲孺豈意逢將軍開皇苦桃空記
面建中天子終不見西河太守誰復譏潁谷封人羞自
薦(坡/集)
子孝婦義真宗朝有士人其母死乃號慟抱母屍而死
其妻見夫死乃抱夫屍而哭亦就死曰此家人子死於
孝婦死於義也
金花誥官誥院敕郡夫人使金花羅紙七張錦縹袋賜
以湯沐邑乃奉親之榮也(春明退/朝錄)
　　兄弟
花萼相輝樓睿宗五子𤣥宗為季子製大衾長枕與諸
王共之後於宫南造花萼相輝之樓時時登之必召諸
王登樓賦詩世謂天子友悌無比有鶺鴒千數集麟德
殿柱帝嘗賜憲等書曰魏文帝詩曰西山一何髙髙髙
殊無極上有兩仙童不飲亦不食賜我一丸藥光輝有
五色服之四五日身體生羽翼朕每言寧如兄弟天生
羽翼乎陳思王才足以經國家絶其朝謁卒以憂死魏祚
未終司馬氏奪之豈神丸效耶(明皇/傳)
花萼集李義山與兄弟俱以文章自名同為一集號李
氏花萼集
酥醍乳酪穆賛兄弟皆和粹世以珍珠目之賛少信然
有格為酪質美而多文為酥員為醍酪賞為乳腐
雙與唐張越石楚金同舉有以兄弟不可兩收欲俱退
李勣嘆曰貢舉本求才行何妨雙與(乾􁌽/子)
聮珠集竇羣與兄常牟弟庠鞏兄弟五人皆為郎工詞
章義取五星然故為聮珠集行於世(本/傳)
白眉馬良兄弟五人並有才名鄉里諺曰馬氏五常白
眉最良良眉中有白毫故云(蜀/志)
三珠樹唐王勃與兄勮勔皆著才名故杜易簡稱三珠
樹
紫荆花京兆田真兄弟三人欲分庭前紫荆花破而為
三明旦枯死真曰是人不如木也兄弟相感復合荆亦
茂陸機詩云三荆歡同株又古詩三荆同根生(續齊/諧記)
蜀龍呉虎諸葛瑾仕呉諸葛亮仕蜀從弟誕仕魏後以
兵反見誅世人謂蜀得龍呉得虎魏得狗(世/說)
難兄難弟漢陳元方子長父即陳羣也與季方子孝先
各論其父功德爭之不决諮於陳太丘太丘曰元方難
其兄季方難其弟(世/說)
難兄晉王珉小字僧彌少有才藝名出珣右語曰法護
非不嘉僧彌難為兄法護珣小字(晉本/傳)
人琴俱亡王徽之與獻之俱病術人曰應終而有生人
樂代則死者可生徽之曰吾才不如弟請代術人曰君
今與弟筭俱盡何可代獻之卒徽之奔喪直取獻之琴
鼓之久而不調曰子敬人琴俱亡因一慟而卒
夾河為郡漢杜周為廷史久任事列三公兩子夾河為
郡守(本/𫝊)
少言佳客王子敬獻之與兄徽之操之俱詣謝安二兄
多言俗事獻之寒温而已既而客問王氏兄弟優劣安
曰少者佳客問其故安曰吉人之辭寡以其少言故知
之
封胡羯末晉謝氏尤彦秀者稱封胡羯末封謂謝歆胡
謂謝朗羯謂謝𤣥末謂謝川皆其小字也歆朗川皆早
卒惟𤣥以功名終
太祖娣太祖將北征自京師歸民間諠言當立㸃撿為
天子太祖聞之懼宻以告家人大祖娣魏國長公主方
在厨引麪杖逐太祖曰大丈夫臨大事可否當決胷懷
乃來怖婦女太祖默然出(涑水/記聞)
四鳥之悲孔子聞婦人哭聲謂顔淵曰此非獨哀又有
離别之聲何以知之曰昔桓山有鳥生四子羽翼既成
將分飛聲類於此問之果然父死賣子以葬(六/帖)
灑血陳業兄渡海同死六十人骨肉消爛而不可别業
乃割臂流血灑骨上而後别也
連璧分鼎東坡子由孔文仲經甫武仲常甫平仲毅甫
俱以才名播天下魯直有詩云二蘇上連璧三孔分立
鼎天下墜斯文俱來集臺省
形貎相類張伯偕仲偕兄弟形貎相類仲偕妻新粧鏡
中忽見伯偕問曰今日新粧飾好否伯偕不顧仲偕妻
慚久伯偕復過仲偕妻復呼之曰向誤認伯偕是卿伯
偕又不顧仲偕妻始慚俱誤
友于世謂友弟謂友于朱浮蹀血友于杜甫詩云山鳥
山花皆友于皆歇後語也(洪駒父/詩話)
爭死後漢時趙孝宗弟孝禮被賊捉去欲殺而食之孝
宗聞之走見賊曰孝禮不如孝宗肥願代弟死賊相謂
曰此義士也遂並放之(孝義/𫝊)
　　子孫叔姪
霍氏衰張氏興張安世子千秋與霍光子禹俱為中郎
將隨度遼將軍范明友撃烏桓還謁大將軍光光問戰
鬬山川形勢千秋口對兵事手畫地成圖無所忘失復
問禹禹不能記曰皆有文書光由是賞千秋而以禹為
不才嘆曰霍氏衰張氏興矣
一夜十起第五倫或問倫曰有私乎曰余兄子嘗病一
夜乃十起退而安寢余子有病雖不省視而通夕不寐
(本/傳)
紫羅囊謝𤣥嘗佩紫羅香囊叔安惡之而不欲傷其意
因戲賭得乃焚之(本/𫝊)
買德郎桓温弟冲小字買徳郎初温兄弟並少家貧母
患需羊以解温乃以冲為質羊主言不欲為質幸為養
買德郎(本/𫝊)
烏衣郎晉宋時江左謂王謝子弟為烏衣諸郎(坡詩/注)
碧梧鸞鵠瑶環瑜珥退之云余在京師不能自存拜北
平王於馬前王憐之賜食與衣召二子使為之主其季
遇我厚姆抱㓜子立側肌肉玉雪可憐當是時見北平
王如龍虎變化不測見少傅翠竹碧梧鸞鵠停峙幼子
姢好靜秀瑶環瑜珥蘭茁其芽北平王馬燧也少傅燧
子暢也㓜子燧之孫即少監也
未嘗教子孫學問王敬𢎞歲中見兒孫不過一再見見
輙刻日未嘗教子孫學問多隨所欲或問之答曰丹朱
不應乏教宻越不聞被箠(南/史)
阿買韓退之詩阿買不識字頗知書八分詩成使之寫
亦足張吾軍或問黄魯直阿買是退之何人魯直曰退
之姪必有據也(坡/注)
仲容賢嗣宗諸子姪早覺仲容賢仲容乃阮咸字籍之
姪也(杜/詩)
鳩車竹馬小兒五歲曰鳩車之戲七歲曰竹馬之戲(博/物)
(志/)
薦姪宰相吕蒙正居洛真宗祀汾陰過洛幸蒙正宅問
曰卿諸子孰可用對曰臣諸子皆豚犬不足用有姪夷
簡任潁州推官宰相才也帝記其語遂至大用文靖公
也(邵氏聞/見録)
璠璵經緯翰林學士彭乘不訓子弟范宗翰上啓責之
曰王氏之子琪珪玘瓘器盡璠璵韓氏之宗綜絳縝維
才皆經緯非蔭而得由學而然謂王氏皆以玉名韓氏
皆以絲名天下衣冠子弟取髙科者唯王韓為盛(名臣/𫝊)
梁羅蘇子由子遲适逺子瞻有詩云獨㩦三子出古刹
訪禪師髙談付梁羅詩律對阿虎梁羅遲小字阿虎即
虎兒小字也(坡/集)
磽磽頭玉東坡賀子由生孫云朋來四男子大壯泰臨
復無官一身輕有子萬事足舉家傳吉夢殊相驚凡目
爛爛開眼電磽磽峙頭玉　李賀詩頭玉磽磽眉刷翠
杜郎生得真男子
　　夫婦
射雉始笑叔向曰昔賈大夫惡娶妻而美三年不言不
笑御以如臯射雉獲之其妻始笑而言(左/𫝊)
扊扅歌百里奚仕秦其妻歌曰百里奚五羊皮憶别時
烹伏雌炊扊扅今日富貴忘我為
白頭吟司馬相如將聘茂陵女子為妾文君作白頭吟
凄凄重凄凄嫁娶不須啼願得一心人白頭不相離相
如感之乃止(西京/雜記)
娶罵己者人有挑其隣之妻者其長者罵之其少者報
之後其夫死而娶其長者或曰夫非罵爾者耶曰在人
欲其報我在我欲其罵人(後馮/衍𫝊)
三同馮衍字敬通其妻極悍劉孝標云予與敬通三同
不遇一同也剛直二同也馮有忌妻自操井臼予亦有
忌妻家道坎軻三同也(劉孝/標𫝊)
以粉書扇後漢陰喻妻荀爽女名采早寡父母强嫁與
郭奕爽以詐疾召采采歸而懷白刃爽執奪不得已到
郭氏偽為歡建四燈以共談奕敬憚之及曙奕出采叱
左右辦浴既入室以粉書扇曰屍還陰氏字未成恐人
來乃以衣帶自縊死
卿卿晉王渾妻鍾氏常卿渾渾曰詎可爾妻曰憐卿愛
卿是以卿卿我不卿卿誰當卿卿(世/說)
飲瓊搗霜裴航遇雲翹夫人與詩云一飲瓊漿百感生
𤣥霜搗盡見雲英藍橋便是神仙窟何必區區上玉京
後經過藍橋渴過一舎有老嫗揖之求漿嫗令雲英擎
一甌漿飲之即美女也航欲娶雲英嫗曰但得玉杵玉
臼當與之後航得杵臼為搗藥乃得娶遂得仙也(𫝊/奇)
不對梳沐宋劉穆之貧徃妻兄家乞食多見辱不以為
恥其妻江氏每禁不令往穆之猶往食畢求㯽榔江氏
兄弟戲曰檳榔消食君何需此妻復截髪市肴饌為其
兄弟以餉穆之自此不對穆之梳沐及穆之為丹陽尹
召妻兄弟飲至醉以金柈貯㯽榔一斛進之(本/𫝊)
感孤燕南史衛敬瑜妻年十六而夫亡父母舅姑欲嫁
之乃截耳為誓不許戸有巢燕常雙飛後忽孤飛女感
其偏栖乃以縷繫脚為誌後歲此燕果復來猶帶前縷
女為詩曰昔年無偶去今春又獨歸故人恩意重不忍
更雙飛(張景/仁傳)
黄鵠歌烈女陶嬰夫死守義作黄鵠歌曰黄鵠早寡兮
七年不雙宛頸獨宿兮想其故雄其命早寡兮獨宿
何傷念此寡婦兮泣下數行死不忘兮鳥將然雖有賢
雄兮終不重行魯人聞之遂不復求(列女/𫝊)
箔上蠶機上絲王肅在江南聘謝氏女為妻及至京師
復尚公主其後謝氏為尼亦來奔肅作詩贈肅曰本為
箔上蠶今作機上絲得絡逐勝去頗憶纒綿時公主代肅
謝曰針是貫紳物目中常絍絲得帛縫新去何能袖故
時肅甚恨遂造正覺寺憇之(伽藍/記)
寫真寄詩南楚才旅遊似無返舊之意其妻薛媛㣲知
其意乃對鏡自圖其形幷詩以寄之詩曰欲下丹青筆
先拈寳鏡端已驚顔索寞漸覺鬢凋殘涙眼描來易愁
腸寫出難恐君渾忘却時展畵圖看楚才遂歸如初(雲/溪)
(友/議)
出妻復還嚴灌夫娶慎氏十年無嗣乃出之妻乃為詩
以别曰當時心事已相闗雨散雲收一餉間便是孤帆
從此去不堪重過望夫山遂如初
夢歸見寫詩有書生娶後遊大學久不歸一夕夢返其
家見妻秉筆寫詩云數日相望極須知意思迷夢魂不
怕險飛過大江西書生怪而記之後家書至妻有詩一
首如夢中所見無殊夢之夕乃發書之日
畵佛唐武侍御喪其配斂其遺服櫛珥鞶帨于亡月旦
十五日出陳之抱嬰兒以泣有浮屠者諭之曰是豈有
益耶吾師云人死則為鬼鬼且復為人隨所積善惡受
報環復不窮也西方有佛焉其土大樂能圖是佛而禮
之往生莫不如意韓愈聞而弔之曰圖西方兮道之勤
以妄塞悲兮慰新魂(韓弔武侍/御畵佛文)
無雙唐劉震之女㓜時許其甥王仙客未成婚㑹朱泚
之亂震夫妻死無雙没入掖庭仙客後二年入京遇舊
蒼頭塞鴻又得無雙婢採蘋與居後為縣尉至長安驛
忽有中使押内家三十人往元陵灑掃塞鴻烹茗於簾
外夜深忽聞簾下語曰塞鴻郎徤否明日我去後閤子
中取書送郎書後云常見敕使說富平縣古押衙有心
人今能求之否後仙客尋古押衙結以寳玉半歲古押
衙求茅山道士藥令採蘋假作中使賜無雙自盡立死
三日活以親屬贖屍以與仙客救療得愈押衙自盡仙
客與無雙易姓名偕老襄鄧間(太平/廣記)
繡龜形詩唐㑹昌中有邊將張揆防邊近十年其妻侯
氏繡回文作龜形詩詣闕進曰睽離已是十年强對鏡
那堪更理粧聞鴈㡬回修尺素見霜先為製衣裳開箱
疊練先垂淚拂杵調砧更斷腸繡作龜形獻天子願教
行客早還鄉
封髪三十年唐賈直言妻董氏直言坐事貶嶺南以妻
少年訣曰死生不可期吾死可别嫁董不答引䋲束髪
封以帛使直言署曰非君手不解直言貶二十年乃還
署帛宛然及湯沐髪墮無餘(本/𫝊)
詩寄夫毛友龍達可未第時其内以一詩寄之剔燭親
封錦字書擬憑歸鴈寄天隅經年未報干秦策不識如
今舌在無(齋/録)
少婦集句夀之老醫娶少婦或集句嘲之曰隈他門戸
傍他墻年去年來來去忙採得百花成蜜後為他人作
嫁衣裳(后山/詩話)
河東獅子吼陳慥字季常妻栁氏悍忌季常畏之東坡
詩戲之曰龍丘居士亦可憐談空談有夜不眠忽聞河
東獅子吼拄杖落手心茫然龍丘季常道號河東柳姓
郡也(西清/詩話)
　
　
　
　
　
　
　
　
　
　
　
　
　
　
　錦繡萬花谷前集卷十六
欽定四庫全書
　錦繡萬花谷前集卷十七
　　妓妾
樊通德漢伶𤣥之妾樊通德趙飛燕女史也能道趙飛
燕娣妹事伶𤣥曰其人俱灰滅矣疲精神馳嗜慾寧知
終歸荒田野草乎通德掩袖視燭影以手擁髻淒然泣下
伶𤣥因作飛燕外傳
友通期後梁商美人友通期獻於順帝通期有過帝以
歸商商出嫁之商子兾遣客盗還友通期生子伯玉(兾/𫝊)
翔風石季倫有愛婢曰翔風能别五聲以文顯名年三
十石崇乃退為房老翔風怨而作詩云春華誰不美卒
傷秋落時坐見芳時歇憔悴空自嗤(王子年/拾遺)
絡秀周顗母李氏字絡秀初顗父俊為將軍出獵遇雨
止李氏父兄不在絡秀與婢於内宰羊具饌不聞人聲
俊窺之見一女甚美因求為妾父兄不許絡秀曰門戸
殄瘁何惜一女遂與之生顗三子
緑珠嶺表録異曰昔梁氏女有容貎石季倫為交趾採
訪使以真珠三斛買之即緑珠也善吹笛孫琇使人求
之崇曰緑珠吾愛妾不可得也琇竟誅崇求訪緑珠緑
珠聞之墜樓死(本/傳)
染髪媚側室何長瑜以韻語序僚佐云陸展染白髪欲
以媚側室青青不解久星星行復岀(謝靈/運𫝊)
玉簫韋臯少遊江夏姜史君之舘有小青衣曰玉簫年
七歲常令侍臯年長有情韋去與玉簫約曰後七年再
來玉簫遺以白玉指環并詩曰黄雀銜來已數春别時
留解贈佳人長江不見魚書至為遣相思夢入秦逾八
年韋不至玉簫絶食而殞後十年韋理蜀不替因作生
日東川盧八坐中送一歌姬來未滿破𤓰亦以玉簫為
號觀之乃真玉簫也(雲溪/友議)
雪兒雪兒李密之愛姬善歌每見賓僚文章中意者即
付雪兒歌之故韓定云盛德好將銀管述麗詞堪付雪
兒歌(百斛/明珠)
阿軟元微之到通州見壁間有詩落句云緑水紅蓮一
朶開千花萬草無顔色不知何人題也録此詞寄樂天
乃樂天十五年前及第時贈長安妓阿軟絶句故白詩
云十五年前似夢遊曽將詩句結風流偶助笑歌嘲阿
軟那知傳誦到通州
紅兒鄜州李孝恭籍中有紅兒善肉聲羅虬挑之不答
遂作絶句百篇號比紅兒詩
酥香唐杜祕書工於小詞鄰翁有女小字酥香凡才人
所為歌曲悉能諷之一夕踰墻而至杜始望不及此鄰
翁失女所在後半年僕有過杜笞之竄而聞官杜流河
朔臨行述永遇樂一詞决别女持紙三唱而死(並白樂/天集)
樊素小蠻白樂天有二妾樊素善歌小蠻善舞嘗有詩
曰櫻桃樊素口楊柳小蠻腰二妾既長又有詩云一樹
春風萬萬枝嫩於金色軟於絲後二妾各去有詩云病
與樂天相伴住春隨樊素一時歸(古今/詩話)
薛瑶英唐元載寵婢薛瑶英楊炎贈歌曰雪面淡娥天
上女鳯簫鸞翅欲飛去玉釵翹翠歩無塵楚腰如柳不
勝春(雞跖/集)
燕子樓唐張建封牧徐州有愛妓盼盼建封没盼盼不
嫁居燕子樓十餘年白樂天作燕子樓詩有云醉嬌勝
不得風裊牡丹花
穠李昭華王晉卿有二女奴名穠李昭華黄魯直改竹
夫人為青奴有詩云穠李四絃風拂席昭華三弄月侵
牀我無紅袖堪娯夜正要青奴一味凉(山/谷)
絳桃柳枝韓退之二妾一曰絳桃二曰柳枝退之使山
東有詩云東風欲動别長安春半邊城特地寒不見園
花并巷栁馬頭唯有月團團柳枝後踰園遁去有詩曰
别來楊柳堦頭樹擺亂春風只欲飛還有小園桃李在
留花不發待郎歸(語/林)
鶯鶯唐貞元中張生與崔氏女小字鶯鶯往來後棄之
鶯鶯已委身於人張亦娶適經其所求見不得崔知之
潜賦一章曰一從消瘦減容光萬轉千回懶下牀不為
旁人羞不起為郎憔悴却羞郎竟不見元稹為作鶯鶯
歌
燕燕坡詩詩人老去鶯鶯在公子歸來燕燕忙(張祜妾/名燕燕)
劉禹錫擬四愁詩禹錫有妾甚麗李逢吉强取之禹錫
思妾擬作四愁詩内警句云得意紫鸞休舞鏡能言青
鳥罷銜牋金盆已覆難收水玉軫長抛不續絃　買笑
樹邊花已老畵眉窻下月猶殘　三山不見海沉沉豈
有仙蹤更可尋青鳥去時雲路斷姮娥歸處月宫深紗
窻遥想春相憶書幌誰憐夜獨吟料得夜來天上月只
應偏照兩人心(本事/詩)
黄鸝啼别韓滉鎮浙西戎昱為部内刺史有官妓善歌
色亦閒妙滉聞召至帳下昱詞送之云送客春風湖上
亭栁條藤蔓繋人情黄鸝住久渾相識欲别頻啼四五
聲妓至首歌此詞滉即歸之
青娥趙嘏浙人有美妾洎計偕母不許㩦行㑹上元節
為鶴林之遊帥見之掩為己有明年嘏歸以詩感之曰
寂寞堂前日又矄陽臺去作不歸雲當時聞作沙吒利
今日青娥屬使君帥聞之乃遣還(古今/詩話)
囀春鶯王晉卿貶均州姬侍盡逐有一歌者號囀春鶯
色藝兩絶不知流落何許二年内徙道過許昌市旁小
樓聞泣聲晉卿問乃囀春鶯也恨不可復得因賦一聮
佳人已屬沙吒利義士今無古押行客有足成章云㡬
年流落向天涯萬里歸來兩鬢華翠袖香殘空挹淚青
樓雲渺定誰家　回首音塵兩沉絶春鶯休囀沁園花
(西清/詩話)
杜秋娘李錡叛有妾杜秋娘沒入宫後又放歸杜牧感
而作詩有云椒壁懸綿幕鏡奩蟠玉螭月上白璧門桂
影浮參差金階玉露重閒把紫簫吹燕媒得皇子夫人
親捧持虎睛珠絡褓金盤犀鎮帷(國史/補)
崔徽崔徽河中娼也裴敬中以興元幕使河中與徽相
從累月敬中歸情懷怨抑後東川幕白知退歸徽乃寫
真奉書謂知退曰為妾謂敬中崔徽一旦不及卷中人
且為郎死矣元稹為作歌(元/集)
薛濤蜀妓也元微之寄詩云錦江膩滑峨眉秀幻出文
君與薛濤
書仙長安中有娼女曹文姬尤工翰墨為闗中第一時
號為書仙有任生者投之詩曰玉皇前殿掌書仙一染
塵心下九天莫怪濃香薰肉膩雪衣曽惹御爐煙(麗情/集)
御史娘國樂婦人有永新婦御史娘柳青娘皆一時之
妙也有與御史娘詩曰天下能歌御史娘花前月底奉
君王九重深處無人見獨把新聲傳順郎(桂苑/叢集)
誦靈光殿賦蜀劉琰侍婢十人悉讀書能誦魯靈光殿
賦(蜀/志)
徐月英江淮間娼徐月英送人詩曰惆悵人間萬事違
兩人同去一人歸生憎平望池亭水忍照鴛鴦兩皆飛
　枕前涙與階前雨隔箇窻兒滴到明詞多不盡(北夢/𤨏言)
却要觀察使李庚之女奴名却要美容止善辭令李有
四子皆欲烝之而不得遇清明中堂弓月四子各在一
處待之長子遇於櫻桃花影中却要紿之曰可於東南
隅相待少頃却要燃密炬豁扉照之曰阿堵貧兒争敢
向這裏宿四子掩面各走
閩妓詩閩中有一妓能詩有絶句與陳夢和云夢和殘
月過樓西月過樓西夢已迷喚起一聲腸斷處落花枝
上鷓鴣啼(夷堅/志)
琴客顧况有宜城訪琴客詩序曰琴客宜城之愛妾也
宜城請老而愛妾出嫁不禁人之欲達者也(麗情/集)
小桃陳述古有小妓答詩曰小桃破蕚未勝春不見方
中第一人聞道使君歸去後舞衫歌扇總生塵(坡/詩)
雪中觀妓詩曹元寵母王氏能詩有雪中觀妓詩云梁
王宴罷下瑶臺窄窄紅靴歩雪來恰似陽春三月暮楊
花飛處牡丹開(湘江/詩話)
青青㑹稽翟素遭賊欲犯之臨以白刃素婢名青青乞
代素賊殺素後欲犯青青青青不許復殺之(列女/傳)
平康三曲平康里京師妓坊也有三曲錚錚者多在南
曲(北里/志)
賈愛卿韓魏公帥陜西李師中過之為官妓賈愛卿賦
詩曰願得貔貅十萬兵犬羊巢穴一時平功成不用封
侯印只問君王乞愛卿(后山/詩話)
楊臺柳文潞公知成都喜行樂有飛語至京師御史何
郯字聖徒蜀人告歸上遣察之李少愚謂公曰無足念
慮因迎謁聖徒於漢州同郡㑹有妓善舞聖徒喜之問
其姓曰楊聖徒曰所謂楊臺柳者少愚取妓帕題詩曰
蜀國佳人號細腰東臺御史惜妖嬈從今喚作楊臺柳
舞盡春風萬萬條命其妓歌之數日聖徒至成都頗嚴
重潞公一日宴聖徒迎其妓雜府妓中歌其詞以酌聖
徒聖徒每為之醉事與陶榖使江南相類(聞見/録)
秦弱蘭陶榖奉使江南留寫六朝實録每進見嚴冷下
視江左韓熙載曰五栁公雖若端整其守可隳乃命妓
秦弱蘭衣弊衣為驛卒之女每日擁箒掃地陶微見悦
之詢其故答曰妾守驛者之女也久喪夫歸托父母陶
因與狎因與一詞名風光好云好因縁惡因縁秪得郵
亭一夜眠别神仙琵琶撥盡相思調知音少待得鸞膠
續斷絃是何年數日李主開宴令弱蘭歌此詞陶大沮
即日北歸
不好聲色王安石知制誥呉夫人為買一妾荆公見之
曰何物女子曰夫人令執事左右曰汝誰氏曰妾之夫
為軍大將部米綱運失舟家貲沒猶不足又賣妾以償
公愀然曰夫人用錢㡬何得汝曰九十萬公呼其夫令
為夫婦如初盡以錢賜之　司馬温公從龐公辟為大
原府通判尚未有子夫人為買一妾公殊不顧夫人疑
有所忌也一日教其妾俟我出汝自飾至書院兾公一
顧也妾如其言公訝曰夫人出安得至此亟遣之頴公
知之對寮友咨其賢荆公温公不好聲色如此
　　美人
南威晉文公得南威三日不聽朝遂推南威逺之曰後
世由我故必以色亡國(戰國/策)
夷光脩明越謀滅呉以美女夷光脩明貢於呉呉處以
珠幌若雙鸞之在煙霧中
金屋貯阿嬌漢武帝㓜時景帝問兒欲得婦否時長公
主指其女曰阿嬌好否武帝曰好若得阿嬌作金屋貯
之(漢武/故事)
玉巵娘有書生遇神女見胡僧指曰此西王母第三女
號玉巵娘(幽/怪)
王昭君漢元帝使畫工圖後宫案圖召幸宫人皆賂畫
工獨王嬙不肯遂不得見後匈奴入朝求美人以昭君
行召見貎為後宫第一帝重信於外國不復更乃窮案
畫工毛延夀陳敞劉白樊育同日棄市(西京/雜記)　後漢匈
奴傳云王嬙䕫郡人入掖庭數歲不得見時呼韓邪入
朝帝敕以宫女五人賜之昭君積悲怨乃請行呼韓辭
帝召五女視之帝見嬙大驚欲留之而難於失信遂與
匈奴昭君明妃皆號
雪體無軫粟飛燕初居貧與妹合德共被嘗通鄰人羽
林射鵰者夜露雪立閉息順氣體無軫粟射鵰者以為
神仙
温柔鄉馮萬金善歌世事江都王王孫女嫁江都趙曼
萬金又事曼因與主通曼有疾不能近婦人主有身恐
乃稱疾一産二女歸於萬金長曰宜主次曰合德冐姓
趙氏宜主聰敏家有彭祖方脈之書善行氣微長而纎
膩舉止翩然謂之飛燕合德膚滑出浴不濡善歌此絶
色也俱選入宫合徳新沐膏九廻沉水香為卷髪號新
興髻為薄眉號逺山黛施小朱號慵來粧左右嘖嘖嗟
賞帝謂合徳為温柔鄉曰吾老是鄉矣不能效武帝求
白雲鄉也
唾花飛燕與其妹坐后誤唾其袖合徳曰姊唾染人紺
碧正似石上花令尚方為之未必能此乃號石華廣袖
(並趙后/外傳)
逺山眉芙蓉臉文君卓王孫之女眉色似逺山臉際常
若芙蓉十七而寡放誕風流故恱長卿之才而越禮焉
(西京/雜記)
祈禱欲有子成帝時慶安世年十五善鼔琴為侍郎能
為雙鳳離鸞之曲趙后悦之白上得出入御内與后同
居處而終無子后常託以祈禱則開一室自左右莫得
至上亦不得至焉以駢車載輕薄少年入宫以十數而
卒無子(西京/雜記)　成帝病隂弱得外國慎恤膠每一丸幸
一夕媫妤進七丸帝居九成帳笑吃吃不絶抵眀精流
不止遂崩(飛燕/外𫝊)
夜來針神魏文帝美人薛靈芸初别父母淚下紅色至
京凝如血色帝改名夜來好於針工處深帷不用燭裁
製立成(雞跖/集)
玉奴蓮步齊東昏侯有美人潘妃名玉奴東昏鑿金為
蓮花以貼地令潘妃行其上曰歩歩生蓮花南史王茂
𫝊云齊亡王茂請妻之玉奴守節而死故坡詩月地雲
階漫一樽玉奴終不負東昏
三閣陳後主自居臨春閣張貴妃居結綺閣龔孔二貴
妃居望仙閣並複道往來張貴妃髪長七尺其光可鑑
瞻視光采溢目嘗於閣上靚粧臨檻宫中遥望飄若神
仙(分/紀)
蔓金苔晉元帝外國人進蔓金苔宫人有被幸以苔賜
之光照一室又名夜明苔(拾遺/記)
來夢兒隋煬帝欲揉動勞頓方就一夢侍兒韓浚兒每
就枕必令振動肢體帝常得美睡帝呼為來夢兒(出南/部烟)
(花/録)
半靣粧梁元帝徐妃不見禮以帝眇一目每知帝將至
必為半靣粧以俟帝帝見大怒而出(職/林)
十眉明皇幸蜀令畫工作十眉圖横雲斜月皆其眉名
(坡詩/注)
脂粉涴顔色楊妃女兄封為虢國夫人姿容極白時杜
詩曰虢國夫人承主恩平明上馬入朝門却嫌脂粉涴
顔色淡掃蛾眉朝至尊
月地雲階牛僧孺不第夜行伊闕入薄太后廟引僧孺
宿有楊妃潘貴妃戚夫人王嬙緑珠來各賦詩僧孺詩
曰香風引到大羅仙月地雲階拜洞天共道人間惆悵
事不知今夕是何年明日出方知是廟(周秦/行紀)
記曲娘張紅紅善歌舞每聽新聲一遍即記節奏入宫
號記曲娘(樂/府)
秋水真宗宴近臣語及莊子忽命呼秋水至則緑衣翠
鬟小女童也誦秋水篇聞者駭異(雜/志)
歩揺堯舜以銅為筓舜加首飾雜以象牙玳瑁為之文
王髻上加珠翠翹花傅之鉛粉其髙髻名鳯髻加之歩
歩而揺故以歩揺名之又釋名云首飾副其上有垂珠
歩則揺也(東皇/后記)
飄輕裾翳長袖曲眉豐頰清聲而便體秀外而惠中飄
輕裾翳長袖粉白黛緑者列屋而閒居妬寵而負恃
爭妍而取憐大丈夫之遇知也(韓送李/愿序)
詩緑樹鶯啼春夢覺樓外雞人唱清曉深紅淺白競東
風為憐滿眼枝枝好　舞袖何年絡臂韝蛛絲網斷玉
搔頭羊車一去空餘竹紈扇相看不到秋　蛟綃涙滴
鴛鴦冷月上欄杆照孤影躑躅開花過粉牆轆轤汲水
敲金井　妾意長如鳯管寒君恩不學縷衣寛漢家公
主歌黄鵠猶有琵琶馬上彈(李漢老/宫詞)雨滴梧桐秋夜長
愁心和涙到昭陽涙㾗不學君恩斷拭却千行更萬行
(劉/媛)兩鬢如鴉指如笋天生玉顔不着粉臨春迥覺春光
輝照溪添入溪光嫩顔如冰玉操雪霜無人得贈雙明
璫自是臨流拾翠羽不勞騎馬傍垂楊(王性/之)月姊曽逢
下彩蟾傾城消息隔重簾已聞佩響知腰細更辨絃聲
覺指纎　輕寒衣省夜金斗熨沉香(李義/山)小槽横捧梳
粧薄緑羅緩帶仍斜搭日烘花底光似潑嬌鶯得暖歌
唇滑玉容嬌困撥仍挿雪裏一枝初破臘(惠/洪)蘭缸如何
買不眠玉爐夜起沉香煙青娥一行十二仙欲笑不笑
桃花燃碧窻弄嬌梳洗晩戸外不知銀漢轉被郎嗔罰
琉璃盞酒入四肢紅玉軟(施肩/吾)娉娉裊裊十三餘荳蔲
梢頭二月初春風十里揚州過捲上珠簾總不如(杜/牧)斜
倚繡牀愁不語紅綃帶緩緑鬟低遼陽春盡無消息夜
合花前日又西　粧成每被秋娘妬一曲紅綃不知數
鈿頭雲箆擊節碎血色羅裙飜酒汚(並白/居易)裙拖六幅瀟
湘水髻染巫山一朶雲貎態只應天上有歌聲豈合世
間聞(李羣/玉)蘭膏新沐雲鬟滑寳釵斜墜青絲髪蟬鬢尚
隨雲勢動素衣猶帶月光來(任氏/行)紅玉枕髙冰簟滑凝
煙戛水春雲闊重重翠被紅雲錦枕肱不枕相思枕(真/真)
(歌/)宛轉雙翹鳯釵舉飄飄翠雲輕楚楚映燭看花未敢
前低鬟向人嬌不語(李神/公)娉婷十五勝天仙白日嫦娥
旱地蓮何處閒教鸚鵡語碧紗窻下繡牀前　滿面胡
沙滿口風眉銷殘黛臉銷紅愁苦辛勤憔悴盡如今却
似畫圖中(並白/樂天)髙髻雲鬟宫樣粧春風一曲杜韋娘司
空見慣渾閒事斷盡蘇州刺史腸(韋應/物)鏤月為歌扇裁
雲作舞衣自憐回雪態好取月中歸(李太/甫)雙頰凝酥髪
抹漆眼光入簾珠的皪呉音嬌軟帶兒癡多少閒愁總
未知自古佳人真命薄閉門春盡楊花飛(東/坡)姑山半峰
雪瑶水一池蓮晩院花留立春窻月伴眠(樂/天)菱花炯炯
垂鸞結爛學宫粧勻膩雪風吹凉鬢影蕭蕭一抹踈雲
對斜月(劉美/中)飛花成陣春心困寸寸别腸多少添愁悶
無人問偷啼自揾殘粧粉抱瑶琴尋幽韻玉纎趂南風
解愠低雲鬢眉峰斂黛嬌和恨　公家列屋閒蛾眉珠
簾不動花陰移露帳銀牀初破睡牙籖玉局坐圍碁
(東坡六/憶詩)憶行屏障腰肢出洞房宫花窄地領巾長羅裙
遮定雙鴛小只有金蓮歩歩香憶書纎玉參差象管輕
蜀牋小硯碧窻明袖紗密映嗔郎看學寫鴛鴦字未成
憶飲緑蟻頻斟不厭多帕羅輕軟襯金荷從教弄酒春
衫涴别有風流上眼波憶歌一串紅牙碎玉敲碧雲無
力駐春宵也知唱到闗情處緩按餘聲眼色招憶眠泥
嬌成困日初長暫卸紗裙小簟凉漠漠帳煙籠午枕粉
肌生汗白蓮香憶粧宫樣梳兒翠縷犀釵梁冰玉刻蛟
螭粧成要㸃雙心字不管簫官只畫眉　春雲陰陰雪
欲落東風和冷驚羅幙漸看逺水緑生漪未放小桃紅
入蕚佳人瘦盡雪膚肌眉斂春山知為誰深院無人剪
刀響應裁白紵作春衣　垂柳陰陰日初永蔗漿酪粉
金盤冷簾幕低垂紫燕忙蜜脾已滿黄蜂静髙樓睡起
翠眉顰枕破斜紅未肯勻玉腕半揮雲岫碧樓前知有
斷腸人　新愁舊恨眉生緑粉汗餘香在蘄竹象牀素
手熨寒衣爍爍風燈動華屋夜香燒罷掩重扄香霧空
濛月滿庭抱琴轉軸無人見門外空聞裂帛聲　霜葉蕭
蕭鳴屋角黄昏陡覺羅裳薄夜風揺動鎮帷犀酒醒夢
回聞雪落起來呵手畫雙鴉醉臉輕勻襯曉霞真態生
香誰畫得玉奴纎手嗅梅花(東坡四/時詩)一聲啼鳥禁門静
滿地花陰春晝長(王文/惠)玉釵半脫雲垂耳亭亭芙蓉在
秋水(東/坡)嬋娟兩鬢秋蟬翼宛轉雙蛾逺山色　緑水紅
蓮一朶開千花萬草無顔色　桑條初緑與郎别柳葉
半黄猶未歸　飄颻舞袖雙飛蝶宛轉歌喉一索珠(並/白)
(樂/天)剥葱十指轉籌疾舞栁細腰隨拍輕　粉胷半捲凝
晴晝醉眼偷回小樣刀(並方/宇)滿額鵝黄金縷衣翠翹浮
動玉釵垂(裴餘/慶)蛺蝶雙飛芍藥叢鴛鴦對浴芙蓉水(真/真)
(歌/)寳髻巧粧金翡翠羅裙宜着繡鴛鴦(章孝/標)舞袖低回
真蛺蝶朱唇深淺綴櫻桃(方/宇)楚金蹙袖春衫薄蜀錦攅
花細帶長(法/振)平陽撫背穿馳道銅雀分香下璧門　閒
吹玉殿昭陽笛醉折梨園縹帶花(並杜/牧)撚絃花下呈新
曲放撥燈前謝改名(夢/得)景陽春暖無人報太液秋深有
鴈來(呉/融)衣飄荳蔲减濃香臉射芙蓉失嬌色(霍小/玉歌)連理
枝前同結舌丁香花下共論心(韓/襄)粧成落日捲簾坐小
玉焚香羅帳深(李/惟)孔雀羅衫窄窄裁珠襦㣲露鳯頭鞋
(石曼/卿)君恩秋後葉日日向人踈(髙/蟾)掃黛開宫額裁裙約
楚腰(李義/山)秀色似堪餐穠華如可掬(樂/天)陰井生秋早明
河澈曙遲(惠/崇)難消守宫血易折舞腰腸(錢惟/演)芙蓉初出
水桃李總無言(尉遲/正)出戸一囊麝見人雙眼波
　
　
　錦繡萬花谷前集卷十七
欽定四庫全書
　錦繡萬花谷前集卷十八
　　婚姻
齊麯周禮地官媒氏(媒謀也謀合異類使和成者/今齊人名麯麩曰媒是也)
婉娩女子十年不出姆教婉娩聽從執麻枲治絲繭(婉/謂)
(言語也娩謂媚/容也出記内則)
招招舟子匏有苦葉詩云招招舟子人渉卬不(招招號/召之貎)
(舟子舟人主濟渡者舟人之子號召當/渡者猶媒人之㑹男女使為匹配也)
宋子河魴詩云豈其娶妻必宋之子豈其食魚必河之
魴
七梅三梅標有梅其實七兮標有梅其實三兮求我庶
士迨其今兮(落梅在樹者/三嫁娶急)
三星詩綢繆束薪三星在天主男女時禮而成若薪待
人而後束三星在天所以嫁娶箋云三星謂心星有夫
婦之象故嫁娶取以為候焉(出唐/國風)
白狐九尾禹年三十未娶行塗山有白狐九尾造禹塗
山人歌曰緌緌白狐九尾龐龐成子家室乃都攸昌禹
遂娶之(呂氏/春秋)
浩浩育育齊桓公使管仲求寗戚戚應之曰浩浩乎育
育乎管仲不知婢子曰詩有之浩浩者水育育者魚未
有室家安召我居(水魚喻人配偶寗戚有伉/儷之思故陳此詩管子)
八世之後莫與京懿氏卜妻陳敬仲其妻占之是謂鳯
凰于飛和鳴鏘鏘有媯之後將育于姜五世其昌並于
正卿八世之後莫之與京(京大也/左𫝊)
賢夫張耳游外黄外黄富人女甚美嫁其夫庸女去抵
父客素知張耳賢乃謂女曰必欲求賢夫從張耳女聽
嫁張耳(史/記)
九子墨鄭衆言婚禮有合歡鈴九子墨鈴取音聲和諧
墨取長生子孫(通/典)
鳯求凰司馬相如琴心挑文君歌曰鳯兮鳯兮歸故鄉
遨遊四海求其凰又云凰兮凰兮從我栖得托字尾兮
永為妃(玉臺/新詠)
竹笥練裠後漢逸民戴良有五女疎裳布被竹笥木履
而遣之故東坡詩云竹笥與練裠隨時早婚嫁
𤣥纁加璧加羊晉志婚姻禮納徴王侯𤣥纁束帛加璧
乗馬大夫𤣥纁束帛加羊天子加榖圭諸侯加大璋羊
者祥也有羊漢末始也(晉/志)
禁臠晉武帝為晉陵公主求婚謂王珣曰如真長子敬
便足珣曰謝鯤不及真長不减子敬未幾帝崩袁崧欲
以女妻之珣曰卿莫近禁臠(本/傳)
玉鏡臺温嶠姑有女甚麗姑嘱之嶠曰佳壻難得如嶠
比如何曰何敢希汝比數日白姑已得壻身盡不减嶠
因下玉鏡臺一枚姑大悅既婚交禮女以手披紗扇撫
掌大笑曰吾固疑是老奴果然(世/說)
快壻後魏劉昞少依博士郭瑀學有女求婚偶有心於
昞遂設一席召諸子弟曰吾有一女欲求一快女壻誰
當坐此席者昞奮衣來坐曰昞其人也遂妻之(北/史)
剪刀為聘南史江祐求范雲女為婚因酒酣巾箱中取
剪刀與雲曰且以為聘雲笑而受之至祐貴雲曰昔
與將軍為黄鵠將軍今化為鳯凰荆布之室理隔華盛
因出剪刀還之祐更姻他族及祐敗妻子流離(本/傳)
烏羊為禮南史孔淳之與王敬𢎞為方外之遊又申以
婚姻敬𢎞以女適淳之子遂以烏羊繫所乗車轅提壺
為禮至於盡歡共飲迄暮而歸或怪其如此答曰固亦
農夫田父之禮也(隠逸/傳)
武秋之後沈約彈王源為婚滿璋璋庶人其祖滿奮字
武秋東晉之朝無聞其子孫(文/選)
同系為婚晉劉頌嫁女於陳矯矯本劉氏子與頌近親
出養於姑改姓陳劉友譏之曰姚盧陳田本同根系而
世皆為婚禮律不禁(頌/𫝊)
禹别之州劉曄未第時娶趙晃長女早亡有二妹復欲
妻之曄曰若是武有之德不敢為姻如言禹别之州庶
可從命蓋不欲七姨欲九姨故也夫人曰諺云薄餅從
上揭劉郎及第豈得便揀㸃人家之女曄曰非敢有擇
但七姨骨相寒薄遂娶九姨生七子皆大官(青箱/雜記)
坦腹東牀郗鑒使門生求女壻於王導導令就東牀遍
觀子弟門生歸謂鑒曰王氏諸少並佳然聞信至咸自
矜惟一人在東牀坦腹獨若不聞鑒曰此正佳壻及訪
之乃羲之也遂以女妻之後為右軍
射孔雀目唐髙祖竇皇后父毅嘗謂妻曰此女有竒相
何可妄與人因畫二孔雀於屏間請婚者射二矢陰約
中目則得之射者閲數十皆不合髙祖最後射中各一
目遂歸之(帝后/𫝊)
女坐壻鞍不經劉岳删定鄭餘慶書儀又以當時傳習
所見有親迎女坐壻鞍之類尤為不經(岳/𫝊)
牽絲得妻唐郭元振少美宰相張嘉貞欲納為壻曰吾
五女各有姿色今各持一絲幔前使子取便牽之得者
為婦元振牽得一紅絲得第三女(天寳/遺事)
盧舅善箜篌盧李二生隠太白山習吐納李生不甘貧
浪迹江湖後於揚州逢盧生昔號二舅以馬來迎朱門
斜開侍婢數百人一女子佐酒善箜篌容色極佳上有
朱字一行雲中辨江樹天際識歸舟燕罷曰莫願作姻
否其年汴州陸長源以女妻之宛類盧舅善箜篌者李
具言舊事女曰少年時因兄弟戲乃作夢入仙宫如公
所言(盧肇/遺史)
碧鸛雀唐裴寛為潤州㕘軍刺史韋詵有女擇所宜歸
登樓見人於後圃有所瘞蔵訪諸吏曰㕘軍裴寛居也
詵問狀答曰適有人以鹿為餉不敢自欺故瘞之詵歎
異乃引為按察判官許妻以女歸語妻曰嘗求佳壻今
得矣明日㑹其族使觀之寛時衣碧瘠而長既入族人
皆笑呼為碧鸛雀詵曰愛其女必以為賢公侯妻也何
以貌求人卒妻寛(本/傳)
飄葉題詩唐侯繼圖微時方倚檻於大慈寺樓忽有木
葉飄然而下有詩曰淺拭翠娥悲為鬱心中事搦管下
庭除書成相思字後貯巾篋五六年與任氏為姻常念
此詩任氏曰此是某作在左綿時書此爭得至此如今
書辨之無異(玉溪/編事)
文書銜袖唐處士侯髙將嫁其女曰吾一女憐之必嫁
官人不以與凡子王適懐奇負氣曰吾求婦久矣聞此
翁可人意且聞其女賢漫謂媒嫗曰吾明經及第即官
人侯翁女幸嫁若能令侯公許我即進百金嫗諾公曰
誠官人即取文書來適計窮吐實嫗曰無苦我祗得一
卷書粗若告身者我袖以往公未必取視公望見文書
銜袖果信不疑曰足矣以女適王氏(韓王適/墓志)
華陽洞仙姻南昌蕭防得第為句容簿縣有三茅宫九
錫亭瑞芝舘碧柰澗防遍遊之至玉晨觀有青童請至
大門金書牌曰華陽洞又至一門曰蘂珠殿有一人紫
袍稱東方大夫名朔為華陽洞主謂曰公之逺祖蕭史
真人臠董雙成與公為婦扶侍者雲英夫人秉扇者呉
綵鸞許飛瓊接引者梁玉清衛承莊姮娥結髪麻姑合
卺中夜梁玉清衛承莊引防至蘂珠殿禮後堂見一女
子乃舊曽見諸葛氏交拜梁玉清致辭曰華陽玉女聖
世才郎仙凡契合如鳯求凰今日相偶和鳴鏘鏘夀筭
天地慶衍無疆禮畢宴於蘂珠殿曲終青童召防曰雙
成夫人請君暫起防避席恍若夣覺四顧已失蘂珠殿
矣但見左右深林茂草尋玉晨觀歸縣已半山防遂休
官入山(雲堂/廣記)
立冰為媒令狐䇿夢立冰上與冰下人語問索紞紞曰
冰上為陽冰下為陰陰陽事也士如歸妻迨冰未泮婚
姻事也君當為人作媒冰泮而成婚果然(晉/志)
赤繩婚牘唐韋固求婚次宋城南店中見老人倚布囊
而坐向月檢書覘之不識其字問之老人曰天下婚牘
耳固喜曰吾欲娶人有以潘昉女為議者可以成乎曰
未也君之婦適三歲因問囊中何物曰赤繩耳以繫其
夫妻之足君之足已繫於彼矣他求何益(續𤣥/怪録)
雙石婚禮有九子蒲朱葦雙石蒲葦取其心可屈伸雙
石義在兩固
青廬北方婚禮用青布幔為屋謂之青廬於此交拜行
禮(並酉陽/雜爼)
得壻如龍楚國先賢傳孫雋文英與李元禮俱娶太尉
桓𤣥之女人謂桓叔元兩女乗龍言得壻如龍老杜詩
云門䦨多喜色女壻近乗龍宋景文公云承家男得鳯
擇壻女乗龍皆謂此(潘子真/詩話)
種玉得婦楊雍伯嘗設漿給行旅一日有人飲訖懷中
取石子一升與之曰種此生美玉并得好婦如言種之
有徐氏女極美求之徐公曰得白璧一雙即可乃於所
種得璧遂娶之(搜神/記)又仙𫝊拾遺楊雍伯事親孝葬父
母水神感之泉出墓側有飲馬者以白石一升與之令
種生美玉一日有青童引至海山仙人曰汝孝於親當
夫婦皆仙後徐氏有女以白璧成婚數年夫婦俱升天
(太平/廣記)
監中擇壻晏元獻判南京范希文以大理寺丞丁母憂
權掌西監一日晏謂范曰吾一女及笄君為我擇壻范
曰監中有二舉子富臯張為善並可壻也晏曰然則孰
優范曰富脩謹張疎俊晏即取富臯為壻後改名即富
鄭公也為善後亦更名方平(筆/録)
羅幃范文正公之子純仁娶婦婦將歸或傳以羅為幃
幔者公聞之不悅曰吾家素清儉安得亂吾家法持至
當火于庭(遺/事)
戚里權要盛度錢惟演責詞云三星所構多戚里之家
百兩所迎皆權要之地蓋惟演之姑嫁劉氏而其子娶
丁謂也(東坡/志林)
女嫁三日餉食為餪宋景文公納子婦三日子以婦家
饋食物書白即曰書錯一字姑報之子扣其錯以筆塗
暖字子扣當用何字久之怒聲曰從食從而從大子退
檢字書博雅中岀餪字(注云女嫁三日餉/食為餪邵氏後録)
岳公歐陽永叔嘗云今人呼妻父為岳公以太山有丈
人峰又呼妻母為泰水不知出何書也(摭/遺)
甥舅真冰玉蘇陳甥舅真冰玉(甥謂壻舅謂婦翁爾雅/曰謂我舅者吾謂之甥)
(孟子曰帝館甥於貳室婦翁/冰清女壻玉潤故云坡詩)
冰叟東坡生日子由壻王郎以詩賀坡和云朅來冰叟
來遊宦(衛玠妻父樂廣有重名/時謂婦翁冰清故云)
紅纒酒缸誠堪壻阿巽買紅纒酒缸(山谷欲與子瞻子/邁伯達為婚今人)
(定婚多以紅綵/纒酒缸山谷詩)
教相里兒讀書杜祁公衍少時客濟陽縣縣令厚遇之
令與大姓相里氏議婚相里兄弟二人其兄尤之弟曰
杜君令之重客其可違兄悵然曰姑從之俾教諸兒讀
書耳祁公未成婚登第相里之兄厚資往見公曰婚議
已定其敢違但某既出仕憂門下無教兒讀書者相里
兄大慚以歸(聞見/録)
大姨夫小姨夫歐公與王拱辰同為薛簡肅公子壻文
忠公先娶長王拱辰娶其次後文忠再娶其妹故文忠
有舊女壻為新女壻大姨夫作小姨夫之戲(邵氏/録)
嫁女娶婦安定胡先生遺訓嫁女必須勝吾家娶婦必
須不若吾家或問其故曰嫁勝吾家則女之事人必欽
戒娶婦不若吾家則事舅姑必執婦道(曽孜/滌記)
四六鳴鳯其昌已篤陳卿之舊同車彼美不遑鄭忽之
嫌疊煩信紹申篤嘉盟煥然純白之儀寵以問名之禮
蘿施松柏世方昌而莫與京桃報瓊瑶物雖薄而用可
重誤蒙重言委貺嘉幣維兹息女近若而人屈元禮之
髙明及承阿之小醜著姓多有顧衰宗之眇然懿親不
忘維伯氏之好也　恊比其鄰願為有室種成雙玉親
結五絲得人實邁於南容修睦有叨於東武　和鳴雖
恊於鳯占定禮尚稽於鴈幣問名納綵式存先後之儀
修詞立誠允著再三之義　是謂鳯凰之于飛永為好
也實惟幣帛以將意迨其吉兮謂大倫之至重諒前定
之有由是何宋子之求俯誤阿承之擇愛人以徳無言
不酬拜命之嘉願珍藏於十襲匪報為好實有愧於雙
南　烏絲欄之華幅錦繡段之美貽織女渡河徒慶七
襄之念藍橋㩦杵佇觀百兩之來　名實缺然門地蕞
爾雖江湖橘柚之域逺京洛衣冠之遊顧嘗同僚辱貺
重禮藐是孫女逮于縱笄某人簮笏望於鄉閭芝蘭秀
於庭戸卜相宗事當求大家猥得附葭莩之親恐未勝
灑掃之職申以盟好不遑延遷勉輙拜嘉對越將命(山/谷)
欽仰風流惟是婚姻之故講修世睦敢申嬿婉之求某
才不及中學未聞道猥叨命士方且異宫惟節春秋莫
助蘋藻伏承某人教承端緒徳盛幽閒妄聽行媒之𫝊
豈顧鄙宗之陋謹占榖旦躬俟玉音(山/谷)
　　孕育
虹流華渚河圖云大星如虹下流華渚女節感而生少
昊(初學/記)
電繞斗樞少典氏取附寳見大電光繞斗樞星照郊野
感附寳孕二十四月生黄帝于壽丘
瑶光貫月昌意正妃女樞見瑶光之星貫月如虹感女樞
生顓頊
觀河感龍堯母慶都觀河遇赤龍感而生堯帝(並帝王/世紀)
握褒舜龍顔大口手握褒字(手中有褒文/孝經援神契)
流星貫昴脩已見流星貫昴又吞神珠已而生大禹
白氣貫月主癸之妃内扶都見白氣貫月意感以乙日
生湯故字天乙(並帝王/世紀)
狼星之精成湯母感狼星之精又感黒龍而成
玉雞銜珠漢髙母池浴見玉雞銜赤珠石名玉英吞之
有孕生髙祖(並金/樓子)
赤龍神女漢景帝坐崇方閣上有丹霞起赤龍盤棟間
使王夫人居之改崇方閣為猗蘭殿旬日景帝夢神女
捧日以授王夫人夫人吞之十四月而生武帝(漢武内/傳)
甲舘畫堂漢元帝元后生成帝於甲觀畫堂為世適皇
孫宣帝愛之(漢/書)
堯母門武帝鈎弋趙媫妤生昭帝妊十四月乃生上曰
聞堯十四月而生鈎弋亦然乃命其所生門曰堯母門
(外戚/傳)
五麟七鳯光武生赤光照室影如五麟七鳯望氣者見
舂陵城郭曰佳哉鬱鬱葱葱(金樓/子)
青雲如車魏文帝生有青雲如車蓋其上望氣者以為
貴證非人臣氣(魏/志)
日精劉元海父劉豹妻祈子於龍門有大魚二角躍鱗
而去其夜夢所見魚變為人把一物授其妻曰此是日
精服之生貴子自是十三月生元海(載/記)
遺龜陳武帝章后嘗遇道士以小龜遺之光彩五色及
期后生紫光照室因失龜所在(南/史)
吞菖蒲花梁武帝母張后方孕忽見庭前菖蒲花光彩
非常侍者皆不見后曰嘗聞見菖蒲花者當富貴因取
吞之當日生武帝(南/史)
虹光燭室後唐太祖在妊十三月生是時虹光燭室白
氣充庭井水暴溢(北夢/瑣言)
西土樹神睿宗宫人初生贈太子撝武后以母賤欲不
齒以示浮屠萬回萬回詭曰此西土樹神宜兄弟后喜
乃止(本/傳)
夢神入脅肅宗在東宫時張后忽寢厭不寤太子問之
曰夢神降我介而劒决我脅而入殆不能堪燭至其文
隠然遂生代宗(后妃/𫝊)
煮鼎三覆明皇在東宫時太平公主忌帝蕭良娣有姙
帝不自安密語張說曰用事者不欲吾多子奈何命說
挾劑以入帝於曲室自煮之夢若有介而戈者環鼎三
而三煮盡覆以告說說曰天命也乃止生肅宗
腸遶呉門孫堅母姙堅夢腸岀遶呉閶門寤而懼告鄰
母曰安知非吉證也遂生堅(呉紀/注)
深愧無功南唐時宫中嘗賜洗兒果有近臣謝表云猥
蒙寵數深愧無功李主曰此事卿安得有功坡賀洗兒
詞曰犀錢玉果利市平分霑四坐深愧無功此事如何
得到儂(苕溪/詩話)
無勲元帝生子普賜羣臣殷羨謝曰臣無功猥蒙頒賚
中宗笑曰此事豈可使卿有勲(世/說)
産芝四十二葉仁宗誕降郭后榻下生靈芝四十二葉
後仁宗饗國四十二年其瑞應云(邵氏/録)
五星降庭孔子生之夜有二龍自天而下有二神女擎
香露于空中沐浴徴在有五老列於庭則五星之精也
先是有麟吐玉書於闕里人家云水精之子系衰周而
素王故二龍並下遶室五星降庭徴在以繡紱系麟角
及夫子將絶抱麟解紱而往(王子年/拾遺記)
乗鹿入胎老子乗白鹿入母胎既生廣顙大目疎齒方
口耳有三門鼻有雙柱足蹈五字手把十文(商芸/小說)
神光照社後漢應樞生四子見神光照社樞見光以問
卜者曰此天符也子孫其興乎乃探得黄金自是諸子
官學有名至瑒七世通顯(孝子/傳)
老公子無影陳留有富翁年九十無子取田父女為婦
一交接便生得男大男謂其母曰我父年尊無父人道
一宿斯須何因有子汝小家滛佚反欲汙我種類乎爭
財數年州郡不决丞相丙吉思惟良久言曽聞真人無
影老公子亦無影又不耐寒可共試之時八月取同年
小兒俱解祼之此兒獨啼言寒又並令日中行此兒獨無
影人咸服(風俗/通記)
赤光滿室石勒生時赤光滿室白氣自天屬于庭(本/𫝊)
祈西門豹祠苻堅母茍氏祈子於西門豹祠其夜夢與
神交有孕生堅有神光自天燭其庭皆有赤文隠起成
字曰艸付臣(載記/本𫝊)
吞流星桓𤣥温之孽子母馬氏嘗與同軰夜坐於月見
一流星墜銅盆水中忽如二寸火珠炯然明淨以瓢接
取馬氏得而吞之遂有孕生𤣥(晉/𫝊)
明珠射體翠雞五色西子母浣帛於溪有明珠射體感
而孕又夢有翠雞五色自空而下久之化為鶚飛去(翰/府)
(名/談)
真英物桓𤣥生未朞温嶠見之曰此兒有英骨可試使
啼及聞其聲曰真英物也以其為嶠所賞故名之曰温
(本/傳)
石榴房元魏安德王延宗納李祖收女為妃後帝幸李
宅宴而妃母薦二石榴於帝前人莫知其意祖收曰石
榴房多子王新婚其母欲子孫衆多也帝大悅(收/傳)
弄麞書唐太常少卿姜度誕子李林甫手書慶之有曰
聞有弄麞之喜客視之掩口(職/林)
門楣楊貴妃寵幸時謡曰男不封侯女作妃君看女却
作門楣(楊妃/外傳)
卵生徐偃王徐君宫人有孕而生卵棄於水濱有犬􁀙
頡銜卵歸其母母腹暖之遂成兒宫人聞之乃取為己
子又東夷傳注云偃王有筋而無骨
夢蘭鄭文公父有賤妾燕姞夢天使與己蘭曰以是為
而子既而文公與之蘭而御之曰妾幸而有子敢徴蘭
乎(左/傳)
范博范曄母如厠産曄額為博所傷故以博為小字
緇郎崔慎由鎮西川有異人曰君四十無子為公求之
終南翠微寺有僧絶粒五十年君遺以服玩受之則其
嗣也果受之僧㝷卒遂生子字曰緇郎即崔徴也(南部/新書)
白鵠聳雲呉時張承家有白鵠聳雲占者曰鵠是延年
之物從室入雲自卑升髙之象當使子孫位極人臣名
擅江表若生子可以名曰鵠後承生昭至輔呉將軍(王/子)
(年拾/遺記)
虜脫上衣索充夢虜脫上衣索純曰虜去上男字也君
婦當生男果然
三美并集五代和峴晉宰相和凝之子峴生㑹凝入翰
林加金紫知貢舉凝喜曰我平生美事三者并集此子
宜於我矣且名曰三美(范蜀公/蒙求)
髙其户齊田嬰賤妾有子名文五月五日生嬰告其母
曰勿舉也其母竊舉之及長其母因兄弟而見其子嬰
怒曰吾令若去此子而敢生之何也文頓首因曰君所
以不舉五月子者何故嬰曰五月子者長與戸齊將不
利其父母文曰必受命於戸則又髙其戸耳人誰至者
嬰曰子休矣後文為孟嘗君(本/傳)
胡廣生胡廣字伯始本姓黄以五月五日生惡之甕盛
棄江中胡公見收養為己子(世/說)
王鳯生王鳯以五月五日生父欲不舉曰俗諺曰舉五
月五日子長及户則自害否則害父母其叔父曰昔田
文以此日生後為孟嘗君非不祥也(西京/雜記)
當有五丈夫商瞿年長無子其母為取室孔子使之齊
瞿母請之孔子曰無憂瞿年四十後當有五丈夫已而
果然(史/記)
道士授碁子李泰伯母初無子禱無所不至祥符二年
夢二道士奕碁户外往觀之其一人取局之一子授焉
遂孕生泰伯(本/傳)
渡河湔裠北齊竇太母有娠期而不産大懼有巫云渡
河湔裠必易生因至水所忽一人云當生貴子還家生
泰(比/史)
浮磬之精髙琳母嘗袚褉泗濱見一石光彩可愛遂持
歸是夕夢人謂曰此浮磬之精若保之必生令子俄而
有孕生琳(北/史)
楓生腹上唐張志和母夢楓生腹上遂生志和(本/傳)
匹練升天後漢虞升初生有物若匹練上升於天占以
為吉後至太尉
夢鳯集身唐王知逺生母晝寢夢鳯集其身因有娠(本/傳)
天人香爐陶𢎞景母夢兩天人手執香爐來至其所已
而有孕生𢎞景(本/傳)又雲笈經云陶隠居初生母夢日精
在懷二天人手執金香爐降
靈鳯集身南史王曇逸母晝寢夢靈鳯集身因有娠又
聞腹中啼聲僧寳誌曰生子當為神仙宗伯(雞跖/集)
禱軋犖山安禄山母禱子於軋犖山虜所謂闘戰神者
既而姙及生有光照穹廬野獸盡鳴望氣者言其祥范
陽節度張仁愿遣搜欲殺之匿而免母以神所命遂字
軋犖隨母嫁虜將安延偃遂冐姓安歸國更名祿山遂
亂天下(本/傳)
印綬登樓而歌魏張奐為武威太守妻方孕夢印綬登
樓而歌奐占曰夫人生男復臨此郡必死官乎及生子
猛果為武威守自縊樓上
充閭賈充始生父逵曰後當有充閭之慶故名充字公
閭(本/𫝊)
湯餅劉禹錫送張盥詩云爾生始懸弧我作坐上賓引
筯舉湯餅祝詞天麒麟(本/𫝊)
五綵旗蓋梁任昉母晝臥夢五綵旗蓋四角懸鈴自天
而墜其一鈐落入懷中心悸因而有孕占曰必生才子
遂生昉(本/𫝊)
夢長庚星李白欲生其母夢長庚星遂生白(本/𫝊)
九鶴飛集張九齡母夢九鶴自天而下飛集于庭遂生
九齡(九齡/家𫝊)
玉燕投懷張說母夢玉燕投懐遂生張說(定命/録)
白象入門第十祖脇尊者生時父夢白象背有寳座上
有明珠入門乃生(𫝊燈/録)
鳩集庭樹唐王庭湊始生有鳩數十朝集庭樹暮宿簷
戸長駢脇歴居戎職值亂殺田洪正推為留後子孫相
繼藩鎮一百年(唐年/補録)
遇産范雲與梁武帝宿顧暠之舎暠妻方産有鬼在門
曰此中有王有相雲起曰王當仰屬相以見歸(南/史)晉魏
舒嘗詣野王主人妻夜産俄而聞車馬聲相問曰男也
女也男十五以兵死寢者為誰曰魏公舒後十五歲問
所生兒曰因條桑斧傷而死舒自知當為公果然(本/𫝊)
識之無字白居易生七月能展書因指之無兩字雖試
百數不差(本/𫝊)
七枝秀草西域有七枝秀草若羅漢聖人生則此草生
清淨之地第三祖和脩生時九枝秀草應時而生(𫝊燈/録)
懷玉山人楊大年父文逸為唐玉山令大年將生一道
士袖刺來謁自稱懐玉山人冠褐秀爽斯須遽失公遂
生後三十七為學士晝寢於玉堂忽夢道士來謁稱懷
玉山人故出一牒閲之寫三十七字大年驚曰得非數
乎許添乎道士命筆一㸃為四十七字至其數果卒(王/壺)
(清/話)
玉筯食羮邵康節母李氏其姑張氏遇之甚嚴一夕欲
自盡夢神人令以玉筯食羮一杯告曰無自盡當生佳
兒後生康節(聞見/録)
黒猿後李夫人因山行於雲霞間見大黒猿有感遂孕
臨蓐時慈烏滿庭人以為瑞是生康節七歲戲於庭蟻
穴中别見天日雲氣往來也(本/𫝊)
夢木𤓰枯墮死胎女邵康節母李夫人病瘦醫者投藥
夫人夢坐堂門左右木𤓰二株右者已枯父取藥令覆
之及期生康節同墮死胎女後十餘年夫人病臥堂上
見女子拜泣曰母不察庸醫以藥毒兒可恨夫人曰命
也女子曰若命何兄獨生夫人曰汝兄獨生生乃命也
女子泣涕而去又十餘年夫人再見女子來泣曰一為
庸醫所誤二十年方得受生與母縁重故相别泣涕而
去(邵氏/録)
黄鶴樓有光王欽若父仲華侍祖郁官鄂渚欽若母有
孕值江水暴溢亟遷黄鶴樓始免身生公時隔岸漢陽
人望樓上若有光景(青箱/雜記)
武夷君化鶴楊大年初生母章氏夢羽人自言武夷君
託化既生乃一鶴雛盡室驚駭棄之江叔父曰吾聞間
世之人其生必異追視之則鶴蛻而嬰兒具焉體尚有
毳經月乃落(詩/序)
夢鄧禹范祖禹母夢一丈夫被金甲至寢曰吾故漢將
鄧禹也祖禹是日生公遂以名初字夢得温公以傳稱
鄧禹仲華内文明篤行淳備改字淳或配以甫故字淳
甫(家/傳)
貛郎富獻簡公曰王荆公之生也有貛入其室俄失所
在故小字貛郎
道士授黄龜梅聖俞生男前一日夢道士贈龜一枚聖
俞和永叔洗兒詩云夜夢有人衣帔􁀙水邊授我黄龜
兒明朝我婦忽在蓐乃生男子實秀眉(聖俞/集)
緑衣丱童相國王公丙申歲為譙幕值亡者數千戸公
奏乞貸種粒牛糧懇訴甚切朝廷可之一夕次驛舎夢
中有人召公出拜見一人紫綬象簡如牧守之儀遣一
緑衣丱童曰以汝有憂民之心上帝嘉之賜此童為宰
相子授訖寤是夕夫人亦有祥兆而孕焉後果生一子
慶之器格清粹談紫府間事祥符壬子歲謂所親曰上
元夫人命我為玉童只為吾父未受相印受則吾去矣
不數日公果正拜及踰月慶之卒(湘山/野録)
大蛇壓帳崇寧中大將劉法欲生其母幃帳忽墮壓而
下視之一大蛇蜿蜒母佈甚避之他所法生再視之但
見蛇蛻耳其後法為將有賢稱帥熙河童貫俾用老弱
策應遂陷(邵氏/録)
詩鬱葱佳氣夜充閭始見徐卿第二雛甚欲去為湯餅
客惟愁錯冩弄麞書㕘軍新婦賢相敵阿大中郎喜有
餘我亦從來識英物試教啼看定相如(東/坡)
　
　
　
　
　錦繡萬花谷前集卷十八
欽定四庫全書
　錦繡萬花谷前集卷十九
　　生日
甜波上聲風木東方朔從西那國還得聲風木十枝長
九尺岀甜波上帝以賜羣臣年百歲者此木有疾則枝
汗死則枝折此木千歲一濕萬歲一枯朔曰臣見此枝
三枯死矣(方朔/外𫝊)
羊酒相賀兩家盧綰與髙祖同里盧親與太上皇相愛
及生男髙祖與綰同日生里中持羊酒賀兩家(綰/𫝊)
紫半臂為湯餅唐明皇王皇后寵衰一日訴曰三郎獨
不記阿忠脫新紫半臂换一斗麪為生日湯餅耶上戚
然閔之(后/𫝊)
斸墻延夀邢和璞善算得仙位真人與崔司馬有舊崔
病經年且死心恃邢崔一日臥室北墻有人斸聲七日
斸不已墻忽透明經一日穴中如盤崔窺之乃野外有
數人荷鍬钁立云邢真人處分開此司馬厄重倍費功
力有頃真人至見邢輿中謂崔曰公算盡璞為公論得
延一紀言畢墻如舊句日病愈(酉陽/雜爼)
獻鶴南飛曲元符三年十二月十九日東坡生日置酒
赤壁下酒酣笛聲起江上使人問之即進士李委聞坡
生日作鶴南飛曲以獻奏曲嘹唳有穿雲裂石之聲(出/玉)
(局/文)
老子出闗圖錢穆父尹天府生日楊次公畫老子出闗
圖作詩獻曰秘蔵函谷闗中子來獻蓬萊閣上仙願得
鬚眉如此老却教龜鶴羡長年(雲齋/廣録)
金籠放雪衣鞏大卿善事權貴王丞相生日籠雀鴿造
相府以獻搢笏開籠取雀鴿一一放之每一放祝曰願
相公百二十歲故東坡詩云記得金籠放雪衣(倦逰/録)
優曇華是人甚希有過於優曇華疏云優曇華鉢名瑞
應三千年一現現則金輪王出(法華/經)
一萬春興王㑹靜妖氛氣聖夀宜過一萬春(杜/詩)
詩庭下秋風吹紫蘭蟠桃為壽菊斑斕厭分銅虎天邊
郡屢直金鸞海上山洲渚忽然生户外歲星今却在人
間願扶帝力須難老穏踏龍墀立近班(盧/溪)先生真是地
行仙住世因循五百年每向銅人話疇昔故教鐵杖鬬
清堅入懷冰雪生秋思倚壁蛟龍護晝眠遥想人天㑹
方丈衆中驚倒野狐禪　二年相伴影隨身踏遍江湖
草木春摘石舊㾗猶帶眼閉門髙節欲生鱗畏塗自衛
真無敵㨗徑争先却累人逺寄知公不嫌重筆端猶自
斡千鈞(東坡以鐵拄杖為/張安道生日詩)嶽氣此時來世上文星今日
到人間降因天下思姚宋出為儒門繼孔顔　靜神凝
想仰青𡨕此夕長天降瑞星海上昨聞鵬羽翼人間初
見鶴儀型(杜光/庭)唐虞得良弼姬孔是前身尼邱鍾骨骼
嵩嶽與精神(王禹/偁)只應門闥懸弧際正是乾坤和氣中
壽語珠聮千軸富賀樽鯨吸百川空(石/敏)
　　前身
玉源道君劉沆赴舉有老人贈云今年且跨窮驢去異
日當乗寳馬歸公曰何以知之叟曰公自是羅浮山玉
源道君公愧謝而去(青瑣/髙議)
臨水觀影傅大士名善惠婺州人南齊時降于傅宣慈
家納劉氏女名妙志生普建普成二子梁武帝時㑹天
竺僧達摩號嵩頭陁謂大士曰我與汝毗婆尸佛所發
誓出兠率宫衣鉢見在何日當還因命臨水觀其影見
大士圓光寳盖大士笑時有法師聞法悟解言我師彌
勒應身耳大士呵之天嘉二年大士於松山頂雙林寺
行道入滅(𫝊燈/録)
李氏金鐶羊祜年五歲令乳母取金鐶乳母曰無此物
祜乃訪鄰人李氏東園桑樹中探得之主人大驚曰此
余亡兒所失物也乳母具言之李氏悲惋時人異之乃
知李氏子乃祜前身(本/傳)
李白後身梅聖俞贈郭功甫詩以為李白後身詩云在
昔熟說汾陽王納官貰死義難忘今觀郭氏竒俊郎眉
目真似攻文章死生往復猶康莊樹穴探環知姓羊(苕/溪)
(詩/話)
白蝙蝠精明皇問葉法善張果老是何人曰混沌初分
時白蝙蝠精也(髙僧/傳)
蔡邕是張衡張衡死日蔡邕母始懐孕二人才貎甚相
類人云邕是張衡後身(商芸/小說)
房綰是永禪師唐房綰為盧氏宰與道士邢和璞出遊
過夏口村入廢寺坐古松下和璞使人鑿地得甕中所
藏劉師徳與永禪師書笑謂綰曰頗憶此耶綰因悵然
悟前生之為永禪也(東坡/詩序)
邊鎬是謝靈運江南邊鎬初生父忽夢前永嘉守謝靈
運來謁願託君為父子鎬生貎類夢中者小字康樂及
冠頴秀嗣主累用之平建州克湘潭號為邊羅漢(玉壺/清話)
三生唐曲沃縣尉孫緬家奴年六歲忽視緬母笑云娘
子總角時曽養一野狐今憶否母亦省之奴云爾時野
狸即奴身也見鷹得走入古冡後為獵人撃殪見閻羅
王王以無罪當得人身遂生海州為乞人子苦饑寒二
十而死又見王王曰與汝作貴人家奴遂得至此今已
三生矣(廣異/記)
戒和尚蘇子由在髙安聰禪師夢同迎戒禪師坡至云
某八九歲時時夢身是僧往來陜右又云妣方孕夢一
僧瘠而眇來託宿聰驚曰戒陜右人失一目暮年棄五
祖終於大愚逆數盖五十年矣後坡謫英州與僧書曰
戒和尚又鑿脫也(志/林)
蛇精蔡君謨知福州疾累日每夢登鼓角樓凭鼓而臥
通判詰不打三更鼓角將對數夜有大蛇盤據鼓上驚
逐不去可畏不免避之遂致違更君謨既愈與通判言
遂以君謨為蛇精(東齋/記事)
　　朋友
白犬丹雞之盟越人每能相交於山下作壇祭以白犬
丹鷄盟曰甲與乙為友上下四旁莫不並見卿若乗車
我戴笠後日相逢下車揖我若歩行君乗馬後日相逢
君當下(段公路/北户録)
遇雪先死羊角哀左伯桃二人為死友欲仕於楚道遇
雪饑寒不得行自度不俱生伯桃謂角哀曰俱死之後
骸骨莫收我不如子我樂在樹中角哀聽之伯桃入樹
中而死楚平王愛角哀之賢以上卿禮葬伯桃後角哀
夢伯桃曰正苦荆將軍塜相近今月十五日當大戰角
哀至期陳兵馬詣其塜作三桐人自殺下從之(烈士/傳)
夢中往尋六國時張敏與髙惠為友每相思不能見敏
便於夢中往尋行至半道即迷不知路(韓非/子)
縞帶紵衣呉季札見鄭子産如舊相識與之縞帶子産
獻紵衣(左/傳)
定交杵臼後漢呉祐為新蔡長時公沙穆來遊太學無
貲乃變服客傭為祐賃舂祐與語大驚遂定交杵臼之
間(祐/𫝊)
千里不失期後漢范式與張元伯為友春到京師秋暮
為期元伯是日殺鷄炊黍以待之母曰千里何期之審
元伯曰臣卿信士終不失期言畢范至(式/傳)
膠漆雷義陳仲為友情如兄弟時人語曰膠漆雖堅不
如雷與陳(義/傳)
為友報仇郅惲友人董子張父為鄉人所害及子張病
將終惲往候之子張視惲歔欷不能言惲曰吾知子不
恐天命而痛讎不復也子在吾憂而不手子亡吾手而
不憂惲即將客遮仇人取其頭以示子張子張遂死
忘年爾汝禰衡有逸才與孔融作爾汝交時衡年二十
餘而融年已五十敬衡而忘年也(衡/𫝊)
三友一龍華歆與邴原管寧為友時人號三友為一龍
歆為龍頭原為龍腹寧為龍尾(魏/志)
斗酒隻鷄相酹曹操感喬𤣥知巳後經過𤣥墓自為祭
文曰承誓約之言徂役之後路有經過不以斗酒隻鷄
過祠沃酹車過三歩頭痛勿怨
僑札之分魯肅指囷米與周瑜瑜益知其竒遂定僑札
之分謂季札與子産也(本/傳)
廣絶交論任昉子四人東里西華南客北叟皆無術業
兄弟流離不能自振生平舊友莫有相䘏道逢劉孝標
泫然驚曰我當為汝作計乃著廣絶交論譏其舊友云
四䕫盧東美何長師李華韓衢為友淮泗間號為四䕫
(摭/言)
握手出肺肝士窮乃見節義今夫平居里巷相慕悅酒
食遊戲相徴逐詡詡强笑語以相取下握手出肺肝相
示指天日涕泣誓生死不相背負真若可信一旦臨小
利害僅如毛髪比反眼若不相識落陷穽不一引手救
反擠之又下石焉者皆是也此宜禽獸夷狄所不忍為
而其人自是以為得計(退之柳/子厚誌)
交大雅大忠大直范文正公賛王元之像曰昔王文正
公居宰府二十年未嘗見愛惡之迹天下謂之大雅寇
萊公左右天子却戎狄保社稷天下謂之大忠樞宻馬
公慷慨立朝有犯無隠天下謂之大直此三君子者一
代之偉人也公與三君子深相交許情如金石則公之
道可知矣(八朝言/行録)
出謁更為僕韓參政億李參政若谷未第時俱貧同途
赴試京師共有氊一席一割分之每岀謁更為僕李先
豋第授許州長社縣主簿赴官自控妻驢韓為負一箱
將至長社三十里李謂韓曰恐縣吏來箱中只有錢六
百以其半遺韓相持大哭别去後舉韓亦豋第皆至參
政(邵氏/録)
耐久朋唐魏元同與裴炎締交能保終始時號耐久朋
　　奴僕
典琴北齊王元景有奴名典琴(啟顔/録)
餘地公孫志節有蒼頭名餘地年七十二(書䟽風/俗通)
漁童張志和有奴婢二人奴曰漁童婢曰樵青後與為
配偶(志和/傳)
奴星送窮文云主人使奴星結柳作車(退之/集)
責奴鬚髯王褒有奴號髯奴嘗有辭責其鬚曰我觀人
鬚長而黒髯弱而調離離若縁坡之竹鬱鬱若春田之
苖附以豐頤呈以妍姿黝若𤣥圭之垂若子髯既亂且
赭枯槁秃瘁濁垢流離汙穢泥土無素顔可依無豐頤
可恃獺鬚瘦面常如死灰曽不如犬羊之毛為子鬚者
不亦難哉(初學/記)
臧獲揚雄方言云凡民男而婿婢謂之臧女而婦奴謂
之獲張揖云婿婢之子謂之臧婦奴之子謂之獲(莊子/音義)
長鬚老無齒長鬚謂老僕也老無齒謂老婢也出韓退
之贈盧仝詩玉川先生洛城裏破屋數間而已矣一奴
長鬚不裹頭一婢赤脚老無齒
王褒僮約蜀郡王子泉以事到煎上寡婦楊惠舎有一
奴名便了倩行酤子擇上家巔曰大夫買便了時但約
事守不約為他家男女酤酒子泉大怒曰奴寜欲買耶
惠曰奴父訝人無欲者子即决買劵之奴復欲使皆上
劵不上劵便了不能為也子泉曰諾劵文曰神爵三年
正月十五日資中男王子泉從成都安志里楊恵買夫
時戸下髯奴便了决賣萬五千奴從百役使不得有二
言晨起洒掃食了洗滌當穿臼縳箒裁盂鑿斗浚渠博
洛鉏園研陌杜陴地刻大枷屈竹作把削地鹿盧出入
不得騎馬載車踑坐大呶下牀振頭垂釣刈蒭結蓽蠟
纑紱不絡住䣯􁙜織履治麄秥雀張烏結網捕魚繳鴈
弹鳬豋山射虎入水捕龜渉園縱魚鴈騖百餘驅逐鴟
鳥題梢收猪種姜養羊育放豚駘糞除常潔餧食馬牛
鼓四起坐夜半益芻二月春分落桑披㯶種𤓰作刳别
茄披䓤樊槎發筍壟集破封日月早畜鷄鳴起春調治
馬牛兼落三重舎有客至持壺行酤汲水作餔滌杯整
案披蒜斵蘇切脯築肉臛芉膾魚炰鱉烹茶盡力且餔
已而盖藏閉門熏竇餧猪縱犬勿與隣里争鬬當飯豆
水不得嗜酒欲飲美酒不得染唇漬口不得飲盃覆斗
不得晨出夜入交闗伴偶不得夷蹲旁臥惡言醜罵多
作弓刀持斧入山斷槧裁轅焚薪作炭疊石薄岸治舎
盖屋前削代牘日暮以歸當送乾薪四月當披五月當
穫十月收豆多取蒲苧益作繩索無所為當編蔣織箔
樹桃李柘桑三丈一樹八尺為行果類相從縱横相當
果熟收斂不得吮嘗犬吠當起驚告隣里撑撥拄户上
樓撃鼓勤心疾作不得遨遊奴老力索種莞織席浣衣
常白夜半無事當舂一石不得奸私事當闗白如不聽
教當笞一百讀劵文訖詞窮咋索仡仡扣頭兩手自搏
目淚下落鼻涕一尺當如王大夫言不如早歸黄土陌
(初學/記)
　
　
　
　
　
　
　
　
　
　
　錦繡萬花谷前集卷十九
欽定四庫全書
　錦繡萬花谷前集卷二十
　　習學
倦學願息子貢倦於學告於仲尼曰願有所息仲尼曰
生無所息望其壙睪如也宰如也墳如也鬲如也則知
所息矣(列/子)
妻斷織後樂羊子尋師學一年而歸妻跪問其故樂羊
子曰久行懐思妻乃引刀趨機而言曰此織生自蠶繭
成於機杼一絲而累至於丈匹若斷斯機也則無成功
夫子積學中道而歸何異斷斯織乎羊子感其言七歲
不反(本/𫝊)
吞文石五鹿充宗受學於𢎞成子成子少時嘗有人授
以文石大如燕卵成子吞之遂為通儒後成子病吐出
文石以授充宗又為名學(西京/雜記)
减油滅火沈約孤貧篤志學書一夜必拾卷母恐其勞
生疾常遣减油滅火而晝之所讀夜輙誦之遂博通諸
史
書癡竇威家世貴子弟皆喜武力獨威尚文諸兄詆為
書癡(本/𫝊)
書牛背為字陸羽潜以竹書牛背為字得張衡南都賦
不能讀危坐效羣兒囁嚅若誦狀師拘之令薙草當其
記文字懵懵若有遺過因歎曰歲月往矣奈何不知書
因亡去(本/𫝊)
吞易三爻呉虞翻立易法奏曰郡史陳桃夢臣與道士
布易六爻撓其三以飲臣臣乞盡呑之道士言易道在
天三爻足矣
青成藍藍謝青李謐初事小學博士龍蟠後遂就謐請
業門生為之語曰青成藍藍謝青師何常在明經(北/史)
以𤓰鎮心鄭灼苦心熱𤓰時輙偃取𤓰以鎮心起便讀
誦篤志如此(南史/本𫝊)
黄卷中對聖賢狄仁傑為兒時門人有被害者吏就詰
衆爭辨對仁傑誦書不置吏責之答曰黄卷中方與聖
賢對語何暇偶俗吏語耶
不觀龍禇無量家濱臨平湖有龍出人皆走觀無量尚
㓜讀書若不聞衆異之長成名
不食鹿裴休方兒講經著書終年不出户有饋鹿者諸
生共薦之休曰不食猶不足今一啖肉後何以繼
夢人持鑿破心尹知章少年未通夢人持巨鑿破其心
若内劑焉驚悟志思開徹遂明六經(並唐/本𫝊)
讀書眼讀書眼如月罅隙靡不照(山谷/詩)請天還我讀書
眼願載軒轅望鼎湖(東坡/詩)
讀經讀小說閲小辭錢思公言一生惟好讀書坐則讀
經史臥則讀小說上厠則閱小辭未嘗頃刻釋卷(歸田/録)
圓木警枕司馬温公以圓木為警枕少睡則枕轉而覺
乃起讀書(范祖/禹集)
沉潜磨礱遂得窮究於經𫝊史記百家之說沉潜乎訓
義反復乎句讀磨礱乎事業奮發乎文章凡自唐虞以
來編簡所存大之為江河髙之為山嶽明之為日月幽
之為鬼神纎之為珠璣華實變之為雷霆風雨竒辭奥
㫖靡不通達(韓/集)
未嘗釋卷范質自從仕未嘗釋卷人或勉之質曰昔嘗
有異人與吾言他日必當大用茍如是言無學術何以
處之(本朝/䝉求)
不讀書王荆公初參政下視廟堂如無人一旦行新法
怒目諸公曰此軰坐不讀書耳趙清簡公同參知政事
獨折之曰君言失矣如臯䕫稷契之時有何書可讀荆
公黙然(邵氏/後録)
惟勤讀書頃歲孫莘識歐陽文忠公嘗乘間以文字問
之曰無他術惟勤讀書而多為文自工世患作文少又
懶讀每一篇出即求過人如此鮮有至者疵病不必待
人指擿多作自能見公以其嘗試者告人故知有味(東/坡)
(雜/記)
　　㓜悟
英妙漢終軍年十八號終童西征賦云終童山東之英
妙(漢/書)
詠鳯凰七齡思即壯開口詠鳯凰九齡書大字有作成
一嚢脫略小時軰結交皆老蒼(杜/詩)
苦李王戎七歲當路有李羣兒競取戎獨不取曰李當
路而繁必苦李也果然
十三善属文楊收十三善属文呉人多造門觀賦詩至
壓其藩收嘲之曰爾非羸角者何用觸吾藩
聳壑昻霄房𤣥齡㓜警敏髙孝基謂裴矩曰僕觀人多
矣未有如此郎者當為國器但恨不見其聳壑昻霄爾
(並本/𫝊)
賦方圓動靜李泌七歲知為文𤣥宗禁中有員俶者九
歲升坐詞辨注射坐人皆驚帝異之曰半千孫固當然
因問童子豈有類若者俶跪曰臣舅子李泌帝即馳召
之泌既至帝方與張說觀奕因使說試其能說請賦方
圓動静泌曰願聞其略說曰方若棊局圓若棊子動若
棊生靜若棊死泌即答曰方若行義圓若用智動若騁
材静若得意說因賀帝得竒童(泌/𫝊)
八歲吟華山詩寇凖八歲吟華山詩只有天在上更無
山與齊其師謂凖父曰賢郎怎不作宰相(陳輔之/詩話)
小友王禹偁年七八歲已能文文簡公從軍事始知之
留在子弟中講學一日太守席上出詩句云鸚鵡能言
爭似鳯坐客皆未有對文簡寫之屏間禹偁書其下曰
蜘蛛雖巧不如蠶公嘆息經緯之才遂加以衣冠呼為
小友至公及入相禹偁已掌書命矣
一閲不再讀張方平年十三入應天府學頴悟絶人家
貧無書常就人借三史旬日輙還曰吾已得其詳矣凡
書皆一閱終身不再讀属文未嘗起草人曰天下竒才
(蘇内翰/撰墓誌)
七歲神童本朝賈黄中以七歲神童及第李昉贈詩曰
七歲神童古所難賈家門户有衣冠七人科第排頭上
五部經書誦舌端見榜不知名字貴登筵未識管絃歡
從今穏上青雲去萬里誰能測羽翰(聞見/録)
文采愈美晏元獻公殊父本撫州太守晏㓜能文李虛
已知徐州一見竒之薦於楊大年以聞時年十三真宗
面試詩賦疑其宿著明日再試文采愈美上大竒之即
除祕書省正字令於龍圖閣讀書師陳彭年張文節薦
之召至闕下值御試進士便令就試公一見題曰臣十
日前已作此賦有草尚在乞别命題上極愛其不隠卒
至大用(筆/談)
甘露頂唐裴敬彛能文章性謹敏宗族重之號甘露頂
(本/𫝊)
干戈爼豆曹武惠王彬始生周歲父母以百玩觀其所
取武惠左手提干戈右手取爼豆斯須取一印後為樞
宻使贈濟陽郡王(玉壺/清話)
執㡌漂流杜祁公衍父早卒遺腹生其祖愛之㓜時祖
父脫㡌使公執之㑹山水暴至家人散走其姑投一竿
與之使挾以自泛公一手執㡌漂流久之得免而㡌竟
不濡(記/間)
擊甕圖司馬温公童稚時與羣兒戲于庭有大甕一兒
足跌墜水中羣兒皆棄去公則以石擊甕水迸出兒得
不死盖其活人手段已見齠齔中至今京濟間多為小
兒擊甕圖(冷齋/夜話)
不謾語脫胡桃皮温公云光五六歲弄胡桃女兄欲為
脫其皮不得女兄去一婢以湯脫之女兄復來問脫胡
桃者光曰自脫也先公適見訶之曰小子何得謾語自
是不敢謾語後公以誠授學者曰自不謾語入是也(邵/氏)
(後/録)
　　博學
探脅得魚仲尼困於陳蔡從者莫能興夜絃歌於堂上
有異人貌甚偉被甲持戈立於庭下子路與之鬭久不
勝仲尼諦視之語子路曰何不探其脅子路探其脅即
時而落乃巨魚也剖而食之明日遂行(事/實)
石中紫文金簡呉王伐石治宫室於合石之中得紫文
金簡之書不能讀使使者問仲尼而欺仲尼曰呉王閒
居有赤雀銜書以置殿上不知其義故逺咨呈仲尼曰
此乃靈寳之方長生之法禹之所服隠在水邦年齊天
地朝于紫庭者也禹將仙化封之名山石函之中今乃
赤雀銜之殆天授也(抱朴/子)
識錞于北史斛斯微博覽樂有錞于者近代絶無此器
有自蜀得之莫識斯微見之曰此錞于也遂依干寳周
禮注為芒茼振之其聲極清衆乃歎服(按南齊王鑑為/益州刺史廣漢)
(人叚祖以錞于獻鑑錞于者古禮器也髙三尺六寸六/分圍三尺四寸圓如筒色黑如漆甚薄上有銅馬以繩)
(懸焉令去地尺餘灌之以水又以器盛水於下芒莖當/心跪柱以手振芒則聲如雷良久乃絶古以節樂也出)
(分/紀)
書簏李邕淹貫古今然不能属文故時號書簏
識亡書漢武帝幸河東亡書三篋詔問知者惟張安世
識之具作其事後得亡書校無所遺上竒之(本/傳)
青藜杖劉向校書天祿閣夜暗獨坐誦書有老人黄衣
植青藜杖叩閣而進乃吹杖端煙燃因以見向說開闢
以前向因受五行洪範之文至曙而去向請問其姓名
曰我是太乙之精天帝聞卯金之子博學下而觀焉乃
出懷中竹牒有天文地圖之書悉以授之故王介甫戲
劉貢父詩云不知太乙遊何處定把青藜燭照公
經神經苑鄭康成號經神任宋號經苑(拾遺/記)
𨽻事奪物南史陸澄好學博覽王儉在尚書省巾箱几
案雜服飾令學士𨽻事事多者與之人人各得一兩物
澄後來更出諸人所不知事各數條并舊物奪去
門庭藩溷皆紙筆左思博覽欲作三都賦遂搆思十稔
門庭墻溷皆著紙筆遇得一句便書記之(晉本/傳)
户牖墻壁置刀筆王充著論衡閉户潜思户牖墻壁各
置刀筆遇得即書後(本/傳)
三十車書張華讀三十車書作博物志四百卷武帝以
為繁只作十卷(殷文圭/啟注)
五經庫隋房暉逺號五經庫(本/傳)
學庫梁傅昭博極古今號曰學府(南/史)
幕府書厨五代朱遵度博學號幕府書厨(十國/紀年)
䑕獄雞碑丁用晦序云學慚䑕獄智乏雞碑(芝田/録)
書倉曹曽積石為倉以藏書號曹氏書倉(拾遺/記)
辨中山銘梁任昉大同四年七月於中山得銘曰龜言
土筮言水甸服黄鍾啟靈祉瘞在三上庚墮遇七中已
六千三百浹辰交二九重三四百圯當時莫能辨因戒
諸子世世訪人五世孫升之寫以授鄭欽說行三十里
語曰甸服五百者黄鍾十一也由大中四年却數漢建
武四年凡五百一十一年葬以三月十日庚寅三上庚
也圯以七月十二日己巳七中已也浹辰交二建武四
年至大同四年七月十六日六千三百一十二日故曰
六百三十浹辰交二九十八重三六也建武四年三月
十日距大同四年七月十二日十八萬六千四百日故
曰二九重三四百圯升之大驚(唐本/傳)
柳篋子唐柳璨遷左拾遺公卿朝野託為箋奏時譽日
洽以其博目為柳篋子(分/紀)
深博無涯涘柳子厚貶永州司馬益自刻苦務記覽為
詞章泛濫停蓄為深博無涯涘然子厚斥不久窮不極
雖有出於人其文學辭章必不能以𫝊後雖使子厚得
所願為將相於一時以彼易此孰得孰失(韓退之/子厚誌)
鼎銘謬五代張同居洛陽浚井得古鼎銘曰魏黄初元
年春二月同以為竒其子策年十三啟曰漢建安二十
五年曹公薨改元建康是歲十月文帝受禪又改黄
初元年無二月銘何謬耶同大異之(五代史/張策𫝊)
誤行黄道江南陳彭年禮文詳練歸朝列于侍從朝廷
郊廟禮儀多委彭年援引故事頗為該洽常攝太常卿
導駕誤行黄道上有司止之彭年正色回顧曰自有典
故禮曹素畏其該洽不敢詰問(筆/談)
衲被楊文公億為文章所用故事常令子姪檢出處每
段用小片紙錄之綴粘所録而蓄之時人謂之衲被焉
(吕氏家/塾記)
束帛夏英公鎮襄陽遇赦賜致仕髙年束帛時胡大監
旦瞽廢在襄英公選縑十疋贈之胡得縑以手捫之曰
寄語舎人何寡聞如此奉還五疋請檢韓詩外𫝊及服
䖍賈誼諸侯所解束帛自可見證英公檢之果見三代
束帛束脩之制十挺之脯其實一束也束帛則卷其帛
為二端五匹遂見十端夏少沮(湘山/野録)
夜視鎮星得女劉原父學問廣博無書不通自浮屠老
子以及山經地志陰陽卜筮醫藥天文略皆䆒知嘗與
吕臻濟叔同在禮部夜視鎮星指曰於漢當得土不乃
得女居數日使者言宫中兩夫人當就館數日果生兩
公主(行/狀)
玩物喪志謝顯道云嘗録古人善行别作一冊明道先
生曰是玩物喪志胡安國云謝先生初以記問為學自
負該博對明道舉史書成篇不遺一字明道曰賢却記
得許多可謂玩物喪志謝聞此語汗流浹背及看明道
讀史又却逐行看過謝甚不服後來省悟却將此事作
話頭接引博學之士(近思/録)
　　文章
赤虹化王孔子修春秋製孝經既成而向北斗告備忽
有赤虹自天而下化為黄玉刻文孔子受之(搜神/記)
字挾風霜淮南王劉安撰鴻烈二十一篇云字中皆挾
風霜(西京/雜記)
夢吐白鳯揚雄作甘泉賦成夢吐白鳯
夢腸反胃揚雄作賦有夢腸之談曹植為文有反胃之
論言勞神也(金樓/子)
夢吐五臓桓潭子曰揚雄作甘泉賦成夢吐五臓在地
夢五色鳥羅含夢吞五色鳥自後頓有文章(六帖載/晉傳)
夢如椽筆王珣為桓温掾嘗夢人以大筆如椽與之既
覺曰此當有大手筆事俄而武帝崩哀冊謚議皆珣所
草
匹錦見還江淹嘗夢張景陽曰前以匹錦相寄今可見
還淹於懷中得數尺與之其人恚曰那得割截都盡顧
見丘遲謂曰餘此數尺以遺君自爾淹文章躓矣(本/傳)
筆頭生花李白少時嘗夢筆頭生花自是才思贍逸(天/寳)
(遺/事)
夢人遺墨王勃嘗夢人遺以丸墨盈袖自是文章日進
(酉陽/雜俎)
夢吞丹篆韓文公少時夢人與丹篆一卷强吞之傍一
人撫掌而笑覺後胷中如物噎後見孟郊乃夢中傍笑
者(異人/傳)
夢紫文鸑鷟唐張鷟為兒時夢紫文大鳥五色止于庭
太公曰赤文鳯也紫文鸑鷟也汝殆以文瑞朝廷乎(本/傳)
夢吞五色雲張迥少年苦吟未有所得夢五色雲從天
而下取一團吞之遂精雅道(郡閣/雅談)
夢青鏤管紀少瑜嘗夢陸陲以一束青鏤管筆授之曰
卿自擇其善者其文因此大進(青箱/雜記)
夢吞金龜五代劉賛文思遲乃禱乾象乞文才一夕夢
吞小金龜自後大有文思孟氏朝為學士有玉堂集一
日吐金龜投水中不乆卒(牧豎/閒談)
夢浣腸胃五代周仁裕夢剖其腸胃引江水浣之自是
文性陡髙有詩百卷號西江集
夢飲西江水五代王仁裕少夢飲西江水見水中沙石
背有篆文其後文思日進(五代/史)
錦繡腸李白送仲弟令聞序曰心肝五臓皆錦繡耶不
然何開口成文下筆霧散也(本/集)
錦繡堆謝廷皓以詞賦著名號錦繡堆(摭/言)
錦繡屏風夏英公言楊文公之文如錦繡屏風但無骨
耳議者謂英公之文如泉水迅急至於汪洋則不及文
公也(東齋/記)
縳麒麟手黄生學詩用力新急手疾口如翻盆邇來結
字穏且勻徑須赤手縛麒麟(后山/詩)
造五鳳樓手韓浦韓洎能為古文洎常輕浦語人曰吾
兄為文譬如繩縛草舎庇風雨而已予之文造五鳯樓
手浦聞其言作詩與洎曰十樣蠻牋出益州寄來新自
浣溪頭老兄得此全無用助爾添修五鳯樓(談/苑)
五典笙簧抱朴子云五典為笙簧三墳為金玉
五經鼓吹孫綽重張衡左思賦每云三都二京五經之
鼓吹也
一片宫商沈光有洞庭樂賦韋岫云此賦乃一片宫商
也(北夢/瑣言)
文章老宿唐李嶠前與王楊接中與崔融蘇味道齊名
晩諸人沒而嶠為文章老宿(本/傳)
文中虎謝希深以啟謁楊大年題四句扇上曰此文中
虎也(歸田/録)
燕許大手筆蘇頲封許國公張說燕國公以文章顯故
時號燕許大手筆(本/𫝊)
光焰萬丈李杜文章在光焰萬丈長平生千萬篇金薤
垂琳琅山官勅六丁雷電下取將流落人間者太山一
毫芒
筆力扛鼎文章日娯戲金石日擊撞龍文百斛鼎筆力
可獨扛(並邵氏/後録)
焚筆硯晉陸雲與兄機書曰君苗見兄文欲焚筆硯
衙官屈宋杜審言云吾之文可使屈宋作衙官(本/傳)
奴僕命騷杜牧李賀集序云使賀未死少加以理奴僕
命騷可也
白地明光錦孫興公云曹毗白地明光錦裁為負販袴
非無文采酷無裁製(世/說)
干將莫邪李邕文名天下盧蔵用常謂如干將莫邪難
與争鋒但虞傷缺耳(本/傳)
雲垂海立杜甫朝獻太清宫賦云九天之雲下垂四海
之水皆立(王立之/詩話)
正始之音正始魏齊王年號時何晏好莊老作道徳論
及文賦王洵好論儒道文詞不如晏天下翕然宗之名
理之學盛行後晉衛玠與王敦相見敦謂謝鯤曰昔王
輔嗣吐金聲於中朝此子復玉振於江表微言緒絶而
復傳不意永嘉之末復聞正始之音(衛玠/傳)
海涵地負退之樊宗師墓誌其富若生蓄萬物必具海
涵地負放恣横縱無所綂紀然不煩繩削而自合也
怪怪竒竒不專一能怪怪奇奇不可時施秖以自嬉(韓/愈)
(送窮/文)
横騖别驅退之賛曰愈以六經之文為諸儒倡障隄末
流反刓以樸剗偽以真當其所得粹然一出於正刋落
塵言横騖别驅汪洋大肆要之無牴牾聖人(本/𫝊)
龍翔鳯躍退之為文汗瀾卓踔淵泫澄深詭然而蛟龍
翔蔚然而虎鳯躍鏘然而韶鈞鳴日光玉潔周情孔思
千態萬貌洞視萬古(李漢韓/文序)
茹古涵今皇甫湜退之墓誌云茹古涵今無有端涯渾
渾灝灝不可窺校及其酣放豪曲快字凌紙怪發鯨鏗
春麗驚耀天下然而栗密窈眇章妥句適精能之至入
神出天嗚呼極矣
玉珮瓊琚退之祭子厚文玉珮瓊琚大放厥詞不善為
斵血指汗顔巧匠傍觀縮手袖間
有江有海天下之人始知文有江而學有海識於人而
際於天(文粹/集)
穿天心出月脅皇甫湜顧况集序云逸歌長句駿發踔
厲往往穿天心出月脅意外驚人語非尋常所能及也
破星心孟郊詩似開孤月口說破落星心東坡云說破
星心如鷄鳴(東坡/集)
潘江機海潘岳傳賛曰機文喻海潘藻如江機謂陸機
也
愈頭風陳琳作檄草成呈魏太祖太祖先苦頭風是日
疾發臥讀琳所製起曰此愈我病(魏典/略)
詩消暑王平甫答蘇頌秋日詩急吟佳句詩消暑逺勝
前人檄愈風(隠居/詩話)
捕長蛇騎生馬孫樵書曰玉川子月蝕詩韓吏部進學
解莫不㧞地倚天句句欲活讀之如赤手捕長蛇不施
鞚勒騎生馬
睢渙藻繪魏文帝與曹洪書游睢渙者學藻繪之綵(注/云)
(睢渙之間出文章故老杜䕫府/書懷云藻繪憶遊睢苕溪詩話)
為文真訣孫樵與王霖書曰嘗得為文真訣於來無擇
無擇得於皇甫持正持正得於韓退之然樵未嘗與人
言及文章懼得罪於時
盧前王後王勃與楊炯盧照鄰駱賓王皆以文章齊名
天下稱王楊盧駱號四傑炯嘗曰吾愧在盧前恥居王
後議者信然
卓然為一時冠侍從酬奉則李嶠宋之問沈佺期王維
制策則常衮楊炎陸贄權德輿王仲舒李徳裕言詩則
杜甫李白元稹白居易劉禹錫譎怪則李賀杜甫李商
隠皆卓然以所長為一時冠
羞稱曹陸閻士和事蕭穎士穎士死著論稱穎士所長
以為聞蕭氏風者五尺童子羞稱曹陸(並唐文/藝𫝊)
八吟温庭筠工賦每入試凡八义手而八韻成(北夢/瑣言)
摭言云庭筠未嘗起草作賦一吟一韻場中號温八韻
吟
三易沈約曰文章當從三易易見字易識字易讀誦也
(顔氏/家訓)
三多學者當取三多看讀多持論多著述多(談/苑)
三上作文有三上馬上枕上厠上(歸田/録)
六丁下取唐王逺知善易知人生死作易總十五卷一
日雷雨雲霧中一老人叱逺知曰所泄者書何在上帝
命吾攝六丁追取逺知據地傍有六人青衣已捧書立
矣老人責曰上方禁文自有飛天保衛金科祕蔵𤣥都
何者輙藏箱帙逺知曰青丘元老傳授也(異人/記)
中和之氣許景先能文張說曰許舎人文雖乏峻峰激
流而詞㫖豐美得中和之氣
一餅熟成一韻本朝舉子李庶㡬文思敏速與舉子於
餅肆中作賦一餅熟成一韻(歸田/録)
日晷八寸賦就眉州人朱台符敏博少有賦名同軰課
試以尺度日晷八寸而台符一賦已就(玉壺/清話)
山林臺閣夏英公嘗以文謁盛度度曰子文章有館閣
氣異日必顯歐公云文章雖出於心術之間而實有兩
等有山林草野之文有朝廷臺閣之文山林之文其氣
枯槁道不得行著書立言者所尚也臺閣之文其氣温
潤豐縟乃得位於時者所尚也王安國嘗語余曰文章
雖是官樣官樣豈亦謂有館閣氣耶(歸田/録)
同工異曲沉浸醲郁含英咀華上規姚似渾渾無涯下
逮莊騷太史所録子雲相如同工異曲　本深而末茂
形大而聲宏行峻而言厲心醇而氣和昭晰者無疑優
游者有餘體不備不可以成人辭不足不可以成文
養其根而俟其實加其膏而希其光根之茂者其實遂
膏之沃者其光曄學之二十年矣始者非三代兩漢之
書不敢觀非聖人之志不敢存處若忘行若遺儼乎其
若思茫乎其若迷當其取於心而注於手也唯陳言之
務去戛戛乎其難哉如是者亦有年乃徐有得也當其
取於心注於手也汨汨然其來矣如是者亦有年然後
浩乎其沛然矣然後肆焉　氣水也言浮物也水大而
物之浮者小大畢浮氣之與言猶是也氣盛則言之長
短與聲之髙下皆宜雖如是其敢謂成乎
大慙大好時時應事作俗下語下筆令人慙及示人人
以為好小慙以為小好大慙必以為大好不知古文真
何用於今世也(並韓/文)
發於羈旅草野和平之音淡薄而愁思之聲要妙懽愉
之辭難工而窮苦之言易好也是故文章嘗發於羈旅
草野若王公貴人氣得志滿非性能而好之則不暇以
為(韓荆潭/詩序)
短篇大章其文引物連類窮情盡變宫商相宣金石諧
和寂寥乎短章舂容乎大篇(韓文/序)
驅濤湧雲李翺祭退之文建武以還文卑質喪儷花鬬
葉顛倒相上及兄之為思動鬼神開合怪駭驅濤湧雲
包劉越嬴並武同殷
勁氣沮金石故文章言語變化若雷霆浩瀚若江漢正
聲諧韶濩勁氣沮金石豐而不餘一言約而不失一詞
(韓上襄/陽書)
字字作金聲王翊乾亨初拜中書舎人昭陽殿成朝獻
賦頌又白龍頌每賜予稍緩必揚言曰吾賦字字作金
聲何受賜之晩也
六州解元天聖中呉育甲科進士應賢良入髙等文詞
雅正天下推之晏元獻曰以六論分六州當為六州解
元(分/紀)
翰動如飛唐李巨川乾符中以刀筆從王重榮為書記
時車駕在蜀賊據京師軍書奏請堆積巨川文思敏速
翰動如飛
獨歩當世歐陽公之於文天材有餘豐約中度雍容俯
仰不動聲色而義理自勝短章大論施無不可輒欲效
之不詭則俗不淫則陋終不可及是以獨歩當世求之
古人亦不可多得(神道/碑)
雄渾瓌偉南豐文章之剽鷙奔放雄渾瓌偉若三軍之
期猛獸之抉江湖之波濤煙雲之姿狀一何竒也(王震/南豐)
(文/序)
倚馬作文桓温北征鮮卑喚袁虎倚馬前作露布文手
不輟筆李白嘗曰請日試萬言倚馬可待世以倚馬事
為李白事非也(學/林)
與時髙下八音與政通而文章與時髙下三代之文至
戰國而病渉秦漢復起漢之文至列國而病唐興復起
夫政龎而土裂三光五嶽之氣分大音不完故也混一
而後大振
下飾萬物貞元中上方向文章昭囘之光下飾萬物(劉/禹)
(錫栁/文序)
芒寒色正天下之士争執所長與時而奮燦然如繁星
麗天而芒寒色正人望而敬者五行而已
文如傾河唐崔評王勃文章宏博非常人所及盧照鄰
楊盈川可以企之不然盈川文如傾河優於盧而不减
王
思若湧泉唐蘇廷碩為中書舎人𤣥宗平内難書詔填
委獨廷碩口授輕重無差書史曰丐公徐之不然手腕
脫矣中書令李嶠曰曰舎人思若湧泉吾所不及
張説論近世文章張説與徐堅論近世文章説曰李嶠
崔融薛稷宋之問之文如良金美玉無施不可富嘉謨
如孤峰絶岸壁立萬仞濃雲鬱興震雷具發誠可畏也
若施之廊廟駭矣閻朝隠如麗服靚籹燕歌趙舞觀者
忘疲若類之風雅則罪人矣堅問今世説曰韓休之文
如太羮𤣥酒有典則而薄滋味許景先如豐肌膩體雖
穠華可愛而乏風骨張九齡如輕縑素練實濟時用而
窘邊幅王翰如瓊杯玉斚雖爛然可珍而多玷缺堅謂
篤論(王勃/傳)
老泉論韓歐文孟子之文語約而意深不為巉刻斬絶
之言而鋒不可犯韓子之文如長江大河渾浩流轉魚
黿蛟龍萬怪皇惑而抑絶蔽掩不使自露而人望見其
淵然之光蒼然之色亦自畏避不敢迫視歐陽之文紆
餘委備往復萬折而條達疎暢無所間斷氣盡語極急
言竭論而容與閒易無艱難辛苦之態此三者皆斷然
自為一家之文也惟李翺之文其味黯然而長其原油
然而幽俯仰揖遜有執事之態陸贄之文遣言措意切
近的當有執事之意盖贄之文非孟子韓子之文乃歐
陽之文
栁子之文如峻峰絶壑壁立千仞間見層出森然於時
蒼煙杳靄之外望之者不能躋躋之者不能踰
東坡之文坡云吾之文如萬斛泉源不擇地而出在平
地滔滔汨汨雖一日千里無難及其與石曲折隨物賦
形而不可知也所可知者常行於所當行常止於所可
止如是而已矣
蘇文類戰國文章東坡中制科王荆公問吕申公曰見
蘇軾制策否申公稱之荆公曰全類戰國文章若安石
為考官必黜之故荆公後修英宗實録謂蘇明允有戰
國縱横之學(邵氏/後録)
表忠觀碑東坡作表忠觀碑荆公寘坐隅葉致逺楊徳
逢在坐公曰斯作絶似西漢坐客嘆譽不已公曰西漢
誰人可擬德逢曰王褒盖易之也公曰不可草草德逢
復曰司馬相如揚雄之流乎公曰相如子雲未見其叙
事典贍若此也直須與子長馳騁上下坐客悚然曰畢
竟似子長何語公徐曰楚漢以來諸侯王年表也
韓文擬體祭竹林神文其體疑岀於書祈太湖神文其
體疑出於國語弔武侍御文其體疑出於離騷其哀歐
陽詹獨孤申叔之文疑合於莊子内篇賈誼鵩賦之體
栁文擬體天對則祖屈平之天問其乞巧之文則擬揚
雄之逐貧先友記則法家語七十二子解
雜文專法蘭亭東坡嘗言魯直雜文專法蘭亭
英氣和氣歐公之文和氣多英氣少蘇公之文英氣多
和氣少(並潘子/岳詩話)
陳無已擬策似董生公孫山谷髙吟交臂老杜至古文
每推無己無己親炙南豐擬試二策正似董生辭嚴過
公孫(秦㑹/之書)
上水船下水船唐裴延裕在内廷文思敏捷號下水船
梁太祖受禪姚洎為學士號上水船又號急灘頭上水
船
絶去翰墨畦徑李賀工詞章尚奇詭所得皆超邁絶去
翰墨畦徑每旦騎款段馬從小奚奴背古錦囊遇所得
投囊中及歸足成日率如此毋使探囊中書多即怒曰
是兒要嘔出心乃已(本/傳)
孫郎帳下看劉表自作書與孫伯符以示禰衡衡嗤之
曰如是之作欲使孫郎帳下兒看之邪將使張子布見
邪(魏典/略)
每字三疋絹裴度修福先寺將立碑求白居易為碑皇
甫湜為從事在坐怒曰近捨湜而逺徴居易信獲戾於
門下矣裴謝之因請之湜飲酒揮毫立就明日獻之裴
亦奇之因以車馬器玩約千緡酬之湜怒曰何待之薄
也其碑三千字每字三疋絹更减五錢不得裴聞之笑
依數酬之湜受之無愧也(唐闕/史)
淮西碑如詩書孫覺謂淮西碑序如書銘如詩秦少游
謂退之元和聖徳詩與淮西碑如兩手
元和聖德詩蘇子由云退之作元和聖德詩哀劉闢之
死曰婉婉弱子赤立傴僂牽頭曳足先斷腰膂次及其徒
體骸撑拄末乃取闢駭汗如雨揮刀紛紜争切膾脯此
李斯頌秦所不忍言何其陋也
煩句煩字公羊稱郤克眇季孫行父秃孫良夫跛齊
使跛者逆跛者秃者逆秃者眇者逆眇者宜除跛者以
下字但云各以類逆者即見其為煩句也張蒼傳云年
老口中無齒今盍去年及口中可以成句而三字妄加
此為煩字(劉知㡬/史通)
潘兌行詞晁氏客語曰潘兌行西夏詞云敢於移檄之
文犯我宗祖之諱改云乃於移文犯吾國諱張天覺曰
乃於移文有失恭謹
記犬死工拙沈存中筆談云穆脩張景同造朝待旦于
東華門外方論文次適見有奔馬踐犬以死二人各記
其事以較工拙穆曰馬逸有黄犬遇蹄而斃景曰有犬
死奔馬之下時文體新變二人之語皆拙澁當時謂之
工可嘆也
震雷無暇掩聰宋景文公修唐史好以艱深之辭文淺
易之說歐公思有以諷之一日大書其壁曰宵寐匪貞
札闥洪休宋見之曰非夜夢不祥題門大吉耶何必求
異如此歐公曰李靖𫝊云震雷無暇掩聰亦是類也宋
公慙而退今所謂震霆不及掩耳者係再改
錦心繡口栁子厚乞巧文抽黄對白啽哢飛走駢四儷
六錦心繡口(栁/文)
栁子厚文栁子厚記其先友為父墓誌意欲著其父雖
不顯所交遊皆天下偉人列其姓名官爵可矣又從而
譏病之何也是時子厚貶永州好譏議如此則為尚書
郎可知也退之云不自貴重者其資如此
宋景文去一吾字栁子厚書段太尉遺事解佩刀選躄
者一人持馬至郭晞門下甲者岀太尉笑曰吾戴吾頭来
矣宋景文修新史曰吾戴頭來矣去一吾字便不成語
戴頭來果何人頭耶(並邵氏/後録)
譎諫化成財成通儒之文昔有論相如子雲不是正氣
以為譎諫之文賈誼鋪陳帝王之道以為化成之文司
馬遷為財成之文董仲舒劉向之徒為通儒之文
唐文三變唐有天下文章無慮三變髙祖太宗沿江左
餘風絺章繪句揣合低昂故王楊為之霸𤣥宗好經術
羣臣稍厭雕琢崇雅黜浮氣益雄渾則燕許擅其宗大
厯貞元間美才輩出嚅嚌道真涵泳聖涯於是韓愈倡
之桞宗元李翺皇甫湜和之排逐百家法度森嚴抵轢
晉魏上軋漢周唐之文卓然為一王法此其極也(唐/書)
三十六體李商隠初為文奇古及在令狐楚府楚本工
章奏因授其學商隠儷偶而繁縟過之時温庭筠段成
式俱用是相誇號三十六體(本/傳)
澁體唐徐彥伯為文多求新奇以鳳閣為鷗閣龍門為
虬户金谷為銑溪玉山為瓊岳以芻狗為卉犬以竹馬
為篠驂後進效之謂澁體(朝野/僉載)
腹藁王勃作滕王閣序都督遣吏俟之一再出語益奇
都督矍然曰天才也每屬文磨墨數升酣飲引被覆面
臥及寤援筆成篇不易一字時謂腹藁(本/傳)
沐浴敢見李迪為舉子時從种放明逸先生學將試京
師㩦明逸書見桞開仲塗以文卷為贄與謁俱入久之
仲塗出曰讀君之文湏沐浴乃敢見因留之門下一日
仲塗自出題令迪與諸子門下客同賦賦成驚曰君必
魁天下為宰相令門下客與諸子拜之(聞見/録)
辭勝理理勝辭侯希聲以謂李觀之文辭勝理韓愈之
文理勝辭(本/傳)
　
　
　
　
　
　
　錦繡萬花谷前集卷二十
欽定四庫全書
　錦繡萬花谷前集卷二十一
　　詩律
鍾嶸評詩潘安仁詩出於仲宣翩翩如翔禽之有羽毛
張茂先詩出於王粲興託不凡恨其兒女情多風雲氣
少郭景純憲章潘岳變平淡之體故稱中興第一陶彭
澤詩岀於應璩又協左思風力古今隐逸詩人之宗二
王袁謝五賢岀於張華才力苦弱務為清淡殊得風流
媚趣謝𤣥暉詩岀於謝鯤微傷細宻一章之内自有玉
石(鏡瑩/詩話)
升堂入室鍾嶸品曹子建詩羣倫之有龍鳯五音之有
笙竽孔氏之門則公榦升堂陳思入室潘陸自可坐廊
廡之間也
流風回雪落花依草南史丘遲文辭麗逸時有鍾嶸著
詩評云范雲婉轉清便如流風回雪丘遲㸃綴映媚似
落花依草(本/𫝊)
在古無上李觀論孟郊詩髙處在古無上平處下顧沈謝
二百年無此謝朓長五言沈約云二百年無此詩也
李長吉歌詩之妙唐皇諸孫賀字長吉元和中韓吏部
亦頗取其歌詩雲烟綿聯不足為其態也水之迢迢不
足為其情也春之盎盎不足為其和也秋之明潔不足
為其格也風檣陣馬不足為其勇也瓦棺篆鼎不足為
其古也時花羙女不足為其色也荒園侈殿梗莽丘隴
不足為其怨恨悲愁也鯨呿鰲擲牛鬼蛇神不足為其
虚荒誕幻也蓋騷之苖裔理雖不及辭或過也賀生年
二十七死矣使賀少加以理僕奴命騷可也(杜牧之序/李長吉詩)
渾涵汪洋千彚萬狀唐興詩人承陳隋風流浮靡相矜
至宋之問沈佺期等研揣聲音浮切不差而號律詩競
相沿襲開元間稍裁以雅正然恃華者質反好麗者壯
違人得一槩皆自名所長至杜甫渾涵汪洋千彚萬狀
兼古今而有之他人不足甫乃厭餘殘膏賸馥沾丐後
人多矣故元稹謂詩人以來未有如子美者(本/𫝊)
元稹論老杜杜子美詩上薄風騷下該沈宋言奪蘇李
氣吞曹劉掩顔謝之孤標雜徐庾之纎麗盡得古人之
體勢(元稹/集)
秦少游論老杜蘇武李陵之詩長於髙妙曹植劉公幹
之詩長於豪逸陶潜阮籍之詩長於冲淡謝靈運鮑照
之詩長於峻潔徐陵庾信之詩長於藻麗子美窮髙妙
之格極豪逸之氣包冲淡之趣兼峻潔之姿備藻麗之
態而諸家之作所不及焉
石林葉少蘊論老杜禪宗論空門有三種語其一隨波
逐浪謂隨物應機不主故常其二截斷衆流謂超出言
外非情識所到其三函盖乾坤謂泯然皆契無間可測
其深淺以是為序余嘗戲謂老杜詩亦有此三種語波
飄菰米沉雲黒露冷蓮房墜粉紅為函盖乾坤句落花
遊絲白日静鳴鳩乳燕青春深為隨波逐浪句百年地
闢柴門迥五月江深草閣寒為截斷衆流句(石林/詩話)
王荆公論老杜甫之詩悲懽窮泰發斂抑揚無施不可
故其有平淡簡易者有綿密精確者有嚴重威武若三
軍之帥者有奮迅馳驟若泛駕之馬者有淡泊閒静若
山谷隠士者有風流醞藉若貴介公子者盖緒密而思
深所以光掩前人而後者無繼也(遯齋/閒覽)
張芸叟評詩石曼卿詩如饑鷹乍歸迅逸不可言歐陽永
叔詩如春服既成春酒既釃登山臨水竟日忘歸王介
甫如空中有聲相中有色欲有執着曾不可得蘇子瞻
詩如武庫乍開干戈森然不覺令人神悚子細㸃檢不
無利鈍梅聖俞詩如深山道人草衣葛屨王公大人見
之不覺屈膝郭功甫詩如大排筵席終日揖遜而適口
者少世以為知言
如蝤蚌江瑤柱東坡嘗云黄魯直詩如蝤蚌江瑤柱格
韻髙絶盤飱盡廢然不可多食
體格句法詩之流二十四名賦頌銘賛文誄箴行吟咏
題怨嘆章篇操引謡謳歌曲詞調皆詩人六義之餘(元/稹)
(樂府古/題序)
鵝腿子舉子詩投汴帥王智興曰莫有鵝腿子不謂鶴
膝句也(盧氏/雜説)
蜂腰鶴膝沈約曰詩有八病三曰蜂腰謂第二字不得
與第五字同聲如聞君愛我甘切欲自修飾君甘皆平
聲欲飾皆入聲也四曰鶴膝謂第五字不得與第十五
字同聲如客從逺方來遺我一札書上言長相思下言
久别離來思皆平聲也(詩苑/類格)
雙聲疊韻上官儀曰詩有六對四曰雙聲對黄槐對緑
樹是也五曰疊韻對彷徨放曠是也(詩苑/類格)王融雙聲
云園蘅眩紅蘤湖荇煜黄華杜甫卑枝低結子接葉
暗巢鶯樂天量大嫌甜酒才髙笑小詩(詩/話)
蹉對九歌云蕙殽蒸兮蘭藉奠桂酒兮椒漿倒用之謂
之蹉對
假對自朱邪之狼狽致赤子之流離是也朱邪李克用
祖姓流離亦禽名又如厨人具鷄黍雅子摘楊梅是也
(並筆/談)
葫蘆格轆轤格進退格鄭谷與齊已黄損定今體詩云
一曰葫蘆格二曰轆轤格三曰進退格葫蘆韻者先二
後四轆轤韻者雙出雙入進退韻者一進一退如李師
中送唐介詩兩韻中用韻進退格也(雜/記)
八句法賀方回學詩於前軰得八句法平淡不流於澆
俗竒古不流於恠僻題詠不窘於物象叙事不用於聲
律比興深通於物理用事工者如己出格見於成篇渾
然不可涯氣出於言外浩然不可屈(直方/詩話)
交股法王介甫詩云春殘葉密花枝少睡起茶多酒盞
疎惠洪謂多字當作親字盖欲以少對密疎對親江朝
宗謂惠洪不曉古人句格此一聨以密對疎以多對少
正交股用之所謂蹉對也(藝苑/雌黄)
換字拗句法七言第五字反其平側欲其氣挺然如田
中誰問不納履坐上適來何處蠅負鹽出井此溪女打
鼓發船何處郎今俗謂之換字拗句法(禁/臠)
折句格歐公詩静愛竹時來野寺獨尋春偶過溪橋俗
謂之折句盧賛元雪詩想行客過梅橋滑免老農憂麥
隴乾效此格也
促句格禁臠有促句格三句一換韻三疊而止山谷觀
李伯時畫馬用此格云儀鸞供帳饕虱行翰林濕薪爆
竹聲風簾官燭淚縱横木穿石槃未渠透坐窻不遨令
人痩貪馬百段逢一豆眼明見此玉花驄徑思着鞭隨
詩翁城西野桃尋小紅(苕溪/詩話)
句中響字潘邠老云七言詩第五字要響如反照入江
飜水石歸雲擁樹失山村飜字失字皆響五言詩第三
字要響如圓荷浮小葉細麥落輕花浮字落字皆響字
謂致力處也(童蒙/訓)
句作兩節老杜詩云不知西閣意肯别定留人(肯别耶/定留人)
(耶/)山谷愛其深逺閒雅也(詩/眼)
言用不言體陳本明論詩云前軰作詩言用不言體若
言冷則云可嚥不可漱言静則云不聞人聲聞履聲(漫/叟)
(詩/話)用事琢句妙在言其用不言其名惟荆公東坡山
谷知之荆公云含風鴨緑鱗鱗起弄日鵝黄裊裊垂山
谷云管城子無食肉相孔方兄有絶交書荆公又云繅
成白雪桑重緑割盡黄雲稻正青(冷齋/夜話)
髣髴形容李義山雨詩慽慽度𤓰園依依傍水軒此不
待説雨自然知是雨也後來諸人咏物不待分明説盡
只髣髴形容便見好處(童蒙/訓)蝟毛蒼蒼磔不死銅盤矗
矗飣頭生吳鷄鬬敗絳綃碎海蚌决出真珠明誦此則
知是芡(梅聖/俞)海上仙人絳羅襦紅綃中單白玉膚不須
更待妃子笑風骨自是傾城姝誦此則知荔枝(東/坡)平池
碧玉秋波瑩緑雲擁扇青揺柄水宫仙子鬭新粧輕歩
凌波踏明鏡誦此則知是蓮花(張文/潜)雕蟲蒙記憶烹鯉
問沉綿不説作賦而説雕蟲不説寄書而説烹鯉不説
病而説沉綿頌椒添諷味禁火卜歡娛不説嵗節但
云頌椒不説寒食但云禁火亦文章之工也(吕童/蒙訓)
西崑體楊大年錢文僖晏元獻劉子儀為詩皆宗李義
山號西崑體景祐慶厯後歐公始矯崑體専以氣為
主(詩/話)
得江山助張説謫并州刺史詩愈悽惋人謂得江山助
薰風聨句文宗與公權聨句帝曰人皆苦炎熱我愛夏
日長薰風自南來殿閣生微凉帝以謂詞情俱足命題
於殿壁
送客西江馮定為太常工部文宗見異之曰豈非能章
句耶親誦定送客西江詩召升殿詔悉以所著上
楓落吳江冷崔信明嘗矜其文過李百藥鄭世翼遇信
明江中謂曰聞公有楓落吳江冷願見其餘信明多出
衆篇世翼覽未終曰所見不逮所聞投諸水中引舟而
去
看花君子劉禹錫既貶還宰相欲任省郎而禹錫作𤣥
都觀看花君子詩語譏忿當路不喜出為播州刺史入
為主客郎中復作㳺𤣥都觀詩且言始謫十年還京師
道士植桃其盛若霞又十四年過之無復一存惟兎葵
燕麥動揺春風耳以詆權近聞者益薄其行
征人早行李益長於詩毎一篇出樂工争求之至征人
早行等篇天下皆施之圖繪
雞林行賈白居易最工詩當時人争傳鷄林賈售其國
相率篇易一金其偽者相輙能辨之
諷諭閒適感傷居易自叙言關美刺者謂之諷諭詠情
性者謂之閑適觸事而發謂之感傷其他為雜律
錦繡成文建安後詩律屢變至沈約以音韻相婉附及
宋之問沈佺期文加靡麗回忌聲病如錦繡成文學者
宗之
纎豔不逞杜牧謂白詩纎豔不逞非莊士雅人所為流
𫝊人間子父女母交口教授淫言媟語入人肌骨殆不
可去盖救所失不得不云
神物䕶持劉禹錫善詩晩節尤精白居易言其詩在處
有神物䕶持(並本/𫝊)
浩露滌筆楊徽之能詩太宗嘗冩其警句十聨御屏上
時有詩云誰似金華楊學士十聨詩在御屏中僧文寶
謂必以天地浩露滌筆於冰甌雪椀中方與此詩神骨
相副
花骨長鬛張郎三十一天遣裁詩作花骨(言行/録)
蘭陵絶唱元􁂴在越時辟竇鞏鞏工詩與之酬答故鏡
湖秦望之竒益𫝊時號蘭陵絶唱(本/𫝊)
五言芙蓉南史鮑昭曰謝靈運五言如初綻芙蓉自然
可愛顔延之詩若鋪錦列繡彫繪滿眼
剪紅刻翠長沙徐東野詩浮翠輕艷皆鉛華歌舞媚一
時樽爼其句不過牡丹宿醉蘭蕙春悲霞宫日城剪紅
刻翠而已(玉壺/清話)
集大成東坡謂杜詩韓文顔書左史皆極其至集大成
詩史杜甫善陳時事律切精深至千言不少衰世號詩
史(本/𫝊)
詩豪劉禹錫好詩晩節尤精白居易嘗推為詩豪
詩城劉長卿與秦系為詩相贈答權徳輿曰長卿自
謂五言長城系以偏師攻之
詩嚢李賀工詞章毎旦出騎欵段馬從小奚奴背古今
嚢遇所得投嚢中日萃如山
詩窖髙仁裕著詩萬首號詩窖(後史/補)
詩筒林逋集註白樂天元徽之唱和以筒着詩往來謂
之詩筒
十步後魏彭城王勰從幸上黨有大松上行而賦詩曰
汝可作詩至吾行所而令就也時勰去帝十餘步至帝
所而就詩曰問松經㡬冬山川何如昔風雲與古同(職/林)
三步栁公權從文宗幸未央帝曰朕有一喜邊戍賜衣
久不時今仲春已給當賀我以詩宫人迫之即應聲成
文再詔賦之復無停思帝悦曰子建七步爾乃三焉
簡古澹泊李杜之後詩人雖有逺韻而才不逮意獨韋
應物栁子厚發纎穠於簡古寄至味於澹泊非餘子所
及也
刻削天物吾聞淫畋漁者謂之暴天物天物不可暴又
可抉摘刻削露其情狀乎使自萌卵至於槁死不能隠
天能不致罰耶長吉夭東野窮王浚坐官不掛朝籍而
死正坐是耳(笠澤/叢書)
豫章不以語後山陳后山答少章云僕之詩豫章之詩
也然僕之所聞於豫章豫章不以語僕僕亦不能為足
下道也(后山/詩話)
小胥抄老杜詩抄詩聴小胥山谷詩豈作牛腰束𫝊抄
聴小胥
灰裏撥隂何山谷詩寒爐餘㡬火灰裏撥隂何言深思
苦求乃得
經年方遂偶句賈島詩思遲澁杼軸方得至如鳥從井
口出人自岳陽來經年方遂偶句(摭/遺)
競病梁曹景宗破魏旋帝御光華殿宴飲聫句景宗不
得韻顔色不平啟求賦詩不已帝令賦競病二字景宗
操筆成詩曰去時兒女悲歸來笳鼓競借問行路人何
如霍去病(南/史)
劌目鉥心搯擢胃腎孟郊為詩劌目鉥心物迎縷解鈎
章棘句搯擢胃腎神施鬼設間見層出惟其大翫於詞
而與世推移之(孟郊/銘)
江西宗派吕居仁以歌詩至豫章始大出而學者同作
共和録其名曰江西宗派以其源流皆出豫章也其次
曰陳無已潘邠老謝無逸洪龜父饒徳操何正平徐師
川林子仁洪玉父汪信民李希聲韓子蒼李商老晁師
川正平曰吾乃居行間乎韓子蒼云我自學古人夏均
父又以在下列為恥(吕居/仁集)
詩李白李賀遺機杼散在人間不知處聞君收在芙蓉
江日鬭鮫人織秋浦(齊已/詩)五言出漢時蘇李首更號東
都漸瀰漫派别百川導建安能者七卓犖變風操逶迤
至晉宋氣象日彫耗中間數鮑謝比近最清奥齊梁及
陳隋衆作等蟬噪捜春摘花卉沿襲蕩剽盜國朝盛文
章子昻始髙蹈勃興得李杜萬類困陵暴後來相繼生
亦各立閫隩有窮者孟郊受材實雄驁㝠觀洞古今象
外逐幽好横空盤硬語妥帖力排奡敷柔肆紆餘奮猛
卷海潦榮華肖天秀㨗疾愈響報　君詩多態度藹藹
春空雲東野動驚俗天葩吐竒芬張籍學古淡軒昻避
鷄羣阿買不識字頗知書八分詩成使之寫亦足張吾
軍險語破鬼膽髙詞嫓皇墳　崔侯文章苦㨗敏髙浪
駕天輸不盡朝為百賦猶鬱怒暮作千詩轉遒緊揺毫
擲簡自不供頃刻青紅浮海蜃才豪氣猛易語言往往
蛟螭雜蚯蚓　鏗金戛玉千餘篇膾吞炙嚼人口𫝊須
知一一丈夫氣不是綺羅人語言　去年左遷夜郎道
琉璃硯水長枯槁今年勅放巫山陽蛟龍筆硯生輝光
願掃鸚鵡賦與君醉百場嘯起白雲飛七澤歌咏秋水
動三湘(太白/集)玉為蟾蜍冰作滴烏絲欄開寶鴉黒天孫
夜拾揺草歸醉舞銀毫鬬春碧媧皇細鍊崑崙石海底
雲綃弄嬌織香風暗漾雲錦嚢花史司書青帝國樓成
天下𫝊消息喚起虹霓掃東壁(汪彦/章)鐫鑱物象三千首
照耀乾坤四百州(出王/逢源)清占月中三峽水麗偷雲外小
洲春(沈/彬)僧寺聚觀刋石處人家𫝊寫掛牌時(孫/僅)琴有調
聲秋轉淡詩無僧字格還卑(鄭/谷)七子論詩誰似公曹劉
須在指揮中(杜/牧)轉戰風騷如甲胄平分才學過權衡(孫/僅)
身閒不恨辭官早句好當甘得味遲(林/楚)杜詩韓筆愁來
讀似倩麻姑癢處爬(杜/牧)一句坐中得片心天外來(永/叔)毫
髮無遺恨波瀾獨老成(老/杜)寫嫌僧舍窄吟怕酒船停(林/逋)
吟成一箇字撚斷數莖髭(盧延/遜)筭吟千萬首方得兩三
聨(林/逋)筆倒三江水詩專五字城(韓/駒)五七字中苦百千年
後清(齊/已)
　
　
　
　
　
　
　
　錦繡萬花谷前集卷二十一
欽定四庫全書
　錦繡萬花谷前集卷二十二
　　科舉
始置進士科唐薛登疏曰古之取士考素行之碩詢鄉
曲之學以敦朴為先雕文為後以計貢賢愚為州之榮
辱李陵降而隴西慙干木隠而西河美冀缺以禮遜升
而晉人知禮文翁以經術教而蜀士多儒未有上行而
下不從也漢世求士必觀其行魏取放達晉先門閥梁
陳尚詞賦隋文納李諤之言禁浮詞煬帝始置進士科
後生相馳競綴小文名曰䇿學以浮為貴(本/𫝊)
唐科取士有三學舘曰生徒州縣曰鄉貢天子自詔曰
制舉(選舉/志)
南院東墻唐舊制都省考試南院放榜南院東墻别築起
一堵髙丈餘未辨色自北院將榜南院張之(國史/補)
千佛名經唐張倬東之之孫數舉進士不第捧登科記
頂上戴之曰此千佛名經
宴名宴名有九五曰櫻桃六曰月燈雜進士尤重櫻桃
宴櫻桃之熟和以糖酪
大科頭小科頭進士榜出便往期集院狀元請一人為
録事其餘主宴主酒主樂探花主茶之類主樂兩人一
人主飲妓放榜後大科頭兩人第一部也小科頭一人
第二部也常宴小科頭主之大宴大科頭主之(並摭/言)
探花宴進士杏園初㑹謂之探花宴以少俊二人為探
花使遍逰名園若他人先折得名花則二人被罰
榜花唐大中以來禮部放榜有姓氏稀僻者曰榜花(並秦/中記)
春闗得第謂之前進士俱㨗謂之同年列姓名於慈恩
寺謂之題名籍而入選謂之春關不㨗而醉飽謂之打
􁁜􁁜(國史/補)
建福門鼓動新進士放榜翌日排建福門候謁宰相時
有詩云華陽觀裏鐘聲起建福門前皷動時即其日也
(南部/新書)
泥金信新進士及第以泥金帖子附家書謂之泥金信
(開元天/寳遺事)
燒尾宴士人初登第必展歡宴謂之燒尾説者云虎化
為人惟尾不化須得燒去乃化又説新羊入羣羊抵觸
須燒其尾乃定又説魚躍龍門化為龍時必雷為燒其
尾乃得化(聞見/録)
謝衣鉢放榜後狀元以下到主司定謝名曰謝衣鉢衣
鉢謂得主司名第其或主司先人同名第即謝大衣鉢
也(摭/言)
龍門交州記有龍門水深百尋大魚登此化成龍不得
過曝腮㸃額血流此水恒如丹池(後漢地/理志注)又謂龍門今
在絳州(後李膺/傳注)
龍虎榜唐歐陽詹與韓愈李觀李絳崔羣王涯聫第進
士皆天下選時稱龍虎榜(詹/𫝊)
巨鰲戴石盧肇江西解末有謝啓云巨鰲贔屭首冠蓬
山有司恠其語答曰頑石處上巨魚戴之非首冠耶(摭/言)
槐花黄諺云槐花黄舉子忙唐翁承賛詩雨中粧㸃望
中黄勾引蟬聲送夕陽憶得當年隨計吏馬蹄特特為
君忙
雷起南山吕蒙正微時於洛陽龍門利渉院與溫仲舒
讀書有詩曰八灘風急浪花飛手把漁竿傍釣磯自是
釣頭香餌别此心終待得魚歸又云恠得池塘春水滿
夜來雷雨起南山後狀元及第位至宰相
呼狀元韓持國知潁川府時彦以狀元及第唱稱狀元
持國怒曰狀元無官耶自此呼時簽判彦終身銜之馬
涓巨濟亦以狀元及第為秦簽亦呼狀元秦帥吕晉伯
曰狀元者及第未除也既為判官不可曰狀元巨濟媿
謝(邵氏聞/見録)
白衣公卿進士科始於隋大業盛於唐貞觀其重謂之
白衣公卿其艱難謂之三十老明經五十少進士(國史/補)
芙蓉鏡唐李固言下第遊蜀遇一老姥與言郎君明年
芙蓉鏡下及第明年果狀頭及第詩賦有人鏡芙蓉之
目所遇老姥金天神也(酉陽/雜爼)
挽弓射狗裴元質舉進士夜夢一狗從竇出挽弓射之
其箭遂撆以為不祥夢神觧之曰苟弟字頭也弓者第
字身也箭者第字竪也有撆為弟也尋唱第(朝野/僉載)
夢踐積木孫屋夢積木數百踐其上自謂必作狀元居
衆材之上已而果然(摭/言)
樹頭花塚中骨胥偃應舉時夢徐將軍斬下頭項作詩
云昔作樹頭花今為塜中骨以為不祥明年徐奭榜第
二人及第(南部/新書)
第三人五代李慶顯徳中舉進士工詩有云醉輕浮世
事老重故鄉人樞宻王朴以此一聨薦于申文炳知舉
遂為第三人(玉壺/清話)
第四人張文景以古文馳名第四人登第不厭所望有
詩云驚天動地張文景只得南宫第四人(續歸/田録)
第五人唐崔偃試進士東都吳武陵謂偃曰公方為天
子求竒才敢獻所益因出䄂中書偃讀之乃杜牧阿房
宫賦坐客皆驚武陵曰牧方試有司請以第一人處之
偃謝已得其人至第五偃未應間武陵勃然曰不爾宜
以賦見還偃曰如教牧果異等(武陵/𫝊)
第十三人孟賔于湖湘連上人與李昉同擢第後昉寄
賔于詩曰初㩦書劒别湘潭金榜標名第十三昔日聲
名喧洛下只今詩句滿江南
夢龍駱駝丁咸序未第時夢乗龍而起回顧又有駱駝
在後二十年方㨗殿榜出亞其名乃龍起次駱起因悟
夢(江南/野史)
崔公下過堂唐張曙與崔昭緯同赴舉問卜者卜者殊
不顧曙曙有慍色卜者曰郎君亦及第但崔家郎君拜
相當於此時過堂既而張果不第崔首冠曙以詩别之
曰千里江山陪驥尾五更風水失龍鱗昨夜浣沙溪上
雨緑楊芳艸為何人後七年崔大拜曙果于裴公下及
第于崔公下過堂(摭/言)
六舉孟賔于華山神卜珓有如一年乞一珓凡六擲得
上上大吉毎年下第有詩今各舉一聫第一年云蟾宫
空手下澤國有誰來第二年云水國二親應探榜龍門
三月又傷春三年云仙島却回空説夢清朝未逹自嫌
身四年云雲僧不見城中事問是今年第㡬人五年云
因逢日者教重應忍被雲僧勸却歸天福九年符下及
第果六舉也(郡國/雅談)
夢𦵏劉發秦少㳺夢發殯而𦵏之者云是劉發之柩是
嵗發首薦(東坡/集)
夢剃髭髯李文定公迪美髭髯未御試前一夕夢被人
剃其髭髯俱盡迪惡之有觧者曰秀才須作狀元縁今
嵗省元是劉滋已替滋矣非元而何是嵗果然第一(青箱/雜記)
斫頭留項劉公沆天聖中辦裝赴省夢被人斫落頭甚
惡之人觧曰狀元不到你只得第二人公詰曰雖斫却
頭留項在裏項沆劉留同音果第二人及第
席㡌離身國初猶襲唐士子皆曵袍重戴出則席㡌自
隨李巽累舉不第鄉人曰李秀才不知甚時席㡌離身
及第後乃遺鄉人詩曰當年蹤跡困泥塵不意乗時亦
化鱗為報鄉閭親戚道如今席㡌已離身(並青箱/雜記)
造榜天唐陸扆舉進士時方遷幸六月榜出甚暑李士
轍戲曰造榜天也譏扆進非其時也
新郎君薛逢晩年厄於宦途䇿羸馬赴朝值新進士綴
行而出團司所由數十人見逢行李蕭然前導曰回避
新郎君逢□然遣介語曰莫貧相阿婆三五少年時也
曽東塗西抹來(摭/言)
收第若摘髭佳句喧衆口考官敢瑕疵連年收科第若
摘頷下髭(韓退/之詩)
鬰輪袍唐王維素為岐王所知將應舉告王為地王令
作琵琶曲引至貴戚家自彈其曲曰鬱輪袍貴戚大愛
之王曰此非伶人乃能文之士遂為夤縁是年為舉首
(廣異/記)
列方物備充庭通典武后長夀二年始令舉人獻嵗列
於方物前以備充庭詩充庭初識蒼龍礎賜醴行沾白
獸樽
子弟五人同及第慶厯五年仁宗臨軒賜進士第詳議
官祝諫侍廷中男唐次諮季許及一壻皆擢第毎唱一
名祝即稱謝是日諫五拜殿下仁宗嘉賞之(澠水/燕談)
試進士沿革開寶六年因徐士㢘伐鼓訟不公帝御講
武殿覆試御試自此始賜詩自興國二年吕蒙正榜始
分甲次自興國八年王世則榜始及第日賜袍笏自祥
符中姚曄榜始賜宴自吕蒙正榜始賜同進士出身自
王世則榜唱名自雍熈二年梁顥榜封彌謄録覆考編
排皆始於祥符景徳之間唐制禮部試舉人夜以三鼓
為限本朝率用白晝不復繼燭(國朝/事實)
廷試以䇿吕公著知貢舉宻奏曰天子臨軒䇿士而用
詩賦非舉賢求治之意今來廷試乞出自宸衷惟以詔
䇿咨訪治道自是上臨軒始以䇿試進士(吕家/𫝊)
墨氈書榜李紆侍郎放舉人命筆吏勒紙書榜未及填
禮部貢院字吏得疾令史王㫤亦善書詔令終其事值
㫤醉以氈筆染不能加墨迨明方覺字體濃淡相間反
致其妍自後法之遂為故事(賈魏公/談録)
日五色賦李程試日五色賦破題云徳動天鑒祥開日
華擢為狀元後浩虛舟應宏詞復試此題程虞浩愈於
已馳一介取本觀破題云麗日焜煌中含瑞光程喜曰
李程在裏
錦標盧肇黄頗皆宜春人同舉郡守獨餞頗明年肇狀
元及第歸郡守㑹肇觀競渡肇即席作詩云報道是龍
君不信果然奪得錦標歸太守大慚(古今/詩話)
喜得陳𫝊周師厚在鄭獬榜及第只壓得陳𫝊自賦詩
云有眼不堪看鄭獬回頭猶喜得陳𫝊(朱定國/詩話)
破天荒荆州人毎嵗觧舉人多不成名號天荒觧劉蜕
以荆州觧及第號破天荒(北夢/瑣言)
九肋舉人盧肇赴舉先達問所從來曰某袁民也先達
曰袁出舉人耶答曰袁之舉人亦猶沅江鱉甲九肋者
稀(摭/言)
王俊民為狀元嘉祐中未御試京師𫝊王俊民為狀元
莫知言所起及御試王荆公楊樂道為羣定官舊制詳
定官不得立等荆公以覆考官所定第一人未當别取
一人為狀元樂道以為不可議論未决遂各以己意進
禀詔從荆公之請發封乃王俊民也(筆/談)
手搏争狀元太祖時王嗣宗與趙昌言争狀元於殿前
乃命二人手搏約勝者與之趙昌言髮秃嗣宗歐其幞
頭墜地趨前曰臣勝之上笑以嗣宗為狀元(涑水/記聞)
先衣新衣王拱辰與歐公同年進士文忠自監元省元
赴廷試鋭意魁天下明日當唱名備新衣一襲拱辰輒
先衣以入文忠怪焉拱辰笑曰為狀元者當依此唱名
果第一(卲氏/後録)
五色雲天聖五年仁宗試進士韓魏公名在第二時唱
名第一甲方終太史奏曰五色雲見從官皆賀(魏公/家語)
不在溫飽王曾青州發觧及南省廷試皆為首冠中山
劉子儀為翰林學士戲語之曰狀元試三場一生喫着
不盡沂公正色答曰曾平生之志不在溫飽(東軒/筆記)
於休哉楊大年為翰林學士適禮部院試天下士一日
合鄉里待試者或云學士必持文衡幸預以教之大年
作色而入曰於休哉大年果知貢舉凡程文用於休哉
者皆中選而當時坐中之客半不以為意不用也(邵氏/後録)
及第授官正奏名第一甲賜進士及第第二甲同進士
及第第三甲第四甲賜進士出身第五甲賜同進士出
身特奏名第一等二名附前五甲餘並登仕郎第二等
京府助教第三等上州文學第四等下州文學並郊第
五等諸州助教進士第一人承事郎第二第三人文林
郎第四第五人從事郎以下至第五甲並廸功郎(官/品)
月燈毬唐進士開宴寄於曲江亭既徹饌則侈樂泛舟
又有燈閣打毬之㑹故坡詩有曲江船舫月燈毬之句
(坡詩/注)
制科仁宗天聖間從夏竦之奏増重制科之目於是自
賢良方正以下其科為六自書判㧞萃以下其科為四
驗之以進䇿十卷先之以過閣六論薦之糾之以臺諫
上書乞應制舉夏英公以父没王事授丹陽縣主簿上
書乞應制舉其略曰若陛下以枕流漱石為達則臣世
居市井若陛下以金榜丹桂為材則臣未忝科第若陛
下以鳩杖台背為徳則臣始踰弱冠若陛下以荷戈控
弦為勇則臣生不綿歴若陛下令臣待詔公車指陳時
事猶可與漢唐諸生並驅較其先後真廟再言賞激召
赴中書試論六首一曰定四時别九州聖功孰大論二
曰考定明堂制度論三曰光武二十八將功業先後論
四曰九功九法為國何先論五曰舜無為禹勤事孰優
論六曰曾參何以不列四科論是嵗中制科(歸田/録)
制科無登三等宋興以來御試制科舉人無登三等者
惟吳肓第三等餘皆四等除此則落之(東軒/筆録)
一舉三十年推恩富鄭公當國立一舉三十年推恩之
法盖公與河南進士段希元魏升平同場屋相善公作
相不欲私之故為天下之制至今行之(聞見/録)
詩丹霞照上三清路瑞錦裁成五色毫預想平生騰躍
處龍津春碧浸仙桃(鄭/谷)天上髙髙月桂叢分明四十一
枝風滿懐春色向人動遮路亂花迎馬紅鶴馭逈飄雲
雨外蘭亭不在管絃中居然盡是前賢事何必青樓倚
碧空(趙/嘏)一戰文場㧞趙旗便調金鼎佐無為跋勅案前
人到少築沙堤上馬歸遲(王仁/裕)聞思蓬島㑹神仙二百
同年最少年利市襴衫抛白紵風流名字寫紅牋歌樓
夜宴停銀燭栁巷春泥汚錦韉(王禹/偁)折桂一枝先許我
穿楊三葉盡驚人(樂/天)鶴使曉來華表上分明説得帝都
春門開閶闔星河在榜注神仙姓字新(韓持/國)春官南院
院牆東曉色初明日色紅文字一千重馬擁喜歡三十
二人同眼看魚變辭凡水心遂鶯飛㺯曉風莫怪雲泥
從此隔總曾惆悵去年中(陳/標)桃花先透三層浪月桂髙
攀第一枝閬苑更無前驟馬杏園都是後題詩男兒顯
逹當如此滿袖馨香天下知(陳元/老)青雲隨歩登華榻紅
雪飄香入杏園(王禹/偁)緑袍不怕露痕濕走入亂紅深處
來朝來已與碧桃約留住東風不放開(鄭/獬)才唱第三條
燭盡南宫風月畫難成(韋承/昭)洗眼上林看躍馬賀詩先
到古宣城(東/坡)新向月中攀桂後更從天上領春回(趙/嘏)名
同夜月家家見聲逐春雷處處聞(傳/翼)三春省壁鶯遷榜
一字天津馬渡橋(禹/錫)長樂遥聴上苑鍾彩衣稱慶桂香
濃(義/山)
　　下第
飲墨水梁試進士不中程者飲以墨水又北齊選舉濫
者飲墨水一斗(坡詩/注)
眼迷五色李方叔為東坡客坡知貢舉方叔下第有詩
云平生謾説古戰場過眼還迷日五色(王直方/詩話)
夢貼月飛沈彬嘗夢着錦衣貼月飛識者謂身不入月
不及第果然(雅言/參述)
蝶夢入桐花泉州劉昌言作下第詩云唯有夜來蝴蝶
夢翩翩飛入刺桐花(青箱/雜記)
綱官蜀人石揚休屢抜鄉薦常屈春官蜀人比之綱官
盖謂牙校部土員入京師只空歸也(續歸/田録)
九泣都門月曹鄴未第時詩云一辭巖桂叢九泣都門
月年年孟春至㸔花不如雪(雅言/參述)
白蠟明經張鷟號青錢學士謂萬選萬中時有董方九
舉不第號曰白蠟明經與鷟為對(朝野/僉載)
白頭英雄唐制進士科甚重其老死文場者亦無恨故
有詩云太宗皇帝真長䇿賺得英雄盡白頭(國史/補)
宋五坦率唐徳宗微行西明寺宋濟葛巾方抄書上曰
茶請一碗濟曰鼎水方煎可自潑之上曰作何事業是
何姓名濟曰姓宋第五應進士舉須臾聞呼官家濟惶
懼上曰宋五坦率後聞禮部放榜上令探濟無名上曰
宋五又坦率也(盧氏/雜記)
味如中酒唐人下第詩氣味如中酒情懐似别人(坡/注)
下第集句石曼卿下第集句云一生不得文章力欲上
青天未有因聖主不勞千里召嫦娥何惜一枝春鳯凰
詔下須沾命豺虎叢中也立身啼得血流無着處朱衣
騎馬是何人(西清/詩話)年去年來來去忙為他人作嫁衣裳
仰天大笑出門去獨對春風舞一場
歸燕詩唐章孝標下第為歸燕詩獻庾庚承宣云舊壘
危巢泥已落今年故向社前歸連天大厦無棲處更傍
誰家門户飛庾得詩恨遺才期秋薦引庾果重典禮曹
章遂擢第(雲溪/友議)
孟浩然詩令狐楚知張祜録其詩三百首表薦之值元
稹在内庭上問祜詩髙下稹曰張祜彫蟲小巧恐變陛
下風雅由是失意祜以詩自悼云賀知章口徒勞説孟
浩然身更不疑
曽到蓬山張濆陳商下狀元及第翰林覆落趙嘏以詩
貽之曰莫向春風訴酒盃謪仙真箇是仙才猶堪與世
為祥瑞曾到蓬山頂上來(並摭/言)
羅隠詩六載辛勤九陌中却尋岐路五湖東名慙桂苑
一枝緑膾憶松江滿筯紅浮世到頭須適性男兒何必
盡成功唯應鮑叔深知我他日蒲帆百尺風(南楚/新聞)
花樣不同盧仝不及第出都投逆旅有一人附火吟曰
學織錦綾工未多亂投機杼錯抛梭莫教宫錦行家見
把似文章笑殺他因問之云舊𨽻宫錦坊近以薄技投
本行云如今花様不同且東歸也(盧氏/雜記)
文章罷生兒胡曾下第詩云翰苑何時休嫁女文章早
晩罷生兒上林新桂年年發不許凡人折一枝
報羅使進士放榜後至春關前須有一人謝世名曰報
羅使言報大羅天也(秦中/雜記)
刀劒傷孟郊下第詩棄置復棄置情如刀劍傷(名賢/詩話)
與孤寒争路雍熈二年三月己未親試進士梁顥以下
賜及第始唱名内有李宗諤宰相昉之子吕蒙亨參政
吕蒙正之弟王䊿鹽鐵使明之子許待問度支仲宣之
子上曰斯並世家與孤寒争路縱以藝升天下亦謂朕
有私也並下第(聖政/編年)
倒䙀孩兒苗振召試館職晏殊語之曰君久從仕必疎
筆硯今將就試宜稍溫習振曰豈有三十年為老娘而
倒䙀孩兒者乎既而試澤宫選士賦押韻有王字振曰
率土之濵莫非王由是不中選殊聞曰苗君竟倒䙀却
孩兒矣(筆/談)
　
　
　
　
　
　
　
　
　
　
　
　
　
　錦繡萬花谷前集卷二十二
欽定四庫全書
　錦繡萬花谷前集卷二十三
　　才徳
金山玉海南史朱异渉獵文史兼通雜藝博士明山賔
表薦於梁武帝曰器宇宏深神表峯峻金山萬丈縁陟
未登玉海千尋窺映不測(异/傳)
豐年玉荒年榖世稱庾文康為豐年玉王稚恭為荒年
榖
梁稷纎纊劉孝標稱劉訏超超如半天朱霞劉歊矯矯
如雲中白鶴皆儉嵗之梁稷寒年之纎纊(南/史)
言若湧泉戴胄為大理卿犯顔據正參處法意隨類指
摘言若湧泉(冑/𫝊)
萬頃波王惠恬静若萬頃波(南/史)
鳯雛水鏡龎徳翁謂諸葛孔明為卧龍龎統為鳯雛司
馬徳操為水鏡
南州冠冕龎統少時往見司馬徳操徳操採桑樹上統
乃樹下自晝達夜談論稱之為南州冠冕(並蜀/志)
陳元龍湖海之士陳登字元龍有威名魏太祖表為廣
陵太守卒後許汜與劉備在劉表坐上與備論天下人
汜曰陳元龍湖海之士豪氣不除備曰君言豪寧有事
耶曰昔過下邳見元龍元龍自上大牀卧使客卧下牀
備曰君有國士之風所望有救世之意而君求田問舍
言無可取是元龍所諱也如小人則卧百尺髙樓上卧
君於地何但上下牀之間耶表大笑(吕布/傳)
徳星聚陳太丘詣荀淑元方御車季方驂乗羣尚㓜抱
於車中荀淑使慈明應門行酒文若小坐於膝餘六龍
下食太史奏徳星聚五百里有賢人聚
滄海遺珠狄仁傑調汴州參軍為吏誣訴黜陟使閻立
本召訊特異其才謝曰仲尼稱觀過知仁君可謂滄海
遺珠矣
餘子瑣瑣陳矯季弼謂陳登曰逺近之論謂明府驕而
自矜登曰夫閨門雍穆有徳有行吾敬陳元方兄弟淵
清玉潔有禮有法吾敬華子魚清修疾惡有識有義吾
敬趙元達博聞强記竒材卓犖吾敬孔文舉雄姿傑出
有王霸之略吾敬劉𤣥徳餘子𤨏𤨏焉足録所敬如此
何驕之有(吕布/𫝊)
暗中模索可識許敬宗性輕見人多忘或謂其不聰乃
曰卿自難識若遇曹劉沈謝暗中模索着亦自可識(出國/史纂)
口伐可汗唐太宗時突厥寇太原鄭徳芳勞之虜以不
信咎中國徳芳隨語折責突厥愧服太宗賜書知公口
伐可汗(徳芳/𫝊)
霹靂手裴琰之為同州司户年少不主曹務刺史李崇
義輕之吏白積案數百崇義使趣斷之乃命吏連紙進
筆省决一日畢予奪當理崇義驚曰子何自晦成吾過
即自是名動一州號霹靂手(本/𫝊)
一言賢十萬衆唐初或告馮盎叛太宗詔發江淮甲卒
討之魏徴諌曰今四海已平盎尚何事反未服當懐之
以徳帝乃遣韋叔諧諭盎盎遣子入侍帝曰徴一言賢
於十萬衆(盎/𫝊)
獨出蒙輪康子元與趙冬曦議燔柴不從張説曰康子
獨出蒙輪以當一隊耶(本/𫝊)
讀碑覆棋王粲與人行讀道傍碑而背誦之又觀棋局
壊粲為覆之棋者不信以帕盖更以他局為之相校不
失一路
誦路傍碑蕭頴士嘗與李華陸據游洛龍門讀誦路傍
碑頴士即誦華再閲據三乃能盡記聞者謂三人才髙
下此其分也(頴士/傳)
讀曹娥碑楊修為曹公主簿至江南讀曹娥碑背有八
字曰黄絹㓜婦外孫虀臼操不觧問脩脩曰觧之操曰
且勿言待朕思之行三十里乃得之脩觧曰絶妙好辭
操曰一如朕意俗云有智無智校三十里(語/林)
談壘謝胡兒語庾道季諸人暮當就卿談可堅城壘庾
曰若文度來我以偏師待之庾伯恭來濟河焚舟(世/説)
談藪裴頠善談論時人謂之言談之林藪(本/傳)
口中雌黄王衍善𤣥言惟談莊老義理有所不安隨即
改更世號口中雌黄(衍/𫝊)
瑤林瓊樹王戎嘗曰王衍神姿髙澈如瑶林瓊樹自是
風塵表物(戎/𫝊)
觸目琳琅珠玉有人詣王太尉遇安豐大將軍丞相在
往别屋見繡平子還語人曰今日之行觸目琳琅珠玉
(世/語)
體儀立玉山濤啓事征南將軍羊祜體儀玉立可以整
肅朝廷(職官/分紀)
玉山嵇康字叔夜山濤曰叔夜之為人也巖巖若孤松
獨立其醉也悵然若玉山之將頽(本/𫝊)
八斗才謝靈運云天下才共一石曹子建獨得八斗我
得一斗自古及今共用一斗竒才博識安足繼之(魏/志)
一片文章李建博覽羣籍頗善理論宋齊丘嘗曰李相
善談不必潤色自是一片文章矣(南康/近事)
卧虎陳留耆舊𫝊髙謹字孝甫敦實少華口不能劇語
而好深沉之謀其徒號曰卧虎又曰癡不語髙孝甫
白玉碑進士牛益夢至天第吏曰此羣玉宫也見殿上
有白玉碑朱書字䝉以絳紗大字云中洲天仙籍其次
皆姓字數千其中惟識數人乃吕夷簡李迪余靖而已
有故人吕臻掌此官益問今世卿相亦皆仙乎曰十中
七人(李綽尚/書故實)
玉管銀管梁元帝為湘東王嘗記録忠臣義士文章之
美者筆有三品忠孝全者以玉管書之徳行精粹者以
銀管書之文章贍麗者以班竹管書之
金榜銀榜鐡榜崔紹暴卒復生云見㝠門列榜人間姓
名將相列金榜其次銀榜州縣小官並列長鐡榜(言行/録)
卜江左興亡殷浩識度深逺尤善𤣥言為風流談論者
所宗屏居十年于時擬之管葛王濛謝尚俟其出處以
卜江左興亡因省之謂曰深源不起當如蒼生何後為
都督欲蕩平關河為姚襄大敗坐廢(本/𫝊)
駕輕車就熟路辨古今事當否論人髙下事後當成敗
若河决下流而東注若駟馬駕輕車就熟路而王良造
父為之先後若燭照數計而龜卜(韓送石/洪序)
要人争令出門下議論出入經史踔厲風發率常屈其
坐人名聲大振一時皆慕與之交要人争令出我門下
交口譽之(栁子/厚碑)
不如一縫掖後漢皇甫規觧官居安定鴈門太守刺謁
規卧不迎曰卿食鴈美乎有語頃王符至規驚起衣不
及帶屣履出迎時人謂之語曰徒見二千石不如一縫
掖(本/傳)
蒹葭倚玉樹晉毛曽與夏侯𤣥並坐時人謂之蒹葭倚
玉樹
氣劘屈賈壘氣劘屈賈壘目短曹劉墻曳裾置醴地奏
賦入明光(老杜壯/遊詩)
腹中空洞無物晉周顗字伯仁性寛裕王導甚重之嘗
枕顗膝而指其腹曰卿此中何有曰此中空洞無物然
足容卿數百人導亦不以為忤
大兒小兒借面監厨曹公遷都許或問禰衡當今許中
誰最可者衡曰大兒有孔文舉小兒有楊徳祖又見荀
彧有容儀而趙稚長有腹决因曰文若可借面吊喪趙
稚長可使監厨請客衆人皆切齒
轉般倉王元咎黎宗孟皆為荆公學世謂黎為模畫手
一㸃一畫不出前人王為轉般倉致無嬴餘但有所欠
以其因人成能無自得也(後山居/士談叢)
飣坐棃崔澹舉止秀峙時謂玉而冠者子逺亦有文采
而風致整峻世慕其為人目為飣坐棃言為坐所珎也
(唐崔/琯𫝊)
大才槃槃晉陽秋云諺曰大才槃槃謝家安揚州獨步
王文度後來出人郄嘉賔
羣飛刺天子之視人自以無前一斥不復羣飛刺天(栁/子)
(厚/文)
氷鏡青天晉樂廣字彦輔衛瓘何晏曰此人之氷鏡瑩
若披雲霧而覩青天又謂氷清(本/𫝊)
一團和氣謝顯道云明道先生坐如泥塑人接人則渾
是一團和氣
春風中朱公掞見明道先生于汝歸謂人曰光庭在春
風中坐了一箇月(並程氏/外書)
落筆中書堂老杜詩憶獻二賦蓬萊宫自怪一日聲輝
赫集賢學士如堵墻觀我落筆中書堂
起草姿公含起草姿不逺明光殿(杜/甫)
揮翰手收取玉堂揮翰手(歐公/詩)小試玉堂揮翰手(後山/詩)
屋上烏六韜武王登夏臺以臨商民周公曰愛人者愛
其屋上烏憎人者憎其余胥杜甫詩云丈人屋上烏人
好烏亦好
銀鈎玉唾山谷次錢穆父詩云銀鈎玉唾明蠒紙松箑
輕凉并送仙
詩我評君材甚髙妙孤竹截管空桑琴眉宇之間見風
雅藍田烟霞生球琳胷中碨磊政須酒東海可攬北斗
斟　吾聞李元中學為古人青出藍眉宇之間如太華
一段翠氣連終南(並山/谷)驥之子鳯之雛烱然一叚清水
出萬壑置在迎風寒露之玉壺　淮海維揚一俊人金
章紫綬照青春指揮能事回天地訓練强兵似鬼神湘
西不得歸關羽河内猶宜借寇恂朝覲從容問幽友勿
云江漢有垂綸(並杜/甫)君材於用無不宜醫無閭之珣玗
琪㑹稽竹箭梁山犀賈而不售君不疑亦不自以為珎
竒(吕居/仁)眉間爽氣照秋色山水頓覺生精神胷中撑拄
萬卷書對客傾寫如崩雲(惠/洪)文章一代喧髙價忠直三
朝受聖知帳下軍容森劒㦸門前行客擁旌旗雲籠古
霧黄榆暗雪滿長江白草衰出去暫開龍虎幕歸來須
占鳯凰池鬢邊未有一莖白陶鑄蒼生固未遲(黄覺詩/劉貢父)
(詩/話)當年志氣壓朱雲老作吾皇諫諍臣章疏罷封無事
日朝廷猶指直言人起詩野館光泉石講易秋堂動鬼
神(王禹/偁)澗松無心古鬚鬛天球不琢中粹溫落筆塵沙
百馬奔劇談風霆九河翻　日臨天閑豢真龍新詩得
意挾雷風我貧無句當二物看君倒海取明月(並山/谷)韻
如秋水初含風秀出蘭芽新茁叢人間何從有此客妙
語屑玉霏無窮(惠/洪)君材有如切玉刀見之凛凛寒生毛
願隨壯士斬蛟蜃不願腰間纒錦絛(東/坡)猶拱北辰纒寇
盜欲傾東海洗乾坤文章曹植波瀾闊服食劉安徳業
尊(杜/甫)鶚在卿雲氷在壺代天才業共訐謨昨夜星辰回
劒履前年風月滿江湖(趙/嘏)氷雪照人蘇季子幅巾短褐
在山林胷中涇渭自派别蹊下桃李成清隂珠藏老蚌
夜光逸豹隠南山春霧深(僧善/權)范侯渥洼種出水已權
竒失身肉馬羣俛首枯豆萁(張彦/實)六符揺斗極八座冠
文章規憲存中府勲庸入太常(石曼/卿)天為國家孕英才
森森矛㦸擁雲臺浩瀚深謀噴江海縱横逸氣走風雷
　朝見裴叔則朗如行玉山黄河落天走東海萬里瀉
入胷懐間　承恩初入銀河門看書獨在金鑾殿龍駒
雕勒白玉鞍象牀綺食黄金盤(並李/太白)五百年中降岳靈
神仙風骨鶴儀形劒光帶日衝南斗鵬翼翻雲起北溟
　八表順風均雨露四溟隨劒息波濤手扶北極鴻圖
永雲捲長天聖日髙未㑹漢家青史上韓彭何處有功
勞(杜光/庭)躡履三千皆後學搏風九萬是前程名將日月
同時朽身出山河應世生(方/干)曾立玉墀聨近侍新持金
節領諸侯屠龍伎倆終須用探虎功名未肯休(孔常/父)子
雖軀幹少老氣横九州挺身艱難際張目視寇讎(杜/甫)詩
魂躔斗璧醉力撼蓬萊剖山無鵲印傾廐盡龍媒(楊/幡)邦
基今年方十九美如濯濯春風栁龍章鳯姿本天然金
馬玉堂如固有酒䦨愛捉玉麈尾玉色已同批誥手髙
燒銀燭擁紅粧看君落筆龍蛇走能驅清景入秀句萬
象奔趨不敢後人疑錦繡纒肺肝不然筆端應有口但
恐功名纒縛人少年天子須師友(僧慧/洪)頴士聲名動倭
國樂天詞筆過雞林節旄零落氈呑雪辨舌縱横印佩
金(孫莘老和/東坡韻)韻如風蟬蛻塵垢氣如春容在楊柳風流
翰墨俱細事自是吾家道門友(冷/齋)撥爐應對夜語久雲
灰消盡紅金斗君才合在殿閣間簿書帷中不應有且
置玉堂風雨筆來試牛刀霹靂手(汪彦/章)㸃檢金閨彦飄
零玉笋班尚令清廟器猶隔鬼門闗(髙/符)秋風十驛望台
星想見氷壺照坐清零雨已回公旦駕挽鬚聊聴野王
筝三朝元老心方吐四海蒼生耳已傾白髪故人來一
别却歸林下看升平(魏泰别/張天覺)我公天與英雄表龍章鳯
姿照魚鳥但令端委坐廟堂北狄西戎談笑了(坡與張/安定)
漢家太史宋公孫漫逐班行謁帝閽燕頷封侯空有相
蛾眉傾國自難婚家徒四壁書侵坐馬痩三山葉擁門
安得風帆隨雪水江南石上對霆樽(山谷和/宋茂宗)平生四海
蘇太史酒澆不下胷崔嵬黄州副使坐閒散謀疏無路
通銀臺　胸蟠萬卷夜光寒筆倒三江硯滴乾大似不
蒙稽古力只今猶着侍兒冠　晁子智囊可以括四海
張子筆瑞可以回萬牛自我得二士意氣横九州道山
延閣委竹帛清都太微望冕旒　男兒生世間筆端吐
白虹何事與秋螢争光蒲葦叢(並山/谷)霜蹄千里駿風翮
九霄鵬筆飛鸞聳立章罷鳯騫騰(杜/甫)三公歴拜榮無敵
二府更居貴莫倫(李/籍)邁古文章金鸑鷟出羣行止玉麒
麟(趙/嘏)三陪藻宴簮裾上五對龍顔日月邊(劉長/卿)少時觧
奏三千牘老去猶繙十二經(田元/邈)一片靈臺掛明月萬
丈辭焰飛長虹(杜/黙)氣與神兵上牛斗詩如晴雪灌江漢
(山/谷)風流要是賢公子白晢仍為美少年(韓/駒)中朝駙馬何
平叔南國佳人陸士龍(陳/羽)狗監𫝊新賦雞林遘近詩
氣纒霜匣滿氷置玉壺多　紫誥鸞回紙清朝燕賀人
筆落驚風雨詩成泣鬼神龍舟移棹晩獸錦奪袍新
(並杜/甫)無波古井水有節秋竹竿(樂/天)直如朱絲絃清如玉
壺氷(文/選)劒㦸明山雪旌旗濕海雲(惠/崇)清秋一鶚上拭目
萬人看(陳無/己)
　　吉兆
白鹿夾轂鄭洪為淮隂守有白鹿夾轂而行洪怪問主
簿黄國國賀曰聞三公車幡畫作鹿明府當作宰相(後/漢)
合兩舟升天劉穆之夢合兩舟為船施華盖升天有一
姥説之曰君必居端右言訖不見後至僕射(異/苑)
夢捧日唐楊炎夢登山視日光赫然以左右手捧之後
登相位(宣室/志)
雙旌燭影唐淮西用兵劉沔為小將軍頭毎捉生踏仗
因月黒風甚沔行十餘里因坐睡有人覺之授以雙燭
曰君方大貴但存心此燭在即無憂也沔後拜將常見
燭影在雙旌上(酉陽/雜俎)
兩炬前引段文昌嘗佐韋臯為成都館驛廵官攝靈池
尉羸僮劣馬奔迫去靈池六七里昏黒路絶人行忽兩
炬前引更呼曰太尉來及入郭門兩炬皆滅文昌後作
丞相封鄒平公(録異/記)
飛蟬集冠朱异除中書郎時秋日始拜有飛蟬正集异
武冠侍謂蟬貂之兆後至散騎常侍又遷侍中
夢錦半臂唐竇參為御史中丞夢徳宗以文錦半臂賜
之參曰半臂股肱之衣其遂登此位後數日果大拜(出/烟)
(花/録)
夢賜褥席梁劉世隆為大將軍子慶逺亦為征虜將軍
子津嗣慶逺嘗謂津曰昔吾夢太尉以褥席見賜吾遂
典台司今吾又夢以褥賜女女必光我宗至是慶逺亦
繼世隆焉(南/史)
柳神九列君唐李固言未第時嘗行古柳下聞指聲問
之應曰吾柳神九列君也用柳汁染子衣科第無疑得
藍袍當以棗糕祀我固言許之未久狀元及第(三峯/集)
夢取中穟未蔡茂為廣漢守夢坐大殿極上有三穂禾
茂取之得中穟復失之以問郭賀賀慶曰大殿者官府
之象也極而有禾人臣之上也得取中穂是中台之位
也於字禾失為秩雖曰失之乃所以得禄也衮職有闕
君其補之旬日代戴渉為司徒(本/𫝊)
蝦蟆天使唐李揆未相時夜見一大蝦蟆占之曰蝦蟆
天使也吉兆也未幾拜相(宣室/志)
樵得貂蟬江淹孤貧採薪以養其母於樵所得貂蟬一
具母曰此汝之休徴也汝才行若此豈長貧賤可留待
得侍中着之後遷中丞(南史/本𫝊)
蘆三節唐李全忠為棣州司馬有蘆生其室一尺三節
别駕張建曰蘆茅類茅土之兆也𫝊節者其三世乎果
如其言(雞跖/集)
三盧慕容寳與韓黄李根等摴蒱寳誓之曰摴蒱有神
若富貴可期願得三盧於是三擲皆盧袒跣大叫(杜詩/注)
夢八翼上天陶侃少時夢生八翼飛而上天見天門九
重而登其八惟一門不得入閽者以杖擊之墜地折其
左翼後果都督八州握强兵潜有窺窬思折翼之祥乃
止(本/𫝊)
旌節花開唐王侍中處回一旦有道士㩦花子二粒種
之逡廵花漸長漸開已乃爛然道士曰此仙家旌節花
也公當富貴之兆處回官至太傅(野人/門話)
堂柱生槐韓偓字龍光家堂柱生槐枝朞而茂既而偓
秉政本
鳩入懐得銅鈎張氏世為功曹晨起當朝有鳩從承塵
上飛下欲取飛上者三功曹朝還正坐曰鳩為我禍耶
當往承塵上為福耶入我懐中鳩飛入懐探得銅鈎因
以帶之官至數郡子孫或至九卿三輔故事云何氏䇿
張氏鈎張氏肥何氏痩肥貴痩賤故二族以鈎䇿占吉
凶以肥痩知貴賤今並失鈎䇿南北㣲矣(並職官/分紀)
鏡影成相字宋璟未第時日中覽鏡鏡影忽成相字璟
因此自負後果如志(職/林)
頭上焰光江淮間有術者姓吳術甚精有赴宏詞者謁
之吳曰公是何人頭上有焰光髙一丈其人對以實曰
必髙第(唐宋/史)
溝起為岸殷仲堪遊於江濵見流棺接而𦵏焉旬日門
前溝忽起為岸其夕有通名自稱徐伯𤣥感君之惠仲
堪因問門前之岸何祥對曰水中有岸其名為洲君將
為州言終而没後果為荆州刺史(本/𫝊)
十倍售畚王猛少貧鬻畚為事嘗至洛陽有人置畚曰
家在此可隨取直隨至深山中見一老翁坐胡牀從十
許人引猛進曰大司馬公可進猛拜翁曰王公何縁拜
即十倍售畚送出山頭視乃嵩山(晉中/興書)
三遇異人李徳裕自言三遇異人故入禁苑居相位領
節制皆與之恊不差嵗月惟謫南荒未嘗有知之豈禍
患不可移神所祕耶(職官/分紀)
蜺龍五代侯𢎞實十三四嵗嘗寐於簷下天大雨有虹自
河貫于𢎞實口良久没及覺母問有夢否對曰適夢入
河飲水飽足而歸數月有僧詣門母呼𢎞實請僧相之
僧視之曰此蜺龍也官必顯榮同光三年𢎞實從興聖
太子收蜀節制䕫州(監戒/録)
虎取􁘡去韓祭張員外僕來告言虎入廐處無敢驚逐
以我􁘡去君云是物不駿於乗虎取而往來夤其徴我
預在此與君俱膺猛獸果信惡禱而慿(􁘡驢子也􁘡不/駿去之則亨虎)
(取而去疑其亨也故來寅望徵猛獸果信者虎取􁘡/果亨遂有府椽之命不待禱而有慿也韓退之集)
江瀆廟知宰相來文潞公少從其父赴蜀州幕官入江
瀆廟廟祝接之甚勤且言夜夢神令洒掃明日有宰相
來官人豈異日宰相乎公笑曰宰相非所望若為成都
當令廟室一新慶厯中公以樞宻直學士知益州謁廟
有感方經營忽有大木數干章蔽流而下取以為材廟
成(邵氏/録)
左顧龜晉孔愉放龜於餘干溪中龜左顧後有功封餘
干亭長及鑄印龜左顧更鑄猶然愉悟佩之(本/𫝊)
檢書蒼頭本朝石元懿熈載遊嵩陽道中遇一叟熟視
之曰真太平良弼也吾㓜為唐相房𤣥齡檢書蒼頭公
酷似房公語訖即㓕太宗朝石為左僕射(談/苑)
夢神授大小二筆五代馬裔孫初為河中從事因赴闕
宿邏店其池上有邏神祠夜夢神人授二筆一小一大
為翰林學士洎為相入中書治事吏奉二筆大小如
夢者
擲柱入穿劉穆之遷丹陽尹與弟子飲宴㕔事柱上有
一穿穆之謂弟子曰汝等試遥擲此柱若能入穿後必
得此郡穆之諸子並不能中惟秀之獨入焉(並職官/分紀)
門路令容長㦸旗幡晉王濬字士治恢廓有大志嘗起
宅開門前路廣數十步曰吾欲使容長㦸旗幡衆咸笑
之後果以平吳功仕至大將軍
玉龍池鄭獬未貴時病瘟夢至一處若宫闕有吏迎謁
甚恭公謂吏曰吾思凉浴吏云已為公辦矣引至小池
甃以明玉水灧灧公乃坐甃上以水沃身俄視兩臂生
鱗視水中影則頭已角公驚遽出吏云此玉龍池也惜
乎公不入其中入則為宰輔乃覺後登第為詩落句云
霹靂一聲從地起到頭身是白龍翁(青𤨏鄭/獬𫝊)
紫微二字王欽若昔年行莆田道中宿於村舍起視天
中有赤文成紫㣲二字光耀奪目後貴顯毎設壇禮神
必朱篆紫㣲二字以表焉(青箱/雜記)
音聲木都堂有古槐夜聞絲竹之音省中必有相者時
號音聲木(因話/録)
　
　
　
　錦繡萬花谷前集卷二十三
欽定四庫全書
　錦繡萬花谷前集卷二十四
　　貴
東京貴莫比鄧禹自中興後累世寵貴侯者二十九人
公二人大將軍以下十三人中二千石十四人牧守四
十八人皇后二人東京貴莫比
七葉珥貂漢功臣惟金張二家親近貴寵比於外戚左
思詩云金張藉舊業七葉珥貂蟬(文/選)
五侯漢成同日封舅五人譚啇根立逢時為侯世謂之
五侯(元后/傳)
八居九列四登三事劉寵自㑹稽太守罷歸八居九列
四登三事
三世僕射唐髙士廉遷右僕射三世居此官人榮之(本/傳)
持橐簮筆張安世持橐簮筆事孝武數十年(注/)近臣負
橐簮筆從備顧問或有所記也(趙充/國傳)
擊鍾鼎食張柬之謂宿衛將李多祚曰將軍居北門㡬
何曰三十年矣將軍擊鍾鼎食貴重當世非先帝恩乎
曰死且不忘(多祚/𫝊)
流水游龍後漢顯宗馬皇后詔曰前躍龍門上見外家
問安起居者車如流水馬如游龍(皇后/記)
芝盖桂室北齊邢子才廣平王碑文云侍講金華參遊
銅雀出陪芝盖入奉桂室(分/紀)
印纍纍綬若若漢石顯與中書僕射牢梁少府五鹿充
宗為黨附者得位民歌之曰牢邪石邪五鹿客耶印何
纍纍綬何若若耶若若長貎(石顯/傳)
佩六國相印蘇秦曰使我有洛陽負郭田二頃豈能佩
六國相印乎
樹旗旄羅弓矢韓退之送李愿歸盤谷序云其在外則
樹旗旄羅弓矢武夫前呵從者塞途供給之人各執其
物夾道而疾驅才俊滿前道古今而譽盛徳入耳而不
繁其在内則曲眉豐頰清聲而便體秀外而慧中飄輕
裾翳長袖粉白黛緑者列屋而閒居妬寵而負恃争妍
而取憐丈夫之遇知者之為也
龜組之華齊孔稚圭為王敬則讓司空表云遂得北帶
五州東跨六郡内亞二鼎外齊四岳蟬佩之映則左右
交輝龜組之華則縱横吐耀輕輪徐送則車騎如雲飛
盖暫停則歌鍾成列摐金龍吹鬱其前鳴笳鳯管疊其
後
東省南宫王績云左貂右蟬榮冠東省掌壺負璽望重
南宫朝夕丹墀揖讓増價往來青𤨏步武生光豐屋華
榱鳴鍾列鼎(文/粹)
紫霄棲月梁書庾肩吾武陵王拜儀同三司章曰臣宅
慶紫霄聮依皇極地均栖月既無迹以成髙仕若乗風
故不行而自逺
豐貂步文昌梁何敬容為尚書令以罪免復起謝郁致
書戒之曰昔君侯納言加首鳴玉在腰回豐貂以步文
昌聳髙蟬以超武帳
八貂唐顯慶中置散騎常侍二人始有左右之名並金
蟬珥貂左常侍與之八貂(並分/紀)
五鼎成列王維張公碑云重組累印珥香貂乗朱輪勝
衣則綺襦紈袴通籍則玉𤨏青墀動則兩驂如舞坐則
五鼎成列(文/粹)
鳴珂里張嘉貞為相嘉祐任金吾昆弟毎朝軒盖騶導
盈閭巷世號所居曰鳴珂里(嘉祐/傳)
膏梁華腴唐柳芳氏族論曰三世有三公曰膏梁有令
僕曰華腴
貂拂帝手宋文帝元嘉中王嘉王曇首並為侍中與帝
接膝共語貂拂帝手拔貂置案上語畢復挿之(分/紀)
狗尾續貂晉趙王倫既簒位雖奴卒厮役亦加爵位毎
朝㑹貂蟬盈坐時人語曰貂不足狗尾續
陳省華三子列侍諫議大夫陳省華華蜀人三子堯叟
堯佐堯咨皆登進士而伯仲為天下第一晩年與燕國
夫人馮氏俱康寧長子堯叟知樞宻院次子直史館少
子知制誥毎對客三子列侍客不自安省華曰學生侍
立常也士大夫以為榮(澠水/燕談)
三參政二侍郎燕山竇禹鈞五子儀儼偁□僖皆及第
馮道贈之詩曰靈椿一株老丹桂五枝芳竇為尚書毎
對客即三參政一侍郎一起居皆侍焉天下榮之(劇談/録)
一門二相六内翰本朝吕蒙正夷簡一門二相二十年
居政府又文靖公子公弼公著公亮公儒俱為内翰長
有名徳又賈黄中昌朝一門二相(青𤨏/集)
三十二拜相本朝王溥二十六嵗狀元及第六年拜相
年三十二罷相歸班時四十二在具慶下其父見客公
以前宰相侍側無惰容客不安席引去甚衆(退朝/録)
王韓二族為盛初翰林學士彭乗不訓子弟范宗翰上
啓責之曰王氏之琪珪玘瓘器盡璠璵韓氏之綜絳縝
維才皆經緯非䕃而得由學而然謂王氏皆以玉為名
故云今天下衣冠子弟取髙科者王韓二族為盛(國/史)
重金疊蓋重金謂金帶上垂金魚疊蓋謂重戴(退朝/録)國
初兩制出入皆重戴(歸田/録)
　　富
三致千金范蠡善治生十九年三致千金(史記貨/殖傳)
載金一舸唐馮盎豪俠入朝載金一舸自隨
嵗俸二十四萬緡郭子儀嵗入官俸無慮二十四萬緡
良田美器名園甲館不可勝紀
牙籌王戎田園水磑周遍天下自執牙籌晝夜筭計而
儉嗇不自奉養天下人謂之膏肓之疾有好李賣恐人
得種鑚其核以此獲譏(並本/傳)
錢愚梁武帝弟蕭宏錢百萬一聚黄榜標之千萬一庫
掛一紫標如此三十餘間武帝見之計錢三億餘萬武
帝少子綜作錢愚論譏之(南/史)
錢癖和嶠富擬王者人謂之錢癖
地癖唐李憕善殖産伊州有膏腴自都至闗口田疇彌
望謂地癖
銅臭後漢桓帝時鴻都賣官崔烈用錢五百萬為三公謂
其子曰我為三公議者以為如何子對曰衆嫌大人銅臭
守錢虜馬援云凡殖財貴能賑施否則守錢虜耳
多田翁盧從愿為刑部尚書占良田數百頃𤣥宗薄之
欲以為用者屢矣卒以是止時號多田翁(並本/𫝊)
張車子錢周犫貧夜耕困卧夢天公過而哀之勅外有
以與司録案籍此人相貧限不過此惟有張車子錢千
萬車子未生請以借之天公曰善(干寳搜/神記)
李窟郎崔昭生崔芸李兼生窟郎堆錢一百屋破散何
披猖今雖未即死饑凍㡬欲僵(杜牧/詩)
以富死獄陳子昻父世髙貲子昻觧官歸縣令段簡貪
暴聞其富欲害之子昻家人納錢二十萬緡簡薄其賂
捕送獄中子昻見捕自筮卦成驚曰天命不祐吾殆死
乎果死獄中
錢聲如牛五代袁象先子正辭積錢盈室室中常有聲
如牛以為妖勸其散以禳之正辭曰吾聞物之有聲者
求其類耳宜益以錢聞者以為笑(並本/傳)
黄金多漢髙祖賜陳平黄金四萬斤以間楚梁孝王未
死時府庫黄金四十餘萬斤王莽敗時省中三十萬斤
遺匿者尚十許(漢/書)
塢中金二三萬董卓築郿塢髙與長安城埓積榖為三
十年儲云事成雄據天下不成守此足以畢老及卓死
塢中金二三萬銀八九萬竒玩雜物山崇阜積不可知
數(魏/志)
　　奢
肉擡柈肉屏風唐宰相楊國忠家富凡有賔客設酒則
不設擡柈令妓女各執其事號曰肉擡柈又冬月則令
妓女圍之號肉屏風
香聞數十里楊貴妃得寵兄銛錡國忠諸姨五家第舍
聮亘治錦繡琢金玉者大抵千人變化若神仙毎帝幸
華清宫五家隊合炯若萬花川谷成錦繡遺鈿墮舄瑟
瑟珠翠狼籍于道香聞數十里
烏羽澤米韋陟逍遥公後性奢縱侍兒列左右常數十窮
治饌羞以烏羽澤米毎食厨中所棄猶不减萬錢以五
采牋為書使侍婢裁荅授意而已(並本/傳)
玉釵直七十萬錢王涯居右位竇氏女歸請玉工貨釵
錢七十萬王曰七十萬錢豈於汝惜但釵直若此乃妖
物也禍必隨之後釵為外郎馮球妻首飾馮為賈餗門
人賈有奴頗横馮愛賈召奴責之未幾馮晨謁賈賈未
出有二青衣齎銀罌曰公恐君寒奉地黄酒三盃馮悦
盡飲之俄暴卒賈嘆惜不知其由(栁玭/𫝊)
厠有紋帳絪縟劉寔以貧儉素嘗詣石崇家如厠見有
紋帳絪縟甚麗内婢持香嚢寔退走謂崇曰誤入卿内
崇曰厠耳(崇/𫝊)
韭萍虀石崇為客作豆粥咄嗟而辦毎冬得韭萍虀愷
常以此為恨
奢儉不同寇凖知鄧州自少年富貴不㸃燈尤好夜宴
劇欲雖寢室亦燃燭達旦毎罷官去後人至官舍見厠
溷間燭淚在地往往成堆杜祈公為人清儉在官未嘗
燃燭油燈一炷熒然若㓕與客相對清談而已二公皆
為名臣而奢儉不同如此祈公夀考終吉萊公晩年有
南遷之禍遂歿不返雖不幸亦為可戒也(歸田/録)
詩君家稻田冠西蜀𢷬玉揚珠三萬斛寒江流木起書
樓碧瓦朱欄照幽谷傾家取樂不論命散盡黄金如轉
燭惟餘舊書一百車方舟載入荆江讀(坡/詩)
　　知遇
獵見太公太公姓姜字子牙行年八十不遇於渭水之
濵垂釣周文王出獵前期卜之曰所獵獲之物非熊非
羆非虎非貔乃帝王之師文王至渭水見太公因與之
語見其賢乃與同載而歸以父禮師之伐紂之策遂有
天下(史/記)
拄天邢君牙唐邢君牙為隴右節度使有進士張汾不
待賔司引報直入見君牙君牙方怒宴設司欠錢汾起
曰汾在京師毎聞京西有邢君牙上拄天下拄地今日
於汾前與設吏論錢君牙甚怍更與汾相親贈五百
縑(乾􁌽/子)
墮甑孟敏客居太原甑墮地不顧而去郭林宗見而問
其意對曰甑已破矣視之何益林宗異之因勸令學十
年知名(林宗/𫝊)
解驂齊越石父賢在縲紲中晏子遇之途解左骖贖之
載與歸石父曰君子屈於不知己而申於知己(史/記)
倒屣蔡邕竒王粲聞粲至倒屣迎之既至容貎短小一
坐盡驚曰此王生也有異才吾家書文盡當與之(魏/志)
擁篲鄒衍如燕昭王擁篲前驅築碣石之宫親師之(史/記)
堂下一言叔向適鄭􁊃蔑心欲觀叔向從使之收器者
而往立於堂下一言而善叔向聞之曰必鬷蔑也下執
其手以上曰子若無言吾幾失子矣遂如故知(左/𫝊)
説項斯楊敬贈項斯詩云㡬度見君詩盡好及觀標格
過於詩平生不解藏人善到處逢人説項斯
蜀道難李白自蜀來京師以所業謁賀知章覽蜀道難
一篇曰子謫仙人也因薦之上(本/𫝊)
崆峒叟元昊叛時闗中士人姚嗣宗寫二詩於驛壁云
踏破賀蘭石掃清西海塵布衣能効死可惜作窮人
百越干戈未息肩九原金鼓又轟天崆峒山叟笑不語
静聴松風白日眠韓忠獻竒之遂奏補(分/紀)
長安客有一庸生持一詩謁杜祁公曰昨夜雲中羽檄
來案兵誰解埽氛埃長安有客面如鐡為報君王早築
臺祁公亦異之奏補一尉胷中無物未幾貶去(湘山/野録)
文富二公皆出吕氏門富鄭公之父甚貧客吕文穆公
蒙正門下一日白公曰有兒子十嵗許欲令入書院事
廷評大祝公許之其子韓公也文穆公見之驚曰此兒
他日名位與吾相似亟令供給甚厚後鄭公兩入相及
文靖公夷簡亦知人文潞公自兖州通判代歸文靖一
見竒之問潞公曰有兖州墨否㩦以來明日潞公進墨
文靖熟視久之欲相潞公手也薦為從官出將入相五
十年文富二公皆出吕氏之門
韓歐張三公知老蘇自雷簡夫始老蘇先生里居時雷
簡夫為雅州獨知之以書薦之韓忠獻張文定歐文忠
三公皆有味其言也三公自簡夫始知先生簡夫長安
人以遺才命官其文亦竒上韓忠獻書云不獲搢版約
袂疾指讀洵文於几格間以豁公之視聴也上張文定
書蘇洵乃天下之竒才今人欲糜珠虀芝躬執匕筯飫
其腹中恐他饋傷上歐文忠書必若知洵不以告人則
簡夫為有罪
國士無如富弼富韓公初遊場屋穆修伯長謂曰進士
不足以盡子之才當以大科鳴也果禮部試下西歸次
陜范文正公尹開封遣人追公曰有㫖以大科取士可
亟還公見文正辭以未嘗為此學文正曰已同諸公薦
君矣久為開闢一室皆大科文字可往就館時晏元獻
公為相求婚於文正文正曰公之女若嫁官人某不敢
知必欲求國士無如富弼者元獻一見大愛之遂議婚
公亦繼以賢良登第(並聞/見録)
請不稅農器吕夷簡通判濵州王文公問王沂公曽曰
君識吕夷簡否曰不識也他日又問如初沂公以其所
問對文正曰此人他日與舍人對秉鈞軸沂公曰何以
知之曰吾亦不識之但以奏請得之如不稅農器等數
事也後卒與沂公並相(龍川/志)
簡重貴相薛簡肅公奎知開封府參知政事明鎬為推
官奎待之甚厚以公輔竒之有問何以知其必貴公曰
為人端肅言簡而理盡凡簡重則尊嚴此貴臣相也其
後果至參政(歸田/録)
范蜀公廊廟人薛簡肅公知成都府范蜀公方為舉子
一見愛之館於府第毎曰范君廊廟人也公益自謙乗
小駟至銅壺閣下步行趨府門踰年人不知其帥客也
簡肅公還朝載蜀公以去或問自成都府得何竒物曰
吾得一偉人耳後為賢從官(聞見/録)
貴人識貴人吕夷簡為布衣時馬尚書亮一見知其必
貴以女妻之馬公知江寧府陳恭公執策經過馬接之
曰寺丞他日必至宰相曽諌議致堯一日大李侍郎虛
己坐上見元獻晏公曰奉禮他日貴甚吕許公夷簡為
相文潞公進謁許公改容接之曰太博過於我位貴人
識貴人(筆/談)
　　不遇
郎潜三葉不遇漢武帝至郎署見一老郎眉毛皓白問
何為郎對曰臣姓顔名駟以文帝時為郎文帝好文而
臣好武景帝好老臣尚少陛下好少臣已老是以三葉
不遇上感其言擢為㑹稽都尉(本/𫝊)龎眉而郎潜兮(張衡/賦)
孟浩然唐孟浩然與王維善私邀入内院而𤣥宗至浩
然匿牀下維以實對帝喜曰朕聞其人而未見也浩然
出帝問其詩自誦所為至不才明主棄之句帝曰卿不
求仕而朕未嘗棄卿奈何誣我命放還山
崔顥崔顥有文李邕聞其名虛舍邀之顥至獻詩首曰
十五嫁王昌邕叱曰小兒無禮不與接而去(並本/𫝊)
窮猿投林晉李充家貧求出外除剡縣令語人曰窮猿
投林豈暇擇木
　　貧賤
簞食瓢飲一簞食一瓢飲在陋巷人不堪其憂(論/語)孔子
謂顔淵曰家貧居卑胡不仕乎對曰回有郭外之田五
十畆足以為桑麻鼓琴足以自娛夫子之道足以自樂
不願仕也
蓬户桑樞原憲居魯環堵之室茨以生草蓬户不完桑
以為樞而甕牖二室上漏下濕匡坐而絃子貢乗大馬
中紺而表素往見憲憲華冠縰履杖藜而應門子貢曰
嘻先生何為病憲對曰聞之無財謂之貧學而不能行
謂之病今憲貧也非病也子貢有愧色(並莊/子)
葭墻艾蓆梁書安城康王秀𫝊云或葭墻艾蓆樂在其
中矣
繩樞甕牖賈誼過秦論云繩樞甕牖之子材能不及
中庸
斗升之水莊子家貧徃貸粟監河侯監河侯曰諾我將
得邑金貸子三百金可乎周忿然作色曰周昨來中道有
呼者顧視車轍中有鮒魚焉問之對曰我東海之波臣
也君豈有斗升之水而活我哉周曰諾我將南遊吳越
激西江之水而迎子可乎鮒魚忿然作色曰吾得斗升
之水活耳君乃言此曽不如索我於枯魚之肆(莊子外/物篇)
數滴之泉于頔鎮襄陽鄭大穆以書投之曰分千樹一
葉之影即是隂濃减四海數滴之泉即為膏澤于公依
索數半與之(雲溪/友議)
門多長者車張負隨陳平至其家家乃負郭窮巷以蓆
為門然門多長者車轍
門外可設雀羅下邳擢公為廷尉賔客填門及廢門外
可設雀羅後復為廷尉客欲往翟公大書其門曰一死
一生乃知交情一貧一賤交情乃見一富一貴乃知交
態(漢鄭當/時傳)冷官門外可張羅(坡次楊/褒詩)
貧無錐潙山香嚴頌曰去年貧未是貧今年貧始是貧
去年貧尚有卓錐之地今年貧錐地也無卓(𫝊燈/録)
肘見踵决曾子在衛緼袍無表正冠而纓絶捉襟而肘
見納履而踵决(莊/子)
短衣不掩脛長鑱長鑱白木柄我生托子以為命黄精
無苖山雪盛短衣數挽不掩脛此時與子空歸來男呻
女吟四壁静(老杜/詩)
車如雞栖朱震字伯厚諺曰車如雞栖馬如狗疾惡如
風朱伯厚(陳蕃/𫝊)
白社衣百結董京在洛湯隠居白社以殘絮縷帛為衣
號百結衣(逸士/𫝊)
䄂詩見張韓賈島初見韓退之及張籍有云袖有新成
詩欲見老張韓
脫羊裘髙恭之曰生當夕脫羊裘朝佩珠玉(後/魏)
㯽榔消酒劉穆之世貧往妻兄江氏乞食食畢求㯽榔
江氏戲曰㯽榔消食君嘗饑何須此後為丹陽尹乃以
金盤貯㯽榔一斛以進妻兄(南/史)不索㯽榔常晏食(山/谷)
蓬蒿偪人張仲蔚平陵人所居蓬蒿偪人(三輔/决録)仲蔚愛
窮居遶宅生蓬蒿(陶淵/明詩)
貧賤驕人魏文侯師田子方太子擊逢之引車下謁子
方不為禮擊因問曰富貴者驕人乎貧賤者驕人乎曰
亦貧賤者驕人耳諸侯驕人失其國大夫驕人失其家
貧賤者行不合則去之楚越如脫屣(史/記)
富不如貧向子平讀易至損卦喟然嘆曰吾已知貴不
如賤富不知貧未知死何如生耳(後本/𫝊)
鬼笑劉伯龍貧窶尤甚常營什一之利忽見一鬼在傍
大笑伯龍曰貧困固有命乃為鬼所笑(南/史)
兒號寒冬暖而兒號寒年登而妻啼饑頭童齒豁竟死
何禆(韓文公/進學觧)
晩食當肉齊王蠋與齊王遊食必太牢出必乗車妻子
衣服麗都蠋辭曰玉生於山制璞則破焉士生於野推
選則禄焉然而璞不完形神不全蠋願得歸晩食當肉
安步當車無罪以當富貴蠋可謂安於貧者也未饑而
食雖八珍猶草木也使草木如八珍唯晩食為然(東坡/志林)
舌耕賈逵通經門徒來學獻粟盈倉或云逵非力耕乃
舌耕(拾遺/記)
硯城墨甲水硯者城池也筆者乃矟也墨者甲兵也心
意者將帥也(墨訣/書數)
筆耕舌織唐王勃能文請者金帛盈積人謂勃舌織而
衣筆耕而食(張著/盛事)
食蓼少年辛苦如食蓼老境清甜如啖蔗(坡/詩)何異食蓼
甘不知是荼苦(樂/天)
抱添丁㸔花玉川先生真可憐一生酖酒無一錢病過
春風九十日獨抱添丁㸔花發(坡詩/注)數日不食行可忍
索我抱看滿樹花(盧仝示/添丁)
借車借車載家具家具少於車乃是全無一物(孟郊移/居詩)
食破硯我生無田食破硯邇來硯枯磨不出(坡/詩)
處窮藥方東坡云吾聞戰國中有一方吾服之甚效其
藥有四味一曰無事以當貴二曰早寢以當富三曰安
步以當車四曰晩食以當肉若此則可謂善處窮矣
拆海圖牀前兩小女補綻纔過膝海圖拆波濤舊繡移
曲折天呉與紫鳯顛倒在短褐(杜/詩)
藁席張晨為京兆功曹冬月無被惟有禾藁一束暮鋪
盖卧旦則收之
孫叔敖子貧問優孟楚孫叔敖病且死屬其子曰我死
汝必貧可往見優孟居數年貧困負薪逢優孟與曰我
孫叔敖之子也父死屬我見優孟孟曰若無逺遊有所
之即為孫叔敖衣冠抵掌談笑為敖像楚王與左右不
能别也以為孫叔敖復生欲以為相優孟請歸與婦計
三日來王曰婦言謂何孟曰楚相不足為也如孫叔敖
之相楚得以霸今死其子無立錐之地貧困負薪必如
孫叔敖不如自殺楚王於是召叔敖子封之寢丘四百
户以奉其祀(史/記)
窮巷掃軌漢陳平家乃負郭窮巷杜門掃軌然門外多
有長者車轍
無友之嘆東坡謫居海外與程夫侔書云此間食無肉
病無藥屋無居出無友
氷蘗聲王文正公姪王質在相門弗驕弗華以貧為寳
文正為舍人時家甚虛嘗貸金以贍昆弟過期不入輟
所乗馬償之公得其劵示家人曰此前人清風吾當不
墜又得顔魯公為尚書時乞米墨帖刻石遺親友間其
雅尚如此故所至有氷蘗聲(墓/誌)
范文正補孫明復學職范文正公在睢陽掌學有孫秀
才上謁文正贈錢十千明日復謁又贈十千問何汲汲
於道路曰老母無以養若日得百錢則甘㫖足矣公曰
吾觀子才非凡客也一年僕僕所得幾何而廢學吾今
補子學職月得三千以供養子安於學乎孫生大喜於
是授以春秋文正去睢陽孫亦辭歸後十年聞太山有
孫明復先生道徳髙邁朝廷召至太學乃昔日索遊孫
秀才文正嘆曰貧之為累大矣儻索遊至老則雖人材
如孫明復猶將汨没也(東軒/筆録)
早晩啗粥四塊范希文修學時最貧在長白山僧舍煮
粟米二升作粥一器經宿遂凝以刀劃為四塊早晩取二
塊斷虀數十莖醡汁半盂入少鹽煖而啗之如此者
三年(湘山/野録)
割鷺股我無置錐君立壁舂黍作糜甘勝宻割白鷺股
何足難食鸕鷀肉未為失(後山/詩)
夷白南史李潙謂古人安貧清白曰夷涅而不緇曰
白(本/𫝊)
詩李髯家徒四立壁未嘗一飯曽留客春寒茅屋交相
風傍墻捫蝨讀書䇿老妻甘貧能養姑寕剪髻鬟不典
書大兒得飡不得魚小兒得禈不索𥜗　未論功活人
飽活不嘗得妻寒尚賔敬兒餓猶筆墨平生貸米家十
輩來薄責囊無孔方兄面有陳蔡色　君不見公車待
詔老詼諧饑來索米長安街君不見杜陵白頭在同谷
夜提長鑱掘黄獨文人古來例寒餓安得野蠶成繭天
雨粟(並山/谷)君不如屈大夫夕飡但秋菊又不如顔平原
米盡且食粥癡人要贏餘椒有八百斛錢有一百屋(吕/本)
(中/)身在秋湖天一角嶺猿洲鴈亦相哀他時相見柯山
下土銼芳薪煮芋魁(盧/㐮)本賣文為活翻令室倒懸荆扉
深蔓草土挫冷疎煙　不㸑井晨凍無衣牀夜寒囊空
恐羞澁留得一錢看　北里富薫天髙樓夜吹笛焉知
南鄰客九月猶絺綌(並老/杜)病多諳藥性年長信人愁螢
影竹窗下松聲茅屋頭　盤飡市逺無兼味樽酒家貧
只舊醅肯與鄰翁相對飲隔籬呼取盡餘盃(並于/鵠)多病
吳中一腐儒新來鈆水照髭鬍掃地静憐黄吻婢縳雞
賣遣白頭奴(盧/㐮)無地可耕歸不得有恩堪報死何難流
年怕老相將去百計求安未得安(禇/載)到來難遣去難留
着骨粘心萬事休潘岳愁絲生鬢裏婕妤悲色上眉頭
長途計盡空騎馬逺鴈聲初獨倚樓更有相思不相見
酒醒燈背月如鈎(李延壁/愁詩)多才久被天公怪闕食惟應
㸑婦知杜叟挽衣那及脛顔公食粥敢言炊(坡和柳/子玉詩)借
車載家具家具少於車鬢邊雖有絲不堪織寒衣(孟郊/朝飢)
(詩/)卧聞東牀琴凍折兩三絃其不止忍饑而已寒不可
忍也(歐公/詩話)脫使端能去窮鬼自量無以致錢神(唐子/西)煙
村舊業牽歸夢雪屋孤燈照病身(王禹/偁)僧態盤飡雖笋
味道情欄檻只松花(魏/野)千里故園魂夢裏百年生事寂
寥中(子/由)暗天欲照盆無水貧女如花鏡不知(施肩/吾)窮巷
悄然車馬絶案頭乾死讀書螢(老/杜)舊屋但餘燒藥竈破
囊猶欠買山錢(盧/㐮)髯奴便了能沽酒稚子添丁觧灌畦
(李/彭)建鄴江山千里逺長安風雪一家寒(胡/恢)老妻稻下收
遺􁀙稚子松間拾墮樵(荆/公)雨荒春圃惟生草雪壓朝厨未
有煙(樂/天)傍暖旋燒紅落葉覺寒猶着舊生衣(王/建)車如
雞栖馬如狗閉門常多出門少(山/谷)愁從竹葉盃中去老
向菱花鑑裏來(趙循/道)一夜不眠孤客耳主人門外有芭
蕉(戎/昱)兒餒嗔郎罷妻寒怨藁砧(唐子/西)萬事不掛眼四愁
猶有詩(山/谷)瓦池研竈煤葦管書柿葉(東/坡)烏几重重縛鶉
衣寸寸針(老/杜)朝食不盈腸冬衣纔掩體(韓/愈)長喜詩無病
不憂家更貧(潘/閬)貧教謀事拙病使出言憂(陶/侃)毎因多事
日減却少年心為農山澗曲卧病海雲邊(杜/甫)醉中驚老
去笑裏覺愁來(包/佶)痩肌寒帶粟病眼餒生花(裴/説)冷髪
不長黒貧交無久情(杜荀/鶴)老覺僧齋健貧還藥債遲(姚/合)
春非孤客事花在五侯門(薛/能)眼昏書字大耳重覺聲髙
(張/洎)孟郊天地窄楊朱岐路多(石曼/卿)竹齋燒藥竈花璵讀
書牀
　
　
　
　
　
　
　
　
　
　
　
　
　錦繡萬花谷前集卷二十四
欽定四庫全書
　錦繡萬花谷前集卷二十五
　　隠逸
四皓秦夏黄公綺里季甪里先生東園公避秦隠商山
行歌紫芝曲漢髙祖累聘不至後用張良計乃出隨太
子朝太子乃定
九老白居易與胡杲吉敀鄭據劉真張渾狄兼謨盧貞
燕集皆髙年不仕者人慕之繪為九老圖(本/𫝊)
白蓮社劉遺民雷次宗依廬山逺師乃於精舍無量夀
像前建齋立社共期西方廬阜記逺師結白蓮社以書
招陶淵明陶曰弟子性嗜酒若許飲即往逺許之遂造
焉陶攢眉而去
支牀有龜坐帳無鶴支牀有龜一寸二寸之魚三竿兩
竿之竹名為野人之家是謂愚公之谷(庾信小/園賦)
買山錢符山人投襄陽于頔乞買山錢公與之仍加
衣服(雲溪/友議)
山資已足王秀之為晉平太守朞年便求去曰山資已
足豈可久留以妨賢路(南/史)
膏肓痼疾唐田游巖隠許由祠傍號由東隣髙宗幸嵩
親至其門曰先生此佳否對曰臣所謂泉石膏肓烟霞
痼疾者(隠逸/傳)
能言鬬鴨陸龜蒙有鬬鴨一欄極馴一旦驛使挾彈斃
其尤者龜蒙曰此鴨善人言見欲上進奈何斃之使懼
盡與囊中金徐問人語之狀龜蒙曰能自呼其名也
駕飛鴻山谷觀盧鴻圖云黄塵逆㡌馬辟易歸來下簾
卧書空不知繡鞍萬人立何如盧郎駕飛鴻盧隠士駕
飛鴻歸隠也
浪士漫郎元結作自釋曰少避亂入猗玗洞稱猗玗子後
家瀼濵乃稱浪士及有官人以為浪者亦漫為官乎呼
為漫郎漫郎既客樊上漫遂顯左右少長相戲更曰聱
叟彼誚以聱者為其不相從聴不相鈎加帶笭箵而盡
船獨聱牙而揮車酒徒得此又曰公之漫其終猶聱乎
脱朝服辭官陶𢎞景為諸王侍讀家貧求縣宰不遂永明
十年脱朝服掛神武門上表辭官詔許之(南/史)
角巾東洛薛平除散騎常侍年老致仕角巾東洛
多幸老民宋琪拜右僕射被病作多幸老民叙以見志
北山南山後法真隠處太守欲以功曹相屈法真曰若
欲使之真將在北山之北南山之南(本/𫝊)
池中龍種龎徳公字子魚晉太康中棄官居南白沙里
人皆敬之曰池中龍種來我家(襄陽耆/舊𫝊)
蘭菊叢生羅含歴散騎常侍老年致仕還家階庭蘭菊
叢生
理圃布真珠為樂南唐近事陳繼善自江寧尹致仕一
旦荷鉏理山圃成畦布以真珠百餘顆若種蔬狀布土
間記顆俯拾周而復始以為樂
三笑圖逺法師送陶元亮陸修静不覺過虎溪因相與
大笑今世𫝊三笑圖是也(廬山/記)
輞川别墅王維有别墅在輞川地竒勝有華子岡欹湖
竹里館栁浪茱萸沜辛夷塢與裴迪遊其中賦詩為樂
靖長官張師旦括異志靖長官真定人登第一旦棄妻
子不歸洛下靳襲者嘗於其家設一帷榻甚潔詢其故
曰以待靖長官今隠嵩山間嵗或一至或再至曾慥集
仙𫝊謂唐僖宗時為登封令棄官學道遂升仙東坡云
劉几嘗遇於嵩髙山中(坡詩/注)
頭顱可知陶洪景與從弟書曰昔仕宦期四十左右作
尚書郎即投簮髙邁今三十六方作奉朝請頭顱可知
不如早去(摭/遺)
笋味勝中堂骨卲堯夫一日謂富鄭公食笋味甚美公
曰未如中堂骨頭之美也堯夫曰野人食笋三十年未
嘗為所辱今日可食中堂骨頭乎(聞見/録)
花外小車司馬溫公居洛與邵康節遊一日㑹崇徳閣
約邵未至有詩曰淡日濃雲合復開碧伊清洛逺縈回
林間髙閣望已久花外小車猶未來堯夫和云君家梁
上午時燕過社今年尚未回請罪誤君凝佇久萬花深
處小車來
鐘鳴漏盡魏田豫書答司馬宣王曰年過七十而居位
譬猶鐘鳴漏盡而夜行不休也(魏/志)
詩白頭不是折脚具桐㡌㯶鞋稱老夫滄江鷗鳥野心
性隂壑虎豹雄牙鬚鷫鸘作裘初服在猩血染帶鄰翁
無兒無飽飯尚勤書婦無複褌且着𥜗社甕可漉溪可
漁且問黄鷄肥與臞(黄/詩)處士骨相不封侯卜居但得林
塘幽家藏玉唾㡬千卷手校韋編三十秋相知四海孰
青眼髙卧一菴今白頭襄陽耆舊節獨苦只得龎公不
入州(溫叟謝/無逸詩)投紱歸來萬事輕消磨未盡祇風情舊因
蓴菜求長假新為楊枝作短行不禱自安縁夀骨苦藏
難沒是詩名淺斟低唱紅生頰細琢歌詞穏稱聲蝸殻
卜居心自放蠅頭寫字眼能明跪履數從圯上老逸書
閒訪濟南生(東/坡)夜踏華陽三徑小曉耕秋色一犂深庭
園縱窄猶栽藥活計雖貧亦買琴(王禹/偁)稚子新能編笋
笠山妻舊觧補荷衣秋山隔岸清猿叫湖水當門白鳥
飛(陳/羽)杖屨獨遊栽藥圃琴樽多在釣魚船晩來花下敲
門者不是神仙即酒仙(僧楚/巒)玉函怪牒鎻雲篆紫洞香
風吹碧桃三山朝去應非久姹女當窻織羽袍(杜/牧)一榻
琴書雙門寺片心泉石兩林山江樓把酒雲供望秋院
支笻鶴對閒(陳堯/叟)棊聲敲月重屐齒印苔深竹徑茶烟
細山園碧樹隂(韓持/國)種竹五七箇結茅三兩間稍通溪
上路不礙屋頭山黄葉水去住白雲風往還生涯只此
是道者少機闗(王/珪)鳥歸村落後水向縣城斜(劉長/卿)門掩
少人至春殘啼鳥多苔錢對井口花片入蟲窠(栁/放)竹裏
編茅倚石根竹莖踈處見前村閒眠盡日無人到時有
清風為掃門(僧顯/忠)谷鳥隨柯轉庭花奪酒香初晴巖翠
滴向晩木隂凉(楊徽/之)秋夢有時見孤雲無處尋神清峯
頂望衣冷瀑邊吟(劉禹/錫)江頭日暖花又開江東行客思
悠哉滿船明月一竿竹家住五湖歸去來(羅/隠)日照西山
雪僧門猶未開凍瓶粘柱礎宿火陷爐灰童子病歸去
鹿麑寒入來(鄭/肇)犬吠水聲中桃花帶露濃樹深時見鹿
溪午不聞鐘野竹分晴靄飛泉掛碧峯(李/白)草暖青牛卧
松髙白鶴眠雨來江色暮獨自下寒烟(李/白)松隂遶院鶴
相對山色滿樓人未歸(姚/鵠)手中藤杖留霞㸃身上荷衣
帶酒痕(文/本)求猿句寄山深寺乞食書𫝊海上州(杜荀/鶴)滿
屋烟霞春睡足一溪風雨夜燈孤(張/詠)松隂轉處琴書潤
花片飛來枕簟凉(彭應/求)幽鳥喚人穿竹去野猿尋果岀
雲來(沈/彬)唯㸔老子五千字不踏長安十二衢(白居/易)㸔院
只留雙白鶴入門唯見一株松(樂/天)壺中别有仙家日嶺
上猶多隠者雲(李義/山)怪來詩思清人骨門對寒流雪滿
山(韋應/物)臨水鶴窺行道影隔雲僧認讀書聲(楚/巒)洗盂秋
澗日華動搗藥夜堂秋氣深(王正/己)雲歕石花生劍壁雨
敲松子落琴牀(林/逋)千里白雲隨野歩一湖明月上秋衣
月屇曉窻琴嶽潤竹侵秋几墨雲鮮　不甘五等諸侯薦
直待九重天子知(贈劉/素)帶雨小舟横别澗隔花幽犬吠
深雲(張/觀)止應獨有江山秀合自都無廊廟心(韓/駒)兩槍未
試泠泠水五鬛常閒淅淅風(林/逋)潏潏藥泉來石竇霏
霏茶靄出林梢　花月病懐㸔酒譜雲蘿幽信著茶經
峯後月明秋嘯去水邊林影晩樵還　鶴𫝊滄海信僧和
白雲篇(恵/崇)松風吹髮亂巖溜濺棊寒　圭竇先知曉盆
池别見天　古寺尋僧飯寒巖衣鹿裘(廖/融)夜船浮海月秋
寺傍江雲　石梯青障下茅屋白雲間(崔/峒)眼明山雨後鬢
亂竹風前(魏/野)因客始酤酒借書方到城(姚/合)白雲風散盡
紅葉水浮來(劉徳/仁)疎籬僧舍近嘉樹鶴庭寛(陳堯/佐)試墨
書新竹張琴和古松(李義/山)淺瀨寒魚少叢蘭秋蝶多(錢/起)
掃葉秋風下拾薪山雨前(孟/貫)雪殘僧掃石風動鶴歸林
(恵/崇)撥雲尋古道倚樹聴流泉(李/白)水舂雲母碓風掃石南花
　竹影掃秋月荷花落古池(李/白)
　　漁父
笭箵玉篇云取魚器也山谷詩耕夫荷鉏觧襏襫漁父
灑網投笭箵又陸龜蒙詩頭經畧彴冠微亞腰挿笭箵
帶矗頻
浪婆銅斗歌孟郊詩銅斗飲江水手拍銅斗歌儂是拍
浪兒飲則拜浪婆脚踏小舟頭獨自舞短簔
射鴨射鴨復射鴨鴨驚菰蒲頭儂是清浪兒毎踏清浪
遊笑他鄉貢郎踏土稱風流
鷗社本與江鷗為保社聊隨海燕度炎凉(山谷/詩)
魚蠻子江淮水為田舟楫為室居魚蝦以為糧不耕自
有餘異哉魚蠻子本非左衽徒連排入江住竹瓦三尺
廬於焉長子孫戚施且侏儒擘水取魴鯉易如拾諸途
破釡不着鹽雪鱗芼青蔬一飽便甘寢何異獺與狙人
間行路難踏地出賦租不如魚蠻子駕浪浮空虛空虚
未可知㑹當筭舟車蠻子扣頭泣勿語桑大夫(東坡/詩)
詩窮秋漫漫蒹葭雨短褐休休白髪翁范子歸來思狡
兎吕公何意兆飛熊漁收亥日妻到市醉卧水痕船信
風四海租庸人草草太平長在碧波中(山/谷)八月九月蘆
花飛南溪老人垂釣歸秋山入簾翠滴滴野艇倚檻雲
依依却把魚竿尋小徑閒梳鶴髪對斜暉翻嫌四皓曽
多事出為儲王定是非　村寺鐘聲渡逺灘半輪殘月
落前山徐徐撥棹却歸灣浪疊朝霞錦繡翻(李夢/符)新媍
磯頭眉黛愁女兒浦口眼波秋驚魚錯認月沉鈎青篛
笠前無箇事緑簔衣底一時休斜風細雨轉船頭(山/谷)鑑
湖春水夜來生㡬疊春山逺更横烟艇小釣絲輕釣得
閒中萬古名薄晩烟林淡翠微江邊秋月已明輝縱逺
柂適天機水底閒雲片片飛雪灑清江江上船一錢
何有買江天催短棹去長川魚蟹來傾酒舍烟青草開
時已過船錦痕躍處浪痕圓竹葉酒栁花氊有意沙鷗
伴我眠　扁舟小纜荻花風四合青山暮靄中明細火
倚孤松但願樽中酒不空　魚信還催花信開風光得
得為誰來舒栁眼落梅腮浪暖桃花夜更雷　水涵㣲
雨湛虛明小笠青蓑未要晴明鑑裏縠紋生白鷺飛來
空外聲　無數菰蒲間藕花棹歌輕舉酌流霞隨好處
轉山斜也有孤村三兩家　清灣幽島住盤紆一舸横
斜得自如唯有此更無居從教紅袖泣前魚(髙宗皇/帝御製)
　　農家
茅蒲襏襫管子云先雨耘耨以待時雨時雨既至挾其
搶刈耨鎛以旦暮從事於田野脱衣就功别苖秀列踈
􁁜首戴茅蒲身服襏襫沾體塗足㬥其髮膚盡其四肢
之力此謂之農
抱甕負薪編茅結草上漏下濕之悲桔橰抱甕占星望
雲之勞負薪蒸以耕耘徯一餉而不至者之苦舉債於
豪右結一為五者之寃農之為農亦良苦矣
榖父蠶母三川饑者有三青衣童子語人曰世人厭棄
五榖地司已收五榖之神矣可相率祈謝榖父蠶母之
神當致豐穰(續仙/𫝊)
甌窶滿篝淳于髠曰臣見道旁有穰苗者操一豚蹄
一盂酒祝曰甌窶滿篝汙邪滿車五榖蕃熟穰穰滿
家(史記滑/稽𫝊)
妻饁如賔晉冀缺耨其妻饁之相敬如賔晉侯曰能敬
必有徳以為下軍大夫(左/𫝊)
鴉頭韈李白詩履上足如霜不着鴉頭韈謂農婦也
兎園冊馮道本田家狀貎質野朝士多笑其陋道入朝
任贊劉岳在後道行數歩反顧贊問岳何為岳曰遺下
兎園冊爾兎園冊者鄉校俚儒教田夫牧子之所誦也
故岳舉以誚道道聞之大怒遷岳祕書監(劉岳/𫝊)
詩春種一粒粟秋成萬顆子四海無閒田農夫猶餓死
鉏禾日當午汗滴禾下土誰知盤中飱粒粒皆辛苦(李/紳)
(詩又雲/溪友議)父耕原上田子斸山下荒六月一禾生官家一
開倉　鳩婦勃磎農荷鉏身披襏襫頭茅蒲雨不破塊
田坼圖稊稗青青佳榖枯大婦碓舂頭鬢踈小婦拾穟
行餉姑四時作苦無袴襦門前叫嗔官索租(洪駒父/田家謡)南
村北村雨一犂新婦餉姑翁哺兒田中啼鳥自四時催
人脱袴着新衣着新替舊亦不惡去年租重無袴着(山/谷)
青裠縞袂於潛女兩足如霜不穿屨􁣓沙鬢髮絲穿杼
蓬沓障前走風雨苕溪楊栁初飛絮照溪畫眉渡溪去
蓬郎樵歸相媚嫵不信姬姜有齊魯(東坡/詩)
　　村落
略彴横木渡水陸龜蒙詩頭經略彴冠微亞腰挿笭箵
帶矗頻
瀼東瀼西楚俗以山間水可渉為瀼水經註瀼東瀼西
水兩傍之名(杜詩/注)
卜鄰白樂天與元八卜鄰詩明月好同三徑夜緑楊宜
作兩家春
詩草肥朝牧牛桑緑晩鳴鳩列宿簷前見清泉碓下流
春蔬和雨摘社酒向花篘引我南坡去籬邊有小舟(鄭/谷)
種茶巖接紅霞塢灌稻泉生白石根皤腹老翁頭似雪
海棠花下戲兒孫(滕/白)一笛秋風急千巖晚照多竹根鄰
叟醉牛背牧兒歌(李若/水)釣船歸落昬鴉後江雨來從白
鳥邊舊屋但餘燒葉竈破嚢猶欠買山錢(盧/襄)揺落暮山
迥丹楓霜葉稀孤城向水閉獨鳥背人飛渡口月初上
鄰家漁未歸鄉心正愁絶何處搗寒衣(劉長/卿)稻凉初吠
蛤柳老半書蟲荷背風翻白蓮腮雨退紅(東/坡)静愛竹時
來野寺獨尋春偶過溪橋(歐/公)平林霜着色沙岸水留痕
(后/山)方宅十餘畆草屋八九間榆柳䕃後園桃李羅堂前
瞹瞹逺人村依依墟里烟狗吠深巷中鷄鳴桑樹顛户
庭無塵雜空室有餘閒(陶/集)
　　客舍
桂玉戰國䇿蘇秦之楚三日乃得見王談卒辭行楚王
曰願留秦曰楚國食貴於玉薪貴於桂謁者難見於鬼
王難見於帝今臣食玉炊桂因鬼見帝其可得悉　文選
注紅粒貴瓊瑶
奴白馬青肯訪浣花老翁無為君酣酒滿眼酤與奴白
飯馬青蒭(杜/詩)
詩鴈外無書為客久蛩邊有夢到家多畫堂玉佩縈風
響不及桃源欸乃歌(王/昱)五湖歸夢常苦短一寸客愁無
奈多慈母毎占烏鵲喜家人應賦扊扅歌　婉娩有詩
來入夢溫柔何日聴還鄉　孤遊懐耿介旅宿夢婉娩(退/之)
他時夜雨困移牀坐見愁聲㸃客腸(東/坡)寒燈桃不焰殘
火撥成灰(後/山)我家白髪問烏鵲他家紅粧占蛛絲(山/谷)
　　齋宅
蕭齋梁武帝造佛寺令蕭子雲飛白大書蕭寺至今一
字存焉李約之買歸建一小室以玩之號蕭齋今呼蕭
寺因此也(國史/補)
玉盃金盌唐一行云長安永寧坊東南是金盌地安邑
里西是玉杯地後永寧為王鍔宅復賜袁𢎞及史憲誠
等所以為金盌破而復成安邑為馬燧宅後為奉誠園
所以為玉盃破而不復完也　桑道茂號長安公卿宅
有玉盃金盌之號(盧氏/雜記)
蝸舍魯人有夜行迷失道路逺望田中有火宅因尋至
其處見一大屋有人居住其人遂扣門求寄宿須臾有
一婦人出端正顔色延入㕔上設酒食至醉倒卧明旦
酒醒天明見身在田塍上睡傍有一田螺大如斗因惡
心而吐吐出者皆泥也方知是田螺精今人因此名所
居之舍為蝸舍即田螺也
　　舟船
黄頭郎鄧通以櫂船為黄頭郎(土勝水而色黄故刺/船之郎皆着黄㡌號)
(黄頭郎/後漢書)
烏榜紅舷坡詩城頭月落尚啼烏烏榜紅舷早滿湖烏
榜紅舷湖船也
吳榜張載𫝊吳榜越船不能無水而浮遊舫已裝吳
榜隠
三翼文選張景陽七命有浮三翼泛中沚之句故詩人
多用三翼為輕舟按越絶書伍子胥水戰兵法經曰大
翼一艘廣一丈五尺長十丈中翼一艘廣一丈二尺長
五丈小翼一艘廣一丈二尺長三丈所謂三翼者皆戰
船也非輕舟也(韻語/陽秋)
　　僧寺
珍樓寳屋唐髙力士於來庭坊建佛祠珍樓寳屋國貲
不逮
塗金瓦王縉剏五臺山佛祠鑄銅為瓦以金塗之
百寺南蠻婆賄伽廬國喜佛法琉璃為甓錯以金銀丹
彩紫纊塗地覆以錦罽王居亦如之
詩夜深殿突兀風動金琅璫天黑捫春院地晴棲暗芳
(杜/甫)玉斗生網户銀河耿花宫香雲徧山起花雨從天來
(李/白)清聞樹杪磬逺謁雲端僧(杜/甫)躋閣謁金像攀雲叩
禪扃(韋應/物)
　　宫觀山名
福區王璵建言唐家宜崇表福區招致神靈
靈境不死之福鄉養真之靈境(崔尚桐/栢觀頌)
瑞雲靈跡唐顯徳中世宗營道宫於城西二人發得石
一片上有字題瑞雲靈跡鎮梁東他日多應與古同
天華上宫唐廣徳初王璵建言請度昭應南山作天華
上宫
詩焚香禮真像盥手披雲篇(陸龜/蒙)閒開蘃珠殿暗閲金
字經(元/稹)上有蔚藍天垂光抱瓊室(杜/甫)
　
　錦繡萬花谷前集卷二十五
欽定四庫全書
　錦繡萬花谷前集卷二十六
　　凶兆
夢奠兩楹之間孔子曰予疇昔之夜夢坐奠於兩楹之間
夫明王不興天下孰能宗余余殆將死也(禮/記)
夢講東堂之奥後漢周磐年七十三謂子曰吾夢先師
東里先生與我講於東堂之奥既而長嘆豈吾齒之盡
乎其月卒(本/𫝊)
泰山裂李虛中將疾謂其友韓愈曰吾夢泰山裂流出
赤黄物如金有人曰是所謂大還者虛中既歿愈追占
其夢曰山者艮為背裂而流赤黄疽象也大還者其去
之矣(韓李虛/中墓銘)
水窮天盡李續長源一日忽有人在牀下誦詩曰行到
水窮處未知天盡時續斥曰誤矣豈非坐看雲起時耶
答曰此雲安能起兹必死期故來相别數日而卒(古今/詩話)
雲穿雪壓廖融作詩曰雲穿搗藥屋雪壓釣魚舟自觧
曰屋破雲穿其中無人也船為雪壓無用後六十日卒(摭/遺)
瓊瑰盈懷魯公孫嬰齊號聲伯初夢渉涇或與之瓊瑰
食之泣而為瓊瑰盈其懷從而歌之曰渉涇之水贈我
以瓊瑰歸乎歸乎瓊瑰盈吾懐乎不敢言三年言之暮
而卒(左/傳)
草木皆稼唐天寳中諺曰冬凌樹稼達官怕其年氷稼
而寧王卒熈寧三年草木皆稼衆謂大臣當之未數日
韓琦卒(青箱/雜記)
白蝙蝠李禪居廣陵晝忽有白蝙蝠繞庭而飛出院門
又出中門至外門不見其年禪妻卒輀車出即蝙蝠飛
翔處也(稽神/録)
玉魚符唐貞元中司勲郎中李朝歸第夢二黄衫人引
朝至户外中有人曰未至須玉魚符下也後朝當龍尾
道上見一玉魚把玩至家數日卒(戎幕/閒談)
月酉没晉文王司馬為魏國相蜀譙周書版示文王曰
典午忽兮月酉没兮典午謂司馬月酉謂八月文王
果卒(周/𫝊)
白鷄年謝安曰桓溫在時吾夢乗輿行十六里止見一
白鷄而止今十六年矣白鷄在酉今太嵗在酉吾殆不
起乎安尋卒(本/𫝊)
龍蛇之年鄭𤣥字康成夢孔子告之曰起起今年嵗
在辰明年嵗在巳既悟以䜟合之知命當終(䜟云嵗/在龍蛇)
(賢人嗟/本傳)
夢旌旗鶴鴈卲康節一日晝睡覺言曰吾夢旌旗鶴鴈
自空而下導吾行亂山中吾神往矣無以藥相逼也
夢桑丁固夢井中生桑以問趙答曰桑文四十八字君
夀恐不過此果然(佩觿/集)
夢棗王子堇善占夢有人夢棗堇曰棗字重來來來呼
魂之貎其人果卒(酉陽/雜爼)
夢燈廣守數人連卒多先夢燈後作守夢燈遍郡城未
幾果卒(雜/録)
風吹竈突後漢方伎李南女𫝊父風角術為人妻晨詣
㸑室卒有暴風婦便求歸辭二親姑不許乃跪曰家世
𫝊術疾風卒起先吹竈突及井此禍為主㸑者妾將亡
之應乃如期而卒(李南/傳)
夢炊臼中有客張贍將歸夢炊臼中問觧夢者王生生
言君歸不見妻矣臼中炊無婦也及歸其妻果卒
甑上生蓮花宋滕景直家在廣州炊釡中有聲如雷家
人走視甑上花生漸長似蓮花而赤色俄頃萎景直旬
日卒(古今五/行紀)
種樹孔子𦵏魯城北弟子各以其國樹種之於塋本毫
末之小至於合拱(文選劉夫/人墓誌注)
破𤓰吕仙翁有詩與張洎言將作鼎鼐之句其句云功
成當在破𤓰年俗以破𤓰為二八字洎六十四而卒乃
悟(談/苑)
賦鵩賈誼為長沙王𫝊有鵩飛入誼舍乃為賦以自廣
曰單閼之嵗四月孟夏庚子日斜鵩集予舍止于坐隅
貎甚閒暇(誼/𫝊)
抱鶴林傑神童年十七忽有雙鶴下傑忻然抱得一隻
父恐其非祥令放之是夕得疾卒鄭丘以詩哭之曰才
髙不及賈生年何事孤魂逐逝川螢聚帳中人已去鶴
離堂上月空圓(古今/詩話)
鳯集兩拳有孫氏求官夢雙鳯集其兩拳以問卜者曰
鳯非梧桐不棲非竹實不食卿當大凶非苴杖則削杖
後孫氏果遭母喪(集異/記)
牛足上出漢梁孝王獵梁山有獻牛足上出者王惡之
六月中病六日薨(牛丑畜衝在六月北方數/六故六月六日薨本𫝊)
項赤楊大年臨終項赤跌坐戒家人語曰汝輩勿哭驚
吾既而果然釋教云項赤生天腹赤生人足赤沉滯(江/鄰)
(幾雜/誌)
與絹兩疋南史沈慶之臨賜死時年八十夢有人以兩
疋絹與之曰此絹足度寤而謂人曰老子今年不免矣
兩疋八十尺也足度無餘也(本/𫝊)
織女着服晉成帝杜后時三吳女子相與簮白花如素
柰𫝊言天上織女死為之着服至七年后崩(后/傳)
洞賔與錢吕洞賔與黄覺大錢七丈其次十文又小錢
三文曰數不可過也覺至七十餘作詩曰牀頭厯日無
多子屈指明年七十三果以是嵗終(貢父/詩話)
龍首山人前進士楊通與楊寘狀元相善夢寘投刺自
稱龍首山人慶厯中登第而卒後人觧曰龍首狀元也
山人無禄之稱(括異/志)
　　死作神
孔子為廣桑山真官唐韓滉㢘問浙西嘗有不軌之志
有李順夜漂船不知所止及明泊一山下上岸見一烏
巾古服引詣一宮有人自簾中語曰欲寓金陵韓公一
書順得書受之出門因問贊者曰此為何處恐韓公問
是何人致書曰東海廣桑山也是魯國仲尼得道為真
官理於此韓公即仲由也性强夫子恐其綴刑網致書
諭之順還投書韓公發視之九文九字皆科斗之書不
可曉詰問其由以為妖妄訪能篆籀之人有一客龎眉
古服自詣言識古文韓公以書示之捧書賀曰此孔宣
父科斗之文也曰告韓滉謹臣節勿妄動客出門不見
韓了然自憶克保終始(神仙感/遇集)
上帝司糾吕誨為御史出知安陸一日燕坐忽見碧衣
人云非久上帝南遊炎洲命子為糾正羣仙賜公清凉
丹一粒吞之不見公捐館朱明復渡湘見公乗玉角青
鹿左右數百人明復拜曰公已仙乎公曰吾侍上帝南
遊口占一篇落句云我今從帝為司糾更有何人植栢
臺數日間謝世(古今/詩話)
孔昇真人唐明皇移入大内玩紫玉笛吹數聲有雙鶴
下於庭上皇曰吾受上帝為元始孔昇真人笛可送與
大牧大牧𤣥宗小字也俄崩(楊后/𫝊)
芙蓉城主石曼卿卒後有人見之者恍惚如夢言我今
為仙所主芙蓉城欲其人與遊不得忿然乗一青騾去
如飛(歐公/詩話)
芙蓉館主慶厯中有朝士晩赴朝見美女三十餘兩兩
並馬而行觀之丁度按轡於後朝士驚問有一人最後
曰迎芙蓉館主俄聞丁卒(張師古/括異志)
修門郎陶隐居真誥云洞天六宫人死皆至其中犯宫
一門有二亭長四修門郎一天門凡八修門郎顔淵卜
商今見居此職又云紀聸為天北修門郎代田録為之
侍帝宸有八人徐庻龎徳爰愉李廣王嘉何晏觧結殷
浩如世之侍中是北大帝之官極真仙中莊周為圍
編郎
靈芝宫王平甫在朝一夕夢至水殿榜曰靈芝宫邀平
甫曰欲與之俱往有人隔水止之曰時未至他日迎之
平甫恍然夢覺禁中已鳴鍾矣平甫毎自負為詩曰萬
頃波濤木葉飛笙簫宫殿號靈芝揮毫不似人間世長
樂鐘聲夢覺時後四年平甫卒其家卜之曰君嘗夢往
靈芝宫果然乎卜曰然又三年曽阜夢與平甫㑹傍一
人曰平甫已列仙官矣(東軒/筆録)
助討骨蕝國宣室志韓退之晝卧見一神人謂曰帝命
與卿計事愈起整冠神人曰威粹骨蕝國世與韓氏
為仇今欲討之而力不足何如對曰臣願從大王討
之神人領而去於是書其辭置於坐側數日不能觧
十二月卒
北斗君許收夢烏衣吏奉六封書曰府君當為北斗
君陳康伯為主簿既覺陳康伯來謁收曰我作道師
死不過作社公今得北斗主簿余為忝矣明年同日
而卒(幽㝠/録)
長白山主歐公子仲純嘗與東坡説吾夢道士特告吾
授上帝命汝為長白山主者何祥也後一年純父卒(坡/詩)
為遮須夷國王劉聰有子約死後蘇言見其祖元海在
不周山謂約曰東北有遮須國無主待汝父為之汝父
三年當來約辭歸道過一國倚尼渠國與約皮囊一枚
曰為吾遺漢皇帝約歸置皮囊於几上俄而蘇取皮囊
開之有一方白玉題曰倚尼渠國天王敬訊遮須夷國
天王嵗在攝提當相見也(北/史)
王屋山道君許吉過王屋山見丞相龎公道服從三四
童而行吉詢童曰此丞相龎公乎童曰然吉曰何故遊
此曰公作王屋山道君治此山也(青/𤨏)
五相清燕堂張澤民死七日復生自云至一處若瓊瑶
世界有堂髙隆金牌曰五相清燕之堂澤民問其守門
吏曰五相可得聞乎曰吕相(夷/簡)李相(迪/)劉相(沆/)龎相(籍/)
富相(弼/)也(翰府/名談)
九江真人元豐間于立禮舟至落星寺舟沒立禮為人
導至一官府有牌曰三江都水使者九江真人立禮筭
未終令速送出門詢吏曰九江真人誰也曰大丞相
劉(沆/)也
閻浮提王寇萊公有妾蒨桃隨南遷再移光州蒨桃泣
曰妾前世師事仙人為俠今將别去敢有所托願𦵏杭
州天竺寺萊公諾曰吾去非久也何之桃曰吾向不言
恐泄隂理今欲去言亦無害公當為地下主者浮提王
也公不久亦亡有王克勤見公於曹州境上擁驢北去
克勤詢後騎曰公何往曰閻浮提王交政也果為閻羅
王矣
神清之洞歐公為西洛推官梅聖俞為洛陽簿一日
約遊嵩山望西峯有丹書四字神清之洞指示聖俞
聖俞不見永叔不言洎髙卧潁水因成詩四字丹書
萬仞崖神清之洞鎻樓臺烟霞極目無人到鸞鶴應
須待我來(青/瑣)
淮陽上神田畫字丞君陽翟人其人物雄偉議論慷慨
知淮陽軍一日小疾不出軍之人盡見丞君擁騎從騰
空而去就問之死矣或曰為淮陽上神云
更生佛故徳陽縣男虞祺字齊年起陵州諸生中初不
知佛書也毎曰誠者天之道也思誠者人之道也其至
則一也吾知此而已矣間屬微疾凭几不言忽顧坐客
曰古佛俱來吾亦去矣男子允文旁立泣下又笑曰人
而為佛寧不可哉即云已逝矣明年陵州民鮮述者病
死一晝夜再生具言初為黄衣追去遇故里中曹生曰
卿之大人虞君主吏事當為更生佛亟見之前抵宫室
王者冕服正坐虞君也更問述為善狀述訴力貧但至
丸屋山見羣支佛瑞色甚勝得釋去王再語述過語吾
家廣置更生佛道場誦更生佛名號忽白光自王身起
直大觀闕黄金書榜大慈大悲更生如來述灑然而
悟(卲氏/後録)
閻羅王隋時韓擒虎有人疾篤忽驚走至擒虎家我欲
謁王左右問曰何王曰閻羅王子弟欲撻之擒虎止之
曰生為上柱國死作閻羅王亦足矣因寢疾而卒(本/𫝊)
　　哀輓
尸陁林三水小牘僧從暴卒遺言送尸於建春門外尸
陁林施與鳥獸為食按唐僧經音義曰尸陁林本在王
舍城側死人多送其中今總指棄死屍之地名尸陁林
者取此也(坡詩/注)
神道墓門前開道建石柱以為梁乃謂之神道(後漢中/山王𫝊)
屬纊屬纊俟絶氣(纊今之新綿易動揺置口鼻/之上以為候也禮記䘮大記)
易簀曽子病童子隅坐而執燭曰華而皖大夫之簀歟
樂正子春曰止曽子聞之瞿然曰斯季孫之賜也我未
之能易也元起易簀舉扶而易之反席未安而歿(禮/記)
馬鬛封孔子之喪有自燕來觀者舍於子夏氏子夏曰
昔者夫子言之曰吾見封之若堂者矣見若坊者矣見
若覆夏屋者矣見若斧者矣從若斧者馬鬛封之謂也
今一日而三斬板而已封尚行夫子之志乎哉(封築土/為壟斧)
(形旁殺刃上而長孔子以為刃上難登/狹又易為功馬鬛封俗間名也檀弓)
宰木拱泰伯怒蹇叔曰若爾之年宰上之木拱矣(宰冢/也公)
(羊𫝊坡詩使/宰樹出此)
鬼神惡韓退之詩云天公居髙鬼神惡欲保性命誠難
哉　東坡挽包氏云天髙鬼神惡骨朽姓名芳
祖載白虎通曰祖載者始載柩於庭乗軸車辭祖禰故
曰祖載(初學/記)
引紼禮儀志曰吊於喪者皆執紼(廟中曰紼在途/曰引又見禮記)
闔棺韓詩外𫝊曰學而不已闔棺乃止　晉劉毅云丈夫
蹤跡不可尋常混羣小中盖棺事方定矣
淚河世説人間顧長康哭桓宣武之狀如何曰鼻如廣
莫風眼如懸河决聲如振雷破山淚如傾河注海杜甫
用此云猶有淚成河經天復東注
滴淚到泉韓退之詩上呼無時聞滴地淚到泉　羊祜薨
武帝哭之哀是日大寒帝涕淚沾項皆成氷
手遮瓶雀楞嚴經頻伽注精神居身内猶雀居瓶中瓶
破則雀去矣又云人身如瓶神識如雀五蘊既盡神識
自去以手遮之不可况以羅縠遮之可乎
四蛇二䑕有人入井遇四蛇傷足上樹則逢二䑕咬藤
四蛇喻四時二䑕喻日月迫促大限無所逃耳有偈云
井裏四蛇催命促攀枝二䑕囓藤傷
玉棺後漢王喬為葉令乃下玉棺於堂乃沐浴寢其中
盖便覆吏民𦵏城東土自成墳其夕縣中牛皆流汗
喘乏
黄金骨李太白詩三載夜郎還於兹鍊金骨雪竇頌鐡
椎擊破黄金骨天地之間有何物　後山詩話地要黄金
骨天成白玉樓
慟哭西州門晉謝安卒甥王曇輟樂彌年不由西州路
嘗大醉不覺至州門曇悲感以馬䇿叩肩詠曹子建詩
生存處華屋零落歸山丘慟哭而去
不見嫁娶魏管輅嘆曰天與我才不與我夀恐四十七
八間不見女嫁男娶也卒時年果四十八
𦵏地可置萬家韓信母喪乃出營𦵏地擇髙燥令旁可
置萬家
埋玉樹庾亮卒將𦵏何充嘆曰埋玉樹於土中使人情
何能已(本/𫝊)
病鱠邢和璞居嵩潁間房琯問終身之事邢言降魄之
處病起於飡而休於龜兹板後房公舍閬州紫極宫見
有治龜兹板者始憶邢之言有頃刺史具鱠邀房房悟
具以白刺史其夕病鱠卒(酉陽/雜爼)
布被黔婁先生卒曽西來吊見尸在牖下覆以布被手
足不盡覆頭則足見覆足則頭見西曰斜其被則歛矣
妻曰斜之有餘不若正之不足先生生而不斜而死斜
之非其意也(髙士/傳)
賻縑後漢陳遵大俠其友人喪親遵為䕶喪事賻功甚
豐王丹乃懐縑一疋陳之於前曰此縑出自機杼遵有
慚色(丹/傳)
石兎刻文周長孺字士彦為共成縣令獵近郊有兎起
草間自射中之即其處不復見兎有石刻文曰士彦當
都而卒後士彦毎至京師必遽歸後治平中以都官員
外郎卒(聞見/録)
泰山其頽梁木其壊孔子蚤作負手曳杖逍遥于門歌
曰泰山其頽乎梁木其壊乎哲人其萎乎子貢聞之曰
泰山其頽則吾將安仰梁木其壊哲人其萎則吾將安
放夫子殆將病也
元龜何寄指南何托任昉死殷芸與劉溉書曰哲人云
亡儀表長謝元龜何寄指南何托其為士夫所推如
此(南/史)
秦舂不相山谷詩方祈酌周斗何意輟秦舂(行葦酌以/大斗以祈)
(黄耉趙良曰五羖大夫死秦國/舂者不相禮記鄰有喪舂不相)
助沐椁孔子之故人原壤母死夫子助之沐椁原壤登
木曰久矣予之不託於音也歌曰貍首之斑然執女手
之拳然夫子為弗聞也者而過之
投緑沉𤓰任昉死梁武帝方食緑沉𤓰投之於盤悲不
自勝哭久之(本/𫝊)
巨篩落豆王師伐金陵城將破或夢女子行空中以巨
篩篩物散落如豆着地皆成人問其故曰此當死於難
復見一貴人盛冠服墜於地云此徐舍人也既寤聞鍇
死圍城中後王平甫和簁事韻詩云當時徐氏擅筆墨
夜圍夢墮空中簁謂此(西京/詩話)
酒壚之嘆王戎經黄公酒壚嘆曰昔與嵇阮為竹林之
遊今嵇阮亡余為羈紲視此雖近邈若山河(晉/書)
鄰笛之思向秀作思舊賦序云余少與嵇康吕安居止
並有不羈之才其後各以事見法經其舊廬于時鄰人
有吹笛者發音廖亮追思曩者感音而嘆故作賦云(文/選)
乞肥牛亭漢張禹年老自治冢塋愛平陵肥牛亭地奏
請之上以賜禹令徙亭他所(本/𫝊)
蔡邕作碑蔡伯喈為郭林宗作碑頌謂盧子朝曰吾與
有道獨無愧(世/説)
八美句盧思道朝士多作文宣帝挽歌十首擇其善者
用之魏收陽休之等不過一二篇唯盧思道得八篇故
詩號八美盧郎(北/史)
雙鶴吊陶侃丁母憂在墓下忽有客來吊儀服鮮異禮
畢遣人尋之但見雙鶴飛天而去
大鳥徐步楊震死𦵏日有大鳥立樹上須臾下地行到
柩前低頭淚出而去
奠芻郭林宗親喪㑹者甚衆徐孺子不言姓名來吊之
置生芻一束於前而去林宗曰必徐孺子也詩曰生芻
一束其人如玉吾無徳何以堪之(後漢/書)
貎類孔融與蔡邕友善邕卒後有虎賁士貎類邕融毎
酒酣引與坐曰雖無老成且有典刑(後漢書/本傳)
雲山遊已遍中書舍人鄭居中辭官遊名山一日搦管
寫詩才書五字曰雲山遊已遍筆忽墜地而終(分/紀)
摧峯墜月南齊王融豫章王墓誌云半嶽摧峯中河墜
月鯨驂惋慕葆吹徘徊
臨白玉欄干賞牡丹仁宗光獻皇后崩上悲慕甚有姜
識者自言有神可使死者復生上以其術置壇外苑數旬
不效乃曰臣見太皇后方與仁宗宴臨白玉欄干賞
牡丹無意來人間也上知其誕亦不深罪蔡承禧進挽
詞曰天上玉欄花已拆人間方士術何施謂是也(筆/録)
葆挽晨鏘海陵王墓銘云龍纛夕儼葆挽晨鏘風揺草
色日照松光
復䘮服大記注曰招魂復魄也氣絶則哭哭而復復而
不蘇然後可以為死事以衣升屋履危北面三號捲衣
投于前
虞檀弓曰𦵏日反日中而虞喪祭也虞士三大夫五卿
七天子九如七虞丁日虞己日又虞庚日又虞
不以死傷生喪服四制父母之喪衰冠繩纓菅屨三日
而食粥三月而沐期十三月而練冠三年而祥比三日
而食三月而沐期而練毀不㓕性不以死傷生也
故為免以代之問喪冠者不肉袒故為免以代之(狀/如)
(冠而/廣寸)
練練而慨然(至小祥但歎慨日月若馳之速也又曰練/練衣黄裹縓縁小祥練冠練中衣以黄為)
(内縓為飾黄之色畢於/纁縓纁之類明外除)
練而祔殷練而祔周卒哭而祔孔子善殷(期而神/人之情)
居堊室間𫝊父母之喪居倚廬寢苫枕塊不脱絰帶既
虞卒哭柱楣剪屏苄剪不納期而小祥居堊室寢有席
又期而大祥居復寢中月而禫
如壊墻婦人不宜袒故發背擊心爵踊殷殷田田如壊
墻然悲哀痛疾之至也
重檀弓重主道也(始死未作主以重主其神也重既虞/而埋之乃復作主春秋𫝊曰虞主用)
(桑練主用栗周人/作主徹重埋之)
遣車五乗遣車載所包牲遣而藏之(人臣賜車馬乃得/有遣車天子九諸)
(侯七大夫五乗又云國君七箇遣車七乗大夫/五箇遣車五乗箇謂所包遣奠牲體之數也)
芻靈檀弓注芻靈束茅為人馬謂之靈者神之類孔子
謂為芻靈者善謂為俑者不仁不殆於用人乎(俑偶人/也有面)
(目機發有/似於生人)
栁翣檀弓曰飾棺牆置翣(牆栁衣又云絞衾設栁翣飾/絞衾尸之飾栁翣棺之牆)
(翣以木為筐廣三尺髙二尺四寸方兩角衣以白布畫/者畫雲氣柄長五尺車行使人持而從既穴之枉於壙)
(中飾棺者以華道路/不欲衆惡其親也)
帷荒喪大記飾棺者君龍帷黼荒大夫畫帷畫荒荒蒙
也在旁曰帷在上曰荒皆所以衣栁也士布帷布荒者
白布也君大夫加文章焉
榆瀋禮記為榆瀋故設襏(襏所謂紼也以水澆榆白皮/之汁有急以播地引􁀙車滑)
(瀋昌/審切)
熬喪大記熬君四種八筐大夫三種六筐(熬者煎榖也/設於棺傍所)
(以感蚍蜉使/不至棺也)
哭聲三曲而偯斬衰之哭往而不返齊衰之哭若往而
返大功之哭三曲而偯小功緦麻哀容可也三曲一聲
三曲也偯聲從容也(偯音/倚)
禪旁莊子云宋有荆氏宜松栢桑七圍八圍貴人富商
之家求禪旁者斬之禪音善(棺材之全/一邊者)
送車五千乗劇孟𦵏其母送車五千乗
哀挽詩主家十二樓一身當三千古來妾命薄事主不
盡年起舞為主夀相送南陽阡忍着主衣裳為人作春
妍有聲當徹天有淚當徹泉死者恐無知妾身長自憐
葉落風不起山空花自紅捐世不待死惠妾無其終一
死尚可忍百嵗何當窮天地豈不寛妾身自不容死者
如有知殺身以相從向來歌舞地夜雨鳴寒蛩(后山為/南豐作)
挺然直節庇峨岷謀道從來不計身屬纊家無十金産
過車巷哭六州民塵埃輦寺三年别樽酒岐陽一夢新
他日思賢得遺像不論宿草更沾巾(東/坡)成紀星郎李義
山適歸泉壤抱長嘆詞林枝葉三春盡學海波瀾一夜
乾(崔珏挽/李義山)為愛詩名吟到此風魂雪魄去難招直教桂
子落墳上生得一枝魂始消(賈島哭/孟郊)一簇草平秋欲暮
數聲鴉噪日將曛終須取去英靈骨𦵏近司倉賈島墳
(潘/閬)此老已云没鄰人嗟亦休竟無宣室召徒有茂陵求
空堂繐帷在淅淅野風秋(杜/甫)燕入非傍舍鴉歸只故池
斷橋無復板卧栁自生枝遂有山陽作多應鮑叔知(杜/甫)
王家碧瑶樹一樹忽先摧海外故人泣天涯吊鶴來未
成霖雨用先失濟川材一罷廣陵散鳴琴終不開(李太/白)
故人萬化盡閉骨茅山岡天上玉棺墜泉中掩龍章流
水生涯盡浮雲世事空唯餘舊臺栢蕭瑟九原中　老
罷知明鏡悲來望白雲自從失詞伯無復更論文　虛
歴金華省何殊地下郎致君丹檻折哭友白雲長　涕
泗不能收哭君余白頭江雨銘旌濕湖風井幹秋　無
由覩雄略火樹月蕭蕭　談柄寂寥塵久暗墨池荒廢
草空青三招不見三巾濕擬畫軒昻太白星(林/逋)軍門半
掩槐花宅毎過猶聞哭臨聲漸窮老僕慵㸔馬着惨佳
人懶按筝詩侣酒徒消散盡一場春夢越王城(盧多/遜)寡
妻無子息破宅帶林泉家近登天道詩隨過海船(賈/島)祭
法宜修廟傳名不在碑何人為立傳願録野人詩(魏/野)一
代風流盡修文地下深斯人不重見臨老失知音(杜/甫)垕
夜肯教黄壤曉悲風不許白楊春簞瓢顔子生仍促布
被黔婁死更貧未㑹悠悠天上意惜將富貴與何人(白/居)
(易/)沈約多清痩文園仍病痟共疑天上召更欲水邊招
金馬人相吊長沙物易妖秋風吹越樹歸旐自飄飄(歐/公)
位至三公有恩加錫諡無再調金鉉鼎屢剖玉麟符已
嘆鸞空穴還悲鳯少雛擁途看鹵簿誰為畢三虞(梅聖/俞)
處外諸侯重居朝聖主知妖逄庚子日夢異戊丁時
　古今皆可見富貴不常存歌者未離席吊賔俄在門
朱輪方反轍緑酒尚盈樽(梅聖俞/挽劉沆)轉戰譙門日再晡空
拳猶自冒干殳柱下杲卿存斷舌袴間杵臼得遺孤可
憐三尺英雄氣不愧山西大丈夫(元厚之挽/趙師旦)周南留
滯登封日魯國逍遥曳杖時海内時流今略盡不知誰
作蔡邕碑(李/彭)早辭左史春秋筆學種東陵母子𤓰愛酒
能詩似元亮作碑今盡與劉义　天上新除黄紙詔人
間已度白雞年赤虬控御迎長吉明月心胷洗謫仙他
日西州難重過只今北阮已蕭然相思甲乙翻遺藁萬
斛珠璣得貫穿　一夜風霜凋玉芝蒼生絶望士林悲空
懐濟世安民䇿不見男婚女嫁時(劉禹/錫)韋公八十餘位
至六尚書五福惟無富一生誰得如桂枝攀最久蘭省
出仍初海内文章傑朝廷直諒聞黄瓊起處士子夏遽
修文貝錦生遷怒江湖久離羣傷心王佐略不得致華
勛(魏/泰)今日臨風淚瀟瀟似綆縻空懐徐稚絮誰立鄭𤣥
碑無力酬推轂平時憤抵巇何人知枉狀路粹豈能為
(魏野挽/王平甫)昨夜舟還浙水湄今朝丹旐欲何為纔收北浦
一竿釣未了西齋半局碁洛下已傳平子賦臨川争寫
謝公詩不堪舊里經行處風木蕭蕭鄰笛悲(郡閣/雅談)詩到
年來更老成江山為助筆縱横眼看白骨埋黄土何况
人間父子情(山谷挽/邢夫人)人物於今嘆渺然孤墳宿草已生
烟日暮行人道傍舍應何年少共談禪(蔡光啓/挽敦夫)天喪我
良知無言雙淚垂唯求相見夢永絶寄來詩應有異人
吊從兹雅道衰春風古原上新冢草離離(潘若/中)折玉摧
蘭事竟空貯雲含霧思無窮仙階忽列通明觀人世猶
稱太史公絳帳老生悲籍湜傳燈嫡子有徐洪以那為
首聊披拂三絶韋編對晩風(李彭讀/山谷文)𤣥象中台拆皇家
上相薨大功銘玉鉉宻事在金縢(王禹偁/挽趙普)結髪逄明主
馳聲著兩朝奠楹先有夢升屋豈能招贈服三公衮兼
榮七葉貂春風笳鼓動松栢助蕭蕭(歐陽/永叔)小堰門頭栁
繫船吳山堂上月侵筵潮聲半夜千門響詩句明朝萬
口傳豈意日斜庚子後忽驚嵗在己辰年佳辰一閉無
窮事南望題詩淚灑牋　少年才氣冠當時晩節孤風益
自竒君勝宜為夫子後林宗不愧蔡邕碑　髙才本
出朝廷右能事方推徳業餘每見便聞曹植句至今
𫝊寳魏華書濟南名士新凋喪劍外生祠已潔除欲
寄西風兩行淚依然喬木鄭公廬　祭禮𫝊家法阡
名載板圖㑹看千字誄木抄看龜趺　東晉巾車令西京
執㦸郎甘心向山水結髪更文章故自輕千户何曽羡
一嚢天髙鬼神惡骨朽姓名芳庾嶺銘旌濕秦淮舊宅
荒吾詩不用刻妙語有黄香　才名慣作廣文寒月斧雲
斤琢肺肝𤣥晏一生都卧病子雲三世不遷官幽蘭空
覺香風在宿草何曽淚葉乾猶喜諸郎有曹志文章還
復富波瀾　京口年来耆舊衰髙人淪没路人悲空聞韋
叟一經在不見恬侯萬石時貧病只知為善樂逍遥却
恨棄官遲七年一别真如夢猶記蕭然痩鶴姿　先帝
親收十五人四方爭着撃鵬鵾他年京口尋遺迹宿草
猶應有淚痕　妙齡馳譽百夫雄晩節心懐大隠中悃愊
無華真漢吏文章爾雅稱吾宗趨時肯負平生志有子
還應不死同惟我閒思十年事數行老淚寄西風　一舸
南遊遂不歸清江赤壁照人悲請看行路無從涕盡是
當年不忍欺雪後獨來栽栁處行間行復採桑時山城
散盡尊前客舊恨新愁只自知　大任剛烈世無有疾惡
如風朱伯厚小任溫毅老更文聰明慈愛小馮君兩任
才行不須説疇昔並友吾先人相看半作晨星沒可憐
太白與殘月大任先去塚未乾小任相繼呼不還强寄
一樽生死别樽中有淚酒應酸貴賤賢愚同盡耳君家
不盡縁賢子人間得喪了無憑只有天公終可倚(竝/東)
(坡挽/詩)先皇慿玉几未命寄元勲賔日行黄道攀髯上白
雲四時成嵗律五色補天文不謂堂堂去今成馬鬛墳
(山谷挽/王禹玉)宥宻探黄閣光輝極上台藏舟移夜壑華屋掩
泉臺雨紼誰為挽寒笳故作哀傷心具瞻地無復衮衣
來　方祈酌周斗何意輟秦舂水枝憂木稼食昴恨
長庚(山谷挽韓/獻肅公)兩紀天中侍冕旒甘盤仍作濟川舟起
家經術終臺閣䄂手功名未白頭身自留侯初去漢𦵏
如姬旦不忘周千官祖奠城東陌十里春風鼓吹愁(汪/彦)
(章/)早扈六飛依日月晩辭三事作神仙馬蹄忽記滕公
室雞夢那逢謝傅年一品真王封異姓功名今不數凌煙
　家有平津舊學𫝊人材嘉祐至和前運籌慣倚將軍
柱畫諾頻分刺史天字得鍾王真楷法心超粲可祖師禪
　五葉𫝊清白由來福有基家無阿堵物門有寧馨兒
落日秋容惨流泉夜響悲箇中無限思惟有故人知
閱世松成盖𫝊家桂滿叢素車千兩送榮絶九原中　耆舊
風流絶後塵尚容嵗晩接冠巾英豪取友半天下議論
常傾一坐人横槊陣前工草檄結廬江上老垂綸只今
遺像髯如棘由足堂堂聳縉紳(盧/溪)衣冠南渡塞漯川始
識蓬萊王自然舌卷風雷飜海嶽學窮精祲出人天歸
來元亮荒三徑老去揚雄有一㕓斗酒隻雞思欲吊無
因下馬拜新阡　憶昔相逢子少年詩書從我自磨研平
生極力欲推挽世事驚人忽變遷未辦虛符送天上忽
將遺骨𦵏江邊雙親白髪終身恨不見青衫落眼前(並/挽)
(黄忠/臣)書報登科墨未乾已聞吊客在門䦨只𫝊金榜魁
蘭省不得丹梯上廣寒詔下兩畨隨計吏花開一日遍
長安誰知鬼録南宫籍却作修文地下官異世雄姿冠
里閭唯公挾䇿似寒儒欲將那律九經庫定勝江南千
木奴玉柱諸郎新命誥錦囊丹詔寵光殊當年籍甚吳
丞相恩澤今歸兩鳯雛(王民/瞻)早嵗同充上國賔惟公先
占廣寒春青雲尚記當時事黄土今埋如此人别駕朱
幡星飾弁身紆茜綬帶鈎銀生前富貴皆無憾堂上空
遺白髮親　我家羣從有封胡瀟灑如君更隠居豈但開
軒隐松竹能令滿屋貯圖書朱欄手植花猶在黄葉風
飄日已踈觸目自然堪痛哭不勝清淚濕衣裾　初挾儒
書戰舉場弟兄旗鼓略相當探嚢聊復起人死繫肘空
餘濟世方翰苑舊曽知姓字壺天今在有仙鄉龍天由
抱玉函訣夜叩柴門乞水漿曽看詞鋒戰舉場弟兄旗
鼓略相當兩賢方折月中桂此老飜為地下郎弟妹力
㩦家數口文章空費紙千張廣寒宫裏叢生桂何日飄
來壠上芳　宰樹連山谷祠堂照路隅養松無觸鹿助祭
有馴烏歸夢先寒食兒啼到白鬚遥知隣里化醉叟道
爭扶(東/坡)十年帥越倦馳驅適意方謀一壑居賈誼有才
終太𫝊薛收無夀處中書傷心風月江山在過隙光隂
夢幻虛紅紫飄零春色盡後凋松栢獨蕭踈荒城難訪
十金醫半幅遺書世共悲寧有故人憐阿鶩但餘息女
類文姬　氣概凌雲孰敢先中興事業冠英躔朝廷議
論一言定翰墨風流四海傳恰跨鰲頭升紫闥忽騎箕
尾上青天竹林笑傲今陳迹撫櫬江臯涕泫然(沈約之/挽于湖)
布衣馳譽入京都丹旐俄聞反舊閭諸老誰能先賈誼
君王猶未識相如三年弟子行喪禮千兩鄉人㑹𦵏車
獨我空齋掛塵蹋遺編時閲子雲書(歐公挽/老泉)文章天下
無雙譽伯仲人間第一流出入兩朝推舊徳周旋三事
者嘉謀從容進退身名泰寵錫哀榮禮數優棠棣從來
敦友愛九原相望接松楸(歐公挽/朱司空)昔歎䜛銷骨今傷淚
滿膺空餘雙玉劒無復一壺氷江勢飜銀礫天文露玉
繩何因㩦庾信同去哭徐陵(李義/山)離居星嵗易失望死
生分酒甕凝餘桂書籖冷舊芸江風吹鴈急山木帶蟬
曛一呌千回首天髙不為聞(李義山哭/劉司户)上帝深居閉九
閽巫咸不下問銜寃廣陵别後春濤隔湓浦書來秋雨
飜只有安仁能作誄何曽宋玉觧招魂平生恩義兼師
友不敢同君哭寢門(李義山/哭劉蕡)言中謀猷行中經闗西人
物數清英欲於叔度留終日未見魯山空此生議論凋
零三益友功名分付二難兄老來尚有憂時嘆此涕無
從何處傾(東坡挽/吕大臨)脫遺十句事經綸滿腹龍蛇自屈伸
南駕威聲傳絶域西征舊恨屬姦臣空餘諌疏驚頽靡
終憶詩詞話苦辛浩氣如雲未應盡一雙嗣子亦麒麟
(東坡挽/李成之)
婦人挽詞栢舟髙節冠鄉鄰絳帳清風聳縉紳豈似凡
人伹慈母能令孝子作忠臣當年織屨隨方進晚節稱
觴見伯仁回首悲凉便陳迹凱風吹盡棘成薪(東/坡)鳯逐
清簫逺鸞隨幽境沉風前銀竹㓕月冷洞房深(上官/儀)回
廊簷斷燕飛入小閣塵凝人語空幽淚欲乾殘菊雨餘
香更入敗荷風(義/山)海闊三山路香輪定不歸帳添閒翡
翠佩冷失珠璣明月留歌扇殘雲散舞衣都門送車返
宿草自春霏(御/製)春風寒魯館明月斷秦簫塵入羅衣暗
香隨玉篆消　歌鍾雖下館桃李不成春水折空還沚
樓髙亦隔秦(神考挽/公主)秋風一夕殞庭萱無復春歸夀母
門修墓已將徴在合渡江猶喜伯仁存早為舉桉齊眉
婦晩見扶牀坐膝孫(汪彦/章)魚軒開大國鶴髪長髙堂忽
報庭萱殞空餘扇枕凉他年黄閣地誰舉伯仁觴夀母膺
芝誥名郎戲彩衣凱風方欲報朝露忽先晞仙行三
千滿人生七十稀閒居他日賦應愴板輿非早暮梁鴻
婦來嬪冀缺夫生兒鱗一角供嵗橘千奴洲橘應還熟
庭萱遂不芳他年冠盖㑹來看伏牛岡　色難三釡外
賔夀百年間帝渥書泥紫兒嬉服綵斑空成潘鶴賦無
復板輿還　平生未足魚軒樂故里空驚羽翣歸雌劒
忽先收夜氣寸芳由欲報春暉自慚不就磨笄志尚在
徒能淚滿衣閨庭蘭玉照鄉閭自昔雖貧樂有餘豈獨
家人在中饋却因麟趾識闗睢雲軿忽已歸先府喬木依
然擁舊廬忽把還鄉千斛淚一時灑向老萊裾(東/坡)杯
盤慣作陶家客絃誦嘗叨孟母鄰尚有升堂他日約豈
知負土一阡新今年我欲江湖去暮雨連山宰相春奔
月姮娥魂已清錦嚢空貯誥封榮穆家酥酪盈門貴謝
氏芝蘭滿砌生風散采雲吹碧落霜飄寒菊墮紅英佳
城萬古凄凉地隴水東流猿夜聲(盧/溪)結䄜記初歡同穴
欺晚嵗擇夫得溫嶠生子勝王濟髙風雙賔友古義仍
兄弟從君吏隠中窮達初不計云何抱沈疾俯仰便一
世幽隂凄房櫳芳澤在巾袂百年縱得滿此路行亦逝
那將有恨身長㵼無益涕君文照今古不比山石脆當
觀千字誄寧用百金瘞(東坡挽/毅父妻)蘇陳甥舅真氷玉正始
風流起頽俗夫人髙節稱其家凛凛寒松映脩竹雞鳴
為善日日新八十三年如一晨豈惟室家宜夀母實與
朝廷生異人亡軀徇國乃吾子三仕何曽知慍喜不須
擁笏强埀魚我視去來皆夢耳誦詩相挽真區區墓碑
千字多遺餘他年太史取家傳知有班昭續漢書(東坡/挽蘇)
(子容母/陳氏)絳帳未經親宋母緑衣猶記識黄裳欲圖不朽
須詮載今代誰堪著石章(后/山)剪髮賔筵盛齊眉婦禮閑
謂宜俱白髮忽去伴青山大夢歸蝴蝶何時識珮環哀
歌行欲絶丹旐雨班班(山/谷)烏啼鵲噪昏喬木清明寒食
誰家哭風吹曠野紙錢飛古冡纍纍春艸緑棠梨花映
白楊路盡是死生離别處㝠漠重泉哭不聞蕭蕭暮雨
人歸去(白樂天/寒食作)後庭蘭蕙寒無色虛閣圖書夕有塵(石/曼)
(卿/)鹿眠荒圃寒蕪白鴉噪殘陽敗葉飛(曹/崧)
　
　
　
　
　
　
　
　
　
　錦繡萬花谷前集卷二十六
欽定四庫全書
　錦繡萬花谷前集卷二十七
　　年甲
亥有二首六身晉悼夫人食城杞者絳縣人年長無子
有與疑年使之年曰臣不知紀年臣生之嵗正月甲子
朔四百有四十五甲子矣其季於今三之一也吏走問
諸朝師曠曰是嵗也魯敗狄於鹹七十三年矣史趙曰
亥有二首六身下二如身是其日數也士文伯曰然則
二萬六千六百有六旬也(左/傳)
孔子壽七十三孔子生魯襄公二十一年十一月庚子
至哀公十六年四月己丑卒襄公在位三十一年昭公
三十二年定公十五年哀公十六年共七十三年初哀
公十一年反魯十二年孟僖子卒孔子吊則致仕時七
十以後脩述也(書/疏)
雌甲辰唐裴晉公在相位有人寄槐癭一枝時庾威稱
博物召問之威翫曰雌樹所生者恐不堪用裴曰郎中
甲子幾何庾曰與令公同是甲辰裴笑曰郎中便是雌
甲辰(虞氏/雜記)
小戊子程文惠與龎潁公同戊子生程已貴龎尚為小
官嘗戲龎曰君乃小戊子矣後龎大拜文惠致書賀曰
今日大戊子却為小戊子矣(東軒/筆録)
小如來五嵗北齊使來聘梁訪徐陵春秋徐陵曰小如
來五嵗大孔子三年謂七十五也(談/藪)
蒲栁先零晉簡文帝與顧悦之同年悦之髪早白帝問
何以先老對曰松柏之姿經霜猶茂蒲栁之質望秋先
零帝悅其對(世/説)
同甲㑹文潞公居洛年七十八程司馬旦席汝言皆七
十八當為同甲㑹文潞有詩曰四人三百十二嵗况是
同生甲午年(詩/史)
　　墳墓
慿霄銜土舜𦵏蒼梧有鳥吐五色氣名曰慿霄銜土成
墳積珠成壟(拾遺/記)
橋山𦵏弓劔黄帝於荆山下鑄鼎成有龍垂頭黄帝乗
龍而上小臣挽持龍髯而墮遺弓劔羣臣𦵏於橋山(史/記)
坎石至泉延陵季子喪長子𦵏於嬴博之間孔子曰季
子呉之習於禮者也往觀之其坎深不至於泉其斂以
時服既封左袒右旋且號者三曰骨肉歸復于土命也
若魂氣則無不之也(禮/記)
墳號虎丘呉王闔廬死𦵏國西銅棺三重水銀為池金
玉為鳬鴈扁諸之劔三千槃郢魚腸之劔在焉𦵏後三
日金精之氣上揚化為白虎踞其墳故號為虎丘
𦵏壓龍角唐郝處俊死𦵏訖有書生過其墓嘆曰𦵏壓
龍角其棺必斵其後象賢坐不道果斵處俊棺焚其尸
(朝野/僉載)
珠塵鳥銜青砂珠積成壟名曰珠丘其珠輕細如塵風
吹塵起名曰珠塵(拾遺/記)
金盌盧充家西有崔少府墓一日見一府舍進見少府
與小女為婚三日崔曰可歸矣生男當以相還居四年
臨水忽見崔氏抱小兒還充又與金盌併詩忽不見充
詣市賣盌妹云我女兄亡以金盌𦵏(杜詩/注)
丹烏舜𦵏於蒼梧丹烏銜土成墳(六/帖)
朱雀唐李勣卜𦵏地繇曰朱雀和鳴子孫盛榮張景藏
曰占者過也所謂朱雀悲哀棺中見灰後孫敬業反則
天斵英公棺焚之見其灰也(朝野/僉載)
龍驤待詔杜甫送韋尚書櫬歸上都詩云墓待龍驤詔
(唐史遺事載武后韋洛陽至閿鄉縣車騎不進召巫問/之曰晉龍驤將軍王濬之墓在道南每為樵採所苦聞)
(大駕至哀求后詔百步墓外不得/樵採又八哀云悵望龍驤詔杜詩)
金粟堆杜甫金粟堆前松栢裏龍媒去盡鳥呼風又云
金粟堆南木已拱　唐紀𤣥宗幸橋陵見金粟岡有龍
盤鳯翥之勢謂侍臣曰吾千秋萬嵗後宜𦵏此洎升遐
羣臣依㫖𦵏焉
玉魚長安大明宫北每夜見數騎遊往其間髙宗使巫
祝問其由鬼云我是楚王戊太子𦵏於此明日因宣詔
改𦵏鬼喜曰我死時天子歛我玉魚一雙勿見奪也乃
發掘玉魚宛然棺槨朽爛已盡(西京/雜記)
豐碑夫魯有初公室視豐碑三家視桓楹(豐碑斵大木/為之形如石)
(碑於槨前後四角樹之穿中於間為鹿盧下棺以繂天/子六繂四碑前後重鹿盧也四植謂之桓諸侯下天子)
(斵之形如楹四繂二碑視者/言時諸侯僭天子也禮記)
蠒室淄川處士王樵自號贅世翁預卜其地為窌名蠒
室中置石塌後感疾即入臥室中掩户乃卒治平中僧
又為啟蠒室以祠醮(湘山/野録)
燕銜土漢臨江王榮徴詣中尉府自殺𦵏藍田燕數萬
銜土置冢上百姓憐之
鹿犯松許孜植松於親墓側有鹿犯其松孜嘆曰鹿獨
不念我乎明日忽有猛獸殺鹿置於犯松下(坡詩/注)
夀藏畫仙賢後趙歧先為夀藏圖季札子産晏嬰叔向
四賢像於賔位畫己像於主位(本/𫝊)
世為三公袁安父沒求𦵏地逢三書生指一處云葬此
當世為三公後𦵏果如其言(後漢/書)
世出名將种放往見陳希夷希夷曰君當貴名聞天下
又希夷嘗為卜上世葬地於豹林谷下不定宂既葬希
夷見之云地固佳安而稍後世世當出名將其姪世衡
至今為將帥有聲(邵氏/録)
靈公墓狶韋曰衛靈公死卜𦵏於故墓不吉卜𦵏於沙
丘掘之數仭得石槨焉洗而視之有銘曰不馮其子靈
公奪而埋之夫靈公為靈久矣(莊/子)
佳城夏候嬰封滕公嘗至東都門馬悲鳴踣地不前使
人掘之得石槨一枚皆科斗書以今文寫之曰佳城鬱
鬱三千年見白日吁嗟滕公居此室公曰天乎吾死其
𦵏於此乎(雜/記)
百年人鄭郊路過一塜為詩曰塜上兩竿竹風吹常裊
裊冡中人賡曰下有百年人常眠不知曉(太平/廣記)
失牛陶侃微時丁艱將𦵏忽失牛見一父老曰前岡見
一牛休山塢中其地𦵏者位極人臣又指山云其地世
出二千石言訖不見侃㝷牛因得地𦵏後為太尉三世
益州刺史(本/傳)
龍角龍耳晉文帝聞郭璞為人相墳地微服觀之謂主
人曰此𦵏龍角必滅族何為𦵏此主人曰郭璠云此是
龍耳三年當有天子至帝曰出天子耶主人曰非能使
天子到此(晉/書)
折臂三公有相羊祜墓當有受命者祜聞掘斷地勢以
壞其形相者曰尚出折臂三公而祜墜馬折臂位至三
公(本/𫝊)
竹䇿叢生唐智興微時嘗為徐州門子有道士居門側
智興每日一掃道必掃道士之門智興母死道士曰吾
善審墓地他日引智興以竹䇿表一處曰必定此兩世
方伯智興再往竹䇿有枝叢生遂𦵏焉後至方伯(太平/廣記)
厚𦵏薄𦵏張侍中遺言厚𦵏晏丞相遺言薄𦵏二公俱
𦵏陽翟元祐中同為盗斫伐侍中壙中金玉充塞不近
棺所得已不勝喜皆列拜而去丞相墓中但瓦器數十
盜怒斫棺取金帶亦木也遂以斧斫其骨厚𦵏免禍薄
𦵏致禍王孫之計疎矣(聞見/後録)
五患卜其宅兆惟五患不可不謹使異日不為道路城
郭不為溝池室井不為耕犂所及(程氏/遺書)
窣堵坡梵語云窣堵坡此云墳也(釋氏/要覽)
　
　
　
　
　
　
　
　
　
　
　
　
　錦繡萬花谷前集卷二十七
欽定四庫全書
　錦繡萬花谷前集巻二十八
　　佛祖
佛初祖達摩達摩南天竺國人得般若多羅𫝊正法眼
藏曰當往震旦設大法樂師遂泛重溟凡三周寒暑達
于南海實梁普通八年也梁武帝詔至金陵問曰朕造
寺寫經不可勝紀有何功徳師曰並無功徳此但小果
有漏之因如影隨形雖有非實師知不契潛回江北止
于嵩山少林寺靣壁九年人莫之測時魏氏律師流支
三藏每與師議論是非蜂起競有害心數加毒藥至第
六度以縁化既畢𫝊法得人遂不復究端坐而逝
隻履西歸達摩既逝𦵏於熊耳山後三嵗宋雲奉使西
域遇師於葱嶺頭手㩦隻履西歸翩翩獨逝雲復命具
奏其事魏帝命啟壙惟空棺隻履存焉
一花五葉達摩至少林寺靣壁九年不立文字以袈裟
授慧可曰昔如來以正法眼藏付迦葉展轉至我我今
付汝内𫝊心印以契澄心外𫝊袈裟以定宗㫖汝受此
衣用以表明其法無礙至吾滅後二百年衣止不𫝊聽
吾偈曰吾本來茲土𫝊法救迷情一花開五葉結果自
然成慧可即二祖
得骨得髓達摩將滅命門人各言所得道副曰如我所
見不執文字不離文字而為道用師曰汝得吾皮尼總
持曰我今一見更不再見師曰汝得吾肉道育曰四大
本空五隂非有而我所見可一法可得師曰汝得吾骨
最後慧可禮拜依位而立師曰汝得吾髓
二祖慧可慧可初晏坐香山八載有神人曰將欲受果
何滯此耶翊日頭痛如刺其師欲治之空中曰此乃換
骨非常痛也其師視頂其骨如五峯秀出
立雪斷臂慧可初名神光既事達摩即與改名嘗夜大
雪侍立不動念曰昔人求道敲骨取髓刺血濟饑布髪
掩泥投崖飼虎古尚如此我又何人遲明積雪過膝曰
願和尚開甘露門廣度羣品遂潛取利刀斷左臂于前
師知是法器告之曰昔如來以正法眼藏付迦葉以至
我我今付汝
外息諸縁二祖初時將平生所悟舉似達摩摩皆云是
知見不是道汝但外息諸縁内心無喘心如墻壁可以
入道注云八萬法門百千三昧十方世界萬象森羅皆
是外縁内心無喘謂念不起也二祖從此皆息萬縁心
如枯木忽然大省
酬宿累二祖既𫝊衣法博求法嗣至北齊得僧璨密付
衣法云吾亦有宿累今將酬之即往鄴都及筦城縣隨
宜説法有辯和法師興謗於邑宰翟仲侃仲侃加師以
非法師怡然委順
三祖璨璨北齊人年踰四十設禮而問二祖曰弟子身
纒風恙請和尚懴罪師曰將罪來與汝懴璨曰不見罪
了不可得師曰我與汝懴罪竟謂曰是心是佛是心是
法佛法無二僧寳亦然璨曰今曰始知罪性不在内不
在外不在中間如其心然二祖即為剃頭髪告曰逹摩
以正法眼藏密付於吾吾今付汝璨既受度隠于舒州
皖公山後得道信乃付衣法合掌而終
山谷寺石牛洞舒州皖公山三祖璨大師道埸即山谷
寺有石牛洞其石狀牛因以為名錢紳同安志云初李
伯時畫魯直坐於石牛上魯直因自號山谷老人
四祖道信道信蘄州廣濟縣人年十四禮三祖曰願和
尚慈悲乞與解脱法門師曰誰縳汝曰無人縛師曰何
更求解脱乎信於言下大悟後於吉州受戒師乃付衣
法信既嗣祖風脇不至席者六十年却返蘄州住破頭
山唐太宗詔赴京師前後三返以疾辭第四度命使曰
如不赴即取首來使至山喻㫖師乃引頭就刄使異之
以狀聞師先己付法𫝊衣與𢎞忍至髙宗時坐逝
五祖𢎞忍𢎞忍蘄州黄梅人四祖一日往黄梅路逢一
小兒骨相竒秀祖曰子何姓答曰姓即有不是常姓祖
曰何姓答曰佛姓師曰汝無姓耶荅曰姓空祖黙識其
法器至其家乞令出家以至付法𫝊衣後得盧能嗣法
復經四載坐逝建塔於黄梅之東山
白氣横分四祖一日告衆曰吾遊廬山登絶頂望破頭
山見紫氣如蓋下有白氣横分六道汝等㑹否忍曰莫
是和尚化後横出一枝𫝊法否祖曰善果得法嗣化於
破頭山
六祖惠能六祖惠能姓盧廣南人初㝷師至韶州尼無
盡藏讀湼槃經偈即為解説尼因問字師曰字即不識
義即請問尼曰字尚不識安能㑹義師曰諸佛妙理非
闗文字
菩提非樹能聞五祖在黄梅乃入黄梅任役五祖欲求
法嗣令寺僧各述偈上座神秀偈曰身是菩提樹心如
明鏡臺時時勤拂拭莫遣染塵埃能時為行者在碓坊
杵臼之間聞之乃曰美則美矣了則未了夜請同侣書
一偈于秀偈傍曰菩提本非樹心鏡亦非臺本來無一
物何假拂塵埃五祖聞之來觀心契法嗣遂定
法寳能既題頌五祖乃夜召盧行者告曰佛以無上微
妙祕密圓明真實正法眼藏付迦葉尊者展轉至達摩
以至於吾今以法寳及所𫝊袈娑付於汝有偈曰有情
來下種因地果還生無情既無種無性亦無生遂與衣
鉢法寳
舉衣不動能既得衣鉢即夜走南奔嶺外有明上座即
率十人躡跡追至大庾嶺能見明上座奔至即擲衣鉢
於石上曰此衣信可争耶任君將去明舉之不動踟蹰
悚慄乃曰我乃來求法非為衣也願行者開示於我六
祖曰不思善不思惡正恁麽時那箇是明上座本來面
目明大悟遍體流汗泣禮而去
不㑹佛法池州使君問五祖曰㑹中有五百僧不付衣
鉢為甚却付與行者五祖曰㑹中雖有五百人四百九
十九人㑹佛法唯有盧行者一人不㑹佛法他則悟道
謂之過量人方𫝊得衣鉢
潛刄害祖無傷六祖得法住曹溪神秀亦襲五祖居荆
州有南北宗之號徒侣競起愛憎忌能師𫝊衣為天下
所聞有張行昌受囑潛懐刄入六祖室將欲加害六祖
預知其事置金十兩於方丈行昌揮刃者三都無所損
祖曰正劔不邪邪劒不正只負汝金不負汝命行昌驚
仆久乃蘇求哀祖遂與金令去
馬祖祖姓馬石道一得法於南嶽讓禪師讓禪師得法
於六祖讓一日在馬祖庵前磨磚祖問要作甚麽讓云
欲得成鏡祖云磨磚豈得成鏡讓曰磨磚既不成鏡坐
禪豈得作佛耶如牛駕車不行打車是打牛即是若學
坐禪禪非坐悟若學作佛佛無定相於無住法不應取
捨馬祖聞之如飲醍醐因此大悟
即心是佛馬祖既住上藍每示衆云即心是佛僧問為
甚麽即心是佛祖云止小兒啼僧云啼止後如何祖云
非心非佛
非心非佛有僧問大梅和尚見馬祖得箇甚麽便住此
山大梅曰馬祖向我道即心是佛僧曰馬祖近日佛法
大别大梅曰作麽生别僧云近日又道非心非佛大梅
曰這老漢惑亂人未有了曰任汝非心非佛我只管即
心是佛其僧回舉似馬祖謂大衆曰梅子熟也
不是心不是佛不是物伏牛山自在禪師至長安謁忠
國師國師問自何來曰自江西來國師曰馬大師以何
示衆對曰即心即佛國師曰是甚麽語話此外有甚麽
言語對曰非心非佛或云不是心不是佛不是物國師
曰此猶較些子
七祖行思禪師姓劉本安城人往參曹溪六祖欲𫝊與
法謂曰從上衣法雙行衣以表信法乃印心吾受衣以
來遭此多難況乎後代争趨必多衣即留鎮山門汝當
以法分外一方無令斷絶思既得法乃住青原
石頭斧子石頭和尚希遷初㕘青原行思大師師令持
書與南嶽讓和尚曰汝達書了速回吾有箇斧子與汝
住山希遷至彼未呈書便回見青原云信亦不通書亦
不達發時蒙和尚許斧子今便請師垂一足遷禮拜往
住石頭
石頭路滑鄧隠峯叅馬祖一日辭謁南嶽石頭和尚馬
祖云石頭路滑對曰竿木隨身逢場作戲纔到石頭遶
牀三匝振錫一聲問是何宗㫖石頭云蒼天蒼天隠峰
無語却回舉似於師師云汝更去見他道蒼天蒼天汝
便嘘嘘隠峯又去一如前問石頭乃先嘘嘘隠峯又無
語歸來師云向汝道石頭路滑
一口吸盡西江水襄陽龐居士叅馬祖云不可與萬法
為侣是什麽人祖云待汝一口吸盡西江水即向汝道
有女靈照不嫁亦悟　居士名藴字道𤣥與石頭希遷
為友偈曰有男不婚有女不嫁大家團欒頭共説無生
話女靈照常製竹灑籬賣以供朝夕居士將入滅使靈
照視日及午以報靈照遽報曰日蝕居士出戸觀次靈
照登父座合掌坐云居士笑更延七日而化(即曽㕘/馬祖者)
獅子出窟在窟法馬祖問一講僧莫是獅子兒否僧云
不敢師作噓嘘聲僧云此是佛法師云是什麽法僧云
獅子出窟法師乃黙然僧云此亦是法師云是什麽法
僧云獅子在窟法師云不出不入是什麽法僧無對師
云遮鈍根何師
曹溪一句法達念法華經已及三千部禮祖不投地六
祖曰心迷法華轉心悟轉法華誦久不明已與義作讎
家無念念即正有念念成邪有無俱不計長御白牛車
如所有珍財盡屬於汝由汝受用更不作父想亦不作
子想亦無用想是名持法華經法達喜作偈贊曰經誦
三千部曹溪一句亡未明出世㫖寧歇累生狂
一喝百丈恒禪師叅馬祖祖指拂子百丈云即此用離
此用祖曰若有人問汝汝作麽道百丈取拂子竪起祖
曰只這箇别有百丈掛拂子退身立祖便喝百丈忽然
大省後常云我被馬大師一喝直得三日耳聾
苦行如黒月履嶮僧那禪師謂門人曰祖師心印非専
苦行若唯務苦行不明本心則如黒月夜履嶮如欲明
本心當審諦推察遇聲遇色未起覺觀時心何所之是
無邪是有邪既不墮有無處所則心珠獨明當照世間
而無一塵間隔不見斷續之相
天花相染衣維摩經云時維摩詰室有一天女見諸天
人所説法便見其身即以天花散諸菩薩大弟子上花
至諸菩薩即皆墮落至大弟子便著不墮天女曰是花
無所分别仁者自生分别想爾結習未盡故花着身結
習盡者花不著身皎然有詩云天女來相試將花欲染
衣禪心定不起還捧舊花歸又維摩詰遣化菩薩往衆
香國禮佛願得世尊所食之餘欲於娑婆世界中施作
佛事於是香積如來以衆香鉢盛飯與化菩薩悉施衆
㑹
迦葉微笑釋迦佛手拈起一花迦葉見之微笑世尊遂
付以正法眼藏梵音迦葉此云飲光
不禮佛不坐禪天竺婆修盤頭陀一食坐禪不臥六時
禮佛清浄無欲二十祖闍夜多欲度之問其徒曰此頭
陀能修梵行可得成佛耶曰我師精進何不可夜多曰
汝師與道逺矣設若苦行厯於塵刼皆虚妄之本也其
徒作色曰尊者藴何徳行而譏我師夜多曰我不求道
亦不顛倒我不禮佛亦不輕慢我不長坐亦不懈怠我
不一食亦不雜食心無所希名之曰道婆修便於言下
知歸發無漏智果
一踏水源和尚問馬祖大師如何是祖師西來意馬大
師欄胷一踏倒水源從地起來忽然大省云萬象森羅
百千妙義只向一毫端上便識根源體性
三年喫百頓棒洛浦在夾山做典座三年喫百頓棒洛
浦後來大悟云斬新日月特地乾坤
住心觀静是病非禪志誠禪師自神秀處往曹溪六祖
曰汝師若何示衆對曰常住心觀静長坐不卧六祖曰
是病非禪於理何益聴吾偈曰生來坐不臥死去臥不
坐元是臭骨頭何為立功過
他心通唐代宗時有西天大耳三藏到京云得他心慧
眼帝令與慧忠國師試騐三藏見師禮拜師問曰汝得
他心通邪汝道老僧即今在什麽處曰和尚是一國之
師何得却去西川㸔競渡師再問汝道老僧即今在什
麽處曰和尚是一國之師何得却在天津橋上㸔弄猢
猻等三問語亦同前三藏岡知去處師叱曰這狐精他
心通在什麽處後有僧問趙州大耳三藏弟三度不見
國師心未審在什麽處云在三藏鼻孔上為什麽三藏
不見云只為太近
㸃眼長髭禪師往曹溪禮祖塔回㕘石頭云嶺頭一尊
功徳成就也未師曰成就久矣只欠㸃眼石頭曰莫要
㸃眼麽師曰便請石頭乃翹一足師禮拜石頭曰汝見
什麽便禮拜師曰某甲所見如紅爐上一㸃雪
藥山笑一大聲藥山和尚㕘石頭得法住藥山嘗一夜
登山徑行忽雲開見月大笑一聲應澧陽九十里居民
聞之盡謂在東家也
弄獅子藥山問雲巖聞汝解弄獅子是否曰是弄得幾
出巖曰弄得六出藥山曰我亦弄得一出巖後到溈山
溈山問長老在藥山弄獅子是否雲巖曰是長弄麽還
有置時雲巖曰要弄即弄要置即置
趯木毬雪峯和尚趯三箇木毬有時見僧來趯出一箇
有時趯出兩箇見𤣥沙來三箇一時趯出𤣥沙撒開兩
手作仰倒勢雪峰曰汝在彼用一箇用三箇曰三即一
一即三當時以此雪峯便休古禪師曰此是雪峯不立
名題覿體受用
百丈三轉語百丈恒和尚有時上堂衆纔集云喫茶去
便下座有時上堂衆纔集云珍重便下座有時上堂衆
纔集云歇便下坐衆人㒺測百丈作一頌頌此三轉語
云百丈有三訣喫茶珍重歇直下便承當敢保君未徹
古禪師云據他三度上堂恰似个好人後作此頌恰如
面上雕兩行字老僧與汝注出百丈有三訣賊身已露
喫茶珎重歇贓物出來直下便承當敢保君未徹抱贓
斷事也往薦福寺
天龍一指禪有僧過天龍竪一指示之僧大悟後示寂
曰吾得天龍一指頭禪一生用不盡
蚊子眼睫上作窠洪恩又曰譬如蟭螟蟲在蚊子眼睫
上作窠
屋窻獮猴仰山問洪㤙禪師如何得視性師曰譬如屋
有六窻内有一獼猴東邊呼山山應如是六窻俱呼俱
應
講經石㸃頭異僧生講經於虎丘寺人無信者乃聚石
為徒與談至理石皆㸃頭
破竈墮嵩嶽有破竈和尚居嶽山山有廟甚靈惟安一
竈逺近祭祠烹殺物命一日師入廟以杖敲竈三下咄
云此竈只是泥瓦合成聖從何來又打三下竈乃墮落
須臾有一人青衣忽然設拜師曰是什麽人云我是竈
神久受業報今蒙師説無生法得脱此處生天特來致
謝因此號破竈墮和尚
視身與空等嵩山元珪禪師習毗尼無解一日嶽神謁
師曰我能生死人師曰吾本不生汝焉能死吾視身與
空等視吾與汝等汝能壞空與汝乎神遂稽首受戒
神五不能佛三不能嵩神謂元珪曰我神通亞佛師曰
汝通神十句五能五不能佛則十句七能三不能神悚
然曰可得聞乎師曰汝能捩上帝東天行而西七曜乎
曰不能曰汝能奪地祗融五嶽而結四海乎曰不能曰
是謂五不能佛能空一切相成萬法智而不能即滅空
業佛能度無量有情而不能盡衆生界佛能知羣有性
而窮億刼事而不能化導無縁是為三不能也空業亦
不牢久無縁亦謂無期衆生界本無増减
蜂子投窻古靈禪師行脚回㕘受業師問曰汝離吾往
外得何事業曰並無事業其師一日窻下㸔經有蜂子
投窻求出靈曰世界如此闊不肯出鑽他故紙師問汝
行脚遇何人發言異常靈曰蒙百丈和尚指箇歇處今
欲報慈徳耳靈乃舉唱百丈門風曰靈光獨耀逈脱根
塵體露真常不拘文字心性無染本自圖成但離妄縁
即如如佛其師於言下感悟
泥牛入海洞山問龍山和尚見什麽道理便住此山師
云我見兩箇泥牛鬭入海直至如今無消息
䕶身符子耽原為惠忠國師侍者云須要覔箇䕶身符
子異日㩦籃入方丈國師曰籃裏有甚麽物曰青梅曰
何用曰供養
無縫合盤石室善道和尚見杏山僧衆相隨善道潛往
碓米杏山曰貧道難消曰無心椀子盛將來無縫合盤
合將去説什麽難消
無情説法洞山良价禪師初問溈山曰頃聞忠國師有
無情説法良价未究其㫖溈山曰這裏亦有只是難得
其人此去有雲巖道人若能撥草瞻風必為子之所重
洞山到雲巖問無情説法什麽人得聞曰無情説法無
情得聞
有茅蓋頭徳山宣鑒禪師辭龍潭潭謂衆曰有一箇漢
眼如劔口似盤一棒打不回頭他時向孤峯頂上立吾
道在溈山曰是伊將來有把茅蓋頭罵佛罵祖去在
張弓架箭石鞏和尚常張弓架箭以待學者義忠禪師
詣之石鞏曰㸔箭師乃披襟當之石鞏曰三十年張弓
架箭只射得半箇漢
禪版蒲團龍牙禪師問翠微如何是祖師意翠微曰與
我過禪版來師遂過禪版翠微接得便打又問臨濟如
何是祖師意臨濟曰與我過蒲團來師過蒲團臨濟接
得蒲團便打
布毛侍者道林禪師有侍者辭去師曰何往曰往諸方
學佛法師曰若是佛法此中亦有少許於身上拈起布
毛吹之其人遂悟時謂布毛侍者
凌行婆凌行婆問浮杯和尚云盡力道不得底句還分
付阿誰和尚云浮杯無剰語婆云某甲不恁麽道師問
婆婆歛手哭云蒼天中間更有寃苦師無語婆云語不
知偏正禮不識倒斜為人即禍生也後有僧舉似與南
泉南泉云苦㢤浮杯被老婆摧折婆後聞南泉恁麽語
笑云王老師猶少機闗在有禪客問婆怎生南泉猶少
機關婆乃哭云可悲可痛僧罔測婆云伎死禪和如麻
如粟後禪客舉似與趙州趙州云我若見這臭老婆問
教口啞却僧云未審和尚怎生問他趙州以棒打云似
這伎死漢不打待幾時連打數下婆聞云趙州自合喫
婆手裏棒後僧又舉似與趙州趙州哭云可悲可痛婆
聞趙州此語合掌嘆云趙州眼放光明明照天下後趙
州教僧問婆怎生是趙州眼婆乃竪起拳頭趙州聞乃
作一頌送婆云當機直面提直面當機疾報你凌行婆
哭聲何得失婆以頌答云哭聲師已曉已曉復誰知當
時甚麽偈幾喪目前機
打地和尚忻州打地和尚凡學者致問惟以棒打地而
示之一日被僧藏却棒而問師但張其口
鎻骨菩薩馬郎婦僧問風穴如何是佛穴曰金沙灘頭
馬郎婦世言觀音化身續𤣥語録延州有婦人甚有姿
色少年子悉與狎數嵗而沒人𦵏之道左大厯中有胡
僧敬禮其墓曰斯乃大慈悲喜捨俗之欲無不狥焉此
即鎻骨菩薩順縁已盡衆人開墓視其骨鈎結皆如鎻
狀遂與起塔馬郎婦事大率類此
鬼神送食雲居𢎞覺禪師㕘見洞山悟本大師後住山
菴每月十五日須回問訊洞山一日洞山問菴中飯食
如何曰俱無洞山云每日喫箇甚麽菴主云每日常有
聖賢送食來洞山喝云將謂汝是箇人作麽生却感聖
賢送食菴主從此歸菴自備茶食於是聖賢又送食來
即不見菴主古禪師云但有一毫佛法異念鬼神便見
得你
鬼神覷見南泉普願禪師擬取明日遊莊其夜土地神
先報莊主莊主乃預為備師到問莊主争知老僧來莊
主云昨夜土地神報師師云王老修行無力却被鬼神
覷見(並𫝊/燈録)
張廷珪論佛唐則天建佛寺監察御史張廷珪上疏曰
佛者以覺知為義因心而成不可以諸相見故經云若
以色見我以聲音求我是人行邪道不能見如來以眀
如來之果不可外求也葢有住於相而行布施非最上
第一之法何以言之經云若人滿三千大千世界七寳
以用布施其福甚多若人於此經中讀誦四句偈等為
人演説其福勝彼如佛所説陛下傾四海之財以為塔
像所獲福不愈於匹夫末學竊為陛下小之經云菩薩
作福不應貪着蓋有為之法不足髙也唯陛下思菩薩
之行為利益一切衆生應如是布施則所謂不住色布
施不住聲香味觸法布施故其福徳經行般若波羅上
下虛空不可思量何為動於外相則天從之(分/紀)
乞食歌姬院裴休常披毳衲於歌姬院持鉢乞食以為
不為俗情所得可以説法為人(北夢/𤨏言)
南泉賣身南泉示衆云王老師要賣身阿誰要買一僧
云某甲買師云他不作貴價不作賤價作麽生買僧無
對趙州代云明年來與和尚縫箇布衫
臨濟具一隻眼鎮州普化和尚云臨濟小厮兒只具一
隻眼
法王法古禪師升堂無語安國長老乃白衆云當觀法
王法如是衆猶不退古曰安國和尚已是耶當老僧不
可土上加泥遂下座
金剛眼睛撫州黄山良匡禪師謂衆曰髙山頂頭空蔬
飯無可祗待諸道者惟有金剛眼睛慿助汝發明真心
㸔經遮眼僧問藥山為什麽看經師曰我只圖遮眼
狐善觀心唐則天時有女人自稱聖菩薩人心所在女
必知之則天請入宮中所言皆驗宫中謂聖菩薩後有
大安和尚入宫太后令見之大安曰汝善觀心試觀我
心安在答曰師心在塔頂頭相輪邊復問之答曰在兠
率天彌勒宫中聼法第三問云在非非想天皆如其言
大安因置心於四果阿羅地乃不能知女辭屈變作狐
下堦走不知所適(太平/廣記)
紙衣道者紙衣道者到曹山曹山便問作麽生是紙衣
下事對云一毬掛體萬法皆如曹山云作麽生是紙衣
下用紙衣進前唱一聲喏便立脱去良久紙衣却回來
問曹山云如何靈覺不托昭時如何曹山云不得妙紙
衣云如何是妙曹山云不借借紙衣禮謝畢便歸僧堂
坐脱去
廣顙屠兒廣顙屠兒在涅槃會上放下屠刀立便成佛
鳥巢和尚杭州道林禪師見秦望山有長松枝葉盤屈
如蓋遂棲止其上人謂之鳥窠和尚
龜毛兔角僧問義中禪師曰如何是西來意師曰龜毛
拂子兎角拄杖大徳將藏在仕麽處僧曰龜毛兎角蓋
有是
拄仗一拄徳山宣鑒襌師尋常遇僧到多以拄杖打臨
濟聞之遣侍者來叅教令若打汝但接取拄杖當心一
拄侍者如言接得拄杖與一拄徳山便歸方丈臨濟曰
從來疑這漢
懶瓚不拭涕唐髙僧懶瓉居衡山懶殘巖石窟中徳宗
遣人詔之寒涕垂膺使者笑之且勸拭涕瓉曰我豈能
有工夫為俗人拭涕耶竟不能致
無聲三昧古靈臨遷化告衆曰汝等諸人還識無聲三
昩否衆曰不識師曰汝等静聴師儼然而寂
五臺山禮文殊杜順問一僧汝去什麽處僧云去五臺
山又問去五臺山作什麽僧云去禮文殊順曰文殊不
在五臺山僧罔測再問在什麽處順以頌答曰游子漫
波波尋山禮土坡文殊只這是何用覔彌陀
捨父逃走北宗神秀禪師有偈曰一切佛法自心本有
若去外求捨父逃走
三宿桑下浮屠不三宿桑下恐生恩愛
老婆心切臨濟義𤣥禪師初在黄蘖隨衆叅侍時第一
坐免令問話師乃問如何是祖師西來的的意黄蘖便
打如是三問三遭打遂告辭第一坐云早承激勸問話
惟䝉和尚賜棒所恨愚魯且徃諸方行脚去上座遂告
黄蘖云義𤣥雖是後生却甚竒特來辭時願和尚更垂
提誘來日師辭黄蘖黄蘖指徃大愚大愚曰什麽處來
曰黄蘖來愚曰黄蘖有何言教曰義𤣥問西來的的意
䝉和尚便打三問三被打不知過在什麽處愚曰黄蘖
恁麽老婆為汝得微困猶不見過在師於是大悟云佛
法也無多子愚乃搊師衣領云適來向我道不㑹而今
又道無多子是多少來師向愚脅下打一拳愚托開曰
汝師黄蘖非干我事師却返黄蘖黄蘖問曰汝回大速
生師云只為老婆心切黄蘖云這大愚老漢待兒見與
打一頓師曰説什麽待見即今便打遂披黄蘖一掌黄
蘖吟吟大笑
身如雲影北齊惠思禪師攝心坐夏尋有障起四肢緩
弱不能行步自念曰病從業生業由心起心源無起外
境何來病業與身都如雲影如是觀已顛倒想滅病安
如故即便起行(並傳/燈録)
　　禪法
牧牛牧牛序云昔吾佛垂滅命弟子曰善守汝心譬若
牧牛無令縱逸犯人苗稼予嘗畵為五牛其一體純白
喻真性無染其二首漸黒喻迷真起妄其三體純黒喻
業垢嬰纒其四首漸白喻背妄歸真其五又純白喻復
本還源其理直而簡異乎舊人十二年牛之説又佛印
了充作牧牛圖序云教中以正位乎白牛為極宗門則
不然未復黑牛而無繫絆超然獨徃乃大乗菩薩反本
還源乃作四牛一調伏二回頭三變白四還源又歸宗
牧牛圖序最後云嶺上人牛俱不見空留蒻笠與蓑衣
露地白牛大安和尚曰安在溈山三十年㸔一頭水牯
牛若落路入草便牽出若犯人苖稼即鞭撻調伏既久
受人言語如今變作箇露地白牛常在面前終日露回
囘地赶亦不去也
常定大定智隍禪師菴居二十年元䇿禪師知其所得
未真往問曰汝在此作麽隍曰入定䇿曰汝入定有心
邪無心邪若有心一切蠢動皆應得走若無心一切草
水亦皆得定隍曰我入定時不見有無之心䇿曰既不
見有無之心即是常定何有出入若有出入則非大定
大乗小乗禪有深淺階級殊等謂帶異計欣上厭下而
修者是外道禪正信因果亦以欣厭而修者是凡夫禪
悟我空偏真之理而修者是小乗禪悟我法二空所顯
真理而修者是大乗禪若頓悟自心本來清浄元無煩
惱無漏智性本自具足此心即佛依此而修者是最上
乗禪亦名如來清浄禪宗密禪
無住無生知隍問六祖以何為禪定𤣥䇿曰我師云妙
湛圓寂體用如如五隂本空六塵非有不出不入不定
不亂禪性無住離住禪寂禪性無生離生禪想心如虛
空亦無虛空之量
不生不滅杜鴻漸問無住禪師云何不生云何不滅如
何得解脱師曰見境心不起名不生不生即不滅既無
生滅即不被前塵所縛當處解脱也
大乗見解唐中宗遣内侍薛簡迎六祖能師簡問曰人
不以智慧照破煩惱慿何出離祖曰若以智慧照破煩
惱此是二乗小兒羊鹿等機上智大根悉不如是簡曰
如何是大乗見解曰明與無明其性無二無二之性即
是實性處凡愚而不減在賢聖而不増住喧煩而不亂
居禪定而不寂不斷不常不來不去性相如如常住不
遷名之曰道
如來知見大通和尚謂智常曰汝之本性猶如虛空返
觀自性了無一物可知是名真知無有青黄長短但見
本源清净覺體圓明即名見性成佛亦名極樂世界亦
名如來知見
解脱以寂照妙用攝羣品流注生滅觀四維上下不見
法不見身不見心乃至心離名字身等空界法同夢幻
無得無證然後謂之解脱
真如馬師云真如有變易豈不聞善知識者能回三毒
為三聚浄戒回六賊為六神通回煩惱作菩提回無明
作大智若真如無變易是外道也
究竟净名講維摩經問曰菩薩各入不二法門維摩黙
然是究竟否師曰諸菩薩各説入不二法門以言顯於
無言文殊以無言顯於無言維摩不以言不以無言黙
然但㑹净名兩字便得浄者本體也名者迹用也從本
體起迹用從迹用歸本體體用不二本迹非殊若
識净名兩字假號更説什麽究竟與不究竟(並/𫝊)
(燈/録)
悟解邪見有一種人得少省悟只認得昭昭靈靈以為
極則既無正見人我轉髙不復决擇邪正一向事筆硯
廣學多知答對則機鋒迅捷語句尖新説禪則義理聫
環文辭綺美行棒下喝祖佛不存横談竪抺誰敢當鋒
説教則五性三乗教果行果論理則人天七趣凡聖超
然論空則法本不有空亦非存説漸則作四諦縁生之
觀成四果縁覺之乗或發心於十信之前或成佛於三
祗刼後論頓則悟而成佛不勞修證説圓則衆生本來
是佛神通智用皆齊芥納須彌毛吞巨海若論大用則
無邊刹境攝在一毫之端十世古今不出刹那之際展
無為之化開方便之門謂之海印三昧亦名普現色身
此人所説如此若無道眼争知不實昭昭靈靈徒自勞
耳(古禪師/語録)
宗教宗鏡録融㑹宗教之言曰不離筌蹄而求解脱不
執文字而迷本空依教則華嚴即示一心廣大之文依
宗則達摩直顯衆生心性之㫖則知與禪體一而名二
圭峯曰經是佛語禪是佛意諸佛心口必不相違(陳了/翁記)
聖教古禪師云三界惟心萬法憎識　世間所有法一
切惟心造一切因果世界微塵因心成體　法不孤起
伏境方生　心從境起境逐心生　心生則種種法生
心滅則種種法滅　心如攻畫佛能畫諸世界(本語/録)
聞鵶益州無住禪師嘗務晏寂于時庭樹鵶鳴杜鴻漸
問師聞否曰聞鵶去又問師聞否曰聞公曰鵶去無聲
何公言聞曰聞無有聞非闗聞性本來不生何憎有滅
有聲之時是聲塵自生無聲塵自滅而此聞性不隨聲
生不隨聲滅悟此聞性則免聲塵之所縛(𫝊燈/録)
騎驢不肯下㕘禪有二病一是騎驢覔驢二是騎驢不
肯下識得驢了却不肯下此一病更是難醫若解下方
喚作無事道人(廣/録)
窻曰有老宿見曰影透窻因問百丈惟政師曰為復窻
就日耶日就窻耶師曰長老房内有客歸去好(古禪師/語録)
幡風六祖初寓法性寺風揚幡有二僧對論一云幡動
一云風動六祖曰風幡非動動自心耳(傳燈/録)
徐州麥飯鎮州蘿蔔古禪師曰近來行脚人皆説徐州
麥飯鎮州大蘿蔔頭以為千足萬足殊不知止是止啼
之義此衲僧分上謂之雜毒藥若得真趣快須吐却
趙州布衫趙州東院亦曰觀音院從諗禪師住云言滿
天下時謂趙州門風皆悚然信向有僧問萬法歸一歸
何所師曰老僧在青州作得一領布衫重七斤半(並古/禪師)
(語/録)
三句法門益州無住禪師嘗務宴寂杜鴻漸問無憶無
念莫妄三句法門是一是三曰無憶名戒無念名定無
妄名慧一心不生具戒定慧非一非三也自心澄停識
浪水清影見悟無全體寂滅(傳燈/録)
一味禪學有僧辭歸宗云往諸方學五味禪歸宗云我
這裏有一味禪為甚不學僧云如何是一味禪宗便打
(廣/語)
翠竹黄花迷人不知此身無象應物現形遂喚青青翠
竹總是法身鬱鬱黄花無非般若黄花若是般若般若
即同無情翠竹若是法身法身即同草木如此之言寧
堪齒録(傳燈/録)
寒灰死火古禪師曰無心即是道若得無心輪回永斷
但學休心如癡如呆似包胎中來第一莫記一箇字在
心一向如寒灰死火枯木石頭又似一箇無孔鐡椎始
得莫學佛法但自休心利根者畫時解脱鈍根者三五
年幾十年得一悟(禪師/語録)
聲塵佛語阿難聲銷無響汝説無聞若實無聞聞性已
滅同於枯木鍾聲更擊汝云何知知有知無自是聲塵
或無或有豈彼聞性為汝有無聞實云無誰知無者(楞/嚴)
(經/)
不答話明眼衲僧不答話又云不入他繾綣裏又云不
共伊打交渉(古禪師/語録)
法喜禪悦之食慧海曰迷狥六根者號為六師心外求
佛名為外道有物可施不名福田生心不受供養墮三
惡道汝若能謗於佛者是不着佛求毁於法者是不着
法求不入衆數者是不着僧求終不行滅度者智用現
前着有如是解者便得法喜禪恱之食(諸方/廣語)
野狐精六祖云汝但善惡都莫思量自然得入趙州云
你若不語十年後佛也不奈你何若記一箇元字脚在
心永刼作野狐精(古禪師/語録)
一體三寳慧海禪師觀察自心一體三寳僧問云是何
一體三寳師曰心是佛佛是法佛法無二和合為僧即
是一體三寳(諸方/廣語)
前三三後三三文殊問無着離甚處無着云南方殊云
南方佛法如何多少無着云或三百五五百無着問此
間住持如何文殊云凡聖同居龍蛇混雜無着云多少
文殊曰前三三後三三
無着童子云適來大聖道前三三後三三是多少師代
云九九八十一(佛印/語録)
不立文字直指人心禪者定慧之通稱明心達理之趨
也達摩觀此上機縁繁紊乃曰不立文字者恐其執文
滯相也直指人心乃見性成佛者明其頓了無生也(要/覽)
禪窟馬祖初示衆曰即心即佛祖既寂滅東寺如㑹禪師
患門人以即心即佛之語誦憶不已且謂佛於何住而
云即心心如畫師而云即佛遂示衆曰心不是佛智不
是道劒去逺矣爾方刻舟時號東寺為禪窟(傳燈/録)
擲杖飛空昔髙僧隠峯遊五臺山淮西擲杖飛空而往
西天(釋氏/要覽)
　
　
　
　
　錦繡萬花谷前集卷二十八
欽定四庫全書
　錦繡萬花谷前集卷二十九
　　浮圖名議
佛生阿舍經昔晉宋周隋等十餘家書並云佛生周莊
王七年魯莊公七年癸巳歲四月八日常星不見至匡
王五年七十九歲死於拘尸那城雙林木下𦵏於囘鹿
山又魚豢魏畧曰佛生天竺城下臨猊國王父曰屑頭
邪母曰莫邪好誕之徒改曰佛父净梵王母曰摩邪且
摩邪自是髙祖非也(老子化胡經/八學士議)
夢金人漢明帝夣金人長丈餘飛空而下訪之羣臣𫝊
毅曰西域之神其名曰佛今陛下所夣將是乎乃使郎
中蔡愔等往天竺尋訪佛名由是化流中國(後/漢)
獅子吼釋迦初生分手指天地作獅子吼放大光明
三十二相佛九十日在叨利天為世説法時優填王思
佛請目連運神通攝匠人俾雕佛像只雕得三十二相
為什麽梵音相雕不得南泉王老師云(並傳/燈録)
八十種好佛者有大神力身紫金色三十二相八十種
好六通清澈前知無窮却睹無極(菩薩/本經)
八處平滿十住論云佛身七處平滿謂兩手兩肩兩足
及額又佛地經曰佛表裏八處平滿三峯滿齊如等色
好(初學/記)
瞿曇坡詩云坐令魯叟作瞿曇(謂佛/也)
竺僊貫休詩夜雨山草濕爽籟雜枯木閒吟竺僊偈清
絶過於玉
菩提薩埵梵語菩提此云覺梵語薩埵此云有情言菩
薩者本云菩提薩埵欲簡於稱呼故省文言菩薩此云
覺有情也凡有生皆有情菩薩乃有情之中覺者耳佛
有覺性而無情菩薩亦未免有情故謂之覺有情
阿耨多羅三藐三菩提梵云阿此云無梵語耨多羅此
云上梵語三此云正梵語藐此云等梵語菩提此云覺
是阿耨多羅三藐三菩提者乃無上正等正覺謂無上
真性也
涅槃梵語涅槃此云無為楞嚴經云乃不生不死之地
一切修行之所依歸佛説施燈文云願一切衆生皆得
涅槃㣲妙光明世人誤認以為死大非也
波羅宻多梵經云波羅宻多此云到彼岸彼岸者西土
俗以設諭諸佛地謂之彼岸衆生輪囘作業之地如在
海中謂之此岸則佛地所以謂之彼岸(並心/經注)
毗盧遮那梵經云毗盧遮那華言是種種光明遍照(出/道)
(院/集)
净名毗耶維摩經云毗耶離城中有長老名維摩詰(維/摩)
(詰華言是净/名也本經注)
净名體用净者本體也名者迹用也從本體起迹用從
迹用歸本體體用不二本迹非殊也此維摩詰所以立
名也(諸方/廣語)
正法眼藏五祖𢎞忍夜召六祖惠能告曰佛以無上㣲
妙秘宻圓明真實正法眼藏付迦葉展轉至達摩以至
於吾今以法寳及所傳袈裟付與汝(傳燈/録)
五分法身五分法身所謂戒定慧解脱解脱知見此五
者皆以超出五隂故戒超色隂定超受隂慧超想隂解
脱超行隂解脱知見超識隂(王介甫金/陵語録)
三句正見一函盖乾坤句二隨波逐浪句三截斷衆流
句體中𤣥即函盖乾坤句句中𤣥即隨波逐浪句𤣥中
𤣥即截斷衆流句此三𤣥法門是佛祖正見學人但入
得一𤣥已具正見若不達此三𤣥别有悞解皆是邪見
(語/録)
戒定慧法要有三曰戒定慧戒生定定生慧慧生八萬
四千法門是三者迭為用若次第言之則定為慧因戒
為定根根植則苖荗因為果樹樹培則果滿無因求滿
猶夢果也無根求茂猶揠苖也雖以一切種智攝三界
必先用戒菩薩以六波羅蜜化四方不能捨律律之用
不可思量(文粹白/居易文)又唐宣宗問𢎞辯禪師何名戒定慧
師曰防非止惡謂之戒六根渉境心不隨縁謂之定心
境俱空照覽無礙謂之慧(傳燈/録)
律法禪白居易問惟寛禪師既為禪師法何以説法師
曰無上菩提被於身為律説於口為法行於心為禪應
用者三其致一也譬如江湖淮漢在處立名名雖不一
水則無二
六通華嚴經一天眼二天耳三地心四宿命五神足六
漏盡
五禪禪有五有凡夫禪有外道禪有小乗禪有大乗禪
有最上乗禪
五藴五隂謂色受想行識也色謂色身有形或黄或白
是也受謂一切受苦受樂受用是也想謂一切思念是
也行謂所行之事識謂曉解世間事五藴即五隂(並晁/迥道)
(院/集)
六塵六入色聲香味觸法謂之六塵眼入色耳入聲鼻
入香舌入味身入觸意入法謂之六入(文選頭/陀寺碑)
色隂楞嚴經云如人以目觀晴空惟一晴空迥無所有
其人無故目瞪發勞則虚空别見狂華非從空來非從
目出若空來者還從空入若有出入即非虛空若非虛
空自不容其華相起滅若從目出還從目入既從目出
當合有見若有見者既云空華旋合見眼若無見者出
既翳空旋當翳眼是故當知色隂虛妄
受隂如人以手於空相摩妄生澁滑冷熱諸相是諸幻
觸不從空來不從掌出若從空來既能觸掌何不觸身
若從掌出應非待合要名為觸當知受隂虛妄
想隂如人談酸梅口中水出思蹋懸崖足心酸澁如是
假説不從梅生非從口入若梅生者梅合自淡何待人
説若從口入自合知聞何須待耳若獨耳聞此水何不
耳中而出想躡懸崖與説想類是故知想隂虛妄
行隂譬如暴流波浪相瀆前際後際不相踰越如是流
性不因空生不因水有若因空生則無盡虛空成無盡
流若因水有則此暴流性即非水是故當知行隂虛妄
識隂如人取頻伽鉼塞其兩孔滿中擎空千里逺行用
餉他國如是虛空非彼方來非此方入若彼方來則本
瓶中取去水地應是少虛空若此方入則開孔倒瓶應
是空出是故當知識隂虛妄
眼入如人目睛瞪發勞相因明暗二種妄塵發見當知
是見非明暗來非於根出不於空生若從明來暗即隨
滅應非見暗若從暗來明即隨滅應無覺明若從根生
必無明暗若於空出前矚塵象歸當見根是故當知眼
入虛妄
耳入如人兩手争塞其耳頭中作聲動静兩種妄塵發
聞是聞非動静來非於根出不於空生若從静來動即
隨滅應非聞動若從動來静即隨滅應無覺静若從根
生必無動静若從空出有聞成性即非空出是故當知
耳入虛妄
鼻入如人急搐其鼻耳中聞其冷氣觸目觸分别通塞
通塞二種妄塵發聞畢竟無體是聞非通塞來非於根
出不於根出不於空生若從通來塞聞即滅如因塞有
通則無聞若從根生必無通塞若從空出自當囘齅汝
鼻是故當知鼻入虚妄
舌入如人以舌䑛物熟䑛令勞其人若病則有苦味無
病之人㣲有甜味舌根不動之時淡性常在甜苦二塵
畢竟無體非因淡有非因根出不於空生若從苦來淡
則知滅若從淡來甜則知亡若從舌生必無甜淡若從
虚空自味非汝口知是故當知舌入虛妄
身入如人以冷手觸於熱手若冷勢多於熱者從冷若
熱勢勝於冷者成熱離合二種妄塵發見離合二塵畢
竟無體非離合來非違順有不於根出又非空生若合
時來離當已滅若從根出必無離合必於空出空自覺
知何闗汝入是故當知身入虚妄
意入如人倦勞則眠睡熟則悟覽塵斯憶失憶為妄是
其顛倒生任異滅生滅二塵畢竟無體非寤寐來非生
滅有不於根出亦非空生若從寤來寐即隨滅必生時
有滅滅即同生若從滅有生生即無滅若從根出寤寐
二相隨身開合同於空化若從空生自是空知何闗汝
入是故當知意入虚妄(並楞/嚴經)
十二處色與見二處聼與聲二處嗅與香二處嘗與味
二處身與觸二處意與法二處十二處俱虛妄有相因
縁非自然
十八界眼所見之處耳所聞之處鼻所嗅之處舌所味
之處身所觸之處意所思之處謂之六根界色聲香味
觸法所在謂之六塵界眼識色處謂之眼識界耳聞聲
處謂之耳識界并鼻識界舌識界身識界意識界謂之
六識界總謂之十八界(龍舒/心經)
十二類因動有聲因聲有色因色有香因香有觸因觸
有味因味有法六亂妄想成業性故十二區分由此輪
轉是故十二變為一旋復成此輪轉故有卵生濕生胎
生化生有色無色有想無想若非有色若非無色若非
有想若非無想(楞嚴/經)
十六觀門唐宣宗問𢎞辯禪師令人念佛如何對曰如
來出世為天人師隨根噐而説法為上根者開最上乗
頓悟至理中下者未能頓曉是以佛為韋提希權開十
六觀門令念佛生於極樂(傳燈/録)
十六觀禪圭峯禪源序曰念佛求生净土亦須修十六
觀禪(金陵/語録)
八風寳積經及大毗婆沙論以利衰毁譽稱譏苦樂為
八風寒山子詩八風吹不動山谷詩八風吹得行(詩/注)又
得可意事名利失可意事名衰不見前排撥名毁不見
前讃美為譽現前讃美為稱見前排撥名譏逼迫聲心
名苦悦適心意為樂(要/覽)
四諦苦集滅道是也苦謂一切生老病死之類集謂一
切聚集骨肉財帛之類滅謂壞滅道謂修行類此名四
諦謂其理審諦非徒説也經云見苦斷集因滅修道(龍/舒)
(心/注)　(經/)
五濁刼濁見濁煩惱濁衆生濁命濁(彌陀/經)
五蓋貪欲瞋恚癡眠調戲疑侮(文/選)
十身自身衆生身國士身業報身聲聞圓覺菩薩智法
虚空等身(古禪師/語録)
三昩道家云貞一儒者云致一釋氏云三昧其義通也
言一即有二逐至於三言三即昧在其間反覆存之而
已(佛言/雜記)
三有欲有色有無色有有者何謂一切有漏法是佛言
若業能令後生相續是有又云生滅故名有墮苦集諦
中是有(婆沙/論)
三藏謂經律論三者總名(六/帖)
七衆謂比丘比丘尼式义摩那沙彌室羅末尼此出家
五衆優婆塞優婆夷此在家二種此七衆也
三衣一僧伽梨即大衣也二欝多羅僧即七條也三安
陀㑹即五條也此是三衣若呼七條褊衫裙為三衣悞
也
四大我今此身四大和合所謂毛髪爪齒皮肉筋骨腦
髓垢色皆歸於地唾涕膿血涎沫津液痰淚精氣大小
便利皆歸於水煖氣歸火動静歸風四大各離今者妄
身當在何處(圓覺/經)
七寳身報恩經云人生世間禍福從口生當䕶於口甚
於猛火猛火能燒一世惡口能燒無數世猛火燒世間
財惡口燒七聖財口舌皆鑿身之斧也七聖財謂一信
二精進三戒四慚愧五聞捨六忍辱七定慧七者能資
用成佛故名財
七支業謂三身業四口業
三法門體中𤣥句中𤣥𤣥中𤣥
三摩提一切禪定攝心皆云三摩提秦言正心行處謂
是心從無始以來縈曲百端得是正心行處心則端直
如蛇入竹筒内
四歡喜法一儉素歡喜能引少欲樂二積集梵行歡喜
能引逺離樂三無悔歡喜能引三摩地樂四樂斷樂修
歡喜能引三菩提樂(要/覽)
四無量心慈悲喜捨是無量心授與饒益是慈相除去
衰損是悲相慶慰得捨是喜相忌壞平等是捨相
六波羅蜜一布施二持戒三忍辱四精進五禪定六智
慧布施以廣義持戒以守信忍辱以為謙精進以思敬
禪定以守静智慧以通理又謂之六度(文選頭/陀碑)
三身四智六祖謂智通曰三身者清净法身汝之性也
圓滿報身汝之智也千百億化身汝之行也若悟三身
即名四智大圓鏡智平等性智妙觀察智所作智(傳燈/録)
三業四威儀如來以身口意三業難調伏也净尸羅以
息其内行住坐卧四威儀攝善心也明布薩以照其外
故曰波羅提木叉是汝之師(文粹顔/魯公文)
三萬六千偈沙門支法領從于闐國得華嚴三萬六千
偈(隋/經)
三千威儀八萬細行六祖云夫沙門者具三千威儀八
萬細行(傳燈/録)
妙喜國佛言有國名妙喜維摩詰於彼國寂没而來此
生也
般若梵語云般若此云智慧也
般若航清凉禪師云夫般若者苦海之慈航昬衢之巨
燭也(杜詩/注)
飛錫掛錫釋子云逰行僧為飛錫安住僧為掛錫(釋氏/要覽)
忘心一念離真皆為妄想一念計生死即落諸魔一念
起諸見即若外道凡人皆逐境生心若欲無境當忘其
心心妄則境空境空則妄滅若見善相諸佛來迎亦無
心隨去若見惡相種種現前亦無畏心但自妄心同於
法界便得自在
着相心即是佛佛即是心更無别佛亦無别心今人不
悟此心向外造惡枉受輪廻着相修善枉受勞苦不如
認取即心若不直下無心累刼修行終不成道供養十
方諸佛不如供養一無心人無心者一切無心也亦無
别心之體内外有如木石不動不轉内外如空虛不動
妄念便證菩提(黄蘖示/要論)
聲聞因聲得敎謂之聲聞但不了自心於聲教上起解
或因神通或因端相語言運動聞有菩提湼槃三阿僧
祇刼修成佛者皆屬聲聞因聲聞道謂之聲聞(傳燈/録)又
諸佛聖教聲聞為上首從師友所聞展轉修證小行小
果故名聲聞(要/覽)
縁覺因聲教而悟者名聲聞觀因縁而悟者名縁覺
貍奴白姑池州甘贄行者將錢三貫入僧堂云請上堂
施財上座云財施無盡法施無窮甘云恁麽道争得某
錢却將去與南泉和尚設粥云請和尚念誦南泉云甘
贄行者設粥請大衆為貍奴白姑念摩訶般若波羅蜜
甘乃禮拜僧問南泉貍奴白姑不知有師三世諸佛不
知有師曰未入鹿苑猶較些子(傳燈/録)
在家出家有問佛在家白衣能修福徳善根勝出家否
佛言我於此則不定若出家不修善根不如在家若在
家能修善根則勝出家(要/覽)
象迹蜂歌下壓象迹歡喜之地上接蜂歌莊嚴之境(段/成)
(式愬/像記)
正因起信論云離言説法佛説三乗十二分教了無交
渉所以佛祖不立文字以心傳心有僧辭上座云某甲
親附上座三年正因中也未曽聞一字曰若是正因一
字也無(傳燈/録)
正位呼為正位猶如至尊指斥乗輿者尚獲罪何况正
位而欲擬議論辨
白牛車法達念法華經三千部禮祖不投地六祖曰心
迷法華轉心悟轉法華誦乆不明已與人作讎家無念
念即正有念念成邪有無俱不計長御白牛車法達問
經説三車大牛車與白牛車如何區别祖曰汝自迷背
不如坐却白牛車更於門外覔三車(傳燈/録)
鸚鵡車設有人道得言語尖新語中旨趣都緫不知必
無實行只謂之鸚鵡車可也(古禪師/語録)
阿蘭若蘭若梵言阿蘭若唐書無净四分律云空静處
菩薩名論云閒静處知度論云逺離處小異大同(釋氏/要覽)
祗樹園祗洹林樹名梵云祗陁洹此云戰勝即太子名
須達長者施園祗陁太子施樹為佛説法之處故後人
曰祗園(金剛/經注)
叢林梵語貧婆此云叢林譬如大樹叢叢故僧聚處得
名叢林(祖庭/事苑)
禁苑昔西域國有禁樹生果果中有一女子王收為妃
女乃以苑地施佛為伽藍故曰禁苑
寳坊給孤長者布黄金地為伽藍故寺宇號為寳坊(並/雞)
(跖/集)
不住色布施所謂不住色布施不住聲香味觸法布施
如是布施不住於相其福徳不可思量
不住法布施若菩薩心住於法而行布施如人入暗則
無所見若菩薩心不住法而行布施如人有目光明照
見種種色(並金/剛經)
白骨觀優婆尼沙陁語曰白骨㣲塵歸於空虛謂之白
骨觀(楞嚴/經)
大願船净土傳云菩薩乗大願船住生死海就此世界
呼引衆生上大願船如是送至西方如有往者無不得
生
優婆塞梵語也又云鄔波索迦秦言善宿男唐言近事
男亦云青信士
優婆夷梵語云夷即女聲字也又云鄔婆斯迦名義同
前
苾蒭是西天草名體性柔軟引蔓傍布馨香逺聞能療
疼不背日光喻出家人
僧梵語云僧伽唐言衆僧史畧云凡四人以上名僧今
一人亦稱僧蓋從衆之名也亦如萬二千五百人為軍
一人亦稱軍也
沙門梵云沙迦滿曩又沙門那或云桑門唐言勤息秦
譯云勤行又云善覺
沙彌落髪後稱沙彌也華言為息慈謂安息在慈悲之
地又謂息惡行慈也
比丘梵語云比丘秦言乞士謂上於諸佛乞法資益惠
命下於施主乞食資益色身
上人有過能自改名上人内有徳智外有勝行在人之
上名上人
闍梨梵語云阿闍梨耶唐云軌範今稱闍梨盖梵音訛
畧也又云阿闍梨夜隋云正行能糾正弟子行故
頭陀梵語云杜多漢言抖擻謂三毒如塵坌真心此人
能振撣除去古今訛稱頭陀又抖擻貪慾嗔癡三界内
外不敢不捨名杜多
田相衣佛住王舍城經行見稻田畦畔語阿難云諸佛
衣相如是從今依此作衣相記云田畦貯水生長嘉苖
法衣之田潤以四利之水増其三善之苖以養法身自
惠命也
尼師壇坐具也梵語云尼師壇又云尼師但那此云隨
坐衣唐言坐具也(並要/覽)
鹿苑在羅柰國佛成道初轉法輪處也
雞園在摩竭陀國無憂王造小舟大衆出家寺也佛滅
後衆多名徳比丘皆住雞園
鴈塔昔有比丘見羣鴈飛翔忽有一鴈投下自殞衆曰
此鴈垂戒宜旌彼徳於是瘞鴈建塔(西域/記)
鴈堂毗舍離於大林為佛作堂形如鴈子一切具足(要/覽)
鷲嶺耆闍窟山中山形如鷲佛常居此中故號鷲嶺(出/法)
(華/經)
净土如來説從西方過十萬億佛土有世界號極樂以
無八苦十惡道故也其國名净土以無三毒五濁業故
也其佛號阿彌陀以夀無量願無量功徳相好光明無
量故也(文粹白/公文)
梵刹梵云刹瑟故此云竿今畧名刹即幡柱也沙門得
一法者便當建幡告四逺(要/覽)
金田或云金池即舍衛國給孤長者側布黄金買祗陁
太子園建精舍諸佛居之處也
法中象龍達摩傳曰波羅提法中龍象按智度論曰龍
象言其力大水行中龍力大陸行中象力大故負荷大
法者比之象龍(傳燈/録)
不撓魚鱉性維摩經云佛以四大海水入大毛孔不撓
魚鱉性彼大海本相如故又云取三千大千世界如陶
家輪着掌中擲過恒河沙國界之外其中人不覺不知
不使人有往來相(後漢楚/王英𫝊)
西方真人東坡詠開元寺呉道子畫佛詩西方真人誰
所見衣被七寳從雙狻(謂佛/也)
金栗如來發迹經云净名大士是往古金粟如來又祖
庭事苑維摩詰是金粟如來梵言維摩詰華言净名也
(李善文/選注)
蒼天王介甫佛書語録云哀莫哀於心死禪家所謂蒼
天蒼天
慈雲謂如來慈心如彼大雲隂(世界雞/跖集)
伽藍梵語題云僧伽藍摩或云僧伽羅摩此云衆園園
者生植之所佛弟子㞐之取生植道本聖果之義也或
云毗阿羅此云逰止處(釋氏/要覽)
招提梵語云招鬬提奢唐言四方僧物訛柘為招去鬬
奢留提故稱招提即今十方住持寺也
浮圖梵云浮圖此云聚相
盂蘭盆梵云盂蘭此云救倒懸盆則此方噐也華梵雙
舉自目連救母始也(要/覽)
衣珠譬如人醉親友之家親友以珠繫衣内而其人不
覺貧困求乞後親友乃指示其珠後乃大富此喻衆人
自有佛而不知覺也徙去外求(法華/經)
塵垢想相無塵識情為垢二俱逺離則法眼清明(楞嚴/經)
不二法門文殊謂維摩詰曰何等是不二法門維摩詰
黙然不應文殊曰善哉乃至無有文字言語是真入不
二法門也(文選頭陀/寺碑注)
總持門秦少㳺長老疏語云往開大總持門以繼鑠迦
羅眼
甘露滅維摩經始在佛住力降魔得甘露滅覺道成
空覺觀為覺為動止為空為静空覺未嘗相離有動無
静有覺無空即成人見是凡夫法有静無動有空無覺
即成我見是三乗法(王介甫金/陵語録)
如來道院集本覺為如今覺為來故曰如來眺迥云
須菩提西域人凡稱人道髙臘長呼為須菩提如中國
凡具道眼有可尊之徳者號曰長老也(禪門/規式)
舍利弗舍利子亦云舍利弗乃佛弟子名以其母眼似
舍利弗鳥之眼故因其母而立名或云舍利鳥則此間
所謂鶖鳥其眼圓因以舍利稱其母此言舍利子若曰
婦人舍利者之子也(龍舒心/經注)
真妄如火世間諸相無所從來亦無所從去如鑚木火
出可以遍世界燒盡有形還歸於無若知妄為妄即妄
是真認妄為真雖真亦妄(荆公/語録)
罪障如債主王韶在熈河多殺伐晩年知洪州學佛一
日問長老祖心曰昔未聞道罪障固多今聞道矣罪障
滅乎心曰今有人貧負償及富貴而債主至其償乎否也
韶曰必還曰然則聞道矣奈債主不相放邪韶怏然不
悦未幾韶疽發於腦卒(東軒/筆録)
説法如謗佛人言如來有所説法即為謗佛不能解我
所説故須菩提菩提者無法可説是名説法
誦經有功宋武帝以王元謨北侵及魏救至元謨夜遁
蕭斌將斬之沈慶之諫止初元謨將見殺夢人告曰誦
觀世音千遍得免元謨誦千遍將刑忽傳停刑元魏盧
景裕兵敗繫獄志心誦經枷銷自脱當時又有負罪當
死夢沙門教誦經千遍臨刑刀折主者以聞赦之此經
號髙王觀世音經後世奉佛者以此藉口也(學/林)
阿毗曇梵語云阿毗曇此云論總言經律論
修多羅梵語修多羅此言經也(並釋氏/要覽)
鉢塞數珠梵語鉢塞莫梁云數珠此是引接下根牽果
修業之具也
軍持净瓶梵語云軍持此云瓶常貯水隨身用以净手
也寄歸傳云軍持有二若甆瓦者是净用若銅鐡者是
濁用
檀那梵語陀那鉢底唐言施主稱檀那者即訛陀為壇
去鉢底故曰檀那也又稱檀越者謂此人行檀施能越
貧窮海故
吃栗多梵云吃栗多唐言賤人
伽陀梵言伽陀此言諷誦(祖庭/事苑)
毗尼梵語毗尼藏此云律也(釋氏/要覽)
佛初出家遊四城門佛初為太子年十四出遊東城門
天帝化為病兒乃囘車又出南門天帝化為老人復愍
生壯不乆又出西門天帝化為死人復念人有三苦又
出北門天帝化為沙門太子曰善哉唯是為快乃念道
清净不欲在家
阿育造塔錢鏐曰釋迦真身舍利塔見於明州鄞縣阿
育王所造八萬四千而此震但得十九之一也太宗命
取舍利禁中度開寳寺地造浮屠十一級以藏舍利上
謂近臣曰我曩世嘗親佛坐但未通宿命不能了了見
之矣(談/苑)
鬼復為人人死則為鬼鬼且復為人隨所即善惡受報
還復無窮極也西方有佛其土大樂
净土極樂世界經云西方净土以七寳裝嚴無地獄餓
鬼禽畜以至蠕動之類常清净自然無一切雜穢故名
净土其人生蓮花中長生不老衣食宅宇隨意化成其
景序常春無復寒暑大受快樂無一切苦惱故名極樂
世界
慾界無禪有法師問鵝湖慾界無禪禪居色界此上憑
何而立師云法師只知慾界無禪不知禪界無慾(傳燈/録)
咽如琉琉三昧經曰佛咽喉如琉璃筒佛舌色如珊瑚
(初學/記)
非非想釋迦於檀山中學非非想覺道成(傳燈/録)
律師法師禪師有人問惠海禪師云律師法師禪師何
者最勝師曰律師者啟毗尼之法藏傳受命之遺風秉
威儀行軌範三畨羯麽作四果初因若非宿徳白眉焉
敢造次法師者據獅子座瀉懸河辯啟鑿𤣥闗開般若
妙門若非龍象蹴踏安敢當斯禪師者據其樞要直了
心源出没卷舒縱横應物頓見如來㧞生死深根獲見
前三昧三學雖殊得意忘言一乗何異(諸方/廣語)
狂慧乾慧佛祖是解悟人無正見只是學解謂之狂慧
亦非乾慧乾慧者悟得正見為無定水浸潤既非悟解
只認得生死垢心却成邪(古禪師/語録)
白馬負經造寺漢明帝天生僧摩騰竺法蘭自天竺至
以白馬負佛經又譯經四十二章傳于世乃立精舍以
居之今洛城白馬寺是也(法/苑)
定慧止觀定有出定入定意非若止無所不定慧者見
㣲而已不若止觀無所不見故定慧為菩薩止觀為佛
(王介甫金/陵語録)
聲聞報化佛佛祖不立文字直指人心本來是佛若也
聞聲悟道故號聲聞(聲是言教也假饒歴刼修行只成/報化佛終不成道報化佛非真佛)
(亦非説/法者)
名相諸人被名相二字所惑聖凡名號三世諸佛八萬
法門百千三昧有佛有衆生總謂之名相只為諸人起
心動念妄有生滅妄有菩提涅槃便有出世間法不出
世間法妄起許多異見却同在鬼窟裏作活計諸人皆
㑹自己便是佛悟即是佛迷即是凡夫不假修行
佛心唐宣宗問𢎞辯禪師何為佛心對曰佛者西方之
語華言覺謂人有智慧覺照為心心者佛之别名有萬
千異號其體惟一心外無佛佛外無心(並古禪/師語録)
無位真人臨濟義𤣥禪師上堂云汝等諸人肉團上有
一無位真人汝若不識但問老僧有僧問師便打云無
位真人是什麽乾屎橛後雪峯聞乃曰臨濟大師白拈
賊
好箇佛殿古靈行脚囘受業師遣執役一日澡浴命靈
去垢靈乃撫背曰好箇佛殿而佛不靈其師曰視之靈
曰佛雖不靈且能放光師曰汝行脚遇何人發言異常
靈曰蒙百丈和尚指箇歇處今欲報慈徳耳乃舉唱門
風曰靈光獨耀逈脱塵根體露真常不拘文字心惟無
染本自圓成但離妄縁即如如佛其師於言下頓悟(並/傳)
(燈/録)
涅槃妙心古禪師自論云空刼已來自己本名字方便
呼為正法眼藏涅槃妙心又呼為正國又呼為正位又
呼為沙門果
沙門果果者非因果之果非有非無非真非妄無生無
死無迷無悟不曽出世不入涅槃不曽生諸惡道亦不
曽為人亦不曽成物亦不曽為諸天常自無為湛然常
寂又曰從息心而成佛(傳燈/録)
小捨若廣修衆善有所希望聞法即空遂乃不着是謂
小捨如火獨在後不見坑穽(黄蘖示/要論)
無為袁宏漢記佛者漢言覺也其精為沙門沙門者漢
言息也息欲去欲而歸於無為(後漢楚/王英傳)
出家三緣第一為了自己輪囘生死二為紹隆三寳三
為六道四生皆令解脱(古禪師/語録)
伊蒲塞饌後漢楚王英詣闕以縑贖罪詔報曰王好黄
老之言尚浮屠之教其還贖以助伊蒲塞桑門之饌(伊/蒲)
(塞優婆/塞也)
四恩大乗本生經恩有四種一父母二師長三國主四
施主
優曇華法華經云是人甚希有過於優曇華疏云優曇
華鉢名瑞應三千年一現現則金輪玉出
殻漏子洞山良价和尚將圓寂謂衆曰離此殻漏子向
什麽處與衆相見衆不對師儼然坐化
闍維茶毗天竺第九祖入滅衆以香油旃檀闍維真體
闍維即茶毗(傳燈/録)
波羅提木义華言則别解脱即戒所謂感果也諸善之
本以戒為根也
浮屠佛陀梵語佛陀或云浮屠或云部多或云母䭾或
云没陀皆是五天竺語楚夏並譯為覺今略稱佛也
五戒婆羅沙凡出家師已許之經旬月令其解息師乃
為受五戒名鄔波索迦此自創入佛法之基五戒謂一
不殺二不偷盜三不邪淫四不妄語五不飲酒大衆所
攝也師次為辨漫條方請阿梨為剃頭授十戒此名室
羅末尼又云有善男子欲求出家未得衣鉢欲依寺中
住者名畔頭陀波羅沙此方行者也
式义摩那梵語也此云學法女似今之尼長髪也
羅摩波演那梵語云羅摩唐言院西域記云波演那此
云周圍廊舍院也
南無悲花經云佛言南無者此决定諸佛世尊名號音
聲人梵語南無此翻為名即是歸趨之義或云那摩曩
謨梵音訛也
泥梨立世論梵音泥梨耶此云無喜樂又云泥梨迦此
言無去處皆云地獄也(釋氏/要覽)
底栗車立世論云梵語底栗車此云畜生謂其形傍故
袈娑無垢衣忍辱鎧梵音迦羅沙曵云不正色令略梵
語也本作迦沙至梁葛洪撰字苑字方添衣一名袈娑
又名無垢衣又名忍辱鎧又名銷瘦衣又名離塵服
天中天佛之小名佛初為净梵王太子一日抱出謁天
神廟石為神神像即禮太子足王曰我子於天神中更
為尊勝宜名天中天(要/覽)
摩訶薩梵語摩訶薩者此云大有情即能救度人也(出/地)
(符/論)
耶維闍鼻多或云茶毗或云耶維或云闍毗又云闍維
正梵云闍鼻多此言焚燒
鄔波三鉢那比丘既落髪披衣梵云室羅末尼唐言永
寂滅度受戒已名鄔波三鉢那
羯麽陁梵云羯麽陁此云知事僧
窣堵波梵云窣堵波此云墳
犍椎梵云犍椎此云鐘磬又云凡有一箇銅鐡鳴者皆
名犍椎又云但是金石板木砧槌有聲可以集衆者皆
名犍椎(犍音/䖍)
寒林寒林即西域棄尸處謂多死尸入者可畏毛寒故
名寒林今云尸陀林
中有身瑜珈論云人死中有身註𡨕問化起一相似身
傳識謂之中有身若未得生縁極七日住若有生縁即
不定中隂經云中有極夀七日若極七日必死而復生
如是展轉生死乃至七七日住定得生天餘業可轉中
有種子便於餘類中有生今尋經昔極善惡無中有身
既受中有身即中下品善惡業也故論云餘業可轉也
盖七日是中身死生之際如世人七日齋得福以善追
助令中有種子不生惡趣也
三蔑繞腹夫沙門者不住資生行乞取足日中受供林
下托宿趙州以斷薪續禪牀晏坐三十年藥山以三蔑
繞腹一日不作不食(山谷開/元記)
鋸義西域有十一祖富夜那奢有馬鳴大士問曰我欲
識佛師曰不識曰佛既不識焉知是乎曰此是鋸義師
曰果是木義復問鋸義如何曰與師平出又問木義者
何師曰汝被我解(𫝊燈/録)
剃頭書人勸劉净翁捨俗出家山谷云净翁在家出家
無俗可捨戲作頌云净名龎老總垂鬚君宰元無免破
除心若出家身若住何須更覔剃頭書又云掉却甜桃
摘酸梨(山/谷)
白足髙僧曇始在赫連勃勃時遊化闗中足白於靣跣
渉泥水未嘗沾汚兵戈斬戮並無所傷(坡詩/注)又魏武帝
時有一僧足白名思始號白足禪師(雞跖/集)故劉禹錫送
僧云備將迎者皆赤髭白足之侣
發大精進是名出家金色女白文殊聴我出家非以自
剃髪為出家若能發大精進為除衆生一切煩惱是名
出家非以阿蘭若處獨坐思惟名出家能於汝生死流
轉中以定惠方便化令解脱是名出家
梵唄梵語云唄者華言止斷外事外事止斷時任為法
事唄者讃詠之聲也清而不濁雄而不猛流而不越凝
而不滯逺聴則汪洋峻雅近屬則從容和肅昔曹子建
游魚山忽聞空中梵天之音清響哀惋獨聴良乆乃摹
其節寫為梵唄自此始也
譯經院潤文官佛經入中國自竺法蘭摩騰二師漢明
帝時至白馬寺首譯四十二章歴晉及唐有梵僧自五
天竺來及華人善竺音者相譯訖開元凡經歴論集共
五千四十八卷至貞元又新經二百餘卷本朝太宗初
有梵僧法賢法天施䕶三人自西域來太宗受佛記遂
建譯經院募童子五十人令習梵學得江南李王之子
惟净慧悟盡能通天竺文字真宗即位陳恕以為費國
願罷之上不許自至道以後新經九千五百餘卷多惟
净所翻譯經院置潤文官常以南北省官學士充如趙
安仁楊億同編修(文公/談苑)
唐僧道數唐初天下觀一千六百八十七道士七千七
百六十八女冠八百八十八寺五千三百五十八僧七
萬五千五百二十四尼五千五百七十六(百官/志)
國初僧道數國初西京諸州僧尼共六萬七千四百人
削平諸國其數彌廣天禧三年普度僧道凡六十六萬
二千四百九十人天禧末僧三十九萬七千六百人尼
六萬一千二百人(事/實)
國初泉州僧數建隆初詔佛寺已廢不得再興開寳中
令僧尼百人許嵗度一人至道初又令三百人歲度一
人先是泉州奏僧尼未度四千人已度萬數天子驚駭
曰夫一夫耕十人食天下安得不重困故立此制(曽子/固集)
紹興末僧數夀聖於紹興二十年中問賀允中僧道之
數允中言道士止有萬人僧有二十萬一夫當受田百
畆一夫為僧即百畆之田不耕矣(中興/聖政)
五代李欽明上言五代漢李欽明為司勲員外郎上言
古語云一夫不耕一婦不織必有受饑寒者矣聖化之
内且約十萬僧尼每日人食二升十萬人日費二千石
以日繫月其數可知每一僧歲中須絹五匹綿五兩十
萬僧計絹五千萬疋綿五千萬兩此輩不耕不蠶實斁
大倫臣謂聚僧不如聚兵僧富不如民富經曰聖人在
上國無幸民民之多幸國之不幸(分/紀)
夀聖論佛夀聖於紹興二十三年因王大寳乞放行度
牒上曰建言者多以出賣度牒為利亦以祝人主夀延
洪國祚佛自東漢永平方入中國五帝三王之時人主
夀世太平卜年至八百此時佛法安在哉如髙齊蕭梁
奉佛時無益人主但當念天心仁及生民自然享國長
乆
㑹昌之籍没廣明之除蕩今也毀中民百家之産而成
一屋集農夫十口之食而飯一僧不亦泰乎不耕者燕
居而玉食所在常居千百數是以有㑹昌之籍没窮土
木之好龍蛇虎豹之區化為金碧是以有廣明之除蕩
可不忌耶然㑹昌之詔其説不過人其人火其書廬其
居若夫毗盧遮那宫殿充滿十方書入三世於諸境界
無所分别彼又安能廬吾廬有大經卷量等三千大千
世界藏在一㣲塵中彼又安能火吾書無我無人無衆
生彼又安能人吾人黄庭堅曰此上人者如來藏中之
説客菩薩藏中之游俠耶(開元修/造記)
毁佛後魏太后七年詔諸州縣沙門毁佛像至文帝興
安元年始復佛法後周武帝建徳三年毁經像沙門道
士並令還俗至静帝大像二年始復佛道二教唐武宗
㑹昌三年大毁佛寺令僧尼為民至宣宗太中元年始
復佛寺(學/林)
　　釋語
雜説自白馬東來而人知象教佛衣始傳而人知心法
味真實者即清净以觀空存想好者怖感神而遷善厚
於求者植因以覬福罹於苦者證業以消寃隂助教化
總持入天所謂生成之外别有陶冶刑政不及曲為化
柔其方可言其㫖不可得而言也(劉禹/錫記)
道樞今法王真子為世界主佛世净勝同轉道樞何憂
魔事耶(山谷/集)無有可捨是達本源無空可住是知空本
在百法而無得周萬物而不殆則知法本不生因心起
見見無可取法則常如有證於此得無漏不盡漏度有
為非無為者其曹溪乎(文/粹)以五藴九識十八界皆空猶
鏡之明也雖萬物畢呈而光性無累心之虛也雖三際
不住而覺觀湛然得此者即凡成聖不然則一塵瞥起
六入膠固循環囘復於生死之中風濤火輪迷妄不息
　心本清净而無境也非遣境以㑹心非去垢以取浄
神妙獨立不與物俱能悟斯者不為習氣生死幻藴之
所累也(文粹權/徳輿)烹物爐鞴煆十地鉗錐倒用降魔之印
追大將軍於藕吼孔中全提金翅之威取毒龍於生死
海底又云子湖狗口裏刺得手祕魔巖叉下有出身路
又云十聖三賢當路亦須草偃風行四方八靣俱來無
不投戈散地(南昌/集)佛薪盡于乾竺而像東行是法平等
所至為净土是身應供故隨意如降生(劉禹/錫)如來滅後
後五百歲而摩騰竺法蘭以經來而華人始聞其言後
五百歲而達摩以法來而華人始𫝊其心(文粹劉禹/錫曹溪碑)沙
界塵刼驅迷走妄浩乎若汨諸巨海而無垠悵乎若囚
諸暗室而無曉四蛇六賊攻其内熱焰焦芽寓其質而
舉世猶切切然以强力敏智可大取所欲攘螳臂而戰
蝸角其不勝也則悲憂恐懼日以交馳曽不知形夀有
良　佛之心以空化執智化也以福利化欲仁化也以
縁業化妄術化也以地獄化愚刼化也是故中下之人
聞其說利而畏之所謂救溺以手救火以水其於生人
亦幸矣(並文/粹)
右語正法眼藏諸祖之所親傳大甘露門衆生之所祈
向(介甫請/長老疏)輥毬指拍當面熱䐽繫竹捲簾遭人冷笑見
成公案不勞更商量本分作家便斬新拈出(云/云)未免攙
行奪市當如借水獻花雖云自有家風不出這般窠臼
公案現在宗派分明要教佛祖㸃頭便使雲煙改色同
勢智於無量夀國賛彼道師即善才於小白華山示諸
知識豈止於一佛二佛三四五佛種諸善根直能以多
身百身千萬億身作大佛事拔沉淪於五濁業海息轉
徙於三有苦輪竭身口意之妄源裂貪嗔癡之迷網
感而遂通猶蟾光之映水静而善應若谷響以隨聲(並/戞)
(玉/)某人深探慧海秀出禪林握靈蛇珠出獅子窟掲至
明鏡具眼者見必自知闢大施門有分者入期可取
拈一瓣香已有落處指向上路正是其時　真乗演法
常聞最上之縁寳藏幡文能起無邊之福　惠日分輝
仙花覆坐　雨花零坐潮梵騰音　饌蒲塞於祗園薦
椿齡於重慶　金仙建化啟第一之真乗玉偈演音集
大千之妙利　一日二日萬幾三千大千世界　某師
具爍羅眼睛操金剛寳劍吹成無孔笛牽出水牯牛
眉毛散玉臂色舒金　金唄玲瓏笙歌宛轉　雲坐精
談於界觀潮音杳達於穹輪　飛閣浮堦方䟽圓井
誓海𢎞深慈雲廣博　欽依覺苑茂闡真筌　佛性遍
周於沙界示現無方竺經運轉於世途有求遂應　演
祗園之法教悟夙智於本來　播貝葉之法文資善心
於普覺　無心為宗非一毫之可立有言即病徒萬法
之强名　净行無垢孤峯絶攀　法鼓一鳴有聲皆聳
神珠四照無隠不彰　喪期有數方嘆於壑舟法㑹無
邊聊資於岸檝　以不思議智力大解脱現神通時興
法雲普賜甘澤　慈悲應物不倦於講求神智無方何
難於膏澤　居則枯木止水晏坐十方出則疾風震雷
驚動萬物　不擇喧寂作大因縁　少林開第一之花
破竈見本有之性　吹布衲之毛傍家行脚剗法堂之
草選佛登科　寳花座上共知不可覆藏糞掃堆頭重
為斬新拈出(山/谷)得翠巖洗一味之神分大愚似千爐之
焰　貍奴白牯盡教鼻孔撩天水鳥樹林也須腦門着
地　伏願陛下徳基堅固如不動妙髙之山聖澤汪洋
似甚深功徳之海兩宫同夀箕翼衆星常拱太㣲河出
九疇山呼萬歲乃至乾符虎節千騎三軍下為動植之
春上恊太平之業盡天地一隻正眼遍十方四面無門
　有趣有宗難信難解琵琶琴瑟必資妙手乃發至音
鳯凰麒麟出以其時方為上瑞　某人衲僧命脈古佛
心宗如净月輪出則萬波分影如吹毛劔用則千里無
人况六祖名藍粥云飯足淫方酒肆即是道場枯木寒
灰不妨獨坐願膺佛記莫閟雷音(山/谷)敲開祖佛頂門拽
轉衲僧鼻孔臨濟一喝響似雷奔黄龍二闗峻如壁立
　披白馬之真文禮蓮花之妙相海潮殷地花雨翳空
　傚五天之法供道諸佛之真筌知洞禪源名標覺苑
　水月風幡洞知心法琅函貝葉深䆒言詮大道無為
入之必假聞見一毫頓悟得之乃離聦明　為自在門
真無礙法　歸誡甘露之門取證法雲之地　法本無
法從無住而起名空故不空由不二之理證　藹聞振
王之音再掃布金之地　明鏡當臺豈分静躁孤雲出
岫寧系去留　水澄滓去漏盡法除　萬法不修而自
圓六通不求而自證　即翠苑以敷延諷金文之滿義
　延六和之净供演大號之真筌　不踐初地直造上
乗　寒山無心自是豐干饒舌馬祖多事堅要黄梅出
山　這聖箭子昔曽遊過九重城汝鈍根師何曽夢見
六代祖(云/云)某人具潮外音同水中月接得青原斧子踢
倒百丈净瓶　黄面老子舉花已通信息碧眼胡兒含
笑大露機鋒　大開選佛之場乞與安心之法　願某
人撥開曉色雲千段吹起秋江笛一聲　隨分撈蝦漉
蜆滿船空載月明歸等閑帶水拖泥白日只陪人事過
　世尊不説一字達摩端坐九年　雖將黄葉止兒啼大
似浮雲遮日面　某人無心得法有耳斷聞人牛俱亡
文采頓盡(李/新)
追亡性塵俱解了無一念之留日月屢遷奄届三年之
逺念某人同登上縁早憑善利長往逍遙之刼不迷流
轉之津諸佛光明同沾惠念　若萬及千難量福海起
二越十直趨覺城禮佛有制老思奄卒於哀號覺路難
迷世諦不忘於騰薦　伏以三乗之利布為十地之因
　一性湛如萬縁漏盡不涉刼塵之増滅永遊法界之
清精　𤓰瓞有初簡在夫人之徳風枝不静寔惟先君
之恩　二親之年如白駒之馳過隙百身以報如一涓
之溢滄溟罔極之恩永思甚痛設當諱日共設妙因偶
承不二之音咸超頓覺之路　書墨未乾徳音猶在不
謂禍成山岳痛割肺肝陳法供於祇園演金文於貝葉
　最初一念不昧本來(並山/谷)
詩道人躭躭癡虎頭暸然電矚開雙眸枯木已死寒岩
秋空中霹靂推四周　廋靠欄干搭梵襟緑荷堦面雨
花深　鏘然更有金書偈秖許龍神聴静吟(林/逋)洪師抖
擻蔬筍氣白晝穴我夫子墻粥魚齋鼓了無破坐禪不
廢談文章(謝無/逸)不見旻公三十年封書寄與淚潺湲舊
來好事今能否老去新詩誰與傳碁局動隨秋澗水袈
娑憶上泛湖船聞君話我為官在頭白昏昏只醉眠(老/杜)
不踐紛華域來薫知見香山衣嗣僧粲五字法韋郎(善/權)
閻浮檀水心無染優鉢羅花體自香　未於蓮社添宗
衲已向蘭亭識道林(謝無/逸)山中老宿依然在桉上楞嚴
已不看(東/坡)蠒足相從南極邊真機不落野狐涎(盧/襄)刼風
火起燒真宅苦海波生蕩破船(白居/易)諸宫禪伯唐齊已
淮甸詩豪宋惠崇(善/權)花將色不染水與心俱閒　金繩
開覺路寳筏度迷川(太/白)百千萬刼障四十九年非(白居/易)
笠重呉天雪鞋香楚地花　捲衲城鍾斷搘笻岳雨寒
(錢惟/演)坐石雲生衲添泉月入鐺(惠/崇)鯨吹洗鉢水犀觸㸃
燈船(李/洞)一通紅錦重三事紫羅輕(裴/詵)
　
　
　
　
　
　
　
　
　
　
　
　
　
　
　
　錦繡萬花谷前集卷二十九
欽定四庫全書
　錦繡萬花谷前集卷三十
　　神仙
木公金母木公亦云東王父又云東王公盖青陽元氣
也西王母亦云金母又云九靈太妙龜山金母一號太
虛九光龜臺金母元君皆稱以王者諸天尊之地也昔
道氣無為自然先以東華至真之氣化生木公以主陽
和之氣又以西華至妙之氣化生金母配西方母養羣
品男子得道者名𨽻木公女子得道者名𨽻金母漢時
有小兒歌曰揖金母拜木公時人不識惟張子房知而
拜之王母所居崑崙之圃閬風之苑有城千里玉樓十
二左帶瑶池右環翠水(仙傳/拾遺)
老子度闗尹喜為函谷闗吏忽語其徒曰初冬十月天
里星西行貫昴今月以來融風三至東方真氣狀若龍
蛇而西度漢此大聖之徴果見老君乗青牛薄板車徐
甲為御來度闗喜拜之老君教喜鍊氣内修吐納胎元
之道并授三宫正一之法道徳經五千言而去西昇(出/化)
(胡/經)
上元夫人阿環集仙傳云上元夫人是道君弟子總領
真籍亞於龜臺又漢武内傳王母既降武帝乃遣侍女
與上元夫人相聞侍女返云阿環再拜逺隔絳河遂替
顔色近五十年時頃夫人至服赤霜之袍戴九靈夜光
之冠帶雲仙火玉之珮垂鳯文琳華之綬腰流黄揮精
之刼授帝以靈飛十二事乃去
董雙成許飛瓊西王母降武帝殿有侍女四人帝問其
名曰董雙成許飛瓊婉陵華段安香(張君/房説)
王子登安法興西王母降武帝殿命侍女王子登彈八
琅之璈董雙成吹雲和之笛許飛瓊鼓靈虚之簧安法
興歌𤣥靈之曲(武帝/内傳)
張天師張天師道陵字輔漢建武十年正月十五日生
於天目山得道善以符治病桓帝永夀元年於靈峯白
日上昇唐天寳七年封天師子孫散處無聞惟信州有
族甚盛世世有一人類天師襲其號傳其印印之所異
者累紙百幅而丹文必徹也又集仙傳張道陵伯九聖
七真朝王母王母授以瓊華寳耀七晨素經乃歸
湯保衡遇天師吕大臨作湯保衡傳嘉祐末京師麻家
巷有聚小學者李道太學生湯保衡與之游一日至學
有道士鬚髯與道相接既去保衡問道士居建隆觀他
日復見前道士去保衡黙從之入觀至西廊而没保衡
尋之不見觀廊壁繪一道士正如所見者題云張天師
保衡異之他日具冠帶俟於李道之舍道士外至遂拜
之再三叩請道士曰某日㑹于某地保衡如約道士曰
但舉目視日十日可復㑹保衡視日乃覩道士在日中
復㑹道士曰復視日百日再㑹保衡如教視之乃見己
形亦在日中與道士立道士曰可教矣乃授符籙召攝
鬼神一日保衡語友人曰適見婦人頗有容色今夕小
飲當召所見婦人生魂至形質皆如生人但語聲似嬰
兒問保衡此何所也適既就寢不意至此疑是魂又疑
死保衡曰便可歸勿憂也遂欵曲與語遣去後保衡及
第為令(邵氏/録)
總真真人王方平王逺字方平東海人得道老君賜之
七轉變景靈符位為總真真人嘗七月七日過蔡經家
仙從赫奕如大將軍教蔡經尸解法如過狗竇經忽身
熱因解失其尸(總仙/集)
蓬萊仙監陶𢎞景梁陶𢎞景師事陸修静弟子孫遊岳
為師入茅山自稱華陽隠居造三層樓棲止身居其上
弟子居中接賔客於下修本草遇神仙桓闓謂曰君之
隂功極著以所修本草用䖟蟲水蛭輩為藥功雖及人
而害物命以此一紀後方得解形南史云仙書云眼方
者夀千歲隠居末年一眼有時而方既化為馬樞得道
傳隠居授蓬萊仙監(南史雲/笈經)
東華道君唐司馬承禎隠天台山有弟子焦静真女人
也因精思問有人導至方丈遇二女仙謂曰子欲為真
官可謁東華青童道君授三皇法請名氏則承禎也乃
歸而詣承禎(雲笈/經)
東華真人嚥服十二環奄有仙人房暮騎紫鱗去海氣
侵肌凉贈我纍纍珠靡靡明月光東坡云李方叔出示
南岳典寳東華真人像又云此詩李真人作也又有人
江上遇之云即太白也(王直方/詩話)
劉奉林服黄連奉林在嵩山四百年合神丹為邪物所
敗乃入委羽山今千餘年矣猶未升仙是試方不遇道
數未足故也此人但服黄連得不死不能有所役使也
疑丹不服毛伯達劉道泰謝稚堅張兆期後漢人學道
王屋山共合神丹毛服之而死劉服之又死謝張不敢
服捐山而去後見毛劉在山上二人悲愕就請道與之
茯苓持行方服之皆數百歲遊行五嶽但陸仙公(並陶/隠仙)
(真/誥)
壺公市藥有一老翁賣藥懸一壺市罷跳入壺中人不
知也費長房於樓上見之因奉酒脯翁乃與俱入壺中
玉堂嚴麗㫖酒甘肴飲畢而出於是隨入山卧長房於
空室中以朽索懸萬斤於心上衆蛇競來嚙索索且斷
長房不移翁還撫之曰子可教也復使食糞糞中有三
蟲臭穢甚長房惡之翁曰子幾得道恨於此不成長房
辭歸翁與一竹杖曰騎此任所之則至又作一符曰以
此主地上鬼神(後漢/本𫝊)
薊子訓後漢方伎傳薊子訓於長安東霸城與一老翁
共摩娑銅人相謂曰見鑄此已近五百歲矣
彭祖姓籛名鏗夀八百歲時歴三代喪四十九妻失五
十四子(神仙/𫝊)
宂居不食孫權時蜀有李阿者宂居不食世號為八百
歳翁人問事阿無所言但占其顔色若歡喜則有事皆
吉若顔色慘戚則事皆凶若笑則有大慶㣲嘆則有憂
後一日去不知所在後有人姓李名寛到呉而蜀語能
呪水治病人呼為李八百(抱朴/子)
握固長生後漢方伎傳冷夀光行仙容成公御婦人法
取精於𤣥牝其要谷神不死守生養氣者也御婦人之
術謂握固不泄還精補髓可以長生
紫陽真人唐有人夢書新宫銘者云紫陽真人山𤣥卿
撰其畧曰良常西麓原澤東池新宫宏宏崇崇䡾䡾(廣/記)
都仙太史唐漢卓異志許遜汝南人許子阿之後與族
子穆俱學道遜為旌陽縣令棄官後得仙又十二真君
本傳晉元帝時忽有仙人瑕丘仲奉玉皇命授許遜九
州都仙太史髙明大使家屬四十二口皆乗雲去政和
中朝廷册封神功妙濟真君(本/傳)
許逺遊許長史許逺遊名映丹陽句容人七世祖許子
阿有隂徳在人世孫副副有八子第一子名邁字叔𤣥
小名映改名逺遊第五子名穆或名謐謐仕為䕶軍長
史穆有三子第三子玉斧長名翽字道翔玉斧位為上
徳子黄民字𤣥文民子榮並得度世玉斧隠雷平山號
雷平真人黄民為臨川令真誥稱許掾是也(真誥及雲/笈七籖)
陳希夷陳摶字圖南唐樵郡人舉進士不第去隠武當
山辭榖鍊氣後居華山雲臺觀多閉門臥經月或至百
日不起我太宗即位再召之雍熈初賜號希夷先生端
拱中化形於蓮花峯下張超谷中(談/苑)　摶唐長興中進
士有大志隠武當山有詩曰他年南面去記得此山名
張鄧公改南面為岳題其後云蘚壁題詩志何大可憐
今華老圖南嘗乗白騾從惡少年數百欲入汴州中途
聞藝祖登極大笑曰天下於是定矣遂入華山為道士
葺雲臺觀居之(邵氏/録)
吕洞賔吕巖字洞賔闗右人唐咸通中舉進士不第值
巢賊為梗㩦家隠終南山絶世辟榖變易形體尤精劍
術(見雅言/雜載)　東坡云囘先生過湖州沈東老庵以石榴
皮書壁云西鄰已富憂不足東老雖貧樂有餘白酒醸
來因好客黄金散盡為收書　東軒筆録云滕宗亮守
巴陵有囘道士上謁宗亮口占詩贈之曰華州囘道士
來到洛陽城别我遊何處秋空一劒横
寫詩榴皮有道士過沈東老飲酒用石榴皮冩絶句壁
上稱囘山人(詩見/前)東坡和云符離道士晨興際華嶽先
生尸解餘忽見黄廷丹篆字由傳青紙小朱書又云至
用榴皮縁底事中書君豈不中書(坡詩/注)
謫鋤芝草蔡誕好道入山不堪其苦而還誑其家人曰
吾為地仙位卑為老君牧龍因羣仙博戲輸一五色班
龍縁此被謫崑崙山下耕鋤芝草(抱朴/子)
藍采和嘗於市上歌曰踏踏歌藍采和世界能幾何紅
顔一春樹流年一擲梭古人混混去不返今人紛紛來
更多朝驂鸞鳯到碧落暮見桑田生白波長景明輝在
空際金銀宫闕髙嵯峨(續仙/傳)
顔魯公為地仙顔真卿常服丹使李希烈為希烈所殺
希烈敗改𦵏發其墓其體如生人隠士曹庸山曰此後
三十年即為地仙矣(明皇十/七事)
淮南上昇淮南王安愛道術之士有八公詣門皆鬚眉
皓白王使閽人難之曰我欲上求延年不老中欲得博
物精義下欲得勇士武藝三者既乏餘不敢通八公曰
王薄吾老今則少矣言未竟八公皆變為童子門吏大
驚走以報王王跣而迎之北面叩首八童子乃復為老
人告王曰聞王好事故來相從未審王何所欲吾一人
能坐致風雨畫地為河撮土為嶽一人能崩髙塞深收
束虎豹使没鬼神一人能分形易貌蔽六軍白日為暝
一人能乗雲歩虚出入千里呼吸無間一人能入火不
灼入水不濡人射不中一人能移山駐流千變萬化一
人能煎泥成金煉水為石乗雲駕龍游於太虚任王所
欲王乃朝夕朝拜授王丹經三十六卷時雷被伍被乃
告王反八公謂王曰可以去矣八公與王白日昇天漢
史祕之安臨去時藥器置中庭雞犬䑛之盡得昇天故
雞鳴天上犬吠雲中也(太平廣記/及神仙傳)
司馬延夀唐邢和璞善心筭與崔司馬有舊崔病積年
乃死心待邢崔一日覺臥室北墻有人斸聲視之無所
見如此七日斸不已墻忍透明如一粟經一日突大如
􁆭崔窺之墻外乃有數人荷鉏钁立云邢真人處分開
此司馬厄重倍費工力有頃導騎五六平幘朱衣曰真
人至見邢輿中白幍垂綬執五明扇去穴數十步謂崔
曰公筭盡僕為公再三論得延一紀言畢墻如舊旬日
病愈(酉陽/雜爼)
魯女生初餌胡麻采藥嵩山見一女人以五嶽真形與
之(漢武/内傳)
與陳尉書廓落王方平既降蔡經家經北舍有陳尉者
詣門乞見方平使行前向日而立方平從後觀之曰君
心邪不正未可教以仙道當授君地上主者以一符與
陳尉言此不能度世止能存君本夀出百歲向上可以
禳灾治病陳尉夀果一百十歲死自方平去後數十年
經復歸家有書與陳尉其書廓落大而不工陳尉家世
世存之以為寳(神仙/傳)
授符理水真誥云王媚蘭為雲林夫人王母第十三女
玉清娥字愈意為紫㣲夫人王母第二十女又集仙傳
雲華夫人名瑶姬王母第二十三女嘗游東海過江上
有巫山焉留連乆之時大禹理水大風卒至禹因拜夫
人求助夫人即授禹策檄召鬼神之書禹嘗詣之顧盼
之際變化形質干態萬狀禹初甚疑後乃信夫人授以
上清寳文理水之册禹拜授遂導波决川以成功焉(出/集)
(仙/傳)
學道昇仙真誥云二人皆王子喬妹周靈王女皆學道
得仙上昇
紫虚元君魏夫人晉司徒魏舒之女劉幼彦之妻生二
子學道服胡麻散茯苓丸忽有太極真人安度明方諸
青童扶桑碧河賜谷神王清虛真人王襲等來降授以
太上寳文八素隠身羽𤣥等書三十一卷位為紫虛元
君南嶽夫人昇天而去(顔魯公魏/夫人碑)
少室仙伯王知逺師陶隠居善易知人生死作易總十
五卷一日雷雨雲霧中一老人叱逺曰所泄者書何在
上帝命吾攝六丁追取逺據地傍有六人青衣已捧書
立矣老人責曰上方禁文自有飛仙保衛金科秘藏𤣥
都汝何者輙藏箱帙知逺曰青丘老人傳授也後司命
授知逺為少室仙伯(雲笈經及/異人傳)
九華真妃紫清上宫九華真妃是太虛上真元君金臺
李夫人之少女也昔遣詣龜山學上清道道成授太上
玉書署為此號於是賜姓安名鬱嬪字靈簫與紫㣲夫
人俱降楊羲欲為匹偶有詩與羲(見真/誥)
九嶷得道女九嶷山中得道女羅郁也梁簡文帝時降
黄門郎羊權家贈權詩及火浣布金玉條脱各一枚此
女已九百歲矣(陶隠居/真誥)
傅先生木鑽傅先生入焦山七年老君與之木鑚使穿
一石厚五尺云穿此便當得道其人晝夜鑚之積四十
七年鑚盡石穿遂得仙丹昇天(真/誥)
帛和視石壁帛和入西域山事王君君令熟視石壁初
一年無所見二年漸有文字三年得神丹方及五嶽圖
乃去(神仙/傳)
安期先生安期先生賣藥海邊瑯琊人人傳世見之計
已千年秦始皇召見與語三日三夜大異之乃賜之精
璧可直數千萬安期受而置之阜鄉以赤玉烏一兩為
報(抱朴/子)
黄初平牧羊黄初平年十五家使牧羊有道士將至金
華山四十餘年其兄初起索之不得有道士引至金華
山尋之問羊所在初平曰在山初起往視但見白石初
平叱之羊起於是白石皆起成羊初起棄家就初平學
道服松脂茯苓能立日中無影
玉雲閣吏蔡少霞又有蔡少霞者夢人遺書碑畧云昔
乗魚車今履端雲觸空仰塗綺輅輪囷其末題云五雲
閣吏蔡少霞書(並神/仙傳)
紫陽真人坡詩注云紫陽真人周義山入蒙山遇羨門
子乗白鹿佩青髦之節從十餘玉女義山再拜乞長生
要訣羨門子曰子名在丹臺玉室何憂不僊
養聖胎李觀遊南嶽有一人持釘鉸之具問曰問君遊
南嶽奉煩寄語養素先生藍方云劉處士奉問先生十
月懷胎如何出得觀至南嶽訪方具道其語方寂然驚
曰其人眉間得無有白誌乎觀曰然方大驚曰吾不遇
此人命也此所謂劉海蟾也吾養聖胎已成患無術以
出之念非斯人不足以成吾道是年方卒(東軒/筆録)
鍊真氣黄真人石晉時為惠州太守棄官入羅浮山水
簾洞蘇養直居潤州有羅浮山道人江觀潮拜謁曰羅
浮黄真人以公氣母已成令某持丹度公袖中出藥養
直遲疑道人曰此丹非金石乃真氣煉成疑即止有急
服之出門不見養直後暴卒所親記道人之言取丹飲
之乃甦養直後與家人别行步如飛識者以姓江而夏
來即黄真人矣(百家/詩序)
簡寂陸修静初楊羲等得道與紫微夫人諸仙遊諸仙
各授學道口訣并説羣仙事跡楊許退録其書流𫝊呉
中有司馬郎得之嘗有雷電光怪晉人陸修静又得之
遂成此道宋武帝封修静為簡寂先生即陶隠居世師
也(見雲/笈經)
　　神仙名義
大洞真經大洞者神仙也别有三山三山有七宫七宫
有七變朝化為金日中化為銀暮化為銅夜化為光或
化為山為水為石謂之七變七變有七經有二十一童
子隨之故曰大洞真經讀萬過即得真仙誥
食六氣楚詞云食六氣而飲沆瀣注陵陽子明經云春
食朝霞者日始出赤氣也秋食淪漢者日没後赤黄氣
也冬食沆瀣者北方夜半氣也夏食三陽者南方日中
氣也(又見杜詩注司/馬相如𫝊注)
朱雀金花隂真君歌曰北方正氣為河車東方甲乙成
丹砂兩情合養為一體朱雀調運生金花(坡詩/注)
姹女河車修煉法曰河車是水朱雀是火取水一斗鐺
中以火炎之百沸致聖石九兩其中初成姹女次謂之
玉液後成紫色謂之紫河車白色曰白河車青色曰青
河車赤色曰赤河車亦名黄芽出道書蓬壺集故白樂
天詩云黄芽與紫車謂此
太山五嶽形圖西王母與上元夫降漢武帝帝視箱中
有小書乞瞻覽母曰此五嶽真形圖也乃三天太上所
出豈汝所宜佩乎帝乞不已母遂與帝帝藏之栢梁臺
六甲靈飛十二事上元夫人與王母既㑹武帝謂曰阿
母發五嶽真形雖覩妙理而無六甲靈飛之符太隂六
丁玉女之籙太陽六戊之書左乙東象之文右庚攝殺
之律壬癸六道隠形之術丙丁之火九赤班符六辛月
華之法六已化形之方八禀十訣長生紫書内視中方
凡十二事可以總攝萬精驅策百鬼帝曰願賜指教夫
人即命侍女出六甲十二事來授王母曰若汝修善後
三十年當告汝要道而帝淫色殺伐不休不從王母上
元之戒二真遂不復來太初二年栢梁臺灾真形圖與
六甲靈飛十二事藏於栢梁臺並燒(武帝/内𫝊)
九霞觴許碏登樓飲酒忽作一詩題於樓上云閬苑花
前是醉鄉誤翻王母九霞觴羣仙拍手嫌輕薄謫向人
間作酒狂題畢乗雲而去(列仙/傳)
彈雲璈魏夫人華存學道乆之龜臺金母三元夫人馮
雙禮珠來降教以神訣王母擊節而歌馮雙禮珠彈雲
璈而答歌(顔魯公魏/夫人碑)
遐舉世人學道資一丹一藥之功聊固其命倚以修道
未能證就避忌尤多三官廵邏攝入鬼録所以頻改姓
名先用尸解然後進取上法或五嶽授事校職仙曹優
游人間或至千嵗功徳升聞却朝玉皇往往遐舉世人
無由知也今之仙隠有騰空者服金丹也遐舉之事未
可希望或延年不死時亦有之(北夢/𤨏言)
尸解凡今之人死必視其形如生乃尸解也足不青皮
不皺亦尸解也目光不毁頭髪盡脱不失其形骨者皆
尸解也有未斂而失尸者有人形猶在而無復骨者有
衣在形去者有髪脱而形去者白日去謂之上尸解夜
半去謂之下尸解向曉暮之際謂之地下主者得真僊
誥
胎息胎食習閉氣而呑之名曰胎息習潄舌下泉咽之
名曰胎食抱朴子曰胎息者能不以鼻口嘘吸如在胎
中也(内/𫝊)
氷桃碧藕西王母降周穆王開宴有萬嵗氷桃千嵗碧
藕(穆天/子𫝊)
仙人真人仙道有十二試皆意之所不悟皆太極真人
臨見之也試皆過授以真經青鳥公積四百七十二嵗
十二試之有三不過太極道君以為仙人不得為真人
真人元君男之髙仙曰真人女曰元君(並真/誥)
黄庭經晉魏夫人名華存生二子學道服胡麻散道成
景林真人授以黄庭内境經令讀萬過乃得洞觀鬼神
(夫人/碑)
胎息法胎息者能不以鼻口噓吸如在胞胎中初學行
氣鼻中引氣而閉之以心數至一百二十乃以口吐氣
出之及引氣皆不欲令自耳聞其氣出入之聲常令入
多出少以鴻毛著鼻口之上吐氣而鴻毛不動為度漸
習漸増其心數乆乆可至千則老者更少日還一日矣
夫行氣必當以生氣勿以死氣從半夜至日中為生氣
從日中至半夜為死氣行死氣無益也故行氣或可以
驅瘟疫或可以禁蛇虎或可以居水中或可以行水上
或可以辟饑渇或可以延年嘘水水為之逆流嘘火火
為之滅但行氣不欲多食及食生菜肥鮮之物令人氣
彊難閉且禁平居恚怒恚怒則氣亂令人發欬葛仙翁
每盛暑輙入深淵之底一日許乃出者正以能閉氣胎
息故耳(抱朴/子)
鬼試又有鬼試多惑人須定志意熟視其規中珠子濁
不明則鬼試也則思七星在頭上以却之若規中方明
者仙道人也則拜之不悟則為試不過
僊相名在瓊簡者目有緑筋名在赤書者隂有伏骨名
在琳札者胸有偃骨名在星書者眼有四規皆上仙也
其次鼻如𤣥山腹有𤣥丘亦仙相也(真/誥)
僊椹扶桑島有木如桑其實如椹九十年一實(十洲/記)
𤣥州白柰空洞靈𤓰謝𤣥卿遇神仙見素麟脂斑螭髓
𤣥州白柰空洞靈𤓰又有瓊飴酒彈八琅之璈叢霄之
笙洞隂之磬又作囘鸞轉鳯之舞皆非世間所聞(續仙/𫝊)
青飢飯楊桐葉細冬青寒食人採其葉染飯色青而有
光食之資陽氣謂之陽桐飯道家所謂青飢飯(零陵總/記又真)
(誥魏夫/人碑)
瑶草姑射之山帝女死焉化為瑶草(山海/經)帝之季女名
瑶姬未行而亡葬于巫山精神化為草(李善注髙/唐賦序)
青精飯杜詩豈無青精飯使我顔色好注陶隠居登真
隠訣載太極真人青精乾石飢飯(注云以南燭草木煮/汁漬米為之真誥云)
(有道士鄧伯元者/受青精石飯之法)
河車挽水黄庭經云北方正氣名河車又仙經云鉛絶
河車空所作皆無功鈆失河車絶萬事無所出　道訣
云脅腹腰曲縁黄河水逆流蓋擊運法也坡詩云河車
挽水灌腦黒(詩/注)
易骨易髓漢武叩王母求度世之術母曰子但愛精握
固閉氣吞液氣化為血血化為精精化為液液化為骨
行之不倦一年易氣二年易血三年易脈四年易肉五
年易體六年易筋七年易骨八年易髪九年易形變化
則成道(武帝/内𫝊)
易遷童初宫易遷童初二宫是男女仙之堂館也其中
閒静東海青童君一年再遊校此有趙素臺者是漢趙
熙女在易遷宫已四百年化形煉景不肯徙自謂天下
無復此樂也
崑崙山司馬相如傳注崑崙山去中國五萬里廣袤百
里髙八萬仭層城九重面有九井以玉為檻旁有五門
天帝之下都也又有閬風山在崑崙下閶闔之中　水
經云崑崙山去嵩髙五萬里其髙一萬一千里(又仙傳/拾遺記)
(説見/三卷)
方諸宫天仙上真之宫室也髙九千丈有大方諸小方
諸大方諸對㑹稽東南七萬里小方諸之上多有奉佛
者人皆服五星精讀夏歸藏經用以飛行(陶隠居/真語)
坎離龍虎東坡云人之生死未有不自坎離者坎離交
則生分則死離為心坎為腎龍者汞也精也血也出於
腎而肝藏之坎之物也虎者鉛也氣也力也出於心而
肺主之離之物也不學道者其龍常出於水龍飛而汞
輕其虎常出於火故虎走而鉛枯故真人曰龍從火裏
出虎向水中生人能正坐瞑目調息以久為功則丹田
濕而水上行蓊然如雲蒸于泥丸火為水犯熱必從之
則所謂龍從火裏出也龍出於火則龍不飛而汞不乾
旬日之外腦滿而腰足輕常捲舌上䑛懸癰久則汞下
入口嚥送至丹田久則化為鈆此所謂虎向水中生也
(坡志/林)
按天馬楚莊王時有乞食翁歌曰天庭發雙華仙源彰
隂邪清晨按天馬來詣太真家獨宋來子疑其仙人追
逐十二年此翁授以中仙之道乞食翁乃西嶽真人馮
延壽也手為天馬鼻為仙源(真/誥)
脈望何諷嘗於書中得一髪捲規四寸許如環之無端
用力絶之兩端滴水投於火作髪氣莫知其何物也後
與方士言歎曰君不見仙命也此名脈望蠧魚三食神仙字則
化於此夜持向天從規中望星星便立降可求丹度世也(酉陽/雜俎)
六甲行厨修道功深已成者自然享六甲行厨有所須
舉意即至(北夢/𤨏言)
道語按籙真舘飛章太虛披蘂笈之靈文列瑶壇之芳
薦　按瓊式之瑶臺企飈游之列馭　預祓祠場之供
下延真馭之遊　神功不宰天監孔昭　庻資妙道丕
錫明休　大道無私妙周萬物之用上帝有命隂定萬
民之生　天明有象昭垂列緯之精神化無方黙布惟
和之令　延真祕宇按式靈壇　瓊科案式蕋笈翻文
　諷琅簡之内音㓗蕋宸之華供　申祈帝祐垂鑒精
衷　玉籍開文琅庖㓗獻　庶縁齋懇欽達仙樽幸無
隔於霄穹俾克昌於眉壽　施於億載參庇多祥諷雲
笈之内篇㓗霞飱之盛供　諷蕋笈之靈文列秀華之
寳炬　普延飈駕臨集罽場　報應如響天無妄降之
灾恐懼自修人有可延之壽　元氣斡於太虛至仁涵
於羣動　大仁博愛而無私未嘗違物遇誠雖微而苟
至可以動天　九清右下六氣居中　案步虛於行臺
演冲科於祕館　涵象紫虛實統本生之氣祕言丹籙
蓋司言命之文　捜太素之琅函企紫宸之芝御　載
企九清之御式敷三洞之科　益嚴三境之科遥佇九
關之馭　蕋章遥達芝御來臨　緑章遥御羽駕下臨
　集羽裾之净侣繹瓊笈之冲科　熉幄延真肅揖靈
游之駕珠臺接式載披寳籙之文　天慈洪育聖造曲
加　伏願熉黄下集覽精意之勤斯肹蠁繁臻答羣生
之近止　道非常名無方而善應誠之所至有感而遂
通　道本無根功施不宰　借凉風而滌濯洒甘露以
清凉　列耀在天黙司於隂隲衆真祐善有頼於祺祥
無為以清既照臨於七曜不言而信斡造化於羣生
臨下有赫降康自天　有昊回祥皇天垂祐　天聴則
卑無幽不燭人生而静有感斯通　天難忱斯固隂陽
之不測民亦勞止况水旱之靡常　惟帝難諶齋戒沐
浴可以事祭神如在聰明正直依而行　伏望有昊回
祥皇靈垂祐五緯循軌俾年穀之屢登三階永平得雨
暘之時若　民拱北辰之徳政士窺東壁之文章商賈
趨天市之垣士子進文昌之府蒼龍直角農夫享播穀
之勤大火司心嬪婦獲絲蠶之利狼貪掃迹天狗垂頭
萬里妖氛挽天河而一洗千齡國壽整箕翼之重輝
妙道淵微非塵凡之可測圓穹杳邈有誠信之能通
仁者必壽信為天地之心學無不通宜從臣子之欲
䖍遵道範仰叩真庭祗率多儀肅陳菲薦夏方用事而
飬禾天則溽暑而不雨失其機㑹且為饑凶走百神以
告哀蒙小惠而未徧是用洗心虛寂戒日吉蠲款帝聞
之崇髙請民命於溝􁒽惟天地實民父母忍赤子之渴
饑雖山川能出風雲必有司其號令　芝蓋飛章琅函
發素　叩霄極以薦和佇飈游而來下　瑶席瓊樽夙
陳於芳㓗芝華羽葆紛集於真虛　式奉明科恭陳净
醮　道本無為功施萬物福惟善應信若四時　仰祈
乾造昭回列真敷祐天本蓋髙曷嘗私於降監神雖不
測誠無昧於福謙　祇嚴祕宇仰事崇霄式案明科敢
申欵謁　肅奉潢汙之薦因殫螻蟻之誠　清静窅邈
非聲臭之能通下土昬囂茍誠忱而必達　天其仁而
愛博人有欲而必從　輙殫凡􁃻仰扣大鈞　伏望恩
光下燭慈寳溥臨　道虛而應物無所不聞人窮則呼
天有祈必達　天道雖逺孚信所以祐民人心至微㓗
精可以事帝　撥糞壤之微軀被慈雲之巨䕃　閔茲
將槁之苖賜以崇朝之澤　强名曰道涵庶彚以皆周
不測者神運元功而斯廣　二儀剖判實本於鴻濛萬
化施張聿崇於清净　參天兩地於覆載以無私隂慘
陽舒實生成而莫測　隂隲垂休至神儲慶　蕃禧有
孚純祐無極　宰司動植蓄泄風雲　幽贊上天潛扶
大化　空曰蓋髙久昭於下濟道妙惟大實著於强名
　望蓋髙於霄極達封奏於都元精一之心克協奉吉
蠲之禱肹蠁之應沓臻符幽贊之誠　奉祈報以惟寅
藴休祥而匪測　誕敷隂隲永錫藩釐　百嘉茂育允
洽嵗功萬物伏藏是資隂隲　財成物宜翼宣神化無
㣲不燭有感必通
地下主者三等地下主者有三等第一散在外舍閒亭
不受九宫考制不聞練化之業一百四十年得一進耳
二等便得仙階三等便得出入易遷童初二府入宴東
華臺受學化形濯景易氣三十年棺中骨還附神四十
年復如生人五十年位補仙階為上仙矣(真/誥)
仙有數品華隂山神告劉根曰汝今髓不滿血不暖氣
少聴減筋急肉沮必欲長生必先治病十二年乃可服
仙藥藥有上下仙有數品不知房中之事行氣導引并
神藥者不能仙也藥上者為九轉還丹太一金液服之
皆立登天其次有雲母雌黄之屬雖不即乗雲亦可役
使鬼神次乃草木諸藥止可數百嵗如欲長生先去三
尸三尸常以月望晦朔上天白人間罪過使人不夀蓋
人身中神欲得人生三尸欲人死人死則散而為鬼歆
享祭祀故欲人死也凡人夢與惡人鬬乃尸與人神相
戰也(太平/廣記)
得神丹立便仙食草木之藥不知房中之法及行氣導
引服藥無益也若至意感靈亦不須草木之藥若但知
房中及導引不知神丹之法亦不得仙也若得神丹立
便仙矣若得大洞真經讀之萬過便仙不須金丹矣
積功子孫仙積功滿千雖有過得仙功滿三百而過不
足相補十者仙功滿二百者孫仙子無功徳有過便得
仙其子孫若無志多過者只得富貴仙不可冀也
服隠芝為仙公仙官上下次秩有左右府左右公左右
卿左右大夫左右御史明大洞真經者為仙卿服金丹
者為大夫服衆芝為御史若得太極隠芝服之便為仙
公真人矣
託體遺迹南真夫人謂楊羲曰得道去世或隠或顯託
體遺跡鹿皮翁吞玉華流蟲出尸仇季子咽金液而臭
聞百里季主服五雲散以潜昇猶頭足異處墨秋咽虹
丹以投水寗生服石腦而赴火伯成納氣而腸胃三腐
(並真/誥)
洗髓伐毛東方朔生三日而父母俱亡後遊澤中有一
黄眉翁指朔曰此吾兒也吾却食服氣三千年一反骨
洗髓二千年一剥皮伐毛吾生已三洗體三伐毛矣(武/帝)
(故/事)
真定真惠夫欲修道惟滅動心不滅照心但凝空心不
凝住心有事無事常若無心處静處喧其志惟一制而
不着放而不動處喧無惡涉事無惱者皆是真定以無
事為真宅有事為應迹不求惠而惠自生此名真惠(出/定)
(觀/經)
詩朝㺯紫泥詔夕披丹霞裳揮手折若木拂此西日光
　天上白玉京十二樓五城仙人撫我頂結髪受長生
　閉劍琉璃匣鍊丹紫翠房身佩豁落圖腰垂虎盤囊
(李太/白)渇飲靈泉水饑食玉樹枝白虎化坎青龍離銷禁
姹女闗嬰兒樓臺十二紅玻璃木公金母相東西純鉛
真汞相光輝烏升兔降無年期(東/坡)頭戴鹿胎皮身披鶴
􁑵衣月寒丹井立霜白醮壇歸(陳元/老)土木形容殷七七
水雲情性許閒閒身中火棗無人㑹此藥元來便駐顔
(張天/覺)仙翁無定數時入一壺藏夜夜桂露濕村村桃水
香醉中抛浩刼宿處有神光藥裹丹山鳳棊函白玉郎
㺯河移砥柱吞日傍扶桑龍竹裁輕䇿鮫絲熨短裳樹
栽嗤漢帝橋板笑秦皇徑欲隨闗令龍沙萬里强(李義/山贈)
(𤣥㣲/先生)
　
　
　
　
　
　
　
　
　錦繡萬花谷前集卷三十
欽定四庫全書
　錦繡萬花谷前集卷三十一
　　古人稱號
紫庭真人(夏/禹)西明仙公(文/王)白水真人(光/武)孔昇真人(明/皇)茂
陵秋風客(漢/武)祖龍(始/皇)儋耳龍(徳/宗)紫髯将軍(孫/權)曹瞞(魏/武)潞
州别駕(明/宗)闈編仙人(荘/周)九霞仙人(李/靖)紫垣小星(趙/普)青蓮
居士騎鯨仙人錦袍仙(並李/白)浣花翁草堂先生杜陵老
翁(並杜/甫)醉吟先生(樂/天)愚溪翁(栁子/厚)泣麟翁魯叟(孔/子)巾車
令(陶/潛)甫里先生(陸龜/䝉)玉溪生(李義/山)漫郎琦玗子(元/結)顧虎頭
(愷/之)崑崙真人(富/弼)涑水先生迂叟(司馬/温公)老泉先生(蘓/洵)醉翁(歐/陽)
(文忠/公)横渠先生(張/載)峨眉先生玉堂仙玉局翁(並東/坡)金華仙
伯涪翁(並魯/直)半山老人(介/甫)了翁(陳瓘/瑩中)東湖居士(徐師/川)後湖
病民青翁(蘇飬/直)后山居士(陳無/己)公是先生(劉原/父)公非先生
(劉貢/父)淇水釣翁(李清/臣)龍眠居士(李伯/時)石室先生笑笑先生
(並文/與可)石林先生(葉夢/得)初寮先生(王履/道)浮休先生(張芸/叟)竹
林先生(廖明/畧)歸叟(王直/方)澗上丈人(陳叔/易)漢上丈人(魏道/輔)
灌園先生(吕南/公)還還先生(髙/荷)無垢先生(張九/成)南軒先生
(張/軾)蕭灘居士(胡藏/之)乖崖公(張/詠)狄梁公(仁/傑)趙韓王(普忠/獻)范
魯公(質/)王沂公(曾文/正)王魏公(旦文/正)李文定公(廸/)向文簡
公(敏/中)李文静公(沆/)張忠定公(詠/)宼萊公(凖忠/愍)王兾公(欽/若)
(文/穆)李文正公(昉/)曹武恵公(彬濟/陽王)吕許公(文靖夷/簡許申)吕文穆
公(䝉/正)丁晉公(謂/)楊文公(億/)王文定公(堯/臣)陳文恵公(堯/佐)陳
康肅公(堯/咨)張文孝公(觀/)余襄公(靖/)張鄧公(士/遜)晏元獻公
(殊/)孫宣公(奭/)丁文簡公(度/)宋莒公(庠/)宋景文公(祁/)宋宣
獻公(綬/)陳晉公(恕/)陳恭公(執/中)錢思公(惟/演)曾魯公(公亮/宣靖)唐
肅公(介/)章郇公(得/象)狄武襄公(青/)包孝肅公(拯/)王章恵公
(隨/)韓魏公(琦忠/獻)韓康公(億忠/獻)富韓公(弼初鄭/文忠)范文正公
(仲/淹)文潞公(彦/博)王歧公(珪/)范蜀公(鎮文/忠)杜祁公(衍正/獻)王文
康公(署遂/鄧)程文簡公(林/)龐頴公(荘敏/籍)吴正肅公(育/)王魯
公(徳用/武恭)李恵公(及/)歐陽文忠公(脩/)趙康肅公(槩/)吴文肅
公(奎/)張文定公(方/平)胡文恭公(宿/)趙清獻公(抃/)王荆公(安/石)
司馬温公(光文/正)吕申公(公著/正獻)曾文昭公(肇/)蘇文忠公(軾/)韓
康公(絳獻/肅)傅獻簡公(堯/俞)范忠宣公(純/仁)劉忠肅公(摯/)陳忠
肅公(瓘/)張文節公(知/白)馬正恵公(知/節)吕汲公(㣲/仲)曹武毅公
(翰/)夏文莊公(竦英/鄭)王懿恪公(拱/辰)王懿敏公(素/)張文定公
(齊/賢)錢宣靖公(若/水)曹武穆公(瑋/)畢文簡公(士/安)魯肅公(宗/道)薛
簡肅公(奎/)蔡文忠公(齊/)衞國髙武烈王(瓊/)
　　書篆
三元八㑹雲篆光明隂陽分則有三元八㑹之文又有
八龍雲篆光明之章也其後三王之世演八㑹之文為
龍鳯之章拘省雲篆之迹以為順形梵書破分二道壊
真從易乃為六十四種之書遂播之三十六天上下也
今三元入㑹大極清仙之所用雲篆光明今所見神靈
符書之字是也(陶隱居真誥/紫微夫人說)
鬼哭蒼頡觀鳥迹而成字鬼乃夜哭(淮南/子)
大篆周宣王史籀變科斗文以為大篆(史/記)
𨽻書秦既用篆奏事繁多難成即令𨽻人佐書曰𨽻字
或曰程邈囚獄中改籀文省為𨽻字上之始皇大喜免
其罪
八分書斷上谷王次中所作又佩觽集云八分篆法二
分𨽻文又云勢如八字有偃波之文又云二說皆非也
書有二體蔡伯喈於八體之後又分此法故云八分
行書魏初有鍾胡二家為行書法盛行於世行書即正
書之小變從簡易相間流行又云非草非真離方遁員
入真者謂之真行帶草謂之草行(張懐瓘/書斷)
草書漢興有草書不知作者姓名至章帝時有杜度崔
瑗崔實皆稱工張伯英因而轉精巧下筆則號怱怱不
暇草書寸紙不遺(晉衞/恒𫝊)
飛帛書蔡邕見鴻都門匠人施堊箒遂創意焉(雞跖/集)
草聖張伯英臨池學書池水盡黒凡衣帛必書而後練
韋仲将謂之草聖(晉衞/恒𫝊)
草賢崔瑗善章草謂之草賢
衞夫人書尚書郎李充母以夫衛姓自稱李衞正書如
玉壺之氷瑤臺之月婉然芳桂穆若清風(談/苑)
王羲之書羲之字逸少為㑹稽右軍長史初學李衞夫
人書及渡江北見李斯等書之許見鍾繇梁鵠書之濟
見蔡邕書又見梁嶽碑始知學衛夫人書徒費日月(墨/藪)
蘭亭序羲之蘭亭草號為最得意宋齊間不聞稱道者
永思晚出此書諸儒皆推其真行之祖所以唐太宗必
欲得之其後公私相盜至於發冢今遂亡之定武本盖
得髣髴褚庭誨所臨極肥洛陽張景元劚地得缺石極
瘦定武則肥不剩肉瘦不露骨猶可想其風流三石刻
皆有佳處不必寳已有而非彼也(南昌/集)
王匣貯蘭亭唐太宗有大王真跡三千六百紙率以一
丈二尺為軸寳惜者蘭亭序為最甞附耳謂髙宗曰吾
千秋萬嵗後與吾蘭亭序以玉匣貯蔵昭陵(故/實)
入木七分羲之書北郊文欲改削墨入木皆七分書訣
墨藪又沈𫝊師詩鏘金七言陵杜老入木八分蟠髙軒
坡詩八法舊聞宗長史
換鵝王右軍好鵝山隂道士有羣鵝意求市之道士云
為寫道徳經當舉羣相贈冩畢籠鵝而歸(本/𫝊)
李斯篆室李斯變蒼頡籀文為玉筯篆成一家法更八
姓無出其口者唐開元時李陽氷窮入篆室隔一千年
與秦斯相見(舒元輿/篆書)法苑竇泉號陽氷為筆虎
得伯英筋肉衛瓘索靖俱善書時謂瓘得伯英之筋靖
得伯英之肉(本/傳)
梁武帝論書鍾繇書如雲鵠㳺天羣鵝戲海王羲之書
如龍跳天門虎卧鳯閣張芝如漢武好徳慿虚欲僊蔡
邕骨氣洞達如有神氣蕭子雲如危峯阻日孤松一枝
羊欣如大家婢為夫人舉止羞澁終不似真王獻之如
河間少年皆悉光恱索靖如飄風忽舉鷙鳥乍飛王僧
䖍如王謝子弟之爽自有一種風流袁相如深山道士
見人便退縮(書/斷)
梁元帝土東宫古跡啟師宜八分之巧元帝三體之妙
史籀李斯之篆梁鴻曺喜之書莫不總華桂宫盈滿甲
館竊以鸞驚之勢既聞之於索靖鷹跱之巧又顯之於
蔡邕是以逰霧重雲傳敬禮之法鳥鵠魚鵷表楊泉之
賦頗好六文多慙三禮尚方大篆既甚牢落柱下方書
何曾髣髴空慕河間之聚書竟徴東平之獻表齊收尺
牘顧已缺然北海楷𨽻終成難擬
結體遒麗貞觀永徽間虞世南禇遂良以書専家薛稷
外祖魏徴家多蔵虞禇書故稷銳精臨倣結體遒麗遂
以書名天下(本/𫝊)
運筆超妙大令真蹟舊裂為三段在大丞相忠宣范公
家及范中濟侍郎與王晉卿都尉家忠宣之子為赤縣
尉時内翰尹京(内翰謂/錢穆父)中濟為户部侍郎時内翰為尚
書晉卿䕶𦵏宣仁聖烈陵寢時内翰為頓遞使因得盡
摸三家所蔵合而為一旦旦臨寫至老不倦其後運筆
超妙不復類臨本晚年尤為雄逸栁誠懸謂大令好冩
洛神賦人間合有數本今嵗月益久先賢法書往往煨
燼得穆父此本足一見典刑焉(鄭給事跋于毗陵郡/齋時紹興甲辰秋)
虞世南學智永書虞世南學書於浮屠智永究其法為
世秘愛太宗稱其五絶號曰書翰
禇遂良辨羲之帖遂良工𨽻楷太宗令侍書帝方求羲
之帖莫質真偽遂良獨論所出(並本/傳)
常侍登太宗御牀唐太宗常作飛帛賜羣臣散騎常侍
劉洎登御牀引手得之帝笑曰昔聞媫妤辭醉輦今見
常侍登御牀故坡詩云遥憐醉常侍一笑開天容(詩/注)
髙麗求歐陽法歐陽詢初學羲之書後險勁過之因自
名體尺牘所𫝊人以為法髙麗常遣使求之髙祖嘆曰
彼觀其書謂形貌魁梧邪(本/𫝊)
鍾繇嘔血鍾繇見蔡邕筆法椎胷三日因嘔血(墨/藪)
衛夫人流涕羊欣筆陣圖曰王羲之年十二見前代筆
說於其父枕中竊而讀之父因與之不旬日書便大進
又學衛夫人書夫人見其書流涕曰此子必蔽吾名
五雲體韋陟封郇公性侈縱常以五彩牋為書記使侍
妾主之其裁答授意而已陟唯署名自謂所書陟字若
五朶雲時人慕之號郇公五雲體
連綿書唐吕向工草𨽻能一筆環冩百字若縈髮然世
號連綿書
銀鈎晉索靖善草書婉若銀鈎飄若驚鸞學張伯英(本/𫝊)
金剪唐司馬承禎字子徽善篆别為一體名金剪書(出/續)
(仙/𫝊)
鶴頭蚊脚二書皆漢詔板所用各象其形也(法書/苑)
隼尾波擊石波草書須緩前速後字有㸃者字竟乃安
𨽻書有擊石波八分書有隼尾波最為難作(墨/藪)
筆塜墨池東坡云筆成塚墨成池不及羲之即獻之筆
秃千枝墨磨萬梃不作張芝作索靖(志/林)
紙田墨稼劉氏小說蔡洪赴洛人問吴中舊業曰紙為
良田筆為鋤耒墨為稼穡義理為豐年文房四寳
三具韋誕字仲将諸書並善鄴都宫觀始成詔仲将題
署御筆墨不佳因奏若用張芝筆左伯紙臣墨兼此三
具又得臣手然後可以逞徑丈之勢(書/斷)
堆墨八分陳文恵堯佐變古之法自成一家雖㸃畫肥
重而筆力勁健為方丈字謂之堆墨八分(湘山/野録)
家雞野鶩南史王僧䖍庾翼少侍書與右軍齊名右軍
後進庾猶不忿與都下人書云小兒輩厭家鷄愛野鶩
皆學逸少書又云庾征西初亦不服逸少有家雞野鶩
之論後以為伯英復生
怒猊渴驥唐徐浩工書甞書四十二幅屏八體皆備草
𨽻尤工世狀其法曰怒猊抉石渴驥奔泉(本/𫝊)
精筆佳墨唐裴行儉工草𨽻唐中宗甞給絹素詔寫文
選祕愛其法每曰禇遂良非精筆佳墨未甞輒書不擇
筆墨而妍㨗者余與世南耳(行儉/傳)
手和墨調禇遂良甞問虞世南曰吾書何如智永答曰
吾聞彼一字直五萬君豈得此孰與歐陽詢曰吾聞詢
不擇紙筆皆得如志君豈得此禇遂良曰然則何如世
南曰君若手和墨調足可貴尚遂良大喜(詢/傳)
烟霏霞結王逸少裁成之妙煙霏霧結狀若斷而還連
鳯翥龍盤勢如斜而反正
風送雲收鄭䖍草書如風送雲收霞催月上(法書/苑)
沈聒講學書之神運雖得之於心然法度必資講學凡
字須均平若筆畫多寡相逺不可使停寡在左則取上
齊吟字是也寡在右則下齊知字是也(筆/談)
紹宗積習正紹宗工草𨽻甞與人書曰鄙夫書無工者
将由水墨積習耳甞精心率意虛神空思以取之吴中
陸大夫常以余比虞世南以不臨寫故也聞世南被中
畫腹與余正同(本/𫝊)
秃筆十八瓮僧智永善書以百本散於江南諸寺各留
一本其所居吴興學書積年有秃筆十八瓮
飛帛三百㸃仁宗飛帛書尤為神妙至和中有待詔李
唐卿撰飛帛三百㸃以進上頗嘉之乃特為清浄二字
以賜之其六㸃尤奇絶又出三百㸃之外(歸田/録)
周越蘓子羙本朝尚書郎周越以書名於天聖景祐間
然筆法軟俗無古氣梅堯臣作詩閒談蘇舜欽子羙喜
為健句草書尤俊快甞曰吾不幸冩字為人比周越作
詩為人比梅堯臣良可歎(東軒/筆談)
比崔杜不足趙襲燉煌太守先是杜伯度崔子玉以工
草書稱於前世襲與羅暉亦以能草頗自矜夸故張伯
草書與襲同郡太僕朱賜書曰上比崔杜不足下方羅
趙有餘(三輔/决録)羅叔景趙元嗣與張伯芝並時見稱於西
州伯英自云上比崔杜不足下方羅趙有餘(坡詩/注)
歐陽草跡(貞元初為太/子率更令)所謂如旱蛟得水毚兎走穴信
不虚邪(周越題/千文)
蔡邕篆勢體有六篆巧妙入神或象龜文或比龍鱗紆
體放尾長翅短身揚波振激鷹跱鳥震延頸脅翼勢似
凌雲
章草書斷云漢黄門令史史游作急草觧散𨽻體麄書
之王羲之以草草答庾翼翼嘆服曰吾昔有伯英章草
十紙失之今見王書神明頓還舊觀
書勢盖草書之為狀也婉若銀鈎漂若驚鸞舒翼未發
若舉復安蟲蛇虬蟉或往或還頽阿郍以羸形歘奮釁
而桓桓及其逸遊盼嚮乍正乍邪騏驥暴怒逼其轡海
水窊隆揚其波𤣥熊對距于山嶽飛燕相追而差池舉
而察之又似和風吹林偃草扇樹枝條從風轉相比附
窈嬈㢘苫隨體散布紛擾擾以綺靡中持疑而猶豫𤣥
螭狡獸嬉其間騰猨飛鼺相奔趨陵魚奮尾蛟龍反據
投空自竄張設牙距(晉索靖/本𫝊)
鸚哥嬌劉十五論李十八草書謂之鸚哥嬌謂鸚鵡能
言不過數句大率鳥語十八其後稍進以書問僕曰比
舊日何如僕云可作秦吉了矣然僕此書自有公在乾
侯之意也(志/林)
書虎唐李陽氷作篆字人不能及號書中虎
飄揚嚴重真書難於飄揚草書難於嚴重大字難於結
密小字難於寛綽(志/林)
勁健端妙無惑同安人善小篆為翰林待詔徐鉉鄭文
寳查道髙紳中革葛湍皆江東人善篆弗能及也其勁
健端妙又過於凝士夫藏以為寳
元和脚栁子厚酧劉禹錫家雞之贈云日日臨池弄小
雛還思寫論付官奴栁家新様元和脚且盡薑牙歛手
徒(栁/文)
貞觀字唐太宗求書凡得王羲之真行二百九十紙又
得獻之張芝等書以貞觀字為印草迹命禇遂良楷書
小字以影之開元五年𤣥宗又書開元字為印
觀舞劒而得其神張旭自言始見公主檐夫争道又聞
鼓吹而得筆法意觀公孫大娘舞劔器而得其神後人
論書者得其法惟崔邈顔真卿云(旭/傳)
聴江聲而筆精進坡云古今人詩筆有所自長史以劍
器容有是理雷大簡云聴江聲而筆法進文與可亦言
見蛇鬬而草書長殆非誕(志/林)
老人陳牒求判張旭為常熟尉有老人陳牒乞判宿昔
又来旭怒老人曰觀公筆竒妙欲以藏家爾因問所藏
盡出其父書旭視之天下竒筆也自是盡其法(本/傳)
郎官􁰽壁記筆墨三昧張長史郎官㕔壁記唐人正書
無出其右所以度越諸家無轍迹可尋可謂入筆三昧
(出山/谷集)
神品妙品能品書有十體較其優劣之差為神妙能三
品居神品者二十有五妙品九十有八能品一百有七
古今善書盡於是矣(書/斷)又書訣墨藪云張旭草入神品
八分入妙品隸入能品
真生行行生草真生行行生草真如立行如行草如走
未有未能立能行而能走也(志/林)
印泥畫沙韋續書訣墨藪云張長史曰褚河南論書云
用筆如印泥畫沙始不悟後於江岸以錐畫字始信長
史之言貴藏鋒也
屈玉垂金竇泉作小篆賛曰釵頭屈玉鼎足垂金(書/苑)
王羲之變格難儔李嗣真論右軍書毎不同以變格難
儔書樂毅論太史箴體皆正直有忠臣烈士之象告誓
文曹娥碑其容憔悴有孝子順孫之象逍遥篇孤鴈賦
迹逺趣髙有拔俗抱素之象畫像賛洛神賦姿儀雅麗
有矜荘嚴肅之象皆義以成字非得意以獨妍
李陽氷意在古篆字書氷或作凝與李夫人書云其意
在古篆於天地山川得方圎流峙之狀於日月星辰得
經緯昭回之度於雲霞草木得霏布滋蔓之容於文物
衣冠得揖遜周旋之體(並法/書苑)
筆力遒婉顔魯公善正草書筆力遒婉世寳之見本𫝊
又南昌集云魯公已得張長史筆僧懐素自折釵股筆
魯公云折釵股何如屋漏法懐素起捉公手云老賊盡
之矣
筆法勁圎前朝翰林書藝正著筆法勁圎今所藏樂毅
論皆著墨迹此其長處不减季海所乏者韻耳(南昌/集)
崇韜發壙舊𫝊樂毅論乃羲之親書于石其他皆紙素
所𫝊唐太宗聚二王墨迹惟樂毅論石本在其後隨太
宗入昭陵朱梁時耀州節度使郭崇韜發昭陵得之因
復傳人間或曰公主以偽本易之元不曾入壙本入髙
紳學士家(筆/談)
顔筋栁骨范文正公祭石曼卿文云曼卿之筆顔筋栁
骨散落人間寳為神物(志/林)
素瘦張肥懐素草工瘦張長史草工肥瘦硬易作肥勁
難工又云此兩人一代草書之冠冕也(南昌/集)
大小歐陽歐陽通早孤母教以父書使希父遺迹數年
大進亞於詢父子齊名號大小歐陽體
會稽六紙劉連州寄栁子厚詩云書成欲寄庾安西紙
背應勞手自題聞道近來諸子弟臨池尋已厭家雞注
云家有右軍書每紙背庾翼題云王㑹稽六紙二月三
十日(本/集)
長沙得三昧長沙僧懐素善書自言得草聖三昧(國史/補又)
(山谷/詩)
李陽凝陳後山詩玉筯凝潮後注唐李陽凝李潮皆能
篆
鍾王無以尚唐栁公權書法結體勁媚甞召至御前書
紙三畨作真行草之體文宗甞與公權聮句屬曰薰風
自南來殿閣生㣲凉帝命題於壁字徑率五寸帝嘆曰
鍾王無以尚也(本/𫝊)
筆陣圖硯者城池也筆者刀矟也墨者兵甲也心意者
將帥也
一波三折筆鍾繇弟子宋翼每畫一波三折筆作一戈
如百鈞弩作一㸃如髙鋒墜石作一牽如百嵗枯藤作
一放縱如驚蛇入草此三折筆法(並書訣/墨藪)
黄仙鶴李邕善書仍自刻多假立刻字人名如茯苓芝
黄仙鶴之類是也(法書/苑)
殷鐵石坡詩已将鐵石充逸少注云殷鐵石梁武時人
今法帖大王書中有鐵石字
東吴精張旭蘓州人老杜旭草書詩斯人已云亡草聖
祕難得悲風生㣲綃萬古起古色嗚呼東吴精逸氣盛
清識
蔡君謨為本朝第一五代楊凝式筆迹雄强往往與顔
栁相上下世多稱李建中宋宣獻此二人書僕所不曉
宋寒李俗殆浪得名惟蔡君謨姿格既髙當為本朝第
一(仇池/筆談)
寫細字江南野史應用善寫細字㣲如毛髪甞於一錢
上寫心經又於粒麻上寫國泰民安四字
蓬萊女官學山谷書徐清字静之蓬萊女官也下西里
王氏詩作謝體書效魯直妍妙可喜陳無已詩云蓬萊
仙子補天手筆妙詩清萬世功肯學黄家元祐脚信知
人厄匪天窮(後山/集)
書象其人歐陽詢貌寒㣲敏悟過人其書勁險厲正稱
其貌爾是知凡書象其為人(志/林)
學書如泝急流近年筆法蔡君謨獨歩當世予嘗戲謂
君謨言學書如泝急流用盡氣力船不離處所君謨以
為能取譬
張顛以頭濡墨張旭善草書大醉呼叫狂走乃下筆或
以頭濡墨而書既醒自視以為神不可復得世呼張顛
(本/𫝊)
張旭鄭䖍亞栖書張旭草書如孤蓬自振驚沙坐飛鄭
䖍草書如風送雲收霞催月上釋亞栖草書如飛烏出
林驚蛇入草
戈法太宗學虞世南𨽻書每難於戈法一日書遇戩字
召虞世南補寫其戈以示魏徴徴曰仰窺聖作内戩字
戈法逼真帝賞其鑒識(並法/書苑)
□匾法江南徐騎省鉉善小篆映日視之畫之中心有
一繾濃墨正當其中至於曲折處亦當中乃筆鋒直下
不倒故鋒甞在畫中鉉甞自謂吾晚年始得□匾法凡
小篆喜瘦而長□匾法非老筆不能(湘山/野録)
撥橙法錢若水言唐陸希聲得筆法凡五字擫押鈎格
柢用筆雙鈎則㸃畫遒勁而盡妙矣謂之撥橙法希聲
以授沙門𧦬光光入長安為翰林供奉又宰相刁術言
江南後主得此法復增二字曰導送今待詔李希古亦
得之而所書為一時之妙(澠水/筆談)
山谷論三家之法東軒筆録云唐初字學勁健得晉宋
風開元後變為肥厚元和後栁沈之徒復尚清勁五代
楊凝式國初李建中妙絶一時行草亦主肥厚李昌式
不免於重濁山谷甞論三家法以為楊少師如散僧入
聖李西臺如法師叅禪王著小禪縛律(南昌/集)
書凌雲殿晉太元中新起太極殿謝安欲王獻之題榜
而難之試謂曰魏時凌雲殿榜未題而匠者誤釘之不
可下乃使韋仲將懸橙書之比訖鬢鬚盡白纔餘氣息
獻之揣知其㫖正色曰使其若此有以知魏徳之不長
(王本/𫝊)
隆冬枯樹獻之字勢疎瘦如隆冬之枯樹拘束如嚴家
之餓𨽻其枯樹雖槎枿而無屈伸其餓𨽻羈羸而不放
縱(本𫝊/贊)
王著善大書翰林院自五代以來字勢輕弱筆體無法
太宗即賜筆札求善書許自言首得蜀人王著即召為
侍書著善草𨽻獨步一時初以紙一畨今書八字乂令
書六字四字至一字皆極遒勁上稱善自是詔書體一
變燦然可觀(談/苑)
一臺二妙索靖燉煌人靖草法武帝愛之時尚書令衛
瓘世號得伯英之筋一臺二妙(王隱/晉書)
墨猪王逸少云凡字多肉㣲骨謂之墨猪書訣(墨/藪)
無筋骨子雲近出擅名江表僅得成書無丈夫之氣行
行若縈春蚓字字如綰秋蛇卧王䝉於紙中坐徐偃於
筆下秃千兎之翰無一毫之筋窮萬谷之波無半分之
骨以茲播羙非濫名邪(本/𫝊)
神全守固苟可以寓其巧智使機應於心不挫於氣則
神全而守固雖外物至不膠於心堯舜禹湯治天下飬
叔治射庖丁治牛師曠治音聲扁鵲治病僚之於丸秋
之於奕伯倫之於酒樂之終身不厭奚暇外慕夫外慕
徙業者皆不造其堂不嚌其胾者也往時張旭善草書
不治他伎喜怒窘窮憂悲愉怢怨恨思慕酣醉無聊不
平有動於心必於草書發之觀於物見山水崖谷鳥獸
蟲魚草木花實日月列星風雨水火雷霆霹靂歌舞戰
鬬天地事物之變可喜可愕一寓於書故旭之書變動
猶鬼神不可端倪以此終其身而名後世(退之送髙/閒上人序)
詩蒼頡鳥跡既茫昧字體變化如浮雲陳倉石鼓文已
訛大小二篆生八分秦有李斯漢蔡邕中間作者寂不
聞嶧山之碑野火焚棗木𫝊刻肥失真苦縣光和尚骨
立書貴痩硬方通神惜哉李蔡不復得吾甥李潮下筆
親尚書韓擇木騎曹蔡有鄰開元以來數八分潮也奄
有二子成三人况潮小篆逼秦相快劒長㦸森相向八
分一字直萬金蛟龍盤拏肉屈强吴郡張顛誇草書草
書非古空雄壮豈知吾甥不流宕丞相中郎丈人行巴
東逢李潮逾月求我歌我今衰老才力薄潮乎潮乎奈
爾何(老/杜)中郎石經後八分盖憔悴顧侯運爐錘筆力破
餘地昔在開元中韓蔡同贔屭𤣥宗妙其書是以數子
至御札早流𫝊揄揚非造次三人並入直恩澤各不二
顧於韓蔡内辨眼工小字分日侍諸王鈎深法更秘(老/杜)
顛張醉素兩秃翁追逐世好稱書工何曾夢見王與鍾
妄自粉飾欺盲聾有如市倡抹青紅妖歌嫚舞眩兒童
謝家夫人淡丰容蕭然自有林下風天門蕩蕩驚跳龍
山林飛鳥一掃空為君草書續其終待我他日無怱怱
(坡題王/逸少帖)空餘小來翰墨場松煙兎影傍明窻偶隨兒戲
灑墨汁衆人許在崔杜行晚學長沙小三昧幻出萬物
真成狂龍蛇起陸雷破柱自許竒觀繞繩牀家人罵笑
寧有道汙染黄素敗粉墻(山/谷)人生識字憂患始姓名粗
記可以休何用草書誇神速開卷戃恍令人愁我甞好
之每自笑君有此病何年瘳自言其中有真樂適意無
異逍遙游近者作堂名醉墨如飲斗酒消百憂君於此藝
亦云至堆墻敗筆如山丘興來一揮百紙盡駿馬倏忽
踏九州我書意造本無法㸃畫信手煩推求胡為議論
獨見假隻字片紙皆蔵收不減鍾王君自取下方羅趙
我亦優不須臨池更苦學完取絹素充衾裯(坡/)蘭亭蠒
紙入昭陵世間遺墨猶龍騰顔公變法出新意細筋入
骨如秋鷹徐家父子亦秀絶字外出力中藏稜嶧山𫝊
刻典刑在千載筆法留陽氷杜陵評書貴瘦硬此論未
公吾不慿短長肥瘦各有態玉環飛燕誰敢憎吳興太
守真好古購買斷缺揮縑繒龜趺入坐螭隱壁空齋晝
静聞登登奇蹤散出走吴越勝事𫝊說誇友朋書來乞
詩要自寫為把栗尾書溪藤後來視今猶視昔過眼百
世如同燈他年劉郎憶賀監還道同時須服膺(坡墨/妙亭)蓬
萊春晝永玉殿明房櫳金牋灑飛帛瑞霧縈長虹遙憐
醉常侍一笑開天容(坡/)管城脫㡌為徴笑便覺金光走
龍尾試較鵝經拂硬黄𫝊此寳書十餘紙紙光葉葉掲
雲摸字工戢戢行凍螘(僧恵/洪)異時長笑王㑹稽野鶩腥
腥汙刀几暮年却得庾安西自厭家雞題六紙二子風
流冠當代顧與兒童争愠喜秦王十八已龍飛嗜好晚
将蛇蚓比(坡/)三管曝書防蠧毁得見來禽與青李春蛇
秋蚓久相雜野鶩家雞定誰羙玉函金鑰天上來紫衣
勅賜親臨啟紛綸過眼未易識磊落掛壁空雲委歸來
妙意獨追求坐想蓬萊二十秋怪君何處得此本上有
桓𤣥寒具油巧偷豪奪古來有一笑誰似癡虎頭君不
見長安永寕里王家破垣誰復修(坡次/韻)元章作書日千
里平生自苦誰與羙畫地為餅未必似要令癡兒出毚
水錦嚢玉軸來無趾餐然奪真疑聖智忍飢看書淚如
洗至今魯公乞餘米(坡次米元/章跋王書)
　
　
　
　
　
　
　
　
　
　
　錦繡萬花谷前集卷三十一
欽定四庫全書
　錦繡萬花谷前集卷三十二
　　筆
豐狐毫枯木管畨禺諸郡多以青羊毛為筆或用山雉
豐狐之毫䑕鬚麝毛狸毛董仲舒甞答牛亨之問曰䝉
恬以枯木為管鹿毛為柱羊毛為被以成筆(樹萱/録)
狸毛象管歐陽通詢之子晚自矜重以狸毛為筆覆以
兎毫管用象犀非是未甞書(本/𫝊)
緑沉漆竹管王羲之筆經曰有人以緑沉漆竹管及鏤
管見遺斯亦可玩詎必金玉哉(初學/記)
青鏤管紀少瑜甞夢陸倕以一束青鏤管筆授之曰卿
自擇其善者其文因此大進(青箱/雜記)
如椽晉王珣夢人以大筆如椽與之既覺語人曰當有
大手筆事俄而帝崩哀册文皆珣所為(晉/書)
四管為牀南朝呼筆管為牀梁簡文帝答徐摛書特設
書幌下置筆牀四管為一牀(樹萱/録)
管子文有書生謁李林甫云管子文後化為管(開元/遺事)
毛元銳文嵩管城侯𫝊宣城毛元銳字文鋒封為管城
侯有傳
毛頴管城子中書君䝉恬獵中山圍毛氏獻俘章臺秦
始皇賜之湯沐而封諸管城號管城子與上益狎上呼
為中書君因免冠鬢秃上曰中書君老而秃(退之毛/頴傳)
尖頭奴元魏時有臣古弼頭尖魏太武帝名之曰筆頭
又曰尖頭奴時人呼為筆公(北/史)
毫錐應制白樂天與元徽之應制各有纎鋒細毫之筆
㩦以就試相顧而笑目為毫錐故贈元詩䇿目穿如札
毫鋒利似錐(本/集)
栗尾濡筆蔡君謨為永叔寫集古目録序歐以䑕鬚栗
尾筆銅緑筆格等為潤筆君謨笑以為太清而不俗(出/歸)
(田/録)
三品梁元帝為湘東王甞記録忠臣義士文章之羙者
筆有三品忠孝全者用金管書之徳行精粹者用銀管
書之文章贍麗者用斑竹管書之
五兄弟本朝錢次權以墨四丸筆五枝賜楊時可楊戲
曰安得硯乎次權曰不難須一詩楊乃作一絶句云尖
頭奴有五兄弟十八公生四客卿過我書齋無一事似
應終日侍陶泓(百家/詩)
退筆冡僧智永學書有舊筆頭數石瘞之號退筆冢(文/房)
(四/寳)
銘心寫言𫝊云筆銘曰韡韡彤彤冉冉輕翰正色𤣥墨
銘心寫言(初學/記)
䑕鬚筆蘓過叔黨賦䑕鬚筆云太倉失陳紅狡宂得餘
腐既興丞相嘆又發廷尉怒磔肉餧餓猫粉髯雜霜兎
挿架刀矟健落紙龍蛇騖穿一何卑㣲託此得佳譽(苕/溪)
(詩/話)
詩青鏤墨淋漓珊瑚架最宜静援花影轉孤卓漏聲遲
題柱吾無取如椽彼一時(林和/靖)粘粉為題棲鳯竹帶香
因洗落花泉(僧貫/休)尚書應用裁天詔内史新将寫道經
(栁子/厚)
　　墨
絳人陳𤣥毛頴舉絳人陳𤣥𢎞農陶泓㑹稽楮先生友
善出處必偕上召頴三人者不待詔輒俱往上未甞怪
焉(退之毛/頴𫝊)
松滋侯燕人易𤣥光字處晦封松滋侯盖墨也
客卿子墨客卿妙一世懐玉山中五丈夫峨嵋老仙與
推轂谷量牛馬斗量珠(洪駒父/墨工詩)尖頭奴有五兄弟十八
公生四客卿(見筆/門)
九子墨陸士龍與兄書云有九子墨祝㛰者多子之義
也祝曰九子之墨蔵於松煙本性長生子孫無邊(文房/四寳)
瑜糜漢尚書令僕丞郎月給瑜麋墨大小二枚(出坡詩/注西京)
(雜/記)
三螺陸雲與兄書曰一日上三臺曹公蔵石墨數十斤
令送三螺(文房/四寳)
蛾緑螺煬帝宫女争畵長蛾司宫吏日給螺子黛五斛
號蛾緑子李賀詩蛾緑攢曉門(大業拾/遺記)隋鳯舸殿御女
吴峰仙善畫長蛾宫中争為長蛾宫吏日供螺子黛五
斛號蛾緑螺(南部煙/花録)
烏玉玦坡詩我貧如飢䑕長夜空齩齧瓦池研竈煤葦
管書柿葉近者唐夫子逺致烏玉玦
磨人石昌言蓄李廷珪墨不許人磨或戲之曰子不磨
墨墨将磨子今昌言墓木拱矣墨固無恙可為好事者
之戒(坡/集)
削木蔡君謨言李廷珪墨能削木墜溝中經月不壊(百/家)
(詩/注)
魚胞犀角魚胞熟萬杵犀角盤雙龍墨成不敢用進入
蓬萊宫(坡/詩)
李廷珪雙脊龍蔡君謨云李超易水人唐末與子廷珪
亡至歙州其地多松因留居以墨名家本姓奚江南賜
姓李其墨有劔脊圎餅面多為龍紋嘉祐中仁宗宴近
臣於羣玉殿甞以其墨賜之曰新安香墨其後翰林承
㫖賜者皆雙脊龍樣尤為佳品(澠水/燕談)
漆相國寺門太祖下南唐得李廷珪父子墨同俘獲付
主藏籍收不為貴也後有司更造相國寺門詔用墨漆
取墨於主藏車載以給皆廷珪父子墨至宣和間黄金
可得李墨不可得也
隔錦嚢知墨山谷几間取小錦囊中有墨半丸以示潘
谷谷隔嚢手之即置几上曰天下之寳也出之乃李廷
珪墨又别取小錦嚢有墨一凡谷手之如前則嘆曰今
老矣不能為之出之乃谷少所作墨其藝之精如此(並/邵)
(氏後/録)
詩此墨足支三十年但恐風霜侵髮齒非人磨墨墨磨
人瓶應未罄罍先恥逝將振衣歸故國數畆芳園自鉏
理作書寄君君莫笑但覔來禽與青李一螺㸃漆便有
餘萬竈松煙何處使君不見永寧第中擣龍麋列屋閒
居清且羙倒暈連眉秀嶺浮雙鴉畫鬢香雲委時聞五
斛賜蛾緑不惜千金求獺髓聞君此詩當大笑寒牕冷
硯氷生水潘郎暁踏河陽春明珠四壁驚市人那知望
拜馬蹄下胷中一斛泥與塵何以墨潘穿破褐琅琅翆
餅㪣𤣥笏布衫漆黒手如龜未害氷壺貯秋月世人重
耳輕目前區區張李争嗤妍一朝入海尋李白空着人
間畫墨仙　徂徠無老松易水無良工珍才取樂浪妙手
惟潘翁魚胞熟萬杵犀角盤雙龍墨成不敢用進入蓬
萊宫蓬萊春晝永玉殿明房櫳金牋灑飛帛瑞霧縈長
虹遙憐醉常侍一笑開天容　谿石琢馬肝剡藤開玉板
噓噓雲靄出奕奕龍蛇綰此中有何好秀色紛滿眼故
人歸天禄古漆窺蠧簡隃麋給上方老手擅編剗分餘
幸見及流落一歎赧　書窗拾輕煤佛帳拂餘馥辛勤破
午夜收此一寸玉癡人畏老死腐朽同此木欲將東山
松湼入南山竹墨堅人苦脆未用嘆不足且留注蟲魚
莫草三千牘　我貧如飢鼠長夜空齩齧瓦池研竈煤葦
管書柿葉近者唐夫子逺致烏玉玦先生又繼之圭璧
爛箱篋晴窗洗硯坐蛇蚓稍蟠結便有好事人敲門求醉
帖(並東/坡詩)
　　紙
烏絲欄宋亳間紙有織成界道謂之烏絲欄又異聞集
霍小玉𫝊取朱絲縫嚢中出越姬烏絲欄素段三尺以
授李生生多才思援筆成章(李肇國/史補)
蔡侯紙古今契多編以竹簡其用縑帛者謂之紙縑貴
而簡重並不便於人蔡倫字敬仲為尚方令乃造意用
樹膚麻頭敝布魚網以為紙奏上安帝善其能自是莫
不用焉故稱蔡侯紙(本/𫝊)
左伯左伯能為紙時蔡倫亦為之伯尤為精妙鄴都宫
觀成詔韋誕仲将題署奏曰若用張芝筆左伯紙及臣
墨兼此三具又得臣手然後可以成徑丈之勢(書/㫁)
好畤侯謂紙為華隂楮知白字守𤣥亦曰好畤侯文館
書史
楮先生韓毛頴𫝊頴與會稽楮先生友善謂紙也
雲藍予在九江造雲藍紙輒送五十板詩云三十六鱗
先使時數畨猶得寄相思(段成式與温/庭筠詩序)
麥光麥光鋪几净無瑕(注麥光紙/名也坡詩)
硬黄秘閣所藏二三書多唐人所臨紙皆硬黄坡詩云
硬黄小字臨黄庭
鴉青山谷為范子黙求染鴉青紙詩云學似貧家老破
除古今迷忘失三餘極知鵠白非新得漫染鴉青襲舊
書又云深如女髮蘭膏罷明似山光夜月餘為染溪藤
三百箇待渠湔拂一牀書(山/谷)
吊剡溪藤唐舒元輿作吊剡溪藤文剡溪藤可作紙言
今之錯為文者皆天閼剡藤者也
布頭牋取布頭機餘經不受緯者治之作紙名布頭牋
此紙名冠天下(志/林)
九萬牋王右軍為㑹稽謝公就求牋紙庫中有九萬板
悉與之(語/林)
陟釐本草注云水中苔取以為紙名苔紙青黄色王子
年拾遺記云張華撰博物志晉武嫌繁命削之賜側理
紙萬張子年云陟釐紙也此紙以水苔為之漢人語訛
謂之側理也
衍波紙蕭貫夢至宫庭有婦人授貫紙曰此所謂衍波
牋煩賦宫中暁寒歌(直方/詩話)
赫蹏書成帝以篋裏藥餌又赫蹏書與獄中婦人曹宫
飲赫蹏薄小紙也曹宫宫婢有皇子(趙飛/燕𫝊)
生紙熟紙唐人有生紙熟紙熟紙妍妙輝光生紙非有
喪不用退之與陳素書云送孟郊序用生紙寫言急於
自觧不暇擇耳(邵氏/語録)
詩陽山老藤截玉昉烏孫翠竹避寒光羅侯包贈室生
白明於機上之流黄愧無征西蠆尾手為寫黄門急就
章(山/谷)
　　硯
即墨侯石虚中文嵩石虚中𫝊字居黙器度方圎中心
坦然拜即墨侯與宣城毛元銳燕人易元光華隂楮知
白同出處(文房/四寳)
陶泓韓愈毛頴𫝊頴與𢎞農陶泓友善洪駒父又為泓
作𫝊
端溪端溪硯水中石色青山半石色紫山頂石尤潤如
猪肝色者佳(蘓易簡/硯譜)
端溪三種魏泰曰端溪有三種曰巖山曰西坑曰後磨
石色深紫襯手而潤叩之清逺有清緑圎小鸜鵒眼乃
巖石也其次色亦赤呵之乃潤鸜鵒色紫綅慢而大此
乃西坑石也其下青紫色向明側視有碎星光㸃如沙
中雲母乾而小潤謂之後磨石西坑硯三當巖石之一
後磨三當西坑之一其品可知(東軒/筆録)
龍尾石硯坡云余作鳯咮硯銘云蘓子一見名鳯咮坐
今龍尾羞牛後已而求硯於歙歙人云子自有鳯咮何
以此為盖不能平也方彦徳有龍尾大硯甚竒謂余能
作詩少觧前語當奉餉坡乃作詩畧云君㸔龍尾豈石
材玉徳金聲寓於石(坡/集)
馬肝石漢武時郅支進馬肝石以和丹砂食之則彌年
不飢以拭白髮盡黒此石亦可作硯有光起(坡詩/注)
鴝鵒眼死活黄黒相間黳睛在内晶瑩可愛謂之活眼
四傍浸漬不甚睛明謂之淚眼形體畧具内外皆白殊
無光彩謂之死眼活勝淚淚勝死死勝無(東坡/筆録)
鳯咮硯坡鳯咮硯銘云帝見武夷作茶圖山為孤鳯翔
且嗅殘璋斷璧澤而黝治為書硯羙無有胡仔曰武夷
山未甞有茶茶乃出北苑北苑名鳯凰山石亦頑燥非
硯林詢之土人未甞以為硯方悟坡為人所誑若劔浦
黯淡灘有一種石黒眉黄眼人以為硯鳯咮必亦此灘
石也然去武夷逺矣(苕溪/詩話)
紅絲石青州有紅絲石紅黄相參理黄者其絲紅理紅
者其絲黄皆可為硯
緑石硯山谷以洮州線石硯贈張文?云贈君洮州緑
石含風漪能淬筆鋒利如錐讀書元祐開皇極第入思
齊訪落詩(山谷/集)
月石硯江上有石形色類月以為硯蘓子羙詩我疑此
山石久為月照着老蚌吸月月降胎水犀望星星入角
彤霞爍石變丹砂白虹貫巖生羙璞(子羙/集)
涵星石硯坡以月石硯贈范子功以涵星贈范純父云
次于房厯三星斗牛不神箕獨靈簸搖桑榆負西靡影
落蘓子硯與屏
黯淡灘石坡作鳯咮石硯銘云出北苑鳯城山余至建
州求之無有盖南劒黯淡灘石也此石有二種其一出
鹵水去黯淡四十里細潤而不甚發墨黯淡灘石宜墨
而膚理不逮唯兼二者其過龍尾也(葉少/蘊云)
歙硯銘坡云余家有歙硯㡳有欵識云吴順義元年處
士汪少㣲銘松操凝煙楮英鋪雪毫頴如飛人間四絶
(苕溪/詩話)
結隣唐李衛公硯名結隣言與結為隣也(開元/録)
易以銅劒張㡬仲有龍尾紫石硯坡以銅劒易之云我
家銅劒如赤蛇君家石硯蒼碧橢而䨟君持我劒向何
許大明宫裏玉佩鳴衝牙我得君硯亦安用雪堂窻下
爾雅箋蟲蝦二物與人初不異飄落髙下隨風花(坡/集)
龍尾李後主澄心堂紙李廷珪墨龍尾石硯毛元銳筆
為四絶(硯/譜)
書九萬字郭君大硯如南溟化我霜毫作鵬翼安得剡
藤三千尺書九萬字不渇墨(山/谷)
雷電光巨璞禹鑿餘異狀君獨見其滑乃波濤其光或
雷電(杜子/羙)
金線紋端溪石有白赤黄㸃者謂之鴝鵒眼昧理黄者
謂之金線紋其山號斧柯昔人採石者先以中牢祭之
不爾則雷電失石所在(文房/四寳)
徳人俊人端石如徳人毎過於厚或㢘於才不能底滯
歙石如俊人輒傾倒失之輕而遇事風生元不一一厭
足人意又滌端硯屢易水其漬卒不盡除歙硯一濯即
瑩澈無留墨亦一快耳(邵公/後録)
詩帝規武夷作茶囿山為孤鳯翔且嗅下集芝田啄瓊
玖玉乳金砂散虛竇殘璋斷璧澤而黝治為書硯羙無
有至珍驚世初莫售黒眉黄眼争妍陋蘇子一見鳴鳯
咮坐令龍尾羞牛後(坡鳯咮/硯詩)君不見成都畫手開十眉
横雲却月争新竒遊人指㸃小嚬處中有漁陽胡馬嘶
又不見王孫青𤨏横雙碧腸斷浮空逺山色書生性命
何足論坐費千金買消渇邇來喪亂愁天公謫向君家
書硯中小窻虚幌相嫵媚令君暁夢生春紅(坡眉子/石硯歌)黄
琮白琥天不惜顧恐貪夫死懐璧君㸔龍尾豈石材玉
徳金聲寓於石與天作石來㡬時與人作硯初不辭詩
成鮑謝石何與筆落鍾王硯不知錦裀玉匣俱塵垢擣
練支牀亦何有况瞋蘓子鳯咮銘戲語相嘲作牛後碧
天照水風吹雲明窻浄几清無塵我生天地一閒物蘓
子亦是支離人麤言細語都不擇春蛇秋蚓隨意畫願
從蘓子老東坡仁者不用生分别(坡龍尾/硯歌)紫潭出𤣥雲
翳我潭中星獨有潭上月倒掛紫翠屏我老不看書黙
坐飬此昬花晴時時一開眼見此雲月眼自明久知世
界一泡影大小真偽何足評笑此三子歐蘓梅無事自
作雪羽争故将屏硯送兩范要使珠璧棲窻櫺牀頭復
一月下有風林横急送小范家䕶此涵星泓願從少陵
𫝊一句山木盡帶洪濤傾(坡月石/硯屏)琢雕山骨秀磨礲發
光炯體潤雲氣生寒泉冽幽井平生心腹交陳𤣥與毛
頴徳重不傾側中虛且明静置之案几上吾方日三省
(謝元/逸)
　　香
崑崙耳鷓鴣斑倦逰録髙竇等州産生結香山民見香
木曲幹以刀斫損經年香溜復鋸取之刮去白木其香
結為斑㸃名鷓鴣斑又四時纂要修甲香方曰取大甲
香如崑崙耳者酒煮蜜熬入諸香中用故山谷詩螺甲
割崑崙耳香材屑屑(黄詩/注)
一木五香婆利國有婆律樹髙八九丈痩者出龍腦肥
者出婆律香又云一木五香根旃檀節沉香花雞舌膠
薫陸(酉陽/雜爼)
都梁古詩云博山爐中百和香鬱金蘓合及都梁又云
氍覦五水香迷迭及都梁按廣志都梁出交廣形如霍
香迷迭出西域魏文有迷迭賦(王直方/詩話)都梁縣有山山
有水清淺其中生蘭因名都梁坡詩注云都梁山在泗
州南山是也(本草荆/州記)
麝食柏而香麝形似獐甞食柏葉嵇康云麝食柏故香
也(本草/注)
生結熟結香木嶺南徼海諸州及瓊崖山多有之有香
者百無一二其樹出香三等曰沉曰箋曰黄熟沉箋皆
有二品曰熟結曰生結熟結者樹自爛而得生結者伐
汁得之又久爛脫而剔取之黄熟有三品曰夾箋其破
者為散沉香之良者瓊崖生取者為角沉宜薫衣黄沉
木枯朽乃得者為黄沉宜入藥(談/苑)
沉香雞骨馬蹄沉香青桂香馬蹄香雞骨香煎香同是
一本其木類椿櫸多節取之先斷其木根積年皮幹俱
朽心與節不壊者乃香也細枝緊實為青桂香黒而沉
水為沉香半沉浮為雞骨香最麄為牋香(牋或/為煎)又云沉
者為沉浮者為檀似雞骨為雞骨香似馬蹄為馬蹄香
似牛頭為牛頭香最粗者為牋香又有熟結生結丁謂
在海南作天香𫝊云四香凡四十二狀皆出於一木竇
化雷髙中國出香之地北海南優劣不侔矣既所禀不
同又售者多而取之速是以黄熟不待其稍成牋沉不
待其香足盖趨於戕賊之地也非同瓊莒非時不妄剪
伐(類證/本草)
薫陸乳香薫陸出天竺單于二國南方草木狀如薰陸
出大秦國其木生於海邊沙上盛夏木膠流出沙上夷
人取賣之乳香亦其類也廣志波斯國松木脂有紫赤
如櫻桃者名乳香薰陸之類也今人無復别薫陸通謂
乳香為薫陸耳又云膠出日久相重疊者不成乳頭雜
以土石其成乳頭者是新出薰陸總名也乳香是薰陸
中乳頭也今松楓脂亦皆如是又云生南海是波斯國
松脂紫赤如櫻桃為上
龍腦香出婆律斯國木形似杉木木中脂似白松脂作
木膏乃根下液亦謂之婆律膏(酉陽/雜爼)木有肥瘦瘦者出
龍腦香在水心肥者出婆律膏其膏在木端流出
降真香出黔南拌和諸香燒煙直上天召得鶴盤旋於
上又云生大秦國又云出南海山中主天行時氣宅舍
怪異並燒悉驗之又神仙𫝊燒之引鶴降醮星辰燒之
此香為第一(並類證/本草)
聞思香山谷論香有謂聞思香取楞嚴經觀音所言從
聞思修入三摩地因以名香
范曄和香方范曄有思致撰和香方曰麝木多忌過分
必害沉實易和盈斤先傷霍零虚燥詹唐枯濕蘓合安
息之属珍於外國無取於中國又棗膏昬鈍甲牋淺俗
所言悉以比士麝比庾仲文霍零比何尚之棗膏比羊
𤣥保甲牋比徐演之沉實和易以自比也
螺甲本草曰螺生雲南者大如掌青黄色取黶燒灰合
香者多用之謂能發香也(山谷/詩注)
博山爐漢故事諸王出閣則賜博山爐吕大臨考古圖
云爐象海中溥山下盤貯湯使潤氣蒸香象海之四環
鵲尾爐費崇光好佛常以鵲尾爐置膝前(初學/記)
　
　
　
　
　
　
　
　
　
　
　
　
　
　錦繡萬花谷前集卷三十二
欽定四庫全書
　錦繡萬花谷前集卷三十三
　　劔
龍泉大阿工市三劒楚王使風湖子之吴見歐冶子干
將使之為劒三枚一曰龍泉二曰太阿三曰工市楚王
問何如風湖子對曰龍泉狀如登髙山臨深澤太阿巍
巍翼翼如流水之波從文起至脊如珠柱文若流而不
絶晉鄭聞之求之不得興師圍楚楚王引太阿麾之士
卒流血千里晉鄭之頭畢白
干將鏌邪干將吴人與歐冶子同師闔閭使造劒二枚
一曰干將二曰鏌邪鏌邪者干將之妻名干將作劒金
鐵之精未肯流干將夫妻乃㫁髮剪指爪投之爐中金
鐵乃濡劒成陽曰干將隂曰鏌邪以其隂獻吴王列士
𫝊楚王干将乃鏌邪之子也楚王夫人常夏納凉抱鐵
柱心有所感遂孕生産一鐵楚王命鏌邪鑄此鐵為雙
劒三年乃成一雌一雄鏌邪乃㽞雄而以其雌進楚王
劒在匣中常鳴對曰劒有雌雄鳴者雌憶雄也王大怒
收鏌邪殺之子乃為父殺楚王
越王五劒越王允常聘歐冶子作五劒一曰鈍鈎二曰
湛盧三曰豪曹四曰魚腸五曰巨闕
許旌陽第三劒唐武勝之見雷公逐一小黄虵盤繞灘
上以石戲投之虵鏘然有聲雷乃飛去尋視虵得一銅
劒文曰許旌陽斬蛇第三劒(廣漢/記)
秋水越絶書太阿劒其色如秋水
韓楚龍淵漢文推成後漢肅宗賜韓楚龍淵賜郅壽蜀
漢文賜陳寵濟南推成皆劒名(漢/𫝊)
兔膽鐵鑄劒昆吴山有獸如兔食銅鐵吴國武庫中兵
刃皆盡忽見雙兔殺之有鐵膽腎方知兵刃為兔所食
乃鑄鐵膽為二劒雄為干將雌為鏌邪(拾/遺)
倚天劒荆楚故事曰襄王與唐勒景差宋玉等遊於雲
陽之臺王謂左右曰能為大言乎唐勒曰壯士怒兮絶
天柱北斗房兮泰山夷宋玉曰方地為輿圎天為盖彎
弓掛扶桑長劒倚天外
管涔王五色劒晉劉曜隐管涔山閒居有二童子跪入
曰管涔王使小臣奉謁趙皇帝獻劒一口置前再拜而
去以燭視劒長二尺赤玉為寳銘曰神劒曜遂服之劒
隨四時而變為五色(載記/本𫝊)
白猿公越王問劒處女處女将見王道逢袁公曰聞子
善劒術女子曰願試也公即以劒杖簇竹枝上頡橋委
隨女即撓其末公操其本而刺女女因舉杖逐之袁公
變為白猿而去(吴越/春秋)
疥癩賔顧彦輝有東川節度㑹諸將所以佩劒號疥癩
賔使侍左右曰生死同之違者先齒
櫑具劒首以玉作井轆轤形上刻木作山形似蓮花初
生未敷時雋不疑帶櫑具劒見暴勝(不疑/傳)
詩雨餘江清風捲沙雷公躡雲捕黄蛇虵生空中如注
矢雷公煜煜燒蛇尾或投以塊鏗有聲雷飛上天蛇入
水水上青山如削鐵神物欲出山自裂細看兩脇生碧
花猶是江西老蛇血蘇子得之何所為蒯緱彈鋏詠新
詩君不見凌烟功臣長九尺腰間玉具髙柱頥(坡/)君不
見昆吾鐵冶飛炎烟紅光紫氣俱赫然良工鍛錬凡㡬
年鑄作寳劒名龍泉龍泉顔色如霜雪良工咨嗟嘆奇
絶琉璃寳匣吐蓮花錯鏤金環生明月正逢天上無風
塵幸得用逢君子身精光黯黯青蛇色文章片片緑龜
鱗非真結交遊俠子亦曽親近英雄人何言中道遭棄
捐零落飄淪古獄邊雖復沉埋無所用猶能夜夜氣衝
天(唐郭元振上此武/后竒之遂得擢用)
　　畫
五經三史晉顧愷之陸探㣲張僧繇北齊楊子華隋董
仲仁辰子奇唐吴道子鄭䖍皆名畫顧陸張吴為五經
楊鄭董辰為三史餘畫為百家(名畫/記)
通神手開元中李思訓畫大同殿壁明皇喻之曰卿所
畫夜聞水聲真通神佳手(炙轂/子)
誤㸃成蠅吴曹不興誤㸃屏風因就畫為蠅孫權以手
拂之(吴志/注)
誤筆成牛王獻之善丹青桓温使畫扇筆誤落因就畫
一駁牸牛甚妙(晉/書)
龍生烟霧唐吴道子畫殿内五龍鱗石飛動毎天将大
雨即生烟霧(後畫/品)
六馬衮塵圖唐寧王善畫馬花萼樓壁上有六馬衮塵
圖明皇最脊玉面花聰風鬃霧鬛纎悉備具後壁上惟
有五馬信知神物變化(異人/録)
㸃龍眼飛去張僧繇在金陵安樂寺畫四龍不㸃眼睛
毎云㸃之則飛去人以為誕因㸃其二須臾電雷破壁
二龍去(名畫/記)
畫驢惱僧吴道子甞訪僧僧不禮遂於壁上畫驢一頭
一夜僧房家具踏破惱亂不堪僧知是道子懇邀塗却
畫乃已(盧氏/雜記)
有光發屋張僧繇在江陵天星寺柏堂畫盧舍那佛像
夜有光發寺屋壁(名畫/記)
一揮圎光吴道子甞畫佛㽞其圎光對萬衆中舉手一
揮圎中規觀者驚呼畫家自有法但以肩倚壁自然中
規吴道子妙不在此
天機所到唐王維字摩詰善畫思入神至山平水逺雲
勢石色繪工以為天機所到也(本/𫝊)
天趣活筆陳用之善畫宋迪謂曰汝畫信工但少天趣
當求一敗墻張素倚之朝夕觀之既久隔素見敗墻之
土髙平曲朽皆成山水之象心存目想髙者為山下者
為水顯者為近晦者為逺神領意造恍然見其有人禽
草木飛動之象則隨意命筆自然境皆天就不類人為
是為活筆(海外/記)
雲漢北風圖漢桓帝時劉襃畫雲漢圗見者皆熱及畫
北風圖見者皆寒(博物/志)
晝夜牛本朝太宗時李至獻畫牛晝則齧草欄外夜則
歸臥欄中莫曉其理僧贊寧曰此幻藥所圖南海倭國
有蚌淚和色著物晝見夜隱沃焦山有石磨色染物晝
隱夜見(海外/記)
牛鬬尾入股有蔵戴崧牛鬬與客觀旁有一牧童曰牛
鬬力在前尾入兩股間今尾掉何也
鳥飛頭足無兩展黄筌飛鴈頭足皆展不知飛鳥縮頭
則展足縮足則展頭無兩展者(仇池/筆記)
按樂圖國史補云客有以按樂圖示王維維曰此霓裳
第三疊第一拍也客未然引工按曲乃信此好奇者為
之曰凡畫樂工能奏一聲金石絲竹同用一字何由無
此聲豈獨霓裳㢤霓裳曲凡十三疊前六疊無拍至第
七疊始有拍而舞作故曰樂天詩中序擘驝初入柏中
序即第七疊也第三疊安得有拍也即見其妄(青箱雜/記又見)
(類/說)
畫樂琵琶誤撥下絃相國寺髙益之畫奏樂最有意人
多病擁琵琶者誤撥下絃衆管皆發四字琵琶四字在
上絃此撥乃掩下誤也予以為非誤盖筦以發指為聲
琵琶以撥過為聲此撥掩下絃則聲在上絃也亦初心
匠如此(筆/談)
韓幹周昉寫真郭汾陽女壻趙縱令韓幹寫真後又請
周昉寫真二人皆有能名令公甞列二真畫於坐未定
優劣因女趙夫人歸省問云此何人對曰趙郎也何者
最似曰兩畫總似前畫得趙郎狀貌後畫兼移其神思
情性笑語之姿是日定二畫之優劣(畫/斷)
畫花在似不在似畫花趙昌意在似徐熈意不在似非
髙於畫者不能以似不似第其髙下盖意不在似者太
史公之於文杜陵老之於詩是也
江都王馬江都王緒霍王元軌之子善畫鞍馬老杜詩
云國初已來畫鞍馬神妙獨數江都王是也(名畫/記)
包鼎虎近時名畫李成巨然山水包鼎虎趙昌花鼎宣
州人世以畫虎為業而最為精妙(歸田/録)
畫家百世師五代營丘李成字咸熙尤妙畫山水王朴與之善畫平
逺寒林氣韻瀟洒古今一人真畫家百世師也昔稱王維李思訓
之徒不可同日而語其後燕貴翟阮深許道寜輩僅得一體(退朝/録)
本朝畫學古今第一荆浩曰山水之學吴道子為有筆
無墨項容有墨無筆王維李思訓之流不數也其所立
可知矣然入吾本朝如長安闗同營丘季成原范寛之
絶藝荆浩者工不數也故本朝畫學古今第一(邵氏/録)
周昉絶冠畫斷云周昉窮丹青之妙至畫羙人女子為
古今絶冠
詩筌逼真名畫評云黄筌蜀人善丹青凡所操筆皆逼
真與其子居寳從孟㫤歸朝居寳字伯鸞善畫竹蘇易
簡得其墨竹圖李宗諤作贊
神彩飛動王鉷據陜州集天下良工畫壽聖寺壁為一
時妙絶畫工凡十八人皆殺之使天下不復有此筆今
佛母壁最奇神彩飛動鬼母瘦佛次之(筆/談)
神氣迥出國初江南布衣徐熈偽蜀翰林待詔黄筌皆
善畫著名筌與二子居寳惟亮皆𨽻圖畫院其後徐熈
至京師送畫院品其畫格諸黄妙在賦色巧細不見墨
迹但以輕色染成徐熈以墨筆畫之殊草草略施丹粉
神氣逈出别有飛動之意筌惡其軋已言其畫麤惡不
入格罷之熈之子乃效諸黄格更不用墨直以彩色圖
之謂之没骨圖工與諸黄不相上下筌等不復瑕疵遂
得齒院品然其氣韻皆不及熈逺甚(湘山/野録)
不以細碎為工翠㣲堂記云落筆之際未甞以傅色暈
淡細碎為工
不為彩色所隱蜀有趙昌善畫花每晨露遶欄諦玩手
中調色寫之自號寫生趙昌人謂趙畫染成驗之者以
手捫摸不為彩色所隱者乃真也(東齋/記事)
正午牡丹歐公得一古畫牡丹下有猫吴正肅公一見
曰此正午牡丹也其花披哆而色燥此日中時花也猫
眼朝暮不同黑晴如線正午猫眼也(歸田/録)
蛺蝶圖名畫記云嗣滕王湛然善畫蝴蝶王建宫詞云
𫝊得滕王峽蝶圗是也
寒具油桓𤣥好蓄法書名畫客至甞出觀客食寒具而
油汙其畫後遂不設寒具(寒具今油餅也/劉禹錫佳話)
永寧里王涯破垣唐王涯居永寧里蓄名書畫以金玉
為匳軸鑿垣貯之重複固祕及被誅為人破垣剔取金
玉而弃書畫於道
酒醒畫於地蜀有孫大古善畫山水又有李懐衮雖夜
中酒醒睡覺得意時急起畫於地遲明冩之則優於平
居所畫也(東齋/記事)
僧擇仁畫松永嘉僧擇仁畫松一日夢看四百條龍自
是臻於神每醉揮墨醒後乃補之形狀極於奇恠常醉
永嘉市顧竹壁取拭盤布濡黑灑其上來日少増修為
狂根枯枿人伏其神(筆/談)
以小為大畫牛虎皆畫毛惟馬不畫毛予以問畫工不
能對大凡畫以大為小所以毛細不可畫牛虎雖是以
大為小但牛虎深毛馬淺毛理須有别故名為小牛小
虎約略拂拭自有神觀若畫馬如牛虎之大理當畫毛
盖見小馬無毛遂亦不比庸人襲迹非可與論理也(筆/談)
以大觀小李成畫山上亭館及樓塔之類皆仰畫飛簷
其說以謂自下望上如人平地望塔簷間見其榱桷此
謬論也大都山水之法盖以大觀小如人觀假山以上
望下只合見一重山又如屋舍不應中庭及後巷李君
不知以大觀小之法折髙折逺自有妙理豈在掀屋角
也
韋偃朱景𤣥畫斷云韋偃伯父工龍馬父鸞工山水松
石偃又工仙僧老松異石人知其善畫馬不知松石更
工
黄梅出山圖黄梅出山圖王維所畫黄梅曹溪二人氣
韻神檢皆如其人王仲圭最愛之
雪裏芭蕉王維畫物多不問四時如畫花徃徃以桃杏
芙蓉蓮花同畫一景畫袁安卧雪圖有雪中芭蕉(畫/評)
仲由木劒昭君帷㡌吴道子畫仲由戴木劒閻令公畫
昭君著帷帽殊不知木劒創於晉代帷帽興於本朝舉
此凡例亦畫之病也(名畫/記)
佛光風不可動今畫工畫佛光有圎匾如扇者謂身側
則光側此大謬也渠但見雕木佛耳不知此光常圎又
有畫行佛光尾向後謂之順風光此又謬也佛光乃定
果之光雖刼風不可動豈常風能搖哉(筆/談)上古之畫迹
簡而意淡顧陸之流是也中古之畫細宻而精㣲展鄭
之流是也吴𤣥縱以恠石崩灘山水之變始於道𤣥成
於李思訓父子樹石之狀妙於韋偃窮於張通又若王
右丞之深重楊僕射之竒贍王宰之巧宻劉商之取象
(名畫/記)
董羽董羽江左人善畫水太宗作端拱樓命羽四壁畫
龍水羽極其精思半年而畢意望恩賞太宗與宫嬪登
樓皇子幼遙見畫壁驚亟令圬墁之卒不獲賞
無古人格致近者名畫趙昌花寫生逼真筆法較俗無
古人格致然時亦未有其比昌毎題其畫末曰劒南樵
叟(歸田/録)蜀有趙昌善畫花毎晨露遶欄諦玩手中調
色寫之自號寫生趙昌人謂趙畫染成驗之者以手捫
摸不為采色所隱者乃真也(東齋/記事)
東丹王贊華契丹阿寳機以長子突欲為東丹王後奔
于唐明宗賜其姓更名贊華　圖畫見聞志云東丹王善
畫人物鞍馬而馬尚豐肥筆乏壯氣
不㸃眼顧長康毎畫人數年不㸃眼人問之答曰四體
妍媸本無妙處𫝊神寫照正在阿堵中
癡絶顧愷之小字虎頭以一厨畫寄桓𤣥悉糊題之𤣥
乃發而取之好脩理而還之愷之見封題如初直云妙
畫通神變化而去𤣥云顧長康有三絶文絶畫絶癡絶
畫獅子愈瘧建康有陸溉患瘧醫療無效有顧光實能
畫遂命筆畫一獅子令於外榜之謂陸曰可䖍心祈禱
當有驗如言中夜聞户外有窸窣之聲明日看獅子口
臆有血淋􁐍溉病乃愈(窮怪/録)
生枝枯枝唐張藻善畫甞以手握雙筆一時齊下一為
生枝一為枯枝生枝則潤含春澤枯枝則乾裂秋風(畫/斷)
朱繇畫唐末朱繇善畫世所收吴道子畫多朱繇筆也
八景本朝度支員外郎宋廸工畫其得意處有平沙落
鴈逺浦歸㠶山市晴嵐江天暮雪洞庭秋月瀟湘夜雨
煙寺晩鍾漁村落照(墨客/揮犀)
時稱第一名畫評曰李成營丘人能畫山林時稱第一
山谷云郭熈因為蘓才翁家摹六幅李成驟雨從此筆
墨大進
工畫寒林郭熈河陽人熈寧初為御史院藝字工畫山
水寒林(郭若虛/見聞志)
尤工小景恵崇建陽人工畫鵝鴈鷗鷺尤工小景煙汀
霧渚虛曠之象
神明殊勝顧長康圖裴楷後於頰上加三毛覺神明殊
勝(本/𫝊)
藏秘閣之畫淳化元年太宗出古畫蔵之閣上有顧愷
之畫王維像韓幹馬薛稷鶴戴崧牛又近代東丹王李
賛華千角鹿蜀黄筌白兎皆一時之妙也東丹王契丹
人名托雲(蓬山/志)
畫塑一法古畫塑一法楊恵之與吴道子同師張僧繇
學畫恵之見道子筆法已至不服居其次乃去學塑亦
為古今第一(邵氏/録)
詩堂上不合生楓樹恠底江山起烟霧聞君掃却赤縣
圖乗興遣畫滄洲趣畫師亦無數好手不可遇對此融
心神令君重毫素豈但祁岳與鄭䖍筆跡逺過楊契丹
得非𤣥圃裂無乃瀟湘飜悄然坐我天姥下耳邊已似
聞清猿反思前夜風雨急乃是滿城鬼神入元氣淋漓
障猶濕真宰上訴天應泣野亭春還雜花逺漁翁暝踏
孤舟立滄浪水深青溟闊欹岸側島秋毫末不見湘妃
鼓瑟時至今斑竹臨江活劉侯天機精愛畫入骨髓自
有兩兒郎揮灑亦莫比大兒聰明到能添老樹巔崖裏
小兒心孔開貌得山僧及童子若耶溪雲門寺吾獨胡
為在泥滓青鞋布襪從此始(老杜出/水障歌)十日畫一水五日
畫一石能事不受相促逼王宰始肯㽞真跡壯哉崑崙
方丈圖掛君髙堂之素壁巴陵洞庭日本東赤岸水與
銀河通中有雲氣隨飛龍漁人舟子入浦漵山水盡亞
洪濤風尤工逺勢古莫比咫尺應須論萬里焉得并州
快剪刀剪取吴松半江水(老杜題王宰/山水圖歌)老夫清晨梳白
頭𤣥都道士來相訪握髮呼兒延入户手提新畫青松
障障子松林静杳冥慿軒忽若無丹青隂崖却承霜雪
榦偃盖反走虬龍形老夫平生好奇古對此興與精靈
聚已知仙客意相親更覺良工心獨苦松下丈人巾屨
同偶坐自是商山翁悵望聊歌紫芝曲時危慘淡來悲
風(題李尊/師松)天下㡬人畫古松畢宏已老韋偃少絶筆長
風起纎末滿堂動色嗟神妙兩株慘裂苔蘚皮屈鐵交
錯回髙枝白摧朽骨龍虎死黒入太隂雷雨垂松根胡
僧憩寂寞龎眉皓首無住著偏袒右肩露雙脚葉裏松
子僧前落韋侯韋侯數相見我有一匹好素絹重之不
减錦繡段已今拂拭光凌亂請公放筆為直幹(老杜韋/偃雙松)
(歌/)楚公畫鷹鷹戴角殺氣森森到幽朔觀者貪愁掣臂
飛畫工不是無心學此鷹寫真在左綿却嗟真骨遂虚
𫝊梁間燕雀休驚怕亦未摶空上九天(杜題姜/楚公鷹)髙堂見
老鶻颯爽動秋骨初驚無拘攣何得立突兀乃知畫師
妙巧刮造化窟寫此神俊姿充君眼中物烏鵲滿樛枝
軒然恐其出側腦看青霄寧為衆禽没長翮如刀劒人
寰可超越乾坤空峥嶸粉墨且蕭瑟緬思雲沙際自有
烟霧質吾今意何傷顧步獨紆鬱(杜甫畫/鶻行)素練風霜起
蒼鷹畫不殊􁞘身思狡兔側目似愁胡絛鏃光堪摘軒
楹勢可呼何當擊凡鳥毛血灑平蕪(杜詠/鷹)鄭公粉繪隨
長夜曹霸丹青已白頭天下何曾有山水人間不解重
驊騮(老/杜)往時李成寫驟雨萬里古色毫端聚人行深蔵
鳥不度便覺非復鵝溪素龍眠老腕作陽闗比風低草
雪埋山行人客子兩愁絶未信蒲萄能解顔(李/彭)五日十
日一水石此言雖工盖其跡請看天地開闢初煉就日
魂鎔月魄貴人費盡數寸管中有江湖萬里客(徐師/川)世
人只數曹将軍誰知虎頭非癡人腰間大羽何足道頰
上三毛自有神平生狎侮諸公子戲著幼輿巖石裏故
教世世作黄冠布襪青鞋弄雲水(坡贈善畫/李道士)論畫以形
似見與兒童隣賦詩必此詩定知非詩人詩畫本一律
天工與清新邊鸞雀寫生趙昌花𫝊神如何此兩幅疎
淡含精匀誰言一㸃紅解寄無邊春　瘦竹如幽人幽花
如處女似昂枝上雀搖蕩花間雨若人㽞天巧春色入
毫楮懸知君能詩寄聲求妙語(並坡與/王簿書)天容玉色誰敢
畫老師古寺晝閒房夢中神授心有得覺來信手筆已
忘幅巾常服儼不動孤臣入門涕自滂元老侑坐鬚
眉古虎臣侍立冠劒長平生慣寫龍鳯質肯顧草間猿
與麞都門踏破鐵門限黄金白璧空堆牀邇來摹寫亦
知我謂是先帝白髮郎(坡贈寫/御容僧)貴人多金身復閒争買
書寫不計錢已将鐵石充逸才更補朱繇為道𤣥煙薫
屋滿装玉軸鹿皮蒼璧知誰賢吴生冩佛本神授夢中
㓜化飛空仙覺來落筆不輕意神妙獨到秋毫巔我昔
長安見此畫嘆惜至寳空澘然素絲斷續不忍看已作
蝴蝶飛聮翩志公彷彿見刀尺脩羅天女由媸妍如觀
老杜飛鳥句脫字欲補知無縁貴人一見空羞怍錦嚢
千紙何足捐不須更用博麻縷付與一炬隨飛煙(坡旻/畫)
玉堂晝掩春日閒中有郭熈畫春山鳴鳩乳燕初睡起
白波青嶂非人間離離短幅開平逺漠漠踈林寄秋晚
却似江南送客時中流回頭望平巘伊川佚老鬢如霜
卧看秋山思洛陽為君紙尾作行草炯如嵩落浮秋光
我從公逰如一日不覺青山映黄髮為畫龍門八節灘
待向伊川買泉石(東坡題文潞/公跋郭熈畫)
畫馬詩將軍魏武之子孫於今為庶為清門英雄割據
雖已矣文彩風流今尚存學書初學衛夫人但恨無過
王右軍丹青不知老将至富貴於我如浮雲開元年中
常引見承恩數上南薫殿凌煙功臣少顔色將軍下筆
開生面良相頭上進賢冠猛將腰間大羽箭褒公岳公
毛髮動英姿颯爽來酣戰先帝天馬玉花驄畫工如山
貌不同是日牽來赤墀下迴立閶闔生長風詔謂將軍
拂捐素意匠慘澹經營中斯須九重真龍出一洗萬古
凡馬空玉花却在御榻上榻上庭前屹相向至尊含笑
催賜金圉人太僕皆惆悵弟子韓幹早入室亦能畫馬
窮殊相幹惟畫肉不畫骨忍使驊騮氣凋喪將軍盡善
盖有神必逢佳士亦寫真即令漂泊干戈際屢貌尋常
行路人途窮反遭俗眼白世上未有如公貧但看古來
盛名下終日坎壈纒其身(杜丹/青引)國初已來畫鞍馬神妙
獨數江都王將軍得名三十載人間又見真乗黄曽貌
先帝照夜白龍池十日飛霹靂内府殷紅馬腦盤媫妤
𫝊詔才人索盌賜将軍拜舞歸輕紈細綺相追隨貴戚
權門得筆跡始覺屏障生光輝昔日太宗拳毛騧近時
郭家獅子花今之新圖有二馬復令識者久嘆嗟此皆
騎戰一敵萬縞素漠漠開風沙其餘七匹亦殊絶迴若
寒空動煙雪霜蹄蹴踏長楸間馬官厮飬森成列可憐
九馬争神駿顧視清髙氣深穩借問苦心愛者誰後有
韋諷前支遁憶昔巡幸新豐宫翠華拂天來向東騰驤
磊落三萬匹皆與此圖筋骨同自從獻寳朝河宗無復
射蛟江水中君不見金粟堆前松柏裏龍媒去盡鳥呼
風　韋侯别我有所適知我憐君畫無敵戯拈秃筆掃驊
騮歘見麒麟出東壁一匹齕草一匹嘶坐看千里當霜
蹄時危安得真致此與人同生亦同死(韋偃畫馬/歌老杜)南山之
下汧渭之間想見開元天寳年八坊分屯隘秦川四十萬
匹如雲煙騅駓駰駱驪驊騮白魚赤兔騂皇翰龍顱鳯
頸獰且妍奇姿逸徳穩且頑碧眼胡兒手足鮮嵗時剪
刷供帝閑柘袍臨池侍三千紅粧照日光流淵樓下玉
螭吐清寒往來蹴踏生飛湍衆工舐筆和朱鈆先生曹
霸弟子韓廐馬多肉尻脽圎肉中畫骨誇尤難金羈玉
勒緑羅鞍鞭箠刻烙傷天全不知此圖近自然平沙細
草荒芊綿驚鴻駭兔争後先王良挾策飛上天何必俯
首服短轅(坡書韓幹/牧馬圖)潭潭古屋雲幙垂省中書字如亂
絲忽見伯時畫天馬朔風胡沙生落錐天馬西來從西
極勢與落日争分馳龍膺豹股頭八尺奮迅不受人間
羈元狩虎脊聊可支開元玉花何足奇伯時有道真吏
隱飲啄不羡山梁雌丹青㺯筆聊爾耳意在萬里誰知
之幹惟畫肉不畫骨而况失實空餘皮煩君巧脫腹中
事妙語欲遣黄泉知君不見韓生自言其所學廐馬萬
匹皆吾師(坡詩詠李伯/時所蔵韓馬)儀鸞供帳饕蝨行翰林濕薪爆
竹聲風簾官燭淚縱横木穿石盤未渠透坐􁲛不遨令
人瘦貧馬伯藖逢一豆眼明見此玉花驄徑自著鞭隨
詩翁城西野桃尋小紅(山谷試院觀/李伯時畫馬)少年鞍馬勒逺行
卧聞齕草追風聲見此忽思短䇿横十年髀肉磨欲透
那更陪君作詩痩不如芋魁歸飯豆門前欲嘶御史驄
論詔三日休老翁羡君懐中雙橘紅(坡和山/谷畫馬)山西戰馬
饑無肉夜嚼長稭如嚼竹蹻間三丈是徐行不是天山
有坑谷豈知廐馬好頭赤立仗歸來卧斜日莫教優孟
小𦵏地厚衣薪槱入桐厯(坡詩好/頭赤)赤髯碧眼老鮮卑回
䇿如縈獨善騎赭白紫騮俱絶世馬中岳湛有妍姿(坡/二)
(馬/)神工妙技帝所収江都曹韓迹莫㽞人間畫馬惟韋
侯當年誰為掃驊騮至今霜蹄踏長楸圉人困卧沙隴
頭沙苑茫茫蒺䔧秋風騣霧鬛寒颼颼龍種尚有駑駘
遊長稭短豆豈我羞八鸞六轡非馬謀古來西山與東
丘(坡詠偃/牧馬圖)于闐花驄龍八尺看雲不受絡頭絲西河驄
作蒲萄錦雙瞳夾鏡耳卓錐長楸前日試天步知有四
極無由馳李侯一顧嘆絶足領略古法生新奇一日真
龍入圖畫在坰羣雄望風雌曹霸弟子沙苑丞喜作肥
馬人笑之李侯論幹獨不爾妙畫不相遺毛皮况我平
生賞神駿僧中元是道林師(山/谷)李侯畫骨不畫肉筆下
馬生如破竹秦駒雖入天仗圖猶恐真龍在空谷精神
權奇汗溝赤有頭赤馬能逐日安得身為漢都䕶三十
六城看厯厯(山谷/詩)
　
　
　
　
　
　錦繡萬花谷前集卷三十三
欽定四庫全書
　錦繡萬花谷前集卷三十四
　　琴
蓬莱移情伯牙學琴於成連先生乃與遊蓬莱山留伯
牙曰子居習之我將迎之師刺船而去伯牙迎過但見
海水澒洞山林冥杳鳥獸悲號嘆曰吾師将移我情乃
援琴而歌終成連至遂為天下妙為連仙(樂府/解題)
廣陵散韓臯聞鼓琴至止息嘆曰美哉嵇康之為是曲
其當晉魏之際乎其音商商主金晉乗金運此所以知
魏季晉將代也王陵母丘儉文欽諸葛誕繼為揚州都
督咸有興復之謀皆為司徒所殺康以揚州廣陵地故
其曲曰廣陵散言魏散亡自廣陵始止息者篇名其音
哀傷􁂋痛迫脇晉雖暴興終於止息(臯/𫝊)
洋洋翼翼孔子學琴於師襄子曰丘得其意未得其人
有間曰得其人矣洋洋乎翼翼乎其文王乎(家/語)
巍巍蕩蕩伯牙鼓琴意在山鍾子期曰巍巍乎意在水
子期曰蕩蕩乎子期死伯牙絃絶
賀若世傳琴曲十小調皆隋賀若弼所製一不博金二
不換玉三峽泛吟四越溪吟五越江吟六孤猿吟七清
夜吟八葉下聞蟬九三清十亡其名琴家但名賀若而
已太宗尤愛之改不換金曰楚澤涵秋不換玉曰塞門
積雪命詞臣探題製詩時蘇易簡探得越江吟其詞曰
非雲非煙瑤池宴片片碧桃冷落黄金殿蝦鬚半捲天
香散春雲和孤竹清婉入霄漢紅顔翠態爛熳金輿轉
霓旌影亂簫聲逺(冷齋/夜活)東坡聽武道士彈賀若詩云清
風終日自開簾凉月今宵肯挂簷琴裏若能知賀若詩
中定合愛陶濳　賀若琴操名唐宣宗待詔賀若所製
因人得名(坡詩/注)
武聲有安説善琴楊収問五絃外其二云何説曰世謂
周文武二王所加者収曰能為文王操乎説即以黄鍾
為宫而秦之以少商應大絃收曰止如子之言少商武
絃也且文世安得武聲乎説大驚
蘿蔦附灌木楊収嘗言琴通黄鍾姑洗無射三均側出
諸調猶蘿蔦附灌木然(並収/𫝊)
孔子感猫䑕孔子晝息於室鼓琴焉閔子自外聞之告
曽子曰嚮也夫子之音清徹以和今也更為幽沉之聲
幽則利欲之所發沉則貪得之所施夫子何感若是乎
二子入問孔子孔子曰汝言是也向者見猫方取䑕欲
其得之故為之音也(孔叢/子)
蔡邕聞殺聲蔡邕在陳留隣人召酒邕比往有客彈琴
邕聽有殺聲遂反主人自追問邕邕以告琴者曰我向
見螳螂方捕蟬此豈為殺心形於聲乎(邕/𫝊)
蔡邕知絶絃蔡琰邕之女年六嵗邕夜彈琴絃絶琰聞
之曰第一絃也復故斷一絃問之曰第四弦苞曰偶中
耳啖曰苦季札觀風知四國典衰師曠吹律知南風不
羆刮是言之何得不知(後/漢)
退之得趣三吴信義海知琴或以歐公之論問海海曰
歐公一代英偉然斯語失矣昵昵兒女語恩怨相爾汝
言輕清柔細真情出見也劃然變軒昻勇士赴敵場精
神餘溢竦觀聽也浮雲栁絮無根蔕天地濶逺隨飛揚
縦横變態浩乎不失自然也喧啾百鳥羣忽見孤鳳凰
又見孤絶不同下俚也躋攀分寸不可上失勢一落千
丈强起伏不常抑揚不主故常也皆指下絲聲妙處惟
琴為然琵琶格上聲烏能耳退之深得趣未易譏評也
(西清/詩話)
東坡未知琴三吴僧義海曰東坡琴詩亦未知琴大弦
春温和且平小弦亷折髙以清絲聲皆然何獨琴也牛
鳴盎雉登木槩言宫商也八音宫角皆然何獨絲也聞
者以海為知言
單鵠寡鳬劉道强善鼓琴能為單鳴寡鳬之弄聽者悲
不自勝(西京/雜記)
蟹行鸞鳴凡彈琴輪指曰蟹行側轉指曰鸞鳴若全用
甲則聲乾而多思全用肉則重濁而不匀(琴書/訣)
十二操一將歸二猗蘭三龜山並孔子作四越裳周公
作五拘幽文王作六岐山周公為文王作七履霜尹伯
竒作八雉朝飛牧犢子作九别鵠商陵穆子作十殘形
曽子作十一水仙十二懐陵並伯牙作(見韓/文)
雜弄二十一章有河間雜弄二十一章蔡氏五弄雙鳳
離鸞歸鳳送逺幽蘭白雲長清短清側清眀君胡笳廣
陵散白魚歎楚妃歎風入松烏夜啼石上流泉雙鸞離
陽春緑水悲風别鶴之類
九引列一列女楚姬作二伯飛魯伯飛作三貞次次魯
女作四思歸衞女作五霹靂楚商梁作六走馬恭侯作
七箜篌霍子髙作入琴引秦皇作九楚引楚龍丘子作
(風俗/通語)
九弄唯琴工曲傳楚漢舊及清調蔡邕五弄楚調四弄
謂之九弄(唐/志)
輕鬆脆滑琴雖用桐然須多年木性都盡聲始發越予
曽見唐初路氏琴木皆枯朽殆不勝指而其聲愈清越
陶道真蓄一越琴云是古塚中敗棺杉木也聲極勁挺
大抵琴材欲輕鬆脆滑謂之四善謂堅如石亦所未論
(筆/談)
四美嵇叔夜琴賦曰噐和故響逸絃急故聲清間遼故
音庳絃長故徽鳴此四皆美聲也東坡曰庫㪇聲音鮮
琴之有㪇聲以琴面不平或焦尾與岳髙低不相應則
其聲㪇此琴之病聲也盖琴操弄中自有庳下聲非病
聲也間音知聲間遼者徽之逺處徽外近焦尾處聲手
取之自然庳下(學/林)
四聲韓退之聽潁師琴詩歐公以為聽琵琶詩後注云
浮雲栁絮無根蔕天地濶逺隨飛楊此泛聲也謂輕糸
重非木也喧啾百鳥羣忽見孤鳳凰泛聲中寄指聲也
躋攀分寸不可上吟繹聲也失勢一落千丈强厯聲也
此數聲最難工文忠之論似未然
宫非宫角非角嘗考琴家謂宫者非宫角者非角又五
調迭犯特宫聲為多與五音之正者異(西清/詩話)
腰紱鳴玉嵇紹遷侍中齊王冏燕㑹左右進琴紹推不
受曰紹雖庸鄙沗備常伯腰紱冠冕鳴玉殿省豈可操
執絲竹為伶人事若釋公服從私宴所不敢辭也冏大
慙(紹/𫝊)
客授嵇康廣陵散嵇康嘗遊洛西暮宿華陽亭引琴而
彈夜分忽有客詣之稱是古人與康共談音律詞致清
辯索琴彈之而為廣陵散聲調絶倫遂以授康仍誓不
𫝊人亦不言其姓字(康/傳)
筦色定絃調琴須用筦色合字定宫絃乃以宫絃下生
祉祉絃上生商上下相生終扵少商凡下生者隔二絃
上生者隔一絃取之凡絃聲皆當如此今之苟簡不復
以筦定聲故其髙者無准聲無法度也(筆/談)
増琴九絃太宗令待詔蔡裔増琴為九絃有待詔朱文
濟以為不可太宗曰古琴五絃而文武増之今有何不
可文濟曰五絃尚有遺音而益以二絃實無所闗上怒
斥出遂増琴絃(筆/談)
彈琴鬼嘆語林嵇中散夜彈琴忽有一鬼械而長嘆舉
其手袂曰君一絃一調中散與琴彈之聲清冷遙問不
對疑是蔡邕死之日身著桎梏(職官/分紀)
琴正古之鄭衛世以琴為雅聲誤矣琴正古之鄭衞耳
今世所謂鄭衛者乃皆胡部非復古者之聲自天寳中
坐律部與胡合自爾莫能辨者
百納響泉韻磬劉禹錫嘉話載汧公李勉好雅琴取桐
絲精者雜綴號百納琴其尤絶者曰響泉韻磬(坡詩/注)
焦尾蔡邕在吴聞人家爨下桐爆聲知其良材因請之
果良桐以治琴琴成尾有焦處因號焦尾(本/𫝊)
雷氏琴蜀中雷氏琴最佳上者玉徽次瑟瑟徽次金徽
次螺蚌徽(國史/補)
響泉秀州祥符院僧智和蓄一古琴瑟瑟徽碧文細石
為軫製作精巧音韻清越中刻李陽冰篆三十九字其
畧云南溟夷鳥産木名伽陀羅文横如銀屑其堅如石
遂用作此朱長文琴譜皆著此琴即唐李勉所製響泉
也
冰清錢塘沈振蓄一琴名冰清腹有晉陵子銘云卓哉
斯器樂惟至正音清韻髙月苦風勁璅餘神爽泛絶機
静雪夜敲冰霜天擊磬隂陽潜感石臧前鏡人其審之
豈獨知政書大厯三年三月三日上抵蜀郡雷氏斵奉
詔書貞元十一年七月八日再修士雄記或以謂晉陵
子杜牧道號篆法類李義山不知士雄何人也(澠水/燕談)
琴暢琴操凡琴曲和樂而作命之曰暢言其道之暢也
憂愁而作命之曰操言周征窮追猶不失其操(風俗/通)
瑤池燕東坡云琴曲有瑤池燕其詞曰飛花成陣春心
困寸寸别腸多少愁悶無人問偷啼自揾殘粧粉抱瑤
琴尋出新韻玉纎趂南風未解幽愠低雲鬢眉峯眉□
嬌和恨(坡集乃廖/明畧詞)
蛇蚹文知琴者以謂前一指後一紙為妙以蛇蚹文為
古王晉叔所蓄前㡬不容指而後劣容紙然終無雜聲
可為妙矣
孫枝凡本實而末虛惟桐反之試取小枝削背實堅其
本皆中虚故世所以貴孫枝者貴其實也實故絲中有
木聲也(並志/林)
詩昵昵兒女語恩怨相爾汝劃然變軒昻勇士赴敵塲
浮雲栁絮無根蔕天地濶逺隨飛揚喧啾百鳥羣忽見
孤鳳凰躋攀分寸不可上失勢一落千丈强嗟余有兩
耳未省聽絲簧自聞潁師彈起坐在一牀推手遽止之
濕衣淚滂滂潁乎爾誠能無以冰炭置我腸(退之聴/潁師琴)孤
禽曉警秋野露空澗夜落春巖泉　經緯文章合調和
雌雄鳴颯颯驟風雨隆隆隠雷霆無射變凛冽黄鍾催
發生咏歌文王雅怨刺離騷經二典意淡薄三盤語丁
寧(歐/公)大絃春温和且平小絃亷折亮以清平生未識宫
與角但聞牛鳴盎中雉登木門前剥啄誰叩門山僧未
閒君勿嗔歸家且覔千斛水淨洗從前筝笛耳(坡/公)秋風
拂松踈獨鶴憶子籠中鳴鐵擊珊瑚一兩曲氷瀉玉壺
千萬聲至和無攫醳至平無按抑不知微妙聲究竟從
何出散我不平氣洗我不和心此心知有在尚復此微
吟(坡/公)大聲粗若霰颯颯風和雨小聲細欲絶切切鬼神
語方知鵲報喜轉作猿啼苦(樂/天)風松瀑布已清絶更愛
玉佩聲琅璫自從鄭衛亂雅樂古器殘破世已忘千年
寥落獨琴在有如老僧不死閲興亡世人不容獨反古
強以新曲求鏗鏘微音淡弄忽變轉數聲浮脆如笙簧
無情枯木一尚爾何况右意墮渺茫江空月出人響絶
夜䦨更請彈文王(坡/公)天寒絡繹悲向壁秋髙風露聲入
林(林/逋)拂琴開素匣何事獨顰眉古調俗不樂正聲公自
知寒泉出澗澁老檜倚風悲縱有来聽者誰堪繼子期
(王文/元妻)湘水瀉秋碧古風吹太清(齊/已)飛泉落翠巘爽籟生
寒空(孫/何)池小未開春浪泛嶽低由欠暮雲生(無/逸)
　　琵琶
龍香撥楊貴妃善琵琶以逤邏檀為槽龍香板為撥鄭
愚津陽門詩云玉奴琵琶龍香撥倚歌促酒嬌聲悲(坡/注)
鵾絲鐵撥唐賀懐智以鵾雞筋作絃用鐵撥彈之坡詩
鵾絲鐵撥世無有
㽔賔鐵唐樂工亷郊池上彈琵琶作㽔賔調忽聞芰荷
間有物躍出乃是方響一片按之是㽔賔鐵也(琵琶/録)
皮絃歐公謫永陽其倅杜彬善琵琶酒間請之正色謝
不能後彬置酒遽起還微聞絲聲且作且止而漸近久
之抱器而出手不絶彈公喜甚故詩曰坐中醉客誰最
賢杜彬琵琶皮作絃自從彬死世莫傳玉連瑣聲入黄
泉
曹綱有右手裴興有左手樂天琵琶行云曲罷曽令善
才伏琵琶録云元和中曹保有子善才善才有子綱皆
能琵琶又有裴興奴與曹同時樂府雜録云曹綱善運
撥興奴長櫳撚時人謂綱有右手興有左手故樂天聽
曹綱琵琶示重蓮云誰能截得曹綱手挿向重蓮紅袖
中(髙齋/詩話)
轉闗䕶索樂譜琵琶曲有轉闗六么取其聲調閒婉又
有䕶索梁州謂其音節閒繁(蔡寛大/詩話)
琵聲多琶聲少漢中王瑀聞康崑崙奏琵琶曰琵聲多
琶聲少是未可彈五十四絲大絃也樂家以自下逆鼓
曰琵自上順鼓曰琶(漢中/王𫝊)
三調不出唐元稹詩琵琶宫調八十一三條絃中彈不
出十二律各七均乃成八十四調稹云八十一調人多
不喻賀懐智琵琶譜序云八十四調内黄鍾太簇林鍾
宫聲絃中須管色定絃其餘八十一調皆以此為准更
不用管色也始悟(稹筆/談)
詩春風和暖百鳥語磽确山路行人行啄木飛從何處
来花間葉底時丁丁林空山静啄愈響行人舉頭飛鳥
驚(歐/公)鵾絃鐵撥世無有樂府舊工惟尚叟一生啄硬眼
無人坐此困窮今白首翠環女子年十七指法已似呼
韓婦驚濤渡海風掣囬滿面塵沙和淚垢青衫不逢湓
浦客紅袖漫插曹綱手轉闗䕶索動有神雪輥空堂戰
牕牖四絃一抹擁袂立再拜十分為我夀世人只解錦
纒頭與汝作詩傳不朽　數絃已品龍香擁半面猶遮
鳳尾槽新曲飜從玉連瑣舊聲終愛鬱輪袍夢囬尺記
歸舟字賦罷雙垂紫錦絛何異烏孫送公主碧天無際
鴈行髙(坡/詩)一彈既罷又一彈珠幢夜静聲珊珊低頭慢
弄闗山思坐對燕然秋月寒一聲既罷又一聲驟彈曲
破音繁併百萬金鈴簇玉盤醉客滿船皆暫醒(元徽/之)大
絃嘈嘈如急雨小絃切切如私語嘈嘈切切錯雜彈大
珠小珠落玉盤間闗燕語花底滑幽咽泉流水下灘
銀瓶乍破玉漿迸鐵騎突出刀槍鳴(樂/天)大絃聲遲小弦
促十指嬌羞彈啄木啄木不啄新生枝唯啄槎牙枯木
腹(歐公見王直謂/女奴彈琵琶)湘水冷波慚鼔瑟秦樓明月罷吹簫
寒敲白玉聲何婉暖逼黄鶯語自嬌(王仁/裕)
　　總樂曲
樂器八百般舜調八音計用樂器八百般至周改用宫
商角徴羽减樂器至五百般唐又减三百般太宗挑糸
部為胡部五音並分平上去入四聲其徴聲有聲而無
調(樂府/雜録)
従聲變聲五音宫商角為從聲徴羽為變聲從謂律從
律吕從吕變調以律從吕以吕從律故從聲以配君臣
尊卑有序不可相踰變聲以為事物則或過於君聲無
嫌六律為君聲則商角皆以律應徴羽以吕應六吕為
君聲則商角皆以吕應徴羽以律應加變徴則從變之
聲已凟矣(筆/談)
八十四調隋鄭鐸牛洪及祖孝孫之徒以十二月旋相
為六十聲因五音生二變以一律為七音一音為七調
凡八十四調
二十八調陳周以上雅鄭淆亂隋文帝始分雅俗二部
所謂俗樂者二十有八調正宫髙宫中吕宫道調宫南
吕宫仙吕宫黄鍾宫為七宫越調大石調髙大石雙調
小石調歇指林鍾商為七商大角髙大石角雙角小石
角歇指角林鍾角越角為七角中吕調正平調髙平調
黄鍾羽般渉調髙般涉為七羽皆從羽皆從濁至清下
益濁上益清
繁聲謂之入破天寳後詩人多為流寓之思及寄興於
江湖僧寺而樂曲亦多以邊地為名至其曲遍繁聲謂
之入破蓋破碎云(唐五/行志)
祭祀不用商唐楊收曰上古祀天地宗廟皆不用商漢
祭天用商而宗廟不用謂鬼神畏商之剛唯用黄鍾一
均(本/傳)
羯鼓羯鼓出夷樂以戎羯為名以山桑木為躁如漆桶
下以牙牀承之擊用兩杖其鳴烈急破作連鼓速碎之
聲又宜髙樓晩景明月清風碎空透逺異於衆樂杖用
黄檀狗骨花楸等木乾緊絶濕氣而復柔膩乾取發越
響亮膩取戰裊健舉捲用鋼鐵至匀若不剛即應縢上
下搊捩不停不均即鼔面有緩急(羯鼓/録)明皇帝稱羯鼓
八音之領袖諸樂不可方也其音太簇一均龜兹髙昌
疏勒天竺部皆用其聲焦殺(唐/志)又羯鼔曲惟有邠州一
父老能之中有大合蟬滴滴泉之曲鄜延時尚聞其聲
涇源承事王元孫因奏事囬有旨令召此人赴闕元孫
至邠而其人已死羯鼓遺音遂絶(筆/談)
鼓吹唐紹曰鼓吹本軍容黄帝戰涿鹿以為警衞故曲
有靈䕫吼鵰鶚争石墜崖壮士怒之類唯功臣兼用之
男子有四方之功所以加寵雖郊祀天地不用設也(唐/志)
阮咸有人破塚得銅器似琵琶正圓人莫辯元行冲曰
此阮咸所作也命易以木絃之其聲亮雅遂謂之阮(冲/傳)
車鐸掘鍾武帝時太常缺黄鍾鑄不成李嗣真居崇業
里疑土中有之弗得其所道逢一車有鐸聲甚厲嗣真
曰宫聲也市以歸振於空地若有應者掘之得鍾樂遂
和
吹笛裂石李謩吹笛天下第一嘗乗月泛舟吹之俄有
呼船請載既至請笛而吹其聲清壯金石可裂及入破
呼吸盤檘應指粉碎疑客是蛟龍也(坡詩/注)
迷魂曲師延當黄帝時已數百嵗紂欲殺之師延奏迷
魂之曲乃免(拾遺/記)
錦纒頭老杜詩樽前應有錦纒頭注唐王元寳富而無
學嘗㑹賔客明日人問必多佳論元寳曰但費綿纒頭
耳又唐明皇宴清殿元自打羯鼓曲終謂八姨曰樂籍
今日幸供養夫人請一纒頭八姨曰豈有大唐天子阿
姨無錢用邪出三百萬為一局戲(杜詩/注)
有播遷之禍唐明皇時凉州獻新曲帝召諸王觀之讓
皇帝憲曰曲雖佳然宫離而屬商亂而暴君卑逼下臣
僣犯上發形於聲音播之詠歌見於金石臣恐一日有
播遷之禍帝黙然果安史亂
人有中和之聲禮宫楊傑言金聲舂容失之則重石聲
温潤失之則輕土聲含胡失之則下竹聲清越失之則
髙絲聲纎微失之則細革聲隆大失之則洪匏聲叢聚
失之則長木聲無餘失之則短惟人禀中和之氣有中
和之聲足以權量八音故先儒云依人音而製樂托樂
器以宣音請詳大樂以歌為本聲必依永律必和聲(元/豐)
(聖/訓)
李照劉几樂仁宗命李照改定大樂下王朴樂三律劉
几用李照樂加用四清聲而樂奏成(范景仁/墓記)
大樂還魂范宣仁與司馬温公皆上疏論律尺之法又
與光往復論難凡數萬言往在館職唯議樂不合奕碁
以決之君實不勝後二十年君實在西京予往候之不
持他書唯持向所説樂論八篇爭論者數夕不能決又
投壺以決之景仁不勝君實讙曰大樂還魂(言行/録)
王朴樂太髙元豐三年命劉几范鎮定樂凡言太常鍾
聲三等王朴一李照二胡瑗阮逸三王朴樂聲太髙仁
宗命李照定樂乃下樂法時疑其太重照樂由是不用
皇祐中瑗逸定樂比王朴微下及鑄大鍾鬱弇亦不用
於是依舊用王朴樂今請下王朴樂二律(出元豐/聖訓)又國
朝用王朴樂和現以為聲髙遂下一律言樂猶以為髙
李照作樂又下其聲太常歌工以其太濁歌不成聲鑄
鍾時乃私賂鑄匠使减其銅李照亦不知
王朴編鍾側垂太常所用王朴編鍾皆不圓而側垂李
照胡瑗之徒皆以為非及得古編鍾一枚工人不敢銷
毁叩其聲與王朴夷則清聲合而其形不圓側垂正與
朴鍾同然後知朴博古不為無據其後胡瑗改鑄編鍾
遂圓其形而下垂叩之掩抑而不揚其鎛鍾又震掉而
不和尋廢不用(歸田/録)
詩摘阮寒蟲催織月籠秋獨鴈叫羣天拍水楚國羇臣
放十年漢宫佳人嫁千里深宫洞房語恩怨紫燕黄鸝
韻桃李楚狂行歌同市人漁父拏舟在葭葦(山/谷)
筝詩八鸞鏘鏘渡銀漢九雛威鳳鳴朝陽又馮夷蹁躚
舞緑波鮫人出聽停綃梭(劉禹/錫)綿蠻巧囀花間舌嗚咽
交流水下泉(歐/公)多景樓上彈神曲欲斷哀絃再三促江
妃出聽霧雨愁白浪翻空動浮玉喚取吾家雙鳳槽遣
作三峽孤猿號與君合奏芳春調啄木飛来霜樹杪(東/坡)
(聴/筝)
　
　
　
　錦繡萬花谷前集卷三十四
欽定四庫全書
　錦繡萬花谷前集卷三十五
　　酒
酒猶兵南史陳暄嗜酒與兄子秀書曰江諮議有言酒
猶兵也兵可千日而不用不可一日而不備酒可千日
而不飲不可一飲而不醉速營糟丘吾将老焉(本/𫝊)
賢人坐對賢人酒門多長者車(杜/詩)
黄封輦下以黄封酒為貴盖重内醖也坡詩上樽白日
瀉黄封又倦㳺憐憶黄封(坡/注)
蘭生玉薤蘭生漢武帝百味旨酒名玉薤隋煬帝酒名
醽醁翠濤魏左相能治酒其名有醽醁翠濤常以大甖
内貯十年味不敗太宗嘗賜詩曰醽醁稱蘭生翠濤過
玉薤千日醉不醒十年味不敗(異人/録)
治聾酒兵部李濤小字社翁時李公昉為翰林學士月
給内醖兵部嘗因春社寄眆詩云社公今日沒心情為
寄治聾酒一瓶惱亂玉堂將欲遍依稀廵到第三廳社
酒號治聾酒(治平聲賈/氏談録)
錦屠蘇老杜詩願隨金騕褭走置錦屠蘇屠蘇乃元日
入香藥酒清而飲廣濟方以大黄等八味㕮咀囊盛沉
井中至元日平明出藥置酒中名屠蘇云量力飲之一
人飲一家無疫一家飲一里無疫殊驗
醪酎説文云酴海母也醴一宿也醪滓汁酒也酎三重
也醨薄酒也醑莤酒也漢書八月飲酎别法(竇子野/酒譜)
霹靂暑月候雷霆時收雨水淘米炊飰釀酒名曰霹靂
酒(醉鄉/日月)
青州從事桓温有主簿善别酒好者為青州從事惡者
為平原督郵青州有齊郡從事謂到臍下平原有革縣
督郵言在鬲上住也(世/説)
郎官清李肇國史補酒有京城之郎官清
玉友劉䟦字斯立命酒為玉友仍為作𫝊(百家/詩序)
麯神麯神寅日合酒聖卯時歡(白樂/天詩)
千日醉劉𤣥石於山中酒家沽酒酒家與千日酒飲之
至家大醉其家不知以為死𦵏之後酒家計日往視之
云已𦵏之是日開棺醉始醒也(博物志/)
桑落杜詩坐開桑落酒一云廬山有桑落洲世說桑落
多美酒庾信従蒲州刺史乞酒詩云蒲城桑落酒灞岸
菊花秋王直方詩話　續古今注索郎酒桑落時美因
以為名又齊民要術釀桑落酒亦以九月
棃花春白樂天杭州詩紅紬織綾誇柿葉青旗沽酒趂
棃花杭州俗釀酒趂棃花時熟號為棃花春
上樽中樽下樽稻米一斗得酒一斗為上樽稷一斗得
酒一斗為中樽粟米一斗得酒一斗為下樽師古云稷
即粟也中樽宜為黍(平當𫝊/)
聖賢愚君子小人凡酒以色清味重為聖色如金而醇
苦者為賢色墨味酸醨者為愚以家醪糯釀醉人者為
君子以家醪黍釀醉人者為中人以巷醪黍釀醉人者
為小人(醉鄉日月/)
銀鑿落韓聨句澤髮戴兠鍪酡顔傾鑿落又白樂天諷
諌詩銀含鑿落盞金屑琵琶槽盖飲器也(韓/詩)
金叵羅齊著作郎祖珽有文字多技藝而疎率無行甞
因宴失金叵羅于珽髻上得之近世以洗為金叵羅若
果為洗其可置之髻上未知叵羅果何物也(邵氏/録)
蓮花盃有王永年娶宗女監金耀書庫甞置酒延竇卞
楊繪于室出其妻間坐妻以左右手掬酒以飲卞繪謂
之白玉蓮花盃後永年盜庫書下獄引卞繪受饋俱落
職(東軒/筆記)
蕉葉飯東坡云吾兄子明飲酒不過三蕉葉吾少時望
見酒盞而醉今亦能三焦葉矣(志/林)
軟脚樽唐𤣥宗幸諸楊第出有賜曰餞路及還有勞曰
軟脚　郭子儀自同州歸代宗詔大臣就宅作軟脚局
人出三百千(坡詩/註)
中聖人徐邈為尚書郎禁酒邈私飲沉醉校尉趙達問
曹事邈曰中聖人達白之太祖太祖甚怒鮮于輔曰醉
客謂酒清者為聖人濁者為賢人邈性修慎偶醉言耳
(魏/志)
酒家胡玉臺新詠載辛延年羽林詩曰昔有霍家妺姓
馮名子都依倚將軍勢剛笑酒家胡胡姬年十五春日
獨當壚山谷詩云但見索酒郎不見酒家胡
醉鄉記唐王績字無功作醉鄉記(本/𫝊)
歩兵厨阮籍聞歩兵厨有貯酒三百斛乃求為歩兵校
尉(阮籍/𫝊)
一斗亦醉一石亦醉齊威王問淳于髠曰先生能飲㡬
何而醉對曰臣飲一斗亦醉一石亦醉王問故髠曰賜
酒大王之前執法在前御史在後髠恐懼飲不過一斗
徑醉矣若乃履舄交錯杯盤狼籍堂上燭滅主人留髠
而遣客當此時髠心歡能飲一石(史/記)
三升可戀王績待詔門下省官給酒日三升或問何樂
答曰美醖三升差可戀耳陳叔達聞之日給一斗時稱
一斗學士(本𫝊/)
酒樹頓逢國有樹似石榴採其花汁停甕中數日成酒
甘美(通/典)
糟牀頼知禾黍收已覺糟牀注(杜詩/注)
鸚鵡盃李白詩鸕鷀杓鸚鵡盃一盃一盃復一盃玉山
自倒非人推百年三萬六千日一日須傾三百盃
鴛盎盞張易之與李迥同飲以鴛鴦盞一雙共飲取其
常相逐也(鷄跖/集)
偏提唐元和間酌酒謂之注子後仇士良惡其名同鄭
注乃去其柄安系名曰偏提(劉馮/事始)
麯生秀才葉法善有道術一日與朝士㑹忽有一人扣
門稱麯生秀才来未及延接已突入坐内少年秀才言
語不凡葉疑其非人濳以飛劒擊之應手墮地乃一酒
榼中有美醖飲之同坐曰麯生風味不可忘(開元𫝊/信記)
進士常持滿汝陽王飲葉静能静能曰有一生能飲當
令来謁翊日有通謁者曰進士常持滿見之侏儒也談
胚腪之道飲以酒五斗醉倒乃是一甕耳(河東/記)
銀海裴鈞大宴有裴𢎞泰後至竭坐上小爵至觥舡飲
皆竭隨即寘器于懐有銀海受一斗一飲而盡踏其海
卷抱之索馬徑去得銀二百餘兩(乾饌/子)
茅柴韓子蒼詩三年逐客卧江臯日與田工壓小槽飲
慣茅柴諳苦梗不知如蜜有香醪謂苦硬之酒如茅柴
火易過
狂藥晉孫季舒與石崇酣飲慢遊過度崇欲表免之裴
楷曰足下飲人狂藥責人正禮不亦乖乎乃止(楷/𫝊)
白雞盞栁亨飲未嘗醉有白雞盞取其迅速(朝野/僉載)
酒何負政曹操欲製酒禁孔融與操書云天垂酒星之
曜地列酒泉之郡堯不千鍾無以建太平孔非百斛無
以堪上聖樊噲解戹鴻門非鍾酒無以奮其怒趙之厮
養東迎其主非巵酒無以激其氣髙祖非醉斬白蛇無
以暢其靈景帝非醉幸唐姬無以開中興袁盎非醇醪
無以脱其命定國不酣飲一斛無以決其法故酈生以
髙陽酒徒著功扵漢屈原不餔糟歠醨取困於楚由是
觀之酒何負於政哉(孔融/𫝊註)
醉有所宜凡醉有所宜醉花宜晝襲其光也醉雪宜夜
消其潔也醉樓宜暑資其清也醉水宜秋泛其爽也
大曰武小曰文飲器大者曰武小者曰文(醉鄉/日月)
太白文選飛觴舉白盖酒盃也楊大年詩愁裏酒盃浮
太白夢囬香塚上孤青　坡當須舉白便浮君
澆胷中磊磈王遜問王忱阮籍如何司馬相如忱曰阮
籍胷中磊磈故須澆之言同相如唯有酒異耳(世/説)
得老兵晉謝奕嘗逼桓温温走避之奕遂引一兵帥共
飲乃曰失一老兵得一老兵何損
惡客元結以不飲者為惡客後人以痛飲者為惡客(坡/注)
婪尾盃蘇鶚云今人以酒廵匝為婪尾又云婪貪也謂
處扵坐末得酒既貪婪之故云宋景文守嵗詩云迎新
送故只如此且盡燈前婪尾盃白樂天詩云三盃藍尾
酒一堞膠牙餳東坡寒食詩藍尾忽驚新火後遨頭要
及浣花前但改婪為藍耳或云藍潁水其深三文時人
取之以為酒
卷白波李濟翁資暇集云黄巾餘黨起西河白坡谷漢
既擒白波戮之如卷席然故酒席倣之以快人情也宋
景文詩鏤管喜𫝊吟處筆白波催倦醉時盃或云青箱
雜記曰杯名文選飛觴舉白盖卷白上之酒波耳
一飲三百盃周伯仁渡江唯三日醒吾不以為少鄭康
成一飲三百盃吾不以為多(南/史)
十萬八千盃坡詩趙子飲酒如淋灰一年十萬八千盃
注以李白詩計之如此
漉酒市陶濳逢酒熟取頭上葛巾漉之畢還復着之(本/𫝊)
蒲萄醅韓子蒼守黄州取春江緑漲蒲萄醅以名新釀
酒蒲萄醅有詩云蒲萄酒用春江水壓倒雲安麯米春
(百家/詩序)
洞庭春色安定郡王以黄柑釀酒色香味三絶坡有詩
云去年洞庭春香霧常噀手今年洞庭春玉色疑非酒
瓶間香浮坐盞亞光照牖要當立名字未可問升斗應
呼釣詩鈎亦號掃愁箒須君灧灧盃澆我談天口
抛青春麯米春韓詩百年未滿不得死且可勤買抛青
春國史補云酒則營陽之上窟春富平之不凍春　按
杜詩亦有麯米春則知唐人名酒多以春抛青春亦酒
也(坡詩/注)
羅浮春坡在恵州自造酒以恵州有羅浮山而得名(坡/注)
甕頭春山谷詩多方挈取甕頭春(謂初熟酒也/見樂天詩)
碧霞酒魏鄭公徴三伏之際率賔僚避暑取大蓮葉盛
酒以簮刺葉令與柄通屈莖輪囷如象鼻持吸之名為
碧筩酒(雞跖/集)
郫筒酒杜詩魚知丙穴由来美酒憶郫筒不用沽　郫
人傾春釀扵竹苞以蕉葉斷後之以獻號郫筒酒　注
郫出大竹土人截以盛酒故號郫筒故李義山詩錦石
有棊子郫筒當酒壺(集/注)
青田酒古今注烏孫國有青核大如六升瓢貯水俄而
成酒劉章得二核集賔客供二十人一核盡一核所盛
已復中飲旋盛旋飲不可久置久則苦名曰青田壺酒
曰青田酒
糟丘臺李太白詩遥看漢水鴨頭緑恰似蒲萄初醱醅
此江若變作春酒疊麯便築糟丘臺糟丘始於紂
鵞黄坡詩小舟浮鴨緑大杓瀉鵝黄盖使杜詩鵝兒黄
似酒對酒愛新鵝
澄清隨日淮南子云東風至酒泛溢注東風震方也酒
汎酒味也大味相感髙誘曰汎者風至拂動李淳風云
今酒初熟甕上澄清常隨日轉旦則清在東午在南日
落在西夜半在子又春夏間地下隂酒甕上蟻泛皆逐
風移(感應/録)
酒魁蜀中有酒器名酒魁詩人所謂酌以大斗遺制象
北斗有魁柄山谷謝楊景山送酒器詩云楊君喜我梨
花盞却念初無注酒魁擺脫金壺肯持送婆娑殘菊更
𫝊盃謂此
狂花病葉或有勇於牛飲者以巨觥沃之既撼狂花凋
病葉飲流謂睚者為狂花目睡者為病葉(醉鄉/日月)
酒盆阮咸與宗人集以大盆盛酒時有羣豕来飲其酒
咸直接去其上便飲之
酒魔元載不飲酒人强之辭以鼻聞酒氣已醉人以為
可治即取十挑載鼻尖出一小蟲曰此酒魔也聞酒即
畏之是日載飲至二斗(山/記)
瀧霞抱朴子項曼卿云到天上仙人以流霞一盃飲之
醒酒石李徳裕平泉别墅有醒酒石徳裕醉則抱之(出/雞)
(跖/集)
歡塲害馬酒徒謂不可與飲者歡塲之害馬(醉鄉/日月)
面青肝氣微飲酒面赤者心氣微面青者肝氣微(酉陽/雜爼)
醉勝醒南史孔顗為安陸王長史每醉彌日不醒而明
曉政事醉時决判未嘗有壅衆咸曰孔公二十九日醉
勝世人二十九日醒也(職官/分紀)
銅槽銅槽旋壓清樽美玉麈閒揮白日長(歐公/詩)
浮禮記投壺若是者浮爾雅曰浮罸也
詩天若不愛酒酒星不在天地若不愛酒地應無酒泉
天地設愛酒愛酒不愧天三盃通大道五斗合自然但
得酒中趣勿為醒者傳　花間一壺酒獨酌無相親舉
盃邀明月對飲成三人　蘭陵美酒鬰金香玉椀盛来
琥珀光　蟹螯即金液糟丘是蓬莱(李/白)酒味既冷冽酒
氣又氤氲性情漸浩浩諧笑方云云此誠得酒意餘外
徒繽紛長安衆富兒盤饌羅饘葷不解文字飲唯能醉
紅裙雖得一餉樂有如聚飛蚊(韓/愈)冰紗卧甕青練羃浮
蛆欲上真珠泣濛漫崑山清露寒洗下雲腴和玉汁小
槽决决秋泉語老盆灔灔春光濕(毛澤/民)
　　茶
茗奴王肅好魚王勰戲謂曰卿不重齊魯大邦而好邾
莒小國明日我為君設邾莒之飱亦有茗奴因此號茗
飲為茗奴言與茗粥作奴(楊徽之洛/陽伽藍記)
茶經陸羽嗜茶注經三篇言茶之原之法之具尤稱天
下益知飲茶矣時鬻茶者陶潜羽以為茶神
早者為茶晩者為茗爾雅云苦茶注似梔子今呼早採
者為茶晩採者為茗蜀人名之苦茶故坡詩云周詩記
苦茶茗飲出近世初縁厭梁肉假此雪昬滯(苕溪/詩話)
爛石礫壤陸羽茶經云茶上者生爛石中者作礫壤下
者生黄土
南劒石花南劒有濛頂石花湖州有顧渚紫笋峡州有
碧澗明月
紫笋湖州紫笋入貢每嵗以清明日貢到先薦宗廟賜
近臣紫笋生顧渚在湖常二州之間以其萌茁紫而似
笋採時兩郡守畢至(並蔡寛/夫詩話)
白芽草茶盛扵兩浙日注第一自景祐以来洪州雙井
白芽製作尤精逺出日注之上遂為草茶第一(坡/注)
玉截貴人髙宴罷醉眼亂紅緑赤泥開方印紫餅截圓
玉傾甌共歎賞竊語笑童僕(東/坡)
縷金茶之品莫貴於龍鳳團凡八餅重一斤慶厯間蔡
君謨為福建運使始造小片龍茶其品絶精謂之小龍
團凡二十餘餅重一斤其價直金二兩然金可有而茶
不可得每因南郊致齋中書樞宻院各賜一餅四人分
之宫人往往縷金其上其貴重如此(歸田/録)
京珽十餘品江左近日有䗶面之號李氏别命取其乳
作片或號曰京珽的乳二十餘品名乳䗶面龍鳳茶榮
又有研膏茶即龍品也(談/苑)
金泉顧渚湧金泉每嵗造茶時太守先祭拜然後水漸
出造貢茶畢水稍减至供堂茶畢已减半矣太守茶畢
遂涸或聞今北苑龍焙泉亦然(蔡寛夫/詩話)
鳳山北苑在富沙之北𨽻建安縣去城二十五里乃龍
焙造貢茶之處亦名鳳凰山自有一溪南流至富沙城
下方與西来水合而東(苕溪/詩話)
龍焙龍焙泉即御泉也北苑造貢茶社前芽細如針用
御水研造每斤計工直錢四萬分試其色如乳乃最精
也
活火因話録李約嗜茶曰茶須緩火炙活火煎活火謂
炭火之有焰者
寒爐烹雪五代鄭愚茶詩嫩芽香且靈吾謂草中英夜
臼和煙擣寒爐對雪烹惟憂碧粉散嘗見緑花生(三山/語録)
破樹驚雷文書滿案惟生睡夢裏鳴鳩喚雨来乞與降
魔大圓鏡真成破樹作驚雷(山/谷)
蟾背蝦目謝宗論茶云候蟾背之芳香觀蝦目之沸湧
(茶/録)
龍團髙齊詩話大小龍團始扵丁晉公而成於蔡君謨
歐公聞而歎曰君謨士人莫至作此作俑者可罪(苕溪/詩話)
細花沫餑者湯之華也華之薄者為沫厚者為餑輕細
花者曰花(陸羽/茶經)
甘露陸羽顧渚山記載豫章王子尚訪曇濟道人於八
公山道人設茗子尚味之云此甘露也何言茶茗也
北苑壑源沙溪北苑宫焙也漕司嵗貢為上壑源私焙
也土人亦入貢為次二焙相去三四里間若沙溪外焙
也與二焙絶逺為下故魯直詩莫遣沙溪来亂真是也
官焙造茶嘗在驚蟄後(苕溪/詩話)
顧渚唐制湖州造茶最多謂之顧渚貢焙嵗造一萬八
千四百餘斤(南部/新書)
日注日注在越州顧注在湖州並進草茶其品尤貴
茗戰建人謂鬬茶為茗戰(茶/録)
茗粥茶録云茶古不聞晉宋以降吴人採葉煑之謂之
茶茗粥
一掬春坡詩周家新致雪坑茶自注云近得増坑茶又
云増坑一掬春紫餅供千家山谷亦云茗花浮増坑
仙人掌李白詩集序云荆州玉泉寺玉泉邊有茗香滑
枝葉如碧玉僧中孚示十數斤状如掌號仙人掌(白/集)
琉璃眼唐徳宗好煎茶加酥椒之類李泌戲為詩曰旋
沫翻成碧玉池添酥散作琉璃眼(鄴侯/家𫝊)
宻雲龍神廟熙寧末有旨下建州製宻雲龍其品又髙
(張舜民/小説)
一水鬬茶蔡君謨茶録曰建安鬬茶以水㾗先退者為
負耐久者為勝故較勝負之説相去一水兩水耳
雲覆濛嶺東齋紀事蜀雅州濛嶺産茶最佳其生最晩
常在春夏之交方茶生常有雲霧覆其上若有神物䕶
持之
火前學林新編茶之佳者造在社前其次火前謂寒食
前也其下則雨前謂穀雨前齊已詩曰髙人愛惜藏巖
裏白甀封題寄火前皆言火前盖未知社前之為佳也
唐人扵茶雖有陸羽茶經而持論未精本朝蔡君謨茶
録則持論精矣
報春鳥顧渚山茶記云山有鳥如鴝鵒而色蒼每至正
二月作聲春起也至三月止春去也採茶人呼為報春
鳥
毁茶論常伯熊因陸羽論復廣煑茶之功李季卿宣諭
江西知伯熊善煑茶召伯熊執噐季卿為再舉盃至江
南有薦羽者召之羽衣野服挈具入季卿不為禮羽愧
之更著毁茶論(羽/傳)
九難陸羽茶經茶有九難一曰隂採夜焙非造也二曰
嚼味嗅香非别也三曰膩鼎腥甌非器也四曰膏薪庖
炭非火也五曰非湍擁潦非水也六曰外熟内生非炙
也七曰碧粉縹塵非末也八曰操艱攪遽非煑也九曰
夏興冬廢非飲也
水厄世説王濛好茶人至輙飲之士大夫甚以為苦每
欲候濛必云今日有水厄
　　水品
水二十種陸羽茶經論水云山水上江水次井水下又
云山水乳泉石池漫流者上瀑湧湍漱勿食食久令人
有頸疾江水取去人逺者井水取汲多者其説止於此
劉伯芻以揚子江水為第一恵山石泉為第二虎丘石
井第三都單陽井第四揚州大明寺井第五松江第六
淮水第七而李季卿論水次第有二十種以廬山康王
谷水第一無錫恵山泉第二虎丘井第五楊子江第七
松江水第十六雪水第二十與羽相反水味有美惡而
已欲求一二而次第之者妄也(六一/集)
蝦䗫石水第一張又新水記峽州扇子硖石中突而洩
水濁清冷石狀如蝦䗫頭俗謂蝦䗫石其水煎茶為第
一(坡/詩)
江中冷水揚子江中有冷水為天下㸃茶第一(張又新/水記)
谷簾水陸羽以廬山康王谷水第一陳舜俞廬山記云
康王谷有水簾飛泉破巖而下者二三十派其廣七十
餘尺其髙不可計山谷有詩云谷簾煑甘露是也
閣門井水東京記曰文徳殿兩挾有東西上閣門故杜
詩云東上閣之東有井絶佳山谷憶東坡烹茶詩閣門
井不落第二竟陵谷簾空誤書(竟陵陸羽/也竟陵人)
㨊石㨊音妥石圓而長曰撱㨊石所以澄水也山谷有
井水帖云取非傍十數石置瓶中令水不濁故詩曰錦
谷寒泉㨊石俱是也
詩蟹眼已過魚眼生颼颼欲作松風鳴䝉茸出磨細珠
落眩轉遶甌飛雪輕銀瓶瀉湯誇第二未識古人煎水
意君不見昔時李生好客手自煎貴從活火發新泉又
不見今時潞公煎茶學西蜀定州花瓷琢紅玉我今貧
病常苦飢分無玉盌捧蛾眉且學公家作茗飲塼爐石
銚行相隨不用撑腸拄腹文字五千卷但願一甌常及
睡足日髙時(坡煎/茶)建溪所産雖不同啜過始知真味永
縦復苦硬終可録汲黯少戇寛饒猛葵花玉􁢲不易致
道路幽險隔雲嶺誰知使者来自西開緘磊落收百餅
啜香嚼味本非别透紙自覺光炯炯粃糠團鳳友小龍
奴𨽻日注臣雙井收藏愛惜待佳客不敢包裹鑚權倖
　我生百事常隨縁四方水陸無不便扁舟渡江適吴
越三年飲食窮方鮮金虀玉鱠飯炊雪海螯江柱初脱
泉臨風飲食甘寢罷一甌花浮輕圓柘羅銅碾碾棄不
用脂麻白玉須盆研沙溪北苑强分别水脚一線誰爭
先清詩兩幅寄千里紫金百餅費黄錢吟蛾烹噍兩竒
絶只恐偷去煩封纒老妻稚子不知愛一半已入薑鹽
煎知君窮旅不自釋因詩寄謝聊相鐫　妙供香来積
珍烹具大官揀芽分雀舌賜茗出龍團曉日雲菴暖春
風浴殿寒聊將試道眼莫作兩般看　火煎試焙分新
胯雪裹頭綱輟賜龍從此升堂是兄弟一甌林下記相
逢　我生亦何須一飽方想滅空煩赤泥印逺致紫玉
玦禪忩麗午景蜀井出冰雪坐客皆可人鼎器手自挈
金釵候湯眼魚蟹亦須决遂令色味香一日備三絶報
君不虚授知我非輕啜(並東/坡)簇簇新英摘露光小紅園
裏火煎嘗吴僧漫説鴉山好蜀叟休誇鳥觜香合坐滿
甌輕泛緑開緘數片淺含黄鹿門病客不歸去酒渴更
知春味長(鄭/谷)白雲峯下兩槍新膩緑長鮮谷雨春静試
恰如湖上雪對嘗兼憶剡中人(林和/靖)開時微月上碾處
亂泉聲六椀睡神去數朝詩思清碧沉霞脚碎香泛乳
花輕(曹/鄴)紅紙一封書後信録芽十片火前春湯添勺水
煎魚眼未下刀圭攪麯塵(樂/天)蒼壁碧雲盤小鳳睿思分
賜君恩重緑楊院落天晝永碾聲驚破南忩夢驟觀詩
膽已開張欲啜睡魔先震恐七澤清風生兩腋月脇清
魂誰與共戲將妙語敵分香詩成一吊盧仝壟(恵/洪)偷嫌
曼倩桃無味搗覺嫦娥藥不香(薛/能)莫誇李白仙人掌且
作盧仝走筆章(梅聖/俞)麄宫乞與真抛却頼有詩情合得
嘗(薛/能)香從靈堅壟上發味自白石源中生為公喚覺荆
州夢何待南柯一夢成(山/谷)平生心賞建溪春一丘風味
極可人香包解盡寳帯胯黒面碾出明窻塵　春隂養
芽鍼鋒鋩沆瀣養膏冰雪香玉斧運風寳月滿宻雲候
雨蒼龍翔恵山寒泉第二品武定烏瓷紅錦囊浮花元
屬三昧手竹齋自試魚眼湯(吕居/士)
　
　
　
　
　
　
　
　錦繡萬花谷前集卷三十五
欽定四庫全書
　錦繡萬花谷前集卷三十六
　　饌食
十字蒸餅晉何曽蒸餅上不作十字不食(本/𫝊)
九飣盤唐御厨進饌用九飣盤
甘露羮李林甫壻鄭平為省郎鬢斑林甫曰上明日賜
甘露羮鄭郎食之能烏髪食之一夕髪如㙠(明皇/雜録)
炊金饌玉駱賔王謂盛饌為炊金饌玉(拾/遺)
厨珍山谷謝人酥笋云玉人憐我長蔬食走送厨珍自
不嘗
郎官鱠江南人喜作鱠名郎官鱠因張翰思鱠得名(海/物)
(異名/記)
煖老𤣥鯽山谷詩偶因煖老庖𤣥鯽公遣霜鱗貫栁来
虀臼方看金作屑鱠盤已見雪成堆金屑以橙為鱠也
銀線玉簮湯餅一盃銀線亂蔞蒿數筯玉簮横(山谷/詩)
金虀玉鱠南人魚鱠以細縷金橙拌之號為金虀玉鱠
隋時吴郡獻松江鱠煬帝曰所謂金虀玉鱠東南佳味
也(隋唐佳話又/南部新書)
駞蹄羮勸客駞蹄羮霜橙壓香橘(杜/詩)
牛心炙晉王愷有牛名八百里王武子與射賭得趨左
右探心作炙一啖而去
熱洛河唐明皇命射生官射鹿取血煎鹿腸食之謂之
熱洛河(盧氏/雜記)
寒具晉人飲食中有寒具者乃今環餅也桓𤣥嘗收書
畫聚客觀之客有寒食具者不濯手執書畫汚之自是
不設􁴵􁀙亦名寒具也(雞跖/集)
五侯鯖漢婁君卿遊五侯之門每旦五侯饋餉之君卿
乃合五侯所餉為鯖鯖與􁣌同音征盖煎和之名(太平/廣記)
鱉着兩裠鵞増四脚僧謙光甞云老僧無他願鵝増四
脚鱉着兩裙足矣(五代/史補)
滫瀡内則滫瀡以滑之注秦人溲曰􁊍齊人滑曰瀡􁊍
音思酒切瀡音髓溲所九切又内則棗栗飴蜜以甘之
􁊍瀡以滑之脂膏以傅之注謂調和飲食也
醍醐陶隠居云佛書稱乳成酪酪成酥酥成醍醐醍醐
乃酥酪之精液也
南烹北饌退之詩我来禦魑魅自宜味南烹坡詩久客
厭北饌枵然思南烹
駞峯炙酉陽雜爼云将軍曲良翰作駞峯炙甚美
腹腴魚腹下肥肉也禮記少儀云冬右腴夏右鰭注冬
氣在上腴腹下也夏氣在下鰭脊也
通印魚披綿雀風卷飛花自入帷一尊遙想破愁眉泥
深厭聽雞頭滑酒淺欣嘗牛尾狸通印子魚猶葉骨披
綿黄雀漫多脂殷懃送去煩纎手為我磨刀削玉肌(坡/送)
(牛尾狸/與徐君)
糁缶将軍梁韋琳滑稽作䱉表以刺時人詞曰臣䱉言
伏覩除書以臣為糝缶将軍油蒸校尉臛州刺史臣聞
髙沙老嫗非有意於綺羅白鮪女兒豈留心扵珠翠常
恐鮥朘之譏懼貽鱉巖之誚注髙沙白鮪並江陵武南
地名其中多魚䱉與鱓同
盤遊飯谷薰羮江南人好作盤遊飯鮓脯膾炙無有不
埋在飯下里諺曰掘得窖子羅浮潁老取凡飲食雜烹
之類名谷薫羮陸道士出一聮云投膠薫谷羮鍋内掘
窖遊盤飯椀中(仇池/筆談)
足以一笑爛蒸桐州羔灌以杏酪食以匕不以筯南都
撥心麵作槐芽温淘糝以襄邑抹猪炊共成香稻薦蒸
鵞吴興厨人砭松江鱸魚鱠繼以康王谷水烹増坑鬬
品茶焉解衣少卧使誦東坡赤壁賦足以一笑也(志/林)
匹製貔貍刁約使契丹有詩云餞行三匹製宻賜十貔
貍匹製以小大甖為之如黄漆貔貍形如䑕而大北狄
以為珍膳(古今/詩話)
食將藥長漢食貨志曰曰鹽為食肴之將酒為百藥之
長
雲子漢武帝内𫝊王母謂帝曰太上之藥乃有𤣥光梨
角風實雲子故杜詩飯抄雲子白
籠餅唐侯思止食籠餅必令縮䓗如肉號縮䓗侍郎籠
餅即今饅頭也(朝野/僉載)
湯餅唐人謂之饆飥今俗謂之餺飩晉束晳餅賦有饅
頭薄持起溲牢久之號惟饅頭今存而起溲牢乆皆莫
曉為何物薄持荀氏謂之薄夜亦莫知其何物湯餅濕
麪(歸田/録)倦遊録凡以麪為食煑之皆謂之湯餅(青箱/雜記)
饘􁊭饘厚粥也酏薄粥也
潘瀾内則面垢燂潘請靧　潘米瀾也釋文燂詳亷切
潘芳煩切淅米汁也
腒鱐内則云夏宜腒鱐腒其居切乾雉也釋文雉腊又
北方謂鳥腊曰腒鱐求所切乾魚也
膷音香牛臛也臐許云切羊臛也膮許堯切豕臛也藙
内則三牲用藙音魚氣切煎茱萸也
水梭花鑚籬菜僧謂酒為般若湯魚為水梭花雞為鑚
籬菜人有為不義而文之以美名者與此何異(東坡/志林)
爛蒸葫蘆唐盧懐慎為相清儉召客食曰爛蒸去毛莫
拗折項疑鵞鴨已而下栗米飯一器及盛葫蘆一枚(盧/氏)
(雜/録)
醒酒冰山谷詩冰厨欲罄浮蛆瓮饅婦初供醒酒冰山
谷自號水晶鱠為醒酒冰
詩姜侯設鱠當嚴冬昨日今日皆天風河凍求漁不易
得鑿冰恐侵河伯宫饔人受魚鮫人手洗魚磨刀魚眼
紅無聲細下飛碎雪有骨已刴觜春葱偏勸腹腴愧年
少軟炊香飯縁老翁落碪何曽白紙濕放筯未覺金盤
空新懽便飽姜侯徳清觴異味情屢極(杜姜少府/設鱠歌)青青
髙槐葉採掇付中厨新麪来近市汁滓宛相具入鼎資
過熟加飱愁欲無碧鮮俱照筯香飯兼苞蘆經齒冷如
雪勸人投北珠願随金腰褭走置錦屠蘇萬里露寒殿
開冰清玉壺君王納凉晩此味亦時須(杜槐葉/冷淘)五日一
見花猪肉十日一遇黄鷄粥土人頓頓食藷芋薦以重
䑕燒蝙蝠舊聞宻唧嘗嘔吐稍近蝦蟆縁習俗十年京
國厭肥羜日日􁀙花厭紅玉從来此腹負将軍今日固
宜安脱粟人言天下無正味即且未肯賢麋鹿海康别
駕復何為㡌寛𢃄落驚童僕相看㑹作兩臞仙還鄉定
可騎黄鵠(聞子由瘦作此海/康別駕子由也)枇杷已熟粲金珠桑落初
嘗灔玉蛆暫借垂蓮十分盞一澆空腹五車書青浮夘
盌槐芽餅紅㸃冰盤藿葉魚醉飽髙眠真事業此生有
味在三餘　霏霏落雪㸔収麪隠隠疊皷聞舂糠㪚流
一啜雲子白炊裂十字瓊肌香豈惟牢九薦古味要使
真一流天漿詩成捧腹便絶倒書生説食真膏肓(並東/坡詩)
　　菓木
龍眼荔枝廣雅曰益智龍眼也交州記龍眼樹髙五六
丈似荔枝而小廣州記曰子似荔枝而圓七月熟荔枝
樹髙五六丈如桂樹實似雞子甘而多汁以安石榴有
甜酸者至日禺中翕然俱赤即可食(和帝紀/注)
漢永元交州貢後永元中交州進荔枝龍眼十里一置
五里一堠奔騰蟲獸之害無數唐羌字伯㳺為臨武長
上書言南州炎熱惡蟲猛獸犯觸死亾此二物升殿未
必延年益夀和帝勅大官勿復受獻(後/漢)
海山仙人坡詩海山仙人絳羅襦紅紗中單白玉膚不
須更待妃子笑風骨自是傾城姝
絳衣仙子蔡君謨七月食荔枝詩絳衣仙子過中元别
葉空枝去不還
與荔枝同祖本草廣州别有龍眼似荔枝而小又坡云
亷州龍眼質味殊絶可敵荔枝詩云龍眼與荔枝異出
同父祖
謂龍眼為奴海南人謂龍眼為荔枝奴(博物/志)
似江鰩柱東坡嘗謂荔枝厚味髙格兩絶果中無比推
江鰩柱河豚魚近之耳詩云似開江鰩斫玉柱更洗河
豚烹腹腴是也
日啖三百顆坡詩羅浮山下四時春盧橘楊梅次第新
日啖荔枝三百顆不辭長作嶺南人
側生野岸杜詩側生野岸及江浦不熟丹宫滿玉壺雲
壑布衣鮐背死勞人害馬翠眉須　蜀都賦旁挺龍眼
側生荔枝翠眉指楊妃也
瀘戎青楓映憶過瀘戎摘荔枝青楓隠映日逶迤京華
應見無顔色紅顆酸甜只自知　蜀無荔枝唯瀘戎最
多
紅塵一騎唐楊貴妃嗜荔枝必欲生致之乃置騎𫝊走
數千里味未變之時至京師杜牧詩云一騎紅塵妃子
笑無人知道荔枝来
十八娘蔡君謨荔枝譜荔枝有十八娘者其色深紅而
細長閩中王氏有女好噉此品因而得名有乾紅荔枝
以鹽浸佛桑花為紅漿投茘枚瀆之曝乾紅色而甘甜
有蜜荔枝剥生荔枝醡去其漿然後以蜜煑之
色變香變味變白樂天荔枝圖序云荔枝若離本根一
日色變二日香變三日味變四五日色香味盡去矣(白/𫝊)
二十四五年乃實荔枝至難長二十四五年乃實坡詩
云柳天着水萬浮萍茘實周天兩嵗星(坡/詩)
羅公逺嗅橘明星食柑凢千餘枚背缺一瓣問進柑使
者云途嘗有道士嗅之盖羅公逺也(太平/廣記)
羅浮種君家秋實羅浮種已作纍纍半佛墻莫遣兒童
酸打盡要看霜後十分黄(山谷/詩)
凝祥池芡京師㑹靈觀凝祥池芡最盛僕射坡在鄭州
世亦稱其貢芡歐公詩云凝祥池鎻㑹靈園僕射荒村
安可比(王直方/詩話)
剖蚌鴻頭山谷詩剖蚌煑鴻頭(周禮注黄雞頭一名鴻/頭退之聮句鴻頭刺芡)
(實是/也)
来禽青李法帖云来禽青李皆囊盛為佳勿函封東坡
詩云青李扶踈禽自来賔䕶尚書言来禽以味甘来衆
禽也
金衣素袖陳昭問蒲萄何如橘柚尉瑾曰金衣素袖見
作貢向齒自消良應不及(酉陽/雜爼)
象席玳筵劉植𤓰賦布象牙之席重玳瑁之筵憑雕玉
之几酌璙玉之樽
賜羣臣漢明帝宴羣臣以赤瑛盤盛櫻桃賜羣臣月下
視羣臣皆盧胡笑云是空盤也盖桃與盤同色(藝文/類聚)
念慈母蓮實大如指分甘念慈母共房頭戢戢更深兄
弟思實中有么荷拳如小兒手(詠/蓮)　唐狄仁傑蒲萄願
歸母
緑浮𤓰南史任昉死梁武帝方食緑浮𤓰投之於盤哭
之悲不自勝
奠杜如晦唐杜如晦死太宗食𤓰思之因輟𤓰奠之(本/𫝊)
湖目酉陽雜爼謂蓮為湖目也
蒲鴿青老杜園人送𤓰云江間雖炎瘴𤓰熟亦不早傾
筐蒲鴒青滿眼顔色好沉浮甜冰玉愛惜如芝草又云
飯抄雲子白𤓰嚼水晶寒
橘弟淮南子云槐榆與橘柚合為兄弟言道能化同異
物也
食𤓰皮元魏王羆性儉與客食𤓰客削𤓰皮厚羆意嫌
之引手取之食客甚愧(北/史)
鉶谷𤓰秦始皇改古文為篆𨽻國人多謗秦患天下不
從召諸生至者皆拜為郎凡七百人宻令冬月種𤓰於
驪山鉶谷中温處𤓰實乃使人上書曰冬𤓰有實有詔
博士諸生説之人人各異皆使往視之先為伏機諸生
方相論難發機従上填之以土皆終命(衛宏古今/竒字序)
詩南村諸楊北村盧白華青葉冬不枯垂楊綴紫煙雨
裏特與荔枝為先駈海山仙人絳羅襦紅紗中單白玉
膚不須更待妃子笑風骨自是傾城姝不知天公有意
無遣此尤物生海隅雲山得伴松檜老霜雪自因楂梨
麄先生洗醆酌桂醑冰盤薦此頳虬珠似開江鰩斫玉
柱更洗河豚烹腹腴我生渉世本為口一官久已輕蓴
鱸人間何者非夢幻南来萬里真良圖(東/坡)異哉西海濱
琪樹羅𤣥圃纍纍似桃李一一流膏乳坐疑星殞空又
恐珠還浦圖經未嘗説玉食逺莫數獨使皴皮生弄色
映琱爼蠻荒非汝辱幸免妃子汙　時新滿座聞名字
别久何曽記色香葉似楊梅蒸霧雨花如盧橘傲風霜
每憐蓴菜下鹽䜴肯與蒲萄壓酒漿囬首驚塵卷飛雪
詩情真合與君嘗　代北寒虀擣韭萍竒苞零落似晨
星逢鹽久已成枯腊得蜜猶疑是薄刑欲就左慈求拄
杖便隨李白跨滄溟攀條與立新名字兒女稱呼恐不
經　栁花着水萬浮萍荔實周天兩嵗星本自玉肌非
鵠浴至今丹殻似猩刑侍郎賦詠窮三峡妃子煙霞動
四溟莫遣詩人説功過且隨香草附騷經　丞相祠堂
下將軍大樹旁炎雲駢火實瑞露酌天漿爛紫垂先熟
髙紅掛逺揚分甘徧鈴下也到黒衣郎(並東/坡)芳華春漠
漠丹實夏煌煌深於紅躑躅大較白檳榔臙脂掌中顆
甘露舌頭漿(樂/天)
　　蔬菜
庾郎三韭庾杲之食常有韭葅瀹韭生韭任昉戲之曰
誰謂庾郎貧食有二十七種謂三種韭也(南/史)
李令公十八種李崇為尚書令富而多儉食常無肉正
有韭茹韭葅崇客李元祐謂人曰李令公一食十八種
人問故元祐曰二韭十八聞者大笑(雞跖/集)
彫胡黒米本草云菰又謂之茭白嵗久中心生白䑓謂
之菰米其臺中有黒者謂之茭鬱至後結實乃彫胡黒
米也
緑葵紫蓼早韭晩菘周顒獨處山舍王儉問曰卿山中
何食曰赤米白鹽緑葵紫蓼太子問菜何者勝顒曰春
初早韭秋末晩菘(南/史)
雉尾蓴四月蓴生莖而未葉名為雉尾蓴五月蓴葉舒
長名絲蓴入七八月中不食有蝸蟲故也又至十月冰
凍蟲死雖老猶可食(雞跖/集)
馬蹄唐詩晩菘細切肥牛肚新笋初嘗嫩馬蹄
土酥如練杜詩云長安冬葅酸且緑金城土酥净如練
　土酥即今之蘆菔也魏夫人帖云膾土酥如練(老杜/詩注)
錦帯羮杜詩滑憶彫胡飯香聞錦帯羮　荆渚間有錦
帯春未間開花紅如錦其苗嫩脆可食
銀包白銀作顆非琢成中有萬粟嚼輕冰戎州夏畦少
蔬供感君来飯在家僧　畦町收盡垂露實葉底猶藏
十二三待得銀包已成殻更當乞種過江南(山/谷)
玉版東坡同山谷訪玉版師玉版謂笋也
芋魁翟方進奏罷鴻隙陂郡中追怨童謡曰壊陂誰翟
子威飯我豆食羮芋魁以芋根為魁(本/𫝊)
鴨脚葵禄米麞牙稻園蔬鴨脚葵
銀笳黄詩君家水笳白銀色殊勝埧裏紫彭亨　埧音
必駕切蜀人謂平川曰埧
羊踏破菜園有人常食蔬茹忽食羊肉夢五臟神曰羊
踏破菜園(啓顔/録)
　　魚蟹
蟹胥周禮庖人注曰若青州之蟹胥按説文云胥蟹醢
也
海鏡膏葉盤海鏡廣人呼為膏葉盤兩片合成殻圓中
瑩滑内有紅蟹子海鏡飢則蟹出拾食蟹飽歸腹海鏡
亦飽迫之以火即蟹子走出立斃生剖之蟹子活逡廵
亦死(嶺表/録)
赤玉盤溪邊石蟹小如錢喜見輪囷赤玉盤半殻倉黄
宜㸃酒兩螯斫雪勸加飱(坡/詩)
石蝤蛑明越間四時常有蝤蛑重者踰數斤其小而黄
者謂之石蝤蛑肉硬(風物/志)
斫雪流膏坡云蝤蛑大蟹斫雪流膏
帯糟含酒東坡松醪賦云蛤半熟以含酒蟹微生而帯
糟
十足明越風物志蝤蛑並螯十足在海邊地泥宂中潮
退探之母蟹之臍團雄蟹之臍尖(坡詩/注)
霜前兩螯東坡老饕賦嘗項下之一臠嚼霜前之兩螯
招潮海物異名記云蟹之小者每遇潮頭来出穴舉螯
迎之名招潮子
蟹奴海上有蟹大如錢腹下又有十蟹附之名曰蟹奴
(柱萱/録)
水母海中有物渾然凝結如覆盆小者如椀腹下有物
如懸絮俗謂之足而無口眼廣州謂之水母閩人謂之
蛇(蛇音癡/嫁反)常有數十蝦寄腹下咂食其涎以五辣肉醋
食之補煖(嶺表/録)
寒沙奔火怒目横行與虎爭寒沙奔火禍胎成雖為天
上三辰次未免人間五鼎烹　勃崒媻跚任渉波黄泥
出没尚横戈也知觳觫元無罪奈此尊前風味何　形
模雖入婦女笑風味已解壯士顔寒蒲束縛十六軰已覺
酒興生江山(山/谷)
墨魚烏賊魚又云墨魚所居放墨以藏身江東人取其
墨書契脱人財物書如淡墨踰年字消唯空紙耳
赤鱓唐律捕魚得鯉即放之號赤鱓公言鯉為李也(酉/陽)
(雜/爼)
縮項宋張敬兒為刺史作六艫船獻齊髙帝曰奉槎頭
縮項鯿魚一千六百頭(古今/詩話)
細鱗爾雅云魴魾也今之鯿魚是也陸機疏云魴魚廣
而薄肥甜而少肉盖細鱗之美者也杜詩魴魚鱍鱍色
勝銀是也
美味楚人云長腰粳米縮項鯿魚美味也
蟹筐禮記檀弓蠶則績而蟹有筐兄則死而子臯為之
衰
石虭沙虹河祗脯雞跖云石虭小蟹也沙虹蝦也河祗
脯乾魚也
鯨鯢鯨魚大者長千里小者數千丈五六月就岸生子
十八月從其子歸海鼓鬛成雷噴沫成雨雌者為鯢(古/今)
(詩/話)
槎頭鯿襄陽耆舊𫝊峴山下漢水中出鯿魚肥美常禁
人採捕以槎斷水謂之槎頭鯿
神守鯉魚能變化飛越小湖養魚者置鱉數頭池中鯉
不能去謂之神守(齊民/要術)
娵隅晉郝隆詩曰娵隅躍清池桓温問曰何物答曰蠻
謂魚曰娵隅温曰何得作蠻語隆曰千里從君惟得一
蠻府參軍安得不作蠻語(世/説)
亥日魚白樂天詩寅年籬下多逢虎亥日沙頭始賣魚
　山谷漁父詩魚収亥日妻到市醉卧水㾗船信風
䇿䇿堂堂庾氏穴池養魚以木為凭欄登之者其聲堂
堂每凭欄投餌魚必踴躍而出辛氏云他出不投餌但
聞䇿䇿堂堂之聲魚亦出是庾氏之魚可名䇿䇿辛氏
之魚可名堂堂(宋齊丘/化書)
不遺種越王謀吴七年越王謂范蠡曰令其蟹不遺種
可乎遂興兵伐吴
鱷魚王齊直知潮州鈎得一鱷魚其大如船畫以為圖
其形如鼉啄長半其身牙如鋸齒尾有三鈎極利遇鹿
豕即以尾㦸之以食生卵甚多或為魚鼉其為鱷不過
一二(嶺表/物志)
戮鱷魚陳堯佐文恵公謫官潮州惡溪有鱷魚食人公
命捕得鳴皷于市以文告而戮之鱷患屏息(神/道)
鱷魚圖陳文恵既戮鱷魚圖其形為之贊鱷大者數丈
或𤣥黄蒼白似龍而無角類蛇而有足睅目利齒卵化
山谷間為鱷者十二三餘或為黿或為鼉食人畜必以
尾卷去如象之任鼻也(澠水/燕談)
詩溪邊石蟹小如錢喜見輪囷赤玉盤半殻含黄宜㸃
酒兩螯斫雪勸加餐蠻珍海錯聞名久􁁣雨腥風入座
寒堪笑吴興饞太守一詩換得兩尖團(丁公黙/送蝤蛑)霜筠細
破為雙掩中有長魚如卧劒紫荇穿顋氣惨悽紅鱗照
座光磨閃㩦来雖逺鬛尚動烹不待熟指先染坐客相
㸔為解顔香粳飽送如填塹早嵗實為荆渚客黄魚屢
食沙頭店濵江易採不復珍盈尺輒棄無乃僭自從西
征復何有欲致南烹嗟久欠遊鯈瑣細空自腥亂骨縱
横動遭砭故人逺餽何以報客爼乆空驚忽贍東道無
辭信使頻西隣幸有庖虀釅(東坡渼/陂魚)綿州江水之東津
魴魚鱍鱍色勝銀漁人漾舟沉大網截江一擁數百鱗
衆魚常多盡却棄赤鯉騰出如有神濳龍無聲老蛟怒
囬風颯颯吹沙塵饔子左右揮霜刀鱠飛金盤白玉髙
徐州秃尾不足憶漢隂槎頭逺遁逃魴魚肥美知第一
既飽驩娱亦蕭瑟君不見朝来割素鬐咫尺波濤永相
失(老/杜)蒼江漁子清晨集設網提綱取魚急能者操舟疾
若風撑突波濤挺又入小魚脱漏不可紀半死半生猶
戢戢大魚傷損皆垂頭崛强泥沙有時立東津觀魚已
再来主人罷鱠還傾盃日暮蛟龍改窟穴山根鱣鮪隨
雲雷干戈兵革鬬未止鳳凰麒麟安在哉吾徒胡為縱
此樂暴殄天物聖所哀(杜觀/打魚)
　
　
　
　
　
　
　
　
　
　錦繡萬花谷前集卷三十六
欽定四庫全書
　錦繡萬花谷前集卷三十七
　　鳳
九苞一曰口苞命二曰心合度三曰耳聰達四曰舌屈伸
五曰色光彩六曰冠短周周尚朱色也七曰鋭鈎八曰
音激揚九曰腹户户所由出入
鳳形鳳雞冠燕喙龍胼鶴翼魚尾鴻前鱗後鶴顙鴛鴦
臆龜目而中注(韓詩/外傳)
長離鸑鷟鵷雛唐薛收與姪元敬徳竒齊名世稱河東
三鳳收為長離徳竒為鸑鷟元敬年最少為鵷雛(唐/書)
　　鶴
青田永嘉青田有雙白鶴年年生子而去
登木抱朴子千嵗之鶴能登木其未千嵗者終不集樹
也純白䐉盡成骨也
還丹使茅君𫝊或見一鶴飛入帳中鶴者九轉還丹之
使也
丁令威遼東華表柱有鶴集其上曰有鳥有鳥丁令威
去家千年今始歸城郭如故人民非何必學仙正累累
(神仙/集)
　　蝶
金玉錢唐穆宗禁中花開夜有蝴蝶數萬飛集花間宫
人以羅巾撲之無有獲者上令張網空中得數百遲明
視之皆庫中金玉錢也(杜陽/雜編)
詩葉葉復翻翻斜枝對側門蘆花唯有白柳絮可能温
西子尋遺殿昭君覔故村年年芳物盡来别故園孫
長眉畫了綉簾開碧玉行收白玉臺為問翠釵釵上鳳
不知香頸為誰回
　　總禽
鳬翁史㳺急就章云春草雞翹鳬翁濯顔師古注云鳬
翁頸上毛也山谷詩春谿蒲稗没鳬翁
山雞照影博物志山雞有美毛自愛其色終日映水自
眩則溺死王介甫詩山雞照緑水自愛一何愚
鶗鴂子規揚雄𫝊注鶗鴂一名買䤥一名子規一名杜
䳌常以立夏鳴則衆芳歇鶗亦音鶗鴂音決䤥音詭(本/傳)
李善注思𤣥賦引臨海異物志鶗鴂一名杜鵑又引服
䖍注鶗鴂一名鵙鵙伯勞也又離騷恐鷤䳏之先鳴兮
(注鷤音第/䳏音桂)
杜鵑非子規程縯注坡詩或言杜鵑一名子規非也今
春夏有鳥聲若云不如歸去者乃子規也
思歸樂白樂天詩山中不栖鳥夜半聲嚶嚶似道思歸
樂行人掩淚聴　零陵總記思歸樂狀如鳩而慘色
三月則鳴其音云不如歸去王伸聞思歸樂詩云聲聲
相勸教歸去莫學陶潜化作君
鷓鴣本草鈎其格磔皆鷓鴣聲也　山谷詩注鷓鴣之
聲若行行不得哥哥故詩云山雌之弟竹雞兄乍入鵰
籠便且驚此鳥為公行不得報晴報雨總同聲
四禽泥滑滑苦竹岡雨蕭蕭馬上郎馬蹄陵兢雨又急
此鳥為君應斷腸　婆餅焦兒不食爾父母何之爾母
山頭化為石山頭花石可奈何遂作㣲禽啼不息　提
葫蘆沽美酒風為賔樹為友山花撩亂目前開勸你今
朝千萬夀　不如歸去春山云莫萬木兮參天蜀天兮
何處人言有翼可飛歸安用空啼向髙樹(梅聖/俞)
五禽土人云布榖為脱却破袴使君向蘄州更唱蘄州
鬼我不識使君寧知使君死人生作鬼㑹不免使君巳
老知何晩(王元之自黄州移蘄州聞帝/鳥問其名或曰此名蘄州鬼)南山昨夜雨西
溪不可渡溪邊布榖兒勸我脱布袴不辭脱袴溪水寒
水邊照見催租瘢去年麥不熟挾彈規我肉今年麥上
場處處有殘粟豐年無象何處尋聽取林間快活吟(此/鳥)
(聲云麥飯/熟即快活)力作力作蠶絲一百箔隴上麥頭昻林間桑
子落願儂一箔千兩絲繅得蛹飼爾鶵(鳥聲云蠶/絲一百箔)姑惡
姑惡姑不惡妾命薄君不見東海孝婦死作三年乾不
如廣漢龎姑去却還(姑惡水鳥也俗云婦/以姑虐死故其聲云)
春鉏爾雅鷺舂鉏注行如舂如鉏　桂萱録有號碧繼
翁者謂白鷺也
喚起催歸韓詩喚起牕全曙催歸日未西無心花裏鳥
更與盡情啼山谷云催歸子規也喚起江南人謂之春
喚聲圓轉如絡絲(本集注又/冷齋夜話)
翡翠翠鳥形似燕翡赤而翠青(賈琮/傳注)
屬玉三輔黄圖云屬玉水鳥似鵁鶄長安有屬玉觀司
馬相如傳鴐鵞屬玉(属玉似鷠而大長/頸赤目其色紫間)
秦吉了瀘南有畜秦吉了者亦能人言有夷首欲以錢
五十萬買之其人告以貧将賣爾秦吉了曰我漢禽不
願入夷中遂不食而死
黄栗留歐公攝事齋宫聞鶯詩四月田家麥穂稠桑枝
生葚鳥啁啾鳳城緑樹知多少何處飛来黄栗留注麥
熟時鳴者為黄栗留(詩/義)
孤鸞舞鏡異苑罽賔國得一鸞三年不鳴夫人懸鏡照
之覩影飛鳴一奮而絶言孤鸞見影謂是雌乃歌舞也
蜂為孔昇翁龍門寺庭多古桐有異蜂如吟花間僧
異之網一枚置籠中翌日大蜂尋至籠邊有曰孔昇翁
為筮不祥頗記否又曰君已除死籍何懼又曰予與青
桐君奕勝獲琅玕紙君出為我寫星于詞僧宻聽得畏
乃放之(酉陽/雜爼)
　　虎
斐旻射真虎唐斐旻善射北平多虎一日得虎三十一
休山下有老父曰此彪也稍北有真虎將軍遇之且敗
旻不信趨之有虎小而猛踞坡入吼旻馬辟易弓矢皆
墮自是不復射(李白/詩)
　　龍
八十一鱗一三五為九九者老陽之能變者也二四為
六六者老隂之能變者也乾純陽故乾言用九坤純隂
故坤言用六龍八十一鱗九九之數也鯉三十六鱗六
六之數也龍能隠能顯不可制也故為在天之能變者
鯉能神化飛越山湖故為在地之能變者大抵得九六
之數者皆有變之理此天地自然之道(學/林)
　　馬
穆王八駿王子年拾遺周穆王有八駿一絶足二飜羽
行越飛禽三奔霄夜行萬里四越影逐日而行五踰輝
光色炳燿六超光一形十影七騰霧乗雲而趨八挾翼
身有肉翅又穆天子𫝊云天子八駿赤驥黄驪白義踰
輪山子渠黄驊騮騄耳又曰驊騮騄耳日馳三萬里
漢文帝九逸漢文帝有良馬九疋一浮雲二赤電三絶
羣四逸驃五紫燕騮六緑螭驄七龍子八麟駒九絶塵
號九逸(西京/雜記)
秦七名馬秦有七名馬追風白兎躡景追電飛翮銅雀
神鳬(崔豹古/今注)
肅爽唐成公有兩肅爽馬楚子常欲之不與三年止之
唐人竊馬而獻子常唐公歸羣臣請償之(左/𫝊)
驚帆魯直有馬名驚帆(古今/注)
照夜白唐明皇馬名杜詩曽見先帝照夜白龍池十日
飛霹靂
忽雷駿秦叔寳馬名(酉陽/雜爼)
獅子騘隋文帝時大宛獻千里馬其騣曳地號曰獅子
驄朝發西京暮至東洛隋末不知所在(朝野/僉載)
赤兎吕布有馬號赤兎時人歌曰人中有吕布馬中有
赤兎
的盧劉備有騣馬名曰的盧乗至檀溪墜水備急呼曰
的盧何不努力馬遂一躍五丈乃得過(蜀/志)
九花虬代宗時李徳山貢馬名額髙九尺毛拳如鱗身
被九花故號九花虬(伽藍/記)
三花騣世收韓幹畫馬多分其騣為三莫曉其意唯白
樂天詩鳳書裁五色馬騣剪三花唐學士類借飛龍廐
馬李伯時學畫不知三騣之意常難於下筆有得樂天
詩先誦而不言所出使伯時作數馬始以集示之然後
悟(蔡寛夫/詩話)
玉逍遙仁宗御馬名玉逍遙色白乗之如輿輦圉人云
馬行歩有尺度疾徐皆中節御者行速則以足欄之一
日燕王借乗即長鳴不行王怒還之帝以配南城馬鋪
久之復御其行如初帝升遐從𦵏至陵下悲鳴不食而
死(邵氏聞/見録)
腰褭腰褭者神馬也赤喙黒身與飛兎同君有徳則至
也(漢書/音義)
乗黄飛黄乗黄古之神馬亦名飛黄皆有角日行萬里
淮南子云天下有道飛黄伏皁龍翼馬身也
拳毛騧獅子花杜詩昔日太宗拳毛騧近時郭家獅子
花代宗以九花虬賜郭子儀又名獅子花(詩/注)
天馬騋龍之媒前漢禮樂志天馬騋龍之媒元狩三年
馬生渥洼水中作天馬歌曰霑赤汗沫流赭神異經大
宛馬蹄如汗腕可握日行千里至日中汗血乗者當以
綿絮纒頭李斐曰南陽新野有暴到長當武帝時遭刑
燉煌界數於此水旁見竒馬利長持勒絆於水後馬玩
習久之收得其馬獻之欲神異此馬云從水中出(杜詩/注)
騣尾蕭梢漢天馬歌曰尾蕭稍兮朔風起神異經大宛
有良馬鬛至膝尾委於地則尾之長者蕭稍然摇動可
起朔風
金盤陀杜詩星躔寳校金盤陀　顔延年赭白馬賦星
躔寳校鏤章霞布
錦鞍帕古樂府紫騮馬曲玉鐙繡纒總金鞍覆錦幪錦
鞍帕也杜詩云青旭散幪錦
血從前膊孔中出漢東平王蒼得賜宛馬一疋有血從
前膊上小孔中出所謂血馬(蒼/𫝊)
自在将軍五代劉旻據太原與契丹約為父子契丹以
黄馬騮為䀻後與周世宗戰髙平敗獨乗黄騮以歸遂
與黄騮治廐食以三品料號自在將軍(五代/史)
三山元稹望雲騅歌曰胯聳三山尾株直山谷詩馬瘦
三山葉擁門用官清馬骨髙之意(山谷/詩注)
回䇿如縈蟻封晉王湛王濟之叔宗族皆以為癡濟有
馬難乗濟問湛曰叔頗好騎否曰亦好之因騎此馬姿
容既妙囘䇿如縈善騎無以過之乂濟所乗馬甚愛之
湛曰此馬雖快然力薄不堪苦行近見督郵馬當勝但
芻秣不至耳平路無以别任重方知之於是當蟻封内
試之濟馬果躓而督郵馬如常濟益歎異白其父曰濟
始得一叔(本/𫝊)
求馬不知馬色牝牡秦穆公謂伯樂曰有使求馬者乎
曰馬不在形容筋骨相也天下之馬若滅若沒臣之子
皆下才可告以天下之馬臣有檐纒束薪者九方歅其
於馬非臣之下也求馬三月而反曰得馬矣在沙丘牝
而黄及馬至則牡而驪公謂伯樂曰子所求馬者毛色
牝牡不知敗矣伯樂太息曰一至此乎歅之所觀者天
機也得其精而忘其粗見其内而㤀其外果千里馬也
(列/子)
相馬馬援善别名馬云近世西河子輿亦明相法子輿
𫝊儀長孺長孺傳丁君都君都𫝊楊子阿臣常師事子
阿受相馬骨法謹依儀氏䩭中音居竒切帛氏口齒謝
氏唇鬐丁氏身中備此數家骨相以為法注引相法云
水火在鼻兩孔間上唇欲急而方口中欲紅而有光此
馬千里頷下欲深肩欲緩牙欲前向去齒一寸則四百
里牙劒封則千里目欲滿而澤肋欲長而縣薄欲厚而
緩縣薄股也腹下欲平滿汗溝欲長腋欲開膝欲方蹄
欲厚三寸堅如石(本/𫝊)
碧雲霞梅聖俞著碧雲霞譏詆當時大臣其序曰碧雲
霞者廐馬也莊憲太后臨朝以賜荆王王惡其旋毛太
后知之留以備上閑為御馬第一以其吻肉色碧如霞
片故號云王性之以為魏秦偽託聖俞著此書(邵氏/後録)
十二閑周禮夏官庾人掌十有二閑之政教以阜馬佚
特教駣攻駒注二嵗曰駒三嵗曰駣教駣始乗習之也
攻駒謂乗其蹄齧者閑之先牧先牧制閑者
十驥唐時東骨利幹國産良馬日中馳數百里太宗時
来獻帝取其異者號十驥曰騰霜曰皎雪驄曰凝露驄
曰縣光驄曰決波騟曰飛霞驃曰發雷赤曰流金􁢄曰
翔麟紫曰奔紅赤(回鶻/𫝊)
七十萬六千匹唐初得隋馬三千於赤岸澤徙之隴右
用張萬嵗領羣牧自貞觀至麟徳四十年馬七十萬六
千匹八坊四十八監
四十三萬開元初以王毛仲領閑廐馬稍稍復始二十
四萬至十三年乃至四十三萬秦漢以来唐馬最盛(並/出)
(兵/志)
詩吾聞天子之馬走千里今之畫圖無乃是是何意態
雄且傑駿尾蕭梢朔風起毛為緑縹兩耳黄眼有紫焰
雙瞳方矯然龍性合變化卓立天骨森開張伊昔太僕
張景順監牧攻駒閲清峻遂令大奴守天育别養驥子
憐神駿當時四十萬匹馬張公歎其才盡下故獨寫真
𫝊世人見之坐偶乆更新年多物化空形影嗚呼健歩
無由騁如今豈無騕褭與驊騮時無王良伯樂死即休
(天肓驃/騎歌)君不見左輔白沙白如水繚以周墻百餘里龍
媒昔是渥洼生汗血今稱獻於此苑中騋牝三千匹豐
草青青寒不死食之豪健西域無每嵗攻駒冠邊鄙王
有虎臣司苑門入門天廏皆雲屯驌驦一骨獨當御春
秋二時歸至尊至尊内外馬盈億伏櫪在坰空大存逸
羣絶足信殊傑倜儻權竒難具論豈知異物同精氣
雖未成龍亦有神(沙苑/行)東郊瘦馬使我傷骨骼硉兀如
堵墻絆之欲動轉欹側此豈有意仍騰驤細看六印帯
官字衆道三軍遺路旁皮乾剥落雜泥滓毛暗蕭條連
雪霜去嵗奔波逐餘寇驊騮不慣不得將士卒多騎内
廐馬惆悵恐是病乗黄當時厯塊誤一蹶委棄非汝能
周防見人慘澹若哀訴失主錯莫無晶光天寒逺放鴈
為伴日暮不收烏啄瘡誰家且養願終恵更試明年春
草長(瘦馬/行)鄧公馬癖人共知初得花驄大宛種夙昔𫝊
聞思一見牽来左右神皆竦雄姿逸態何崷崪顧影驕
嘶自矜寵隅目青熒夾鏡懸内騣碨礧連錢動朝来久
試華軒下未覺千金滿髙價赤汗微生白雪毛銀鞍却
覆香羅帕卿家舊賜公能取天廐真龍此其亞書洗須
騰涇渭深朝趨可刷幽并夜吾聞良驥老始成此馬數
年人更驚豈有四蹄疾扵鳥不與八駿俱先鳴時俗造
次那得致雲霧晦冥方降精近聞下詔喧都邑肯使麒
麟地上行(驄馬/行)安西都䕶胡青驄聲價歘然来向東此
馬臨陣乆無敵與人一心成大功功成恵養随所致飄
飄逺自流沙至雄姿未受伏櫪恩猛氣猶思戰場利腕
促蹄髙如踣鐵交河㡬蹴曽冰裂五花散作雲滿身萬
里方看汗流血長安壯兒不敢騎走過掣電傾城知青
絲絡頭為君老何由却出横門道(横門音光髙/都䕶驄馬行)丈人駿
馬名胡騮前年避胡過金牛囬鞭却走見天子朝飲漢
水暮靈州自矜胡騮竒絶代乗出千人萬人愛一聞説
盡急難才轉益愁向駑駘軰頭上鋭耳批秋竹脚下髙
蹄削寒玉始知神龍别有種不比凢馬空多肉洛陽大
道時再清累日喜得俱東行鳳臆龍鬐未易識側身注
目長風生(李鄠縣/胡馬行)胡馬大宛名鋒稜瘦骨成竹批雙耳
峻風入四蹄輕所向無空闊真堪託死生驍騰有如此
萬里可横行
　　總獸
扑朔迷離木蘭歌雄兎脚朴朔雌兎眼迷離一本又作
扑屋
狐有三徳説文云狐有三徳其色中和小前大後死正
丘首(白虎/通)
兎無脾麞無膽古語云麞無膽兎無脾其說信然按字
説赤與白為麞鹿見麞而成以此知其無膽脾屬土土
主信故詩以兎爰刺桓王之失信以此知其無脾(青箱/雜記)
蠏有筐蟬有緌檀弓蠶則績而蟹有筐范則冠而蟬有
緌注范蜂也
駞知水脈無水之時人不知泉脈乗橐駞尋之過脈停
不肯行以足躅地之處即扵躅處掘之得泉(博物/志)
狐變為巫狐五十嵗能變化百嵗為美女為神巫為丈
夫與女子交接能知千里外事即與天通為天狐(𤣥中/記)
猿變為玃獼猴夀八百嵗變為猿猿夀五百嵗變為玃
玃夀千嵗(抱朴/子)
依木而立犀之類不一生邕管及交趾者角文如麻實
理燥少潤生大食者文如茱茰理潤光彩瑩徹甚類犬
鼻若傅以膏甚有花文尤異者曰通天犀或日月雲星
葩花山水神仙衣冠杖屨宫殿魚龍飛走鱗毛全具或
以為犀愛一物玩之久則形入其角有通天花文者必
自顧其影則怖常飲濁水不欲見其角也海人取犀者
多扵山麓植木如羊棧乆則木朽犀前足短止則依木
而立朽棧折犀倒因格殺(澠水/燕談)
孫供奉昭宗時有一弄猴頗馴能隨班起居昭宗賜以
緋號孫供奉朱梁僣號令此猴隨班起居猴望見全忠
徑趨跳躍奮擊遂被殺唐之羣臣愧此猴者多矣(幕府/燕談)
將軍主簿謂猪為長喙參軍羊為長髯主簿(古今/注)
羶根有僧作蒸豚詩云若把羶根来比並羶根自合契
藤條(澠池/筆談)
一封大月氏出一封橐駞注脊上有一封封髙也若封
土然(前/漢)
果然果然獸名揚州人取果然得一果然而數十果然
可得盖果然不忍傷其類聚族而啼雖殺之不去也此
禽獸狀而人心薄俗有不如者果然大類猩猩(國史/補)
黒衣郎猿也坡詩食荔支也到黒衣郎
烏金唐拱州人有畜猪致富號猪為烏金(朝野/僉載)
伊尼佛書謂鹿為伊尼般若經世尊三十二相第八相
名雙腨纎圖如延鹿玉
朐䏰音蠢潤唐以山南西道開州盛山郡改為朐腮郡
以其地多朐腮蟲劉禹錫云朐䏰蚯蚓也常至夜江畔
出其身半跳於空中而鳴上音屈下音忍(韓文/序注)
古旃北方有尼師都生四子一子化為鴻遂委三子謂
爾可從古旃牛也三子因隨古旃古旃所糞悉成乳酪
(酉陽/雜爼)
盤瓠髙辛氏宫中有老婦耳疾耳中得物似瓠盛之以
盤覆之有頃化為一犬因名之(後/漢)
牛形狗聲獸名似牛而狗聲食禽獸逢忠信之人囓而
食之逢奸邪之人則捕禽獸以餉之(神異/經)
猪頭犬腹犀形如牛猪頭犬腹鹿脚三蹄黒色二角一
在鼻上一在額上鼻上為食角小而不堕
噉芻劉景升有千斤大牛噉芻豆十倍於常牛負重致
逺不如羸㹀(晉/書)
飼乳王濟性好侈帝常幸其第供饌甚豐蒸豚尤美上
問其故對曰以人乳飼之上食未畢而去(晉/𫝊)
褐衣缺口䝉恬筮筮者曰今日之獲不角不牙衣褐之
徒缺口而長鬚八竅而趺居(毛頴/𫝊)
白望青曹漢茂陵少年李亨好馳俊狗有白望青曹之
名(酉陽/雜爼)
東郭㕙戰國䇿云韓子盧者天下之疾犬也東郭㕙者
海内之狡兎也韓子盧東郭㕙環山者三騰山者五兎
殛於前犬斃於後兩俱傷
韓盧宋㹱毛頴𫝊云東郭㕙與韓盧爭能盧不及怒宋
㹱謀而殺之(㹱音鵲宋國/之良犬也)
駭雞犀通天犀中有一㸃白理如線者置米其上以飼
雞雞見驚却者名駭雞犀刻為魚形持入水輙自開亦
名離水犀(枹朴/子)
明駞世𫝊鳴駞千里脚鳴當作眀謂駞卧屈足腹不着
地而漏明最能行逺(酉陽/雜爼)
駞峯杜詩紫駞之峯出翠釡曲良翰善駞峯炙(見饌/食門)
巫峽三聲巴東三峽猿長鳴至三聲聞者莫不垂淚(出/荆)
(州/記)
類仁類義凢卿贄用羔羔有角而不用類仁執之不鳴
殺之不謗類死義者飲乳必跪類知禮者故卿以為贄
(春秋/繁露)
性滛性卑南史卞彬為禽獸決録云羊性滛而狠猪性
卑而率鵞性頑而傲狗性儉而屈皆指斥貴勢(本/𫝊)
遼東白頭遼東有豕生而白頭異以獻之行至河東見
羣豕皆白懐慚而還(朱浮/𫝊)　詩有豕白蹢烝渉波矣
魯津伯符子曰洛朔人有獻燕相大豕令宰夫膳之豕
乃見夢於相曰造化營我以豕形仗君之靈而化始得
為魯津伯
　
　
　
　
　
　
　
　
　
　
　
　
　
　
　錦繡萬花谷前集卷三十七
欽定四庫全書
　錦繡萬花谷前集卷三十八
　　相貌
隆凖龍顔漢髙祖隆準而龍顔美鬚髯左股有七十二
黒子(本/紀)
鳳姿日表唐太宗生四嵗有書生謁髙祖曰公相法貴
人也必有貴子及見太宗曰龍鳳之姿天日之表必能
濟世安民(唐本/紀)
龍瞳鳳頸袁天綱見武后母曰夫人法生貴子后㓜姆
抱以見紿以男天綱視其步與目驚曰龍瞳鳳頸若為
男當作天子(后/𫝊)
虎頭燕額漢班超詣相相者曰當封侯萬里之外問其
狀曰燕額虎頭飛而食肉萬里侯相也後封定逺侯
龍額上五柱入頂隋文帝楊堅龍額上有五柱入頂有
文在手曰王字長上短下相者來私謂帝曰公當為天
子後果然(本/𫝊)
魚髪際四道已成石勒賣為奴有老父謂勒曰君魚龍
髪際上四道已成當貴為天子忽然不見勒後僣位
䲭目虎吻王莽為侈口蹷顄露目赤睛大聲而嘶長七
尺五寸反膺髙視瞰臨左右有方技待詔黄門者或問
以莽形貌待詔曰所謂鴟目虎吻豺狼之聲者也故能
食人亦當為人所食(王/莽)
形不如心心不如術相形不如論心論心不如擇術形
不勝心心不勝術形相雖惡而心性善無害為君子形
相雖善而心術惡無害為小人孫叔敖突秃長左徐偃
王有筋無骨不能俯視仲尼之狀面如䝉倛周公之狀
身如㫁菑臯陶之狀色如削瓜閎夭之狀面無見膚傅
説之狀身如植鰭伊尹之狀面無鬚眉(荀子非/相篇)
有相無心相形不如論心心相有三十六善不近小人
不忘故舊不念舊惡常行隂徳之類三十六善全有位
極人臣諺曰有心無相相逐心生有相無心相隨心滅
(青箱/雜記)
骨類多遜寇萊公十九及第有相者曰君相甚貴骨體
類盧多遜但及第太早恐不善終若早退庶免深禍(筆/録)
眼似王敦李承之在仁宗朝官州縣因邸吏報包拯拜
參政或曰朝廷自此多事矣承之正色曰包公無能為
今知鄞縣王安石眼多白甚似王敦他日亂天下者此
人也(邵氏/録)
相在怒時張憬藏相魏元忠乆不答元忠怒曰窮通有
命何預君邪拂衣去憬藏遽起曰君之相在怒時位必
卿相也(本/𫝊)
寢熟可相蘇子美謫居呉門有相僧子美謁之云俟寢
方可觀子美一日熟睡僧揭帳視之但云來得也曷呉
人語甚為曷子美扣之乃曰得一州縣官肯起否子美
意復召用聞之不樂果復湖州長史而卒(百家/詩序)
奴有侯相衛青為所生父鄭季牧羊至甘泉居室有鉗
徒相青曰貴人也官至封侯青笑之曰奴之生得無笞
罵足矣安得封侯事乎後擊匃奴封闗内侯(本/𫝊)
當刑而王黥布姓英氏少時客相之曰當刑而王及壯
坐法黥布欣然而笑曰人相我當刑而王幾是乎(史/記)
裴晉公隂徳裴晉公質狀𦕈小有相者曰郎君若不至
貴即當饑死一日逰香山寺有婦人以父避罪假得玉
帶二犀帶一以賂津要致於欄楯忘收而去度得而授
之後見相者曰必有隂徳及物前程萬里非某所知也
(摭/言)
栁渾篤學栁渾十餘嵗有巫告曰兒相夭且賤為浮屠
可緩死諸父欲從其言渾曰去聖教為異術不若速死
學愈篤後至宰相(本/𫝊)
眉過其目袁天綱見岑文本曰學堂瑩夷眉過目文章
振天下(袁/𫝊)
耳白於面歐公嘗曰少時有僧相我耳白於面名滿天
下唇不著齒無事得謗其言頗驗(仇池/筆録)
大貴人陳瑩中嘗入朝已立班上御朝差晩杲日照耀
衆莫敢仰視蔡京注目乆而不瞬瑩中私謂中省曰此
公視日不瞬真大貴人也(百家/詩序)
伏犀貫玉枕袁天綱見竇軌曰君伏犀貫玉枕輔角全
起十年且顯立功在梁益間後軌為益州行臺僕射
蘭䑓學堂全袁天綱相杜淹曰公蘭臺學堂全且博將
以文章顯後淹以侍御史為學士(並本/𫝊)
速登者易顛髙智周郝處俊來濟孫處約客石仲覽家
仲覽使相工視之工語曰髙之貴君不及見來早顯而
末躓郝顯而夀吾聞速登者易顛徐進者少患後濟等
皆顯(智周/傳)
語遲者神定楊元琰生數嵗未言相者視之曰語遲者
神定必為重器(唐本/𫝊)
李固足履龜文李固鼎角匿犀足履龜文後為太尉(文/選)
面長而身短五代桑維翰為人醜怪身短而面長常臨
鏡自奇曰七尺之身不如一尺之面後至相
面偏而喉骨髙初王旦與錢若水同直史館有僧善相
謂若水曰王舎人他日位極人臣富貴無比若水曰王
舎人面偏而喉骨髙如何其貴也僧曰作相之後面偏
自正喉骨髙者主自奉養薄耳後果如言面自正(涑水/記)
手摩重瞳廬山智常禪師以目有重瞳遂得藥手按摩
目眥俱赤號赤眼歸宗和尚(𫝊燈/録)
指有竪理相者謂陶侃曰君左手中指有竪理當為公
貴不可言侃以針刺決之見血洒壁上乃為公字後果
如云(本/𫝊)
河目隆顙腰以下不及禹三寸孔叢子曰仲尼聖人之
表河目隆顙是帝皇之貌　史記孔子立東門人曰其顙
似堯其頂類臯陶其肩類子産然自腰以下不及禹三
寸身長九尺六寸纍纍若喪家之狗
河目海口洛人陳去非河目海口大耳聳峙識者知其
為貴人也徽廟時為參政
又海口鈎命決曰仲尼海口言若蒼澤也
聖賢異貌堯眉八彩舜目二瞳子禹耳三漏文王四乳
臯陶馬喙(三漏有三穴/也淮南子)
手相甚貴王克正任江南歸本朝直舎人院及死無子
其家修佛事唯一女十餘嵗跪爐於像前㑹陳摶入弔
出語人曰王氏女吾雖不見其面但觀其捧爐手相甚
貴若是男子當白衣入翰林女子嫁即為國夫人後陳
晉公恕為參知政事一日太宗從容問曰卿娶誰氏有
幾子對曰臣無妻今有二子太宗曰王克正江南舊族
身後唯一女令淑卿可作配晉公辭年髙太宗敦諭再
三遂納為室不數日封郡夫人如陳之相也(筆/録)
蔡澤懷印蔡澤從唐舉相曰吾聞先生相李兑百日之
内持國秉政有之乎曰有之曰若臣者何如唐舉熟視
而笑曰君曷鼻巨肩魋顔蹙齃膝攣吾聞聖人不相殆
先生乎蔡澤知唐舉戲之乃曰富貴吾所自有所不知
者夀也願聞之唐舉曰從今以徃四十三嵗澤笑謝而
去謂其御者曰吾躍馬疾駈懷黄金之印結綬於腰揖
讓人主之前食肉富貴四十三年足矣(史/記)
小吏有封侯骨翟方進年十五為小吏遲鈍數為掾吏
罵辱乃詣蔡父相大奇其形曰小吏也而有封侯骨當
以經術進謝病而歸(本/𫝊)
劉備自顧見耳劉先主身長七尺五寸垂手下膝自顧
見其耳(本/𫝊)
錢若水無仙骨若水少時謁陳摶求相陳戒曰過半月
來至期陳邀入山齋中一老僧擁衲附火于爐若水揖
之其僧開目而已若水頗嫌之黙坐乆之陳問僧曰如
何僧摇頭曰無此等骨既而若水起陳戒曰三兩日却
來若水如期徃陳曰吾始見子神觀清粹謂可學神仙
然見之未精不敢奉許特召此僧決之渠云子無仙骨
但可作貴公卿耳問僧何人陳曰麻衣道者也(湘山/野録)
食胡漢禄真宗為開封尹呼一術者且瞽令張耆夏守
贇楊崇勲輩揣聴聲骨或中或否至王繼忠瞽者駭曰
此人可訝半生食漢禄半生食胡禄真宗笑而遣之繼
忠復為髙陽總管咸平六年與敵戰遂陷敵敵以其姿
儀雄偉以女妻之偽封為呉王改姓耶律終於敵
錢若水遇異人𫝊相法若水嘗遇異人𫝊相法其事甚
怪公後以傳楊大年故世稱二人有知人之明大年嘗
云章郇公張士遜皆有宰相器後皆如其言(並玉壺/清話)
鬼貌藍色唐盧把體甚陋鬼貌藍色不恥惡衣菲食
桓温似劉琨初桓温自以雄姿是宣帝劉琨之流北伐
還得一巧作老婢訪之乃琨妓女也一見温澘然而泣
温問故答曰公甚似劉司空温笑出外整理衣冠入呼
問婢云面甚似恨薄眼甚似恨小鬚甚似恨赤形甚似
恨短聲甚似恨雌温於是褫冠解帶昏然而睡不怡者
數日
蝟毛磔劉掞稱桓温眼如紫石稜鬚作蝟毛磔(並本/傳)
呉王濞有反相漢髙帝立兄子濞為呉王已受印召濞
相之曰若狀有反相獨悔業已拜因拊其背曰漢後五
十年東南有亂豈若邪後果反(濞/𫝊)
周亞夫飢死法周亞夫為河内守許負相之曰君後三
嵗而侯侯八嵗而將相貴重矣後九年而飢死亞夫笑
曰貴如負言又何飢死負指其口曰從理入口此飢死
法也後有罪入廷尉不食五日嘔血死(本/𫝊)
病見吏鑿玉枕骨唐杭州獄吏凌華遇相者曰能捨吏
當為上將軍華為吏酷暴以取賄元和初病一夕死見
黄衣使宣牒云華昔宰劇縣甚著能績後有鈇行謫官
環扉俟其循省大乖乃心玉枕巋然委於庸賤付司追
凌鑿玉枕骨送上俄有執刀斧琢其腦華既醒捫其腦
而骨亡後十五年暴卒(異/記)
眄刀歴陽陳訓相甘卓曰頭低視仰相名眄刀目中赤
脈自外入必兵死後果為王敦所殺(晉/書)
　　卜命
天貴星臨門王處訥通星厯之學太宗時賛寧撰僧史
十卷充史館編修夀八十四處訥推其命孤薄三命禽
畧六壬遁甲俱無夀貴之處謂寧曰師生時正得天貴
星臨門必有列土侯王在户否寧曰母長謂某生時方
卧草錢文穆王元瓘徃臨安縣拜瑩至門雨作避於茅
簷甚乆浣浴襁藉徘徊方去(湘山/野録)
三處合章郇公得象曰人生貴賤莫不有命但生年月
日時臨胎有三處合者不為宰相亦為樞副張方平宋
子京退而召術者泛以朝士命推之唯得梁適吕公弼
命各有三處合皇祐間梁為相熈寧中吕為樞宻使皆
如章言(歸田/録)
一日閲四宰相張鄧公云舉進士時與寇萊公詣一卜
肆卜者曰二人皆宰相也既出逢張齊賢王公遂復詣
之卜者大驚曰一日之内而有四宰相四人相顧笑因
是卜者消聲其後皆如其言
　　辨證
行李唐李濟翁資暇録曰古文使字作山八子左氏𫝊
言行李乃是行使後人誤為李字學林按僖公三十年
左𫝊言若舎鄭以為東道主行李之徃來共其困乏杜
預曰行李使人也襄公八年𫝊曰亦不使一介行李告
於寡君杜預曰行李行人也昭公十二年傳曰諸侯靖
兵好以為事行李之命無月不至杜預曰行李使人通
聘問者然則左𫝊或言行李皆謂行使也但文其言謂
之行李又謂之行理耳非改古文山八子字為行李也
介雞左昭公二十五年季郈之雞鬬季氏介其雞郈氏
為之金距杜預注曰擣介子播其羽或曰以膠沙播之
學林按史記改介為芥與介不相通者甲也介其雞者
為甲以蔽雞之臆以禦彼之金距又沙以膠播羽是自
累也
票姚霍去病為票姚校尉服䖍注票姚音飄摇顔師古
注曰票頻妙切姚羊召切勁疾貌也學林按票姚字於
平聲去聲皆收杜詩借問大將誰恐是霍票姚漢朝頻
選將應拜霍票姚又云將軍數拜漢票姚子美皆作平
聲顔師古謂不當非也
魁梧聞張良之智勇以為其貌魁梧奇偉反若婦人女
子蘇林曰梧音悟也顔師古曰魁大貌言其可驚悟張
良𫝊東坡詩和劉貢父夫字韻云此詩尤偉麗夫子計
魁梧平聲韻押似誤也
浩穰京兆與京師長安中浩穰於三輔尤為劇郡穰人
掌切見張敞傳
耳孫前漢惠帝紀上造以上及外公孫耳孫有罪當刑
皆耐為鬼薪白粲李斐曰耳孫曽孫也學林按平帝紀
元始五年立梁孝王元孫之耳孫為王又梁孝王表曰
元始五年王音以孝王元孫之曽孫紹封然則紀言耳
表言曽其義明矣
鉛槧論衡曰㫁本為槧揚雄采集異國殊語嘗把三寸
弱翰齎素紬四尺以問其異語歸以鉛摘刻之於槧
鄼郡史記髙祖以蕭何功最盛封為鄼侯文頴注曰鄼
音賛今南陽縣也孫檢注曰有二縣音字多亂其屬沛
郡者音嵯屬南陽者音賛茂陵書蕭何國在南陽宜呼
賛前地理志南陽有鄼陽注云即蕭何所封也二路多
有區别
雌霓南史沈約作郊居賦以章草示王筠讀之至雌霓
連蜷撫掌恐人讀作雌霓平聲郊居賦注五結切與齧
同本朝范蜀公鎮召試學士院詩用彩霓字作平聲考
試者判郊居賦霓為入聲謂景仁失韻上除館閣校勘
學者皆為景仁憤鬱學林按霓字雖有兩音然文士用
倪音多而齧音少若專用雌霓則當音齧若泛用霓字
則倪齧可通用杜甫石龕詩驅車石龕下仲冬見虹霓
於迷字韻押又滕王亭子詩云尚思歌吹入千騎把霓
旌凡此以霓作平聲押何傷
井幹謝元暉詩繐屏飄井幹尊酒若平生五臣注銅雀
臺一名井幹樓學林案幹音寒史記始皇幽母於咸陽
宫諫者殺之於井幹闕下漢武立井幹樓髙五十丈漢
郊祀志亦云顔師古注云井幹樓積木而髙樓若井幹
形也井幹者井上木欄也其形或四角或八角又謂之
銀牀皆井橰也
繩牀以繩穿為坐器即俗謂之交椅也孟東野詩云繩
牀獨坐翁李濟翁資暇録不曉乃改為藤牀誤矣(並學/林)
慮囚雋不疑行縣録囚注省録之知其情今之慮囚本
録聲之去音耳音力具反謂思慮之慮非不疑𫝊
藥欄園庭中藥欄欄即藥藥即欄猶言圜援非花藥之
欄有不曉其意者以蔬圃為切對漢宣帝池藥未御幸
者假與貧民又漢書闌入宫禁字多用草下欄則藥欄
分明也(資暇/録)
乗𫝊漢髙紀乗𫝊詣洛陽如淳注曰律四馬髙足為髙
𫝊四馬中足為馳𫝊四馬下足為乗𫝊一馬二馬為軺
𫝊急者乗一乗傳張戀反(髙/紀)
精舎晉武帝初奉佛法立精舎於内殿引沙門居之故
今人皆以佛寺為精舎殊不知精舎乃儒者教授生徒
之地也後漢包咸檀敷劉淑傳皆有立精舎教授生徒
之文謝靈運石壁精舎詩曰披佛趨南徑愉悦偃東扉
非佛寺也李善注文選云精舎者今讀書齋是也
緑沉杜詩苔卧緑沉槍集注緑沉精鐡也隋文帝賜張
文淵緑沉槍甲獸文裝具按宋書御史中丞奏廣州刺
史韋朗作銀塗漆屏風二十三　又緑沉屏風一牀請
奪朗官又鄴中記石季龍每出時乗輿用桃枝扇或緑
沈色或木欄色或紫紺色或鬱金色(初學/記)
厠牏石建竊問侍者取父中羣厠牏身自澣洒注謂厠
牏小袖衫也師古曰近身之小衫若今汗衫也牏音投
青箱雜記以蘇林説牏溷板是也(石建/𫝊)
睥睨杜詩睥睨登哀柝矛弧照夕曛注引宣公十二年
守陴者皆哭睥睥睨也左𫝊注作俾倪崔豹古今注女
牆城上小牆又名睥睨言於牆上睥睨人也(皆杜/詩注)
樂石李斯嶧山碑云刻此樂石人多不曉師古云泗水
浮磬以作碑也(邵氏聞/見録)
倦㳺司馬相如𫝊長卿故倦㳺文頴注曰倦疲也言疲
厭㳺學博物多能也
慶音羌慶字音丘映切賀也又音卿禍福也又平聲音
羌學林考詩書慶皆當音羌楚茨曰祝祭于祊先祖是
皇孝孫有慶萬夀無疆爾殽既將莫怨具慶甫田曰與
我犧羊以社以方我田既臧農夫之慶又曰乃求千斯
倉乃求萬斯箱黍稷稻梁農夫之慶閟宫曰白牡騂剛
犧尊將將萬舞洋洋孝孫有慶俾爾夀而臧易曰東北
喪朋乃終有慶安貞之吉應地無疆又曰損上益下民
悦無疆自上而下其道大光利有攸徃中正有慶凡此
慶者皆音羌可知矣揚雄甘泉賦曰直嶤嶤以造天兮
厥髙慶而不可彌顔師古慶注曰慶音羌班固通幽賦
曰恐罔兩之貢景子慶未得其去已顔師古注慶音羌
以此知慶音羌不妄矣陸徳明不能稽考於釋文不能
載(學/林)
四十金惠帝紀賜將軍四十金二千石二十金六百石
以上六金五百石以下二金晉灼曰言黄金真金也不
言黄謂錢也食貨志黄金一斤直萬金錢師古曰言黄
金與之金不言黄金者一金與萬錢也
易數詩三人同行七十稀五郎念一鎮相隨七哥記取
常十五此是易數大希夷(無餘者/不算)
短褐短褕褕常恕切列子云衣則短褐食以粢糲音義
引方言短複襦許慎注淮南子云楚人謂袍為短褐又
云粗衣又弊布襦也又儋褕短者謂之短褕荀子作豎
褐注童豎之褐漢書貢禹上書曰臣家貲不滿萬錢糠
豆不具短褐不完師古曰短褐謂童豎所著布長襦也
杜甫云賜浴皆長纓與宴非短褐又短褐風霜入還丹
日月遲皆作長短之短盖襜褕短者謂之短褕則短義
亦通(韓文/注)
粳糯稻稌本草云粳米味甘稻味苦陶隠居云通呼粳
為稻耳唐本注云稻者穬穀通名爾紀勝之云秫稻三
月種秔稻四月種秫稻即並稱也今按李含光音義云
字書觧秫字云稻也秔字云稻屬也不粘者觧粢云稻
餅也明稻米作粢盖糯米也今通呼秔糯穀為稻所以
惑之矣今此稻米即是糯米也爾雅云稌稻郭璞云今
沛國呼稌周頌曰多黍多稌内則云牛宜稌豳風云十
月穫稻是也是一物也説文云沛國謂稻為穤秔稌屬
也學林云糯粘稻也秔稌不粘者師古刋謬正俗云本
草所謂稻米者今之糯米耳陶以糯為秫不識稻是糯
許氏觧字云秫稷之粘者稻稌也或通呼秔稻總謂之
稻孔子曰食夫稻周官有稻人之職漢置稻田使者此
並指粳糯為一色所以後混糯不知稻本是糯耳(本草/注)
秫本草秫米味甘唐本草注云是稻秫也今大郡呼粟
糯為秫稻秫為糯耳北土亦多以粟秫釀酒顔師古刋
謬正俗云今之所謂秫者似黍而小亦堪作酒
瓦松昔耶崔融瓦松賦曰謂之木也訪山客而未詳謂
之草也驗神皇而罕紀段成式雜爼曰崔公博學豈不
知瓦松自有著説引梁簡文詩曰依簷映昔邪筆談云
段成式以昔邪為瓦松不知昔邪乃是垣衣瓦松自名
昨葉何草按陸龜䝉苔賦云髙有瓦松卑有澤葵散巖
竇者石髪補空田者垣衣在屋者昔耶在藥者陟釐若
然則瓦松垣衣昔耶各一物也
方版簡策觚槧古人以木為方用以寫書張蒼為御史
主柱下方書如淳注曰方版也周禮硩簇氏掌覆天鳥
之巢以方書十日十二辰二十有八星之號垂巢上則
去之史記龜筴傳取龜筴事論於下方又曰謹連其事
於左方周禮内史王制禄則賛為之以方出之凡言方
者謂書其事於木方也古人寫書有簡有策有觚有方
有牘有札有槧有板盖簡策觚皆以竹為之方牘札槧
板皆以木為之後漢呉祐父恢以火炙竹令汗取其青
寫書謂之殺青簡汲郡掘冢得竹簡所謂竹簡此類是
也策象冊字形有二編孔子讀易韋編三絶以為貫編
作冊也觚以竹為之其形有方角亦作觚所謂操觚者
可以持書也方以木為之張蒼主柱下方書周禮以方
出之是也牘以木為之所謂尺牘盈尺之牘周勃𫝊獄
吏書牘背示之此類是也札以木為之而薄小者司馬
相如𫝊令給筆札又曰遺札書言封禪事又郊祀志卿
有札書顔師古曰札木簡之薄小者朱博𫝊曰與筆札
使自記姦贓是也槧以木為之而可脩削者玉篇曰槧
削簡牘也論衡曰㫁木為槧釋名曰槧版長三尺西京
雜記子雲好事常懷鉛提槧是也版以木為之周禮小
宰聴閭里以版圖司馬掌邦中之版大胥掌學士之版
盖以板記户籍論語曰式負版者謂民數書於版也古
未有紙故簡牘以竹或木為之其謬誤則以刀削之故
刀筆吏持刀筆以自隨後世或以縑帛寫書蔡倫乃用
木膚麻頭弊布魚網以為紙(並學/林)
卒更踐更過更昭帝元鳳三年令三年以前逋更賦未
入者皆勿收如淳注曰更有三品有卒更踐更過更古
者正卒無常人皆迭為之一月一更是謂卒更貧人欲
得雇更錢者次直月出二千雇之是為踐更天下皆直
戍邊三日不可人人自行諸不行者出錢三百入官官
以給戍者是為過更此漢因秦法也(昭/紀)
李白讀書匡山范𫝊正李白墓碑白之先客居蜀之彰
明太白生焉彰明緜州之屬邑也有小大匡山白讀書
於大匡山有讀書䑓尚在清㢘鄉後為隴西寺(杜詩/注)
　　釋義
勺藥秦洧詩曰伊其相謔贈之以勺藥崔豹古今注勺
藥一名可離將行送之以此見意也上(市若/切)下(以畧/切)子
虚賦勺藥之和具而後御之注曰以蘭桂調食五味之
和也南都賦歸鴈鳴鶵香稻鮮魚以為勺藥師古曰今
之於蘭桂五味以助諸食學林云子虛南都賦言勺藥
勺音酌藥音畧乃以魚肉等物醢醬食物也與溱洧之
詩所言異矣枚乗七發張景陽七命勺藥之醬和兼芍
藥皆音酌畧退之聨句云兩廂鋪氍毹五鼎調勺藥又
曰但擲顧笑金仍祈却老藥二藥字不同故也(學/)
一切前平帝紀元始元年詔賜天下民爵一級吏在位
二百石以上一切滿秩如真師古注曰一切者如以刀
切物取整齊不顧長短縱横故曰一切李斯傳謂一切
逐客貨殖𫝊曰一切用文持之太史公自序曰唯一切
嚴削趙廣漢𫝊曰一切治理路温舒𫝊曰一切不顧國
患王莽𫝊曰設此一切之法光武紀曰罪非犯死一切
勿按明帝紀曰殊死者一切募下蠶室唐僕固懷恩𫝊
曰其他一切赦之凡此言一切者皆音千結切唯佛書
音切為砌儒家不當襲其音
蒲栁爾雅曰檉河栁旄澤栁陽蒲栁所謂蒲栁乃栁之
一種是一物也左𫝊曰董澤之蒲可勝既乎杜預注曰
蒲栁可以為箭杜甫詩手自移蒲栁家才足稻梁以蒲
栁為二物誤矣
羊棗孟子曰曽晳羊棗爾雅曰遵羊棗郭璞注曰俗呼
為羊矢棗一物也
貙劉後漢禮儀志立秋之日肄兵集戰斬牲以祀名曰
貙劉章懷太子引古今注永平六年六月令百官貙膢
又引風俗通曰嘗行始殺食曰貙劉又後漢祭祀志曰
立秋之日天子射牲以祭宗廟名曰貙劉學林按古謂
之貙膢至漢名曰貙劉盖人呼膢為劉漢髙祖婁者劉
也然則貙劉貙膢其事一也字書曰貙(頼俱/切)獸似豸劉
者殺也以此考之則貙劉者殺獸以祭也託此以肄兵
習戰耳
猶豫離騷曰心猶豫而狐疑兮蒯通曰猛虎之猶豫不
如蜂蠆之致螫孟賁之孤疑不如童子之必至此折離
騷之句以為文也髙后紀禄計猶豫師古曰猶獸名性
疑慮故不決者稱猶豫顔氏家訓曰爾雅稱猶如麂學
林曰猶者心不能自決之辭也馬援詩曰計尤豫未決
廣韻曰猶豫不定也爾雅釋言曰猶圖也釋獸曰猶如
麂善登木廣韻去聲曰猶音救以此觀之則猶豫非獸
明矣師古家訓俱誤也猶尤字通用先事而圖之為猶
後事而圖之為豫故爾雅釋言猶圖也
朝請東方朔𫝊奉朝請之禮備臣妾之儀竇嬰𫝊不得
朝請呉王濞𫝊曰使人秋請師古注曰請才性反孟康
注曰律春曰朝秋曰請如古諸侯朝聘也
鶡冠師古注黄伯𫝊虎賁武騎皆鶡冠鶡黒色出上黨
以其鬬死乃止故用其尾以飾武臣冠又輿服志鶡勇
雉也其鬬死乃止故趙武靈王以表武臣又鶡似黒雉
無攫撮應爪摧衂故武騎以冠焉(並學/林)
椎輪夫椎輪為大輅之始大輅寧有於椎輪(文選/序)
氍毹上音瞿下音芻聲類曰毛席也風俗通曰織毛褥
謂之氍毹廣韻作氍毺韓文逺聨句兩牀鋪氍毹
康瓠賈誼弔屈原賦云斡棄周鼎寳康瓠兮注云康瓠
瓦盆底也爾雅謂之□(五利/反)
掉磬内則舅姑使冢婦母怠不友無禮於介婦舅姑若
使介婦母敢敵耦於冢婦不敢並行不敢並命不敢並
坐注云不敢掉磬釋音云齊人以相絞訐為揮磬崔云
北海人謂激事為掉磬(釋/文)
獄犴韓詩外𫝊鄉亭之獄曰犴朝廷之獄曰獄
狼烟諸侯時中國有事燒狼糞為烟以達諸侯(出五代/殷文圭)
(集/注)
緹騎漢制執金吾所管兵赤衣緹赤也坡賀觀燈詩翻
翻緹綺走香塵是也(坡請/注)
氷蘖坡詩十年氷蘖戰膏梁白樂天所謂飲氷食蘖也
言清苦也(坡/詩)
邊瑣案邊長史瑣科條其人張晏曰瑣録也欲科條其
人老少及所經歴本以文武進也(丙吉/𫝊)
扶輿王介甫詩扶輿渡陽羨窈窕一川花後漢陳球傳
太尉李咸時病乃扶輿而起退之送廖道士序云彬之
為州又當中州清淑之氣蜿蟺扶輿螃􁀙而委積王褒
九懷云登羊角兮扶輿
横陳楞嚴經云我欲無心應汝行事於横陳處味如嚼
蠟李商隠詩小蓮玉體横陳夜已報周師入晉陽王介
甫詩云嵗晩蒼官才自保日髙青女尚横陳又云木落
岡巒應自獻水歸洲渚得横陳洪駒父雪詩偏隨江月
横陳夜未放宮梅獨自春夏英公詩横陳皆錦繡器皿
盡金玉所謂横陳乃鋪陳之義也(並藝死/雌黄)
税駕揚雄方言曰舎車曰税駕
籍甚陸雲𫝊名聲籍甚注云狼籍甚盛也
底事師古正謬云問曰何物為底底義訓何答曰此本
言何等物其後遂省促言直云等物底音都禮切又轉
音丁兒切(家/訓)
子姓禮記喪大記曰子姓謂衆子孫也姓之言生也又
左昭公四年叔孫豹奔齊及庚宗遇婦人而宿焉適齊
㑹後魯人召之不告而歸所宿庚宗婦人獻雉問其姓
對曰余子長矣注問有子否
烽燧唐六典云鎮戍烽候大率相去三十里有一炬二
炬三炬四炬者每日初夜舉一炬謂之平安火餘則隨
賊多少為差光武紀作土臺臺上作桔橰頭有兠苓以
薪草置其中每遇有寇即燃火舉之以相告曰烽又多
積薪寇至燔之望其烟曰燧晝則燔燧夜則舉烽
㢘問漢髙帝紀詔曰且㢘問有不如吾詔以重論之師
古曰㢘察也
不佞漢文帝紀曰寡人不佞注佞才也
孤負李陵書陵雖孤恩漢亦負徳老杜詩或作辜負盖
寫誤也(詩/注)
部曲續漢書百官志將軍領將軍皆有部曲大將軍營
五部部有校尉一人部下有曲曲有軍候一人(李廣/𫝊注)
落魄魄音薄衰惡之貌師古曰失業無次也(酈食/其𫝊)
祖道黄帝之子纍祖好逺逰而死於道故後人祭以為
行神也祖祭因饗飲也(漢臨江/王𫝊)
羈縻羈馬絡頭也縻牛紖也
方丈唐顯慶中長史王𤣥策因向印度過淨明宅以笏
量其地有十笏許故號方丈之室(法苑/林林)
鄭重王莽𫝊稱非皇天所以鄭重降符命之意注云鄭
重猶頻煩也(青箱/雜記)
辜㩁靈帝紀豪右辜㩁注辜障也㩁專也謂禁阻餘人
買賣而自取其利也(本/紀)
棨㦸漢雜事曰漢制假棨㦸以代斧鉞崔豹古今注棨
㦸前驅之器也以木為之後代刻偽無復典制以赤油
翰之謂之油㦸亦曰棨㦸(後杜詩/𫝊注)
寢廟賈誼𫝊注室有東西廂曰廟無東西廂曰寢
蘭錡張平子西京賦云武庫禁兵記在蘭錡注架兵也
前修離騷云蹇吾法夫前脩兮非世俗之所服注前脩
謂前代修習道徳之人韓退之閔已賦勤祖先令所貽
兮汲汲於前修騷作脩韓作修想同
鯫生張良𫝊沛公曰鯫生説我距闗母納諸侯服䖍注
曰鯫生小人也
唐捐法華經普門品謂唐捐虛棄也
股弁嚴延年𫝊吏皆股弁注股戰若弁弁謂撫手也
學宫文翁傳修起學宫於成都市注學之官舎也又賈
誼𫝊學宫所學之宫也注謂官舎
徼塞東北謂之塞西南謂之徼(鄧通/𫝊注)
納陛王莽𫝊注納内也謂鑿殿基際為陛不使露也尊
之者不欲露而升陛故納之於霤下也
骯髒後漢起壹𫝊伊優北堂上骯髒依門邊注云骯髒
髙亢訐直之貌也
濕捎唐李希烈攻陷汴州驅百姓運土木築壘道怒其
未就乃驅以填之謂之濕捎
奊詬賈誼𫝊奊詬無節上明結切下音后謂亡分也
桁楊莊子在宥篇桁楊相推也疏桁脚長械也戸剛反
夾脚及頸皆名桁楊
戌削子虛賦衯衯裶裶揚袘戌削注曰戌鮮也削刻除
貌(並職官/分紀)又云曳獨繭之褕袣渺閻易以恤削注恤削
則刻畫作之也閻易衣長貌䄁裒也
無恙恙毒蟲也喜傷人古人草居露宿故相問勞則必
曰無恙否(風俗/通)
狼狽本是兩物段成式酉陽雜爼云狼前足絶短狽前
足絶長每行常駕兩獸相失則不能行故世言有失者
常稱狼狽
六尺之孤語曰可以託六尺之孤周禮鄉大夫之職以
嵗時登其夫家之衆寡辨其可任者國中自七尺以及六
十野自六尺以及六十五皆征之按韓詩外𫝊曰國中
二十行役然則七尺者二十嵗也其升降皆以五年為
率則六尺者十五嵗也孔頴達鄭氏云六尺之孤年十
五以下漢明帝詔曰髙宻侯禹東平王蒼並可以受六
尺之託注曰六尺謂十五以下皆以六尺該之也
㱾改剛夘許叔仲説文云㱾改大剛夘以逐鬼也㱾音
開改以玉篇云㱾改剛夘也大印以辟鬼也廣韻曰㱾
改大堅也王莽𫝊服䖍注曰剛夘以正月夘日作佩之
長三寸廣一寸四方或用玉或用金或用桃著革帶佩
之又注當中央從穿作孔以采絲茸其底刻其上文曰
正月剛夘既央靈殳四方赤青白黄四色是當帝令祝
融以教䕫龍庶疫剛癉莫我敢當又曰疾曰嚴夘帝令
䕫化順爾國化伏兹靈殳既正既直既觚既方庶疫剛
癉莫我敢當凡六十二字㱾改者佩印也以正月夘日
作故謂剛夘又謂之大堅以辟邪也所謂佩雙印也(學/林)
齋艦齋舲孫仲益尺牘與一巡檢云未果造謁齋艦注
云板屋舟也歐公送沈學士知常州詩云舊館花香鎖
寂寥齋舲東下入秋濤(本/集)
廢著廢居史記貨殖𫝊子貢仕於衛廢著鬻財於曹魯
之間又越勾踐用計然則所謂積著所著者皆讀為貯
孔子弟子𫝊子貢好廢舉與時轉貨資注曰廢舉停貯
也物賤則買停貯貴則轉易貨賣　平凖書富商大賈廢
居之邑注云廢居者貯蓄之名也然則所謂廢舉廢居
廢著其義皆同(學/林)
斗擻煩惱選頭陁寺碑李善注云頭陀斗擻也言斗擻
煩惱也
束脩束帛論語疏謂十挺脯童子之贄用束脩也脯膊
肉無骨而曝之脩取肉鍜冶而加薑桂乾之周禮腊人
薄腊曰脯捶而施薑桂曰鍜脩故童子之贄用焉論語
曰自行束脩以上吾未嘗無誨焉謂自童子以上皆誨之
　禮疏凡用牲為贄主人皆食之故司士云掌擯士者
善其贄鄭司農云王食其所執羔鴈之贄𤣥謂膳者入
於王之膳人崔駰𫝊注云吕覽云昔趙宣子之絳見桑
下餓人宣子餔之再咽而能視問之對曰臣官於絳歸
而糧絶宣子與脯三煦謂中屈也屈脯昫昫然餓人拜
受而不敢食問其故曰臣有母將以遺之宣子曰食之
吾更與汝乃復與脯二束束十挺也
孫稱姓孫皓弟瑾瑾母李膺之姑也瑾好學慕古與膺
同年俱有名聲膺祖修嘗言瑾稱我家姓(皓/𫝊)
布縷為升玉藻數冕上前後䆳延以延覆冕上延用三
十升布染與版相著為一司馬公書儀云古者布以八
十縷為一升深衣用十五升以千二百縷為輕鍜濯灰
治打洗令和熟也
少吏長吏前漢百官表二百石以下為長吏匃奴𫝊今
以少吏之敗約注少吏猶小吏也(又見寗/成𫝊)
旁午五午通用占篆五字為義象隂陽六爻之義午字
亦取此義周禮壺涿氏掌除水蟲以杜橭午貫象齒而
沉之則其神死鄭氏注曰午故書為五杜子春注曰五
貫為午盖用象齒交五貫於橭木之上也故書别本周
禮也故書作五則午五通用明矣史言旁午者四方八
達皆通亦縱横交五之義也端五或作端午亦見通用
資暇録云者非也(學/林)
稽首稽顙下衡曰稽首至地曰稽顙
平衡曰拜平衡為磬折頭與腰如衡平(並荀子/大畧)
賵賻襚贈含荀大畧篇曰貨殖曰膊衣服曰禭輿馬曰
賵玩好曰贈玉具曰含注此與公羊之説同玩好謂明
器琴瑟竽笙之屬皆助生送死之禮荀子又曰賻賵所
以佐生贈襚所以送死陸徳明釋文曰車馬曰賵布帛
曰賻珠玉曰含衣服曰襚總謂之贈(荀子/釋文)
裞賻前漢朱建母死辟陽侯審食其奉百金祱列侯貴
人以辟陽侯故徃賻凡五百金師古曰贈終者之衣被
曰裞(式芮/反)布帛曰賻(朱/𫝊)
酺文帝紀賜酺五曰注音步漢律三人以上無故羣飲
者罰四金兩詔横賜得令㑹聚飲五日也服䖍音蒲周
禮族師曰春秋登酺鄭氏箋曰酺者為人物灾害之人
也族長因祭酺而與長㓜相獻酧焉酺乃祭名當讀為
蒲是也
餂孟子曰士未可以言而言是以言餂之也可以言而
不言是以不言餂之也趙岐注餂取也郭璞方言音忝
謂取物也其字從金亦作(奴兼/切)玉篇食部有餂字注曰
(達兼/切)古甜字玉篇廣韻曰餂他㸃切取也其文與孟子
合
格亦讀曰各前漢文三王𫝊太后欲以梁王為嗣大臣
爰盎等有所闗説太后議格蘇林注曰格(音/閣)又義縱𫝊
楊可方受告緡縱以為亂民捕其使者天子聞以為廢
格沮事漢書音義曰廢格詔書沮已成之事師古曰格
(音/閣)凡此皆讀為閣禮記學記發然後禁則扞格而不勝
注讀如凍洛之洛陸徳明釋文云洛(故客反一音户各/反又戸鬲反凡此)
(讀為胡/革反)又史記楊僕傳云置伯格長徐廣曰格古村落
字街陌落皆設督長也前漢楊僕𫝊曰置伯落長顔師
古注置伯及邑落之長則知史記讀格為落
　　辨字
臯許叔重説文云臯字下從卒亦作本亦作半東觀漢
記馬援上書云城臯縣印為白下半丞相四下羊尉印
白下人人下羊一縣長吏印文不同恐天下不正者多
符印所以為侯也事下大司空正郡國印章(並學/林)
罰古從刀謂持刀詈人元命包改從寸寸法也(佩觽/集)
對古從口漢文以言多非誠乃去口從士
壘古從三日言決罪三日得宜新室以三日太盛改三
田
貞梁武帝時有僧與人爭田帝於狀後書一貞字劉顯
曰與上人也
合魏武帝嘗賜羣臣酪器上書一合字楊脩曰人一口
也
陣軍陳為陣始於王羲之小學草
影形景為影本於雅川字苑
隋隋文帝以周齊不遑寧處始去□言之走也遂作隋
勅敇亦作勑字此詔敇之字也敇不若敇也從力則順
於行草書而美㸔故古今寫敇字唯用從力之敇然世
俗為束並作來字寫盖俗書變束為來也説文玉篇廣
韻勑字並音賚唯集韻來字韻中有勑字又於勑字韻
内收注曰相承用作勑字盖言相承用則元非勑字(學/林)
馬母尚書考異王乗馬首開元文字子在母懷
毛卜河朔謂無曰毛漢書毛音無與無義同巴蜀謂北
曰卜詩自南自北無思不服取其協韻
甪里淳化中崔偓佺有字學判國子監太宗問曰四皓
中一人姓甪里或云用止加一撇詞云上加一㸃果何
音偓佺曰臣聞刀下用為㩁音兩㸃下用為鹿音用上
一撇一㸃俱不成字(卲氏/後録)
酉呉恭二在天下為酉口在天上為呉黄頭小人為恭
跡自反北齊廢帝年六嵗初學反字於跡字下注云自
反侍者未達帝曰足傍亦字跡非自反耶(本/紀)
無亦作亡無亦作亡自古只用此亡字秦時始以無字
為有無之字説文曰無文甫切今借為有無字玉篇云
□文甫切繁殃豐盛也今為有無字古經書皆篆文秦
變篆為𨽻多改其字形詩書二禮春秋論語等皆用無
字乃變篆為𨽻者改之唯周易首尾盡用无字盖變𨽻
時不曽改易不在焚之數亦不得而改至於亡字亦有
存而不改者論語有若亡亡而為有人皆有兄弟我獨
亡日知其所亡焉能為亡不如諸夏之亡以上亡字獨
不改者盖變𨽻者誤讀為存亡之亡故字而不改史書
亦多用之漢書曰内亡骨肉本根之輔外無尺土藩翼
之衛又曰朝亡廢官邑亡敖民地亡曠國土亡捐瘠司
馬相如賦曰亡是公者亡是人也賈山曰亡者之用器
也翟方進曰苟得亡恥漢書用亡字甚多
圖緯象形天保為一大人口八十甄舒仲為予舎西土
瓦中人董為千里草趙為小月走亨為二月了卓為十
日分李為十八子昌為二日運為軍走隆化為降死三
刀為州破田為丑凡此皆象形取義非字音偏傍之法
也
聲韻音切沈約傳曰約撰四聲譜以謂在昔詞人累千
載而不誤而獨得於胷襟窮其妙㫖自謂入神陸徳明
言論聲韻曰呉楚則傷輕淺燕趙則傷重濁秦隴則上
聲為入梁益則平聲似去故有即音切而知字之義如
之乎切為諸而已切為耳如是切為爾何不切為盍不
可切為叵至於閭里鄙語亦有以音切為呼者突鸞為
團屈陸為曲鶻崙為渾鶻盧為壺忒㬠為大咳洛為殻
凡此非有師學授之也天成自然莫知所以約所謂入
神殆此類耶(並學/林)
長斗畛地馬頭人為長人持十為斗畛則爾有田地則
土乙力(張顯/所作)
文潞公姓敬本朝文潞公其曽大父避晉髙祖諱更姓
文至漢復姓敬入本朝其大父避翼祖諱又更姓文初
敬氏避諱各用其一偏或為文氏或為茍氏然敬氏從
䓔(音/棘)非苟也從支非文也二者俱非一偏(邵氏/後録)
沝􁉀皕廿世□沝之水切南方謂水為沝􁉀許尾切呉
楚間謂火為􁉀皕音秘二百為皕廿音入二十為廿廿
先合反三十為丗四十為􁃰先入切(説/文)
用文代文用無混無攵普卜切无亡夫切旡已利切用
攵代文用无混旡便兩失矣(佩觽/集)
　
　
　
　
　
　
　
　
　
　
　
　錦繡萬花谷前集卷三十八
欽定四庫全書
　錦繡萬花谷前集卷三十九
　　天類
耀靈呉質牋注云耀靈日也(李善/文選)
濯耀羅外國呼日為濯耀羅(真/誥)
春輿秋駟仲長統曰春雲為輿秋風為駟
燭龍淮南子燭龍在鴈門北㗸燭以照大隂盖長十里
視為晝暝為夜吹為冬呼為夏(青箱/雜記)
　　人類
縣官前漢東平王字𫝊今暑熱縣官年少注謂不敢指
斥成帝故謂之縣官　霍光子禹𫝊縣官非我家將軍不
得至是注謂天子　漢文紀詔曰民謫作縣官及貨種米
者皆赦之武帝紀闗東貧民徙隴西者縣官衣食不足
請造白金以足用　天漢二年初㩁酒酤注縣官自酤買
也哀帝紀請田畜奴婢過品者皆沒入縣官食貨志募
豪民田南夷入粟縣官而内受錢於都内注入穀於外
縣而受錢於京師卜式𫝊㑹渾邪王等降縣官費衆貧
民大徙皆仰給縣官式持錢二萬與河南太守以給徙
民孫寳𫝊南郡太守李尚墾田百頃上書願入縣官註
請以田入官也武帝時縣官嘗自捕海魚魚不出後復
與民魚乃出食貨志又聖宋拾遺太祖御樓御史中丞
劉温叟奏云故事非大𤯝不御樓今陛下無故御之軍
庶或聞有恩給之望上遽給内帑三千緡付縣官以自
罰此類甚多
清非生祥符中王綸有女晝寐魘聲家人徃視問之謂
父曰清非生初不識字忽善三十六體天篆又與父唱
和後嫁復懵然不復能詩(雍洛/舊聞)
玉樓銀海道書以兩肩為玉樓目為銀海(侯鯖/録)
靈堅黄庭經鼻神玉壟字靈堅山谷詩香從靈堅壟上
發
坐隠王郎以圍碁為坐隠(世/說)
蜆斗散樂以歡喜為蜆斗(教坊/記)
沒梁斗髙駢命佐酒妓出一令曰似沒梁斗妓曰川似
三條椽(出秦再思/紀異記)
僝僽集韻云惡言罵詈也
尊章漢廣川王歌曰背尊章嫖以忽師古曰尊章猶言
舅姑也今闗中俗婦呼舅為鍾聲轉也
老姥為負髙祖紀常從武負貰酒如淳曰武姓也俗謂
老夫母為阿負師古曰古語謂老姥為負矣　周亞夫𫝊
許負相之應劭曰許負河内老媪也
母叔亦稱大人易稱利見大人大人與天地合其徳謂
有徳君子前疏廣為太子少傅廣兄子受為家令廣謂
曰官成名立豈如父子相隨出關受曰從大人議　淮
陽王舅張博云遇大人益懈注博自稱其母曰大人　後
范滂稱母為大人　左𫝊昭十八年閔子馬曰夫必多有
是説而後及其大人大人謂在位者
涓人陳勝𫝊故㳙人將軍吕臣㳙人如謁者㳙潔主潔
除之人也
大夫人元帝紀注列侯妻稱夫人侯死子復為列侯乃
稱太夫人
　　蟲類
夜光宵燭螢也(古今/注)照夜青螢也(鬼谷/子)
鈎輈格磔鷓鴣聲鈎輈格磔鷓鴣聲鷓鴣自呼其名(本/草)
單奴俗呼小魚為單奴(爾雅/注)
歸昌七命采其律於歸昌歸昌鳳名也
主簿蟲浙中無蝎因人為金壇簿攜數十于公宇人呼
為主簿蟲(尚書/故實)
紅叱撥靈武郡有猫名紅叱撥及青葱色(酉陽/雜爼)
白鳥蚊蟲(出金/樓子)沙蟲蝦也(雞跖/集)
金衣公子唐明皇帝呼鶯為金衣公子
緑衣使者唐明皇封鸚鵡為緑衣使者以其能報盜姓
名(並天寳/遺事)
石眉蟲猿也碧繼翁白鷺也(並杜/萱録)
海牛黄魯直詩海牛壓紙寫銀鈎謂犀角也(南昌/集)
丹哥道士趙自然以丹哥為鳳秘閣
𤣥衣督郵龜也河北從事鼈名河北小吏烏賊魚也鳳
子車蝶之大者曰鳳子車赤弁丈人蜻蜓名(並古/今注)清江
使龜名(出莊/子)
　　食類
河祇脯武夷君食河祇脯注乾魚也(雞跖/集)
天臠炙瓦隴一名天臠炙(海物/記)
　　文籍類
黄妳墨兵有士人讀書把卷即睡梁人因呼為黄妳言
怡神養性也(金/櫻)孫樵謂史書曰墨兵(羣玉/集)
律先生字𤣥文律先生姓古名贇字𤣥文謂律賦也(文/海)
金剛杵唐薛保遜好投公卿巨編自號金剛杵(摭/言)
羽毛書杜詩戰連唇齒國軍急羽毛書即羽檄書也
草底凡公家文書之藁中書謂之草樞宻院謂之底三
司謂之檢州縣亦通名檢(筆/談)
金條玉科揚雄謂刑法為金條玉科(續博/物志)
司空成旦書漢竇太后好老子召問轅固固曰此家人
言耳太后怒曰安得司空城旦書乎(儒林/𫝊)
　　草木類
蒼官青士樊宗師園記栢曰蒼官竹曰青士(羣玉/集)
湖目湖目謂蓮花(酉陽/雜爼)
昔邪博雅曰在屋曰昔邪在垣曰垣衣(雜/俎)
窶數在樹曰寄生在地曰窶數(方朔/𫝊)
艾納本草松皮上蘚衣也合諸香燒之其烟團聚青白
可愛(又見/廣記)
銷恨花千葉桃花開明皇曰不獨萱草忘憂此花亦能
銷恨(開元/記)
　　器用類
夀光侯司空説鏡為容成侯又曰夀光侯(物名/要覧)
便面張敞以便面駙馬注曰扇之類也(敝𫝊/)
孟青唐侯思正謂決囚杖棒為孟青(朝野/僉載)
彌尾青元魏宋翻為河隂令有大枷曰彌尾青常置於
南牆下以待豪右威振京師
渠答具藺石布渠答注鐡蒺藜也
犀渠文選詩觧佩襲犀渠甲也
木上坐夾山問佛印和尚闍黎與甚麽人同來曰木上
坐夾山曰在什麽處曰在堂中夾山便到堂中師拈拄
杖擲於夾山前曰莫是從須彌山得來師曰月宫亦不
逢見(𫝊燈/録)
大黄弩名(李廣/𫝊)繁弱弓名
革華謂皮鞋也封下邳侯韓退之作革華𫝊(韓退/之集)
倉琅根漢武帝時童謡云燕燕尾涎涎張公子時相見
木門倉琅根燕飛來啄皇孫倉琅根宫門銅環也
服匿匃奴中於鄞王賜蘇武服匿穹廬注服匿小石甖
受二斗小口大腹(蘇武/傳)
號鍾齊桓公琴名響泉韻磬唐李勉琴名(劉禹錫/佳話)繞梁
楚莊王琴名緑綺卓文君琴名(六/帖)
魚軒左𫝊閔二年歸夫人魚軒注婦人車以魚皮為飾
追鋒車魏髙貴鄉公常與司馬望裴秀等講宴東堂帝
性急請召欲速而望在外特急馳追鋒車虎奔卒五人
每有集㑹望奔馳而至又雞跖集云司馬仲達為魏將
有詔三日之間詔書五至乃乗追鋒車至追鋒𫝊車取
其速也
湢浴禮記内則外不共井内不共湢浴湢彼力切浴室
也
俶裝張平子思𤣥賦曰簡元食而俶装李善注俶始也
區脱匃奴邊境為候望之室李陵語蘇武曰區脱捕得
雲中生口言上崩(蘇武/𫝊)
　　衣服類
裋褐裋褕裋音豎謂童豎之褐說文云襜褕短者謂之
短褕杜子美詩短褐風霜入多使作短褐字義亦通
偏諸若今織成以為要襻及褾領之類者也(賈誼/傳)
衣垂交輸漢江充衣紗縠襌衣曲裾後垂交輸交輸割
正幅使一頭狹若燕尾垂之兩旁見於後賈逵謂之衣
圭(江充/𫝊)
諸于元后名政君宣帝入掖庭帝擇後宫侍太子政君
在其中衣絳緑諸于諸于大掖衣(見元/后傳)
襦司馬温公書儀注襦即今褑也袪袂袪今袖口也袂
今袖也(司馬温公/書儀注)褐褐如今道士所著服是(張良/傳)
白接籬醉把青荷葉狂遺白接籬世説謂白接籬即今
襴衫也(杜/詩)
紈素輕消元帝顔師古注云紈素絹也輕綃紗也
白恰東坡寄題晁興周園地云縱飲坐中遺白帢幽尋
近處見桃花帢乞洽切㡌也魏初有白帢之制猶白接
籬白綸巾白帽也
一揞巾陳言率常惠東坡一揞巾坡有詩謝之
下邳侯皮鞋也封下邳侯(退之革/華𫝊)
　　物理類
置牛骨池中水不涸崇寧間西都大内患苑中池水易
涸或云置牛骨池中水不涸置之果然時范時老董役
親見之(邵氏/後録)
除蝨法吕晉伯云除蝨法喝北方之氣噴筆端書欽深
淵黙漆五字置之於牀帳之間即盡除吕公正直非妄
者(邵氏/録)
雞踰嶺而黒雞踰嶺而黒鴝鵒踰嶺而白月虧而􁄺蛤
消露下而蚊喙折(沈/括)
啄木畫符鸂鶒能勅故水宿物莫能害鴆能巫步禁蛇
故食蛇啄木巢樹穴中人或用木塞之能以嘴畫符其
塞自出鵲知嵗所在又有隠巢木鷙鳥不見燕營巢避
戊己日故不傾壞鶴有長水石故能畜漁水不涸也
出火油絹紙石灰麥穅馬□草皆能出火(並邵氏/後録)
菱寒芡煖舒州醫人李惟熈善論物理云菱芡皆水物
菱寒而芡煖者菱開花背日芡開花向日故也
男女生仰覆男子之生也覆女子之生也仰其墮水中
亦然男子内陽而外隂女子反是故易曰坤至柔而動
也剛書曰況潜剛克
果實沙爛者不蠧果實之沙爛者不蠧瓜至甘而不蠧
者以其沙也此雖末理有不可欺(並志/林)
　
　
　
　
　
　
　
　
　
　
　
　
　
　錦繡萬花谷前集卷三十九
欽定四庫全書
　錦繡萬花谷前集卷四十
　　記録
虬鬚客李靖於旅中遇一虬鬚客問太原有異人能致
吾一見否靖曰靖之友文靖與之狎可見遂與入太原
候之虬鬚見太宗心死招靖曰真天子也亦須道兄見
之某日復㑹於汾陽橋道士虬鬚客已在共謁之文靖
飛書迎文皇㸔碁文皇至道士一見慘然罷奕請去出
謂虬鬚客曰此世界非公世界也他方可圖也虬鬚曰
後東南數千里外有異事此吾得志之秋也言訖吁嗟
而去貞觀中靖位僕射南蠻奏有海賊十萬入扶餘國
殺其主自立國已定靖曰虬鬚客成功也(太平/廣記)
宋興神現江南李後主時大宋將興忽見州城上有神
現頭如車輪額上有珠光燦若日月軍民皆㸔數日而
没今天王樓是也
門庭逺於萬里管仲曰堂上逺於百里堂下逺於千里
門庭逺於萬里今步者一日百里之情通堂上有事十
日而君不聞此所謂逺於千里也歩者百日萬里之情
通門庭有事期月而君不聞此所謂逺於千里也(管/子)
張九齡識安禄山必亂安禄山自范陽入奏九齡謂同
列曰亂幽州者必是胡也其後從張守珪失利九齡判
曰穰苴出軍必誅莊賈孫武行令猶戮宫嬪守珪軍令
若行禄山不宜免死請斬之元宗惜其勇曰豈以王夷
甫識石勒耶後至蜀追恨不從九齡之言(感定/録)孔恂及
齊王修識劉元海必亂許劭知曹操為亂世之奸雄潘
縚知王敦必反王衍識石勒將為天下患漢髙知呉王
濞必亂東南王叔文知劉闢必亂蜀吕晦知王安石必
誤天下陳瓘識蔡京為國家賊天下之大蜮
嫂叔立服五月唐魏鄭公等嫂叔服云或有長年之嫂
育童孩之叔劬勞鞠養情若所生分飢共寒契濶偕老
其在生也同於骨肉及其死則推而逺之求之本源深
所未善且事嫂見稱載籍非一鄭仲嘉則恩禮甚篤顔
𢎞都則竭誠致感馬援見之必冠孔伋哭之為位嫂叔
無服請從小功
　　神像
祖宗神御像設南京鴻慶宫　西京奉先寺　又興元
㑹聖宫之降真殿　揚州曰彰武　滁州端命殿　河
東統平宫　鳳翔上清太平宫　真宗親征北郊封泰
山祀汾隂増置後項　澶淵信武　嵩山崇福保祥
華隂雲臺集真　奉仙資福院(乾徳六年即都城之南/安陵之舊域建為慶基)
(節/)　太平興國寺開先(奉先祖/藝祖)　啟聖寺永隆(奉太/宗)
大中祥符中建景靈宫　天興殿(奉聖/祖)　奉真殿(奉真/宗)
孝嚴殿(奉仁/宗)　英徳殿(奉英宗以上三殿/各在天興殿側)　慈孝寺崇
真殿　萬夀寺延聖殿　崇先寺永崇殿(各在前項寺/以奉真宗以)
(上母/后)　章徳殿(奉章憲明肅后/在奉真之傍)　廣孝殿(奉章懿皇后/在奉先之後)
廣愛殿(奉廣章惠后/在延聖之後)　隆福殿(奉元徳皇/后在普安)　重徽殿(奉/明)
(徳皇后各在普/安章穆皇后)
元豐改建神宗以獻饗先後失序地偏且逺有曠世不
及親祠者乃詔梓宫神御之在京者寓於佛寺皆廢徹
而遷之禁中由英徳而上五世合為一宫凡十一殿以
世次别東西序帝殿一門列㦸七十二殿之西廡繪畫
容衛公王名將羅列左右内有燕寢温凊之實玩好必
陳而母后居其北殿　慶基曰天元　后曰太始　開
元曰皇武　后曰儷極　永極曰大定　后曰輝徳
奉真曰熈文　后曰衍慶　孝嚴曰美成　后曰繼仁
英徳曰治隆　其便殿十有一名曰　永寧　燕娭
靈逰　凝神　天逰　冷風　太靈　丹臺　晨霄
靈崑　昭清(以元豐五年十一月奉安帝后塑像/于新宫繪像侍臣于後大赦天下)
元祐紹聖改建宣光殿(即治隆之後建以/奉神宗係元祐初)　顯承殿(紹/聖)
(間闢宮之/東隅建)　徽音殿(紹聖初以宣光故址改/建以奉宣仁聖烈皇后)
建中靖國改建建中靖國元年詔以顯承介於一偏廟
號未稱於是度馳道之西東直大定南北廣袤地勢併
撤省寺創為西宫建大明宫以奉神宗為館御之首㳙
日遷奉親祠永為不祧之廟(曲赦四畿録功臣後如/元豐故事云並揮塵録)
　　歴代陵寢
聖朝崇重祖宗朝重先代陵寢每下詔申樵採之禁至
於再三置守冢戸委逐處長吏及本縣令佐常切檢校
罷任有無廢闕書于厯子
　太昊(𦵏宛立/在陳州)炎帝(𦵏長沙/在潭州)黄帝(𦵏橋山在上/郡今坊州界)髙陽(𦵏/臨)
　(河縣故/城東)髙辛(𦵏濮陽頓丘/城南䑓隂)唐堯(𦵏城陽榖林/今鄲州界)舜帝(𦵏/零)
　(陵郡九疑山/今永州界)女媧(𦵏華/州界)夏禹(𦵏㑹稽山今/越州㑹稽縣)商湯(𦵏寳/鼎縣)
　周文武(並𦵏京兆府/咸陽縣界)漢髙祖(𦵏長陵在/耀州安北)光武(𦵏原陵/在洛陽)
　(縣/)唐髙祖(𦵏獻陵在耀/州三原縣東)唐太宗(𦵏昭陵在醴泉/縣北九椶山)
　　　以上十六帝各置守陵五戸每嵗春秋祠御書
　　　名祝板祭以太牢諸處舊有祠廟者亦别祭饗
　商中宗(大戊𦵏内黄/縣東南陽)武丁(𦵏西華/縣北)周成康(皆𦵏畢在/咸陽縣界)
　漢文帝(𦵏霸陵在/長安東南)宣帝(𦵏杜陵在/長安南)魏武帝(𦵏髙陵在/鄴縣西)
　晉武帝(𦵏峻陽陵/在洛陽)後周太祖(𦵏成陵在耀/州富平縣)後周文帝
　(即太/祖)隋髙祖(𦵏太陵在/武功縣)隋文帝(即髙/祖)
　　　以上十一帝置三戸嵗一饗以太牢
　秦始皇(𦵏昭/應縣)漢惠帝(𦵏安/陵)景帝(𦵏陽陵在/長安東北)武帝(𦵏茂/陵在)
　(長安/西)後漢明帝(𦵏顯/陵)章帝(𦵏敬陵並在/洛陽東南)魏文帝(𦵏自/陽陵)
　(在偃/師縣)後魏孝文帝(𦵏永寧陵/在富平)唐明皇(泰/陵)憲宗(景陽並/在奉天)
　(縣/)肅宗(建陵𦵏/醴泉縣)宣宗(正陵在/雲泉縣)朱梁太祖(𦵏興極陵/在伊闕縣)後
　唐莊宗(伊陵在/新安縣)明宗(𦵏徽陵在/洛陽東北)石晉髙祖(𦵏顯陵在/夀安縣)
　　　以上十五帝各置守陵兩户三年一祭以太牢
　　　凡祭祀皆令長吏行禮所用太牢以羊代之陵
　　　户以陵近小户充除二税外免諸雜差徭
　周桓王(𦵏澠池/縣東北)靈王(𦵏河南縣栢/亭西周山上)景王(𦵏洛陽城/中西北隅)前
　漢元帝(𦵏渭陵在/長安縣)成帝(𦵏咸陵在/咸陽縣)哀帝(𦵏義陵在/扶風縣)平
　帝(𦵏康陵在/長安縣北)後漢和帝(𦵏慎陵塋/中庚地)安帝(𦵏恭陵在/長安西北)順
　帝(𦵏順/陵)冲帝(𦵏懷陵並在/洛陽縣北)質帝(𦵏静/陵)桓帝(𦵏宣陵在/洛陽東)
　靈帝(𦵏文陵在/洛陽西北)獻帝(𦵏禪陵在/渭城北)魏明帝(𦵏髙平陵/在河清縣)髙
　貴鄉公(𦵏洛陽瀍/澗之濵)陳留王(𦵏五原陵/在鄴西)晉惠帝(𦵏太陽/陵在洛)
　(陽/)魏文帝(𦵏富平/縣東南)東魏孝靜帝(𦵏/鄴)唐髙宗(乾/陵)睿宗(橋/陵)
　𤣥宗(光/陵)僖宗(靖陵並𦵏/奉天縣)中宗(定/陵)代宗(元/陵)宣宗(豐/陵)文宗
　(章/陵)懿宗(簡陵並𦵏/富平縣)徳宗(崇/陵)敬宗(荘/陵)武宗(端陵並𦵏/三原縣)昭
　宗(和陵𦵏河/南緱氏集)梁末帝(𦵏伊/闕縣)後唐愍帝(𦵏伊/闕縣)後唐清泰
　帝(𦵏明宗/陵内)
　　　以上三十七帝常禁樵採此乾徳四年詔也著
　　　于甲令其後又詔曽經開發者重製禮衣常服
　　　棺槨重𦵏焉東晉以降六朝陵寢多在金陵丹
　　　陽之間皆可考識而制書不載者當時江左未
　　　平故耳(揮麈/録)
　　歴代君臣配饗
祠之地名在太祖皇帝朝嘗詔修先代帝王祠廟每廟
須及一百五十餘間以上委逐州長吏躬親㸃檢遣使
覆驗令太常禮院議定配饗功臣檢討儀相畫樣給付
　女媧祠(在晉/州)太昊祠(在陳州以/勾芒配)炎帝祠(在衡州以/祝融配)
　黄帝祠(在坊州以后土/風后力牧配)髙陽祠(在澶州以/𤣥㝠配)髙辛祠(在/宋)
　(州以/稷配)唐堯祠(在鄆州以/司徒卨配)虞舜祠(在道州以/咎繇配)夏禹祠(在/越)
　(州以伯/益配)成湯祠(在河中府/以伊尹配)中宗大戊(在大名府以/伊陟臣扈配)髙
　宗帝武丁(在陳州甘/盤傅説配)周文王(在長安以/師鬻熊配)武王(在長安/以召公)
　(配/)成王(在長安以周公/旦唐叔虞叔配)康王(在長安以太/公畢公配)秦始皇(在/長)
　(安以李斯䝉/恬王翦配)漢髙祖(在長安以/蕭何配)文帝(在長安以周勃/陳平劉章宋昌)
　(配/)景帝(在長安周亞夫灌/嬰申屠嘉晁錯配)武帝(在長安以公孫𢎞衛/青霍去病金日磾配)
　宣帝(在長安以丙吉魏/相霍光張安世配)漢世祖(在河南府以鄧禹/吴漢耿弇賈復配)明
　帝(在河南府以東/平王蒼何榮配)章帝(在河南府以牟/融趙意宋安配)魏武帝(在相/州以)
　(鐘繇荀攸/程昱配)文帝(在河南府以賈翊/王朗曹真辛毗配)晉武帝(在河南府/羊祜張華)
　(王濬杜/預配)後魏文帝(在耀州以王祥/王肅長孫晟配)後周文帝(在耀州/以宇文)
　(憲綽燕公于/謹盧辨配)隋髙祖(在鳳翔府以牛𢎞/髙預賀若弼配)唐髙祖(在耀/州以)
　(王孝恭殷開山劉/政㑹河南土神配)太宗(在京兆府以長孫無忌房/𤣥齡杜如晦魏證李勣配)明
　皇(在河中府以張説/郭元振王琚配)肅宗(在京兆府以苗/晉卿裴勉配)憲宗(在河/州以)
　(裴度李愬/杜佑配)宣宗(在耀州以夏侯攷/白敏中馬植配)朱梁太祖(在敬劉/鄩  朔)
　(葛從周袁/象先配)後唐莊宗(以郭崇韜李嗣/昭符存審配)明宗(以霍彦威/安重進任)
　(配/)石晉髙祖(以上四廟並在河南/府以桑維翰趙瑩配)
　　　右太祖皆著之儀制(揮麈/録)
　　　是時呉蜀未平六朝帝廟闕而不載
　　教授
州縣立學始於元魏元魏獻文欲置學官于郡國髙允
表請制大郡立博士二人助教四人學生一百人次郡
立博士二人助教二人學生八十人中郡立博士一人
助教二人學生六十人下郡立博士一人助教一人學
生四十人其博士取博該經典履行忠清堪為人師者
年限四十以上助教亦與博士同年限四十以上若道
業夙成才任教授不拘年次學生取郡中清望人行修
謹堪束循名教者先盡次及中等帝從之郡國自此始
也(載允/𫝊)本朝髙承纂事物紀原自謂博極而不取此何
耶(揮麈/録)
　　潜藩之郡升而為府
太祖以歸徳軍節度使創業升宋州為歸徳府後應天
府
太宗以晉王即位升并州為太原府又升睦州為遂昌
軍(嘗為防/禦使)
真宗以夀王建儲升夀州為夀春府又升襄州為襄陽
府(嘗為/襄陽)
仁宗以昇王建儲升建業為江寧府又升慶州為慶陽
府(嘗為慶/國公)
英宗以齊州防禦使入繼以齊州為興徳軍又升邢州
為安國軍(嘗為鉅/鹿郡公)再升邢州為信徳府又升岳州為岳
陽軍(嘗為岳州/防禦使)又升宜州為慶逺軍(嘗為宜/州刺史)
神宗自𨽻王升儲以汝隂為順昌府又升安州為徳安
府(嘗為安州/觀察使)又升光州為光山軍(嘗為光/國公)
哲宗自延安郡王升儲升延州為延安府又升均州為
武當軍(嘗為均/國公)又升鄆州為東平府(嘗為東平/軍節度使)
徽宗以端王即位升端州為肇慶府又升寧州為興寧
軍(嘗為寕/國公)又升平江鎮江為軍(嘗為兩郡/節度使)又升遂州為
遂寧府(嘗為遂/寜計王)
欽宗自定王建儲升定州為中山府(本州係未登/極之前已升)
髙宗以康王中興升康州為徳慶府
孝宗以建王建儲升建安為建寧府又升隆興寧國為
府(嘗為節/度使)又升常徳崇慶為府(嘗為平江/節度使)
　　帝后誕節名
唐開元十七年秋八月上降誕之日大置酒合樂燕百
僚於華蕚樓下尚書左丞相源乾曜右丞相張説率百
官上表願以八月五日為千秋節著之甲令布於天下
咸使宴樂休暇三日詔從之誕日建節盖始於此也
𤣥宗(千秋節天寳十年八/月己亥詔改天長節)肅宗(九月三日生為/地平天成節)文宗(十/月)
(十日生為/慶成節)武宗(六月十二日/生為慶陽節)僖宗(八月五日生/為應天節)昭宗(二/月)
(二月二十生/為嘉㑹節)哀帝(十月三日生/為延和節)代宗(十月十三日/為天興節)順宗
(三月十六日/為聖夀節)
五代梁太祖(十月二十一/日為大明節)末帝(九月十二日/為明聖節)唐明宗(九/月)
(九日為/應聖節)清泰帝(正月二十三/日為千春節)晉髙祖(二月二十八/日為天保節)出帝
(六月二十七/日為啟聖節)後漢髙祖(二月四日/為聖夀節)隠帝(三月七日/為聖夀節)周太
祖(七月二十八/日為永夀節)世宗(九月二十四/日為天清節)恭帝(八月四日/為天夀節)
聖朝太祖(二月十六日/為長春節)太宗(十月七日/為乾明節)真宗(十二月二/日為承天)
(節/)仁宗(四月十四日/為乾元節)英宗(正月三日/為夀聖節)神宗(四月十日/為同天節)哲
宗(十二月七日生避僖/祖以次日為興龍節)徽宗(十月十日生/為天寧節)欽宗(四月十/三日為)
(乾龍/節)髙宗(五月二十一/日為天申節)孝宗(十月二十一/日為㑹慶節)光宗　寧宗
(戊子十月十九/日生為瑞慶節)今上(甲子正月五日/生為天基節)聖朝后章獻明肅
皇后(正月八日生/為長寜節)宣仁聖烈皇后(七月十六日/生為坤成節)寳慶大
皇太后(壬午五月二十二/日生為夀慶節)
　　記
西征記予嘗謂人生以七尺男子軀為天下最靈物造
物剖裂元氣取其精英而與之使之呼吸至和發露天
光超然出於塵垢之外茍甘心瓶罌如醯雞然老且死
是造化棄物爾寧不愧古人以桑弧蓬矢射天地四方
而示其有志哉予欲長逰逺睇窮極天下壯麗奇偉卓
絶之處南窮滄溟北底幽都東折若木之枝西淹䝉汜
之谷頂摩太清轍環八埏以助夫造物所以與予者生
抱此志二十三年矣更念衢為小邦處㑹稽姑蔑之地
山川形勢不足為天下偉觀居常病是不足廣吾胸中
之氣思得隨穆滿造父輩齊驅並馳於瑶池之宫閬風
之苑亦欲乗雲御風於日月出沒烟霞斂散之表况宇
宙中可足跡至耶故過洞庭彭蠡之浩漫太行孟門之
巃嵸豈不知不修徳而恃險者終銜璧而求歸者乎過
岷峨玉壘劒閣棧道之險豈不知不保國而貪利者終
為亡國之虜乎過塗山思神禹㑹諸侯之盛尚有專車
之國枕荒草而凄凄者乎過瀟湘思二妃望九疑之雲
尚有琅玕之上帶淚㾗而斑斑者乎過崤函而思秦以
虎狼之强而自為楚胔也過烏江而思項羽以㧞山之
力而卒為漢擒也登泰山梁父尚有秦皇漢武之函玉
檢泥金篆石之書可讀也過朔庭玉闗尚有受金書生
燕頷將軍燕然銅柱之蹟可復也過謝家青山而不知
今日尚有佳士能為蒼生起者乎過卧龍南陽而不知
今日尚有抱膝長吟以邀三顧之寵者乎凡天下之奇
形異狀陣雲回鴈之峯浮天落日之波與夫通衢大邑
遐邦異壤之逺周逰歴覽以廣吾胸中之氣豈不洋洋
然浩浩然足以吞雲夢而飛天池哉去年秋郡計鄉老
里大夫推予為冠今年求試春官擔簦裹糧走數千里
雖風俗形勢不出呉越江淮之近而山水之勝槩前賢
遺跡亦已多矣因談笑之暇姑記其所逰之畧以藏諸
楮中云呉越之地牽牛織女之分野泰伯勾踐之故墟
有鑿山煮海之利三江五湖之險亦江東之都㑹也獨
衢東接甌閩西連婺女自衢歴婺至新定曰睦州斂三
江之山㑹合於亭下有山隆然直壓其首如渴鼇怒鯨
奮迅鬐鬛奔而入水之狀上有桐君廟乃戴顒飛仙之
地祥氛瑞氣氤氲回薄鶴駕徃矣靈蹤儼然予恨斯人
之不復見乃作招仙之詞歌而招曰桐君歸來仙馭逺
逰將何之寧不欲朝玉京兮升紫㣲帶日月之冠披紫
霞之衣佩蒼精之龍兮餐玉田之芝友王喬與蕭史兮
儼倪精玉佩而葳𬎼何如歸來猿鶴慘兮怨空山川壑
寂兮松桂閑胡不拂袖幌兮開雲闗藉芳草兮歌幽蘭
庶乎逰山之人可以往還自桐君而西有羣山蜿蜒如
兩蛇對走於平野之上三江之水並流於兩間驚波鬬
蛇秀壁雙峙上有東漢故人嚴子陵之釣䑓孤峯特操
聳立千仞奔名走利汨沒塵垢之中客者一過其下清
風襲人毛髪為豎使人有芥視功名之意乃作詩髙之
曰無欲戴蟬冠蟬冠械人首無欲披衮衣衮衣囚我身
貧賤自閒暇功名多苦辛君不見大將軍功盖天下一
朝餓死垣墻裏又不見穰侯貴壓咸陽都朝為卿相暮
匹夫爭如春風秋月一竿竹萬古溪山㸔不足勝他宫
殿鎖千門細草新蒲為誰緑自釣䑓而西曰浙江羣水
赴焉衆山截焉海門二峯屹然孤立頃聞巨聲轟磕驚
裂地軸如雷霆之奔擊萬軍之決怒天靈爵躍水怪萬
狀擁銀山而瀉漢意其子胥之魂屬髑髏之怨怒而激
為此乎抑江神海君以謂不如是不足以震天地之威
乎將形勢使然而自為此奔突乎竊悲子胥忠腸義骨
感激發憤欲身存國家讒鋒射人卒詆誅死真天下奇
男子有不幸者如此也作歌以弔之曰姑蘇䑓邊少行
迹宫殿無人土花碧當年伯業幾英雄轉首都歸血刃
中利劍一朝尸壯士白楊千古號悲風呉王羞歸九泉
裏西施空似桃花美子胥雖死過生榮越人都是奇男
子自浙江􁒷舟古岸下登其上曰杭州横控列城為國
大藩乗熊軾而建隼旟者必王公大人非州刺史郡太
守常二千石比也觀閩商海賈舟車輻輳犀象魚鹽駢
羅其中龍山據其首西湖盤其腹天隠聳其膺需丘卧
其背樓䑓上下如錦繡圖披髪文身者閩粤之舊俗也
水犀射手者戰國之餘勇也金堤五渠虛䑓廣榭者錢
氏之所基也霓裳羽衣綽約靡曼者蘇小之遺態也故
過其地者必駐軾焉自杭而西至嘉禾曰秀州自秀而
西至姑蘇曰蘇州予求其所謂姑蘇䑓者有遺址存焉
父老尚能言之曰今天祐我宋統一寰宇四方逺近無
敢據土地擁甲兵效戰以髖髀相依者是䑓也今雖版
籍入於王府亦亡國之餘辱使當時知范蠡之有謀悟
勾踐之嘗膽俯取忠言却西子而不顧斬宰嚭以謝三
軍則江山之王氣猶存而東門之懸睛不括矣言訖涕
數行下予亦泣然而悲父老作歌嗚嗚予和之曰秋風
起兮鳴鴈歸秋月明兮白雲飛弔徃古兮一沾衣自蘇
而登呉江橋如長虹欲舒横截水面左瞰太湖一望千
里篙人柁師風謳雨吟征人動江鄉之悲㳺女弄浮蓮
之歌思昔拂袖去國扁舟五湖者䲭夷子之逺㳺蓴羔
半糝鱸魚自香者張季鷹之思歸也行歌長吟興屬雲
水者陸魯望之嘉遯也後人髙之作祠堂於笠澤之右
予登三賢之堂悦三賢之風遂賦三賢之詩曰舟繫小
橋楊栁月帆移平浦芰荷風當時不向烟波老霸業功
名一掃空(范/)鱸魚色鮮盤玉縷蓴羮香滑煮龍涎可憐
水月交光夜一笛西風自捲簾(張/)醉夢幾經芳草渡吟
魂飛上月明樓散人已出形骸外肯作鄉聲效楚囚(陸/)
自姑蘇至毗陵曰常州自毗陵至京口曰潤州謁水府
祠渡楊子江登金山見巨浪拍天鯨鯢出沒蜃樓駕空
朱碧相照呼雲吸霧一息萬態紛紛紜紜不可名狀遂
㳂楊子江至儀真曰真州見江臯有巍然古宇長廊複
壁間所謂小龍之祠試乆觀之有小龍盤旋几案上朱
鱗大鬛目赫赫有異光尸祝指之曰此非蚖蝮蟒蜴之
儔伍也喜則俯首摇尾僅可玩弄稍怒則摇撼坤闗翻
海摧岳而後已所以􁒷舟而禱者袂相屬焉自儀真至
維揚曰揚州自維揚至山陽曰楚州至淮隂登韓信廟
使人扼吭太息思昔帶長劒㳺五陵俛首出惡少年跨
下氣帖帖然不敢喘何其弱也及登壇佩大將軍印虜
魏豹滅項籍斬成安君泜水上名動諸侯南面稱孤又
何其壯也用兵禦勝神授鬼畫出入古兵法中言取楚
三策如指諸掌何其智也鳥盡弓藏兔死狗烹雲夢之
擒未幾而已死於婦人之手又何其愚也大丈夫抱起
世絶俗之才負安時經濟之畧顧用不用如何耳故為
詩以傷之曰登壇當日拜元戎楚漢都歸指掌中王氣
未消垓下敵將星已落陣前功髙名紫宇千鈞重寃血
青蛇一縷紅尚有鸞刀薦牲酒斜陽烟裏泣秋風自淮
隂出龜山泛長淮入汴口曰泗州觀青蓮寳宇運欀曲
桷雄視耽耽以窮土木之觀浮圖屹立若柱擎天委珍
貝毛血騰踏係路動以萬指亦靈徳帡幪於民而歸依
乞憐者如是多也更念汴水者出於崑崙黄河之源濁
浪奔馳自上而下與淮俱流數十里間清濁異色乆則
與俱如涇渭然遂念隋大業間煬帝所以浚闢使達于
揚州者不過事㳺幸爾奈何錦帆未張而神器移膏血
未乾而生民瘠天怨神怒假手於唐龍舟鳳榻鼓枻而
回者其無聊哉今則東南嵗漕上給於京師者數千百
艘舳艫相銜朝暮不絶盖有害於一時而利於千百載
之下者天以隋為吾宋王業之資也遂上所謂黄金堤
與友生對坐古栁下感今悼昔賦詩哀之曰崑崙一線
破蒼崖霹靂飛聲趂地來煬帝截教淮水㫁巨鼇羞使
華山開桃花漲滿通西洛竹箭奔流逐吹䑓午夜月明
楊栁岸空餘風咽笛聲哀自泗州抵宿州歴南京至雍
丘乃張許二公保障江淮之地也昔北敵横行擾我嵩
岱哆然四顧有横吞天下之心二公提孤門屈彊敵扼
東南咽頷以江淮財用濟中興非古烈丈夫疇能哉吾
見其悲風擊地林木怒號意者南霽雲之喑嗚也古木
蒼痩怪石孤聳意者雷萬春之壁立也殘陽滿地餘霞
一抹則愛妾之血肉尚在也寒鴟悲鳴林鳥爭飛則侍
童之精魂猶存也為之歌曰強敵磨劒摩崆峒范陽兵
火燒天紅潼闗失守大將死鑾輿播遷岷峨中貔貅金
甲照白雪戈頭盡是生民血鯨海揚波魚鼈腥中原盡
作天山月二公擐甲怒欃槍極鬬軍前眦皆裂食窮愛
妾膏斤斧愁蹙娥眉氣如縷花鈿寳髻誰復收壯士相
迎泣如雨霜刀括齒肉未寒再造王家有英主雄心義
骨填溝壑不得生榮肩李郭論功初入鳷鵲樓圖形已
入麒麟閣自雍丘至陳留乃漢張子房所封之壤也觀
其以經世之畧出為王者師躡帝足而封韓信迎四皓
以定太子功成名遂乃翻然從赤松子逰可謂豪傑之
士矣使當時僥倖一擊之勝以不貲之軀填餓虎口是
與荆軻聶政朱亥郭觧輩同為匹夫勇矣烏能垂光虹
蜺哉然悠焉遐鶩脱軒冕如弊屣則其所得有大過人
者不知絶粒茹芝挹朝霞而餐之果能却光而不死乎
所謂黄石公者吾意其隠君子尚得從而逰乎又不知
圯下兵符之書尚無恙乎鄙夫漢庭之臣甘心鼎鑊視
一死而不顧胡不謝去而從子逰也予為作招隠之詩
庶幾其來曰有玉山人之隅騎蒼龍兮歌步虛薜荔衣
兮女蘿裾粲羣蕊兮披玉書朝玉皇兮㳺上都擗麟脯
兮邀麻姑胡不捨此而來兮而吾與俱又歌曰日旋月
轉兮能幾何人間不可以乆留兮緇塵染予素衣胡不
讀青苔之篇兮歌白雲之詩玉書金簡號仙籍兮留予
名兮庶幾然後左蒼虬而右青螭飛羽盖兮張旌旗黄
鵠引矣歸瑶池汝將捨此兮安之陳留至大梁曰汴州
始禹畫為豫周封為魏弼鄘之始都楚漢之戰場今為
開封府是謂京師也思昔戰攻之初壯士之悲吟戰馬
之嘶風九江舞陽樓長劒而叱詫之地今則萬國之朝
㑹集焉昔之鋒鏑交加兩虎並隅而相睨轅門刁斗羅
黄㦸而擁千刃以備掩襲之虞者今則萬方之玉帛赴
焉昔之荒磎㫁塹猩鼯狐兔之窟宅朝風號而暮雨悲
今則龍鳳樓閣正玉繩而方紫極馬昔之白葦蕭蕭有
螭頭馬鬛之象過其下者莫不酸鼻出涕今則龍池鳳
沼集水戲而競人樂焉以至虞韶夏濩犧琴倕鍾者太
常作也神虬龍馬㲲罽龜貝異方貢也天球河圖赤鴈
白魚者瑞物賔也丹禁紫宇格熊烈貙上林樂也里鞘
鐡脚突騎勇也虎翼龍驤戰士蹻也飛廡連欀居人繁
也輦金槖玉大賈至也樓櫓相望雉堞新也法象穹極
帝闕隆也鵷行鷺列百官入也龍墀日角天王朝也環
流積餼置博士而列羣書則庠序之設嚴也重研負笈
起草萊而叩帝閽則羣賢之樂而來㳺也至于其餘不
可殫紀雖班孟堅二京之筆左太冲三都之才揚子雲
五柞之手與夫芝房寳鼎之作歌金馬碧雞之馳辯不
可得而窮矣當使曳裾金馬門下出入承明廬中厠迹
於賢公卿大夫之列庶幾觀朝廷之制作稔祖宗之故
事尚能賦之覆醬瓿貴紙價詎可必哉庚辰仲春元日
記(衢人襄/賛元)
　
　
　
　
　
　
　
　
　
　
　
　
　錦繡萬花谷前集卷四十
欽定四庫全書
　錦繡萬花谷後集卷一
　　天門
天體天體猶如彈圎周圍三百六十五度四分度之一
度者由日而立也天運一日一周而有餘則天者以其
餘者為一度三百六十五日四分之一而餘分之積於
天為一周則是天周圍三百六十五度四分度之一也
天形或問邵子曰天何依曰依乎地地何附曰附乎天
曰然則天地何所依附曰自相依附天依形地附氣其
形也有涯其氣也無涯有無之相生形氣之相息終則
有始終始之間其天地之所存乎
天運天圓十二綱運闗三百六十轉為一周天運三千
六百周為陽孛(出酉陽/雜俎)
九天一中天二羨天三従天四更天五臘天六廣天七
咸天八沈天九成天(出太/元經)
四天三界外曰四天境謂常融玉隆梵度賈奕四天也
(出酉陽/雜俎)
八柱山楚詞曰八柱何當東南虧王逸注曰言天有八
山為柱也
千柱殿閻摩那婆羅天娑羅樹中其殿浄如鏡第二樹
中有千柱殿(出酉陽/雜俎)
張弓天之道其猶張弓乎髙者抑之下者舉之有餘者
損之不足者補之天之道損有餘補不足(出老/子)
運轂渾天儀曰二十八宿半𨼆半見天轉如車轂之運
三體天體者三一曰周髀二曰宣夜三曰渾天(出蔡邕/天文志)
六氣傳曰天有六氣降生五味杜預注曰六氣者隂陽
風雨晦明
覆奩晉書天文志天形如覆奩又虞昺穹天論譬覆奩
以抑水而不没者氣充其中也
如笠虞昺穹天論曰天形如笠而冒地之表
六宫洞天六宫周一萬里髙二千六百里是為六天鬼
神之宫一曰紂絶隂天宫二曰泰煞諒事宫三曰明辰
耐犯宫四曰怙照罪氣宫五曰宗靈七非宫六曰敢司
連苑宫人死皆至其中人欲常念六天宫名空洞之小
天三隂所治也(出酉陽/雜俎)
九野何謂九野中央曰鈞天東曰蒼天東北曰變天北
曰𤣥天西北曰幽天西曰昊天西南曰朱天南曰炎天
東南曰陽天
地厚與天髙等天去地二億一萬六千七百八十一里
半度地之厚與天髙等天南北相去二億三萬三千五
十七里二十五步東西短減八步(出初/學記)
天頭天耳天足秦宓字子敕吳遣使張温来聘温問曰
天有頭乎宓曰有温曰在何方曰在西方詩曰乃眷西
顧温曰天有耳乎宓曰天處髙而聴卑詩曰鶴鳴于九
皋聲聞于天温曰天有足乎宓曰詩云天步艱難若其
無足何以步之(出蜀志/本𫝊)
漢津天漢起漢津經箕尾之間謂之漢津乃分為天道
至天津下而合而西南行至七星南而沒(出晉天/文志)
補天漏杜詩安得誅雲師疇能補天漏
降寳代宗詔曰上天降寳獻自楚州初楚州有尼真如
忽有人接去天上天帝言下方有災令此寳鎮之其數
十二一曰𤣥黄形如笏長八寸有孔二曰玉雞毛三曰
榖璧四曰西王母白環五曰闕名六曰如意寳珠七曰
紅靺鞨八曰琅玕珠九曰玉玦十曰玉印十一曰皇后
採桑鈎十二曰雷公石斧(唐寳/記)
　　詩
兩儀始分元氣清列宿垂象六位成日月西流景東征
悠悠萬物殊品名聖人憂代念羣生(出傅/𤣥)三光垂表象
天地有晷度聲和善響應形立影自附素日抱𤣥烏明
月懐靈兔(出劉/孝綽)四時成歳律五色補天文(出山/谷)紂絶標
帝晨諒事構重阿炎如霄漢烟勃若景耀華武陽帶神
鋒怙照吞清河開闔臨丹井雲門鬱嵯峨七非通宗靈
連苑亦敷磨六天横北道此是鬼神家(出項梁城/天官頌)
　　日
太陽之精日者太陽之精主生養恩徳人君之象也麗
天左旋一日繞地一周比天運為不及一度日有中道
中道者黄道也半在赤道内半在赤道外冬至之日在
赤道外二十四度去天頂六十度春分之日在赤道之
中與黄道交去天頂三十六度後入赤道内至夏至之
日在赤道内二十四度去天頂一十二度秋分之日復
在赤道之内與黄道交去天頂三十六度自後出赤道
外至冬至之日一嵗周而復始日南去極逺晝短夜長
則景長日北去極近晝長夜短則景短景長則寒景短
則暑為月所掩則蝕
衆陽之長日也者衆陽之長人君之尊天雞曉唱靈烏
晝峻扶桑臨於大海若木照於崐崙太平太象所以司
其出入南至北至所以節其寒温龍山銜燭不能議其
光景夸父棄策無以方其駿奔(出唐楊烱/渾天儀賦)
冠珥日冠者如半暈也法當在日上有冠又有兩珥者
尤吉(出雜/兵書)
玉盤李長吉詩東方發紅照推捍頳玉盤
驥步日晝行千里夜行千里騏驥晝日亦行千里然則
日行舒疾與騏驥步相類(出王充/論衡)
麒麟鬬麟鬬則日月蝕(出淮/南子)
麾戈魯陽公與韓戰戰酣日暮拔戈而麾之日為返三
舍(出淮/南子)
棄杖夸父欲追日影逐日於嵎谷之際渴飲河渭不足
北飲大澤未至道渴而死棄其杖化為鄧林也(出山/海經)
火精范子計然曰日者火精也
䝉谷浦淮南子云日曙於䝉谷之浦(䝉谷濛汜/之水也)
羲和之子郭璞注山海經曰羲和能生日也故日為羲
和之子堯因是立羲和之官以主四時
蚤食晏食日臨于曾泉是謂蚤食次于桑野是謂晏食
(出淮/南子)
麋鹿解角許慎注淮南子曰日者陽之主是以春夏則
羣獸除角禮記曰日冬至麋角解日夏至鹿角解
　　詩
愁露凝髙掌朝光上翠微參差麗雙闕照耀滿重闈仙
馭隨輪轉靈烏帶景飛還當葵藿志傾葉自相依(出唐/太宗)
夜半起下視溟波銜日輪金鴉既騰翥六合俄清新(出/退)
(之/集)東陸蒼龍駕南郊赤羽馳傾心比葵藿朝夕奉堯曦
(出李/嶠)藿葉隨光轉葵心逐照傾(出唐/太宗)皓天舒白日靈景
耀神州(出左/太冲)金烏升曉氣玉檻漾晨曦(孟/康)金烏海底夜
飛来朱輝散射青霞開(出退/之)
　　月
朔弦望晦月者太隂之精刑罰之義女主之象也亦麗
天左旋一日不及天十三度十九分度之七月有九道
黄道其一也春行青道二出黄道東夏行赤道二出黄
道南秋行白道二出黄道西冬行黒道二出黄道北魄
者月之體也月本無光受日則光合璧謂之朔近一逺
三謂之弦相與為衡分天之中則謂之望以速及舒光
盡體復則謂之晦月光常滿而有弦望晦朔者所見之
地不同也為日對衝則蝕
梯雲取月周生者有道術中秋夜與客㑹月色方瑩謂
坐客曰我能梯雲取月置之懐袂因取數百條繩而駕
之曰我梯此取月俄以手舉衣懐中出月寸許光色照
爛寒流入肌骨(出宣/室志)
貼紙移月光長慶初山人楊隠之在郴州常尋訪道士
有唐居士楊謁之因留楊止宿及夜呼其女曰可將一
弦月子来其女遂貼月於壁上如片紙耳唐即起視之
曰今夕有客可賜光明言訖一室朗若張燭(出酉陽/雜俎)
半天瓊樓翟天師名乾祐峡中人曽於江岸與弟子翫
月或曰此中竟何有翟笑曰可隨吾指觀弟子中兩人
見月視半天瓊樓金闕滿焉數息間不復見(出酉陽/雜俎)
雲端瑶鏡李太白詩又疑瑶臺鏡飛上青雲端
廣寒清虛之府申天師作術與唐明皇遊月宫見天府
榜曰廣寒清虛之府少前見素娥十餘人皓衣乗白鸞
舞于桂樹下(出龍/城録)
影娥池蟾蜍臺武帝鑿池以翫月使宫人乗舟弄月影
名影娥池亦曰蟾蜍臺(出三輔/黄圖)
三寸鏡王生云月不圓者月初生及既虧而後視之宜
如三寸鏡稍稍轉大不當如破環漸漸滿也(出抱/朴子)
救月長安城中每月蝕時士女即取鑑向月擊之滿郭
如是蓋云救月也(出天寳/遺事)
閻扶樹影釋氏書言須彌山南面有閻扶樹月過樹影
入月中或言月中蟾桂地影也空處水影也此語差近
(出酉陽/雜俎)
金精月者金之精也(出河圖/帝覽)
青桂裴筠娶蕭楚公女便擢進士羅隠曰細看月輪真
有意已知青桂近嫦娥(出曽公/類苑)
兔蛤張衡靈憲曰月者隂精而成獸象兔蛤焉
顧兔在腹楚詞曰夜光何徳死而又育厥利維何而顧
兔在腹
𤣥兔素蛾李周翰曰𤣥兔者月也中有兔毫故以名焉
娥者羿妻嫦娥也竊藥奔月因以為名月色白故云素
娥言能照耀帝王之臺后妃之寶
　　詩
入風先遶暈排霧急移輪若教長似扇堪拂豔歌塵(出/朱)
(超/)太液池邊月上時好風吹動萬年枝誰家鏡匣參差
葢露出楞邊些子兒(出盧/多遜)從来修月手合在廣寒宫(出/東)
(坡/)惜花攜酒喚人喫愛月把琴和露彈(出義/山)玉兔步虛
碧氷輪碾太清廣寒宫有路桂子落無聲(出靈/源)萬里瞿
塘峡春来六上弦時時開暗室故故滿青天(出杜/甫)永夜
角聲悲自語中天月色好誰看　昊天出新月茂林延
疎光(出杜/詩)金波絢彩麗初筵玉冕流輝滿大圓鏡裡山
川同炯炯樓前風露共娟娟(出玉/川)光彩徧空輪欲滿青
霄映出皎雲端縦饒喚得嫦娥下不許閒人取次看(出/白)
(樂/天)禁鼓樓頭第一敲彎彎新月上林梢誰家寳鏡新磨
出玉匣參差蓋未交(出王/禹偁)黄金雙闕水晶宫灔灔銀潢
貫碧空一曲霓裳羽衣舞桂花如露濕天風(出滕/宗諒)婆娑
海水南簸弄明月珠(出退/之)輝斜通璧練彩碎射沙星(出/退)
(之/)星流時入暈桂長欲侵輪(出庾/肩吾)山明疑有雪岸白不
闗沙天漢看珠蚌星橋視桂花(出庾/信)光射潛虯動明翻
宿鳥頻(出杜/詩)暮靄不知天逺近閒雲休礙月升沉(出錢/徳載)
分簾疑碎璧隔幔似重鈎(出張/正)水露疑霜雪林棲見羽
毛(出杜/甫)
　　星
留行逆順五星五行之主其行或入黄道裡或出黄道
表猶月行出入有隂陽也然出入無常不可筭數求其
東行曰逆西行曰順不東不西曰留與日相近曰伏與
日同度曰合其留行逆順伏合犯陵變色芒角凡其所
主皆依時政五官五事之得失而見其變也
四星聚牛女晉永嘉中嵗鎮熒惑太白聚牛女識者以
為當興王是嵗元帝登位
五星聚箕尾唐天寳九年五月五星聚於箕尾占曰有
徳則慶無徳則殃
三星聚為景星赤方氣與青方氣相連赤方中有兩黄
星青方中有一黄星三星聚而為景星(出史天/官書)
徳星㑹秦分薛頥武徳初進直秦王府密語曰徳星㑹
秦分王當帝天下王表為太史丞
文星暗大中九年日官李景亮奏文星暗科場當有事
至是三科盡覆試宏詞趙矩皆落(出南部/新書)
熒惑徙三舎宋景公時熒惑守心召子韋問子韋曰禍
當君可移於相公曰相所以與理國家曰可移於百姓
公曰百姓死寡人將誰為君曰可移於歳公曰歳荒人
必死為人君而殺其人誰以我為君乎子韋曰君有至
徳之言三天必賞君熒惑必徙三舍果三徙
北斗神名北斗魁第一星神名曰執隂第二星曰叶諧
第三星曰視金第四星曰拒理第五星曰防仵第六星
曰開寳第七星曰招摇(出段成/式書)
七星化為人唐太宗時李淳風奏北斗七星當化為人
明日至西市飲酒使人候之有僧七人共飲酒二石太
宗遣人召之笑曰此必李淳風小兒在彼言我也忽不
見(出國史/纂異)
杓攜龍角史天官書杓攜龍角(杓北斗柄也龍角/東方宿攜連也)
天牀紫宫門内外有天牀六星(出天/文集)
天街漢髙祖七年月暈圍參畢七重占曰昴畢間天街
也街北胡也街南中國也(出漢/書)
黄石黄石鎮星之精也黄者鎮星色也石者星質也(出/黄)
(石公/記)
欃槍爾雅彗星欃槍形如掃箒又前漢書有天欃天槍
杜詩勠力掃欃槍(妖星喻/盜賊也)
天女孫前漢天文志織女天女孫也(出史/記)
曳練孫休永安二年將守質子羣聚嬉戲有異小兒忽
来曰我非人熒惑星也言訖飛上昇仰而觀之若曳一
匹練有頃而沒(出宋/書)
辯月落參横洪景盧容齋隨筆云今人梅花詩詞多用
參横二字葢出龍城録所載趙師雄事然此實妄書或
以為劉無言所作也其語云東方已白起視大梅花樹
下月落參横且以冬半視之黄昏時參已見至于夜則
西沒矣安得將旦而横乎秦少游詩月落參横畫角哀
暗香銷盡令人老承此誤也唯東坡云紛紛初疑月掛
樹耿耿獨與參横昏乃為精當老杜有城擁朝来客天
横醉後參以全篇考之葢初秋所作也
　　詩
丹桂看来能了了白榆種得許疎疎(出曽/幾)厯厯東井舍
昭昭右掖垣雲際龍文出池中鳥色飜流暉下月露墜
影入河源方知潁川集别有太丘門(出董/思恭)靈河隔神女
仙轡動星牛玉衡指棟落瑶光對幌留徒知仰閶闔乗
槎未有由(出蕭/琮)欄干玉繩低耿耿太白曉(出東/坡)
　　雨
峴山張葢安定郡有峴陽峰峰上有池若雨則雲起池
中若車葢故里諺曰峴山張葢雨滂沱(出三水/小牘)
石郎戴笠不願石郎戴笠難甘玉女披衣言雨多也(出/段)
(成式/詩)
鳩逐婦埤雅曰鵓鳩隂則屏逐其婦晴則呼之語曰天
將雨鳩逐婦
石燕飛湘州記云零陵山有石燕遇雨則飛如生燕雨
止則還如石庾信晴詩已歡無石燕
占雨石蘇頲有一錦紋花石鏤為筆架置於硯席間每
天欲雨即津出如汗逡巡而雨頲以此為候(出開元/遺事)
龍蟠應鼓蜀都賦曰潛龍蟠於沮澤應鳴鼓而興雨
神女嫁西海太公為灌壇令文王夢見婦人笑當道問
其故曰吾太山神女嫁為西海婦吾行必以暴風雨灌
壇令當吾道不敢以疾風暴雨過也夢覺召太公語焉
三日果疾風暴雨過(出博/物志)
霖鈴曲明皇既幸蜀初入邪谷霖雨彌旬於棧道中聞
鈴聲與山相應上憶念貴妃因將其聲為雨霖鈴曲以
寄恨焉(出明皇/雜録)
榆莢雨紀勝之書三月榆莢雨
桐木魚淮南子曰董仲舒請雨秋用桐木魚
液雨天時和暖似春故曰小春此月内一雨謂之液雨
百蟲飲此而藏蟄俗呼為藥水(出荆楚/嵗時記)
雨如酥韓退之詩云天街小雨潤如酥
魚噞淮南子曰天且雨也魚已噞之
噀酒為雨欒巴者蜀郡人也入為尚書正朝㑹欒巴得
酒不飲向西南噀之有司奏巴大不敬詔問巴巴謝曰
臣本縣都市失火臣故噀酒為雨滅火非敢不敬(出葛/洪神)
(仙/𫝊)
師興而雨衛大旱甯莊子曰今邢無道天其或者欲使
衛討邢乎従之師興而雨(出左僖/十九年)
神漿盧師道謂雨曰神漿可挹(出雞/跖集)
天洗兵武王伐紂至於有戎之隧風霽而乗以大雨散
宜生諫曰此非妖與王曰非也天洗兵也(出説/苑)
坎化周易集林雜占曰占雨外卦得隂為雨得陽不雨
其爻發變得坎為雨得離不雨巽化為坎先風後雨坎
化為巽先雨後風
黒蜧躍淮南子曰黒蜧神蛇潛泉而居將雨則躍
遏水漬龍穴湘東郡新平縣有龍穴天旱人共遏水漬
此穴輒雨也(出吳/録)
　　祈雨
古鏡鼻盤龍開元中甞旱𤣥宗令僧一行祈雨一行言
當得一器上有龍狀方可致雨上令於内庫中徧視之
皆言不類數日後指一古鏡鼻盤龍喜曰此有真龍矣
乃持入道場一夕而雨(出酉陽/雜俎)
請天三日雨晉太康中郡大旱束晳為邑人請雨三日
而雨衆歌曰束先生通神明請天三日甘雨霖我黍以
育我稷以生(出晉/書)
泥石牛背鬱林郡山東南有池池有石牛嵗旱百姓殺
牛祈雨以牛血和泥泥石牛背祠畢大雨洗牛背泥盡
而晴(出廣/州記)
土龍淮南子曰土龍致雨(注曰湯遭旱作土/龍以象雲従龍也)
聚艾茅自環涼輔仕郡為五官掾時夏旱太守自祈請
輔於是聚艾茅以自環構火將自焚未及中時而大雲
晦合須臾澍雨
焚神山神農書云不雨積薪擊鼓焚山神
祠靈山齊景公時旱欲祠靈山晏子曰君避殿曝露其
索雨乎公出野曝露天果大雨(出晏子/春秋)
舉卧石荆州永豐縣有卧石長九尺六寸其形似人體
清黄狀若雕刻境若旱便齊手而舉之小舉小雨大舉
大雨(出酉陽/雜俎)
燒崕山太原郡東有崕山天旱土人常燒此山以求雨
俗傳崕山神娶河伯女故河伯見火必下雨救之(出酉/陽雜)
(俎/)
　　詩
梅樹耿長虹芳林散輕雨蜀郡隨仙去陽臺帶雲聚飄
花更濯枝潤石還侵柱詎得零陵燕隨風時共舞(出張/正見)
安得夢隨霹靂駕馬上傾倒天瓢飜　久苦趙盾日欣
逢傅説霖坐知千里足初覺兩河深　微明燈火耿殘
夢半濕簾櫳浥舊香　野水有紋増淡碧逺林無韻濕
疎黄(出東/坡)皇天降徳澤焦卷有生意　楚雨石苔滋京
華消息遲神女花鈿落蛟人織杼悲(出杜/甫)雲根臨八極
雨足洒四溟(出文/選)雨来沾席上風急打船頭越女紅裠
濕燕姬翠黛愁(出杜/甫)重雲出飛電髙棟響行雲洒樹輕
花發滴沼細萍開(出朱/超)山雲遥似帶庭芥近成舟寄言
一髙士如何麥不收(出隂/鏗)有情芍藥含春淚無力薔薇
卧曉枝(出秦/觀)乍隨春靄亂還放夕陽明惆悵池塘逺荷
珠㸃㸃輕(出吳/融)隴麥沾逾翠山花濕更然(出虞/世南)平地三
尺雨農家三尺金我願此雨力生穂長如林(出鄭/獬)髙樹
送聲驚客枕小池分溜入清渠(出陸/務觀)濺琴移榻避添硯
就簷承(出魏/野)自是湘川石燕飛非闗齊地商羊舞(出李/端)
　
　
　錦繡萬花谷後集卷一
欽定四庫全書
　錦繡萬花谷後集卷二
　　雪
雪花如翼唐天寳初命王天運伐勃律勃律恐懼請罪
願歳貢獻天運不許即屠城虜三千人而還有術者言
將軍無義天將大風雪矣行數百里忽風四起雪花如
翼四萬人一時凍死(出酉陽/雜俎)
玉花攪空舒元輿序重雪終日玉花攪空舞下散地
大如席李白北風行燕山雪花大如席片片飛落軒轅
臺
雪七尺庚辰大雪雪深七尺(出春秋/考異郵)
花六出凡草木花皆五尺雪花獨六出雪花曰霙雪(出/韓)
(詩外/傳)
兔園置酒歳將暮時既昏寒風積愁雲繁梁王不悦遊
於兔園乃置㫖酒命賓友俄而微霰零密雪下王乃歌
北風於衛詩詠南山於周雅(出謝恵/連雪賦)
銅駝得綿酒泉南有銅駝山言虜犯者有大雪沮渠䝉
遜遣工取之得綿數萬觔(出崔鴻/北涼録)
汗流袒寢蜀有道士陽狂俗號為灰袋常大雪中衣布
褐入青城山暮投僧寄宿僧曰貧僧一衲而已天寒如
此恐不能相活但言容一牀足矣至夜半雪深風起僧
慮道者已死就視之去牀數尺氣蒸如炊流汗袒寢僧
知其異人未明不辭而去(出酉陽/雜俎)
袒卧不移焦先人莫知所出野火燒其廬遭冬雪大至
先袒卧不移人以為死熟視之如故(出髙/士𫝊)
立侍不敢去游定夫楊中立来見伊川一日先生坐而
瞑目二子立侍不敢去久之先生乃顧曰二子猶在此
乎日暮矣姑就舍二子者退則門外雪深尺餘矣(出何/俊良)
(語/林)
映雪讀書宋齊語曰孫康家貧甞映雪讀書清淡交游
不雜
孤舟獨釣栁子厚詩孤舟蓑笠翁獨釣寒江雪
五穀精汜勝書云雪為五榖之精
不封條太平之世雪不封條凌彌毒害而已(出西京/雜記)
射雁落白毛髙崇文本將校因功授西川節度使甞作
雪詩曰崇文崇武不崇文提戈出塞虎將軍那箇􁣉兒
射雁落白毛空裏落紛紛鄙語胡人曰􁣉兒(出北夢/瑣言)
詩思在灞橋或問鄭棨曰近日有詩否對曰詩思在灞
橋風雪驢子上此處何以得之
被狐白裘齊景公時雨雪三日公被狐白之裘見晏子
曰不寒晏子説之乃脱裘發粟以與饑寒者(出晏子/春秋)
北荒明月劉嶓雪賦曰曉連光而映浄夜合影而通朧
似北荒之明月若西崐之閬風
越犬吠走栁子厚答韋中立書云二年冬大雪踰嶺被
越中數州數州之犬皆倉皇吠噬狂走者累日
甜雪周穆王時西王母獻嵰州甜雪(出拾/遺記)
麵市鹽車李義山詩人疑迷麵市馬似困鹽車
神仙中人晉王恭被鶴􁑵涉雪而行孟㫤窺見之曰此
真神仙中人也(出本/𫝊)
　　詩
凝階夜似月拂樹曉疑春(出何/遜)不覩豐年瑞安知燮理
才散鹽如可擬願摻和羮梅(出孟/浩然)偏隨江月横陳夜未
放宫梅獨自春(出洪/駒父)北雪犯長沙胡雲冷萬家隨風且
間葉帶雨不成花(出杜/甫)天公有詔催滕六夜半癡風號
古木試捲蝦鬚看萬山千山萬山頭盡秃因思王大訪
山隂反憶孫三勤夜讀何如帳下擁金釵淺注羔兒低
唱曲(出克/齋)忽如一夜春風来千樹萬樹梨花開散入珠
簾捲羅幕狐裘不暖錦衾薄(出岑/參)顛狂楚客歌成雪媚
賴吳娘笑道鹽(出施/肩吾)連夜江雲黄慘淡平明山雪白糢
糊(出白/居易)惹砌任從香粉妬縈叢自學小梅嬌(出秦/韜玉)愛水
舞来飛就影怯風斜去却回身真成一臈逢三白併把
三冬博一春(出誠/齋)勢合便疑包地盡功成終欲放春回
(出王/荆公)此時造化何容易終日飄零似等間截斷瓊田餘
白水放開琪樹出青山(出韓/子蒼)閉户莫教風掃地捲簾疑
有月臨軒水光瀲灔猶浮碧山色空濛已斂昏(出東/坡)三
日顛風刮骨来不成一雪肯空回何曽半㸃傷春信只
怪千花連夜開頃刻裝成銀世界中間遍滿玉樓臺瓊
船撑入玻瓈國琪樹瑶林不用栽(出誠/齋)急雪鶺鴒相並
影驚風鴻雁不成行　蔞蒿穿雪動楊栁索春饒(出山/谷)
舊苑珠千樹寒郊玉萬層(出宋/貫之)尋碑野寺雲生屨送客
溪橋雪滿衣(出陸/務觀)密竹不妨呈勁節早梅何惜認殘花
　夜風掠動鎮幃犀酒醒夢回聞雪落起来呵手畫雙
鴉醉臉輕勻襯眼霞真態生香誰㑹得玉奴纎手嗅梅
花(出東/坡)
　　霜
神鑪凝霜雪於神鑪採靈芝於嵩岳(出抱/朴子)
不害嘉穀元和十四年四月淄青隕霜殺惡草及荆棘
而不害嘉榖
氷蠶為繭貟嶠之山有氷蠶以雪霜覆之然後為繭(出/拾)
(遺/記)
鷓鴣覆背鷓鴣常白日而飛畏霜夜飛則以樹葉覆其
背上(出崔豹/古今注)
紺碧色廣延國霜色皆紺碧(出拾/遺記)
染紫常奉真湘潭紀鵝管山霜可染紫為天下冠恨人
無知者
　　風
相風旌唐五王宫中各於庭立長竿掛五色旌於竿頭
旌之四垂綴以金鈴有聲即使視旌之所向可以知四
方風候
占風鐸岐王宫於竹林内懸碎玉片每夜聞相觸之聲
即知有風號占風鐸(並出開/元遺事)
祛塵風崐崙山有祛塵風若衣服垢汚吹之則潔(出拾/遺記)
裂葉風裂葉風八月風也(出洞/㝠記)
爰居避災爰居止於魯國東門之外臧文仲使祭之展
禽曰今兹海其有災乎廣川鳥獸常知避其災也是嵗
海多大風(出國/語)
鳥雀巢扶枝鳥鵲識嵗之多風去喬木而巢扶枝許慎
注曰扶傍也(出淮/南子)
脯翣堯時㕑中有白肉脯薄如翣形鼓則風生使食物
寒而不臭名曰脯翣(出帝王/世紀)
飛亷吕氏春秋曰風師曰飛亷
不鳴條太平之代風不鳴條
大塊噫氣南郭子綦曰大塊噫氣其名曰風是惟無作
作則萬竅怒號(出荘/子)
上信鳥信麥信江淮船泝流而上常待東北風謂之信
風七八月有上信三月有鳥信五月有麥信(出國/史補)
白犬自穴出汝南臨汝縣有小山崆峒其顛洞穴如盎
將有大風雨則白犬自穴出田夫以為候亦名曰玉燭
峰(出三水/小牘)
擊筑歌髙祖過沛擊筑自歌曰大風起兮雲飛揚威加
海内兮歸故鄉
　　詩
晩來江門失大木猛風中夜吹白屋天兵斬斷青海戎
殺氣南行動坤軸(出老/杜)飜花疑鳳下颺水似龍移帶露
依深葉飄寒入勁枝(出張/正見)蕭條起闗塞摇颺下蓬瀛拂
林花亂彩響谷鳥分聲披雲羅影散汎水織文生勞歌
大風曲威加四海清(出太宗/文皇帝)去来固無迹動息如有情
日落山水静為君起松聲(出王/勃)蕭蕭度閶闔習習下庭
闈花蝶自飄舞蘭蕙生光輝相烏正舉翼退鷁已驚飛
方從列子御更逐浮雲歸(出董/思恭)髙風應爽節摇落漸疎
林吹霜旅雁斷臨谷曉松吟屢棄涼秋扇恒飄清夜琴
泠泠隨列子彌諧逸豫心(出隋/阮卓)逐舞飄輕袖傳歌共繞
梁動枝至亂影吹花送逺香(出虞/世南)
　　雲
金枝玉葉黄帝與蚩尤戰於涿鹿之野常有五色雲氣
金枝玉葉止於帝上有花葩之象故因作華葢也(出崔/豹古)
(今/注)
觸石而出公羊𫝊曰觸石而出膚寸而合不崇朝而遍
雨乎天下者唯泰山之雲耳
慶雲隨馬唐天寳十三年封泰山有慶雲隨馬(出𤣥/宗紀)
吉雲成五色露吉雲之國有吉事則滿空五色照人著
草木皆成五色露(出洞/㝠記)
景雲樂志髙宗即位景雲見張文牧采古詞為景雲歌
黄氣抱日代宗即位日慶雲見黄氣抱日(出酉陽/雜俎)
赤烏夾日楚有雲如衆赤烏夾日以飛三日太史曰其
當王身乎(出左/傳)
　　詩
化作奇形隨物態散成文錦自天機紅堆逺嶠日初上
碧滿長空人未歸逸興狂来連海濶髙情間甚出山飛
須知深處藏雷雨不獨江邊遶釣磯(出宋/白)玉葉依巖聚
金枝觸石分横天結陣影逐吹起羅文(出文/皇帝)瑞雲千里
映祥輝四望新隨風亂鳥足汎水結魚鱗布葉疑臨夏
開花詎待春欲得承嘉景無令掩桂輪(出于/季子)南北各萬
里有雲心更閒因風離海上伴月到人間洛浦少髙樹
長安無舊山徘徊不可住漠漠又東還(出詩/話)
　　霧
銀山素霧湘州記曰曲江縣有銀山山常多素霧
積水溢莊子積水上溢故為霧
神井雍丘縣夏后公祠有神井能致霧(出風/俗通)
開而覩天衛瓘見樂廣曰此人若水鏡每見之瑩然若
開雲霧而覩青天　又徐幹中論曰文王遇姜公於渭
陽執竿而釣文王得之如開霧覩青天
白霧圍城白霧四面圍城不出百日主有大兵至城下
(出抱/朴子)
百邪之氣霧者百邪之氣為隂冒陽本于地而行于天
(出五/行志)
南山藏豹陶答子妻曰南山有𤣥豹霧雨七日不下食
者所以澤其毛羽而成其文章(出列/女𫝊)
白氣紫氣韓佽在桂州有妖賊封盈能為數里霧聲言
某日將攻桂州有紫氣者我必勝至期果紫氣如疋帛
自亘于州城白氣直衝之紫氣遂散天忽大霧至午稍
霽(出酉陽/雜俎)
　　詩
氤氲起洞壑摇曳匝平疇乍似含龍劒還疑映蜃樓捲
林隨雨密度野帶烟浮方謝公超步終從彦輔遊(出蘇/味道)
雖無𤣥豹姿終𨼆南山霧(出謝/眺)蒼山寂已暮翠觀黯將
沉終南晨豹隠巫峡夜猿吟天寒氣不歇景晦色方深
待訪公超市將子赴華隂(出董/思恭)
　　露
仙掌擎杯漢武帝故事建章宫作承露盤上有仙人掌
擎玉杯以承露和玉屑飲之
真妃潤肺太真妃宿酒初消苦肺熱晨遊後苑口吸花
露以潤肺(出開元/遺事)
瑪瑙甕帝嚳時有丹丘國獻瑪瑙甕以承甘露(出拾/遺記)
神人飲藐姑射之山有神人焉不食五榖吸風飲露(出/莊)
(子/)
　　詩
九畹凝芳葉百草瑩新珠盈荷雖不潤拂竹竟難枯(出/劉)
(溢/之)汎掌光逾淨添河滴尚微變霜凝曉液承月委圓輝
(出駱/賓王)霏霏靈液重雲表無聲落宵潤玉堂簾曙寒金井
索(出李/正封)飛空猶藴狀集物始呈華非惟溥蔓草頗亦變
蒹葭(出顧/煊)通天臺上月初出承露盤中珠正圓(出韋/應物)
　　雷
屋角龍出吳再用為光州一日大震雷家人皆伏匿再
用不動俄見有襦袴四人舁再用出庭中復大震屋角
有龍出(出九/國志)
運斤造雷車栁公權甞見親故説元和末止建州山寺
中夜半覺門外喧閙因潛於窓櫺中觀之見數人運斤
造雷車如圖畫者久之氣忽斗暗其人兩目遂昏焉
南山有黒氣𤣥宗甞冬月召山人包超令致雷聲超對
曰来日及午有雷遂令髙力士監之一夕醮式作法及
明天無纎翳力士懼之超曰將軍視南山當有黒氣如
盤矣有頃風起黒氣彌漫疾雷數聲(並出酉/陽雜俎)
玉虎晨鳴玉虎晨鳴河圖曰雷聲也
陽聲五行志云雷者陽聲出非其時臣竊君柄之象
物墜如玃處士周洪言慶厯中邑客十餘人逃暑而飲
忽暴風雨有物墜如玃兩目睒睒衆人驚伏牀下倐忽
上階歴視衆人俄失所在及雨定稍稍能起相顧耳悉
泥矣邑人言向来雷震牛戰鳥墮邑客但覺殷殷而已
候雷網魚興州一處名雷穴每雷聲水塞穴流魚隨流
而出百姓每候雷聲繞樹網獲魚無限(並出酉/陽雜俎)
其狀如彘雷州春夏多雷無日無之秋日則伏地中其
狀如彘(出國/史補)
　　電
隂陽分爭隂氣伏重泉之下上通於天隂陽分争故為
電(出莊/子)
紫金蛇東坡詩電光時掣紫金蛇
吐火施鞭揚雄賦霹靂列缺吐火施鞭
　　虹
天弓天弓虹也又謂之帝弓明者為虹暗者為蜺(出白/虎通)
化黄金有刻文孔子修春秋製孝經既成齋戒向北斗
星辰而拜告備于天乃有赤虹見自上而下化為黄金
有刻文孔子受讀之(出搜/神記)
斗精蜺者斗之精(出唐五/行志)
架天長橋李白詩安得五彩虹架天作長橋
入井永正二年三月彩虹入潤州大將張子良宅初入
漿甕水盡入井飲之後子良拜金吾尋歴方鎮(出南部/新書)
　　詩
横彩分長漢倒色媚清渠梁前朝影出橋上晩光舒(出/董)
(思/恭)螮蝀入紫微天明夷朝暉(出李/白)
　　氷
琢氷煮茗王休居每冬時取溪氷琢其精瑩者煮建茗
以供賓客(出開元/遺事)
化為玻瓈玻瓈千歳氷所化也
作花如纈河陽黄魚池池氷作花如纈(並出酉/陽雜俎)
　　霽
揑泥龍𤣥宗時連日雨不止召梵僧不空止之不空遂
於寺庭中揑泥龍五六當溜水作胡言罵之有頃雨霽
(出酉陽/雜俎)
鞭陽石宜都郡有二大石一為陽一為隂鞭隂石則雨
鞭陽石則晴(出山/川記)
　　詩
雨住便生熱雲晴即作峰已欣無石鷰彌欲棄泥龍(出/庾)
(信/)屏翳寢神轡飛亷收靈扇清氣朗山壑千里遥相見
(出湛/方)
　
　
　
　
　錦繡萬花谷後集卷二
欽定四庫全書
　錦繡萬花谷後集卷三
　　春門
獻鳩周禮羅氏仲春獻鳩於國老鄭𤣥注云春以鷹化
為鳩變舊為新宜以養老助生氣
擲金錢唐内庭嬪妃每至春時於禁中結伴擲金錢為
戲(出開元/遺事)
獻羔開氷月令曰仲春之月天子獻羔開氷注獻羔謂
祭司寒也祭司寒而出氷薦於宗廟
鳴鳩拂羽周書時訓曰三月鳴鳩拂羽拂羽以羽相擊
也
握月擔風虞松方春謂握月擔風且留後日吞花卧酒
不可過時(出春/宴録)
蘭時歡兹蘭時注云春時也(出文/選)
祠髙禖仲春之月𤣥鳥至之日以太牢祠于髙禖(蔡邕/云髙)
(禖神名也出/吕氏春秋)
綴花為葢夏侯湛春可樂歌曰春可樂兮綴雜花以為
葢集芳蕤以飾裳
移春檻楊國忠子弟春時移名花植木檻中下設輪脚
挽以綵絙所至自隨號移春檻
天地奢華當春天地爭奢華洛陽園苑尤紛挐(出韓/退之)
䕶花金鈴寧王每花時綴金鈴於花下掣之以驚禽謂
之䕶花金鈴(出六/帖)
太皥執䂓漢魏相曰隂陽之分以月為紀各有常職不
得相干東方之神太皥乗震執䂓司春
鄒衍吹律燕有寒谷不生黍稷鄒衍吹律暖氣乃至章
木乃生(出劉向/别録)
　　詩
春宵一刻直千金花有清香月有隂歌管樓臺聲細細
鞦韆院落夜深深　竹外桃花三兩枝春江水暖鴨先
知蒿萊滿地蘆芽短正是河豚欲上時(並出/東坡)騎馬出門
三月暮楊花無奈雪漫漫客情最苦夜難度宿處只尋
無杜鵑(出吕叔文云丹陽玉/乳泉壁間題此一絶)一春情調淡悠悠閒倚書
窗背小樓暖日只添中酒睡晩風頻動惜花愁鶯衝舞
蝶侵人過絮逐天絲觸處遊已為韶光發惆悵可堪家
近白蘋洲　隔岸黄鸝語當軒白鳥斜晩来風緊處飛
絮滿人家(出宋/素臣)雙燕有期知自至野花無主為誰開沙
鷗鬬食穿蘆去粉蝶尋香過水来　風拂旗亭垂栁暗
雨餘官路落花深(出晁/無咎)新梢漸變鵝黄色淺水遥添鴨
緑紋　水暖池塘閒睡鴨烟深村落自鳴鷗　来日泥
香催燕子歸時桑老趂蠶收　微風蹙水魚鱗浪薄日
烘雲卵色天(出介/庵)金壺投箭消長日翠袖𫝊杯領好春
幽鳥語隨歌處拍落花鋪作舞時茵(出陸/倉)竹筍初生黄
犢角蕨芽初長小兒拳試尋野菜炊香飯便是江南二
月天　桃李春風一杯酒江湖夜雨十年燈　九陌黄
塵烏帽裡五湖春水白鷗前(出山/谷)曉寒花外淺春意栁
邊多(出譚/俊明)芳草和烟暖更青閒山要路一時生年年㸃
檢人間事惟有春風不世情(出羅/鄴)睡起庭前立片時寂
無人到亂雲飛楊花吹盡鶯聲懶小雨亷纎春已歸(出/𤓰)
(圃/)雪後清風特地斜栁條疎瘦未藏鴉與君試去探春
信看到梅梢第幾花　草色未迎雕輦翠栁梢先覺赭
袍黄　春盡行人未到家春風應怪在天涯夜来過嶺
忽聞雨今日滿溪都是花小池春破玉玲瓏聲觸簾鈎
漸好風閒繞欄干搯花樹春濃已著半梢紅(出鄭/毅夫)悵望
送春杯慇懃掃花箒(出杜/牧)昨夜鳥聲春驚鳴動四隣今
朝梅樹下定有折花人(出庾/信)日影飛花殿風紋積草池
鳳樓通夜敞虬輦望春移(出元/萬頃)雜花粧林草葢地白日
坐上傾天維蜂喧鳥咽留不得紅蕚萬片惜風吹(出退/之)
水痕侵岸栁山翠借㕑烟調笑持筐婦春来蠶幾眠(出/戎)
(昱/)蠶月桑葉青鶯時栁花白(出陳/希夷)避雨燕兒晴又去趂
衙蜂子晩還歸(出李/新)山黛淺深春氣力浪花開合水工
夫　草濃春逕狹樹密晩窗隂(出賛/寧)不論山顛與水涯
春来何處不榮華野紅妖緑渾如畫一崦人家桃杏花
(出梅/山)緑葵向光轉翠栁逐風斜林有驚心鳥園多奪目
花(出聞/人舊)晨曦瀲灔上簾櫳金屋熙熙歌吹中桃臉似知
宫宴早百花頭上放輕紅(出鄧/伯温)
　　夏
正陽之月陽徳用事則和氣皆陽建已之月是也故謂
之正陽之月(出西京/雜記)
迎風觀潘岳闗中記曰桂宫一名甘泉又作迎風觀寒
露臺以避暑
丹水出丹魚先夏至前十夜伺之魚浮水則赤光上照
如火(出水/經)
氷雪價等金璧長安氷雪至夏月則價等金璧白少傅
詩名動於閭閻每須氷雪論筐不復償價日日如是(出/止)
(戈/集)
紾絺乗小駟𤣥宗幸洛時屬炎暑上曰姚崇多計令力
士探回奏曰崇方紾絺乗小駟按轡木隂上乃命小駟
頓忘繁溽(出開/元記)
龍見而雩左傳曰龍見而雩龍見建巳之月蒼龍七宿
之體昏見東方
當風交扇劉義慶世說曰郤嘉賓三伏之月詣謝公炎
暑重赫雖復當風交扇猶沾汗流離
錦結涼棚長安富人每至暑伏中各於林亭内植畫柱
以錦結為涼棚設坐具召長安名姝間坐遞請為避暑
㑹人皆愛羨(出開元/遺事)
避暑飲劉松北鎮袁紹軍與紹子弟日共宴飲當三伏
之際晝夜酣飲極醉至於無知云以避一時之暑故河
朔有避暑飲(出典/論)
迎涼草唐蘇鶚松陽編曰李輔國家夏則於堂中設迎
涼草其象類碧而幹似苦竹葉細如松雖若乾枯而未
甞彫落盛暑掛之牕戸間則涼風日至
濯枝雨周處風土記曰仲夏濯枝(此節常有大/雨名濯枝)
　　詩
四顧山光接水光凭欄十里芰荷香清風明月無人管
併作南来一味涼　風生髙竹涼雨送新荷氣　紫燕
將雛語夏深緑槐庭院不多隂西窗一夜無人問展盡
芭蕉數尺心(出荆/公)夏景多煩蒸山水暫追涼桐枝覆玉
檻荷葉漏銀塘壺盛仙客酒瓶貯帝臺漿才人下銅雀
侍妓出明光共欣陪宴賞千秋樂未央(出李/徳林)畢竟西湖
六月中風光不與四時同接天蓮葉無窮碧映日荷花
别樣紅(出東/坡)野花成子落江燕引雛飛暗草熏苔徑晴
楊拂石磯(出潘/逍遥)百花過盡緑隂成漠漠爐香睡晩晴病
起兼旬疎把酒山深四月始聞鶯(出陸/務觀)炎宫駕日照人
低燕處征行總不宜商略人間可人處蘄州笛竹卷琉
璃(出王/三松)避暑恨無雙羽翰銀河亦恐浪花乾坐来已倦
還臨水卧去無眠復倚欄擬截白雲鋪玉簟好收明月
貯金盤如何一見張公子清論如氷灑座寒(出鄭/獬)汗浹
衣巾詩癖減茶盈杯椀睡魔降　緑樹隂濃夏日長雛
鶯上下弄新簧水晶簾動微風起一架荼䕷滿院香(出/髙)
(駢/)莎草放茵深䕶砌海榴噴火巧横牆紋鱗引子跳銀
海紫燕呼雛語畫梁(出彦/成)緑竿初長笋紅顆未開蓮蔽
日髙髙樹迎人小小船清風長入座夏月似秋天(出戎/昱)
麥秋桑葉大梅雨稻田新籬落栽山果池塘養錦鱗(出/戴)
(叔/倫)
　　秋
鳴鶴戒露白鶴至八月白露降即鳴而相警(出風/土記)
擊土鼓吹豳詩周禮籥章掌仲秋擊土鼓吹豳詩以逆
寒氣
製秋風髙曲明皇製秋風髙一曲每奏則秋風徐来庭
葉皆墜(出羯/鼓録)
金神按節韓退之豐陵行是時新秋七月初金神按節
炎氣除
乗槎到天河近世有人居海上每年八月見槎来不違
時遂齎一年粮乗之到天河見一婦織丈夫飲牛(出博/物志)
風起思蓴張翰入洛齊王冏辟為大司馬東曹掾冏時
執權翰因見秋風起乃思吳中蓴羮鱸魚鱠曰人生貴
適志何能為官數千里以要名爵乎遂命駕而歸(出本/傳)
龍火西頽七命曰龍火西頽(龍火火星也/秋則西南見)
石雁飛鳴平固縣覆笥山上有湖中有石雁每至秋天
飛鳴如候時也(出南/康記)
金籠蟋蟀唐妃妾每至秋時以金籠閉蟋蟀寘枕函畔
夜聽其聲庶民之家皆效之也(出開元/遺事)
火旻秋岸澄夕隂火旻團朝露火心星為秋候旻秋天
也(出文選注/謝靈運詩)
　　詩
斜廊連經閣初月照宵帷塞冷鴻飛疾園秋蟬噪遲露
結林疎葉寒輕菊吐滋愁心逢此節長嘆獨含悲　爽
氣澄蘭沼秋風動桂林露凝千片玉菊散一叢金日岫
髙低影雲空㸃綴隂蓬瀛不可望泉石且娱心　菊散
金風起荷疎玉露圓將秋數行雁離夏幾林蟬雲凝愁
半嶺露碎纈髙天還似成都望直見峨眉前　烟生遥
岸隠月落半崕隂連山驚鳥亂隔岫斷猿吟　山亭秋
已滿巖牖凉風度疎蘭尚染烟殘菊猶承露古石衣新
苔新巢封古樹歴覽情無極只長輪光暮(並出唐/太宗)鳥擊
初移樹魚寒欲𨼆苔斷霧時通日殘雲尚作雷(出隋/煬帝)日
照前窓竹露濕後園薇夜蛩扶砌響輕蛾遶燭飛(出楊/休之)
池亭三伏後林館九秋前清冷間泉石散漫雜風烟蕖
開千葉影榴艷百枝燃約嶺停飛斾凌波動畫船(出蕭/慤)
葉疎知樹落香盡覺荷衰(出蕭/慤)寺涼僧耳目店冷客衣
裘　鷹隼初増氣松篁乍得風住僧山色裡行客葉聲
中卧木晴梁澗輕雲晝粉空何當歸舊隠乗月嘯維嵩
(出何/遜)火雲猶未斂奇峰欹枕初驚一葉風幾處園林蕭
瑟裡誰家砧杵寂寥中　庭梧影薄晨霜落籬菊香寒
晩吹生(出孫/僅)北去南来休便休白蘋吹盡楚江秋道人
不是悲秋客一任晩山相對愁　洗滌炎埃宿雨晴井
梧一葉報秋聲氣從緹室葭莩起風向白蘋洲渚生節
物暗驚悲宋玉田園歸去誦淵明芸窻正草凌雲賦呼
吸胷中萬斛清(出明/道)半鈎初掛黄昏月一鏡新磨碧漢
秋蟬女拽聲過古木雁奴排陣起滄洲無端一笛侵雲
杪愁殺當年趙倚樓(出陸/倉)登樓千里月欹枕一聲蟬(出/僧)
(賛/寧)野色青黄禾半熟雲容黒白雨初收(出魏/野)路遶寒山
人獨去月臨秋水雁空驚(出虞/綸)螢光連燭動月影帶河
流(出張/正見)殿帳清炎氣輦道含秋隂凄風移漢筑流水入
虞琴雲飛送斷雁月上浄疎林滴瀝露枝響空濛烟壑
深(出上/官儀)塵榻無堪晝藴隆又傳秋思入層空碧梧枝上
三更雨白藕花前一信風西郭平安初過雁北窻幽怨
欲鳴蟲無端心事從誰說爽氣瀟瀟客夢中(出石/井)菊花
有意浮杯酒桐葉無聲下井欄千里江山漁笛晩十年
燈火客氊寒(出龍/溪)寒蛩催織月籠秋獨雁叫羣天拍水
楚狂行歌驚市人漁父挐舟在葭葦(出山/谷)渺渺塘隂下
鷗鷺蕭蕭秋意滿菰蒲(出陸/游)玉琯涼初應金壺夜漸䦨
倉池流稍潔仙掌露方團雁聲風處斷樹影月中寒爽
氣長空淨髙吟覺思寛(出楊/師道)皎皎天月明奕奕河宿爛
蕭瑟含風蟬寥唳度雲雁寒商動清閨孤燈曖幽幔耿
介繁慮積展轉長宵半(出謝/恵連)旻天清且髙秋氣發初涼
白露下微津明月流素光凝烟汎城闕凄風入軒房(出/劉)
(鑠/)
　　冬
良月就盈左傳曰良月十月也就盈數也
魚負氷易通卦驗曰大雪魚負氷鄭𤣥曰魚負氷上近
氷也
鶴語寒太康二年冬大寒南州人見二白鶴於橋下曰
今兹寒不減堯崩年於是飛去(出異/苑)
木皮三寸晁錯書曰夫海胡貊之地積隂之處木皮三
寸氷厚六寸
地凍一丈郭義恭廣志曰北方地厚寒氷厚三尺地凍
一丈
星迴節南詔以十二月十六日為星迴節是日登避風
臺命清平官賦詩彼國謂詞臣為清平官
氷霜辰韋應物詩况復歲云暮凛凛氷霜辰
煖香寶雲有僧舍盛冬若客至不燃薪火煖香一炷滿
室如春人歸更收餘燼(出雲林/異景志)
絮征袍李白子夜吳歌索手抽針冷那堪把剪刀明朝
驛使發一夜絮征袍
一陽巾金門歲節曰洛陽人家冬至煎餳綵珠戴一陽
巾
層氷百丈東方朔神異經曰北方有層氷萬里厚百丈
飛雪千里楚詞曰魂歸来北方不可止曽氷峨峨飛雪
千里
　　詩
喧塵是時息静坐對重巒冬深栁條落雪後桂枝殘星
明霧色盡天白雁行單雲飛乍想閣水結逺疑紈晩橘
隠重屏枯藤帶迥竿岳隂連水氣山峰添月寒　洞庭
門未掩金壺漏已催曛煙生澗曲暗色起林隈陳根委
落蕙細葉發香梅雁去銜蘆止猿戲遶枝来　是節嚴
冬景寒雲曳落暉逺聞風瑟瑟亂視雪霏霏浪起川難
度林深人至稀山禽背逕走野鳥歴塘飛(並出梁/簡文帝)晷度
隨天運四時互相乗東壁正昏中涸隂寒節升繁霜降
當夕悲風中夜興朱炎青無光蘭膏坐自凝重衾無煖
氣挾纊如懐氷(出張/華)嚴雲亂山起白日欲還歲曛霧蔽
窮天夕隂晦寒地瀚海有歸期衰容不還稚令君且髙
歌無念老方至(出鮑/昭)北風吹窓琴自動擁爐不覺氊裘
重孤城日落星斗稀一寸青霜壓寒夢(出李/新)看了青燈
夢不成東風輥雪落寒聲半生客裡無窮恨告訴梅花
説到明(出吳/曽)歳事空餘數行厯年勞纔得幾篇詩猶慳
雪片下彌隴已放梅花開滿枝便是東風来解凍春盤
生菜屬羣兒(出曽/幾)雪峰明晩景風雁急寒天(出皇/甫冉)青烟
已過滿爐紅庭樹三更戰北風濁酒初温煨栗熟今宵
懽喜到衰翁(出陸/倉)月影含氷凍風聲凄夜寒　泛菊已
成前日夢探梅又續去年狂(出誠/齋)禽翻竹葉霜初下人
立梅花月正髙(王止/仲)
　
　錦繡萬花谷後集卷三
欽定四庫全書
　錦繡萬花谷後集卷四
　　元日
首祚王羲之月儀書曰日往月来元正首祚太簇告辰
微陽始布罄無不宜和神養素
端月玉燭寳典云元正端月
𫝊生酒唐長安風俗每至元日已後遞飲酒相邀迎號
傳生酒(出法苑/珠林)
放生雀邯鄲以正朝獻雀於趙王而綴以五綵王大悦
申叔以告子順子順曰正朝放之求有生也(出初/學記)
膠牙餳元日食膠牙餳取膠固之義(出荆楚/歳時記)
却鬼丸梁武帝正月賜羣臣却鬼丸(出碎/事)
造粉茘枝金門歳節曰洛陽人家正旦造絲雞蠟燕粉
荔枝
　　詩
川谷風景温城池草木發(出韋/應物)堆盤紅縷細茵蔯巧與
椒花兩鬬新竹馬異時寧信老土牛明日莫辭春　葦
桃猶在戸椒柏已稱觴歳美風光應朝回日漸長(並出/東坡)
元旦家童催早起但搔白髮惜殘眠未將柏子簮新歳
且與梅花叙隔年甥姪拜多身老矣親朋来少屋蕭然
人生智力難求處只有稱觴阿母前(出?/夫)
　　立春
刻龍像銜春書北朝媍人立春日進春書以青綌為幟
刻龍像銜之或為蝦蟇(出酉陽/雜俎)
青幡後漢禮儀志立春之日立青幡
農祥晨正國語曰農祥晨正(農祥房星也晨正謂晨/見南方立春之日也)
竹管葭灰立春之日取宜陽金門竹為管河内葭草為
灰以候陽氣(出玉/泉記)
鞭春牛立春前一日開封府進春牛入禁中鞭春開封
祥符兩縣置春牛於府前至日絶早府僚打春府前百
姓皆賣小春牛(出東京/夢華録)
條風至易通卦驗曰立春條風至宋均注曰條達萬物
之風
春幡勝立春之日士夫之家剪綵為小幡謂之春􁵸或
懸於佳人之頭或綴於花枝之下又剪為春蝶春錢春
勝以為戲
　　詩
青帝東来日馭遲暖烟輕逐曉風吹罽袍公子樽前覺
錦帳佳人夢裡知雪圃乍開紅葉甲彩幡新剪緑楊絲
殷勤為作宜春曲題向花牋貼綉楣(出韋/莊)蕭索東風兩
鬢華年年幡勝剪通花愁聞塞笛吹蘆管喜見春盤得
蓼芽　仙家日月本長閒送臘迎春亦偶然翠管銀罌
傳故事金花綵勝作新年　邊庭無事羽書稀閒遣詞
臣送小詩共助至尊歌喜事今年春日得春衣　白髮
欹簮羞綵勝黄耆煮粥薦春盤(出東/坡)久狎漁樵作往還
晚風宫殿夢催班鄰娃似與春爭道酥滴花枝綵剪幡
(出山/谷)不恨凄凉侵晩景猶能語笑向春盤銀杯酒色家
家緑篛笠烟波處處寛一片梅花無復在却嫌新暖換
餘寒(出陸/游)
　　上元
金吾放夜執金吾杖掌宫外戒非常水火之事唯正月
十五夜勅許金吾弛禁前後各一日謂之放夜(出漢/志)
春月分光曲正月十五日𤣥宗於常春殿臨光宴白鷺
轉花黄龍吐水金鳬銀燕浮光洞攅星閣皆燈也奏月
分光曲(出影/燈記)
舎利放光雨花摩喝陁國正月十五日僧徒俗衆雲集
觀佛舍利放光雨花
膏粥祭蠶神吳縣張成夜見一人立宅東南角謂成曰
此地是君蠶室我即地神明日月半君宜作白粥泛膏
於上以祭我必當令君蠶百倍言訖失所在成如其言
年年得蠶也(出歳/時記)
遊涼州正月望明皇與葉法善遊涼州燭燈十數里俄
頃還而樓下歌舞未終也(出雜/録)
　　詩
紗籠擎燭逢門入銅葉燒香見客遊　燈花結盡吾猶
夢香篆消時汝欲歸回首凄凉十年事𫝊柑歸遺滿朝
衣(出東/坡)火樹銀花合星橋鐵鏁開暗塵隨馬去明月逐
人来游騎皆穠李行歌盡落梅金吾不禁夜玉漏莫相
催(出蘇/味道)連甍珠閣迷仙閬幾處星樓接絳河寳馬縦横
浮市照香塵撩亂夾春和(出宋/貫之)夜来人散殘更月曉陌
猶存舊車轍彩燈城市已春風寒木人家猶臈雪(出張/文?)
秦樓十二玉梯横紫府千門夜不扄疑是東君弄春色
綵雲移下一天星(出詩/話)誰家見月能閒坐何處聞燈不
看来(出崔/液)
　　社日
枌榆髙祖初起禱豐枌榆社四年詔御史治枌榆社春
以羊彘祠之(出通/典)
雞豚宴韓退之詩願為同社人雞豚宴春秋
割肉早歸東方朔𫝊社日詔賜從官肉大官丞日晏不
来朔獨拔劒割肉謂其同官曰社日當早歸請受賜即
懐肉去
里中為宰陳平𫝊里中社平為宰分肉甚均父老曰善
陳孺子之為宰平曰嗟乎使平得宰天下亦如是肉矣
棊子飯秋社以社餻秋酒相齎送貴戚宫院以猪羊肉
腰子嬭旁肚肺鴨餅𤓰薑之屬切作棊子片樣滋味調
和鋪飯上謂之社飯(出夢/華録)
　　詩
白布長衫紫領巾差科未動是閒人麥苗含穂桑生葚
共向田頭樂社神(出退/之)九農成徳業百祀發光輝尚想
東方朔恢諧割肉歸(出杜/甫)鵞湖山下稻梁肥豚柵雞棲
對掩扉桑柘影斜春社散家家扶得醉人歸(出唐/張濱)棠梨
花開社酒濃南村北村鼓鼕鼕且祈麥熟得飽飯敢說
穀賤復傷農(出陸/務觀)
　　寒食
百五節去冬節一百五日即有疾風甚雨謂之寒食(出/荆)
(楚嵗/時記)
店舍無烟元和連昌宫詞初過寒食一百六店舎無烟
宫樹緑
半仙之戲天寳宫中至寒食節競築鞦韆令宫嬪輩笑
為宴樂帝常呼為半仙之戲都中士民倣而呼之(出天/寳遺)
(事/)
萬花輿金門嵗節曰寒食粧萬花輿煮楊花粥
餳粥寒食煮大麥粥研杏仁為酪别造餳沃之(出玉燭/寶典)
又江西詩齒軟不禁寒食餳
　　詩
春城無處不飛花寒食東風御栁斜日暮漢宫𫝊蠟燭
輕烟散入五侯家(出韓/翊)清明寒食好春園百卉開綵繩
拂花去輕毬度閣来(出韋/應物)北城寒食烟火微落花蝴蝶
作團飛王孫出遊樂園歸門前驄馬紫金鞿(出東/坡)
　　上已
蘭亭脩禊王羲之序曰永和九年歲在癸丑暮春之初
㑹於山隂之蘭亭脩禊事也
流杯曲水荆楚四民三月為流杯曲水之飲取黍麴菜
汁和蜜為米以厭時氣(出歳/時記)
錢龍宴長安有妓樂者三月三日結錢為龍作錢龍宴
(出粧/樓記)
龍橋蚕市成都記云三月三日逺近祈福於龍橋命曰
蚕市
桃花水韓詩外𫝊三月桃花水之時鄭國之俗三月上
已於溱洧兩水之上執蘭招魂祓除不祥也
天氣新杜甫麗人行三月三日天氣新長安水邊多麗
人
油花卜池陽上巳日婦女以薺花㸃油祝而洒之水中
若成龍鳳花卉之狀則吉謂之油花卜(出圖/經)
　　詩
卜洛成周地浮杯上已筵鬬雞寒食下走馬射堂前
垂栁金堤合平沙翠幕連不知王逸少何處㑹羣賢(出/孟)
(浩/然)麗日屬元已年芳具在斯開花已兩樹流鸎復滿枝
洛陽繁華子長安輕薄兒東出千金堰西臨雁騖陂清
晨戲伊水轉暮宿蘭池寧憶春蚕起日暮桑欲萎(出梁/沈約)
　　端午
艾草先生端午日以艾為人置戸上辟惡故師曠占云
歲多病用艾草先生(出歲/時記)
長命縷辟兵繒五月五日以五色絲綵繫臂辟兵及鬼
令人不病一名長命縷一名辟兵繒(出風/俗通)
竹中神水重午日午時有雨則急斫一竿竹竹節中必
有神水瀝取獺肝為丸治心腹積聚病(出金門/歳時記)
太常借裙𥜗唐孫伏迦上表近太常於民間借婦女裙
襦以充妓衣擬五月五日於𤣥武門遊戲非所以為子
孫法(出舊/史)
射粉團角黍開元宫中端午造粉團角黍貯盤中以小
角弓射之中者得食都市盛行此戲(出開元/遺事)
　　詩
麥涼殊未畢蜩鳴早欲聞喧林尚黄鳥浮天已白雲辟
兵書鬼字神印題靈文因想蒼梧郡兹日祀陳君(出魏/收)
身隨綵絲繫心與昌歜苦(菖蒲/也)水餅既懐鄉飯筒仍愍
楚　忠臣諒節今千嵗孝女孤風滿四方　願儲醫國
三年艾不作沉湘九辨人(出東/坡)辟兵已佩靈符小續命
仍縈綵縷長　節分端午候誰言萬古傳聞為屈原堪
笑楚江空浩浩不能洗得直臣寃(出文/秀)
　　七夕
青鳥集殿前漢武故事七月七日上於承華殿齋正中
有一青鳥従西方来集殿前上問東方朔曰西王母欲
來有頃王母至有二青鳥侍旁
織女渡河武陽城有仙道謂其弟曰七月七日織女當
渡河暫詣牽牛世人至今謂織女嫁牽牛夫者是也(出/續)
(齊諧/記)
空中車幄郭子儀至銀州夜見左右皆赤光仰視空中
軿車綉幄中有一羙女自天而下子儀拜祝曰今七月
七日必是織女降臨願賜長夀富貴女笑曰大富貴亦
夀考言訖冉冉昇天子儀後立功貴盛年九十餘薨(出/感)
(遇/集)
蛛絲占巧開元中帝與妃子每至七夕夜在華清宫宴
時宫女各以蜘蛛内之小金合子中至曉開視蛛絲稀
密以為得巧之多少民間效焉(出開元/遺事)
七寳枕郭翰少有清標乗月卧庭中視空中有人冉冉
而下乃一少女明艷絶代曰吾天之織女也上帝賜命
遊人間願乞神契乃升堂共枕欲曉辭去後夜復来翰
戲之曰牽牛郎何在那敢獨行對曰隂陽變化闗渠何
事至七夕忽不来數夜方至翰問曰相見樂乎笑曰天
上那比人間問曰卿来何遲曰人中五日彼一夕爾忽
一夜悽惻流涕曰帝命有期便當永訣以七寳枕留贈
而去(出墨莊/冗録)
九孔針七夕宫中以錦綉結成樓妃嬪各執九孔針五
色線向月穿之過者為得巧(出天寳/遺事)
標犢鼻裩竹林七賢𫝊七月七日諸阮庭中鋪陳莫非
錦繡阮咸時總角乃以長竿標大布犢鼻裩於庭中曰
未能免俗
　　詩
鳳律驚秋氣龍梭静夜機星橋百枝動雲路七香飛映
月迴雕扇凌霞曳綺衣含情向華幄流態入重闈歡餘
夕漏盡怨結曉驂歸誰念分河漢還憶兩心違(出張/文恭)白
露含明月青雲斷絳河天街七襄轉闗道二神過袨服
鏘環珮香筵拂綺羅年年今夜盡機杼别情多(出杜/審言)金
鈿已熙耀白日未蹉跎欲待黄昏至含嬌渡淺河(出劉/孝綽)
翠幕瑶梯百尺樓樓前星斗自悠悠天家仙㑹能多少
未到平明已别愁(出范/蜀公)
　　中秋
攜樂遊月宫明皇與太真葉法静八月望日遊月宫少
頃見龍頭雉堞金闕玉扉冷氣逼人後西川奏其夕有
天樂過(出明皇/雜録)
㑹牛渚謝尚鎮牛渚八月十五日夜與左右微服泛江
㑹袁宏於舫中諷詠聲清即迎升舟與之談論(出袁/宏𫝊)
禁直撒燈燭蘇頲與李義對掌文誥八月十五日夜於
禁中直宿諸學士翫月備宴時月色如晝蘇曰清光可
愛何用燈燭遂使撤去
　　詩
中秋天氣未應殊不用紅紗照坐隅山下白雲横匹素
水中明月卧浮圖(出東/坡)星斗疎時禁漏殘紫泥封後獨
凭欄露和玉屑金盤冷月射珠光貝闕寒天襯樓臺籠
苑外風吹歌管下雲端長卿秖為長門賦未識君王際
㑹難(出韓/浩)
　　重九
白衣送酒晉陽秋曰陶?九月九日無酒於宅邊菊叢
摘菊盈把望見白衣人乃王𢎞送酒便就酌而後歸
登山飲菊酒汝南桓景隨費長房遊學長房謂之曰九
月九日汝家當有大災厄急令家人縫囊盛茱萸繫臂
上登山飲菊酒此禍可消景如言舉家登山夕還見雞
犬一時暴死長房曰此可代之今世人九日登髙是也
(出續齊/諧記)
龍沙千騎權徳輿龍沙宴㑹詩云龍沙重九㑹千騎駐
旌旗
文峰一曲唐尹氏善歌因重陽與羣女戲登南山文峰
而同輩命之歌乃顰眉緩頬怡然一曲聲達數十里故
俗耆舊云尹氏之歌聞于長安(出江南/野史)
曲江别㑹韋綬為集賢院學士九月九日宴羣臣曲江
綬請集賢院學士得别㑹帝一順從
父名不忍食餻袁師徳給事中髙之子九日出餻謂坐
客曰某不忍喫請諸公食俛首久之(出嘉/話録)
廮水符洛陽人家重陽作迎涼脯羊肝餅佩廮水符(出/金)
(門嵗/節)
　　詩
舊日重陽日𫝊杯不放杯即今蓬鬢改但愧菊花開北
闕心長戀西江首獨回茱萸賜朝士難得一枝来(出杜/甫)
髻重不嫌黄菊滿手香新喜緑橙搓　菊盞茱囊自古
𫝊長房寧復是臞仙應從宋武横刀日數到劉公戲馬
年(出東/坡)幾向他鄉逢九日不須把酒已霑巾眼前景物
年年異只有茱茰似古人(出約/齋)江涵秋影雁初飛有客
攜壺上翠微萍世難逢開口笑菊花須插滿頭歸但將
酩酊酬嘉節不用登臨恨落暉古往今来只如此牛山
何必更沾衣(出杜/荀鶴)
　　冬至
日月連璧桓譚新論曰從天元已來訖十一月朔朝冬
至日月若連璧
登觀臺僖公五年正月辛亥朔日南至公視朔遂登觀
臺以望而書雲物為備故也
進履韈崔浩女儀近古常以冬至進履韈於舅姑又曹
植冬至表魏獻履黄韈所以迎福踐長
五日樂易通卦驗曰冬至始人主與羣臣左右從樂五
日天下亦家家從五日以迎日至之禮
　　詩
中宵忽見動葭灰料得南枝有早梅四海便應枯草緑
九重先覺凍雲開隂雲莫向河源塞陽氣從今地底回
不道慘舒無定分都憂蚊響却成雷(出韓/渥)東君意淺著
寒梅千朶紅深未暇栽安得道人殷七七不論時節遣
花開(出東/坡)天宮初動磬緹室已飛灰暮風吹竹起陽雲
覆石來拆氷開荔色除雪出蘭栽慙無宋玉辨濫吹楚
王臺(出蕭/慤)
　　除夜
醉司命都人至除夜請僧道看經備酒菜送神燒合家
替代紙錢帖竈馬於竈上以酒糟塗竈門謂之醉司命
(出夢/華録)
儺翁儺母歲除日儺皆作鬼神狀二老人儺翁儺母(出/秦)
(中/記)
鍾馗啖鬼明皇晝寢忽夢虛耗二鬼怒呼武士偶有大
人頂帽衣袍捉鬼擘而啖之問其姓氏乃曰終南山進
士鍾馗也今人掛鍾馗以其食虛耗也(出歲/時記)
去故納新荆楚記云留宿飯棄之街衢以為去故納新
　　詩
送寒餘雪盡迎歳早梅新(出太/宗)聊開栢葉酒試奠五辛
盤金薄圖神鷰朱泥却鬼丸梅花應可折惜為雪中看
(出庾/肩吾)老去怕新看厯日退歸擬學舊桃符烟花已作青
春意霜雪偏尋舊客鬚但把窮愁博長健不辭最後飲
屠酥(出東/坡)
　
　
　
　
　
　
　
　錦繡萬花谷後集卷四
欽定四庫全書
　錦繡萬花谷後集卷五
　　地
九州八柱天有九柱八紀地有九州八柱天地精通神
明列序也(出淮/南子)
五岳七表天有五行地有五岳天有七星地有七表(出/河)
(圖/)
萬物祖地者萬物之祖元氣所生也(出白/虎通)
媪神漢書曰帷泰元尊媪神蕃釐經紀天地作成四時
(媪地/神也)
三千三百度地紀推機三百三十轉為一度地轉三千
三百度為陽蝕(出酉陽/雜俎)
　　山嶽
三十六洞天一霍僮山名霍林之天在福州長溪縣二
東嶽泰山名蓬𤣥太空之天在兖州奉符縣三南嶽衡
山名朱陵太虛之天在湖南衡州衡山縣四西嶽華山
名太極總仙之天在華州華隂縣五北嶽常山名太乙
總𤣥之天在定州常山縣六中嶽嵩山名上帝司真之
天在洛京王屋縣七娥眉山名虛靈太妙之天在嘉州
娥眉縣八廬山名仙靈詠真之天在江州潯陽縣九四
明山名赤水之天在明州山有四面産異木十陽明山
又云㑹稽山名極𤣥之天十一太白山名真徳之天祠
廟見在長安十二西山名天寶極真之天在洪州南昌
縣十三大潙山在舒州懐寧縣一云小潙山名好生𤣥
上之天在潭州澧陵縣十四潛山洞髙一千一十丈十
五鬼谷山名太𤣥司真之天在信州貴溪縣十六武夷
山名昇真元化之天在建寧府崇安縣十七玉笥山名
太𤣥秀法樂之天在臨安軍新淦縣十八華葢山名容
城太王之天在温州永嘉縣十九葢竹山名長耀寳元
之天在台州黄巖縣二十都嶠山名𤣥實之天在容州
普寧縣二十一白石山名瓊秀長真之天在容州二十
二勾漏山玉闕寳圭之天在容州北流縣二十三九嶷
山朝真太虛之天在道州延康縣二十四洞陽山名洞
陽隠觀之天在潭州長沙縣二十五幕阜山名洞真太
𤣥之天在鄂州平江縣二十六大酉山名大酉華妙之
天在辰州七十里二十七金庭山名金庭崇妙之天在
越州平郯縣二十八麻姑山名丹霞之天在建昌軍南
城縣二十九九仙都山名𤣥都祈仙之天在處州縉雲
縣三十青田山名青田大鶴之天在處州青田縣三十
一鍾山名宋日太生之天在昇州上元縣三十二良常山
名良常方㑹之天在潤州句容縣茅山北三十四天目
山名太極𤣥葢之天在臨安府餘杭縣三十五桃源山
名馬娘光之天在鼎州武陵縣三十六金華山名金華
洞元之天在婺州金華縣
蓮花峰王𤣥仲欲登蓮花峰約寺僧到峰頭當起烟為
信翌日持火而登僧候之數日果有烟起留二旬乃下
僧問之云峰頭有池菡萏盛開可愛其中又有破鐵舟
存焉(出三水/小牘)
九向九背衡山近望如陣雲沿湘千里望之九向九背
(出湘/中記)
地胏終南山一名地胏可避洪水俗人云上有神人乗
船行追之不可及(出三/秦記)
金銀宫闕燕昭王使人求蓬莱方丈瀛洲此三山黄金
白銀為宫闕(出史/記)
絃管仙宫雲縣有君山大風雨後聞絃管聲其山謂之
仙宫(山南/康記)
青丘山海經云青丘之山其陽多玉其隂多青艧
圓嶠渤海之東有壑其中山曰圓嶠(出列/子)
五百歳一開五百歲天下名山一開開時金玉之精湧
出(出内/𫝊)
詩靈山藴麗名秀出寫蓬瀛香爐帶烟上紫葢入霞生
霧捲蓮峰出巖開石鏡明定知丘壑裡併佇白雲情
鼇岫含烟聳蓮崕照日開松門夾細葉石磴染新苔(出/僧)
(恵/標)雪山峙千仞蔽日且嵯峨紫葢雲隂逺香爐烟氣多
(出劉/碔)層雲霾峻嶺絶澗倒危峰刻削臨千仞嵯峨起百
重(出庾/肩吾)獨邁青蓮嶺超奇紫葢峰挂流遥似鶴插石近
如龍沙崩聞韻鼓霜落似鳴鍾石蒲今尚有採摘更相
逢(出蕭/撝)大帝仙鄉列聖曹蓬山分命鎮波濤瑶臺影蘸
天心冷貝闕光浮海面髙五色靈霜浮玉籟九清明月
射金鼇東方曼倩曽来此偷折林中數顆桃(方/澤)
　　石
土精氣核土精爲石石氣之核也(出物/理論)
落星灣昔有星墜水化為石當彭蠡灣中俗呼為落星
灣(出圖/經)
地骨地以石爲之骨(出博/物志)
仙人鏡月林國西南有怪石方數百里光明澄澈可鑒
人五臟六腑謂之仙人鏡其國人有疾皆輙照之其形
遂知(出六/帖)
鵲化金印常山張顥為梁相天新雨後有鳥如山雀飛
翔入市人擲之墮地化爲一圓石顥椎破得一金印文
曰忠孝侯印(出搜/神記)
望夫石武昌北山上有望夫石狀若人𫝊云昔有貞婦
其夫從役逺赴國難攜子餞送此山立望夫而化為石
因以名焉(出神/異記)
帝棋桃林在𢎞農湖城縣休馬之山有石焉名曰帝臺
之棋五色而文狀如雞卵(出博/物志)
詩依峰形似鏡搆嶺勢如蓮有邁東明上来遊皆習仙
(出蕭/推)天潢支機罷仙嶺博棊餘零陵舊是燕昆池本學
魚雲移蓮勢出苔駮錦文疎還當穀城下别月解兵書
(出隂/鏗)
　　海
天地脈天有五億五萬五千五百五十里地亦如之各
以四海為脈(出□令/内𫝊)
扶桑扶桑在碧海中樹長數十丈一千餘圍兩榦同枝
更相依倚是以名扶桑(出十/洲記)
瓊田不死草祖洲在東海中地方五百里上有不死草
生瓊田中草似菰苗長三尺許人已死者以草覆之皆
活(出十/洲記)
寃禽銜石赤帝之女溺於東海化為寃禽名曰精衛銜
西山木石以填東海(出山/海經)
天池南溟者天池也(出莊/子)
百谷王江海所以能為百谷王者其善下也(出老/子)
甘棠港王審知招蠻夷商賈海上波濤為阻一夕風雨
雷電震擊開以為港閩人以為審知徳政所致號甘棠
港(出六/帖)
東市塔影倒諮議朱景𤣥見鮑容説陳司徒在揚州時
東市塔影忽倒老人言海影翻則如此(出酉陽/雜俎)
詩逺水飜如岸遥山到似雲方知小姑射誰復語臨汾
(出煬/帝)披襟眺滄海憑軾翫春芳積流横地紀疏派引天
潢仙氣凝三嶺和風扇八荒拂潮雲布色穿浪日舒光
照岸花分彩迷雲雁斷行洪濤經變野翠島屢成桑之
罘思漢帝碣石想秦王霓裳非本意端拱是圖王(出太/宗)
登髙臨巨壑不知十萬里雲島相接連風濤無極已時
看逺鴻度阻見驚鷗起不假送將歸自然傷客子(出祖/孝微)
古来海寒多天風白波連山倒蓬壺長鯨噴湧不可涉
撫心茫茫淚如珠(出李/白)
　　江
鵲尾渚左𫝊昭公十六年冬楚子伐吳人敗之於鵲岸
西京記曰今居巢江南水有鵲尾渚者是也
黄金浦江水東至長沙下攜縣又東之有岸有城陵山
山有故城東接徵落山江之南畔名黄金瀨瀨東有黄
金浦(出水/經)
江水出火吳楊渭濬東塘之楊林江水出火可以燃物
(出九/國志)
二女解珮昔鄭交甫遇女解珮之處今府西大堤襄人
呼為解珮江(出碎/事)
三憮泉經嬀水入東海釐降二女於潙汭豈其是乎江
裏有上中下三憮言二女降時潙地髙險迴曲使者至
險輙憮然住嘆故曰三憮㑹稽(出圖/經)
萍實楚昭王渡江江有物大如斗圓而赤直觸王舟舟
人取之王大怪使之魯問孔子孔子曰此萍實也可割
而食之吉祥唯霸者欲獲之使反王遽食之甚美(出家/語)
詩浩蕩浸雲根烟嵐没逺村鳥歸沙有跡帆過浪無痕
(出賈/島)古渡懸魚網空林露鳥巢雪晴山見脊沙淺浪痕
交(出李/嘉祐)楓林連楚塞水驛到盆城岸草知春晩沙禽好
夜驚風帆幾度泊處處暮潮聲(出皇/甫冉)雲日楚天暮沙汀
白露深(出郎/士元)月落烏啼霜滿天江楓漁火對愁眠姑蘇
城下寒山寺夜半鐘聲到客船(出張/繼)泓澄湛凝緑物影
巧相向江豚時出戲驚波忽蕩漾(出韓/愈)二年為吏向江
濱重到江頭照病身滿眼碧波輸疋鳥一蓑疎雨屬漁
人隨船曉日孤輪白入座青山數㸃春張翰精靈應笑
我緑裙依舊染紅塵　一路翠烟垂栁驛滿川紅雨落
花村雲隨釣艇歸漁浦潮送沙鷗入店門(並出王/禹偁)曉泛
吳門月秋涵楚岸霜固知謝公興流詠滿瀟湘(出許/渾)霞
津錦浪動月浦練花開湍似黄牛去潮疑白馬来(出李/嶠)
溶溶漾漾白鷗飛緑淨波深好染衣北去南来人自老
夕陽長送釣船歸(出杜/牧)
　　河門
黄龍負圖河圖曰舜與三公臨河觀黄龍五采負圖出
置舜前以黄玉為牌白玉為檢黄金為繩紫芝為渥章
曰天黄符璽
三日變五色易乾鑿度曰帝王將起河水先清清變白
白變赤赤變黒黒變黄各三日也
清如井水乾元二年七月嵐州合河闗三十里清如井
水四日而變(出唐/史)
祖龍受天寳河圖考靈曜曰趙王政以白璧沉河有黒
公從河出謂政曰祖龍来受天寳開元中有尺二玉牘
九折淮南子曰河水九折
四瀆之宗穆天子𫝊河者四瀆之所宗
詩連旌映浦溆疊鼓沸沙洲桃花長折浪竹葉下奔流
塞雲臨逺艦胡風入陣樓劒拔蛟將出驂驚黿欲浮雁
書終立效燕相果封侯勿恨闗河逺且寛邊地愁(出薛/道衡)
鴻流導積石驚浪下龍門仙槎不辨處沉璧想猶存(出/劉)
(孝/綽)金堤分錦纜白馬渡蓮舟風嚴歌響絶浪湧榜人愁
櫂折桃花水飄横竹箭流何言沉璧處千載偶陽侯(出/張)
(正/見)解通銀漢終須曲纔出崐崙便不清(陳/至)
　　湖
銅船出水上劉欣欺交州記曰有一湖去合流北四十
里至隂日百姓樵捕見銅船出水上又有水牛在湖之
中
賜剡川一曲賀知章請為道士還鄉里詔許之又求周
宫湖數頃為放生池有詔賜鏡湖剡川一曲
金銀塘伏慆登故臺詩序曰夫差姑蘇臺東有丹湖萬
頃内有銀塘陸賈新語曰舜藏黄金於嶃巖之下捐珠
玉於五湖之泉以塞邪淫之路
詩洞庭春溜薄平湖錦帆張源泛桃花水湘流杜若香
地去茅山近江連巫峡長布天澄逺碧映日動浮光行
舟逗逺樹度鳥息危檣滔滔不可測一葦詎能航(出陳/隂鏗)
八月湖水平涵虛混太清氣蒸雲夢澤波動岳陽城欲
濟無舟楫端居恥聖明可憐垂釣者空有羨魚情(出孟/浩然)
　　泉門
交旋如盤龍元街縣有泉泉眼中水交旋如盤龍或試
撓破之尋手成龍狀驢馬飲之皆驚走
房陵粉水房陵有清泉土人以為粉則膏澤芳潤貢京
師因名房陵粉水(出地/理志)
靈池山八泉靈池山在翁源縣上有八泉曰湧泉曰甘
泉曰温泉曰震泉曰龍泉曰玉泉曰靈泉(出水/衡記)
温泉凡水源有石硫黄其泉則温或云神人所煖主療
人疾(出博/物志)
神女唾始皇與神女遊而忤其㫖神女唾之則生瘡始
皇怖謝神女為出温泉而洗除後人因以為驗(出初/學記)
天齊淵齊地泉中或出瓦上有天齊字晏子曰吾聞江
深五里海深十里此泉與天齊也(出齊/記)
白雲泉白雲泉在天平山白樂天題以絶句范文正繼
作名遂著在吳縣
七眼泉在施州南寨石臼溪旁其泉源有七眼
撫掌泉在餘杭洞霄宫相𫝊錢氏武肅王至宫撫掌而
泉湧因以為名(並出/圖經)
紅泉謝靈運題華子岡銅陵映碧澗石磴瀉紅泉謝靈
運山居賦飄丹砂於紅泉
詩君言西山頂自古流白泉上有千牛乳下有萬石鉛
不愧恵山味但無六子賢願君揚其名庶託文字𫝊寒
泉比吉士清濁在其源不食我心惻於泉非所患嗟我
本何有虛名空自纒不見昔栁子餘愚汙溪山(出東/坡)泉
源從髙来走下隨石脈紛紛白沬亂𨼆隠蒼崕拆縈回
成曲沼清澈見肝膈潨瀉為長溪奔駛蕩蛙蟈　虎移
泉眼趂行脚龍作浪花供撫掌(出東/坡)古郡帶荒山寒泉
出西郭嘈嘈幽響逺衮衮清光活(出蘇/明允)百尺青梧桐下
有寒泉井分明古鏡中照見梧桐影朝汲水花清暮汲
水花冷願持沆瀣杯逺寄蓬山頂(出鄭/毅夫)
　
　
　
　
　
　
　
　
　
　
　
　
　
　錦繡萬花谷後集卷五
欽定四庫全書
　錦繡萬花谷後集卷六
　　臨安
西部漢書曰錢塘西部都尉居之
東安吳志曰黄武五年丹陽㑹稽吳郡小寇攻没諸縣
乃分三部之要害地置東安郡居富春
樹呼龜孫權時獲一大龜持獻吳主夜宿越里繋船於
大桑樹樹呼龜曰元緒奚事爾耶龜曰行不擇日今方
見烹雖然盡南山之柴不能潰我(出異/苑)
人化鶴孫鍾以種瓜為業有三少年詣鍾乞瓜曰此山
下善可作塚當為定墓鍾隨下山三十步三人悉化成
白鶴飛入空中即孫堅所𦵏地也
扈瀆吳都記曰松江東瀉海口名曰扈瀆輿地志曰扈
業者濱海漁捕之名插竹列於海中以繩編之向岸張
兩翼潮上即没潮落即出魚隨潮礙竹不得出名之曰
扈
鹽田輿地志曰海濱廣斥鹽田相望吳煮海為鹽即鹽
官縣境也
包山𤣥中記曰吳西具區澤中有包山有洞庭室
于隧戰國策曰越山散卒三千擒夫差於于隧吳縣西
北有地名于隧是也
　　鎮江
東府山謙之丹陽記曰東府城地則晉簡文為㑹稽王
時第東則丞相㑹稽王道子府道子領揚州牧俗稱東
府
西州丹陽記曰揚州廨王敦所創開東南西三門俗謂
之西州
孫陵丹陽記曰蔣陵因山以為名吳大帝陵也輿地志
曰臺當孫陵曲衍之傍故蔣陵亭亦名孫陵亭
蔣廟丹陽記曰蔣子文為秣陵尉自言已死當為神為
賊所殺故吏忽見子文乗白馬如平生孫權發使封子
文為都中侯立廟鍾山因改為蔣山
　　湖州
横山左傳曰楚子重伐吳克鳩兹至于衡山(在烏程南/横古衡字)
長瀆吳興記曰河口山東濱大溪西帶長瀆
若下吳録云長城若下酒有名溪南曰上若北曰下若
並有村村人取若下水以釀酒醇美勝雲陽
嵎中吳興記曰風渚南三十里曰嵎中即嵎山也
　　常州
蒼蛟溪孔氏志怪云義興有白額獸溪渚長橋有蒼蛟
并周處為三害
白獺穴長橋下有白獺若將有兵獺出穴口四望而嘷
舊言有神(出風/土記)
横峴㟄山多縱石而有大横峴以承衆流(出風/土記)
長塘洮湖即長塘湖(出輿/地志)
　　越州(紹興/府)
石帆玉笥射的北有石帆壁立臨水漫石宜山遙芃芃
有似張帆又名玉笥山又曰石簣山(出㑹/稽志)
鏡水山隂南湖縈布郊郭白水翠巖互相映發若鏡若
圖故王逸少云山隂上路行如在鏡中遊(出輿/地志)
銅溪昔歐冶子涸若耶之溪而出銅破赤堇之山而出
錫(出㑹/稽志)
　　台州
丹洞登真𨼆訣云赤城山下有丹洞在三十六洞天數
其山足丹
赤城名山略記云赤城山一名燒山東卿司命君所居
洞周迴三百里上有玉清平天
金庭道書曰天台山其上八重視之如一中有金庭不
死之鄉
玉室許邁與王逸少書曰自山至臨海多有金堂玉室
仙人芝草
　　婺州
銅釜吳時軍士五百人破湖得銅釡發之水便暴出即
五百人湖也(出異/苑)
石甑崑崙山頂有一孤石可髙三十丈其形似甑人謂
之石甑(出東/陽記)
　　宣州(寧國/府)
慈姥江寧南有慈母山積石臨江生簫管竹俗呼為鼓
吹山江寧縣之慈姥山在當塗縣北(出丹/陽記)
舒姑登蓋山百步有泉昔有舒氏女與父析薪於此山
忽坐處處牽挽不動父遽告家比來唯有清泉湛然因
名舒姑泉(出宣/城記)
　　徽州
玉山郭璞注山海經曰玉山浙江水出其邊
石葢歙縣靈山甚髙峻有圓石髙數丈上有石葢
二礫黟縣南有五硍二礫兩邊皆壇石中央有溝裁五
尺許水甚懸迅(出輿/地志)
三姑黟縣東有靈山山有三峯名為三姑山三年一遇
野火自燒百姓放火輒降雨不燃
　　饒州
蓮鑊弋陽嶺上多密巖宋元嘉中有人見其巖内三鐵
鑊鑊各容百斛中生蓮花他人往尋不知所在(出鄱/陽記)
梅池宋初山川記曰廣陵縣東有梅池
夫岡鄱陽西有望夫岡昔縣人陳明與梅氏為姻未成
而妖魅詐迎婦去明詣卜者訣云西北行五十里求之
明如言見一大穴深邃無底以繩懸入遂得其婦乃令
婦先出而明所將隣人秦文遂不取明其妻乃自誓執
志登此岡首而望其夫因以名焉(出鄱/陽記)
子石九子石在弋陽水在岸間相去數十步石形似印
　　楚州
射陂廣陵王相勝之奏奪王射陂草田賦與貧人
鹽瀆鹽瀆屬臨淮郡(並出/漢書)
　　夀州
羊頭澗水經注曰肥水左合羊頭溪水受芍陂謂之羊
頭澗
龍泉陂伏滔正淮論曰彼夀陽者視龍泉之良疇萬頃
鑊里吳使孫綝大發卒屯鑊里(出吳/志)
洞臺霍山下有洞臺方二百里有二門其中有五香芝
飛華之實(出黄庭/經注)
鼓川泚水東北右㑹􁀙鼓川水
隠室八公山有隠室石井(並出水/經注)
　　廬州
廬口廬江郡故廬子國(出應劭/漢書注)
舒城廬江大縣東有舒城
桐鄉朱邑為桐鄉嗇夫㢘平有恩惠病且死屬其子曰
桐鄉人愛我必葬我於桐鄉(出漢/書)
巢邑楚為疆城巢輿地志曰楚名為巢邑(出左/𫝊)
　　嚴州
賀齊城吳大帝使賀齊繋黟歙山賊定立新都郡輿地
志曰郡城賀齊所創也(出吳/志)
嚴陵嚴光字子陵耕於富春山後人名其釣處為嚴陵
灘(出東觀/漢記)
　　處州
東甌惠帝立閩君搖為東海王都甌(出漢/書)
西隗西隗山東接安固西接松陽(出永/嘉記)
　　江州
彭澤彭澤縣屬豫章郡彭蠡澤在西(出漢/書)
淺源過九江至于敷淺源(出尚/書)
廬山匡谷出於周威王時生而神靈𨼆淪?景廬于此
山俗稱廬君故山取號焉(出廬/山記)
盆水盆水出青盆山因以為名(滯山雙流而右灌潯陽/東北流入江潯陽記)
　　隆興府
銅精西山周回三百里此山時有夜光逺望如火氣輿
地志曰此為銅之精光也
劒窟豊城縣獄後有雷孔章掘神劒窟方七八尺(出豫/章記)
然石建城縣西有羊山有然石色黄白而理疎以水灌
之便熱可煮物故謂然石(出宋永初/山川記)
熱泉皮縣有熱泉如湯以生物投之須㬰爛熟(出山/川記)
　　吉州
茨野昔豫章太守賈萌與安城侯張普争墳戰於新茨
之野即兹地也
落亭郡渚江川發源同㑹落亭石上有芝草下有紫磨
金(並出安/城記)
山都廬陵太山之間有山都似人裸身見人便走自有
男女可長四五尺能􁀙相喚常在幽昧之中似魑魅鬼
物
木客廬陵有木客鳥大如鵲千百為羣不與衆鳥相厠
云是木客化作(並出異/物志)
　　贑州
金鷄雩都縣有金鷄石傍有穴宋永初中見金鷄棲翔
此穴頗時飛鳴
石雁覆笥山平湖中有石雁浮在水每至炎氣代序則
飛翔若知感候(並出南/康記)
松闕歸美山有石城髙數丈有二石夾左右石形松實
如雙闕(出輿/地志)
梓潭梓潭昔有梓樹巨圍葉廣丈餘垂柯數畆吳王伐
樹作船使童男女挽之船自飛下水男女皆溺死至今
潭中時有歌唱之音(出南/康記)
　　撫州
甘渚東興人家曽以木甑沉井中乃流出連樊溪甘渚
得之此泉穴相通也(出臨/川記)
蜜巖五章山絶巖險峭有蜜蜂依之為房其形如笠登
者皆懸磴數丈然後得至其所
石人虚谷東英巨山巖内有石人坐磐石上體上塵穢
則興風濕潤則致雨晴日便舉體鮮潔朗然玉浄
楓鬼磨姑山上人登之有物人形眼鼻口面無臂脚俗
呼為楓子鬼(並出臨/川記)
　　袁州
米砂鍾山臨水阻峡春夏則湍洑沸涌濆上有沙如米
兩岸各十餘斛呼曰米砂以之候嵗若一岸偏饒則其
方豐穰(出安/城記)
雪壁殷斌石室記曰第三室髙十丈餘者粗相似皆素
壁若雪則萬象森羅
宜春水宜春泉水地道記曰春縣出美酒隨嵗貢上(吳/録)
羅宵山羅宵山有石井天旱祠之以木投井即雨至井
溢木出乃雨止(出安/城記)
　　鄂州
鸚洲夏口江中有鸚鵡洲(出輿/地志)
鳳闕城東南角有岡名鳳闕吳時有鳳集之因以為名
(出武/昌記)
渚鄂離騷云乗鄂渚而反顧
樊山樊口云東有樊山(出武/昌記)
　　岳州
湘山秦始皇浮江至湘山(出史/記)
沅水沅水注洞庭湖中方㑹於江也(出水/經注)
地道君山有地道郭璞江賦曰爰有包上洞庭巴山地
道(出湘/中記)
江門洞庭山帝女居之常游沅澧之交瀟湘之泉是在
九江之門(出山/海經)
　　潭州
横渚横渚對岸古城孫權遣程普所立(出湘/中記)
橘洲橘洲在郡南對南津常看如下及至夏水懐山渚
洲皆没橘洲獨在(出輿/地志)
　　衡州
青壇祝融峯上有青玉壇方五尺有葢香行道處(出湘/中記)
紫葢衡山有峯名曰華葢又一名紫葢(出異/苑)
　　永州
菁口都溪又西北流入營水謂之菁口(出湘/洲記)
蘭巖蘭巖山其路危阻近絶人迹登其山有石路松林
焉杳然便是雲霞中館宇矣(出王韶之/神墳記)
　　澧州
天帚天門角上各生倒垂下一竹拂謂之天帚(出荆州/圖副記)
松梁松梁之石間開處容數十丈其髙以弩射之不及
其上(出吳/録)
　　郴州
熱石輿地志曰臨武縣山有熱石置物其上立焦
温泉荆州記曰郴州温泉下流有田資以溉灌常十二
月下種至明年三月新穀便登
　　常徳府
龍池謝承為武陵守時有黄龍見郡東水中拜表上賀
因號龍池
　　江陵府
鶴澤劉義慶世説曰晉羊祜鎮荆州於江陵澤中得鶴
教其舞動以樂賓友
　　辰州
葱嶺沅川有孤山巖石崔嵬大有葱如人所種常時往
取援輒斷絶請神而求不挽自出武陵記謂之葱嶺(出/沅)
(川/記)
茗山茗山九峯嶮峻木多松獸多熊豹(出荆州/圖副記)
　　邵州
石牀文斤山有石牀方髙一丈四面緑竹扶疎常隨風
委拂(出湘/洲記)
雲水邵陵水東㑹雲泉(出水/經注)
　　巫州
浪水浪水出武陵鐔城北界山谷荆州記謂之浪溪(出/水)
(經/注)
舞溪舞溪東溪注沅西接牂牁
　　涪州
銅柱江中有銅柱灘(出周地/圖記)
神窟黄葛峡有相思崖芳泉周灌浴謂之神窟(出益/州記)
　　牂州
桂浦漢武帝平南夷置牂牁郡郡有桂浦關
石關華陽國志且蘭縣西南有石潼關
　　揚州
釣臺雷陂有臺髙二丈南兖州記曰以為吳王濞之釣
臺也(出西/征記)
輿浦輿浦朝夕恒淤濁一朝清徹太守范邈表以為瑞
(出南兖/州記)
　　和州
豐州江水北合為江縣之豐浦上通湖池
苞湖次得隂塘水同受皇后湖湖水連接苞湖西翼潭
湖(出水/經注)
　　濠州
鵲甫亭鵲甫溪水西北流經鵲甫亭南(出水/經注)
馬丘聚當塗有馬丘聚徐鳳反於此(出續/漢書)
　　舒州
趙屯城破虜磯東有趙屯城内有倉
周瑜廟江水對雷川之北側有周瑜廟(並出水/經注)
　　蘄州
翻車九江英布於翻車水北以築翻車城(出史/記)
積布江水又東經積布山南俗謂之積布磯(出水/經注)
　　光州
弦子都楚人伐弦弦奔黄十三州志曰轂城故弦子都
也(出左/𫝊)
虞丘郭弋陽郡東有虞丘郭南有伍子相廟(出水/經注)
　　申州
九塞淮南子曰何謂九塞大汾㝠阨荆苑方城豪阪井
隠今疵句注居庸也
三闗後魏置平靖關於義陽故云義陽有三闗之塞此
其一焉(出齊/志)
　　安州
楚邑自漢口入二百里得涓口有村入三百里得鄭城
楚邑也(出漢/水記)
新城安陸縣東有新城桓温征石季龍所築南臨涓水
(出輿/地志)
　　沔州
龜頭山舉水出龜頭山
龍驤水江之左岸㑹龍驤水口(並出水/經注)
　　廣州
蒲澗熙安縣東北有菖蒲澗咸淳中姚成甫澗側遇一
丈夫曰此菖蒲安期先生所餌可以不老
蘭湖畨禺北有芝蘭湖並注西海(並出南/越志)
　　連州
潮穴斯溪西通淮水其穴若井或枯涸彌年或一日十
盈十竭若潮水焉(出潮/州記)
泉山泉山有峭壁髙竦連阜緬石泉懸注瀑布飛流
　　韶州
石臺勞口東岸有石四方而髙百餘步其狀若臺(出始/興記)
銀甕林水源出盤石上羅列十甕皆蓋以青盆中悉銀
瓶有人遇之者得開觀而不可取取輒失路迷悶欲死
　　循州
龍川縣名屬南海郡(出漢/書)
牛嶺羅浮山有石樓右帶牛嶺山左據龍尾(出南/越志)
　　潮州
文貝潮陽南有小水注海濱帶曽山其中多文貝可以
解毒(出南/越志)
錦蛇龍溪謂之盤龍蛇青黒色赤帶錦文隨瀆瀵水而
入于海有毒傷人輒死
　　泉州
靈江從餘姚至海三千里過温麻江有一江名靈江(出/輿)
(地/志)
神草霍山有神草三十四種(出道/書)
　　建州
建安永安三年以㑹稽南郡為建安郡(出吳/志)
　　肇慶府
石室髙安石室自生風惆南北二門狀若人功意者以
為仙都(出南/越志)
嵩臺髙安有竦石廣六十餘丈髙二百許仞士人謂之
嵩臺
　　徳慶府
端石端溪有端山山有五色石石上多香水(出吳/録)
岑珠端溪俚人岑班入山遇一寳珠徑五寸取還夜光
明照燭俚人甚懼以火燒之雖已損猶照一室(出南/越志)
　　岡州
香林盆元縣利山上多香林
綸木威寧縣有穿州其上多綸木似榖皮可以為綿(並/出)
(南越/志)
　　梧州
蒼梧蒼梧郡武帝元鼎六年開(出漢/書)
斑石廣信縣之夀鄉有孤巖巖上斑石石皆五色(出輿/地志)
　　賀州
賀水臨水經臨賀縣東又南至郡左合賀水(出湘/洲記)
富川富川縣屬蒼梧郡(出漢/書)
　　交州
二鼓後漢周敞為交趾刺史伐龍山木以為鼓以下分
鼓給桂林郡上分鼓給交趾郡擊一鼓則二鼓皆鳴(出/輿)
(地/志)
三田南方地氣暑熱一嵗田三熟冬種春熟春種夏熟
夏種秋熟秋種冬熟(出廣/志)
　　横州
蘇嶠寧浦郡東南有蘇摩嶠屈璆(出南/越志)
麻嶺沙麻嶺在寧浦郡南郡即嶺之北垠(出道/理記)
　　峯州
樹止狼野人居無室依樹宿止(出林/邑記)
竹梁糞冷縣有大竹數圍可用為屋梁柱覆用之則當
瓦(出南正/八郡志)
　　愛州
蟻漆居風縣有蟻絮藤人視土中知有蟻墾發以木皮
插其上則蟻出縁而生漆(出吳/録)
鷄潮移風縣有潮鷄鳴長旦清如吹角每潮至則鳴一
名林鷄
　　驩州
咸驩咸驩縣屬九真郡(出漢/書)
都沃都沃縣屬九徳郡(晉太康/地志)
　　崖州
海中武帝立珠崖郡在南方大海中居廣衺千里(出漢/書)
巢居珠崖人皆巢居(出廣/志)
　　儋州
儋耳武帝元鼎六年定越以為儋耳郡(出漢/書)
鏤頰儋耳鏤其頰及上連耳匡分為數支狀似鷄腸纍
纍下垂(出張晏/注漢書)
　　髙州
朱鼈海中多朱鼈狀如肺有四眼六脚而吐珠
􁙹馬平定縣東巨海有􁙹馬似馬牛尾一角(並出南/越志)
　　襄陽府
南峴襄陽本楚之下邑桓溪帶其西峴山亘其南(出荆/州記)
習池峴山南八百步西下道百步有習家魚池(出襄/陽記)
　　荆州
雲澤春秋文耀鈎曰大别以東至雲澤九江衡山荆州
今按即雲夢澤也
景洲魏將夏侯尚圍南郡作浮橋度景洲洲今在江陵
縣界(出吳/志)
　　隨州
厲鄉楚伐徐齊師伐厲以救之杜預注曰隨縣北有厲
鄉(出左/𫝊)
舂邑元帝以舂陵卑濕割蔡際之白水二鄉為舂陵侯
邑
　　復州
馬水龍居縣南有馬水(出南雍/州記)
鼉湖沔陽縣東三十里有鼉湖(出荆/州記)
　　峡州
獸牙獸牙山有石壁其文黄赤色有牙齒形(出宜都/山川記)
狼尾勾將山記曰縣去山四十里别從狼尾灘下南崖
　　䕫州
白鹽峰峡之首北岸曰白鹽峰中黄龍灘水沿泝所忌
(出荆/州記)
白帝山白帝山北接縁馬嶺接赤甲山(出水/經注)
　　渝州
明月峡巴郡江州有明月峡峡首南峯石壁有圓孔形
如溝月因以為名
縉雲山黄帝於上合神丹故山得名焉(出縉雲/山志)
　　梁州
牛道秦王未知蜀道乃刻石牛五頭置金於尾下言此
天牛能糞金蜀人信之乃令五丁共引牛成道今在襄
城縣界
　　興州
落聚郡武都鳴水二縣屬東益州(出後/魏書)
泉街泉街水出河池東南入沮縣(出水/經注)
　　合州
銅梁外負銅梁宕渠内函要害膏腴(出左思/蜀都賦)
石戸龍盤山南有石長三十丈髙五尺當中有户及扉
若人掩閉古老以為玉女房(出益/州記)
　　利州
金溪益昌縣東山西北有金銅溪溪出金因以為名(出/梁)
(州/記)
銅水葭萌縣南十里有刀環山赤銅水出焉(出益/州記)
　　益州(成都府/)
蠺叢揚雄蜀本記曰蜀始王曰蠺叢次曰伯雍次曰魚
鳬
杜宇十三州志曰蜀主杜宇自號望帝
　　綿州
銀水華陽國志曰涪陵有孱山水其源有金鑛
金山金山東臨澗水光照映川(出益/州記)
　　劒州
飛梁諸葛亮相蜀鑿石架空為飛梁閣道即古劒閣道
也(出華陽/國志)
絶澗姜維抗鍾㑹故壘其山峭壁千丈下臨絶澗(出益/州記)
　　閬州
南池南池在閬中縣東南八里
西水西水縣本秦閬中縣之地(出益/州記)
　　梓州(潼川府/)
郪道姜維等聞諸葛瞻破乃引軍由廣漢郪道以審虛
實(出蜀/志)
射洪涪江水又東南至射洪今在射洪縣界(出水/經注)
　　眉州
龍鶴山丹陽縣西北十五里有龍鶴(出華陽/國志)
魚蛇水魚蛇水東北自陵州界入清神縣界(出益/州記)
　　簡州
金堂水新都縣有金堂山水通於巴漢(出華陽/國志)
銅宫山五城縣西南六十里有銅宫山髙出衆峯(出益/州記)
　　果州
昆井南充縣西南六十里有昆井鹽井
郵溪鷄郵神在相如縣東次北下步有鷄郵溪因此而
為之名(並出益/州記)
　　雅州
卭水峡山卭水出焉其陽多黄金(出山/海經)
鄧山文帝賜鄧通卭道銅山(出漢/書)
　　瀘州
錦山合江北有綾錦山(出華陽/國志)
綿水綿水至江陽縣方山下入江謂之綿江(出水/經注)
曲池蘇初縣西北有泥池案今曲池是也係巂州(出應/劭注)
(漢/書)
　　成州
伏犀灘伏犀灘東南六十里有黄魚像岸今在僰道縣
界
騰龍水龍騰溪水源出南溪縣(並出益/州記)
　　秦州
黒水黒水出黒城北西南經黒城西莫吾川
朱圉尚書曰西傾朱圉鳥䑕至于太華(並出水/經注)
　　渭州
鷄聚襄武縣有五鷄聚(出漢/書)
馬溪渭水東南流經首陽縣南左則天馬溪水參差翼
注(出水/經注)
　
　
　
　
　
　
　
　
　錦繡萬花谷後集卷六
欽定四庫全書
　錦繡萬花谷後集卷七
　　帝王符
鳳集梧桐黄帝即位鳳乃止於帝東園集帝梧桐樹食
帝竹實没身不去(出韓詩/外𫝊)
得玉厯虞舜耕於歴山得玉厯於河際之巖舜知天命
在巳體道不倦(出搜/神記)
天帝賜寳文禹既治水功大天帝以寳文大字賜禹佩
渡北海弱水之灘(出河/圖)
神魚舞宣帝時東浮大河神魚舞于河(出漢/書)
赤光照室光武南頓君初為濟陽令夜生光武於縣舍
有赤光照室是嵗縣界有嘉禾生一莖九穗因名光武
曰秀望氣者蘇伯阿為王莽使至南陽遙望見舂陵嘆
曰氣佳哉鬱鬱葱葱然及始起兵還舂陵逺望舍南火
光赫然燭天(出本/𫝊)
祝石不落唐中宗為天后所廢於房陵仰天而嘆心祝
之因抛一石於空中曰我復帝此石不落其石遂為樹
枝勾掛至今尚存(出獨/異記)
二龍之符髙祖皇后竇氏始太宗生有二龍之符后於
諸子中愛視最篤(出六/帖)
黄旗紫葢吳志孫權𫝊陳紀曰黄旗紫葢運在東南
玉冊見長安晉元帝永嘉初有玉冊見於長安白玉麒
麟神璽出於江寧其文曰長夀萬年(出晉元/帝記)
豐山突出則天皇后武氏臨朝豐山有因震突出者太
后以為美祥赦其縣更名慶山
石馬負圖明帝青龍三年張掖郡邢丹縣金山𤣥川溢
湧石馬負圖狀象靈龜立于川有石馬七麟在東鳳在
西(出魏氏/春秋)
天寳符唐開元末於𢎞農古函谷間得寳符遂改元曰
天寳(出廣/記)
延喜玉尚書璇璣珍曰禹開龍門導積石𤣥圭出刻曰
延喜之玉受徳天賜之佩
瑞應山柴有文瑞應山在合州舊經云隋義寧元年有
二人於其上採柴中有文云大唐應運刺史陳華奏聞
因名瑞應
木入南斗唐乾符中木入南斗術士邊岡以為帝王之
兆木在斗於文為朱而其應全忠也(出諸集/拾遺)
願早生聖人後唐明宗每焚香祝天曰某胡人因亂為
衆所推願天早生聖人是嵗太祖皇帝生于洛陽母昭
憲皇后夢日入懐而孕生之夕光照室中胞如菡萏體
被金色三日不變及長天姿雄偉性沈厚有大度事周
為殿前都㸃檢恭帝幼冲戎人入寇命太祖北征諸軍
策為天子
遂寧佛現徽宗初封遂寧郡王元符三年慧熙院忽覩
佛像五次出現父老咸曰遂寧佛出世越三年徽宗登
寳位人咸謂遂寧佛現之祥應在今日本遂州因改為
遂寧府
　　䜟記(童謠附/)
當塗髙周舒字叔布學術於楊厚人有問春秋䜟曰代
漢者當塗髙何也舒曰當塗髙魏也
斑蘭耳吳中童謠云黄金車斑蘭耳開昌門出天子後
孫權即帝位(出三/國志)
火酣酣梁天監中寳誌為詩曰昔年三十八今年八十
三四十復有四城北火酣酣後應同泰寺災三十八帝
克建業之年遇災嵗實八十三四月十四日火災
三羊五馬五代童謠曰三羊五馬馬子離羣羊子無舎
後淮南荆南國祚應之
錦里遊西蜀有尼造補鬢香油本州進之宫中謂之錦
里遊乃幸蜀之䜟
止戈龍上元初寇天師嘗言止戈龍意為武后也(出宣/室志)
石虎截頭石虎山在長沙縣俗云能食廩粟昔長沙王
吳芮時倉廩耗少截其頭童謠云長沙置市五穀生石
虎截頭倉廩盈(出湘/中記)
兩頭然慕容熙起初立有童謠曰一束藁兩頭然秃頭
小兒來滅燕後為慕容雲所滅雲本姓髙父小字禿頭
藁字上草下禾兩頭然則草禾盡乃髙字
黄頭小人王恭在京口百姓間忽云黄頭小人欲作亂
賴得金刀作蕃扞黄字上恭字頭也小人恭字下也後
恭為劉牢之所敗
局縮肉武帝平吳後江南謠曰局縮肉數横目中國當
敗吳當復横目者四字自吳亡至元帝興㡬四十年元
帝懦無斷局縮肉者有所斥也
檿弧箕服檿弧箕服實亡周國宣王時童謠有夫婦賣
是器者宣王執而殺之不知其應在褒姒
六八而謀河洛曰以文命者七九而衰以武興者六八
而謀文王九十七而終武王八十六伐紂七九六八言
之倒也(並出運/命論)
荆筆楊板初謠曰二月末三月初荆筆楊板行詔書宫
中大馬㡬作驢是時楊駿専權楚王用事言二人不誅
則君臣禮悖故曰㡬作驢也
不滿斗哀帝隆和初童謠曰升平不滿斗隆和那得久
升平五年而穆帝崩不滿斗升平不至十年也
魚羊田斗苻堅初童謠曰魚羊田斗當滅秦識者以為
魚羊鮮也田斗卑也堅自號秦言滅之者鮮卑也其羣
臣諫堅令盡誅鮮卑堅不從及淮南敗還初為慕容沖
所攻又為姚萇所殺身死國滅
三公鋤孫休永安二年將守質子羣聚嬉戲有異小兒
忽来言曰三公鋤司馬如又曰我非人熒惑星也言畢
上昇仰視若曳一匹練有頃没干寳曰後四年而蜀亡
六年而魏廢二十一年而吳平於是九服歸晉魏與吳
蜀並戰國三公鋤司馬如之謂也
鼓嚨胡桓帝初謠曰小麥青青大麥枯雖其穫者婦與
姑丈人何在西擊胡吏買馬君具車請為諸君鼓嚨胡
是時羌叛征役作鼓嚨胡者不敢正言私咽語也
肥去肉裴晉公討吳元濟至境上發地得石刻有鷄未
肥酒未熟之語解之曰鷄未肥無肉也肥去肉為已酒
未熟無水也酒去水為酉破賊之期其在己酉乎後果
以是日入城(出宣/室志)
使虜胡齊師至秣陵陳霸先擊敗之俘其將帥蕭軌等
四十八人先是時童謠云虜萬夫入五胡城南酒家使
虜奴是時以賞俘酒者一人纔得一醉
牽流蘇庾亮初鎮武昌出至石頭百姓於岸上歌曰庾
公上武昌翩翩如飛鳥庾公還揚州白馬牽旒旐又曰
庾公初上時翩翩如飛鳥庾公還揚州白馬牽流蘇後
連徵不入外薨於鎮以喪還都葬皆如謠言
　　太子
龍旂鸞旌徐廣東宫頌曰禮樂承軒典冊授庭命服惟
九龍旂鸞旌
少微少微星一名處士星儲君副主之官
撫軍監國左𫝊曰晉侯使太子申生伐東山臯落氏里
克諫曰太子奉冢祀社稷之粢盛以朝夕視君膳者也
冢子君行則守有守則從從曰撫軍守曰監國古之制
也
雙龍符六典傳符之制太子監國曰雙龍之符左右各
十左者進内右者付外
西池徐爰釋問注曰西明内有太子池孫權子和所穿
有土山臺晉帝在儲宫所築故俗呼太子池或曰西池
有孫共為樂燕王忠帝始為太子而忠生宴宫中俄而
太宗臨幸詔宫臣曰朕始有孫欲共為樂
鷄鳴㦸晉東宫舊事曰崇福門鷄鳴㦸十張
九旂四馬晉東宫舊事曰皇太子初拜有石山安車一
建九旂青色四馬
知金甌覆相名元宗命相皆先書其名一日書崔琳等
名覆以金甌㑹太子入帝謂曰此宰相名意之誰乎中
且賜酒太子曰非崔琳盧從愿乎帝曰然賜太子酒(本/𫝊)
問日逺近晉明帝年數嵗元帝指日問長安與日孰逺
曰日逺只聞人從長安来不聞人從日邊来居然可知
帝異之巳日大集賓客問之曰日近帝問之曰舉頭見
日不見長安(出六/帖)
五勝晉平公使叔譽聘周見太子晉與之言晉五勝之
叔譽五窮歸告公曰太子年十五臣不能與之言君其
事之(出帝/王紀)
龍門迎還唐武后遣徐彦伯迎廬陵王於房州王至后
匿王帳中召見仁傑語廬陵事仁傑敦請甚切至涕下
不能止后乃使王出曰還爾太子仁傑降拜頓首曰太
子歸未有知者人言紛紛何所信后然之更令太子舎
龍門具禮迎還中外大悅(出六/帖)
建意不顧家屬肅宗數稱舒王賢李泌揣帝有廢立意
因曰陛下有一子而疑之乃欲立弟之子臣不敢以古
事争且十宅諸叔陛下奉之若何帝赫然曰卿何知舒
王非朕子對曰陛下昔為臣言之陛下有嫡子以為疑
弟之子敢自信於陛下乎帝曰卿違朕意不顧家屬耶
對曰臣衰老位宰相以諫而誅分也使太子廢他日陛
下悔曰我惟一子殺之泌不吾諫吾亦殺爾子則臣絶
祀矣雖有兄弟子非所欲也(出唐/史)
博望苑衛皇后生戻太子據及冠就宫上為起博望苑
使通賓客(出漢/書)
至臺省膳漢儀曰皇太子五日一至臺因坐東廂省視
膳食
四友孫登字子髙權稱尊號為皇太子銓衡秀士以為
賓友諸葛恪為左輔張休為右弼顧譚為輔正陳表為
翼正都尉是為四友(出吳/志)
黄麾晉東宫舊事曰太子鹵簿有黄麾
論墾田虚實漢時天下墾田多不以實詔下州郡檢覆
其事帝見陳留吏牘上書云潁川𢎞農可問河南南陽
不可問帝詰吏抵言於長壽街得之時明帝為東海公
年十二在幄後言曰吏受郡䇿欲以墾田相妨耳帝曰
何故言河南南陽不可對曰河南帝城多近臣南陽帝
鄉多近親田宅踰制不可為准詰問如明帝對(出范曄/後漢書)
　　親王
燾土苴茅蔡邕獨斷云天子大社以五色土為壇漢則
皇太子封為王者受天子大社之土以所封云方東方
受青土也如其方色藉以白茅援之歸國以立社故謂
之茅土孔安國注尚書曰王者封五色土為社則各割
方色土與之使立社燾以黄土苴以白茅茅取其潔黄
取王者覆被四方
入省宿止清河王慶𫝊曰永元四年移幸北宫章徳殿
講白虎觀慶得入省宿止(出東觀/漢記)
御雲母輦安平王孚假黄鉞前後羽葆建九旒駕駟馬
御雲母輦
小舉手長沙定王發景帝之子諸王来朝有詔更前稱
夀歌舞定王但張褎小舉手左右笑其拙上怪問之對
曰國小地狭不足回旋帝乃以武陵零陵桂陽益焉
列第東都讓皇帝憲初帝五子列第東都積善坊號五
王子宅及賜第上都隆慶坊亦號五王宅
複道四十里梁孝王廣睢陽城七十里大修宫室為複
道自宫連屬於平臺四十餘里
錢縑助國東海王彊孫慎王肅性謙儉永初中以西羌
未平上錢二千萬元初中上縑萬疋以助國(出東觀/漢記)
爵比皇子楚元王交髙帝弟自文帝即位交學詩内事
文帝尊寵元王子爵比皇子
築宫置館河間王徳築日華宫置客館二十餘區以待
學士(出西京/雜記)
獻雅樂對三雍河間獻王景帝子修學好古武帝時獻
王来朝獻雅樂對三雍之宫應劭注曰辟雍明堂靈臺
也(出漢/書)
宴飲如家人齊悼惠王孝惠二年入朝帝與齊王宴飲
太后前置孝惠以齊王為兄置上坐如家人禮(出漢/書)
置鐘簴東海王彊得食五郡二十九縣租入倍諸王賞
賜恩寵絶無倫比置虎賁髦頭宫殿鐘簴懸之(出東觀/漢記)
　　宗室
帝宗千里駒唐宗室嵩始為枝江丞荆州長史張柬之
曰帝宗千里駒
百孫院唐𤣥宗諸子同為大宅分院居為十王宅又置
百孫院於宫側宫人每院四百餘百孫院亦三四十人
禁中置維城庫以給諸王月俸(出六/帖)
宗老梁蕭琛為侍中武帝呼為宗老
玉林皆寳天族多竒玉林皆寳(出慕容/超𫝊)
豈為仕進資舒王元名髙宗欲授元名大州辭曰臣忝
屬籍豈以州郡為仕進資耶
宗室標的景元子孫當草昧之初乗運而奮方髙宗攘
除四方所以宣力皆欲顯為世豪英至河間之功江夏
之略可謂宗室標的者也(出史/賛)
龍種與常人殊杜甫哀王孫詩髙帝子孫盡髙凖龍種
自與常人殊
　　皇戚
同輿同案同席馮誕與髙祖同嵗幼侍書學特䝉親待
尚髙祖妹樂安公主髙祖寵誕同輿而出同案而食同
席而坐臥
一公兩侯二公主竇融長子穆尚内黄公主子子固尚
温陽公主竇氏一公兩侯二公主(出漢/書)
　
　
　
　
　
　
　
　
　
　
　
　
　錦繡萬花谷後集卷七
欽定四庫全書
　錦繡萬花谷後集卷八
　　皇后
神光照室竇后少小頭秃不為家人所齒遇七夕日人
皆看織女獨不許出乃有神光照室為后瑞(出后/𫝊)
黄氣滿室宋皇后以漢延熹二年生齊郡白亭有黄氣
滿室移日父敬侯恠之以問卜者卜者曰此吉祥也(魏/書)
玉衣覆上甄后少時家中髣髴見有人持玉衣覆其上
常共恠之(出魏/志)
𤣥雲入戸易坤靈圖曰其母萌之𤣥雲入戸蛟龍守門
(鄭𤣥注曰謂慶天皇之/女天帝以𤣥雲覆衛)
曾沙膺慶謝𤣥暉齊敬皇后策文曰曽沙膺慶(春秋時/沙鹿山)
(崩晉文占之曰後六百四十五年宜有聖女/興漢元后之宗正居其地年數後與之相符)
女中王魏文帝郭皇后少而父竒之曰此女中王也遂
以女王為字
月中聚雪蜀先主置甘后於白綃帳中望之如月中聚
雪時河南獻玉人長三尺夕則擁后而玩玉人
方口美髮明徳馬皇后傳曰后長七尺二寸青白色方
口美髪(出東觀/漢記)
金根玉輅太后太皇太后皇后法駕六御金根車玉輅
輦(出輿/服志)
玳瑁簪皇后太后簪以玳瑁長一尺端為花勝左右各
一横簪之(出續/漢書)
五色玉環趙皇后女弟上五色玉環(出西京/雜記)
幸繭館王莽傳元后厭居深宫中王莽欲市其歡令太
后四時巡四郊春幸繭館(上林蠶/所也)
西京七族西京七族皆后黨吕竇衛上官霍許王
東京六族東京六族亦后黨鄧馬竇閻梁何是為六族
(並出庾/亮表)
武后詔開花卓異記天授二年臘卿相詐稱上苑花開
則天宣詔曰明朝遊上苑火急報春知花須連夜發莫
待曉風吹凌晨名花皆發
言天下事不對太宗長孫皇后與帝言或及天下事辭
曰牝鷄司晨家之窮也可乎帝固要之訖不對
檢左右抑宗族孝和鄧后性謙慎兄弟皆先帝所寵自
攝政之後内檢左右外抑宗族(出續/漢書)
不觀戲馬文昭甄皇后自少至長不存戲弄八歳外有
立騎戲馬者家人諸姊妹皆上閣觀之后獨不行諸姊
問之答云豈女人之所觀也
不尚華麗武宣卞皇后性儉約不尚華麗無文繡珠玉
(並出/魏書)
脂澤田安帝九年右丞張項議琅邪及湖熟界有皇后
脂澤田四十頃請以借貧人(出晉氏/要事)
萬年蛤真臘夷獻萬年蛤不夜珠光彩皆若月照人亡
妍醜絶美艷帝以蛤賜趙后珠賜婕妤(出趙后/外傳)
詩先王統大業𤣥化漸八維儀形孚萬邦内訓崇宫闈
皇英垂帝則大雅詠三妃含章體柔順率禮蹈謙祇螽
斯𢎞慈惠樛木逮幽微徽音穆清風髙義邈不追貴榮
參日月舉世仰餘輝(出張/華)天地不獨立造化由隂陽乾
坤垂覆載日月耀重光理國先婦道立教起閨房二妃齊
有虞三母翊周王塗山興大禹有莘佐成湯齊晉霸諸
侯皆賴同與姜關雎思賢妃此言安可忘(出成/公綏)
　　公主
紫袍玉帶歌舞太平公主則天皇后所生儀鳳中吐蕃
請主下嫁后不欲棄之外乃真築宫如方士薰戒以拒
和親事久之主衣紫袍玉帶折上巾具紛麗歌舞帝前
帝及后大笑曰兒不為武官何故爾主曰以賜駙馬可
乎帝識其意擇薛紹尚之時宰相七人五出主門下(六/帖)
陳人間利病和正公主代宗立屢陳人間利病國家盛
衰事天子嚮納
有子寡不復嫁萬壽公主下嫁鄭顥主每進見帝必諄
勉篤誨曰無鄙夫家無忤時事又曰太平安樂之禍不
可不戒故諸主祇畏爭為喜事遂詔夫婦敎化之端其
公主縣公有子而寡不得復嫁
起祠堂于墓李吉甫徳宗時義陽義章二公主薨詔起
祠堂于墓百二十楹費數萬計㑹永昌公主薨有司以
請帝命減義陽之半吉甫曰徳宗一切之恩不可為法
昔漢章帝欲起邑屋於親陽東平王蒼以為不可故非
禮之舉人君所謹請裁墓戸以充制守奉帝曰吾固疑
其冗減之今果然然不欲取編民以官戸奉墳而已
取門閥者配帝曰諸女嫁不時而選尚皆由中人厚為
財謝乃得遣吉甫奏自古尚主必謹擇其人江右悉取
名士獨近世不然帝乃下詔皆封縣主令有司取門閥
者配焉
平地生公府張果帝欲以玉真公主降果未言也果忽
謂秘書少監王迴質太常少卿蕭華曰諺謂娶婦得公
主平地生公府可畏也二人恠語不倫俄有使至傳詔
曰玉真公主欲降先生果笑固不奉詔
光艷動天下安樂公主下嫁武崇訓光艷動天下侯王
柄臣皆出其門嘗作詔箝其前請帝署可帝笑從之與
太平公主皆開府而主府官屬尤濫皆出屠販納貲售
官降墨勅斜封授之故號斜封官
就第放赦安樂公主産男滿月中宗韋后幸其第就第
放赦(出舊/史傳)
夀陽粧武帝女壽陽公主人日卧於含章簷下梅花落
公主額上成五出之花拂之不去自後有梅花粧(出宋/書)
追封立廟鄧晨初娶光武姊元及漢兵起晨將賔客㑹
棘陽漢兵敗姊亡光武即位封晨戾子侯帝感悼姊殁
於亂追封諡元為新野節義長公主立廟於縣西(出漢/書)
為子求郎館陶公主為子求郎明帝不許而賜錢千萬
謂羣臣曰郎官上應列宿出宰百里非其人民受其殃
是以難之(出漢/書)
詩别業臨青甸鳴鸞降紫霄長筵鴛鷺集仙館鳳凰調
樹接南山近烟含北渚遙承恩咸已醉戀賞未還鑣
鳳樓紆睿幸龍舸暢宸襟歌舞平陽第園亭沁水林山
花添聖酒澗竹繞薰琴願奉瑶池駕千春侍徳音(並出/李適)
沁園東郭外襄駕一遊盤水樹宜時陟山林向晩看席
臨大女貴林接近臣觀聖藻懸辰象微臣切仰觀(出崔/珪)
紫禁乘雷動青門訪水嬉上台鱣宇慶仙女鳳樓期合
宴縉紳滿承恩雨露滋北辰還捧日東館幸逢時　平
陽館外有仙家沁水園中好物華地出東郊迴日馭城
臨南斗慶雲車風泉韻遶幽林竹雨霰光搖雜樹花已
慶時來千億壽還言日暮九重賒(並出/李乂)鳳唳怜蕭曲鸞
閨念掌珍羌庭遥築館廟乘重相親星轉天河夕花移
海樹春聖情悽送逺留蹕望行塵(出徐/彦伯)
　　太子妃
金璽瑜珮皇太子妃金璽龜鈿纁朱綬珮瑜玉(出沈約/宋書)
雀鈿太子納妃有同心雀鈿一具
四望車皇太子納妃四望車羽葆前後部鼓吹各一部
(出張敞晉/東宫舊事)
畫堂元帝為太子宣帝令皇后擇後宫大家女子可以
娛侍太子王禁女政君預焉使侍者送入太子宫見於
景殿得御幸有身立為太子妃生子於甲觀畫堂子即
成帝也畫堂太子宫中之堂
五可五不可武帝娶楊后生惠帝初為太子謀婚久不
決上欲娶衛瓘女楊后欲娶賈充女充妻郭酷妬宿著
上曰衛公女有五可賈公女有五不可衛家女種賢而
多子端正而長白賈家女種妬而少子醜惡而短黑郭
氏使輸物楊后遂成納賈妃後亂晉國(出晉/書)
詩帝子威儀絶諸妃禮慶優疊鼓陪仙觀凝笳翼畫舟
鬱鬱細香蕃奕奕彩雲浮排空列錦罽騰觀溢皇州金
閨未息火玉樹鍾天愛月路飾還裝星律動歸珮紫極
流宸渥清規侍慈誨恩波洽九流光輝軼千載列席照
親賢式宴坐神仙聖文飛聖筆天樂奏鈞天曲池涵瑞
景文字孕祥煙小臣同百獸率舞悦堯年(出胡/元範)瑜珮升
青殿穠華降紫微還如桃李發更似鳳凰飛金屋貞離
象瑤臺起婺徽綵纓分碧坐繢羽泛褕衣雲路移彤輦
天津轉明鏡僊珠照乘歸寶月重輸映望園嘉宴洽主
第懽娛盛絲竹揚帝薰簪裾奉宸慶晴雲靄曉光湛露
晞朝陽天文天景麗睿藻睿詞芳玉庭獻秋色銀宫生
夕涼太平超逺古萬夀樂無疆(出裴/守真)
　　妃嬪
飛燕輕鳳唐寶厯三年浙東貢舞女二人一曰飛燕一
曰輕鳳脩眉黝首蘭氣融冶冬不纊衣夏無汗體上琢
玉芙蓉為二女歌舞臺每歌舞一發如鸞鳳之音百鳥
莫不翔集其態艷非人間所有每歌罷上令内人藏之
金屋寶帳蓋恐風日也宫中語曰寶帳香重重一雙紅
芙蓉
九嬪掌婦學周禮曰九嬪掌婦學之法以教九御婦徳
婦言婦容婦功各帥其屬而時御叙于王所
天極後四星中宫天極星後有四星其一為正妃餘三
星後宫之屬(出史/記)
簡選取長白武帝泰始中大採擇公卿子女以充六宫
使楊后簡選后皆不取端正妙好惟取長白(出晉/書)
銀印瓄珮晉服制曰婕妤銀印青綬佩采瓄玉
雀釵晉起居注曰有司今月九日當拜鄭夫人石婕妤
按儀注應服雀釵袿襈
象簟武帝以象牙為簟賜李夫人
金環戚夫人以百鍊金為彄環照見指上骨上惡之以
賜伴兒鳴玉耀光等各四枚
玉簪武帝過李夫人就取玉簪搔頭自此宫人搔頭皆
用玉為(並出西/京雜記)
當熊孝元時馮昭儀初為婕妤上幸虎圏鬬獸熊突出
圏攀檻欲上馮婕妤直前當熊而立上問何故婕妤對
曰猛獸得人而止妾恐熊至御坐故身當之(出漢/書)
蝶幸明皇春時使後宫各揷花親放蝴蝶隨蝶所止幸
之謂之蝶幸
貴妃紅汗貴妃每至夏月常衣輕綃使侍兒交扇鼓風
猶不解其熱每汗出紅膩而多香或拭之於巾帕之上
其色如桃紅也
貴妃解語花明皇秋八月太液池有千葉白蓮數枝盛
開帝與貴戚宴賞焉左右皆歎羨久之帝指貴妃示於
左右曰爭如我解語花(並出天/寶遺事)
詩寥落古行宫宫花寂寞紅白頭宫女在閒坐説𤣥宗
(出元/微之)涼殿初生露滿天木犀花發月初圓君王少御珊
瑚枕多就宫人玉臂眠(出南/岳)巧畫蛾睂獨出羣當時人
道便承恩經年不見君王面落日黄昏空掩門(出羅/隱)自
是三千第一名内家叢裏獨分明芙蓉殿上中元日水
拍冰盤弄化生(出薛/能)内人曉起怯春寒輕揭珠簾看牡
丹一把栁絲收不盡和風搭在玉欄干(出徐/仲雅)雨入珠簾
滿殿涼避風新出玉盆湯内人恐要秋衣著不住熏籠
換好香(出王/建)
　
　
　
　錦繡萬花谷後集卷八
欽定四庫全書
　錦繡萬花谷後集卷九
　　宰相
賜筯表卿直宋璟為宰相朝野人心歸美焉時春御宴
帝以所用金筯賜璟曰所賜之物非賜汝金蓋賜卿筯
以表卿直也(出開元/遺事)
朝野相賀楊綰久積公輔之望及拜相詔出朝野相賀
清白宰相慶厯中杜衍為相苞苴貨殖不敢到其門時
號清白宰相
風流宰相王儉曰江南風流宰相惟有謝安(出南/史)
朝廷有人趙徳明言民饑求糧百萬斛大臣皆請以詔
書責之真宗問王旦旦請勅有司具百萬於京師詔徳
明來取真宗大喜徳明得詔慙且拜曰朝廷有人(出言/行錄)
真宰相言薛簡肅公天禧中為江淮發運使辭文正公
公無他語但云東南民力竭矣薛退語人曰真宰相之
言也(出湘山/野錄)
安排宰相王沂公曽布衣時以梅花詩獻吕文穆公云
雪壓喬林凍欲摧始知天意欲春回雪中未問和羮事
且向百花頭上開吕曰此生已安排狀元宰相也後果
然(出古今/詩話)
不收恩避怨王沂公曾為人方正持重在中書嘗謂大
臣執政不當收恩避怨公嘗語尹師魯曰大臣執政恩
欲歸已怨使誰當聞者歎服以為名言
不呼名真宗初即位對宰相皆不呼名吕端等再拜懇
請帝曰公等顧命元老朕何敢比先帝乎(事/實)
提一筆福蒼生劉夢得送令狐相詩云終當提一筆再
入福蒼生
黄閣漢舊儀丞相聽事閣曰黄閣
見管夷吾晉王導為丞相桓彛見導極談世事還謂周
顗曰向見管夷吾無復憂矣(晉/史)
八柱承天張説撰姚崇神道碑云八柱承天髙明之位
列四時成歳亭毒之功成(明皇/雜記)
玉堂宸翰鄭畋為學士聞蹕聲出迎帝已升玉堂取案
上紙書云同中書門下平章事畋拜謝帝笑曰朕戲耳
畋曰唐叔剪桐周公以天子亡戲言况陛下宸翰焉可
為戲帝不得已相之(紀異/錄)
花押宰相判四方事有堂案處分百司有堂帖不次押
名曰花押(國史/補)
不營產太祖謂侍臣曰范質但有所居宅不營産真宰
相也太宗亦稱累朝宰輔以為循規矩惜名器無出質
之右者
大事不糊塗太宗欲相吕惠公或曰吕端為人糊塗帝
曰端小事糊塗大事不糊塗決意相之(並言/行録)
撫夷夏和隂陽淳化五年上謂吕䝉正曰撫夷夏和隂
陽使百度大理一人端拱此宰相之職也(職/源)
引燭焚詔李沆為相真宗嘗夜遣使持詔問欲以某氏
為貴妃公對使者引燭焚詔書但道沆以為不可議遂
寢(言行/録)
知大體前漢丙吉問牛喘或譏之吉曰宰相不親小事
調和隂陽職當憂掾吏以吉為知大體(本/傳)
先逺業後小數後漢中興以後居台相總持權衡者多
矣其能以任職取名者豈非先逺業而後小數乎故伏
湛造次急於鄉射之禮侯霸入朝先奏寛大之令(霸/傳)
柱石臣前漢丞相王商國家柱石臣也其人守正不詘
節(元后/傳)
模稜手唐蘇味道模稜持兩端故世號模稜手
安得一竒士唐武后謂狄仁傑曰安得一竒士用之仁
傑曰張柬之雖老宰相材也用之必盡節於國(張柬/之傳)
堂老宰相相呼故曰堂老(國史/補)
亡匕箸削寒温李徳裕在相位不以顔色假人南遷或
作詩嘲之目視百僚亡匕箸氣吞同列削寒温(雜/記)
朕之裴度慶厯中貝州王則反明鎬師久無功參政文
彥博請行上欣然委之凱旋除平章事及見上勞之曰
卿朕之裴度也
留取麻鞋常衮自禮部侍郎入相時潘琰為舍人引麻
因戲之曰留取破麻鞋著及衮視事不浹旬果拜(南部/新書)
三日拂塵劉慶德賀牛奇章拜相云待公三日拂塵埃
(雲溪/友議)
詩左轄頻虛位今年得舊儒相門韋氏在經術漢臣須
　霖雨思賢佐丹青憶老臣應圖逢駿馬驚代得麒麟
沙汰江河濁調和鼎鼐新韋賢初相漢鮑叔已歸秦北
斗司喉舌東方領搢紳廟堂知至理風俗盡還淳(杜/甫)十
年紫殿掌洪鈞出入天朝一品身文帝寵深陪雉尾武
皇恩厚宴龍津　旗穿曉日雲霞雜山倚秋空劒㦸明
敢請相公平賊後暫攜諸吏上崢嶸　文武成功後君
為百辟師園林窮勝事鐘鼓樂清時(並韓/退之)緑松窻對鳳
池開履迹衣香徧上台(王/建)有官居鼎鼐無地起樓臺(魏/野)
御爐煙滿袖丞相出朝時(韋/賢)須知金印朝天客同是沙
堤避路人麟鳳偶時皆瑞聖應龍無水漫通神(薛/逢)玉鼎
昇黄閣金章謁紫宸(任希/古)
　　參政
押麻淳熙玉堂雜記凡鎖院文臣職事官承務郎釐務
官通直郎以上明日赴文徳殿聴麻宰相樞宻皆不往
惟輪參政一員麻卷自内閣内啓御封兩吏對展宣贊
舎人南靣搢笏义手大聲摘首尾詞及階位姓名下數
句立所除之官而讀之不盡宣也聴訖到閣内官以授
參政參政付中書吏百官不拜而退若大詔令及冊后
之類則宰執文武百僚俱入
下丞相一等參政薛居正拜相制預大政於萬幾下丞
相之一等(實/録)又楊億代表云副師尹之具瞻下丞相之
一等
通知三省政事官制舊典云近詔復置參知政事二員
通知三省政事
節度除不降麻丁謂自保信軍節度使知江寧召為參
政中書以當降麻盛文肅為學士以參知政事合用舍
人草制遂以制除丁甚銜之(倦游/録)
善人李昉素與盧多遜善多遜知政事譖昉於上前人
有言於昉曰盧與我厚不當爾後盧敗昉知政事上言
及盧事昉頗捄解之上因言盧多遜尋常毀卿不直一
錢昉乃信上由此益重昉目為善人(事/實)
薦人皆知名唐杜淹參預朝政所薦四十人後皆知名
魚頭公魯宗道為參政忠鯁自任時人謂魚頭公蓋以
骨鯁目之也
骰子選丁謂作參政楊文公賀之公曰骰子選耳何足
道哉
風範端凝李沆嘗侍曲宴太宗目送之曰李沆風範端
凝真貴人也俄拜參知政事
退思巖魯宗道為執政營一小室畫山水朝退獨坐謂
之退思巖(並國老/閒談)
詩雍容陪大政密勿贊洪鈞　在朝但覺民瞻聳參政
從知國勢髙(𤓰/圃)政事資參決樞機賴典司(徳/夫)顯奉宸綸
寵參陪國論公
　　樞府
武事任樞密文事任宰相武事任樞密樞密之任既重
宰相自此失職(五代/史)
開南㕔常事密院自行至涉邊則三省聚議謂之開南
㕔(家塾/記)
置院中書西國初循唐制即中書之北置樞密院元豐
改制遂變於中書之西(續㑹/要)
賜乘險二字夏竦為平章事臺諫交言其非改樞密使
上親𨽻乘險二字以賜之初竦得二字憂懼旣而又賜
文行忠信四字以勉之竦方釋然(職/源)
賜軍戒三篇國朝興國八年王顯充樞密使上召謂曰
卿代非儒門少罹兵亂必寡於學問今在朕左右典掌
萬幾固無暇博覽羣書命左右取軍戒三篇賜之曰讀
此亦可免於面墻矣(分/紀)
用宣及頭子郭崇韜安重誨為樞密使始分領政事不
由中書直行下者謂之宣如中書之敕小事則發頭子
擬堂帖也至今樞密院用宣及頭子(家塾/廣記)
得人王徳用樞密仁宗朝再入樞府是時富弼偕契丹
使來徳用伴射使者曰天子以公典樞密而用富為相
可謂得人矣(職/源)
帳中召問計後唐時魏州陷於梁澶淵之間寇益日至
民流地削軍殊不給莊宗計無所出郭崇韜時為樞密
使莊宗獨卧帳中召崇韜問計(五代/史)
行東院印後唐樞密使凡東西院二員國朝亦有東院
西院但行東院印(㑹/要)
　　尚書
賜劒因名表意漢章帝賜尚書劒一手署姓名韓凌淵
深有謀故得龍泉郅夀明達有文章故得文劒陳寵敦
朴有善於伏不見於外故得鍜成劒皆因名而表意(東/觀)
(漢/記)
八座比文昌劉洎疏曰八座比於文昌三丞方於管輅
舉扇一揮梁蕭子顯為吏部尚書性凝簡負才氣見凡
流賔客不與交言但舉扇一揮而已衣冠切恨之
李下無蹊徑李義王丘崔沔掌吏部皆獲當時之譽時
人為之語曰李下無蹊徑(職/源)
山公啓事晉山濤為吏部尚書所奏甄拔人物各有題
目時稱山公啓事(本/傳)
内宰相王琚佐明皇平内難為戸部尚書帝於琚眷委
特異號内宰相(本/傳)
早拜蔡景歴拜度支尚書舊或拜官在日午後景歴拜
日適乘輿幸元武觀恐景歴不預特令早拜(南/史)
從獵洛陽唐儉為民部尚書從獵洛陽苑羣豕突出帝
射四發輙殪四豕一豕躍及鐙儉投馬搏之帝拔劒斷
豕顧笑曰天䇿長史不見上將擊賊耶何懼之甚對曰
陛下以神武定四方豈復快心於一獸帝為罷獵
清哉尚書鍾離意為尚書詔以贓物賜百官意得珠玉
獨委地不拜曰此贓汙之物臣不敢受命曰清哉尚書
以庫錢二十萬賜之(本/𫝊)
乘欵段馬唐李懷逺除兵部尚書雖久居榮位彌尚簡
率乘欵叚馬豆盧曰公榮貴如此何不買駿馬乘之答
曰此馬幸免驚蹶無暇别求聞者嘆服
我牀非閹人坐羊侃為都官尚書宦者張僧𦙍候侃侃
曰非閹人所坐竟不前之時論美其貞正(梁/書)
談風月徐勉為吏部尚書嘗與門人夜集客有求詹事
五官勉正色曰今夕止可談風月不宜及公事(通/鑑)
不能書紙尾蔡廓為吏部尚書因傅隆問𫝊亮選事若
悉以見付不論不然不能拜亮以語錄尚書徐羨之羨
之曰黄門以下悉以委蔡自此以上宜共參同異廓曰
我不能為徐干木書紙尾遂不拜干木羨之小字也(南/史)
麟之口光庭手唐裴光庭為吏部尚書以門下主事王
麟之為心腹每麟之裁定光庭隨而下筆時語曰麟之
口光庭手(本/傳)
　　侍郎
衣冠華選燕公曰侍郎自皇朝以來為衣冠華選自非
履歴清要望實具美者無以居之(職/源)
判朱紱卧拜韋陟嘗任吏部侍郎有一致仕官叙五品
陟判之曰青氊展慶曽不立班朱紱承榮無宜卧拜時
推其强直
嘲屏墻遮賢路唐温彦博為吏部侍郎有選人裴略被
放乃自贊於彥博稱解嘲謔彥博即令嘲屏墻略曰高
下八九尺東西六七步突兀當㕔坐幾許遮賢路彥博
曰此語似傷博畧曰擬拔公䈥何止傷膊博慙而與官
(唐新/語)
前裴馬後盧李髙宗時裴行儉馬載為吏部最為稱職
及是盧從愿李朝隱同時典選時稱四吏部前有裴馬
後有盧李(分/紀)
左戸唐戸部侍郎有二員判使案者别一署謂之左戸
元和後選舉華重為申此選崔羣旣相孟簡代之(職/源)
重於宰相唐韋純字貫之為吏部侍郎取士抑浮華先
行實于時流競為息嘗從容奏曰禮部侍郎重於宰相
帝曰侍郎是宰相除安得重曰然為陛下東宰相者得
無重乎帝美其言(本/𫝊)
兒郎有家風唐太宗以楊洪禮有文武材擢為兵部侍
郎入掌機務出統衆攻戰太宗曰越公兒郎故有家風
矣
朕得其人刑部侍郎唐太宗令執政妙擇其人奏皆不
可曰朕得其人也往者李道裕議張亮反狀未具此言
當矣遂授之(唐/書)
白雲之司裴復除制云俾試白雲之司以黄帝時秋官
為白雲也
不可任丞郎錢昱為白州刺史由文資遷工部侍郎連
典數郡無治聲上謂宰相曰此貴家子不可任丞郎改
郢州團練使(筆/談)
進官物結私恩唐李絳為户部侍郎憲宗問户部故有
獻而絳獨無有絳曰臣為陛下謹出納烏有羨餘若以
為獻是進官物結私恩帝瞿然悟(本/傳)
私書盈几不省孔緯字化文歴戸部兵部侍郎吏部侍
郎選曹動循格令權要有所託私書盈几不省
瑞栁吕渭字君載遷禮部侍郎始中書省有古栁建中
末枯死德宗自梁還復榮茂人以為瑞栁渭令貢士賦
之帝聞以為善(本/傳)
　
　
　
　
　
　
　
　
　
　
　錦繡萬花谷後集卷九
欽定四庫全書
　錦繡萬花谷後集卷十
　　御史
銅印黄綬前漢百官表其治書者銅印黄綬後改為侍
書
栢寺蘭臺栢寺圖書之府蘭臺章奏之庭踰鮑宣之再
入類胡廣之三登(類/要)
鷺羽車舊制御史以鷺羽飾車以白鷺見泉中魚象御
史察隱微之罪
松㕔㑹昌初監察御史鄭路所葺禮察㕔謂之松㕔南
有古松(閒話/録)
處南臺天下肅然北齊王高澄用崔暹為御史中尉宋
逖道為尚書左丞謂之曰卿一人處南臺一人處北省
當使天下肅然(通典/注)
抝項橋唐尚書省東西隅有小橋相承曰抝項橋言侍
御中丞及殿中久次者至此必抝項望南宫也(筆/録)
出入天禁李嶠上疏曰御史得出入天禁
不吐剛茹柔薛宣為中丞執憲轂下不吐剛不茹柔(谷/永)
(疏/)
呈身御史韋澳字子斐方靜寡慾不肻見髙元裕云恐
無呈身御史
四其御史唐郭𢎞霸為左臺殿中侍御史則天召見𢎞
霸自陳忠鯁云往年征徐敬業臣願抽其筋食其肉飲
其血絶其髓則天悦拜為左臺侍御史時號為四其御
史
鐵肝御史四朝國史劉述𫝊劉顗為御史言事貶蘇軾
以詩有烏府先生鐵作肝之句世因目為鐡肝御史
言事不白中丞歸田録御史臺故事三院御史言事必
先白中丞自劉子儀為中丞始榜臺中今後御史有言
不須先白中丞至今如此(職/源)
各自彈事唐蕭至忠劾宰相蘇味道贓汚御史大夫李
承嘉嘗召諸御史責之曰近日彈事不諮大夫禮乎至
忠曰御史人君之耳目比肩事主得各自彈不相關若
先白大夫而許彈事如彈大夫不知白誰也承嘉憚其
剛正(本/傳)
弄印無如趙槩仁宗嘗言臺諫官須重厚知治體者方
可用中丞紀綱之首須選老成者為之朕弄印久矣無
如吾同姓及趙槩為中丞事不該理體者不言故上重
之
為官豈待情願御史中丞桓範舉陽嶠為御史嶠不樂
搏擊之任範曰為官擇人豈待情願遂引為左臺侍御
史
龍墀彈奏舊制入閣御史一員在龍墀邊祇候彈奏公
事
寫彈文紙貴江文蔚常為御史中丞危言激論權右振
竦朝野喧騰傳寫彈文為之紙貴(墓/誌)
詩繡衣柱史何昂藏鐵冠白筆横秋霜三軍論事多引
納陛前虎士羅干將(李/白)鷙鳥得秋氣法星懸火旻聖朝
寰宇靜所至不埋輪(劉禹/錫)憲府初收迹丹墀共拜嘉分
行參瑞獸傳㸃亂宮鴉(栁子/厚)侍中乃珥貂御史則冠豸
(山/谷)
　　諫官
切問近對御登殿侍中居左散騎常侍居右備切問近
對(晉/志)
願寄名雷霆下唐歸登拜右拾遺時欲相裴延齡陽城
熊執易等以危言忤㫖初執易草疏示登登愕然曰願
寄名雷霆之下安忍足下獨當自是同列切諫登每欣
署共奏無所顧忌人稱重之(職/源)
置諫院明道元年陳執中為諫官屢請置院於是以門
下省為諫院徙舊省於左掖之西置諫院自此始(舊/史)
諫垣之長專言責元豐正名左右散騎常侍各一人旣
闕不除後左右諫議大夫遂為諫垣之長專言責焉(職/畧)
魯直天禧二年右正言魯宗道多所論列上頗厭其數
宗道因對自訟上慰諭良久他日念之因題彼屋曰魯
直(長/編)
對客問曾誕與右正言鄒浩友善孟后之廢也誕三與
浩書勸使力請復后浩不報及浩以諫立劉后南遷誕
著玉山主人對客問一篇以譏之識者比韓愈諫臣論
(四朝/國史)
月請諫紙唐肅宗制兩省官十月一日上封事白居易
與元稹書僕身為諫官月請諌紙詩云月請諫紙三百
張
不許諫官入閣王安石在臺閣侍從時每言唐太宗令
諫官隨宰相入閣最切於治道後世所當舉行也及入
司政事孫莘老李公擇遂請舉行安石不可曰是又益
兩參政(吕氏家/塾記)
與龍逢遊地下孫伏迦自萬年主簿諫太宗怒特斷之
伏迦曰臣寧與龍逢遊地下不願事陛下太宗曰卿如
是朕何憂乃拜諫議
側門論事代宗詔曰諫官所獻封事不限早晩任進狀
來所由門司不得輒有停滯如從側門論事亦隨狀靣
奏即便令引對(實/録)
日赴内朝慶厯三年田况言諫諍之臣不得日奉朝請
臣前在諫院每聞一事皆諸處采問比及論列或至後
時今若令諫官日奏朝請則可以日聞朝廷之事矣詔
每日赴内朝(㑹/要)
詩獻納開東觀君王問長卿皂鵰寒始急天馬老能行
(杜/甫)苦節酬知已清吟去掖垣(朱長/文)諫省新登正直臣萬
方驚喜擇絲綸則知天子明如日肯放淮南南畆人(劉/禹)
(錫/)避人焚諫草騎馬欲雞棲(杜/甫)判事有花皆可錄諫書
無草豈求名(南/嶽)
　　給事中
小門下齊世呼侍中為門下給事黄門為小門下(雞跖/集)
黄門要地唐德宗以王緯為給事中稱為黄門要地
執詞頭謁宰相袁髙為給事中徳宗復用盧把為刺史
命髙草詔髙執詞頭以謁宰相曰杞作相矯詐若更授
之大郡恐失天下望宰相不悦命舎人草之髙執之不
下乃復奏論之(職官/分紀)
封還詔書崔植為給事中皇甫鏄請減内外官俸禄植
封還詔書(本/傳)
臚𫝊詔㫖齊映為人白晳長大言音鴻爽帝令侍左右
或馬前臚𫝊詔㫖
詩禁裏疎鐘官舍曉省中啼鳥吏人稀晨摇玉佩趨金
殿夕奏天書拜瑣闈(王/維)兩省推丹地東曹拜瑣闈惠移
雙管筆恩降五時衣　曉日千門啓初春八舍歸贈蘭
聞宿昔談樹隠芳菲(並沈/佺期)再入青瑣闈沗官誠自非拂
塵驚物在開戸似僧歸積草漸無徑殘花尤洒衣禁垣
偏近日行坐是恩暉(薛存/誠)
　　翰苑
禁中頗牧畢諴為翰林學士党項羌擾河西宣宗召學
士對諴論破羌之狀上曰不期頗牧在吾禁中即令諴
守河西(本/傳)
朱衣雙引故事學士在内中院吏朱衣雙引李昉見太宗
在南衙朱衣一人前引昉亦去其一(職/源)
作詔賜宫錦封敖為翰林學士武宗使作詔慰邊將傷
夷者曰傷居爾體痛在朕躬帝賜以宫錦
蠟液濡紙栁公權嘗夜召對燭窮而語未盡宫人以燭
液濡紙繼之(本/𫝊)
七寶牀賜食李白序云明皇下詔召就金馬降輦歩迎
以七寶牀賜食御手調羮以飯之
一夕草五制晁宗慤真宗時為翰林學士一夕草除將
相五制
山池曲宴宣宗雅好儒士每山池曲宴與學士屬和詩
什每公卿出鎮賦詩餞行時論以大中之政有貞觀風
(職/源)
賜金印晉開運中賜學士院書詔金印一(翰林/志)
江南文士開寶二年李文正盧相並直學士院太平興
國元年湯悦徐鉉直學士院王克正張洎直舍人院四
公皆江南文士也(退朝/録)
聚㕔分草郊禋行慶制命填委必聚㕔分草之(續/志)
試五題翰林學士劉昫奏本院舊例學士入院除中書
舍人不試餘皆試麻制答畨書批劄各一通詩賦各一
首號曰五題(續通/典)
斷腕不草麻宰相韋貽範母喪詔還位韓渥當草制曰
腕可斷麻不可草(六/帖)
宫嬪呵筆李白於便殿對明皇撰詔誥時十月大寒筆
凍莫能書字帝敕宫嬪十人侍白左右各執牙筆呵
之(天寶/遺事)
擡步輦明皇在便殿甚思姚元崇論時務苦雨不止泥
濘盈尺上令侍御者擡步輦召學士來時元崇為翰林
學士中外榮之(開元/遺事)
禁中草詔吳通元與弟通微踵召為翰林學士並知制
誥凡帝有撰述非通元筆未嘗慊與陸贄並位贄自恃
勁直屢短通元於帝前建言至徳以來命集賢學士禁
中草書詔待進止於翰林院因以名官今四方無事制
書職分宜歸中書舍人請罷學士帝不許(本/𫝊)
大手筆李徳裕吉甫之子穆宗召為翰林學士帝在東
宫素聞吉甫之名旣見徳裕尤重之禁中書詔之大手
筆多召德裕草之
自緑衣賜紫唐莊宗即位除馮道省郎充翰林學士自
綠衣賜紫(本/傳)
措大索事分陶穀為學士嘗召對太祖御便殿穀至詔
見上將前見復却者數四左右催宣甚急穀終徬徨不
進太祖笑曰此措大索事分顧左右取袍帶來上已束
帶穀遽出
言詩唐徳宗善為文尤長於篇詠每與學士言詩於浴
堂院夜分不寐
金馬直廬太祖鼎新大壯敝金馬之直廬(鑾坡/遺事)
詩翰林通華蓋鯨力破滄溟天上張公子宫中漢客星
紫誥仍兼綰黄麻似六經内分金帶赤恩與荔枝青
冠冕通南極文章落上台詔從三殿出碑向百蠻開(並/杜)
(甫/)翰林風月三千首吏部文章二百年　微霰霏霏㸃
玉堂詞頭夜下攬衣忙分光御燭星辰爛拜賜宫壺雨
露香醉眼有花書字大老人無睡漏聲長何時却逐桑
榆暖社酒寒燈樂未央(並東/坡)晨趨紫禁中夕待金門詔
(李/白)日上花磚簾捲後栁遮鈴索雨晴初(錢若/水)銀臺直北
金鑾外暑雨初晴皓月中惟對松篁聽刻漏更無塵土
翳虛空緑香熨齒冰盤菓清冷侵肌水殿風夜久忽聞
鈴索動玉堂西畔響丁東(韓/渥)古木隂森白玉堂長年來
此試文章日斜奏罷長楊賦閒拂塵埃看畫墻(王欽/臣)苑
花似雪同隨輦宫月如眉伴直盧(白居/易)詔出芝泥封去
潤朝迴蓮燭賜來香(楊徽/之)銀花懸院榜鐵索引神鈴(出/李)
(徳/裕)
　　中書舍人
七字舎人吕溱開敏善議論一時名軰推許然喜自貴
重見賔客不及數言時號曰七字舍人云
犀帶佩魚霍端友徽宗時為中書舍人服金紫故事唯
服黑角犀帶帝顧見之曰給事舍人等耳而服飾相絶
如是始命犀帶佩魚(並四朝/國史)
父子演誥唐𤣥宗謂中書舍人賈至曰昔先帝遜位於
朕冊文則卿之先父所為今朕以神器大寶付儲君卿
又當演誥
鳳閣舍人樣徐堅少好學左庶子王方慶賞其文章典
實常稱曰掌綸誥之選也再思曰此鳳閣舍人樣如此
文士之極永淳已來天下文章最盛臺閣髦彦無不以
文章達惟中書舍人為文士之極仕朝廷之盛諸官莫
比焉(通/典)
鳳閣王家唐王易從昆弟四人開元中三至鳳閣舎人
故號鳳閣王家(談/苑)
王言不藏私家髙郢為中書舍人掌誥累年家無制草
或謂之曰前輩皆留制集公何焚之對曰王言不可藏
私家(本/傳)
詩晝漏稀聞髙閣報天顔有喜近臣知宫中每出居東
省㑹見䕫龍集鳳池　雲近蓬萊常五色雪殘鳷鵲亦
多時侍臣緩步歸青瑣退食從容出每遲　獻納司存
雨露邊地分清切任才賢舎人退食收封事宫女開函
近御筵曉箭追移青瑣闥晴牕㸃檢白雲篇揚雄更有
河東賦惟待吹噓送上天(並杜/甫)西掖重雲關禁署北山
踈雨㸃朝衣千門栁色連青瑣三殿花香入紫微(岑/參)分
班曉入翔鴛閣直舍旁連浴鳳池　東壁圖書府西垣
翰墨林(張/説)
　　知制誥
秉小笏翰林學士楊偉秉小笏一日除知制誥中書進
擬上問曰得非秉小笏者乎
有爭臣風采栁公權為中書舎人文宗謂之曰極知舍
人不合作諫議以卿言事有爭臣風采也翌日降制以
諫議大夫知制誥(本/傳)
以制誥為贄卷丁文簡公嘗言舉進士時以制誥為贄
卷旣而復自笑曰是不揆也然其後為知制誥翰林學
士參知政事亦見其所存者素矣(東齋/記事)
宫中呼為才子穆宗在東宫有嬪妃左右誦元稹詩宫
中呼為元才子荆南監軍崔潭峻遇稹謫官江陵歸朝
出稹連昌宫詞百篇奏御穆宗大悦問稹安在對曰今
為南宫散官即日轉祠部郎中知制誥
獻皇極箴治平元年祖無擇知制誥獻皇極箴詔奬之
(事/實)
　
　
　
　
　
　
　
　錦繡萬花谷後集卷十
欽定四庫全書
　錦繡萬花谷後集卷十一
　　左右史
和墨濡筆門下省起居郎掌錄天子起居法度天子御
正殿則郎居左舍人居右有命俯陛以聽退而書之季
終以授史官貞觀中以給事中諫議大夫兼知起居注
事每仗下議政事起居郎一人執筆記録于前史官隨
之其後復置起居舍人分侍左右秉筆隨宰相入殿若
仗在紫宸内閣則夾香案分立殿下直第二螭首和墨
濡筆皆即坳處時號螭頭(唐百/官志)
守道不如守官唐太宗謂褚遂良曰卿知起居記錄何
事大抵人君得觀之否對曰今之起居左史右史也書
人君言事且記善惡以為檢誡不聞帝王親自觀史上
曰朕有不善卿必書之邪遂良曰守道不如守官臣職
當載筆君舉必記黄門侍郎劉洎曰設令遂良不記天
下之人亦皆記之(唐/史)
君舉必書唐杜正倫知起居注太宗嘗謂侍臣曰朕每
日坐朝欲出一言即思此言於百姓有利益否正倫曰
君舉必書言存於左右史若一言乖於道理則千載累
於聖徳非直當今損於百姓願陛下慎之(唐/史)
執筆所記為史唐鄭朗為起居郎文宗恭勤節儉謂宰
臣曰朕聞前日内庫惟二錦袍飾以金鳥一袍𤣥宗幸
温湯時御之一與貴妃當時貴重如此如今奢靡豈復
貴之時朗執筆螭頭下宰臣退上謂朗曰適所議論卿
記錄未吾試觀之朗對曰臣執筆所記便名為史伏惟
故事帝王不可取觀帝乃宣謂宰臣曰鄭朗引故事不
欲朕見起居注夫人君之言善惡必書朕恐平常閒語
不關理體垂諸將來竊以為恥異日臨朝庶幾稍改何
妨一見朗遂進之(唐/史)
記注之失有四隆興元年胡銓奏記注之失有四一人
主不當觀(國朝梁周翰以起居注每月追御慶厯中歐/陽脩乞更不進本仁宗從之今望遵仁宗之)
(訓/)二立非其地(國朝記注之臣立于座後歐陽脩謂當/人主言動而書乃立於前脩罷復故今)
(乃立於殿之東南隅言動/不聞乞復歐陽脩之制)三前殿不立(國朝古制前後/殿皆侍立今獨)
(後殿侍立而前殿不立又左右史分日而立/無言動之異欲乞於前後殿皆分日侍立)四奏不直
前(臣欲直前奏事閤門以不預牒却之嘗預牒矣又以/無班為詞是雖有直前之名而無可奏之時矣乞左)
(右史奏事直前不必預牒及有無注次為拘/也詔前殿依後殿侍立餘並依孝宗會要)
隨宰相入延英唐馮定請許左右史隨宰相入延英記
事宰臣不樂
政事詳於史氏張次宗有文學開成中為起居舍人毎
入閤左右史執筆立于螭頭之下宰相奏事得以備録
故開成政事詳於史氏次宗尤稱奉職
　　館閣
朱華姚崇敕於朱華閣長參梁有華林省學士又有文
徳壽光省(南/史)
文林北齊有文林館學士
育材之史國朝歐陽脩屢建言館閣育材之地材旣難
得而又難知則當博採而多蓄之時冀一得於其間則
傑然出為名臣矣餘亦不失為佳士也遂詔二府各舉
五人其後召試中選者往往在清近朝廷稍收其用
麒麟殿未央宫東麒麟殿藏秘書即揚雄校書之所也
(三輔/黄圖)
藏書之䇿昔漢武帝建藏書之䇿置寫書之官於是天
下文籍悉在袐府謂之袐書至成哀世使劉向父子典
其事至于後漢則圖籍在東觀王肅表曰魏之袐書郎
漢之東觀(宋/書)
御史臺為鄰漢初御史中丞掌蘭臺袐書圖籍之事至
魏晉其制猶存故歴代營都邑置府寺必以袐書省及
御史臺為鄰
汲冢竹書葛朂領袐書監太康二年汲郡冡中得竹書
朂躬自撰次注寫以為中經列於袐書經𫝊闕文多所
證明(晉諸/公讚)
竒書難字顔師古拜袐書少監專典刋正所有竒書難
字衆所共惑者隨疑剖析曲盡其源
四部讐校梁任昉為袐書監自齊永元以來袐閣四部
篇卷紛雜昉手自讐校由是篇目定焉
野鶴在雞羣晉嵇紹中散大夫康之子也山濤領選啓
為袐書郎武帝謂濤曰如卿所言乃堪為丞何但郎也
乃發詔徵之起家為袐書丞紹始入洛或謂王戎曰昨
於稠人中始見嵇紹昻昻然若野鶴之在雞羣(晉/史)
公事移蘭臺薛夏為袐書丞嘗以公事移蘭臺蘭臺目
以臺也而袐書署耳謂夏為不得儀也推使當有坐者
夏報之曰蘭臺為外臺袐書為内閣臺閣一也何不相
移之有蘭臺屈無以折(魏/畧)
依七畧撰七志王儉為袐書丞上表求校墳籍依七畧
撰七志四十卷獻之(齊/書)
第一官第一人梁劉孝綽除袐書丞武帝曰第一官當
與第一人
圖書之府唐白樂天制圖書之府命汝為郎
芸閣李季蘭寄韓校書詩不知芸閣史寂寞意如何
海内文宗陳子昻善屬文為麟臺正字召見金華殿占
對慷慨為感遇詩王適曰必為海内文宗
正四庫國史袐書省正字掌讎校典籍刋正文字皆辨
其紕繆以正四庫之國史焉
　　郎官
吏事第一裴遵度遷吏部貟外郎專判南曹天寶中海
内無事九流輻湊㑹府每歲吏部選人動盈萬遵度敏
識强精覈文簿詳而不滯時稱吏事第一由是大知名
南宫為眉目奚陟閲簿書紛拏盤錯一瞬而判劉禹錫
為陟神道碑云吏部貟外郎是曹在南宫為眉目
侍郎之貳戸部郎中掌戸口土田賦役貢獻蠲免優復
婣婚繼嗣之事以為尚書侍郎之貳(唐/志)
䜿籬揷棘吕太一為戸部員外郎吏部移牒戸部令墻
宇悉䜿棘以防令史交通太一報牒曰眷彼吏部銓綜
之司當須簡要清通何必䜿籬揷棘省中賞其俊拔(出/唐)
(新/語)
代視印篆蕭愿梁宰相傾之子性嗜酒無節職事弛慢
為兵部郎中掌告身印覃恩之次頗怠職事父傾為吏
部尚書代愿視印篆其散率如此(五代/史)
廷無稽牒張嘉正兵部貟外郎時功狀盈几嘉正詳處
廷無稽牒
六品國朝官品令郎中從六品
郡守資任為郎國朝元豐官制行郎官理郡守以上資
任者為郎中(四朝/志)
不博駕部省中語曰中行刑戸不博前行駕部(國史/補)
省郎不換他職國朝至道初張昱為刑部員外郎賜紫
知雅州先是西川招安使上官正上言部内雅州宻邇
蠻寇在於鎮撫須得其人伏見前知陵州張昱以孤城
抗羣寇保全壁壘至今劒外服其威名望授諸司使令
知雅州事上以省郎之重不欲換他職故進其秩加賜
令服而遣焉
一時騷雅唐詩人鄭谷為都官郎中作詩自賀且為序
云故許昌薛尚書能嘗為都官郎中後數歲故建州李
員外頻自憲府彈拜都官員外郎皆一時騷雅宗師都
官之曹振盛於此余早年請益實受深知今忝此官復
是正秩因作詩自賀有云三轉郎曹自勉旃
泣諫玉階唐蔣係遷工部郎中兼史職宰相宋申錫為
北軍羅織罪在不測係與諫官崔元亮泣諫於玉階之
下申錫方減死時論稱之
號三列宿韋汝諧正觀中與弟謙兄季武同省時號三
列宿皆為郎中
山郎楊惲為中郎將罷山郎移長度大司農以給財用
其休謁洗沐皆以法令從事郎謁者有罪過輒奏免薦
舉其高第有行能者至郡守九卿郎官化之莫不自厲
絶請謁貨賂之端令行禁止官殿之内翕然同聲
腹心耳目顔真卿云郎官御史陛下腹心耳目之臣也
故出使天下事無細大得失皆俾訪察還以聞(本/記)
駐車待漏樊梵為郎每欲奏事常駐車待漏(世/説)
人之水鑑王隠晉書樂廣為尚書郎與何晏鄧颺等談
論衛瓘見而竒之曰常恐微言將絶今復開之命諸子
造焉謂曰人之水鑑也每見此人瑩然如披雲霧而覩
青天
詩吏部信才傑文鋒振竒響調與金石諧思逐風雲上
(沈/約)並命登仙閣分宵直禮闈大官供宿饍侍史護朝衣
冠劒無時釋軒車待漏飛明朝題漢柱三省有光輝(沈/佺)
(期/)振鷺齊飛白遷鶯逺聽聞明光共待漏清覽各披雲
喜得廊廟舉嗟為臺閣分逺從南斗外遥仰列星文(蘇/味)
(道/)文昌新入有光輝紫界宫墻白粉闈曉日鷄人𫝊漏
箭春風侍女護朝衣(白樂/天)
　　卿監
三珪莊子楚昭王延屠羊説以三珪之位謂三卿皆執
珪
大官晉悼公使張老為卿辭曰臣不如魏絳之智能治
大官其仁可以利公室若在卿位内外必平(國/語)
一國之髙舉一國之髙以為九卿(淮南/子)
臣直拜上卿魏文侯曰寡人何如君也翟璜曰君伐中
山不封君之弟而封君之長子君非仁君也文侯怒至
任座對曰君仁君也曰何以言之曰其君仁者其臣直
向翟璜之言直是以知君仁君也文侯曰善復召翟璜
入拜為上卿(新/序)
閒職張環以太常為閒職(南/史)
布被瓦器趙典為太常雖處上卿而布被瓦器(耆舊/傳)
臨軒有金石蔡謨拜太常咸康四年臨軒門下奏非祭
祀宴享則無設樂謨奏臨軒宜有金石顯宗納焉(晉中/興書)
賜御衣一襲後漢揚賜拜太常詔賜御衣一襲冠幘綬
金鐍鈎佩
特賜金紫國朝英宗賜少卿孔叔詹叔詹監裁造務以
勞當遷上不欲以卿監當筦庫之務故特賜金紫
清郎清卿韋聿修始為尚書郎不受遺後為少卿亦不
受劭曰弟昔為清郎今為清卿(北/史)
二星在東南石氏星經有宗正二星在帝坐之東南
二雅孫湛為光祿勲以清廉稱與周澤相類京師號之
二雅(東觀/漢記)
三日拜司空荀爽為光禄勲視事三日䇿拜司空
繫囚齋禱張文瓘嘗有疾繫囚相與齋禱願其視事當
時稱其執法平恕比戴胄焉
用法加仁恕季羔為衛士師刖人足俄衛有亂刖者守
門令之逃旣罷羔問之吾刖而足子逃我何也刖者曰
曩者論刑君愀然不樂見於顔色此臣所以説君也孔
子聞之曰善哉為吏乎其用法加仁恕則樹徳加嚴暴
則樹怨公以行之其子羔乎(家/語)
寺中二絶宋世軌為廷尉少卿大理正蘇珍之亦以平
幹知名寺中語曰決定嫌疑蘇珍之視見表裏宋世軌
時人以為寺中二絶(北/史)
比漢于張徐有功遷司農少卿謂所親曰今身為大理
人命所懸必不能順㫖詭辭以求茍免故前後為獄官
以諫奏枉誅者三經斷死而執志不渝酷吏由是少衰
時人比漢之于張焉
周稷之業漢朱邑為大司農張敞與邑書曰足下以清
明之徳掌周稷之業
安車一乘後鄭𤣥公車徵為大司農給安車一乘所過
長史送迎
黄門就問商仁字季卿徵拜大鴻臚卿以年老乞骸骨
詔賜牛酒米帛若經𫝊有疑使小黄門就問之(謝承後/漢書)
財物山積楊崇禮開元初為太府少卿雖錢帛充牣丈
尺間皆躬自省閲時議以為前後為太府無與為比擢
拜太府卿時太平且久御府財物山積以為經楊卿者
無不精好
尹卿筆唐尹思貞為司府少卿時侯知一亦厲威嚴吏
人為之語曰不畏侯卿杖惟畏尹卿筆其為人所服如
此
　　史館
善惡必書國朝淳化四年太宗問宰臣今館中修撰是
誰參知政事蘇易簡對曰楊徽之張佖梁周翰帝曰史
才甚難在乎善惡必書務摭實而去憎愛斯為良史矣
秉直筆成國典范果知壽州上言家世史官願得秉直
筆成國朝大典召為史館修撰
考功視行狀李翺字習之元和初轉史館修撰翺以史
館記事不實乃奏曰臣謬得秉筆史館以記注為職夫
勸善懲惡述忠賢事業載姦臣醜行以𫝊無窮史官之
任也凡人大善大惡無由得知訪於行狀諡議以為一
據今之作行狀多是門生故吏茍欲虛美於受恩之地
耳臣今請作行狀者但指事實直載事功假如作魏徵
傳但記其諫諍之辭足以為正直段秀實但記其倒用
司農印以追逆兵以象笏擊朱泚足以為忠烈若考功
視行狀不依此者不得受依此則考功下太常牒史館
然後定諡從之(唐/史)
白衣充修撰丁謂初與孫何齊名翰林學士王禹偁延
譽於帝曰謂與何可使白衣充修撰由此聲名籍甚禹
偁嘗與詩曰三百年來學不振直從韓栁到孫丁而今
便合敎修史二子之才似六經
著書藏名山前司馬遷書曰僕誠已著此書藏之名山
直筆東觀北齊著作郎魏收撰後魏史帝令羣臣各言
志收曰願得直筆東觀早出魏書帝乃使專其任(北/史)
事繫日唐職官志起居注錄天子之言動法度以修記
事之史凡記事之制以事繫日以日繫月以月繫時以
時繫年以紀厯數典禮文物
據法守職韓詩外𫝊據法守職而不敢為非者太史也
獨典五朝史事國朝曽鞏神宗察其賢欲用鞏一日手
詔中書門下曰曽鞏以史學見稱士類宜典五朝史事
遂以為修撰近世修國史必衆選文學之士以大臣兼
總未有以五朝大典獨付一人如鞏者(長/編)
譏評今古劉子𤣥著史通譏評今古徐堅讀之曰為史
氏者宜置此座右也
記繁志寡王通曰史之失自遷固始也記繁而志寡春
秋之失自歆向始也棄經而任傳(天地/篇)
　　東宫
銀章青綬白氏六帖曰太子師傅古官也銀章青綬
琢磨玉質後應劭漢官儀太子太傅日就月將琢磨玉
質言太子有玉之質磨以道也
奈何以天下戲前叔孫通為太子太傅髙祖欲易太子
通諫曰今太子仁孝天下皆聞之陛下必欲廢適而立
少臣願先伏誅以頸血汚地帝曰公罷矣吾特戲耳通
曰太子天下本本一摇天下震動奈何以天下戲帝曰
吾聽公(本/𫝊)
賔客為宰相李文定公為參知政事時仁皇為太子文
定兼賔客一日召對滋福殿欲相之固辭俄而太子出
謝曰䝉恩以賔客為宰相真宗顧謂曰尚可辭耶乃拜
吏部侍郎兼太子太傅同中書門下平章事久之與丁
謂爭事罷天下皆以亮直許之
護儲元和制誥除太子賔客大都督府司馬曰猶謂皇
儲之貴是兼半刺之職
侍臣箴晉温嶠為中庶子獻侍臣箴甚見補益(晉/史)
贊道賦李百藥作贊道賦以諷太子嬉遊
列侍左右龍朔二年置左右諭徳各一人掌諭太子以
道徳皇太子朝宫臣則列侍於左右階出入則騎從於
正道之左右其内外庶政有可為規諷者隨事而贊諭
焉(唐百/官志)
清班優秩白樂天集制云東宫之有諭徳猶上臺之有
騎省也清班優秩所選非輕
露門博士沈重字子厚授露門博士仍於露門館為皇
子講論語(北/史)
　　學官
佩玉博士祭酒一人掌國子學皇朝服進賢兩梁冠佩
水蒼玉(漢百官/表注)
百僚講論楊汪字元度為國子祭酒帝令百僚就學與
汪講論天下通儒碩學多萃焉論難鋒起皆不能屈帝
令御史書其問答奏之省而大悦賜良馬一疋(隋/書)
三世國學師王承好儒業轉國子祭酒承祖倫父暕皆
為此職三世為國學師前代未之有當時以為榮(梁/書)
陸徳明抗對大建中國子祭酒徐孝克開講恃貴縱辨
衆莫敢當陸徳明始弱冠往參焉便與抗對合朝賞嘆
一位元長胡廣曰凡官名祭酒皆一位之元長也古禮
賔客得主人饌則一人舉酒以祭於地舊説以為示有
先
生徒有法度唐陽城為司業旣至國學召諸生告之學
所以為忠與孝也諸生寧有不省其親者乎明日告歸
養者二十餘人有不歸侍者斥之簡孝秀升堂上不率
教者皆罷躬講經籍生徒斤斤皆有法度
待詔金馬門公孫𢎞對䇿時有百餘人太常奏𢎞居第
二天子擢為第一召入見容貌甚麗拜為博士待詔金
馬門(本/𫝊)
號六儒馬光開皇初高祖徵山東義學之士光與張仲
遜孔龍竇仕榮張買奴劉祖仁等俱至並授太學博士
時人號曰六儒(隋/書)
三家皆立博士後漢儒林𫝊曰前書云濟南伏生𫝊尚
書授濟南張生及千乘歐陽生歐生授同郡倪寛寛授
歐陽生之子世世相𫝊至曾孫歐陽高為尚書歐陽氏
學張生授夏侯都尉都尉授族子始昌始昌𫝊族子勝
為大夏侯氏學勝傳從兄子建建别為小夏侯氏學三
家皆立博士
朝士相慶韓愈為權徳輿墓誌召拜博士朝士以得人
相慶
瘦羊博士甄宇拜博士每臘詔賜博士人一羊羊有大
小肥瘦時議欲殺羊分肉又欲投鈎宇因取瘦者自是
不復爭後召㑹詔問瘦羊博士所在都中因以為號(東/觀)
(漢/記)
　
　錦繡萬花谷後集卷十一
欽定四庫全書
　錦繡萬花谷後集卷十二
　　京尹
所都曰尹凡帝王所都皆曰尹(通/典)
四為京尹魏少遊以吏幹知名四為京尹有規檢雖任
無赫赫名而廉謹有足稱者(代宗/實錄)
父子五為京兆栁仲郢父子更九鎮五為京兆再為河
東(職/源)
前尹後尹李仲通天寳末為京兆尹弟叔時繼之長安
歌曰前尹赫赫具瞻允若後尹熙熙具瞻允斯
鵶挽鈴訴採雛人温彰為京兆尹一日聞挽鈴者視之
乃鵶也尹曰是必訴其採雛者命吏視之果得採雛者
搢紳盛事梁子美權開封尹入謝言曾祖顥祖適皆常
鎮府書今臣復攝尹懼弗克荷徽宗曰卿三世尹京縉
紳盛事(四朝/國史)
豪右屏迹國朝李穆知開封府事豪右屏迹權幸不敢
干以私上益知其材
枹鼓稀鳴張敞為京兆長安市偷盗尤多一日捕數百
人枹鼔稀鳴市無偷盜其治畧循趙廣漢之迹以經術
自輔其政
玉麟符樊子蓋檢校河南内史屢有理績隋文帝語曰
今為公别造玉麟符以代銅虎
詩驂駕乘駟馬謁帝朝承明(梁元帝/尹荆州)雲霄今已逼台衮
更誰親(杜贈鮮/于京兆)一别岑陽舊使君郡人回首望青雲政
聲長與江聲在自到津頭日夜聞(杜牧寄京/兆韋尹)府中羅舊
尹沙道尚依然赫赫蕭京兆今為時所憐　酒醉誇新
尹蓄眼未見有感此氣揚揚須知風化首(杜/尹)
　　留守
彈壓為先紹興八年召吕頤浩付以建康頤浩以疾辭
趙鼎曰頤浩之政長於彈壓建康之民頗望其來上曰
繁劇之政固以彈壓為先若不動聲色使百姓隂受其
賜小人却不知也(中興/㑹要)
詔特許張蓋紹興六年中書門下省言秦檜孟庾並係
兼行宫留守詔特許張蓋
京都之籥荆公除李璋制近付京都之籥(聖朝/職畧)
降絲綸同將相晉天福中勅留守之任委寄非輕凡降
絲綸宜同將相今後除留守宜降麻制留守降麻自安
彥威始(五代/㑹要)
非卿不可景徳元年駕幸澶淵真宗語王旦曰京師社
廟所重非卿不可(職/畧)
緑野堂必問安否裴度字中立文宗時留守東都時閹
豎擅威天子擁虛器度不復有經濟意乃治第東都緑
野堂野服蕭散為之把酒不問人間事帝知度精神未
衰每人自洛來必問度安否
無西顧之憂光武曰昔高祖任蕭何於關中無復西顧
之憂得専權山東徑成大業(後/漢)
卧總留臺貞觀中太宗幸玉華宫房𤣥齡以疾卧總留
臺
詩星使出關東兵符賜上公山河歸舊國管鑰換離宫
行色旌旗動軍聲鼓角雄漢壘三秋靜胡沙萬里空其
如天下望旦夕詠清風(職/林)吳越東西州浙江限其中都
人送留守郡吏迎相公江心波濤壯帳下鼓樂雄(放/翁)
　　總帥
觀省風俗國朝咸平三年以翰林學士王欽若為西川
安撫使國子博士袁及甫副之閤門祇候李成象同勾
當安撫事知制誥梁顥為陜西路安撫使袐書丞李易
直副之所至錄問繫囚真宗復諭欽若曰觀省風俗尤
難其人數日思之無易卿等各宜宣布徳澤使知朕勤
恤之意
祖於瓊林咸平四年以兵部尚書張齊賢充涇原儀渭
邠寧環慶鄜延州保安鎮戎清逺軍安撫經畧使知制
誥梁顥副之帝以邊將玩寇朔方粮道艱阻故命齊賢
等使焉即命發日馳騎而往仍命宣徽南院使周瑩祖
於瓊林苑
取死囚斬河上景徳中丁謂充鄲濟濮安撫使時契丹
稍南民奔楊劉渡舟人邀利不時濟人謂取死囚斬於
河上詭言取民錢者舟人大恐旦夕不敢停濟
　　監司
緋衣袋帶國朝侯陟改淮南轉運使賜緋衣袋帶
鑿潭通漕運韋堅運江淮租賦所在置吏督察以佐國
廪歲終増鉅萬元宗擢為陜郡太守水陸運使漢有運
渠起闕門西抵長安引山東租賦訖隋常治之堅為使
乃占咸陽壅渭為堰絶灞滻而東注永豐倉下復與渭
合初滻水御苑左有望春樓堅于下鑿為潭以通漕帝
為升樓詔羣臣臨觀下詔曰關浦之間尤資殷贍比來
轉輸未免艱辛故置此潭以通漕運萬代之利一朝而
成
關中計戸蕭何守關中計戸轉漕給軍又漢與楚相距
滎陽數年軍無見粮何轉漕關中給食不乏(並本/傳)
歲運米萬餘石范旻為淮南轉運使太祖謂曰卿家素
貧凡所須並借用官錢悉以便宜從事不必一一中覆
也每嵗運米萬餘石以給京師時論許其有心計
莫敢為非何剡為河北都轉運使郡縣官吏望風而肅
劾太原帥梁適病不知退及内官蘇安靜怙寵不法王
素為淮南都運所布耳目甚廣人人若素坐視其家莫
敢為非
水陸計度國初計度勾當某路水陸計度轉運事官髙
者即曰使或曰同轉運使又有同知者
供調百萬億李士衡為湖北轉運使真宗幸澶州東封
西祀供調百萬億士衡有力焉
衣繡持斧天漢二年遣暴勝之等衣繡衣杖斧分部逐捕
(前武/紀)
以御史為熙寧十年以館閣校勘丁執禮權發遣河北
西路提㸃刑獄上宣諭曰朕惟河朔地重慎選監司故
以舊御史為之又曰卿職在刑獄盜賊最急宜用心督
捕(職/源)
貴勢無所借國朝王鼎提㸃河北刑獄摘發贓汚所案
問於貴勢無所借
　　郡守
一麾出守晉顔延之為永嘉太守甚怨憤作五君詠於
阮咸曰五薦不入朝一麾乃出守蓋自序也(本/傳)
合浦還珠孟嘗遷合浦太守郡不產穀而海出珠與交
趾比境常通商販貨糴糧食先守多貪穢珠漸徙於交
趾界旅不至人無資嘗到官革易前弊求民利病去珠
復還百姓皆反其業商貨流通稱為神明(本/傳)
荆部連璧普泰中韋孝寛除浙陽郡守時獨孤信為新
野郡守同𨽻荆州情好數密政術俱美荆部吏人號為
連璧(職/源)
臺閣賢唐武后憂州縣非其人李嶠曰今朝廷重内官
輕外職毎除牧守皆訴不行請選臺閣賢者分典大州
自近臣始(唐百/官志)
暴虎渡江宋均為九江太守郡多暴虎均去檻穽虎相
與東渡江而去(本/傳)
飛蝗赴海馬稜守武陵飛蝗赴海(六/帖)
河潤九里郭伋拜潁川太守召見帝勞曰賢能太守去
帝城不逺河潤九里冀京師并䝉福也(本/𫝊)
増秩賜金孝宣興于閭閻知民事之囏難及拜别刺史
守相輒親見問觀其所由退而考察所行以質其言有
名實不相應必知其所以然常稱曰庶民所以安其田
里而亡嘆息愁恨之心者政平訟理也與我共此者其
惟良二千石乎以為太守吏民之本也數變易則下不
安民知其將久不可欺㒺迺服從其敎化故二千石有
治理效輒以璽書勉厲増秩賜金或爵至關内侯公卿
缺則選諸所表以次用之是故漢世良吏於是為盛稱
中興焉(漢/史)
攀轅卧轍侯霸為臨淮太守被召百姓攀轅卧轍不許
去(本/𫝊)
衣錦還鄉武帝謂朱買臣曰衣錦還鄉遂除㑹稽太守
(前漢朱/買臣傳)
萬石君前漢石奮四子皆二千石號為萬石君
白鹿隨車後鄭𢎞為臨淮守有白鹿隨車
鳳凰集郡前漢時鳳凰神爵數集郡國潁川尤多天子
以霸治行終長者下詔稱揚曰潁川太守霸宣布詔令
百姓鄉化孝子悌弟正婦順孫日以衆多吏民鄉于敎
化興於行誼可謂賢人君子矣(黄霸/傳)
生立祠後漢王堂拜巴郡太守馳兵斬虜巴郡清靜吏
民生為立祠(本/𫝊)
揚仁風慰黎庶袁宏為東郡謝安執宏手授扇宏曰輒
當奉揚仁風慰彼黎庶
化比齊魯文翁景帝末為蜀郡守仁愛好敎化見蜀地
僻陋有蠻夷風修起學官於成都市中招下縣子弟以
為學官子弟繇是大化蜀地學於京師者比齊魯焉至
今巴蜀好文雅文翁之化也(本/𫝊)
緋魚唐初刺史得佩魚品卑者假緋魚(循吏/序)
召父前漢召信臣遷南陽太守好為民興利務在富之
躬勸耕農出入阡陌行視郡中水泉開通溝瀆以廣漑
灌戸口増倍盜賊獄訟衰止吏民親愛信臣號之曰召
父
杜母後漢杜詩遷南陽太守性節儉而政治清平以誅
暴立威又修治陂池廣拓土田郡内富足時人方於召
信臣故為之語曰前有召父後有杜母
越王石虞愿為晉安郡守海邊有越王石常隠雲霧清
廉太守乃見愿往見之
議定古禮韓延壽為潁川太守其俗多朋黨怨讐延夀
欲改之教以禮遜乃歴召郡中長老問以疾苦因與議
定嫁娶喪祭畧依古禮皆便安之
廣州酌泉晉吳隠之為廣州至貪泉酌而飲之賦詩曰
古人云此水一歃懷千金若使夷齊飲終當不易心
吏民皆自新尹翁歸為東海太守察郡中吏民賢不肖
及姦邪罪名盡知之縣縣各有記籍自聽其政有急名
則少緩之吏民少解輒披籍縣縣收取黠吏豪民案致
其罪吏民皆服改行自新
獻金何無人知楊震為東萊守昌邑令王密夜半懷金
獻曰無人知震曰天知神知爾知我知何無人知也(並/出)
(本/𫝊)
屏風録姓名唐太宗嘗曰朕思天下丙夜不安枕永惟
治人之本莫重於刺史故錄姓名於屏風卧興對之得
才否狀輒疏之下方以擬廢置(循吏/序)
草木知名張福為濠州刺史徳宗召謂曰先帝改爾名
正者所以褒也朕謂江淮草木亦知爾威名若從所改
恐賊不曉是卿也復賜舊名(本/𫝊)
洛濵賜膳唐𤣥宗自選諸司長官有聲望者大理卿源
光裕尚書左丞楊承令兵部侍郎寇泚等十一人為刺
史命宰相諸王及諸司長官臺郎御史餞於洛濵賜以
御膳上自書十韻詩命髙力士賜之(通/鑑)
老子興不淺晉庾亮鎮武昌諸佐史秋夜登樓不覺亮
至亮曰老子興復不淺(本/𫝊)
男女出境王澹為荆州刺史男女出境迎者萬餘(宋/書)
棠棣碑賈敦頤為洛州刺史有恵政百姓植碑頌美及
敦實為洛州長史又立頌於兄碑之側號棠棣碑(本/𫝊)
十萬戸受福唐陳子昻𫝊云一州得才刺臾十萬戸受
其福得不才刺史十萬戸受其困國家興衰在此職也
敎民耕織韋丹為容州刺史敎民耕織止惰游興學校
(本/𫝊)
有千里眼楊逸為光州刺史為政愛人廣設耳目時人
謂有千里眼(後/魏)
清如冰雪魏令狐邵字孔叔為洪農守所在清如冰雪
扇驅蚊蚋袁光庭典名藩有異政明皇謂宰輔曰袁光
庭性逐惡如扇驅蚊蚋(職/源)
清白自將陸長源為汝州刺史諧易無威儀而清白自
將去汝州送車二乗曰吾祖罷魏州有車一乗而圖書
半之吾愧不及先人
車載入殿中蕭育望之子為南郡太守上以育耆舊名
臣之子乃以三公使車載育入殿中
皮鞭崔伯謙為北地太守改鞭用皮為之不忍見血示
辱而已(北/史)
三尺堦前是萬里于延陵授建州刺史宣宗問曰建去
京師逺近對曰八千里上曰朕左右前後皆建人卿若
潔已奉公糾緝凋瘵則常若在朕前或撓法度使逺人
無聊則三尺堦前便是萬里
詩廊廟之具裴施州宿昔一逢無此流金鐘大鏞在東
序冰壺玉衡懸素秋堯有四岳明至理漢二千石真分
憂幾度寄書白鹽北苦寒贈我青羔裘霜雪迴光被錦
袖龍蛇動篋蟠銀鈎　王室比為難高官皆武臣幽燕
通使者岳牧用詞人國待賢良急君當拔擢新衆寮宜
潔白萬里但平均(送陵州/路使君)宫殿春門隔雲山紫邏深人
生五馬貴莫受二毛侵(送賈/汝州)京兆先時傑琳琅照一門
朝廷偏注意接近與名藩看君善為政他日有殊恩
東藩駐皂蓋北渚臨清河　使君騎紫馬捧擁從西來
(騎紫馬者/太守也)清髙金莖露正直朱絲絃昔在堯四岳今之
黄潁川(贈李/勉)南圖回羽翮北極捧星辰(並杜/甫)六代帝王
國三吳佳麗城賢人當重寄天子借髙名巨海一邊靜
長江萬里清應須救趙䇿未肯育侯嬴(李白贈/王使君)文石陛
前辭聖主碧雲天上作㝠鴻(杜牧寄/鄭宣州)鴛鷺差池出建章
綵旗朱戸鬱相望新恩共理犬牙地昨日同含雞舌香
(劉禹錫贈/鄰郡詩)卿月昇金掌王春渡玉墀薰風行應律湛露
即歌詩(江陵送馬/大卿赴闕)炎海韶州牧風流漢署郎分符先令
望同舍亦輝光(送韋/韶州)鵬圖仍矯翼熊軾且移輪(贈蕭/使君)斧
鉞下青㝠樓船過洞庭北風隨爽氣南斗避文星(又並/杜甫)
畫鳳仙楹逺圗雌郡閣閒(塗雌用黄堂事也平江州治/因春申君故居塗以雌黄故)
(曰黄堂錢惟/演送王滁州)少年不願萬戸侯亦不願識韓荆州頗願
身為漢嘉守載酒時作凌雲遊(送張/嘉州)四朝耆舊冰霜後
兩郡風流水石間舊政猶𫝊蜀父老先聲已振越溪山
(送穆/越州)竹馬迎郭侯大錢送劉寵　勸農使者非常人一
言已破黎民駭上饒史君更超逸坐睨好山如累塊(並/東)
(坡/)曉出城東信馬蹄青梅墻角兩三枝竹雞叫罷雨來
急杜宇聲乾月落遲山店煮煙繰繭日野田鋤水揷秧
時農桑勸課非無力為報新安太守知　栁州栁刺史
種栁栁江邊好作思人樹慚無惠政傳(栁子/厚)富沙亭上
聽灘聲已喜歸驂出建城愧乏異能書郡最幸無苛政
駭民情班陞延閣雲天近銜繫嵩山玉雪清鼎重君恩
難稱塞但知報國一身輕(葉文/昌)鎮靜一如無頒條甫月
餘來惟盡傳客去不識兵符健判風生筆精祈雨洒車
丈夫何必假行矣兩輪朱　雖擁朱轓貴清癯兩鬢霜
判花人競誦待草士深藏農飽因蠲賦州貧為救荒公
歸無愧靣應可見嚴光　瀟洒使君風度峻神仙謫墮
在人間只今坐嘯凝香處帝賜羅浮作鎮還　郡人不
識疾呼聲甘雨和風遍一城歳久偏多遺愛事天高未
察借留情舟行精舍漁歌晩家近華亭鶴唳清　倦入
承明聽履聲朱轓今復壓専城盪胷碧華供吟興照眼
清洢洗宦情鱸鱠何慙髙士潔琴龜不減昔賢清未應
更葺東山墅出處方關世重輕　聞道泉人截鐙留翰
林從此去吾州村中父老相持泣但祝今侯似故侯
淮漢紛紛戰血腥蜀山鬼哭不堪聽如何一線江西路
獨見奎星與福星(並南/岳)天生守令與斯民本是同胞一
樣親莫把膏脂為爾禄當思痾癢切吾身此邦只似唐
時古我輩當為漢吏循今夕湘潭一巵酒重煩分散十
分春(真西/山)
　　通判
方外司馬晉謝奕字元奕桓温辟為安西司馬奕在温
座岸幘嘯詠曰我方外司馬也
郡股肱晉王基薦劉毅於公府曰毅方正亮直往日僑
仕平陽為郡股肱正色立朝舉綱引墨朱紫有分(類/要)
速步顧球時為揚州别駕顧榮謂球曰卿速步君孝超
卿矣(顧和别傳顧/和字君孝)
從容山水間白樂天江州司馬㕔記江州土髙氣清富
有佳境刺史守土不逺觀遊郡吏執事不自暇佚惟司
馬綽綽可以從容於山水詩酒間於是郡南樓山北樓
水溢亭百花亭風篁石巖瀑布廬宫源潭洞東西二林
寺泉石松雪司馬盡有之矣茍有志於吏隠者捨此官
何求焉
持板拜刺史六條曰州别駕治中見部刺史持板拜刺
史答拜
紀徳碑姚崇為揚州長史政條簡肅人為紀徳碑(並職/林)
太守自辟武帝詔州郡佐吏自别駕長史以下皆刺史
太守自辟(通/典)
六雄十望十緊唐元和後朱紫清并韋處厚乃奏置六
雄州十望十緊悉補别駕由是流品澄别
有螃蠏無通判國朝懲藩鎮之弊置通判以貳州事故
常與知州爭權太祖聞之設戒勵使與長吏協和自此
稍息有錢昆者餘杭人嗜蠏嘗求補州郡人問其所欲
昆曰但得有螃蠏無通判處則可至今以為口實(歸田/錄)
擇日而遣崔神慶則天時擢拜并州長史因曰并州朕
之枌榆又有軍馬比日簡擇無如卿者前後長史皆從
尚書為之以其委重所以授卿也則天為按行圖擇日
而遣之(分/紀)
殺一身活人命李臯為温州長史攝行州事歲歉有官
粟數十萬斛臯欲行賑救掾吏乞候上㫖臯曰夫人日
不再食當死安暇禀君命若殺我一身活人數千命利
莫大焉於是開倉盡散之以擅貸之罪飛章自劾上嘉
之(職/林)
　　幕職
盛府元僚胡文恭行魚周詢制簽盛府之元僚
佐治之材韋亶等初擢第即通判諸州代還太宗以兩
使判官得替者先解故為闕貟乃以亶等十五人為之
且令綿歴觀其佐治之材
拂衣而去李瓊鎮桂管奏栁璧為觀察判官軍政不惬
璧極言不納拂衣而去桂府尋亂
白身判官正元中仕進道塞奏請難行東省數月閉門
南臺惟一御史令狐楚為桂府白身判官七八年奏官
不下由是兩河競辟才雋抱器之士徃徃歸之用為謀
主日以恣横元和已來始進用有序(南窻/新書)
出入將相李逢吉始從事振武日金城寺僧忽見一人
介胄持斧由門而入俄聞報李判官來僧具以告自是
逢吉每造其室即見其人先逢吉而至率為常矣故逢
吉出入將相二十餘年
小朝廷唐鄭從讜字正求為河東節度表王調劉崇龜
趙宗李渥崔澤等為判官書記支使皆一時選京州士
人比太原為小朝廷得才多也(唐/書)
幕下上客晏元獻延賓客一時名士多出其門為西京
留守幕下王琪張亢最為上客(分/紀)
入幕之賔謝安王坦之嘗請桓温論事温令郗超帳中
卧聽之風動帳開安笑曰郗生可謂入幕之賔矣(晉/書)
鳳凰芝草韓退之上崔羣書曰足下仁者宜在高位託
在幕府則不為得所足下出類拔萃鳳凰芝草賢愚皆
以為美瑞青天白日奴𨽻亦知其清明
出人之見路嗣恭嶺南節度入覲曰臣從事栁渾有出
人之見
昆弟同幕府崔安濳帥詩及劍南劉崇望字希徒昆弟
四人同幕府世以為才
請斗酒作碑文裴度東都留守辟皇甫湜為判官度修
福先寺將立碑求文於白居易湜怒曰近捨湜而逺取
居易請從此辭度謝之湜請斗酒援筆立就度曰不羈
之才也
詩珊瑚市則無騏驥人得有早年見標格秀氣充星斗
事業富清機官曹正獨守須來樹嘉政皆已傳衆口討
論實解頤操制紛衆手入幕未展材秉鈞孰為偶　崆
峒使節上清霄河隴降王欵聖朝宛馬總肥春苜蓿將
軍只數漢嫖姚陳留阮瑀誰爭長京兆田郎早見招麾
下賴君才並入獨能無意向漁樵(贈田九/判官)滄滄煙月滿
川亭我有勞歌一為聽將取離魂隨白騎三台星裏拜
文星(杜/牧)處士聞名早西秦獻疏回腹中書萬卷身外酒
千盃江雨春波濶園林客夢催今君拜旌㦸凛凛近霜
臺　安西幕府多才雄喧喧惟道三數公繡衣貂裘明
積雪飛書走檄如飄風(李/白)城上赤雲呈瑞氣眉間黄色
見歸旗幕中無事惟須飲即是連鑣向闕時　忽騎將
軍馬自號報恩子風雲入壯懷泉石别幽耳　從軍古
云樂談笑青油幕燈明夜觀棊月暗秋聞柝何當鑄鉅
鉟相與歸臺閣銘山爾所工揮羽余何作䇿勲封龍額
歸騎獵麟脚推選閲羣材薦賢搜一鶚(並韓/愈)歸路芙蓉
府離堂玳瑁筵(劉禹/錫)桃李蹊空久芙蓉客暫依(李文/饒)為
報南昌令乘馬入郡城同時趨府客此日望風迎文苑
臺中妙冰壺幕下清洛陽相去逺猶使故林榮(韋應/物)幕
府初交辟郎官幸備貟　幕下郎官安穩無從來不奉
一行書固知貧病人須棄能使韋郎跡也踈　得實翻
蒼竹搜枝把翠梧數脩封内事揮發府中趨　王門髙
徳業幕府盛賢才　清秋幕府井梧寒獨宿江城蠟炬
殘永夜角聲悲自語中天月色好誰看(並杜/甫)官事何曾
曉閒名苦要簽大書公吏恐直語衆人嫌俸少食如古
醫傭病却添秋風墻下菊相對憶陶潛　君山那可上
四靣是層波此地風煙古前人賦詠多征帆衝鴈字官
舍近漁歌況爾修真者回仙必見過(紫/芝)一昨聞公幕府
開夢魂頻遶嶺頭梅久抛鞾袴辭軍去忽有弓旌扣戸
來茅舍相過爭借問荷衣欲出却徘徊舊時檄草今焚
棄辜負黄金百尺臺(南/岳)
　　曹官
意與天通杜景佺性嚴正為益州錄參逆折房司業之
不視事吏歌之曰錄事意與天通州司馬折威風由是
寖知名
與一府政韓愈誌董溪府君墓云公為京兆府司錄參
軍與一府政
話公美事裴懈為陜府錄參李勉除觀察召懈曰素聞
公名朝中親友話公美事請置在賔席
紀綱一州喬琳歴果綿遂懷四州刺史嘗謂錄事參軍
任紹業曰子紀綱一州能劾刺史乎紹業出條所失示
之驚曰能知吾失御史材也
總録衆曹平寳司徒儀云錄事參軍之職掌總錄衆曹
管其文案自上佐以意違失者彈正以法
拂衣遊天下王勃年未冠以重名調補虢州參軍才大
官小拂衣遊天下
並選强明天聖七年以司理參軍並選强明兩任以上
判司簿尉充
誤入人罪者批厯祥符五年陜西轉運使薛顔言諸州
司理參軍朝廷謂其刑獄重難與免選限或任非其人
刑致枉濫請自今誤入人徒罪已上者令批厯依例守
選冀有所懲(並分/紀)
念珠曹京兆尹曹月俸一百八索人號念珠曹(南部/新書)
殺清吏是無天張元素仕隋為景城縣戸曹竇建徳陷
景城執將殺之邑人千餘號令請代曰此清吏殺之是
無天也
斷死罪而無恨韋仁夀大業末為蜀郡司法書佐斷獄
平恕其有得罪者曰韋君所斷罪死而無恨(分/紀)
斗南一人狄仁傑字懷英為并州法曹親在河陽仁傑
登太行山反顧見白雲孤飛謂左右曰吾親舍其下藺
仁基曰狄公之賢北斗以南一人而已
尹佛子尹正義為澤州都督府法曹百姓歌之曰前時
尹佛子
　
　
　
　
　
　
　錦繡萬花谷後集卷十二
欽定四庫全書
　錦繡萬花谷後集卷十三
　　知縣
雙鳬王喬為葉令顯宗時每自縣詣臺其臨至輒有雙
鳬從東南飛來
放囚如期而還虞延洛陽令每至歳時伏臘輒放遣囚
繫歸家並感恩徳如期而還(並本/𫝊)
河陽一縣花潘岳為河陽令縣樹桃李花人號曰河陽
一縣花(晉/書)
晝日垂簾顧凱之為山隂令邑三萬戸凱之御繁以約
晝日垂簾門堦閒寂自宋世為山隂務簡而事理莫能
尚也(晉/史)
不行鞭罰裴子野出為諸曁令在縣不行鞭罰民有爭
者示之以理
不如一丘丘仲孚為山隂令甚有聲百姓謡曰二傅沈
劉不如一丘前世傅琰父子沈憲劉元明相繼宰山隂
並有政聲仲孚皆過之
慈君北涼張潭為和寧令百姓愛之如父母號曰慈君
白烏甘露後趙申錄為廣昌令白烏巢其庭樹甘露降
其㕔事後為三公
置水投書孔翊為洛陽令置水庭前得囑託書皆投水
中一無所發(並職/源)
慈父唐房謙為長葛令甚有惠化百姓號為慈父治為
天下第一超授郜州司馬吏民泣相語曰房明府今去
吾屬何以生為百姓思之立碑頌徳
社稷器蜀蔣琬廣都長衆事不治諸葛亮曰琬社稷之
器非百里才也
獸皆南渡劉平為全椒長五日一聴事先時多獸毎為
人害平視事三月獸皆南渡
蝗不入茂陵陽球為茂陵令寛和多惠以至誠接下為
民所愛比縣連歲蝗災不入茂陵　又李孟元為盧氏
令務行徳化時境悉蝗獨不入盧氏(並分/紀)
就縣賜章服王正雅為萬年令穆宗時京兆號為難理
正雅抑强扶弱政甚有聲㑹栁公綽為京兆尹上前褒
稱穆宗命以緋衣銀章就縣賜之(職/林)
元魯山元徳秀字紫芝為魯山令誠信化人士夫髙其
行語之云元魯山(唐/史)
潁川四長潁川四長並以仁信篤誠使人不欺語荀淑
為當塗長韓韶為瀛長陳寔為太丘長鍾皓為林慮長
淑等皆潁川中人也(循吏/傳)
對詔居第一開元初韋濟調鄄城令旣衆謝有詔問所
以安人者對凡二百人惟濟居第一不能對者免官
三年無囚何易于為益昌令刺史崔朴泛舟易于身引
舟凡鬬民在庭易于曉指杖遣之不以付吏獄三年無
囚(本/傳)
惠如春風李白為馬昌宰韓仲卿去思碑云未下車人
懼之旣下車人悦之惠如春風三月大化姦吏束手豪
宗側耳
璽書奬飭𤣥宗時採訪使回以陸渾及諸道二十六縣
孝祥等政常循良帝皆降璽書奬飭明年縣令數十辭
赴職帝自制令長新誡以諭之仍於廟堂賜宴以遣之
其愛民揀吏如此也
終日清談王衍字夷甫為元成令終日清談縣務亦理
刻石劉宴為温令有惠利可紀民皆刻石以傳
置祠狄仁傑字懷英彭澤令人為立生祠
齋馬唐馮元淑歴浚儀始平二縣車騎赴職未嘗以妻
子之官所乘馬不與芻云令作齋馬
冰清玉白晉江韋襄邑令傅渾頌曰明府君侯臨下有
赫克隆有光惠我咫尺乃冰其清乃玉其白風抗其髙
雲垂其澤君有遺愛民有餘思
水清衡平葉康直知光化縣豐稷為穀城令人歌之曰
葉光化豐穀城清如水平如衡(本/傳)
讀五車書吳靖為長沙令一日自嘆曰讀五車書辛苦
十年不得綴鴛鷺班髮白蹤跡飄零為百里陶元亮復
何人邪
削木為牘燕蕭知臨卭縣民苦吏追擾削木為牘民公
事有連逮者書其姓名使召之如期而至(續通/鑑)
詩聞宰江陽邑剪棘樹蘭芳城門何肅穆五月飛秋霜
(李/白)東陽本是佳山水何況曾經沈隠侯化得邦人解吟
詠如今縣令亦風流新開潭洞疑仙境逺寫丹青到雍
州落在尋常畫工手猶能三伏凛生秋(劉禹/錫)衡山雖小
邑首唱恢大義因見縣尹心根源舊官閟南紀改波瀾
西河共風味(杜/甫)連城寳為重茂宰得才新山雉紀舟楫
江花報邑人白水過庭激綠槐夾門植(文選懷/縣詩)來時人
指拙為謀出手方知刃解牛有病黄堂懷藥問丐歸紫
槖列銜留(𤓰/圃)陶潛一縣令獨飲仍獨醒猶將公田二頃
五十畝種秫作酒不種秔(東/坡)古縣蕭條秋景晩昔年陶
令亦如君頭巾漉酒臨黄菊手扳支頤向白雲百里豈
能容驥足九霄終自别雞羣相思不恨書來少佳句多
從闕下聞(雍/陶)邑事多商榷惟詩未暇論母慈催扇枕父
老欲攀轅　三年非一事知盡愛人心滿任添新髮還
家帶舊琴鵲聲先棹去栁色到都深即日應冠豸憑共
記得沈(紫/芝)兹邑猶淳古君行作長官假令三尺宻終有
一分寛栗里歸差易桐鄉愛極難千峯青遶郭暇日想
憑欄(南/岳)
　　縣丞
通判縣事隋及大唐縣丞各一人通判縣事(通/典)
長史縣丞長史也百官表縣司戸以上為令皆有丞尉
秩四百石至二百石是為長史(漢書/景紀)
簽書文檄元符詔縣丞簿尉日赴長官㕔議事及簽書
文檄
述六職栁子厚武功縣丞壁記曰丞之位八品以下述
六職以輔其治也
令囚歸耕唐臨為萬泉丞縣有輕囚數十人㑹春暮時
雨臨白令請出之令不許臨曰明公若有所疑臨請自
當其罪令囚請假召囚悉令歸家耕種與之約令歸繫
所囚等皆感恩義至時畢集詣獄臨由是知名(唐/書)
稱雨道晴裴子雨為下邳令張晴為縣丞二人但有聲
氣而善言語曽論事移時人私竊相語曰縣官甚不和
長官稱雨贊府道晴終日如此不和也(南部/新書)
仕宦無休勢唐宋安恭為龍門丞年已五十八數年而
登列岳每語僚屬曰公輩但守清白何憂不遷俗云雙
陸無休勢余以為仕宦亦無休勢各宜勉之
閒官不領公事大中四年勅州有上佐縣有丞簿俗謂
閒官不領公事殊乖制作之本意(續通/典)
簡靖栁文武功丞壁記曰潁川陳南仲居是官邑人宜
之號為簡靖夫以武功疆理之大人徒之多而陳生以
簡靖處其理斯固難矣
邑事無所不當問藍田縣丞壁記丞之職所以貳令於
一邑無所不當問
　　主簿
主諸簿目主簿謂主諸簿目(通/典)
短主簿王恂為桓温主簿人曰短主簿
後來之英徐浩張説稱其才由魯山主簿薦為集賢校
理見喜雨五色鴿賦嗟曰後來之英也
三主簿並為相盧邁自河南簿為補闕鄭餘慶自氾水
簿為察院趙宗儒自陸渾簿為右拾遺三主簿並為宰
相(職/源)
矮屋不堪擡頭張彖登科為華隂簿而為守令所仰歎
曰丈夫有凌雲蓋世之志而拘於下位若立身矮屋之
下使人擡頭不得乃棄官而去(天寶/遺事)
髯鬚之職外史檮杌王建僭蜀李景上封事以為眉山
主簿制曰旌其忠藎之心委以髯鬚之職(注云雀豹古/今注羊名髯)
(鬚主/簿)
移文驅虎顧少連字夷仲為登封主簿邑有虎孽民患
之少連命塞陷穽移文岳神虎不為害(職/源)
簿領中有是人吳擇仁字智夫為開封雍丘主簿元祐
中金水河堤壞十六縣皆選屬他役得詣朝堂白事宰
相范純仁獨異之曰簿領中乃有是人
有公輔器張昇字杲卿為楚丘主簿南京留守王曽謂
其有公輔器(並四朝/國史)
口記物色無差顔春卿調羣浦主簿嘗送徒於州亡其
籍至廷口記物色凡千人無所差長史陸象先異之
通管縣事熙寧三年提舉王廣淵言一縣之事惟令佐
三貟而主簿尉所職各異苟有謬誤所職者坐視其弊
而莫得禁止欲令主簿管稽簿書尉専管督盜依舊外
縣事並令通管從之
詩舍弟卑棲邑防川領簿曹　倚賴天涯釣猶能掣巨
鰲(杜/甫)昔時陶令彈琴縣今日君為主簿官地勝不嫌清
俸薄政公還得衆人歡江分九𣲖潮常到嶽疉千峯夏
亦寒閒客散遊來未得畫成圖軸乞予看(田翁虛舒寄/彭澤主簿)
　　縣尉
五百空手行嚴安之崔譚俱為赤尉安之令五百執大
杖譚益大其狀如椽安之復令執小杖譚益小其狀至
如筯安之令五百空手行乃不能學(見聞/記)
單言判獄李程字表臣為藍田尉有滯獄十年程單言
輒判京兆狀最遷監察御史
上寶劔篇郭震字元振初為通泉尉任俠使氣撥去小
節百姓厭苦武后欲詰與語竒之索所為文章上寶劒
篇后覽嘉歎詔示學士李嶠等即授鎧曹參軍
聰明尉盧莊道十六擢第為河北尉太宗謂聰明小兒
雍丘尉魏奉古一覽千餘言時謂聰明尉
擒姦摘伏李勉為開封尉與聯尉盧城軌並有擒姦摘
伏之名
首該賞典乾徳元年以大名府元城縣尉張義元為本
縣令賞捕盜之功也天下縣尉久廢是歲復置義元首
該賞典以激勸之
清水明鑑河北尉馮履清水見底明鑑照心
摧姦抉隠李勉始調開封尉汴水陸一都㑹號難治勉
摧姦抉隱有名
台輔之器婁師徳補江都尉揚州長史盧承業竒其才
謂曰吾子台輔之器當以子孫相託何可以官屬常禮
待也
吏能第一劉延祐補渭南尉有吏能治第一李勣戒之
曰子春秋少而有美名宜稍自抑無為出人上
召為翰林白居易調盩厔尉為集賢校理月中召入為
翰林學士(並職/源)
處賤官有憂天下心寶元初有明州慈溪尉裴明允倜
儻不羣雖處賤官有憂天下之心屢上書言事後又詣
闕上書云漢成帝時梅福為南昌尉屢從縣道上書言
災異事求假即𫝊詣行在所
少府李白贈瑕丘王少府别西河劉少府贈秋浦栁少
府杜甫貽華陽栁少府如此則當是唐時縣尉多稱少
府也(類/要)
材吏嚴挺之名浚調義興尉號材吏
彈琴蒔藥趙元亮自貞固少負志畧好論辯武后稱制
懼不容其高調宜祿尉到職非公事不言彈琴蒔藥如
隱者之操自傷位不配才
廏目一覽魏奉古授雍丘尉嘗九日公燕有客草序五
百言奉古曰此舊文援筆倒疏之草序者黙然自失列
座撫掌奉古徐笑曰適覽記之非舊習也由是知名時
珽涖汴州召奉古前曰此聰明府帥他日持廐目令示
奉古一覽便諷千餘言珽驚曰仕宦四十年未嘗見此
不言人非李白為李錫元勲去思碑云初拜夀光尉心
不掛細務口不言人非羣吏罕測望風敬憚
詩仙尉趙家玉英風凌四豪維舟至長蘆目送煙雲髙
摇扇對酒樓持袂滿蟹螯(李/白)隱吏逢梅福遊山憶謝公
(杜/甫)皎皎鸞鳳姿飄飄神仙氣梅生亦何為來作南昌尉
清風佐鳴琴寂寞道為貴(李/白)西尉鬱相望東西百步塲
揷旗蒲栁市伐鼓水雲鄉已作觀魚檻仍開射鴨堂(東/坡)
　
　錦繡萬花谷後集卷十三
欽定四庫全書
　錦繡萬花谷後集卷十四
　　將帥
聳劒元戎唐大詔令張延師冊執羈霸府盡忠肅之勤
誠聳劔元戎罄旌麾之茂績
玉帳金壇唐大詔令折衝之寄符玉帳而總金壇
御札授方畧國朝淳化以參政趙昌言為川陕西路兵
馬都總管太宗以蜀寇尚有殘孽命昌言安撫招討仍
御札數幅叮嚀授以方畧
賜黄金一噐天聖七年劉平授忻州團練使屬上封事
言趙元昊連姻耶律必為邊患授邠寧環慶副都總管
遣中使賜黄金一器
冐矢石不顧身張士貴貞觀中為龔州道行軍總管太
宗以其冐矢石先登勞之曰嘗聞以忠報國者不顧身
於公見之
帝為賦詩祖道張仁愿為朔方軍總管春還朝秋復督
軍備邊帝為賦詩祖道賞賚不貲
第人材為三等元豐王祖道言陕西河北京東府畧將
皆朝廷所選擇尚多庸人其餘淮浙等路雖有團治訓
練之名而無教閲按試之實望宻下諸路經畧司體重
將副第人材為三等(職/畧)
甲第何營楊盈川碑匈奴未滅甲第何營壯士不還寒
風自起
鐡虎蔡祐與齊戰被明光甲所向無敵齊人謂之鐵虎
(職/源)
黄騶少年裴果常乗騶黄馬白袍先陷陣時號黄騶少
年
飛將吕布字奉先便弓馬膂力過人號為飛將
佩四將印王忠嗣有武畧佩四將印為隴西節度上平
戎十八策
卯受命辰行高崇文為長城使奉詔征劉闢御軍常若
寇至卯受命而辰行
先鋒白衣薛仁貴從征遼東恃驍勇乃異其服色着白
衣太宗遥見之問先鋒白衣者為誰特引見賜馬絹喜
得彪將
將門有將楊元感求領兵煬帝曰相門必有相將門必
有將
擊賊作露布傅奕字修期拜安逺將軍帝嘆曰上馬能
擊賊下馬作露布
一身都是膽蜀趙雲字子龍軍中號雲為一身都是膽
紅抹額婁師徳字宗臣武后時募猛士討吐蕃乃自奮
戴紅抹額来應詔後與敵戰八遇八克
以少擊衆馬璘以百騎破賊五千光弼曰吾未見以少
擊衆如馬將軍者
著翅人後周韓果破稽胡散其種落稽胡號為着翅人
文帝曰着翅之名寧減飛將(本/𫝊)
地上虎北齊髙昂字敖曹兵趨商洛祭河伯曰河伯水
中之神髙敖曹地上之虎行經所居故相沃酹
一𤓰與將士共北齊蘭陵王長恭為將每得一𤓰必與
將士共之
鶻入鵶羣文宣謂髙思好曰汝擊賊如鶻入鵶羣
休止不結營後漢耿秉伯初擊匈奴封美陽侯簡易於
事休止不結營部然斥堠有警急軍陣立成
殺妻明不與齊呉起為魯將齊攻魯起妻齊女魯疑之
起就其召乃殺妻明不與齊也
得卿不東慮李希烈陷汝州詔拜哥舒曜東都汝州行
營節度使帝召見問曰卿治兵孰與父賢對曰先臣安
敢比但斬長蛇殪封豕然後待罪私室臣之願也帝曰
爾父在開元時朝廷無憂今朕得卿亦不東慮(本/𫝊)
臨軒授鉞渾瑊為奉天行營副元帥帝臨軒授鉞用漢
拜韓信故事制曰寇賊干紀授爾節鉞以戡多難往欽
哉瑊頓首曰敢不畢力以對揚天子休命乃率諸軍趨
京師
勤政樓受命髙仙芝安禄山反榮王為元帥仙芝副之
領飛騎彍騎及朔方等兵出禁財募闗輔士繼封常清
東討帝御勤政樓引榮王受命宴仙芝以下帝又幸望
春亭勞遣
詩三十年前學六韜英名常得預時髦曽因國難披金
甲不為家貧賣寳刀臂健尚嫌弓力軟眼明猶識陣雲
高庭前昨夜秋風起羞着團花舊戰袍(國初/曹翰)我愛李侍
中摽摽七尺長白羽入札弓陛壓緑檀槍風前畧横陣
紫髯分兩傍淮西萬虎士怒目不敢當(杜/牧)洗劔青海外
刻石天山中(杜/甫)虜障天驕起秦城地脈分鋒刃奔濤色
旌旗焰火文焰五原烽火急六郡羽書催將軍朝授鉞
壯士夜銜枚(沈佺/期)萬里赴戎機闗山度若飛朔氣傳金
柝寒光照鐵衣(前/人)平生弓箭自相隨剛被郎官遣作詩
江南花桞從君詠塞北風煙我自知(王侍中/智興)天為國家
孕英才森森劒㦸摧靈臺浩蕩深謀噴江海縱横逸氣
走風雷(李白贈/哥舒翰)今代麒麟閣何人第一功開府當朝傑
論兵邁古風清海無𫝊箭天山早掛弓胡人愁逐北宛
馬又從東勲業青㝠上交親氣槩中軍事留孫楚行
間識吕䝉防身一長劔將欲倚崆峒　殊方又喜故人
来重鎮還須濟世才常恠偏禆終日待不知旌節隔年
囘欲辭巴徼啼鶯合逺下荆門去鷁催身老時危思㑹
面一生懐抱向誰開(並杜/甫)防秋戎馬恐来奔詔發將軍
入鴈門遥領短兵登隴首獨横長劔向河源悠揚落日
黄雲動莽蒼隂風白草翻若縱干戈更深入應聞收拾
到崑崙(送邊將/李頻)白首羽林郎丁年成朔方隂天瞻磧路
秋日渡遼陽　大漠寒山黒孤城夜月黃十年依蓐食
萬里帶金瘡拂露陳師祭衝風立教場箭飛瓊羽合旗
動火雲張虎翼分營勢魚鱗擁陣行功成封寵將力盡
到貧鄉雀老方悲海鷹衰却念霜空餘孤劔在開匣一
霑裳(楊巨源/老將)昨釋兵符歸故里耳聴兵事幾畨新偶逢
麾下来猶識欲說遼陽記不真兒覔寳刀堅愛惜奴吹
蘆管怨悲辛夜来忽作闗山夢萬一君王起舊人(南/岳)漢
家三十六將軍東方雷動横陣雲當街一叱百吏走馮
敬胷中函匕首兇徒側耳潛格心悍臣破膽皆吐口(桞/子)
(厚/)塞外衝沙損眼明特来養病住京城上髙樓閣㸔星
坐着白衣裳把劔行常説老身思鬬將最悲無力制蕃
營翠眉紅頰和囘鶻惆悵中原不用兵(長安退/將頂斯)昨夜隂
山吼賊風帳中驚起紫髯翁平明不待全師出連把金
鞭打鐵騘(詩/話)朝進東門營暮上河陽橋落日照大旗馬
鳴風蕭蕭平沙列萬幕部伍各見招借問大將誰恐是
霍嫖姚(杜甫送/出塞)腰間羽箭久凋零太息燕然未勒銘老
子猶堪絶大漠諸君何至泣新亭一身報國有萬死雙
鬢向人無再青記取江湖泊船處卧聞新鴈落寒汀
羌胡忘覆育師旅備非常南服更旄節中軍鑄印章
白髪將軍亦壯哉西京昨夜捷書来人心敢作千年計
天意寧知一日囘　大將上兵符軍容備掃除共惟陛
下聖方采直臣書　羽檄聫翩晝夜馳臣憂顧不在邊
陲軍容地宻寧當議陛下恩深不忍欺　北風吹急雪
夜半埋氊廬將軍八千騎萬里逐單于　漢家如天臣
萬邦歡呼動地單于降鈴聲南来金閃爍赦書已報經
沙漠(並放/翁)
　　儒將
手不釋卷魯肅為將手不釋卷(呉/志)
渉獵見往事孫權謂吕蒙蔣欽曰宜學問自開益蒙曰
軍中日苦多務不及讀書權曰孤豈用卿治經為博士
耶但令渉獵見往事爾蒙始就學所覧見舊儒不及
軍中嘗儒服五代謝彦章為將好禮儒士雖居軍中嘗
儒服
據牀宻料擊敵郝處俊好學嗜漢書第進士累遷吏部
侍郎高麗叛詔李勣為大緫管處俊副之師入敵境未
陣賊遽至舉軍危駭處俊據胡牀體胖安餐乾糒不顧
宻料精鋭擊之敵却衆壯其謀
元帥説禮樂楚子及諸侯圍宋宋公孫固如晉告急於
是乎蒐於被廬作三軍謀元帥趙衰曰郤縠可臣亟聞
其言矣説禮樂而敦詩書詩書義之府也禮樂徳之則
也徳義利之本也君其試之乃使郤縠將中軍(左/𫝊)
修史即軍中論譔張説授并州長史兼天兵軍大使修
國史勅齎藁即軍中論譔
儒士知軍情桞渾字夷曠渾瑊與吐蕃㑹平凉代宗語
大臣以和戎息師之便馬燧賀曰已盟可百年無患桞
渾跪曰吐蕃人面獸心易以兵制難以信結臣竊憂之
帝變色曰渾儒生未達邊事夜半邠寧節度使韓㳺瓌
飛奏吐蕃刼盟將校皆覆沒帝大驚即以其表示渾明
日慰之曰卿儒士乃知軍戎萬里情乎益禮異之
　　老將
願屬老臣趙充國字翁孫年七十餘上老之丙吉問誰
可將者充國曰亡踰於老臣上遣問曰將軍度羌虜何
如充國曰百聞不如一見兵難豫度臣願馳至金城圖
上方畧然羌戎小夷逆天背畔滅亡不久願陛下以屬
老臣勿以為憂(並本/傳)
矍鑠是翁馬援年六十二請擊武陵五溪蠻夷光武愍
其老未許之援曰臣尚能被甲上馬帝令試之援據鞍
顧盼以示可用帝笑曰矍鑠哉是翁也(後漢/本傳)
尚堪一行李靖字藥師吐谷渾寇邊太宗謂侍臣曰李
靖能復起為帥乎靖往見房𤣥齡曰吾雖老尚堪一行
帝喜以為西海道行軍大總管(唐本/傳)
　　軍旅
五家兵齊桓既得管仲修齊國政連五家之兵(國語曰/管仲制)
(國五家為軌十軌為里四里/為連十連為鄉以為軍令)
鷄毛系檄漢髙祖曰吾以羽檄召天下應劭曰以鷄毛
系檄
懸狐尾吐蕃以累世戰沒為甲門臨陣奔北者懸狐尾
於其首以表狐之性怯
罷二十萬還農唐故時邊鎮兵贏六十萬張説以時平
無所事請罷二十萬還農天下以為疑説曰邊兵雖廣
諸將自衛營私爾所以制敵不在衆也以陛下之明四
夷畏威不慮減兵而招寇臣請以闔門百指為保帝乃
可
娘子軍平陽昭公主下嫁柴紹帝渡河紹以數百騎並
南山来迎主引精兵萬人與秦王㑹渭北紹及主對置
幕府分定京師號娘子軍
願充一卒効力王事李邕貶遵化尉妻温復為邕請戍
邊自贖曰妾願使邕得充一卒効力王事膏塗朔邊骨
糞沙壤成邕夙心表入不省
鴉兒高仁厚初事劔南西川節度使陳敬瑄行營使黄
巢陷京師天子出居成都敬瑄遣黄頭軍部將李鋋鞏
成以兵萬五千屯興平數敗巢軍賊號蜀兵為鴉兒每
戰輙戒曰母與鴉兒鬬敬瑄喜其兵可用益選卒二千
使仁厚將而東
衛兵皆長安髙貲帝餞田令孜章信門賚遺豐優然衛
兵皆長安高貲世籍兩軍得廪賜侈服怒馬以詫權豪
初不知戰聞科選皆哀哭于家隂出貲雇販區病坊以
備行陣不能持兵觀者寒毛以慄(黄巢/𫝊)
精騎練卒代朔邠靈之騎士自昔之精騎也上黨盟津
之歩卒當今之練卒也悉此彊勁委之山東勢分於將
多財强於兵廣(陸贄/奏議)
　　竒謀
彈胡琵琶使二女子舞吐谷渾黨項寇邊敕柴紹討之
虜據高射紹軍雨矢士失色紹安坐遣人彈胡琵琶使
二女子舞虜疑之休射觀紹俟其懈以精騎從後掩擊
虜大潰斬首五百級(本/傳)
士夜艾而入李希烈據汴滑副都統劉洽率曲環李克
信軍十餘萬戰白塔不利夜入宋州時洽將髙彦昭劉
昌共嬰壘分守其屬作書言城且危彦昭視曰君輕我
耶取紙自為書洽得書喜曰健將在西吾何憂選士八
百夜艾而入賊不知詰旦𫝊城士奮出希烈大敗
置酒城上張守珪為𤓰州刺史墨離軍使督衆完故城
版築方立虜奄至衆失色守珪曰瘡痍之餘詎可矢石
相确須權以勝之遂置酒城上㑹諸將作樂虜疑有備
不敢攻引去守珪縱兵擊敗之
雪夜入蔡城張柴殱其戍勅士少休益治鞍鎧發刃彀
弓㑹大雨雪天晦凛風偃旗裂膚馬皆縮慄士抱戈凍
死於道張柴之東坡澤阻奥衆未嘗蹈也皆謂投不測
始發吏請所向愬曰入蔡州取呉元濟士失色監軍使
者泣曰果落祐計然業從愬人人不敢自為計愬道分
輕兵斷橋以絶洄曲道又以兵絶朗山道行七十里夜
半至懸瓠城雪甚城旁皆鵝鶩池愬令擊之以亂軍聲
賊恃呉房朗山戍晏然無知者祐等坎墉先登衆從之
殺門者發闗留持柝𫝊夜自如黎明雪止愬入駐元濟
外宅(六/帖)
拔幟勝趙韓信拔趙選輕騎二千人人持一赤幟戒曰
趙見我走必空壁逐我若疾入拔趙旗幟立漢幟令其
禆將𫝊餐曰今日破趙㑹食諸將皆嘸然陽應曰諾乃
使萬人先行出背水陣趙兵望見大笑平旦信建大將
旗鼓鼓行出井陘口趙開壁逐之大戰良久信耳棄鼓
旗走水上軍軍皆殊死戰不可敗信所出竒兵候趙空壁
即馳入立漢赤幟二千趙軍已不能得信耳欲還歸壁
壁皆漢赤幟遂亂遁走於是漢軍夾擊破虜趙軍斬成
安君泜水上禽趙王歇發趙兵未發者擊齊信引兵東
聞漢王使酈食其已説下齊遂渡河襲歴下軍至臨淄
齊王走高密使使於楚請救楚使龍且將號稱二十萬
或説且曰漢兵逺鬭窮寇久戰鋒不可當齊楚自居其
地戰兵易敗散龍且曰吾平生知信為人易與耳寄食
於漂母無資身之䇿受辱於跨下無兼人之勇不足畏
也遂戰與信夾濰水陣信乃夜令人為萬餘囊盛沙以
壅水上流引兵半度陽不勝還走龍且果喜曰固知信
怯遂追度水信使人决壅嚢水大至龍且軍大半不得
度即急擊殺龍且遂平齊
野次降二將上元元年進圍懷州思明来救光弼再逐
北思明聲渡河絶餉路光弼壁野水渡既夕還軍留雍
希顥守曰賊將高暉李日越萬人敵也賊必使刼我爾
留此賊至勿與戰若降與偕来是日思明果召日越曰
光弼野次爾以鐵騎五百夜取之不然無歸日越至壘
使人問曰太尉在乎曰去矣兵幾何曰千人將為誰曰
雍希顥日越謂其下曰我受命云何今失李光弼得希
顥而歸吾死必矣不如降也遂請降希顥與之俱見光
弼光弼厚待之高暉聞亦降或問公降二將何易也光
弼曰思明再敗恨不野戰命將来襲必許以死日越懼
死不降何待高暉材出日越之右降者見遇貳者得不
思奮乎諸軍决丹水灌懷州未下光弼令廷玉由地道
入登陴乗城禽太清送京師獻俘太廟(本/傳)
偃旗仆鼓沿山塹溪髙宗時劇盜數起閩中荆湖震擾
朝廷為出禁旅遣辛全宗討之師老不能平福帥程邁
監司侯慤等力請改命將帥章四十三上太上乃除韓
忠武王福建江西荆湖南北路宣撫副參政孟庚以行
賊范汝為起建安衆踰十萬至僣造黄紅傘等王曰建
居閩嶺上流使賊沿流而下則七部皆血肉矣於是選
輕鋭航海徑趨福唐擁衆而上福帥迎謁且言賊方鋭
宜少休以俟元夕王笑曰吾以元夕凱還見公矣因酌
酒以别師次延平劔潭湍險賊焚橋以拒我師王䇿馬
先浮以濟師遂濟士氣益倍距建寧百里許賊盡塞途
路埋巨木為鹿角散布竹簽鐵蒺藜陷馬坑凡可以旅
拒王師者無不用其至王即命諸軍偃旗仆鼓捨正路
俾各擇便利沿山塹溪披踐榛棘遂達郡之鳯凰山繞
出賊背下瞰城邑如在井底火樓巨石天梯雲梯百道
齊攻汝為震怖以謂從天而下五日城陷汝為竄身自
焚(名臣/事實)
　
　
　
　
　
　錦繡萬花谷後集卷十四
欽定四庫全書
　錦繡萬花谷後集卷十五
　　父子
公庭展私敬楊𤣥感與父素俱為柱國朝㑹則齊列隋
文帝命𤣥感降一等謝曰不意陛下寵臣之甚許以公
庭展私敬(隋/史)
不書官紙阮孝緒十餘嵗隨父為湘州行事不書官紙
以成親之清白
知子莫若父京兆尹訪蘇瓌既去瓌令男頲詠尹字乃
詠曰丑雖有足甲不成身見君無口知伊少人其敏捷
如此明皇問瓌草書難其人誰可瓌曰臣不知其他臣
男頲為文甚速可備使令援筆立就明皇撫背曰知子
莫若父(明皇/雜録)
積習名教桞仲郢牛僧孺辟武昌幕府有父風矩僧孺
嘆曰非積習名教安及此耶
卿令子朕直臣鄭餘慶子涵為右補闕敢言無所諱憲
宗謂慶餘曰卿令子朕直臣也可更相賀(本/傳)
求降外官増父秩孫逖父嘉之逖遷中書舎人嘉之八
十猶為令逖求降外官増父秩帝嘉納拜嘉之宋州司
馬聴致仕(唐/史)
得書拜讀呉顧愷每得父書常掃洒几筵舒書於上拜
跪讀之每句應諾閲畢再拜若父有疾耗之問則臨書
垂泣語聲哽咽(六/帖)
世不乏季子呉祐父恢為南海太守祐年十二隨官恢
欲殺青簡以寫經書祐諫曰踰越五嶺俗多珍恠上為
國家所疑下為權戚所望此書若成則載之兼兩昔馬
援以薏苡興謗王陽以衣囊徼名恢乃止因撫其首曰
呉氏世不乏季子矣(本/𫝊)
楂何如梨張敷小名楂父劭小名梨宋文帝嘗戲之曰
楂何如梨敷曰梨是百果之宗楂何敢比也(碎/事)
門生出迎楊嗣復父於陵嗣復領貢舉時於陵自洛入
朝乃率門生出迎置酒第中於陵坐堂上嗣復與諸生
坐兩序世以為美(六/帖)
非熊再生顧况字退翁暮年有一子字非熊忽暴亡况
哀悼不勝乃作詩曰老人喪愛子日暮淚成血老人年
七十不作多時别非熊㝠間聞之以情告㝠官㝠官憫
之却令生於况家二嵗能言㝠間聞父苦吟求再生事
歴歴然長成應舉擢第(詩/話)
倚門居塚趙恂有孝性年五六嵗時得甘美之物未嘗
獨食必先以哺父父出輙待還而後食過時不還則倚
門啼以俟父至數年父沒恂思慕哀號居於塜側鄉族
稱孝名聞流著(孝子/傳)
省中見石薛元超轉中書舎人省中有磐石父道衡為
侍郎時嘗據以草制元超每見輙泫然流涕(六/帖)
甘棠舊子孫廖齊父爽直嘗為永州刺史齊後遊零陵
於民間見父題壁感而成詩曰下馬連聲叩竹門主人
何事感遺恩回頭泣向兒童道重見甘棠舊子孫(青𤨏/後集)
撞破煙樓王魏郎雜箴云家人有嚴君焉井竈之謂也
是以父喻井竈故東坡答陳季常書云在定日作松醪
賦一首今寫寄擇等庶以發後生妙思着鞭一躍當撞
破煙樓也
詩餘杭洪浩熈寧間遊太學十年不歸父已七十寄浩
詩曰太學何蕃久不歸十年甘㫖誤庭闈休辭客路三
千逺須念人生七十稀腰下雖無蘇子印箧中幸有老
莱衣歸期定約春前後免使高堂賦式微浩得詩南歸
因而去者十有三焉(詩/史)
　　母子
母師魯有九子之寡母穆公賜號曰母師(列女/傳)
埋蛇孫叔敖為小兒出逰見兩頭蛇殺而埋之歸泣白
母曰兒聞兩頭蛇見者必死恐後人見乃埋之母曰爾
行隂徳必有陽報徳勝不祥又除百禍汝無憂矣叔敖
後為楚相(新序雜/事篇)
寄鮓孟仁為監魚池司馬自結網捕魚作鮓寄母母還
之曰汝為魚官以鮓寄母非避嫌疑也(呉/録)
飲酒嘗吐蔡順字召仲有至孝之心少喪父奉養母甘
口之物不敢先嘗母至㛰家因飲酒變吐順恐中毒乃
嘗其吐(先賢/傳)
傷慈終孝郭巨事繼母至孝家貧産子憂不能字謂其
妻曰傷慈以終孝吾無恨也遂𦵏之(裴子野/志畧)
投魚寄母杜孝巴郡人也少失父與母居以至孝稱後
在成都母喜食生魚孝於蜀截大竹筒盛魚二頭塞之
以草咒曰我母必得此因投中流婦出見筒横来觸岸
異而取視有二魚含笑曰此我夫所寄也熟而進之聞
者歎駭(蕭廣濟/孝子傳)
窺與游知兒貴王珪始隠居時與房𤣥齡杜如晦善母
李氏嘗曰兒必貴然未知所與游者何如人試與偕来
㑹𤣥齡等過其家李窺大驚速具酒食歡盡日喜曰二
客公輔才汝貴不疑
與李杜齊名漢大誅黨人范滂母曰汝今得與李杜齊
名死亦何恨既有令名復求夀考可兼得乎滂跪受教
再拜而辭(李杜李膺杜/密也並本傳)
失母方寸亂徐庶母為曹公所得庶謂劉備曰本欲為
明公效愚欵今失母方寸亂矣備遂聴庶降曹公(蜀/志)
魚躍冰王祥繼親朱氏欲生魚祥解衣將剖氷氷解雙
魚躍出又思黄雀炙有數雀飛入幕中(晉/書)
親𨗳母輿崔邠為太常卿故事太常視事大閲四部樂
都人縱觀邠自第去帽親𨗳母輿公卿見者皆避道都
人榮之(六/帖)
忠孝不並立桓彦範誅二張也初將起事告其母母曰
忠孝不並立義先國家可也(唐/書)
隨時進果羅威字徳仁八嵗喪父事母至孝耕耘為業
勤身苦體以奉供養竒果珍味隨時進前也(先賢/𫝊)
得𤓰未嘗先食殷憚生而謹愿七嵗喪父哀號毁悴不
為戲弄得𤓰果可啖之物懷持進母未嘗先食(孝子/傳)
露集烏翔林攅母亡作塜屋其右有白烏来甘露降觀
察使李若初遣官屬驗實㑹露晞頓失色攅哭曰天所
降露禍我耶俄而露復集烏亦回翔詔作二闕於母墓
前又表其閭時號闕下林家(本/𫝊)
非母賢不能成子杜悰牧溰陽宏詞李宣古數陪燕飲
戲謔侮慢杜不能容使辱之長林公主出而捄之云尚
書不念諸子學文遣易衣而赴中坐長林請為詩冀彌
縫也宣古詩云紅燈初上月輪高照見堂前萬朶桃觱
栗夜深抛耍令舞来挼去使人勞杜公賞之後二子裔
休儒休皆登第人曰非母賢不能成子(雲溪/友議)
　　兄弟
三世不分財蔡邕與從弟同居三世不分財鄉黨髙其
義(本/傳)
兩驥劉正兄弟二人時號兩驥
自比王謝崔湜與弟液澄從兄涖並以文翰居要官毎
宴私自比東晉王謝曰吾一門入仕歴官未嘗不為第
一丈夫當先據要路以制人豈能黙黙受制於人哉(六/帖)
飲乳輟訟韓思彦廵察劔南兄弟相訟累年不决思彦
令厨宰飲以乳兄弟泣曰公以吾兄弟同乳而生耶乃
請輟訟
問食問衣司馬温公與其兄伯康友愛尤篤伯康年將
八十公奉之如嚴父保之如嬰兒毎食少頃則問曰得
無饑乎天少冷則問曰衣得無薄乎(范太/史集)
大山小山梁何𦙍為中書令後去職居㑹稽若耶山雲
門寺初𦙍二兄求㸃並棲遁求先卒至是𦙍又隠世號
㸃為大山𦙍為小山(本/傳)
雙珠孟昶與弟顗並美風姿時人謂之雙珠
兩鳯連飛北齊崔陵與弟仲文同日受拜時號雙鳯連
飛
玉昆金友南史琳子銓弟錫銓雖學不及錫而孝行齊
焉時人以銓錫二王可謂玉昆金友矣
大秦君小秦君唐初漢書學大興其章章者若劉伯莊
秦景通兄弟劉訥言皆名家景通與弟暐皆有名精漢
書號大秦君小秦君(本/𫝊)
小狀元孫僅與兄何齊名有聲場屋何淳化中魁多士
僅下第有詩曰前春再就天街試應被人呼小狀元次
舉中甲科王元之以詩贈曰病中何事忽開顔憶得詩
稱小狀元粉壁已懸龍虎榜錦標争屬鶺鴒原(古今/詩話)
龍躍雲津晉張華見禇陶謂陸機曰君兄弟龍躍雲津
逢賊爭前死姜肱與弟季江謁郡夜於道逢賊欲殺之
肱兄弟爭前死賊遂兩釋之俱奪衣資(六/帖)
天生羽翼明皇友悌古無有者嘗以書賜弟憲等魏文
帝詩曰西山一何高髙髙殊無極上有兩僊童不飲亦
不食賜我一丸藥光耀有五色服之四五日身輕生羽
翼朕每言服藥而生羽翼寧如兄弟天生之羽翼乎陳
思王之才足以經國詔其朝謁卒使憂鬱魏祚未終司
馬氏奪之豈神效丸耶(靈異/記)
　　叔姪
濤舒上下晉王湛兄弟宗族皆以為癡兄子濟因共談
易大竒之初武帝見濟輙曰卿家癡叔死未濟無以答
復問濟曰臣叔不癡山濤之下魏舒之上由是顯名(本/𫝊)
穢我素風晉謝安嘗詣陸納納兄子俶宻作食供之納
設茶菓俶下精飯食罷納大怒杖四十曰不能光我叔
父而乃穢我素風
給麻為錢緡唐髙宗嘗賜諸王綵五百以滕王蔣王貪
黷但下書曰滕叔蔣弟不須賜但給麻二車助為錢緡
二王大慙(本/𫝊)
吾家佳子弟王羲之為從伯敦導所器敦嘗謂曰汝是
吾家佳子弟當不减阮主簿
千里駒苻朗字文達堅從兄子也堅嘗目之曰此吾家
千里駒(晉/書)
含飯兩頰郗鑒遇永嘉亂窮餒鄉人共食之常攜兄子
外甥就食鄉人辭不能兼濟乃獨往含飯於兩頬歸吐
與二子(世/説)
全姪棄兒鄧攸永嘉亂走擔其兒及弟子綏度不能兩
全乃謂妻曰吾弟早亡惟有一息理不可絶應自棄我
兒妻泣從之(晉/書)
分封二百戸王基封安樂鄉侯上疏求分封二百戸賜
叔父子喬爵闗内侯以報叔父詔特聴之(魏/志)
　　夫婦
蓬首請夫罪蔡琰字文姬重嫁於董祀祀犯法當死文
姬詣曹操請之時賔客滿座操曰蔡伯喈女在外為諸
君見之文姬進蓬首徒行請罪音辭清辯㫖甚哀痛操
乃出祀罪(六/帖)
斜不若正黔婁先生卒覆以布被覆頭則足見覆足則
頭見曽西曰斜其被則斂矣妻曰斜之有餘不若正之
不足先生生而不斜死而斜之非先生之意(髙士/𫝊)
相對如賔常林好學漢末為諸生帶經耕鉏妻自餉之
雖在田野相對如賔(三國/志)
自賦催粧詩陳嶠孑然無依暮年獲一第還鄉而耳已
順矣鄉里以儒家女妻之合卺之夕自賦催粧詩曰彭
祖尚聞年八百陳郎猶是小孩兒聞者絶倒(南部/新書)
機中織錦晉竇滔妻蘇氏能屬文苻堅時滔坐徙流沙
蘇氏作回文七言詩織錦上以寄滔辭甚清婉又李白
詩機中織錦秦川女
比肩人呉都海鹽陸東美妻朱氏有容止寸歩不相離
號曰比肩人後卒合𦵏處生梓樹同根二身相抱合成
一樹孫權封曰比肩墓後子𢎞與蘇氏亦相愛慕呉人
又呼為小比肩(三異/記)
佳人難再得荀奉倩妻曹氏有艶色妻嘗病熱奉倩嘗
以冷身熨之妻亡歎曰佳人難再得人弔之不哭而傷
神未幾奉倩亦卒(世/説)
分鏡陳太子舎人徐徳言尚叔寳妹樂昌公主陳政衰
謂妻曰國破必入權豪家儻情縁未斷尚冀相見乃破
鏡人分其半約他日以正月望日賣於都市及陳亡其
妻果為楊越公得之乃為詩曰鏡與人俱去鏡歸人未
歸無復姮娥影空留明月輝樂昌得詩悲泣不已越公
知之愴然召徳言還其妻(古今/詩話)
下第登第詩杜羔妻劉氏善詩羔累舉不第將至家妻
先寄詩曰良人的的有竒才何事年年被放回如今妾
面羞郎面君若来時近夜来羔見詩即回去尋登第又
寄詩曰長安此去無多地鬱鬱葱葱佳氣浮良人得意
正年少今夜醉眠何處樓(南部/新書)
使君自有婦邯鄲有美女姓秦名羅敷為邑人王仁妻
仁後為趙王家令羅敷出採桑於陌上趙王登臺見而
悦之因飲酒欲奪焉羅敷巧彈等作陌上桑之歌以自
明内有使君自有婦羅敷自有夫之句(崔豹古/今注)
卧牛衣王章為諸生學長安獨與妻居章疾病無被卧
牛衣中與妻訣泣涕其妻呵怒之曰仲卿京師尊貴在
朝廷誰踰仲卿者今疾病困厄不自激昂廼反泣涕何
鄙也(本/𫝊)
男子事非女子所知周彬不治財産服膺儒學其妻嘗
讓之曰汝家兄弟能力稼穡營已囊箱豐溢汝之不調
無思悔畢向何如答曰卿嘗與吾市油數金是亦力穡
營已但嵗晩必得力及聞先主鎮金陵囊文以往錫賚
頗厚以所賜金帛陳列於庭謂妻曰吾昔與卿同營已
者今已一成矣比諸伯叔何箇為勝耶妻曰男子之事
非女子所能知(江南/野史)
女蘿草兎絲花君為女蘿草妾作兎絲花百丈託逺松
纒綿成一家(李白/詩)
夢孕生男楊國忠出使江浙其妻思念至深忽夜夢與
國忠交而有孕後生男名朏至國忠歸具述夢中之事
國忠曰此夫妻相念情感所致時人莫不譏笑也(天寳/遺事)
　　妓妾
紅拂妓李靖謁楊素一妓執紅拂侍側目靖久之靖歸
逆旅夜有紫衣戴帽人叩門延入脱衣去帽乃十八九
一美人也靖驚詰之告曰妾楊家紅拂妓也絲蘿願托
喬木乃與俱適太原
善歌贈束綵寇莱公鎮北門有善歌者至庭公取金鐘
獨酌令歌數闋贈之束綵侍兒舊桃自内窺之為詩呈
公云夜冷衣單手屢呵幽窻軋軋度寒梭臘天日短不
盈尺何似妖姬一曲歌(東皋/雜録)
鏡湖春色元稹廉問浙東喜官妓劉採春嘗題詩云因
循歸未得不是戀鱸魚(人注曰戀鏡湖春/色耳古今詩話)
老嫗吹篪後魏河間王有婢曰朝雲善吹篪諸羌叛王
令朝雲假為老嫗吹篪羌皆流涕服降語曰快馬健兒
不如老嫗吹篪(伽藍/記)
一曲直千金官妓永新善歌帝曰此人一曲直千金矣
(開元/遺事)
章臺桞韓翌得妓桞氏既成名留連都下不果迎寄詩
曰章臺桞章臺桞往日依依今在否縱使長條似舊時
也應攀折他人手
蕭郎是路人崔郊出妾臨行賦詩曰公子王孫逐後塵
緑珠垂淚裛羅中侯門一入深如海從此蕭郎是路人
(酉陽/雜俎)
戲參寥求詩參寥来徐州訪東坡坡席上戲令一妓求
詩云多謝樽前窈窕娘好將幽夢惱襄王禪心已作沾
泥絮不逐東風上下狂
大喬小喬周瑜從孫䇿攻皖得喬公兩女皆國色䇿自
納大喬瑜納小喬(呉/志)
花月之妖武三思妓素娥有殊色狄梁公請出之忽失
所在於堂奥中聞蘭麝芬馥附耳而聴即素娥語曰某
花月之妖帝遣奉公言笑梁公時之正人不敢見(六/帖)
安處是吾鄉王定國嶺外歸出歌者勸東坡酒坡作定
風波序云定國歌兒名柔奴姓宇文氏家住京師定國
南遷歸予問柔廣南風土應是不好柔對曰此心安處
便是吾鄉因為綴詞云常羨人間琢玉郎天教分付㸃
酥娘自作清歌𫝊皓齒風起雪飛炎海變清凉萬里歸
来年愈少㣲笑笑時猶帶嶺梅香試問嶺南應不好却
道此心安處是吾鄉(東皋/雜録)
鸚鵡呼琵琶蔡持正侍兒名琵琶嘗養一鸚鵡持正每
呼琵琶即叩一響板鸚鵡傳言呼之琵琶卒後誤觸響
猶傳言呼之持正感傷成疾不起嘗為詩云鸚鵡言猶
在琵琶事已非傷心障江水同渡不同歸(侯鯖/録)
桃李鏡中開李白送姪良攜二妓赴㑹稽云遥看二桃
李雙入鏡中開(詩/話)
詩寓筑字陳筑登第為福州古田尉至官惑一娼周氏
周能詩嘗有詩贈筑曰夢和殘月過樓西月過樓西夢
已迷喚起一聲腸斷處落花枝上鷓鴣啼首句盖寓筑
字也(夷堅/志)
句中記姓記事韓康公上元召從官數人出官妓侍飲
其専寵者曰魯生偶中蜂螫少頃持扇就東坡乞詩詩
中有云魚吹細浪歌摇白舞罷花枝蜂入懷上句記姓
下句記事也(侯鯖/録)
蜂蝶慕香都下名妓楚蓮香國色無雙每出則蜂蝶相
隨慕其香也(天寳/遺事)
詩落魄江湖載酒行楚腰纎細掌中情十年一覺揚州
夢嬴得青樓薄倖名(杜牧/之)唱得陽闗意外聲舊人惟有
米家榮近来年少輕前軰好染髭鬚事後生(韋應/物)春來
無處不閒行楚閠相看别有情好是五更殘酒醒時時
聞喚狀元聲(鄭/谷)當年不嫁惜娉婷傅白施朱作後生説
與傍人須早計隨宜梳洗莫傾城(無/已)寳鈿香娥翡翠袖
粧成掩泣欲行雲慇懃好與襄王道莫向瑶臺夢使君
(戎/昱)帷開見釵影簾動聞釧聲(蕭/綸)娥翠斂時聞燕語泪珠
彈處見鴻歸多情妾似風花亂薄倖郎如露草晞(前/人)清
潤潘郎玉不如中庭蕙草雪消初風流才子多春思腸
斷蕭娘一紙書(楊生賦/蕭娘詩)雲慘當歌日松吟欲舞風(張正/見)
　　美人
香兒有女名瓊英以香屑雜食啖之長而肌香因名香
兒(紺珠/集)
捧心效顰西施病心而顰其里之醜人見而美之歸亦
捧心效顰里人見而走(莊/子)
回風曲麗娟善歌嘗唱回風曲庭花飜落如深秋(洞㝠/記)
女相如煬帝御女呉絳僊以紅牋進詩謝帝帝曰絳僊
才調女相如也(南部煙/花記)
眼色媚人念奴有色善歌官妓中第一帝嘗曰此女眼
色媚人(開元/遺事)
一軍驚視李光顔初都統韓𢎞惡光顔忠力乃飾名姝
敎歌舞遣使以遺光顔曰公以君暴露於外恭進侍者
慰君征行之勤光顔大㑹將校引使者以侍姝至秀曼
都雅一軍驚視光顔曰戰士皆棄妻子蹈白刃奈何獨
以女色為樂為我謝公因嗚咽泣下將卒數萬皆感激
(六/帖)
蟬翼鬢魏文帝宫人所愛者有莫瓊樹在側瓊樹始製
為蟬鬢挈之漂渺如蟬翼故號曰蟬鬢(崔豹古/今注)
飲乳而美矦君集死其家有三美人容色絶代言常不
飯飲人乳而美(嘉/話)
秀色如瓊花李白秦女行云西門秦氏女秀色如瓊花
青羽裠南極夫人被青羽裠(王君/内傳)
玉筯魏甄后面白淚雙垂如玉筯也(六/帖)
詩三月三日天氣新長安水邊多麗人態濃意逺淑且
真肌膚細膩骨肉勻(杜/甫)美人奪南國一笑開芙蓉青鏡
理雲髪褰簾出深重(韋蘇/州)雪向淡眉天上女鳯簫鸞翅
欲飛去玉釵翹翠歩無塵楚腰如桞不勝春(楊/炎)北方有
美人絶世而獨立一笑傾人城再笑傾人國傾國與傾
城佳人難再得(李延/年)二妃遊江濵逍遥順風翔傾城迷
下蔡容好結中腸(阮/籍)蛾眉雙翠羽明眸發清光丹唇翳
皓齒秀韻若珪璋令儀希世出無乃古王嬙首戴金歩
摇耳繫明月璫(傳/𤣥)美女妖且閒採桑岐路間攘袖見素
手皓腕約金環顧盼遺光彩長笑氣若蘭行徒同息駕
休者亦忘餐(曹/植)美目揚玉澤蛾眉象翠翰鮮膚一何潤
秀色若可餐(陸/機)日落登雍臺佳人殊未来綺窻蓮花掩
洞戸琉璃開(呉/均)簮玉出北房鳴金歩南階(謝惠/連)注口櫻
桃小添眉桞葉濃　由来紫宫女共妬青蛾眉(李/白)畫明
金冉冉筝語玉纎纎(温庭/筠)愁機懶織同心苣悶繡先描
連理枝(李羣/玉)
　
　
　
　
　
　
　
　
　
　
　
　
　
　
　
　錦繡萬花谷後集卷十五
欽定四庫全書
　錦繡萬花谷後集卷十六
　　宗族
田宅盡分宗族蕭瑀闗内田宅悉賜􁇋家至是還給之
瑀盡以分宗族(本/𫝊)
假䕃而官李懷逺少孤宗人欲以籍高隂懷逺退而曰
因人之勢高士之恥假䕃而官吾志邪(六/帖)
東眷西眷中眷裴皥裴氏自晉魏以来世為名族居燕
者號東眷居凉者號西眷居河東者號中眷
各為大家裴為顯姓入唐尤盛支分族離各為大家(韓/文)
得禄䕶宗族畢諴既貴所得禄奉養護宗族之乏無間
(本/𫝊)
書忍字張公藝九世同居髙宗有事泰山臨幸其居問
本末書忍字以對天子流涕(孝友/𫝊)
　　舅甥
無對日下陸杲好學舅張融有髙名杲風韻舉止頗類
時稱曰無對日下惟舅與甥(碎/事)
舅甥王悦造其舅范寗寗曰卿風流峻望後来之秀悦
曰不有此舅焉有此甥(六/帖)
外氏宅相魏舒少孤為外家寗氏所養寗氏起宅相者
曰當出貴甥舒曰當為外氏成此宅相(晉/史)
與子同名姚崇外甥任奕任异少孤長於崇家乃與之
立家産謂之曰爾吾無間然矣惜殊宗而代疎命與其
子同名冀無以别也
牙後慧殷浩云康伯未得我牙後慧(康伯浩甥也/甚愛之世説)
　　師範
精舎鳴皷董春㑹稽餘姚人少好學師事王君仲授古
文尚書後詣京房授易後遷師立精舎逺方門徒學者
常數百人諸生每升講堂鳴鼓三通堂下横經捧手請
問者百人(漢/書)
東陵立學宋紀曰詔徴士周劾於東陵立學裹糧受業
者百餘人
坐帷誦書張奐使匈奴休屠及朔方烏桓並同反叛遂
燒度遼將軍門煙火相望兵將大恐各欲亡去奐安坐
帷中與弟子誦書自若軍士稍安(東觀/漢記)
隔幔授業苻堅幸太學問博士經典博士盧壺對曰周
官禮注未有其師韋逞母宋𫝊其父業得周官音義自
非此母無可授後生於是就宋立講室書堂生徒百二
十人隔絳幔而授業焉拜宋爵號宣文君賜侍婢十人
(裴景仁/前秦記)
南面几杖魏高貴鄉公之學也將崇先典乃命王祥為
三老侍中鄭小同為五更祥南面几杖以師道自居帝
北面乞言(晉/書)
省疾拜牀下姚泓為太子受經於太學博士淳于岐岐
病在家泓以師者人之表範𫝊先聖之訓加在三之義
不可以不重親詣省疾拜於牀下(崔鴻後/秦録)
鄭公鄉通徳門鄭𤣥字康成北海人也𤣥好學學徒相
尋數千百人國相孔融深敬𤣥特立一鄉曰鄭公鄉廣
其門曰通徳門(後漢/書)
前生徒後女樂馬融為世通儒教養諸生千數不拘儒
生之節常坐高堂施絳帳前授生徒後列女樂弟子次
以相𫝊鮮有入其室者(本/𫝊)
　　賓客
投轄陳遵大飲酒賓客滿座取客車轄投井中雖有急
不得出
安得此竒客崔𢎞禮過武宣從劉𤣥佐獵酒酣顧曰崔
生不知此樂耶𢎞禮笑曰我固喜武請為公歡𤣥佐臂
鷹與𢎞禮馳逐急緩在手一軍驚曰安得此竒客
置驛馬鄭當時置驛馬長安諸郊請謝賔客夜以繼日
至明早常恐不遍好黄老言其慕長者常恐不稱自見
年少官薄然其知友皆天下有名之士也
開東閣公孫𢎞置客館開東閣以延賢人𢎞食一肉脱
粟飯故人賔客仰衣食俸禄皆以給之
門無雜賔李景懐清素寡欲門無雜賓李涿罷浙西以
同里訪之避不見及責之斸其騙石焉(並本/𫝊)
脫粟布被公孫𢎞食故人髙賀以脱粟覆以布被賀曰
何用故人富貴脱粟布被我自有之怒而去語人曰𢎞
内厨五鼎外饍一肴其儉詐也𢎞聞之慚曰寧逢惡客
不逢故人
噉名客右軍指晉簡文顧語孫興公曰此噉名客簡文
曰天下自有利齒兒(世/說)
詩門有車馬賔金鞍耀朱輪謂從丹霄落乃是故鄉親
(李/白)歸家酒債多門客粲幾行高談滿四座一日傾千觴
　座上客常滿樽中酒不空(並孔/融)白酒釀来縁好客黄
金散盡為收書
　　行旅
千里不齎糧漢武帝使鄭莊治河决請治行五日曰吾
聞鄭莊行千里不齎糧治行者何也(本/𫝊)
背箧懷牘桞宗元送文郁師序讀孔氏書遯而之釋背
笈箧懐筆牘挟海泝江獨行山水間
新豐逆旅馬周舎新豐逆旅主人不之顧
䇿驢天津橋裴晉公㣲時羇遊洛中一日策蹇驢上天
津橋時淮西不定已數年矣有二老人倚柱立曰蔡州
何時得平見晉公愕然而退有僕夫在後聞其語曰適
憂蔡州未平須得此人為將僕遽告公曰見我龍鍾故
相戲爾(劇談/録)
棄官客秦州杜甫出為華州司功㕘軍闗輔饑輙棄官
去客秦州
行旅給於道魏徴勸帝行仁義至是天下大治行旅不
齎糧取給於道
解乗馬以遺王義方孤窶舉明經詣京師客有徒歩疲
於道者自言父宦逺方病且革欲往省困不能前義方
哀之解所乗馬以遺不告姓名去由是譽振一時(六/帖)
詩密竹復冬筍清池可放舟雖傷旅寓逺庶遂平生遊
中宵驅車去飲馬寒塘流大哉乾坤内吾道長悠悠
五載客蜀郡一年歸梓州如何闗塞阻轉作瀟湘遊萬
事已黄髪殘生隨白鷗安危大臣在何必淚長流　路
危行木杪身逺宿雲端雞鳴問前館世亂敢求安洪波
忽争道岸轉異江湖鄂渚分雲樹衡山引舳艫邵平先
入漢張翰復歸呉莫恠啼㾗數危檣逐夜烏　納納乾
坤大行行郡國遥雲山兼五嶺風壤帶三苗野樹侵江
濶春蒲長雪消扁舟空逺去無補聖明朝　衣醉長沙
酒曉行湘水春(並杜/甫)心飛秦塞雲影滯楚闗月(李/白)客舎
盈樽酒江行滿箧詩(韋應/物)風定雪新晴塵埃眼豁明青
山似相識終日伴行人　南来十日盡山行北去前驅
野稍平邊日照人如月色野風吹草似泉聲　鳴笳悲
咽愁須絶獨騎盤旋畫不成待與故人閒説此幾時歸
得到天京　馬足知人意駸駸不少留路囘山斗轉沙
漫水平流雪底青春動林梢赤氣浮故園花發早待得
到家否(范蜀/公)何日燕南去平生此别稀定知花已發不
及鴈先歸寒日連雲慘驚沙帶雪飛胡中風土惡換盡
别家衣　捲衣上馬去駸駸簷雨飄零楚客心歸路漸
驚紅葉老舊山已落白雲深莊鵬聊欲辭滄海越鳥終
須憶故林初啓松阡青未合嶺頭一望一霑襟(並鄭/獬)流
落天涯與海涯舊山終日恨歸遲思量却得蹉跎力㑹
盡人間一肚皮(郭/震)浪頭送過皇天蕩夕陽引到烏衣巷
惡風退作六鷁飛清秋不成一鶚上故人情親在千里
萬金不如一畨紙望斷雲邊鴻影稀似聴枝間鵲聲喜
(高子/勉)
　　朋友
名公願交韓愈家江南讀書著文其譽藹鬱當時名公
皆折官位輩行願為交
方外十友陸餘慶雅善趙貞固盧藏用陳子昂杜審言
宋之問畢搆郭襲㣲司馬承禎釋懐一時號方外十友
文章四友杜審言少與李嶠崔融蘇味道為文章四友
世號崔李蘇杜
同輿連璧夏侯湛孝若與潘岳友善每出同輿人謂之
連璧
面交如攜手顔堯自為誌文有面交如攜手見利即解
攜而去也(北夢/𤨏言)
先友紀後交羣孔融才髙倨傲年在陳紀陳羣之間融
先與紀友後與羣交更為紀拜(魏/志)
傾蓋相悦孔子遇程子傾蓋而語終日甚相悦顧謂子
路曰程子天下之賢士取束帛以贈之(家/語)
詩輕言託朋友對面九疑峯多花必早落桃李不如松
管鮑久已死何人繼其蹤(箜篌/語)故友不相恤新交寧見
矜　谷風刺輕薄交道方嶮巇斗酒强然諾寸心終自
疑(並李/白)羇旅惜宴㑹艱難懐友朋(杜/甫)少年樂新知衰暮
見故友(韓/愈)種樹復擇地惡土變木根結交若失人中道
生謗言君子芳桂性春穠寒更繁小人槿花心朝在夕
不存莫躡冬冰堅中有潛浪翻惟當金石交可與賢達
論(文/粹)玉殿登科四十年當時交友盡英賢嵗寒惟有君
兼我頭白猶持將相權(白行/簡)
　　奴婢
奚三百人奚三百人(鄭𤣥注曰古者從坐男女沒入縣/官曰奴婢其少才智者以為奚今)
(時侍史官婢/是也周禮)
犯罪沒官裴豹𨽻也(杜預注曰犯罪/沒官為奴左𫝊)
賜奴婢百七十人宣帝詔大司馬光宿偉忠正宣徳明
恩賞賜前後奴婢百七十人(漢/書)
奴婢皆讀書鄭𤣥家奴婢皆讀書𤣥嘗怒使曵一婢於
泥中一婢来問曰胡為乎泥中答曰薄言往愬逢彼之
怒(世/説)
羮爛汝手劉寛性簡畧夫人欲試寛意俟當朝㑹裝嚴
已訖使婢奉肉羮翻汚朝衣婢收之寛神色不異乃徐
言羮爛汝手(東觀/漢記)
佩刀斷席任安衛將軍舎人過平陽主家主家設食與
騎奴同席而食安拔佩刀斷席别坐(史/記)
耕織問奴婢敵據滑臺太祖欲北伐沈慶之固諫不可
丹陽君徐湛之吏部尚書江湛並在坐上使湛之等難
慶之曰理國譬如理家耕當問奴織當問婢陛下今欲
伐國而與白面書生軰謀之事何由濟上大笑(宋/書)
胡婢善射金禕為郡上計留在許都時魏武使長史伍
必將兵衛天子於許都褘與必善必見褘有胡婢善射
必嘗請之從後也(三輔/决錄)
夷奴斫石林邑記曰范文夷師父奴也以刀斫石障如
斬蘆葦後為國主
賦金生砂礫珠出蚌泥歎茲窈窕産於卑㣲昑倩淑麗
皓齒蛾眉縱横接髪葉如低葵綺袖丹裳躡蹈絲扉盤
跚蹴蹀坐起低昂和暢善笑動楊朱唇都冶武媚卓躒
多姿精惠小心趨事如飛中饋裁割莫能雙追闗雎之
潔不陷邪非察其所履世之鮮希宜作夫人為衆女使
伊何外命在此賤㣲代無樊姬楚莊晉妃感昔鄭季平
陽是私故因楊國歴爾邦畿雖得嬿娩舒冩情懷寒雪
繽紛充庭盈階兼裳累鎮展轉倒頽昕昕將曙鷄鳴相
催飭駕趣嚴將舎爾乖矇冒矇冒思不可排(蔡/邕)彼何人
斯悦此艶姿麗詞美譽雅句斐斐文則可嘉志鄙意㣲
鳯兮鳯兮何徳之衰高崗可華何必棘茨醴泉可飲何
必洿泥隋珠彈雀堂溪刈葵鴛雛啄䑕何異乎鳴歴觀
今古禍福之階多由孽妾淫妻書戒牝鷄詩載哲婦三
代之季皆由斯起晉獲驪戎斃壞公子有夏取仍覆宗
絶祀叔盻納由所聲狼似穆子私庚竪牛餒已黄歇之
敗從李園始魯受齊樂仲尼逝矣文公懷安姜誚其鄙
周漸將衰康王晏起畢公喟然深思古道感彼闗雎得
不雙侣願若周公好以窈窕防㣲消漸諷諭君父孔氏
大之列冠篇首晏嬰潔志不顧景女及攜不疑奉霍不
受見尊不迷况此麗竪三族元紀綢繆不序蟹行索妃
旁行求偶㛰姻無媒宗廟無主門戸不名依其在所生
女為妾生男為虜嵗時酬祀詣其先祖或於馬廐厨間
竈下東向長跪接狎觴酒悉請諸靈僻邪當主多乞少
出銅瓦鐵柱積繒累億皆来集聚婍婉歡心各有先後
臧獲之類蓋不足數古之贄壻尚為塵垢况明智者欲
作奴父
　
　
　
　
　
　
　
　
　
　
　
　
　
　
　
　錦繡萬花谷後集卷十六
欽定四庫全書
　錦繡萬花谷後集卷十七
　　婚姻
三夜不息燭禮曰嫁女之家三夜不息燭思相離也謂
親骨肉也
三月乃奠菜婦入三月乃奠菜以篚祭用槿祝曰某氏
来歸敢奠菜於皇舅姑婦拜扱地扱地猶男子稽首也
(出儀/禮)
族屬姻家李敬元進吏部尚書凡三娶皆山東舊族又
與趙李氏合譜故臺省要職多族屬姻家
娶必多取貲太宗嘗以山東士人尚閥閲後雖衰子孫
猶負世望嫁娶必多取貲故人謂之賣婚
通婚名族李日知貴諸子方緫角皆通婚名族時人譏
之
女福豐厚桞玭家訓曰東都仁和里裴尚書寛子孫衆
盛實為名閥天后時宰相魏元同選為壻未成婚而魏
陷羅織獄家徙鎮嶺表及北還女已踰笄其家無以為
資願下髪為尼有一尼自外至曰女福豐厚必有令匹
子孫將遍天下宜北歸家人遂不敢議及荆門則裴齎
裝以迎矣今勢利之徒捨信誓如反掌則裴之蕃衍乃
天之報施
侍執巾櫛晉太子圉為質於秦將逃歸謂嬴氏曰與子
歸乎對曰子晉太子而辱於秦子之欲歸不亦宜乎寡
君之使婢子侍執巾櫛以固子也從子而歸棄君命也
不敢從亦不敢言(杜預注曰嬴氏秦所妻子圉懐/嬴也婢子婦人之卑稱出左傳)
文蕭駕彩鸞文蕭抵鍾陵西山山有許真君上昇第毎
嵗中秋士女櫛比文生睹一姝歌曰若能相伴陟仙壇
應與文蕭駕彩鸞自是綉襦并甲帳瓊臺不怕雪霜寒
歌罷秉燭陟山捫石生亦濳躡其蹤妹顧曰非文簫耶
引至絶頂侍衛甚嚴後有天判云呉彩鸞以私慾洩天
機謫為民妻一紀後入越王山(出傳/竒)
舉按齊眉後梁鴻字伯鸞同縣有孟氏有女肥醜而黑
力舉石臼鴻聞而娶之常舉按齊眉荆釵布裠字曰徳
耀
啓下榻賢孺子久欽族系之隆作亭號醉翁自愧家聲
之冷(出歐陽/娶徐)　宋之子齊之姜天立厥配洽之陽渭之
涘文定厥祥男女必欲及時夫婦莫先正始(出毛/詩句)楚處
南齊處北桑梓不同國大富向大貧門闌亦異偶縁臭
味之合輒興姻婭之求　孟光擇壻於伯鸞固其宜也
鄭忽輒攀於齊女不亦過乎(並出王/狀元)開孔雀之屏輒以
敬仲而卜妻協鳯凰之兆益堅劉氏之世姻(出陳/娶劉)奕世
簮纓之家通國衣冠之望觀樂於魯宛其風流作嬪於
虞有此賢淑(出虞/娶呉)藜杖光騰素仰校書之盛事槐花句
好空餘諫議之風流(出翁/娶劉)紅絲繫足雖已定於前縁白
髪上頭何相逢之太晩(出再/娶)宋城三齡之女已兆婚姻
泥陽六嵗之男早諧伉儷(出幼/婚)
　　祭祀
薦時薦敬薦義宫室不設不可以祭祭者薦其時也薦
其敬也薦其義也非享味也許慎五經異義曰公侯祭
百辟自卿以下不過其族夫鬼神之所及非其族類則
絶其同位百辟者百君先有功徳於人者今在其位故
報祭之
騂牲黝牲周禮凡陽祀用騂牲毛隂祀用黝牲毛鄭注
祀祭北郊及社禝黝黒騂赤也
五祭國之大祭五有禘袷郊祖宗報此五者禮之大節
也(出袁佳/正論)
鬱金煑酒凡祭祀賔客之祼事和鬱鬯以實彛而陳之
鄭𤣥注曰築鬱金煮之和鬯酒也鬱為草若蘭(出周/禮)
浴蘭湯劉義慶曰廟方四丈不墉壁道廣四尺夾樹蘭
香齋者煮以沐浴然後親祭所謂浴蘭湯(出幽/明録)
樂六變天神降孤竹之管雲和之琴瑟雲門之舞冬日
至於圓丘奏之若樂六變則天神皆降可得而禮矣(出/周)
(禮/)
蒼璧黄琮以玉作六器以禮天地四方以蒼璧禮天以
黄琮禮地(出周/禮)
彩壇桓帝立黄老祠北宫濯龍中為壇彩色炫曜(出東/觀漢)
(記/)
紺席皇帝自行羣臣從輦皆百日池祠不出祭天紫壇
幄帷髙皇帝配天后堂下西嚮紺幄紺席
圜丘方澤凡樂圜鍾為宫黄鍾為角太簇為徴姑洗為
羽冬日至於地上之圜丘奏之則天神皆降可得而禮
矣函鍾為宫太蔟為角姑洗為徴南吕為羽夏日至於
澤中之方丘奏之則地示皆出可得而禮矣(出周禮/春官大)
(司/樂)
詩霜露凝宸感肅僾動天引西郊滅煙揜東溟起昭晉舞
風泛龍常輪霞浮玉軔紫階協笙鏞金途展應􁈹方見
六詩和永聞九徳潤觀生識幸渥睇服慙輶悋(出謝/莊)
夜静瓊筵謐月出杏壇明香煙百和吐燈色九㣲清五
岳移龍駕十洲廻鳯笙目想靈人格心屬羽衣輕蕙肴
薦神饗桂醑達遥誠熈然聊自得挹酒念浮生(出陳/𢎞)
升壇預潔祀詰早肅分司達氣風霜積登光日色遲農
敎先八政陽和秩四時祈年服垂冕告幣動褰帷瘞地
尊餘奠人天庶有資椒蘭卒清酌簠簋徹香萁折俎分
歸胙充庭降受釐方慿知禮節况奉化雍熈
　　郊丘
黄郊靈帝建寧二年迎氣黄郊道於洛水西橋逢暴風
雨𨗳從鹵簿車或發蓋百官霑還不至郊使有司行禮
迎氣北郊(出後/漢書)
黑畤髙祖入闗問故秦時上帝祀何帝對曰四帝有白
青黄赤之祠髙祖曰吾聞天有五帝而四何也莫知其
說於是高祖曰吾知之矣待我而具五也乃立黑帝之
祠名曰黑畤(出漢/書)
紫壇營泰畤定天衷思心睿謀筮從建表藴設郊宫田
燭置爟火通厯元旬集首吉餙紫壇坎列室(出同/前)
魯郊皇皇后帝皇祖后稷(皇皇大也后君也帝謂天帝/也魯郊祭皇皇之君帝以美)
(祖后禝以配之其祭/如天子之禮出毛詩)
雍畤祭五帝於雍畤(雍畤在山上四望不見四/方故曰雍畤出漢書)
詩皇猷屬穹昊至徳邁深淵禋望沿禮舉咸秩資
化宣竭職恭瘞祀飭躬奉嚴蠲淑氣符首節光風
臨上年(出鮑/照)惟皇敬明祀望拜出河東地靈開復
道營星發紫宫衡街響清蹕偵候起恒風森沈羽
林騎肅穆虎賁弓(出王/褒)開年簡時日上辛稱天吉
平曉禁門開隠隠乗輿出乗輿出九重金根御六
龍章移千乗動斾舉百神從黄麾引朱節靈鼓應
華鍾神歌已相續神光復相燭風中颺紫煙壇上
埋蒼玉(出盧/思道)
　　宗廟
瑶爵凡賔客獻瑶爵皆㬱鄭𤣥注曰謂王之同姓及二
王後來朝覲為王賔客者也祼之禮亞王而禮賔也獻
謂王饗燕王獻賔也(出周/禮)
玉豆季夏六月以禘禮祀周公於太廟鬱尊用黄目灌
用玉瓉大圭薦用玉豆雕篹爵用玉琖(出禮/記)
閟宫閟宫有洫鄭𤣥注曰閟神也姜嫄神所依故廟曰
神宫(出毛/詩)
清廟清廟祀文王也周公既成洛邑朝諸侯率以祀文
王焉鄭𤣥注曰清廟者祭有清明之徳者之宫也謂祭
文王天徳清明文王象之故歌此詩而祭之(出毛/詩)
祠禴嘗烝以祠春享先王以禴夏享先王以嘗秋享先
王以烝冬享先王
酎金皇帝㑹諸侯酎金廟中以上計儀設九賔陪位也
史記注云正月旦作酒八月成名酎酎言純也武帝時
八月嘗酎㑹諸侯廟中出金助祭所謂助金
灌玉凡祼玉濯之陳之以贊祼事(灌玉謂珪瓚/璋瓚出周禮)
五廟當七廟五廟無虚主唯祫祭於祖為無主耳(出禮/記)
七室傅暢晉諸公讚曰王俊字彭祖為幽州刺史尋洛
陽破後承制衍臺以宗廟焚毁設壇望祀七室及功成
配食
三嵗祫五嵗禘叔孫通有日祭之禮知古而然也三嵗
一祫此周禮也五嵗一禘疑先王之禮也(出五經/異義)
序昭穆諦父子位尊徳盛所及彌逺謂之禘祫何禘之
為言禘也序昭穆諦父子祫者合也(出白/虎通)
露濡霜降君子合諸天道春禘秋嘗霜露既降君子履
之必有悽惻之心非其寒之謂也春雨露既濡君子履
之必有怵惕之心如將見之也(出禮/記)
詩束帶從王事結纓奉清祀肅肅禁闈内翳然絶塵軌
峩峩髙堂上層搆鬱雲起明發修薦享矜悚不遑止罄
折階廊間棲棲常靡已(出孔/欣)潔齋謝紛黷寂寥清廟静
肅襟視牲盛端服侍嚴省
　　社稷
五社大社惟松東社惟柏南社惟梓西社惟栗北社惟
槐(出尚/書)
探金興於黄帝堯舜之代是以三代修之也(出三輔/黄圗)
陽館黄帝曰合宫有虞氏曰總章殷人曰陽館周人曰
明堂
教諸侯孝祀三老於明堂所以教諸侯孝(出白/虎通)
祭五帝明堂者明天道之堂所以從四時行月令宗祀
先王祭五帝故謂之明堂(出三輔/黄圗)
詩質明攝上宰詰旦乗軺軒四圭邸蒼玉六變舞雲門
香浮鬱金酒煙繞鳳凰樽貂冕交暉映珩珮自相喧㣲
風颺清管輕雨發陳根新花臨御陌春色起天園河間
獻樂語斯道愧能論(出梁/孝元)
　
　
　
　
　
　
　
　
　錦繡萬花谷後集卷十七
欽定四庫全書
　錦繡萬花谷後集卷十八
　　赦宥
珍物出武帝元封六年詔曰朕祀首山昆田出珍物或
化黄金祭祀后土神光三燭其赦汾隂殊死以下(出漢/書)
甘露降宣帝神雀二年二月詔曰乃者鳯凰集甘露降
京師羣鳥從之以萬數其赦天下(出漢/書)
景星見後主景曜元年景星見於是大赦改元(出漢/書)
得銀印孫皓天冊元年呉郡言掘得銀印長一尺廣三
分刻上有年月字於是改年大赦(出呉/志)
得玉璽崔鴻前趙録曰劉元海遷都平陽汾水中得玉
璽又曰有新保之泉元海蓋王莽時璽也獻者因増其
三字元海以為已瑞大赦天下改年也
明堂明帝永平二年宗祀光武於明堂祀畢升靈臺望
雲物大赦天下(出漢/書)
南郊咸熈二年帝設壇受命南郊幸太極殿大赦天下
鶴留漢書詔曰朕郊見上帝廵於北邊上見羣鶴留止
光景並見其赦天下
鸞舉詔曰嘉瑞並見鸞鳯萬舉其赦天下
瓠子歌武帝元封二年臨决河塞河隄作瓠子歌赦所
道過徒(出漢/書)
石刻皇帝字孫皓天璽元年呉郡言臨平湖自漢末草
穢擁塞今更開通長老相𫝊此湖邊石函中有小石青
白色長四寸廣二寸餘刻作皇帝字於是改年大赦(出/呉)
(志/)
天下咸自新成帝咸康元年詔曰有司條典䖍奉郊祀
燔柴既饗芳氣清穆其赦天下令咸得自新
風從已上來風角書曰冬至後丁巳日有風從已上来
有大赦
吕蒙病呉書吕蒙病孫權迎置内廐夜不能寐病瘳為
下赦令
王猛疾崔鴻前秦録曰王猛疾病未瘳苻堅大赦殊死
以下
詩聖人宥天下幽籥動圜狴六甲迎黄氣三元降紫泥
籠僮西上皷振迅廣場鷄歌舞將金帛汪洋被逺黎
書報天中赦人從海上聞九泉開白日六翮起青雲命
偶思先貸情孤枉未分自憐涇渭别誰與奏明君(並沈/佺期)
　　賞賜
萬畆趙列侯好音鄭歌者三人賜之田萬畆(史/記)
千鍾孔子曰自季孫之賜我千鍾也而交益親也(家/語)
金鈎東觀漢記曰楊賜以病罷居無何拜太常詔賜御
府衣一襲自所服冠幘綬玉壺革帶金錯鈎珮
玉玦馮魴為侍中稍遷衛尉能取悦當時為安帝所寵
帝幸其府留飲十日賜駭犀玉具綬珮刀紫艾綬玉玦
(漢/書)
青羔裘成帝好為蹴鞠羣臣以蹴鞠勞體非至尊所宜
帝曰朕好之可擇似而不勞者奏之家君作彈棊以獻
帝大悦賜青羔裘紫絲履服以朝覲(西京/雜記)
數日累千金衛青姊子夫得入宫幸上青時給事建章
未知名武帝於是召青為建章監侍中賞賜數日間累
千金(漢/書)
鉅萬明帝嘗夢見后於是差次舅氏親疎高下叙用各
有差賞賜鉅萬(魏/志)
田宅甘羅謂文侯曰借臣車五乗請為張唐先報文信
侯乃言之於始皇使於趙趙襄王郊迎甘羅說趙攻燕
得上谷三十城令秦有十一甘羅還報秦乃封羅以為
上卿復以甘茂田宅賜之(史/記)
田二頃宅一區蘇武初從匈奴還詔拜典屬國中二千
石賜錢二百萬公田二頃宅一區(漢/書)
衣帛各一箧永平三年上賜東平王蒼書曰嵗月驚邁
山陵寖逺孤心慘愴今以光烈皇后假帛仲衣各一箧
遺王可時視瞻以慰凱風寒泉之恩(東觀/漢記)
賜衣被曹植表稱詔曰皇帝問雍丘王先帝昔常非於
漢氏諸帝積貯衣被使敗於函箧之中遺詔以所服衣
被賜公王卿官僚諸將今以十三種賜王
黄金白璧虞卿者遊說之士躡屩擔簦説趙孝成王一
見賜黄金百鎰白璧一雙再見為趙上卿故號曰虞卿
(史/記)
初見賜千金梁孝王招延四方豪傑齊人公孫詭多竒
邪計初見日王賜千金官至中尉
綬笥銘張衡綬笥銘序曰南陽太守鮑徳有詔所賜綬
金笥為作銘曰懿矣茲笥爰藏寳神金纓組履文章曰
信
金刀一具武陵五溪蠻夷作難詔遣車騎將軍馮緄南
征緄表應奉金錯刀一具
珠劒太宗為徐州刺史昭太后賜以火珠鹿盧劍
帛百疋宣帝詔曰乃者鳯凰集新蔡其賜汝南太守帛
百疋(並漢/書)
錢百萬蔡彤為遼東太守三十年衣無儲副世祖嘉其
功賜錢百萬(東觀/漢記)
詩太液仙舟迥西園隱上才未曉征車度雞鳴闗早開
(唐太宗賜/房𤣥齡)疾風知勁草板蕩識忠臣勇夫安識義智者
必懷仁(又賜/蕭瑀)帝道屬昇平天文預觀象兹生荷化育博
施多含養正始振皇風端居留眷想夕拜叅近侍朝恩
濫𢎞奬温樹貴不言克艱庶無爽(賜許/善心)
　　貢獻
紈牛成王時西夷貢獻卜盧紈牛(紈牛牛之小者孔晁/注曰卜盧盧之西北)
(戎今盧水/是也周書)
文馬建武二十六年南單于遣使獻駱駞二頭文馬十
疋(東觀/漢記)
九龜九江納錫大龜孔𫝊云尺二寸曰大龜出九江水
中
大貝夏成五服外薄四海南海魚革珍大貝(鄭注所貢/物也貝古)
(以為貨尚/書大𫝊)
青帶魚豢魏畧曰漢陽嘉三年疏勒國王獻西海青石
帶
白環西王母慕舜徳來獻白環及玦并貢益地圖(帝王/世紀)
火䑕毛景初二年二月西域獻火浣布東方朔神異經
曰南荒之外有火山晝夜火燃火中有䑕重百斤毛長
二尺餘細如絲可以作布恒居火中時時出外而白色
以水逐而沃之乃死取緝其毛織以為布(魏/志)
冰蠶繭王子年拾遺記曰冰蠶長十寸有鱗角以雪霜
覆之然後為繭其色五彩織為文錦入水不濡投火不
燎唐堯世海人獻之以為黼黻
甘蔗鄧徳明曰雩都縣土壤肥沃偏宜甘蔗味及彩色
餘縣所出無一節數十碎郡以獻御(南康/記)
美梨魏武帝昔為兖州牧上書曰山陽郡美梨謹獻甘
梨三箱
丹砂成王時四夷来貢卜盧人西南之蠻丹砂所出(周/書)
𤣥玉夏成五服外薄四海生諸靈龜隂谷𤣥玉(鄭𤣥注/所貢物)
白鷼閩越王獻高祖白鷳各一雙高祖大悦厚報使者
(西京/雜記)
丹鵠王子年拾遺記曰塗國獻青鳥丹鵠各一雄一雌
奔盧草郭子横曰元鼎元年超招仙門於閣上燃芳苡
燈此草形如麻奔盧國来獻(洞冥/記)
金苔王子年拾遺記曰晉惠帝時祖梨國貢蔓苔色如
金縈叢如雞卵投水中蔓延波瀾之上如火宫人有幸
者以金苔賜之置漆盤中照燭滿室名曰夜月
芳苡成王時康人獻芳苡者其實食之宜子(孔晁注曰/康人亦西)
(戎之别食芳苡/即有身周書)
神精香草郭子横曰光和元年波秪國(亦名波/弋國)獻神精
香草(一名荃蘪/亦名春蕪)一根而百條其枝間如竹節柔軟其皮
如絲可為布所謂春蕪布(亦曰/香荃)堅密如冰紈也握之一
片滿宫皆香婦人帶之彌芬馥也(洞㝠/記)
御橘楊孚曰橘為樹白花而赤實皮既馨香裏又有美
味交趾有官長一人秩三百石主嵗貢御橘(異物/志)
文𤓰王逸荔枝賦曰大哉聖皇處乎中州東野貢落疏
之文𤓰南浦上黄甘之華橘
文馬周成王時犬戎獻文馬(文馬赤鬛縞身目若金名/曰古黄之乗孔晁注曰犬)
(戎西戎/之逺者)
白牛成王時大夏獻茲白牛(茲白牛野獸也牛形而象/齒孔晁注曰大夏西北戎)
合枝李葛洪曰初修上林苑羣臣逺方各獻異果有合
枝李(西京/雜記)
同心梨吕光時燉煌太守宋歆獻同心之梨
吉光裘東方朔曰天漢三年西國王使使獻吉光裘(出/十)
(洲/記)
昆吾劒周穆王征西戎獻昆吾之劍赤刀切玉如切泥
(列/子)
水玉太康四年林邑王范能獻紫水精唾壺一口青白
水精唾壺二口山海經曰堂夜之山多水玉(郭璞注曰/水玉即水)
(精也交/州雜記)
金鏡郭子横曰望蟾閣上有青金鏡廣四尺元光中波
秪國獻此青金鏡照見螭魅百鬼不敢隱形(洞冥/記)
　　薦舉
管庫六十家韓子曰趙武薦四十六人於其君及武之
死也四十六人皆就賔位其無私徳也若此又曰趙武
以薦白屋之士管庫者六十家
對揚紫庭劉琨薦任尤識量簡大執心貞固使其得對
揚紫庭必能撫翼霜露増崇台曜任䝉亮采以𢎞急賢
之義
賢良方正武帝詔曰丞相御史列侯二千石諸侯相舉
賢良方正之士(漢/書)
孝㢘武帝詔曰今詔書昭先帝聖緒令二千石舉孝廉
所以化元元移風易俗也
大士貢名嚴羽仕郡功曹刺史辟為從事郡舉孝廉曰
大士貢名下士貢身齎函貢身非髙士也辭孝廉取吏
部除無錫長(耆舊/傳)
懷板入見黄穆為郡主簿忠上率下朝廷肅清太守荆
寓舉穆孝廉乃薦讓殷仲才寓不聴遂懷板入見寓曰
若仲才者六選之首也而穆先之適足以興謗議使投
板於内出則卧病寓遂從之
建善旌逸詩曰翹翹車乗招我以弓尸子曰堯有建善
之旌
安車蒲輪以安車蒲輪徴枚乗易曰束帛戔戔賁於丘
園(漢/書)
貢之天朝何楨字元幹為𢎞農郡守有楊囂生為郡吏
楨一見便待以不臣之禮遂貢之天朝(晉/書)
扶輿充嵗貢汲郡脩武趙君年三十七四薦宰相不就
元康二年太守羊伊以為四科之貢宜盡國美遂扶輿
激喻以充嵗貢(趙穆/别傳)
珥筆丹墀杜預舉賢良方正表曰案蘇贊布行於草野
著徳於閭閻放心直意若得珥筆丹墀椎方格言必有
諤諤匪躬之節
論道紫宫陸雲薦張瞻文曰若得言論端委太學錯總
藝文垂纓玉陛論道紫宫誠帝宫之瑰寳清廟之偉器
增輝日月陳蕃胡廣上疏薦徐孺子等曰伏見處士豫
章徐孺子彭城姜肱徳行純備著於人聴若使擢登三
事協亮天工必能翼宣盛美增輝日月矣(司馬彪/續漢書)
垂光虹蜺孔融薦禰衡表曰伏見處士禰衡淑質貞亮
英氣卓犖若得龍躍天衢振翼雲漢垂光虹蜺足以昭近
代之多士
　
　
　
　
　
　
　
　
　
　
　錦繡萬花谷後集卷十八
欽定四庫全書
　錦繡萬花谷後集卷十九
　　經學
五經指南王元感為四門博士撰書糾繆春秋振滯禮
繩愆等凡數十篇魏知古見其書歎曰五經指南也(出/本)
(𫝊/)
殿中無雙肅宗詔鴻與諸儒論定五經同異於北京白
虎觀帝親稱制臨决鴻以才高論難最明諸儒稱之帝
數嗟美焉時人嘆曰殿中無雙丁孝公
石經陸乂聦敏博學於五經最精熟館中謂之石經人
爲之語曰五經無對有陸乂
論易折角朱雲魯人也五鹿充宗為梁丘易元帝令與
諸易家論充宗乗貴辯口諸儒莫能抗有薦朱雲者召
入論難連拄五鹿君故諸儒為之語曰五鹿嶽嶽朱雲
折其角由是為博士
語詩解頥匡衡好學家貧傭作以供資用尤精力過絶
人諸儒語曰無說詩匡鼎来匡語詩解人頥衡射䇿甲
科調補平原文學
小章句景帝時丁寛為梁孝王將軍距呉楚號丁將軍
作易說三萬言訓故舉大義而已今小章句是也(出本/𫝊)
魯詩有韋氏學申公卒以詩春秋授而瑕丘江公盡能
傳之徒衆最盛及魯許生免中徐公皆守學授韋賢治
詩事大江及許生又治禮至丞相傳子𤣥成由是魯詩
有韋氏學
三百五篇詩諫王式為昌邑王師王以淫亂廢昌邑羣
臣皆下獄誅惟王吉龔遂以數諫减死論式繫獄當死
治事使者責問曰師何以亡諫書式對曰臣以詩三百
五篇日夕授王至於忠臣孝子之篇未嘗不為王反復
誦之也至於危亡失道之君未嘗不流涕為王深陳之
也臣以三百五篇諫是以亡諫書使者以聞亦得减死
論
春秋意在二子嚴彭祖與顔安樂俱事睦孟孟弟子百
餘人唯彭祖安樂為明質問疑誼各持所見孟曰春秋
之意在二子矣孟死彭祖安樂各顓門教授由是公羊
春秋有嚴顔氏之學
洼君通洼丹世傳孟氏易建武初為大鴻臚作易通論
七篇世號注君丹通學義硏深易家宗之稱為大儒(出/本)
(𫝊/)
説經鏗鏗楊政字子行少好學從代郡范升受梁丘易
善說經書京師為之語曰說經鏗鏗楊子行
得風雅之㫖初九江謝曼卿善毛詩廼為其訓衛宏從
曼卿受學因作毛詩序善得風雅之㫖至今傳於世(出/本)
(𫝊/)
世稱大儒丁恭習公羊嚴氏春秋恭學義精明教授數
百人州郡請召不應建武中遷少府諸生自逺方至者
著錄千人當世稱為大儒
講問不食終日張𤣥少習春秋顔氏建武初遷陳倉縣
丞清凈無欲専心經書方其講問廼不食終日及有難
者輙為張數家之説令擇從所安諸儒皆服其多通(出/本)
(𫝊/)
墨守膏肓廢疾何休善厯筭與其師博士羊弼追述李
肓意以難二傳作公羊墨守左氏膏肓榖梁廢疾(出本/傳)
五經無雙許慎少博學經籍馬融常推敬之時人為之
語曰五經無雙許叔重舉孝廉初慎以五經𫝊說臧否
不同於是撰為五經異義又作說文解字十四篇皆𫝊
於世
　　㓜敏
聖童張堪年十六受業長安志美行厲諸儒號曰聖童
(出本/傳)
神童楊收七嵗而孤母長孫親授經十三通大義善屬
文所賦輒就呉人號神童里人多造門觀詩賦至壓敗
其藩收嘲之曰爾非羸角者奚用觸吾藩
國瑞𤣥宗封泰山劉晏始八嵗獻頌行在帝竒其幼命
張説試之説曰國瑞也即授太子正字公卿邀請旁午
號神童名震一時引晏殿内晏坐貴妃膝上親為畫眉
緫髻宫人遺花投果
竒童李百藥七嵗能屬文父友陸乂等共讀徐陵文有
刈琅琊之稻之語歎不得其事百藥進曰春秋鄅子籍
稻杜預謂在琅琊客大驚號竒童
童子郎司馬朗九嵗人有道其父字者朗曰慢人親者
不敬其親者也客謝之十二試經為童子郎監試者以
其身體壯大疑朗匿年劾問朗曰朗之内外累世長大
朗雖穉弱無仰高之風損年以求早成非志為也監試
異之
千里駒劉徳字路少修黄老術有智畧少時數言事召
見甘泉宫武帝謂之千里駒
天上麒麟徐陵母臧氏嘗夢五色雲化為鳯集左肩上
已而誕陵年數嵗家人攜以候釋寳誌寳誌摩其頂曰
天上石麒麟也
小兒學士宗禀少聦敏好讀書晝夜不息語輒引古事
鄉里呼為小兒學士
吾家明珠劉孺幼聦敏叔父瑱為仁興郡攜以之官常
置座側謂賔客曰此吾家明珠也
五行並下應奉少聦敏自為兒童及長凡所經歴莫不
暗記讀書五行並下
一座顔回謝尚八嵗父鯤常攜之送客或曰此兒一座
之顔回也尚答曰座無尼父焉别顔回席賔莫不感歎
(出本/傳)
孔雀夫子家禽楊脩年九嵗甚聦慧孔君平詣其父父
不在乃呼兒出設果果有楊梅孔謂曰此是爾家果答
曰未聞孔雀是夫子家禽也
日記千餘言孔頴達八嵗就學誦記日千餘言詔國子
祕書學士與論議頴達為冠又年最少老師宿儒恥出
其下
日食如月初黄琬少辯慧祖父瓊為魏郡太守日食京
師不見瓊以狀聞太后問所食多少瓊未知所况琬年
七嵗在旁曰何不言日食之餘如月之初瓊大驚即以
其言應詔而深自竒之(出本/𫝊)
天授王元之内翰五嵗已能詩因太守賞白蓮倅言於
太守召而吟一絶云昨夜三更裏嫦娥墮玉簮馮夷不
敢受捧出碧波心又云佳人方素靣對鏡理新粧守曰
天授也(出古今/詩話)
聮句不淹思蘇州童子劉少逸年十一文辭精敏有老
成體其師潘閬攜作見長洲宰王元之呉縣宰羅思純
以所作贄二公二公名重當時疑所贄假手未之信因
試之與之聫句畧不淹思思純曰無風烟焰直少逸曰
有月竹隂寒又曰日移竹影侵棊局少逸曰風逓花香
入酒樽元之曰風雨江城暮少逸曰波濤海寺秋元之
曰一回酒渇思吞海少逸曰幾度詩狂欲上天凡數十
聫皆敏二公驚異聞於朝賜進士及第(出續歸/田錄)
　　恢諧
短犢車長麈尾晉王導妻妬𨗳有衆妾在别館妻知之
持食刀將往公遽命駕患牛遲手捉麈尾以柄助打牛
蔡謨聞之訪王謂曰朝廷欲加公九錫王自叙謙志蔡
曰不聞餘物唯聞短轅犢車長柄麈尾公大慙(出晉/史)
清虛日來晉庾亮過周顗顗曰君何忻悦而忽肥庾曰
君何憂慘而瘐周曰吾無所憂直是清虛日来穢滓日
去(出晉/史)
馬疲不給粟宋太祖嘗靣許張融為司徒長史敕竟不
出融乗一馬甚疲太祖問曰卿馬何疲給粟多少融曰
日給一石帝曰何疲如此融曰臣許而不與明日而除
司徒長史
山池名蓬萊北齊中書侍郎裴伯茂患耳新構山池與
賔客宴集謂邢子才曰山池始就願乞一名子才曰海
中有蓬萊山仙人所居宜名蓬萊蓬萊反語裴聾也故
以戲之(出談/藪)
舊太公辛郁舊名太公弱冠遭太宗於行所問何人曰
辛太公太宗曰何如舊太公郁曰舊太公八十始遇文
王臣今適年十八已遇陛下過之逺矣太宗命置史館
(出御史/臺記)
配馬作驢狄仁傑謂盧獻曰足下配馬乃作驢獻曰中
劈明公成二犬傑曰狄字火旁太也獻曰犬邊有火乃
是着熱狗(出朝野/僉載)
李趨兒唐姚峴有文學好滑稽僕射南仲廉察陕郡之
峴候見以宗從之舊延於中堂門外忽投刺之李過庭
南仲曰過庭之名甚新未知誰家子弟問峴知之乎曰
恐是李趨兒南仲久方悟而大笑(出因/話錄)
　　知人
後來管蕭貞觀元年李勣為并川都督張文瓘為㕘軍
勣嘗歎曰張稚圭後來管蕭吾不如也待以殊禮時有
二僚亦被禮接勣將入朝一人贈以佩刀一人贈以玉
帶文瓘獨無所及因送行二十里文瓘曰均承尊奬皆
受賜而返鄙獨見遺勣曰老夫有説某遲疑故贈以刀
戒令果斷某放達故贈以帶戒令檢約吾子宏才特達
無施不可焉用贈為因極推引後文瓘果遷侍中(出廣/人物)
(人物/志)
捉刀人乃英雄魏武將見匈奴使自以形陋不足以雄
逺國使崔季珪代當之自捉刀立牀頭事畢令間牒問
曰魏王何如曰魏王雅望非常然牀頭捉刀人乃英雄
也王聞之馳殺北使(出殷芸/小説)
苗夫人有鍳别張延賞累代台鉉選子壻莫有入意者
其妻苗氏有鍳别特選韋皋秀才曰此人貴無比以女
妻之韋郎性度高廓不拘小節張公稍侮之至不禮齒
婢僕漸見輕怠唯苖氏待之厚韋乃辭東遊後權隴右
軍事徳宗幸奉天西面之功獨居其上自金吾持節西
川以代延賞延賞曰吾不識人韋公奉外姑過於布素
(出雲溪/友議)
請斬安禄山開元二十二年安祿山自范陽入奏九齡
曰亂幽州者是胡也後從張守珪失利九齡請斬之𤣥
宗惜其勇曰豈以王夷甫識石勒也後至蜀道恨不從
九齡言(出咸/定錄)
有竒表後唐莊宗年十一從晉王討王行瑜初令入覲
獻捷昭宗一見異之曰此子有竒表乃撫其背曰兒將
來之國棟勿忘忠孝於吾家(出北夢/𤨏言)
盡為將相杜鴻漸世號知人見馬燧李抱真盧把陸贄
張𢎞靖李蕃皆云並為將相既而盡然(出嘉/祐錄)
對秉鈞軸祥符末王沂公曽知制誥朝望日重王文正
公問君識吕夷簡否異日與舎人對秉鈞軸沂公曰何
以知之曰吾亦不識但以其奏請得之如不稅農噐等
事既而許公為侍從卒與沂公為並相(出龍/川志)
　　文章
北京三傑尹元凱為右補闕時又有富嘉謨呉少㣲皆
知名嘉謨累轉晉陽尉少㣲亦尉晉陽尤相友善有魏
谷倚者為太原主簿並負文辭時稱北京三傑天下文
章尚徐庾浮俚不正獨嘉謨少㣲本經術雅厚雄邁人
争慕之號呉富體(出本/傳)
游魚出淵陸士衡文賦曰於是沉辭拂悦若游魚銜鈎
而岀重淵之深浮藻聫翩若翰鳥纓繳而墜層雲之峻
注速也
飛兎越海陳琳答東阿王牋曰清詞妙句炎絶煥景譬
猶飛兎流星越山超海龍驥所不追况駑馬可得齊足
哉
王佐才阮籍見張華鷦鷯賦以為王佐之才(出王隠/晉書)
畫脂鏤冰桓寛鹽鐵論曰内無其質而外學其文若畫
脂鏤冰費日損功
玉界尺趙光逢在唐以文行知名時人謂為玉界尺(出/五)
(代/史)
倣離騷數十篇桞宗元為文章卓偉精緻一時流軰推
尚既竄斥地又荒癘其煙厄感鬱一寓諸文倣離騷數
十篇讀者咸悲惻(出六/帖)
筆端膏潤天下嗚呼咫尺之管文敏者執而運之所好
皆合在藩聳萬夫之觀望立朝賁羣類之頰舌居内成
大政之風霆𨗳畎澮於章奏鼓洪瀾於訓誥筆端膚寸
膏潤天下文章之用極其致也(出劉禹/錫集)
摶翠屏浮層瀾得董生之詞杳如摶翠屏浮層瀾視聴
所遇非風塵間物亦猶明金翠羽得於遐裔雖欲勿寶
可乎(出董/異記)
文章風尚元和之後文章則學竒於韓愈學澁於樊宗
師歌行則學放於張籍詩則學淺於白居易學矯激於
孟郊大抵天寳之風尚黨大厯之風尚浮貞元之風尚
蕩元和之風尚恡(出國/史補)
作者之表黄鍾大玉慶霄天籟竒采正聲鏗鏘照燭真
可謂作者之表方駕古人(出權徳輿答/楊湖南書)
路鼗出於土鼔獨孤及皇甫冉文集序縁情綺靡之功
至是乃備雖去雅寖逺其麗有過於古者猶路鼗出于
土鼓篆籀生於鳥跡(出文/粹)
裂綺繡攀日月桞宗元答友人求文章書且自孔氏以
來兹道大闡家脩人勵刓精竭慮者幾千年矣其間耗
廢簡牘役用心神者其可數乎登文章之籙波及後代
越不過數十人耳其餘誰不欲爭裂綺繡牙攀日月髙
視於萬物之中雄峙於百代之下乎率皆縱誕而不克
躑躅而不進力䠞思窮吞志而沒故曰得之為難
驢鳴狗吠梁庾信初至北方文士多輕之將枯樹賦示
之自後無敢言時温子昇作韓陵山寺碑信讀而冩其
本曰唯有韓陵一片石可共語薛道衡盧思道少解把
筆自餘驢鳴狗吠聒耳而已(出朝野/僉載)
紙筆為貴謝莊作殷淑妃哀䇿文宋文帝卧覧讀起坐
流涕曰不謂當今復見此才都下𫝊冩紙筆為之貴
海内文宗陳子昂為感遇詩三十八章王適曰是必海
内文宗(出海錄/碎事)
㸃鬼簿王楊盧駱有文名人議其疵曰楊好用古人名
謂之㸃鬼簿駱好用數對謂之筭博士(出諸集/拾遺)
有相如揚雄風李尤以文章顯和帝時侍中賈逵薦尤
有相如揚雄之風召詣東觀作賦拜蘭䑓令史所著詩
賦銘誄頌七歎哀典凡二十八篇(出本/傳)
蔡邕輟翰王延壽有雋才少遊魯國作靈光殿賦後蔡
邕亦造此賦未成及見延壽所為甚竒之遂輟翰(出本/𫝊)
文無加㸃黄祖大㑹賔客人有獻鸚鵡者祖舉巵於衡
曰願先生賦之以娯嘉賔衡攬筆而作文無加㸃辭采
甚麗(出禰/衡𫝊)
桂苑叢珠曹憲公卿多從之遊於小學家尤邃自漢杜
林衛宏以後古文亡絶至憲復興煬帝令與諸儒譔桂
苑叢珠􁚔正文字又註廣雅學者推其該藏於祕書(出/本)
(傳/)
李詩謝賦謝偃貞觀初對策髙第嘗為塵影賦又獻惟
皇誡徳賦序時李百藥工詩而偃善賦時人稱李詩謝
賦
施之圖繪李益於詩尤長每一篇成樂工争以賄求取
之被聲歌供奉天子至征人早行等篇天下皆施之圖
繪(並本/𫝊)
崇巖峭壁李賀文體如崇巖峭壁萬仞崛起人多效之
(出雞/跖集)
天下無雙黄香家貧内無僕妾躬執苦勤盡心奉養遂
博學經典究精道術能文章京師號曰天下無雙江夏
黃童(出本/傳)
詔東觀畫像髙彪校書東觀數奏賦頌竒文因事諷諫
靈帝異之遷内黄令帝勅同僚臨送祖於上東門詔東
觀畫彪像以勸學者(出本/𫝊)
思來罷櫛温庭筠理髪思來即罷櫛綴文(出北夢/𤨏言)
伏鸞隱鵠鄧艾號伏鸞陸雲號隱鵠(出青箱/雜記)
　　科舉
曲江題名武宗即位宰相李徳裕尤惡進士初舉人既
及第綴行通名詣主司第謝諸生拜主司答拜乃叙齒
謝恩遂升階與公卿觀者皆坐酒數行乃赴期集又有
曲江㑹題名席至是徳裕奏國家設科取士而附黨背
公自為門生自今一見有司而止其期集參謁曲江題
名皆罷(出唐選/舉志)
得士多卿相賈餗厯禮部侍郎凡三典貢舉得士七十
五多名卿宰相(出本/傳)
玉筍李宗閔為中書舎人典貢舉所取知名士若唐冲
薛庠袁都等世謂之玉筍(出本/傳)
列棘坐廡下舒元輿舉進士見有司鈎校苛切既試尚
書雖冰炭脂炬飡具皆人自將吏唱名乃得入列棘圍
席坐廡下因上書言古貢士未有輕於此者羅棘遮截
疑其姦非所以求忠直也(出本/𫝊)
圍棘閉省門和凝知貢舉是時進士多浮薄喜為諠譁
以動主司主司每放榜則圍以棘閉省門絶人出入以
為常凝徹棘開門而士皆肅然無譁所取皆一時之秀
稱為得人(出本/𫝊)
一第慁子元結少不羈十七乃折節向學事元徳秀天
寳十二載舉進士禮部侍郎陽浚見其文曰一第慁子
耳有司得子是頼果擢上第復舉制科(出本/傳)
白袍子紛紛有客譏宋濟曰近日白袍子何太紛紛濟
曰由緋袍子紫袍子紛紛化使然也
先時頒試題建中初裴冀曰若使禮部先時頒天下曰
某年試某題取某史至期果然亦勸學之一術也(並出/國史)
(補/)
夣立北斗下袁郭初應舉夢立北斗下果第七人及第
英雄入吾彀中唐太宗私幸端門見新進士綴行而出
喜曰天下英雄入吾彀中矣
櫻桃宴新進士尤重櫻桃宴乾符中劉相鎮淮南其子
覃及第勅邸吏曰醵罰所費取足而已時櫻桃初出和
以糖酪人亨蠻畫一小盎不啻數升
紅牋名紙裴思謙狀元及第作紅牋名紙十數詣平康
里因留宿賦詩曰銀釭斜背觧鳴璫小語偷聲賀玉郎
從此不知蘭麝貴夜来新惹桂枝香(並出/摭言)
長名榜吏部故事放長榜舊語曰長名以前選人屬侍
郎長名以後侍郎屬選人(出雲溪/友議)
有教無類賦省試有教無類賦王沂公為第一有云神
龍異禀猶嗜欲之可求纎草何知尚薰蕕而相假有輕
薄子云相國寺前熊翻筋斗望春門外驢舞柘枝言雖
鄙俚事亦著題(出歸/田錄)
燒燭三條唐制舉人試日既暮許燒燭三條韋永貽試
日先畢作詩云三條燭盡鐘初動九轉丹成鼎未開日
月漸低人擾擾不知誰是謫仙來(出古今/詩話)
渇睡漢及第吕文穆薄遊一縣胡旦隨父宰邑客有譽
吕舉其詩云挑盡寒燈夣不成胡笑曰乃是一渇睡漢耳
吕明年中甲科寄聲胡曰渇睡漢狀元及第矣胡答曰
待我明年第二人及第輸君一籌次榜果中首選(出歐/公詩)
(話/)
前進士阿孩兒苖台符年十六張讀年十七同年進士
同佐鄭少師宣州幕嘗列題西明寺中或竊注曰一雙
新進士兩箇阿孩兒
白紙糊案子舉人率以白紙糊案子面鄭昌圖詩曰新
糊案子其白如銀出試入試千春萬春
九重知己劉業特賜及第韋岫賀之曰三十浮名每年
皆有九重知己曠代所無(並出/摭言)
多艾氣韓熈載初知貢舉人皆以為巨題熈載是夕自
賦五首旦視諸生皆有可觀及著格言五十餘篇時軰
罕及誘掖後進號韓夫子性好謔浪有投贄荒惡者使
妓炷艾燻之俟來嗅曰子之卷軸何多艾氣也(出江南/野錄)
江神也世情馮參政京慶厯中鄂州預鄉薦至大江風
濤汹湧幾至沉沒來春名魁南省廷試為第一受恩還
鄂復過大江風㣲浪穩舟楫安然公題詩江亭云江神
也世情為我風色好(出雲齋/廣錄)
神州等第録神州解送自天寶開元之際率以上十人
謂之等第必求名實相副者小宗伯選之或至渾化不
然十得七八苟異於是牒貢院請落由故有神州等第
錄以記得人之盛(出摭/言)
陳橘皮榜給事中喬舜知舉進士及第者五人皆以舉
數升降等甲無名子謂喬之榜類陳橘皮年多者居上
收廸黜邊景徳中李廸賈邊皆舉進士省試皆不與廸
以賦落韻邊以當仁不讓於師論以師為衆與注疏異
乃奏乞特收王文正公為相曰廸雖犯不考然出於不
意其過可恕邊特立異說將令後生務為穿鑿破壊科
場漸不可啓遂收廸而黜邊
狀元給騶從祥符八年蔡文忠狀元及第上視其秀偉
顧宰相曰得人矣因詔金吾給騶從𫝊呼狀元始於此
也(並出南/唐近事)
稜等登故事放榜畢旅謝時宰榜首致詞有丁稜者語
吃欲言稜等登科趨而前連聲曰稜等登竟不成語而
退
科第放此風漢劉蕡楊嗣復門生也寶厯二年楊嗣復
下三十五人裴休等時蕡第十五試齊魯㑹於夾谷賦
晦日與同志昆明池泛舟時及第策直言中官嫉怒仇
士良謂嗣復曰奈何以國家科第放此風漢及第耶嗣
復懼曰昔與蕡及第時猶未風耳(並出玉/泉子)
詩四海為家寳緒隆旁求文雅振儒風命鄉隨計來多
士較藝掄材有澤宫簮紱近臣當顯任絲綸深㫖諭丹
衷旰宵汲汲子存念夙夜孜孜爾狥公名實豈惟衡鑑
内賢能皆萃網羅中佇觀翹楚登時用布政分憂協庶
功　盛時選士貢闈開罄宇聞風獻藝来心似權衡求
實效勿教蓬蓽有遺材(並出真/宗御製)天子昔取士先俾分媸
妍濟濟俊兼秀師師麟與鸞小子最承知同軰㝷改觀
甲第叨薦名高飛便凌烟遂使拜扆坐果得超神仙迄
今纔七嵗相接乗華軒(出蘇/易簡)昭代將垂白途窮乃呌閽
氣衡星象表詞感帝王尊天老書題目春官驗討論倚
風遺鶂路隨水到龍門(出杜/甫)殿上衮衣明日月硯中旗
影動龍蛇縱横禮樂三千字獨對丹墀日未斜(出夏/竦)無
譁戰士銜枚勇下筆春蠶食葉聲(出歐陽/永叔)御榜今朝至
見名心始安爾能俱中第吾遂可休官賀客留連飲家
書反覆看世科誰不繼得慰二親難(出張/師錫)金榜題名墨
尚新今年依舊去年春花間每被紅粧問何事重來只
一人(出何/扶)恩袍草色動仙籍桂香浮(出仁廟賜/進士及第)文章舊
價留鸞掖桃李新隂在鯉庭(出楊/嗣復)二十年前此夜中一
般燈燭一般風不知嵗月能多少猶着麻衣待至公(出/劉)
(虛/白)
　
　
　
　
　
　
　
　
　
　
　錦繡萬花谷後集卷十九
欽定四庫全書
　錦繡萬花谷後集卷二十
　　清廉
得珠璣不拜賜鍾離意為尚書時交阯太守張恢坐贓
徴還伏法以資物入大司農詔頒賜羣臣意得珠璣而
不拜賜帝怪問其故對曰臣聞孔子忍渇於盗泉之水
曽參回車於勝母之閭惡其名也此贓穢之寶誠不敢
拜帝歎曰清乎尚書之言也乃更以錢十萬賜意(出本/𫝊)
搜犀珍投江中李勉拜嶺南節度使西南夷舶嵗至纔
四五譏視苛謹勉既廉潔又不暴征明年至者乃四十
餘柁居官久未嘗文飾器用車服後召歸至石門盡搜
家人所蓄犀珍投江中(出本/傳)
饋餅棄垣外楊㻛歴沔綏二州刺史姆饋孺子以餅妻
偽受而棄之垣外人稱其廉(出本/𫝊)
故吏歸縑不受郝處俊甫十嵗而孤故吏歸千縑贈之
已能讓不受
代還乗止一馬朱敬則為廬州刺史代還無淮南一物
所乗止一馬(出本/𫝊)
笥餘一縑元徳秀為魯山令嵗滿笥餘一縑駕柴車去
橘熟納直於官桞玼為嶺南節度副使廨中橘熟既食
納直於官(出本/𫝊)
飲馬投錢安陵清者有項仲山飲馬渭水每投三錢郝
子亷亦然(出三輔/決録)
公厨烏梅蕭倣為嶺南節度嘗服藥左右於公厨取烏
梅倣知止之
還槁梅蕭倣拜嶺南節度使南方珍賄叢夥不以入門
家人病取槁梅於厨以和劑倣知趣市還之(出本/傳)
懸魚羊續為廬江丞有獻生魚者續懸於庭後又獻之
乃出所懸者以示之杜其意也(出本/傳)
十分受一馬樞自營茅茨而居每以王公饋餉辭不獲
已者率十分受一(出海錄/碎事)
具饌食一口北齊彭城王攸自滄州召還父老相率具
饌曰殿下唯飲此鄉水未食百姓食聊獻疎薄攸為食
一口(出北/史)
五百縑未嘗發陽城山東節度府聞城義者發使遺五
百縑戒使者不令返城固辭使者委而去城置之未嘗
發
餉綾完封不發韓思復永淳中家益窶嵗飢京兆杜瑾
者以百綾餉思復思復方併日食而餉綾完封不發(本/𫝊)
孝子縑韓思彦客汴州張僧孺者廬墓三十年詔表其
閭請思彦為頌餉縑二百不受時嵗凶家窶甚僧徹固
請為受一疋命其家曰此孝子縑不可輕用(出本/𫝊)
清白吏子孫楊震轉涿郡太守性公廉不受私謁子孫
嘗蔬食歩行故舊長者或欲令為開産業震不肯使後
世稱為清白吏子孫以此遺之不亦厚乎(出本/傳)
婦無褲韓豫章遺范宣絹百匹不受减之至一匹終不
受同載就車中裂一丈與范云人寧可使婦無褲耶宣
笑受之(出世/說)
器物一無所受孔奮守姑臧長被徴單車就路姑臧吏
民及羌胡相謂曰孔君清廉仁賢舉縣蒙恩如何今去
不共報徳遂相賦歛牛馬器物追送奮一無所受(出本/傳)
不以苞苴汙家韋詵休日登樓見人於圃有所瘞藏者
訪諸吏曰參軍裴寛居也與偕来詵問狀答曰寛義不
以苞苴汚家適有人以鹿為餉致而去不敢自欺故瘞
之詵嗟異乃引為判官(出六/帖)
噉豆糜自給韋貫之補渭南尉以厚幣召不應居貧噉
豆糜自給(出本/傳)
使澤潞不受幣馬伉為侍讀李抱真卒伉持節臨弔歸
之帛不受又致京師伉上表固拒於是醴泉令缺宰相
髙選徳宗曰前使澤潞不受幣者其人清可用也遂以
授伉
斷帶為炷皇甫無逸嘗按部宿民家燈炷盡主人將續
無逸抽佩刀斷帶為炷其廉介類如此(出六/帖)
不取州錢令狐楚始鄆帥每至以州二百萬入私藏楚
獨辭不取(出本/𫝊)
受茶一串陸贄壽州刺史張鎰有重名贄往見既行餉
錢百萬曰請為母夫人一日費贄不納受茶一串曰敢
不承公之賜(出本/𫝊)
槖駞駿馬范希朝遷振武節度使邊州每長帥至必效
槖駞駿馬雖甚㢘者猶受之以結其歡希朝一不納
庭中樹王義方為御史時買第後數日愛庭中樹復召
主人曰此佳樹得無欠償乎又予之錢其廉不貪類此
(出本/傳)
使西域不受異物李恂後徴拜謁者使持節領西域副
校尉西域殷富多珍寳諸國侍子及督使賈胡數遺恂
奴婢宛馬金銀香罽之屬一無所受(出本/𫝊)
　　貪濁
巨匱裁竅王伾當其黨盛門皆若沸羮而伾尤通天下
賄謝日月不闋為巨匱裁竅以受珍使不可出則寢其
上(出本/𫝊)
焦湖一任作獺張崇帥廬州好不法士庶苦之嘗入覲
江都人幸其改任曰渠伊必不復來矣崇歸計口率渠
伊錢明年再入覲道路相目捋鬚為慶又率捋鬚錢嘗
伶人假人死當作水族隂府判官云焦湖百里一任作
獺崇因大慙(出唐宋/遺史)
賦黄魚交州刺史朱符侵虐百姓强賦於民黄魚一枚
收稻一斛(出呉薛/綜傳)
銅山大賊李義府相高宗為楊行欵白其贓詔司刑劉
祥道與三司雜訊除名流巂州或作河間道元帥劉祥
道破銅山大賊李義府露布牓於衢(出本/𫝊)
獻槖裝之半蘇逢吉同平章事前客省使王筠自晉末
使楚至還逢吉意筠得楚王重賂遣人求之許以一州
筠怏怏以其槖裝之半獻之而不得州(出五/代史)
胡椒八百斛元載智畧開果久得君外委主書内縱諸
子關通貨賄凡仕進干請不結子弟則謁主書室宇奢
廣當時為冠帝得其狀載嘗獨見深戒之謷然不悛大
厯十二年帝遣呉湊收載繋政事堂詔劉晏常衮杜亞
訊狀乃下詔賜載自盡妻子並賜死籍其家鍾乳五百
兩胡椒八百斛它物稱是(出本/𫝊)
繋百錢靴帶上唐鄭愔為吏部侍郎掌選贓汙狼籍有
選人繋百錢於靴帶上愔問何故答曰當今之選非錢
不行愔黙然不言(出朝野/僉載)
劇部私貪人楊漢公治荆南有貪贓宣宗擢為同州刺
史鄭裔綽奏漢公冐猥無廉槩不可處近輔同州太宗
興王地當精擇守長付之漢公既以墨敗容可舉劇部
私貪人帝恚見顔間
蠻口易蠻金五年南詔回掠巂川明年復來攻㑹刺史
喻士珍貪獪隂掠兩林東蠻口縳賣之以易蠻金故開
門降南詔盡殺戍卒而士珍遂臣於蠻
賜帛媿切長孫順徳素為髙祖親厚太宗時為左驍衛
大將軍俄以受賕為有司劾發帝曰順徳元勲外戚爵
隆位厚朕當與共府庫何至以貪冐聞乎因賜帛數十
媿切之(出本/𫝊)
　　忠義
奪笏擊賊朱泚反以段秀實失兵必恨憤且素有人望
使騎往迎秀實與子弟訣而入泚喜曰公來吾事成矣
秀實陽與合泚召秀實評事源休姚令言李忠臣李子
平皆在坐秀實戎服與休並語至僣位勃然起執休腕
奪其象笏奮前唾泚面大罵曰狂賊可磔萬段豈從汝
反耶遂撃之泚中顙流血蔑面匍匐走賊衆未敢動秀
實大呼曰我不同反胡不殺我遂遇害
解人當束以板孫揆昭宗討李克用以揆為招義軍節
度使克用伏兵執揆曰公軰當從容廟堂何為自履行
陣也揆大罵不詘克用怒使以鋸解之其齒不行揆罵
曰死狗奴解人當束之以板汝軰安知行刑者如其所
言詈聲不輟至死
叱六館士何蕃事父母孝學太學嵗一歸父母不許間
一嵗歸復不許凡五嵗慨然以親且老不自安揖諸生
去乃共閉蕃空閤中衆共狀蕃義得白陽城請留㑹城
罷亦止初朱泚反諸生將從亂蕃正色叱不聴故六館
士無受汙者(出陽/城𫝊)
惟知事一人石演芬事懷光為假子懷光軍三橋與朱
泚連和演芬使客郜成義到行在言懷光無破賊意請
罷其總統成義走告懷光懷光罵曰爾為我子奈何欲
破吾家今日負我宜即死對曰天子以公為股肱公以
我為腹心公乃負天子我何不負公我胡人無異心惟
知事一人死固吾分懷光使士臠食之
忠臣不事二君燕聞畫邑人王蠋賢使為將蠋固謝曰
忠臣不事二君烈女不更二夫齊王不聴吾諫故退而
耕於野國既破亡吾不能存今又刼之以兵為君將是
助桀為虐也與其生而無義固不如烹遂經其頸於樹
枝自奮絶脰而死齊亡大夫聞之曰王蠋布衣也義不
北面於燕况在位食禄者乎(出史/記)
丈夫斷於心李業字巨游有志操介特公孫述徴之不
就使尹融持毒酒命以若起則受公侯之位不起賜之
以藥歎曰親於其身為不善者人所不從何乃誘以高
位哉融見不屈復曰宜呼室家計之業曰以丈夫斷之
於心久矣何妻子為遂飲毒死(出本/𫝊)
項豈頑奴砥石林藴西川節度使韋皋辟推官劉闢反
蘊曉以逆順闢怒且殺之將就刑大呼曰危邦不入亂
邦不居得死為幸矣闢惜其直隂戒刑人抽劔磨其頸
以脅服之藴叱曰死即死我項豈頑奴砥石耶闢知不
可服捨之名重京師(出唐儒/學𫝊)
頸當受一人刀屈突通仕隋擢右武衛將軍高祖起代
王遣通守河高祖留兵圍之濟河破其將桑顯和於飲
馬泉通大懼或説之降曰吾蒙國厚恩事二主安可逃
難獨有死報爾每自摩其頸曰當為國家受一刀(出本/傳)
剖心明皇嗣安金藏在太常工籍睿宗為皇嗣有誣皇
嗣異謀者武后詔來俊臣問狀左右畏慘楚欲引服金
藏大呼曰公不信我言請剖心以明皇嗣不反也引佩
刀自劃腹中腸出被地眩而仆后聞大驚輿致禁中命
髙醫内腸桑土紩之閱夕而蘇后臨視歎曰吾有子不
能自明不如爾之忠也即詔停獄
　　酷虐
造作鐡籠索元禮天性殘忍徐敬業兵興武后患之欲
因大獄去異已者擢元禮為推使就洛州牧院為制獄
作鐵籠罩囚首加以楔至腦裂死又横木闗手足轉之
號曬翅後以受賕收下吏不服吏曰取公鐵籠来元禮
服罪死獄中
請嘗火甕周興遷秋官侍郎屢决制獄妄殺數千人天
授中或告興謀反詔來俊臣鞫狀初興未知被告方對
俊臣食俊臣曰囚多不服奈何興曰易耳内之火甕熾
炭周之何事不服俊臣曰善命取甕且熾火徐謂興曰
有詔按君請嘗之興駭汗叩頭服罪
京師三豹李嵩李全皆嚴酷與王旭埒京師號三豹嵩
為赤全為白旭為黒里閭相詛曰若違教值三豹
羅鉗吉綱吉温天寳初調萬年尉嘗曰若遇知己南山
白額虎不足縳林甫久當國隂構大獄除不附已者先
引温居門下與羅希奭椎鍛詔獄相勉以虐號羅鉗吉
綱公卿見者莫敢耦語(出本/傳)
蒼鷹郅都遷為中尉丞相列侯至貴倨也而都揖丞相
是時民樸畏罪自重而都獨先嚴酷致行法不避貴戚
列侯宗室見都側目而視號曰蒼鷹(出本/傳)
其治如狼牧羊寗成為濟南都尉其治如狼牧羊不可
令治民上乃拜成闗都尉(出本/傳)
鷹擊毛摯義縱以鷹擊毛摯為治(出本/𫝊)
　　濫官
爛羊後漢更始官爵皆賈豎羣小語曰竈下養中郎將
爛羊胃騎都尉爛羊頭封公侯(出漢/書)
獻𤓰陸贄幸梁有獻𤓰者帝嘉其意欲授以試官贄曰
爵禄者天下公器不可輕也今獻𤓰一器果一盛則受
之彼忘軀者有以相謂矣人何勸焉(出本/傳)
優人擢將軍優人李可及擢為威衛將軍曹確曰太宗
著令文武官六百四十三謂房喬曰朕設此待天下之
賢人士工商雜流正當厚給以財不可假以官也文宗
以樂工尉遲璋為王府率竇洵直固爭卒授州長史今
而位將軍不可帝不聴(出六/帖)
倡優授官魏元忠陳郡男子袁楚客以書規之惟名與
器不可以假人故曰天工人其代之夫代天非材不可
也代非其人必失天意失天意而無患禍未之有也今
倡優之輩因耳目之好遂授以官非輕朝廷亂正法邪
人君無私私怒害物私賞費財况私人以官乎(出本/史)
待詔鴻都後漢靈帝好學祭酒樂松賈䕶多引無行趨
勢之徒並待詔鴻都門士君子皆深恥之(出六/帖)
狗尾續晉趙王倫簒位同謀者越階次奴卒厮役亦加
爵位每㑹貂蟬盈坐時人語曰貂不足狗尾續(出晉/史)
斜封官安樂與太平等七公主皆開府而主府官屬尤
濫皆出屠販納貲售官降墨敕斜封授之故號斜封官
(出唐/史)
舞胡致位五品舞胡致位五品鳴玉曳組趨馳廊廡非
貽則子孫之道也(出唐/史)
白版侯武后時封侯者衆鑄印不供至有白版侯者焉
(出朝野/僉載)
三無坐處中宗時韋后及太平安樂公主等用事於側
門降墨勅斜封受官號斜封官凡數千員内外盈溢至
無㕔事以居當時謂之三無坐處言宰相御史及員外
郎也(出唐/書)
胥史濫章韍帝封泰山張説多引兩省録事主書及所
親攝官升山超階至九品九齡當草詔謂說曰官爵者
天下之公器先徳望後勞舊今登封告成千載之絶典
而清流隔於殊恩胥史乃濫章韍恐制出四方失望既
而果得謗(出張九/齡𫝊)
麒麟楦唐楊烱每呼朝士為麒麟楦或問之曰今假㺯
麒麟者必修飾其形覆之驢上宛然異物及去其皮還
是驢爾無徳而朱紫何以異是(出朝野/僉載)
　　鬻爵
入粟拜爵晁錯䇿重粟之道在於以粟為賞罰令募天
下入粟縣官拜爵得以除罪如此富人有爵農人有錢
粟有所渫(出漢食/貨志)
入奴為郎後漢府庫虛乃募人入奴婢得為郎先為郎
者增秩
銅臭靈帝開鴻都門賣官又私令左右賣公卿公千萬
卿五百萬崔烈入錢得三公問子鈞曰我為三公人以
為何鈞曰論者嫌其銅臭烈怒擊之(並出/漢書)
錢多者得之前蜀王衍太后太妃以教令賣官自刺史
以下每一官闕必數人並爭而入錢多者得之(出六/帖)
堂牒賣官王㫤遣醫人陳究空以名堂牒賣官
墨勅斜封中宗庶人韋氏稍寵樹親屬封拜之昭容與
乳母及尚宫賀婁等多受金錢封巫趙隴西夫人禁中
勢與上官埒繇是墨勅斜封出矣(出唐/書)
助得為郎時漢㑹渾邪等降縣官費衆倉府空貧民大
徙皆仰給縣官無以盡贍卜式復持錢二十萬與河南
太守以給徙上識式姓名以式終長者廼召拜為中郎
(出本/傳)
　
　
　
　
　
　
　
　
　
　
　
　錦繡萬花谷後集卷二十
欽定四庫全書
　錦繡萬花谷後集卷二十一
　　髙潔
五往見布衣士小臣稷者桓公凡三徃不得見公歎曰
布衣之士輕爵禄則無以助萬乘之主萬乘之主不好
仁義則無以下布衣之士於是五徃乃得見
屋埃墜飯中孔子絶糧子貢告於野人得米炊於壞屋
有埃墨墜飯中回取食之子貢以回為竊食入問孔子
曰仁人㢘士窮則改節乎子曰若改節焉稱仁㢘哉子
貢以回食飯告子子召回曰疇昔余夢先人炊飯吾將
祭焉回曰埃墨墜飯中欲寘之不潔欲棄之可惜回即
食之不可祭也回出孔子曰吾之信回非獨今日所信
者目目猶不可信所恃者心心猶不可恃弟子記之知
人故不易矣
外門車馬跡深陸通字接輿楚王使使聘曰請先生治
江南通笑而不應妻於市來曰外門車馬跡何深通曰
王遣使持金百鎰令治江南妻曰妾事先生躬耕以食
親績為衣據義而動樂亦足矣今受人重禄乘人良駟
食人肥濃將何以待之通曰吾不許也妻曰君使不從
非忠從之又違義不如去之於是變易姓名隠居於蜀
峨眉山
容膝之安陳仲子字子終楚王遣使持金百鎰聘以為
相仲子乃謂妻曰今日為相明日結駟連騎食方於前
妻曰左琴右書樂在其中矣結駟萬騎所安不過容膝
食方於前所甘不過一肉今以容膝之安一肉之味而
懐楚國之憂亂世多害恐先生不保命也仲子夫妻逃
去為人灌園
君房素癡嚴光世祖以安車聘之侯霸使掾侯子道奉
書霸戒子道曰子陵素髙西陵宜卑禮下之光發書曰
君房素癡今為三公小小善否子道曰位居鼎足不癡
也子道曰公聞先生至即欲詣迫於典司是以不獲光
曰卿言不癡此非癡語也天子三徴我來人君尚未見
况人臣乎我手不能書以牀邊牘板與子道削書之光
口喻數語子道曰書何太少可小益也光曰何可益乎
(並出髙/士𫝊)
網羅在天王績大業中舉孝悌㢘潔授秘書省正字不
樂在朝求為六合丞以嗜酒不任事時天下以亂因劾
遂解去歡曰網羅在天吾且安之乃還鄉里(出本/𫝊)
請𨽻道士籍吳筠性髙鯁不耐浮沉於時去居南陽倚
帝山請𨽻道士籍(出本/𫝊)
像圖固辭不與朱敬則張易之等集名儒撰三教珠英
又繪武三思李嶠蘓味道李迥秀王紹宗等十八人像
以為圖欲引敬則固辭不與世潔其為人
　　隠逸
羲皇上人陶潜曰夏月虛凉髙卧北窓之下清風颯至
自謂羲皇上人
淮陽一老漢有應曜隠於淮陽山中與四皓俱徴獨不
至時人語曰商山四皓不如淮陽一老
漢濵老父漢濵老父桓帝幸竟陵過雲夢臨沔水百姓
莫不觀者有老父獨耕不輟尚書郎南陽張温異之使
問曰人皆來觀老父獨不輟何也老父笑而不對温下
道百歩自與言老父曰我野人耳不達斯語請問天下
亂而立天子邪理而立天子邪立天子以父天下邪役
天下以奉天子邪昔聖王宰世茅茨采椽而萬人以寧
今子之君勞人自縱逸遊無忌吾為子羞之子何忍欲
人觀之乎温大慙問其姓名不告而去(出本/𫝊)
茅屋蓬户王霸字儒仲太原廣武人王莽簒位棄冠帶
絶交官建武中徴到尚書有司問其故霸曰天子有所
不臣諸侯有所不友司徒侯霸讓位於霸閻陽毁之曰
太原俗黨儒仲頗有其風遂止以病歸隠居守志茅屋
蓬户連徴不至(出本/𫝊)
隠居黽池周黨被徴自陳願守所志帝詔曰自古明王
聖主必有不賔之士周黨不受朕禄亦各有志焉其賜
帛四十匹黨遂隠居黽池(出本/𫝊)
猿藏熊縁段成式谷隠書事云隨樵刼猿藏隈石覷熊
縁
辦百萬資郗超每聞欲髙尚隠退者輙為辦百萬資并
為造立居宅在剡為戴安道起宅甚精整(出晉/史)
山谷臣顧歡被齊髙帝徴既至稱山谷臣
鹿皮巾梁武帝賜陶隠居鹿皮巾
買印山支道林因人就深公買印山公曰未聞巢由買
山而隠(出世/說)
撰漁歌張志和善圖山水酒酣或撃皷吹笛䑛筆輙成
常撰漁歌憲宗圖真求其歌不能致(出本/𫝊)
餌松柏葉王希夷隠嵩山師黄頥學飬生喜讀周易老
子餌松柏葉雜華年七十餘筋力柔彊刺史盧齊卿就
謁問政答曰己所不欲勿施於人此言足矣(出本/傳)
居士屩朱桃椎結廬山中夏則臝冬緝木皮葉自蔽嘗
織十芒履置道上見者曰居士屩也為鬻米茗易之(本/𫝊)
茂松清泉潘師正居逍遥谷髙宗幸東都召見問所須
對曰茂松清泉臣所須也既不乏矣詔即其廬作崇堂
觀卒諡體𤣥先生(出本/傳)
鹿皮翁鹿皮翁淄川人為少府小史隠岑山得仙時賣
藥於齊市
鹿門隠士皮日休為鹿門隠士書六十篇
一瓢許由居箕山惟有一瓢酌水掛于樹枝風吹瓢鳴
以為煩擲去之
百結衣董威在洛陽隠居白社以殘絮縷帛為衣號百
結衣(並出逸/士𫝊)
五不可住肅宗既還京師李泌辭去云臣有五不可住
臣遇太早陛下用臣太重恩太深功太髙而跡太竒力
辭果去(出鄴侯/家𫝊)
詩謝公山不改陶令菊猶存苔蘚侵垂釣松篁長閉門
風霜清吏事江海諭君恩　逸人歸路逺弟子出山迎
服藥顔須駐耽書癖已成柴扉度嵗月藜杖見公卿更
作儒林傳還應有姓名(並出皇/甫冉)坐窮今古掩書堂二頃
湖田一半荒荆樹有花兄弟樂橘林無實子孫忙龍歸
曉洞雲猶濕麝過春山草自香向夜欲歸心萬里故園
松月更蒼蒼　草堂近西郭遥對敬亭開枕膩海雲起
簟凉山雨來髙歌懐地肺逺賦憶天台應學相如志終
須駟馬回(出許/渾)陶令已過半無心離此溪病嘗山藥遍
貧起草堂低為月窓從破因詩壁重泥近來常夜坐寂
寞與僧齊(出項/斯)陶令曽居此㺯琴遺世情田園三畝緑
軒冕一銖輕衰桞自無主白雲猶可耕不隨陵谷變應
只有髙名(出崔/塗)閒如雲鶴散如仙逸士聲名處處𫝊詩
自㑹來輕物象道從髙後小林泉謀身只置煎茶鼎積
貨惟收賣藥錢見說新居更幽僻為憂徴詔到門前(出/孫)
(鄰/㡬)任懶自掃地更貧誰怨天有名閒富貴無事小神仙
(出魏/仲先)晨窓林影開夜户山泉響隠去復何求無言道心
長　抱膝小窓深讀書空谷響一笑有㑹心紛紛自雄
長　寧懐栖遯情閒袖經綸手風雲儻未期猿鶴且為
友　我不學許由隠煙霧得瓢不飲惟掛樹又不學徳
義居虎丘帶瓢入市多騎牛分無玉甌囊古錦病渴文
園只瓢飲不瞰金溪新結亭未須引吸如長鯨但願金
溪化為酒嵗嵗持瓢醉花桞(並出/詩話)梁燕欺春醉閒猿學
夜吟雲連平地起月向白波沉　世人如不容我自縱
疎慵落葉憑風掃秋粳任水舂花朝連郭霧雪夜隔湖
鍾身在能無事頭宜白此峯(出方/干)巢由不願仕堯舜豈
遺人(出林/逋)十年縱跡走紅塵回首青山入夢頻紫陌縱
榮争及睡朱門雖貴不如貧愁聞劍㦸扶危主悶見笙
歌聒醉人攜取舊書歸舊隠野花啼鳥一般春(出陳/摶)九
重城裏人中貴五等諸侯閫外尊争似布衣雲水客不
將名字掛乾坤(出詩/話)不信最清曠及来愁已空數㸃石
泉雨一溪霜葉風業在有山處道成無事中酌盡一盃
酒老夫顔已紅(出唐/求)
　　棄官
池中種龍龎徳公子奐字世文晉太康中為牂牁太守
去官歸鄉居白沙里鄉人宗敬之相語曰我家池中龍
種来里中化其徳讓少壯皆代老者擔(出襄/陽記)
免冠貢禹為河南令以賊事為府官所責免冠謝禹曰
冠一免豈可復冠耶遂去官(出漢/書)
灌畦掇薪元結父延祖不仕年過四十親婭彊勒之再
調舂陵丞輙棄官去曰人生衣食可適飢飽不宜復有
所須毎灌畦掇薪以為有生之役過此吾不思也
徒歩歸鄉里肅宗為太子而左補闕薛令之兼侍讀時
東宫官積年不遷令之書壁言禮之薄帝見復題聽自
安令之即棄官徒歩歸鄉里(並出/唐書)
輕舟夜遁吕才東臯子王績集序天下亂藩部法嚴屢
被刻君歎曰羅網髙懸去將安所遂出所受俸錢積于
縣城門前託以風疾輕舟夜遁
放情事外武元衡為華原令時畿輔有鎮軍督將恃恩
矜功者多撓吏民元衡苦之乃稱病去官放情事外沉
浮讌詠者乆之徳宗知其才召授比部員外郎(出舊/史)
刺史不禮劉幽求制科中第調閬中尉刺史不禮棄官
去(出本/傳)
杜門絶人事趙光逢昭宗時為御史中丞以世亂棄官
洛陽杜門絶人事
　　致仕
三驥軺車趙芬字士茂拜尚書右僕射以老病出為蒲
州刺史上表乞骸骨徴還京師賜以三驥軺車鳩杖被
褥歸于家(出本/史)
角巾東洛薛革除左散騎常侍年至而無疾請告角巾
東洛時甚髙之(出本/史)
卧振髙風蕭徳言為秘書監以年老請致仕太宗詔曰
所兾才徳猶茂卧振髙風使濟南伏生重在于兹日闗
西孔子故顯於當今(出本/史)
知足不辱張霸為潁川太守謂掾史曰太守起自孤生
致位郡守老氏有言知足不辱遂上病(出本/傳)
三分故禄漢制年老致仕者三分故禄以一與之以終
其身
投簪聊欲投吾簪(出左太/冲招隠)
懸車告老遂隠丘山懸車告老(出蔡伯/喈碑)
　　遺愛
帝為製碑崔圓兼劍南節度使肅宗立命與房琯韋見
素赴行在帝為制遺愛碑于蜀以寵之(出唐/史)
忠清君亮州人為宋遊道生立祠堂像題曰忠清君
何時復来劉陶為順陽長病免人歌之曰悒然不樂思
我劉君何時復来安此下人(出六/帖)
生創祠吕諲為荆州自景徳以来處方面數十人諲最
有名荆人生創房祠及沒吏裒錢十萬徙祠府西(出本/𫝊)
立遺愛頌廣人為宋璟立遺愛頌璟上言頌所以𫝊徳
載功也臣之治不足記廣人以臣當國故為溢辭徒成
諂諛者欲釐正之請自臣始有詔許停(出本/傳)
人指樹而懐吳湊為京兆尹官街樹缺所司植榆以補
之湊曰榆非九衢之物亟命易之以槐及槐隂成而湊
卒人指樹而懐之(出舊/史)
罷市羊祜死南州為之罷市巷哭者聲相接(出晉/史)
去見思何武當官無赫赫之名去後人見思(出本/𫝊)
　
　
　
　
　
　
　
　
　
　
　
　
　
　錦繡萬花谷後集卷二十一
欽定四庫全書
　錦繡萬花谷後集卷二十二
　　死喪
火滅煙消傅𤣥四言詩曰忽然長逝火滅煙消
為一棺土淮南子云吾生有七尺之形死有一棺之土
託萬鬼隣陸機侯挽歌辭曰昔居四人宅今託萬鬼隣
璵璠歛李平子卒將以君之璵璠歛贈以珠玉孔子聞
之曰送死以寳玉是由暴屍於中原示人以姦利之端
(出家/語)
說驂而賻孔子之衛遇舊舘人之喪入而哭之哀出使
子貢說驂而賻之
祭服以襚衛有太史曰桞莊寢疾公曰若疾革雖當祭
必告公再拜稽首請於尸曰有臣桞莊也者非寡人之
臣社稷之臣也聞之死請往不釋服而往遂以襚之(鄭/𤣥)
(注曰不脫君祭服以襚臣/親賢也並出禮記檀弓)
家無珠玉為含李大亮卒年五十九將歛家無珠玉為
含帝哭為慟(出本/𫝊)
觧牛與給喪事竇建徳鄉人喪親貧無以塟建徳方耕
聞之太息遽觧牛與給喪事鄉黨異之(出本/傳)
驢鳴孫楚字子荆與王濟為友濟死子荆哭之曰夫子好
驢鳴乃作一聲聲體俱似坐客皆笑之
棟梁折晉衛玠卒謝琨哭之慟曰棟梁折不覺哀
往哭其尸王方翼其友趙持滿誅死尸諸道親戚莫敢
視方翼曰欒布哭彭越義也周文王掩骼仁也絶友義
蔽主仁何以事君遂往哭其尸具禮収塟
宴飲設虛位李勉常引李廵張叅在幕府後二人卒至
宴飲仍設虛位沃饋之(出唐/史)
琴筆兩絶樂天祭微之始以詩交終以詩訣琴筆兩絶
　　塟
連􁣸山相冢書曰青烏子稱山三重相連名連傘山塟
之二千石
金銀鳬鶴秦始皇塟驪山起墳髙五十丈下周三泉周
迴七百歩以明月珠為日月人魚膏為燈燭水銀為大
海金銀為鳬鶴(出三輔/故事)
玉匣蛟龍漢帝及侯王送葬者皆珠襦玉匣形如鎧甲
連以金縷匣上皆縷以蛟龍鸞鳯龜麟之象時謂蛟龍
玉匣(出西京/雜記)
防山魯襄公二十年而孔子生生而叔梁紇死葬於防
山在魯東由是孔子疑其父墓處(出史/記)
欒水昔王季厯塟於渦水之尾欒水齧其墓見棺之前
和文王曰譆先君必欲一見羣臣百姓也天故使明水
見之於是出而為之張朝百姓皆見之(出吕氏/春秋)
北邙空槨安定真善筭術成帝時真嘗自筭其年七十
三至期果死又曰北邙青隴上孤檟之西四丈所鑿之
七尺吾塟地也真死依言往掘得古時空槨即以塟焉
(出西京/雜記)
朱器梁商薨賜東園轜車朱夀器銀鏤黄玉匣(謝承東/觀漢記)
畫棺和帝追封證皇太后父梁松為褒親愍侯改殯賜
東園畫棺玉匣衣衾(出後/漢書)
　　祭文
祭桞子厚文維年月日韓愈謹以清酌庶羞之奠祭于
亡友桞子厚之靈嗟嗟子厚而至然邪自古莫不然我
又何嗟人之生世如夢一覺其間利害竟亦何校當其
夢時有樂有悲及其既覺豈足追惟凡物之生不願為
材羲罇青黄乃木之災子之中棄天脫􁁍羈玉佩瓊琚
大放厥辭富貴無能磨滅誰紀子之自著表表愈偉不
善為斵血指汗顔巧匠旁觀縮手袖間子之文章而不
用世乃令吾徒掌帝之制子之視人自以無前一斤不
復羣飛刺天嗟嗟子厚今也則亡臨絶之音一何琅琅
徧告諸友以寄厥子不鄙謂余亦託以死凡今之交觀
勢厚薄余豈可保能承子託非我知子子實命我猶有
鬼神寧敢遺墮念子永歸無復来期設祭棺前矢心以
辭嗚呼哀哉尚饗(出韓/文公)
祭韓忠獻公文惟公仁義忠厚得之自然所施所履命
世之賢冠登甲科聲名四𫝊聫輝丹府表襮英躔徊翔
諌署風節孤騫權升法從壯觀近班賊昊叛命西領中
權經畫應禦勤勞累年戎醜来庭延登樞府道徳之俊
同時入輔窒姦塞邪剗弊除蠧謗言隂摇分符以去中
山大鹵太行東西連開戎府彈壓羗夷天聲萬里雷動
神馳帝思勲舊召還廟堂帷幄論道海㝢樂康仁廟晩
年少陽虛位天下大本未有所繋公常深念圖建冢嗣
引古盡言山岳其意忘身忘家無所顧避聖心感悟遂
定大計合天符人英廟主器夷夏歡呼聲震天地千艱
萬險公若平易六龍飛天帖無一事俄膺顧命今上嗣
政永厚復上力辭大柄得殿本邦均休遂性未離闕庭
西陲微擾天子詔公改帥咸鎬義不辭難受命戒道事
寧求還復守鄉閭至始閲月又遷魏都時議者建青苖
之令出錢取息始恵終病抗疏論列辭嚴義正天子動
容賢路交慶四見炎凉復臨安陽燦燦錦衣煌煌綉裳
願上印綬十拜封章宸眷深厚未頒俞音遽嘆逝川莫
伸素志嗚呼哀㢤自公之薨城邑田里老壯童㓜咨嗟
涕泗非徳感人孰能如是位居將相殆將二紀萬鍾之
禄隨得隨施姻親僑客賴公以濟葢棺之曰所餘無㡬
清白之風照曜来世某之椎愚少有比倫乆參賔從納
顧特異朝教暮誨意均子弟粗有成立皆公之賜撫膺
長號肝鬲將毁奠以叙哀痛無窮已英靈不昧敢冀歆
此(出司馬/温公)
祭司馬公文左僕射贈太師温公之靈嗚呼百世一人
千載一時惟時與人鮮偶常竒公事仁宗百未一施獨
發大議惟天我知厚陵之初先事而窺帝欲得民一尊
無私母子之間莫如孝慈人所難言我則易之神宗知
公敬如蓍龜専談仁義輔以書詩枉尺直尋願公少卑
公曰天子舜禹之姿我若言利非天誰欺退居于洛四
海是儀化及豚魚名聞乳兒二聖見公曰子得師付以
衡石惟公所為公亦何為視民所宜有莠則鋤有疾則
醫問疾所生師老兵疲和戎上策决用無疑此計一定
太平可基譬如農夫既闢既菑投種未粒引穫而炊賔
客滿門公以疾辭不見十日入哭其帷天為雨泣路人
垂洟畫像于家飲食必祠矧我衆僚左右疇咨共載一
舟喪其楫維終天之訣寧復来思歌此奠章以侑一巵
(出東/坡)
祭歐陽文忠公文夫事有人力之可致猶不可期况乎
天理之㝠漠又安可得而推惟公生有聞於當時死有
𫝊於後世苟能如此足矣而亦又何悲如公器質之深
厚智識之髙逺而輔學術之精㣲故形於文章見於議
論豪徤俊偉恠巧瑰琦其積於中者浩如江河之停蓄
其發於外者爛如日星之光輝其清音幽韻凄如飄風
急雨之驟至其雄辭宏辨快如輕車駿馬之奔馳世之
學者無問乎識與不識而讀其文則其人可知嗚呼自
公仕宦四十年上下往返感世路之﨑嶇雖迍邅困躓
竄斥流離而終不可掩者以其公議之是非既壓復起
遂顯于世果敢之氣剛正之節至晩而不衰方仁宗皇
帝臨朝之末年顧念後事謂如公者可寄以社稷之安
危及夫發謀决策從容指顧立定大計謂千載而一時
功名成就不居而去其出處進退又庶乎英魂靈氣不
隨異物腐散而長在乎箕山之側與潁水之湄然天下
之無賢不肖且猶為涕泣而歔欷而况朝士大夫平昔
遊從又予心之所嚮慕而瞻依嗚呼盛衰興廢之理自
古如此而臨風想望不能忘情者念公之不可復見而
其誰與歸(出王/介甫)
祭范蜀公文仁宗在位四十二年畦而種之有徳皆賢
既厯三世悉為名臣今如晨星存者㡬人孰如我公碩
大光明導日而升燦焉長庚死生契濶公獨夀考天實
耆之以殿諸老二聖嗣位仁義是施公昔所言畧行無
遺維樂未和公寢不寧樂成而薨公往則瞑凡百君子
願公無極胡不萬年以重王國責難之忠愛莫助之嗟
我後来誰復似之吾先君子秉徳不耀與公弟兄一日
之少窮達不齊歡則無間先友盡矣我已白髪聞公之
喪方食哽噎堂堂我公豈其云亡望公凛然猶舉我觴
(出蘓/東坡)
祭史丞相母夫人文惟靈懿範藹乎閭里慶紀緝乎閨
門早占夢燕之祥是産攀龍之傑踐公槐而擁帥鉞綵
服娛親辭帝畿而還家園板輿佚老葢一時之罕並實
五福之兼全嗟弗弔於上穹嘆莫留於長謝某仰高自
昔守職于兹顧靡逮於升堂敢薄陳於奠斚(出熊/子復)
祭周國太夫人文某辱前丞相之深知荷太夫人之懿
徳趨走門下累紀于兹毎升堂拜伏或違離存外撫存
問遺一均甥姪何期一旦永不侍前薄酹薦誠悲號摧
絶嗚呼尚享(出司/馬公)
祭吕望之母郡太文嗚呼賢矣夫人善持門閭皓若玉
雪一其終初允孝維婦允仁維姑實生才子我所歎譽
秉義率性困而不渝夫人之教著不可誣歸殯窀穸無
悔無愉維子之故具此爼壺嗚呼尚享(出王/介甫)
　　挽詞
嘉祜天子挽詞去序三朝聖行崩萬國天憂勤無曠古
治洽最長年仁育齊髙厚哀思罄幅員欲知千載美道
徳冠遺編(出王/安石)
元豐天子挽詞决事神明速任人金石堅天機先兆朕
聖度藴淵泉仁義生知性恩威獨化權乾坤無毁息長
與大名𫝊
鼇禁叨承詔金華侍執經微生輕草芥聖澤濶滄溟鹿
性安林野葵心注闕庭堯雲不可望白首涕飄零(出司/馬光)
將聖由天縱成能與鬼謀聰明初四達雋乂盡旁求一
變前無古三登嵗有秋謳歌歸子啓欽念禹功修
城闕宫車轉山林隨路歸蒼梧雲未逺姑射露先晞玉
暗蛟龍蟄金寒鴈鶩飛老臣它日淚湖海想遺衣(出王/安石)
紹興天子挽詞社稷興中否干戈静四溟生年同藝祖
慶夀似慈寧人憶庚庚兆天傾九九齡向来懐夏禹今
祔越山青
太極乾元父清都大帝宫宴酣忘御駿仙去任遺弓音
遏堯仁逺旻號舜孝隆孤臣䑓閣舊涙血洒春風(出周/丞相)
韓忠獻公挽詞心期自與衆人殊骨相知非淺丈夫獨
擁斗杓環帝座親扶日轂上天衢鋤耰萬里山無盜衮
繡三朝國有儒爽氣忽隨秋露盡謾憑陳迹在龜趺
兩朝身與國安危典策衰榮此一時木稼曽聞達官怕
山頽果見哲人萎英威爽氣歸圖畵茂徳元勲在鼎彛
幕府少年今白髪傷心無路送靈輀(出王/介甫)
司馬文正公挽詞元祜開皇極功歸獨老成惟深萬物
表不令四時行日者傾三接天乎奠兩楹堂堂寧復有
埋玉動佳城
韓獻肅公挽詞鬱鬱髙陽里生才世不孤八龍歸月旦
三鳳繼天衢梁壊吾安仰人亡道固臞空令湖海士愁
絶奠生芻(出黄/魯直)
賈魏公挽詞功名烜赫在三朝經術從容輔漢條儒術
早紆丞相紱戎冠再挿侍中貂開倉六塔流民復出甲
甘陵叛黨銷甲第秖今空畫像當時於此識風標(出王/介甫)
憲肅皇后挽詞二妃端協帝三后共興周决䇿天同力
収功語不流權宜從殺禮末命尚深憂鬱鬱佳城閉終
天配夀丘
欽慈皇后挽詞二祧從孝祀五典載虞嬪顯號追先志
隂功見後人承顔親不待罔極痛知親未有如椽筆光
容可得陳(並出陳/無已)
太皇太后挽詞國賴姜任盛門歸馬鄧髙闗雎求窈窕
卷耳念勤勞聖淑才難擬休明運繼遭岡原今獻卜維
扆正攀號(出王/介甫)
　
　
　
　
　
　
　錦繡萬花谷後集卷二十二
欽定四庫全書
　錦繡萬花谷後集卷二十三
　　宫殿
太平宫坡詩注萬申之曰翊聖保徳真君𫝊云太宗皇
帝遣起居舍人王龜從就終南山下築宫真君忽降言
曰此地乃建上帝宫闕之地不可易也於是乃定凡三
年宫成題曰上清太平宫東坡曽於終南太平宫溪堂
讀書見本集
桂宫桂宫漢武帝造周迴十餘里漢書曰桂宫有紫房
複道通未央宫闗輔記云桂宫在未央北中有明光殿
上山複道從宫中西上城西至建章宫神明䑓蓬萊山
蘭池蘭池宫始皇為微行咸陽與武士四人俱夜逢盜
蘭池(謂縣有蘭池宫/出三輔黄圖)
離宫三百秦起咸陽而西至雍離宫三百鍾鼓帷帳不
移而具為宫室之麗以至于此(出巵/言)
宜春本秦之離宫在長安城東南杜縣東近下杜一曰
長安有宜春宫漢宫闕名
甘泉宫黄帝治明庭(明庭甘泉也/出前郊祀志)文帝幸甘泉師古曰
甘泉在雲陽本秦林光宫(出前/本紀)武帝元鼎五年十一月
辛巳冬至立泰畤於甘泉天子親郊見朝日夕月(出本/紀)
元封二年詔甘泉房中生芝九莖連葉作芝房之歌又
武帝定郊祀之禮祠太乙於甘泉就陽位也(並出前/禮樂志)
未央宫未央宫周迴二十八里前殿東西五十丈深十
五丈髙三十五丈三武帝以木蘭為棼撩文杏為梁柱
金鋪玉戸華榱璧璫彫楹玉磶重軒鏤檻青𤨏丹墀左
墄右平黄金為璧帶間以和氏珍玉風至其聲玲瓏然
也(出三輔/黄圖)
長樂宫本秦之興樂宫也漢髙皇帝始居櫟陽七年長
樂宫成徙居長安　秦造從修之周迴二十里前殿東
西四十九丈七尺兩杼中三十五丈深十二丈(並出/黄圖)宣
帝本始四年詔神雀五采以萬數集長樂宫(出本/紀)
歩髙望逺京兆有步髙宫長安有望逺宫(出三輔/黄圖)
四寳武帝為七寳牀雜寳案前寳屏風列寳帳設於桂
宫時人謂之四寳宫(出西京/雜記)
五柞武帝後元二年幸盩厔五柞宫(有五柞樹因以/名宫出漢書)
長生殿白樂天長恨歌七月七日長生殿夜半無人私
語時(出貴妃/别𫝊)
披香殿唐蘓世長侍宴披香殿酒酣進曰此煬帝作邪
何彫麗底此太宗曰卿諌似直然詐也豈不知此殿我
所營乃云煬帝邪對曰臣但見傾宮鹿䑓非受命聖人
所為者帝咨重其言(出本/𫝊)
承明殿漢天禄石渠典籍之府命名儒師傅講論乎六
藝稽考乎同異又有承明金馬著作之庭(出西/都賦)成帝時
客有薦揚雄文似相如者上召雄待詔承明之庭(承明/殿在)
(未央宫出/前本𫝊)
延英殿憲宗以元稹為拾遺稹上疏願陛下時於延英
間召對使盡所懐(出通鑑/本紀)延英記政晝漏率五六刻方
退(出舊/本紀)文宗銳意於治每延英對宰臣率漏下十一刻
凡除吏必引見訪問親陳得失(出舊/本贊)嘗當盛夏對延英
帝汗浹衣絳欲趨出帝曰欲與卿講天下事乃其樂也
(出李/絳傳)徳宗詔延英坐日許百司長官二員言闕失謂之
廵對(出本/紀)
金鑾天寳初賀知章見李白文歎曰子謫仙人也言於
𤣥宗召見金鑾殿論當世事奏頌一篇帝賜食親為調
羹有詔供奉翰林(出李/白𫝊)
太極魏有太極九龍芙蓉九華承光等殿(出洛陽/宫殿記)
玉堂銅柱漢宫閣名曰長安有玉堂殿銅柱殿
詩玉燭調和氣金輿厯舊宫還如過白水更似入新豐
秋潭清晩菊寒井落疎桐舉杯延故老今聞歌大風(出/周)
(明/帝)遥㸔雲霧中刻桷映丹紅珠簾通曉日金華拂夜風
欲知聲管處来過安樂宫(出梁簡/文帝)祕殿崔嵬拂彩霓曹
司今在殿中西鈞天雖許人間聽閶闔門多夢自迷
石門霜雪白玉殿莓苔青　日月低秦樹乾坤繞漢宫
(出杜/甫)仗下春朝散宫中晝漏稀　小殿黄金榜朱簾白
玉鈎一聲雙日蹕春色滿皇州　祕殿開金鎻神人控
玉蚪　帳殿羅𤣥冕轅門照白袍(出東/坡)金鑾殿上脫靴
去白下門東索酒嘗(出斯/庵)新宫實壯㢤雲裏望樓䑓迢
逓翔鵾仰連翩賀雀来重櫩寒霧宿丹井夏蓮開砌石
披新錦梁花畫早梅欲知安樂盛歌管雜塵埃(出陳/隂鏗)寥
落古行宫宫花寂寞紅白頭宫女在相對說𤣥宗(出元/微之)
門横金鎻悄無人落日秋聲渭水濵紅葉下山寒寂寂
濕雲如夢雨如塵(出崔魯宿/華清宫)草遮囬磴絶鳴鑾雲樹深
深碧殿寒明月自来還自去更無人倚玉䦨干(出崔/魯)漁
陽烽火照函闗玉輦匆匆下此山一曲羽衣聽不盡至
今遺恨水潺潺　中原無鹿海無波鳳輦龍池出幸多
今日故宫歸寂寞太平功業在山河(出呉/融)野花不識采
旅竹本無行雀驚疑欲曙蟬噪似含凉何言金殿側亟
奉瑶池觴　鐘箭自徘徊皇堂薦羽杯橋平疑水落石
迥見山開林前暝色静花處近香来西嵫傷撫夕北閣
濫游陪(並出/江總)簟凉秋氣初長信恨何如拂黛月生指觧
鬟雲滿梳一從悲畫扇㡬度泣前魚坐對南宫樂清風
摇翠裾(出于/武陵)玉帝樓䑓鎻碧霞終年培飬牡丹芽不防
野鹿踰垣入銜去宫中第一花(出張/俞)
　　第宅
甲第文選陸士衡詩甲第崇髙闥(注第一宅也甲第髙/祖紀有甲乙次第故)
(曰第宣帝賜霍光/甲第一區出本𫝊)
大第小第前漢髙祖紀十二年詔為列侯食邑者賜大
第室吏二千石徙之長安受小第室
治第東都裴度治第東都集賢里作别墅具燠館凉䑓
號緑野堂度野服蕭散不問人間事(出本/傳)
列第東都唐帝五子列第東都積善坊號五王子宅
不致第宅李元欲再世宰相有清節未嘗改治第宅(本/𫝊)
無以家為帝為霍去病治第令視之對曰匃奴不滅無
以家為也(出本/𫝊)
買宅必窮僻蕭何買田宅必居窮僻處為家不治垣屋
曰令後世賢師吾儉不賢母為世家所奪(出前/本𫝊)
壯麗非吾心唐河間王孝恭平江南賜甲第一區嘗語
人曰吾所居頗壯麗非吾心也當别營一區令粗足充
事而已吾殁後子才也易以守不才不為他人所利(本/𫝊)
求勝地帝求勝地為馬周創第(出唐馬/周𫝊)
安邑里第李徳裕為相帝令作詔曰學士不能悉吾意
所居安邑里第有院號起草院亭曰精思亭每計大事
多處其中(出職官/分紀)
南第北第唐鄭絪家昭國坊第在南餘慶第在北世謂
南鄭相北鄭相(出餘/慶𫝊)
岐王宅杜詩岐王宅裏尋常見崔九堂前㡬度聞
一區揚雄處㟭山之陽有田一㕓宅一區家貧嗜酒人
希至門時有好事者載酒肴以游學(出本/𫝊)
近市不可居初齊景公欲更晏子之宅曰子之宅近市
湫隘囂塵不可以居請更諸爽塏者
百萬買宅南史宋季雅罷南康市宅居吕僧珍宅側僧
珍問宅價曰一千一百萬恠其貴曰一百萬買宅千萬
買鄰
治宅甲諸第前漢田蚡為丞相驕侈治宅甲諸第田園
極膏腴嘗請考工地益宅上怒曰君何不遂取武庫是
後稍退(出田/蚡𫝊)
詩恨無揚子一區宅懶卧元龍百尺樓　揚雄未有宅
王粲且登樓思之不可見破宅餘脩竹四鄰戒莫犯十
畝森似束(出東/坡)訪古因知彭祖宅得仙何必葛洪鄉(出/皇)
(甫/湜)宅成天下借圖㸔始笑平生眼力慳地占百灣多是
水樓無一面不當山荷深似入苕溪路石恠疑行鴈蕩
間只恐中原方鼎沸天心未遣主人閒　一生不蓄買
田錢華屋何心亦偶然客至多逢僧在坐釣歸惟許鶴
隨􁋆(出南/嶽)五湖三畝宅萬里一人歸(出戴/叔和)
　　家室
五堂王家隋王家之財泉埓於王侯有子五人各立一
院棟宇崇顯邑里號為五堂王家(出西京/雜記)
萬石張家唐張文灌拜侍郎四子潜沛洽渉父子皆至
三品時謂萬石張家(出本/𫝊)
八九家老杜為農詩錦里煙塵外江村八九家
百姓家劉夢得詩去年王謝堂前燕飛入尋常百姓家
世禄家尚書世禄之家鮮克由禮
積善家周易坤卦積善之家必有餘慶
克家易蒙卦九二包蒙吉納婦吉子克家象曰子克家
剛柔接也
浮家唐張志和泛宅浮家又漁父詞一葉浮家萬慮空
山人家至尊之餘合王公何事便到山人家(出盧仝/茶歌)
三㦸張家唐張儉兄弟三人門皆立㦸時號三㦸張家
(出本/𫝊)
三㦸崔家唐崔琳羣從數十人自興寧里謁大明宫冠
葢騶哄相望每嵗時宴于家以一榻置笏猶重積其上
琳與弟太子詹事珪光禄卿瑶俱列棨㦸世號三㦸崔
家(羣從謂衆兄/弟也出本𫝊)
三相張家唐張嘉貞相𤣥宗延賞相徳宗𢎞靖相憲宗
先第在東都思順里盛麗甲當時厯五世無所増葺號
三相張家(𢎞靖/𫝊)
書樓張家五代周張照逺好學積書萬卷以樓載之號
書樓張家(五代/史補)
蘓小家白樂天詩濤聲夜入伍員廟柳色春藏蘓小家
東西施家吳越春秋諸暨有苧蘿山若耶溪傍有東施
家西施家西施姓施而在西越王用范蠡計獻之吳王
其後滅吳蠡復取西施乗扁舟遊五湖而不返
天下一家黄帝問伯髙曰吾欲陶天下為一家何如(第/地)
(數/篇)前漢髙祖紀詔曰賢士大夫定有天下以為一家
髙祖曰天下同姓一家(吳王/濞傳)文帝使兩國之民若一家
子(匈奴/𫝊書)聖人耐以天下為一家(禮/記)
胡越一家唐太宗紀胡越一家自古未有也帝奉觴上
夀
　　室
蘭室與善人居如入芝蘭之室乆而不聞其香與之俱
化矣(家/語)
環堵之室禮記儒行儒有一畝之宫環堵之室蓽門圭
竇蓬戸甕牖易衣而出并日而食又莊子原憲居環堵
之室
不事一室陳蕃嘗閒處一室而庭宇蕪穢曰大夫夫處
世當掃除天下安事一室(後本/傳)
獨處一室楊綰性沉静獨處一室湛如也(唐本/傳)
罄室左僖二十六年室如懸罄野無青草(言居室而資/粮懸盡在野)
(則無蔬/食之物)
鮫人室鮫人織綃於室(文/選)
方丈之室唐顯慶中長史王元策因向印度過凈名宅
以笏量其地有十笏許故號方丈之室(法苑/珠林)
老氏藏室學士稱東觀為老氏藏室道家蓬萊山王融
曲水序曰紀言事於仙室(謂藏/室也)
陋室唐劉禹錫陋室銘山不在髙有仙則名水不在深
有龍即靈斯是陋室惟吾徳馨
詩城中十萬戸此地兩三家　杜子將北征倉忙問家
室　照室紅爐促曙光縈窓素月垂文練　江深竹静
兩三家多事紅花映白花報答春光知有處應須美酒
送生涯　峡内淹留客溪邊四五家　六合已一家四
夷且孤軍　隔屋喚西家借問有酒不　傳道東柯谷
深藏數十家對門藤葢瓦映竹水穿沙　村路飄黄葉
人家濕翠微　手種桃李非無主野老墻低還是家
羣木水光下萬家雲氣中　晩起家何事無營地轉幽
竹光團野色舍影漾江流(並杜/甫)隔田知是誰歟屋種竹
渾如我所家(王三/松)章村蓬蓽兩三家籬落縱横被野花
(古/洲)惟有廪峯居第五山前盡是宰臣家(五/峯)誰家見月能
閒坐何處聞燈不㸔来(崔/液)家為買琴添舊價厨因飬鶴
减晨炊(南/岳)厯險不自怯玩幽到山家彎環一徑幽宛宛
千峯斜　我家縣東雙劍峯霜磨雪錯明秋空祝融天
柱浪嗟賞何如此地巢雲松(江西/集)身似舊時王榭燕一
年一度到君家(陳/輔)家住龍洲緑樹東曉窓晴日見菴峯
而今落泊湖溪上却望菴峯夕照中(黄/氏)尋春夜過山人
家山家延我溪上宿一樽白酒煮黄精映月横琴並青
竹溪山人物總瀟灑三弄笛終松露下寄語嫦娥且少
留冰輪緩度西園頭(竹菴/集)茅簷竹落野人家只麽悠悠
閱嵗華田父把犂寒雨足牧兒吹笛晩風斜(梅/菴)樵策初
無主雞豚各認家　雨暗堦前路苔治林外家(子/蒼)東家
近新富滿地布苔錢　朝遊北城東囬首見脩竹下有
朱門家破墻圍古屋　西崦人家應最樂煮葵燒笋餉
春耕　倚山脩竹有人家横道清泉知我渴(並東/坡)獵窮
𫝊候水邊家氊㡌狐裘畏日斜　千年風采凌煙閣百
代兒孫宰相家(並後/山)北巷通南陌門連五相家水分池
對岸墻隔樹交花　有人若問閒居處通徳坊中第一
家　滿洛城中將相家廣栽桃李作生涯年年二月凭
髙望不見人家只見花(並邵/堯夫)小隠園中百本花各隨紅
紫發新芽東君見借陽和力不揀公侯富貴家(撃壤/集)外
列千區民庶巷中藏萬載帝王家(曲江吳/山詩)尺椽亦何有
而我常客居羡君開此室容膝真有餘拊按琴動摇弄
筆窓明虛(東/坡)少室山人索價髙兩次諫官徴不起(退/之)誰
持此碑入我室使我一見昏眸開(張文/潜)
　
　
　
　
　
　
　
　
　
　
　
　
　錦繡萬花谷後集卷二十三
欽定四庫全書
　錦繡萬花谷後集卷二十四
　　樓
盤龍鳳樓十二重四戸八綺窓繡桷金蓮花柱柱玉盤
龍(鮑昭京/洛篇)
儀鳳晉宫閣名曰總章觀儀鳳樓一所在觀上廣望觀
之南極
凌雲世說曰凌雲䑓樓觀極精巧先稱平衆材輕重當
宜然後造構乃無錯錙銖逓相負揭䑓雖髙峻恒隨風
摇動而終無崩隕魏明帝登樓懼其勢危别以大材扶
之樓即便頽壊論者謂輕重力偏故也
棲霞盛𢎞之荆州記曰城靣百餘歩有棲霞樓宋臨川
康王置
萬嵗樓潤州城南有樓名萬嵗樓(廣/記)
萬卷樓唐田洪起樓聚書萬餘卷
八咏沈休明詩明月雙溪水清風八咏樓
百尺楊大年詩危樓髙百尺手可摘星辰又鄭愚詩樓
髙百尺堆華榱
十二樓方士有言黄帝時為十二樓以候神人名曰迎
年上許作之(前郊/祀志)史記封禪書五城十二樓　十洲記
崑崙山有五城十二樓
十三樓十三間樓在杭州西湖之北岸　又揚州蜀岡
有竹西亭故東坡南柯子云山與歌眉歛波同醉眼流
遊人都上十三樓不羡竹西歌吹古揚州　又汴京舊
有十三樓
北固潤州城西有嶺入江髙數十丈三面水照曰北固
蔡君謨起樓於其上
籌邊李徳裕為劍南節度使建籌邊樓
望省唐崔日知厯職中外恨不居八座為太常卿於都
寺㕔後起一樓與尚書省相望謂崔公望省樓
觀風此時新搆觀風樓樓髙百尺堆華榱樓南更起聞
雞殿神光山影相參差(津陽/門詩)
庾樓晉庾亮在武昌諸佐吏殷浩之徒乗秋月往共登
南樓不覺亮至便據胡牀與浩等談詠(本/𫝊)
望氣起牛斗間蕭方等三十國春秋曰張華善天文觧
望氣元庸初嘗與鄱陽雷孔章共夜登樓而見一氣起
牛斗間華謂孔章曰此何氣也對曰其寳劍乎
仲宣樓晉王粲字仲宣有登樓賦登兹樓以四望兮聊
暇日以消憂凭欄檻以遥望向北風而開襟又李劍州
詩春風回兮仲宣樓
岳陽杜詩昔聞洞庭水今上岳陽樓　元稹詩岳陽樓
上日銜窓影倒深潭赤玉幢
燕子樓唐張建封有愛妓名盼盼居燕子樓張卒十餘
年竟不肯嫁能舞多以詩問答有三百首名燕子樓集
黄鶴樓崔顥黄鶴樓詩昔人已乗白雲去此地空餘黄
鶴樓黄鶴一去不復返白雲千載空悠悠　曽將黄鶴
樓上吹(劉禹/錫詩)黄鶴樓前吹笛時(吕/公)
詩霧岸開早日晴天歇晩虹去帆入雲裏遙星出海中
(梁簡/文帝)樓下人家燒好香玉笙哀怨弄初凉臨風有客吟
秋扇拜月無人見晚粧　海上濤頭一線来樓前指㸃
雪成堆從今潮上君須上㸔取銀山十二迴　雲山煙
水苦相親野草閒花各自春賴有髙樓能聚逺一時収
拾與閒人　無限青山散不収雲奔浪卷入簾鈎直將
眼力為疆界何啻人間萬户侯　聞說樓居似地仙不
知内外有塵寰幽人隠几寂無語心在飛鴻滅沒間
海山葱朧氣佳哉二江合處朱樓開蓬萊方丈應不逺
肯為蘓子浮江来江風初凉睡正美樓上啼鵶呼我起
我今身世兩相違西流白日東流水樓中老人日清新
天上豈有癡仙人三山咫尺不歸去一盃笑與羅浮春
(並東/坡)愛日尚貪毛義檄望雲長繞仲宣樓(胡安/國)花時多
病少歡遊午醉醒来上小樓心事十分誰㑹得滿川煙
雨替人愁(彦/成)金窓夹繡户珠箔懸銀鈎(李/白)城西有髙樓
屋梁染朝曦樓居者佳人餐淡足充饑有時吐佳句筆
下明霞出他饋謹勿羞羞之凂羣筆(王方/臣)紫盖黄旗下
朱樓緑水中(大/山)月裏青山淡如畫露中黄氣颯然秋危
䦨倚遍都忘寐秪恐星河墮入樓(吳/融)層城有髙樓制古
丹雘存迢迢百餘尺豁達開四門惟有車馬客而無人
世喧(閬州/東樓)江樓四面立屏風到此詩家合用功沽酒店
藏花影内打魚村在浪聲中(郭/震)綿州州府何磊落顯慶
年中越王作孤城西北起髙樓碧瓦朱甍照城郭樓下
長江百丈清山頭落日半輪明君王舊跡今人賞轉見
千秋萬古情(杜甫越/王樓歌)城門新開百尺樓白雲人伴白雲
遊山川半倚三吳勝江漢常吞七澤流(張/俞)人世應無第
二樓暮雲飛不到簾鈎未開寳鏡青㝠裏先賞冰輪碧
海頭(南/岳)何處飛来縹緲中人間惟有畫圖同兩層簾幙
垂無地一片笙歌起半空(紫/芝)
　　閣
四香楊國忠用沉香為閣檀香為闌檻麝香乳香篩土
為泥餙謂之四香閣春時芍藥盛開聚賔友于閣上禁
中沉香亭不侔此壯麗也(天寳/遺事)
沉香窓牖䦨檻陳後主起臨春結綺望仙之閣皆以沉
香木為窓牖闌檻(職官/分紀)
凌煙唐太宗貞觀十七年圖功臣於凌煙閣(本/紀)
麒麟漢宣帝甘露二年單于入朝上思股肱之美乃畫
其人于麒麟閣法其形貌書其官爵姓名凡十一人(出/蘓)
(武/𫝊)
石渠閣施讎為博士甘露中尊五經諸儒雅論同異於
石渠閣(三輔故事云石渠閣在未/央殿北以藏祕書也本𫝊)甘露中奉使閣諸儒
於石渠(梁丘/賀傳)
天禄閣天禄閣麒麟閣蕭何所造藏祕書處賢才(黄圖/漢官)
(殿疏/云)王莽時揚雄校書天禄閣上治獄使者収雄雄從
閣上自投㡬死京師為語曰惟寂寞自投閣(前揚雄/傳贊)
滕王芳渚滕王者唐髙祖之子武徳中出為洪州刺史
喜山水酷愛蝴蝶尤攻書妙音律暇日乗青雀舸遊江
漢甚得其趣自選芳渚基址不大髙低得宜逺瞰湘雲
近枕漢水仍便以王而名閣焉　陳無已詩滕王蛺蝶
江都馬一紙千金不當價
詩滕王髙閣臨江渚佩玉鳴鑾罷歌舞畫棟朝飛南浦
雲朱簾暮捲西山雨(王/勃)幽人起朱閣空濶更無物惟有
千萬岡東西作簾額　已泛平湖思濯錦更㸔横翠憶
娥眉　千層髙閣侵雲漢雙派清流透石巖　手開東
閣坐虛明目浄東溪照清泚素琴濁酒容一榻落霞孤
鶩供千里(並東/坡)山中初建乗槎閣想得夜聞河漢聲天
上風波應更惡不如且住小蓬瀛(月/湖)青玻瓈盆挿千岑
湘江水清無古今何處拭目窮表裏太平飛閣暫登臨
(山/谷)飛雲閣上春應至明月樓中夜未央(上官/儀)
　　亭
白下亭白下縣故城在上元縣城西本江乗縣白石壘
今城南有長干寺城東門有白下亭(東軒/筆談)
迎春亭鄭愚津陽門詩飛霜殿前日悄悄迎春亭下風
颸颸
蘭亭紹興㑹稽山即今天章寺羲之作蘭亭記㑹于㑹
稽山隂之蘭亭修禊事也
休休亭唐司空圖名亭曰休休作文見志
沉香亭李白𫝊帝坐沉香亭子意有所感召白為草樂
章
旗亭西京賦旗亭五里(市樓/立旗)又史記旗亭市樓也立旗
出於上
柯亭白氏六帖蔡邕宿柯亭亭屋以竹為椽盼曰良竹
也取以為笛音聲絶妙
子雲亭劉禹錫陋室銘南陽諸葛廬西蜀子雲亭孔子
云何陋之有
厯下亭厯下亭齊州唐之濟南郡也杜工部陪李北海
宴于厯下亭詩云海右此亭古濟南名士多
詩斜雨飛絲織晚風疎簾半捲野亭空荷花開盡秋光
晚零落殘紅緑沼中(宋/邕)霜徑江清水見魚偶来徙倚草
亭孤雪天黯淡長如晩煙樹㣲茫直欲無(陸/倉)亭近天容
濶簾侵夜色幽禽鳴竹溪曉鷺宿岸沙秋　村晩香風
度亭幽過雨霑　野亭春還雜花逺漁翁暝踏孤舟立
(杜/甫)金鑾殿上脫靴去白下亭東索酒嘗一自青山㝠漠
後何人来到桞花香(李/白)公餘終日坐閒亭看得梅開梅
葉青可是近来疎酒盞酒瓶今已作花瓶(小/山)緑桞隂中
獅子巷白蘋亭畔駱駞橋　幅巾清曉入西園春動園
林物物鮮却想小亭纔日出海棠花發麝香眠(斯/菴)
　　臺
黄金䑓燕昭王置千金於臺上以延天下士謂之黄金
臺(六/帖)
通天䑓武帝靈光室有通天臺通聖臺(三輔黄圖作通/天臺高三十丈)
(郊祀/志)
望月䑓𤣥宗八月十五夜與貴妃臨太液池凭欄望月
不盡帝意不快遂勅左右於池之西岸别築百尺之臺
吾與妃子来年望月後經禄山之變不復置焉(天寳/遺事)
姑蘓䑓在平江吳王所築吳都賦作姑蘇之髙臺越絶
書曰闔閭起姑蘓䑓三年聚材五年乃成又前漢伍被
曰臣今見麋鹿遊姑蘓之臺也(本/𫝊)
叢䑓前鄒陽書全趙之時武力勇士袨服叢䑓之下者
一旦成市(叢䑓趙王/䑓在邯鄲)
金鳳漸臺髙三十丈南有璧門三層内殿階陛咸以玉
為之鑄銅鳳凰髙五丈飾以黄金棲屋上(漢武/故事)
銅雀建安十五年冬太祖乃於鄴作銅雀䑓(魏/志)
鳳凰蕭史善吹簫秦穆公有女字弄玉妻焉教弄玉吹
簫作鳳鳴居數月鳳来止其居公為作鳳凰䑓夫妻止
焉一夕逐鳳飛去(列仙/𫝊)
一柱江陵有䑓甚大而惟有一柱衆梁皆共此柱(出張/華博)
(物/志)
柏梁元鼎二年春起柏梁䑓(服䖍注曰用柏梁/作䑓因名之漢書)
詩世祖功臣三十六雲䑓争似釣䑓髙(范文/正)楚岸収新
雨春䑓引細風　髙䑓面蒼陂六月風日冷蒹葭離披
去天水相與永　江通一柱觀日落望鄉䑓(並杜/甫)有少
園池僅蔬竹無多屋宇欠樓䑓(𤓰/圃)有官居鼎鼐無地起
樓䑓(宼/公)鳳凰䑓上鳳凰遊鳳去䑓荒江自流(李太/白)直須
䑓上望始奈月明何(韓退/之)花月樓䑓近九衢清歌一曲
倒金壺(鄭/谷)誰栽篁竹抱空䑓䑓上煙雲晝未開只有山
僧向人說梅山曾此煉丹来(約/齋)晨興窓㦿自推開忽見
桃花糝碧苔客裏不知春已晚家山辜負小亭䑓(嶽/降)更
小亭闌花自好儘荒䑓榭景纔真(擊/壤)蓬莱不可到弱水
三萬里中有妙髙䑓雲峯自孤起䑓中老比丘碧眼照
牕几　八境見畫圖鬱孤如舊遊山為翠浪湧水作玉
虹流日麗崆峒曉風酣章貢秋丹青未變葉鱗甲欲生
洲嵐氣昏晨樹灘聲入市樓煙雲侵嶺樹草木半炎州
故國千崖外髙䑓十日留他年三宿處准擬繫孤舟(並/蘓)
(東/坡)
　
　
　
　錦繡萬花谷後集卷二十四
欽定四庫全書
　錦繡萬花谷後集卷二十五
　　城郭
金城千里劉敬說髙祖都闗中張良曰闗中左崤函右
隴蜀沃野千里所謂金城千里天府之國(出張/良傳)又秦自
以為闗中之固金城千里子孫帝王萬世之業也
燈火萬家燈火萬家城四畔星河一道水中央(白樂天/西湖詩)
月城沔陽縣至沔口水北有却月城西一里有馬騎城
周迴五里髙一丈(出荆/州記)
斗城漢初長安城狹小恵帝更築之城南為南斗形北
為北斗形至今人呼漢京城為斗城是也(出三輔/黄圖)
西安沮渠蒙遜等推段業為凉州牧業築西安城(出崔/鴻北)
(凉/録)
南武海渚有吳王闔閭與越結怨相伐築城名曰南武
城以禦越後吳先主亦因此更繕修以備魏也(出董覽/吳地記)
鐡甕城杜牧潤州詩城髙鐡甕横強弩
石鼻城坡詩注石鼻在汧水之北南去陳倉三十里坡
公集有石鼻城詩
紫塞秦所築長城土色皆紫漢塞亦然故稱紫塞(出崔/豹古)
(今/注)
黄金氐帥楊難當宼漢中魏興太守薛健據黄金城(出/沈)
(約宋/書)
𤣥莵昭帝元鳳六年募郡國徙築遼東𤣥莵城(出漢/史)
白鹿含涯有三城白沙城馬鞍城白鹿城城南有白鹿
岡(出始/興記)
赤甲白帝魚復縣西北赤甲城東南連白帝城西臨大
江(出荆州/圖記)
五言長城秦系與劉長卿善以詩相贈答權徳輿曰長
卿自以五言長城系用偏師攻之(出唐秦/系傳)
荷花遶郭白樂天詩遶郭荷花三十里拂城松樹一千
株
詩孤城一柱觀洛日九江流　白帝城頭雲若屯白帝
城中雨翻盆　風起春城暮髙樓皷角悲　城峻隨天
壁樓髙望女牆　城上春雲覆苑墻江亭晚色静年芳
　孤城西北起髙樓碧瓦朱甍出城郭　東山髙頂羅
珍羞下顧城郭鎻我憂　西厯青羌坡南留白帝城
層城臨媚景絶域望餘春　江水流城郭春風入鼓鼙
(並出/老杜)髙城新築壓長川虎踞龍盤氣色全五里似雲根
不動一重如月暈初圓(出雍/陶)鵶噪暮雲歸古堞鴈迷寒
雨下空壕(出許/渾)天涯憔悴身一望一沾巾在處有芳草
滿城無故人(出崔/塗)一上髙城萬里愁蒹葭楊桞似汀洲
溪雲初起日沉閣山雨欲来風滿樓鳥下緑蕪秦苑夕
蟬鳴黄葉漢宫秋　漢渚水初緑江南草復黄日照蒲
心煖風吹梅樹香征艫􁒷湯塹歸騎息金隍(出梁簡/文帝)閶
闔曖已昬鈎陳杳將暮棲烏城上喧晚雀林中度屯衛
時廵警凝威肆安歩閣道趨文昌禁兵連武庫銅烏迎
早風金掌承朝露罘罳分曉色埤堄生秋霧(出梁/王筠)兹城
實佳麗飛甍自相並膠葛擁行風岧嶤閟流景御溝屬
清洛馳道通丹屏湛淡水成文參差樹交影長門乆已
閉離宫一何静細草縁玉階髙枝䕃桐井㣲㣲夕渚暗
肅肅暮風冷(出後魏/温子昇)日落征途逺悵然臨古城頽墉寒
雀集荒堞晩烏驚蕭森灌木上迢逓孤煙生霞景煥餘
照露氣澄晚清秋風轉摇落此志安可平(出李/百藥)
　　苑囿
因原因原野以作苑順流泉而為沼發蘋藻以潛魚豐
圃草以育獸(出班固/東都賦)
跨谷山林禁苑跨谷彌阜東至鼎湖邪界細桞(出張衡/西京賦)
黄山霍雲當朝請數稱病私出多從賔客張圍獵黄山
苑(出漢/書)
白水覆舟山周迴二十許里有林名白水苑(出陶季直/京國記)
甘泉甘泉苑中起僊人觀縁山谷行至雲陽三百八十
一里又右扶風凡周匝五百四十里(出三輔/黄圖)
上林上林苑中廣長三百里離宫七十所皆容千乗萬
騎(出衛宏/漢舊儀)
廣成靈帝光和五年校獵廣成苑(出薛瑩/後漢記)
思賢文帝為太子立思賢苑以招賔客(出西京/雜記)
桑梓洛陽城西有桑梓苑(阿内十/二境簿)
桂林建康縣北漢朝為桂林苑(出陶季直/京國記)
飬獸苑有園曰囿一曰飬禽獸曰囿(出說/文)
射鴻衛獻公射鴻于囿(出左/傳)
詩丹陵抱天邑紫泉更上林玉臺極百尺銀樹起千尋
水流冠葢影風揚歌吹音踟蹰憐拾草顧歩惜遺簪日
落庭光轉方幰屢移隂願言樂未極不道愛黄金(梁紀/少瑜)
龍田留故苑汾水結餘波悵望傷遊目辛酸思緒多寒
煙慘髙樹凝露變輕蘿澤葵猶𢃄草池竹尚侵荷秋風
徒自急無復白雲歌(出陳/釋洪)天遊御蹕駐城闉上苑遲光
晚更新瑶䑓半入黄山路玉檻傍臨𤣥灞津梅香欲待
歌前落蘭氣先過酒上春幸預百臺稱獻夀願陪千畝
及農辰(出盧/藏用)東郊暫轉迎春仗上苑初飛行慶杯風射
蛟冰千片斷氣衝魚鑰九闗開林中覔草纔生蕙殿裏
争花併是梅歌吹銜恩歸路晚樓烏半下鳯城來(出沈/佺期)
　　園圃
靈芝晉宫閣名有靈芝園葡萄園此皆因草木樹果以
立名也
仙蕙崑崙山第三層下有芝田蕙圃皆數萬頃羣仙種
耨焉(出王子年/拾遺記)
葡萄洛陽宫有瓊圃園靈芝園石祠園鄴有鳴鶴園葡
萄園(出晉宫/閣名)
苜蓿郭仲産仇池記曰城東有苜蓿園
濯龍濯龍園在洛陽西北角(出司馬彪/續漢書)
鴻鵠晉宫閣名曰鄴有鴻鵠園
持鋤孫寳為京兆尹署侯文為東部督郵灞陵杜稚季
杜門不通水火持鋤自理園不敢犯法(出漢/書)
得印桓帝時沛國戴翼鋤園得黄金印(出後/漢書)
不窺法真隠大澤講論術藝歴年不窺園圃(出後/漢書)前漢
董仲舒下惟讀書三年不窺園圃
自賃范丹學通三經常自賃灌園
漢隂抱甕莊子曰漢隂叟抱甕入井取水灌園子貢教
以桔橰叟嫌其用機不聽
莊周作吏莊周嘗為䝉邑漆園吏
詩浮舟千仞壑總轡萬尋顛流沫不足險石牀豈為艱
天子照情素探懐授佳篇(出謝/靈運)暮春多淑氣斜景落髙
峯日照池光淺雲歸山望濃入林迷曲徑度渚隔危峯
　髙軒聊騁望煥景入川梁波横山度影雨罷葉流光
日移花色異風散水紋長(並梁/元帝)春光起麗譙屣步陟山
椒開影臨飛葢鶯鳴入洞簫水還登故渚樹長合前橋
緑荷生綺葉丹藤上細苗顧循慙振藻何用擬瓊瑶(梁/庾)
(肩/吾)
　　道路
龜背馗九達道也似龜背故謂之馗(許慎/說文)
羊腸羊腸坂詰屈車輪為之摧王智深秦紀曰氐人楊
難當居仇池山髙二十里羊腸盤道三十六迴(魏武苦/寒行)
鹿蹊艮為徑路(鄭𤣥注曰田間之道曰徑路艮/為之者取山間鹿兎之蹊周易)
馬徑晉昌郡南及廣武馬蹄谷盤石上馬有跡若踐泥
中自然之形故其俗號天馬徑(酈元注/水經)
多岐楊子隣人亡羊率其黨請楊子堅追之楊子曰亡
之一羊何追者衆曰多岐路既返問獲羊乎曰亡岐路
既多之中又有岐焉吾不知所之故返(列/子)大道以多岐
亡羊學者以多方喪生(揚/子)
隠金樹松秦東窮燕齊南極吳越蹕道廣五十歩隠以
金椎樹以青松為馳道之麗至於此也(隠築也漢/書賈山𫝊)
推石布土王霸為上谷大守修飛狐道至平城推石布
土三百餘里
藩竹天紀二年衛尉岑昏表修百府自宫門至朱雀橋
夹路作府舍又開大道使男女異行夹道皆築髙墻瓦
覆或作竹藩(環濟/吳紀)
樹槐苻堅滅燕趙之後自長安至於諸州皆夹道樹槐
桞二十里一亭四十里一旅行者取給於塗工商資販
於道(崔鴻前/秦録)
桂道蘭街劉義恭詩曰飛流界桂道深林冒蘭街
七陌九阡曹植詩云東西經七陌南北越九阡
詩分繻出帝京升裝奉皇穆洞野屬滄溟聫郊遡河服
曰暎青丘島塵起邯鄲陸江移林岸㣲巖深煙岫複嵗
嚴摧嶝草午寒散嶠木榮鬱夕飈卷蹉跎晚雲伏葭志
非易從旌軀信難牧豈真􁁊宫梧方辭兎園竹先心亦
何言迷蹤庶能復(梁沈/約)學官兩無成歸心自不平故鄉
尚千里秋山猿夜鳴人愁慘雲色客意慣風聲羇恨雖
多緒俱是一傷情(隋孫/萬夀)伯喈遷塞北亭伯之遼東伊余
何為客獨守雲䑓中途遥已日暮時泰道斯窮㧞心悲
岸草半死落巖桐目送衡陽鴈情傷江上楓福兮禍所
伏今也信難通丈夫日有志寧傷官不公(唐李/百藥)
　　市
金市金市在大城中(洛陽/記)
鬭場苑城市謂之苑陵林陵有鬭塲市(丹陽/記)
殷室九市武王伐殷得二夫人問曰殷國將亡亦有妖
乎曰殷君喜修宫室大者宫室九市(太公/六韜)
齊宫七市齊國將亡亦有妖乎其二人曰齊桓公宫中
七市(戰國/策)
鶴舞門外吳王闔廬有女怨王先食蒸魚乃自殺闔廬
痛之塟於國西閶門外舞白鶴於吳市令萬人隨觀(趙/曄)
(吳越/春秋)
狼入市中秦恵王四年狼入咸陽市昭王六年狼又入
咸陽市中(劉向洪/範傳)
萬商之川亞以少城接于其西市㕓所㑹萬商之川列
隧百重羅肆巨千(蜀都/賦)
吹篪伍子胥出昭闗夜行晝伏至於陵水無以餬其口
吹篪乞食於吳市興吳國闔廬為伯
擊筑荆軻既至燕愛善擊筑者髙漸離擊筑軻和而歌
於市中相樂已而相泣旁若無人
信陵㑹客魏有隠士曰侯嬴年七十家貧為大梁夷門監
者魏公子信陵君置酒大會客公子從車騎虛左自迎
之侯生謂公子曰臣有客在市屠中願枉車騎過之(史/記)
詩旗亭出御道遊目暫廻車既非隨舞鶴聊思索枯魚
因龜識季主傍酒見相如(梁庾/肩吾)雲閣綺霞生旗亭麗日
明塵飛三市路葢入九重城惟見争名利安知大隠情
(陳張/正見)
　
　
　
　
　
　
　
　
　
　錦繡萬花谷後集卷二十五
欽定四庫全書
　錦繡萬花谷後集卷二十六
　　村
花桞村文選春風太多情村村花桞好又杜詩歩屧隨
春風村村自花桞
浣花村奉乞桃栽一百根春前為送浣花村(出杜/詩)
落花村王禹偁詩一路翠煙垂桞驛滿川紅雨落花村
杏花村清明時節雨紛紛路上行人欲斷魂借問酒家
何處有牧童遥指杏花村(出唐/詩)
田野為村在野田為村(出唐/書)
黄葉村村疎黄葉墜野迴白鷗来(出杜/詩)
朱陳村徐州古豐縣有村號朱陳一村惟兩姓世世為
婚姻(出白氏朱/陳杜詩)
老木村澗水空山道柴門老木村
客愁村月掛客愁村又江西詩積水光摇人坐席子規
聲苦客愁村
江村錦里煙塵外江村八九家　又陶詩江村日暮時
楚村擊舟蠻井絡上宅楚村墟(出杜/詩)
孤村一逕野花落孤村春水生(出杜/詩)又古詞流水遶孤
村
漁村宋迪八景漁村落照云數間茅屋好楊桞籬邊簑
網横腥風
興㢘村東坡適㢘州宿於興㢘村浄行院本集有詩
村流清江一曲抱村流長夏江村事事幽
村皷村皷時時急漁舟箇箇輕(出杜/詩)
明妃村杜詩羣山萬壑赴荆門生長明妃尚有村一去
紫䑓連朔漠獨留青塜向黄昏(按圖經歸州有明君䑓/興山山南二里漢掖庭)
(待詔王嬙字昭君邑人聞昭君/不囘立䑓以祭也今有昭君村)
詩緑蕚映雙扉循墻一徑㣲雨多庭果爛稻熟渚禽肥
釀酒迎春社遥砧送暮暉數聲牛上笛何處餉田歸(出/韋)
(莊/)十里山村道千峯櫟樹林霜濃竹枝亞嵗晩荻花深
草市多樵客漁家足水禽(出李/嘉祜)煙火軍中暮牛羊嶺上
村所居秋草静正閉小蓬門　貧居□村塢僻近城南
樓　歸客村非逺殘陽席更移　野水平橋路春沙映
竹村(並出/杜甫)萬里清江萬里天一村桑柘一村煙漁翁醉
着無人喚過午醒来雪滿船(出韓/愈)孤村芳草逺斜日杏
花飛(出宼/平叔)葱葱城郭麗淡淡煙村逺　祗疑歸夢西南
去翠竹江村遶白沙　亂山合沓圍彭門官居獨在懸
水村　竹籬茅屋趂溪斜春入山村處處花無象太平
還有象孤煙起處是人家　孤村一犬吠殘月㡬人行
(並出/東坡)荆扉野夣遶村徑深盤紆　稻穫陪芻牧牛羊卧
郊丘村村自擊皷野老欣相求　桑村麥隴漫遮眼滿
樹晩煙相映深　客路蔬為肉江村水作舂　日日雨
聲晴復昏鳥聲北郭與南村(並出/江人)行得三吳徧清竒最
是蘓樹圍平野濶水隔别村孤震澤非塵世松陵是畫
圖更添一詩老載雪過重湖　豈但湖天好諸村總可
人麥苖染不就茅屋畫来真行止隨縁住江山到處新
十年三過此贏得鬢如銀(出誠/齋)藤蘿攀盡入煙村踏破
蒼苔半路紋滿地翠嵐千嶂合一溪流水兩州分(出城/山)
卜築溪村亦自竒傍園蔬圃砌荷池日髙牕影猶眠熟
午炊庖煙醉不知(𤓰/園)近村得雨逺村同上圳流波下圳
通(錦/囊)店嫗明燈送前村認未真山頭雲似雪陌上樹如
人　而今借此東家馬煙雨孤行小麥村(並潜/夫)山斷疑
無路林開覺有村　夜宿花村不見花數間茅屋瞰溪
沙(並子/西)笋輿直入白雲去夜宿白雲深處村(于兼/叔)
　　橋
過海橋秦始皇作石橋欲過海觀日出處有神人能驅
石石去不疾神輙鞭之驅石下海石皆流血(三齊/要畧)
架海橋桞司功石橋銘架海維河浮黿役鵲(文/粹)
虹橋武夷君幔亭宴曾孫有綵虹橋故晦庵櫂歌虹橋
一斷無消息萬壑千巖鎻翠煙又李大白乗橋躡綵虹
(武夷/記)
鵲橋淮南烏鵲填河而成橋渡織女　杜詩石勢參差
烏鵲橋故後人曲名鵲橋仙
趙州橋𫝊燈録趙州觀音從諗禪師𫝊燈僧問乆饗趙
州石橋到来只見掠彴(廣志云獨木曰彴/今謂之掠彴音酌)
昇仙橋前漢司馬相如成都人蜀城北七里有昇仙橋
相如題其柱曰大丈夫不乗駟馬車不復過此橋
銷魂橋長安灞陵有橋迎来送去皆至此呼為銷魂橋
(天寳/遺事)
浮橋春秋後𫝊赧王五十八年秦作浮橋于河
方橋非閣復非舡可居兼可過君欲問方橋方橋如此
作(音佐韓/退之)
第三橋西京外郭城朱雀街東第三橋皇城之東第一
街進業坊隋無漏寺之地也(西京/雜記)
第五橋不識南塘路今知第五橋
七星橋李冰造七星橋上應七星(華陽/國志)
五丈橋慕容垂與劉牢之戰晉大敗車騎慕容徳等引
兵要劉牢之於五丈橋牢之馳馬跳五丈澗會救至(出/後)
(燕/録)
河橋晉杜預啟河橋於富平津衆論以為不可預曰造
舟為梁則河橋之謂也橋成上從百官臨舉杯勸預
就橋安前漢薛廣徳直言諫諍元帝祭宗廟出便門欲
御樓船廣徳免冠頓首曰願從橋云云上不恱光禄大
夫張猛曰乗船危就橋安聖主不乗危乃從橋
斬長橋蛟義興郡溪渚長橋下有蒼蛟吞噉人周處執
劍橋側俟乆之遇出於是懸自橋上投下蛟背而刺焉
蛟死
詩春水斷橋人不渡小舟撑出桞隂来(唐/詩)寺憶重遊處
橋憐再渡時　山縣早休市江橋春聚船　第五橋東
流恨水皇陂岸北御愁亭　當時浣花橋溪水纔尺餘
白水明可挹水中有行車野橋齊度馬秋望轉悠哉
伐竹為橋結搆同褰裳不渉往来通人寒白鶴歸華表
日落青龍見水中顧我老非題柱客知君方是濟川功
合歡却笑千年事驅石何時到海東　把燭橋成夜迴
舟夜半時天髙雲去盡江迴月来遲　運糧繩橋壯士
喜斬木火井窮猿呼　西山白雪三城戍南浦清江萬
里橋　劍閣星橋北松州雪嶺東　朝進東門營暮上
河陽橋落日照大旗馬鳴風蕭蕭　一夜星橋别三年
斗柄移　憂我營茅棟擕錢過野橋　野橋分仔細沙
岸繚㣲茫　野水平橋路春沙映竹村　萬里橋西宅
百花潭上莊(並杜/甫)行色未離南浦路歡聲先到洛陽橋
(西/山)挿天螮蝀玉腰濶跨海鯨鯤金背髙(長橋/詩)斷橋逢野
店逺嶺見人家(月/湖)橋聲春市散塔影暮潮平不用殘燈
燭船窻夜自明　溪橋曉溜浮梅蕚知君繫馬巖花落
　昔橋木千柱掛湖如斷霓浮梁陷積淖破板隨奔溪
笑看逺岸沒坐覺孤城低聊因三農隙稍進百歩堤(西/新)
(橋/)羣鯨貫鐡索背負横空霓首摇翻雪江尾挿崩雲溪
轆轤卷巨索青蛟掛長堤豈知濤瀾上安若堂與閨往
来無晨夜醉疾休扶攜(東新/橋)倦客愁聞歸路遥眼明飛
閣俯長橋貪㸔白鷺横秋浦不覺青林沒晩潮　二江
争送客木杪㸔橋横　我欲歸尋萬里橋水花風葉暮
蕭蕭　㣲月半隠山圓荷争㵼露相攜石橋上夜與故
人語(並東/坡)白虹千尺卧長灘人在金鼇躍錦鞍借問何
人題此柱茂林賦客出長安(袁樞題/南浦橋)橋横南浦虹千丈
桞護西溪翠一行　嘶入畫橋東畔路紫騮猶記舊垂
楊(並子/西)雞翅拍斜茅店月馬蹄踏破板橋霜　茅舍松
棚隔小橋碧帘斜掛竹籬梢　斜陽望斷水平橋古桞
蕭疎半已凋魚躍浪花翻水面鴈拖煙練束林腰(並翠/㣲)
畫橋新跨六鼇頭雄固應齊日月休寄語相如好題柱
太平天子待封侯　珠船夜繫重湖月寳驥春嘶小石
橋(並城/山)喚僕過林寺逢僧問石橋　虹橋影倒中邊月
蟾鏡光浮上下磨未易丹青知畫少苦難題品費詩多
(垂虹橋/並翁定)漁舍茨荒草村橋卧古槎(桞子/厚)
　　舟航
僊舟後漢李膺郭泰歸鄉諸儒送之泰與膺同舟而濟
衆賔望之以為神仙
野人舟晉郭翻乗小船歸武昌安西將軍庾翼躬往造
翻欲強之翼以其船小欲引大船翻曰使君不以㣲賤
而辱臨此野人之舟也翼俯屈入其船中終日不去
竹葉舟陳季卿江南人舉進士長安十年不歸一日於
青龍訪僧不值憇於火閣有終南山翁亦俟僧乆之壁
間有寰瀛圖季卿尋江南路嘆曰得自此歸不悔無成
翁曰此易耳起折堦前竹葉置渭水中曰注目於此則
如願季卿熟視見一舟甚大恍然登舟其去甚速旬餘
至家更復登舟再遊青龍寺見山翁尚擁褐而坐季卿
曰非夢乎後妻子自江南来曰某日歸題詩於西齋始
知非夢韓詩共泛瀟湘一葉舟(異聞/録)
蓮葉舟太乙真人蓮葉舟脫巾露髪寒颼颼又杜詩蓮
葉舟輕自學操
月舫謝尚鎮牛渚秋十五夜乗月左右㣲服泛江會袁
宏在舫中尚即迎升舟談論達旦不寐自此名譽日茂
(宏/𫝊)
錦纜甘寧以繒錦維舟去則割棄以示奢侈(吳/志)遲日徐
㸔錦纜牽　錦纜牙檣起白鷗(杜/詩)錦㠶遊戲西江水(李/白)
畫鷁船首相如賦浮文鷁(畫鷁之象於舟/首以警水族)王筠詩凌波
漾鷁彩泛水渙蛟文
船穡牙檣捩柁青棧逺　吳檣楚柁牽百丈　連檣載
米艘　檣燕語㽞人　檣烏經嵗飛(檣烏檣上刻為烏/形  船檣㠶柱也)
宫袍坐舟李白浮遊四方常乗舟與崔宗之自采石至
金陵着宫袍坐舟中旁若無人(本/𫝊)
載月百尺絲綸直下垂一波纔動萬波隨夜静水寒魚
不食滿船空載月明歸(唐詩一曰華亭/船子和尚偈云)
貴人在舟可濟袁客師天綱子也常渡江叩舟而還左
右請故曰舟中人鼻下皆黒不可以濟江俄有一男子
跛而負直就舟客師曰貴人在舟可以濟江中忽風起
㡬覆而免跛男子婁師徳也(袁客/師傳)
錦袍挽船隋煬帝命皇甫議發河南諸郡民開通濟渠
渠旁皆植桞自長安至江都上行幸江都坐洛口御龍
舟挽船士皆以錦綵為袍(本/紀)
鈒鏤舟奉御湯中以文瑶密石中央有玉蓮湯泉涌以
成池又縫錦繡為鳬鴈於水中帝與妃子施鈒鏤小舟
戲玩於其間宫中退水出於金溝其中珠瓔寳珞流出
街渠貧民日有所得焉(天寳/遺事)
艤岸整船向岸曰艤(史記項/羽紀)
酒船晉畢卓嘗謂人曰得酒滿百斛船四時甘味置兩
頭右手舉酒盃左手把蟹螯拍浮酒船中便足了一生
矣(本/𫝊)
船頭書陸放翁詩船頭一束書船尾一壺酒新釣紫鱖
魚旋洗白蓮藕又潁川詩賸買時文售兒輩大書古𨽻
壓吾船
觧衣刺船陳平身間行杖劍亡渡河船人見其美丈夫
獨行疑其亡將腰下當有寳器金玉目之平心恐乃解
衣祼而左刺船船人知其無有乃止(本/𫝊)
詩秋水纔深四五尺野航恰受兩三人　扁舟吾已具
把釣待秋風　掛席南風正回檣畏日斜　二月頻送
客東津江欲平煙花山際重舟楫浪前輕　送客滄溪
縣山寒雨不開直愁騎馬滑故作泛舟回　漁人縈小
楫容易㧞船頭　片帆早發劉郎浦疾風颯颯昏停午
　春水船如天上坐老年花似霧中㸔　秋水通溝洫
城隅集小船　岸花飛送客檣燕語留人　舟車半天
下主客多歡娛(並杜/甫)歸舟不用撑明月只倩西風作晩
潮　可憐閧市千般有誰信虛舟一物無為視琴堂早
催發片㠶連夜過姑蘓(萃/)兩槳破雲尋范蠡一竿摇月
趂嚴光　緑竹撑篙上小灘滿逢秋色照人寒雨沾沙
鷺毛毛雪風捲巖楓葉葉青(並城/山)小舟若鳬鴈大舟若
鯨鯤(李/白)數聲柔櫓滄浪水何處江鄉人夜歸(唐/詩)沙禽相
呼曉色分漁浦鳴榔十里聞(唐獨/孤及)映山黄㡌螭頭舫夹
道香煙鵲尾爐　一枕晝眠春有夢扁舟夜渡海無濤
(東/坡)兩行吳樹翠如煙細酌春醪望晩天千里有家誰戀
戀萬金無信益懸懸鍾聲未斷斜陽寺鴻影仍隨下水
船聽得篙人自相語明朝可到釣䑓邊(約/齋)晩風乗興出
溪邊小立斜陽待釣船喚僕去尋賖酒店倩人来認買
魚錢　雨餘便渉嶺風定穏行船(翁/定)夜半橋邊繫小舟
黎明登岸霧纔収杖藜欲去仍回首忽有漁舫出荻洲
(横/江)聞道江南有歸棹自攜破箧候江頭(王三/松)青燈夜深
雨破㡌曉来風　晩立苕溪溪上頭往来無數採菱舟
採菱歸去明朝賣安識人間樂與愁(並杜/耒)風掠篷牕兩
鬢秋生涯無嵗不扁舟吟詩本欲相消遣及到吟成字
字愁(杜子/野)移舟泊煙渚日暮客愁新(孟浩/然)今夜不知何
處泊斷猿晴月引孤舟(權徳/輿)逺岸明殘日孤村認小舟
　篷牕夜雨短長夢啼鳥喚人新舊愁萬里論文一樽
酒醉和明月上扁舟(並子/西)
　
　
　
　
　錦繡萬花谷後集卷二十六
欽定四庫全書
　錦繡萬花谷後集卷二十七
　　宫觀
蘂珠殿元稹詩閒開蘂珠殿闇閱金字經
藍天瓊室上有鬱藍天垂光抱瓊室(老仙/詩)
壇級鄭谷詩煙蘿諸洞合鐘磬上清聞經轉掃壇級来
事紫陽君
紫䑓陳隂鏗遊始興道館詩紫䑓髙不極
太㣲宫太㣲之宫列真之宇(文/選)
仙遊館白氏六帖列仙逰館𤣥祖所居
銀宫太上决疑經銀宫金闕列仙攸館元祖所居
靈宫秘宇靈宫秘宇將尊道徳之風宜廣神仙之術(文/選)
丹室太洞五經注訣丹室朱火天室館也
葛仙觀信州圖經云費長房投杖化龍之所
仙都觀建昌軍麻姑壇咸平中改名仙都觀
𤣥都觀劉禹錫𫝊由和州刺史入為主客郎中復作遊
𤣥都觀詩且言始謫十年還京師道士植桃其盛若霞
又十四年過之無復一存惟兎葵燕麥動摇春風耳
酆都觀王顯咸平中帥定州忽一日有道士通謁自稱
酆都觀主笑則口角至耳謂顯曰昨日上帝牒畨魂二
萬至本觀未敢収按㝠籍死於公之手公果殺之功冠
于世然减公算十年二端請裁之顯謂風狂叱之後日
契丹引數萬騎獵于境㑹雨弓弦不可用顯引兵破之
斬二萬級朝廷以樞相召歸赴道數程而卒(玉壺/清話)
玉真觀東坡延生觀詩自注云觀後上小山有堂玉真
公主修道之遺跡則此云小堂者玉真之堂也(按唐景/雲元年)
(睿宗第八女西城公主第九女昌隆公主並出家為女/冠二年西城改封金仙昌隆改封玉真雖長安輔興坊)
(西南有玉真女冠觀而今云有修道之跡宜乎後人為/之立堂矣本朝端拱元年十月十八日奉勅賜此名額)
捨宅為觀天寳九載李林甫等皆請捨宅為觀以祝聖
帝恱
詩中天積翠玉䑓遥上帝髙居綘節朝遂有馮夷来擊
鼓始知嬴女善吹簫江光隠見黿鼉窟石勢參差烏鵲
橋更有紅顔生羽翰便應黄髪老漁樵　浩刼因王造
平䑓訪古遊綵雲簫史駐文字魯恭留宫闕通羣帝乾
坤到十洲人𫝊有笙鶴時過北山頭　苔蘚山門古丹
青野殿空月明垂葉露雲度逐溪風(杜/甫)道人幽夢曉初
還已覺笙簫下月壇風伯前驅清宿霧祝融參乗破朝
寒英姿連璧從多士妙句鏘金和八鑾已向詞臣得頗
牧路人莫作老儒㸔　山行似覺鳥聲殊漸近神仙簡
寂居門外長溪容浄足山腰苦笋耿盤蔬喬崧定有藏
丹處大石仍存拜斗餘弟子蒼髯年十八飬生世世授
遺書　石壁髙千尺㣲蹤逺欲無飛簷如劍寺古柏似
仙都洞府煙霞逺人間爪髪枯飄飄乗到景誰復過遺
軀　浮雲有意藏山頂流水無聲入稻田古木㣲風時
起籟諸峯落日盡藏煙(東/坡)立鵲低昂煙雨裏行人出沒
樹林間　獨宿澹泊境杳然心事空愛兹清溪月復有
三松風内慮茍不息外縁乃無窮能知静黙理可與論
幽通　龍首聳江上嵳峩層城宫仙源暗霧雨石殿鳴
松風天際白雲起人間神鼎空飄飄見遺像還欲駕㝠
鴻(並張/少遇)參差樓閣半天中六月清風百尺松隠約齋壇
低曉月五雲深處一聲鍾(尹介/叔)紫䑓髙不極清溪千仭
餘壇邊逢藥銚洞裏閱仙書庭舞經乗鶴池遊被控魚
稍昬薤葉歛欲暝槿花疎(陳隂/鏗)朝莫泉聲落寒暄樹色
同清猿不可聽偏在九秋中(皇甫/冉)
　　神僊
五色雲母衛叔卿服雲母得仙其子名度世徧遊山海
求見其父一日山中見之與數人博戲坐白石牀度世
問博者誰曰洪崖先生許由巢父王子晉也我有仙方
在所居柱下度世歸掘之得玉函封以飛仙之印乃五
色雲母也度世服之果仙去
五色煙寗封子為黄帝陶正有人過之為其掌火能出
五色煙乆則以教封子封子積火自燒能隨煙氣上下
(列仙/𫝊)
碧落侍郎沈羲將飛昇忽有白鹿青龍車羽衣持節以
青玉界丹玉版拜為碧落侍郎(神仙/𫝊)
弄玉吹簫蕭史秦人善吹簫秦王有女名弄玉好之遂
妻焉教弄玉吹簫作鳳鳴有鳳至其室乃作鳳䑓居之
一夕吹簫鳳集乗之仙去乃作鳳女祠(列仙/傳)
八百嵗瞳子方李根兩目瞳子皆方(仙經云八百/嵗則瞳子方)
二十三處皆見薊子訓有道術至市中諸貴人多邀皆
許某日日午當往是日二十三處皆見子訓衣服論議
如一
落翮山王次仲變篆為𨽻始皇召之不至將殺之次仲
化為大鳥振翼而起使者拜曰無以復命恐見誅乃以
三大翮墮與使者始皇因名落翮山
枸杞叢下犬朱孺子㓜事道士王元正居大若巖一日
汲于溪上見二花犬相趂因逐之入于枸杞叢下掘之
根形如二犬烹而食之忽覺身輕飛于峯上雲氣擁之
而去元正食其餘亦得不死因號童子峯
空中聞打麥王老者村居慕道有老道士造之留月餘
忽遍身瘡瘍謂王老曰得酒數斛浸之即愈遂為置酒
滿瓮道士坐甕中三日方出鬚髪皆黒顔如童子謂王
老曰能飲此酒可以仙去時方打麥王老全家飲之須
臾皆醉忽風動雲蒸一時輕舉舍屋鷄犬皆去空中猶
聞打麥聲
烏龍韋善俊攜一犬名烏龍後化作龍乗之飛去
飯粒成蜂葛𤣥師事左慈與客對食𠻳口中飯皆成大
蜂徐徐入口却成飯粒
仙䑓郎侯道華晨起飛在松頂揮手謝衆曰玉帝詔我
為仙䑓郎今去矣(並續/僊𫝊)
桃核大如斗王㻌為王屋令常念黄庭經六千遍未了
深義罷官絶榖咽氣入洞中有嵌室石牀案上古經一
軸㻌再拜曰臣窮入洞天萬刼良會今睹𤣥經願許塵
目一披忽有一人曰吾東極真人王太虛黄庭經吾所
注授於子復與桃核大如數斗磨而服之愈疾延年子
未可此更二十年期㻌攜核與經同歸
彈一絃琴太真王夫人王母少女每彈一絃琴即百禽
飛集時乘一白龍周遊四海
一丸泥封户方囬為人所刼閉户室中從求道回化而
去更以一丸泥封其户以方囬印印之時言得回一丸
泥封門户終不可開(列仙/𫝊)
女笞老翁漢使過河東見一女子笞老翁翁受杖甚恭
問之云此妾之子也昔舅氏伯山甫以神方教妾妾使
服之不精致此衰老故杖之問其年曰妾一百三十嵗
兒纔七十餘耳
徐甲復生老子西度闗闗令尹喜知其非常人從之問
道老子大驚吐舌聃然故號老聃老子耳有三漏手握
十文其僕徐甲約日直百錢自云隨二百年計欠七百
二十萬錢甲詣闗令索所欠令問老子對曰甲乆應死
吾以太𤣥清生符救之得至今日使甲張口向地符出
丹書文字如新甲立成一聚枯骨令知老子神異叩頭
請命復以符投骨上甲乃復生(並神/仙傳)
琅玕樹謝𤣥卿遇神仙見丹柯碧葉㣲風時叩五音相
節云琅玕樹也又設鳳冠粟龍睛稻素麟脂斑螭髓𤣥
洲白柰空洞靈𤓰扶桑丹椹清河文藻又有瓊􁏩酒桂
芸英又彈八琅之璈叢霄之笙洞隂之磬奏元鈞歌作
回鸞轉鳳之舞(續仙/傳)
眉上肉塊王守一貞觀初自稱終南山人王布衣賣藥
於洛陽市富人桞信惟有一子眉上生一肉塊布衣壺
中探藥一丸𫝊之須臾塊破有小蛇突出五色爛然漸
及一丈許布衣叱之蛇躍起雲霧昬暗布衣乗蛇而去
(王氏神/仙𫝊)
召補仙官丞相王徽姪女㓜年慕道持經撫琴嘗曰洞
宫有召命當補仙官題詩曰翫水登山無足時諸仙頻
下聽琴詩此心不戀居人世惟見天邊雙鶴飛是夕奄
然而終明月雙鶴音樂異香滿野舉形就木空衣而已
白雲如百尺樓王道真居鬼谷柏䑓常有白雲出䑓中
逺望如百尺樓道真常乗此雲遊戲山頂暮歸雲亦歛
入(並王氏/神仙𫝊)
小兒誦經開元中文靖天師與司馬承禎各就枕忽聞
小兒誦經聲泠泠如金玉天師窺之承禎額上有小日
如錢光照一席逼而聽之乃承禎腦中聲也(髙道/𫝊)
牧童賦詩鍾弱翁帥平凉日有一方士通謁從牧童牽
黄犢立於庭下弱翁異之指牧童曰道人能賦此乎笑
曰不煩我語是兒能之牧童乃作詩曰草鋪横野六七
里笛弄晩風三四聲歸来飽飯黄昬後不脫簑衣卧月
明
　　神僊名義
𤣥女吞氣三氣八十一萬億嵗後化生𤣥妙玉女又生
後八十一萬億嵗後三氣變化五色𤣥黄妙玉女口仍
即吞之八十一萬億乃化從𤣥妙玉女左腋而生生而
白首故號為老子(元妙内/篇經)
綘雪丹開元中内人趙雲容問申元之乞延生之藥元
之與絳雪丹一粒曰汝服此必死不壊百年復生至元
和末百年雲容果再生(髙道/𫝊)
五性上元夫人謂帝曰汝好道乎數招方士登山祠神
亦為勤矣然汝胎性暴胎性滛胎性奢胎性酷胎性賊
五者常舍于榮衛之中五臟之内若從今捨爾五性反
諸柔善常為隂徳救濟死厄不泄精液齋戒勤儉鳴天
鼓飲玉漿蕩華池叩金梁按而行之當有兾爾今阿母
迂大道之重下降蟪蛄之窟屈霄虛之靈詣孤鳥之爼
子厲之哉
金棺葬狗清虛真人曰黄赤之道混氣之法是張陵受
教施化為種子之一術非真人之事也吾數見行此而
絶種未見種子而得生所謂抱玉赴火以金棺塟狗也
道在長飬分生紫㣲夫人曰黄書赤界雖長生之私要
實得生之下術非上宫天真流軿晏景之夫所得言也
此道在長飬分生而已有懐於滛氣兼以行乎隠書者
適足以握水官之筆鳴三官之鼔耳
服日餐霞九華真妃曰日者霞之實霞者日之精惟聞
服日實之法未見知餐霞之精餐霞之經甚秘致霞之
道甚易此謂體生玉光霞映上清之法又曰眼者身之
鏡耳者體之牖視多則鏡昬聽衆則牖閉妾有磨鏡之
石决牖之術面者神之庭髪者腦之華心悲則靣焦腦
减則髪素所以精元内喪丹津損竭妾有童面之經還
白之法精者體之神明者身之寳勞多則精散營竟則
明消妾有益精之道延明之經
神形如車馬太虛真人曰觀神載形時亦如車從馬車
敗馬奔亡牽連一時假哀世莫識此但是惜風火種罪
天綱上受毒地獄
人死適太隂若其人暫死適太隂權過三官者肉爛血
沉而猶五臟自生白骨如玉七魄營侍三魂守宅三元
權息太神内閉三二十年隨意而出収血育肉生津成
液復質成形滕于未死之容真人鍊形於太隂易貌於
三官者此之謂也
隠榖蟲得道者皆隠穀蟲之法而見三尸之術穀蟲死
則三尸枯三尸枯自然落矣
九患學道者有九患有志無時有時無友有友無志有
志不遇其師遇師不覺覺師不勤勤不守道或志不固
固不能乆皆人之九患也
吐死氣取生氣欲為道者口常吐死氣取生氣慎笑節
語常思其形
服术叙紫㣲夫人服术叙云察草术之速益於已者並
不及术术氣則式遏鬼津益血生腦逐惡致真守精衛
命古人名為山精之卉山薑之精太上遵仙銘曰子欲
長生當服山精子欲輕翔當服山薑
㧞愛欲根青童君曰人之為道能㧞愛欲之根者如掇
懸珠一一掇之會有盡時稍去外惡會有盡時盡則得
道矣
小兒貪刀刃蜜紫㣲夫人曰為道者譬持火入㝠室中
其㝠即滅而明獨存財色於已如小兒貪刀刃之蜜其
憇不足美口即截舌之患
學道如彈琴太上真人問人曰子嘗彈琴絃緩何如答
曰不鳴不悲又問絃急何如曰聲絶而傷悲又問緩急
得中何如答曰衆音和合八音妙奏矣真人曰學道執
心調適亦如彈琴道可得矣
穿井學道如穿井形愈深而去土愈難運出當披其心
正其行乃見泉源
櫛髪呪櫛髪呪曰泥丸元華保精長存左為隠月右為
日根六合清鍊百神受恩呪畢咽液三過能常行之髪
不落而日生經曰理髪欲向王地
服日月東華真人服日月之象男服日象女服月象一
日不廢使人聰明五臟生華太虛真人曰以月五日夜
半存日象在心日從口入使照一心之内
存日月青牛道士口訣暮卧存日在額上月在臍上辟
千鬼萬邪致玉女来降
真人和六液學生之法不可泣涙及多唾泄是以真人
常吐納咽味以和六液
五卯之日甲寅庚申是尸鬼競亂精神躁穢之日夫婦
不可同席當清齋不寢凡五卯之日當齋心存神念炁
常如此者玉女降侍
詩朝逰北海暮蒼梧袖裏青蛇膽氣麄三入岳陽人不
識朗吟飛過洞庭湖　飲海龜兒人不識燒丹符子鬼
難看一粒粟中藏世界二升鐺裏煮山川　三千里外
無家客七百年前雲外身行滿蓬莱為别館道成瓦礫
是黄金待賔榼裏常存酒化藥爐中别有春積徳求師
何患少由来天地不私親　欲整鋒鋩敢憚勞凌晨開
匣玉龍嘷手中氣岸冰三尺石上精神蛇一條姦血暗
隨流水盡兇膏今逐漬㾗消削除浮世不平事與爾相
將上九霄(並吕/洞賔)華山髙處是吾宫出即凌空跨曉風臺
殿不將金鎻閉来時自有白雲封　三峯千載客四海
一閒人(並陳/圖南)仙術每將丹訣解史才曾把逸書删家僮
只有猿隨從坐客惟聞鶴往還處士星孤輕世俗大夫
松好賤官班碁殘夜石秦雲斷琴徹秋巖蜀月彎(孫隣/㡬)
洗硯魚吞墨烹茶鶴避烟閒惟歌聖代老不恨流年(魏/仲)
(先/)嘗恨清風千載鬱洞天今得恣遊遨松楸古色玉壇
静鸞鶴不来青帝髙茅氏并寒丹已化𤣥宗碑斷夢仍
勞分明有箇長生路休向紅塵嘆二毛(許/堅)宿植靈根何
太早洞悟真風何年少常令丹海飛日烏又使玉液朝
元腦崑䑓氣候四時春紫府光隂夜如曉来時不用五
雲車跨着清風下蓬島(崔/存)誰人能識白元君上士由来
盡見聞避世早空南火宅植田髙種北山雲雞能抱卵
心常聽蟬到成形殻自分學取大羅些子術免教松下
作孤墳(伊用/昌)省悟前非一息間更抛人世棄塵寰徒誇
美酒如瓊液休戀嬌娥似玉顔含笑謾教心思苦别離
還使鬢毛斑雲中幸有堪歸路無限青山是我山　何
用燒丹學駐顔閙非城市静非山時人若覔長生藥對
景無心是大還(馬自/然)肘𫝊丹篆千年術口誦黄庭兩卷
經鶴觀古壇槐隂裏悄無人迹户常扃(吕仙/翁)下瞰虛空
臨絶澗上排雲霧倚山顛四邊絶險無猿鳥獨卧深雲
二十年(率子/連)千尋練帶新安水萬仭花屏問政山自少
雲霞居物外不多塵土到人間壺懸仙島吞丹罷椀浸
星宫呪水閒容易煮銀供客用辛勤栽果與猿攀溪童
乞火朝敲竹山鬼聴琴夜撼􁁧花氣熏人香馥馥澗聲
聆耳響潺潺早晩重逢蕭塢客願隨芝葢出塵寰(聶師/道)
手種一株松未老爐燒九轉藥新成心中已得黄庭術
頭上應無白髪生(寤/公)青山雲水窟此地是吾家後夜流
瓊液凌晨咀絳霞琴彈碧玉調爐煉白朱砂寳鼎存金
虎元田飬白鵶一瓢藏世界三尺斬妖邪觧造逡廵酒
能開頃刻花有人能學我同共看仙葩(韓/湘)翠羽旌幢仙
子隊紫雲樓閣玉皇家人間風雨易分散回首武陵空
落花(王世/寕)
　　道士
三景法師太上八素真經曰凡道三景稱三景弟子已
度三人付師友已後𫝊授得稱三景法師
瓊華真人華陽公主大厯七年以病丐為道士號瓊華
真人
名在丹臺紫陽真人周季道入䝉山遇羡門子再拜乞
長生訣羡門子曰名在丹臺玉室中何憂不仙(並六/帖)
幽逸之人周穆王尚神仙因尹真人草樓之觀遂召幽
逸之人置為道士(樓觀/本記)
冠章甫衣黄衣稷丘公者太山下道士漢武帝東廵狩
乃冠章甫衣黄衣擁琴来迎(列仙/𫝊)
父母師友陸法師曰凡道士道徳為父神明為母清浄
為師太和為友大戒三百以杜未兆之禍威儀三千以
興自然之福
朱篆八字後唐清㤗中進士龎式於嵩陽觀聚課有薛
學士者因上山採樵次見道士五人曳輕羅羽帔身長
大欲攜此子同去薛辭之乃禠其襂背上朱篆一行八
字道士乗虛而去薛歸觀話其事無有識其篆者(比夢/𤨏言)
仙階之秀陳子昂頌尊師有弟子十人並仙階之秀
句曲山種果秦孝王時道士周大賔住句曲山下種五
果也(真/誥)
夢逰帝居賀知章病夢逰帝居數日寤乃請為道士還
鄉里(六/怗)
詩蒼蒼五老霧中壇杳杳三山洞裏官手䕶崑崙象牙
簡心推霹靂棗枝盤春飛雪粉加毫潤曉潄瓊膏冰齒
寒漸恨流年筋力少惟思露冕事星冠(包/佶)偶逢蒲家郎
乃是葛仙客行常乗青竹饑即煮白石腰間嫌大組心
内保尺宅我願從之遊深山鏁玉液(令狐/楚)一别髙人世
事多歸山岐路轉蹉跎定知上藥延衰齒每憶𤣥談飬
太和任道人生如夢寐也從時態起風波錦囊真籙遥
相許只待飈輪更一過(徐/鉉)道術曾留意先生早擊䝉家
家迎薊子處處識壺公長嘯峨嵋北潛行玉壘東有時
騎猛虎虚室使仙童(杜/甫)相逢豈偶然標格是神仙角弁
峩秋頂筇枝閣暮肩結茅休買地跨鶴合冲天莫訝長
躭酒曾權子母錢(孫/向)至今歩虛象猶有孤飛鸞幽幽古
殿門下壓浮雲端萬丈水聲落四時松色寒(竇/參)乗龍控
鯉真吾偶化石燒金即我曹塵世混来名異跡蓬山思
去夢魂勞吟依古栢天風斷嘯近仙壇海月髙九轉丹
成顔愈少髪勝純漆臉勝桃(張希/顔)㡬度題書寄入山不
知何處得書看莓苔石上秋吟逺星斗壇中夜拜寒白
鶴有名呼即至黄金無用化非難憶師便欲尋師去芝
术栽成盡可飡(趙紫/芝)
道語齋戒以享上帝夙罄精誠隂隲而福下民竚垂善
應　忝造化爐中之物咸與為春戴生成宇内之天其
寧惟永　琅函蘂笈披三洞之秘文絳節霓旌延九霄
之飛馭　惟徳動天敢自忘於惕厲大鈞播物實仰賴
於涵容作善降祥有髙天之在上致誠不息如皦日之
難欺　靈壇芬席備三日之彞儀丹篆朱章罄一心之
悃欵　雖亦有禱於三清惟乞無災之二字　自頂至
踵誠知報塞之難由身及家舉賴扶持之賜(並通/用)炳炳
台符祥應誕彌之月昭昭天鑒筭増有永之年敢輸所
禱之誠更凟葢髙之聽伏願夀齊南極福比東溟與國
同休翊宗社無窮之祕錫公純嘏伴蓬壺不老之仙
少而壯壯而老固物理之盈虛誠則著著則明本人情
之清浄俯殫悃愊仰達穹蒼屬逢孟夏之辰復届始生
之月敢陳菲薦上凟髙真爾夀爾昌皆本自天之祐將
安將樂上祈覆物之仁　蓬矢門闌載遇始生之旦蘂
珠宫闕乆依至道之宗將俯誕辰恭脩醮會奏諸天之
隠韻諷太上之真詮絳筆書詞䖍拜章於玉闕銀編鑄
簡願益筭於金房(並生/日)圓穹垂佑非求報於有生庶類
䝉休合知歸於洪造　天道好生實賦形之攸自人倫
欲續荷所懇之必從　大徳曰生已協熊羆之夢至誠
無息敢傾螻蟻之心比臨蓐以懐憂輙望雲而請命亟
賴乾坤之孚佑肆令母子之歡康爰舉真科用酬丕貺
以嗣以續幸家世之有𫝊難終難窮庶年齡之未艾(祈/嗣)
齋戒以事帝既殫精意之誠忱疾痛則呼天葢出人情
之迫切　隂陽為宼一身難保於至和禍福無門萬化
悉由於真宰　方習是知非而有請宜赦過宥罪以無
私　隂陽之升降偶失其序脾肺之逆順不相宜和或
者星宫之所加臨意其運厯之有會􁒜　誓勤犬馬之
餘生圖報乾坤之大賜(禱/病)農心憫雨深懐失業之憂吏
職承流敢憚責躬之請　雨澤應期顧觧龜文之坼秋
成有望可占魚夢之祥　惟天地實民父母忍赤子之
渴饑雖山川能出風雲必有司於號令興油雲一瞬之
間注甘雨四天之下　鶴鳴九臯上雲霄而猶聞蟻居
大澤知隂雨之方来葢蠕動之慘舒皆範圍於覆載民
之苛瘠帝實矜憐　木饑火旱雖闗冥數之推移金簡
玉書能拯含生之疾苦旱當七八月之間比殫䖍禱雨
既三五日以徃仰荷靈休有開必先無徳不報庸即琳
宫之宇聿遵瓊簡之科　五糓皆熟必不害於垂成三
日為霖即可書於大有　仰祈昭鑒俯佑下民和氣致
祥五一風而十一雨大田多種千斯倉而萬斯箱(並祈/雨)
山海暝冥嘆朝隮之靡間里閭昬墊憂暑濕之交侵誦
琅函參翠葢之游啓金篆導華旗之密　百榖既登收
穫僅同乎㓂至三霖不止浸滛將害於秋成載嚴薰席
之陳仰格真綦之御　九月築圃方欣南畝之歸三日
為霖或作西成之害天不言而善應民所欲而必從曀
曀其隂蠢爾一時之孽杲杲出日歡然百里之和帝意
何私人心易感謹輸丹悃上瀆紫霄神之格思仰九霄
而難報物其多矣庶萬庾以咸登(並祈/晴)無父何怙可勝
痛割之情謂天葢髙俯聽忱恂之懇霓旌接引詣蓬莱
三島之中仙馭資陪處瑶林九霞之上　科𫝊黄宅會
特啓於九幽魂度朱陵身必超於十極　帝心簡在雖
禍福之無門天數莫逃信生死之有地朝露既晞重嘆
色身之幻遺風猶在恍存心目之間銜哀在疚曷勝莪
蓼之懐瀝血設誠用展蘋蘩之潔　緑章盡徹黒簿盡
除　仗兹清浄之縁破乃昬迷之障三清上聖曲垂赦
過之恩十極髙真同賜度生之力　玉京金闕歩八景
之煙霞圓嶠方壺嘯一天之風月　惟皇上帝道之尊
徳之尊凡厥庶民生由是死由是　死生有定子不能
為其親私窮苦方深天尚或從於人欲(並追/薦)
　
　
　
　
　
　
　
　
　
　
　
　
　
　
　錦繡萬花谷後集卷二十七
欽定四庫全書
　錦繡萬花谷後集卷二十八
　　寺院
三百六十寺西湖天下景遊者無愚賢淺深隨所得誰
能識其全三百六十寺幽尋遂窮年所至得其好心知
口難𫝊(東坡/詩)
大衆岀家寺在摩竭陀園無憂王造小乘大衆出家寺
也佛滅後衆多名徳比丘皆住雞園
天竺寺薌山天竺寺詩一山門作兩山門兩寺元從一
寺分西澗水流東澗水南山雲起北山雲前臺花發後
臺見上界鐘清下界聞遙想吾師行樂處仙花桂子落
紛紛(本/集)
山谷寺舒州皖公山三祖璨大師道塲即山谷寺有石
牛洞其石狀牛因以為名錢神同安志云初李伯時畫
黄魯直坐於石上魯直因自號為山谷老人
慈恩寺西京雜記西京外郭城朱雀街東第三橋皇城
之東第一街進業坊隋無陋寺之故地武徳初廢貞觀
三十年髙宗在春宫時報其母文徳皇后為之祈福即
其地建寺故名慈恩南院臨黄蕖竹木森邃為京城之
最西院浮圖六級髙三百尺永徽三年沙門元奘所立
浮圖内有梵本諸經數十匣浮圖前東堦立太宗皇帝
撰三藏聖教叙及髙宗皇帝述聖記二碑并禇遂良書
中和中中書舎人李肇國史補進士既捷列名於慈恩
寺塔謂之題名
清凉寺王維好佛故字摩詰惟致髙逺得宋之問别業
山水絶勝今清涼寺是也
金山寺寺在鎮江府揚子江寺記云金山舊名浮玉唐
有頭陀斷手以建伽藍忽一日於江獲金數鎰表聞因
賜名金山寺
招提寺六帖云招提寺名増輝記招提者梵言拓鬬提
奢唐言四方僧物後人寫之誤以拓為招又省去鬬奢
二字只稱招提只今十方寺院是也(杜少陵/詩注)又詩云巳
從招提遊更宿招提境
伽藍僧史後魏太武帝始光元年創是伽藍為招提之
號隋大業中改天下寺為道場至唐復為寺(梵語題云/僧伽藍摩)
(或云僧伽羅摩此云衆園園者生植之所佛弟子居之/取生植道本聖果之義也或云毗阿羅此云逰止處)
總持門秦少游長老疏云往開大總持門以繼鑠迦羅
眼
金田或云金地即舎衛給孤長者倒布黄金買祇陀太
子園建精舎諸佛所居之處也
禪龕杜甫謁文公廟禪龕只晏如
花龕劉長卿詩松路向精舎花龕歸老僧
金刹西京雜記以黄金為刹杜詩金刹青楓外朱樓白
水邊
梵刹梵云利瑟故此云竿今畧名刹即旛柱也沙門得
一法者便當建旙告還(要/覽)
雁塔昔有比丘見羣雁飛翔忽有一雁投下自殞衆曰
此雁垂戒宜旌彼徳於是瘞雁建塔(西域/記)
雁堂毗舎離於大林為佛作堂形如雁字一切具足(要/覽)
飯後鐘唐王播少孤貧客揚州惠照寺木蘭院隨僧齋
食久而厭怠乃齋罷擊鐘後二紀播自重位出鎮是邦
因訪舊遊向之題名皆以碧紗罩之播繼題二絶云三
十年前此院遊木蘭花發院新修如今再到經行處樹
老無花僧白頭　上堂已了各西東慚愧闍黎飯後鐘
三十年来塵撲面而今始得碧紗籠(摭/言)
石甕寺長安志驪山上有石甕寺朝元閣等唐明皇時
津陽門左右有石甕故鄭愚詩石甕嵓底百尋井銀牀
下卷絲綆遲
方丈室舎黧國有維摩故宅唐顯慶中王𤣥䇿因向印
度過净名宅以笏量基止有十笏故號方丈室
白馬繞塔天竺國有伽藍名招提其處大富有惡國王
利於財將毁之有一白馬繞塔悲鳴即停毁自後改招
提為白馬諸處多取此名焉(並唐髙/僧𫝊)
二梵之福阿含經世尊說若能補故寺是謂二梵之福
神龍佛祠裴延齡造神龍佛祠須材五十尺者延齡妄
奏同州得大谷木數千章度皆八十尺
天雨花大同坊雲花寺大厯初僧儼講經天雨花至地
咫尺而滅夜有光燭室勅改為雲華(酉陽/雜俎)
詩野寺江天豁山扉花竹幽　野寺殘僧少山園細路
髙　雲薄翠微寺天青皇子陂　寺憶曽遊處橋憐再
渡時　花濃春寺静竹掃野池幽(並杜/甫)汲水僧歸林下
寺待船人立渡頭沙(唐/詩)亂飄僧舎茶煙濕密洒歌樓酒
力微(鄭/谷)扁舟又截平湖去欲訪孤山支遁林　欲窮風
月三千界願化天人百億軀(並東/坡)南朝古寺幾僧在北
嶺空林惟鳥歸莎徑晩煙凝竹塢石池春色染苔衣(劉/滄)
樹影中流見鐘聲兩岸聞(張/祐)三間茅屋無人到十里松
門獨自遊(貫/休)五度金蓮出世来法堂重向石泉開水邊
猿鳥尋前侣石上松杉認舊栽黄印使君精曉供紫雲
禪客立香臺人𫝊朱頂千年鶴昨夜遼東柱上回(城山/石泉)
(寺/)黄葉前朝寺無僧寒殿開池晴龜出曝松暝鶴飛回
古砌碑横草隂廊畵雜苔禪宫亦消歇塵世轉堪哀(司/空)
(曙/)隔忩棲白鳥似與鏡湖隣月照何年樹花逢幾世人
岸莎青有路苔逕緑無塵願得依容止僧中老此身(盧/綸)
二三踈竹夏無暑一兩殘僧晝掩門(斯/菴)僧依白玉鏡中
住人在金鰲背上行(金山寺/叢話)海邊樓閣梵王家一水横
橋一路斜密竹弄風敲璧玉恠松摩日起龍蛇巖猿繞
檻偷秋果石鼎臨忩煑露芽中有髙僧倦迎送白頭無
事老煙霞　紅簷青瓦院西隅隔斷塵寰一事無兎弄
半光来佛案月收斜脚入茶爐簾垂講磬秋聲逺門掩
吟燈夜影孤見說虎溪流水急不勞禪侣酒重沽(並城/山)
不到峯前寺空来渭上村此亭聊可喜修徑豈辭捫谷
映朱闌秀山含古木尊路窮驚石斷林缺見河奔馬困
嘶青草僧留薦晩飱　山僧豈知此一室老煙霞(並東/坡)
空潭聞鹿飲疎樹見僧行　野寺垂揚裏春畦亂水間
　樹密當山徑江深隔寺門霏霏雲氣重閃閃浪花翻
不復知天大空餘見佛尊時應清盥罷隨喜給孤園(杜/甫)
(望兠率/寺詩)澗竹欲萌煙蕨菜不妨招飲野僧家從今相遇
幾日事更試南忩榖雨茶　誰憶僧忩岑寂處衣寒庭
際月清光　梨花雪白桞條青山寺樓臺展翠屏　占
寺長廊院裏行雲房處處稱幽情明忩淨榻無人到臥
聽春禽百種聲(並江/西)宿雨初收草木濃羣鴉飛散下堂
鐘長廊無事僧歸院盡日門前獨看松(李/涉)身寂心成道
花閒鳥自啼細泉松徑裏返照竹林西(皇甫/曽)清晨入古
寺初日照髙林竹徑通幽處禪房草木深(常/建)鳴磬夕陽
盡卷簾秋氣来名香連竹徑清梵出花臺(韓/翃)松竹閒僧
老雲煙晩日和寒塘歸路轉清磬隔微波(李嘉/祐)薄暮縁
西峽停橈一訪僧鷺巢横臥桞猿飲倒垂藤水曲巖干
疊雲重樹百層山風寒殿磬溪雨夜船燈(許/渾)寺門髙開
洞庭野殿脚挿入赤沙湖五月寒風冷佛骨六時天樂
朝香爐地靈步步雪山草僧寶人人滄海珠塔刼宫牆壯麗
敵香厨松道清涼俱蓮花交響共命鳥金牓雙迴三足
烏　𫝊燈無白日布地有黄金(杜/甫)名山極歴覽勝地殊
留連幽崖聳絶壁洞穴瀉飛泉金河知證果石室乃安
禪夜梵聞三界朝香徹九天山階步皎月澗户聽涼蟬
(江/總)雲表金輪見簷端畫栱明塔疑平地涌葢似積香成
(蕭/慤)層臺聳靈鷲髙殿邇陽烏暫同遊閬苑還類入仙都
三休開碧嶺萬户洞金鋪攝心罄前禮訪道把中虚遙
瞻盡地軸長望極天隅白雲起梁棟丹霞映拱櫨(孔徳/紹)
　　佛祖
金棺内現雙足第一祖迦葉世尊入般涅槃迦葉至雙
林樹間悲戀號泣佛於金棺内現雙足
五百仙人至第二祖阿難梵語阿難陀此云歡喜如来
阿闍王見阿難於常河中流將入滅雪山五百仙人飛
空而至阿難為說法須臾五百羅漢為諸仙人出家受
具阿難踊身虚空作十八變
性十七身十七第三祖商那和修者化縁既久得擾波
毱多為給侍因問曰汝年幾耶荅曰十七師曰汝身十
七耶性十七耶荅曰師髮白耶心白耶師曰我但髮白
非心白耳毱多曰我身十七非性十七也和修知是法
器遂為落髮偈曰非法亦非法無心亦無法說是心法
時是法非心法
三尸化華□第四祖優婆毱多隨方行化魔宫震動波
旬竭力以害正法密持瓔珞伺尊者入定縻之于頸尊
者取人狗蛇三屍化為華□以酬波旬大喜引頸受之
即變三種臭屍波旬盡其魔力不能移動四祖化導最
多每度一人以一籌置石室縱十八時廣二十時充滿
其末後得提多迦乃付大法眼藏(並景徳/傳燈録)
寳山泉涌五祖提多迦初生夢寳山泉涌日從屋出照
曜天地四祖曰寳山者身也泉涌者法無盡也日從屋
出者入道之相也照曜者智慧超越也
願霑甘露味七祖婆深密者忽一智者自稱難提曰與
師論義師曰仁者論即不義義即不論若擬論義終非
義論難提知師義勝即曰我願求道霑甘露味
處胎六十嵗九祖伏䭾密多有長者攜一子来曰此子
處胎六十歳因號難生
龍魔隨滅十二祖馬鳴大土忽見女子說偈曰稽首長
老尊當受如来記今於此地上宣通第一義師曰將有
魔来即一金龍震動山嶽師儼然於坐魔事隨滅遂復
本形曰我名迦毗摩羅化巨海極為小事師曰汝化性
海得否曰我未嘗知師云山河大地皆依建立三昧六
神通由兹發現迦毗遂發信心與徒衆三千俱求剃度
師乃付法
蟒住石窟十三祖迦毗摩羅入山逢大蟒盤繞師身師
受三歸依蟒化為素服老人曰我昔為比丘有初學數
来請益我煩於應荅起嗔恨想命終墮為蟒身住是石
窟千載適聞戒法故来謝耳又曰北有大樹䕃覆五百
大龍樹王名龍樹為龍衆施法尊者既與度脱
夢吞明珠而孕二十一祖婆修盤頭其母初夢吞明暗
二珠而孕有一羅漢曰汝當生二子一即祖師一即芻
尼
開手奉珠二十四祖師子比丘有長者引童子見師曰
此子當生便拳左手今既長矣終未能舒願聞宿因師
即以手接曰還我珠来童子遽開手奉珠師曰吾前為
僧有童子婆舎吾赴西海齋受襯珠付之今見還矣遂
為法嗣
百鳥銜花金陵牛頭山法融禪師少通經史歎曰儒道
世典非究竟法般若正觀出世舟航遂投師落髮入牛
頭山有百鳥銜花之異(並𫝊/燈録)
　　浮圖名議
涌金蓮花釋迦佛生刹刹王家放大智光明照十方世
界涌金蓮花年十九欲出家夜有天人名浄居於牕牖
中义手曰太子言出家時至乃於檀特山中修道鬱頭
藍佛處學非非想於二月八日明星出時成佛號天人
師住世四十九年將金縷僧迦黎衣𫝊法與摩訶迦葉
說無常偈曰諸行無常是生滅法生滅滅巳寂滅為樂
諸弟子以香薪茶毗之燼後金棺如故髙七多羅樹往
返空中化火三昧得舎利八斛四斗世尊滅後一千十
七年永平中教至中夏
安心偈慧忠禪師有安心偈曰人法雙浄善惡相忘直
心真實菩提道場
臥輪偈臥輪禪師偈云臥輪有伎倆能斷百思想對境
心不起菩提日月長六祖曰此偈未明心地因作偈曰
慧能没伎倆不斷百思想對境心數起菩提作麽長
饑来喫飯困来眠大珠慧海禪師或問和尚修道如何
用功師曰饑来喫飯困来即眠曰一切人總如是同師
用功否曰不同他喫飯時不肯喫飯百種須索睡時不
肯睡千般計較所以不同也
枯木偈大海山法禪師有偈曰摧殘枯木倚寒林幾度
逢春不變心樵客遇之猶不顧郢人那得苦追尋
兩虎侍者潭州華林善覺禪師觀察使裴休訪之問有
侍者否師曰有一兩箇乃喚大空小空二虎自菴後出
師曰有客且去二虎咆哮而去休問作何行業感得如
斯師曰山僧常念觀音
師唱誰家曲首山省念禪師有僧問師唱誰家曲宗風
嗣阿誰師曰少室巖前親掌視僧曰更請洪音和一聲
師曰如今要得大家知
選佛場丹霞天然禪師初習儒將應舉道遇一禪客問
仁者何往曰選官去禪客曰選官何如選佛曰選佛當
往何所曰江西馬大師出世此選佛場也師往見馬祖
乃令參南嶽石頭
雲在青天水在瓶藥山惟儼禪師朗州刺史李翺問如
何是道師曰雲在天水在瓶翺作偈曰錬得身形似鶴
形千株松下兩函經我来問道無餘話雲在青天水在
瓶翺問如何是戒定慧師曰太守欲保任此事直須向
髙髙山頂坐深深海底行閨閤中物割捨不得便為滲
漏師一夜登山大笑翺贈詩曰選得幽居愜野情終年
無送亦無迎有時直上孤峯頂月下披雲笑一聲
日遣十餅龍潭崇信禪師賣餅家子也悟尚尚居天皇
寺師日以十餅遺之悟嘗留一餅曰吾惠汝以䕃子孫
師自念曰餅是我持来何反遺我遂問焉悟曰是汝持
来復汝何咎師曉𤣥㫖遂請出家一日問心要悟曰任
性逍遙隨縁放曠但盡凡心無别勝解
切忌道著道吾山圓智禪師藥山問何處来曰逰山来
藥曰速道將来曰山上烏兒白如雪澗底逰魚忙不徹
藥山曰智不到處切忌道着師見雲巖不安曰離此殻
漏子向甚麽處相見巖曰不生不滅處相見師曰何不
道非不生不滅處亦不求相見
辦愚癡齋良价禪師既坐化其徒號慟師復開目曰勞
生息死於悲何有召主事僧令辦愚癡齋一中責其戀
情延至七日食具方畢端坐而逝
路逢猛虎雲居禪師道簡有僧問路逢猛虎時如何師
曰千人萬人不逢偏汝便逢問孤峯獨宿時如何師曰
閒著十間僧堂阿誰教汝孤峯獨宿
汝不是我同流天台寒山子以樺皮為冠曵大木屐時
来國清寺就拾得取衆僧殘食菜滓食之豐干禪師曰
汝與我逰五臺即我同流若不去非我同流曰我不去
豐干曰汝不是我同流寒山却問去五臺作什麽曰我
去禮文殊寒山曰汝不是我同流(並𫝊/燈録)
　　僧
船子和尚華亭船子和尚於華亭吳江泛小舟時號船
子和尚
和尚家風守清禪師有僧問末後一句師曰塵中人自
老天際月常明問如何是和尚家風曰一瓶兼一鉢到
處是生涯問佛法大意曰擾擾匆匆晨雞暮鐘
杖荷布囊布袋和尚形材腲腇􁗟額皤腹以杖荷一布
囊供身之具盡貯囊中入市見物輒乞或醯鹽魚葅纔
接入口分少許投囊中白鹿和尚問如何是布袋師便
放下布袋又問如何是布袋下事師負之而去
臨刑偈僧肇法師遭秦主難臨刑偈曰太元初無主五
隂本来空將頭臨白刃猶似斬春風(並𫝊/燈録)
取蓮花勿取臭泥髙僧𫝊鳩摩羅什姚主以妓女逼令
受之乃自講說譬如臭泥中生蓮花但取蓮花勿取臭
泥
乗木杯渡河杯渡者不知其名姓常乗木杯渡河因名
焉不修細行不甚精持飲酒食肉與俗人不殊(髙僧/𫝊)
心若死灰髙僧嵬戒行嚴潔嘗有一女子寄宿自稱天
女以上人有徳天遣我来勸勉其意嵬執意貞確一心
無擾曰吾心若死灰無以革囊見試女乃凌雲而逝顧
曰海水可生須彌可傾彼上人者秉心堅貞
呪水生蓮佛圖澄妙通𤣥術腹傍有孔當齋時至流水
側引五臟洗之還内腹中取鉢盛水燒香呪之生青蓮
花
食針羅什不拘細行諸生故多效之什乃聚針盈掬食
之諸僧盡皆愧服也
日夜誦經九函東川解魔寺僧吉祥魁梧多力受飯五
鉢日夜誦經九函池中魚知其數以名召之皆出水面
使去即没(蜀普/録)
詩巫山不見廬山逺松林蘭若春風晩一老猶鳴日暮
鍾諸僧尚乞齋時飯香爐峯色隠晴湖種杏僊家近白
榆飛錫去年帝邑子獻花何日許門徒(杜/甫)瓶殘秦地水
錫入晉山雲秋月離喧見寒泉入定聞(賈/島)盡日行方到
何年獨此林客歸惟鶴伴人少似師心坐石落松子禪
牀搖竹隂山靈怕驚定不遣夜猿吟　去掃東林下閒
持未遍經為山低鑿牖容月席開庭舊業雲千里生涯
水一瓶還應覔新句看雪倚禪扃(並薛/能)溪聲便是廣長
舌山色豈非清浄身夜来八萬四千偈他日如何舉似
人　碧玉盌盛紅瑪瑙井花水養石菖蒲也知法供無
窮盡試問禪師得飽無　問禪不契前三語施佛空留
丈六身老去山林猶夢想雨餘鍾皷更清新　薦福老
懐真巧便浄慈兩本更尖新憑師為作鐡門限準備人
間清話人　優鉢曇華豈有花問師此曲唱誰家巳從
子美識桃竹更向安期覔棗𤓰晏坐林間時有虎髙眠
粥後不聞鵶勝逰自古兼支許為採松脂寄一車　騎
驢覔驢真可笑以馬喻馬亦成癡一天月色為誰好二
老風流各自知(東/坡)塵機息盡一真僧惟有林泉捨未能
蓮社故人今暫别稽山舊隠與誰登時清豈覺前逰改
道勝寧辭白髪増遙羡髙齋吟望處孤雲野鶴是親朋
(徐騎/省)去路餘千里行行雪灑衣諸峯何日别一錫犯寒
歸夜宿誰聞磬晨齋自採薇遙知到禪宇猿鳥共開扉
(孫漢/公)
梵語神威不測早回從物之仁佛力無邊願效知恩之
報　天道雖逺其聽甚卑神居無方有求必應　如来
大藏起於四十二章過去妙心流出萬二千卷　龍天
釋梵水陸空行逰戲神通恭敬圍繞　是觀非觀如水
中月是音非音如谷中聲　廣上中下三乗之教化千
百億無量之身　輒具蘋蘩之薦仰伸葵藿之心　瞻
玉毫之妙相啟貝葉之真文　啟龍宫之華藏建鷲嶺
之道場陳金刹之浄筵敷竺乾之妙道　願行行坐坐
歸依佛歸依法歸依僧覬世世生生逺離財逺離酒逺
離色(並通/用)孫又生兒乃有移山之志老而無子難忘濟
􁒽之憂輒伸一念之微仰叩九重之䆳　顧惟庸陋實
忝繼承雖憑祖考之休未衍子孫之慶　達旦炷香望
髙禖而致禱迎春剪綵詣聖母以投誠粲然蘭隂冀回
寒谷之春籍甚具文爰謹柏庭之薦　願回昭鑒俯納
䖍誠䇿登九寸遇老嫗之授符列環四枚感黄衣之獻
玉(並祈/嗣)素非丘禱立動九重申以齊禳僅逃再譴　衆
生困苦之中但知呼佛諸聖慈悲之故常善救人惟羅
漢之慈悲受釋迦之付囑　惟祈禳之有典非妙湛之
罔依既不勝於幽悃輒仰叩於真乗　延供十方之衆
祓除六疾之災指日有瘳介祥無量　飬生無術嬰疾
有年冀消多刼之愆須仗一乗之教清浄少惱常居福
徳之鄉安樂延年重覩昇平之世(並禱/病)如惔如焚正渴
雲霓之望是穮是蓘久罹旱暵之憂　慧雲垂潤本無
間於羣生旱氣為灾慮有傷於百穀金風扇徳品彚收
功火日揚暉歴旬不雨澤既愆於久望功將壊於垂成
　慈悲救物立願𢎞深方便濟人運心廣大倘竭至誠
之懇必彰善應之功　矧此邦膏澤之久愆豈我佛深
仁之弗顧慧雲遍施法雨普沾回此亢陽錫之甘澤
油然作沛然下遂成三日以為霖隂無伏陽無愆未聞
四月之不雨　風凄凄雨祈祈不失三時之務苖芃芃
稷薿薿式寛千里之憂(並祈/雨)害粢盛而作滛雨方以為
憂披雲霧而覩青天伊誰之力　天多滛雨將中敗於
西成民有肅心敢上干於北極願斡回天之力潛施馭
日之功　破頑隂於四極瑩麗日於九霄　開昱晝昱
夜之輝式蘇萬物發如坻如京之詠爰慰三農佛日當
空肅羣隂而屏伏秋風歛穧慶萬畆以收成(並祈/晴)苦海
彌天佛為彼岸業風鼓蕩法是慈航　父嚴遽棄愴巳
改於新年母慈大違痛又臨於諱日死生分定應同露
電之觀父子情鍾尚懐駒犢之愛　昔嘗逮事荷莫報
之劬勞今屬諱辰未忘哀於㝠漠是故諸佛開衆生方
便之門自然一念證無上菩提之果　人生易失俄經
六七之光隂佛慧難窮願照三千之世界　屬臨諱日
敷宣多貝葉之文祇叩真乗瞻禮仰蓮花之座　夜臺
寂寂幽明遽隔於七旬法界恢恢煩惱頓超於六道
感夭棘之甚勞嘆蓼莪之罔報　痛惟罔極之恩爰設
無遮之㑹　聞圓音於玉毫之前受祕籙於瓊章之上
佛土三千界親禮世尊玉京十二樓遍逰仙境　受生
樂國咸知先佛之言餘慶流宗永錫後昆之慶(並薦/亡)
　
　
　
　
　
　
　
　錦繡萬花谷後集卷二十八
欽定四庫全書
　錦繡萬花谷後集卷二十九
　　竒恠
李積化為虎唐李儼為御史奉使嶺表路出荆南驛吏
曰溪曲有虎可由山後路行儼曰吾銜王命避虎何也
鞭馭而去有虎躍出返入伏草中曰幾傷吾故人儼識
其聲是其友李積也問曰君何由至此虎曰昨病發狂
走入山谷間化為虎自是見冕而趨者翼而翔者毳而
馳者皆搏而啗之向有一婦人銀握臂吾銜致水下此
去百步君過則取之遺吾家吁食其人而取其物以遺
妻子非人所為今日吾倒行逆施耳儼曰君平生得無
有自恨乎虎曰吾嘗私孀婦其家常有害我心吾因醉
一家盡殺之而去此為恨耳儼上山未定見巨虎大吼
聲震林木而去
人道魚身張守信泊舟新開湖夜有漁者舉網得魚近
百斤自腰而下魚也腰上乃美婦人守信酌酒飲之面
益紅美或取湯一杓飲之急噴去似傷寽熱也舟人曰
殺之不祥復還之深水其魚合掌人言曰刼火未壊人
首魚身昔為東魯太史今作泊水小君投我以酒固以
為感沃我以湯斯亦不仁
進士吕口楊愿監都下倉有通謁云江州進士吕口既
是投短啟曰幽室微光寒泉涸滴楊誼之庖屢空孔緒
之車何適愿曰孔緒之車何故事也其人曰楊三楊三
汝楊邁之孫楊中之子孔緒之事何必問也愿怒欲繫
之其人溘然仆地惟露幞頭巾子愿遽鋤之化為大䑕
走入倉下
獨眠孤舘廣州押衙崔慶成轄香藥綱詣内庫抵皇華
驛舎夜見美婦人曰今日見君君必有疑今日捨君我
寧不悔俟君回轅别圖後㑹擲書云川中狗百姓眼馬
撲兒御厨飯洎還不敢宿皇華寓宿旅邸前婦人来曰
今日之事可諧否十二字能辯否慶成不對因命青衣
進酒終不舉琖乃作詩云妖魄才魂自古靈多情心膽
似平生知君不是風流物却上幽原怨月明青衣曰小
娘子嘗養鸚鵡十餘年今不言今其驗乎婦人嘆曰是
矣乃作啞鸚鵡詩云彫籠馴養許多時終嵗曽無一句
詞深恨化工情太誤因何偏與好毛衣擲紙于地燈火
俱滅丁晉公嘗見十二字曰川中狗蜀犬也獨字百姓
眼民目也眠字馬撲兒𤓰子也孤字御厨飯官食也館
字乃獨眠孤館四字(並摭/遺)
上清童子岑文本山亭避暑有叩門云上清童子元寳
參奉冠青圓角冠衣淺青衣自漢得果成本生於吳得
不凝滯之道又語以漢魏間事了如目睹問冠帔乃曰
僕外服圓而心方正此是上清五銖服也又天衣六銖
尤細五銖也出門數步墻下不見文本掘之一古墓中
惟得一古錢文本方知上清童子銅名元寳錢文也外
圓心方正錢之狀也青衣銅衣也五銖服亦錢文也此
乃漢朝所鑄也文本自是錢帛日盛至中書令忽失古
錢岑遂薨矣(博異/志)
廢宅三怪姚康成夜宿廢宅遙見三人入廊房内賦詩
一人細長而黒吟曰昔日炎炎徒自知今無烽竈欲何
為可憐長柄今無用曽見人人未下時一人細長面多
創孔吟曰當時得意氣填心一曲君前直萬金今日不
如庭下竹風来猶得學龍吟又一人肥短鬚髮散垂吟
曰頭焦鬢秃但心存力盡塵埃不復論莫笑今来同腐
草曽經終日掃柴門明日尋之見鐡銚子一柄破笛一
管秃黍穰箒而巳(靈恠/集)
塜中續詩鄭郊河北人舉進士第遊陳蔡間過一塜上
有竹二竿青翠可愛因駐馬吟曰塜上二竿竹風吹常
裊裊久不能續忽聞塜中言曰何不云下有百年人長
眠不知曉郊驚問之不復更言矣(集異/記)
　　吉兆
夢甲馬飛空唐髙祖將舉義師夜夢身死墜牀下為羣
蛆所食智滿禪師曰公得天下矣且死是斃也墜牀是
下也陛下至尊之象也羣蛆所食億兆趨附也又夢甲
馬無數飛滿空中曰是公身中之神言訖飛入帝身覺
而召太宗曰吾事濟矣
朱衣吏躍出元稹在私第獨坐有朱衣吏躍出曰相公
今日登庸言訖趨出命左右追之咸曰無人入朝果有
制命數月又見朱衣吏云今日罷相遲明報出中書省
夢栁仆地桞宗元自永州司馬召至京師詣卜者聞命
曰余栁姓也昨夢栁樹仆地其不祥乎卜者曰生則栁
樹仆則栁木二者牧也君其牧栁州乎卒如其言
夢舁棺入堂李逢吉有婢夢有一人舁棺至堂後云且
置在地不久移入堂中俄除中書舎人後知貢舉未畢
而入相(並紀/異録)
蝸迹成天字睿宗為冀王日壁間蝸迹成天字後即位
彫玉鑄金為蝸形置道釋像前(酉陽/雜爼)
鼻中龍虎氣交王庭湊生於别墅有鳩數十朝集庭樹
暮宿簷下嘗寢於途有人自云濟源駱山人見君鼻中
之氣左如龍右如虎龍虎氣交王在今秋子孫相繼滿
一百年大樹及堂是其兆也是年果為鎮州三軍立為
留後歸别墅而庭樹婆娑矣
夢幡飛指劉仁恭微時夢佛幡於手指飛出或曰君年
四十九必有旌幢之貴果然(並北夢/𤨏言)
臣蛇食藤花明皇微時至洛陽令崔日知宅崔設饌未
熟明皇因寢庭前一架藤花初開日知見巨蛇食藤花
逡巡不見明皇覺曰饑其夢中食藤花甚飽日知乃知
他日啟聖之騐也(逸/史)
梟鳴庭樹有梟晨鳴於張率更庭樹其妻以為不祥連
唾之張曰急灑掃吾當改官言未畢賀者已在門(隋唐/嘉話)
槐生室中吕蒙正方應舉僦舎建龍觀沿幹入洛鏁室
而去自冬涉春方回啟户視之牀前槐枝叢生髙二三
尺蒙茸合抱是年登科十年作相(幕府燕/間録)
持此稱量天下上官昭容其母將誕夢人與稱曰持此
量天下鄭氏冀是男及生昭容母曰稱量天下豈是女
耶嘔啞如應曰是(劉禹錫/嘉話)
衣錦井中費絇應進士舉夢衣錦在井中覺自喜曰及
第衣錦逰鄉井爾(茅亭/客話)
夢六印懸劒張乖崖鎮益屢乞代王文正奏除凌䇿少
嘗夢人以六印懸劒鋒以授之後在劒外凡六任(玉壺/淸話)
畢諴得響卜畢諴相公及第年夜聽響卜久無所聞俄
遇人投骨於地羣犬争趨又一曰後来者必銜得(摭/言)
劉煇作狀元有堂吏夢火山軍姓劉人作狀元明年狀
元乃劉煇也(東齋/記事)
虹蜺天使韋臯鎮蜀宴客西亭暴風雨俄頃而霽有虹
蜺自空而下垂首筵上吸其飲食且盡其首似驢五色
若霞公懼罷宴少尹竇盧署曰虹蜺天使也降於邪則
為戾降於正則為祥公正人也某敢以賀旬日拜中書
令(宣室/志)
　　凶兆
畫蛇蟠鏡袁孝叔遇異人得書云每受一命即開一幅
累任皆驗一日晨起巾櫛一物墜鏡面如蛇驚仆而卒
然所留紙數尚多開視之皆空紙也最後一幅畫蛇蟠
鏡中
鏡聲蘇威有鏡日蝕既鏡亦昏黒無所見日蝕半缺鏡
亦半昏後櫃内有聲如磬尋之乃鏡聲也無何其子䕫
死後更無聲威敗不知所在(隋唐/嘉話)
八人乃火字翟乾祐天師常預言事一日大呼於䕫州
市曰今夕當有八人過可善待之是夕遺火焚數百家
方悟八人乃火字(酉陽/雜爼)
木掩房晉公被謫之初木掩房三日馮拯薨時火守房
王欽若薨時火拂房(晉公/談録)
書囊䑕變犬李林甫一日晨興取書囊訝其重開視之
一大䑕躍出變為蒼犬怒目張牙仰視林甫以物擊之
應手而斃林甫惡之踰月而卒(明皇/雜録)
夢雌鶴生女歐陽永叔在夷陵日逰姜詩廟潛禱嗣續
家人夢一鶴飛来自云是雌鶴果得女甚端麗至八嵗
忽驚魘曰夢一鶴飛去不數日暴卒(見聞/雜録)
鐺釡皆行鄭尚書絪罷相居第厨中鐺釡悉皆行盡日
方定數月鄭薨(靈恠/集)
　　儲書
載書三十車張華字荗先雅愛書籍身死日無餘財惟
文史溢几篋嘗徙居載書三十車祕書監虞志撰定書
皆資華本取定(本/𫝊)
續志藏祕府馬懐素𫝊有詔句校祕書是時文籍盈漫
皆炱朽蟫斷籖秩紛舛懐素建白願下紫微黄門召宿
學巨儒就校繆缺又言自齊以前舊籍王儉七志巳祥
請采近書篇目及前志遺者續儉志以藏祕府詔可
黄墨精謹韋述蓄書二萬卷皆手校定黄墨精謹内祕
書不逮也
軸帯籖帙兩都聚書四部以甲乙丙丁為次列經史子
集四庫其本有正有副軸帯籖帙皆異色以别之
四部書景龍文館記薛稷知集庫馬懐素知經庫沈佺
期知史庫武平一知子庫通謂之四部書
　　筆
兔毫管手王羲之筆經曰漢時諸郡獻兎毫出鴻都惟
有趙國毫中用時人咸言曰兎毫無優劣管手有巧拙
寫圖尚書中候曰𤣥龜負圖出周公援筆以時文寫之
書牘第五永為督軍御史督使幽州蔡邕筭天下名材
士人皆㑹祖餞於平樂館髙彪送永在坐因援筆書牘
(謝承後/漢書)
是筆可當面蔡邕書曰侍中執事相見無期惟是筆疏
可以當面
錯寳為跗漢制天子筆以錯寳為跗毛皆以秋兎之毫
(西京/雜記)
金匣𫝊子云漢末一筆之匣彫以黄金飾以和璧綴以
隋珠文以翡翠
琉璃象牙為管昔人或以琉璃象牙為筆管麗飾則有
之然筆須輕便重則躓矣(王羲之/筆經)
仙筆四譜云石晉之末有一髙士不顯姓名每夜作筆
付其家室至曉闔户而出以竹筒銜壁外向如引水者
置錢其中則一管躍出筆盡雖官府勢要無復有也匠
婦亦怡然自得如此三十嵗時人謂之仙筆
毛錐子洪肇曰安朝廷定禍亂直須長槍大劒若毛錐
子安足用哉(五代/史)
黒水郡王薛稷為筆封墨曹都統黒水郡王表兼毛錐
刺史(龍鬚/志)
詩英華表玉笈佳麗稱珠網無如兹制竒彫飾雜衆象
仰出寫含花横袖學仙掌幸因提拾用遂厠琁臺賞(梁/簡)
(文/帝)本自靈山出名因瑞草𫝊纎端奉積潤弱質散芳煙
直寫入蓬牒横承落絮篇一逢掌握重寧憶仲升捐
　　墨
黒松使者陶家瓶餘事曰𤣥宗御案墨曰龍香劑一日
見墨上有小道士如蠅而行上叱之即呼萬嵗曰臣墨
之精黒松使者也凡世人有文者其墨上皆有龍賓十
二上神之乃以墨分賜掌文官
𤣥香太守薛稷為墨封九錫拜𤣥香太守兼毫州楮郡
平章事是日墨吐異氣結成樓臺狀隣里来觀食久乃
滅(纂異/記)
墨狻猊徐峯善碁段成式欲盡窮其術峯曰子若以墨
狻猊與我當使子過我十倍(龍髓/記)
字三年不昏相墨經墨染紙三年字不能昏暗者為上
豹皮囊文房寳飾曰養墨以豹皮囊貴乎逺濕
一噴皆成字班孟嚼墨一噴皆成字竟紙各有意義
魚吐青色葛𤣥見賣大魚謂曰暫煩此魚往河伯處魚
主曰魚已死𤣥曰無害乃丹書紙内口中投水有頃魚
化騰躍上岸吐墨書青色如木葉而去(並葛洪/神仙𫝊)
青松煙墨出青松煙筆出狡兎翰古人感鳥跡文字有
改判(曹植樂/府詩)
十螺汲太子妻與夫書曰并致上書墨十螺(婦人/集)
筑陽山石筑陽縣有墨山山石悉如墨(盛𢎞之/荆州記)
懐化塹懐化郡握塹得石墨甚多精好可寫書(廣州/記)
三萬杵韋仲將墨方曰合墨法以真珠一兩麝香半兩
皆擣細後都合下鐡臼中擣三萬杵杵多愈益不得過
二月九月
　　硯
鐡面尚書薛稷為硯封九錫拜離石鄉侯鐡面尚書使
持節即墨軍事長(鳯翔退/耕𫝊)
玉硯五代吳世家顯徳三年世宗征淮南下詔撫安揚
氏子孫而李景聞之遣人盡殺其族周先鋒劉重進得
其玉硯以獻
秀石其壁曰龍壁其下多秀石可硯(栁宗元栁/州山水記)
紫石潭徐𤣥之夜讀書見人物如粟米數百皆具甲胄
擁一紫衣者行案上𫝊呼曰蚍蜉王欲觀漁於紫石潭
漁具數十入硯中皆獲小魚(異聞/實録)
溪源中石山川今古記曰興平石穴深二百許丈石青
色堪為硯
純銀參帯魏武上雜物疏曰御物三十種有純銀參帯
硯一枚純參帯圓硯大小各一枚
金鐡為池即方圓以定形鍛金鐡以為池木貴其能軟
石美其潤堅加采漆之膠固含仲徳之清𤣥(𫝊𤣥/硯賦)
風字硯㑹稽有老叟云右軍之後持一風字硯大尺餘
色正赤周之不減端石云右軍所用者石陽休以錢二
萬得之
有眼為貴端石以子石為上在大石中生葢精石也流
俗訛為紫石又以貯水不耗為佳有眼為貴石病也官
司嵗以為貢在他硯上然十無一二發墨者但充翫好
而已
金星為貴歙石出於龍尾溪以金星為貴予少時得金
坑礦石堅而發墨端溪以北巖為上龍尾以深為上龍
尾逺於端溪上而端石以後出見貴爾
碧玉硯許漢陽筆以白玉為管硯碧玉以玻瓈為匣
金匱書黄帝得玉一紐治為墨海其上篆文曰帝鴻氏
之硯又太公金匱書曰石墨相著邪心讒言無得汙白
是知硯其来尚矣(硯者研也研/墨使和濡也)
一篋磨穴硯古人有學書於人者數年自以藝成告辭
而去師曰吾有一篋物可附於某處及山之下絶無所
付人封題亦甚不密乃啟之皆磨穴者硯數十枚方知
師夙所用者乃返山服膺至晧首方畢其藝
補百碎硯石晉時關石有李處士能畫馴狸復能補端
硯百碎者齎歸旬日即復舊如新琢成畧無瑕纇世莫
得其法(並四/譜)
詩紗帷晝暖墨花春端州石匠巧如神踏天磨刀割紫
雲慵刓抱水含滿唇暗灑萇𢎞冷血㾗(李/賀)巨璞禹鑿餘
異狀君獨見其滑乃波濤其光或雷電聨㘭各盡墨多
水逓隠見(杜/甫)低心蒙潤久入匣更身安(僧貫/休)
銘賛顧尋斯硯乃生翰墨自昔頡皇𫝊之罔極(繁/欽)書契
既造硯墨乃陳篇籍永垂紀志功勲(李/尤)方如地體圓似
天常斑彩散色漚染毫芒㸃黛文字曜明典章施而不
徳吐惠無疆浸漬甘液吸受流光(繁/欽)爰初書契以代結
繩人察官理庶績誕興在代季末華藻流滛文不為行
書不盡心淳朴澆散俗以崩沉墨運翰染榮辱是若念
兹在兹惟王是託(王/粲)
　　紙
平滑如砥釋名曰紙砥也平滑如砥石也
方絮服䖍通俗方曰方絮曰紙
擣魚網漢桓帝時桂楊人蔡倫始擣故魚網造紙(博物/志)
縹紅東宫舊事曰皇太子初拜給縹紅紙各一百枚
藤角王紙不可以作文書皆令用藤角紙(初學/記)
楮國公薛稷為紙封九錫拜楮國公白州刺史統領萬
字軍畧道中郎將(事/畧)
桃花紙楊炎在中書後閣糊牕每用桃花紙塗以冰油
取其甚明(鳳池/編)
栁綿肝毛重教授於導江春日主人宴乃賦散語曰蟣
肝之奉何堪龍首之攀可望主人大喜勸以陸源酒賞
以栁綿肝(文房/寳飾)
洪兒紙姜澄十嵗苦無紙澄乃燒糠熁竹為紙以供父
澄小字洪兒鄉人號洪兒紙(童子神/通録)
養以芙蓉粉養紙以芙蓉粉惜其色(文房/寳飾)
薛濤牋元和之初薛濤好製小詩惜其幅大不欲長賸
乃狹小之蜀才子後減諸牋如是號薛濤牋(南部/新書)
雁頭牋羅隠喜筆工萇鳳贈雁頭牋百幅(龍鬚/志)
琅玕紙琅玕紙十幅可為札墨子詞(酉陽/雜爼)
金花牋帝與妃賞壯丹命李龜年持金花牋賜李白(太/真)
(外/𫝊)
詩雜彩何足竒惟紅偏可作灼爍類苣開輕明似霞破
鏤質卷芳脂裁花承百和不過精華人豈入風流座(江/洪)
皎白猶霜雪方正若布碁宣情且記事寧同魚網時(後/梁)
(宣/帝)昔時應春色引渌泛清流今来承玉管布字改銀鈎
(薛道/衡)
　
　錦繡萬花谷後集卷二十九
欽定四庫全書
　錦繡萬花谷後集卷三十
　　旌旗
翠鳳李斯上書曰今陛下建翠鳳之旗樹靈鼉之鼓
皷音舉白金音舉青軍令曰聞雷皷音舉白幢絲旗大
小船皆進戰不進者斬聞金音舉青旗船皆止不止者
斬
黄鳥之旗墨子曰赤鳥銜書降曰命周文王伐殷天賜
武王黄鳥之旗
正正之旗黄帝出軍決曰始立牙之日吉氣来應旗幡
指敵是謂堂堂之陣正正之旗此大勝之徵
翼星明翼星明旌旗用(天文/要集)
鳥集旌上鳥集將軍旌上將軍増秩禄(趙氏/兵書)
五方法風后曰予告汝帝之五旗東方法青龍曰旗南
方法赤鳥曰䑕西方法白虎曰典北方法𤣥蛇曰旂中
方法黄龍曰常(河/圖)
旗上有光郝明古曰旗上有光人主大喜延年益夀
四獸禮記曰行前朱鳥而後𤣥武左青龍而右白虎招
搖在上急繕其怒(以此四獸為軍陣象天也畫招搖星/於旌旗上以起居圍勁軍之威怒)
五牛晉元皇始制五牛之旗設青在左黄在中(周遷車/服雜記)
蜿虹垂天王沉餞行賦曰曳招搖之脩旗若蜿虹之垂
天
旗制三十二旗之制三十有二其大總管一曰青龍旗
二曰白獸旗三曰朱雀旗四曰𤣥武旗五曰黄龍負圖
旗六曰應龍旗七曰龍馬旗八曰玉馬旗九曰鳳凰旗
十曰鸞旗十一曰鵕䴊旗十二曰太平旗十三曰麒麟
旗十四曰飛麟旗十五曰飛黄旗十六曰駃騠旗十七
曰白澤旗十八曰五牛旗十九曰犀角旗二十曰金牛
旗二十一曰兕旗二十二曰三角獸旗二十三曰角瑞
旗二十四曰吉利旗二十五曰騼䮷旗二十六曰騶牙
旗二十七曰黄鹿旗二十八曰白狼旗二十九曰赤熊
旗三十曰辟邪旗三十一曰苣文旗三十二曰白刃旗
(唐六典/武庫令)
　　劒
青龍象劒之在左青龍象也(春秋/繁露)
齊金桓公問曰齊國寡甲兵為之若何管子曰小罪謫
以金分宥問罪入美金以鑄劒㦸試之狗馬(國/語)
楚鐡秦昭王臨朝歎息曰吾聞楚之鐡劒利則士勇也
(史/記)
玉頭張敞晉東宫舊事曰太子儀飾有玉頭劒
文玉通犀魏文帝典論曰余好擊劒命彼國工以為寳
器飾以文玉表以通犀
金鐡英銀錫精秦客薛燭善相劔楚王取湛盧示之燭
曰善哉銜金鐡之英吐銀錫之精(呉越/春秋)
五色駭鑪余好擊劒善以短乗長選兹良金命彼國工
精而鍊之至于百辟其始成也五色駭鑪巨橐自鼓(魏/文)
(帝典/論)
華隂赤土雷煥得酆城劒取南昌西山下土拭劒送一
劒并土與張華以南昌土不如華隂赤土報雷煥書
云云兼以華隂土一斤致煥煥將拭劒轉精明也
青龍突陣開元中河西騎將宋青春每陣常運臂大呼
執馘而旋未嘗中鋒鏑西戎憚之後吐蕃入寇獲生口
數千軍帥令澤問衣大蟲皮者爾何不能害答曰嘗見
青龍突陣而来兵刃所及若叩銅鐡青春乃知劒亦有
靈也
火精徳宗將幸奉天自攜火精劒出内殿因嘆曰千萬
年社稷豈謂狗䑕所竊耶遂以劒斫檻上鐡狻猊應手
而碎上曰若碎小寇如碎狻猊不足憂也及乗輿遇夜
侍從皆見上仗數尺光明即火精劒也(唐杜/陽編)
生神芝生黒煙成都朱善存家世寳一劒每生神芝則
天下晏清如安史黄巢亂劒皆生黒煙屬天不差毫髮
(玉塵/集)
鱗鋏星鐔鄭雲逵少時得一劒鱗鋏星鐔有時而吼常
在莊居晴日藉膝玩之忽有一人從庭樹窣然而下紫
衣朱糺髮露劒而立黒氣周身狀如重霧其人因言我
上界人知公有異劒願借一觀鄭謂曰此凡鐡爾不堪
君翫上界豈藉此乎其人求之不已鄭俟便疾起斫之
不中黒氣著地數日方散
色青無刃大厯中髙郵人張存以踏藕為業嘗於陂中
見旱藕梢大如臂遂併力掘之深二丈大至合抱似不
可窮乃斷之中得一劒長二尺色青無刃(酉陽/雜爼)
詩我有一寳劒出自昆吾溪照人如照水切玉如切泥
鍔邊霜凛凛匣上風凄凄寄語張公子何當来見攜(吳/均)
寳劒出昆吾龜龍夾采珠五精初獻術十戸竟論都匣
氣衝牛斗山形轉鹿盧欲知天下貴持此問風湖(崔/融)贈
劒刻玉字延平兩蛟龍(李白洞/庭詩)挼絲團金懸䍡􁵉神光
欲截藍田玉提出西方白帝驚嗷嗷鬼母秋郊哭　先
輩匣中三尺水曽入吳潭斬龍子(並李/賀)寳劒雙蛟龍雪
花照芙蓉精光射天地電騰不可衝(感遇/集)
　　刀
周之寳器赤刀周之寳器(博物/志)
百鍊青犢漏景三刀名也(崔豹古/今注)
鑄刀以五月丙午古人鑄刀以五月丙午取純火精以
協其數(吳喜/志林)
百辟寳刀典論曰魏太子丕造百辟寳刀三一曰靈寳
二曰含章三曰素質又作露陌刀一名龍鱗矣
脱光龍魚河圖曰有脱光刀
金馬託形李無金馬書刀銘云巧冶鍊剛金馬託形
三公可服晉中興書云初魏徐州刺史任城吕䖍佩刀
工相之以為必三公可服此刀䖍為别駕王祥曰茍非
其人刀或為害卿有公輔之量故以相與祥辭之固强
乃受之
解數千人庖丁為文惠君解牛丁曰今臣之刀十九年
矣所解數千牛而刀若新發於硎彼節者有間而刀刃
者無厚以無厚入有間恢恢乎其游刃必有餘地矣是
以十九年刀刃如新(莊/子)
龍熊為飾魏曹植寳刀賦曰建安中魏王命有司造寳
刀五枚以龍熊馬雀為飾
麥芒刀牛僧孺進士時常用麥芒刀字有誤謬隨手刪
割㸃定(三賢/典畧)
　　弓矢
天下精材齊景公使人為弓弓人之妻曰此弓者泰山
南烏號之柘燕牛之角荆麋之弭河魚之膠四物者天
下之精材也(韓詩/外𫝊)
柘上竹下周禮曰凡取幹之道七柘為上檍次之檿桑
次之竹為下
蜃珧爾雅曰弓無縁者謂之弭以蜃謂之珧
成規周禮云天子之弓合九而成規大夫之弓合五而
成規士之弓合三而成規
東房尚書曰和之弓在東房(孔安國注曰和/古之弓人也)
青檀河東有獨頭山多青檀可以為良弓(遁甲開/山圖)
相幹欲赤黒陽聲周禮曰弓人為弓取六材必以其時凡
相幹欲赤黒而陽聲赤黒則向心陽聲則逺根
種麻為弦越絶書曰麻林山勾踐欲伐吳種麻為弓弦
使齊人守之
竹弓角弓晉令曰弓弩士習弓射者給竹弓角弓皆二
人一張
牛角麋筋晉平公使工為弓其妻見工曰妾之造此弓
亦已勞矣幹生太山之阿傅以燕牛之角纒以荆麋之
筋糊以河魚之膠此四者天下之選也(列女/傳)
請弓人河中李徳裕為鄭滑節度使徙劒南西川請弓
人河中由是蜀之器械皆犀銳
授士卒誌姓名王忠嗣召屬長付以兵使授士卒雖弓
矢亦誌姓名其上軍還遺弦亡鏃皆按名第罪以是部
下人自勸
青石為鏃挹婁在夫餘東北千餘里弓長四尺如弩括
長八寸青石為鏃(魏/志)
電景太公六韜曰陷堅陣敗强敵大黄㕘連弓飛鳬電
景自副(電景矢名青莖/赤羽以銅為首)
朱羽之矰吳晉㑹于黄池吳王擐甲陳卒赤旗朱羽之
矰望之如火(賈逵注曰/朱羽為矰)
射石楚熊渠子夜行見寢石似伏獸射之没羽(劉向/新序)
發銅智伯將伐趙趙襄子曰奈無箭何張孟談曰董安
于之治晉陽公宫之堂皆鍊銅為柱吾發而用之有餘
金矣(韓/子)
忘歸楚王張繁弱之弓載忘歸之矢以射蛟兕於雲夢
(孔叢/子)
信往趙氏兵書曰矢一名信往
詩上弦明月半激箭流星逺落雁帯書驚啼猿映枝轉
(唐太/宗)虞人招不進繁氏久彌工已悲軒主跡復挹楚王
風(後梁/宣帝)霜重麟膠勁風髙月影圓鳥飛隨帝輦雁落逐
鳴弦(楊師/道)
　　甲胃
甲之制十有三甲之制十有三一曰明光甲二曰光要
甲三曰細鱗甲四曰山文甲五曰烏鎚甲六曰白布甲
七曰皂絹甲八曰布背甲九曰步兵甲十曰皮甲十有
一曰木甲十有二曰鏁子甲十有三曰馬甲(明光光要/細鱗山文)
(烏鎚鏁子皆鐡甲也皮甲以犀兕為/之其餘皆因所用物名焉武庫令)
短長三制馬燧造鎧必短長三制稱士所衣以便進趨
鮫革犀兕荀卿子曰楚人鮫革犀兕以為甲
甲光炫日髙麗時百濟上金髤鎧又以𤣥金為山五丈
鎧士被以從帝與勣㑹甲光炫日(唐/書)
鎧甲華整王世充兄子琬使於建徳乗隋帝廐馬鎧甲
華整出入軍中以誇衆(尉遲/恭𫝊)
襞紙為鎧徐商拜河中節度置備征軍凡千人襞紙為
鎧勁矢不能動(六/帖)
被甲而臥劉詞居暇日常被甲枕戈而臥謂人曰我以
此取富貴豈可一日輒忘之且人情易習若一墮其筋
力有事何以報國(五代/史)
五色奪目石季龍左右直衛萬人皆着五色細鎧光耀
奪目(陸􁦣鄴/中記)
髙與熊耳山等劉盆子與丞相已下二十餘萬人詣宜陽
降光武積甲於宜陽城西髙與熊耳山等(東觀/漢記)
　　鞍轡
白光琉璃武帝時身毒國獻白光琉璃在暗室光照十
丈
攻㻁石武帝得貳師天馬造攻㻁石為鞍(西京/雜記)
馬不肯渡王武子常乗一馬着連乾障泥前有水馬不
肯渡王云此必惜障泥使人解去馬乃渡(世/說)
懸柱太祖馬鞍在庫為䑕所齧庫吏懼死鄧哀王冲以
刀穿單衣如䑕齧者謬有愁色太祖問之冲曰俗以䑕
齧衣者其主不吉太祖曰妄言耳俄而庫吏以齧鞍聞
太祖笑曰兒衣在側而齧況懸柱乎(魏/志)
鏤衢梁冀以一鏤衢鞍遺公孫奮(三輔/决録)
紫茸魏百官各有紫茸題頭髙橋鞍一具
令舎挈壺氏挈轡以令舎(鄭司農注云懸轡/於所當舎止之處)
犯軷大馭掌馭玉路以祀及犯軷王自左馭馭下祝登
受轡犯軷遂驅之(並周/禮)
正身以總善御馬者正身以總轡(家/語)
太僕執百官春秋曰大駕公卿奉引太僕轡大將軍陪
乗光武東京郊祀法駕則河南尹奉引春車都尉執轡
侍中參乗
得手應心凡御者得之於銜應之於轡得之於手應之
於心(列/子)
　
　
　
　
　
　
　
　錦繡萬花谷後集卷三十
欽定四庫全書
　錦繡萬花谷後集卷三十一
　　金銀
狀如印齒廬江太守路永表言於穀城北見水岸邊紫
赤光得金一枚狀如印齒(晉永和/起居注)
光若鏡盤黄金之氣赤黄千萬斤以上光大若鏡盤金
氣發本上赤下青也(地鎮/圖)
鳴山涌地少昊時金鳴於山銀涌於地或如龜蛇之類
乍似人鬼之形(王子年/拾遺記)
耀室董統上言於慕容垂曰臣聞陛下之竒有六焉厥
初之竒金光輝室(崔鴻後/燕録)
色照鬼魅方丈山有池泥色金而味辛以泥為器可作
丹砂百鍊可為金金色青照鬼魅猶如照面不得藏形
也(拾遺/記)
探鳩長安有張氏者晝獨處室有鳩自入止于對牀張
惡之披懐祝曰鳩爾来為我禍耶止承塵為我福耶入
我懐鳩翻飛入懐以手探之不知所在而得一金帯鈎
遂寳焉自後子孫昌盛(劉義慶/幽明録)
洗礦潺水山水源有金銀礦洗取火合之以成金銀(出/水)
(經/注)
鑄礫小首山宋元嘉元年霖雨山崩自顛及麓崩處
有光耀有若辰焉居人往觀皆是銀礫鑄得銀焉(始興/記)
鑄麟趾褭蹄漢武帝詔曰往者太山見金又有白麟神
馬之瑞宜以黄金鑄麟趾褭蹄以叶瑞焉
塗紙成金陳允升好道危全諷有姻禮市黄金郡中少
不足用呵責其下允升曰無怒吾能為之取厚藥以塗
紙投火中皆成金因以足用
剛可刻玉扶南出剛金狀類紫石英生水底石上人没
水取之可以刻玉(並六/帖)
黄衣白衣陳尚書言某昔在鄉里好為詩俚人謂之陳
舎人比樂天也性疎簡喜賓客嘗有二道一黄衣一白
衣詣其家求宿舎之㕔事夜聞二客牀上鍧然有聲久
之若無人秉燭視之見白衣下乃銀人也黄衣不復見
家遂富(稽神/録)
藥金孟詵遷鳳閣舎人他日至劉禕之家見賜金曰此
藥金也燒之火有五色起試之驗
　　珠玉
夜光真白大秦國出明珠夜光珠真白珠(魚豢/魏畧)
明月水精海中有大珠明月珠水精珠(南越/志)
光照二千里西北荒中有二金闕相去百丈有明月珠
徑二尺光照二千里(東方朔/神異經)
吐澤春秋保乾圖曰吐珠於澤誰能不含(宋均注曰珠/出於野澤之)
(中誰能不含/取以為寳也)
望若照月帝起甘泉望風臺臺上得白珠如花一枝帝
以飾九華之葢望之若照月(洞㝠/記)
九品珠有九品大五分以上至一寸八九分為大品有
光彩一邊小平似覆釡者名璫珠璫珠之次為走珠走
珠之次為滑珠滑珠之次為磥砢珠磥砢珠之次為官
雨珠官雨珠之次為稅珠稅珠之次為䓤符珠(南越/志)
六異和氏之璧夜光之珠三棘六異此諸侯所謂良寳
(墨/子)
𤣥鶴銜舞晉平公鼔琴有𤣥鶴二八而下銜明珠舞於
庭一鶴失珠覔得而走師曠掩口而笑(瑞應/圖)
上清珠代宗為兒時𤣥宗每命取上清珠以絳紗囊之
繫於頸上即罽賓國所貢光明潔白可照一室視之有
仙人玉女雲鶴絳節之象搖動其中及上即位寳庫中
往往有神光異氣(唐杜/陽編)
洞光珠燕昭王時有黒鳥白頭集王之所銜洞光之珠
圓徑一尺此珠色黒如漆而懸室内百神不能隠其精
靈(拾遺/記)
光可為鏡孝經援神契曰神靈滋百寳用則珠毋璣鏡
也(宋均注曰事神明得/則文珠有光可為鏡)
蛇銜隨侯見傷蛇以藥封之蛇銜明珠徑寸純白夜光
燭室以報隨侯(六/帖)
馬吐唐大和九年易定馬飲水因吐珠一以獻
清水珠馮翊嚴生家於漢南逰峴山得一珠如彈丸色
黒而有光視之瑩徹如冰焉以示西國胡人曰此清水
珠也即命注水濁缶以珠投之俄而淡然清澈矣胡人
以三十萬貨之(宣室/志)
記事珠開元中張說為相有人惠一珠紺色有光名記
事珠或有遺忘即翫此珠心神頓悟(開元/遺事)
抵鵲崑山之旁以玉璞抵烏鵲(桓寛鹽/鐡論)
棲烏結東阿之扶桑接西雷乎燭龍上青雘之山蹈琳
珉之塗玉樹翠葉上棲金烏(劉禎清/慮賦)
荆璆劉琨詩曰握中有𤣥璧乃自荆山璆
魯寳逸論語曰璠璵魯之寳玉也孔子曰美哉璠璵逺
而望之煥若也近而視之瑟若也一則理勝一則孚勝
白虹子貢問於孔子曰敢問君子貴玉而賤䃉何也子
曰夫玉者君子比徳於玉焉温潤而澤仁也氣如白虹
天也(禮/記)
青氣桓帝時光禄吏舎壁下夜有氣視之得玉鋑玦鈎
長七寸二分玦五寸四分各一枚身中皆彫鏤(司馬彪/續漢書)
昌城蘂西王母云昌城玉蘂夜山火王(漢武/内𫝊)
于闐國玉池于闐國有玉池每以端午日王親往取玉
自王以下至庶人皆取之每取一團玉以一團石投之
(西域/記)
圓龍方虎唐順宗西域有進美玉者二一圓一方徑各
五寸光彩凝冷可鑑毛髪時伊祈𤣥解方坐於上前熟
視之曰此一龍玉一虎玉圓者龍也生於水中為龍所
寳若投之水必有虹霓出焉方者虎也生於巖谷為虎
所寳若以虎毛拂之即紫光迸逸而百獸懾伏上異其
言(杜陽/編)
香聞數百步肅宗賜李輔國玉辟邪二各長一尺五寸
竒巧殆非人間所有其玉之香可聞於數百步雖鎻於
金函石櫃終不能掩其氣或以衣裠誤拂則芬馥經年
縱澣濯數四亦不消歇
火玉武宗㑹昌九年夫餘國貢火玉三斗色赤長半寸
上尖下圓光照數十步積之可以燃鼎置之室内則不
復挾纊(並六/帖)
鞨靺寳李章武與王倡往来死後李經所居見王来同
寢將曙取一物紺碧似玉而冷狀如檞葉贈曰西嶽玉
京夫人所遺鞨靺寳也(異聞/集)
玉精盌馬侍中嘗寳一玉精盌夏蠅不近盛水經月不
腐不耗或目痛含之立愈(酉陽/雜爼)
玉婆羅門唐修行楊相公每朝常弄一小玉婆羅門子
髙數寸瑩徹精巧可愛云是于闐王内庫之物(雞跖/集)
　　錢銅
鮫文帝升望月臺有三青鴨化為三小童皆著青綺文
繻各握鮫文之大錢三枚以置帝几前身止而影動因
名曰輕影錢(郭子横/洞㝠記)
鵝眼沈輕之啟通私鑄而錢大壊矣一貫長三寸謂之
鵝眼錢(客/畧)
青蚨南方有蟲其形蟬而大其子著草葉如蠶種得子
以歸則母飛来就之殺其母以塗其子以其子塗母用
錢貨市旋則自還故淮南子術以之還錢名曰青蚨(干/寳)
(搜神/記)
白撰武帝更錢造銀錫為白金以為天用莫如龍地用
莫如馬人用莫如龜故曰金三品其一重八兩圓之其
文龍名曰白撰(漢/書)
應乾效地黄金為父白銀為母鉛為長男錫為適婦天
性剛堅須火終始體圓應乾孔方效地(綦母氏/錢神論)
積山流川惠帝時有錢神論曰錢之為體有乾坤之象
其積如山其流如川(王隠/晉書)
數甕勞口東岸有石四方髙百餘仭其狀如臺注云父
老相𫝊此石昔有三人伐木以作橋於石頂戲見數甕
錢共取半甕還(王韶之/始興記)
馬排人排水排韓暨公至為監冶謁者舊時冶作馬排
一熟石用百匹更作人排又費功暨乃因長流為水排
計其利三倍於前
壊銅像為錢栁仲郢拜京兆尹㑹廢浮屠法盡壊銅像
為錢仲郢為鑄錢使吏請以字識錢者不答既淮南鑄
㑹昌字久之僧反取為鍾鈸
本倍於子韓洄上言江淮七監嵗鑄錢四萬五千緡輸
京師工用運轉每緡度二千是本倍於子
順天得一史思明建元順天得一錢(並六/帖)
永通泉貨南唐李景鍾謨請鑄大錢以一當十文曰永
通泉貨謨得罪而大錢廢韓熈載又鑄鐡錢以一當二
(本/史)
飛錢唐憲宗以錢少復禁銅器時商賈至京師委錢諸
道進奏院及諸軍諸使富家以輕裝趨四方合劵乃取
之號飛錢(食貨/志)
黄金鑄為巨錢廢王倧即位以黄金一鎰命近侍逺文
昌鑄為巨錢文昌意有所求䜟且懼不就乃宿謀於匠
者别鑄一以為備翌日以所授鑄之廢王臨視果不就
因潛以宿鑄者獻之(吳越/備史)
鑄樣掐一甲㾗文徳皇后武徳中行開元通寳錢命名
及書皆歐陽詢所為初進鑄樣后掐一甲㾗因鑄之(出/譚)
(賓/録)
通神張延賞聞度支有一寃獄久不决及公判度支期
以旬日平反視事日案上一帖云奉錢三萬貫乞不問
其獄公怒悉收吏訊之次日於盥洗處又一帖云奉錢
十萬貫公嘆曰錢至十萬通神矣(幽閒/鼓吹)
挼葉成錢軒轅先生居羅浮山宣宗召入禁中能以桐
竹挼滿手葉悉成錢(大中/遺事)
以州名鑄錢武宗廢浮屠法永平監官李郁彦請以銅
像鐘磬鑪鐸皆歸巡院州院銅益多矣鹽鐵使以工有
常力不足以加鑄許諸道觀察使皆得置錢坊淮南節
度使李紳請天下以州名鑄錢京師為京錢交易禁用
舊錢(唐食/貨志)
市銅髙麗髙麗地産銀銅周世宗時遣尚書水部員外
郎韓彦卿以帛數千疋市銅于髙麗以鑄錢(六/帖)
銅神衡陽唐安縣東有畧塘塘有銅神往往銅聲激水
水為變緑作銅腥魚盡死(酉陽/雜爼)
鑑磬鐶鈕得用唐太和三年詔佛像以鉛錫土木為之
飾帯以金銀䃋石烏油藍鐡惟鑑磬釘鐶鈕得用銅餘
皆禁之(百官/志)
　　錦繍
鳯皇朱雀御府中有鳳凰錦朱雀錦
斑文織錦羅在中尚坊三署皆數百人有斑文錦(並出/陸􁦣)
(鄴中/記)
鸞章周靈王起昆昭之臺以享羣臣張鸞章錦文如鸞
翔(拾遺/記)
翻鴻漢武元鼎元年起招仙靈閣於甘泉宫西編翠羽
麟毫為錦有走龍錦翻鴻錦(郭子横/洞𡨕記)
文鳥錦鳥文章如丹地錦而藻繢互交俗人見其似錦
因謂之錦鳥(異物/志)
明霞錦唐宣宗大中初女蠻國獻明霞錦練水香麻以
為也光耀芬馥著人五色相間而美麗於中國之錦(出/酉)
(陽雜/爼)
魚油錦女王國貢魚油錦紋綵尤異入水不濡濕云有
魚油故也(六/帖)
冰蠺絲錦康老子嘗賣一錦褥有波斯見之者乃曰此
冰蠺絲所織暑月陳於座滿室清凉(唐樂/府録)
花樣與前不同有錦工𨽻宫錦坊禄山亂後人尋其舊
坊不收曰如今花樣與前不同遣之(盧氏/雜說)
霞光藻龍甘泉宫有霞光繡有藻龍繡(漢武别國/洞𡨕記)
　　絲布
碧金唐代宗嘗幸興慶宫於複壁間得寳匣匣中軟玉
鞭遂命碧金為鞘絲即永泰元年彌羅國所貢云其國
有桑枝幹盤屈履地而生大者連延十數頃小者䕃百
畆其上有蠺可長四寸其色金其絲碧亦謂之金蠺絲
縱之一尺引之一丈撚而為鞘表裏通瑩如貫瑟琴(出/杜)
(陽/編)
靈泉大軫國以五色石甃池塘採大柘桑飼蠺于池中
始生如蚊睫及老可五六寸池中有挺荷雖驚風疾吹
不能傾動大者可濶三四尺而蠺經十五月即入荷中
成繭形如斗自然五色國人繰之以織神錦故謂靈泉
絲(六/帖)
火浣火浣布出火山國績木皮為之(夷狄/𫝊)
白疊髙昌國有草實如繭中絲如細纑為白疊子國人
取以為布(海録/碎事)又白越細布也(越絶/書)
春蕪波祇國産荃蘼草亦曰春蕪草其皮如絲可以為
布所謂春蕪布亦曰香荃布(洞㝠/記)
黄潤價過籝金黄潤比筒籝金所過(黄潤細布也盛於/筒中其價過一籝)
(之金蜀/都賊)
　
　
　錦繡萬花谷後集卷三十一
欽定四庫全書
　錦繡萬花谷後集卷三十二
　　雅樂
異文合愛樂者異文合愛者也(禮/記)
五莖樂汁圖徵曰帝顓頊樂曰五莖(宋均注為五行/之道立根莖也)
九奏趙簡子疾五日不知人扁鵲曰晉繆公嘗如此五
日不知人七日乃寤居二日半簡子寤語大夫曰我之
帝所甚樂與百神逰于鈞天廣樂九奏萬舞不類三代
之樂其聲動人心(史/記)
承雲周穆王時有化人来穆王敬之若神奏承雲六瑩
九招晨露以樂之(張湛注承雲黄帝樂六瑩帝嚳/樂九招舜樂晨露湯樂列子)
調露樂汁圖徵曰時元曰受氣於天布之於地以時出
入物者也四時之節動反各有分失不得相越當以度
行也謂調露之樂(宋均注以時出入月令十二月政是/也從其入則無災祅也調露調和致)
(於甘/露樂)
歌鍾鄭賂晉侯歌鍾二肆(杜預注肆/列也左𫝊)
舞籥周禮籥師掌國子舞羽吹籥(鄭𤣥注文舞有持羽/吹籥者所謂籥舞也)
(又左傳吳季札/見舞南籥者)
節八風物得其常曰樂樂之集曰聲聲相保曰和細大
不踰曰平如是金摩之石擊之絲木越之匏竹節之鼓
而行之節八風(賈逵注八風八/卦之風也國語)
三變周禮曰凡六樂者一變而致羽物三變而致鱗物
(鄭𤣥注變更也/樂成則更奏也)
鳳歌庾闡詩簫史吹鳴管王子吐鳳歌
鸞舞抱朴子云鸞鳥聞樂而舞圭則國安
人籟地籟天籟莊子曰汝聞人籟未聞地籟既聞地籟
而未聞天籟(郭象注曰簫管參差/雖萬殊而不異也)
南音北音塗山女令其妾往候禹女作歌始作南音有
娀氏二侯女帝令燕遺二卵北飛不退二女作歌始作
北音(吕氏/春秋)
赤簫紫笛涼州人發涼王張駿墓得赤玉簫紫玉笛(三/十)
(國春/秋)
孤竹雲和周禮曰孤竹之管雲和之琴瑟冬日至於地
上圓丘奏之(鄭𤣥注雲和空/桑龍門皆山也)
燕竽拊燕竽調齊笙引宫徵唱清平(袁宏夜/酣賦)
趙瑟秦王與趙王飲酒酣曰寡人竊聞趙王好音請王
鼓瑟秦御史前書曰某年某月秦王與趙王㑹於澠池
秦王令趙王鼓瑟(史/記)
秦筝鮑昭白苧詞曰秦筝趙瑟挾笙竽
日聞鐘鼓聲李晟與馬燧皆在朝每宴樂恩賜使者相
衝于家兩家日出無鍾鼓聲則金吾以聞少選使者至
必問何不舉樂
奉聖順聖李夷簡徙師劒南西川始韋臯作奉聖樂于
頔作順聖樂常奏之軍中夷簡輒廢去謂禮樂非諸侯
可擅制語其屬曰吾欲葢前人非以詒戒後来(並六/帖)
繼天誕聖王䖍休嘗得太常樂家劉玠撰繼天誕聖樂
因帝誕以獻其樂以宫為鈞示五聲有君也以土為徳
本五運在中也奏二十五疊取二十四氣而成一嵗奏
十六節象元凱于朝云後中和樂本于此
人和則樂和張文收復請重正餘樂太宗不許曰朕聞
人和則樂和隋末喪亂雖改音律而樂不和若百姓安
樂金石自諧矣(唐樂/志)
詩綺筵移暮景紫商引宵前南陣歌塵合分階舞影連
聲流三處管響扎一重絃不似秦樓上吹簫空學仙(唐/太)
(宗/)趙琴含清音秦筝凝逸響參差陳九夏依遲紛四上
從風繞金梁含雲映蛛網逓奏豈二八繁絃非一兩幸
叨東郭吹側陪南風賞忘味信鏗鏘飡和終俯仰輕塵
已飛散游魚亦翻蕩恩光實難遇詠言寧易放(梁王/暕)大
樂遺鐘皷至樂貴忘情俗久中和變年深禮教生嶰谷
調孤管籥山學鳳鳴浮雲成舞曲白雪作歌名聞詩六
義辨觀漏八風平肅穆皇威暢淪漣河水清鈞天動絲
竹括地響錞鉦盡美兼韶濩威徳總咸英寥亮鳬鍾徹
飄揚翟羽輕小臣屬千載時幸預簪纓行欣負蒼璧衢
壇聽九成　東海餘風大陶唐遺思深何如觀遍舞奏
皷間摐金清管調絲竹朱絃韻瑟琴八行陳樹羽六徳
審知音至道兼韶濩充庭總韎任髙天度流火落日廣
成隂百神諧景福萬國仰君臨大樂非鐘鼓且用戒民
心(隋何/妥)旌門臨古堞徼道度深隍月冷疑秋夜山寒落
夏霜遙空丁暮色清景散餘光笳聲喧隴水鼓曲噪漁
陽沉鬱興神思眺徳發天章嵩岱終難學丘陵徒自強
(薛道/衡)大君膺寳厯出豫表功成鈞天金石響洞庭絃管
清八音動繁㑹九變叶希聲和雲留睿賞薫風悅聖情
盛烈光韶濩易俗邁咸英切吹良無取率舞抃輕生(隋/孔)
(徳/紹)昔人夢黄帝尚喜預鈞天況兹開景業作樂武功宣
大雅廢還理乗風毁更懸中和誠易擬韶夏詎相沿犍
為磬響徹嶰谷管聲𫝊小臣濫清耳長奉南風絃(卞/娬)維
陽盛禮樂治定昔君臨充庭觀樹羽謁帝仰從金既因
鍾石變將隨河海沉湛露廢還序承風絶復尋衮章無
舊迹韶夏有餘音澤竭英莖散人遺憂思深悲来未減
瑟淚下正聞琴詎以文侯睡聊同微子吟鍾奏殊南北
商聲異古今獨有延州聽應知亡國音(許善/心)
　　雜樂
東舞西音魏文帝詩曰齊倡發東舞秦筝奏西音
優施舞幕下定公十一年夾谷㑹齊人使優施舞於魯
君之幕下孔子曰笑君者罪當死使司馬行法焉(穀梁/𫝊)
東山畜妓郭子曰謝公在東山畜妓簡文曰安石必出
與人同樂亦不得與人同憂(謝公安/石也)
侏儒戲魯定公與齊侯㑹於夾谷孔子攝行相事齊宫
中之樂俳優侏儒戲於前(家/語)
爛熳樂夏桀既棄禮義滛於婦人求四方美人積之後
宫造爛熳之樂(前列/女𫝊)
著羅縠衣蹋鼓楊阜為武都太守㑹馬超来寇曹洪禦
之超退洪置酒大㑹令女倡着羅縠衣蹋鼓一座皆笑
楊阜厲聲責洪曰男女有别云云遂奮衣出洪立罷女
樂請阜還一座肅然憚之(魏/志)
樂律授官中唐帝使太常少卿祖孝孫以樂律授宫中
音家伎不進數被讓珪與温彦博同進曰孝孫脩謹士
陛下使教女樂又責難之天下其以士為輕乎(王珪/傳)
詩娥月漸成光燕姬戲小堂胡舞開齊閣鈴盤出步廊
起龍調節鼓却鳳㸃笙簧樹交臨舞席荷生夾妓航竹
密無分影花疎有異香捉盃時笑語歡兹樂未央(梁元/帝)
炎光向夕歛徙宴臨前池泉將影相得花與面相宜篪
聲如鳥弄舞袖寫風枝歡樂不知醉千秋長若斯(昭明/太子)
燕姬奏妙舞鄭女發清歌迴羞出慢臉送態表嚬哦寧
殊遇行雨詎減見淩波想君愁落日應羨魯陽戈(劉孝/綽)
佳麗盡時年合瞑不能眠銀龍銜燭燼金鳳起爐煙吹
篪先弄曲調筝更撮絃歌還團扇後舞出妓行前絶代
終難及誰復數神仙(北齊/蕭放)簾間月色度燭定妓成行迴
身釧玉動頓履珮珠鳴低衫拂鬟影舉扇起歌聲匣中
曲猶奏掌上體應輕(後梁沈/君攸)佳人遍綺席妙曲動鵾絃
樓似陽臺上池如洛浦邊鶯啼歌扇後花落舞衫前翠
栁將斜日偏是晩粧鮮(陳隂/鏗)緑珠歌扇薄飛燕舞衫長
琴曲隨流水簫聲逐鳳凰細縷纒鍾格圓花釘鼓牀懸
知曲不誤無事畏周郎(周庾/信)起樓侵碧漢初日照紅粧
絃心艷卓女曲誤動周郎並歌時轉黛息舞蹔分香掛
纓銀燭下莫笑玉釵長(江/總)倡樓對三道吹臺臨九重笙
隨山上鶴笛奏水中龍怨歌聲易斷妙舞態難逢誰能
暫留客解珮一相逢(盧思/道)京洛重新年復屬月輪圓雲
間璧獨轉空裏鏡孤懸萬方皆集㑹百戲盡来前臨衢
車不絶夹道閣相連驚鴻出洛水翔鶴下伊川艷質迴
風雪笙歌韻管絃(薛道/衡)微雨散芳菲中園照落暉紅樹
摇歌扇緑珠飄舞衣繁絃調對酒雜引動思歸愁人當
此夕羞見落花飛(陳李/元操)桂山留上客蘭室命婬妖城中
畫眉黛宫内束纎腰舞袖風前舉歌聲扇後驕周郎不
相顧今日管絃調(釋法/宣)妖姬飭浄粧窈窕出蘭房日照
當軒影風吹滿路香早時歌扇薄今日舞衫長不應令
曲誤特此試周郎
　　琴
歸風趙后有寳琴曰鳳凰皆以金玉隠起為龍鳳螭鸞
古賢烈女之象亦善為歸風送逺之操(西京/雜記)
神女舞臺上恒山夕望東邊有青雲彷彿俄而見雙白
鶴集於臺上握鳳管之簫拊落霞之琴歌清吳春波之
曲(洞㝠/記)
白鵠翔師曠鼓琴通於神明而白鵠翔(瑞應/圖)
梁甫吟繁絃既抑雅音乃揚仲尼思歸鹿鳴三章梁甫
悲吟周公越裳青雀西飛别鶴東翔(蔡邕/琴賦)
君山獻曲遂創新聲爰改舊用君山獻曲伯牙奏弄(成/公)
(綏琴/賦)
秦楚聲李龜年至岐王宅聞琴曰此秦聲良久又曰此
楚聲主人入問之則前彈者隴西沈妍後彈者揚州薛
滿(辯音/集)
終身不鼓衛次公本善琴方未顯時京兆尹李齊運使
子與游請授之法吹公拒絶因終身不復鼓
眼疾不治獨孤及晩嗜琴有眼疾不肯治欲聽之専也
取漆角為之李研公雅好琴常斫桐又取漆角為之多
至數百張(並六/帖)
三聲類聚段由夫攜琴就松風問響之嘗曰三者皆自
然之聲正合類聚半曇即以金縷衣邀之曲終云
河輪佩玉嵇康抱琴訪山濤濤醉欲割琴康曰吾賣東
陽舊業以得琴乞尚書今河輪佩玉藏為徽貨所衣玉
簾中單買縮絲為袋論之其價與武庫争先如欲割之
吾即死矣(並金徽/變化篇)
心驅神遇天隨趙璧彈五絃琴人問其術璧曰吾之五
絃也始則心驅之中則神遇之終則天隨之方吾浩然
眼如耳如鼻不知五絃之為璧璧之為五絃也(語/林)
五聲叢鳴舒元輿斵琴志曰越客沈蚪子斵琴絃素絲
七條其上備指一弄五聲業鳴鳴中有靈峯横空烏泉
出雲鳳龍騰凌鶴哀烏啼松吟風悲
筝聲琵琶聲于頔嘗令客彈琴有知音者聽于簾下嘆
曰三分之中一分筝聲二分琵琶聲絶無琴韻(國史/補)
詩洞庭風雨幹龍門生死枝雕刻分布䕶冲響鬱清危
春風搖蕙草秋月滿階池是時别鶴叫浸滛客淚垂(南/齊)
(謝/朓)上宫秋露結上客夜琴鳴幽蘭暫罷曲積雪更𫝊聲
(劉孝/綽)上客敞前扉鳴琴月晩暉掩抑歌張女凄清奏楚
妃稍視紅塵落漸覺白雲飛新聲獨見賞莫恨知音稀
(馬元/熈)為我彈清琴琴鳴傷我心半死無人覺入竈始知
音空為貞女引誰達楚妃心雍門何假說落淚自滛滛
(陳沈/烱)洞門涼氣滿閒館夕隂生絃隨流水急調雜秋風
清掩抑朝飛弄凄斷夜啼聲至人齊物我持此悅髙情
(蕭/慤)可憐嶧陽木雕此緑綺琴田文垂睫淚卓女弄絃心
戲鶴聞應舞游魚聽不沉楚妃幸勿嘆此異丘中吟
絲𫝊園客意曲奏楚妃情罕有知音者空勞流水聲(江/總)
北林鵲夜飛南軒日斜進調絃發清徽蕩心祛褊恡變
作離鴻聲還入思歸引長嘆未終極秋風飄素鬢　久
擅龍門質孤竦嶧陽名齊娥初發弄趙女正調聲嘉客
勿遽反繁絃曲未成(楊希/道)昔在龍門側誰想鳳鳴時雕
琢今為器宫商不自持巴人緩疎節楚客弄繁絲欲作
髙張引翻成下調悲(劉允/濟)碧山卒岑寂素絲何清幽彈
為風入松崖谷颯已秋嗚呼鍾子期零落歸山丘死兮
若有知魂兮從我游(劉希/夷)有客天一方寄我孤桐琴迢
迢萬里隔託此𫝊幽音冰霜中自結龍鳳相與吟(韋應/物)
有琴且徽絃再鼓聽愈淡古聲乆埋滅無由見真濫(韓/愈)
嶧陽孤桐石聳天骨根老水泉葉苦霜月斵為緑綺徽
聲粲發秋風入松萬古竒絶(李白/琴賛)
　　鍾
生一樂汁圖徵曰黄鍾生一一生萬物故君子鑠金為
鐘
抱鍾而朝鄭簡公謂子産曰飲酒之不樂鐘皷之不鳴
寡人之任也國家之不乂朝廷之不治與諸侯交之不
得志子之任也子無入寡人之樂寡人無入子之朝自
是以来子産治鄭城門不閉國無盜賊道無餓人孔子
曰鄭簡公之好樂雖抱鍾而朝可也(尸/子)
聴聲思武禮記曰鐘聲鏗鏗以立號號以立横横以立
武君子聽鐘聲則思武臣
太極殿前洛陽太極殿前左右各三銅鐘相對大者三
十二圍小者二十五圍(戴延之/西征記)
山弛先鳴漢武帝時未央宫殿前鐘無故自鳴三夜三
日不止上問東方朔朔對曰臣聞銅者土之子以隂陽
氣類言之子母相感山恐有能弛者故鐘先鳴易曰鳴
鶴在隂其子和之上曰應在幾日朔曰在五日内居三
日南郡太守上言山崩延袤二十里上大笑賜帛三十
疋(東方/朔𫝊)
鯨魚擊蒲牢張衡西京賦發鯨魚鏗華鐘(薛綜注曰海/中大魚名鯨)
(海島又有大獸名蒲牢蒲牢畏鯨魚鯨魚一擊蒲牢輒/大鳴吼凡鐘欲令聲大故作蒲牢於上以所擊之者為)
(鯨魚有篆刻/文故曰華鐘)
郊雉皆雊齊景公族鑄大鐘撞之於庭下郊雉皆雊(許/慎)
(注曰族聚也其鐘聲如/雷震雉皆應之淮南子)
九乳樂汁圖徵曰君子􁀙金為鐘四時九乳是以撞鐘
以知君鐘調則君道得(宋均注九/乳法九州)
三人皆曰將毁齊景公為大鐘將懸之仲尼伯常騫晏
子三人俱来朝皆曰鐘將毁撞之果毁公召三子問之
晏子曰鐘大非禮是以曰將毁仲尼曰鐘大懸下其氣
不得上薄是以曰將毁伯常騫曰今日庚申雷日也隂
莫勝於雷是以曰將毁(晏子/春秋)
上有科斗書義熈十一年霍山崩毁出銅鐘六枚上有
文科斗書人莫能識(何法盛晉/中興書)
江水得鍾有字吳時於江水中得鐘有百餘字募求讀
者竟無人曉(志/林)
　　皷
交阯鑄銅馬援好騎善别馬名交阯得駱越銅皷乃鑄
為馬式進上(范曄後/漢書)
三陽聖木始興郡山陽縣有豫章木徑可長二丈名為
聖木秦時伐此木為皷顙(荆州/記)
南郡獻銘建武二十四年南郡男子獻銅鼓有銘(志/)
雙鶴中飛吳王夫差移於建康之宫南門有雙鶴從皷
中而飛上入雲中(吳/録)
時皷張薦明為道士髙祖召見延入内殿薦明聞宫中
奏時皷曰陛下聞皷乎其聲一而已五音十二律皷無
一也然和之者皷也(五代/史)
石皷冀縣有天皷山山有石如皷河皷星搖動則石皷
鳴鳴則秦土有殃(酉陽/雜爼)
八者領袖唐𤣥宗云羯皷八音之領袖(樂/志)
南山起雲宋璟尤善羯皷詞云南山起雲北山起雨者
宋所作也
羯鼓解穢𤣥宗嘗聽琴未終遽止之曰速令花奴持羯
皷来為我解穢(並六/帖)
　　笛
昭華琯髙祖初入咸陽宫周行府庫金玉珍寳不可稱
言其尤驚異者笛長二尺三寸六孔名曰昭華之琯(西/京)
(雜/記)
柯亭竹伏滔長笛賦序曰余同僚桓子野有故長笛𫝊
之耆老云蔡邕所製也初邕避位江南宿於柯亭之館
以竹為椽邕仰而盼之曰良竹也取以為笛竒聲獨絶
歴代𫝊之
雜引相和晉太始十年中書監荀朂中書令張華令赧
王皷筝宋同吹笛以為雜引相和
平陽逆旅馬融精該術數性好音律能吹笛為督郵無
事獨臥郡平陽邸有雒客舎逆旅吹笛融去京師踰年
蹔聞甚悲之而作長笛賦序
一定之調晉書云按周禮金石有一定之音故諸音皆
受鐘磬之均至於饗宴殿堂之上不懸鐘磬則以笛有
一定之調故諸絃歌皆從為正也
三尺二調晉荀朂問列和曰若不知律吕之義作樂者
均髙下清濁之調當以何名之和曰每合樂時隨歌者
清濁聲假聲濁者用三尺二笛因名曰此二尺九調漢
魏相𫝊施行皆然也(六/帖)
紫雲迴曲明皇夢遊月宫諸仙奏上清之樂流亮清越
殆非人間所聞覺以玉笛冩之名紫雲迴曲(開元𫝊/信記)
七月望前竹許雲封言竹生雲夢之南鑒在柯亭之下
以今年七月望前生明年七月望前伐過期不伐則其
音窒未期而伐則其音浮(甘澤/謠)
洞庭老父賈客吕筠卿嘗於中春夜泊舟於君山側命
酒吹笛數曲忽見一老父拿舟而来遂於懐袖間出笛
三管其一大如合拱其次如常人之所蓄其一絶小如
細筆管筠卿請老父一吹老父曰其大者諸天之樂不
可發其次者對洞府諸仙合樂而吹其小者是老身與
朋儕可樂者試為子吹之不知可終一曲否言畢抽笛
吹三聲湖上風動波濤沆瀁魚龍跳噴五聲六聲君山
上鳥獸叫噪月色昏昧舟人大恐老父遂止(博異/志)
詩吹笛秋山風月清誰家巧作斷腸聲風飄律吕相和
切月傍關山幾處明胡騎中宵堪北走武陵一曲想南
征故園楊栁今搖落何得愁中曲盡生(杜/甫)商聲𫝊後出
龍吟鬱前渚情斷山陽舎氣吐平陽塢胡騎争此歸偏
知引鄉苦羇旅情易傷零淚如交雨(周𢎞/遜)胡關氛霧侵
羌笛吐清音韻切山陽曲聲悲隴上吟栁折城邊樹梅
舒嶺外林方知出塞虜不憚武溪深(賀/徹)作曲是佳人製
名由巧匠鵾絃時莫並鳳管還相向隨歌響更發逐舞
聲彌亮宛轉度雲牕逶迤出黼帳長隨畫堂裏承恩無
所讓(隋姚/察)涼秋夜笛鳴流風韻九成調髙時慷慨曲變
或凄清征客懐離緒隣人思舊情幸以知音顧千載有
竒聲(劉孝/綽)
　　歌
巴渝末曲賛皇一品集云豈謂擊壤餘音謬入帝堯之
聽巴渝末曲猥蒙漢祖之知
得寳歌韋堅鑿潭成帝為升樓每舟署某郡以所産暴
陳其上若廣陵則錦銅器先是人間唱得體紇歌有揚
州銅器語叶更變為得寳歌自造曲唱習至是衣缺袴
衫錦半臂絳㡌額立艫前倡人數百皆巾㡚鱗治齊聲
應和鼓吹合作(並六/帖)
障後歌寧王有妓寵姐美姿色善謳唱客莫能見李白
侍酒戲曰聞王有寵姐善歌今酒殽醉飽羣公宴倦王
何吝此女示於衆王笑謂左右曰設七寳花障召於障
後歌之白起而謝曰雖不許見面聞其聲亦幸矣(開元/遺事)
進水調歌興慶宫帝潜邸於西南隅起花蕚相輝二樓
與諸王遊處禄山犯順乗遽以聞議欲遷幸置酒樓上
命作樂有進水調歌者曰山川滿目淚霑衣富貴榮華
得幾時不見只今汾水上惟有年年秋雁飛上問誰為
此詞曰李嶠上曰真才子也遂不終飲而去(明皇/雜録)
善歌者得不死符存審少微賤嘗犯法當死臨刑指旁
壊垣顧主者曰願就死於彼冀得垣土覆尸主者哀而
許之為徙垣下而主將方飲酒顧其愛妓思得善歌者
佐酒妓言有符存審常為妾歌甚善主將馳騎召存審
而存審以徙垣下故未加刑因往就召使歌而悦之存
審因得不死(五代/史)
和者數千人楚襄王問於宋玉曰先生有遺行歟何士
庶不譽之甚也玉對曰客有歌於郢中下里巴人屬而
和者數千人為陽春白雪國中和者不過數人其曲彌
髙其和彌寡(宋玉/對問)
泉涌迴流臨城縣南二十里有葢山登百許步有舒姑
泉俗𫝊云有舒氏女未適人與其父析薪於此女坐泉
處牽挽不動遽告家比還惟見清泉湛然母云女好音
樂乃作絃歌泉涌迴流(紀義宣/城記)
聲入雲霄髙帝令戚夫人歌出塞望歸之曲侍婢數百
皆為之後宫齊唱聲入雲霄(西京/雜記)
餘音𫝊谷臨賀馮乗縣有老姥善歌餘音𫝊谷數日(出/荆)
(州/記)
響遏行雲薛譚學謳於秦青未窮青之技而辭歸青餞
於郊乃撫節悲歌聲振林木響遏行雲譚乃謝求反(出/博)
(物/志)
莫愁善歌莫愁樂者亦因石城樂而有此歌石城西有
女子名莫愁善歌謠且石城樂和中有忘愁聲因有此
歌(古今/樂録)
詩汗輕紅紛濕坐久翠眉愁浮聲入鐘罄餘囀入箜篌
(梁元/帝)獨明花裏翠偏光粉上津屢將歌罷扇迴拂影中
塵(劉孝/綽)扇中通慢臉曲裏奏陽春久應迷座客何啻起
梁塵(北齊/劉逖)斜光入丹扇的的最分明欲持照雕栱仍作
繞梁聲(周𢎞/正)協律新教罷河陽始學歸但令聞一曲餘
聲三日飛(庾/信)繁聲絃迸闋細寒管裂蘆衆音不能逐裊
裊穿雲衢盼盼乍垂袖一聲雛鳳呼贈之天馬錦副以
水犀梳(杜/牧)滿堂慘不樂響下清虚裏江城帯素月況乃
清夜起老夫悲暮年壯士淚如水(杜/甫)
　　舞
龍轉鳳翔成公綏七唱曰奮長袖以飈回擢纎腰以煙
起鎮抗首而委蛇䬃頓足而立跱紛龍轉而鳳翔忽若
倒而中止
沐猴狗鬬漢平恩伯許伯入第長信少府檀長卿起舞
為沐猴與狗鬬司𨽻葢寛饒劾長卿以列卿而沐猴舞
失禮不敬許伯為謝良久乃解(漢/史)
鸜鵒舞晉王導補謝尚為掾導有勝㑹謂之曰聞君能
作鸜鵒舞一座傾想尚便著衣幘而舞令座上擊節為
應俯仰皆中旁若無人(本/𫝊)
五經掃地帝與羣臣宴飲祝欽明自言能八風舞帝許
之欽明體肥醜據地搖頭睆目左右顧盼帝大笑吏部
侍郎盧藏用嘆曰是舉五經掃地矣(唐本/𫝊)
詔學士舞回波沈佺期兼修文館直學士既侍宴帝詔
學士等舞回波佺期為弄辭悅帝(本/𫝊)
舞為五字南蠻西舎利請獻夷中歌曲令舞人服南詔
衣絳裠襦黒頭囊金袪苴畫皮鞾首飾抹額冠金寳花
鬘襦上復加畫半臂執羽翟舞俯伏以象朝拜裠襦畫
鳥獸草木文以五采雜華以象庶物咸遂葆羽四垂以
象天無不覆正方布位以象地無不載分四列以象四
氣舞為五字以象五行(六/帖)
詩嬌情因曲動弱步逐風吹懸釵隨舞落飛袖拂鬟垂
　戚里多妖麗重娉蔑燕餘逐節工新舞嬌態似凌虚
扇開衫影亂巾度履行疎徒勞交甫憶自合専城居
可憐二八初逐節似飛鴻懸勝河陽妓闇與淮南同入
行看履進轉面望鬟空腕動昭華玉衫隨如意風上客
何須起啼烏曲未終　因羞强正釵顧影時迴袂非關
善留客便是嬌夫婿(並梁簡/文帝)倡女多艶色入選盡華年
舉腕嫌衫重迴腰覺態妍情繞陽春吹影逐相思絃履
度開裠􁐔鬟轉匝花鈿所愁餘曲罷為欲在君前(劉/遵)新
粧本絶世妙舞亦如仙傾腰逐韻管斂色聽張絃袖輕
風易入釵重步難前笑態千金動衣香十里𫝊特比雙
飛燕定當誰可憐(王/訓)紅顔自燕趙妙妓舞陽阿就行齊
逐唱赴節闇相和折腰送餘曲歛袖待新歌顰容生翠
羽慢睇出横波雖稱趙飛燕比此詎成多(楊/皦)逐唱迴纎
手聽曲動蛾眉日暮能留客相看詎此時(何/遜)從風迴綺
袖映日轉花鈿同情依促柱共影赴危絃(王/暕)迴履裙香
散飄衫釧響𫝊低釵依促管慢睇入繁絃　依歌移弱
步傍燭艷新粧徐来翻應節去去反成行(並劉/孝儀)飛鳬袖
始拂啼鳥曲未終聊因斷續唱試記往還風(庾肩/吾)
　
　
　
　
　
　
　
　
　
　
　
　
　錦繡萬花谷後集卷三十二
欽定四庫全書
　錦繡萬花谷後集卷三十三
　　詩
文章必謹布置山谷言文章必謹布置每見後學多言
以原道命意曲折後予以此槩考古人法度如杜甫贈
韋見素詩云紈袴不餓死儒冠多誤身此一篇立意故
使人静聴而具陳之自云甫昔少年日早充觀國賓致
君堯舜上再使風俗淳皆儒冠事業也自云此意竟蕭
條至蹭蹬無縱鱗言誤身如此也則意舉而文備故已
有是詩矣然必言其所以誤者於是有厚愧真知之句
所以真知者謂𫝊誦其詩也然宰相職在薦賢不當徒
愛人而已士故不能無望故曰竊效貢公喜難甘原憲
貧果不能薦賢則去之可也故曰焉能心怏怏秪是走
踆踆又將去海而去秦也然其去也必有遲遲不忍之
意故曰尚憐終南山回首清渭濱則所知不可不别故
曰常擬報一飯況懐辭大臣夫如此是可以相忘於江
湖之外雖見之亦不得而見之矣故曰白鷗波浩蕩萬
里誰能馴終焉此詩前賢録為壓卷葢布置最得正體
如官府甲第㕔堂房屋各有定處不可亂也韓文公原
道如書之堯典如此其他皆謂之變體可也(出䂬溪/詩話)
風人詩古辭云圍棋燒敗襖著子故依然陸龜䝉皮日
休固嘗擬之陸云旦日思雙履明時願早諧皮云莫言
春繭薄猶有萬重思是皆以下句釋上句樂府解題以
此格為風人詩取陳詩以觀民風示不顯言之意至東
坡無題詩云蓮子擘開須見薏秋枰著盡更無棋破衫
却有重縫處一飯何曽忘却匙是文與釋並見於一句
之中與風人詩又小異矣(出丹/陽集)
三百篇為主大槩學詩須以三百篇辭及漢魏間人詩
為主方見古人妙處自無齊梁間綺靡氣味也(出吕氏/童䝉訓)
多使酒樓語王平甫作詩多使酒樓語宋次道曰楊文
公詩有詠酒樓云江南堤栁拂人頭李白題詩徧酒樓
錢昭度亦有一酒樓詩云長憶錢塘江上望酒樓人散
雨千絲今子詩有㡬酒樓次道曰吾詩有二酒樓九江
琵琶亭云夜泊潯陽宿酒樓琵琶亭畔荻花秋雲沈鳥
没事已往月白風清江自流又送客西陵云若耶溪畔
醉秋風獵獵船旗照水紅後夜錢塘酒樓上夢魂應繞
浙江東(出青箱/雜記)
得句必燃燭王元苦病風月終于貧病妻黄氏共持雅
操每遇得句中夜必先起然燭供具紙筆元甚重之有
聴琴詩曰拂琴開素匣何事獨嚬眉古調俗不樂正聲
公自知寒泉出澗澁老檜倚風悲縱有来聴者誰堪繼
子期好事者畫為圖簇(出郡閣/雅談)
虚中一首詩僧虛中宜春人游瀟湘山與齊已顧栖蟾
為詩友住湘江西宗成寺潭州馬氏子希振侍中好事
每延納於書閣中題馬侍中池亭詩云嘉魚在深處幽
鳥立多時集首寄華山司空圖侍郎詩云門徑放莎垂
往来投刺稀有時開御札特地掛朝衣岳陽僧𫝊去天
香鶴帶歸他時周召作無復更衰微司空侍郎有詩言
懐云十年華嶽峯頭住只得虚中一首詩(出郡閣/雅談)
探驪獲珠元稹劉禹錫韋楚客同㑹樂天舍各賦金陵
懐古劉詩先成詩曰王濬樓船下益州金陵王氣黯然
收千尋鐵鎖沈江底一片降幡出石頭荒苑至今生茂
草古臺依舊枕寒流而今四海歸王化兩岸瀟瀟蘆荻
秋白曰四人探驪子先獲珠所餘鱗角何用三公乃遂
罷作
詩瓢唐求喜吟詠撚藁為丸貯以大瓢於江中曰苟不
沈没得之者方知吾苦心耳流至新渠有識者曰此唐
山人詩瓢取得之其詩遂傳題隠居云數㸃石泉雨一
溪霜葉風業在青山處道成無事中
鄭鷓鴣鄭都官鷓鴣詩稱鄭鷓鴣
詩有生氣齊諸暨令袁蝦詩平平耳多自謂能嘗云我
詩有生氣須人捉著不爾便飛去
龍甲鳳毛張季鷹黄華之唱潘正叔緑繁之良雖不俱
美並得虬龍片甲鳳凰一毛(出古今/詩話)
如四十箇賢人劉禹昭字休明婺州人少師林寛為詩
刻苦不憚風雪詩云句向夜深得心從天外歸言不虛
耳懐蕭山隠者云先生入太華杳杳絶良音秋夢有時
見孤懐無處尋神清峯頂立衣冷瀑邊吟應笑干名者
六街塵土深嘗與人論詩曰五言如四十箇賢人不能
著一字屠沽輩也覓句者若掘得玉匣有葢有底但精
求必得其寳在湖南累為宰後卒於桂州府幕有詩于
世(出郡閣/雅談)
黙誦峴山詩徐安正侍郎久居中書堂參李右丞之論
恐罪戾乃隠衡山為東林掇菜行者李北海邕遊岳過
寺觀其題詩處曰不知徐公乃在此握手言曰朝列於
公論已息矣遂解布褐而釋以簮裳謂徐曰曽吟峴山
詩曰峴山思駐馬漢水憶回舟又曰暮雨船猶濕春風
帆正開徐曰喑啞之日嘗黙誦之遂同載歸長沙(出南/卓異)
(記/)
以小秦王歌之東坡作彭門守時過齊州李公擇中秋
席上作一絶云暮雲收盡溢清寒銀漢無聲轉玉盤此
宵此景不長好明月明年何處看其後山谷在黔南令
以小秦王歌之(出王直/方詩話)
非其父不生其子張瀛碧之子也事廣南劉氏官至曹
郎嘗為歌贈琴棋僧同列見之曰非其父不生其子詩
云我嘗聴師法一説波上蓮花水中月不垢不浄是色
空無法無空亦無滅我嘗聴師禪一觀浪溢鼇頭蟾魄
滿沙河世界盡空空一寸寒灰冷燈畔我又聴師琴一
撫長松喚住秋山雨絃中雅弄若鑑金指下寒泉流太
古我又聴師棋一著山頂坐沈紅日脚阿誰稱是國手
人羅浮道士賭却鶴輸却藥法懐斟下紅霞丹束手不
敢争頭角
四怨三愁五情曹鄴字業之桂林人為四怨三愁五情
詩其怨云庭花已結子巖花猶弄色誰令生處逺用盡
春工力其愁云别家鬢未生到城鬚似髮朝朝臨水望
灞水不入越其情云空城野雀饑咬咬復飛飛忽見官
倉粟官倉無空時為舍人韋慤所知力薦於主司乃中
第看榜日諭主司云一辭桂巖猿九泣都門月年年孟
春至看花不如雪杏園宴上呈同年云賢路非在天十
年行不至一旦公道開青雲在平地又云故衣未及換
尚有去年淚又云永持共濟心莫起胡越意(出雅言/系述)
詩人龍大初郭功父方與荆公坐有一人展刺云詩人
龍太初功父勃然曰相公前敢稱詩人其不識去就如
此荆公曰且請来相見既坐功父曰賢道能作詩能為
我賦乎太初曰甚好功父曰只從相公請箇詩題時方
有一老兵以沙捺銅器荆公曰可作沙詩太初不頃刻
間誦曰茫茫黄出塞漠漠白鋪汀鳥去風平篆潮回日
射星功父閣筆太初縁此名聞東南余後於喬希聖家
見太初詩一軸皆不及前所作(出王直/方詩話)
書一中字於掌王正白唐末大播詩名嘗作御溝詩云
一派御溝水緑槐相䕃青此波涵帝澤無處濯塵纓鳥
道来雖險龍池到自平朝宗心本切願向急流傾示貫
休貫休曰剰一字正白揚袂而去休曰此公思敏書一
中字於掌逡巡正白回曰此中涵帝澤休以掌中示之
不異正白所改(出青𤨏/後集)
語病當避詩有語病當避之劉子儀嘗贈人云惠和官
尚小師達禄須干全用故事取孟子栁下惠不卑小官
仲尼曰師也達子張學干禄或有冩此二句減去師字
示人曰是畨僧達禄須干見者大笑此偶自諧合無如
輕薄子非刀筆過也(出古今/詩話)
人家失猫兒聖俞嘗云詩句義理雖通語涉淺俗而可
笑者亦其病也如有贈漁父一聨云眼前不見市朝事
耳畔惟聞風雨聲説者云病肝腎風如盡日覔不得有
時還自来本謂詩之好句難得耳説者云此是人家失
猫兒人以為笑
貪好句理不通詩人貪求好句而理有不通亦語病也
如云袖中諫草朝天去頭上宫花侍燕歸誠為佳句矣
但進諫必以章疏無用藁之理唐人有云姑蘇臺下寒
山寺半夜鐘聲到客船説者亦云句則佳矣其如三更
不是撞鐘時如賈島哭僧云寫留行道影焚却坐禪身
時謂之燒殺活和尚此尤可笑若云步隨青山影坐學
白塔骨又云獨行潭底影數息樹邊身皆是島詩何精
麄頗異(出歐陽/詩話)
金步搖玉跳脱宣宗好文嘗賦詩有金步搖未能對令
温岐(即庭筠也/改名岐)續之岐以玉跳脱應之宣宗令以甲科
處之為令狐綯之沮除方城尉綯曽問其事於岐岐曰
出南華真經非僻書也冀相公變理之暇時宜覽古綯
怒甚後岐有詩曰悔讀南華第二篇之句(南部新書北/夢瑣言庭筠)
(事甚詳此獨帶玉跳脱事又瑣言以跳為條與此/不同南華真經無玉跳脱事不知當時何所據也)
以妃子比飛燕開元間禁中初重木芍藥植於興慶池
東沈香亭㑹花盛開明皇乗照夜駒妃子步輦從之詔
選梨園子弟中尤者得樂十六色李龜年以歌擅一時
之名手捧檀板押衆前樂將歌明皇曰賞名花對妃子
焉用舊詞遽命李龜年持金花牋賜李白立進清平調
詞三章白承詔尚有宿酲遂賦詞其一曰雲想衣裳花
想容清風拂檻露華濃若非羣玉山頭見定向瑤臺月
下逢其二曰一枝紅艷露凝香雲雨巫山枉斷腸借問
漢宫誰第一可憐飛燕倚新粧其三曰名花傾國兩相
歡常得君王帶笑看解釋春風無限恨沈香亭北倚䦨
干龜年遂以調進令梨園弟子歌之太真妃持七寳杯
酌西梁州蒲萄酒笑領歌意明皇因調玉笛依曲遲其
聲以媚太真妃自是顧白尤異於諸學士然髙力士終
以脱靴為恥異日太真妃重吟前詞力士曰始謂太真
妃怨白入骨髓翻拳拳如是邪太真妃因驚曰何翰林
學士能辱人如此力士曰以妃子比飛燕賤之甚矣太
真妃頗深然之明皇欲三命白官卒為宫中所沮而止
(出古今/詩話)
詩意用老杜杜牧之詩意多用老杜如觀東兵長句云
黒矟將軍一鳥輕蓋用子美身輕一鳥過也遊樊川詩
云野竹疎還密巖泉咽復流葢用子美細雨止還作斷
雲疎復行也蓋其心景服之切則下語自然相符非有
意於蹈襲故其論杜詩云天外鳳凰誰得髓何人解合
續絃膠豈非自以為得髓者邪東坡贈孔毅甫詩云天
下㡬人學杜甫不得其皮與其骨又云前生子美只君
是信手拈得俱天成學杜甫而得其皮骨者鮮矣又況
其髓哉
酷似玉川子劉义詩酷似玉川子而傳於世者二十七
篇而已氷柱雪車二詩雖作語奇怪然議論亦皆出於
正也冰柱詩云不為四時雨徒於道路成泥柤不為九
江浪徒能汨没天之涯雪車詩云官家不知民餒寒盡
驅牛車盈道載屑玉車載欲何之祕藏深宫以御炎酷
如此等句亦有補於時與玉川子月蝕詩稍相類(出丹/陽集)
擬陶淵明韋應物詩擬陶淵明而作者甚多然終不近
也答長安丞裴税詩云臨流意已棲採菊露未晞舉頭
見秋山萬事都若遺葢效淵明詩云採菊東離下悠然
見南山此間有真意欲辯已忘言之句也然淵明脱落
世紛深入理窟但見萬象森羅莫非真意故因見南山
而真意具焉應物乃因意悽而採菊因見秋山而遺萬
事其與陶所得異矣(出葛常/之文集)
好押狭韻孔毅夫雜記云退之詩好押狭韻累句以示
工而不知重疊用韻之為病也雙鳥詩押兩韻字李花
詩押兩花字苕溪漁隠曰讀皇甫湜公安園池詩亦押
兩閒字詩曰日夜不得閒君子不可閒葢退之好重疊
用韻以盡已意詩不恤其為病也
押韻要有出處劉禹錫嘉話云作詩押韻須要有出處
近欲押一餳字六經中無此字惟周禮吹簫處注有此
一字終不敢押予按禹錫歴陽書事詩云湖魚香勝肉
宫酒重於餳則何嘗按六經所出邪洛陽伽藍記載河
東人劉白墮善釀酒盛暑曝之日中經旬不壊當時謂
之鶴觴(白墮乃人名子瞻詩云獨看紅蕖傾白墮石林/避暑録云若以白墮為酒則醋浸曹公湯燖右)
(軍可也予按文選魏武帝短歌行云何以解憂惟有杜/康康亦作酒人而選詩遂以為酒用東坡豈祖是耶出)
(碧溪/詩話)
用事不拘故常韋應物詩云心同野鶴與塵逺詩似冰
壺徹底清又送人詩云冰壺見底未為清少年如玉有
詩名此可謂用事之法葢不拘故常也(出黄常/明詩話)
作詩用經𫝊全句古人作詩有用經𫝊全句文選詩云
小人計其功君子道其常樂天詩云疾惡如巷伯好賢
如緇衣乃兩句連用之杜甫詩云無妄之憂勿藥喜誰
謂荼苦甘如薺富貴於我如浮雲近人亦多用史語東
坡詩云人言盧把似姦邪我見鄭公常嫵媚嘗觀南史
載王宜興云為刼不須伴甚似一側韻五言但無題目
耳(出䂬溪/詩話)
學詩如學道魯直謂陳後山學詩如學道此豈尋常雕
章繪句者之可擬哉客有謂予言後山詩其意在於㸃
化杜甫語耳杜甫云昨夜月同行後山則云勤勤有月
與同歸杜云林昏罷幽磬後山則云林昏出幽磬杜云
古人日已逺後山則云斯人日已逺杜云中原鼓角悲
後山則云風連鼓角悲杜云暗飛螢自照後山則云飛
螢元失照杜云但覺追隨盡後山則云林湖更覺追隨
盡杜云文章千古事後山則云文章平日事杜云乾坤
一腐儒後山則云乾坤著腐儒杜云孤城隠霧深後山
則云寒城著霧深杜云寒山只暫香後山則云寒花只
自香如此類甚多豈非㸃化老杜之語而成者余謂不
然後山詩格律髙古真所謂碌碌盆盎中見此古罍洗
者用語稍同乃是讀少陵詩熟不覺在其筆下又何足
以病公(出丹/陽集)
上一句無所得洪龜父有詩云胡生畫山水烟雨山更
好鴻雁書逺汀馬牛風雨草潘邠老愛其第二句余愛
其第三句山谷愛其第四句徐師川愛其第三第四句
逺汀後又改為逺空余云向上一句莫是公未有所得
否何衆人之皆不好也龜父大笑
通字未有人道洪駒父見陳無已小放歌行云不惜捲
簾通一顧怕君著眼未分明此為奇語葢通字未嘗有
人道余曰子豈不記老杜詩云簾戸每宜通乳燕耶(出/王)
(直方/詩話)
臭氣可掬開元中有儒士登終南山得句云野迥雲根
濶山髙樹影長私心自負吟諷之際忽聞空中語云未
若云天河雖有浪月桂不聞香儒士不勝喜以為已有
歸誇於僧智濬掩鼻笑曰臭氣可掬何足多也儒士驚
愕遽以實告自此又號為鑒文太史智濬嘗有浮漚篇
盛行于世(出零陵/總記)
自成一家省題詩自成一家非他詩比也首韻拘於見
題則易於牽合中聨縛於法律則易於駢對非若遊戲
於烟雲月露之形可以縱横在我者也王昌齡錢起孟
浩然李商隠輩皆有詩名至於作省題詩則疎矣王昌
齡四時調玉燭詩云祥光長赫矣佳號得温其錢起巨
魚縱大壑詩云方快吞舟意尤殊在藻嬉孟浩然騏驥
長鳴詩云逐逐懐良馭蕭蕭顧樂鳴李商隠桃李無言
詩云夭桃花正發穠李蕋方繁此等句與兒童無異以
此知省題詩自成一家也(出丹/陽集)
　
　
　
　
　
　
　
　
　
　
　
　
　
　
　
　錦繡萬花谷後集卷三十三
欽定四庫全書
　錦繡萬花谷後集卷三十四
　　醫
君臣佐使藥有君臣佐使以相宣攝合和一君二臣三
佐五使乂可一君三臣九佐使也
隂陽配合藥有隂陽配合子母兄弟根莖花實草石骨
肉有单行者有相須者有相使者有相畏者有相惡者
有相反者有相殺者(出本/草)
針經脈法郭玉者廣漢人初有老父釣於涪水因號涪
翁著針經脈法弟子程髙尋求積年翁乃授之玉少師
事髙學方診六㣲之技為太醫丞(出後/漢書)
四家論方技為四家有醫經家有方家有房中家有神
仙家(出七/略)
蛇從瘡中出河内太守劉勲女若左膝裏瘡痒出迎華
他使視他以繩繫一犬於馬後走馬牽犬犬困不能行
因取斷腸以向瘡口須臾有若蛇者從瘡中出長三尺
(出華他/别𫝊)
湔腸滌臟虢太子死扁鵲至虢國中庶子曰暴蹙而死
扁鵲曰尚可活也庶子曰先生得無誕乎臣聞上古有
俞附療病不以湯液乃割皮解肌湔洗腸胃潄滌五臟
(出史/記)
刮骨去毒闗羽為流矢貫臂每隂雨常疼痛醫曰矢鏃
有毒當破臂刮骨去毒乃可除之也(出蜀/志)
扁鵲兄弟鶡冠子云扁鵲兄弟三人並醫魏文侯問孰
最善扁鵲曰長兄神眎故名不出家仲兄神毫毛故名
不出門臣針人血脈投人毒藥故名聞諸侯(出意/林)
風百病之始風者百病之始也清淨則内腠閉拒雖有
苛毒弗能害故病乆則𫝊化上下不并良醫弗為
四時氣傷五臟春傷於寒風邪留連乃為洞泄木勝脾
土故也夏傷於暑秋必病瘧秋傷於濕一逆而欬發為
痿厥金乗胃土故也冬傷於寒春必病瘟四時之氣更
傷五臟
隂陽寒熱隂靜陽躁陽生隂長陽殺隂蔵陽化氣隂成
形寒極生熱熱極生寒寒氣生濁熱氣生清
四經十二從人有四經十二從經應四時十二從應十
二月十二月應十二脈春弦夏洪秋浮冬沈四時經脈
也從謂天氣順行十二辰之分十二脈謂手三隂三陽
足三隂三陽
五臓六府五臓藏精氣而不㵼故滿而不能實六府𫝊
化物而不藏故實而不能滿水榖入口則胃實而腸虛
食下則腸實而胃虛
水榖海胃者水榖之海六府之源五味入口藏於胃以
飬五臓氣氣口亦太隂也五臓六府之氣味皆出於胃
變見於氣口五氣入鼻藏於心肺有病鼻為不利
百病生於皮毛百病始生必先於皮毛邪中之則腠理
開開則入客於絡脈留而不去𫝊入於經留而不去𫝊
入腸胃
臟一腎兩臓各有一耳腎獨有兩者何也腎兩者非皆
腎也其左者為腎右者為命門命門者諸神精之所舍
元氣之所繫男子以一藏精女子以一繫胞
冬不按蹻春氣病在頭夏氣病在臓秋氣病在肩背冬
氣病在四支冬不按蹻春不齀衂春不病頸項仲夏不
病胸脇長夏不病洞泄秋不病風瘧冬不病痺厥並為
冬不按蹻所致(已上並/出内經)
　　卜
一卦帛十疋天寳末處士錢知㣲嘗至洛遂榜天津表
柱賣卜一卦帛十疋居一日有貴公子讀榜命取帛如
數卜焉錢命蓍布卦曰子筮可期一生君何戲為其人
曰卜事甚切先生誤乎錢云請為韻語曰兩頭㸃土中
心虛懸兩足踏吸不肯下錢其人本意買天津橋也紿之
其精如此(出酉陽/雜爼)
卜負金隗炤善易臨終謂妻子曰後雖大荒勿賣宅後
五年詔使姓龔負吾金以吾所書版索之後如其言妻
齎版詣使者使者惘然沈吟乃悟取蓍筮卦成曰妙哉
隗生吾不負金賢夫藏金以待太平知吾善易書版寄
意金有五百斤盛以青甕埋在堂屋下去壁一丈入地
九尺妻掘之果得金
綬笥有蛇後漢馮緄拜隴西太守綬笥有兩赤蛇分走
許曼筮曰二嵗當為邊將官有東名五年為大將南征
失火管輅在田舍主人患失火輅卜曰明日南陌上有
一角巾生駕黒牛故車必邀留如此言生不得已宿然
意不安以為圖已乃把刀出門倚積薪假寐欻有一物
如獸手中持火舉刀斫腰視之乃狐也火遂絶
買鞭懸樹鮑瑗貧苦不信卜筮㑹淳于智至為作一卦
曰君安宅失宜故貧入市有人持馬鞭賣買之以懸舍
東大桑樹三年當暴得財如言後浚井得錢十萬銅二
十斤
折足為敗李綱在隋宦不進筮之得鼎筮人曰君當為
卿輔然待易姓乃如志仕不知退折足為敗綱雖顯於
唐數稱疾辭位去
賣卜長安市武攸緒少變姓名賣卜長安市
天火之象馬重績晉髙祖以太原拒命廢帝遣兵圍之
勢甚危急命馬重績筮之遇同人曰天火之象乾健而
離明健者君之徳也明者南面而嚮之所以治天下也
同人者人所同也必有同我者焉易曰戰乎乾乾西北
也又曰相見乎離離南方也其同我者自北南乎乾西
北也戰而勝其九月十月之交是嵗九月契丹遂助晉
擊敗唐軍晉遂有天下(出五/代史)
龜精錢元懿終年六十六初元懿之為新定有士方生
時人號為龜精嘗䟽卜辭以貽元懿曰太一接天河金
華寶貝多君侯六十六别處下經過至是皆如其言(出/吳)
(越備/史)
黄中君鬼谷子竇廷芝與卜者胡蘆生相善一日謂竇
曰君家禍將至非遇黄中君鬼谷子將不可救廷芝物
色求之得李鄴侯泌傾家結之未幾朱泚亂廷芝陷賊
事平徳宗命誅之泌以前事上聞得免(出劇/談録)
瓦卜休咎西京夀安縣有墨石山神祠頗靈神龍中前
有兩瓦子過客投之以卜休咎仰為吉覆為凶(出南部/新書)
一蓍獨立明皇兼潞州别駕來朝京師將行使術士韓
禮筮之蓍一莖孑然獨立禮驚曰蓍立竒瑞非常也不
可言(出舊/史)
大黄髙后崩丞相陳平等使人迎代王王計未定遂卜
之龜兆得大黄庚庚余為天王夏啓以光(出史/記)
賁非正色孔子嘗自蓍而卦得賁愀然有不平之狀子
張進曰賁是吉卦夫子色有不平何也孔子曰山下有
火賁非正色也(出家/語)
乗舟而來孔子使子貢往外而未來謂弟子兆之遇鼎
皆言無下足不來顔子掩口而笑曰無足者乗舟而來
賜至矣清朝也子貢果朝至(出衝/波𫝊)
遇觀之否陳厲公生敬仲周内史筮之遇觀之否曰是
謂觀國之光利用賔于王其代陳有國乎
敗必獲秦伯伐晉卜徒父筮之吉渉河侯車敗詰之
對曰乃大吉也三敗必獲晉君果如其言(出左/𫝊)
法天地象四時卜法天地象四時(出史/記)
王宗懸綬王宗以賣卜自奉安帝以博士徴恥占驗見
知懸綬於縣庭而逃
婦女從甕中出有人失妻輅卜之令明旦於東陽城門
候擔豚人牽與共鬬其豚走逸即共追之豚入舍突破
主人甕其婦從甕中出(出六/帖)
　　相
日角龍廷唐儉説秦王建大計髙祖嘗召訪之儉曰公
日角龍廷性恊圖䜟係天下望乆矣若外嘯豪傑北招
戎狄右收燕趙濟河而南以據秦雍湯武之業也(出本/𫝊)
貴不可言術士崔𤣥豹以相法言人事多中莊宗尤信
重之以為北京廵官明宗為内衙指揮使安重誨欲試
𤣥豹乃使他人與明宗易服而坐明宗於下坐召𤣥豹
相之𤣥豹曰内衙貴將也此不足當之乃指明宗於下
坐曰此是也因為明宗言其後貴不可言明宗即位思
𤣥豹以為神召至京師鳳諫曰好惡上所謹也今陛下
神其術而召之則傾國之人皆將奔走吉凶之説明宗
遂不復召(出五代史/趙鳳𫝊)
骨法非常文穆王元瓘淮將李濤宼錦衣軍命王討之
自是日者視王曰此人手刃百人當大貴有僧自新常
衣紙衣住廣徳山院聞元瓘至舉衆皆遁而自新巍然
晏坐軍中有問其故曰前後左右皆兵耳將安適時王
在衆中新乃斂衣奉迎與語乆之及師還遂載而歸後
王問新當時何以見識答曰㣲僧無他術但覩王骨法
非常故幸得識矣(出吳/越史)
真貴人五代錢鏐縣録事鍾起有子數人多竊從之遊
豫章人有善術者望斗牛間有王氣牛斗錢塘分也因
遊錢塘隂求其人私謂起曰占君縣貴人求之市中不
可得視君之相貴矣然不足當之鏐適從外來見起反
走術者望見之曰此真貴人也召至熟視之顧起曰君
之貴因此人乃慰鏐曰子骨法非常願自愛
神仙狀吳殷文圭舉進士塗中遇一叟目文圭乆之謂
人曰向者一人眉緑拳必入口神仙狀也如學道當冲
虛不爾有大名於天下而文圭拳實入口乾寧中擢第
(出九/國志)
耳大貴兆李忠臣帝嘗謂卿耳大貴兆對曰驢耳大龍
耳小帝喜其野而誠
額文似臨淮王栢良器父友王奐為光弼從事見之曰
爾額文似臨淮王面黒子似顔平原殆能立功乃薦之
光弼(出唐/史)
右輔澤而動竇軌後為益州行臺僕射袁天綱復曰赤
脈干瞳方語而浮赤入大宅公為將必多殺願自戒軌
果坐事見召天綱曰公母憂右輔澤而動不乆必還果
還為都督(出唐/書)
識清貌古韓思復初鄭仁傑李無為者隱居太白山思
復少從二人遊嘗曰子識清貌古恨仕不及宰相也
靣如虎袁天綱謂韋挺面如虎當以武處官(出本/𫝊)
真將軍姑布子卿善相見無恤曰真將軍也趙簡子曰
是子其母賤翟婢也奚道貴哉子卿曰天之所受雖賤
必貴(出史/記)
豐下有後叔服來聘公孫敖聞其能相人見其二子焉
叔服曰榖也食子難也収子榖也豐下必有後於魯
龍犀入額角朱建平相書曰額有龍犀入髮左角日右
角月者王天下
功名夀年周訪遇善相者陳訓謂訪與陶侃曰二君皆
位至方岳功名畧同但侃上夀訪下夀優劣有殊
孺子有好相羊祜字叔子遊汶水濵父老謂曰孺子有
好相年六十建大功既言便出莫知所在(並出/晉書)
不可以科第進鄭朗始朗舉進士有相者言君當貴然
不可以科第進俄而有司擢朗第一既又覆實人被相
者賀曰安之已而果相(出本/𫝊)
熊虎相任晙氣貌偉特時謂之熊虎相
竒厖福艾李勣臨事選將必先相其竒厖福艾者遣之
或問其故答曰薄命之人不足與成功名
靣部三無李寛為常侍有門下士姓盧善相或問李公
如何曰據其面部所無者三無子無宅無塜公有數子
皆先公卒有宅未嘗還鄉居死于池州乗舟歸舟破沈
其骨(出金/華子)
虎狀豺聲楚子良生子越椒子文曰是子也熊虎之狀
豺狼之聲不殺之必滅若敖氏矣鬼猶求食若敖氏之
鬼不其餒而後果滅之(出左/𫝊)
亞夫下獄相南唐宋齊丘微時日者相之曰君貴不可
言然亞夫下獄君實有之位極之日當早引退庶幾保
全齊丘登相位數載致仕復以大司徒就徴未幾坐陳
覺謀干紀事乃賜死(出唐/書)
攬鏡知刑蜀張裕曉相術每舉鏡視面自知刑死未嘗
不撲之於地後為劉備所殺(出六/帖)
肉不稱骨袁天綱視岑文本曰學堂瑩夷故文章振天
下首生骨未成自前而視法三品肉不稱骨非夀兆也
(出本/傳)
窮相李白召見及出上顧謂力士曰此人固窮相(酉陽/雜爼)
　　先知
五十年天子明皇潛龍時見僧萬迴曰五十年天子願
自愛五十以後果有禄山之禍(並出/逸史)
六十日三品貞觀中張寶藏為金吾長上常因下直歸
櫟陽路少年逢畋獵割鮮食倚樹歎曰張寶藏身年七
十未嘗得一食如此傍一僧指曰六十日内官登三品
何足歎也言訖不見寶藏即時還京時太宗苦於氣痢
衆醫不效詔問殿庭有能治此疾者重賞之寶藏曽困
其疾即具疏以乳煎蓽撥方服之立瘥宣下宰臣與五
品官魏徴難之逾月不進擬上疾復作後命進之一啜
又平因思曰嘗令與進方人五品官不見除授何也徴
懼曰奉詔之際未知文武二吏上怒曰治得宰相不妨
已授三品官我天子也豈不及汝耶乃厲聲曰與三品
大官特授鴻臚卿時正六十日矣(出獨/異志)
五般餛飩李宗回與客入闗云吾能知人飲饌因正旦
日將謁華隂縣令客曰明日與公各飲椒薤酒一杯食
五般餛飩不得飯喫明日見令二公衝寒且速暖兩杯
酒來仍著椒薤良乆女奴與令耳語令曰總煑來謂二
客曰某小女嘗言不令我幹家事某作惱渠遣校嵗節飲
食適云五般餛飩煑何者某令總煑來二客飡盡忽報
勅使到縣令驚忙揖客去竟不得飯
兩盤餻糜明皇時有術士判人食物一一先定李栖筠
曰明日看某食何物曰大夫合食兩盤餻糜二十椀橘
皮湯平明有勅召對上以金盤盛新糯米餻糜賜之栖
筠對御不敢不盡帝大喜曰卿食甚羙更賜一盤又盡
既歸病霍亂諸物皆絶口飲橘皮湯僅二十椀方愈(逸/史)
城下三天子周太祖時有麻衣和尚善望氣李守正叛
河中周太祖親征麻衣語趙韓王曰李侍中安得乆居城
下有三天子氣未幾城陷時周世宗與太祖太宗同行
(出唐宋/遺史)
𤣥宗用張嘉貞開元中上急於為理尤注意於宰輔常
欲用張嘉貞為相而忘其名夜令中人持燭於省中訪
其直宿者誰還奏中書侍郎韋抗即令召入寢殿上曰
朕欲命一相常記其姓張而重名今為北方侯伯不欲
訪左右旬日念之終忘其名卿試言之抗奏曰張齊丘
今為朔方節度使即令草詔援筆而成抗歸宿省中上
不解衣以待且將降其詔書夜漏未半忽有中人復促
抗入見上迎謂曰非張齊丘乃張嘉貞别命草詔上謂
抗曰惟朕志先定可以言命矣朕適因閱近日大臣章
乃嘉貞表也因灑然方記得其名此亦天啓非人事也
上嘉其得人復歎用舍如有人主張(出明皇/雜記)
名字亦前定杜相鴻漸之父名鵬舉嘗夢有所之見一
大碑云是宰相碑已作者金填其字未作者判名於柱
問有杜家兒否曰有任自看之視之記得姓下有鳥偏
旁曳脚而忘其字乃名子為鴻漸而謂之曰汝不為相
即世世名字當鳥旁而曳脚也鵬舉生鴻漸而名字亦
前定矣况其官與夀乎(出嘉/話録)
垣下生善筮太原王陟真元初應進士舉而京師有善
筮者號垣下生陟從筮焉生卦成少不復言又大嗟異
謂陟曰此卦郎君後二十三年及第是嵗狀頭更兩年
而生郎君待此人應舉然後同年及第某所以訝之後
累舉不第亦不記垣下之所尅比張𢎞靖舍人知舉陟
及第榜出復於禮部南院序列叅主司各通姓名見首
立者即韋瓘也陟忽憶垣下之言試問其年韋答云某
春秋十九年陟遽應之先輩所隠祗二年何不誠如是
且先輩貞元四年生瓘矍然乃取垣下生所記示於衆
衆大驚由此以實告(出續定/命録)
顧少連下及第貞元中有舉人李頧方就舉聲價極振
忽夢一人衣紫云當禮部侍郎顧少連下及第寐覺省
中朝並無姓顧者及頃有人通刺稱進士顧少連謁頧
驚而見且述當為門生少連曰某不到場中必無此事
來年頧果落第至貞元九年顧少連自戸部侍郎權知
貢舉頧猶未第因潛往造焉臨放榜時相特嘱一人頧
又落來年秋少連拜禮部侍郎頧乃登第(出咸/定録)
蒸㹠荔枝陳廣漢貯米二囷請元理計其數元理取食
箸作數轉曰各若干開囷校之之東則數同西差一升
有死䑕焉元理慚曰不知䑕之非米不如剥靣皮矣他
日元理詣廣漢設食甚薄廣漢曰有倉卒客無倉卒主
人元理以七箸筭曰爼上蒸㹠厨中荔枝何不説廣漢
大驚(出西京/雜記)
大書台字裴光庭當國憬藏以紙大書台字投之光庭
曰吾既台司矣尚何事後三日貶台州刺史
　
　
　
　
　
　錦繡萬花谷後集卷三十四
欽定四庫全書
　錦繡萬花谷後集卷三十五
　　酒
五斗先生五斗先生其飲至五斗不亂人有以酒邀者
無貴賤輙往著五斗先生𫝊
六鶴齊飛古者交歡多為博列子曰虞氏設樂飲酒擊
博樓上其齒以牙飾以箭長五寸其數六刻一頭作鶴
形仙經云六鶴齊飛盖其名也宋齊以降多以摴蒱頭
戰酒骰子之制亦六鶴齊飛之變也(出醉鄉/日月)
瓊蘇南嶽夫人𫝊曰夫人設王子喬瓊蘇緑酒
酴醿酒李絳曰今法令不及者五十餘州西戎内訌加
以水旱無年陛下焦心銷志求濟時之略渠便髙枕而
卧哉帝謂左右曰絳言骨骾真宰相也遣使賜酴醿酒
(出唐/書)
劇飲歡甚採訪使韓朝宗約孟浩然偕至京師欲薦諸
朝㑹故人至劇飲歡甚或曰君與韓公有期浩然曰業
已飲遑恤他卒不赴(出本/𫝊)
生春酒徳宗即位五月甲申劍南貢生春酒(出本/紀)
紫酒青酒于闐以蒲萄為酒又有紫酒青酒不知其所
釀而味猶羙(出五/代史)
甘若飴韓愈詩一杯春酒甘若飴
地黄酒栁玼相國餗門人賈有奴頗横馮球愛賈召奴
責之奴泣謝未幾馮謁賈未出有二青衣齎罌出曰公
恐君寒奉地黄酒三杯馮說盡舉之
酒山南昌國有酒山山有泉其味如酒飲之甚羙醉經
月不醒
碧芳酒房夀六月擣蓮花製碧芳酒涼物也(出叩/頭録)
䲻腦酒肅宗張皇后専權每進酒常寘䲻腦酒令人久
醉健忘(出酉陽/雜爼)
石梁春滎陽之土窟春富平之石梁春酒名也(出國/史補)
飲飾飲飾者如暑中置寒筵冰之類(出醉鄉/日月)
明府曠官苛政凡飲以一人為明府主斟酌之宜酒懦
為曠官謂泠也酒猛為苛政謂熱也
三材凡飲以一人為録事以糾坐人須擇有飲材者材
有三謂善令知音大户也
飲儲下酒物色謂之飲儲
歡候十有三歡之候十有三得其時一也賔主乆間二
也酒醇而主嚴三也非觥罍不謳四也不能令有耻五
也方飲不重膳六也不動筵七也録事貌毅而法峻八
也明府不受請謁九也廢賣律十也廢替律十一也不
恃酒十二也使使勿歡勿暴十三也
不歡之候有九主人吝一也賔輕主二也鋪陳顇而不
叙三也樂生而妓驕四也數易令五也騁牛飲六也迭
恢諧七也手相屬八也歡骰子九也(並出醉/鄉日月)
菖蒲桃花滄洲去國萬里出菖蒲桃花酒飲之神氣清
爽
換骨醪憲宗採鳳李花釀換骨醪晉國公平淮西回黄
帕金瓶逺賜二斗(出叙/聞録)
金牌斷酒安禄山眷寵既深人多疾之帝恐其遇毒賜
禄山以金牌繫臂每王公勸飲則示金牌准勅斷酒
㰂酒皮日休詩云明朝有物充君信㰂酒三瓶寄夜航
(㰂酒江/外酒名)
崑崙觴魏賈將有奴善别水嘗乗舟於黄河中流以匏
瓠接河源水七八升經宿色如絳以釀酒名崑崙觴芳
味絶妙
般若湯北僧謂酒為般若湯蓋庾詞以避法禁
詩得錢即相覔沽酒不復疑忘形到爾汝痛飲真吾
師　却憶去年人醉時只今未醉已先悲數莖白
髪那抛得百罰深杯亦不辭　春酒杯濃琥珀薄水
漿椀碧瑪瑙寒(出杜/甫)車旁側掛一壺酒鳯笙龍管行
相催咸陽市上嘆黄犬何如月下傾金罍　溧陽酒
樓三月春楊花忙忙愁殺人胡雛綠眼吹玉笛呉歌
白苧飛梁塵(出李/白)頻頻到口微成醉拍拍滿懐都是
春醺酣情味難名状醖釀二夫莫指陳斟有淺深存
燮理飲無多少寄經綸(出卲/康節)擣香篩辣入缾盆盎盎
春溪帶雨渾収拾小山藏社甕招呼明月到芳樽稻
垂麥仰隂陽足器潔泉新表裏清曉日著顔紅有暈
春風入髓散無聲(出朱/布真)白衣送酒舞淵明急掃風軒
洗破觥豈意青州六從事化為烏有一先生　隔籬
不喚隣翁飲抱甕須防吏部來(出東/坡)
　　茶
驚雷莢萱草帶覺林僧志崇收茶三等待客以驚雷莢
自奉以萱草𢃄供佛以紫茸香赴茶者以油囊盛餘瀝
歸(出蠻/甌志)
緑華紫英同昌公主上每賜饌其茶則有緑華紫英之
號(出杜/陽編)
官自治園令狐楚為鹽鐵轉運使先是鄭注建㩁茶使
王涯又議官自治園植茶人不便請廢使如舊法從之
(出本/傳)
雲脚乳靣凡茶少湯多則雲脚散湯少茶多則乳靣聚
文火顧况論茶云煎以文火細煙小鼎長泉
六班白樂天方齋禹錫正病酒禹錫乃饋菊苖虀蘆服
鮓換取樂天六班茶二囊以自醒酒(出蠻/甌志)
成象殿茶故例翰林學士春晩人困則日賜成象殿茶
(出金鑾/宻記)
自判品第陸龜蒙嗜茶置園顧渚山下嵗取租茶自判
品第張文新為水説七種其二恵山泉三虎丘井六淞
江人助其好者雖百里為致之
詩活水還將活水烹自臨釣石汲深清大瓢酌月歸
春甕小杓分江入夜瓶雪乳已翻煎處脚松風仍作
㵼時聲枯腸未易禁三椀卧聴山城長短更(出東/坡)汲
澗供煮茗浣我雞黍腸蕭然綠隂下復此甘露嘗慨
彼俗中士噂􁀨聲利場髙情屬吾黨茗飲安可忘(出/謝)
(㓜/槃)開緘試火煎須汲逺山泉自遶風爐立誰聴石碾
眠細微緣入麝猛沸恰如蝉羅細烹還好鐺新味更
全花隨僧筯破雲逐客甌圓痛惜藏書箧堅留待雪
天睡醒思滿啜吟困憶重煎祇此消塵慮何須作神
仙
　　香
龍鱗香葉子香即棧香之薄者又曰龍鱗香
龍涎香龍涎香出大石國國人候島林上有異禽翔集
下有羣魚遊泳則有伏龍吐涎浮水上舟人或探而得
之則為巨富其涎如膠
九和香三洞珠囊曰天人玉女持羅天香按玉爐燒九
和之香
入窨凡香須入窨貴燥濕得宜也合和訖乾器收蠟紙
封埋屋地下半月餘
日磾自合香金日磾入侍欲衣服香潔變胡虜氣自合
一香武帝果恱之
五方香牀隋煬帝觀文殿前兩廂為堂各十二間於十
二間堂每間十二寶橱前設五方香牀綴貼金玉珠翠
每駕至則宫人擎香爐在輦前行
屑沉泥壁唐宗楚客造新第沈香紅粉以泥壁開門則
香氣蓬勃
水麝天寶中虞人獲水麝臍香皆水也每取以針刺之
香氣倍於肉麝
文石卞山在湖州山下有無價香有老母拾得一文石
光彩可翫偶墜火中異香聞於逺近收而寶之毎投火
中異香如初
薔薇水周顯徳五年昆明國獻薔薇水十五缾云得自
西域以灑衣衣敝而香不滅
雞舌日華子云雞舌香治口氣所以三省郎含香奏事
笑蘭吳僧罄宜作笑蘭香予曰豈非韓魏公所謂濃梅
山谷所謂藏春者耶其法以沈為君雞舌為臣北苑之
塵秬鬯十二葉之英鉛華之粉柏麝之臍為佐以百花
之液為使一炷如芡子許油然鬱然若齅九畹之蘭而
挹百畝之蕙也
　　棋
金靣棋盤蘇尚書八十猶叅禪大溈以手拍碎金靣棋
盤尚書尋悟(出禪/學)
檀心棋子闗中貴家以紫檀心瑞龍腦為棋子
玉棋子唐宣宗朝日本國王子來朝善圍棋帝令待詔
顧師言與之對手王子出本國楸玉棋局冷暖玉棋子
蓋玉之蒼者如楸玉色其冷暖者冬暖夏冷
圍棋短具王積薪每出遊必攜圍棋短具畵紙為局與
棋子併盛竹筒中繫於車轅馬鬛間道上雖遇匹夫亦
與對手勝則徴其餅餌牛酒(出北夢/瑣言)
蛻龍牙取蜕龍牙一枚臨局自然機變横出(出棋/訣)
可教常勢王積薪隨明皇西幸宿山中孤姥之家簷下
夜忽聞姑與婦棋因附身門扉一一宻記共下止三十
六忽聞姑曰子已北矣吾之勝止七枰耳遲明王具禮
請問出局盡平生之好布子未及數十姑謂婦曰是子
可教以常勢因指示攻守殺奪救附拒之法其意甚略
曰此已無敵人間矣謝而别回顧失向之室矣(出異叢/談記)
石枰仙奕山始登者得石枰于上黒肌而赤脈十有八
道可奕(出栁宗元/山水記)
天帝召棋客滑能善奕忽有一小子自云張清與能對
奕思甚精敏能異而詰之曰我非世人天帝召公着碁
能忽奄然(出北夢/瑣言)
博打子肅宗在彭原廨舍隘狹帝與張良娣博打子聲
聞於外李泌言帝乃潛令刻乾樹子不欲有聲良娣以
是怨泌
詩對敵常觀勢臨機便得先安危心不動殺活手能
専勿以欺為事須知刼是權旁人爛柯看當局是神
仙(出楊/元素)天迥人空逺洞虛枰尚存何時方對奕驚俗
便冲軒羊恐多成石桃應别有源願逢柯迥爛長得
侍靈尊
　　食饌
瓊膏乳懿宗迎佛骨入内道場薦瓊膏乳訶陵國所獻
也(出杜/陽編)
銀餅餤宣宗賜韋澳孫宏銀餅餤食之甚羙皆乳酪膏
腴之所為(出摭/言)
鴨肝猪肚王晉飯酒非鴨肝猪肚筯輒不舉(出醉/仙圖)
月兒羮栁公權以隔風紗作龍城記及八朝名品號錦
樣書以進上方御剪刀麫月兒羮即命分賜公權(雲仙/散録)
龍鮓有人遺張華鮓華曰此龍肉也遂沃以苦酒中有
五色光(出世/説)
同心鱠金門嵗節曰洛陽人家七夕裝同心鱠(出雲仙/散録)
縠薄絲縷進士段碩常識南孝亷者善斫鱠縠薄絲縷
輕可吹起操刀響㨗若合節奏因㑹客衒技先起魚架
之忽暴風雨雷震一聲鱠悉化為蝴蝶飛去南驚懼遂
折刀誓不復作(出酉陽/雜爼)
骨青肉紫漢昭帝釣得蛟長三丈帝曰此魚鱔之類命
大官為鮓骨青肉紫食之甚羙帝更求之不獲
含風鮓房州六月調羊酪造含風鮓(出叩/頭録)
野猪鮓安禄山恩寵莫比其所賜品目有野猪鮓有馬
酪(出酉陽/雜爼)
雩肉南蠻室利佛寺有獸類野豕角如山羊名曰雩肉
味羙以饋膳
素麟脂班螭髓謝𤣥卿遇神僊設素麟脂班螭髓(續神/仙傳)
紅虬脯同昌公主上贈御饌有紅虬脯非虬也但貯於
盤中則虬健絲髙一尺(出杜/陽編)
麟肉脯王逺至蔡經家設麟肉脯(出神/仙𫝊)
杏炙鼃炙飲食有杏炙鼃炙
蓴龜蓴龜羔之絶羙江東謂之一蓴龜(並出酉/陽雜爼)
　
　
　
　
　
　
　錦繡萬花谷後集卷三十五
欽定四庫全書
　錦繡萬花谷後集卷三十六
　　冠冕
君之象帝嘗問丈夫冠婦人髻皆髙大何邪令狐徳棻
對曰冠髻在首君之象也晉之將亡君弱臣彊故江左
士女衣小而裳大宋武帝受命君徳尊嚴衣裳隨亦變
改此近事驗也(出唐/書)
僕射巾裴冕自製巾子工甚人争效之號僕射巾
山帔葛巾武攸暨安樂公主出降遣通事舍人李邈以
璽書邀之詔見曰山帔葛巾不名不拜(並出/六帖)
輕金冠寶厯二年浙東貢舞女戴輕金冠以金絲結之
為鸞鶴狀仍飾以五彩細珠玲瓏相續可髙一尺稱之
無二三分(出杜/陽編)
玉葉冠持盈公主玉葉冠希世之寶(出唐明/皇雜記)
珠盤幞頭脚昭宗播遷於鳳翔朱梁率諸道奉迎車駕
時侯王將帥在岐下者皆以珠一顆盤幞頭脚貫以銀
線而簪之軍人咸以珠飾巾競相誇尚洎朱梁簒立乃
知珠已居人上者乆矣(出紀/異)
蟬翅張敞弟武為梁相曰馭黠馬者利其御䇿當以柱
後蟪文冠彈繩之耳(如淳注曰蟪蟬也冠細/如蟬翅今御史冠是也)
鵲尾髙祖為亭長乃以竹皮為冠(應劭注曰以竹始生/皮為冠今鵲尾冠是)
(也出/漢書)
金顔通天冠金博山蟬謂之金顔(出徐爰/釋問)
金璫董巴漢輿服志曰武冠一曰武弁大冠諸武官冠
之侍中常佩黄金璫
覆杯董巴輿服志曰委貌冠皮冠同制長七寸髙四寸
制如覆杯
鳩拂晉永康九年正月大㑹有鳩入御座武帳中拂司
空張華之冠(出三十/國春秋)
烏萃曽參鋤𤓰三足烏來萃其冠(出古/今注)
　　印
六合大同印肅宗在靈武鑄印追兵文曰六合大同印
(出鄴/侯𫝊)
金龜印順宗元和五年給事中張維則自新羅使回云
於海上泊洲島間見花木臺殿有數公子命一青衣捧
金龜印以授維則乃置之於寶函復語維則曰致皇帝
還舟中回顧舊路悉無蹤跡金龜長五寸上負黄金玉
印靣方一寸八分其篆文曰鳳芝龍木受命無疆維則
達京師即具以事進上曰朕前世豈非仙人乎(出杜/陽編)
玉冊金印唐莊宗入洛鏐遣使貢獻求玉冊莊宗下其
議羣臣皆以謂非天子不得用玉冊既而許之乃賜鏐
玉冊金印(出吳越/世家)
雀印馬印髙祖詔軍警給雀印𫝊符次給馬印(出後/魏書)
種龍巴吾縣者宋雜陳楚地故梁國寧陵種龍鄉也今
其都印文曰種龍(出風/俗通)
　　綬
桃花二千石綬青地桃花縹長丈八尺(出漢/官儀)
盭草染緑諸侯王髙帝初置金璽盭綬(如淳注曰盭緑/也晉灼曰盭草)
(名也出琅琊平昌縣似艾/可染緑因以為綬出漢書)
白艾焦贛易林曰二千石官白艾綬也
青緺武帝召東郭先生拜為郡都尉先生入待詔公車
行雪中履有上無下及其拜為二千石佩青緺也(出史/記)
青紫晉永安起居注曰太康四年有司奏鄯善國遣子
元英入侍以英為騎都尉佩假歸義侯印青紫綬各一
具
赤絲為地漢大司空朱游奏曰車府丞横受詔乗輿綬
五綵何黄多也可更用赤絲為地
　　笏
球玉魚須天子以球玉諸侯以象大夫以魚須文竹士
以竹本象可也球玉羙玉文飾也(出周/禮)
良笏李絳進中書舍人帝翌日賜金紫親擇良笏與之
(出絳/傳)
執笏唱吟宋遜為連州參軍刺史聞其善歌教使婢日
執笏簾外唱吟自如
青石手版髙駢吕用之憚其術窮且見詰乃刻青石手
版為龍蛇隠起文曰帝賜駢使人潛植几上駢得之大
喜(並出/六帖)
笏架笏囊㑹昌以來宰相朝則有笏架入禁中逐門𫝊
送至殿前朝罷則置於架上百寮各有笏囊吏持之(出/常)
(朝/録)
靈豸廌角孫樵笏銘靈豸廌角比干獻骨合以憤烈在
公為笏(出文/粹)
三世一笏韓臯家自黄門以來三世𫝊執一笏經祖父
所執未嘗輕授僕人之手歸則别致在卧内一榻以示
敬謹(出唐/語林)
題詩以賜王起兼太常卿禮儀使帝題詩太子笏以賜
舉笏擊靣常達歸賊薛舉奴張貴曰識我否達瞑目曰
若乃奴耳貴忿舉笏擊其面達不為懾
　　佩
紉蘭紉秋蘭以為佩(王逸注曰紉結也蘭香草也/秋而芳所以佩飾也出楚詞)
雙渠璜漢孝明皇帝乃為大珮衝牙雙渠璜皆以白玉
(出輿/服志)
六出火玉上元夫人帶六出火玉之珮(出武帝/内𫝊)
江濵二女江濵二女者不知何許人歩桃江濵逢鄭交
甫挑之不知神人也女遂解珮與之交甫恱受珮而去
數十歩空懐無珮女亦不見(出列/仙𫝊)
霹靂木𤣥宗皇后王氏帝欲廢后后兄守一懼為求厭
勝浮屠明悟教祭北斗取霹靂木刻天地文及帝諱合
佩之
　　帶
于闐玉帶李靖孫彦芳有靖破蕭詵時所賜于闐玉帶
十三胯七方六刓胯各附環以金固之所以佩物者天
子悉留禁中
黄銀𢃄杜如晦薨帝嘗賜𤣥齡黄銀帶曰如晦與公同
輔朕今獨見公泫然流淚曰世𫝊黄銀鬼神畏之更取
金帶遣𤣥齡送其家
通天犀𢃄左軍中尉馬元贄最為帝寵信賜通天犀帶
萬釘寶鈿金𢃄突厥𫝊統葉䕶可汗獻萬釘寶鈿金帶
細𢃄魚袋可汗拜蘇禄左羽林大將軍賜銀袍細帶魚
袋七事
刻玉為魚安重榮既僣侈以為金魚袋不足貴刻玉為
魚佩之(出五/代史)
富人玉𢃄萇從簡陳州人許州富人有玉帶欲之而不
可得遣二卒夜入其家殺而取之卒夜踰垣隠木間見
其夫婦相待如賔二卒嘆曰吾公欲奪其寶而害斯人
吾必不免因躍出而告之使其速以帶獻遂踰垣而去
縷金𢃄南詔衣縫紫錦罽縷金帶
水玉腰𢃄文宗朝李訓講周易頗叶上意時方盛夏遂
命取水玉腰帶以賜訓(出杜/陽編)
紅玉𢃄上自解紅玉帶賜寧王(出唐明/皇雜録)
紫金𢃄上以紫金帶賜岐王蓋昔髙宗破髙麗所得開
元中髙麗遣使來朝宴内殿因從容言於内臣曰紫金
帶本國亡是嵗荒民散干戈屢起幸在内帑一見足矣
上聞之命封付其使
犀𢃄有光楚馬希聲海商有鬻犀帶者直數百萬晝夜
有光洞照一室希聲殺商而取之逾月光遂滅(出九/國志)
蘇逢吉求玉𢃄鳳翔李永吉初朝京師蘇逢吉以永吉
故秦王從曮子家世王侯當有竒貨使人告永吉許以
一州而求其先世玉帶永吉以無為解逢吉乃使人市
一玉帶直數千緡責永吉償之既而不得州(出五代史/漢臣𫝊)
改魚為龜垂拱中都督刺史始賜魚天授二年改佩魚
為龜其後三品以上龜袋飾以金四品以銀五品以銅
中宗初罷龜袋復給以魚郡王嗣王亦佩金魚袋景龍
中令特進佩魚散官佩魚自此始也(出唐書/車服志)
口占進玉𢃄狀晉公平淮西賜以玉𢃄公臨薨却進口
占奏狀曰内府之珍先朝所賜既不合將歸地下又不
合留在人間聞者嘆其不亂(出因/話録)
雕銜綴𢃄貞元之間徳宗詔頃來賜衣文綵不常非制
也宜有定制節度使宜以綴𢃄取其武毅以靖封内觀
察使宜以鴈銜威儀取其行列有序冀牧人有威儀也
(威儀瑞草也/出唐㑹要)
魚袋金玉𢃄唐髙宗咸亨三年勅五品以上賜新魚袋
並飾以銀三品以上賜金裝刀子礪石一具上元中又
勅文武官三品以上金玉𢃄四品五品並金𢃄六品七
品並銀𢃄八品九品並瑜石𢃄庶人銅鐵𢃄文武並𢃄
手巾筭袋刀子礪石武官欲𢃄亦聴之九月百官具新
服上宴之于麟徳殿(出唐/舊史)
　　裘
狐腋王襃四子論曰千金之裘非一狐之腋
雉頭晉咸寧起居注曰大司馬程據上雉頭裘一領詔
曰據此裘非常衣服消費功用宜於殿前燒之
黑貂蘇秦說李兊兊送秦黒貂之裘黄金百鎰(出戰/國䇿)
青鳳周昭王以青鳳之毛為二裘一曰燠質一曰暄肌
常以禦寒(出拾/遺記)
豹襜武王為侈靡令曰豹襜豹裘方得入廟故豹皮百
金功臣之家享千鍾而未得一豹皮(出管/子)
鷫鸘司馬相如與卓文君還成都居貧愁薄以所服鷫
鸘裘就市鬻酒與文君為歡(出西京/雜記)
狐白秦囚孟嘗君說幸姬求解姬曰願得君狐白裘裘
已獻昭王矣有客能狗盗入秦宫藏内盗得狐白裘獻
之遂得歸
浮光裘敬宗寶厯元年南昌國進浮光裘即紫海水染
其色也以五綵蹙成龍鳳飾以五色真珠上衣之以獵
北苑為朝日所照光彩摇動一日從禽忽值暴雨而裘
畧無沾潤上異之(出杜/陽編)
　　履
桃花絲織鞋青齊間桃花有一種盛開時垂絲二三尺
者採之練以松脂逓相纒織成鞋履寄往都下人皆不
辨何物(出青箱/雜記)
飛雲履白樂天燒丹于廬山草堂作飛雲履𤣥綾為質
四面以素綃作雲朶染以四選香振履則如煙霧樂天
着示山中道友曰吾足下生雲計不乆上昇朱府矣(出/樵)
(人直/説)
髙頭草履文宗時吳越間織髙頭草履如綾縠前代所
無履下物也織草為之又非正服而被以文飾蓋隂斜
闒茸泰侈之象(出五/行志)
丹豹文履穆王起春霄之宫西王母來焉納丹豹文履
(出拾/遺記)
偕出弗與人昔楚昭王與吳人戰楚軍去而履决失之
行三十歩復旋取左右問曰何惜是一踦履乎王曰楚
國雖貧豈愛一踦履哉與偕出弗與人也(出初/學記)
珠履楚春申君賔客三千人皆躡珠履(出史/記)
屝屨鄭申侯見齊侯曰若師出於陳鄭之間供其資糧
屝屨其可也(屝屨草/屨也)
　
　錦繡萬花谷後集卷三十六
欽定四庫全書
　錦繡萬花谷後集卷三十七
　　花
花中十友曽端伯十友調笑令云取友於十花芳友者
蘭也清友者梅也竒友者臘梅也殊友者瑞香也淨友
者蓮也禪友者薝蔔也佳友者菊也仙友者巖桂也名
友者海棠也韻友者荼䕷也仍有玉友來奉佳賔謂酒
也
花神潤州鶴林寺有杜鵑花寺僧相𫝊云正元中外國
僧自天台來鉢中以藥養其本植此寺人或見女子紅
裳佳麗遊於花下俗𫝊花神東坡詩云鶴林神女無消
息(出續/仙𫝊)
衆花之精崔𤣥微遇數羙人李氏陶氏又緋衣小女曰
石醋醋又報封家十八姨來石醋醋曰諸女伴皆住苑
中毎被惡風所撓常求十八姨相庇處士毎嵗旦與作
一朱幡圖日月五星則免矣崔許之其日立旛東風刮
地折木飛花而苑中花不動𤣥微方悟衆花之精封家
姨乃風神也石醋石榴花也(出博/異記)
詩小隠園中百本花各隨紅紫發新芽東君見借陽和
力不揀公侯富貴家(出擊/壤集)長與韶光暗有期可憐蜂蝶
却先知誰家促席臨低樹何處横釵𢃄小枝(出薛/能)繁枝
容易紛紛落嫩蕋商量細細開(出杜/甫)花開只恐看來遲
看了愁多未看時家在楚鄉身在蜀一年春色負歸期
(出羅/鄴)今年輕作東風客愁紫愁紅滿故園邂逅妖嬈成
一笑待歸端有幾枝存(出斯/菴)誰將枝葉染還裁却使馨
香次第來春柄定教三月主天心合與一齊開如何零
露方滋菊豈得東風不為梅低蹙艶容愁似語也疑由
命不由才(出宋/文安)玉女來看玉樹花異香先引紫雲車攀
枝弄雪時回首驚怪人間日易斜(出劉/禹錫)淺深紅白宜相
間先後仍須次第栽我欲四時攜酒去莫教一日不花
開(出歐/陽公)可笑陵陽太守家閒無一事只栽花已開漸落
并纔發長滿庭中五色霞(出文/與可)
　　牡丹
狀元紅清香拂袖剪來紅似繞名園曉露叢欲作短章
憑阿素緩歌誇與落花風(出山/谷)
花品第一我按花品此花第一脱畧羣類獨占春風(出/舒)
(元與/賦)
牛黄大梁城裏雖罕見心知不是牛家花(大梁即汴京/歐公牡丹釋)
(名四牛黄千葉出民間牛氏/家比姚黄差小出山谷集)
一種天香李士傑詩一種天香分外竒
花開一千朶開元末裴士淹為郎官奉使幽冀過汾州
衆香寺得一株白牡丹移置長安私第天寶中為都城
竒賞當時名士裴給事看牡丹詩至徳中馬僕射總鎮
太原又得紅紫二者今則至多與戎葵比矣興唐寺昔
有一株開花一千朶有正暈側暈紅紫黄白之色各不
同(出酉陽/雜爼)
香艶醒酒明皇與妃子幸華清宫因宿酒初醒凭妃子
肩同看木芍藥帝親折一枝與妃子逓嗅其艷帝曰不
惟萱草忘憂此花香艶尤能醒酒(出天寶/遺事)
詩淺紅釅緑各新樣雪白鵝黄非舊名擡舉精神㣲雨
過留連消息嫩寒生(出誠/齋)沉香亭北無消息魏國姚家
亦寂寥不見君王殿中見溪園堂下雨瀟瀟(出介/菴)漫山
桃李占春光始見檀心吐露芳春骨不禁寒料悄多煩
曉日為催粧(出歐/彦成)一朶妖紅翠欲流春光回怨雪霜羞
化工只欲呈新巧不放閒花得少休　人去簪花不自
羞花應羞上老人頭醉歸扶路人應笑更使珠簾半上
鈎(出東/坡)今日花前飲甘心盡數杯但愁花有語不為老
人開(出劉/禹錫)偶向豪家種牡丹數枝擎露出朱䦨晩來低
面開檀口似笑窮愁病長官(出王/禹偁)門倚長衢攅繡軛幄
籠輕日䕶香霞歌鍾滿座争歡賞肯信流年鬢有華(出/羅)
(鄴/)白帝工夫縷綵霞肯將顔色弄韶華酒粘織女秋衣
薄風動嫦娥鬢髻斜霜露莫摧今日蕋輪蹄争看異時
花隂陽自古栽培地不趂春光有幾家(出城/山)名花國色
兩相歡常得君王帶笑看解釋春風無限恨沉香亭北
倚䦨干(出李/太白)擁毳看芳叢由來趣不同髮經今日白花
似去年紅艶曵隨朝露馨香逐晩風何須待零落然後
始知空(出僧/文益)沉香亭北露華春曽識霓裳第一人千載
不歸羅襪夢緑枝紅艶只如新(出斯/菴)既全國色與天香
底用家人紫共黄却喜騷人稱第一至今喚作百花王
(出北/山集)風塵㸃汚青春面自汲寒泉洗醉紅徑欲題詩嫌
浪許杜郎覔句有新功　故人拂袖剪來紅似繞名園
曉露濃(出山/谷)輕霧欲籠藏暮碧斷霞初怨誤朝紅即時
苦待千枝爛計日先愁一樹空外客定聞瓊宴賞䕶春
長把錦帷蒙　何須羣玉南頭見都似沉香北畔移䕶
地寶欄方自整尋春珠蓋有誰知鶯迷舊樹棲猶晚人
樂新英賞未遲(出宋/貫之)秀出羣芳照碧闌世間顔色比應
難曉承露浥光先泛晩得雲隂葉未殘艶質易迷人競
賞道心無染興經闌使君認取真消息同向尊前笑裏
看(出胡/安國)
　　芍藥
詩一聲鶗鴂畵樓東魏紫姚黄掃地空多謝化工憐寂
寞尚留芍藥殿春風　小檻徘徊日自斜只愁春盡委
泥沙丹青欲寫傾城色世上今無楊子華　倚竹佳人
翠袖長天寒猶着白羅裳揚州近日八千葉自是風流
時世粧(出東/坡)
　　海棠
蜀中花有香此花有色無香惟蜀中昌州海棠花有香
其木合抱(出花/譜)
三恨楚淵材三恨一恨鰣魚多骨二恨金橘太酸三恨
海棠無香
杜毋名杜草堂先生本集未嘗有一詩説着海棠以其
所生母名海棠故也庭堅詩云浣花溪上添惆悵子羙
無情為發揚
詩傳芳逺逺自西隣錦傘髙張熨眼新花睡覺來紅泪
落年年如憶故宫春(出曽/景建)誰道名花獨故宫東城盛聚
足争雄横陳錦障䦨干外盡吸紅雲酒盞中貪看不須
持夜燭倚狂直欲擅春風拾遺舊咏悲零落瘦損腰圍
擬未工　今日春已半風雨停出遊瓶中海棠花數酌
相獻酬尚想錦宫城花時樂事稠金鞭過南市紅燭宴
西樓千株誇盛麗一枝賞纎柔那知茅簷低白髮見花
愁花亦如病姝掩抑向客羞尤物終動人要非桃李儔
(出放/翁)海棠花上問春歸豈料春風雪滿枝應為紅粧太
妖艶故施微粉着臙脂　宛轉風前不自持妖嬈微傅
淡臙脂花如剪綵層層見枝似輕絲裊裊垂(出垂絲/海棠)山
碧花尤好徑長人自閒錦圍春照耀紅雨暮䦨斑　紅
粧翠袖一畨新又向園林作好春却笑華清誇睡足只
今羅襪乆無塵(出斯/菴)幾樹繁紅一徑深春風裁剪錦成
屏花前莫作淵材恨且看楊妃睡未醒(出北/山)
　　桃
蒸紅退之桃源詩種桃處處惟開花川源逺近蒸紅霞
介甫因用此句云春風過栁緑如繅晴日蒸紅出小桃
(出苕溪/詩話)
蘭若中香異常史論在齊州時出獵憇蘭若中覺桃香
異常訪其僧僧言近有人施二桃因取獻論大如飯碗
論時饑盡之核大如雞卵論因詰其所自僧導論上山
越澗至一處清泉怪石非人境也有桃數百株其香撲
鼻論與僧各食一蔕取兩箇而返(出酉陽/雜爼)
紅衣人歌紅衣人送酒歌曰絳衣披拂露盈盈淡染臙
脂一朶輕自恨紅顔留不住莫怨春風道薄情月中隨
而送之踰牆入苑中乃桃花精也(出博/異記)
銷恨明皇於楚苑中初有千葉桃花盛開帝與貴妃日
夕宴花樹下帝曰不獨萱草忘憂此花亦能銷恨(開元/遺事)
助嬌御苑有千葉桃帝親折一枝挿於妃子寶冠上曰
此花尤能助嬌態(出天寶/遺事)
詩禁苑春暉麗花蹊綺樹裝綴條深淺色㸃露參差光
向日分千笑迎風共一香如何仙嶺側獨秀隠遥芳(太/宗)
結葉還臨影飛香欲徧空不意餘花落翻沉露井中(出/孔)
(紹/安)河陽縣裏雖無數濯錦江邊未滿園(出杜/甫)灼灼開元
銷恨花連昌春苑盛恩華如今妖艶無人比笑倚東風
日自斜(詠千/葉桃)雲錦漲春塢霞綃炫夕陽東風多樂意不
特為紅芳(韓子/蒼)
　　李
鑚核王安豐有好李常賣之恐人得其種乃鑚核而賣
(出世/説)
九標蕭瑀陳叔達於龍昌寺看李花相與論李有九標
謂香雅細淡潔宻宜月夜宜緑鬢泛酒無異色皆實事
(出承平/舊纂)
龍耳墮血崔奉國家一種李肉厚而無核識者曰天罰
乖龍必割其耳血墮地生此李也(出琴莊/羙事)
飛仙狀沆陵伍貫卿家李花一月夜奴婢遥見花作數
團如飛仙狀上天去花上露水倏作雨數千㸃花則亡
矣(出樞/要録)
　　杏
中使封樹司徒馬遂子鬯以第中大杏饋竇文場文場
以進徳宗未嘗見頗怪鬯令中使就封其樹鬯懼進宅
為奉誠園(出桂苑/叢談)
金杏濟南郡之東南有分流山山上多杏大如梨黄如
橘土人謂之漢帝杏亦曰金杏
二花阮文姬挿鬢用杏花淘浦呼為二花(出河東/備録)
董仙杏林董奉居序山為人治病不取錢病重種杏五
株輕者一株數年成林號董仙杏林(出神/仙𫝊)
詩殷紅鄙桃艶淡白笑梨花落處飄㣲霰繁時疊碎霞
苑宜開帝里壇稱在儒家麗日明珠箔清香襲絳紗(孫/何)
草色青青栁色黄桃花零落杏花香東風不解吹愁却
春日偏能惹恨長(出山/谷)
　　梨花
擅羙春林李遵進梨表此花開處擅羙春林(出耳/目記)
雌雄梨九仙殿銀井有梨二株枝葉交結宫中呼為雌
雄(出金鑾/宻記)
千株雪退之梨花詩聞道郭西千株雪欲將君去醉如
何
洗粧洛陽梨花時人多攜酒其下曰為梨花洗粧(出唐/餘録)
壓㡌梁緒梨花時折花簪之壓損㡌簷(出祥/雲志)
詩洛陽城外清明節百花寥落梨花發今日相逢瘴海
頭共看爛熳開正月(出退/之)梨花院落無人處竊取寧王
玉笛吹(出張/祜)風入池塘邀栁絮月來深院伴梨花(出詩/話)
　　櫻桃
青衣攜籃天寶初有范陽盧子在東都下第嘗春暮遊
僧舍有僧開講盧子方詣講筵至精舍門見一青衣攜
一籃籠櫻桃因與同飱青衣云娘子姓盧即盧子再從
姑也盧便隨之盧自為御史大夫至為相經三十年却
到昔逢攜櫻桃青衣精舍門遂下馬升殿禮佛忽然昏
醉聞講僧云何乆不起乃見身着白衫服飾如故訪其
僕曰日己午矣(出異/聞集)
和以香酪召侍臣學士食櫻桃飲酴醿酒並以琉璃盤
和以香酪(出唐景龍/文館記)
蠟帛丸雜果中李希烈始入汴聞户曹叅軍竇良女羙
强取之嘗稱陳仙竒忠勇可用而妻亦竇姓願如姒媦
者以固其夫希烈許諾及希烈死子不發喪欲悉誅諸
將自立未决有獻含桃者竇請分遺仙竒因蠟帛丸雜
果中出所謀仙竒大驚率兵入斬之
詩華林滿芳景洛陽遍陽春朱顔含逺日翠色影長津
喬柯轉嬌鳥低枝暎羙人昔作園中實今來席上珍(出/唐)
(太/宗)倒流映碧叢㸃露擎朱實花茂蝶争飛枝濃鳥相失
已麗金釵𤓰仍羙玉盤橘寧異梅似丸不羡萍如日永
植平臺垂長與雲桂匹徒然奉肥甘終以愧操筆(梁簡/文帝)
　　石榴
天漿石榴甜者謂之天漿能已乳石毒
味絶洛中南詔石榴子大皮薄如藤紙味絶於洛中(並/出)
(酉陽/雜爼)
花如槿紅衡山祝融峯下法華寺有石榴花如槿花春
秋皆發
白馬甜榴宫人或轉遺親戚以為竒異得者不敢輙食
乃歴數家又有大者京師語曰白馬甜榴一石直牛(出/伽)
(藍/記)
開花不及春孔紹安仕隋髙祖受禪間往來奔見之甚
悦拜内史舍人時夏侯端亦嘗為御史先歸朝紹安受
秘書監因侍宴應制詠石榴詩秖為時來晩開花不及
春時人稱之
一蔕六實武陵臨沈獻安石榴一蔕六實(出沈約/宋書)
詩分根金谷裏移植廣庭中新枝含淺緑晩蕚散輕紅
影入環階水香隨度隙風路逺無由寄徒念春閨空(出/隋)
(魏彦/深)何年安石國萬里貢榴花迢逓河源道因依漢使
槎　緑葉裁煙翠紅英動日華(並出/元稹)赤玉何人小琴軫
紅纈誰家合羅袴(出白/居易)塗林未應發春暮轉相催燃燈
疑夜火連珠勝早梅西域移根至南方得酒來葉翠如
新剪花紅似故栽還憶河陽縣映水珊瑚開(出梁孝/元帝)
　　蓮
金蓮花滄州金蓮花州人研之如泥竹間彩繪光影煥
爛與真金無異但不能入火而已更有莖出其花如蝶
每㣲風則摇蕩如飛婦人競採之以為首飾即語曰不
戴金蓮花不得到仙家(出杜/陽編)
分香蓮三堂往事其宅有釣仙池一種蓮子一嵗再結
實每實子十雙其花時香兼桃菊梅英郡人𫝊分香蓮
不論錢
睡蓮南海有睡蓮夜則花低入水(出酉陽/雜爼)
金房煌煌芙蕖從風芬葩隂結其根陽發其華金房緑
葉素珠翠柯(出傅/𤣥)
珠實漢昭帝遊栁池有芙蕖素色大如斗花葉甘可食
芬氣聞於十里之内蓮實如珠(出拾/遺記)
一莖兩華文帝元嘉元年蓮生建康頟擔湖一莖兩華
(出宋/紀)
千葉蓮華山頂有池生千葉蓮華服者羽化(出華/山記)
詩紿伴戲芳塘攜手上雕航船移分細浪風散動浮香
遊鶯無定曲驚鳬有亂行蓮稀釧聲斷水短棹歌長棲
鳥還宻樹泛流歸建章(出唐/太宗)江風當夏清桂楫逐流螢
初疑京兆劍復以漢冠名荷香風送逺蓮影向根生葉
卷珠難溜花舒紅易輕日暮鳬舟滿歸來度錦城(出孝/元帝)
灼灼荷華瑞亭亭出水中一莖孤引緑雙影共分紅色
奪歌人臉香亂舞衣風名蓮自可念况復兩心同(隋栁/公瞻)
五月荷池未見花但擎餘蓋碧叅差何人喚起凌波歩
要見晨粧出曉霞(出斯/菴)鑑湖三百里菡蓞發荷花五月
西施採人看憶若耶(出李/太白)翠蓋佳人臨水立寂寞雨中
相對泣温泉洗出玉肌寒檀粉不匀香汗濕一陣風來
碧浪翻真珠零落難收拾(詠雨中/荷花)誰種幽花傍淺清含
紅怨緑影亭亭雲歸巫女粧猶潤浴出楊妃困未醒好
把芳楊臨晚岸莫教飛片逐浮萍相看最憶吳船路萬
里芙蓉水蒲涇鑿破蒼苔漲作池芰荷分得緑參差曉
開一朶煙波上似畫真妃出浴時(出杜/衍)紅白蓮花共一
塘兩般顔色一般香宫娥梳洗争先後半是濃粧半淡
粧(詠紅/白蓮)淤泥不染如來性浄社如陪多士禪(詠白/蓮)共憐
明皪水花浄并倚離披風蓋凉浪筆更題青玉案佳人
悵望碧雲鄉　忽𫝊䕫府句并送逺公蓮翠蓋臨風迥
冰華浥露鮮舞衣侵縞袂仙景爛珠躔想像芙蓉闕冥
冥絶世縁(出晦/菴)惜絲不肯織宫鞋花月仙人謫下來河
伯借泥封玉腕風神翻浪沃香腮無房不許蜂歸宿有
蓋嘗令鷺自開何事寃他結青女一朝收拾付塵灰(出/池)
(藕/花)四顧山光接水光凭欄十里芰荷香清風明月無人
管併作南來一味凉(出山/谷)
　　桐
鳳條歴城房家園齊博陵君豹之山也其中雜樹森竦
或有人折其桐枝者君曰何為傷吾鳳條自後人不復
折(出酉陽/雜爼)
破桐葉以進李泌徳宗在奉天召赴行在時李懐光叛
嵗又蝗旱議者欲赦懐光帝博問羣臣泌破一桐葉附
使者以進曰陛下與懐光君臣之分不可復合如此葉
矣由是不赦(出六/帖)
　
　
　
　
　
　
　
　
　
　
　
　
　
　
　錦繡萬花谷後集卷三十七
欽定四庫全書
　錦繡萬花谷後集卷三十八
　　桂
天竺桂宿因月桂落醉為海榴開(題天竺寺所作也舊/説杭州天竺寺每嵗)
(秋月有桂子/墜出白公詩)
雨桂子垂拱四年三月雨桂子于台州旬餘乃止(出五/行志)
山桂山桂葉如麻細花紫色黄華簇生如䕶火草花出
丹陽山中(出酉陽/雜爼)
桂林一枝晉郤詵對武帝曰臣對䇿為天下第一猶桂
林一枝
詩髙髙巖上桂嵗晚獨芬芳葉宻千層緑花開萬㸃黄
天香生浄想雲影䕶仙裝誰識王孫意空吟招隠章
玉蕋琅玕樹天香知易熏露寒清透骨風定逺含芬爽
致消繁暑髙情謝曉雲(出晦/菴)塵世何曽識桂林花僊夜
入廣寒深移將天上衆香國寄在梢頭一粟金露下風
髙月當户夢回酒醒客同砧詩情惱得渾無奈不為龍
涎與水沉　老子江西有故林萬松圍裏桂花深憶曽
風露飄寒粟自領兒童拾薄金宻割旋將揉作餅擣香
須記不經砧一枝未覺秋光老燈影相看萬籟沉(出誠/齋)
月中有女曽分種世上無花敢鬬香　瀹雪凝酥㸃嫩
黄薔薇清露染衣裳西風掃盡强蜂蝶獨伴天邊桂子
香(出韓/子蒼)月照十分滿髙林亦未開有心攀玉樹須信謪
僊才水麝翻輕葉瑶英㸃緑苔(出江/西)多應譙國山邊種
豈是嫦娥月裏香願為兒孫積隂徳東堂時占一枝芳
(出宋/貫之)人間植物月中根碧樹紛敷散寶熏自是莊嚴等
金粟不將妖艶比紅裠　金英翠葉庇靈根吹作清秋
寶篆熏四客對花飛玉斚八眉和葉舞紅裠(出斯菴/賞桂)
　　菊
晚節香不羞老圃秋容淡且看黄花晩節香(出韓/魏公)
三徑三徑就荒松菊猶存(出歸去/來辭)
飱英飱秋菊之落英(出文選/屈靈均)
黄花似故人眼前景物年年别只有黄花似故人(出古/詩)
紫英黄蕚紫英黄蕚照灼丹墀　舊根新莖布葉垂英
　隂槐翳栁邇楹近宇既低其枝又弱其幹愷悌君子
佩服攸宜(出文/粹)
菊與薏似菊花與薏花相似直以甘苦别之耳菊甘而
薏苦所謂苦如薏者也(出抱/朴子)
甘谷菊水南陽酈縣有甘谷水甘羙其山上有大菊落
水從山下流下得其滋液谷中有三十餘家不復穿井
仰飲此水上夀百二三十其中年七十八十者為夭菊
花輕身益氣令人堅强故也(出應劭/風俗通)
詩露濃晞晚笑風徑淺殘香細葉輕彫翠圓花飛碎黄
(出唐/太宗)霜間開紫蔕露下發金英(出陳/叔逵)荷盡已無擎雨蓋
菊殘猶有傲霜枝(出東/坡)開盡菊花秋色老落遲桐葉雨
聲寒(出楊/徽之)濃露繁霜着似無幾多光彩照庭除何須更
待螢兼雪便好叢邊夜讀書(出魏野/白菊詩)杜老簷前新種植
淵明籬下舊精神(出北/山集)移叢攅玉砌放蕋耿疎籬泣露
悲秋日含風發幾時(出江/西)常應黄菊畔悵望白衣來
誰將陶令黄金菊幻作荼䕷白玉花小草真成有風味
東園添我老生涯　倒影樓臺開紫府得霜籬落賸黄
花(出山/谷)屋東菊畦蔓草荒瘦枝出草三尺長碎金狼籍
不堪摘掃地為渠持一觴　魚市人家滿斜日菊花天
氣近新霜　旱餘蟲鏤園蔬葉寒淺蜂爭野菊花(並出/放翁)
淺白纔舒霜後蕋深黄又綻水邊叢(出運/甓)三徑定交陶
靖節孤村取友陸龜蒙　經秋不脱黄金彩渉嵗重抽
碧玉叢飱蕋祇縁心澹泊枕花能療眼昬蒙(出三/槐)
　　芙蓉
盛開若錦成都州城皆植芙蓉至秋盛開望之若錦故
號錦城(出杜/詩)
拒霜拒霜花樹叢生葉大而其花甚紅九月霜降時開
故名拒霜
詩芙蓉乃㣲木晚艶獨嬌春穠粹覺蘭瘦芬敷知菊貧
(出張/文潛)路入東園無俗駕忽逢佳士喜同遊緑荷菡蓞稍
覺晚黄菊拒霜殊未秋(出山/谷)人間八月秋光好芙蓉溪
上春酣酣　舊時憶在延真舘玉作芙蓉院院明(出韓/子蒼)
池邊幾簇木芙蓉浥露棲煙花更濃地有鮮鮮金菊對
賞時莫惜醉千鍾(出北/山集)
　　梅
世外佳人袁豐之居宅後有六株梅開時曽為隣屋煙氣
所爍乃團泥塞竈張幕蔽風乆而又拆其屋曰冰姿玉
骨世外佳人但恨無傾城笑耳(出桂/林記)
九英元稹為翰林承㫖朝退行至廊下時初日映九英
梅隙光射稹有氣勃勃然百僚望之曰豈腸胃文章映
日可見乎(出常/朝録)
聘海棠黎舉常云以梅聘海棠但恨時不同耳(出金/城記)
緑英李白遊慈恩寺僧獻緑英梅(出海墨/徽言)
紫蔕臙脂修上林苑羣臣各獻名果有紫蔕梅臙脂梅
(出西京/雜記)
詩絶訝梅花晚爭來雪裏窺下枝低可見髙處逺難知
懼羞惜腕露相讓道腰羸定須還剪綵學作兩三枝(出/梁)
(簡文/帝)莵園標物序驚時最是梅銜霜當路發映雪擬寒
開枝横却月觀花繞凌風臺朝灑長門泣夕駐臨邛杯
應知早飄落故逐上春來(出梁/何遜)水泉猶未動庭樹已先
知翻光同雪舞落素混冰池(出梁/王)窻梅朝始發庭雪晚
初消折花牽逺樹幽叢入細條垂冰溜玉手含刺冐春
腰逺道終難寄馨香徒自銷(出庾/肩吾)常年臘月半已覺梅
花䦨不信今春晚俱來雪裏看樹動懸冰落枝髙出手
寒早知覔不見真悔着衣单(出庾/信)今日清江路寒梅第
一枝不愁風嫋嫋正奈雪垂垂煖熱帷須酒評章却要
詩他年千里夢誰與寫相思　疎英明皪松中影㣲月
黄昬句裏香胸次自憐真玉雪人間何更有冰霜廵簷
説盡心期事肯聴佳人錦瑟傍　憶昔身無事尋梅只
怕遲沉吟觀老樹取次折横枝　莫遣扁舟興盡回正
須衝雪看江梅楚人元未知真色施粉何曽太白來
幽香淡淡影疎疎雪虐風威亦自如正是花中巢許輩
人間富貴不闗渠　不堪三弄咽誰與一枝同鼻觀殘
香裏心期昨夢中那知此枝北恰有未開叢(出晦/菴)的皪
明隂壑玲瓏掛晚林吹香撩逺興弄影慰孤斟　斷塹
疎籬一水濵壓枝冰雪眼中春懸知東閣一端興不減
揚州千載人晚嵗風霜從慘淡寒梢氣象自清真此來
定作西湖夢疎影横斜訪舊隣(出韓/子蒼)拚為梅花倒玉巵
故山幽夢憶疎籬寫真妙絶横斜影徹骨清香蘸水枝
苦節雪中迷漢使髙標澤畔見湘纍詩成亦為花拈出
萬斛塵襟我自知　移來春晚二三月羞落枝頭千萬
花日暮溪橋數竿竹月明茅舍半窻紗黯淡江天雪欲
飛竹籬數掩傍苔磯清愁滿眼無人説折得梅花作伴
歸　小園風月不多寛一樹梅花開未殘剥啄敲門嫌
特地緩拖藤杖隔籬看　一㸃不雜桃李春一水隔斷
車馬塵恨不來為清夜飲月中香露濕烏巾　江郊車
馬滿斜暉爭趂南城未掩扉要説梅花無盡藏人人襟
袖𢃄香歸(並出/陸倉)雲塢不勝香浩蕩夜窻時見影横斜(出/錦)
(江/)溪邉簾幕暗香飄慚愧春歸慰寂寥横笛不須吹破
月一林清瘦雪初消　定自青陽隴首歸山根溪曲卧
横枝不辭折作江南信只恐天寒驛使遲　冷蕋扶疎
寒澗濵眼看冰雪亂其真風前一笑水天碧時有暗香
來襲人(出江/西)道山堂後數株梅為底偏於雪裏開到得
晴來無一朶亂飛白雪㸃蒼苔　淡淡梅花不要粧珍
珠樓閣水晶鄉騷人詞客猶愁冷紫蝶黄蜂敢更忙(並/出)
(誠/齋)姑射僊人冰作體秦家公主粉為身素娥自己稱佳
麗更作廣寒宫裏人(出鄭/獬)一樹寒梅白玉條迥臨村野
傍溪橋不知近水花先發疑是經春雪未消(出戎/昱)春回
積雪層冰裏香動荒山野水濵𢃄月一枝低弄影背風
千片逺隨人　十里温香撲馬來江頭還見去年梅喜
開剰欲邀明月愁落先教掃緑苔　為探梅魁䇿蹇驢
竹稍疎處見清癯清香雅韻十分足俗態囂塵一㸃無
寄我誰能如陸凱愛渠自謂若林逋夜窻却恐勞清夢
速剪寒稍浸玉壺　疎枝横玉瘦小蕚㸃珠光一朶忽
先發百花皆後香欲𫝊春信息不怕雪埋藏玉笛休三
弄東君政主張(出陳/亮)天工戲剪百花房奪盡天工更有
香埋玉地中成故物折枝鏡裏憶新粧　同君寺後野
枝發香蜜染成宫樣黄不擬折來遮老眼欲知春色到
池塘(並出/山谷)斷橋斜路水聲平茅舍疎籬月色新千里故
人如念我不妨早寄一枝春(出北/山集)細朶斜枝惱意香月
明疎影媚寒塘懸知不結青青子故作無情淡淡粧(出/百)
(葉/梅)北陸候纔變南枝花己開無人同悵望把酒獨徘徊
凍白雪為伴寒香風是媒何因逢越使腸斷謫仙才(韓/渥)
　　橘
禁中華實開元末江陵進乳柑橘上以十枚種於蓬萊
宫至天寶十載九月秋結實宣示宰臣曰朕近於宫内
種柑子數株今秋己來結實一百五十顆乃與江南及
蜀道所進不異宰臣賀曰雨露所均混天區而齊被草
木有性憑地氣以濳通故得資江外之珍果為禁中之
華實(出太真/外𫝊)
千頭木奴李衡種甘橘千樹號千頭木奴言利博也
寒比蔗漿劉禹錫為中丞謝柑子表甘踰萍實剖食既
同於楚謡寒比蔗漿析醒何慙於漢史
思橘立致陳允升好道撫州危全諷迎置郡中嘗夜坐
危謂之曰豐城橘羙頗思之允升曰方有一船泊豐城
港今為取之港去城十五里少頃便還攜一布囊數百
(出江淮/異人録)
南樓寺柑不結羅浮柑子開元中始有種於南樓寺其
後常資進獻幸蜀幸奉天之嵗皆不結實(出舊/唐史)
擲蔣侯像㑹稽東門有女子姓吳忽見一貴人儼然端
坐即蔣侯像也因擲兩橘與之數數形見遂降情好(出/搜)
(神/記)
建春山東方裔外有建春山其上多橘柚(出神/異記)
詩方條結寒翠園實變霜朱徙根楚州上來復廣庭隅
(出梁/范雲)緑葉迎露滋朱苞待霜潤但令入玉盤金衣非所
恡(出梁/沈約)嘉樹出巫隂分根徙上林白花如霰雪朱實似
懸金布影臨丹地飛香度玉岑自有凌冬質能守嵗寒
心(出李/元)
　　松
伐枝為龍骨嵗旱則官伐其枝為龍骨以祈雨蓋三藏
役龍意其樹必有靈也(出酉陽/雜爼)
偃蓋山芳山有野人見一使者異服牽一白犬野人問
居何地曰偃蓋山隨至古松下而沒松形果如蓋意使
者乃松樹精犬乃茯苓耳(出金/陵記)
枯松復生明皇遭禄山之變鑾輿西幸禁中枯松復生
枝葉蔥蒨宛如新植者後肅宗平内難再興唐祚祥不
誣矣
五粒松脂五代鄭遨聞華山有五粒松脂淪入地千嵗
化為藥能去三尸因徙居華隂欲求之
龍攣虎跛有道人自天台來示余怪松圖披之甚駭人
自盤根于巖穴之内輪菌逼側而上身大數圍而髙不
四五尺礧砢然蹙縮然幹不假枝枝不假葉有若龍攣
虎跛壯士囚縳之狀(出陸龜蒙/怪松贊)
五大夫秦始皇上泰山風雨暴至休於樹下因封其樹
為五大夫
棟梁用庾顗見和嶠嘆曰嶠森森如千尺松雖礧砢多
節施之大厦有棟梁之用(出和/嶠𫝊)
詩根為石所蟠枝為風所碎頼我有貞心終凌細草輩
(出吳/均)古松惟一樹森竦詎成林獨留麈尾影猶横偃蓋
隂雲來聚雲色風度雜風音孤生小庭裏尚表嵗寒心
(出隋/煬帝)結根生上苑擢秀邇華池嵗寒無改色年長有倒
枝露自金盤灑風從玉樹吹寄言謝霜雪貞心自不移
(出李/徳林)
　　竹
東南之羙東南之羙者有㑹稽之竹箭焉(出爾/雅)
鳳翔千畮李從儼有竹千畮在鳳翔懼侵民利未嘗省
理(出五/代史)
電斑雷州土貢電斑竹(出地/理志)竹類有三十九(出酉陽/雜爼)
湘妃舜死二妃淚下染竹即斑妃死為湘水神故曰湘
妃竹(出博/物志)　雲母大竹(出郭義/恭廣志)
雉頭蛇身吳郡桐廬人少嘗伐餘遺竹見一宿竿雉頭
蛇身猶未變此亦竹為蛇為雉也(出異/苑)
剖竹有朱書智伯率韓王攻趙襄子奔晉陽原過後至
於王澤見三人自帶以上可見自帶以下不可見與原
過竹竹節要通曰為我以是遺趙無恤原過告襄子襄
子齋三日親自剖竹有朱書曰余霍太山陽侯天吏也
(史/記)
義竹太液池岸有竹數十叢牙笋未嘗相雜宻宻如栽
也帝謂諸王曰人世父子兄弟尚有離心離徳此竹宗
本未嘗相疎有懐二心生離間之意者覩此可以為鍳
因名為義竹
鸞集蓬萊山有浮筑之簳葉青莖紫有青鸞集其上(出/拾)
(遺/記)
詩竹生荒野外梢雲起百尋無人重髙節徒自抱貞心
恥染湘妃淚羞入上宫琴誰能制長笛當為作龍吟(出/劉)
(孝/先)夾池一叢竹青翠不驚寒葉醖宜城酒皮裁薛縣冠
湘川留别淚衡嶺拂仙壇欲見葳㽔色當為莵苑看(出/隂)
(鏗/)脩竹暎巖垂來風異夾池複潤藏髙節重林隠勁枝
雲生龍未上花落鳳將移莫言棲嶰谷伶倫不復吹(出/張)
(正/見)世人不愛竹只為時花能奪目籬邊桃臉紅似霞陌
上梨花白於玉偶因一夜風雨多紅霞散盡玉消磨却
來此軒看此竹行看坐看看不足(出髙/明甫)瘦石㠌﨑向小
岑分行種竹未成林丁寧莫斫春來笋留待新稍補缺
隂　根露蒼龍脊骨寒葉盤丹鳳尾稍端風雷未化秋
塘影魚鼈長猜是釣竿(出孤/竹)數十琅玕足辟塵何須千
畝比封君一從清士心相許眼看浮花薄似雲　挺挺
霜中節沉沉日下隂試裁蒼玉管吹作紫鸞音(出斯/庵)解
籜新篁不自持嬋娟已有嵗寒姿要看凛凛霜前意須
待秋風粉落時　晚節先生道轉孤嵗寒惟有竹相娛
麤才杜牧真堪笑喚作軍中十萬夫(出東/坡)
　錦繡萬花谷後集卷三十八
欽定四庫全書
　錦繡萬花谷後集卷三十九
　　獅子
似麟無角條支國出獅子犀牛章帝章和元年安息國
遣使獻獅子形似麟而惟無角也(出漢/書)
日走五百里狻猊日走五百里(郭璞曰獅子也食/虎豹出穆天子𫝊)
雞犬無鳴吠魏武越蹋頸經白狼山逢獅子使格之殺
傷甚衆見一物從林中出如狸上帝車軛上獅子將至
便跳上其頭獅子伏不敢起遂殺之得獅子還未至四
十里雞犬皆無鳴吠者(出博/物志)
撃象梁伯玉説沙門釋僧吉云嘗從天竺欲向大嶺其
間忽聞數十里外哮哮㩜㩜驚天怖地頃之但見百獸
率走伏地欲絶而四巨象虓焉雨至以鼻卷泥自辱塗
數尺數數噴鼻隅立俄有獅子三頭崩血若濫泉巨樹
草偃(出撃象/圖序)
尾大如斗烏弋國有獅似虎正黄尾端毛大如斗(出西/域傳)
近井哮吼開元未西國獻獅子至安西道中繋於驛樹
近井哮吼若不自安俄頃風雨大至有龍出井而去(出/雞)
(跖/集)
　　象
身倍數牛象身倍數牛而目不如豕鼻長五六尺大如
臂其所食物皆以鼻取之(出異/物志)
藏牙象牙長一丈餘脱其牙則深藏之削木代之可得
不爾窮其主得乃已(出南/越志)
蒼梧耕舜塟蒼梧下有羣象常為之耕
舟稱魏太祖欲知象輕重而不可稱少子蒼舒載象以
舟刻其水㾗而以土實則知其數也帝悦之
鼻為口使象之為獸形體特詭鼻為口使望頭如尾馴
良承教聴言則跪服重致逺行如立徙(出異/物志)
拜舞中音律上毎賜酺御樓引大象犀牛或拜或舞動
中音律(出明皇/雜録)
首垂四牙咸亨二年周澄國遣使上表言訶加國有白
象首垂四牙身運五足象之所在其上必豐以水洗牙
飲之愈疾請發兵迎取(出酉陽/雜爼)
金羈絡首異蠻王設漢使於百花樓前設舞象曲動樂
作即倡優引入一象以金羈絡首錦襜垂身隨拍踏蹄
動頭摇尾皆合節奏即舞馬之類(出嶺/表録)
　　虎
刑戮之象大厯四年虎入京師長坊宰臣元載射殺之
虎西方之屬威猛吞噬刑戮之象(出五/行志)
倒石人前潯陽山上有石人髙丈餘虎至此輙倒石人
前
虎威如乙字長一寸在脇兩旁皮内尾端亦有之佩之
臨官佳(出酉陽/雜爼)
夜視虎夜視一目放光一目看物獵人候而射之光墜
入地成白石主小兒驚
黑虎入觀天寶中河南緱氏縣仙鶴觀每年九月二日
夜有一道士得仙其夜皆不扃戸以求上昇之應後張
竭忠攝令疑之至時令二勇者以兵器濳覘之至三更
後見一黒虎入觀須臾㘅出一道士二人射之不中竭
忠大獵于太子陵東石穴中格殺數虎或金簡玉籙或
冠帔人髮甚多(出異/𫝊)
　　麟
狼頭牛尾麟麕身牛尾狼頭一角黄色馬足也(出徴/祥記)
一角麟一角明海内共主也王者不刳胎不剖卵則出
於郊(出春秋/感精符)
五蹄終軍從上幸雍獲白麟一角五蹄又得木枝旁出
輙復合上異之終軍對曰野獸并角明同本也衆支内
附示無外也殆將有解編髮削左衽習冠帶要衣裳而
蒙至化者焉(出漢/書)
四靈為畜麟鳳龜龍謂四靈故以為畜則獸不狘(出禮/記)
　　馬
渥洼漢得神馬於渥洼水中乃為歌曰太一貢兮天馬
下霑赤汗兮沫流赭今安匹兮龍為友
青龍伊尹説湯曰天子不得至味故須青龍之疋遺風
之乗髙誘曰皆馬名也疾若此遺風也(出吕氏/春秋)
青海驄西域吐谷渾地有青海者周八九里中有山須
冰合遊牝馬其上明年生駒號龍種嘗得波斯馬牧于
海生驄駒日歩千里故世號青海驄(出唐/史)
望雲騅徳宗幸梁御馬號望雲騅駕還飼以一品料暇
日牽而視之至必長鳴四顧若感恩狀人多圖之(出國/史補)
鳳臆龍鬐杜甫胡馬行曰鳳臆龍鬐未易識側身注目
長風生
肉􁍺鱗臆開元二十九年三月滑州刺史李邕獻馬肉
􁍺鱗臆嘶不類馬日行三百里(出唐/史)
朱􁍺白馬南唐劉龑雲南驃信鄭旻遣使致朱􁍺白馬
以求㛰(出五/代史)
風􁍺霜鬛晉國多馬四散惝怳開合萬狀喜者鵲厲怒
者人摶决然奔躍千里相角風􁍺霜鬛劚山抉壑耳摇
層雲腹捎衆木寂寥逺遊不夕而復(出栁/宗元)
噴沙噴玉天子東遊于黄澤宿于曲洛曰黄之池其馬
噴沙皇人威儀黄之澤其馬噴玉皇人夀榖(出穆天/子𫝊)
流汗如珠揮沫成霧流汗如珠(出𫝊𤣥乗/輿馬賦)
蹋石有跡大宛有天馬蹋石有跡
色相間如錦繡王毛仲髙麗人從帝東封取牧馬數萬
疋毎色一隊相間如錦繡天子才之(出唐/史)
印三花飛鳳字凡外牧嵗進良馬印以三花飛鳳之字
尚乗局(出百/官志)
如鴨而健初大將與萬江春本退渾部李部玉送回紇
道太原舉帳從至路州牧津梁寺地羙水草馬如鴨而
健世所謂津梁種者嵗入馬價數百萬(出唐/史)
似鹿題千金清嗣君云夫馬似鹿者而題千百有百金
馬而無一金之鹿者何也馬為人用而鹿不為人用(韓/子)
奔踶馬或奔踶而致千里士或有負俗之累而立功名
(出漢/書)
錦韉金絡長安俠少每至春時結朋各置馬飾錦韉金
絡並轡於花樹下往來使僕從執酒肆而隨之遇好花
則駐馬而飲也(出開元/遺事)
詩駿骨飲長涇奔流灑絡纓細紋連噴聚亂荇遶蹄縈
水光鞍上側馬影溜中横翻似天池裏騰波龍種生(出/唐)
(太/宗)窮秋邊馬生向塞甚思歸連鑣渡蒲海束舌下金㣲
已却魚麗陣將摧鶴翼圍彌憶長楸道金鞍背落暉(出/沈)
(炯/)清晨控龍馬弄影出花林蹀躞依春澗聨翩廣碧潯
苔流染絲絡水潔寫雕簪一御瑶池駕詎意長城隂(出/揚)
(師/道)寶馬權騎出未央雕鞍照耀紫金裝春草初生馳上
苑秋風欲動戲長楊鳴珂屢度章臺側細蹀曽經翟壠
旁徒令漢將連年去宛城今已獻名王
　　牛
黑牛白角犬戎胡觴天子于雷首之阿乃獻良馬四疋
天子使孔牙受有黒牛白角也(出穆天/子𫝊)
銳頭青尾周留水牛也毛青大腹鋭頭青尾(出異/物志)
四耳元封三年大秦獻花蹄牛髙六尺尾環繞角生四
耳(出郭子横/洞㝠記)
東夷占骨東夷之人以牛骨占事呈示吉凶無往不中
牛非含智之物骨有若此之效(出楊方五/經釣沉)
西河畜牸猗頓魯之窮士聞朱公富徃問術焉告之曰
子欲速富畜五牸乃適西河六畜牛羊于綺氏之南十
年之間子息萬計貲擬王公(出孔/叢子)
飽乳犢子唐賀若瑾眼皮急項轅麤張鷟號為飽乳犢
子(出朝野/僉載)
桃林處士寗茵假大僚莊南山下月夜有叩闗稱桃林
班特處士相訪繼而南山班寅將軍來謁茵為置酒及
明視門外惟牛蹄虎跡而已(出廣/記)
金犢子龎帝師養一牸牛一赤犢子前後生五犢得絹
一百疋及翻轉至萬疋時號金犢子(出朝野/僉載)
　　鹿
夀千嵗鹿夀千嵗滿五百嵗則色白(出抱/朴子)
三角漢明帝永平九年三角鹿出江陵(出古/今注)
兩角有七星符鄱陽樂安彭曽射一鹿兩角間有道家
七星符而其祖名字鄉居年月存焉遂斷射獵(出劉敬/叔異苑)
蹄有銅鐶胡珦為虢州時獵人殺得鹿重一百八十斤
蹄下貫銅環上有篆字博物者不能識(出酉陽/雜爼)
毛斑如畫陸紹弟為盧氏縣尉常觀獵忽遇鹿五六頭
臨澗見人不驚毛斑如畫獵者言此僊鹿射之不能傷
且復不利
毛中得銅牌上嘗於芙蓉園中獲白鹿惟王山人識之
曰此晉時鹿也上甚異之令左右周視乃於角際雪毛
中得銅牌刻之曰宜春苑中白鹿上愈愛(並出/六帖)
　　兎
目赤如朱成帝建平元年山陽得白兎其目赤如朱(出/古)
(今/注)
背上毛飛天池山有獸如兎䑕首名飛兎以其背上毛
飛(出括/地圖)
擣藥兎擣藥月間安足道神烏戲雲間安足道(出𫝊𤣥/歌辭)
和丹和安丹法以兎血和丹與蜜蒸之百日服之如梧
子者二丸一百日有神女二人來侍可役使也(出抱/朴子)
刻毛梁冀起兎苑于河南移檄在所調發生兎刻毛以
為識人有犯者罪至死(出張璠/漢紀)
上瑞中瑞赤兎上瑞白兎中瑞(出六/典)
千萬為羣永淳中嵐勝州兎害稼千萬為羣食苖盡兎
亦不復見(出五/行志)
　　猴
赤足渉雪攝山有山猨赤足或見渉冬積雪輙有一行
跡(出地/記)
　　猿
守火執爨魏元忠素强正其微時家貧止一婢厨中方
爨出外汲水還乃見老猿為其守火婢驚白元忠猿執
爨曰猿恐我乏使為我爨不亦善乎後亦無他(出廣/異記)
臂可為笛猿臂可為笛吹之其聲圓於竹(出酉陽/雜爼)
報時商山隠士髙太素所居曰清心亭每一時至則有
猿啼于庭下謂之報時猿(出天寶/遺事)
　　犬
斗精七九六十三陽氣通故斗運狗三月而生(宋均曰/狗斗精)
(之所生也出/春秋考異)
青鸇㑹稽句章人張然養一狗甚快名曰烏龍周處風
土記曰犬則青鸇白雀飛龍虎子馴良㨗警難伸易使
也(出搜/神記)
長耳黑犬白頭長耳捲尾龍也(出白/澤圖)
豹身龍形舒節急筯豹身龍形蹄如結鈴五魚體成(出/走)
(狗/賦)
銜卵古徐國宫人娠而生卵棄之水濵有犬名白蒼銜
而歸俄而成人遂為徐嗣君(出述/異記)
走百里天子之狗走百里執虎豹也(出穆天/子𫝊)
髙三尺郭頌魏俗晉語曰太康七年天郊壇下有白犬
髙三尺光色鮮明恒卧見人則去
　錦繡萬花谷後集卷三十九
欽定四庫全書
　錦繡萬花谷後集卷四十
　　鳳
五綵羽建武十八年鳳髙八尺毛羽五色集潁川郡羣
鳥並從蓋地數頃留十七日乃去(出東觀/漢記)
千金毛周昭王以青鳳之毛為一裘一曰暖質二曰暄
肌常以禦寒至厲王末猶寶此及厲王流于彘人得而
珍之罪有陷大辟者以一青鳳毛贖罪免外一毛千金
(出拾/遺記)
鶉火之精鳳凰鶉火之禽陽之精也徳能致之其精畢
至(出鶡/冠子)
羽蟲之長羽蟲三百六十而鳳為之長也(出家/語)
銜詔石季龍皇后在觀上有詔書五色紙着鳳口中鳳
既銜詔待人放數百丈緋繩轆轤廻轉鳳凰飛下鳳以
木作之五色漆畫硃脚皆用金(出鄴/中記)
鳳羽族之羙(出莊/子)
十子同巢鳳有十子同巢共母懽以相保(出易/林)
見則天下安丹穴之山有鳥名曰鳳凰是鳥自歌自舞
見則天下大安寧(出山/海經)
詩鳳凰集南岳徘徊孤竹根於心存不厭奮翅騰紫氛
豈不常辛苦羞與雀同羣何時當來儀要須聖明君(出/劉)
(楨/)丹山下威鳳來集帝梧中欲舞春花落將飛秋葉空
影照龍門水聲入洞庭風别有將離曲翻更合絲桐(張/正)
　　鶴
乗軒衛懿公好鶴鶴有乗軒者(出左/𫝊)
銜珠噲參行遇𤣥鶴被傷乃收養之放去至一夜雌雄
俱銜一明珠來以報參也(搜神/記)
陽鳥鶴者陽鳥也而遊於隂也(相鶴/經)
胎化仙禽鮑昭舞鶴賦曰偉胎化之仙禽
蓬山竒禽圖蓬山之竒禽想瀛海之縹緲(李白畫/鶴贊)
飲溶溪之水周昭王時塗脩國獻青鳳丹鶴各一雌一
雄以潭臯之粟飴之以溶溪之水飲之(拾遺/記)
雀毛龜背鶴之上相雀毛龜背又曰鷰膺鳳翼(相鶴/經)
詩碧天飛舞下晴莎金闕瑶池絶網羅巖響數聲風滿
樹岸移孤影雪凌波緱山去逺雲霄迥遼海歸遲嵗月
多雙翅展開千萬里秖應棲隠戀喬柯(許/渾)來自芝田逺
飛渡武溪深振迅依吳市差池逐晉琴竒聲𫝊迥澗動
翅拂花林欲知情物外伊令有清潯(梁簡/文帝)依池屢獨舞
對影或孤鳴乍動軒遲歩時轉入琴聲(隂/鏗)我有所愛鶴
毛羽霜雪妍秋望一滴露聲洞林外天自隨衛侯去遂
入大夫軒雪貌乆已隔玉音無復𫝊吟君感鶴操不覺
心惕然(元/稹)華表千年一鶴歸凝丹為頂雪為衣星星仙
語人聴盡却向五雲翻翅飛(劉夢/得)
　　孔雀
鸞鳳友韓愈和武相公孔雀詩穆穆鸞鳳友
珠毛孔雀尾端一寸名珠毛又孔雀因雷聲而孕(酉陽/雜爼)
　　鴈
度塞岑鴈塞北接梁州汶陽郡其間東西岑屬大巖無
際雲飛風翥望崖廻翼惟一處為下翔鴈違塞矯翼裁
度故名鴈塞同於鴈門(荆州/記)
取翅禦暑臨邑縣有鴈翅泊旁無樹木土人至春夏常
於此澤羅鴈鳥取其翅以禦暑(酉陽/雜爼)
詩初秋玉露清早鴈出空鳴隔雲時亂影因風乍含聲
(唐太/宗)洞庭春水緑衡陽旅鴈歸離地髙復下欲向龍門
飛(劉孝/綽)南思洞庭水北想鴈門闗稻梁俱可戀飛去復
飛還(周𢎞/正)旅鴈别衡陽天寒闗路長行斷由經箭聲嘶
為犯霜罹繳無人閔能鳴反自傷何時侣汎汎刷羽戲
方塘(王/胄)日暮霜風急羽翮轉難任為有𫝊書意聮翩入
上林(世/南)仙掌月明孤影過長門燈暗數聲來(杜牧/之)嗸嗸
鴻鴈鳴且飛窮秋南去春北歸去寒就暖識所處天長
地乆棲息稀(韓文/公)
　　燕
更巢共乳崔𤣥暐居父喪廬有燕更巢共乳
紅縷繋足宋末有女姚玉京室有雙燕一為鷙鳥所獲
其一孤不離庭户秋風起獨啾啾翔集玉京之臂如似
告别玉京以紅縷繋足明年紅縷如舊凡六七嵗玉京
遇疾終明年燕來窺室間訝其無人周回累夕姚氏族
泣語墳在南郭可徃燕遂悲鳴至墳所亦死(唐李公佐/燕女墳記)
蟄井底或言燕蟄於井底舊説燕不入室是井虛也取
桐為男女各一投井中燕必來(酉陽/雜爼)
𫝊言長安富商任宗妻郭紹蘭能詩宗賈販湖湘乆之
未歸紹蘭視堂中雙燕祝之曰我聞爾海東來必曽經
湘中為我附書任郎可乎燕即飛下止于膝紹蘭寫詩
一絶繋于燕足燕徑去宗在荆州忽有燕遶身而飛止
于肩足有小封視之乃妻所書也(遺/事)
　　雀
放生雀唐新語成敬苛與姚崇有親姻崇寢疾敬苛造
省懐中置生雀數頭請崇執而後放祝云願令公速愈
知更雀裴耀卿勤於政事夜閱案牘晝决獄訟常養一
雀毎夕自更初有聲至漏盡則急鳴裴呼為知更雀
浴沙塵受卵釋氏書言雀却火因浴沙塵受卵(酉陽/雜爼)
　　鸚鵡
大如雞母扶南東有漲海時五色鸚鵡曽見其白者大
如雞母(外國/𫝊)
感神滅火鸚鵡飛集凶也山中禽獸輙相愛重鸚鵡自
念雖樂不可乆也便去後數月山中火鸚鵡遥見便入
水霑羽飛而灑之天神言汝雖有志何足云也鸚鵡曰
猶知不能然嘗僑住山禽獸行善皆為兄弟不忍見耳
天神嘉感即為火滅(劉義慶/宣驗記)
兩指向前鸚鵡西域靈禽兩指向前也(異物/志)
雪衣娘天寶中嶺南獻白鸚鵡養之宫中嵗乆頗聰慧
洞曉言詞上及貴妃皆呼為雪衣娘毎與嬪御及諸王
博戲上稍不勝左右乃呼雪衣娘即飛至將翼以亂其
行列(明皇/雜録)
緑衣使者長安富民楊崇義妻劉氏有色與隣人李弇
通共殺崇義遂謀葬日將葬客集家有鸚鵡語人曰殺
主者劉氏李弇也遂敗明皇聞之封鸚鵡為緑衣使者
後人因以呼之(開元/遺事)
　　龍
水中之神管子曰蛟龍水中之神者也乗水則神立失
水則利廢
九色王母乗紫雲之輦又駕九色之斑龍(漢武/内𫝊)
有鱗有翼有角廣雅曰有鱗曰蛟龍有翼曰應龍有角
曰虬龍無角曰螭龍未升天曰蟠龍
華山紅葉有史生遊華山時暑環憇一小溪忽有一葉
大如掌紅殷可愛隨流而下史獨接得寘懐中食頃覺
懐中冷重潛起觀之其葉上鱗起粟粟而動史驚懼棄
林中遽白衆人曰此必是龍也可速去須臾林中白煙
生彌布一谷史下山未半風雷大至(酉陽/雜爼)
畏蠟愛竹龍之性麄猛而畏蠟愛竹及空青而嗜燒燕
肉食燕肉人不可渡海(南部/新書)
一龍三頭開元間景州水中見一龍三頭時虜中大水
後六月有風自西南來飛屋㧞木者半晝暝(龍城/録)
　　魚
生角有翼子莫者舒鄉人也善入水捕魚得赤鯉愛其
色以米榖食之一年長丈餘遂生角有翼(列仙/𫝊)
赤文成字黄帝遊於洛見鯉魚長三丈青身無鱗赤文
成字(河/圖)
千斤小平津有洞穴鯉魚從穴中出入大者重千斤色
青皮如鮫魚皮(大魏諸/州記)
七里鯉魚鯉魚長百歩俗𫝊有七里鯉魚(異物/志)　烏䱜
魚通身黑長二丈(南越/志)䱜魚鹿文青目(臨海水/土記)
齒如刀鋸萬震南州異物志曰鰐齒所囓則斷如刀鋸
居水中以食魚為本
背上有甲珠文劉欣期交州記曰鮫魚出合浦長三尺
背上有甲珠文堅强可以飾刀口又可以鑪物
春來䠓水石首小者名䠓水其次名春來石首異種也
又有石頭長七八寸與石首同(臨海異/物志)
秋化為鳥張勃吳録曰婁縣有石首魚至秋化為鳥
合體俱行臨海水土記曰片立合體俱行比目魚也
當乳太宗嘗觀魚於西宫見魚躍焉問其故漁者曰此
當乳也於是中網而止(酉陽/雜爼)
　　龜
五色依時用龜有五色依時用之青靈之龜春宜用之
西坐東向赤靈之龜夏宜用之北坐南向(栁隆/龜經)
三足丈若山陽狂水出焉注于伊水中多三足龜(山海/經)
𤣥錦文禮統曰神龜之象若𤣥錦文運轉應四時
金色辟巨蛇明皇嘗有一方士獻一小龜徑寸如金色
可愛云神明而不食置之枕笥中辟巨蛇之毒(録異/記)
搘牀燕文貞公女嫁盧氏嘗為舅盧公求官候公不朝
問焉公指搘牀龜視之女拜而歸室告其夫曰舅得詹
事矣(朝野/僉載)
化石武徳末文皇欲平内難苑池内得白龜化石故登
極後降制曰皇天眷祐錫以寶龜(南部/新書)
洞𤣥先生張誕見巴西侯飲酒命樂乆之有告者曰洞
𤣥先生在門言訖有一人披黑衣頸長而身甚廣揖之
與坐曰席上人將有圖君巴西怒曰歡宴方洽何遽有
怪命殺之天將曉誕悸悟見身卧石竇中一龜形甚巨
於竇前乃向所殺洞𤣥先生也(宣室/志)
　　蟬
飲露不食徐廣車服雜注曰侍臣加貂蟬取飲露而不
食也
齊女董仲舒答問曰齊王之后怨王而死變為蟬登庭
樹嘒唳而鳴王悔恨之故曰齊女
聆風和鳴傅𤣥蟬賦曰聆商風而和鳴
噪栁謝靈運燕歌行曰孟冬初節寒氣成悲風入閨霜
依庭秋蟬噪栁燕辭楹念君行役怨邊廷
鳴榆劉向説苑吳王欲伐荆舍人少孺子者欲諫不敢
乃操蟬於後園露霑其衣如是者三日王曰子來何苦
霑衣如此對曰園中有榆其上有蟬髙居悲鳴飲露不
知螗蜋在其後螗蜋委身欲取蟬不知黄雀在其後黄
雀延頸欲啄螗蜋不知彈丸在其下此二者欲得其前
而不顧其後患吳王乃罷兵
五徳陸雲寒蟬賦曰昔人稱雞有五徳而作者賦之至
於寒蟬才齊其羙而莫斯述之頭上有緌則其文也含
氣飲露則其清也黍稷不享則其亷也處不巢居則其
儉也應候守節則其信也
詩避雀喬枝裏飛空華殿曲天寒響屢嘶日暮聲逾速
繁吟如欲盡長韻還相續飲露非表清輕身易知足(褚/雲)
寒蟬噪楊栁朔初犯梧桐葉上飛難住枝殘影共空聲
疏飲露後唱絶斷絃中還因摇落處寂寞盡秋風　秋
鴈寫遥天園栁集驚蟬竟噪長枝裏争飛繁木前風髙
知響急近樹覺聲連長場流喝盡詎識蔡邕絃(並張/正)聲
流上林苑影入守臣冠得飲𤣥天露何辭髙栁寒(劉/珊)垂
緌飲清露流響出疎桐居髙聲自逺非是藉秋風(世/南)
　　蝶
入夢莊周夢為蝴蝶栩栩然蝴蝶自喻適志與不知周
也俄然覺則蘧蘧然周也今不知周之夢為蝴蝶蝴蝶之
夢為周歟(莊/子)
戲園古樂府歌詞蛺蝶行曰蛺蝶之遨遊東園奈何卒
逢三月養子鷰接我苜蓿間
　　螢
却馬淮南萬畢術曰螢火却馬(取螢火裹以羊皮置土/中馬見之鳴却不敢行)
流金在沙潘岳螢賦曰燿燿熒熒若丹英之照葩飄飄
熲熲若流金之在沙
　
　
　
　
　
　
　錦繡萬花谷後集卷四十
欽定四庫全書
　錦繡萬花谷續集卷一
　　聖製
歌南風舜作五弦之琴以歌南風曰南風之薰兮可以
解吾民之愠兮南風之時兮可以阜吾民之財兮
席四端為銘武王為戒書於席之四端為銘焉至於機
檻盥楹杖帯履觴豆户牖弓劒皆銘焉(並史/記)
大風鴻鵠歌髙祖過沛宫酒酣擊筑歌曰大風起兮雲
飛揚威加海内兮歸故鄉安得猛士兮守四方又作鴻
鵠歌
白麟天馬歌武帝元狩元年祠五畤獲白麟作白麟之
歌元鼎四年秋馬生渥洼水中作寳鼎天馬之歌
一札十行光武細書成文一札十行
造皇羲篇靈帝好文學自造皇羲篇因引諸生能為文
賦者並待制鴻都門下(並夲/紀)
登髙必賦魏武帝登髙必賦及造新詩皆成樂章又有
月明星稀烏鵲南飛之句
下筆成章文帝好文學以著述為務作燕歌又有芙蓉
池作又作典論二十篇陳夀評曰帝天姿文藻下筆成
章(並三/國志)
詩號宫體宋簡文帝六嵗能屬文雅好賦詩其自序云
七嵗有詩癖長而不倦然帝文傷於輕靡時號宫體(南/史)
製五言詩陳後主與江總等製五言詩(隋文/帝紀)
馬上口授北朝元魏髙祖孝文帝才藻富贍好為文章
詩賦頌銘有大手筆馬上口授及其成也不改一字自
太和十年已後詔冊皆帝文也(李延/夀論)
金河賦詩隋煬帝善屬文好讀書著書自為揚州縂管
置王府學士百人時車駕泝金河啓民上夀帝悦賦詩
曰呼韓稽顙至單于接踵来何如漢天子空上單于臺
(通鑑/本紀)
作宫體詩唐太宗作宫體詩賡和虞世南曰聖作誠工
然體非醇正臣恐此詩一𫝊天下風靡不敢奉詔帝曰
朕試卿爾(世南/傳)
著金鑑述唐太宗作帝範十二篇賜太子貞觀二年帝
著金鑑述以示侍臣其畧曰任賢享天下之福任不肖
受天下之禍(唐/史)
孔顔賛本朝太祖作至聖文宣王及兖國公賛文宣賛
曰尼父挺生河海標異祖述堯舜有徳無位
文宣王七十二子賛太宗作文宣王及七十二子賛宣
聖賛曰維時載雍戢此武功肅昭威儀海宇聿崇
賜蘇易簡賦太宗賜蘇易簡大言賦云少牢盛世兮為
詞臣往古来今有㡬人首出文章兮居翰林儒名善守
兮合縁夤
賜楊億詩序太宗製詩賜楊億序云圖書之閣方委扵
名儒蘭菊之篇特伸於寵待
製詩賜學士太宗御製大雪詩賜學士云輕輕相亞疑
如酥宫樹花裝萬萬株
作詩賜近臣太宗作㑹邊詩賜近臣又作詩賜趙普真
宗即位藏之禁中如太清樓玉清殿龍圖閣所藏聖製
也(並遺/事)
作憫農歌真宗作憫農歌又作十一經詩賜近臣(長/編)
作釣魚詩真宗宴後苑作釣魚詩賜吕䝉正云欲餌金
鈎深未致磻谿須問釣魚人(事/要)
作元良箴真宗天禧初作元良箴賜太子又著祥瑞勤
政二論春秋要言(寶/訓)
資善堂記真宗祥符中詔築堂為皇太子就學之所賜
名資善上作紀刻石堂中(聖/政)
危竿記仁宗慶厯四年御邇英出危竿論二篇述居髙
謹危之意(事/要)
欹器論仁宗作欹器論一篇以申存亡虧盈之鑒(長/編)
通鑑序神宗治平初司馬讀資治通鑑上親製序面賜
光金候書成日冩入賜頴邸書(帝/學)
文宣王賛髙宗製文宣王賛曰大哉宣聖斯文在兹帝
王之式古今之師(聖/政)
作損齋記髙宗作損齋記所謂為道日損損之又損以
至無為大畧以清心寡慾省徭薄賦為意(通/畧)
䟦冷泉堂髙宗跋冷泉堂古風以謂造語用意髙出百
世之上
詠金芝髙宗既賛宣聖又賛七十二子詠金芝親筆六
經刋石上庠揮灑宸翰分頒臣下
作春賦孝宗作春賦云吾將觀登臺之熙熙包八荒而
為家穆然若東風之振稿洒然若膏雨之萌芽
賜東坡文集贊孝宗賜蘇嶠東坡文集賛云猗嗟若人
冠冕百代忠言讜論不顧身害凛凛大莭見於立朝敬
想髙風掩卷三嘆(並聖/政)
錫宴賜詩孝宗淳熙二年錫宴賜詹騤以下詩末云願
臻至治觀熙洽更慶嘉謀為贊襄(遺/事)
詩未離海底千山黒纔到天中萬國明(太祖/詠月)昔乗匹馬
去今驅萬乗来　翰林承旨貴清净玉堂中應用咸依
式深嚴比更崇歸家思直日入内聚英風儒措門生盛
髙明大化雄(賜蘇易簡/並太宗)瑣闥往年司制誥共嘉藻思類
相如蓬山今日詮墳史還仰多聞過仲舒報政列城歸
覲後䟽恩髙閣拜名初諸生濟濟彌瞻望鉛槧咨詢辯
魯魚(賜楊/億)七閩山水多才俊三嵗竒童出盛時家世應
𫝊清白訓嬰兒自得老成資初嘗學歩来朝謁方及能
言解誦詩更勵孜孜圖進益青雲千里有前期(賜神/童)禮
闈選士古稱難都為升沉咫尺間較藝清時公道在掄
材應得恵人寰(賜知舉/晁逈)盛時選士貢闈開罄宇聞風獻
藝来心似權衡求實效勿教蓬蓽有遺才　承明近侍
究儒𤣥苦學勞心疾已痊善保興居調飲食副予前席
待名賢(賜楊/億)寅奉昌圗紹慶基選掄多士叶前規鄉閭薦
㧞期無濫草澤捜羅詎有遺徳舉况逢全盛日計偕咸
造廣場時春官任職當求善宗伯掄材務得宜侍従名
儒當委任藝文公道辯妍媸佇伸衡鑑裁深念允協菁
莪樂育詩(賜知舉/錢惟演)四海為家寳緒隆旁求文雅振儒風
命卿隨計来多士較藝掄材有澤宫簮紱近臣當顯任
絲綸深㫖諭丹衷旰宵汲汲予存念夙夜孜孜爾徇公
名實豈惟衡鑑内賢能皆萃網羅中佇觀翹楚登時用
布政分憂協庶功(放榜賜詩/並真宗)恩袍草色動仙藉桂香浮
(仁/宗)每䖍夕惕心妄意遵遺業顧予不武資何以成戎
㨗(神/宗)六龍轉淮海萬騎臨吴津王者夲無外駕言蘇逺
民瞻彼草木秀感此瘡痍新登髙望稽山懐哉大禹勤
(髙宗幸/錢塘)雨聲亂秋聲驅暑逾南海凉月倍清輝細雲變
文彩長空肅無限逺山青不改沉吟感素商凄清鳴萬
籟平生雄武心覽鏡朱顔在豈惜常憂勤規恢須廣大
(孝/宗)中興日月冀山河王氣在萬物飾昭囬稽首王言大
(光/宗)
　　聖翰
龍書穂書庖羲獲景龍之祥始作龍書神農因嘉禾八
穂作穂書(章續/字源)
鳥跡為篆黄帝史蒼頡變古文冩鳥跡為文字作鳥跡
篆
鸞鳳之書少昊作鸞鳳之書取以古文
科牛之篆顓帝以科斗之形作科斗書亦曰科斗之篆
龜書堯用軒轅靈龜有圖作龜書洛出書神龜負文列
於背有數至九禹因而第之以成九類
鳥書文王時赤雀䘖書丹鳥入室故作鳥書(並唐賢/事始)
細書光武以手迹賜方國皆細書成文(本/紀)
章草章帝好杜度草書因名章草
詔賜李靖太宗甞以手墨詔賜李靖曰兵事節度吾不
從中治也
書賜馬周太宗以飛帛書賜馬周曰鸞鳳冲霄必假羽
翼股肱之寄要在忠力
批與韓翃唐徳宗時制誥闕人上批云韓翃時有與韓
翃同姓名者為江淮刺史又具二人同進上復批曰春
城無處不飛花寒食東風御栁斜日暮漢宫𫝊蠟燭青
煙散入五侯家與韓翃
飛白書髙宗嘗為飛白書賜侍臣戴至徳曰泛洪源俟
舟楫賜郝處俊曰飛九霄假六翮賜許敬宗曰資啟沃
罄丹誠賜崔志悌曰竭忠力贊皇王皆見意於辭云
飛白玉堂之省本朝太宗飛白書玉堂之省四字令中
書召蘇易簡賜之牓於㕔額曰此永為翰林中美事
飛白秘閣二字太宗淳化三年秘閣成秘書監李至上
言願比玉堂之省賜以新額御飛書秘閣二字賜之又
賜詩以美其事(並長/編)
御書十三軸仁宗慶厯四年於邇英閣出御書十三軸
凡三十五事
東宫十二字仁宗在東宫賜張士遜十二字曰寅亮天
地弼予一人又曰日新其徳蘇軾為之贊
賜文儒二字仁宗書文儒二字賜張方平又飛白書博
學二字賜張錫
賜端敏二字仁宗賜王舉正端敏字二飛白筆一蘇軾
為之記曰抱烏號之弓不若藏此筆保曲阜之履不若
𫝊此書(蘇/文)
宫中學草聖髙宗謂秦檜曰朕宫中無事因學草聖遂
以賜卿(聖/政)
石墀皆草聖孝宗曰朕無他嗜好惟書字為娱虞允文
曰臣等外日對罷見石墀上皆陛下草聖筆力天縦有
風動之狀
寫通鑑賜宰臣光堯皇帝㳺意翰墨不以為倦手寫資
治通鑑以賜宰臣筆孟子論治道之言列之屏障(聖/記)
書説命賜臣下寧宗嘉泰初御書尚書説命毛詩天保
周易泰卦唐七徳舞以賜臣下
　
　
　
　
　
　
　錦繡萬花谷續集卷一
欽定四庫全書
　錦繡萬花谷續集卷二
　　聖夀
乗白雲至帝鄉堯觀乎華華封人曰嘻請祝聖人使聖
人夀堯曰辭封人曰夀人之所欲也汝獨不欲何耶堯
曰夀則多辱非所以養徳也故辭封人曰聖人千嵗厭
世乗彼白雲至于帝鄉何辱之有(莊天/地篇)
夢帝與我九齡武王曰夢帝與我九齡文王曰古者謂
年齡齒亦齡也我百爾九十吾與爾三焉(記文王/世子)
嵩呼萬嵗前武帝詔朕親登崇嵩御史乘屬在廟旁吏
卒咸聞呼萬嵗者三
未央置酒淮南王等朝未央宫置酒前殿上奉玉巵為
太上皇夀殿上羣臣皆稱萬嵗大笑為樂
凌煙起舞太宗貞觀四年突厥頡利可汗朝長安上御
順天樓盛陳文物引見上皇聞擒頡利歎曰吾付托得
人復何憂哉置酒凌煙閣太宗起舞公卿迭起為夀(並/通)
(鑑本/紀)
奉觴武帝東封泰山還登明堂倪寛上夀曰癸亥宗祀
日宣重光上元甲子肅邕永亨見象日昭報降符應臣
寛奉觴再拜上千萬嵗夀制曰敬上君之夀(前倪/寛𫝊)
刻杯文帝時趙人新垣平使人獻玉杯刻曰人主延夀
(前郊/祀志)
元日椒花頌晉劉臻妻元日獻椒花頌曰美此靈莖爰
采爰獻聖容映之永夀於萬
四百四十五甲子左襄三十年絳縣老人曰臣生四百
四十五甲子矣師曠曰七十二年矣史趙曰亥有二首
六身下二如身是其日數也士文伯曰然則二萬六千
六百有六旬也
八千嵗為春秋楚之南有冥靈者以五百嵗為春五百
嵗為秋上古有大椿者以八千嵗為春八千嵗為秋此
小大之辯也(莊逍/遙篇)
松柏如南山之夀不騫不崩如松柏之茂無不爾或承
(詩天/保篇)
蟠桃西王母出桃與帝帝留核欲種母曰此桃三千年
一結子非下土所種之物(漢武/故事)
奉觴㑹慶殿仁宗天聖中率百官奉觴上夀㑹慶殿
開宴凌虛閣孝宗淳煕七年詣徳夀宫開宴凌虛閣下
奉觴上夀(寳/訓)
詩舞階䘖夀酒走索背秋毫　興王㑹静妖氛氣聖夀
宜過一萬春(並杜/甫)代是文眀晝春當宴喜時爐煙添柳
重宫漏出花遲造化膺神契陽和沃聖慈無因隨百獸
率舞奉丹墀(楊巨源春獻/聖夀無疆詞)
　　聖節
生於丹陵堯伊祁姓也母曰慶都孕十四月而生堯於
丹陵鳥庭荷勝眉有八彩
生於桃墟瞽叟妻曰握登見大虹意感而生舜於桃墟
龍顔黄帝母曰附寳見大電繞北斗樞星感之而孕二
十四月而生日角龍顔
鳦卵詩長發篇有娀方将帝立子生商(有娀契母也有/娀氏之國有女)
(簡狄吞鳦卯而生/契堯封之於商)
履帝武敏歆詩生民篇生民如何克禋克祀以弗無子
履帝武敏歆攸介攸止載震載夙載生載育時維后稷
誕彌厥月先生如逹
禀賢妃胎誨成王體上聖之休氣禀賢妃之胎誨(出/魏)
(文帝周/文論)
神光之異晉咸寧二年元帝生於洛陽有神光之異一
室盡明
雲氣青圜魏文帝生時有雲氣青色而圜如車盖當其
上
八月千秋節唐𤣥宗以生日宴百官於花蕚樓下左丞
相源乾曜右丞相張説帥百官上表請以毎嵗八月五
日為千秋節(並本/紀)
詩御氣雲樓敞含風綵仗髙仙人張内樂王母獻宫桃
(千秋嵗/有感)鳳紀編生日龍池塹刼灰寳鏡羣臣得金吾萬
國囬(並杜/甫)
　　聖學
學于大填録圖子夏對哀公曰黄帝學于大填顓帝學
于録圖帝嚳學于赤松堯學于君疇舜學于務成昭禹
學于西王母湯學于成子伯文王學于時子思武王學
于虢叔(劉向/新序)
舊學于甘盤説命王曰來汝説台小子舊學于甘盤既
乃遯于荒野說曰王人求多聞時維建事學于古訓乃
有獲(尚/書)
著新語十二篇陸賈稱説詩書髙祖曰乃公居馬上得
之安事詩書賈曰馬上得之寧可以馬上治之乎遂著
新語十二篇毎奏一篇帝未嘗不穪善(陸賈/𫝊)
刺六經作王制文帝使博士諸生刺六經作王制(前郊/祀志)
紀侯去國之事武帝讀春秋紀侯去國之事曰春秋之
義在於復讐於是有窮黷之失
從倪寛問書一篇武帝以尚書為樸學弗好後從寛問
一篇(本/𫝊)
受詩澓中翁宣帝受詩於東海澓中翁人髙才好學年
十八師受論語孝經甘露三年詔諸儒講五經同異蕭
望之平奏其議上稱制臨决焉
召公卿講經理光武自隴蜀平後數召公卿郎将講論
經理夜分乃寐(本/紀)
受書通大義光武好經術未及下車先訪儒雅受尚書
畧通大義
受書桓榮眀帝為太子時受書於桓榮即位幸辟雍正
坐自講諸儒執經問難于前(後漢/史)
好尚書左𫝊章帝降意儒術特好古文尚書左氏傳(本/紀)
鋭情經術唐太宗銳情經術即王府開文學館召名儒
十八人為學士既即位置𢎞文館悉召内學士更畨直
宿討論文籍(唐/書)
息馬論道漢光武投戈講藝息馬論道(樊凖/疏)
如鳥有翼唐太宗曰梁武帝君臣惟談苦空侯景之亂
百官不能乗馬元帝為周師所圍猶講老子百官戎服
以聽此深足為戒朕所好者惟堯舜周孔之道以為如
鳥有翼如魚有水失之則死不可暫無耳(通/鑑)
讀書歎刑網之宻本朝太祖嘗讀尚書歎曰四凶之罪
止於流竄何近代刑網之宻耶(寳/訓)
召王昭素等講易太祖召王昭素等講易乾卦至九五
飛龍在天則歛容曰此正陛下今日之事
鸛飛上殿太宗語宰相曰史館所修太史書類日進三
卷朕將親覽上曰大凡讀書須性所好昨日讀書從已
至申有鸛飛上殿吻罷方去左右曰昔楊震講學有鸛
䘖鱣墜堂下抑此類也
國家龜鑑真宗謂王旦曰經史之文國家之龜鑑保邦
治民之要盡在是矣又曰朕宫中無事甚樂讀書
便殿閲書仁宗中書門下請隻日視事雙日如故事前
後殿皆不坐上曰雙日當召侍從便殿以閲書史冀不
廢學也
邇英講詩仁宗慶厯五年邇英閣講詩匪風篇曰誰能
烹魚溉之釡􁃿帝曰老子謂治大國若烹小鮮與此同
否丁度對曰烹魚煩則碎治民煩則散
夜分觀書神宗天資好學禁中觀書或至夜分日御經
筵風雨不易(帝/學)
帝學八卷哲宗元祐五年范祖禹上帝學八卷起伏羲
止神廟凡帝王學問俱載焉謂自古以来治日常少亂
日常多推原其本人主無學也
禁中日課髙宗紹興七年上曰居常禁中自有日課夜
讀尚書率二鼓乃罷
差講讀官髙宗建炎元年詔朕念儒臣以稽先聖之格
言雖羽檄交馳亦不可廢可差講讀官四員於内殿講
讀(聖/政)
讀尚書通鑑孝宗乾道三年詔洪邁等對選徳殿云獨
今間暇取尚書及資治通鑑孜孜而讀之帝之所以帝
王之所以王法其所以興戒其所以亡日誦心惟未嘗
一日輒去手也(選徳/殿記)
樂聞祖宗謨訓孝宗曰進讀三朝寳訓㡬時終篇朕樂
聞祖宗謨訓日盡一卷亦未為多雖雙日及休暇亦當
時坐自是毎讀上必注目傾耳或隨事咨訪聖謨淵識
實與六經寳訓相為表裏率漏下十刻而無倦
詩不必陪𤣥圃超然待具茨凶兵鑄農器講殿闢書帷
(杜䕫府/書懐)
　　經筵
説書金華成帝嚮學鄭寛中張禹説尚書於金華殿中
詔班伯受焉
講經白虎章帝建初四年下太常將太常博士議郎郎
官及諸生諸儒㑹白虎觀講論五經同異帝好古文尚
書左氏傳又詔賈逵班固入講北宫白虎觀南宫雲臺
桓榮奏經義光武好經術毎朝㑹令桓榮敷奏經義
張酺講尚書章帝為太子張酺侍講出為東郡太守元
和二年廵東郡引酺及門生㑹廷中備弟子之儀使
酺講尚書一篇(酺/𫝊)
更直𢎞文館太宗即位於殿左置𢎞文館悉召内學士
更畨直宿討論文籍
入内侍讀𤣥宗開元三年謂宰相曰朕毎讀書有所疑
滯無從質問可選儒學之士使入内侍讀又詔羣臣及
郡府舉通經士而禇元量馬懐素等勸講禁中天子尊
禮不敢盡臣之開元十三年改麗正書院為集賢書院
選耆儒一人侍讀以質史疑置集賢院侍講侍讀學士
(並唐百/官志)
六經法言穆宗以韋處厚路隋為侍讀合六經掇其粹
要題為六經法言冀助省覽(職/林)
經史要録文宗以鄭澣為侍讀學士帝使擷經史為要
録又召王起許康佐為侍講學士謂之三侍學士恩寵
異等(唐/史)
直廬秘閣真宗咸平二年初置翰林侍讀學士擇老儒
耆徳以充其選設直廬於秘閣侍讀更直侍講長上召
對訪問或至中夕
賜坐飲茶本朝舊講讀官毎見先賜坐飲茶乃延入閣
復坐其後暫起講讀畢復坐飲湯乃退(吕希吉/家塾記)
雙日御經筵仁宗天聖中雙日御筵休務之日亦不廢
雙日講讀哲宗詔開講筵進讀寳訓講讀日赴資善以
雙日講讀仍輪一員宿直
二月開經筵英宗治平初詔以九月五日開講至重陽
罷先是仁宗率二月開經筵至重午罷八月復開冬至
罷吕公著乞依先帝故事上従之
八月不罷講髙宗建炎二年謂宰執曰故事自五月至
八月罷講若如故事則累月當廢講讀朕欲勿罷可乎
自是勿罷(聖/政)
金華五箴仁宗明道中馮元侍講上金華五箴
獻講箴仁宗時趙元昊反罷進講侍講趙師民獻講箴
三經要語范祖禹節尚書論語孝經訓戒之言名曰三
經要語進之(行/狀)
條上十議哲宗時吕公著為侍讀條上十議
賜坐講讀神宗朝王安石為侍讀請復賜坐講讀下禮
官詳議韓維以下三人以為當坐劉摰以下七人以為
不當坐乃不行自天聖時侍立至景祐中自講官之外
餘皆賜坐元祐初程頤為侍讀復請坐講不從
復坐講禮孝宗一日之間再御經筵増勸講之員復坐
講之禮雖祖宗好學之美未有是也(奏/議)
説書不兼侍讀仁宗景祐元年於崇政殿置說書以賈
昌朝為之四年改為天章閣侍讀慶厯三年以趙師民
預講官復為崇政殿説書盖秩卑資淺則為説書不兼
侍讀(吕原明/家日記)
侍從乃兼講讀元豐改官制廢翰林侍講侍讀學士不
置但以為兼官然必侍従以上乃能兼之其秩卑資淺
乃為説書元祐七年復増學士之號後復省去
　
　錦繡萬花谷續集卷二
欽定四庫全書
　錦繡萬花谷續集卷三
　　武臣太尉
耀威奮武鄧艾既平劉禪詔曰艾耀威奮武深入虜庭
雖白起破强楚韓信克勁趙吴漢擒子陽亞夫滅七國
計功論美不足比勲其以艾為太尉(晉/書)
無官酬公李徳裕以劉稹誅策功拜太尉徳裕固遜言
唐興太尉惟七人臣願守舊秩足矣帝曰吾恨無官酬
公毋固辭(本/𫝊)
七政五兵陳蕃拜太尉遜曰齊七政訓五兵臣不如王
暢(汝南先/賢傳)
立五廟李晟拜太尉詔為晟立五廟廟成官給牲牢祭
器牀帳禮官相儀以稱焉(本/𫝊)
旬月使者八至桓温授太尉固遜不受旬月之中使者
八至軺車相望於道温遂領職(晉中/興書)
　　三衙
聮騎立門外王景貺初作舍人自契丹使歸都知押班
殿前馬歩軍聮騎立門外呈牓子舍人遣謝而去
歛馬後舍人行三衙管軍臣寮於道路相逢望見舍人
呵引者即歛馬駐立前呵者𫝊聲大什立馬急遣人謝
之比舍人馬過然後敢行(並歸/田録)
據座受舉人拜許懐徳為殿帥有一舉人因老姥求為
門客懐徳許之舉人拜于庭下懐徳據座受之人宻謂
之曰宜少降接也懐徳曰打乳母闗莭秀才只消如此
待之(筆/談)
　　諸衛將軍
千牛唐府兵列於外至在内有左右威衛將軍左右領
軍衞將軍有左右金吾衛左右監衞左右千牛衛大將
軍又有羽林龍武神武神䇿將軍馬歩司虞候
貌如不武晉虞潜為衛將軍貌如不武内實賢明
有古人之風隋薛世雄性亷謹帝曰世雄亷正節槩有
古人之風於是超拜右翊衛大將軍
鎮南北軍文帝即位夕未央宫拜宋昌為衛將軍鎮南
北軍(漢/書)
委以旅禁王宗字延祖拜左衛將軍委以禁旅(晉中/興書)
當今名將薛萬轍為右衞大將軍太宗從容謂近臣曰
當今名將惟李勣道宗萬轍三人而已(唐/書)
宫庭警衛左右衛大將軍掌總領宫庭警衛之法令以
督其屬之隊仗而總諸曹之職務凡親勲翊五中郎將
府及折衝府所𨽻者皆總制焉(六/典)
　　金吾衞將軍
持法平正王宗夀性方正為金吾上將持法平正
矜嚴公正馬防拜執金吾性矜嚴公正(東觀/漢記)
任國柱石辛慶忌明畧威重任國柱石拜執金吾(漢雜/事)
不畏彊禦裴諝為右金吾將軍建中初諝奏尚父郭子
儀上以為不畏疆禦或謂諝曰郭公有社稷功豈不為
盖之諝笑曰非爾所解且郭公威權太盛上新即位必
謂黨附者衆今發其細過以明不弄權爾吾上以盡事
君之道下以安大臣之心不亦宜乎
勝數萬衆李嗣業為左金吾大將軍上在靈武嗣業赴
行在謁見上曰今日得卿勝數萬衆事之濟否實在卿
也
連呼太平張萬福為金吾將軍裴延齡讒譛陸贄等徳
宗怒未解諌議陽城等詣延英門䟽論萬福聞諌官伏
閤往至延英門大言賀曰朝廷有直臣天下必太平矣
諸諌議能如此天下安得不太平已而連呼太平太平
萬福武人年八十餘自此名重天下(並唐/書)
　　東西上閤門
十一人國朝東西上閤門闕即取客省使副使已上同
管勾或全闕官亦有通事舍人權發遣者承受十一人
六七品元祐令東西上閤門使正六品副使從七品
儀制十二卷大中祥符五年陳彭年進閤門儀制十二
卷
　　閤門
忠孝勤謹國朝李惟賢為閤門通事舍人習朝廷儀制
數奏事稱㫖仁宗嘗書忠信李惟賢五字賜之又賜李
惟賢忠孝勤謹七字
宣𨗳賛喝天禧元年上與輔臣語及省費用向敏中曰
閤門祗候先朝正有三五員宣導賛喝而已今踰數百
而除授未已願精謹擇上曰當漸有省之
此非可恩澤授咸平五年親属居三班者上言因聖節
推恩願以次補閤門之職真宗曰此非可以恩澤授也
並不許
兼補祗候太平興國五年通事舍人王睿失儀太宗令
今後不得通賛只令引班赴閤門祗應者兼稱閤門祗
候
在京在外嘉祐八年李端慤奏閤門領在京差遣不理
資任是以各圖外任請自今一任在京一任在外從之
揀用六人熙寧四年閤門言全少慣熟之人欲乞選擇
内外仕族子弟六人袛應及五年委是詳熟令閤門委
保與正除祗候三班院以田奕等名聞㨂用六人
　　奉使
杖節牧羊天漢元年武帝遣蘇武使持節送匈奴武既
至匈奴單于欲降之武引佩刀自刺單于乃幽武置大
窖中絶不飲食天雨雪武卧齧雪與旃毛并咽之數日
不死匈奴以為神乃徙武北海上無人處使牧羝武既
至海上掘野䑕草實而食之杖漢莭牧羊卧起操持莭
旄盡落
威振西域漢選可使外國者韓増舉馮奉世持莭送大
宛諸國客都尉宋將言莎車與旁國殺漢使奉世遂發
兵擊莎車其王自殺威振西域
北庭不拜後鄭衆以門經給事中時北匈奴遣使求和
親顯宗遣衆持節使匈奴衆至北庭虜欲令拜衆不為
屈單于怒圍守閉之衆㧞刀自誓單于恐而止後帝見
匈奴来問衆與單于争禮之狀皆言匈奴中𫝊衆意氣
壯勇雖蘇武不過乃召為軍司馬
建節出闗前終軍建莭出闗又司馬相如建莭使蜀太
守以下郊迎縣令負弩矢先驅
與後妻歸張騫使月氐西經匈奴匈奴得之傳詣單于
單于曰月氐在吾北漢何以得往使留騫十餘嵗予妻
有子然騫持漢莭不失單于死國内亂騫與後妻歸漢
拜太中大夫(並本/𫝊)
一介行李襄公八年知武子使行人子員對之曰君有
楚命亦不使一介行李告于寡君(左/𫝊)
　　武臣刺史
立屏盗碑國朝郭進為益州刺史㑹羣盗羣起進帥鎮
兵剪除之部内清肅民吏千餘人詣闕乞立屏盗碑許
之
作殺賊字保州刺史呼延賛武人所為不近理忠實有
膽勇常自言願死於賊刺其體作赤心殺賊字慕尉遲
敬徳之為人(本/𫝊)
有膽氣好弓馬徐州刺史陳顯逹有膽氣好弓馬頗閑
草𨽻(吴均齊/春秋)
老熊當道王熊除華州刺史嘗修州城未畢梯在城外
齊神武遣韓軌宵濟襲熊衆已乗梯入城熊尚卧未起
聞閤外洶洶有聲便袒身露髻徒跣持一白棒大呼而
出曰老熊當道卧狗子那得退敵見驚退逐至東門左
右稍集合戰破之(北/史)
㕔事列軍儀長孫儉為荆州刺史蕭譽遣使入朝至荆州
儉於㕔事列軍儀具戎服與使人相見容貌魁偉聲音如鐘
忠實為本國朝至道元年汝州刺史常思徳辭歸治所
對於便殿上慰勞久之謂左右曰思徳當少壯之時甚
銳健大凡為將以忠實為本思徳可謂忠實矣
　
　
　
　
　錦繡萬花谷續集卷三
欽定四庫全書
　錦繡萬花谷續集卷四
　　節度使
授鉞東井西曲星曰鉞白集金方之氣凝為將星王者
法天授之以鉞(史厯/書)
先人舊宅李晟克復京師及愬平淮蔡復踵其美父子
仍建大勲兄弟藉父勲寵率以第宅相尚惟愬六遷大
鎮所處先人舊宅而已(唐本/傳)
五長十連舜以五長綏四國若今之節制也周以十連
率諸侯若今之兼節也又云授鉞門府殿我漢南(白/集)
雙旌六纛唐受莭度辭三賜雙旌行則建節植六纛
隼旟鷩冕涇原節度劉昌碑云夀甲琱戈涇師以貞隼
旟鷩冕涇俗以寧
豹尾神旗韓愈為田洪正先廟碑云豹尾神旗槖兠㦸
纛以長魏師
山𤣥朱組李國貞碑云鏚鉞琱戈乃主夏盟山𤣥朱組
以靖蜀京
元纛青旌元集云麾盖鐵棨又云先纛青旌又云設壇
而拜授鉞以征持衛青之印即拜軍中授岑彭之莭行
於閫外
　　觀察使
神人崔咸字重易遷陜州大都督府長史陜號觀察使
自旦至暮與賓僚痛飲常醉不醒簿領堆積咸夜省覽
剖判斷决無毫釐之差胥吏以為神人
賜鞭表忠節張建封字本立貞元四年為徐州刺史徐
泗濠莭度度支營田觀察使十三年冬入覲徳宗禮遇
加等及還鎮特賜詩又令中使齎常所執鞭賜曰卿忠
正節義嵗寒不移此鞭朕乆執用故以賜卿以表卿忠
節也
進綾一千疋李徳裕在浙西詔進盤條繚綾一千疋徳
裕奏論之優詔報之罷進(並本/傳)
　　團練使
一字論一事柳芳唐厯郇謨三十字毎一字論一事内
監練二字去監軍圑練使(本/傳)
副使八品元祐令圑練副使判官從八品
　　防禦使
立徳政碑國朝初李漢超為齊州防禦使兼闗南兵馬
都監漢超牧齊既乆郡人愛之求為立徳政碑太祖嘉
其請
俸錢施饑民郭瓊世宗時為齊州防禦使嵗不登以俸
錢分施饑民人懐其恵相率詣闕頌徳立碑
畫像禦鬼疾楊畋字延昭真宗時為防禦使屢有邊功
天下稱為楊無敵外國皆畫其像而事之云以禦鬼疾
吏民請頌徳李瓊為本州防禦使治郡寛簡吏民數百
人詣監軍馮守規請立碑頌徳
　　軡轄
與總管同議軍國朝慶厯二年詔自今路分總管鈐轄
以上許與都總管司同議軍事路分都監以下並聽都
總管等節制違者以軍法論
置知州即生事大中祥符中涇原路駐泊都鈐轄兼知
渭州曹偉奏乞别差人知渭州臣乞一面鈐轄司事帝
宣示王欽若等曰邊防軍馬所屯之地若别置知州即
各生事體可降詔諭以此意
逐路置一員嘉祐二年詔内臣為鈐轄都監著逐路止
置一員
　　都監
邉防訓練國朝監押掌屯戍邊防訓練之令以肅清所
部有至二員者或為同監押
寨主之下景徳四年詔衝要兵多處監押用侍禁以上
為之天聖四年定監押職位在寨主之下
趙虎頭治平元年西京左藏庫副使縁界河廵檢都監
趙用有才武果敢而熟邊事敵人以鹽船犯邊禁者用
割腹而沉之敵畏用以其常乗虎頭船謂之趙虎頭
閤門以上慶厯詔兵馬都監舉閤門祗候以上曽經外
任者為之
樞宻選人熙寧詔府界諸縣兵馬都監今後樞宻院選
人
䕶戎司軍旅咸平六年長樂郡主髙氏為其弟殿直處
約求亳州兵馬監押真宗曰護戎之任實司軍旅處約
未厯事不可從也
　　廵檢
務在武勇國朝景祐三年上封者言諸處廵檢務在武
勇心力强明者乞不以福建荆湖江浙江陜及衙門省
職文資出身人領其事真宗謂樞宻曰人之勇怯豈拘
南北若此區别非任人之道
一州止留一員嘉祐三年詔諸路每一州軍廵檢有至
三五員者又有都同廵檢員數過多其一州軍止留廵
檢一員數州留都廵檢一員其縁邉縁海及河汴江湖
險僻之地舊有廵檢處並留之
二縣至七縣自二縣至七縣有廵檢一員二縣至三縣
有駐泊廵檢各一員府界東西路都廵檢各一員京城
四面各一員縁海有刀魚船戰棹廵檢縁江河淮海亦
有捉賊廵檢又有駐泊捉賊及廵馬逓鋪廵河廵捉私
茶鹽之名
閤門祗候以上國朝以閤門祗候以上至諸司使將軍
或内侍充沿邊路有同都廵檢使
縁邊縁海大中祥符詔擇使臣為諸州都同廵檢縁邊
縁海亦置廵檢
　
　
　
　
　
　
　
　錦繡萬花谷續集卷四
欽定四庫全書
　錦繡萬花谷續集卷五
　　美丈夫
誰家玉人衛玠在齠齓中乗羊車於洛陽市咸曰誰家
玉人(别/𫝊)
執麈與手一色王夷甫美容貌常執玉柄麈尾與手一
色而無别(晉/史)
容貌甚麗班伯少受詩於師丹大將軍王鳳薦伯宜勤
學召見宴昵殿中容貌甚麗誦說有法拜中常侍(漢/書)
神仙之類何晏方年七八嵗慧心天悟形貌絶美出遊
行觀者盈路咸謂神仙之類(晏别/傳)
得葛無恨鄢陽陳忠女名豐隣人葛勃有美姿豐與村
中數共聚絡絲戲相謂曰若得壻如葛勃無所恨也(異/苑)
墻窺登徒子好色賦曰宋玉為人體貌閑麗口多微詞
性又好色願王勿與出入後宫宋玉曰臣東家之子増
之一分則太長减之一分則太短著粉太白施朱太赤
然此女登墻三年窺臣臣至今未許
龍章鳳姿嵇康長七尺八寸好容色雖土木形骸不自
飾而龍章鳳姿天質自然(嵇康/别𫝊)
凝脂㸃漆王右軍目杜𢎞冶曰面如凝脂眼如㸃漆此
神仙中人(語/林)
珪璧等質宋明帝姿貌豐潔與珪璧等質
行長安好少年驄馬鐵連錢陳王裝腦勒晉帝鑄金鞭
歩摇如飛燕劍鍔似舒蓮去来新市北遨逰大道邊道
邊三老翁顔鬢似衰蓬自言生漢代少小見豪雄五侯
俱日拜七貴各論功建章連北闕複道應南宫太后居
長樂天子出回中玉輦迎飛燕金山賞鄧通一朝復一
日忽見市朝空扶桑無復海崑山倒向東少年何暇問
頽齡遇福終子孫宜㓕盡鄉閭不復通淚盡眼方暗脾
傷耳自聾杖䇿尋遺老歌嘯詠悲翁遭隨今有遇非敢
訪童䝉(陳沈烱長/安少年行)
　　醜人
大頭龍驤苻雄趙建武中拜龍驤將軍貌醜頭大而足
短故軍稱為大頭龍驤(崔鴻前/秦録)
興我宗必此兒周爕歛頤折額貌甚醜母欲不舉其父
曰吾聞諸聖賢人狀皆有異於人興我宗者必此兒遂
育之(汝南先/賢𫝊)
銳頭劉謐之寵郎賦曰其頭也則中骼而上下銳頭平
而承枕四起
色如漆陳有惡人曰郭洽犫眉推顙色如漆也(吕氏/春秋)
不可示逺人承宫名播匈奴時單于使求見宫曰夷狄
眩名非識實也臣狀貌醜不可以示逺人
飲食無威儀管輅容貌醜而嗜酒飲食無威儀也(魏/志)
奴僕之下孫秀尚河東公主形陋短小奴僕之下等也
(晉/書)
駘他魯哀公問仲尼曰衛有惡人焉曰哀駘他丈夫之
與處者思不能去也婦人見之請於父母曰與為人妻寜
為夫子妾者十數而未止也是必有以異乎人也寡人
召而觀之果以惡駭天下(莊/子)
子羔貌惡髙柴字子羔長不過六尺狀貌甚惡為人篤
孝知名孔子之門仕為郕宰(家/語)
伯倫形陋梁作魏國統文曰劉伶字伯倫形貌醜陋身
長六尺然肆意放蕩悠焉獨暢自得一時常以宇宙為
狹
頤隠肩髙支離疏頤隠於臍肩髙扵頂㑹撮指天五管
在上兩髀為脇也(莊/子)
長頸鳥喙尸子曰禹長頸鳥喙面目顔色亦惡矣天下
獨賢之
深目窈斗焦贛易林復之䝉曰鵰鷦娶妻深目窈斗折
腰不媚與伯相負
嫫母何承天纂文曰嫫母醜人也黄帝愛幸
神色卑下王廣娶諸葛誕女入室言語始交王語婦曰
神色卑下殊不似公休婦曰大丈夫不能髣髴彦雲而
令婦人比蹤英傑(世/説)
孔明婦習鑿齒襄陽記曰黄承彦謂孔明曰君擇婦身
有醜女黄須黒色而才堪相配君子孔明許焉載送之
時人以為笑樂鄉里為之諺曰莫作孔明擇婦正得阿
承醜女
卬鼻齊鍾離舂者齊無鹽邑女宣王之正后也其為人
極醜無雙臼頭深目長肚大節卬鼻結喉肥項少髪折
腰出胸皮膚若漆行年三十無所容入行嫁不售於是
拂拭短褐自謁宣王宣王納之為后
項有大瘤齊宿瘤女者齊東郭採桑之女閔王后也項
有大瘤故號宿瘤
三逐五逐齊孤逐女者其狀甚醜三逐於鄉五逐扵里
過時無所容乃造襄王之門而求見王輟食而起謹敬
左右曰三逐於鄉者不忠五逐於里者少禮何足為貴
王曰子不識也夫牛鳴而馬不應者異類故此其人必
有異者遂見與之語而恱之(並劉向/列女𫝊)
厚送齊王厚送女欲妻屠門肚肚辭以疾其友勸之曰
子孫死腥臭之肆而已乎何以辭之肚應曰其女醜其
友曰何謂也肚曰吾肉善如量而去苦少耳吾肉不善
雖以他附益之尚猶不讎今厚送子醜故耳其友下問
女果醜(韓詩/外𫝊)
所乏惟容郭子曰許允婦是阮徳如妹竒醜交禮竟許
出無復入理桓範勸之曰阮嫁醜女與卿故當有意宜
察之許便入見婦即出捉裾待之許謂婦曰婦有四徳
卿有㡬答曰新婦所乏惟容士有百行君有其㡬許曰
皆備婦曰君好色不好徳何謂皆備許有慚色遂雅相
重
勃屑楚辭曰西施媞媞而不得嫫母勃屑而日侍又曰
珪璋雜於甑室隴亷與孟陬同宫舉世以為恒俗固将
愁苦而終窮
賦登徒子妻蓬頭攣耳軹脣歴齒旁行踽僂又
疥且痔登徒子恱之使有五子王熟察之誰為好色者
矣(宋玉登徒/子好色賦)
詩世有非常人實惟彼𤣥士禀兹至緇色内外皆相似
卧如驪牛𩥇立如烏牛跱忿如鸜鵒鬬樂似鸕鷀喜(朱/彦)
(時詠/黒兒)人皆得令室我命獨何咎不遇姜任徳正值醜惡
婦才質陋且儉姿容劇嫫母鹿頭獼猴面推顙復出口
折額靨面鼻兩眼䫜如臼膚如老桑皮耳如側兩手頭
如研米槌髪如掘掃帚惡觀醜儀容不媚似鋪首闇鈍
拙梳髻刻畫又更醜粧頬如狗䑛額上獨偏厚朱唇似
踏血畫眉如䑕負傅粉堆頤上面中不遍有領如鹽豉
囊袖如常拭釡履中如和泥𤓰甲長有垢脚􁀙可容箸
熟視令人嘔(劉思/真)
　　長人
脚跡六尺秦始皇時有九人見臨洮身長五丈脚跡六
尺(史/記)
魁梧爽氣尹緯身長八尺腰大十圍魁梧有爽氣
見襄武咸熙二年有大人見襄武縣長二丈餘脚跡長
三尺二寸白髪著黄單衣黄巾
軺車不能載王莽時有竒士長一丈大十圍自謂曰巨
母霸本出於蓬莱東五城西北昭如海濵軺車不能載
三馬不能勝即日大車四馬建旗載詣闕卧則枕其股
(漢/書)
眉見軾魯文公十一年叔孫得臣敗狄于鹹𫝊曰長狄也弟
兄三人佚宕中國瓦石不能害叔孫得臣最善射者也
射其目身横九畝斷其首而載之眉見於軾(穀梁/傳)
骨節専車吴伐越墮㑹稽獲骨焉節専車吴子使問仲
尼仲尼曰昔禹致羣臣於㑹稽之山防風氏後至禹戮
之其骨莭専車此為大矣(國/語)
長狄五丈尚書洪範五行𫝊曰長狄之人長盖五丈餘
也
千秋八尺田千秋為髙寢郎戾太子敗千秋訟太子寃
上乃召見千秋長八尺餘體貌甚美(漢/書)
面鼻雄異長樂衞尉馬騰其長八尺身體洪大面鼻雄
異而性賢厚人多敬之(袁宏/漢紀)
體貌魁梧趙壹身長九尺美鬢眉望之甚偉恃才傲物
為鄉曲所擯
釣六鼇大壑中有五山天帝使巨鼇戴五山龍伯國有
大人釣六鼇合負而歸因灼其骨帝怒滅龍伯之國(列/子)
大屐七尺三寸符徤皇始四年有長人見身長五丈語
張靖曰今當太平新平令以聞徤以為妖妄召靖繫之
是月霖雨河為泛溢滿坂津監冦登於河中流得大屐
一隻長七尺三寸足跡稱屐指長尺餘文深七寸
拂盖郎三十國春秋置左右鎮郎及拂盖郎長一丈九
尺
十丈數之極國語曰人之長極㡬何仲尼曰長者不過
十丈數之極也
腹圍百輔東方朔神異經云東南隅大荒中有林父焉
其髙千里腹圍百輔
一手當胸支提國人長三丈二尺有三手一手當胸手
足各三指(洞冥/記)
賦世有大人兮在乎中州宅彌萬里兮曽不足以少留
悲世俗之迫隘兮朅輕舉而逺逰垂絳幡之素霓戴雲
氣而上浮建絡繹之修竿兮總光耀之彩旄垂旬始為
縿兮曵彗星而為髾掉指揮以偃蹇兮又旖旎以招摇
攬攙搶以為旌兮靡屈虹以為綢江杳眇以泫法兮焱
風涌而雲浮(司馬/相如)
讃雙臂三丈體如中人彼曷為者長臂之人脩脚是負
捕魚海濵(郭璞詠/長臂國)神哉夸父難以理尋傾河及日遁形
鄧林觸類而化應無常心(詠夸/父)
　　短人
臧紇邾人莒人伐鄫臧紇救鄫敗扵狐駘國人誦之曰
臧之狐裘敗我於狐駘我君小子侏儒是使侏儒侏儒
使我敗於邾(左/𫝊)
髙柴家語曰髙柴不過六尺為人篤孝
優旃優旃秦倡侏儒也始皇時置酒天雨陛者寒旃矜
之乃大呼曰女雖長雨中立我雖短故幸休始皇乃使
皆代之(史/記)
行歩俛僂蔡義為丞相時年八十餘短小無鬢眉貌似
老嫗行歩俛僂常兩吏持夾乃能行(漢/書)
行不勝衣荀卿子曰楚葉公子髙微小短瘠其行将若
不勝衣
不從狗門入晏子春秋曰晏子短奉使楚楚為小門晏
子不入曰使狗國即從狗門入今使楚不當從狗門入
也
坐起端方宋書曰王敬𢎞形狀短小而起坐端方
不理節操益部雜記曰張松為人短小而放蕩不理莭
操
精悍敏㨗嚴延年為人短小精悍敏㨗扵事(漢/書)
巨靈七寸漢武帝故事曰東郡送一短人長七寸名曰
巨靈
畏海鵠西海外有鶴國人長七寸行如飛日千里百物
不敢犯惟畏海鵠海鵠遇則吞之夀三百嵗人在鵠中
不死(王子/年)
巴巔馬蔡邕短人賦曰巴巔馬兮押下狗
竫人郭璞讃曰㺘僥極麽竫人又小
東方詒騶漢書曰東方朔詒騶侏儒曰帝以若曹無益
於縣官今欲盡殺若曹侏儒大懼
賦侏儒短人僬僥之後出自外域戎狄别種去俗歸義
慕化企踵逐在中國形貌有部名之侏儒生則象父惟
有晏子在齊辯勇匡景拒崔加刄不恐其餘尫公劣厥
僂窶㗲噴怒語與人相距曚昧嗜酒喜索罰舉醉則揚
聲罵詈恣口衆人恐忌難與並侣是以陳賦引譬比偶
皆得形象誠如所語其詞曰雄荆雞兮鶩鸊鶻鳩雛兮
鶉晏雌冠戴勝兮啄木兒觀短人兮形若斯熱地蝗兮
蘆螂蛆繭中蛹兮蠢蠕蝢視短人兮形若斯木門閫兮
梁上柱弊鑿頭斷柯斧鞞鞨鼓兮補履樸脫椎柄兮擣
薤杵視短人兮形如許
　錦繡萬花谷續集卷五
欽定四庫全書
　錦繡萬花谷續集卷六
　　漏刻
權器李蘭漏刻法曰以器貯水以銅為渴烏状如鈎曲
以引器中水於銀龍口中吐入權器漏水一升秤重一
觔時經一刻
流珠馬上又曰以玉壺玉管流珠馬上奔馳行漏(流珠/者水)
(銀之/别名)
金龍吐水殷䕫漏刻法曰漏水皆扵器下為金龍口吐
水轉注入踟蹰經緯之中流於衡渠之下
司辰又曰自午至子亦五十刻壺口上有盖其中天浮
戴箭出於盖盖上注金為司辰
别早晚張衡漏水渾天儀制曰以左手把箭右手指刻
以别天時早晚
左壺右壺又曰為金仙人居左壺為金胥徒居右壺
置史孝武太元十二年有司奏儲宫初建未有漏刻叅
詳求安宫銅漏刻置漏刻史(晉起/居)
女史星女使一星在柱下史北女史轉漏動静(天文/要集)
五夜甲夜乙夜丙夜丁夜戊夜
五鼔三鼓衞宏漢舊儀曰立夏立秋晝六十二刻夏至
晝六十五刻夜漏不盡五刻擊五鼓夜漏不盡三刻擊
三鼔
置鍾洛陽金墉城東門曰含春門北有退門城上西面
刻觀五十歩睥睨居屋置一鍾以和漏鼓也(酈善長/水經注)
夏厯霍融上言漏刻率九日増减一等不與天相應不
如夏厯今晷景刻漏四十八箭晷景為刻少所違失(司/馬)
(彪續/漢書)
為郎典刻漏桓譚新論曰余為郎典刻漏燥濕寒沉轉
異度故有昬明晝日參以晷景
漢用秦法梁漏刻經云至冬至晝漏四十五刻冬至之
後日長九日加一刻以至夏至晝漏六十五刻夏至之
後日短九日减一刻或秦之遺法漢代施用
　　帷幕
紫綃帷吴王孫權趙夫人善畫巧妙無雙權居昭陽宫
倦暑乃展紫綃之帷夫人曰此不足貴妾欲窮思慮能
使下綃帷而清風自入視外無有蔽礙列侍飄然自凉
若御風而行
青油幕劉鴻與顔峻書曰朱修之五代叛兵也一朝居
青油幕下作謝宣朋面孔何也
置人形漢武帝李夫人死後常思夢命工人作李夫人
形成置於輕紗幕裏婉若生時帝大悦
色尚黒漢武帝以珊瑚為牀紫錦為帷又武帝好微行
扵池傍逰宫以漆為柱鋪黒綈之幕器服乗輿皆成黒
色(並拾/遺記)
律厯成劉歆與揚子雲書曰蕭何造律張蒼撰厯皆成
於帷幕貢扵王門
合䟽縷晏子復扵景公曰且合升斗之微以滿倉廪合
䟽縷之緯以成帷幕(劉向/説苑)
張綺羅淮南八公詣淮南王安門皆鬚眉皓素王欲少
者八公皆成十五六童子門吏以白安聞之不及履即
出迎之以登思仙之臺張綺羅之幕設象牙之席(出葛/洪神)
(仙/𫝊)
延年寢止江都王釗字延年為將善綏御衆寝止布幕
而已(漢/書)
孔子見衛夫人孔子反衛見夫人在錦帷中孔子北面
稽首夫人自帷中再拜
詩幸得與珠綴幕厯君之楹月映不辭卷風来輒自輕
毎聚金爐氣時駐玉琴聲但願置樽酒蘭缸常夜明(王/融)
(詠/幔)
　　屏風
雲母鄭𢎞為太尉時舉第五倫為司空班次在下每正
朔朝見𢎞曲躬自卑上問知其故遂聽置雲母屏風分
隔其間由此為故事(謝承後/漢書)
賜毛玠魏太祖平柳城頒所獲器物有素屏風特以賜
毛玠曰君有古人之風故賜君古人之服(魏/志)
悮壓宜都王鏗年十嵗與吉景曜商畧先言往行左右
悮排柟瘤屏風倒壓背色貌不改王談不輟(吴/均)
惡白字宋明帝性多忌諱禁制廻避者數十百品亦惡
白字屏風書古来名文有白字輒加改易𤣥黄朱紫隨
宜代焉(王/琰)
畫列女傳劉向七畧别録曰臣向與黄門侍郎歆所校
列女𫝊種類相従為七篇以著禍福榮辱之效是非得
失之分畫之於屏風
龜甲神眀臺上有金牀象席雜玉為龜甲屏風(郭子横/洞㝠記)
詩秦皇臨碣石漢帝幸明庭非闗重逰豫直是愛長齡
讀記知州所觀圖見嶽形曉識仙人氣夜辯少微星服
銀有秘術蒸丹𫝊舊經風搖百影樹花落萬春亭飛流
近更穆叢竹逺彌青逍遙保清暢因持悦性情(隋蕭慤/􁗪屏風)
　　簾箔
牙篾漢武故事曰上起祚屋以白珠為簾箔玳瑁押之
象牙為篾
詩青軒明月時紫殿秋風日曈曨孔光輝晻曖暎容質
清露依簾垂蛸絲當户密褰開誰共臨掩晦獨如失(南/齊)
(虞/炎)鑑帷明欲歛照檻色将晨可憐踈復宻隠暎當牕人
浮清帯逺吹含光動細塵落花時屢拂㑹待玉階春(隋/盧)
(思/道)
　　牀
玳瑁韓嫣以玳瑁為牀(西京/記)
麡角麡狼牀似鹿而角觸前向入牀則推角故恒在平
淺草中逐入林則得之皮可作履襪角正四據南人因
以作踞牀(異物/志)
七寳韓務除龍驤將軍郢州刺史獻七寳牀象牙席(魏/收)
(後魏/書)
神女金馬明生别𫝊曰明生隨神女入室中卧金牀玉
機
仙人石夷水右經石室南村人駱都小時到此室邊採
蜜見一仙人坐石牀上(酈善長/水經注)
楚獻象牙孟嘗君出行五國至楚獻象牙牀(戰國/䇿)
華山白玉衞叔卿入華山上有紫雲鬱鬱白玉為牀(出/神)
(仙/𫝊)
詩𫝊名乃外域入用信中京足欹形已正文斜體自平
臨堂對逺客命旅誓初征何如淄舘下淹留奉盛明(出/庾)
(肩/吾)
　
　
　
　
　
　
　
　
　錦繡萬花谷續集卷六
欽定四庫全書
　錦繡萬花谷續集卷七
　　席
五香五采石季龍作席以金裹五香雜以五采綫編蒲
皮縁之以錦(陸翽鄴/中記)
茅葭鄭敬以茅葭為席嘗隨杞柳之隂(周斐汝南/先賢𫝊)
蓍艾老莱子親沒隠䝉山之陽杞木為牀蓍艾為席(皇/甫)
(謐髙/士傳)
碧蒲周穆王時西王母来獻碧蒲之席黄莞之薦(王子/年拾)
(遺/記)
白莞宋元嘉起居注曰御史中丞劉禎奏風聞廣州刺
史韋朗於廣州所作銀塗漆屏風二十三牀緑沉屏風
一牀雜白莞席三百二十二領請以見事追韋朗前所
居官
廻風趙飛燕為皇后其女弟上遺廻風席翟羽扇
半月拾遺記曰􁁊葉草髙五丈葉色紅莖如金形如半
月之勢亦曰半月草無花無實其質温柔可以為布為
席
麟文寳飾燕昭王設鱗文席散荃蕪香(鱗文者錯雜寳/飾席為雲霧鸞)
(鳳者也並/西京雜記)
冬設張純與張儼朱異俱少往見驃騎將軍朱據據聞
三人才名欲試之告曰吾欲賦一物純乃賦席曰席為
冬設簟為夏施揖遜而坐君子攸宜(張隠文/士𫝊)
戴益五十戴憑舉明經徴博士拜郎中正朔朝賀帝令
羣臣説經史更相詰難義有不通轉奪其席以益通者
憑重五十席(漢/書)
殷重八九殷亮為博士講學大夫諸儒論勝者賜席亮
坐以八九重
詩本生朝夕地落景照參差汀州蔽杜若幽渚奪江蘺
遇君時採擷玉座奉金巵但願羅衣拂無使素塵彌(謝/眺)
(詠/席)照日汀洲際搖風緑潭側雖無獨繭絲幸有青袍色
羅袖少輕塵象牀多麗飾願君蘭夜飲佳人時宴息(柳/輝)
(詠/席)
　　扇
鵲翅周昭王時塗修國獻青鳳丹鵲各一雌一雄孟夏
取鵲翅為扇一名條融一名灰影(拾遺/記)
雉尾舜廣開視聽求賢人以自輔作五明扇漢公卿大
夫皆用之魏晉非乗輿不得用又曰殷髙宗有雊雉之
祥服章多用翟羽故有雉尾周制以為王后夫人車服
輦車有翣即緝翟用為扇以障翳風塵也(崔豹古/今注)
白羽諸葛武侯持白羽扇指麾三軍
六角王羲之在㑹稽山見一老姥持十許六角竹扇羲
之因書扇各作五字語姥云道是王右軍書字索百錢
(晉/書)
莫難石季龍作雲母五明金簿莫難扇此一篇之名也
薄作純金如蟬翼二面采漆畫列仙竒鳥異獸其五明
方中辟方三寸或五寸隨扇大小雲母帖其中細縷縫
其際雖掩盡而彩明徹看之如謂可取故名莫難也季
龍出時以扇挾乗輿(鄴中/記)
仲祖畫㑹稽王仲祖畫扇為郭文舉見命為讃(曹毗扇/讃序)
詩妙經貴冬夏巧妖出吴闉裁狀白玉璧縫似明月輪
表裏鏤七寳中䘖駭雞珍畫作景山樹圖為河洛神来
延揮握玩入與鐶釧親生風長袖際晞華紅粉津倩盼
迎驕意隠暎含歌人時惟務忘故莭改競存新倦情隨
象簟舒心謝錦茵厭歌何足道敬哉先後晨(山巨源/詠扇)如
珪信非玷學月且為輪機杼蘼蕪妾裁縫箧笥人摇風
入素手招曲掩丹唇羅袖幸時拂微芳聊可因(何/遜)齊
純将楚竹従來本相逺將申湘女悲宜並班姬怨(出周/張正)
(詠班/竹扇)
　　香爐
金縷石季龍冬月為複帳四角安純金銀鑿縷香爐(出/鄴)
(中/記)
四周長安巧手丁緩者作卧齋香爐一名被中香爐本
出房風為機環轉之者運四周
九層丁緩作九層博山香爐鏤以竒禽􁁣獸自然能動
(西京/雜記)
詩四座且莫喧願聽歌一言請説銅香爐崔嵬象南山
上枝似松栢下根據銅盤彫文各異類離婁自相連誰
能為此器公輸與魯班朱火燃其中青煙颺其間順風
入君懐四座莫不歡香風難久居空令蕙草殘(古/詩)參差
鬱佳麗合沓紛可憐蔽虧千種樹出沒萬重山上鏤秦
王子駕鶴乗紫煙下刻蟠龍勢矯首半䘖蓮旁為伊水
麗芝盖出巖間復有漢逰女拾羽弄餘妍榮色何雜揉
縟繡更相鮮􁊁麚或騰倚林薄杳芊􁁊掩華如不發合
熏未肯然(劉繪詠博/山香爐)範金誠可則摛思必良工凝芳侯
朱燎先鑄首山銅環姿信巖㠋竒態實玲瓏峯嶝互相
拒岬岫杳無窮赤松逰其上歛足御輕鴻蛟螭盤其下
驤首盻曽穹嶺側多竒樹或孤或復藂巖間有佚女垂
袂似含風翬飛若未已虎視鬱餘雄登山起重障左右
引絲桐百和清夜吐蘭煙四面充如彼崇朝氣觸石繞
華嵩(梁沈約和博/山香爐詩)
　　鏡
三尺石季龍三臺及内宫中鏡有徑二三尺者有尺五
寸者(鄴中/記)
百鍊夏侯抵疑曰百錬之鑒剔鬚眉可而辟士不見秦
山
視鹿抱朴子曰昔張盖踊及偶豪成二人精思於蜀雲
臺山石室中忽有四人黄絹單衣葛巾往到其前曰勞
乎道士辛苦幽隠於是二人顧視鏡中乃鹿也
照犬續搜神記曰林慮山下有一亭人每過此宿者或
病死時有郅伯夷者宿於此明燭而坐中夜忽有十餘
人来自共蒲博伯夷宻以鏡照之乃是羣犬
應語穆王時且渠國貢火齊鏡人語則鏡中應響
石如月周穆王時有如石之鏡此石色白如月照面如
雪謂之月鏡(並拾/遺記)
粉以𤣥錫淮南子曰明鏡之始型朦然及粉之以𤣥錫
摩之以白旃則鬚眉鬢毛可得而察
表裏有明髙祖初入咸陽宫有方鏡廣五尺九寸表裏
有明人来照之則倒見以手掩心則見腸胃五臟空空
然無礙(西京/雜記)
詩虎賁秋興日龍鏡覽顔時懐恩未得報空嘆髮如絲
(隋孔範/詠鏡)魏宫知本性秦樓識舊名鳳從臺上出龍就面
中生無波菱自動不夜月常明非惟照佳麗復得厭山
精(李巨/仁)玉匣聊玉鏡輕灰暫燕塵光如一片水影照兩
邊人月生無有桂花開不逐春試取淮南竹堪能見四
隣(周庾/信)四銖恒在側誰言覽鏡稀如冰不見水似扇長
含輝全開玳瑁匣併卷織成衣脱入相如手疑言趙璧
歸(梁簡/文帝)
　　鏡臺
詩即今粧飾廢彫零衢路間嫦娥與明月相共落闗山
(陳叔入□/詠鏡臺)玲瓏類丹楹迢亭似𤣥闕對鳳臨清水垂龍
掛明月照粉拂紅粧挿花理雲髪玉顔徒自見常畏君
情歇(謝/眺)
　　舟
梁麗莊子曰梁麗可以衝城(司馬彪注云/麗小船也)
吴船張揖埤蒼曰􁉆吳船也
沙棠木山海經曰崑崙有沙棠木食其實不溺為木不
沉銘曰安得沙棠木剡之為舟船
翔鳳宋孝武度六合龍舟翔鳳以下三千四十五艘舟
航之盛三代二京無比(西廵/記)
逐龍郭子横洞冥記曰露池西有昆雲池方四百歩中
有逐龍船
馳馬崔豹古今注曰孫權名小船為馳馬
餘皇左𫝊曰吴伐楚獲餘皇以歸(杜預注曰/餘皇舟也)
太白蜀王本紀曰秦為太白船夏艘欲以攻楚(注曰太/白船名)
詩黄雲迷鳥路白雪下鳬舟分沙暎水浦照鶴聚寒流
檣風吹影落纜錦雜花浮船梁若是桂翻如月照秋(張/正)
(見賦雪/映夜舟)君侯飾輕利摇蕩邁飛雲凌波漾鷁彩泛水渙
蛟文電流已光絶鳥逝復超羣倐忽方千里戀兹岐路
分(王筠詠/輕利舟)天際浮雲飛玉翼自相追池邊白鵠舞林深
青雀歸松潤流星影桂牕斜月輝思此無情極髙樓淚
染衣(梁元/帝)
　
　
　
　
　
　
　
　
　
　
　
　錦繡萬花谷續集卷七
欽定四庫全書
　錦繡萬花谷續集卷八
　　車
施轄蔡邕獨斷曰乗輿之車皆副轄者施轄於外乃復
設轄者也
赤轂白盖司馬彪續漢書輿服志曰小使車者蘭輿皆
朱赤轂白盖赤帷從騶騎四十人皆追捕考案有所𠡠
取者之所乗也
紫盖朱裏魏收後魏書曰安車紫盖朱裏與侯公同子
皂盖青裏
純雲母石季龍皇后出嵩乗輅輦或朱漆卧輦以純雲
母代紗四望皆通徹(鄴中/記)
皮軒漢官解故曰太僕廐府皮軒鸞旗胡廣曰馬有廐
車有府皮軒以虎皮為軒
象天法地李尤小車銘曰圓盖象天方輿法地輪法隂
陽動不相離
重牙貳轂董巴輿服志曰乗輿金根車五乗輪皆朱班
重牙貳轂
箱用鵾翅周遷輿服雜事曰五輅兩箱之後皆用玳瑁
鵾翅(鵾大鳥名其羽闗/纎利故車箱象之)
六材皆良司馬彪續漢書輿服志曰奚仲為車正具物
以時六材皆良
　　燈
蟠螭口漢髙祖入咸陽宫秦有青玉五枝燈髙七尺五
寸下作蟠螭口䘖燈燃則鱗甲皆動煥炳若列星盈盈
焉
九龍五鳳長安巧工丁緩作常滿燈九龍五鳳雜以芙
蓉蓮藕之竒(並西京/雜記)
日照星明王朗秦故事曰百花燈樹正月朔朝賀殿下
設于三階之間端門外設五尺三尺燈月照星明雖夜
猶晝
銅駞頭張敞東宫舊事曰太子有銅駞頭銅倚燈納妃
有金塗四尺長燈銀塗二尺連盤燈
龍膏海人乗霞舟以雕囊盛數升龍膏獻燕昭王王坐
通雲之臺燃龍膏為燈火色曜百里煙色如丹(王子年/拾遺記)
鳳髓漢武帝燃芳苡燈於閣上光色紫有白鳳黒冠黒
龍馵足来戲於閣又曰丹鳳髓白鳳膏磨青銅錫為屑以
淳蘇油和之照扵神壇夜暴雨火光不滅以鱗鬚拂拂
霜娥赴燈者(芳苡草出奔盧國/霜娥如蜂洞冥記)
蚖脂海録碎事中有曰取蚖脂為燈置水中即見諸物
鳳腦周穆王設常生之燈以自照列蟠龍膏之燭遍於
宫内又有鳳腦之燈氷荷以蓋其上(拾遺/記)
九光西王母遣使謂漢武帝曰七月七日我當暫来帝
至日掃除宫内燃九光之燈(漢武/内𫝊)
詩百花疑吐夜四照似含春的的連星出亭亭向花新
採珠非合浦贈佩異江濱若在扶桑路堪言並日輪(江/總)
(夜望/山燈)綺筵日已暮羅帷月未歸開花散鶴彩含光出九
微風軒動丹熖水宇澹青輝不惹輕娥繞唯恐曉蠅飛
(梁范靖/妻沈氏)殘燈猶未滅將盡更揚輝惟餘一兩熖留得解
羅衣(梁紀少瑜/詠殘燈)發翠斜溪裏蓄寶巖山峯抽莖類仙掌
䘖光似燭龍飛娥再三繞輕花四五重孤對相思夕空
照舞衣縫(謝/眺)
　　燭
穿壁匡衡勤學而無燭隣舍有燭光穿壁引其光以書
映而讀之(西京/雜記)
絶纓楚莊王賜羣臣酒日暮燭滅有引美人衣者美人
援絶其冠纓告王王曰人醉失禮奈何欲顯婦人之節
而辱士乎乃命曰羣臣皆絶去冠纓然後上燭(司馬彪/戰畧)
東壁餘光齊女徐吾者東海上貧婦人與隣人李吾合
燭夜緝李吾曰徐吾無燭數不屬請無夜徐吾曰妾以
貧故起常見先卧常在後灑掃陳席以待来者今益一
人燭不益明去一人燭不為益闇何愛東壁之餘光(劉/向)
(列女/𫝊)
闇坐巴祗為揚州刺史與客坐闇中不燃官燭(漢/書)
有玉地鏡圖曰見美女戴燭行従其出處有玉矣
致神漢武帝所幸李夫人死上甚思悼之齊人少翁言
能致其神乃夜張眀燭上居他帳中遙望見李夫人但
不能就視(漢武/故事)
詩熱燭引佳期流影度單帷通隴别繡被依稀見蛾眉
美明不足貴燋盡豈為疑所恐恩情改照君尋覆碁(王/筠)
熖聽風来動花開不待春鎮下千行淚非是為思人
九龍熖熖動四照逐花生即此流髙殿堪持待月明(並/唐)
(太/宗)
　　煙
五色昔神人過寗封人為其掌火能出五色煙教其積
火自燒隨煙上下(封人黄帝時/陶正列仙𫝊)
活鼃黽周禮蟈氏掌去鼃黽焚牡蘜以灰灑之則死以
煙被之則活
土燃煙起苻堅之將亂也闗中土燃無火而煙氣大起
方數十里月餘不滅後為慕容冲所㓕
火盛煙㓕慕容超之将亡也南郊柴燎熖起而煙不出
靈臺令張光告人曰火盛煙滅國其亡乎(後魏/書)
白鵶繞噪晉文公焚林以求介子推有白鵶繞煙而噪
或集介子之側火不能焚晉人嘉之為立臺號曰思煙
香雲員嶠山西有星池出爛石常浮於水色紅質虚似
胏燒之香聞數百里煙氣升天則成香雲遍則成香雨
(並拾/遺記)
妨火顔延之連誥曰火含煙而煙妨火桂懐蠧而蠧殘
桂然火勝則煙滅蠧壯則桂折
張天桓𤣥使桓謙屯東陵口卞範之屯覆舟山西髙祖
躬先士卒以奔之東北風急因命縦火煙張天謙等諸
軍一時土崩(沈約/宋書)
連天劉向熏鑪銘曰中有蘭錡朱火青煙蔚術四塞上
連青天
五色許邁名映從髙平閤慶𫝊業慶方去映為燒香皆
五色煙出映亦自去莫知所在(許邁/列𫝊)
詩浮空覆雜影合樹宻花藤乍如落霞發頗類巫雲金
映光飛百仭従風散九層欲持翡翠色時出鯨魚燈(梁/簡)
(文/帝)茅蘭夾兩岸野燎燭中川村長合夜影水狹度浮煙
收光暗鳥弋分火照漁船山人不炊桂樵華幸共然(張/正)
(見浦狹村/煙度詩)
　　火
始燔炙譙周古史考曰上古茹毛飲血燧人初作燧火
人始燔炙
頻爚説文曰熯蒸火也煨盆中火也熛火飛也頻爚火
光也
惑讒必有灾春秋繁露曰若人君惑扵讒邪内離骨肉
外踈忠臣咎及於火則大旱必有火災
從井出春秋潜潭巴曰火從井出有賢士從人起(火明/賢者)
(象賢者屈滯/象從井出)
不炎上春秋繁露曰若火不炎上秋多電由王者視不
明也
焚彞器國語曰火焚其彞器子孫為疑由王者蔑棄五
則(則常/也)
取象風俗通曰夫火者南方陽光輝為明聖人向之而
治取其象也
烏化為雀泰伯出獵至于咸陽有大烏流下化為白雀
䘖緑丹書集于公車(魚豢/典畧)
流王屋武王既渡河有火自上復下至于王屋流為烏
其色赤(史/記)
隂居内張隠文士𫝊曰離火隂居内故鑒之可映
松柘燧淮南子曰夏㸑柘燧火冬㸑松燧火
梓慎登望左𫝊宋衛陳鄭皆火梓慎登大庭氏之庫以
望之
狐鳴陳勝吴廣聚祠中夜搆火狐鳴呼曰大楚興陳勝
王是也(漢/史)
東藴蒯通曰臣之里婦與諸母相善夜亡肉姑以為盗
遣之里母即東藴請火亡肉家曰昨夜犬得肉鬬相殺
請火以理之母乃還婦
竈突淳于髠曰臣至隣家見竈突而積薪在傍謂曰此
有火災即更為曲突而逺徙其薪(桓譚/新論)
光㦸晉恵帝永興元年成都王代長沙每夜戈㦸鋒有
火光如懸燭(沈約/宋書)
生矛恵師後王姑句家矛端生火其妻敗訾陬謂姑句
曰矛端生火此兵氣也(漢/書)
塗隙韓子曰丈人之慎火也塗其隙白圭之行堤也塞
其穴故丈人無火難白圭無水患
神丘穴括地圖曰神丘有火穴光照千里
延北閣章帝時新平王家失火延及北閣後殿(范曄後/漢書)
越東家劉殷曽祖母柩在殯西隣失火風飈甚盛殷夫
婦叩殯火災遂越燒東家(崔鴻前/趙録)
憑薪𫝊燄戴逵賦曰火憑薪以𫝊燄人資氣以享年苟
薪氣之有竭何年燄之恒延
擬以制禮西晉潘尼賦曰其揚聲發怒則雷霆之威也
明照逺鑒則日月之輝也甄陶品物則造化之制也濟
育羣生則天地之恵也是以聖人擬火以制禮
珠足以扞楚王孫圉聘于晉謂趙簡子曰珠足以扞火
災則寳之(國/語)
方井厭沈約宋書曰殿屋之為圓泉方井兼荷華者以
厭火祥
　
　
　
　
　
　
　
　
　
　錦繡萬花谷續集卷八
欽定四庫全書
　錦繡萬花谷續集卷九
　淮東路
　　揚州(江都/)　(泰興/)
蜀岡舊𫝊地脉通蜀或曰蜀岡産茶味如䝉頂故名蜀
岡
耕出寳釵昔煬帝多従以宫人遊此故時耕出寳釵焉
東坡詩云寳釵耕出餘鸞龍謂此也
九曲亭藝祖之破李重進也駐蹕九曲池上有龍鬬於
池今有九曲亭在池上(出圖/志)
題詠揚子江頭楊柳春楊花愁殺渡江人數聲風笛離
亭晚君向瀟湘我向秦(出鄭谷詠𤓰渡在/江都縣南四十里)入郭登橋出
郭船紅樓日日柳年年君王忍把平陳業只換雷莊數
頃田(出羅隠題雷塘在州東北/十里煬帝所遊因葬其上)城北横岡走翠虬一堂
髙視兩三州淮岑日對朱欄出江岫雲齊碧瓦浮(出荆/公詠)
(平山堂/在城西)堂上平看江上山晴光千里對憑欄海門僅可
一二數雲夢猶吞八九寛(出蘇子由/詠平山堂)嵇老清彈怨廣陵
隋家水調寄哀音可憐九曲遺聲盡只有一池春水深
(出蘇子由/詠九曲亭)雨過一蟬噪飄蕭松桂秋青苔滿堦砌白鳥
故遲留暮靄生深樹斜陽下小樓誰知竹西路鼓吹是
揚州(出杜牧詠/禪智寺)玉女来看玉蕋花異香先引七香車攀
枝弄雪時回首驚􁁣人間日未斜(出劉禹錫詠瓊/花在古后土廟)春氷
薄薄壓枝柯分與清香是月娥忽似暑天深澗底老松
驚雪白婆娑(出王禹偁/詠瓊花)紫泉宫殿鎻煙霞欲取蕪城作
帝家玉璽不縁歸日角錦帆應是到天涯(出李義山/詠隋宫)青
山隠隠水遙遙秋盡江南草木凋二十四橋明月夜玉
人何處教吹簫(出杜牧之詠/二十四橋)馬蹄輕蹙栁花浮醉入淮
南第一州不是青樓羞薄倖自縁無錦不纒頭(出江/文通)夜
市千燈照碧雲樓髙紅袖客紛紛如今不似時平日猶
自笙歌徹曉聞(出王/建)人穿魚蟹市路入斗牛天雲水家
千里江山月一船(出杜/子民)島上花枝繫釣船隋家宫殿水
連天江帆自落鳥飛外月觀静依春色邉　煬帝都城
春水邊笙歌夜上木蘭船三千宫女自塗地十萬人家
如洞天(並出/趙嘏)眇眇雲山去㡬重依依獨聽廣陵鍾明朝
借問南来客五馬雙旌何處逢(出劉/長卿)蕪城西眺極滄流
漠漠春煙暗曙樓𤓰歩早潮催建業蒜山晴日照揚州
(出獨/孤及)故人西辭黄鶴樓煙花三月下揚州孤帆逺影碧
山盡惟見長江天際流(出李白送/孟浩然)鮮鯽經年秘醽醁圑
臍紫蟹脂填腹後春蓴出滑於酥先社薑芽肥勝肉鳬
子纍纍何足道㸃綴盤飱亦時欲淮南風俗事瓶罌方
法相𫝊竟留蓄且同千里寄鵞毛何用孜孜飫麋鹿(出/東)
(坡以楊州土/物寄少㳺)見説西川景物繁維揚景物勝西川青春
花柳樹臨水白日綺羅人上船(出杜/荀鶴)京口𤓰洲一水間
鍾山只隔數重山春風又緑江南岸眀月何時照我還
(出王/荆公)楊子江頭南北路木蘭船上往来人(出蔡/襄)都將二
十四橋月換得西湖十頃秋(出歐陽/永叔)天下無雙士淮南
第一州文章老元帥節義古諸侯(出楊傑/贈太守)江淮天設險
星斗地分維(出無/哀)
　　真州(楊子/)　(六合/)
儀真觀祥符間司天臺言建安軍西山有旺氣詔即其
地鑄聖像時有青鸞白鶴景雲盤繞爐冶之處詔建儀
真觀立青鸞白鶴亭
五馬渡宣化山之陽為建康往来津渡之要晉五王南
渡扵此故名五馬渡
題詠觀兵臨江水水流河湯湯誰云江水廣一葦可以
航(出魏文帝詠楊/子江在楊子縣)邀賔壯觀不辭寒玉立風神氣上干
欲識謝公清興處千山萬嶺雪漫漫(出宋元章詠壯觀/樓在城北五里山)
(之/頂)獨憐幽草澗邊生上有黄鸝深樹鳴春潮帯雨晚来
急夜渡無人舟自横(出韋應物過永定寺題詠/在六合縣北有茅草澗)越舶吴
商倚萬橈紺園金刹起中霄魚龍聽法因多雨江海歸
心每上潮林黒夜深燈影白川平天濶梵聲遥心知水
陸俱調伏惜取靈犀不用燒(出劉邠詠長蘆/寺舊在長蘆鎮)江聲六合
暮楚色萬家春白苧歌西曲黄苞寄北人(出韓鄉送郭/賛善歸淮南)
孤舟日日去無窮行色蒼茫杳藹中山浦轉帆迷向背
夜江看斗辨西東(出歐陽公出/儀真泛大江)潮落淮風起不收昇州
一日到真州多情楊柳能青眼底事波瀾亦白頭(出彭/汝礪)
(詠真州/江亭)濤翻鷺羽連天白山疊屏峯到海青客路浮生
兩如寄萬重波裏一浮萍(出劉/敞)炎荒往返正三年重過
長蘆古寺前萬里風波行欲盡停橈南望一澘然(出張/舜民)
灘聲猶帯湘江水野色遥分建鄴山(出沈/大椿)風駕晚潮急
浪頭相趂過水歸𤓰歩小船下秣陵多(出梅/堯臣)取履橋邉
啼鳥喚釣璜溪畔落花初(出李/徳裕)
　　通州(海門/)　(静海/)
利市州通州先是數舉士人至辟雍者皆不利大觀中
朱侍郎彦為守始移壯武營射垜不使壓州學當年所
解三名至辟雍皆上舍選太守教官及考官皆轉一官
以其全榜登科御筆添解額十名通州號為利市州(談/苑)
青巾白袍鄉僧妙瑛云崇寧間有青中白袍偉丈夫現
於其上盖吕洞賔也後以南門樓為仙樓
題詠海腹藏吴楚天樞轉斗牛夜分驚日浴潮落見鯨
遊(出齊唐詠/通城形勢)渡口人稀黯翠煙登臨嘗怯夕陽天殘雲右
倚維揚樹逺水南回建業船山引亂猿啼古寺電驅甘雨
過閒田季鷹死後無歸客江上鱸魚不值錢(出夏英公侍/父監通州鹽)
(場登狼/山題詠)狼去青山迹已陳惟餘樓閣向南薫蓬瀛氣象三
峯在吳楚封疆一水分(出任伯雨/題狼山)門下海濤奔鐵騎檻前
山背擁金鼇(出陳博古詠海/山樓在城上)江氣南吞吳分野海波北撼
楚封陲(出陽士彦/題狼山)初日光回天尚暝暮潮聲落地先秋(出姚/闢)
　　泰州(海陵/)　(如臯/)
髙麗鼓西溪鎮聖果院有皷相𫝊保大中海汐飄至故
范文正公有髙麗鼓半穿之句
天女繅絲井西溪鎮西廣福院相𫝊漢董永所居井即
天女汲以繅絲者
題詠陽和不擇地海角亦逢春憶得上林色相看如故
人(出范文正公官於/此題牡丹詩云)壁間金闕倚天開五見宫花落晚
梅明月扁舟滄海去却尋雲氣望蓬莱(出劉攽倅/海陵題詠)望京
樓上望望久思踟蹰境土連江徼人家匝海隅隔山雲
隠映近郭水縈紆雨過風腥檻潮生岸浸蘆(出曽致堯/題海陵望)
(京/樓)更散重門印不開玉琴招鶴舞徘徊野人為此多東
望風雨仍從海上来(出鮑溶寄海/陵縣韓長官)異香濃艷厭羣葩何
事栽培近海涯開向東風應有恨憑誰移入五侯家(吕/文)
(靖詠西/溪牡丹)香粳炊熟泰州紅苣甲蓴絲放箸空(陸游戲/詠海陵)
(食/品)
　　淮安軍
東西塚縣之北八里莊東塚韓信墓也本𫝊云信行營
髙燥地令旁可置萬家即此也西塚則漂母墓
畫猴李伯時嘗於紫極觀壁間畫猴戲馬驚而圉人鞭
之時稱竒筆
題詠築壇拜處恩雖重躡足封時慮已深隆凖若知同
鳥喙將軍應有五湖心(出錢諫議/淮隂廟)寂寂荒墳一水濱蘆
州絶島自相親雖然寂寞千秋魄猶是韓侯舊主人(出/羅)
(昭題西塚/漂母墓)家在枚臯舊宅邊竹軒晴與楚波連芰荷香
透垂鞭袖楊柳風横聞笛船(出唐趙嘏/憶山陽)露冕行春向若
耶野人懐恵欲移家東風二月淮隂郡惟見棠梨一樹
花(出劉簡送元使/君自楚移越)秋燈㸃㸃淮隂市楚客連檣宿淮水
夜深風起魚鱉腥韓信祠堂明月裏(出陳羽/宿淮隂)淮水東南
第一州山圍雉堞水當樓(出樂天贈/郭史君)劉伶臺下稻花晚
韓信廟前楓葉秋(出許/用晦)羽山一㸃青海岸雜花明(出崔/國輔)
(詠石/頭瀨)
　　寳應軍(寳應/)
天帝授寳肅宗元年建子月十六夜女尼真如忽見二
皁衣引至一所見天帝出寳授真如曰女往令刺史崔
侁進逹於天子肅宗寢疾方甚視寳召代宗謂之曰汝
自楚王為皇太子今上天賜寳獲於楚天祚汝也宜保
愛之代宗再拜受賜即日以寳應紀節云(出唐楚州刺/史鄭畋記)
題詠雪樓當月動晴寒渭水梁山鳥外看聞説徳宗曽
到此吟詩不敢倚欄干(出陶應弼/題寳應)半升濁酒試蓴羮賤
買魚蝦已厭烹淺水依蒲有船過淡煙籠月更人行(出/吕)
(本中行次/寳應題詠)長橋直下有蘭舟破月衝烟任意㳺金玉滿
堂何所用爭如年少去来休(出秦少㳺所𫝊/孝仙橋水仙詩)
　　髙郵軍(髙郵/)　(興化/)
見珠登第孫莘老於甓社湖上讀書夜見明珠而登第
其湖去城三十里
文㳺臺昔東坡與王鞏孫溱諸公及李伯時同遊論文
飲酒因以名之伯時畫為圖刻之石
題詠素心愛雲水此日東南行笑解塵纓處滄浪無限
清(出范文正公於税務前/建濯纓亭因題其上)蒼龍解角瑩且澤解𤓰自與
風雷俱郟家女子已仙去尚有故井存通衢(出蔣穎叔/詠玉女井)
(昔郟公道光與其女煉/丹於井旁其後仙去)九陌黄塵烏㡌底五湖春水白
鷗前(出山谷詠五湖/去城六十里)髙郵西北多巨湖纍纍相連如貫
珠(出秦少游詠/三十六湖)三十六湖水所瀦其間尤大為五湖(出/蔣)
(穎叔/詠湖)一州斗大君休笑國士秦郎是放鄉(出楊/誠齋)濛濛春
雨濕䢴溝篷底安眠晝擁裘(出歐/陽公)吾鄉如覆盂地據揚
楚脊環以萬頃湖粘天無四壁(出秦/觀)
　　滁州(清流/)　(永安/)　(全椒/)
九鬬山昔項羽兵敗欲東渡烏江經此山與漢兵一日
九鬭故名其山
清流闗南唐置闗地尤險要周世宗征淮唐將皇甫暉
姚鳳率衆塞清流闗太祖走擊之生擒暉及鳳遂下滁
在清流縣西南二十餘里
題詠東晉王家在此溪南山樹色隔忩低碑沈字滅昔
人逺谷鳥猶向寒花啼(出顧况詠瑯琊山在清流縣/晉元帝為瑯琊避地于此)滁
陽幽谷抱山斜我擊清泉手種花故事留𫝊父老説世
人合作畫圖誇(出歐陽公詠幽谷即/豐樂亭地有紫嶶泉)尋常畫屏多畫
山何意此山還作屏峭排直下㡬千尺下有石路莓苔
青(出梅聖俞/詠石屏路)深藏西竺寺寒擁北譙城碑字贊皇石泉
銘庶子清(出盛度庶子泉泉/在瑯琊山寳應寺)我愛昌黎湖上句醉来直
上醒心亭吹醒不待山風解卧讀殘碑已自醒(出常安/民詠醒)
(心/亭)古國羣舒地前當桐栢闗淹綿江上雨稠疊楚南山
(出司空曙送/永陽崔明府)林下鳴鳩拆紅杏田間水漫春溶溶使君
固自足風味時傍青山問老農(出梅聖俞/詠春亭)忽從天上謫
人間知向山州住㡬年俸外不教收果實公餘多愛入
林泉(出王/元之)偏州地狹民事簡醉翁自放山水中琅邪倚
天色蒼翠遜泉落石聲玲瓏(出富鄭公/題醉翁亭)滁南幽谷抱千
峯髙下山花逺近紅當日辛勤皆手植而今開落任春
風　昔作優賢地今為省過州非賢亦非過醉卧懐嵩
樓(出題懐/嵩樓)欲知潁水新居士即是滁山舊醉翁(出歐陽/永叔)
夜雨暗添西澗水春風開徧北樓花(出曾/肇)
　　招信軍(盱眙/)　(天長/)　(招信/)
東南之秀章綱紀云鬱鬱葱葱之氣萃於東南而東南
之秀實起於此
鎻淮渦盱貽縣北二十里其西南上有絶壁下有重淵
廣記禹治水以鐵鎻鎻淮渦水神無支竒於龜山之足
題詠迢迢緑樹淮天暁靄靄紅霞海日明遙望四山雲
接水碧峯千㸃數帆輕(出周明老題龜山回/文詩山在盱眙縣)人言寺是
六鰲宫升降隨波與海通共坐船中那復見乾坤浮水
水浮空(出東坡詠靈岩寺在浮/山頂上言其山有升降)擊舟清洛尾初見淮南
山淮山相媚好暁鏡開烟鬟(出東坡送/程表弟)亭聳東南第一
山登臨身在白雲間市樓斜日紅髙下客艇煙波緑往
還(出王/渥)聞説淮南第一山老来方比凭欄干孤城不隔
長安望落日悲空汴水寒(出顔/師古)萬里中原青未了半篙
淮水碧無情(出楊/萬里)自古東南第一山于今無異玉門闗
亂雲衰草蒼茫外赤縣神州指顧間擊楫何人酬壯志
凭䦨終日慘愁顔中原父老應遺恨祗見􁊿車嵗往還
(出蔡/戡)從来香草騷人詠晚作離宮煬帝逰三殿重重鎻
秋色七泉脉脉貫中流(出吴/宗旦)泊舟淮水次霜降水流清
夜久潮侵岸天寒月近城(出常建泊/舟盱眙)地隔中原勞北望
潮連滄海欲東㳺(出東/坡)梅生紅粟初迎臘魚躍銀刀正
出淮(出張/文潜)星低春野路月淡夜淮風　漠漠淮煙天際
晚蕭蕭山雨坐中秋　孤城淮北晚鍾殘落日橋邊送
客鞍　淮天水濶浮梁小城郭霜晴寳塔髙　疑是盱
眙郭門外月眀帆席過清淮(並出張/文潜)緑野有佳氣清淮
無㸃塵(出蔣/之竒)泗水西来一𢃄長望中煙浪似吾鄉雲收
鴈塔初晴影月照龜山午夜光(出周邠/過盱眙)十里清淮上長
堤隠雪龍(出東坡詠長沙/汀在眙縣北)
　
　
　
　
　
　
　
　
　
　
　
　
　
　錦繡萬花谷續集卷九
欽定四庫全書
　錦繡萬花谷續集卷十
　淮西路
　　廬州(合淝/)　(梁縣/)　(舒城/)
地所必爭魏文帝曰先帝東置合肥南守襄陽西向祁
山敵来輙破於三城之下地有所必爭也
龍死立祠合淝縣西之二十里有廣恵廟其碑云唐貞
觀間有僧慧滿結庵此山誦經忽有布衣造門曰我東
海龍王之少子屬時苦旱僧令其降雨答曰盗布天澤
罪當亟此須臾膏澤隨霈三日龍死於山隅僧乃擕以
葬而民為之立祠其後水旱禱之必驗
題詠勝境天然别精神入畫圖一山分四頂四面瞰平
湖(出羅隠詠四頂/山在合肥東南)冠𢃄淮南第一州揚鞭得從使君遊
木魚聲斷東淮曉水荇香𫝊後浦秋(出郭祥正/澄恵寺)昔年吴
魏交兵地今日承平㑹府開沃壤欲包淮甸盡堅城猶
抱蜀山回柳塘春水藏舟浦䦨若秋風教弩臺獨有無
情原上草青青還入燒痕來(出朱照登/郡城懐古)山為浮来海莫
沉蕭梁曽此布黄金梵僧親指耆闍路帝女歸𫝊逹磨
心地控好峯排萬仞澗餘流水落千尋靈蹤斷處今何
在日夕雲霞望轉深(出擇用孫題浮槎山在/梁縣東南三十五里)肥川勝賞
冠他州浦口揚舲得俊逰梅雨正迷江國語萍風先破
洞庭秋(出朱/服)將軍盪冦力能任陳迹依然得重尋血遶
樓船龍戰息水搖城堞雉飛深　蜀山逈出千螺秀肥
水長縈一帶廻猶有金城藏後浦不惟銅雀起髙臺(出/郭)
(祥/正)晴湖列逺岫萬疊来駿奔横入小蜀岡金支依玉昆
(出朱/服)羊湖阻城南長淮帯城西壯哉金斗勢曹瞞築合
肥
　　無為軍(無為/)　(巢縣/)　(廬江/)
王喬山巢縣西南九十里有山竒秀世𫝊昔王子喬於
此山採藥故名其山為王喬山
題詠臨塘古廟一神仙綉幌花容色儼然為逐朝雲来
此地因隨暮雨不歸天眉分初月湖中鑑香散餘風竹
上煙借問邑人沉水事已經秦漢㡬千年(出羅隠詠姥/山在巢湖中)
(湖䧟姥升此/山今有廟)南北安危限兩闗迅流一去㡬時還凄凉
千古干戈地春水方生鷗自閒(出龔相詠濡須塢在巢/縣東南四十餘里諸葛)
(於東闗作大/堤遏巢湖)掩映軍城隔水鄉人煙物景共蒼蒼酒家
樓閣搖風斾茶客舟船簇雨檣(出林逋/詠景)飄然吟魄到鰲
山好句空流水石間眼界清虛心不息浮生能有㡬人
間(出吕夷簡詠大/寧院在軍東南)南臺舊觀再焚修鸞鳳徘徊無樹留
芳草滿時迷白鹿落花深處卧青牛九天宛轉雲常在
萬象縦横月不收應是廬江人不識蟾宫移下水晶樓
(出在廬江南一里南臺東漢左慈真人之故隠也/有題此詩於玉虛觀壁或以為左慈真人復来也)
　　安豐軍(夀春/)　(安豐/)　(霍丘/)　(六合/)
青岡晉書云謝元敗苻堅於青岡死者如麻即此地也
去夀春三十里
咄泉夀春縣東北十里有山(出泉大呌則大/湧小叫則小湧)
題詠風獵紅旗入夀春滿城歌舞向朱輪八公山下清
淮水千騎塵中白面人(出劉禹錫/詠楊夀州)陣前金牌生無愧鼔
下蠻奴死合羞三尺異嫌暗塵土凛然霜鶻欲横秋(出/袁)
(世弼題劉仁瞻/畫像曽守夀春)一别阻漢坻雙崤望河澳兹嶺復巑岏
分區奠淮服東限琅琊臺西距孟諸陸(出謝元暉詠八/公山在夀春北)
(四/里)
　　濠州(鍾離/)　(定逺/)
種杏治病昔董奉居此山種杏為人治病其山在鍾離
縣之南六十里
三槐亭其亭既以三槐在其側又王欽若吕夷簡曽懐
皆為倅故名亭在倅聽
題詠川瑣支祁水尚渾地埋汪㒺骨應存樵蘇已入黄
熊廟烏鵲猶朝禹㑹村(出東坡詠塗山在/鍾離縣西九十里)娶婦山中不
肯留㑹朝山下萬諸侯古人辛苦今誰信只見清淮入
海流(出蘇黄門/詠塗山)跨厯商周看盛衰欲將齒髪鬬蛇龜空
飱雲母連山盡不見蟠桃結子時(出東坡詠雲母山在/鍾離縣南四十里)
觀魚㑹子臺蕪没夢蝶莊生冡木秋惟有清淮供四望
年年依舊背城流(出東坡題/清淮樓)欲將同異較錙銖肝膽猶
能楚越如若信萬殊皆一理子今知我我知魚(出東坡/題觀魚)
(臺/)常􁁣劉伶死便埋豈伊忘死未忘骸烏鳶奪得與螻
蟻誰信先生無此懐(出東坡題/逍遙臺)帳下佳人拭淚㾗門前
壯士氣如雲倉皇不負君王意只有虞姬與鄭君(出東/坡詠)
(虞姬塚在/定逺縣南)紫蔓青條覆酒壺落花時與竹風俱歸来自
負花前醉笑向㳺魚問樂無(出唐獨孤及/詠垂花塢)
　　和州(厯陽/)　(含山/)　(烏江/)
雞籠山道家第四十福地淮南子云云麻湖初䧟時有
一老母提雞籠以登此山因化為石今有石狀若雞籠
故名其山
文理成字厯陽縣西北四十里有山名石文理皆成字
故吴志云厯陽山石文理成字
題詠厯陽賓主昔多賢三老風流二十年獬豸冠中曽
補衮鳳皇池上迭擎天(出胡彦國諫三先堂謂/劉摯傅堯俞范純仁也)泠泠一
帯清溪水逺𣲖来通厯陽市涓涓出自碧湖中流入楚
江煙霧裏(出唐李聰詠厯溪/在厯陽西一里)勝負兵家事不期包羞忍
耻是男兒江東子弟多豪俊卷土重来未可知(出杜牧/詠西楚)
(霸王廟在烏江/縣東南二里)一夕湖為地千年列郡名霸王迷路處
亞父所封城(出劉/禹錫)軒宇憑虛出半天忽驚身寄碧雲端
(出劉忠肅/詠凌雲亭)送客特過山口堰看花多向水心亭(出唐張/籍詠水)
(心/亭)沸井今無湧烏江舊有名(出劉禹錫詠沸/并在郡西百歩)將軍馬上
設良謀遙望青山指梅樹(出王安石詠梅山曹公/指山梅與軍士止渇處)當利
江頭最僻州懐人惟是數登樓(出王/微之)
　　安慶府(懐寧/太湖)　(桐城/)　(宿松/)　(望江/)
吴塘陂懐寧縣南二十里皖水所注曹公遣朱元光屯
皖大開稻田吕䝉上言皖地肥美若一收熟彼衆必増
宜早除之乃征皖破之此塘即朱元光所開也
英輔齋太平寺東有一室乃王禹玉讀書之地公自舒
發解至登台輔郡守朱綽為之立名英輔齋
題詠諸山何處是龍眠舊日龍眠今不眠聞道已隨雲
物去不應只雨一方田(出山谷詠龍眠山/在桐城縣之西北)早嵗慕五嶽
嘗為塵機礙孰知天柱峯今與郡齋對漢皇南逰日望
秩此昭配法駕到谷口禮容振荒外燔柴百神趨執玉
萬方㑹如今封禪壇惟見雲雨晦(出獨孤及詠天柱峯/在皖山髙三千七百)
(丈周二百/五十里)羣山奔来一峯起千丈芙蓉碧霄裏老松自
作孤鳳吟潮浪生時三井水(出郭祥正詠天/柱閣在郡圖)開國桐鄉
已白頭國人誰復記前遊故情但有吴塘水轉入東江
向我流(出荆公詠吴塘陂在懐寧/縣南二十里朱元光所開)君過秋浦正逢秋亦
到摐陽皖水頭九𣲖先將明月去三峯小為白雲留(出/徐)
(師/川)鬱鬱窈窈天官宅諸峯排霄帝不隔六時謁天開闗
鑰我身金華牧羊客羊眠野草我世間髙真衆靈思我
還石盆之中有甘露青牛駕我山谷路(出魯直題懐寧/西山谷寺李伯)
(時畫黄魯直坐石先於寺魯/直因自號山谷且題其石)桐鄉山逺復川長紫翠連
城碧滿隍今日桐鄉誰愛我當時我自愛桐鄉(出荆公/封舒國)
(公自/詠)久留舒子國慣作北門遊山逺三峯出溪長二水
流(出徐/師川)離江漠漠樹重重東過長淮到宿松縣好也知
臨浣水官間應得看潛峯春生緑野吴歌怨雪霽平郊
楚酒濃留取餘杯待張翰明年歸棹一從容(出羅隠送/宿松縣傅)
(堅/)勢參吴楚分作鎮向同安地勝塵寰隔天深洞府寛
位將衡嶽敵根與霍山蟠日轉香爐暖風清玉照寒石
樓平郡堞天柱倚雲端禪鄰祖師塔仙接左慈壇元宗
曽立廟漢武亦鳴鑾(出孫僅/題濳山)皖伯臺前緑樹春吴塘初
下碧溪分舊㳺風景長牽夢遙羡髙齋望白雲(出徐/任)皖
城終日静如山府掾應從到日間一水碧羅裁繚繞萬
峯蒼玉刻潺湲　皖山西去百重山塵迹今埋杳靄間
白首行藏空自感春風江上照衰顔(並出/荆公)虎頭玉照南
北嶺麟角石盆三兩峯　横舟千古摐陽水一逕㳂容
逹觀臺(出徐/師川)白水十丈瀑吳塘千頃流林依玉照逺雲
為石盆留春色年年好溪山事事幽(出徐/濟川)
　　蘄州(蘄春/羅田)　(蘄水/)　(黄梅/)　(廣濟/)
佳山秀水張子師廣教院記蘄春古郡左舒右黄佳山
秀水環絡千里有鼓吹白雲之勝
蔡山其山出大龜書云九江納錫大龜即此山也
題詠笛竹出蘄春霜刀劈翠筠纎成雙入簟寄與獨眠
人卷作筒中信舒為席上珍滑如鋪薤葉冷似卧龍鱗
清潤疑乗露鮮華不受塵通州炎瘴地此物最闗身(出/樂)
(天寄蘄簟/與元九)古苔蒼蒼封老節石上孤生飽風雪商聲五
音隨指發水中龍應行雲絶曽將黄鶴樓上吹一曲占
盡秋江月(出劉禹錫/詠蘄笛)石甃苔封百尺深試嘗茶味少知
音惟餘夜半泉中月留得先生一片心(出王元之詠三/泉在鳳山之隂)
(蘭溪之陽/極甘美)笛愁春盡梅花裏簟冷秋生薤葉中不道蘄
州歌酒少使君難稱與誰同(出白居易/寄李蘄州)
　　黄州(黄岡/)　(黄陂/)　(麻城/)
山靈川媚山靈川媚嘗生大賢為國家瑞慶(出許端夫/瑞雲堂記)
武湖乃黄祖習戰閲武之所宋謝晦走武湖戍即此地
在黄陂(出郡/縣志)
題詠翠湲尋竹白沙遊更挽藤梢到上頭豈有危巢尚
棲鶻亦無塵迹但飛鷗經營二頃將歸去眷戀青山為
見留百日史君何足道空餘詩句滿江樓(出韓少蒼/逰赤壁詠)逺
吞山光平浥江瀬幽閴遼夐不可具狀(出王元之/竹樓記)履巉
巖披䝉茸踞虎豹登虬龍攀棲鶻之危巢俯馮夷之幽
宫(出東坡/賦赤壁)南山一尺雪雪盡山蒼然澗谷深自暖梅花
應已繁使君厭騎從車馬留山前行歌招野叟共歩青
林間(出東坡/詠南山)孫家兄弟晉龍驤馳騁功名業帝王畢竟
江山誰是主苔磯空屬釣魚郎(出杜牧詠横江館晉/龍驤將軍蒯恩建)千
年栽種百年規好徳無人助我儀為問㡬株能合抱慇
懃記取角弓時(出東坡詠萬松/亭在麻城縣西)繫舟着西日曳杖到東
坡暗井蛙成部荒祠鳥作窠老仙騎鶴去雉子飯牛歌
興廢何須問斯文自不磨(出張孝祥/題東坡祠)弭節齊安郡孤城
百戰殘傍村林有虎帶郭縣無官暮角梅花怨清江桂
影寒黍離縁底事撩我起長嘆(出方/干)柳岸風来影漸踈
使君家似野人居雲容水態還堪賞嘯志髙懐亦自如
雨暗殘燈碁欲散酒醒孤館鴈来初可憐赤壁争雄地
惟有衰翁坐釣魚(出杜牧齊/安詠景)
　　光州(定城/)　(固始/)　(光山/)
墮玉鞭固始縣北有龍塘世𫝊漢髙祖從此遁去墮玉
鞭塘中
題詠潢河逺出郡城樓樓入潢南城上頭天闊星連翼
軫分地長川帶漢江流(出趙彦珠/詩潢城)此堂縱逐人俱廢亦
有陽冰篆字存(出張紫微詠煙水/堂在光山縣西)佩蘭隠者今何在煉
杏仙翁去不還(出郝及中詠杏山在固/始縣有抱朴子仙迹)
　
　
　
　
　
　
　
　
　
　
　錦繡萬花谷續集卷十
欽定四庫全書
　錦繡萬花谷續集卷十一
　成都府路
　　成都(成都/新繁)　(華陽/温江)　(郫縣/雙流)　(新柳/廣都)　(靈泉/)
蠺市藥市成都市蠺叢國其民重蠺事一嵗之中二月
望日鬻花木蠺器於其地者號七寳市月鬻香藥於官
街號藥市鬻器用者號七寳市
靈闗玉疊蜀都賦豁靈關以為門包玉壘以為宇帯二
江之雙流抗峩眉之重阻
桐花鳳桐花中有小鳥紅翠碧相間生於花間人畫桐
花鳳扇者此也
石犀壓水怪去城之二十五里有犀浦太守李冰作五
石犀沉江中以壓水怪
題詠浣花溪水水西頭主人為卜林塘幽已知出郭少
塵事更有澄江銷客愁(出杜甫卜居浣花溪在城西/五里亦名百花潭蜀之勝地)拾
遺流落錦官城故人作尹眼為青碧鷄坊西結茅屋百
花潭水濯冠纓(出山谷浣/花溪圖)萬里橋南宅百花潭北莊層
軒皆面水老樹飽經霜雪嶺界天白錦城曛日黄惜哉
形勢地回首一茫茫(出杜甫萬里橋詠在成都之東諸/葛亮送費禕䀻吳至此曰萬里之)
(路始於/此矣)君不見昔日蜀天子化為杜鵑似老烏寄巢生
子不自啄羣烏至今為哺雛(出杜甫詠望帝/祠在州西五里)天下英雄
氣千秋尚凛然勢分三足鼎業復五銖錢得相能開國
生兒不象賢凄凉蜀故妓来舞魏宫前(出劉夢得詠先/主廟在府南八)
(里/)丞相祠堂何處尋錦官城外栢森森映堦碧草自春
色隔葉黄鸝空好音三顧頻繁天下計兩朝開濟老臣
心出師未捷身先死長使英雄淚滿襟(出杜甫題/武侯廟)文章
文章世所知相如閎麗冠當時游人不賞凌雲賦只說
琴臺是故基(出田況/詠琴臺)雪下文君酤酒市雲藏李白讀書
山江樓酒恨黄梅後村落人歌紫芋間(出鄭/谷)易覺錦城
銷白日難歌蜀道上青天雲敷牧野耕桑雨柳拂旗亭
市井煙(出薛/田)西蜀稱天府由来擅沃饒雲浮玉壘夕日
映錦城朝南尋九折路東上七星橋(出盧/思道)蒙頂茶畦千
㸃露浣花牋紙一溪春揚雄宅上惟喬木杜甫臺荒絶
舊隣　文翁室暗封苔蘚諸葛祠荒享豆籩(並出/鄭谷)九天
開出一成都萬户千門入畫圖　錦水東流繞錦城星
橋北挂象天星(並出/李白)逺煙鹽井上斜景雪峯西　窻含
西嶺千秋雪門泊東吳萬里船　經心石鏡月到面雪
山風　東郭蒼江合西山白雪髙　劒閣星橋北松州
雪嶺東(並出/杜甫)似知金馬客時夢碧雞坊(出東/坡)萬里橋西
萬里亭錦江春漲與堤平(出吕/大防)朝暮岷山秀東西錦水
流(出吳中復逰/琴臺故地)
　　崇慶府(晉原/)　(新津/)　(江原/)　(永康/)
繩橋永康縣西之八里上有院前有繩橋乃古王仙柯
燒丹之處
真仙聖池永康縣西四十里世𫝊昔有女子於此上昇
有真仙洞聖水池有燒藥爐
三千官柳蜀人謂唐女有云三千官柳四十琵琶(劍南/)
題詠餞子西南望煙綿劍道㣲橋寒金雁並林曙碧雞
飛(出宋之問/送人赴蜀)望極春城上開筵近鳥巢白花簷外朶青
柳檻前梢池水觀為政厨煙覺逺庖西川供客眼惟有
此江郊(出杜甫北/橋題詠)伐竹為橋結構同褰裳不涉往来通
天寒白鶴歸華表日落青龍見水中(出杜工部陪李同/皁江上觀造竹橋)
訟庭多雨緑苔荒勝事閒隨日月長水足野田芸鼓急
風回山焙茗旗香雪峯見處朝初霽秋暑消時夜未央
(出國/表民)市柳風煙慘汀蘋嵗月催(出蜀/詩)風威帯雪連秦樹
山勢將寒入蜀門(出張/覺民)
　　簡州(湯安/)　(半泉/)
四出大魁王歸偽蜀時狀元皇朝許將張孝祥及許奕
皆此邦之人凡四出大魁(出圖/書)
題詠賴簡池臺兩蜀誇東溪别是一仙家令人却憶康
王谷坐看珠簾濺雨花(出姚孳詠東/溪碧波亭)従来只說情難盡
何事教名情盡橋自此改名為折柳任教離恨一條條
(出唐陶雍刺史改情盡/橋為折柳在朝天門外)城下江流金雁水亭中人弄玉
絃琴(出榮/煙)參差草樹連巴國依約雲煙逺楚臺(出李/詢)郡
城好處西州無兩江回合東南隅(出程/端)簡州何處景最
佳東溪清溪人盡誇
　　嘉定府(龍遊/)　(夹江/)　(犍為/)　(峩眉/)　(洪雅/)
修油卜故事金燈山趾有淵每嵗人日郡守於此修油
卜故事謂以油灑水面觀其紋驗一嵗之豐歉
題詠峨眉山西雪千里北望成都如井底春風日日吹
不消五月行人凍如蟻(出東坡詠大峨山/在峨眉縣南五里)峨眉山月半
輪秋影入平羌江水流夜發清溪向三峡思君不見下
渝州(出李白峨/眉山月歌)清竒絶妙東坡老方響名髙太史公水
遶烏尤談笑外江連洪雅畫圖中(出黄然詠涪翁/亭在方景樓前)
　　眉州(眉山/)　(彭山/)　(丹稜/)　(青神/)
老媪磨杵昔李白讀書於象宜山中未成棄去過小溪
逢老媪方磨鐡杵問之曰欲作針太白感其意還卒業
嫗自言姓武今溪傍有武氏巖
繋龍舊經後漢漢安元年仙人瞿君武入峨眉山得道
乗龍還家每往来繫龍于潭故名其潭為繫龍潭
題詠卜田向何許石佛山下路下有爾家川千畦種秔
稌山泉宅龍蜃平地流膏乳(出東坡詠石佛/山在眉山之南)古寺無人
僧作佛碧潭有水魚化龍當年諾矩小遊戲一石擊破
成三峯(出馮可當題三/峯在青神縣)玻瓈江上柳如絲行樂家家要
及時只怪今朝空巷出使君人日宴蟇頤(出陸游詠蜀/江在城外一)
(名玻/瓈江)一章何罪死何名千載惟君與屈平従此蜀江煙
雨夜杜鵑應作兩般聲(出裴徹題孟拾/遺在蟇頤山)嵗月不知老家
有雛鳳凰百鳥戢羽翼不敢呈文章(出梅堯臣題蘓老/泉墓在蟇頤山東)
(三十/里)劒門倚清漢君昔未曽過日暮行人少山深異鳥
多狖啼和峡雨棧盡到江波一路白雲裏飛泉灑薜蘿
(出賈島送眉/州穆少府)膠西髙處望西川應有孤雲落照邊瓦屋
寒堆春後雪峨眉翠掃雨餘天(出東坡寄/黎眉州)江山秀氣聚
西眉人有儒宗學有規(出李/熙績)想見青衣江上路白魚紫
笋不論錢　吾家蜀江上江水緑如藍(並出/東坡)蜀道盤紆
去不迷故園猶在武陽西　巢鳳閣邊勞逺夢繋龍橋
下認前題(並出龎籍/送石昌言)峨眉向我笑錦水為君容(出東/坡)緑
荷紅芰香四合誤入芙蓉城裏来(出石/湖)
　　隆州(仁夀/)　(井研/)　(貴平籍/)
飛泉湧出隋仁夀元年獠亂百姓城於山頂避亂其上
無水百姓致禱飛泉湧出由是建廟於山頂立二碑以
記其靈
剛鐡井研縣之東北六十里其山出鐡諸葛亮取以為
兵器其鐡剛利堪充貢焉
題詠陵陽郡事全稀少嬾守長贏半日間晚後須来上
髙閣就中無厭是雲山
可笑山州為刺史寂寥都不似州城若無書籍兼圖畫
便不教人白髮生(並出文/與可)
　　彭州(九隴/)　(崇寧/)　(濛陽/)
題詠彭門劒閣外虢略鼎湖旁荆玉釵頭冷巴牋染翰
光豈異神仙宅俱兼山水鄉竹齋燒藥竈花嶼讀書床
(出杜甫寄彭/州髙使君)天彭信方隅城勢誠斗絶(出唐/蘇頲)盛夏五月
西南行彭山劒門蜀山裏(出高/適)
　　漢州(雒縣/)　(什邡/)　(綿竹/)　(徳陽/)
樓臺金碧庚除山二十四化之一山有石室三國初有
霽雲子者入洞中見樓臺金碧門者呵止之曰子凡骨
可亟去不然及禍霽雲子回後再入石洞遂迷故道在
綿竹縣
題詠酒壓郫筒憶舊酤花𫝊丘老出新圖此行真勝成
都尹直為房公百頃湖(出潁濱詠/房公湖)西園勝槩名天下唐
相經營用意工島嶼回環壓湖面樓臺重複倚雲空濯
纓泉潔存遺跡促軫亭空想舊風公暇未應無客㑹春
遊更喜與民同(出程珦詠濯纓亭在/什邡縣之水陸院)髙流纒峻隅城下
緬丘墟決渠信浩蕩潭島成江湖結宇依回渚水中還
可居三伏氣不蒸西南暑自徂(出房琯/遊西湖)金雁橋南二頃
湖房公遺跡未湮蕪人遊杜牧晩晴賦境對王維别墅
圖　廣漢有姜子孝弟行里閭赤眉雖狼虎弛兵過其
墟至今空清泉無復雙鯉魚(出東坡題/姜詩祠)北来初入漢州
城郭邑樓臺觸目驚松桂影中旌斾色芰荷風裏管弦
聲(出唐/韋莊)西湖多勝景飛葢喜相陪暑氣迎秋盡江聲向
夕来(出程琳/詠西湖)一頃煙波四面平宛然唐相舊經營秋髙
林木形容古落日樓臺彩繪明(出文/與可)
　　綿州(巴西/)　(章明/)　(魏城/)　(羅江/)　(鹽泉/)
桃花犬淳化中州貢羅紅犬常循於御塌前太宗不豫
犬不食及上仙犬號呼涕泗以至疲瘠見者隕涕參政
李至作桃花犬歌以寄史館赤麟白鳳且勿喜願君出
此懲浮俗
桃髙五丈郡志云天柱崖下有一桃樹髙五丈餘張道
陵與王長趙昇試法于此桃迨今不杇有碑記之在彰
明縣北
題詠綿州州府何磊落顯慶年中越王作孤城西北起
髙樓碧瓦朱甍照城郭樓下長江百丈清山頭落日半
輪明君王舊迹今人賞轉見千秋萬古情(出杜/甫)人間八
月秋霜嚴芙蓉溪上春酣酣二南變盡魯叟筆七國戰
處鄒軻談(出唐子西詠芙蓉/溪在郡北官道傍)越王能牧劒南州因向城
隅建此樓横玉逺開千嶠雪暗雷下聽一江流(出李偓/詠越王)
(樓/)勁兵重作付胡奴敺雀敺魚計自疎地入萬安知㡬
許却憐此邑始回車(出張演詠萬安驛唐明皇幸蜀至/此而嘆曰一安尚不可況萬安乎)
跨險盤危壓古州至今𫝊號越王樓山分冷翠侵簷滴
水擘寒聲遶檻流(出王/珪)涪江風月為誰清莫向涪翁問
姓名萬古涪江流不盡漁磯月似舊時明(出鮮/于侁)富樂之
名誰所留建安年中劉豫州擁兵入蜀萬貔貅孱璋送
國来迎頭炙如巴山酒如涪富樂之名此其由(唐庚詠/富樂山)
　　雅州(嚴道/)　(榮經/)　(名山/)　(盧山/)　(百丈/)
周公山舊𫝊諸葛亮於此夢見周公因立廟為文憲王
廟號周公山
雙鳳堂昔至和中老泉攜二子謁太守雷簡夫雷以書
薦于張文定公及韓魏公歐陽文忠公其後樊汝霖作
堂以表其事名曰雙鳳
題詠巖巒最髙頂雲氣時蔚薈彷彿羣仙宅宫闕耀珠
貝(出巽岩詠蔡山即/禹貢蔡䝉底平也)我聞䝉山之巔多秀嶺煙巖抱合
五峯頂岷峨氣象壓西垂惡草不生生荈茗(出吳中復/謝惠䝉頂)
(茶/)江聲捲出風雷響山色攜將圖畫来(出李艾/詠景勝)
　　茂州(汶山/)　(汶水/)
盛夏凝凍汶山郡盛夏凝凍不釋故夷冬則避寒入蜀
庸賃自食夏則反茂避暑習以為常蜀人謂之筰氏(出/華)
(陽/志)
風穴汶山縣之南八十里逺通西域凡經過惟此一路
關北當風穴其一二里間晝夜起風飛沙揚石其地名
桃關
題詠辛苦三城戍長防萬里秋煙塵騰火井雨雪閉松
州(出杜甫/詠西山)昨夜秋風入漢關朔雲邊雪滿西山更催飛
將追驕騎莫遣沙場匹馬還(出杜甫軍城早/秋其地虜界)夷界荒山
頂蠻州積粟邊(出杜甫/西山)
　　永康(導江/)　(青城/)
老澤昔?夫張不羣入山採藥浃旬不返見一叟致敬
而問之曰吾族本丞相范賢之裔范公知李雄之祚不
永挈吾輩居此為終焉之計圖經云即老澤亦名老人
材
髙樹蔽天自青城之長平山捫蘿而上由鳥道三十里
許有平阜數十畆髙樹蔽天春深先花後葉狀如芙蕖
香類牡丹譙定夫授李浩太素二先生隠其中
題詠自為青城客不唾青城地為愛丈人山丹梯近幽
意(出杜甫詠青城山在本縣北三十二/里亦為第五大洞寳仙九室之天)夕陽塵外漲郊
墟六六峯頭夢覺餘竹色喚人来下馬亂蟬深處有圖
書(出范成大/詠致爽軒)黄塵赤日汗沾裾竹裏煎茶喜有餘堪笑
放翁窮意巧就君池館讀君書(出陸游詠/致爽軒)團團竹色遶
郊居勾引清風百畆餘憶昔敲門蘓内翰而今下馬范
中書(出子焞詠/致爽軒)最勝西峯下林梢四望亭江山觀掌握
梁益布丹青(出吕汲公詠飛赴寺/在青城飛赴山下)割盡齊封奉魯元更
開沁水占名園何如帝子空山外落日騎驢芳草原(出/沈)
(少原題玉真像在/儲福宫有天峯閣)三十六峯如不到青城還似不曽遊
(出趙/雄)天風夜半剪水花三十六峯如玉立(出晁/公遡)但覺星
辰垂地上不知風雨滿人間(出范成大詠上/青宫在亭臺山)竹覆青城
合江従灌口来(出杜甫/詠青城)
　　威州(保寧/)　(通化/)
懸珠為飾郡國志婦人多戴金花穿懸珠為飾
無憂城圖經云其城乃李徳裕築吐蕃號曰無憂城
題詠窻含西嶺千秋雪門泊東吳萬頃船(出杜/甫)
　　邛州(臨邛/)　(依政/)　(安仁/)　(大邑/)　(火井/)　(蒲江/)
虎擘泉大邑之鳳凰山文與可記唐契覺道人結庵于
此有虎為之擘地出泉今存
髙節竹漢張騫奉使尋河源得髙節竹植於邛山堪為
杖(出蜀/記)
題詠霧山環合自雲川户有青溪種玉田萬木桃花不
知處㡬人曽得問秦年(出張少愈詠青霞/嶂與石城山相連)平日蘭溪隠
春雲蕙帳眼定應猿鶴怪歸去執蘆鞭(出范文忠/詠千雲亭)落魄
西州泥酒柸酒酣㡬度上琴臺青鞋自笑無拘束又向
文君井上来(出放翁逰文/君在臨卭)平生林壑性客宦久羈束得
麾邛江隈雖逺惬所欲雲水逺重城青山長在目(出榮/咨道)
(詠邛/江)火井江潮盤附郭浮屠天際半吾州(出勾龍庭實/詠信美亭)
把酒孤亭表日留西巖獨擅鶴山秋(出放翁詠翠/屏閣西嵓)
　　黎州(溪源/)
見雲知風白崖山之右有巨穴如井不知淺深穴口四
圍津津如汗間有氣出騰空為白雲須㬰風起怒號如
雷里人見雲即知風氣散則風定細則風小盛則風猛
窒其穴風雖少而民多瘴開則風如故而瘴亦衰
題詠絶塞邛崃外偏城越巂東山含初夏雪林堰夕陽
風　地僻無參謁民淳少訟争睡餘兵放教衙退吏歸
耕(並出知郡/余授題詠)窮冬按部極西郵鳥道盤空積雪迷報國
憂民寧憚逺萬重山裏到沉梨(出憲使李師/錫按部至此)
　　石泉軍(石泉/)　(龍安/)　(神泉/)
水面銀線神泉縣南山有潭相𫝊有白龍往来其間水
面有銀線一道以物繞之即不見波定如故
神泉縣西之平地有神泉冬温而夏沸氣如附子能愈
衆疾
　
　
　
　
　
　
　
　
　
　
　
　
　
　
　錦繡萬花谷續集卷十一
欽定四庫全書
　錦繡萬花谷續集卷十二
　䕫州路
　　䕫州(奉節/)　(巫山/)　(雲安/)
踏蹟䕫人重諸葛武侯以人日傾城出遊八陣磧上謂
之踏蹟婦人拾小石之可穿者貫以綵索繫於釵頭以
為一嵗之祥府帥宴於磧上
赤甲山昔公孫述築此山土石悉赤如人袒臂故曰赤
甲與舊白帝城相連
題詠卓立羣峯外蟠根積水邊他皆任厚地而獨近髙
天白榜千家邑青秋萬里船詞人取佳句刻畫竟誰𫝊
(出杜甫詠白鹽山在城東十七/里崖壁五十餘里色如白鹽)瞿唐呀直㵼灔澦屹中
峙未夜黒巖昏無風白浪起(出白居易/入瞿唐)峡山三百里峡
水三回曲笛聲下復髙猿鳴斷還續(出梁文簡/蜀道難)不逺䕫
州路層波灔澦連下来千里峡入去一條天樹色秋帆
上灘聲夜枕前何堪至危側百丈半山巔(出張祐詠灔/澦堆在州西)
(南瞿唐峡口/蜀江之心)朝辭白帝彩雲間千里江陵一日還兩岸
猿聲啼不盡須㬰却過萬重山(出李白自白/帝下江陵)江度寒山
閣城髙絶塞樓翠屏宜晩對白谷㑹深遊急急能鳴雁
輕輕不下鷗夷陵春色起漸擬放扁舟(出杜甫望白/帝樓在城上)巫
山叢碧髙挿天大江瀾翻神曳煙楚魂尋夢風颺然曉
風飛雨生苔錢瑤姬一去一千年丁香笻竹啼老猿古
祠近月蟾桂寒椒花墜紅濕雲間(出李賀詠巫山髙唐/神女廟在巫山縣西)
(北/)䕫子城新築長江便作壕百蠻歸指掌三峡見秋毫
(出王/延禧)官費接筒竹民蠲沽水錢丁寧後来者莫負義名
泉(出王/十朋)昨夜巫山下猿聲夢裏長桃花飛緑水三月下
瞿唐(出李/太白)見說瞿唐峡横斜灔澦根難於尋鳥道險過
上龍門(出白/居易)曉日照樓船三軍拜峡前白雲隨浪轉青
壁與城連萬嶺岷峨雪千家橘柚川(出盧/綸)路入巴渝通
兩蜀江連荆楚接三川(出宋/之問)
　　歸州(秭歸/)　(巴東/)　(興山/)
拔河祈農類要云土人以麻絙巨竹分朋而挽水謂之
㧞竹以定勝負而祈農桑
沱石硯歐公硯譜云歸州大沱石其色青黒斑斑其文
微頗發墨
挿竈秭歸縣東有絶崖壁立飛鳥不能栖有一火燼石
崖間長數尺堯時洪水行者泊舟繫於崖側故挿餘燼
于此至今猶曰挿竈
題詠莱公昔未遇寂寞在巴東聞道山中樹猶餘手種
松(出東坡詠莱公祠/在龍興觀之西)江上秋風宋玉悲長官手自葺茅
茨人生窮達誰能料蠟淚成堆又一時(出陸游詠秋風/亭在巴東縣並)
(莱公/建)羣山萬壑赴荆門生長明妃尚有村一去紫臺連
朔漠獨留青冢向黄昏(出杜甫詠/明妃廟)驚心烏石蓮花浄過
看黄牛竹節灘征棹直従中溜去好山只得片時看(出/秭)
(歸/集)搖落深秋宋玉悲風流儒雅亦吾師江山故宅空文
藻雲雨荒臺起夢思(出杜甫詠宋玉故/宅在州東五里)竹籬茅舎作晩
市青蓋黄旗稱使君(出范/成大)城邑舊為䕫子國民人多是
楚王孫(出王/十朋)巫山暮足霑花雨楚水春多逆浪風(出白/樂天)
　　雲安軍(雲安/)
陶染真風唐商真君飛昇記雲安風俗淳厚陶染真風
如瞿法言揚雲外之徒繼出故琳宫祕館獨盛於他處
湯溪遇龍雜記云漢廷尉扶嘉胊䏰人也嘉母於湯溪
水側遇龍後生嘉長占吉凶巧發竒中
題詠天外巴子國山頭白帝城波傾蜀帝盡雲散荒臺
傾(出劉禹錫始/至雲安縣)峡裏雲安縣江樓翼瓦齊兩邊山水合
終日子規啼　今朝臘月春意動雲安縣前江可憐一
聲何處送書雁百丈誰家上瀨船(並出杜甫/詠子規)雲安酒醲
麥米賤家家扶得醉人歸(出范/成大)
　　大寧監(大昌/)
題詠煮井為鹽速燒畬度地偏(出杜/甫)分符真吏隠燕寢
傍巖棲(出白巽題/江山堂)
　　開州(開江/)　(清江/)
績文相髙學記士以績文相髙有温造柳公綽之餘烈
題詠薺平連郭柳帯繞抱江城(出韋/處厚)金房開達皆名州
盛山更在天上頭(出謝/諤)
　　達州(通川/)　(巴渠/)　(永睦/)　(新寧/)　(東鄉/)　(明通/)
土居水居寰宇記云土居十萬户水居三千户
計粒而食唐詩記事云百姓茹草木之實刺史以下計
粒而食大有虎豹蛇虺之患小有蟆蚋浮塵蛛蛛之類
皆能鑚囓肌膚使人瘡痏
題詠来時子細說通州州在山根峡岸頭四面千重火
雲合中心一道障江流(出白居易/酬元刺史)三冬有電連春雨九
月無霜盡火雲併與巴南終嵗熱四時誰謂各平分(出/元)
(稹/)茅苫屋舎竹籬州虎怕偏蹄蛇兩頭暗蠱有時迷酒
影浮塵終日似波流沙含水弩多傷骨田仰畬刀少用
牛知得共君相見否近来魂夢轉悠悠(出白樂天詠/達州畏景)芒
屩酒牛婦丫頭蕩槳夫酢醅荷裹賣醨酒水淋酤　夷
音啼似笑蠻語謎相呼江郭船添店山城木豎郛楚風
輕似蜀巴地濕如吳　通州到日日平西江館無人
虎印泥忽向破簷殘漏處見君詩在柱中題(出元稹見/樂天詩)
平地纔應一頃餘閣䦨都大似巢居(出元稹/酬樂天)
　　萬州(南浦/)　(武寧/)
題詠南溪有仙洞咫尺非人間泠泠松風下日暮空蒼
山(出唐馬冉/詠岑公岩)江上新樓名四望東西南北水茫茫無由
得與君攜手同凭欄干一望鄉(出樂天寄題/楊州四望樓)空巖静發
鐘磬響古木倒掛藤蘿昏莫道蒼崖瑣靈骨時時持鉢
到諸村(出山谷題/萬州下巖)白首遷為客青山繞萬州醉欹梅帳
曉歌壓竹枝秋(出鄭谷寄/南浦謫官)峡中天下最窮處萬州蕭條
誰肯顧南浦尋梅雪滿舟西山載酒雲生屨(出陸游憶/萬州短歌)
忠萬樓中南北望南州煙水北州雲兩州何事偏相憶
各是籠禽作使君(出樂天答/揚使君)
　　梁山軍(梁山/)
多喜山軍南之五十里有山其上丹光夜現則是境之
人多喜事皇朝希夷先生嘗修煉于此丹井石枕猶存
夫子崖軍東有峡石市之北每風雨㝠𡨕如聞讀書聲
其中有夫子崖子貢埧
題詠梁山鎮地險積石阻雲端飛梁架絶頂棧道接危
巒(出張文琮/蜀道難)峡中地偏常苦貧政令愈簡民愈淳(出陸/放翁)
梁山薤黄妙天下玉筯金釵盈大把(出何少卿/梁山薤詠)
　　施州(清江/)　(建始/)
剖竹得男華陽國志初有女子浣於遯水有三節竹流
至聞其中有嬰兒聲剖竹得男歸而養之及長材武遂
自立為夜郎王以竹為姓捐竹於地遂成林今有竹王
洞焉
題詠大猿呌罷小猿啼箐裏行人白晝迷惡藤牽頭石
齧足嫗牽兒隨淚録續我亦下行莫啼哭(出山/谷)老馬饑
嘶驢瘦嶺病人生入鬼門關病人甘作五溪臥老馬猶
思十二閑(出山谷詠/瘦驢嶺)江上青山横絶壁雲間細路躡飛
蛇雞號黒暗通蠻貨蜂閙黄昏採蜜花(出東坡送/喬施州)夜郎
自古流遷客聖世初投第一人不是施州肯回首五溪
三峡更誰親(出山谷和張/仲素送别)日轉溪山㡬百遭厭聞虎嘯
與猿號笙歌忽把二天酒風雨猶驚三峡濤已作齊民
尋要術安能痛飲讀離騷看君自是青田質清淚當聞
徹九臯(出山谷次清/江趙彦成韻)
　　紹慶府(彭水/)　(黔江/)
就水造飱舊經云此州路途闊逺亦無館舎凡至宿泊
多倚溪巖就水造飱鑚木出火
狼山郡國志云山出野狼眼在背上能食諸獸
題詠撑崖柱谷蝮蛇愁入箐攀天猿掉頭鬼門關外莫
言逺五十三驛是皇州(出山谷/歌羅驛)尺五攀天天慘顔鹽煙
溪瘴瑣諸蠻平生夢亦未嘗處聞有鵶飛不到山　黒
風馬跑驢瘦嶺日黄人度鬼門關黔南此去無多逺想
在夕陽猿嘯間(並出/山谷)莫向黔中路令人到欲迷水聲巫
峡裏山色夜郎西(出唐嘉祐送上/官侍御赴黔中)從我巫峡外吟興更
應多都響蠻江漲山昏濁雨過(出許常寄/黔李校書)青青竹笋迎
船出日日紅魚入饌来(出杜甫送/王判官)
　　重慶府(巴縣/)　(江津/)　(璧江/)
閣欄寰宇記今渝之山谷中有狼峱鄉俗構屋髙樹謂
之閣欄不解絲竹唯敲銅皷視木葉以别四時父子同
諱夫妻共名
泉卜牧宰江津縣西之五十里有井泉常以水之盈縮
卜牧宰之賢否
題詠三巴合㑹遶成下巴字體勢何盤盤却疑天工勅
水帝戲寫鳥迹傾波瀾(出鮮于侁詠巴江在巴/縣水折三回如巴字)浴罷臨
泉一整冠令人搔首憶長安御湯搖蕩雙龍影疑是胡
兒簇馬鞍(出查仲本詠温泉/在城北百餘里)山帯烏蠻濶江連白帝深
船經一柱過流眼共登臨
　　南平軍(南川/)　(隆化/)
題詠山遶郡樓秋雨過月侵池樹晚煙生(出劉夷叔/題雲山堂)鶯
花非漢舊棟宇尚唐餘(出浦公詠/南川驛)風俗連巴楚封疆接
播珍(出趙彦邁詠/南川形勢)
　　涪州(涪陵/)　(樂温/)　(武龍/)
地暖早熟龜陵志五月半早稻已熟便可食新七八月
收割已畢地暖早熟與中州氣候不同
題詠十里一置飛塵灰五里一候兵火催顛崖仆谷相
枕籍知是茘枝龍眼来(出東坡涪/州茘枝嘆)錦繡洲猶在熊羆夢
已無文風齊兩蜀仙洞接三都白石従天設青崖見地
圖茘枝妃子國不復曩時輸(出宋輸題/涪陵郡)地據咽喉重城
踰雉堞堅東漸鄰楚分南望帯夷邊舟楫三川㑹封疆
五郡連許雄山苦峻馬援填相連灘急羣瀦沸崖髙落
馬懸石魚占嵗稔鐡櫃瑣晴天地暖冬無雪人貧嵗不
綿巖標山谷字觀塑爾朱仙(出馬提幹/詠涪州)官道近山多亂
石人家避水半危樓(出陸/游)合水来如電黔波緑似藍(東/坡)
　　忠州(臨江/)　(墊江/)　(豐都/)　(南賓/)　(龍渠/)
四君子復古記四君子相望謂劉晏陸䞇李吉甫白居
易也
黄葛木景徳觀前有古木大數十圍枝柯盤鬱如葢山
中人云此黄葛木千年物也
題詠山東邑居窄峡牽氣候偏林巒少平地霧雨多隂
天隠隠煮鹽火漠漠燒畬煙此賴東樓夕風月時翛然
(出白樂天/詠東樓)瘴地風雲早温天氣候催窮冬不見雪正月
巳聞雷(出張/商英)茘枝新熟鷄冠色燒酒初開琥珀香欲摘
一枝傾一盞西樓無客共誰嘗(出白樂天茘/枝樓對酒)忠州三峡
内井邑聚雲根小市嘗争米孤城早閉門(出杜/甫)禹廟空
山裏秋風落日斜荒庭垂橘柚古屋畫龍蛇雲氣生虛
壁江聲走白沙早知乗四載疏鑿空三巴(出杜甫題禹/廟在臨江縣)
(南/)楚人悲屈原千載意未歇至今滄江上投飯救饑渴
遺風成競渡哀呌楚聲裂(出東坡題/屈原塔)迢迢東郊上有土
青崔嵬不知何代物疑是巴王臺巴歌久無聲巴宫没
黄埃(出白公題巴/子臺在臨江)龍昌寺底開山路巴子臺前種柳林
(出白/公)一隻蘭船當驛路百層石磴上州門(出白/公)
　　珍州(樂源/)　(緩陽/)　(郡名/)　(樂原/)　(夜郎/)
四堡此地在官軍把守之處有麗臯堡思義堡安定堡
夀山堡
題詠借問炎洲客天南㡬日程江連惡溪路山遶夜郎
城(出張文昌/送蠻客)君為張掖近酒泉我竄三巴九千里天地
再造法令寛夜郎遷客帯霜寒(出李寄/韋南陵)
　　思州(務川/)　(卭水/)　(安夷/)
漸被華風圖經思南之地漸被華風飲食言語素所服
習椎髻之俗勁悍之性靡然變矣
縣名思王元和志故老相𫝊漢陳立為䍧牱太守阻兵
保據思卭水漢將夜郎王兵數萬破立於此撫安百姓
時人思慕遂名思王縣
　
　
　
　
　
　
　
　
　錦繡萬花谷續集卷十二
欽定四庫全書
　錦繡萬花谷續集卷十三
　潼川路
　　瀘州(瀘川/)　(合江/)　(江安/)
瀘茶茶經云瀘州之茶樹夷獠常攜瓢穴其間每登樹
採摘茶含於口中待其展然後置瓢中旋塞其竅歸必
置於暖處故味極佳
題詠安樂溪上峯萬木森翠羽孤撑切天心横拓壓坤
股氣勢吞西夷光芒定南楚(出任伋詠安樂山/在合江西五里)天師化
去知何日玉印相𫝊世共珍故國子孫今尚在滿山秋
葉豈能神(出東坡詠安樂峯延樂觀/有石櫃為仙人藏經之所)瀘戎瘴癘窟閩越
山水鄉如何産此物爛然照炎荒(出劉望之/詠荔枝)百斤黄鱸
膾玉萬户赤酒流霞餘甘渡頭客艇荔枝林下人家(出/唐)
(庾瀘州六/言詠景物)歌唱竹枝終日楚笛吹梅弄數聲羌(出唐/庾)
　　潼州府(郪縣/鹽亭)　(平江/飛鳥)　(涪城/洞山)　(通泉/東關)　(射洪/永泰)
題詠牛頭見鶴林梯徑繞幽深春色浮山外天河宿殿
隂(出杜甫詠/牛羊寺)兠率知名寺真如㑹法堂江山有巴蜀棟
宇自齊梁庾信哀雖久何顒好不忘白牛連逺近且欲
上慈航(出杜甫詠兠率/寺在南名長夀)寺下春江深不流山腰官閣逈
添愁諸天合在藤蘿上昏黒應須到上頭(出杜甫詠香/積寺在涪城)
(縣/)江頭且繫船為爾獨相憐雲散灌壇雨春青彭澤田
(出杜甫/題郪縣)金華山北涪水西仲冬風月始凄凄山連越巂
蟠三蜀水散巴渝下五溪(出杜/甫)馬首見鹽亭髙山擁縣
青雲溪花淡淡春郭水泠泠(出杜/甫)官舎如僧舎翛然萬
慮清等閒無客到容易有苔生(出張/士遜)山遶一城藏古寺
江連二水送孤舟(出李/簡)山縣早休市江橋春聚船(出杜/甫)
山圍梓蜀千秋景水接東吳萬里天(出劉/公申)屏開十里畫
江渡兩岐風(出劉蛻/遊南山)
　　遂寧府(少溪/)　(青石/)　(蓬溪/)　(遂寧/)　(長江/)
青石九州要記云天下青石無加於此可為鐘磬
火井長江縣北之二里伏龍山下地窪若池以火引之
則聲隠隠然發於池中少須熾炎夏月積雨停水則焰
生水上水為之沸而寒如故水涸則土上有焰觀者至
焚其𥚑
題詠出城數里即青山路入青松白石間只合步行尋
石徑不宜呵喝入松關(出丁晉公詠廣利寺在小溪縣/西五里巖壑之勝甲於一方)
四山藏一寺方丈壓諸峯回首坐禪處白雲深㡬重(出/孫)
(諤詠/資聖)謫官自麻衣䘖怨至死時山根三尺墓人口數聨
詩仙桂終無分皇天似有私暗松風雨夜空使老猿悲
(出杜荀鶴題賈/島墓在長江縣)誰解登髙問上𤣥謫官何事謫詩仙不
知㡬首南行曲留與巴兒萬口𫝊(鄭谷旅次遇裴晤/員外謫居於此)
　　順慶府(南充/)　(相如/)　(西充/)　(流溪/)
山有鳳凰州南十里昔爾朱仙及李淳風養煉之地山
有鳳凰集因置鳳山觀今存焉
文章學術在漢以忠節名義著在唐以神仙浮屠顯本
朝以文章學術名(出開/漢志)
題詠山圍翠合水連雲萬室樓臺照眼明勝地風淳真
樂國四川惟說好充城(出邵伯温/詠充城)從昔遨逰盛兩川充
城人物自駢闐萬家燈火春風陌十里綺羅明月天(出/邵)
(伯/温)衺斜不容幰之子欲何之鳥道一千里猿啼十二時
官橋祭酒客山木女郎祠别後同明月君應聴子規(出/王)
(維/)梓潼不見馬相如更欲南行問酒壚行到巴西覔譙
秀巴西惟是有寒蕪(出李商隠至/巴西懐譙秀)雲液落山谷脈與崑
崙通云何山中叟八十桃顔紅(出在小方山道士何志/飲此水年八十面如桃)
(紅/)閬苑南邊第一州江山絶勝對城樓　自昔充城號
奥區蜀人喚作小成都(並出邵/伯温)
　　資州(盤石/)　(内江/)　(資陽/)　(龍水/)
珠江相𫝊江中有珠其光夜現如燈燭故劉光祖狀元
樓記資號珠江以地之靈出産瓌異
題詠資山巖谷多神仙龍車鳳馬隨飛煙神女蕭蕭来
暮雨浮丘往往丁雲軿(出范祖禹詠資/山在資陽縣)縣門倚巖石終
白對青峯初仕借為宰讀書過三冬忘機狎鷗鳥觀稼
親老農訟庭可羅雀銅印蘓苔封(出范祖禹宰/龍水日賦詠)雲生氊
㡌山頭雨日落琵琶峡口風(出宋/京)
　　普州(安岳/)　(安居/)　(樂至/)
秀以石郡志云眉之秀以水閬之秀以山普之秀以石
翰林灘天聖中郡守彭乗鑿石為曲水後名翰林灘每
嵗修記事于此在安岳縣
題詠孟郊死葬北邙山日月星辰頓覺閒天恐文章中
斷絶更生賈島在人間(出韓愈題賈島/祠在城南三里)地靈人勝風流
古石秀山回氣象雄(出郡守郭/邛詠普城)地靈人秀誰稱首文屬
君華武硬弓(出馮如愚詠牟衮君華破荒及第劉澤/武藝精絶從太祖定天下號劉硬弓)
　　合州(石照/)　(巴川/)　(銅梁/)　(漢初/)　(赤水/)
題詠誰家逰冶郎闖首窺幽闥但見臉如花不知心似
鐡一夕變其軀雪姿暎雲髮昔為桃李姿今作松篁節
(劉儀鳳詠純陽/山在石照縣)井陘東山縣山河古合州本根拏斷岸
急雨洗中流關下嘉陵水沙頭杜老舟江花應好在無
計㑹江樓(范成/大)合水来如電黔江緑似藍(東/坡)銅梁山昬
空翠重石鍾水落灘聲遲(晁公武/發合州)
　　紹熙府(榮徳/)　(資官/)　(應靈/)　(威逺/)
題詠峭崕磨天如立壁柟根横走松倒植呀然一岫驚
墮前空洞坡坨三百尺幽隂宜為異物托角爪痕存猶
可識(陸游詠龍洞/州東南四里)王師學琴三十年響如清夜落澗泉
有酒如繩客滿門不可一日無此君當時手栽數寸碧
聲挟風兩今連雲此君傾葢如故舊骨相竒怪清且秀
程嬰杵臼立孤難伯夷叔齊採薇痩霜鐘堂上弄秋月
微風入弦此君說(黄山谷題榮州/無大師此君軒)山色臨巴逈江流入
漢清(崔仰之送/人牧榮州)渺然孤城天一方𫝊者或云古夜郎(入/榮)
(州/)其民簡陋古甚良千里鬰為詩書鄉(並陸/榮)賣蔬市近
還家早煑井人忙下麥遲(陸游晚登/横溪閣)
　　昌州(大足/)　(昌元/)　(永川/)
題詠昌元古佳郡比屋談經史山岡疊翠屏溪瀨㵼清
泚蓄為靈秀賓磊落出髦士(張孝芳别/袁昌州)訟簡民淳羡小
州兩衙纔退似歸休一懐山果三勝酒暮掩青峯即下
樓(張唐民題/捫參閣)無訟正如髙隠地隆冬方似早春時　雨
過温泉浴妃子露濃湯餅試何郎(戴淵詠昌元海棠/惟此地海棠獨香)
　　渠州(流江/)　(隣山/)　(隣水/)　(大竹/)
題詠水流花謝兩無情送盡東風過楚城蝴蝶夢中家
萬里杜鵑枝上月三更故園書動經年絶華髮春惟兩
鬢生自是不歸歸便得五湖煙景有誰争(唐僖宗避/亂冲相寺)渠
江明净峡逶迤船到名灘拽􁣛遲櫓竅動搖妨作夢巴
童指㸃笑吟詩(詠南/昌灘)畬餘宿麥黄山腹日背殘花白水
湄物色可憐心莫恨此行都是獨行時(並元/㣲之)
　　叙州(宜賓/)　(宣化/)　(南溪/)　(慶府/)
題詠王公權家荔枝緑廖致平家緑荔枝試傾一盞碧
色重快剥千顆輕紅肥潑醅葡萄未足數堆盤馬乳則
同時誰能同此勝絶味惟有老杜東樓詩　南國苦笋
味勝肉籜龍稱寃莫採録煩君便致蒼玉束明日風雨
皆成竹(山谷詠/苦竹)夜泊防虎豹朝行逼魚龍一道鳴迅漏
兩邊走連峯猿拂岸花落鳥遲巖樹重煙靄吳楚連泝
沿湖海通(岑參發􁛩為/至泥溪作)江水通三峡州城控百蠻亂山
圍古郡市易帯羣蠻痩嶺春耕少孤城夜漏闌往時邊
有警征馬去無還(東坡詠/叙州)畫船衝雨入戎州縹緲山横
杜若洲須信平時邊候静𫝊風夜夜到西樓(陸游詠/西樓)鎖
江亭上一尊酒山自白雲江自横(山/谷)天池十里如鑑湖
荷花可折魚可膾(牟孔/錫)
　　懐安軍(金水/)　(金堂/)
題詠五色玻瓈白晝寒當年佛脚印旃檀萬絲織出三
衣妙貝葉經𫝊一偈難夜看聖燈紅菡蓞曉驚飛石碧
琅玕更無鸚鵡因縁塔八十山僧試説看(李義山詠/三學山)金
淵春三月桃李照城郭石峡頳鯉魚時時醉賓幕(勾龍/行父)
(送孫/太師)
　　廣安軍(渠江/)　(岳池/)　(新明/)　(和溪/)
題詠濃洄江水瀉髙灘中有神龍久屈蟠衆樂妙音時
響亮雙娃長袖忽闌珊世間變化無非幻閣上登臨正
好歡觀幻見真真亦幻谷花巖草謾凭闌(張無盡詠/戲仙亭)欲
說賨城好先誇方物妍金羮收稻後紅腊落梅前照座
梨偏紫堆盤荔更鮮雪縢尤異産應不數花牋(憲使何/志熈詠)
(賨城景/物之勝)
　　長寧軍(安寧/)
題詠綽約去朝真仙源萬木春要知竊桃客定是㑹稽
人(小桃/源)醉眼誰能望夷落平生逸興斷鴻邊(楊君登/寳屏詩)武
陵勝處今何在不問沿江問落花(張師/䕫)
　　富順監
題詠漢家尺五道置吏撫南夷欲使文翁化兼令孟獲
知盤惟竘醬實歌雜竹枝辭(司馬光送/張寺丞)唐家諭巴蜀通
道至卭僰列郡徼西南夷居半巖壁(韓絳送/周知監)劍外吾能
說山川大抵同君行在巴徼民俗半夷風火田租賦薄
鹽井嵗時豐(韓/縝)土瘠事刀耕家無終嵗蓄所資鹽井利
持易他州粟(韓/絳)亭臺處處垂楊景街巷家家小酒旗(解/旦)
　
　
　
　錦繡萬花谷續集卷十三
欽定四庫全書
　錦繡萬花谷續集卷十四
　　羊
跪乳鄭氏婚禮謁文贊曰羣而不黨跪乳有敬禮以為
䞇吉事之宜　譙子法訓曰羊有跪乳之禮而人取法
焉
土怪桓子穿井獲如二缶其中有羊焉使問仲尼曰吾
穿井得狗何也對曰以丘所聞羊也木石之恠䕫魍魎
水之怪龍罔象土之怪曰羵羊也(國語/)
嶽精周易異謀類曰泰山失金雞西嶽亡玉羊(鄭𤣥注/曰羊二)
(嶽之/精也)
賁首毛詩曰䍧羊賁首三星在霤(鄭𤣥注曰羊牝/曰䍧賁大也)
噉珠劉義慶幽㝠録曰洛下有澗穴婦欲殺夫推下經
多時至底乃得一穴行至數十里明踰三光人長三丈
引過九處其人乃告饑長人指樹下一羊令羊跪捋羊
鬚初得一珠長人取之曰取後一珠令噉即療饑
　　豕
伯封貪昔有仍氏生女樂正后䕫取之生伯封實有豕
心貪婪無厭謂之封豕
彭生見齊無知殺其君十二月齊侯游于姑棼遂田于
貝丘見大豕從者曰公子彭生也公怒曰彭生敢見射
之豕人立而啼公懼墜于車傷足喪屨遇賊于門遂殺
之而立無知(並左/𫝊)
梁鴻牧豕梁鴻家貧牧豕上林苑中曽誤遺火燒及他
舎乃以豕償之其主猶以為少鴻願以身居作主人許
因為執勤不懈耆老見鴻非常人乃共責讓主人於是
悉還其豕鴻不受乃去
誣告豬肉經筵官㑹食資善堂東坡盛稱河豚之美吕
原明問其味曰直那一死再㑹又稱豬肉之美范淳甫
曰柰發風何東坡笑曰淳甫誣告豬肉
　　猫
死願為髙宗后王氏及良娣為武后所殺良娣罵曰我
後為猫使武后為䑕吾當扼其喉以報后后聞之不悦
詔六宫毋養猫
因獻議崔祐甫為中書舎人朱泚軍中猫䑕相乳表其
瑞宰相常衮率羣臣賀祐甫曰可弔不可賀代宗問故
因獻猫䑕議
詩纎鈎時得小溪魚飽臥花隂興有餘自是䑕嫌貧不
到莫慙尸素在吾廬(林和/靖)白玉狻猊藉錦茵冩經湖上
浄名軒吾方大謬求前定爾亦何知不少喧出沒任從
倉内䑕鑚窺寧似檻中猿髙眠永日長相對更約冬裘
共足温(張無/盡)
　　雞
天雞桃都山有大樹曰桃都枝相去三千里上有天雞
日初出照此木天雞即鳴天下雞皆隨之(𤣥中/記)
憚為人用賓孟適郊見雄雞自斷其尾問之侍者曰憚
其為犧
極有𤣥致晉宋處宗嘗置一長鳴雞著牕間後雞作人
語與處宗談論極有𤣥致處宗因此功業大進(幽㝠/録)
呼祝祝祝雞翁善養雞今世人呼雞云祝祝起此(博物/志)
銜赤珠昭靈后名含始逰于洛水有玉雞銜赤珠曰吞
之者王含始吞之生漢髙祖(六/帖)
鳴不失晨劉邠取山雞毛著器中使管輅筮筮云髙嶽
巖巖有鳥朱首羽翼赤黄鳴不失晨此山雞之毛(魏/志)
詩斷尾雄雞本畏烹年来聴法伴修行還須却置蓮花
漏去怯風霜恐不鳴(東/坡)立馬階除待一鳴何如春夢不
聞聲固知雞口羞牛後不待羣鳴已可驚(陳無已次韻/秦觀聞雞)
　　鵝
食炙知色苻朗食鵝知色黒白之處人不信既而試之
果然
十萬錢唐僖宗好鬬鵝數幸六王宅興慶池與諸王鬬
鵝一鵝至值十萬錢
詩房相西亭鵝一羣眠沙泛浦白於雲鳳凰池上應回
首為報籠隨王右軍　鵝兒黄似酒對酒賞新鵝引頸
嗔船過無行亂眼多翅開遭宿雨力小困滄波客散層
城暮狐狸柰若何(並杜/甫)
　　鴨
雞伏雞伏鴨卵雛成入水雞母隨岸呼之雛出而不隨
母鴨雞異類能相隨也(風俗/通)
用此何為建昌侯孫慮於堂前作鬬鴨欄頗施小巧陸
遜正色曰君侯勤覽經典用此何為慮即毁之(吳/志)
詩已斷鷹隼猜仍叨主人惠潔白盡天姿雙棲莫相忌
(張文/?)褵褷出短蒲毰毸浴清水物忌太鮮明何妨染泥
滓(司馬/温公)花鴨無泥滓階前每緩行羽毛知獨立黒白太
分明不覺羣心妬休牽衆眼驚稻粱沾汝在作意莫先
鳴(杜/甫)
　
　
　
　錦繡萬花谷續集卷十四
欽定四庫全書
　錦繡萬花谷續集卷十五
　類姓
　　馮
年十八上書馮野王字君卿通詩以父任為太子中庶
子年十八上書願試守長安令(漢/書)
彈鋏歌馮驩躡屩而見孟嘗君彈劍鋏而歌(孟嘗/君𫝊)
稱誦著廊廟馮唐以孝著為中郎署長對文帝論將帝
悅拜為車騎都尉景帝以唐為楚相免武帝求賢良舉
唐唐時年九十餘不能復為官乃以唐子馮遂為郎(遂/字)
(王孫亦/竒士)太史公曰馮公之論將率有味哉語曰不知其
人視其友馮之所稱誦可著廊廟(史/記)
大樹將軍馮異字公孫潁川人通左氏春秋孫子兵法
號大樹將軍(本/𫝊)
騏驥在東隣馮素弗跋之長弟慷慨有大志雄傑不羣
任侠放蕩不修小節盛藻竒之曰吾逺求騏驥不知近
在東隣何識子之晚也(晉/書)
閉門三十年馮偉字偉節尤明禮𫝊閉門三十年専精
覃思無所不通(儒/林)
賜禁中瑞錦馮定字介夫與宿齊名人方漢二馮第進
士異等遷太常少卿文宗嘗詔開元霓裳羽衣舞參以
雲韶肄于廷定部諸工立縣間端凝若植帝異之召升
殿賜禁中瑞錦(本/𫝊)
　　熊
可當五百人哀公十六年白公勝謂石乞曰市南有熊
宜僚者若得之可以當五百人矣石乞見之告之故辭
承之以劍不動勝曰不為利諂不為威惕去之(左/𫝊)
正色在朝熊逺字孝文豫章人翹之孫也有志尚領武
昌太守累遷尚書左丞在朝正色不茹柔吐剛忠亮至
到轉御史中丞又拜太常卿有毗濟之道其榱桷之佐
乎弟縉終鄱陽太守縉子鳴鵠武昌太守(晉/書)
好學不倦熊安生字植之少好學勵精不倦仕齊為國
子博士周使尹公正問周禮所疑安生一一演說公正
嗟服(儒林/傳)
有文當典誥命熊本擢進士第累除天章閣待制神宗
曰熊本有文當遂典誥命除知制誥判司農寺都水監
丞(名臣/𫝊)
　　种
賑恤宗族种暠河南人父有財三千萬父卒暠悉以賑
恤宗族及邑里之貧者(後漢/書)
　　宗
汝南太守宗資為汝南太守任功曹范滂郡中謠曰汝
南太守范孟博南陽宗資主畫諾(本/𫝊)
長風破萬里宗慤年少叔父少文問其所志答曰願乗
長風破萬里浪(南/史)
宗曽子宗元卿有至行鄉人號曰宗曽子(孝/義)
有儒者風宗欽好學有儒者風仕沮渠蒙遜為世子洗
馬上東宫待臣
小兒學士宗懍少聰敏好讀書語輒引古事鄉里呼為
小兒學士(並北/史)
　　封
有大臣之體封孚祖悛振威將軍父放慕容暐之世吏
部尚書孚幼而聰敏和裕有士君子之稱慕容徳曰朕
平青州不以為慶喜於得卿也外總機事内叅密謀雖
位任崇重謙虛博納甚有大臣之體後為太尉(晋載/記)
三世同財封延伯三世同財為北州所宗附為梁郡太
守有髙士風(南/史)
殿中尚書封回明帝時為瀛州刺史乗冦亂水潦之後
表求賑恤免其租調州内賴之後為殿中尚書(北/史)
自致卿相封倫年方少舅盧思道曰是兒識畧過人當
自致卿相(唐/書)
　　龔
兩龔皆楚人勝字君賓舎字君倩二人相友並著名節
世謂之楚兩龔(前漢/書)
潔已自守龔壯潔已自守惟研考經典譚思文章(晉隠/逸𫝊)
潯陽郡丞龔孟舒通毛詩善談名理仕梁位潯陽郡丞
　　洪
文詞知名皇朝豫章洪氏山谷四甥皆以文詞知名朋
字龜父同郡黄著集龜父詩百篇為一集山谷以謂句
句可𫝊也芻字駒父殫洽開豁溢于文詞擢諫大夫為
詩百餘篇著老圃前後集炎字玉父登第元祐之末試
吏紹聖之初顯於宣和貴於紹興羽字鴻父元符之末
上書入籍遂終其身兵火之後詩文無𫝊焉朝廷官其
一子(百家/詩選)
　　鍾
九辟公府不就鍾皓少以篤行稱避隠密山前後九辟
公府皆不就為士大夫所歸慕及皓終諸儒頌之曰材
慮懿徳非禮不處悅此詩書絃琴樂古五就州招九膺
台輔逡巡主命率嵗容與(儒林/𫝊)
専掌文翰鍾嶸好學有思理明周易兩為記室専掌文
翰(南/史)
醉與虎鬬鍾𫝊少射獵醉遇虎與鬬虎搏其肩而𫝊持
虎不置㑹人斬虎然後免既貴悔之戒諸子曰士處世
尚智與謀勿效吾暴虎也(唐/書)
　　龍
口無擇言龍伯髙名述京兆人為山都長馬援嘗誡其
兄子曰龍伯髙敦厚周慎口無擇言謙約節儉㢘公有
威吾愛之重之願汝曹效之效伯髙不得猶為謹𠡠之
士所謂刻鵠不成尚類鶩者也光武由是擢拜零陵太
守(馬援/𫝊)
使吳越不拜龍敏少仕州攝參軍劉守光亂敏避之滄
州遂客於梁久不調敏素善馮道監軍張承業辟敏監
軍巡官使掌奏記莊宗即位召拜司門員外郎為興唐
尹事祖父以孝聞累拜吏部侍郎歴晉為太常卿使於
吳越是時使吳越者見吳越王皆下拜敏獨揖之遷工
部侍郎(五代/史)
　　終
終童終軍年十八選為博士弟子太守聞其異材甚竒
之與交結軍揖太守而去至長安上書武帝異其文拜
為謁者上白麟竒木之對入關棄繻請受長纓羈南越
王年二十餘世謂之終童(前漢/書)
　　宫
忠臣之謀新序曰晉獻公假道於虞以伐虢宫之竒諫
曰脣亡則齒寒今日亡虢明日亡虞可謂忠臣之謀也
　　豐
言近習之非皇朝豐稷舉進士為蒙城簿稍擢監察御
史裏行言王安禮不可知制誥及安禮遷翰林學士復
力言之除著作佐郎遷吏部員外郎提㸃利州路刑獄
哲宗即位徙成都府路召為工部員外郎遷殿中侍御
史右司諫改國子司業起居舎人太常少卿國子祭酒
兼侍講拜刑部侍郎數上疏言近習之非
　　蒙
家世為將蒙恬齊人也嘗書獄典文學因家世得為秦
將攻齊大破之拜為内史(史/記)
　　雍
雍伯之後風俗通云周文王第十二子也雍伯之後以
國為姓今或音雍州之雍鄭大夫有雍糾楚有雍子齊
有雍廪宋有雍鉏漢什邡侯雍齒沛人也
　　翁
登進士擢宏詞翁承賛父巨隅嘗為滎陽府參軍承賛
乾寧間登進士第繼擢宏詞天祐初以右拾遺受詔册
王審知為瑯琊王尋為右諫議大夫福建鹽鐡使後除
門下侍郎同中書門下事於使閩時建陽别舊識僧亞
齊詩云瀟瀟風雨建陽溪溪畔維舟見亞齊一軸新詩
劍潭北十年舊識華山西吟魂惜向江村老空性元知
世路迷應笑乗軺青瑣客此時無暇聴猿啼又詠槐詩
雨中粧㸃望中黄勾引蟬聲送夕陽憶得當年隨計吏
馬蹄終日為君忙
　　江
嶷然稀言江統字應元静黙有逺志時語曰嶷然稀言
江應元(晉/書)
後進之美江夷字茂逺少自藻厲為後進之美仕宋歴
吏部尚書吳郡太守後為右僕射(南/史)
夢筆江淹字文通不事章句之學留情於文章起家南
徐州從事升降承明之闕出入金華之殿仕齊拜中書
侍郎王儉曰卿年三十五已為中書侍郎才學如此何
憂不至尚書金紫所謂富貴卿自取之在尚書非公事
不妄行在官寛猛能折衷為南司足以振肅百寮明帝
曰自宋以来不復有嚴明中丞君今日可謂近世獨步少
以文章顯後夢郭璞問其取筆乃探懐中五色筆以授
之(南/史)
春誦夏弦江夢孫字修之九江湓城人諸生弟子不逺
數郡而至者百人春誦夏弦以時講聞鼓箧函丈庠序常
盈先主輔政欲廣賢良之術聞其徳業遂以幣帛聘之
為芸閣郎甚被親禮(江南/野史)
風流不墜江斆湛之孫為丹陽丞袁粲為尹嘆曰風流
不墜政在江郎
善政著名江秉之祖逌在宋為烏程令以善政著名東
土徵為建康令為政嚴察部下肅然後為山隂令人户
三萬政事繁擾秉之御繁以簡常得無事(並南/史)
冠軍將軍江悦之好兵書有將畧梁初進號冠軍將軍
(北/史)
　　龐
非卿豈能成功皇朝龐籍字醇之單州武成人也舉進
士累擢殿中侍御史慶厯四年召拜樞密副使籍請併
省官屬徒兵就食於是邊費什省七八八年為參知政
事明年以工部侍郎為樞密使籍言近世養兵務多而
不精請與中書議簡汰之法仁宗疑焉籍曰儻有一夫
之呼臣請以百口償之卒省兵八萬人皇祐三年拜同
中書門下平章事昭文館大學士儂智髙叛命狄青為
宣撫使或言青不可専任仁宗以問籍籍曰青起行伍
若以文臣副之則號令不専不如不遣也仁宗然之及
捷書至仁宗謂籍曰非卿執議豈能成功
鹿門採藥逸民龐公居峴山之南未嘗入城府夫妻相
敬如賓劉表問曰先生苦居畎畆而不肯官禄何以遺
子孫乎公曰世人皆遺之以危今獨遺之以安未為無
所遺也遂攜妻子登鹿門山採藥不反
　
　
　
　
　
　
　
　
　錦繡萬花谷續集卷十五
欽定四庫全書
　錦繡萬花谷續集卷十六
　類姓
　　郗
儒雅之士郗鑒字道徽王敦専制拜安西將軍鎮合淝
敦忌之表徵還與敦相見鑒曰丈夫既潔身北面豈可
偷生屈節靦顔天壤耶敦素懐無君之心聞鑒言大忿
之拘不遣敦之黨與譛毁日至鑒舉止自若初無懼心
敦謂錢鳳曰郗道徽儒雅之士名位既重何得害之(晉/史)
(本/𫝊)
百僚所憚郗隆始謇亮有匪躬之節初為尚書轉左丞
在朝為百僚所憚(本/𫝊)
　　糜
安漢將軍糜竺拜安漢將軍雍容敦雅而翰翮非所長
待之以上賓之禮未嘗有所統御雍容風議見禮於世
(蜀/志)
　　皮
少有武畧皮豹少有武畧太武時拜使持節仇池鎮將
有威信以前後戰功擢為内都大官(北/史)
九諷七愛皮日休唐之文士著桃花賦九諷七愛(文/粹)
　　施
論經石渠施讎與田王孫受易梁丘賀薦之拜為博士
與五經諸儒雜論同異於石渠閣(前儒/林傳)
心筭口占施文慶陳後主以為中書舎人明閑吏職心
筭口占(南/史)
　　眭
著知命論眭夸少有大度不拘小節耽好書𫝊不以世
務經心浩然物表髙尚不仕寄情丘壑或謂夸曰吾聞
有大才者必居貴仕子獨何在桑榆乎乃著知命論以
釋之(北/史)
　　支
廬墓支叔才隋末荒饉母為賊執叔才告以情賊閔其
孝為解母病癰叔才吮瘡注藥及亡廬墓有白鵲止其
傍髙宗表異其家(唐/書)
　　綦
疊挽三石弓四張綦連猛少有志氣便弓馬齊神武時
以軍功封廣興縣侯梁使来求角武藝遣猛接之梁人
引弓兩張皆三石猛併取四張疊挽過度梁人嗟服出
為定州刺史寛惠清慎吏人稱之
　　韋
鄒魯大儒韋賢魯國鄒人其先韋孟楚元王傅賢篤志
於學通禮尚書以詩教授號鄒大儒
儒宗韋彪孝行純至雅稱儒宗舉孝亷除郎中三輔諸
儒莫不仰慕之顯宗召拜謁者賜車馬衣服數陳政術
每歸寛厚拜大鴻臚
郇公五雲體韋陟遷吏部侍郎常以五采牋為書記使
侍妾主之陟惟署名自謂所書陟字若五朶雲時人慕
之號邭公五雲體(並本/傳)
　　時
有功第一時溥為州牙將黄巢亂京師節度使支詳遣
溥與陳蕃率兵五千西討至莱蕪大破之諸將家有功
惟溥功第一加檢校司徒同中書門下平章事進檢校
太尉兼中書令鉅鹿郡王(五代/史)
　　師
社稷臣前漢時師丹治詩舉孝亷為郎徵為光禄大夫後為
太子太傅後至大司空經為世儒宗徳為國黄耉可謂
社稷之臣(本/𫝊)
　　伊
雍容諷議伊籍為左將軍從事中郎使於孫權權聞其
才辯欲逆折之適入拜權曰勞事無道之君乎即對曰
一拜一起未足為勞籍機捷類如此遷昭文將軍雍容
諷議見禮於世(蜀/志)
　　盧
清澹有逺識盧欽世以儒業顯清澹有逺識領吏部舉
必以材稱為亷平文武之稱著于方夏歴宰州郡不尚功名
惟以平理為務禄俸散之親故不營貲産(晉/書)
五兵尚書盧?少有成人志尚文襄言其終可大用歴
司州别駕江州刺史所在有善政除揚州刺史在淮南
十三年大樹風績徵為五兵尚書
　　朱
善美之士朱季吏畏其威人懐其惠肅宗召拜僕射上
便宜報曰補公家之闕不累清白之素斯善美之士也
四官皆珥貂朱异徧覽經史尤明禮易明山賓表薦异
云金山萬丈縁陟未登玉海千尋窺暎不測為太子博
士居權要三十餘年自員外常侍至侍中四官皆珥貂
自右衛率至領軍四職並驅鹵簿
　　疏
明春秋為博士疏廣明春秋徵為博士徙為太子太傅
　　閭
上賓閭大肥蠕蠕人也道武時歸魏與弟並為上賓入
八議後以戰功授滎陽公
　　魚
言聞數百步魚俱羅馮翊人聲氣雄壯言聞數百步在
隋拜豐州總管突厥入境輒擒斬之自是屏迹不敢畜
牧於塞下(並北/史)
　　徐
負石入海鄒陽上書曰徐衍負石入海義不茍取比周
於朝以移主上之心(新/序)
陳蕃設榻徐穉字孺子豫章南昌人太守陳蕃不接賓
客惟穉来特設一榻去則懸之桓帝以安車萬纁備禮
徵之不至角立傑出南州髙士(本/𫝊)
柱臣徐宣文帝時為御史中丞有選尚書桓範薦宣體
忠厚之行秉直亮之性清雅特立不拘世俗確然難動
有社稷之節歴位州郡所在稱職以為左僕射詔曰宣
歴仕三朝公亮正色有託孤寄命之節可謂柱臣也(魏/志)
佳吏部徐寧為輿縣宰通朗博涉庾亮每屬桓彛覔一
佳吏部及遇寧欣然謂亮曰為卿得佳吏部矣徐寧真
海岱清士因為叙之即遷吏部郎(本/𫝊)
端貳之才徐嵩少以清白著稱苻堅時舉賢良為郎中
遷長安令貴戚子弟犯法者一皆考竟請託路絶落落
有端貳之才(出載/記)
風亭月觀徐湛之事祖母及母以孝聞後為南兖州刺
史善政俱肅威惠並行起風亭月觀吹臺琴室招集文
士盡逰玩之適
石麒麟徐陵年數嵗沙門釋寳誌摩其頂曰天上石麒
麟也(並南/史)
忠臣徐鉉十歳能屬文與韓熙載齊名江南謂之韓徐
仕吳為秘書郎南唐為吏部尚書王師圍金陵煜遣鉉
朝京師求緩兵太祖以禮遣之後隨煜至京師太祖責
之鉉對曰臣仕江南國亡不能死臣之罪也太祖嘆曰
忠臣也以為太子率更令從征太原加給事中出為左
散騎常侍
　　虞
南陽太守虞延初生其上有物若一匹練遂上升天占
者以為吉及長長八尺六寸腰帯十圍力能扛鼎建武
初除細陽令嵗時伏臘輒休遣徒繫使歸家並感其徳
應期而還遷洛陽令外戚歛手莫敢干法遷南陽太守
十二通尚書虞詡十二通尚書為朝歌長故舊皆弔曰
得朝歌何衰詡曰不遇盤根錯節何以别利器太守馬
稜曰君儒者當謀謨廟堂後羌冦武都以詡有將帥之
畧遷武都太守
五絶虞世南性沈静與兄世基同受學于吳顧野王餘
十年精思不懈文章綩縟世基辭章清勁過世南而贍
博不及也大業中至秘書郎秦王踐祚拜𢎞文館學士
人慕嚮之謂之登瀛洲世南貌懦謹外若不勝衣而中
抗烈論議持正帝嘗命冩列女𫝊於屏風於時無本世
南暗疏之無一字謬帝每稱其五絶一徳行二忠直三
博學四文詞五書翰帝手詔魏王泰曰世南於我猶一
體拾遺補闕無日忘之(並本/𫝊)
　
　
　
　
　
　
　
　
　
　
　
　
　
　
　錦繡萬花谷續集卷十六
欽定四庫全書
　錦繡萬花谷續集卷十七
　類姓
　　胡
天下中庸胡廣察孝㢘試為天下第一尚書郎五遷尚
書僕射為太傅時年已八十繼母在堂朝夕瞻省諺曰
萬事不理問伯始天下中庸有胡公在公台二十餘年
(廣字伯始/出本𫝊)
家世將門胡奮性開朗有籌畧家世將門晚乃好學滅
醜虜於河西制凶酋於硜北後加鎮軍大將軍(晉/書)
舉進士第一皇朝胡旦字周父舉進士第一通判昇州
代還遷左拾遺出漕淮東徙知海州淳化中直集賢院
復知制誥久之通判襄州尋以祕書監致仕
胡公塘胡宿舉進士召試為館閣校勘改集賢校理通
判宣州知湖州築石塘百里捍水患大興學校學者盛
於東南自湖學始既去而思之名其塘曰胡公塘而學
者為立生祠久為兩浙轉運使召還修起居注知制誥
入翰林
　　余
三使北戎余靖字安道舉進士遷祕書丞集賢校理范
仲淹以言事忤意貶饒州諌言御史不敢言靖上疏論
仲淹不當貶且言陛下親政以来屢逐言事者恐鉗天
下口不可坐落職知秦州慶厯中除右正言方是時仁
宗勵精政事増諫官員將外有所為靖數言事合意遷
知制誥三使北庭宰相忌之出知吉州六年知䖍州帥
潭移青州
　　吾
有卿相之骨吾粲生數嵗城嫗見謂其母曰是兒有卿
相之骨(吳/志)
　　蘓
二天蘓章字孺文為冀州刺史故人為清河太守行部
按其姦贓乃請太守喜曰人皆有一天我獨有二天章
曰今夕蘓孺文與故人飲者私恩也明日冀州刺史按
事者公法也遂舉正其罪州境望風畏肅(本/𫝊)
累世二千石蘓綽累世二千石綽有王佐才對周文指
陳帝王之道周文不覺膝之前席曰綽真竒士即拜行
臺左丞㕘典機密常以天下為己任博求賢俊共𢎞正
道(北/史)
十嵗上書蘓文長十嵗上書周武帝異其幼問讀何書
對治孝經論語帝曰何言可道答曰為國者不敢侮於
鰥寡為政以徳帝曰善(唐本/𫝊)
文章擅天下皇朝蘓洵屢舉進士賢良不中至和嘉祐
間與其二子軾轍至京師歐陽修得洵書二十篇大愛
其文辭以為賈誼劉向不過也以其書獻諸朝名動京
師而蘓氏文章遂擅天下一時學者皆尊其賢學其文
以為師法以其父子俱知名號為老蘓
　　吳
隠若一敵國吳漢為人質厚少文造次不能以辭自達
光武曰吳公差强人意隠若一敵國矣及在朝廷斤斤謹
質形於體貌勇鷙有智謀諸將鮮能及者拜大司馬封
廣平侯(本/𫝊)
白首一節吳良恭儉安貧白首一節顯宗以為議郎
儒雅標名吳隠之博涉文史以儒雅標名弱冠而介立
有清操事母孝謹遷晉陵太守(後良/吏𫝊)
制舉入三等皇朝吳育為人明敏勁果强學博辯舉進
士甲科舉賢良方正䇿入三等前此未有也除著作郎
集賢院慶厯五拜右諫議大夫樞密副使數月餘除㕘
知政事
　　符
談辭如雲符融逰太學師事李膺每見融輒絶他賓客
聴其言論融幅巾奮褏談辭如雲膺每捧手嘆息(本/𫝊)
清談不及世務皇朝符彦卿少事唐漢周封魏王宋興
遷太史為御史所紏退居于洛八年間乗小車駟遍逰
佛寺名園人服其曠達對賓客清談終日不及世務
　　于
髙門于永嗣至御史大夫始于公其門閭壊父老方共
治之公謂曰少髙大令容駟馬髙蓋車我治獄多隂徳
子孫必有興者至定國為丞相永為御史大夫封侯𫝊
世云(本/傳)
樂賢下善于休烈機鑒融敏善文章第進士又擢制科
歴祕書省正字肅宗立兼修國史時經大盜後史籍燔
缺休烈奏獻史籍進官獻五代論詩著舊章天子嘉之
雖歴清要不治産性恭儉仁愛樂賢推轂士甚衆年老
嗜學不厭(唐本/𫝊)
　　舒
獻文闕下舒元輿大和五年獻文闕下不得報上書自
言所上八萬言其文鍜鍊精粹出入今古數千百年披
剔刮抉有可以輔教化豈主父可比哉(容軒/隨筆)
　　俞
少有髙行俞紫芝少有髙行不娶得浮屠氏心法所至
翛然而工於詩王荆公居鍾山秀老數相往来尤愛重
之每見於詩所謂公詩何以解人愁初曰芙蕖暎碧流
未怕元劉争獨步不妨陶謝與同逰是也秀老嘗有夜
深童子喚不起猛虎一聲山月髙之句尤為荆公所賞
和云新詩比舊仍増峭若許追攀莫太髙秀老卒於元
祐初惜時無發明者不得與林和靖一流槩見於隠逸
　　奚
世稱忠孝奚斤代人也仕魏為侍郎親近左右後為左
丞相世稱忠孝每議政多見從用朝廷稱焉
少有將畧奚眷少有將畧道武世有戰功為武牢鎮將
為冦所憚(並北/史)
賢士奚陟少篤志通羣書大厯末擢進士文辭清麗科
授𢎞文館校書郎病癰帝遣醫療視勅曰陟賢臣為我
善治之(唐本/𫝊)
　　嵇
龍章鳳姿嵇康字叔夜其先姓奚避怨徙銍家于嵇山
之側因而命氏龍章鳳姿天質自然與魏室婚拜中散
大夫彈琴詠詩自足於懐為竹林七賢之逰吕安服康
髙致每一相思命駕千里子紹(晉本/傳)
　　黎
孝行聞於世黎景熙少以孝行聞於世好讀書强記黙
識而無應對之能落魄不事生業有書千餘卷不以饑
寒易操後拜著作佐郎勤於所職著述不怠性尤専固
不合於一時一為史官十年不調終儀同三司(北/史)
　　洼
洼君通洼丹字子玉𫝊孟氏易建武初為大鴻臚作易
通論七篇世號洼君通易家宗之稱為大儒(後儒/林𫝊)
　　齊
王佐才齊瀚少開敏年十四見李嶠嶠稱有王佐才中
宗在廬陵瀚上言請抑諸武迎太子東宫不報及太子
還武后召瀚宴同明殿諭曰朕母子如初卿預有力焉
方不次待爾及進士第以㧞萃調蒲州司法㕘軍景雲
初姚崇取為監察御史凡劾奏常先風教號善職開元
初為給事中中書舎人(唐本/𫝊)
　　歸
對策第一歸宗敬治禮家學多識容與擢明經天寳中
舉博通墳䇿科對䇿第一有詔舉才可宰百里者復䇿
髙等授左拾遺
　　倪
課第一倪若水擢進士第遷監察御史黜陟劍南道繩
舉嚴允課第一開元初為汴州刺史政清浄増修孔子
廟興州縣學廬勸生徒身為教化風化興行𤣥宗遣中
人捕鵁鶄鸂鶒江南若水上言帝手詔褒答(唐本/𫝊)
雲陵集皇朝倪濤博學能文有操履舉進士擢太常博
士遷校書郎著作佐郎賜對除司勲員外郎遷左司朝
廷議有事燕雲濤獨曰毋輕議以貽後患宰相怒曰左
司敢沮軍事耶罷監朝城縣酒稅再謫茶陵造船場有
詩文號雲陵集
　
　
　
　
　
　
　
　
　
　
　
　
　
　
　
　錦繡萬花谷續集卷十七
欽定四庫全書
　錦繡萬花谷續集卷十八
　類姓
　　裴
後進領袖裴秀八嵗能屬文時語曰後進領袖有裴秀
後為司空(晉本/𫝊)
玉山映人裴楷以清通用為吏部郎時人稱見裴叔則
如近玉山暎照人也(本/𫝊)
廊廟之才裴松之博覽墳籍立身簡素宋武帝克洛陽
松之居州行事武帝曰松之廊廟之才不宜久居邊務
召為太子洗馬轉中書侍郎(南/史)
三河領袖裴駿魏太祖曰駿有當世才其忠義可嘉補
中書博士崔浩目為三河領袖宋使来聘以駿有才學
假散騎常侍於境上勞接(北/史)
獨立使君裴侠州辟主簿舉秀才後除河北郡守愛人
如子惟食菽麥而已人歌曰肥鮮不食丁庸不取裴公
貞惠為世䂓矩嘗與諸牧守俱謁周文周文命侠别立
謂諸牧守曰侠清慎奉公為天下最衆有如侠者可與
之俱立衆皆黙然無敢應者號為獨立使君(並北/史)
卧䕶北門裴度在朝閹豎擅權天子擁虛器縉紳道喪
不復有經濟意乃治第東都集賢里號緑野堂野服蕭
散與白居易劉禹錫為文章窮晝夜相歡不問人間事
帝問度安否開成二年復以本官節度河東度牢辭帝
命宣諭曰為朕臥䕶北門可也上以宴羣臣曲江度不
赴帝賜詩曰注想待元老識君恨不早我家柱石衰憂
来學丘禱(本/𫝊)
　　梅
𫝊以為仙梅福字子真明尚書穀梁春秋補南昌尉王
莽専政一朝棄妻子去九江至今𫝊以為僊後有見福
於㑹稽者變名姓為吳市門卒(前本/𫝊)
世以詩名梅堯臣世以詩名堯臣遂以詩聞天下嘉祐
元年翰林學士趙槩等言于朝曰梅堯臣經行修明願
得畱與國子諸生講論道徳作為雅頌以歌詠聖化乃
得國子監直講官至都官員外郎歐陽修論其詩曰世
謂詩人少達而多窮蓋非詩能窮人窮者而後工也
　　雷
投金承塵上雷義為郡功曹嘗濟人死罪罪者以金謝
之不受金主俟義不在黙投金於承塵上後葺屋得金
金主已死乃以付縣曹與陳重為友語曰膠漆自謂堅
不如雷與陳(後本/𫝊)
六矢著面不動雷萬春事張巡為偏將令狐潮圍雍丘
萬春立城上與潮語伏弩發六矢著面萬春不動潮疑
刻木人諜得其實乃驚遙謂巡曰向見雷將軍知君之
令嚴矣
王佐才雷簡夫在雅州蘓洵往見之簡夫謂曰子王佐
才也薦之于張方平韓琦歐陽修三人者延譽如不及
洵名振京師葢自簡夫始云
　　臺
隠居南山臺産専京氏易善圖䜟祕緯天文洛書風角
星筭尤善望氣占候推步之術隠居商洛南山劉曜時
位至特進(晉藝/術𫝊)
　　来
社稷臣来歙光武拜為太中大夫為人有信義言行不
違及往来逰說皆可案覆西州士大夫皆信重之曽孫
歴字伯珍少襲爵朝廷咸稱社稷臣(後本/𫝊)
圖像以進来䕶兒常曰大丈夫當為國滅賊以取功名
安能區區専事筆硯後平江南位大將軍隋文嘉其功
使畫工圖其像以進遷瀛州刺史以善政聞煬帝曰昔
國步未康卿為名將今天下無事又為良二千石可謂
兼美封榮國公(北/史)
　　崔
鬚長四尺崔琰遷中尉鬚長四尺甚有威重朝士瞻望
而太祖亦敬憚焉(魏/志)
南鷂北鷹崔洪少以清厲顯名骨鯁不同於物人之有
過輒面折之為尚書左丞語曰叢生棘刺来自博陵在
南為鷂在北為鷹遷吏部尚書(晉/史)
京師灼灼崔儦署其户曰不讀五千卷書者無得入此
室初舉秀才為散騎侍郎歴尚書郎與李若俱見稱重
語曰京師灼灼崔儦李若仕隋累遷散騎侍郎
千里駒崔昻事母以孝聞孝芬曰此兒終當逺至是吾
家千里駒(北/史)
清吏鄭善果母崔氏性賢明有節操善果出聴事母輒
坐胡牀於障後察之聞其剖斷合理歸則大悅若行事
不允乃蒙袂而泣終日不食善果由此克已號為清吏
年不可及崔湜第進士父子同為侍郎與弟液澄以文
翰居要官嘗曰吾一門入仕歴官未嘗不為第一湜執
政三十八嘗暮出端門緩轡諷詩張說嘆曰文與位固
可致年不可及
擬八龍崔珙父穎官同州刺史生八子皆有才世以擬
漢荀氏八龍珙為人有威重精吏治以拔萃異等累擢
嶺南節度使入對延英文宗訪治撫後先珙對精亮有
理趣帝咨嗟(唐/史)
　　陳
卜妻陳完字敬仲初懿氏卜妻於敬仲占之曰是謂鳳
凰于飛和鳴鏘鏘有媯之後將育于姜五世其昌並于
正卿八世之後莫之與京(左/𫝊)
門多長者車轍陳平陽武户牖鄉人也為人長美色門
外多長者車轍張負以女孫予之曰固有好美如陳平
而長貧賤者乎後果以六出竒計封曲逆侯孝惠時為
丞相(前本/𫝊)
此兒必興吾宗陳羣祖父寔父紀叔父諶皆有盛名號
曰三君寔曰此兒必興吾宗魏初為御史中丞(魏/志)
江表虎臣陳武仁厚好施鄉里逺方客多依託之累有
功勞進位偏將軍江表之虎臣也(吳/志)
四世同居陳𤣥子四世同居一百七口詔表門閭蠲租
稅(孝義/𫝊)
上天降佐陳元康機敏有幹用神武遷為都官郎馬上
號令九十餘條元康屈指數盡能記憶神武曰此人世
間希有乃上天降佐也(北/史)
真鹽鐡使皇朝陳恕少折節讀書王明知洪州見而嘆
曰竒士也知代州入為鹽鐡使恕有知計釐去宿弊太
祖深器之曰真鹽鐡使也拜給事中㕘知政事
作慶老堂陳繹奉親至孝嘗作慶老堂以娛其母王介
甫贈之詩云種竹嘗疑出冬笋開池故合涌寒泉(韻語/陽秋)
　　秦
萬石秦氏秦彭與羣従同時為二千石者五人三輔號
曰萬石秦氏遷山陽太守百姓懐愛莫有欺犯姦吏跼
踳無所容詐轉潁川太守仍有鳳凰麒麟甘露之瑞集
其郡境(後本/𫝊)
圖形凌煙閣秦瓊始為隋將来䕶兒帳内母喪䕶兒遣
使禭弔之吏怪曰將軍未有所問而獨弔之何也䕶兒
曰是子才而武豈久處貧賤邪後降髙祖拜馬軍總管
破尉遲敬徳帝賜以黄金瓶勞曰卿不恤妻子而来歸
我且又立功使朕肉可食當刈以啖爾況子女玉帛乎
従討世充等三盜積賜以千萬計封翼國公卒太宗圖
形凌煙閣(本/𫝊)
　　申
安車駟馬申公魯人也弟子自逺方至受業者百十人
申公獨以詩經為訓武帝使使束帛加璧安車駟馬迎
申公至見天子問治亂之事時巳八十餘對曰為治者
不在多言顧力行何如耳乃以為太中大夫(漢/史)
威惠兼著申怙歴下邳北海二郡太守所至皆有政績
為太山太守威惠兼著吏人便之(南/史)
　
　
　
　
　錦繡萬花谷續集卷十八
欽定四庫全書
　錦繡萬花谷續集卷十九
　類姓
　　荀
八龍荀淑少有髙行補朗陵侯相涖事明理稱為神君
有子八人儉緄靖燾汪爽肅専並有稱名時人謂八龍
改其里曰髙陽里靖有至行不仕號𤣥行先生爽字慈
明十二通春秋論語潁川語曰荀氏八龍慈明無雙(本/𫝊)
非常人荀攸字公達入為尚書曹操曰公達非常人以
為軍師魏國初建為尚書令常謀謨帷幄人之師表前
後凡畫竒䇿十二(魏/志)
醜舎人荀士遜為文清典見賞知音在齊為中書舎人
狀貌甚醜目曰醜舎人
　　辛
引裾辛毗為侍中諫文帝徙民實河南帝不答起入内
毗隨而引其裾
　　甄
教授數百人甄宇教授常數百人建武中徵拜博士𫝊
業子普普𫝊子承諸儒以承三世𫝊業莫不歸服之子
孫𫝊學不絶(後漢儒/林𫝊)
還金之美甄法崇父匡位少府卿以清聞法崇宋初為
江陵令孫彬有行業鄉人稱善嘗以紵就人質錢後贖
紵於束中得五兩金即送還之後為益録事參軍帯郫
縣令將行同列五人梁武戒以亷慎至彬獨曰卿昔還
金之美故不復以此言相屬(南/史)
五辟詔十至甄濟好學以文雅稱居青巖山十餘年逺
近服其仁不敢畋漁諸府五辟詔十至堅臥不起(唐本/𫝊)
　　文
真忠臣文聘太祖曰卿真忠臣也為江夏太守有威恩
名震外國則不敢侵遷後將軍封新野侯(魏/志)
表門閭文獻叔八世同居詔表門閭蠲租稅(南/史)
　　殷
風流談論所宗殷浩弱冠有美名為風流談論者所宗
廊廟之寳殷仲堪能清言善屬文武帝召為太子中庶
子甚相親愛後出鎮江陵將之任詔曰卿去有日使人
酸然常謂永為廊廟之寳而忽為荆楚之珎(並晉/史)
冠冕一時殷景仁少有大成之量宋文帝時為侍中以
風力局幹冠冕一時後遷尚書僕射雖臥疾朝政大小
必以問焉(南/史)
　　云
志節比欒布云敞師事吳章王莽斬章禁錮弟子不得
仕宦門人盡更名他師敞時為大司徒掾自劾吳章弟
子收章葬之京師稱焉將軍王舜髙其志節比之欒布
薦為中郎諫大夫(前漢/史)
　　雲
屯衛將軍雲定興善製器仗在隋擢少府丞累遷屯衛
大將軍(北/史)
　　袁
四世居三公袁紹髙祖父安為漢司空自安以下四世
居三公(魏/志)
國士之交袁式歸魏為上客與崔浩一面便盡國士之
交性長者雖羇旅以泊而清貧守度不失士節時人甚
敬重之(北/史)
　　轅
治詩博士轅固生治詩孝景時以亷直拜為清河王太
傅武帝立復以賢良徵固時公孫𢎞亦被徵側目而視
固固曰公孫子務正學以言無曲學以阿世齊之言詩
皆本轅固生(史/記)
　　垣
此兒必大吾門垣崇祖垣䕶之弟子年十四有幹畧䕶
之曰此兒必大吾門為瑯琊蘭陵二郡太守齊髙帝時
用為豫州刺史進都督破魏軍陳力疆場(南/史)
　　樊
樊侯學樊重世善農稼貲至萬而賑贍宗族恩加鄉閭
年八十餘終素所假貸人數百萬遺令焚削文契子宏
封夀張侯不求茍進常以前世貴戚為戒宗族染其化
未嘗犯法子鯈嘗刪定公羊嚴氏春秋章句世號樊侯
學(東漢/史)
陪宴積翠池樊子葢仕隋為武威太守以善政聞煬帝
曰人道公清定如此不謝曰臣安敢清止是小心不納
賄耳乃賜口味百斛子葢曰願奉丹陛帝曰公侍朕則
一人而已委以四方則萬人之敵也後陪宴積翠池帝
親以金盃屬子葢酒曰良筭嘉謨俟公後動即以此盃
賜公用為永年之瑞
文章成就樊遜専心典籍舉秀才第一楊愔曰文章成
就莫過樊孝謙為員外將軍
上下正樊安定樊叔畧仕隋為汴州刺史甚有聲稱遷
相州刺史政為第一璽書褒美班示天下百姓語曰智
無窮清鄉公上下正樊安定出封清鄉安定公徵拜司
農卿(並北/史)
排闥樊噲項羽目曰壯士排闥見髙帝封舞陽侯願得
十萬衆横行匈奴(漢/史)
　　元
解穰侯印元文遙敏慧夙成仕齊授中書舎人宣傅文
武號令楊遵彦云堪解穰侯印者必在斯人
一心事主元諧家世貴盛以軍功累遷大將軍拜寧州
刺史頗有威惠性剛愎不能取媚於左右嘗言於隋文
曰臣一心事主不曲取人意(並北/史)
藥籠中物元澹博學通故訓及進士第狄仁傑器之嘗
謂仁傑曰聞下之事上譬富家儲積以自資也門下充
㫖味者多矣願以小人備一藥石可乎仁傑笑曰君正
吾藥籠中物不可一日無也授太常少卿以系出拓拔
恨史無編年乃撰魏典三十篇事詳文畧學者尚之(本/𫝊)
　　源
吏事自許源師字踐言明辯有識悟尤以吏事自許仕
隋累遷尚書左丞以明幹著拜大理少卿
上柱國源雄少寛厚美姿容以平陳功特進上柱國(北/史)
　　言
武城絃歌言偃字子游為武城宰子之武城聞絃歌之
聲
　　孫
著兵法十三篇孫子武斬吳王愛姬以行軍法闔廬以
為將西破强楚入郢比威齊晉顯名諸侯孫子與有力
焉著兵法十三篇(史/記)
臨七郡五州孫禮凡臨七郡五州皆有威信後為司𨽻
校尉遷司空(蜀/志)
折我右臂孫搴齊神武命作檄文援筆立就其文甚美
神武大悅即署相府主簿専典文筆及卒神武曰折我
右臂(北/史)
誼臣孫伏迦武徳初上言三事帝大悅即詔以伏迦至
誠慷慨據義懇切為治書侍御史初帝受禪伏迦最先
諫帝語裴寂曰若孫伏迦可謂誼臣矣(唐/史)
書樓孫氏孫抃六世祖長孺喜藏書為樓而置其上蜀
人謂之書樓孫氏中進士甲科
今之賈誼孫洙字巨源年十九舉進士調秀州司户色
拯歐陽修舉洙賢良方正洙上䇿論五十篇善言祖宗
事指切治體推往較今分辯得失韓琦見而竒之曰今
之賈誼也(並皇/朝)
　　温
六龍温羡兄弟六人並知名於世號曰六龍至吏部尚
書(晉/史)
卿相才温大雅性至孝與弟彦博大有皆知名薛道衡
見之嘆曰三人者皆卿相才也髙祖兵興主文檄受禪
討定儀典遷皇門侍郎而彦博為中書侍郎帝嘗曰我
起晉陽為卿一門耳
處士墅温造嗜書少所降服不喜為吏隠王屋山人號
其居曰處士墅慨然有髙世心(並唐/史)
　錦繡萬花谷續集卷十九
欽定四庫全書
　錦繡萬花谷續集卷二十
　類姓
　　韓
國器韓安國事梁孝王為中大夫後抵罪獄吏田甲辱
之安國曰死灰獨不復燃乎武帝拜為御史大夫與王
恢辯議和親所舉皆天下名士天子以為國器(本/𫝊)
出羣之器韓伯字康伯留心文藝能自標置居然是出
羣之器(晉/史)
王佐才韓桓張載竒之曰王佐才也博覽經籍無所不
通慕容巂時為揚烈將軍後傅東宫従太子入朝巂顧
謂左右此一代偉人未易繼也(載/記)
志烈秋霜韓思彦舉下筆成章志烈秋霜擢科第授監
察御史昌言當世得失髙宗加二階待詔洪文舘(唐/史)
孝于家忠于國韓琬落魄少崖檢有姻勸舉茂才名動
里中刺史行鄉飲餞之主人揚觶曰孝于家忠于國今
始充賦請行無筭爵儒林榮之
韓荆州韓朝宗李白與之書云生不用萬户侯但願一
識韓荆州(並唐/史)
　　寒
三老上書寒朗博通書𫝊以尚書教授舉孝亷永平中
守侍御史廷争楚獄之寃篤矣仁者之情遷濟陽令去
官百姓追思之三老吏人上書陳其政狀由是辟為司
徒府(後漢/史)
　　干
良史干寳博覽書記以才器詔為著作郎家貧求補山
隂令遷始安太守著晉紀二十卷直而能婉咸稱良史
撰搜神記號曰鬼董狐(晉/史)
　　蘭
智武將軍蘭欽父子雲以軍功至冀州刺史欽有謀畧
勇决善戰進號智武將軍百日中再破魏軍威振隣國
　　檀
志老之士檀翥字鳳翔好讀書解屬文仕魏除中書舎
人以才學自業加以清介志能之士也(北/史)
萬里長城檀道濟都督諸軍侵魏資糧竭濟夜唱籌量
沙以少米散其上及旦魏軍謂資糧有餘故不復追進
司空鎮夀陽後文帝疾義康矯詔誅之時人歌曰可憐
白浮鳩枉殺檀江州道濟見收憤怒氣盛目光如炬脫
幘投地曰乃壊汝萬里長城(南/史)
　　欒
欒社公欒布孝文時為燕相至將軍嘗有徳者厚報之
以軍功封俞侯燕齊之間皆為立社號曰欒公(史/記)
桂陽太守欒巴為桂陽太守以郡處南陲不閒典訓為
定婚姻喪紀之禮立校學以將進之遷豫章太守巴素
有道術能役鬼神(後/漢)
　　桓
君才當自光大桓彦範字士則狄仁傑曰君之才當自
光大母䘏初厚為禮張柬之將誅易之等引與定䇿以
彦範敬暉為左右羽林將軍屬以禁兵斬易之中宗復
位以彦範為侍中工屬文所志惟忠孝居若不能言及
議論帝前安辭定色辯争愈切卒諡忠烈(唐/史)
　　潘
大丈夫格業潘濬為湘鄉令治甚有名奉法不憚私義
公清剖斷節槩梗梗有大丈夫格業
竒童潘岳鄉邑號為竒童作籍田賦才名冠世出為河
陽令後遷廷尉評仕宦不達乃作閒居賦(並晉/史)
　　安
剖心明皇嗣安金藏京兆人在太常工籍睿宗為皇嗣
有誣皇嗣異謀者武后詔来俊臣問狀金藏大呼曰公
不信我言請剖心以明皇嗣不反也引刀自刺腹中腸
出被地眩而仆后聞大驚命髙醫内腸閲夕而蘓臨視
歎曰吾有子不能自明不如爾之忠也詔停獄朝廷士
大夫翕然稱其誼
謹厚見信安彦威少𨽻唐明宗麾下頗知兵法嘗為牙
將以謹厚見信晉髙祖入立徙鎮歸徳是時河决滑州
命彦威塞之彦威出私錢募民治隄遷西京留守遭嵗
大饑彦威賑撫饑民民有犯法皆寛貸之饑民愛之不
忍流去彦威與安太妃同宗出帝事以為舅彦威未嘗
以為言及卒太妃臨哭人始知其同宗也當時益稱其
謹重(五代/史)
　　顔
江左稱顔謝顔延之讀書無所不覽文章冠絶當時鮑
照曰君詩若鋪錦列繡雕繢滿眼議者以延之謝靈運
自潘岳陸機之後文士莫及江右稱潘陸江左稱顔謝
顔祕書顔師古少博覽精詁訓善屬文太宗嘗歎五經
去聖逺𫝊習寖訛詔師古於祕書省考定多所釐正學
者賴之拜祕書少監
辯獄而雨顔真卿開元中舉進士又擢制科遷監察御
史使河隴時五原有寃獄久不决天且旱真卿辯獄而
雨郡人呼御史雨
　　班
壯士之志班超有大志不修細節傭書養母投筆歎曰
大丈夫無他志畧猶當立功異域以取封侯安能久事
筆硯間乎左右笑之超曰小子安知壯士之志哉相者
指曰生燕頷虎頭飛而食肉萬里侯相也其後出征安
集西域五十餘國悉皆納質内屬封定逺侯任尚與超
交代請誨告以總大綱而已尚曰我以班為當有竒䇿
今所言平平耳後尚失羌人之和果如超言
大家曹世叔妻班氏彪之女名昭字惠博學髙才踵成
漢書表志號曰大家作女誡七章(並後/漢書)
　　山
璞玉渾金山濤少有器量介然不羣為竹林之遊年四
十始為郡主簿功曹累遷吏部尚書遷右僕射加光禄
大夫以老疾辭詔曰君以道徳為世模表吾將倚君以
穆風俗何乃欲獨髙其志耶王茂目濤如璞玉渾金人
皆欽其寳莫名其器
髙陽池山簡為征南將軍都督荆湘交廣四州諸軍事
假節鎮襄陽每出嬉逰多之習氏池上置酒輒醉名曰
髙陽池童兒歌之有日夕倒載歸倒著白接䍦之句(並/出)
(晉/史)
　　田
食客數千人孟嘗君名文姓田氏招致賓客舎業厚遇
之以故傾天下之士食客數千人
河東太守田延年為河東太守誅鉏豪强姦邪不敢發
入為大司農
旬月取宰相車千秋本姓田氏為丞相封富民侯無他
才能術學又無閥閲功勞特以一言寤意旬月取宰相
封侯世未嘗有也初千秋年老上優之朝見得乗小車
入宫殿門因號車丞相(並漢/史)
朱紫滿門田𢎞正充魏博節度使以功加司徒同平章
事来朝上眷勞殊等固請留闕下帝勞曰魏人樂卿之
政四隣畏卿之威為朕長城又安用辭朱紫滿門榮冠
當時性忠孝好功名起樓聚書萬餘卷(唐/史)
　　延
屈千里足延篤字叔堅受左氏𫝊能著文章有名京師
舉孝亷後拜議郎著作東觀徙京兆尹李文徳謂公卿
曰延叔堅有王佐之才柰何屈千里之足乎(後漢/史)
　　錢
長者錢徽中進士第遷中書舎人加承㫖憲宗獨召徽
稱其長者時内積財圖復河湟然禁無名貢獻而至者
不甚郤徽懇諌罷之帝密戒後有獻毋入右銀臺門以
避學士
李白才錢易字希白年十七舉進士御試三題日中而
就言者以其清俊而黜之太宗語蘓易簡曰朕恨不與
李白同時易簡曰有錢易者李白才也太宗喜曰若然
當用唐故事召至禁林㑹盜起劍南不果用復舉進士
甲科為光禄寺丞通判蘄州又舉賢良方正䇿入等除
祕書丞通判信州真宗封泰山獻殊祥録遷太常博士
直集賢院
仙風道骨錢若水字淡成十嵗能屬文入華山陳搏一
見以為有仙風道骨舉進士為同州推官有富民失女
奴其父母訟于州鞫于有司獄吏嘗有貸于富民不獲
乃劾富民父子數人共殺女奴棄之水中遂失其尸而
誣以罪皆應死若水疑之密使人訪求女奴得之乃引
以示女奴之父母皆泣曰是也富民父子賴以得免郡
太守欲薦之若水固辭曰且朝廷以此為若水功當置
獄吏於何地太守歎服太宗聞之遂召用擢祕書丞直
史館半嵗中超遷知制誥翰林學士至道初拜右諫議
大夫同知樞密院事
　
　
　
　
　錦繡萬花谷續集卷二十
欽定四庫全書
　錦繡萬花谷續集卷二十一
　類姓
　　燕
入講經𫝊出議朝政燕鳳少好學博綜經史明習隂陽
䜟緯昭成素聞其名以禮致之拜左長史參决國事道
武時歴行臺尚書甚器重明元世入講經𫝊出議朝政
　　邉
五經笥邉韶字孝先以文學知名教授數百人弟子嘲
之曰邉孝先腹便便懶讀書但欲眠答曰邉為姓先為
字腹便便五經笥後拜太中大夫著作東觀
宜處髙任邉讓善占射能辭對時賔客滿堂莫不羡其
風蔡邕深敬之以為宜處高任(後漢/史)
　　牽
當激濁揚清牽秀博辯有文才弱冠得羙名補新安令
嘗扼腕慷慨自謂居司直之任當能激濁揚清(晉/史)
　　全
九江太守全琮字子璜父柔嘗使齎米數千斛到吳市
易琮數散用空船而歸柔怒琮曰愚以所市非急而士
大夫方有倒懸之故便賑贍不及啟報柔更竒之後為
將軍假節領九江太守(魏/志)
　　權
有國良翰權景宣少聰悟有氣俠曉兵權有智略從周
拔𢎞農破沙苑皆先登陷陣轉外兵郎中除南陽郡守
盗賊歛迹人得肄業百姓立碑頌徳總戎薄伐著尅敵
之功布政蒞人垂稱職之譽豈非有國之良翰歟(北/史)
良吏權懐恩萬紀族孫以廕遷尚乘奉御馭人安畢羅
有寵見帝不恭懐恩適見之退杖四十帝嗟賞曰良吏
也擢萬年令賞罰明見惡輙取時語曰寧飲三斗塵無
逢權懐恩每盛服妻子不敢仰視更五州刺史所居威
名赫然吏重足立
縉紳羽儀權徳輿生三嵗知變四聲四嵗能賦詩積思
經術無不貫綜元和初拜尚書同平章事風流醖籍自
然可慕正元元和間為縉紳羽儀云(並唐/史)
　　泉
除一官憂見顔色泉仙除雍州刺史豪右無敢犯者纎
毫不擾於人後兼右僕射志尚廉謹每除一官憂見顔
色(北/史)
　　堅
揚化將軍堅鐔光武拜揚化將軍與士卒共勞苦每急
輙先當矢石封合肥侯
　　宣
三獨坐宣秉拜御史中丞光武特詔中丞與司隷校尉
尚書令㑹同並専席而坐故京師號曰三獨坐常服布
被蔬食瓦器帝見而歎曰楚國二龔不如雲陽宣巨公
(秉字巨公/並後漢史)
　　連
戍𤓰齊侯使連稱管至父戍葵丘𤓰時而往及𤓰而代
(左莊/八年)
　　蕭
平原太守蕭望之治齊詩射䇿甲科為郎上疏陳災異
宣帝在民間聞其名曰此東海蕭生耶拜為謁者及遷
為平原太守望之雅意在本朝為郡守内不自得上疏
徴入守少府宣帝察其材任宰相欲詳試其政事復以
為左馮翊元帝爵闗内侯(高帝/紀)
八葉宰相蕭遘擢進士第氣孤峻既當國風采峭整天
子器之自瑀逮遘凡八葉宰相
蕭夫子蕭頴士四嵗屬文十嵗補太學生觀書一覽即
誦舉進士對䇿第一補袐書正字名播天下盧異等皆
執弟子禮號蕭夫子(並本/傳)
　　堯
鷹揚郎將堯君素煬帝時為鷹揚郎將後領河東通守
以拒義師朝廷特賜金劵待以不死君素卒無降心(北/史)
(節義/傳)
　　銚
魏郡太守銚期容貎絶異矜嚴有威光武以為魏郡太
守郡界清平郡中服其威信拜衛尉封安城侯(後本/𫝊)
　　姚
景想節義姚思廉少受漢書於父察寡嗜欲惟一於學
授秦王府文學王語隋事慨然歎曰姚思廉蒙素刃以
明大節古所難者思廉在雒陽遣使遺物三百段致書
曰景想節義故有是贈王即位詔其撰梁陳書推䆒綜
括為二家史以卒父業(唐本/𫝊)
益州刺史姚璹力學才辯掞邁舉明經第遷益州刺史
始蜀吏貪暴璹擿發之無所容貸降璽詔慰因謂左右
為二千石清其身者易使吏盡清者難唯璹為兼之
梁國公姚崇少倜儻尚氣節長乃好學下筆成章𤣥宗
講武新豐召崇至帝方獵渭濵即召見與俱馳獵緩速
如旨帝歡甚既罷乃咨天下事衮衮不知倦帝曰卿宜
遂相朕崇知帝大度鋭於治乃先設事以堅帝意即陽
不謝帝恠之崇因跪奏臣願以十事聞云云帝曰朕能
行之崇乃頓首謝翌日拜兵部尚書同中書門下三品
封梁國公
　　晁
智囊晁錯學申商刑名以文學為太常時號曰智囊詔
選賢良對者百餘人惟錯為高第(並本/𫝊)
　　橋
漢陽太守橋𤣥舉孝廉補洛陽左尉梁不疑為河南尹
𤣥以公事當詣府受對恥為所辱棄官還郷里徴為漢
陽太守(後漢/史)
　　喬
神君喬智明以徳行著稱為隆慮共二縣令號為神君
(晉良/吏𫝊)
　　譙
孝廉秀才晉隠逸譙秀少而静黙不交於世郡察孝廉
州舉秀才不就
　　焦
真健人焦度少有氣幹氣力弓馬並絶人宋孝武召充
左右曰此真健人也(南/史)
　　苗
以恵化稱苗晉卿世以儒素稱擢進士第知吏部選人
訴索好官厲言倨色紛於前晉卿乃與相對終日無愠
顔乆之進侍郎充河北採訪使居三年政化大行寛厚
所至以恵化稱魏人為立生祠立石頌羙(唐/史)
　　包
聚徒教授包愷字和樂兄愉明五經愷悉𫝊其業又受
史記漢書尤稱精究仕隋為國子助教逺近聚徒教授
數千人(北史儒/林𫝊)
盗割牛舌皇朝包拯字希仁舉進士以大理評事知建
昌縣辭以親年高改和州管庫而親不欲去郷里遂解
官就養及親亡廬墓側終喪不忍仕乆之知天長縣有
訴盗割牛舌者拯曰第殺而鬻之俄有告私屠牛者拯
曰已割其舌矣非私殺也盗色變遂引服徙知端州及
除御史中丞上疏請立皇嗣仁宗喜乃曰當徐議之禮
部侍郎樞密副使終于位諡孝肅
　　巢
浮沉里中皇朝巢谷眉州眉山人也嘗舉進士京師見
舉武藝者心實好谷素多力遂棄其舊學蘇軾謫黄州
與谷同郷幼而識之因與之遊及軾與其弟轍在朝谷
浮沉里中未嘗一見紹聖初軾轍謫嶺海平生親舊無
復相聞者谷獨慨然自眉山誦言欲徒歩訪兩蘇聞者
皆笑其狂
　　茅
殺雞為饌茅容字季偉郭林宗嘗寓宿於容旦日殺鷄
為饌林宗謂為己設既而以供其母自以草蔬與客同
飯林宗起拜之曰卿賢乎哉因勸以學卒以成徳(後漢/史)
　　曹
一鼓作氣齊師伐我公戰于長勺公將鼓之曹劌曰未
可齊人三鼓劌曰可矣既克公問其故曰夫戰勇氣也
一鼓作氣再而衰三而竭彼竭我盈故克之(左莊公/十年)
掘土得蠏曹翰大名人也太宗征太原又從征幽州所
部攻城之東南隅卒掘土得蟹以獻翰謂諸將曰蟹水
物而陸居失所也且多足慮救將至不可進拔之象其
班師乎已而果然除威塞軍節度使
讀書畧通大義曹利用少有志節讀書略通大義以父
諫遺恩授殿中承旨使敵還擢東上閣門使忠州刺史
天禧中拜樞密使加同平章事宰相李廸面斥丁謂姦
邪利用馮拯皆有朋黨利用曰以片文遇主臣不如廸
若捐軀入不測之敵廸不如臣卒以利用兼太子少保
進右僕射仁宗即位進封魯國公
　　陶
五栁先生陶潛字元亮號五栁先生為彭澤令不能為
五斗米折腰乃賦歸去來蓄無絃琴曰但識琴中趣何
勞絃上聲(晉/史)
有文武才陶弼元豐中為崇儀使知邕州山谷先生作
誌銘稱其有文武之才而可其詩
　　高
一代偉器高允字伯恭少孤夙成有竒度崔宏見之歎
曰髙子黄中内潤髙明外照必為一代偉器博通經史
天文術數尤好春秋公羊曽作塞上公詩有混欣戚遺
得喪之致(北/史)
刻石鹿山頭髙崇文其先從幽州七世不異居劉闢反
杜黄裳薦其才統諸屯兵討闢時顯功宿將人人自謂
當選及詔出皆驚後追擒之檻送京師入成都市井不
移珍貨如山無秋毫之犯進西川節度南平郡王刻石
紀功于鹿頭山詔同平章事(唐/史)
决北征之䇿髙瓊燕人也景徳初契丹入寇大臣有欲
避敵江南西蜀者寇凖不可諸將中獨瓊與凖意同凖
既力争之真宗曰卿文臣豈能盡用兵之利凖曰請召
髙瓊瓊至乃言避敵為便凖大驚以瓊為悔也已而徐
言避敵固為安全但恐扈駕之士中路逃亡無與俱西
南者耳真宗乃大驚始决北征之䇿真宗既親征時前
軍已與契丹戰或有勸真宗南還者瓊因言契丹師衆
已老陛下宜親臨觀兵督其成功上嘉其言即幸澶州
南城瓊固請渡河真宗從之至浮橋駐輦未進瓊乃執
檛築輦夫背曰何不亟行今已至此尚何疑真宗乃命
進輦既至登北門城樓張黄龍旗城下將士皆呼萬嵗
氣勢百倍㑹契丹大將撻覽中弩死契丹遂退
　　毛
東曹典選毛玠為丞相東曹掾典選舉其所舉用皆清
正之士貴寵之臣輿服不敢過度請謁不行時人憚之
居顯位常布衣蔬食賞賜以賑施貧族家無所餘(魏/志)
　
　
　
　錦繡萬花谷續集卷二十一
欽定四庫全書
　錦繡萬花谷續集卷二十二
　類姓
　　何
日食萬錢何曽少好學博聞位太傅進太宰侍中明朗
髙亮執心𢎞毅可謂舊徳老成國之宗臣者也性至孝
閨門整肅無聲樂嬖幸之好然務在華侈帷帳車服窮
極綺麗日食萬錢猶曰無下筯處(晉本/𫝊)
　　羅
湘中琳瑯羅含字君章夢鳥入口藻思日新可謂湘中
之琳瑯(晉文/苑𫝊)
長於詠史羅隠錢塘人工詩尤長於詠史唐宰相深器
之隠累舉進士不第錢鏐辟為從事官至給事中(唐/史)
　　和
棟梁之用和嶠有盛名於世朝野許其能整風俗理人
倫遷潁川太守為政清簡甚得百姓歡心庾凱見而歎
曰嶠森森如千丈松雖磥砢多節目施之大厦有棟樑
之用為尚書光祿大夫(晉/史)
負鼎上書和逢堯武后時負鼎闕下上書後十年乃舉
進士髙第
進士第五和凝天成中知貢舉是時進士多浮薄喜為
諠譁以動主司主司每放榜則圍之以棘閉省門絶人
出入以為常凝徹棘開門士皆肅然無譁所取皆一時之
秀稱為得人唐進士知貢舉者所校進士以已及第時
名次為重凝舉進士及第時第五後知貢舉選范質為
第五後質為宰相封魯國公官至太子太傅皆與凝同
當時以為榮(唐/史)
　　巴
丹穴巴寡婦清其先得丹穴而擅其利數世婦能守其
業用財自衛人不敢犯始皇以為貞婦而客之為築女
懐清臺
　　楊
闗西孔子楊震字伯起明經博覽無不窮究諸儒語曰
闗西孔子楊伯起後有冠雀䘖三鱣魚飛集講堂前都
講取魚進曰蛇鱣者卿大夫服之象也數三者法三台
也先生自此升矣遷荆州刺史東萊太守所舉王密懐
金遺震曰暮夜無知者震曰天知神知我知子知何謂
無知轉涿郡太守公廉不受私謁子孫常蔬食歩行故
舊欲令開産業震不肯曰使後世稱為清白吏子孫後
為太尉(後漢/史)
清談終晷楊綰性沉静獨處一室左右圖史不好立名
第進士舉詞藻宏麗科元宗已試又加詩賦一篇綰為
冠由是擢右拾遺加詩賦由綰始儉約未嘗問生事祿
廪造之者清談終晷而不及榮利干以私聞其言必内
愧止(唐/史)
　　揚
三世不徙揚雄字子雲蜀郡成都人其先出自周伯僑
以支庶初食采於晉之揚因氏焉少好學不為章句簡
易佚蕩口吃不能劇談黙好深湛之思不汲汲於富貴
不戚戚於貧賤博極羣書度越諸子三世不徙官以耆
老乆次轉為大夫
　　陽
先去大猾陽球補尚書侍郎閑達故事章奏處議常為
臺閣所崇信遷司隷校尉既誅王甫等乃勅東都官從
事曰且先去大猾當次按豪右權門聞之莫不屏氣諸
奢飾之物皆各緘縢不敢陳設京師畏震
隠中條山陽城好學貧不能得書求為吏隷集賢院竊
院書讀之晝夜不出户六年無所不通及進士第乃去
隠中條山與弟堦域常易衣出年長不肯娶謂弟曰吾
與若孤惸相育既娶則間外姓雖共處而益疎弟義之
亦不娶徳宗召拜諫議大夫裴延齡誣逐陸䞇帝怒甚
無敢言者城乃上疏極諫不止帝大怒不已欲相延齡
城顯語曰延齡若相吾當取白麻壊之帝不相延齡城
之力也為道州刺史賦税不時觀察使數誚責州當上
考功第城自署曰撫字心勞催科政拙考下下陽城徳
行道義為士林之所敬服徳宗以銀印赤紱起于隠所
驟拜諫官可謂賢且遇矣(韻語/陽秋)
　　羊
古之遺直晉大夫羊舌肹書詔子産諫鑄刑書衛人使
屠伯饋叔向羮與錦叔向受羮反錦古之遺直三數叔
魚之惡(左/𫝊)
世吏二千石羊祜字叔子世吏二千石至祜九世並以
清徳聞墾田襄陽大獲其利在軍常輕裘緩帶身不披
甲入綜機密出統方岳常造峴山置酒言詠終日不倦
及卒襄陽百姓於峴山建廟立碑者莫不流涕因名堕
淚碑(晉本/𫝊)
　　姜
孝行著聞姜肱字伯淮與二弟仲海季江俱以孝行著
聞友愛天至常共卧起桓帝徴不至使畫工圖形狀肱
卧幽暗以被韜面工不得見之(後漢/史)
制䇿異等姜公輔第進士以制䇿異等有髙才每進見
敷奏詳亮徳宗器之朱泚還京師公輔諫帝誅之不從
俄而京師亂帝自苑門出公輔叩馬諫曰請取朱泚不
聴後泚兵至果如所言擢諫大夫同平章事(唐本/𫝊)
　　梁
生當封侯梁竦閉門自養以經籍自娯作七序而竊位
素餐者慚嘗歎曰大丈夫居世生當封侯死當廟食不
然閒居足以養志詩書足以自娯州郡之職徒勞人耳
(後漢/史)
荆憲隠士梁震唐末登第開平間歸蜀過江陵髙季昌
愛其才識留之震終身止稱前進士季昌甚重之以為
謀主呼曰先軰後從誨時震曰先王待我如布衣交以
嗣王囑我今嗣王能自立不墜其業吾老矣不復事人
矣遂固請退居從誨為築室於土洲震披鶴氅自稱荆
臺隠士每詣府􁱨黄牛至㕔事從誨時過其家(五代/史)
梁顥有子梁適字仲賢顥之子也適少孤輯顥制誥并
自為文以獻真宗曰梁顥有子矣授袐書省正字舉進
士改太子中允知淮陽軍召為審刑院詳議官梓州有
妖人依鬼神以詛殺人獄具以不傷讞適曰殺人以刃
或可拒而詛可拒乎是甚於刃也卒以死論
進士第一人梁克家字叔子温陵人紹興間擢進士第
一人後自初召九年不歴外任致位宰輔再相凡四年
卒諡文靖
　　章
練氏隂徳章仔鈞其先嵒仕晉永嘉中守泉州因家焉
後唐季康州刺史及者由南安徙居建之浦城子孫因
居巖之西村娶練氏生子十五人仁嵩仁徹仁郁三位
仕多顯者得象友直子厚楶誼望之衡元振今樞密良
能大著皆其諸孫也世𫝊以為練氏保全二校隂徳之
報
大書石壁章子厚始生族父得象竒其風骨以為必貴
舉進士甲科知商洛縣嘗與蘇軾同遊南山抵仙遊潭
潭下臨絶壁萬仞岸甚狹子厚推軾下潭書壁軾不敢
子厚履險而下漆墨濡筆大書石壁上曰蘇軾章某來
軾拊子厚背曰子厚異日得志必能殺人子厚曰何也
軾曰能自判命者能殺人也子厚大笑元豐間拜門下
侍郎知樞密院事後拜僕射封申國公
擢進士第一章衡字子平嘉祐二年擢進士第一通判
湖州歴守十四州終寳文閣待制帥真定
　　康
大理少卿上疏康澄唐明宗時為大理少卿上疏曰童
謠非禍福之本妖祥豈隆替之源故鳴雉升鼎而桑榖
生朝不能止殷宗之盛神馬長嘶而玉龜告兆不能延
晉祚之長
　　萇
梯頭萇從簡事晉為軍校力敵數人善用槊莊宗用兵
攻城從簡多為梯頭莊宗愛其勇以功累遷歩軍都指
揮使(五代/史)
　　常
帶經而鉏常林帶經而鉏梁習薦州界名士太祖以為
南和宰治化有成超遷博陵太守幽州刺史所在有績
(魏/志)
設郷校使常衮及進士第為中書舎人文采贍蔚建中
初為福建觀察使始閩人未知學衮至為設郷校使作
為文章親加講導(唐/史)
隠居求志皇朝常秩歐陽脩王安石薦于朝熈寧七年
除寳文閣待制兼侍讀初秩隠居求志不肯出仕世以
為髙
　　莊
著書十萬言莊子名周嘗為漆園吏著書十餘萬言終
身不仕(史/記)
　　郎
夜占象度郎顗父宗學京氏易能望氣占候吉㐫顗少
𫝊父業兼明經典晝研精義夜占象度順帝時拜章論灾異
風流罪過郎基仕齊清慎無所營求嘗語人云任官之
所木枕亦不須作况重於此乎惟頗令人寫書潘子義
遺之書云在官寫書亦是風流罪過(北/史)
　
　
　
　
　
　
　
　
　
　
　
　
　錦繡萬花谷續集卷二十二
欽定四庫全書
　錦繡萬花谷續集卷二十三
　類姓
　　王
孝子忠臣王尊治尚書論語舉直言遷虢令先是王陽
為益州刺史行至邛郲九折坂嘆曰奉先人遺體柰何
數乘此險尊為刺史問曰此非王陽所畏道邪叱其馭
曰驅之王陽為孝子王尊為忠臣守京兆尹刺譏不憚
將相誅惡不避豪強
真漢相王商字子威京師相驚言大水至商獨曰此必
訛言有頃稍定問之果訛言後為丞相有威重長八尺
餘單于來朝仰視商貎大畏之遷延却退天子歎曰真
漢相矣
明經射䇿王嘉以明經射䇿甲科為郎察廉為南陵丞
舉直言超遷太中大夫出為九江河南太守治甚有聲
後為丞相為人剛直嚴毅有威重上甚敬之
賜爵闗内侯王成為膠東相治甚有聲宣帝最先褒之
曰膠東相成勞來不怠治有異等賜爵闗内侯所居民
富所去見思(並本/𫝊)
權以濟事王霸字元伯言滹沱河冰合權以濟事善撫
士卒曉兵愛士拜偏將軍拜上谷太守在上谷二十餘
嵗封淮陵侯
一逢掖王符耿介不同於俗以此不得升進著潛夫論
譏當時失得將軍皇甫䂓解官歸郷入鴈門太守謁之
規卧不迎又白王符在門屣履迎之時語曰徒見二千
石不如一逢掖竟不仕(並後/漢史)
獨歩漢南王粲字仲宣蔡邕見而竒之聞粲在門倒屣
迎之拜侍中博物多識問無不對讀道邉碑而能暗誦
為人覆碁而不誤善屬文舉筆便成無所改定曹植與
楊脩書曰仲宣獨歩於漢南(三國/魏志)
文籍先生王沉典著作號為文籍先生在魏叅席上之
珍居晉為幄中之士實有翼亮佐世之勲拜御史大夫
守尚書令加給事中
夜夢懸刀王濬嘗起宅開門前路廣數十歩曰吾欲使
容長㦸幡旗夜夢懸三刀於梁須臾又益一刀李毅曰
三刀為州字又益一者其臨益州乎果遷益州刺史有
平呉之功官至大將軍
管中窺豹王獻之字子敬風流為一時之冠管中窺豹
時見一斑嘗夜卧齋中有偷人入室盗物都盡徐曰偷
兒青氊我家舊物可特置之羣偷驚走工草隷善丹青
為呉興太守拜中書令
神仙中人王恭字孝伯起家為著作郎歎曰仕宦不為
宰相才志何足以騁恭羙姿儀濯濯如春月栁嘗被鶴
氅裘渉雪而行孟㫤歎曰此真神仙中人也
江東獨歩王坦之弱冠有重名語曰江東獨歩王文度
(坦之/字)遷中書令臨終與謝安書言不及私惟憂國家之
事
風流雋望王忱字元達弱冠知名流譽一時其舅范寗
謂曰卿風流雋望真後來之秀忱曰不有此舅焉有此
甥及鎮荆州威風肅然(並晉/史)
螭蟠北海王猛字景畧北海人懐佐世之志螭蟠北海
桓温入闗被褐而詣之一面談當世之事捫蝨而言旁
若無人為苻秦相(載/記)
將門有将王鎮惡猛之孫鎮惡以五月生家人以俗忌
欲令出繼疎宗猛曰昔孟嘗君惡月生而相齊是兒亦
將興吾門矣故名為鎮惡武帝與語異之謂諸佐曰鎮
惡王猛孫所謂將門有將後為龍驤將軍攻陷長安武
帝勞之曰成吾霸者真卿也
有封狼居意王𤣥謨幼而不羣領汝隂太守每陳北侵
之䂓文帝曰聞王𤣥謨陳設使人有封狼居意性嚴未
嘗妄笑眉頭未嘗伸
栝柏豫章王儉字仲寳袁粲見之曰宰相之門也栝栢
豫章雖小已有棟梁氣矣終當任人家國事尚宋明帝
公主齊臺建遷右僕射領吏部時年三十八多所引進
當朝理事决㫁如流嘗謂人曰江左風流宰相惟有謝
安蓋自况也(並南/史)
斗酒學士王績游北山東臯著書自號東皋子待詔門
下省官給酒日三升或問待詔何樂耶答曰良醖可戀
耳侍中陳叔達聞之日給一斗時稱斗酒學士著五斗
先生𫝊(唐/史)
獻平邉䇿王樸舉進士周世宗即位遷比部郎中獻平
邉䇿(五代/史)
動筆如飛王安石蚤有盛名博聞强記為文動筆如飛
封荆國公
　　張
運籌帷幄張良受書於圯上老父借箸畫籌於帷幄之
中以三寸舌為帝者師封萬户位列侯願棄人間事從
赤松子遊(漢/史)
為漢名將張蒼封北平侯太史公曰張蒼文學律厯為
漢名相
記亡書三篋張安世記亡書三篋上竒其材擢尚書令
白馬生張湛拜光祿勲光武臨朝或有惰容湛輙陳諌
其失常乘白馬帝每見湛輙言白馬生且復諌矣(並後/漢史)
作五里霧張楷字公超性好道術能作五里霧
著西蜀銘張載字孟陽博學有文章為著作郎著西蜀
銘
江東歩兵張翰字季鷹呉人有清才善屬文而縱任不
拘時人號為江東歩兵因秋風起乃思呉中菰米蓴羮
鱸魚膾曰人生貴得適志何能羈宦數千里以要名爵
乎遂命駕而歸(並晉/史)
五郎六郎張易之武后時其弟昌宗得侍昌宗白進易
之材用過人兄弟出入禁中不旬日貴震天下號易之
為五郎昌宗六郎
宰相材張柬之中進士第一武后謂狄仁傑曰安得一
竒士用之仁傑曰荆州長史張柬之雖老宰相材也即
拜侍郎同平章事
燕公張說字道濟開元後宰相不以姓著者曰燕公云
有宰相體張延賞拜中書侍郎同平章事帝待遇厚稱
奏議有宰相體
二朞至宰相張鎬拜同平章事起布衣二朞至宰相天
下之人推為舊徳
青錢萬選萬中張鷟為兒時夢紫文大鳥五色成文止
其庭大父曰五色赤文鳳也紫文鸑鷟也若此殆以文
章瑞朝廷乎遂命以名員半千稱鷟文辭猶青銅錢萬
選萬中世號青錢學士
煙波釣徒張志和母夢楓生腹上而産志和擢明經以
䇿干肅宗特見賞重命待詔翰林後居江湖自稱煙波
釣徒號𤣥真子
獻頌闕下張昌齡貞觀末翠㣲宫成獻頌闕下召見試
息兵詔少選成
自號乖崖公張詠字復之知益州真宗遣使𫝊諭曰得
卿在蜀朕無西顧憂轉工部尚書進禮部自號乖崕公
乖則違衆崕不利物
無盡居士張商英字天覺中進士第徽宗立除龍圖閣
學士尋除中書侍郎拜右僕射徽宗親書商霖字以賜
之復觀文殿大學士商英學浮圖法自號無盡居士
　
　
　
　
　
　
　
　
　
　
　
　錦繡萬花谷續集卷二十三
欽定四庫全書
　錦繡萬花谷續集卷二十四
　類姓
　　黄
封春申君黄歇封為春申君既相楚與孟嘗君等力争
下士招致賔客以相傾奪輔國持權客三千餘人其上
客皆躡珠履(史/記)
汪汪若千頃陂黄憲字叔度郭林宗曰叔度汪汪若千
頃陂澄之不清淆之不濁初舉孝廉又辟公府竟無所
就
得壻如是足矣黄允以雋才知名司徒袁隗欲為從女
求姻見允而歎曰得婿如是足矣允聞而黜遣其妻夏
侯氏歸辭去數允隠匿穢惡十五事允以此廢於時
江夏黄童黄香江夏人九嵗失母思慕憔悴鄉人稱其
至孝京師號曰天下無雙江夏黄童(並本/𫝊)
江表虎臣黄蓋凡守九縣所在平定赤壁之役建䇿火
攻後加偏將軍為江表之虎臣(呉/志)
是筆當㫁大事黄碣喜學問軒然有志向同列有假其
筆者怒曰是筆他日當㫁大事不可假董昌為威勝軍
節度使表碣自副及昌反碣諌曰大王拔田畝位將相
不能盡忠王朝乃自尊大(唐/史)
山谷道人黄庭堅字魯直與秦觀張耒晁補之皆遊蘇
軾之門號四學士一文一詩出人争誦之紙價為髙而
庭堅之詩尤妙晩節名髙世以配蘇軾謂之蘇黄自號
山谷道人
進士第一人黄裳字冕仲擢進士第一人官終尚書贈
端明殿學士自叙其平生所為文云演峯之下劒潭之
濵予家在焉云云收拾遺藁得若干卷以演山名其集
　　臧
如棠觀魚魯隠公將如棠觀魚臧僖伯諌曰凡物不足
以講大事其材不足以備器用者君不舉焉
有後於魯桓二年取郜大鼎於宋納于太廟臧哀伯諌
周内史聞之曰臧孫達其有後於魯乎君違不忘諌之
以徳(並左/𫝊)
鳴劒抵掌臧宫從光武征戰拜輔威將軍謹信質樸常
見任用封朗陵侯時撫鳴劒抵掌志馳於伊吾之北矣
(後漢/史)
　　倉
魏代名將倉慈為長安令清約有方吏民畏而愛之遷
燉煌太守抑挫權右撫恤孤羸民夷翕然稱其徳恵為
魏代之名將(魏/志)
詔標門閭倉跋居母憂毁瘠見稱州里詔標門閭(北/史)
　　唐
有廊廟材唐彬有廊廟材除尚書水部郎出補鄴令道
徳齊禮朞月化成遷弋陽太守明設禁防百姓安之(晉/史)
并州金城唐邕明敏有材幹仕齊除中書舎人文宣嘗
望并州城曰此何等城或曰金城湯池帝云我謂唐邕
是金城此非也
有將相才唐永少耿介有將帥才讀班超𫝊慨然有萬
里之志在魏為北地太守轉吏部尚書銓綜衡流雅有
人倫之鑒(並北/史)
號知兵唐璿少孤受易於馬嘉運𫝊禮於賈公彦舉明
經髙第聖歴中授凉州都督吐蕃率騎㓂凉州休璟被
甲先登六戰皆克武后詔休璟計議屯置盡如休璟䇿
以儒者號知兵(璿字/休璟)
鼎鑊不避皇朝唐介諌仁宗劾宰相文彦博仁宗怒甚
却其奏不視且言將貶介介曰臣忠義憤激雖鼎鑊不
避也神宗即位拜叅知政事謂其先朝遺直故大用之
　　皇
明三禮孝經皇侃九世祖皇象為青州刺史侃少好學
尤明三禮孝經(南/史)
　　光
八達光逸胡母輔之目為竒才俊器薦於東海王越與
輔之等飲不捨晝夜時人謂之八達後為給事中
　　汪
比陸宣公汪藻為中書舎人翰林學士一時詔令往往
多出公手學士大夫𫝊誦以比陸宣公
　　桑
五世同居桑虞仁孝父母喪毁瘠骨立廬于墓側五世
同居(晉/史)
　　程
為漢名将程不識為邉太守出擊匈奴不得犯為漢名
將(前漢/史)
明道先生程顥字伯淳西洛人為監察御史裏行神宗嘗
使推擇人材顥所薦十數人而以張載與其弟頥為首
文彦博表其墓曰明道先生
伊川先生程頥字正叔以經術為諸儒倡四方從之遊
者甚衆除崇政說書頥在經筵以師道自居每侍講色
甚莊繼以諷諌崇寧初判西京國子監屏居伊闕山學
者尊之為伊川先生
　　彭
經明有威重彭宣治易張禹薦其經明有威重可任政
事遷御史大夫
拔刀持盗彭脩父為盗所刼脩年十五拔佩刀持盗帥
曰父辱子死盗曰此童子義士也辭謝而去(後漢/獨行)
禮部第一皇朝彭汝礪字器資少嗜學舉進士為禮部
第一王安石得其所著詩義善之以為國子監直講紹
聖初進尚書
　　平
明經為博士平當字子思以明經為博士𫝊經術言得
失後為丞相(前/漢)
　　英
當刑而王黥布六人也姓英氏客相之曰當刑而王其
後項王立布為九江王(史/記)
　　明
詠脩竹詩明克讓博渉書史所覽將萬卷三禮論語尤
所研精龜䇿厯象咸得其要十四為法曹叅軍朱异嘗
令詠脩竹詩末云非君多愛賞誰貴此貞心异甚竒之
(北/史)
竒技自名明崇儼以竒技自名髙宗四月憶𤓰崇儼索
百錢須臾以𤓰獻曰得之緱氏老人圃中帝召老人問
故曰埋一𤓰失之土中得百錢(唐/史)
有廊廟材皇朝明鎬舉進士薛奎稱鎬有廊廟材遂除
開封府推官後拜叅知政事
　　荆
十五攝相事荆公行年十五而攝相事孔子聞之使人
往觀其為政使者反曰其朝清浄而少事(家/語)
負土成墳荆可苦身勤力供養其母甘旨無匱乏母喪
廬墓負土成墳周文令州縣表異之(北史/孝行)
　　京
以孝廉為郎京房治易事梁人焦延夀延夀常曰得我
道以亡身者京生也延夀長以災變分六十卦更直日
用事以風雨寒温為候屢有占驗房用之尤精以孝㢘
為郎(前漢/史)
　　榮
渉獵羣言榮毗少剛鯁有局量渉獵羣言隋時為華州
長史後拜侍御史在朝侃然正色為百僚所憚
　　成
好文學有氣尚成淹好文學有氣尚入魏授著作佐郎
(並北/史)
　　丁
作易說三萬言丁寛讀易精敏事田何學成東歸何謂
門人曰易以東矣作易説三萬言訓故舉大義而已(前/儒)
(林/𫝊)
當世稱大儒丁恭習春秋學義精明教授數百人建武
中遷少府諸生自逺方至者著錄千人當世稱為大儒
(後儒/林傳)
文比韓栁皇朝丁謂嘗以文謁王禹偁禹偁稱其文與
孫何比之韓栁名遂大振既而何冠多士謂占第四自
以與何齊名恥居其下臚𫝊之際殿下有言太宗曰甲
乙丙丁合居第四尚何言踰年為福建路轉運使初置
龍焙嵗貢團茶後為相
好學子孫丁度字公雅祖顗盡其家資以置書至八千
卷且曰吾聚書多矣必有好學者為吾子孫度力學有
守登服勤詞學科為大理評事除集賢院同判太常禮
院後為樞密使叅知政事
　　邢
徳行堂堂邢顒字子昻舉孝廉時人稱曰徳行堂堂邢
子昻(魏/志)
京師紙貴邢邵十嵗能屬文日誦萬餘言名動衣冠雕
蟲之羙獨歩當時每一文初出京師為之紙貴仕魏遷
著作佐郎國子祭酒除兖州刺史有善政枹鼓不鳴在
郡起清風觀明月樓
學通三禮邢􁀙學通三禮左氏春秋仕齊後拜國子博
士(並北/史)
専講學之任皇朝邢昺字叔明應九經廷試日召至外
殿講師比二卦又取其羣經發題太宗嘉其精博擢上
䇿召為國子監丞専講學之任真宗始置翰林侍讀學
士首以命昺
進士甲科邢恕從程頥學中進士甲科調永安簿頥稱
其才於吕公著薦崇文院校書元豐初為館閣校勘改
校書郎遷著作佐郎又遷職方員外郎哲宗即位除左
司員外郎起居舍人紹聖初除直龍圖閣知徐州遷寳
文閣待制知青州入為刑部侍郎權吏部尚書御史中
丞
　
　
　
　
　錦繡萬花谷續集卷二十四
欽定四庫全書
　錦繡萬花谷續集卷二十五
　類姓
　　曽
能通孝道曽參字子輿孔子以為能通孝道故授之業
作孝經(史/記)
年十二能文皇朝曽鞏字子固生而警敏年十二能文
及冠遊太學歐陽修見其文而竒之自是名聞天下舉
進士歴知齊襄洪福明亳滄州進職直龍圖閣手詔中
書曰五朝史事宜付曽鞏遂以為史館脩撰試中書舎
人鞏平生嗜書家藏至二萬餘卷手自讐對雖白首不
倦有文集曰元豐類藁五十卷
進紹述之説曽布字子宣幼孤學于其兄鞏舉進士王
安石執政薦之因上書召見論事合意遂除崇政殿說
書遷集賢校理檢正中書六房公事新法青苗助役皆
布與吕恵卿建議徽宗立拜右僕射天下事多决於布
布獨當國漸進紹述之說
曽孫俱登科曽肇字子開舉進士元祐初擢起居舍人
拜中書舍人兄布拜相以親嫌而出曽孫㬇炎俱登科
取條目置坐側曽公亮字明仲父㑹集英殿脩撰公亮
以父任為大理評事舉進士後拜翰林學士知三班院
三班吏世所賤薄老胥抱文書升堂取判者髙下在口
異時長官漫不省察僅占名而已公亮盡取前後條目
置坐側案以從事吏束手無能為後至者皆莫能易也
嘉祐六年拜吏部侍郎同中書門下平章事集賢殿大
學士熈寧初進封魯國公
　　寧
東溼寧成穰人也好氣為人小吏必陵其長吏為人上
操下如束溼薪(史記酷/吏𫝊)
　　應
三入承明廬應璩字休璉作詩云問我何功徳三入承
明廬(文章/錄)
軒冕相襲應貞字吉甫自漢至魏世以文章顯軒冕相
襲為郡盛族舉髙第頻歴顯位遷給事為太子中庶子
(文/苑)
　　滕
有文武才滕撫為涿令有文武才用太守以其能委任
郡職兼領六縣風政脩明流愛於人道不拾遺後朝廷
博求將帥三公舉其有文武才拜九江都尉(後漢/史)
為席屋待流民皇朝滕元發名甫中進士第三哲宗即
位除龍圖閣學士知鄆州徙真定又徙太原元發治邉
凛然威行西北號稱名帥淮東京東饑召城中富民與
約曰流民且至無以處之則疾疫起并祸汝矣吾得城
外廢營地欲為席屋以待之民曰諾為屋二千五百間
一夕而成流民至以次授地井竈器用皆具蓋活五萬
人
　　凌
有國士之風凌綂字公績父操輕俠有膽氣每征伐常
冠軍履鋒守永平長姦猾歛手凌雖在軍旅親賢接士
輕財重義有國士之風後拜偏將軍江表之虎臣也(呉/志)
六印加劒皇朝凌䇿舉進士後知益州初䇿登第夢人
以六印加劒遺之其後官劒外者凡六人以為異䇿處
事精審所至有治迹
　　劉
御龍氏陶唐氏之後受封於劉裔孫劉累事夏后孔后
在夏為御龍氏在商為豕韋氏在周為唐杜氏杜伯子
隰叔奔晉為士氏孫士㑹適秦後歸晉其處者為劉氏
又周大夫食采於劉亦為劉氏康公獻公其後也士㑹
之後周末家於魏又徙豐沛至豐公生煓字執嘉生漢
髙祖(姓/纂)
號奉春君劉敬齊人也脫輓輅見髙帝勸帝都闗中乃
賜劉姓氏拜為郎中號奉春君往匈奴結和親約(史/記)
鴻寳苑袐書劉向字子政本名更生年十二以父徳任
為輦郎以行脩飭擢為諌大夫通逹能屬文辭獻淮南
枕中鴻寳苑祕書受榖梁春秋講論五經於石渠蕭望
之薦其宗室忠直明經有行擢為散騎宗正數奏封事
著洪範論發明大𫝊著天人之應
領校袐書劉歆字子駿與父向領校祕書講六藝𫝊記
諸子詩賦數術方技無所不究復領五經卒父前業父
子俱好古博見强志
著崇遜論劉實博通古今行無瑕玷累歴吏部郎以世
多進趨著崇遜論以矯之後䇿拜司空遷太保太傅
朝野所式劉毅字仲雄太守杜恕請為功曹沙汰郡吏
百餘人語曰但聞劉功曹不聞杜府君遷尚書左僕射
言議切直無所曲撓為朝野之所式瞻以峭直故不至
公輔贈儀同三司子暾
三臺清肅劉暾正直有父風為左丞正色立朝三臺清
肅
枕戈待旦劉琨字越石加大將軍都督并幽冀三州少
與祖逖為友聞逖被用曰吾枕戈待旦志梟逆虜常恐
祖生先吾着鞭在晉陽為胡騎所圍乃乘月登樓清嘯
中夜奏胡笳賊棄圍而走
澤中堇生劉殷曽祖母王氏盛冬思堇殷慟哭澤中有
堇生焉又夢西籬下有粟掘得十五鍾銘曰七年粟百
石以賜孝子劉殷
北府兵劉牢之字道堅沈毅多計畫謝𤣥以為叅軍攻
苻堅百戰百勝號為北府兵(並晉/史)
目覽訟手答書劉穆之字道和武帝北伐轉穆之左僕
射領監軍穆之内總朝政外供軍旅决㫁如流事無壅
滯賔客輻輳求訴百端内外諮稟盈階滿室目覽詞訟
手答牋書耳行聴受口並酬應不相叅渉悉皆贍舉(南/史)
領國史三十年劉子𤣥名知㡬行年十二授左氏踰年
遂通覽羣史與兄知柔俱以善文詞知名擢進士第領
國史三十年官雖徙職常如舊後帝詔河南就家寫史
通讀之稱善(唐/史)
詩有神物護持劉禹錫字夢得擢進士第登博學宏詞
科王叔文每稱有宰相器叔文引與議禁中所言必從
憲宗立斥朗州司馬作竹枝辭十餘篇武陵夷俚悉歌
之召還又作𤣥都觀㸔花君子詩語譏忿當路者不喜
作詩晩節尤精居易嘗推言其詩在處應有神物䕶持
作冰柱雪車詩劉义亦一節士不能俛仰貴人常穿屐
破衣聞韓愈接天下士歩歸之作冰柱雪車二詩出盧
仝孟郊右
過古晁董劉蕡明春秋能言古興亡事浩然有救世意
擢進士第後舉賢良方正能直言極諌對䇿是時第䇿
官見蕡對嗟伏以為過古晁董而畏中官不敢取士人
讀其詞至感慨流涕(並唐/史)
風骨秀異劉温叟世為名家父岳後唐太常卿温叟十
嵗善屬文工楷隷岳常語家人曰吾兒風骨秀異所不
知者夀耳今世難未息得與老夫偕為温洛之叟足矣
故名之曰温叟
一揮九制劉敞舉進士甲科召試集賢院判尚書考功
博聞彊記治平中判太常寺英宗曰如劉敞者豈易得
哉出知汝州敞為文敏贍在西掖時一日追封皇子公
十九人敞將下直為之立馬却坐一揮九制文辭典雅
各得其體
彊記博聞劉恕字道原涣之子少頴悟俊拔讀書過目
即能成誦年四嵗坐客有言孔子無兄弟者恕在旁即
應聲曰以其兄之子妻之一坐驚異年十八試經義說
書皆第一釋褐為鉅鹿簿遷和州令恕為人彊記博聞
於書無所不覽有史學司馬光脩資治通鑑奏請同編
脩恕於魏晉以後事尤能詳考證前史差謬光悉委而
取决焉
死節不為敵用劉韐字仲淹建之崇安人中進士第金
人來攻拜韐河北路制置使未行拜河北河東宣撫副
使敵渡河除提舉京城四壁守禦使敵騎薄城公言宜
有以紓目前而為後圖者宰相謂公沮國搖民城陷宰
相紿以割地遣公往敵以韓正館之于城南夀聖院正
言國相尼堪知公名欲用公公曰偷生以事二姓死不
為也高宗即位詔曰劉韐死節不為敵用贈特進資政
殿大學士諡忠顯
一紙書劉𢎞有幹畧政事之才為荆州刺史每有興廢
手書守相丁寧欵密人爭赴咸曰得劉公一紙賢於十
部從事(晉/史)
　
　
　
　
　
　
　
　
　
　錦繡萬花谷續集卷二十五
欽定四庫全書
　錦繡萬花谷續集卷二十六
　類姓
　　周
真将軍周亞夫勃之子封條侯為将軍軍細栁文帝勞
軍至細栁曰此真将軍也緩急真可任(前漢/史)
期期不奉詔周昌從兄曰周苛苛為御史大夫昌為中
尉後為御史大夫封汾隂侯高帝欲易太子昌諌口吃
曰陛下欲易太子臣期期不奉詔
五經縱横周舉姿貎短陋而博學洽聞為儒者所宗京
師語曰五經縱横周宣光舉茂才為平丘令上書言得
失辭甚切正拜尚書名重朝廷左右憚之遷諌議大夫
又遷侍中與八使巡行天下號曰八駿(後漢史舉/字宣光)
賣菜傭周䊸拜洛陽令下車先問大姓主名吏數閭里
豪强以對䊸厲聲怒曰本問貴戚軰豈能知此賣菜傭
乎貴戚跼蹐京師肅清後為御史中丞(酷吏/傳)
妻犯齋周澤拜太常清潔循行盡敬宗廟嘗卧疾齋宫
妻問之澤大怒以妻干犯齋禁收送詔獄謝罪時人語
曰生世不諧作太常妻一嵗三百六十日三百五十九
日齋一日不齋醉如泥
萬人之英周瑜字公瑾年二十四呉中皆呼為周郎敗
魏師八十萬於赤壁性度恢廓程普曰與公瑾交若飲
醇醪不覺自醉文武籌略萬人之英少精意音樂謠曰
曲有誤周郎顧　建獨㫁之明出衆人之表(呉/志)
三日僕射周顗字伯仁少有重名神彩秀徹賁嵩見之
歎曰汝潁固多可士拜袐書郎累遷尚書吏部郎後轉
尚書左僕射顗初以雅望獲海内盛名後頗以酒失為
僕射畧無醒日號為三日僕射王導嘗指其腹答曰此
中空洞無物然足容卿軰數百人殺諸賊奴取金印如
斗大後為王敦所害王導曰吾雖不殺伯仁伯仁由我
而死幽㝠之中負此良友(晉/史)
望塵知敵數周徳威為人勇而多智能望塵以知敵數
其狀貎雄偉笑不改容人見之凛如也後破夾城拜振
武節度使(五代/史)
獻汴都賦周邦彦字羙成性落魄不羈渉獵經史元豐
中獻汴京賦神宗異之自諸生命為太學正紹聖中除
袐書省正字後為校書郎遷衛尉卿出知隆徳府召為
袐書監擢徽猷閣待制提舉大晟府未㡬知真定改順
昌府提舉洞霄宫邦彦能文章世特𫝊其詞調
　　丘
終身祭酒不恨丘靈鞠少好學善屬文楮顔回曰此郡
才士惟有丘靈鞠仕梁領東觀祭酒曰人居官願數遷
使我終身為祭酒不恨也在宋時文名甚盛(南/史)
寛厚著名丘和歴資梁蒲三州刺史以寛厚著名善撫
吏士得其心
斵石為人馬丘行恭有力善騎射聚兵保郿城人多依
之盗不敢窺境累從戰功多錫勞甚厚所守嚴烈僚吏
畏之太宗常思其功初討王世充流矢著太宗馬行恭
囘射之發無虚鏃賊不敢前遂下拔箭以已馬進太宗
執長刀大呼斬數人突陣而還貞觀中詔斵石為人馬
象拔箭狀立昭陵闕前以旌武功(並唐/史)
　　鄒
長𥚑曵王門鄒陽齊人獄中上梁孝王書王使人出之
卒為上客太史公曰鄒陽辭雖不遜然其比物連類有
足悲者亦可謂抗直不撓矣文辯著名長裾曵王門獄
中書云明月之珠夜光之璧以暗投人於道莫不按劒
相盻者無因至前也
盛夏降霜鄒衍事燕恵王左右譛之被繫於獄仰天而
哭盛夏天為降霜(並史/記)
草表還親側鄒浩舉進士召對除右正言後遷司諌改
起居舍人歴吏部兵部侍郎以寳文閣待制知江寧府
改杭越二州大觀元年復直龍圖閣自草表還親側凡
六年而卒
擢進士第一鄒應龍字景初邵武㤗寧人紹熈丙辰擢
進士第一人
　　樓
五侯上客樓護結士大夫無所不傾為人短小精辯議
論常依名節聴之者皆竦與谷永俱為五侯上客長安
號曰谷子雲筆扎樓君卿脣舌後舉方正為諫大夫使郡
國奏事稱意(前漢/史)
操節清白樓望習嚴氏春秋操節清白有稱鄉閭教授
不倦世稱儒宗永平初為侍中入講省内(後漢儒/林𫝊)
　　游
刺史有恵政游雅字伯度太武時知名徴拜中書博士
出為雍州刺史在任廉白甚有恵政
立像設祠游酢字定夫建州建陽人初受業於程顥顥
知扶溝縣以道學為己任酢為掌其事由是問學益進
又事程頥頥器之舉進士為蕭山尉除博士僉判泉州
召為監察御史尋知河州又知濮陽軍歴舒濠二州寓
居歴陽卒陳正同知建寧因立像設祠於學而屬晦菴
朱公記其事曰先生逺矣學者登是堂而拜其像於是
記也考其師友之淵源退訪其書而讀之於以求先生
之所以學者果惡乎在幸而心自得之則亦無以異乎
親而炙之矣
　　牛
對䇿第一牛僧孺隋僕射竒章沿𢎞之裔幼孤下杜樊
鄉有賜田數頃依以為生工屬文第進士元和初以賢
良方正對䇿第一條指失政其言骾訐不避宰相宰相
怒故楊於陵鄭敬韋貫之李益等坐考非其宜皆謫去
　　侯
刻石紀功侯君集以材雄稱破吐谷渾進吏部尚書君
集本以行伍奮不知學後貴益自喜好書及典選分明
課最有譽於時髙昌不臣拜交河道行軍大總管出討
因拔其城俘男女七千進圍都城乃降髙昌平君集刻
石紀功還
穿壙作冡侯知道居親喪穿壙作冡皆身執其勞李華
作贊表其行(並唐/史)
　　牟
以尚書教授牟融以尚書教授門徒數百人以茂才為
豐令縣無獄訟為州郡最為司隷多舉正百僚敬憚之
後為司徒舉動方重甚得大臣節(後漢/史)
　　任
對魏文侯魏文侯問士大夫曰寡人何如君也羣臣皆
曰君仁君也翟璜曰君非仁君文侯怒而逐璜至任座
曰君仁君也曰子何以言之對曰臣聞其君仁者其臣
直翟璜之言直是以知君仁君也文侯曰善復召璜入
拜為上卿(新/序)
元龜指南任昉拜太學博士王儉見其文必三復殷勤
以為當時無軰仕梁官至袐書監為新安太守不事邉
幅為政清省好奨進士友得其延譽者多見升擢時人
慕之號曰任君及卒殷芸曰哲人云亡儀表長謝元龜
何寄指南何託(南/史)
司文侍郎任孝恭讀書一遍諷誦畧無所遺掌公家筆
翰為司文侍郎(文學/傳)
願為一介使任瓌早孤伯忠撫愛甚每曰吾子雖多庸
保耳所以寄門户者瓌也義師起瓌至龍門請見髙祖
曰公将家子智筭練達論吾此舉濟事乎瓌曰願為一
介使入闗先布威靈以收佐輔高祖曰是吾心也以瓌
為招慰大使髙祖謂演夀曰閫外事與任瓌籌之以功
封管國公(唐/史)
仁者之勇任圜為人明敏善談辯李嗣昭節度昭義辟
圜觀察支使梁兵圍潞州嗣昭危甚問圜去就之計圜
勸嗣昭堅守以待不可有二心已而荘宗攻破梁聞圜
為嗣昭畫守計甚嘉之由是益知名嗣昭從荘宗戰胡
栁擊敗梁兵圜頗有功荘宗勞之曰儒士亦破體邪仁
者之勇何其壯也(五代/史)
郡人作菴任伋字師中慶厯六年賈黯榜登第東坡謂
之小任嘗為齊安令其民愛之因買田以居通判黄州
郡人徳之為作師中菴任公亭蘇轍作師中菴記
　　隂
輔道東宫隂識光烈皇后之母兄其先出管仲七世孫
脩自齊適楚為隂大夫因而氏焉光武時遷侍中後守
執金吾輔導東宫常留鎮守京師帝敬重之常指識以
勑戒貴戚激厲左右
𫝊龜襲紫隂興識之弟為黄門侍郎甚見親信拜衛尉
輔導太子顯宗詔曰興輔導朕躬有周昌之直在家仁
孝有曽閔之行以其子慶為鮦陽侯恂恂苗𦙍𫝊龜襲
紫(並後/漢史)
竈神見宣帝時隂子方者臘日晨炊而竈神形見家有
黄羊封以祀之自是暴至巨富有田七百餘頃
　
　
　
　錦繡萬花谷續集卷二十六
欽定四庫全書
　錦繡萬花谷續集卷二十七
　類姓
　　岑
冐突露橈岑彭字君然拜刺姦大将軍督察衆營遷征
南大将軍装直進樓船冐突露橈數千艘以攻公孫述
首破荆門長驅武陽持軍整齊秋毫無犯蜀人為立廟
武陽
輿人歌岑熈彭之𤣥孫為魏郡太守招聘隠逸與叅政
事無為而化視事二年輿人歌曰我有枳棘岑君伐之
我有蟊賊岑君遏之狗吠不驚足下生氂含脯鼓腹焉
知㐫災我喜我生猶丁斯時羙哉岑君於戲體兹(並後/漢史)
郡中謠岑晊字公孝有幹國器雖在閭里悵然有董正
天下之志太守成瑨請為功曹郡中謠曰南陽太守岑
公孝𢎞農成瑨但坐嘯(後漢黨/錮𫝊)
奏籍田三元頌岑文本字景仁父之象坐訟不得申文
本年十四詣司隷理寃辯對哀暢無所詘衆命作蓮華
賦文成合臺嗟賞遂直性沈敏有姿儀善文辭除袐書
郎太宗既籍田又元日朝羣臣文本奏籍田三元頌二
篇文致華贍擢中書舎人時顔師古為侍郎詔誥皆所
草定及得文本號善職而敏速過之(唐/史)
　　金
著忠孝節金日磾本降虜累遷光祿大夫既親近未嘗
有過失母教誨兩子甚有法度日磾著忠孝節自在左
右目不忤視者數十年自輔少主封秺侯兩子賞建俱
侍中弟倫倫子安上(前漢/史)
七世内侍金安上少為侍中惇篤有智子敞為侍中為
人正直敢犯顔色左右憚之子渉為侍中明經節儉諸
儒稱之從父弟欽舉明經為京兆尹帝選置師友平孔
光以欽家世忠孝為金氏友贊曰日磾以篤敬寤主忠
信自著世名忠孝七世内侍
　　林
高隠處士林敏功治春秋年十六預鄉薦下第歸歎曰
軒冕富貴非吾所樂杜門不出者二十年該通六經貫
穿百氏尤長於詩張天覺徐擇之來守是邦皆尊禮之
政和間郡守林震謂同僚曰吾宗有隠君子旬日一出
郊見之震還朝舉其隠徳賜號髙隠處士視朝散大夫
旌表門閭有詩文千餘篇名松坡集
和靖先生林逋少孤刻志為學結廬西湖小孤山喜為
詩孤峭澄澹居西湖二十年足未嘗履城市李及薛映
為州每造其居清談終日而去逋臨終有詩云湖上青
山對結廬墳前脩竹亦蕭疎茂陵他日求遺草猶喜曽
無封禪書卒賜諡曰和靖先生
　　嚴
厭承明勞侍從嚴助舉賢良對䇿百餘人武帝善助對
擢為中大夫侍燕從容上問助居鄉里時對曰家貧為
吏胥所辱願為㑹稽太守於是拜為㑹稽太守厭承明
之廬勞侍從之事懐故土出為郡吏願奉三年計最
上書言世務嚴安上書言世務上召見謂曰公安在何
相見之晩也拜為郎中(並前/漢史)
顓門教授嚴彭祖顓門教授公羊春秋有嚴氏之學為
太子太傅廉直不事權貴或說曰君以不修小禮曲意
亡貴人左右之助經誼雖髙不至宰相願少自勉强答
曰凡通經術固當修行先王之道何可委曲從俗茍求
富貴乎(前儒/林𫝊)
屠伯嚴延年少學法律舉侍御史朝廷肅焉敬憚位為
涿郡太守吏皆股弁道不拾遺遷河南太守務在摧折
豪强扶助貧弱河南號曰屠伯母責其治郡不仁兄弟
五人皆有吏材至大官東海號其母曰萬石嚴嫗(酷吏/𫝊)
披羊裘釣澤中嚴光字子陵與光武同遊學光武即位
物色訪之後齊國上言有一男子披羊裘釣澤中帝遣
使聘之三反而後至侯霸與光素舊遣使奉書光不答
乃口授曰君房足下位至鼎足甚善懐仁輔義天下悅
阿諛順旨要領絶帝因共偃卧光以足加帝腹上明日
太史奏客星犯帝座除諌議大夫不屈乃耕於富春山
後人名其釣處為嚴陵瀬(後本/𫝊)
真嚴挺之子嚴武字季鷹挺之子幼豪爽母裴不為挺
之所答獨厚其妾英武始八嵗奮然以鐵鎚就英寢碎
其首左右驚白挺之曰郎戲殺英辭曰安有大臣厚妾
而薄妻者兒故殺之非戲也父竒之曰真嚴挺之子敕
武讀書(唐本/傳)
　　廉
上卿廉頗趙之良将也破齊拜為上卿以勇氣聞於諸
侯有攻城野戰之大功肉袒負荆謝罪於藺相如(史/記)
　　南
三復白圭南容邦有道不廢邦無道免於刑戮又曰南
容三復白圭孔子以其兄之子妻之(論/語)
善騎射南霽雲少㣲賤張巡被安祿山圍募萬死一生
者數日無敢應俄有喑嗚而來乃霽雲也善騎射見賊
百歩内乃發無不應弦斃
　　閻
家粟賑貧窮閻慶𦙍為敷成太守頻年饑儉嵗常以家
粟千石賑恤貧窮人頼以濟部下一千餘人申誦羙政
馳譽丹青閻立本總章元年拜右相初太宗與侍臣泛
舟春苑池見異鳥容與波上悅之詔坐者賦詩而召立
本侔狀閤外𫝊呼畫師閻立本是時巳為主爵郎中俯
伏池左研吮丹粉望坐者羞悵流汗歸戒其子曰吾少
讀書文辭不减儕軰今獨以畫見名與厮役等若曹慎
毋習然性所好雖被訾屈亦不能罷也既輔政但以應
務俗材無宰相器時姜恪以戰功擢左相故時人有左
相宣威沙漠右相馳譽丹青之嘲(並唐/史)
　　甘
年少出竒計甘羅甘茂之孫也年十二事秦相吕不韋
不韋言於始皇曰甘羅年少耳然名家之子孫諸侯皆
聞之秦以為上卿太史公曰甘茂起下蔡閭閻顯名諸
侯重强齊楚甘羅年少然出一竒計聲稱後世雖非篤
行之君子然亦戰國之䇿士也(史/記)
投石拔距甘延夀字君况少以良家子善騎射為羽林
投石拔距絶於等倫以材力愛幸斬郅支單于封義成
侯(前漢/史)
江表虎臣甘寧開爽有計畧拜折衝将軍建方畧以擒
黄祖破曹公於烏林攻曹仁於南郡江表之虎臣也(呉/志)
　　譚
四世同居譚𢎞寳四世同居詔表門閭蠲租税(南史孝/義𫝊)
詞學兼茂譚世勩舉進士又中詞學兼茂科為徽猷閣
待制知婺州未行復畱是嵗彗出東方大臣云此外國
将衰非中國憂也世勩面奏垂象可畏當脩徳應天不
宜惑諛説遷給事中
　　詹
進士第一詹騤字晉卿淳熈乙未擢進士第一人
　
　錦繡萬花谷續集卷二十七
欽定四庫全書
　錦繡萬花谷續集卷二十八
　類姓
　　董
良史左宣公二年孔子曰董狐古之良史也書法不隠
豢龍昭公二十九年蔡墨曰昔董父甚好龍龍多歸之
乃擾畜龍以服事帝舜賜姓曰董氏豢龍
枹鼓不鳴董宣為洛陽令搏擊豪强莫不震懾京師號
為卧龍歌曰枹鼓不鳴董少平光武勑曰强項令(後漢/史宣)
(字少/平)
　　孔
明徳必有達人孟僖子曰吾聞将有達者曰孔丘其祖
弗父何以有宋而授厲公及正考父佐戴武宣三命兹
益恭故其鼎銘曰一命而僂再命而傴二命而俯其恭
也如是臧孫紇有言聖人有明徳者若不當世其後必
有達人今其将在孔丘乎(左昭/七年)
古文尚書孔氏有古文尚書孔安國以今文字讀之因
以起其家
賜靈夀杖孔光字子夏經學尤明舉方正為諌大夫兄
弟妻子燕語不及朝省政事或問温室省中樹皆何木
光黙不答應以他語賜靈夀杖歸老于第凡為御史大
夫丞相各再居公輔位前後十七年(並前/漢史)
立學校表儒術孔融字文舉十嵗見李膺語門者曰我
是李君通家子弟膺問之融曰先君孔子與君先人李
老君同徳比義而相師友則融與君累世通家為北海
相立學校表顯儒術雖一介之善莫不加禮座上客常
滿樽中酒不空薦達賢士多所奨進海内英俊皆信服
之(後漢/史)
聖者子孫孔僖魯人帝幸魯祠孔子於闕里及七十二
弟子作六代之樂大㑹孔氏男子二十以上者六十二
人帝謂孔僖曰今日之㑹寧於卿宗有光榮乎對曰云
云至於光榮非所敢承帝大笑曰非聖者子孫焉有斯
言乎拜僖郎中
以儒素顯孔安國字安國以儒素顯歴尚書左右僕射
(晉/史)
神君孔奂字休文仕梁除晉陵太守清白自守秩俸分
贍孤寡號曰神君(南/史)
撰五經正義孔頴達八嵗就學誦記日千餘言闇記三
禮義宗善屬文通歩歴大業初舉明經髙第煬帝召天
下儒官集東都詔國子袐書學士與論議頴達為冠又
年最少老師宿儒恥出於其下初與顔師古撰五經義訓
凡百餘篇詔改為正義云
持笏碎蛇首皇朝孔道輔孔子四十五世孫舉進士為
寧州推官道士治真武像有蛇穿其前郡将帥其屬往
奠拜之道輔持笏碎蛇首而去一郡皆驚使契丹北主
酌以大巵曰天寒飲此可以致和氣道輔曰不和固無
害除右諌議大夫御史中丞
父子兄弟齊名孔平仲舉進士當徽宗即位召為户部
外郎出使陜西帥鄜延環慶皇朝以文章名世父子
兄弟齊名者甚衆若三蘇三劉三沈三孔則其章章尤
著者也
　　鞏
甸内侯左𫝊周卿士鞏簡公甸内侯也晉有鞏朔漢有
侍中鞏攸陽翟皇户部郎中鞏𢎞武
　　項
八嵗服孔子左𫝊云滅項公羊曰為齊桓公所滅子孫
以國為姓項託八嵗服孔子項燕下相人為楚将子梁
梁兄子籍號西楚霸王項他項伯項襄並籍之族漢初
並封賜姓劉氏
　　史
直哉如矢論語曰直哉史魚邦有道如矢邦無道如矢
晉多君子史趙曰亥有二首六身下二如身是其日數
也魯使者在晉歸語季武曰晉未可媮也有趙孟以
為大夫有史趙師曠而咨度焉其多君子也(左襄公/三十年)
趙􁀙卜救鄭晉趙鞅卜救鄭占諸史趙史墨史龜史龜
曰是謂沈陽可以興兵利以伐姜(左哀公/九年)
活千餘人史弼字公謙出為平原相詔書下舉鉤黨弼
獨無所上濟活者千餘人遷河東太守被詔當舉孝廉
知多權貴請託廼豫勑㫁絶書屬(後漢/史)
好讀兵書史萬嵗少英武驍健若飛好讀兵書在隋以
平尉遲迴之功拜上大将軍前後七百餘戰轉鬬千里
破諸夷三十餘部於是勒石頌羙餘徳(北/史)
　　紀
南金東箭紀瞻字思逺少以方直知名舉秀才召拜尚
書郎才兼文武朝廷稱其忠量雅正卧護六軍明帝嘗
獨引瞻於廣室慨然憂天下曰社稷之臣今無復十人
如何因屈指曰君便其一乃南金東箭世胄高門望重
縉紳官成名立(晉/史)
　　是
忠亮公正是儀字子羽本姓氏孔融嘲儀言氏字民無
上可改為是遂改焉忠亮公正之士輔太子為傅盡忠
動輒規諌事上勤與人恭拯贍貧困家無儲蓄時時有
所進達未嘗言人之短拜尚書僕射(呉/志)
　　米
寳月觀賦米黻字元章少負英聲前軰鉅公皆器重之
東坡先生尺牘有云嶺海八年念吾元章邁往凌雲之
氣清雄絶俗之文超邁入神之字何時見之以洗瘴毒
今真見之兒子於何處得寳月觀賦琅然誦之老夫卧
聴未半蹶然而起恨二十年相從知元章不盡此賦當
過古人不論今世也公當有大名不勞我軰說也
　　禰
鷙鳥不如一鶚禰衡字正平尚氣剛傲矯時慢物嘗隂
懐一刺既而無所之適至於刺字漫滅孔融薦之曰鷙
鳥累百不如一鶚使衡立朝必有可觀(後漢/史)
　　李
藏室之史老子姓李名耳字伯陽諡曰𣆀周守藏室之
史也孔子問禮於老子著書言道徳之意五千餘言
學帝王之術李斯楚上蔡人也從荀卿學帝王之術西
說秦王以為丞相下禁書之令(並史/記)
飛将軍李廣隴西成紀人才氣天下無雙文帝曰惜廣
不逢時令髙祖世萬户侯豈足道哉廣行無部伍行陣
人人自便不擊刁斗莫府省約文書匈奴號曰飛将軍
結髮與匈奴大小七十餘戰以石為虎射之没矢太史
公曰李将軍悛悛如鄙人口不能道辭及死之日天下
知與不知皆為盡哀諺曰桃李不言下自成蹊(史/記)
協律都尉李延年女弟得幸號李夫人延年善歌為新
變聲為協律都尉(前佞/幸𫝊)
有國士風李陵字少卿所将皆荆楚勇士竒才劒客力
拒虎射命中願得自當一隊持歩卒五千深揉戎馬之
地矢盡而降司馬遷以為有國士之風雖古名将不過
也(前本/𫝊)
可以語孫呉李靖字藥師嘗謂所親曰丈夫遭遇要當
以功名取富貴何至作章句儒其舅韓擒虎每與論兵
輒歎曰可與語孫呉者非斯人尚誰哉(唐/史)
賢長城李勣字懋功本姓徐氏高陽賜姓附屬籍治并
州十六年以威肅聞帝嘗曰煬帝不擇人守邉勞中國
築長城以備虜今我遣勣守并突厥不敢南賢長城遠
矣勣既忠力帝謂可托大事嘗暴疾醫曰用鬚灰可治
帝乃自剪鬚以和藥及愈入謝頓首流血帝曰吾為社
稷計何謝為後畱宴顧曰朕思屬幼孤無易公者公昔
不遺李密豈負朕哉太宗時畫像凌煙閣帝自序之
一言訂千金李大亮有文武才畧高祖入闗大亮自歸
授土門令擢金州司馬貞觀初嘗有臺使見名鷹諷大
亮獻之大亮密表曰陛下絶畋獵久矣而使者求鷹信
陛下意耶乃乖昔旨如其擅求是使非其才太宗報書
曰有臣如此朕何憂古人以一言之重訂千金今賜胡
瓶一維叵羅千鎰乃朕所自御又賜荀悦漢紀曰悦議論
深博極為政之體公宜繹味之
三世掌制誥李安期百藥子也亦七嵗能屬文對高宗
曰比見公卿有所薦進皆劾為朋黨所以人人爭噤嘿
以避謗若陛下忘其親讐惟才是用誰敢不竭忠以聞
數預决國事自徳林至安期三世皆掌制誥
景星鳳凰李渤刻志於學隠廬山乆之徙少室元和初
李巽韋况交章薦之詔以右拾遺召渤謝不拜洛陽令
韓愈遺書曰朝廷士引頸東望若景星鳳凰争先覩之
為快渤心善其言
夢人遺雙筆李嶠字巨山為兒時夢人遺雙筆自是有
文辭十五通經二十擢進士第舉制䇿甲科後遷給事
中再召為鳳閣舍人
判不可移李元紘本姓丙氏賜姓李氏為雍州司户時
太平公主勢震天下嘗與民競碾磑元紘還之民長史
驚趣改之元紘大署判後曰南山可移判不可移
為宗臣表李勉少貧與諸生共逆旅諸生疾死出白金
曰左右無知者幸君以此為葬餘則取之勉諾既葬密
置金棺下後其家謁勉共啓出金付之所得俸賜盡咨
親黨在朝鯁亮廉介為宗臣表拜嶺南節度使加平章
事
戰功第一李光弼嚴毅沈果有大畧寳應元年進封臨
淮郡王光弼用兵謀定而後戰能以少覆衆治師訓整
天下服其威名軍中指顧諸将不敢仰視初與郭子儀
齊名世稱李郭而戰功推為中興第一其代子儀朔方
也營壘士卒麾幟無所更而光弼一號令之氣色乃益
精明云
時稱得人李吉甫字洪憲自翰林學士為中書侍郎平
章事吉甫謂裴垍曰朝廷後進罕所接識君有精鑒願
悉為我言之垍取筆疏三十餘人數月之間選用畧盡
當時翕然稱吉甫為得人吉甫居安邑里(時號安邑/李丞相)
捜次君臣成敗李絳擢進士宏辭補渭南尉拜監察御
史元和二年授翰林學士知制誥帝欲庶㡬二祖風烈
絳曰陛下誠能正身勵已尊道徳逺邪佞帝曰羙哉斯
言朕将書諸紳詔絳與白居易等捜次君臣成敗五十
種為連屏張便坐帝每閲視
上丹扆箴李徳裕字文饒吉甫子也力學有大節以䕃
補校書郎擢翰林學士凡號令大典冊皆更其手數召
見賚奨優宰潤州南方信禨祥雖父母厲疾子棄不敢
養徳裕諭以孝慈大倫之義帝數游幸徳裕上丹扆六
箴詔厚謝其意徙劒南西川乃建籌邉樓又請甲人弓
人弩人分戍諸處率户二百取一人使習戰緩則農急
則戰謂之雄邉子弟總十一軍以制諸賊於是二邉寖
懼
文名天下李邕字㤗和既冠見李嶠自言讀書未徧願
一見袐書嶠曰祕閣萬卷豈時日能習邪固請乃假之
未㡬辭去嶠驚試問奥篇隠帙了辨如響嶠薦為内史
拜侍御史帝封㤗山還詔獻辭賦帝悦邕早有名重義
入朝人間𫝊其眉目怪異至阡陌聚觀後生望風門巷
填隘文名天下時稱李北海
竹溪六逸李白字太白白之生母夢長庚星因以命之
十嵗通詩書蘇頲異之謂學可比相如輕財重施好擊
劒與孔巢父等居徂來山號竹溪六逸天寳初至長安
賀知章見其文歎曰子謫仙人也言於𤣥宗召見金鑾
殿論當世事奏頌一篇帝賜食親為調羮有詔供奉翰
林白與其徒醉于市帝坐沉香亭子意有所感欲得白
為樂章召入白已醉使力士脱鞾力士恥之白驁放與
知章等八人為酒八仙白浮游四方嘗乘月與崔宗之
自采石至金陵著宫錦袍坐舟中旁若無人
時政記進御李昉字明逺太平興國元年除叅知政事
拜平章事太宗嘗語輔臣曰朕何如唐太宗皆曰陛下
堯舜之主也何太宗之足云昉獨無言徐誦白居易詩
云怨女三千放出宫死囚四百來歸獄太宗拱手曰朕
不及也昉請復時政記先進御然後付史館時政記進
御自昉始也(皇/朝)
舉進士第一李廸少從栁開學為古文開曰此公輔器
也舉進士第一除将作監丞通判徐州天禧元年拜給
事中參知政事東宫建以廸為太子少傅後拜同平章
事集賢殿大學士
藏書山房李常字公擇遷禮部侍郎後改兵部尚書出
知鄧州徙成都府常少讀書於廬山五老峰白石菴之
僧舍書㡬萬卷常既貴思欲遺後之學者乃藏之山中
時人目其居曰李氏藏書山房而蘇軾為記其事云
兄子妻之李清臣少孤事母兄孝友自力學問韓琦以
其兄之子妻之皇祐中舉進士治平中舉制科後以資
政大學士知大名府
　
　
　
　
　
　錦繡萬花谷續集卷二十八
欽定四庫全書
　錦繡萬花谷續集卷二十九
　類姓
　　許
月旦評許劭少峻名節好人倫多所賞識與從兄靖俱
有高名好共覈論人物每月輒更其品題故汝南俗有
月旦評兄䖍亦知名汝南人稱平輿淵有二龍(後漢/史)
孝順里許孜親没負土建墓號其居為孝順里旌表門
閭(晉孝/義傳)
神童許善心多聞嘿識為當時所稱謂為神童仕隋除
袐書丞嘗製神雀頌文不加㸃筆不停毫
詞旨得中和氣許景先舉手筆俊拔擢茂才異等連中
授侍御史評按不避近强知制誥以雅厚稱張説曰許
舍人之文雖乏峻峯激流然詞旨豐羙得中和之氣帝
自擇刺史景先由吏部侍郎為刺史治號州詔諸臣以
上祖道洛濵賜詩遣之(並北/史)
舉進士第一許将福州閩縣舉進士第一紹聖元年召
為吏部尚書
　　吕
寧當乆貧吕範字子衡有容觀姿貎邑人劉氏家富女
羙範求之女母嫌欲勿與劉氏曰觀吕子衡寧當乆貧
者邪遂與之婚
三居相位吕蒙正字聖功舉進士第一初父黜其妻劉
氏并棄蒙正劉氏誓不改適及蒙正莅官迎二親同堂
異室奉養並至時稱其孝考國朝以來三居相位惟趙
普與蒙正拜司空兼門下侍郎咸平六年授太子太師
封萊國公改封徐又封許洛中有園亭時㑹親舊環侍
皆子孫間舉夀觴釋然自得真宗謁陵寢祠后土過洛
兩幸其第當世榮之
器識逺大吕夷簡字坦夫擢進士又舉制科嘗通判通
濠二州往河北按行水災還奏曰今田器有算非所以
重本也請除之真宗納其言自是天下農器皆免筭時
王曽知制誥宰相王旦曰君識吕夷簡否曽曰不識也
旦曰此人器識逺大君其善交之異日當與君對秉鈞
軸曽曰公何以知之旦曰吾亦不識夷簡但以其奏請
得之曽曰奏請何事旦曰如不税農器是已後拜司空
平章軍國事薨諡文靖
三公平章軍國吕公著字晦叔宰相夷簡子也識慮深
逺有度量夷簡嘗曰此子公輔器也任為奉禮郎舉進
士當哲宗即位拜右僕射兼中書侍郎司馬光薨公著
獨總揆務除吏皆一時之選自宋興大臣以三公平章
軍國者四人而二人則公著父子也
一意古學吕希哲字原明公著子也少好學王安石謂
之曰士未官而専科舉者為貧也有官矣而復事科舉
是僥幸富貴利達而已學者不由也希哲遂棄科舉一
意古學公著薨既免喪除兵部員外郎崇政殿説書
推廣祖宗家法吕大防京兆藍田人舉進士元祐初除
尚書右丞俄拜中書侍郎三年拜左僕射兼門下侍郎
哲宗朝因推廣祖宗家法以進云云陛下不須逺法前
代但盡行家法足以為天下哲宗甚然之
　　褚
皮裏陽秋褚裒字季野桓彛曰季野有皮裏陽秋言其
外無臧否而内有所褒貶也謝安恒云裒雖不言而四
時之氣亦備矣(晉/史)
預十八學士褚亮字希明少警敏博見圖史一經目輒
誌于心秦王授王府文學王每征伐亮在軍中嘗預袐
謀有裨補之益預十八學士之選帝使為之贊(唐/史)
置笏殿階褚遂良字登善亮子貞觀中起居郎博渉文
史工隷楷遷諌議大夫兼知起居事帝将立武昭儀遂
良曰先帝疾執陛下手語臣曰我兒與婦付卿且徳音
在耳何遽忘之皇后無他過不可廢翌日復言帝羞黙
遂良因致笏殿階叩頭流血曰還陛下笏丐歸田里
撰翼善記褚無量字𢎞度刻意墳典擢明經𤣥宗為太
子撰翼善記以進母喪廬墓羣鹿犯所植松柏無量號
訴曰山林不乏忍犯吾塋樹耶自是羣鹿馴服不復觸
(並唐/史)
　　伍
被為冠首伍被楚人以材能稱為淮南中郎淮南王安
招致英雋以百數被為冠首(前漢/史)
　
　
　
　
　
　
　
　
　
　
　錦繡萬花谷續集卷二十九
欽定四庫全書
　錦繡萬花谷續集卷三十
　類姓
　　杜
白虎殿對䇿杜欽字子夏延年子目偏肓舉賢良方正
直言上日蝕地震之對又詣白虎殿對䇿優游不仕以
夀終
王佐才杜如晦字克明隋大業中預吏部選侍郎高孝
基異之曰君當為棟梁用房𤣥齡曰如晦王佐才也必
欲經營四方捨如晦無共功者王曰非公言我㡬失之
因表畱幕府從征伐常叅帷幄機袐方多事裁處無留
進尚書右僕射仍領選引賢者下不肖咸得其職當時
浩然歸重(唐/史)
一門三秀才杜正倫隋世舉秀才天下不十人而正倫
一門三秀才皆擢第為世歆羙進中書侍郎與韋挺虞
世南姚思廉論事稱旨太宗為設宴具召四人者謂曰
吾聞神龍可擾以馴然頷有逆鱗嬰之者死人君亦有
之卿屬遂犯吾鱗禆闕失朕其何慮危亡哉思卿至意
故命酒以相樂也
號小杜杜牧字牧之善屬文第進士復舉賢良方正拜
殿中侍御史牧於詩情致豪邁人號為小杜以别杜甫
奏罷中人監軍杜黄裳擢進士第中宏辭郭子儀辟佐
朔方府正元末遷太常卿王叔文用事黄裳未肯過其
門壻韋執誼輔政黄裳勸請太子監國執誼曰公始得
一官遽開口議禁中事黄裳怒曰吾受恩三朝豈以一
官見賣即拂衣去劉闢叛唯黄裳固勸不赦因奏罷中
人監軍而專委髙崇文凡兵進退黄裳自中指授無不
切於機蜀平羣臣賀憲宗目黄裳曰卿之功
屈宋作衙官杜審言擢進士才髙嘗語人曰吾文章當
得屈宋作衙官吾筆當得王羲之北面武后召将用之
令賦歡喜詩歎重其文為修文館直學士初審言病宋
之問武平一省候答曰昔為造化小兒相苦少與李嶠
崔融蘇味道為文章四友號崔李蘇杜
奏賦三篇杜甫字子羙少貧李邕竒其才先往見之舉
進士不中第困長安天寳十三嵗𤣥宗朝獻太清宫饗
廟及郊甫奏賦三篇帝竒之使待制集賢院數上賦頌
髙自稱道言先臣恕預以承儒守官十一世迨審言以
文章顯臣七嵗屬辭且四十年衣不蓋體常寄食於人
述作雖不足鼓吹六經至沈鬱頓挫隨時敏給揚雄枚
皋可企及也有臣如此陛下其忍棄之肅宗拜右拾遺
與李白齊名時號李杜(並唐/史)
䑕銜孝經疏皇朝杜鎬少好學初應舉将試有䑕銜孝
經疏置榻前鎬怪之取以熟誦果試題出其中遂與選
鎬既博學又有記問兄為法官有毁其父之畫像為近
親所訴疑不能决鎬曰僧道毁佛老像此可比也兄從
之衆服其審
　　古
筆公古弼少忠謹善騎射初為獵郎門下奏事以敏正
稱明元嘉其真而有用賜名曰筆後名弼言其有輔佐
才也累遷尚書令端謹慎密口不言禁中事弼頭尖太
武常名之曰筆頭時人呼為筆公
　　魯
逃隠海上魯仲連齊人好竒偉俶儻之畫䇿而不肯仕
宦任職好持髙節新垣衍曰吾聞魯仲連先生齊國之
髙士也又曰吾乃今日知先生為天下之士也齊欲爵
魯連魯連逃隠於海上曰吾與富貴而詘於人寧貧賤
而輕世肆志焉(史/記)
三異魯恭字仲康與弟丕俱居太學習魯詩拜中牟令
専以徳化為理政有三異後為司徒(後漢/史)
指囷魯肅字子敬周瑜嘗就肅求資糧肅家有兩囷米
各三千斛乃指一囷與之肅少有壯節好為竒計一見
孫權便説拒曹公而論帝王之畧雖在軍陣手不釋卷
(出呉/志)
西州豪族魯芝字世英世有名徳為西州豪族舉孝廉
除郎中并州刺史遷大鴻臚(晉良/吏傳)
　　庾
荆南把梓庾域字司大梁文帝為郢州辟為主簿嘆美
其才曰荆南把梓其在斯乎仕梁至輔國将軍
貞節處士庾詵字彦寳經史百家無不該綜性託夷簡
特愛林泉諡貞處士(並南/史)
徐庾體庾信博覽羣書為文綺麗世號為徐庾體(徐謂/徐摛)
後進競相模範仕周累遷㪚騎常侍聘於東魏文章辭
令甚為鄴下所稱(北史文/苑傳)
　　祖
誓清中原祖逖字士稚輕財好俠慷慨有節尚㪚穀帛
以賙貧乏有贊世才具中夜聞雞起舞為奮威将軍北
伐及渡江中流撃楫誓清中原(晉/史)
造指南車祖冲之字文逺稽古有機思解褐授徐州參
軍明歴法解鍾律又特善筭嘗造指南車又造欹器又
造千里船等器(南/史)
　　武
隱嵩山武平一名甄博學通春秋工文辭武后時畏禍
不敢與事隱嵩山屢詔不應
真宰相器武元衡舉進士徳宗欽其才擢御史中丞嘗
對延英帝目送之曰是真宰相器元和二年拜門下侍
郎同平章事帝素知堅正有守眷禮異他宰相(並唐/史)
　　尹
為虎穴尹賞以三輔髙節選守長安為虎穴以大石覆
其口收捕姦猾以次内其中百人為輩覆以大石數日
一發視自相枕藉死三輔吏民甚畏之四子皆至郡守
長子立為京兆尹皆尚威嚴有治辦名(前漢/史)
儒學知名尹洙字師魯兄源字子漸與洙俱以儒學知
名舉進士范仲淹薦其才遂知懐州官至太常博士卒
洙少舉士為正平簿河南府户曹邵武軍判官舉書
判拔遷山南東道掌書記知伊陽縣王晦叔薦其材召
試館閣校勘遷太子中允范仲淹貶饒州諌官御史不
肯言洙上書言仲淹臣之師友願得與俱貶貶監唐州
税復太子中允知河南縣尤為經略使韓琦所深知
　　閔
南金薛兼同閔鴻等號五雋張華見之曰皆南金也(晉/史)
　
　
　
　
　
　
　
　
　
　
　
　錦繡萬花谷續集卷三十
欽定四庫全書
　錦繡萬花谷續集卷三十一
　類姓
　　阮
青白眼阮籍字嗣宗任性不羈方外之士見崇禮典能
為青白眼見禮俗之士以白眼對之為步兵校尉(晉/書)
北富南貧阮咸字仲容與叔父籍為竹林之逰居道南
北阮富南阮貧七月七日以竿挂大布犢鼻於庭曰未
能免俗聊復爾耳厯散騎侍郎補始平太守顔延年作
五君詠詠咸云屢薦不入官一麾乃出守
百錢挂杖阮修字宣子百錢挂杖頭當世富貴不肯顧
自得於林阜間
　　管
管城周文王第三子管叔鮮受封於管以國為氏焉今
鄭州管城是也齊有管夷吾字敬仲(姓/纂)
龍頭龍尾管寜字幼安詔為太中大夫固辭不受遂下
詔曰寧耽懐道徳服膺六藝清虛足以侔古㢘白可以
當世又王基薦之曰寧含章素質氷潔淵清韜古今於
胷懐包道徳之機要(魏/志)　世說云嘗與華歆同席讀書
有乗軒冕過門者寧讀書如故歆廢書而看寜割席分
坐曰子非吾友也寧歆邴原三人相善時人號為一龍
寧為龍頭原為龍腹歆為龍尾(魏/志)
　　罕
餼國人粟左襄公二十九年鄭子皮以子展之命餼國
人粟米一鍾是以得鄭國之民故罕氏常掌國政以為
上卿
　　雋
褒衣博帯雋不疑字曼倩治春秋進退必以禮名聞州
郡暴勝之為直指使者至渤海不疑官進賢冠帶櫑具
劔佩環玦褒衣博帶盛服至門上謁勝之望見不疑容
貌尊嚴衣冠甚偉躧履起迎不疑曰凡為吏太剛則折
太柔則廢勝之敬納其戒擢京兆尹京師吏民敬其威
信(前漢/史)
　　展
以字為氏左𨼆公八年無駭卒羽父請諡與族衆仲曰
諸侯以字為諡因以為族官有世功則有官族公命以
字為展氏
　　趙
良大夫宣公二年孔子曰趙宣子古之良大夫也
客數千人平原君趙勝喜賔客賔客至者數千人三去
相三復位封於東武城(史/記)
定律令趙禹武帝時以刀筆吏積勞遷為御史與張湯
論定諸律令用法益刻(史記酷/吏𫝊)
馬服君趙奢為趙田部吏収租稅平原君家不肯出奢
封馬服君以法治之殺平原君用事者九人(通/鑑)
鉤距趙廣漢舉茂才察孝㢘治行尤異守京兆尹遷潁
川太守教吏為缿筩投書相告訐善為鉤距以得事情
銖兩之姦皆知之吏民稱之不容口見事風生無所回
避(前漢/史)
雄飛趙温字子柔初為京兆尹嘆曰大丈夫當雄飛安
能雌伏遂棄官去嵗飢散家糧以賑窮餓所活萬餘人
拜司徒
宣揚國命趙岐字邠卿少明經有才藝後遷太僕為副
使宣揚國命所到郡縣百姓皆喜曰今日乃復見使者
車騎(並後/漢史)
虎威將軍趙雲嘗将數十騎與曹公戰先主曰子龍一
身都是膽也軍中號為虎威将軍(蜀/志)
置銅斗鐵尺趙煚少孤養母至孝年十四有人盗伐其
父墓中樹者對之號慟因執送官仕隋為冀州刺史甚
有威恵市多姦詐乃為銅斗鐵尺置於肆百姓便之(北/史)
扈鑾學士趙鳳幽州人少以儒學知名為鄆州節度判
官晉取鄆州荘宗聞鳳名得之喜以為扈鑾學士荘宗
即位拜鳳中書舍人翰林學士明宗置端明殿學士以
馮道及鳳為之(五代/史)
社稷臣趙普字則平幽州薊人太祖受禪普以佐命功
授右諫議大夫樞宻直學士昭憲寢疾普入與顧命拜
樞宻使乾徳二年為門下侍郎同中書門下平章事集
賢殿大學士五年拜尚書左僕射昭文館大學士太祖
寵待普如左右手判大理寺雷徳讓憤其屬附普增减
刑名因求見太祖語不遜太祖怒叱之曰鼎鐺尚有耳
汝不聞趙普吾之社稷臣乎徳驤坐貶薨封真定郡王
諡曰忠獻
　　鮑
王咸舉幡鮑宣好學明經舉孝㢘為郎何武薦為諫議
大夫後拜司𨽻以摧辱宰相下廷尉博士弟子王咸舉
幡太學下曰欲救鮑司𨽻者㑹此下諸生㑹者千餘人
(出後/漢史)
　　馬
草茅言天下事馬周字賔王博州人入闗留客汴舎新
豐逆旅主人不之顧周命酒一斗八升悠然獨酌衆異
之至長安舎中郎將常武家何武人不渉學問為條二
十餘事皆當世所切太宗怪問何何曰此非臣所能家
臣馬周教臣言之帝即召與語帝悅拜監察御史奉使
稱職帝嘗以飛帛書賜周曰鸞凰冲霄必假羽翼股肱
之寄要在忠力賛曰由一介草茅言天下事明習憲章
若素官于朝(唐/史)
　
　
　
　
　
　
　
　
　
　錦繡萬花谷續集卷三十一
欽定四庫全書
　錦繡萬花谷續集卷三十二
　類姓
　　賈
股肱左昭十三年文公好學而不貳生十七年有賈佗
以為股肱
有力王室昭二十八年晉魏獻子為政以賈辛為祁大
夫謂賈辛有力於王室故舉之
洛陽年少賈誼洛陽人年十八以能誦詩屬書聞於郡
中呉公為河南守聞其秀才召置門下文帝召為博士
每詔令儀下諸老先生不能言誼盡為之對文帝悅之
超遷一嵗中至太中大夫絳灌之屬害之以為雒陽年
少云云出為長沙王太傅渡湘為賦以弔屈原因陳治
安之策召見宣室問鬼神事夜半前席帝曰吾久不見
賈生自以為過之今不及也(史/記)
至言賈山潁川人渉獵書記不能為醇儒孝文時言治
亂之道借秦為諭名曰至言
語妙天下賈捐之字君房誼之曾孫上疏言得失待詔
金馬門議撃珠厓不便惟君房下筆言語妙天下(並前/漢史)
將相器賈復字君文少好學習尚書事舞隂李生李生
奇之曰賈君之容貌志氣如此将相之器有折衝千里
之威(後漢/書)
褰帷裳賈琮舉孝㢘遷京兆令交趾屯兵反三府舉琮為
交趾刺史巷路歌曰賈父來晚使我先反今日清平吏
不敢飯拜冀州刺史舊典傳車驂駕垂赤帷裳迎於州
界及琮之部升車言曰刺史當逺視廣聽糾察美惡何
有反垂帷裳使自掩塞乎乃命御者褰之百城聞風震
竦
賈長頭賈逵字景伯父徽受左氏春秋逵𫝊父業常在
太學不通人間事長八尺二寸諸儒語曰問事不休賈
長頭
賜錢旌潔皇朝賈黄中滄洲南皮人年六嵗中神童十
五舉進士江南平知宣州太祖即位知昇州一日黄中
按行府庫見扄鐍甚嚴集僚吏發之得貨數十櫝皆李
氏宫闈之物不𨽻於籍者黄中悉表上之太宗歎曰吾
府庫之物有籍貪黷者尚冒禁盗之况此亡國之餘物
乎賜黄中錢三百萬以旌其潔召還知制誥遷翰林學
士淳化二年除給事參知政事
天章閣侍講賈昌朝眞定人天禧元年獻文章於朝召
試除晉陵簿國子監說書時孫奭判監一見許以公輔
景祐元年初置崇政殿說書以授昌朝而天章閣侍講
亦自昌朝始在經筵善稱說仁宗多所質問昌朝皆記
録刪潤以進賜名邇英延議二閣記注録英宗即位改
鳳翔節度使加左僕射進封魏國公
不欺賈黯舉進士第一嘉祐中擢御史中丞時用吕晦
為御史知雜誨以嘗言黯過失辭職黯奏曰諫官御史
本為人主耳目况一時公言非有嫌怨且誨初得御史
乃臣與孫抃薦舉臣知其為人方正謹厚今兹擢用甚
允衆望臣得與之共事必能協濟詔以諭誨誨遂就職
時人莫不賢黯也黯有學識初登第還南陽范仲淹知
鄧州黯謝仲淹曰黯晚輩偶得科第願受教仲淹曰君
不憂不顯唯不欺二字可終身行之黯拜其言其後黯
每以語人曰吾得於范公不欺二字平生用之不盡也
　　夏
百姓歡心夏恭字敬公習韓詩孟氏易門徒常千餘人
光武時常遷太山都尉和集百姓甚得其歡心
真宰相器皇朝夏竦舉制科對䇿庭下有老宦者曰閱
人多矣賢良他日必貴以吳綾手巾乞詩公題曰殿上
衮衣明日月硯中旗影動龍蛇縱横禮樂三千字獨對
丹墀日未斜楊徽之嘆曰真宰相器也初除館職時方
早秋上在拱辰殿按舞命中使索新詞公立進喜遷鶯
曰霞散綺月沉鈎簾捲未央樓夜凉河漢截天流宫闕
鎖新秋瑶階曙金莖露鳳髄香和雲霧三千珠翠擁宸
逰水殿按凉州上大悅
　　左
奏按無回避左雄為冀州刺史州部多豪族好請托常
閉門不與交通奏按貪猾二千石無所回避拜尚書遷
尚書令
少有神道左慈少有神道後曹操欲殺之郤入壁中霍
然不知所在(並後/漢史)
作三都賦左思字太冲家世儒學貌寝口訥而詞藻壯
麗作三都賦十年而成豪貴競𫝊寫洛陽為之紙貴自
以其作不謝班張(晉/史)
　　蔣
志吞吳㑹蒋濟文帝時出為東中郎蒋濟請留詔曰天
下未寧要須良臣以鎮邉境如其無事乃還鳴玉未為
後也濟兼資文武志節忼愾常有超越江湖吞呉㑹之
志(魏/志)
良二千石蔣儼擢明經太宗将伐髙麗募為使者人皆
憚行儼奮曰云云遂請行為莫離支所囚以兵脅之不
屈進蒲州刺史號良二千石
父子為學士蒋乂性銳敏七嵗時見庾信哀江南賦再
讀輒誦父蒋明在集賢值兵興圗籍殽舛白宰相請引
又入院助力張鎰竒之署集賢小職正元九年擢史館
修撰徳宗重其職先召見延英遷起居舎人帝前口誦
補侍臣圗賛帝嘆曰雖虞世南不是過條據神策軍建
置本末髙郢等嘆曰集賢有人哉詔兼判集賢院事父
子為學士儒者榮之(並唐/史)
三世修國史蒋偕厯史館修撰三世踵修國史世稱良
筆咸曰蒋氏日厯
試六論秘閣蒋之竒字頴叔舉進士又舉賢良方正科
試六論秘閣及射䇿報聞除監察御史英宗立為殿中
侍御史
　　栁
社稷之臣衛獻公出奔反於衛及郊将班邑於從者而
後入栁荘曰如皆守社稷則孰執羈靮而從如皆從則
孰守社稷君反其國而有私也毋乃不可乎弗果班衛
有太史曰栁莊寝疾公曰若疾革雖當祭必告公再拜
稽首請於尸曰有臣栁莊也者非寡人之臣社稷之臣
也(禮記檀/弓下)
二龍栁惔字文通世隆次子少與兄悅齊名王儉曰栁
氏二龍可謂一日千里仕梁為太子詹事武帝貽惔詩
曰爾實冠羣后惟余實念功尋遷左僕射
可為儀表栁惲字文暢惔之弟與謝瀹友愛瀹曰宅南
栁郎可為儀表為吳興太守為政清静人吏懐之(並南/史)
興吾門者此兒栁公綽始生三日伯父子華曰興吾門
者此兒也幼孝友起居皆有禮法屬文典正不讀非聖
書舉直言極諫賢良方正一年再登其科授渭南尉嵗
歉家飯不過一器為吏部郎中憲宗數㳺畋公綽奏太
醫箴以諷天子髙其才置之坐隅
述家訓栁玭仲郢子以明經補祕書正字為嶺南節度
副使廨中橘熟既食乃納直於官拜御史大夫清操有
父風玭常述家訓以戒子孫曰夫門地髙者一事墜先
訓則異他人雖生可以苟爵位死不可以見祖先地下
又曰憂則恐懼恐懼則福至受福則驕奢驕奢則禍至
筆諫栁公權公綽弟年十二工辭賦元和初擢進士第
穆宗曰朕嘗於佛廟見卿筆蹟思之久矣即拜侍書學
士帝問公權用筆法對曰心正則筆正筆正則可法時
帝荒縱故及之帝改容悟其以筆諫也
文章卓偉栁宗元字子厚少精敏絶倫為文章卓偉精
緻一時輩行推仰第進士博學宏辭科授校書郎貞元
十九年為監察御史裏行俄貶永州司馬既竄斥因自
放其□厄感鬱寓諸文倣離騷數十篇元和十年徙栁
州刺史南方為進士者走數千里從宗元㳺經指授者
為文辭皆有法世號栁栁州(並唐/史)
東郊野夫皇朝柳開字仲塗幼警悟豪悟舉進士第自
五代以來學者少尚義理有趙生者得韓文數十篇未
達乃擕以示開開一見遂知為文之趣自是屬辭必法
韓愈開著書號東郊野夫又號補亡先生作二傳以見
意
　
　
　
　
　
　
　
　
　
　
　
　
　
　錦繡萬花谷續集卷三十二
欽定四庫全書
　錦繡萬花谷續集卷三十三
　類姓
　　苟
干城之將子思言於衛侯曰苟變之材可將五百乗公
曰吾知其可將然為吏而食人二鷄子故弗用也子思
曰夫聖人之官人猶匠之用木也取其所長棄其所短
故杞梓連抱而有數尺之朽良工不棄今君處戰國之
世選爪牙之士而以二卵棄干城之将此不可使聞於
鄰國也(通/鑑)
斷决如流苟晞字道将轉尚書左丞㢘察諸曹八座以
下皆側目憚之進撫軍将軍都督青兖練於官事文簿
盈積斷决如流(晉/史)
　　耿
有志者事竟成耿弇好将帥之事拜建威大将軍封好
畤侯自請収上谷兵定漁陽取涿郡東攻張歩以平齊
地光武謂曰昔韓信破厯下以開基今将軍攻祝阿以
發迹獨㧞勍敵功難於信前建此大䇿常以為落落難
合有志者事竟成(後漢/史)
拜井耿恭字伯宗慷慨多大畧有将帥才與匈奴戰據
疏勒城城中穿井十五丈不得水乃整衣服向井再拜
有頃水泉奔出
　　邴
龍翰鳳翼邴原字根矩少以操尚稱太祖署丞相徴事
清静足以厲俗貞固足以幹事龍翰鳳翼國之重寳後
為五官将長史閉門自守非公事不出(魏/志)
　　井
五經紛綸井丹字大春通五經善談論京師語曰五經
紛綸井大春性清髙未嘗修刺候人(後漢/史)
　　景
櫟陽侯景丹字孫卿馮翊人縱突騎以破王朗光武以
為驃騎大將軍封櫟陽侯(後漢/史)
作易説詩解景鸞字漢伯能理齊詩施氏易作易說及
詩解文句凡著述五十餘萬言數上書陳救災變之術
(後漢史/儒林傳)
　　頴
善春秋左氏頴容字子嚴博學多通善春秋左氏舉孝
㢘不就著春秋左氏條例五萬餘言(後漢儒/林𫝊)
　　沈
蒼頭公沈慶之字𢎞先仕宋為建威將軍大破山蠻威
震諸山羣蠻皆稽顙慶之著狐皮帽羣蠻號曰蒼頭公
每見慶之軍輒畏懼曰蒼頭公已復來矣文帝将北伐
慶之固陳不可上使徐湛之等難慶之慶之曰今欲伐
國而與白面書生輩謀之事何由濟
為郊居賦沈約字休文博通羣籍善屬文才智縱横可
謂明識梁武立累遷尚書令博物洽聞當世取則立宅
東田矚望郊阜嘗為郊居賦以序其事(並南/史)
推為顔子沈𫝊師既濟子材行有餘能治春秋工書有
楷法少為杜佑所器正元末舉進士許孟容權徳輿樂
挽轂士號權許徳輿稱之於孟容孟容曰我故人子盍
不過我𫝊師往謝遂擢第徳輿門生七十人推為顔子
復登制科召入為翰林學士
罷籍民車沈存中舉進士後遷太常丞同修起居注邊
吏報北兵将入戰亟遣中貴人取兩河民車以為戰備
民大驚擾自宰執以下言不便者叠進俱不省一日括
持筆立御坐側神宗顧曰卿知籍車之事乎括曰未知
車将何用神宗曰北兵以多馬取勝惟車可以當之括
曰敵之來民父子墳墓田廬皆當棄去復暇䘏車乎云
云神宗喜曰無人如此語朕者當更思之明日遂罷籍
民車
　　范
武子之徳左襄公二十七年子木問於趙孟曰范武子
之徳如何對曰夫子之家事治言如晉國無𨼆情
陶朱公范蠡用於越既雪㑹稽之恥乃乗扁舟於江湖
變名易姓適齊為䲭夷子皮之陶為朱公乃治産積財
居與時逐十九年之中三致千金再分散於貧疏昆弟
故言富者皆稱陶朱公
登車攬轡范滂字孟博少厲清節為州里所服冀州饑
荒以滂為清詔使按察之登車攬轡慨然有澄清天下
之志及至州境守令自知贓汚望風解印而去(後黨/錮𫝊)
甑中生塵范冉(一作/丹)字史雲好違時絶俗為激詭之行
為萊蕪長後辟太尉府以狷急不能從俗常佩韋於朝
閭里歌曰甑中生塵范史雲釡中生魚范萊蕪
亷泉讓水范柏年初見宋明帝言次及廣州貪泉因問
卿州復有此水否答曰梁州惟有文川武郷亷泉讓水
又問卿宅在何處曰臣所居㢘讓之間帝嗟其善答因
見知厯位終梁州刺史(南/史)
著神滅論范縝字子真竟陵王子良鎮西州傾意賔客
才雋之士皆㳺集其門子良篤好釋氏范縝盛稱無佛
子良曰君不信因果何得有富貴貧賤縝曰人生如樹
花同發隨風而散或依簾幌墜茵席之上或闗籬墻落
糞溷之中墜茵席者殿下是也落溷糞者下官是也貴
賤雖復殊途因果竟在何處子良無以難縝又著神滅
論云云朝野諠譁難之終不能屈
傳衣鉢皇朝范質字文素母張氏夢人授五色筆而質
生九嵗善屬文唐長興中舉進士為忠武軍推官晉天
福中擢監察御史周太祖征李守貞每朝廷遣使齎詔
處分軍中皆中機㑹太祖問誰為此辭使者以質對太
祖曰宰相器也廣順初拜中書侍郎同平章事集賢殿
大學士世宗時累加司徒洪文館大學士太祖既即位
加兼侍中仍以為相乾徳初封魯國公初和凝知貢舉
愛質所試文自以中第在第十三故亦以處質其後質
官及封國皆與凝同當時謂之𫝊衣鉢
軍中一范范仲俺字希文上宰相書極論天下事王曽
見而竒之晏殊知應天府表掌府學殊在京師薦一士
為館職曽謂殊曰公知范仲淹捨不薦而他薦乎公宜
更薦范仲淹也殊從之遂用為祕閣校理進樞宻直學
士右諫議大夫尋拜陜西四路安撫縁邊招討使仲淹
與韓琦俱有威令軍中為之語曰軍中有一韓西賊聞
之心骨寒軍中有一范西賊聞之驚破膽
一偉人范鎮字景仁成都華陽人也薛奎守蜀還朝或
問奎入蜀所得曰得一偉人當以文學名於世謂鎮也
舉進士禮部奏名第一故事殿廷唱第過三人則禮部
第一人者必越次抗聲自陳因擢置上第鎮不肯自言
至第七十九人乃出拜退就列無一言廷中皆異之英
宗朝以戸部侍郎致仕
進唐鑑范祖禹字淳父舉進士為校書郎知龍水縣司
馬光辟同編修資治通鑑凡十五年書成光上章稱薦
曰臣誠不及也除秘書省正字召試中書舎人又辭不
拜遷右諫議大夫兼實録院修撰哲宗親征祖禹上言
力陳治道之要古今成敗之理與夫小人之情状反復
激切以感動上意因請外遂以龍圗閣學士知陜州嘗
進唐鑑十一卷
　
　
　
　
　
　
　
　
　
　
　
　
　
　
　錦繡萬花谷續集卷三十三
欽定四庫全書
　錦繡萬花谷續集卷三十四
　類姓
　　宋
作髙唐賦楚威王問於宋玉曰先生何士民衆庶不譽
之甚也宋玉對曰鳥有鳳而魚有鯨夫聖人瑰意竒行
超然獨處世俗之民又安知臣之所為哉作髙唐賦(新/序)
人中龍宋纎隠居酒泉南山太守馬岌造焉纎髙樓重
閣拒而不見岌嘆曰名可聞而身不可見徳可仰而形
不可覩今而後知先生人中之龍也銘詩于石璧曰其
人如玉維國之琛諡曰𤣥虚先生(晉/史)
奪錦袍宋之問字延清武后召與楊炯分直習藝館武
后㳺終南龍門詔從臣賦詩左史東方虯詩先成后賜
錦袍之問俄頃獻后覽之嗟賞更奪袍以賜江左詩律
屢變至沈佺期及之問號為沈宋語曰蘇李居前沈宋比
肩之問父令文富文辭且工書有力世稱三絶既之問
以文章起弟之悌以蹻勇聞之愻精草𨽻世謂皆得父
一絶
一嵗為宰相宋琪字叔寳太宗將用工部尚書李昉參
預大政以琪先入乃超遷兵部尚書未㡬與昉並拜同
中書門下平章事琪自庶僚一嵗中為宰相其速如此
與父同在館閣宋綬幼聰警其外祖楊徽之器愛之以
徽之遺恩授太常寺太祝年方十五召試中書真宗竒
其文聴於秘閣讀書久之召試學士院為集賢校理與
父皋同在館閣世以為榮入為右正言擢知制誥為翰
林學士兼侍讀後為參知政事
二宋宋庠字公序舉進士開封禮部俱第一與弟祁同
時有名以詩賦為學者所宗謂之二宋嘉祐三年拜樞
宻使同平章事封莒國公英宗即位封鄭國公為景靈
宫使
　　仲
負米子路曰由願得當一隊而敵必也攘地千里搴旗
執馘惟由能之見於孔子曰家貧親老不擇禄而仕昔
者由也常食藜藿之實為親負米百里之外(家/語)
　　貢
明經潔行貢禹字少翁以明經潔行著聞徴為博士舉
賢良為河南令以職事為府官所責免冠謝禹曰冠一
免安可復冠也遂去官後徴為諌大夫遷光禄大夫(出/前)
(漢/史)
　　魏
賜樂左襄公四年魏絳曰和戎有五利焉公說使魏絳
盟諸戎修民事田以時絳無貳志事君不避難晉侯賜
樂絳始有金石之樂
梗陽大夫昭公二十八年晉魏獻子為政以魏戌為梗
陽大夫謂能守義者也戍之為人也逺不忘君居利思
義仲尼聞魏子之舉也以為義曰近不失親逺不失舉
可謂義矣
堂堂領袖魏舒累遷後将軍文帝深器重之曰魏舒堂
堂人之領袖(晉/史)
二百餘奏魏徴字元成太宗即位引入卧内訪天下事
徴自以不世遇乃展盡底藴凡二百餘奏無不剴切當
帝心者
有祖風烈魏謩徴五世孫宣宗嗣位遷御史中丞俄兼
戸部侍郎進同平章事為宰相議事天子前惟謩讜切
無所回畏宣宗嘗曰謩名臣孫梃梃有祖風烈朕心憚
之(並唐/史)
　　季
作林鍾左襄十年季武子以所得於齊之兵作林鍾而
銘魯功焉
相三君文六年季文子卒無衣帛之妾無食粟之馬無
蔵金玉無重器君子於是乎知文子之忠於公家也相
三君而無私積
黄金不如一諾季布楚人也為氣任侠有名於楚為河
東守孝文時人有言其賢者召欲以為御史大夫復有
言其使酒難近至留邸一月見罷布進曰陛下以一人
之譽而召臣以一人之毁而去臣臣恐天下聞之有以
窺陛下上曰河東吾股肱郡故特召君耳楚諺曰得黄
金百斤不如得季布一諾
　　摯
撰族姓昭穆摯虞字仲冶作思逰賦舉賢良䇿為下第
武帝又詔諸賢良㑹東堂策問擢為太子舍人除聞喜
令撰族姓昭穆十卷(晉/書)
　　費
杖投葛陂費長房汝南人從市中老翁學仙後辭歸家
與一竹杖曰既至可投葛陂中顧視則龍也(後漢/史)
志慮忠純費禕字文偉為黄門侍郎諸葛亮表云其志
慮忠純宫中之事無大小悉以咨之必能裨補闕漏有
所廣益孫權器之曰君天下淑徳必當股肱蜀朝(蜀/志)
　　傅
作霖雨髙宗夢傅說使百工營求諸野得諸傅巖王置
諸左右曰朝夕納誨以輔台徳若金用汝作礪若濟巨
川用汝作舟楫若嵗大旱用汝作霖雨啟乃心沃朕心
(尚/書)
蘭臺令史傅毅字武仲作迪志詩為蘭臺令史(後漢/史)
摩逆鱗傅咸字長虞𤣥之子剛簡有大節為御史中丞
摩天子逆鱗觸猛獸之鬚(晉/史)
　　顧
南金東箭顧榮字彦先機神朗悟與陸機兄弟同入洛
時人號為三俊例拜為郎中南金東箭世胄髙門(晉/史)
吾家騏驎顧和字君孝總角便有清操族叔榮雅重之
曰此吾家騏驎興吾宗者必此子也周顗指和心曰此
中何所有應曰此中最是難測地拜御史中丞百僚憚
之
　　路
截蒲冩書路温舒字長君截蒲寫書受春秋通大義舉
孝㢘(前漢/史)
　　度
名將度尚除上虞長為政嚴峻明於發擿姦非吏人謂
之神明遷文安令遇時疾疫榖貴開倉廪給營救疾者
百姓蒙其濟後零陵賊起擢尚為荆州刺史擊破之為
名將數有功(後漢/史)
　　衛
七世擊匈奴衛青拜大将軍凡七出擊匈奴収河南地
置朔方郡(史/記)
中興名士第一衛玠字叔寳總角乗羊車入市見者皆
以為玉人玠舅王濟見之輙歎曰珠玉在側覺我形穢
又曰冋若明珠之在側朗然照人王澄每聞玠言輙歎
息絶倒語曰衛玠談道平子絶倒妻父樂廣有重名議
者以為婦翁氷清女壻玉潤中興名士惟玠為當時第
一(晉/史)
易聖衛大經卓然髙行口無二言邃於易人謂之易聖
國器衛次公字從周舉進士潘炎異之曰國器也
　　蔡
金印紫綬蔡澤燕人干諸侯不遇問相於唐舉舉曰云
云澤曰富貴吾所自有所不知者夀也舉曰從今以往
四十三年澤謂其御曰吾持粱躍馬食肉懐金印結紫
綬富貴四十三年足矣(史/記)
為人主師蔡義以明經給事大将軍幕府久之詔求能
為韓詩者召見說詩甚悅之擢光禄大夫數嵗代楊敞
為丞相封陽平侯霍光曰義為人主師當為宰相(前漢/史)
三世不分財蔡邕字伯喈性篤孝母滯病三年自非寒
暑節變未嘗解襟帶不寢寐者七旬三世不分財鄉黨
髙其義(後漢/史)
聲若雷震蔡裔有勇氣聲若雷震有二盗入室裔一呼
二盗俱隕(晉/史)
平世三公蔡廓字子度宋武帝以其剛直補御史中丞
多所糾奏武帝常云蔡可平世三公(南/史)
執經講問皇朝蔡襄字君謨興化軍仙逰人舉進士厯
漳州判官西京留守推官改著作佐郎館閣校勘遷祕
書丞知諫院兼修起居注仁宗増置諫官四員襄在遷
中後遷起居舎人知制誥遷龍圗閣直學士知開封府
進樞宻直學士知泉州徙福州襄為政精明而於閩人尤
知其風俗時閩士專詞賦以應科舉襄得鄉先生周希
孟以經術傳授學士嘗至數百人襄為親至學舎執經
講問為諸生率
　
　
　
　
　
　
　
　
　錦繡萬花谷續集卷三十四
欽定四庫全書
　錦繡萬花谷續集卷三十五
　類姓
　　祭
雅歌投壺祭遵對酒設樂必雅歌投壺在軍旅不忘爼
豆(後漢/史)
　　解
考績第一解系字少連父脩魏琅琊太守考績為天下
第一(晉/史)
　　戴
大戴小戴戴徳延君戴聖次君皆受禮於后蒼徳號大
戴為信都太守聖號小戴以博士論石渠由是禮有大
戴小戴(前漢孟/卿𫝊)
解經不窮戴憑習京氏易年十六郡舉明經拜郎中正
旦朝賀百僚畢集帝令能說經者相難詰理有不通輒
奪其席以益通者憑遂坐五十餘席京師語曰解經不
窮戴侍中(後儒/林𫝊)
闗中大豪戴良字叔鸞父遵字子髙家富好給施食客
常三四百人語曰闗中大豪戴子髙良舉孝㢘不就逃
入江夏山中不仕
積薪自焚戴封對賢良策第一拜議郎遷西華令時蝗
灾獨不入西華界年旱禱請無獲乃積薪以自焚火起
而大雨暴至遷中山相縣囚四百人當刑皆遣歸與剋
期日皆無違者(並後/漢史)
秋毫指擿戴胄秦王㧞武牢引為府士曹參軍大理少
卿缺太宗曰大理人命所繋胄清直其人即日命之犯
顔據正參處法意至析秋毫隨類指擿言若湧泉帝修
洛陽宫胄疏諫止之
父子繼為宰相戴至徳乾封中遷侍郎同三品閱十數
年父子繼為宰相髙宗為飛白書賜至徳遷尚書右僕
射時劉仁軌為左人有訴率優容之至徳乃究本末終
不顯私恩(並唐/史)
　　蒯
齊之辯士蒯通范陽人說韓信反齊之辯士拾遺舉過
顯賢進能(前漢/史)
　　藺
全璧歸趙藺相如趙人也全璧歸趙從趙王與秦㑹於
澠池秦王竟酒終不能加勝於趙既歸以相如功大拜
為上卿(史/記)
　　員
八科皆中員半千字榮期王義方常曰五百嵗一賢者
生子宜當之因改今名凡舉八科皆中咸亨中上書自
陳云云陛下何惜玉陛方寸地不使臣披露肝膽乎書
奏不報
　　段
材可取卿相段㑹為杜陵令五府舉為西域都䕶西域
敬其威儀谷永與之書曰若子之材可優㳺都城而取
卿相何必勒功昆山之側(前漢/史)
凉州三明段熲字紀明舉孝㢘為陽陵令所在有能政
初與皇甫威明張然明並知名京師稱為凉州三明位
至太尉(後漢/史)
真將軍段志𤣥齊州人文徳皇后之𦵏與宇文士及勒
兵衛章武門太宗夜遣使至二將軍所士及披戸納使
志𤣥拒曰軍門不夜開使者示手詔志𤣥曰夜不能辨
不納比曙帝歎曰真將軍周亞夫何以過(唐/史)
禱而雨段文昌字墨卿穆宗拜平章事未踰年授劔南
西川節度使文宗立徙帥荆南州或旱禬解必雨或久
雨遇出㳺必霽民為語曰旱不苦禱而雨雨不愁公出
㳺
　　灌
販繒灌嬰睢陽販繒者號昌文侯與絳侯共立文帝為
太尉(前漢/史)
　　萬
成孝鄉萬敬儒三世同居喪親廬墓刺血寫浮屠書斷
手二指輙復生改所居曰成孝鄉(唐/史)
　　卞
大龍卞壼父粹兄弟六人並登宰府世稱卞氏六龍(晉/史)
五經博士卞華偏習五經仕梁兼五經博士說經析理
為當時之冠(南/史)
　　邵
博覽經史邵續朴素有志烈博覽經史妙解天文為平
原樂安太守(晉/史)
八世同居邵榮興八世同居詔表門閭蠲租稅(南史孝/義𫝊)
詔標里閭邵洪哲縣令范道榮坐除名洪哲代詣京師
明申曲直道榮感其誠節訴省申聞詔下標里閭(出北/史節)
(義/𫝊)
真國器皇朝邵亢字興宗舉茂才異等除建康軍節度
推官召為國子監直講改館閣校勘同知太常禮院英
宗召對羣玉殿謂曰學士真國器也擢同修起居注後
拜樞宻副使
　　到
佐守荆楚到彦之字道豫楚大夫屈到後也彦之佐守
荆楚垂二十載威信為士庶所懐遷南豫州刺史鎮厯
陽(南/史)
　　暴
郎子好相表暴顯字思祖幼時見一沙門指之曰此郎
子好相表大必為良將貴極人臣語終失之從齊神武
起義遷徐州刺史(北/史)
　　賀
當世儒宗賀循字彦先山隂人舉秀才除陽羡令以寛
恵為本不求課最朝廷疑滯皆諮之輒依經禮而對為
當世儒宗(晉/史)
上殿不下賀琛世習禮樂仕梁累遷尚書左丞每進見
武帝與語常移晷刻省中語曰上殿不下有賀雅琛容
止閒雅故呼之(南/史)
慶湖遺老集皇朝賀鑄字方回孝恵皇后之族孫授右
班殿直元祐中用武易文為通判泗州又倅太平州以
卒鑄好學蔵書萬卷工文詞尤長於樂府有慶湖遺老
集
　　謝
一丘一壑謝鯤字幼輿好老易善鼓琴為豫章太守涖
政清肅百姓愛之一丘一壑自謂過庾亮(晉/史)
芝蘭玉樹謝𤣥字幼度叔父安嘗約子姪曰子弟亦何
豫人事而必欲使其佳𤣥曰譬如芝蘭玉樹欲使其生
於庭階耳𤣥以精銳八千破苻堅百萬於淮肥聞風聲
鶴唳以為王師至
無渭陽情謝絢曾戲調其舅袁湛湛曰汝父昔已輕舅
汝今復加我可謂世無渭陽情也
月犯少㣲謝敷字慶緒澄静寡欲隠於太平山初月犯
少微俄而敷死
有林下風王凝之妻謝氏字道韞叔父安嘗内集雪下
安曰何所似也安兄子朗曰撒鹽空中差可擬道韞曰
未若栁絮因風起道韞神情散朗有林下風氣(並晉/史)
兩玉人謝晦字宣明渉獵文義博贍多通時謝鯤風華
為江左第一嘗與晦俱在武帝前帝目之曰一時頓有
兩玉人耳(南/史)
直省賦詩謝朓字𤣥暉少好學有美名文章清麗善草
𨽻長五言詩沈約常云二百年來無此詩也遷尚書吏
部郎好奬人才孔闓粗有才筆未為時知孔珪嘗令草
讓表以示脁脁嗟吟良久手自折簡寫之謂珪曰士子
聲名未立應共奨成無惜齒牙餘論嘗直中書省賦詩
有蒼苔依砌上紅藥當階翻之句
西堂詩夢謝恵連十嵗能屬文靈運嘉賞之云每有篇
章對恵連輒得佳語嘗於永嘉西堂思詩不就忽夢見
恵連即得池塘生春草大以為工嘗為雪賦以髙麗見
竒
文章江左第一謝靈運奕之曽孫文章之美為江左第
一為太子左衛率朝廷惟以文義處之為永嘉太守郡
有名山水肆意逰遨理人聽訟不復闗懐每有一首詩
貴賤競寫名動都下徴為祕書監遷侍中詩書皆兼獨
絶每文竟手自寫之文帝稱為二寳
春日閒居詩謝藺八嵗為春日閒居詩有風定花猶落
之句(並南/史)
李詩謝賦謝偃貞觀初對䇿髙第嘗為塵影賦二篇帝
美其文時李百藥工詩而偃善賦時人稱為李詩謝賦
(唐/史)
　
　
　
　
　
　
　
　錦繡萬花谷續集卷三十五
欽定四庫全書
　錦繡萬花谷續集卷三十六
　類姓
　　華
右師左成公十五年宋華元為右師元曰我為右師君
臣之訓師所司也
精於方藥華佗字元化通數經曉養性之術精於方藥
(後漢/史)
為政清静華歆為豫章太守為政清静不煩吏民威而
愛之魏初為御史大夫素清貧禄賜以賑施親戚故人
家無擔石之儲(魏/志)
作漢紀華嶠才學深博為臺郎徧觀祕籍因作漢紀(晉/史)
孝子鄉華秋事母以孝聞母喪廬墓負土成墳詔表其
門閭後盗起往来墓之左右咸相誡曰勿犯孝子鄉(北/史)
　　向
左師左成公十五年華元使向戌為左師以靖國人
肆意遊山向長字子平讀損益卦喟然歎曰吾已知富
不如貧貴不如賤男女嫁娶既畢勑斷家事勿相闗肆
意逰五嶽名山(後/漢)
潜心典籍向朗少以吏能見稱為己西䍧牱房陵太守
潜心典籍年踰八十猶手自校書開門接賔諉納後進
(蜀/志)
名付中書皇朝向敏中字常之父瑀惟一子教督甚嚴
嘗謂其妻曰大吾門者此子也舉進士太宗飛白書敏
中張詠二名付中書語宰相曰此二臣者名臣也朕将
用之矣拜右諫議大夫同知樞宻院事真宗拜同平章
事大任㡬三十年
　　鄧
世吏二千石鄧晨字偉卿南陽新野人世吏二千石光
武拜為汝南太守興鴻郤陂數千頃田汝土以殷魚稻
之饒流衍他鄉
封髙宻侯鄧禹字仲華南陽新野人十三能誦詩杖䇿
見光武曰願明公威徳加四海禹得効尺寸垂功名於
竹帛禹沉深有大度授以西討之畧拜前将軍謀謨帷
幄决勝千里封髙宻侯
累世寵貴鄧隲字昭伯禹之子拜車騎将軍儀同三司
始自隲也鄧氏自中興後累世寵貴凡侯者二十九人
公二人大将軍以下十三人中二千石十四人列校二
十二人州牧郡守四十八人其餘侍中将大夫郎謁者
不可勝數(並後/漢史)
屯田兩淮鄧艾屯田積榖行於兩淮開廣漕渠達於江
淮(魏/志)
清嚴有治績鄧芝字伯苗為廣漢太守清嚴有治績入
為尚書(蜀/志)
隠𤣥先生鄧世隆相州人亡命變姓名號隠𤣥先生棲
白鹿山貞觀初為修史學士(唐/史)
　　寗
盟子向左僖二十六年公㑹莒兹㔻公寗荘子盟于向
尋洮之盟也
賜湛露彤弓文公四年衛寗武子來聘公與之宴賦湛
露及彤弓　論語寗武子邦有道則智邦無道則愚
飯牛車下齊桓公郊迎客夜開門執火甚盛寗戚飯牛
於車下擊牛角疾商歌公聞之命後車載之賜之衣冠
遂舉大用之授之以卿公得之所以伯也管仲言於齊
桓公曰墾田剏邑闢土植榖盡地之利臣不若寗戚請
致以為田官(新/序)
　　敬
心如鐵石敬肅少以貞介知名仕隋為安陵令有能名
擢拜秦州司馬轉幽州長史俱有異績　栁儉𫝊云心
如鐵石老而彌篤(北/史)
平陽郡王敬暉字仲曄弱冠舉明經為衛州刺史時河
北經突厥所搔方秋而城暉曰豈有棄農畝事池隍哉
縱民歸歛闔部賴安以誅二張功封平陽郡王(唐/史)
　　鄭
著治續鄭𢎞字穉卿兄昌字次卿皆明經通法律政事
昌為太原涿郡太守𢎞為南陽太守皆著治績條教法
度為後世所述
威振西域鄭吉㑹稽人以卒伍從軍破車師降日遂威
振西域
尚書履聲鄭崇哀帝時為尚書僕射每見曵革履上笑
曰我識鄭尚書履聲臣門如市臣心如水(並前/漢史)
為諸儒宗鄭興晚善左氏𫝊數言政事依經守義遂為
諸儒宗
鄭陂鄭渾為邵陵令課民耕桑重去子之法遷陽沛郡
二太守興陂遏開稻田民賴其利刻石頌之號曰鄭陂
(並後/漢史)
清吏鄭善果鄭州人累轉魯郡太守母崔氏賢明曉政
治嘗坐閣内聽處决當理則悅有不可引至牀下責愧
之故善果所至有績號清吏(唐/史)
二鄭鄭從讜字正求及進士第遷門下侍郎時鄭畋以
宰相鎮鳳翔移檄討賊兩人以忠義相提賊尤憚之號
二鄭云
經術該深鄭覃以父䕃補累遷諫議大夫文宗召為翰
林侍講學士覃於經術該深淳篤守正帝尤重之同平
章事弟朗
七松處士鄭薫擢進士第累遷吏部侍郎再知禮部舉
引寒畯士類多之既老號所居為隠巖蒔松於庭號七
松處士
人瑞鄭仁表豪爽有文嘗以門閥文章自髙曰天瑞有
五色雲人瑞有鄭仁表
廣文博士鄭䖍掇當時事著書八十餘篇𤣥宗愛其才
為置廣文館以䖍為博士宰相曰令後世言廣文博士
自君始䖍乃就職(唐/史)
進士第一皇朝鄭獬字毅夫為人俊邁不羣舉進士第
一授将作監丞通判陳州召試直集賢院修起居注遂
以右司諫知制誥
　　孟
家貧惟有二士魯孟獻子聘於晉宣子宣子曰子之家
孰與我家富獻子曰吾家甚貧惟有二士曰顔回兹無
靈(新/序)
易學孟喜從周王孫受易喜好自稱譽故易有施孟梁
丘之學(前/漢)
龍山落㡌孟嘉少知名為桓温參軍好酣飲九日登龍
山飲酒落帽(晉/史)
東郡嘉禾孟業字敬業齊清河王嶽召為法曹後遷東
郡太守以寛恵著名麥一莖五蕙嘉禾一莖九穂咸以
為政化所感(北/史)
貞曜先生孟郊字東野性介少諧合韓愈一見為忘形
交年五十得進士第郊為詩有理最為愈所稱卒張籍
諡曰貞曜先生
浩然亭孟浩然少好義節隠鹿門山年四十乃㳺京師
王維過郢州畫像於刺史亭因曰浩然亭又曰孟亭
　　盛
葛國公盛彦師宋州人髙祖兵至汾隂彦師率賔客上
謁授行軍總管從平京師與史萬寳鎮宜陽李宻叛萬
寳懼彦師笑曰請以數千兵為公梟首遂斬宻以功封
葛國公(並唐/史)
獻西域圖皇朝盛度舉進士稍遷至直史館三司戸部
判官契丹入邉數上疏論邉事奉使陕西參質漢唐故
地繪為西域圗以獻景祐二年拜參知政事後知應天
府以太子少傅致仕
　　冦
真宰相才皇朝冦凖字平仲少力學舉進士太宗深器
之召為參知政事因奏對切直太宗怒起凖輙挽上衣
留以俟處决太宗歎曰真宰相才也又嘗語左右曰朕
得冦凖猶唐太宗之得魏鄭公也加給事中景徳元年
拜同平章事是嵗契丹入邊直抵澶魏真宗召羣臣問
禦敵䇿凖請幸澶州并陳河北用兵之畧甚備仁宗朝
贈中書令來國公諡忠愍
　　富
王佐才富弼字彦國幼篤學有大度范仲淹見而識之
曰此王佐才也懐其文以示王曽晏殊殊即以女妻之
舉茂才異等假資政殿學士戸部侍郎使契丹歸除司
空兼侍中辭復拜左僕射同平章事卒諡文忠元祐初
加贈太師
　
　
　
　
　
　
　
　
　錦繍萬花谷續集卷三十六
欽定四庫全書
　錦繡萬花谷續集卷三十七
　類姓
　　竇
賜璽書竇融字河西五郡大将軍事光武授為凉州牧
封安豐侯光武賜融璽書又賜外屬圗又詔報曰吾與
将軍如左右手耳賞賜恩寵傾動京師竇氏一公兩侯
三公主四二千石
鏤石燕山竇憲拜車騎将軍登燕然山去塞三千餘里
刻石勒功紀漢威徳班固作銘封冠軍侯賛曰聽笳龍
庭鏤石燕然(並後/漢史)
五龍皇朝竇儀字可象薊州漁陽人父禹鈞在周為諫
議大夫五子曰儀儼侃偁僖皆相繼登科時人謂之竇
氏五龍少舉進士宋興遷工部尚書加禮部尚書卒贈
右僕射
博物洽聞竇儼字望之舉進士廣順初拜中書舎人世
宗拜翰林學士國初就轉禮部侍郎卒年四十二儼博
物洽聞通音律厯數盧多遜楊徽之為諫官儼嘗謂之
曰丁夘嵗五星聚奎自此太平矣二拾遺見之儼不與
也已而果然
　　廖
北郭先生廖扶字文起習詩書教授常數百人尤明天
文䜟緯風角推歩之術號為北郭先生(後漢/史)
楚之良才廖立年未三十擢長沙太守諸葛亮曰廖立
楚之良才(魏/志)
堂名世綵皇朝廖剛字用中登崇寜五年進士第紹興
九年詔為御史中丞累世以華髪奉養甞名堂曰世綵
諫議陳公播之聲詩
　　陸
懐橘陸績字公紀吳郡人六嵗見袁術術出橘績懐三
枚去拜辭墮地曰欲歸遺母術大竒之
江東大族陸遜江東大族意思深長才堪負重觀其規
畫可大任(並吳/志)
𤣥圃積玉陸機字士衡少有異才文章冠世君苖見其
文輒欲焚筆硯葛洪謂其文猶𤣥圃之積玉(晉/史)
八科皆中陸元方初明經後舉八科皆中轉監察御史
賜名陸象先元方子器識沈邃舉制科髙第景雲中同平章
事始名景初睿宗曰子能紹先是謂象賢乃賜名焉(並唐/史)
真清陸景倩象先弟為扶溝丞河南按察使畢構覆州
縣殿最欲必得實有吏言状曰某强清某詐清惟景倩
曰真清終御史
内相陸贄字敬輿十八第進士中博學鴻辭正元七年
以兵部侍郎知貢舉明年竇參黜乃以中書侍郎同平
章事始入翰林年尚少以材幸天子常以輩行呼而不
名在奉天朝夕進見然小心精潔未嘗有過帝倚任之
參裁可否時號内相
　　穆
譔家令穆寜大厯初為和州刺史治有状召拜太子右
諭徳居家嚴事寡姊恭甚嘗譔家令訓諸子人一通又
戒曰君子之事親養志為大吾志直道而已苟枉而道
三牲五鼎非吾養也疾病不嘗藥時稱知命(並唐/史)
首唱古文皇朝穆脩字伯長師事陳摶而𫝊其易學方
是時學者從事聲律未知為古文脩首為之倡其後尹
源與弟洙始從之學古文又𫝊其春秋學
　　卜
西河教授仲尼弟子卜商字子夏孔子沒子夏居西河
教授為魏文侯師(史/記)商也與人交推其長者違其短者
故能久也(家/語)
　　谷
待詔公車谷永字子雲博學經書為太常丞數上疏言
得失舉方正直言極諫之士永待詔公車對者數十人
永為上第(前漢/史)
九經庫谷那律魏州人淹識羣書禇遂良嘗稱為九經
庫為𢎞文館學士從太宗出獵遇雨沾漬因問曰油衣
若為而無漏耶那律曰以瓦為之當不漏帝悅其直賜
帛二十段(唐/史)
　　麴
世為豪族麴允金城人與游氏世為豪族西州為之語
曰麴與㳺牛羊不數頭南開朱門北望青樓為始平太
守領雍州刺史至尚書左僕射(晉/史)
　　伏
伏氏學伏恭字叔齊父黯字稚父明齊詩恭少𫝊父學
除劇令以恵政公㢘聞遷常山太守敦脩學校教授不
輟由是北州多為伏氏學肅州以為三老(漢/史)
　　服
春秋左𫝊經服䖍字子慎少以清苦建志入太學受業
有雅才善著文論作春秋左氏𫝊解舉孝㢘後拜九江
太守(後漢/史)
　　樂
下齊城樂毅其先祖曰樂羊為魏文侯将毅使於燕昭
王以為亞卿後為上将軍并獲趙楚韓魏燕之兵以伐
齊下齊七十餘城
獻金明池賦皇朝樂史母夢異人令吞五色珠而生史
史有文辭初仕江南歸朝舉進士知陵州獻金明池賦
召為三館編脩
　　卓
通儒卓茂字子康南陽人父祖皆至郡守習詩禮及厯
筭稱為通儒為宻令吏人親愛不忍欺之道不拾遺蝗
不入界光武即位先訪求茂以為太傅封褒徳侯
　　畢
盈數大名左閔公元年卜偃曰畢萬之後必大萬盈數
也魏大名也以是始賞天啟之矣
拍浮酒船中畢卓字茂世為吏部郎常飲酒廢職盗飲
比舎酒甕間常謂人曰得酒滿數百斛船四時甘味置
兩頭右手持酒杯左手持蟹螯拍浮酒船中便足了一
生矣(晉/史)
與冦凖並相皇朝畢士安字仁叟代州雲中人也後居
鄭州舉進士李沆夢中書闕宰相乃拜士安吏部侍郎
參知政事入謝上曰未也行且相卿士安曰冦凖慷慨
有大節朝臣罕出其右如凖者陛下所宜用也真宗亦
欲相凖藉士安宿徳以鎮之不閱月與凖並相
進御樓觀燈詩畢仲衍字夷仲元豐中任中書舎人釐
正官制一經其手遂為萬世不刋之典撰中書備對二
十卷天下之事盡在其中後因館伴髙麗貢使元夕御
樓觀燈進詩上俯同其韻以賜云先春佳氣集鈞臺樂
與民同盛宴開蟾彩暖催蓮焰發桂香輕泛管聲來形
容壮麗雖非極黼黻昇平是有才萬里海邦修貢使既
陪華觀勿辭推
　　郅
蒼鷹郅都孝景時為中郎将敢直諫面折大臣於朝濟
南瞷氏宗人三百餘家豪猾二千石莫能制景帝拜濟
南太守至則族滅瞷氏首惡餘皆股栗遷為中尉行法
不避貴戚列侯宗室見都側目而視號曰蒼鷹(史/記)
拒闗郅惲志在從政喟然歎曰天生俊士以為人也舉
孝㢘為上東城門候帝出獵夜還惲拒闗不開後為長
沙太守(後漢/史)
　　吉
忠節吉挹字祖冲祖朗為御史中丞西朝傾覆隕身守
節挹亦立忠節(晉書忠/義𫝊)
　　葛
勾漏令葛洪字稚川以儒學知名究覽典籍尤好神仙
導養之法從祖𤣥學道得仙號曰葛仙公洪聞交趾出
丹求為勾漏令(晉/史)
　　屈
懐沙賦屈原名平作離騷之經與日月争光又作懐沙
之賦(史/記)
　　尉
希世賢尉元世為豪宗父目斤勇畧聞於當時位中山
太守元為羽林中郎後為鎮西大将軍甚得夷人之心
累遷尚書令進位司徒謝老詔曰前司徒尉元元亨利
正明允誠素位顯台階歸老私第可謂知始知卒希世
之賢也復拜為三老(北/史)
　
　
　
　
　
　
　
　
　
　
　
　錦繡萬花谷續集卷三十七
欽定四庫全書
　錦繡萬花谷續集卷三十八
　類姓
　　郭
去䄡帷郭賀字喬卿拜荆州刺史百姓歌曰厥徳仁明
郭喬卿忠正朝廷上下平顯宗賜以三公之服黼黻冕
旒勑行部去襜帷使百姓見其容服以章有徳
髙車出闗郭丹字少卿買符入函谷闗慨然嘆曰丹不
乗使者車終不出闗至京師常為都講諸儒咸敬異之
更始徴為諫議大夫持節使歸南陽果乗髙車出闗
折巾郭泰字林宗與李膺友善名震京師後歸郷里衣
冠諸儒送至河上車數千輛林宗惟與膺同舟而濟衆
賔望之以為神仙嘗遇雨巾一角墊時人故折巾一角
以為林宗巾(並後/漢史)
詞賦為中興冠郭璞字景純博學髙才詞賦為中興之
冠洞五行天文卜筮之術為著作佐郎(晉/史)
二十四考中書令郭子儀以武舉異等肅宗朝進中書
令代宗不名呼為大臣以身為天下安危者二十年校
中書令考二十四八子七壻皆貴顯冨貴夀考哀榮終
始人臣之道無缺焉(唐/史)
位兼將相郭崇韜代州鴈門人梁荘宗賜鐵劵拜侍中
成徳軍節度使依前樞宻使荘宗與諸將以兵取天下
而崇韜未嘗居戰陣徒以謀議居佐命第一之功位兼
將相遂以天下為己任(五/代)
　　霍
定萬世䇿霍光去病弟以兄任為郎後為大司馬大将
軍受遺詔輔少主廢昌邑立宣帝封博陸侯定萬世䇿
以安社稷(前漢/史)
　　郝
得大臣體郝處俊貞觀中第進士諫帝欲遜位武后事
遂沮處俊臨事敢言在帝前議論必𫝊經義皆有規獻
　　駱
文章名天下駱賔王七嵗能賦詩武后時數上疏言事
下除臨海丞不得志棄官去與王勃楊炯盧照隣皆以
文章齊名天下(並唐/史)
　　索
燉煌五龍索靖字幼安燉煌人少有逸羣之量與汜衷
張甝索紒索永俱詣太學馳名海内號稱燉煌五龍靖
以草書知名(晉/史)
善占夢索紞字叔徹善占夢令狐䇿夢立冰上與冰下
人語紞占之云云君當為人作媒悉如其言(晉書藝/術𫝊)
　　石
錦歩障石崇字季倫與王愷争以奢靡相尚作錦歩障
五十里(晉/史)
一裘一葛石洪字濬川韓昌黎送赴河陽軍參謨序云
先生居嵩邙瀍榖之間冬一裘夏一葛朝夕飯一盂蔬
一品問之仕則不應坐一室左右圗書與之語道理辯
古今事當否論人髙下事後當成敗若河決下流而東
注若駟馬駕輕車就熟路而王良造父為之先後也若
燭照數計而龜卜也云云(韓/文)
　　翟
上卿任座對魏文侯曰翟璜之言直文侯召為上卿(詳/見)
(任姓/類)
通明相翟方進受春秋以射䇿甲科為郎遷朔州刺史
徙京兆尹搏撃豪强京師畏之知能有餘兼通文法吏
事以儒雅縁飾法律號為通明相天子甚器重之奏事
亡不當意(前漢/史)
　　白
武安君白起善用兵事秦昭王為左庶長攻韓魏趙楚
封武安君(史/記)
觀時變白圭周人樂觀時變人棄我取人取我予趨時
若猛獸摯鳥之發天下言治生者祖白圭(前貨/殖𫝊)
醉吟先生白居易字樂天工文章未冠謁顧况况曰吾
謂斯文遂絶今復得子矣正元中擢進士㧞萃皆中補
校書郎元和元年對制䇿一等召入翰林為學士遷左
拾遺與弟行簡從弟敏中友愛東都所居疏沼種樹構
石樓香山鑿八節灘自號醉吟先生為之𫝊暮節感浮
屠至經月不葷稱香山居士嘗與胡杲吉􁇛九人等燕
集皆髙年不事者人慕之繪為九老圗(唐/史)
　　席
詩人冠冕席豫字建侯長安中舉學兼流畧詞擅文場
科擢上第時年十六復舉手筆俊㧞科中之俄舉賢良
方正異等復舉超㧞羣類科拜吏部侍郎典選六年帝
嘗登朝元閣賦詩羣臣屬和帝以豫詩最工詔曰詩人
之冠冕也(唐/史)
　　劇
若一敵國劇孟洛陽人以俠顯吴楚反周亞夫得孟喜
曰天下搔動大将軍得之若一敵國云(前㳺/俠𫝊)
　　柏
雒文面黒柏良器王奐見之曰爾頟文似臨淮王面黒
似顔平原殆能立功乃薦之光弼年二十四更戰陣六
十二李希烈圍寜陵遏水灌之親令軍中明日㧞城良
器以救兵至擇弩手善㳺者㳂汴渠夜入及旦伏弩發
賦乗城者皆死録功封平原郡王圗形凌煙閣
聲震一時柏耆有縱横學志健而望髙王承宗叛耆謁
裴度且言願得天子一節馳入鎮可掉舌下之乃以左
拾遺往既至以大誼動承宗乃請獻二州以二子入質
由是聲震一時(並唐/史)
　　酈
信成君酈商漢王賜爵信成君以将軍為隴西都尉遷
為左丞相
廣野君酈食其為里監門漢王號為廣野君說下齊七
十餘城(並史/記)
　　戚
為儒推許戚衮字聦慧受三禮大義畧舉兼太學博士
為儒推許(南/史)
堅素先生皇朝戚同文幼孤事祖母以孝聞從邑人楊
慤受經慤隠居不仕而以女弟妻同文勉之仕同文曰
長者不仕同文亦不仕聚徒講學相繼登科者五十六
人踐臺館者亦至十數尚信義喜周人之急所與交皆
當世知名士楊徽之因使至郡多所酬倡及卒徽之與
其門人諡曰堅素先生
　　薛
善士子謂薛居州善士也使之居於王所在王所者長
幼卑尊皆薛居州也王誰與為不善(孟/子)
經術謀王體薛宣為陳留太守盗賊禁止吏民敬其威
信思省吏職求其便安下至財用筆研皆為設方畧其
法律任廷尉有餘經術文雅足以謀王體斷國用身兼
數器(漢/史)
勇蓋三軍薛萬鈞與弟萬徹以材武歸欵髙祖從李靖
討吐谷渾勇蓋三軍遷左衛大将軍擊髙昌進潞國公
後嘗賜羣臣膜皮及萬徹而誤呼萬鈞愴然曰萬鈞朕
勲舊忽口其名豈死者有知冀此賜乎因命取焚之舉
坐歎異
諌止畋獵薛収年十二能屬文房𤣥齡言之秦王王召
見問方畧所對合㫖授府主簿時討王世充軍事繁收
為書檄露布或馬上占辭該敏如素構上書諫王止畋
獵王曰覽所諫知成我者卿也明珠兼乗未若一言(並/出)
(唐/史)
河東三鳳薛元敬與收及族兄徳音齊名世稱河東三
鳳收為長雛徳音為鸑鷟元敬年少為鵷雛武徳中為
天策府參軍直記室文學館學士如晦嘆曰小記室不
可得而親不可得而疎
虓將薛仁貴絳州人三師攻安市城髙麗率兵拒戰太
宗命諸将分擊仁貴恃驍悍欲立竒功乃着白衣自標
顯持㦸呼而馳所向披靡軍乗之賊潰帝曰朕不喜得
遼東喜得虓将九姓衆十餘萬令驍騎數十來挑戰仁
貴發三矢輙殺三人於是敵氣皆懾軍中歌曰将軍三
箭定天山壮士長歌入漢闗
　　折
折家父皇朝折克行知撫州沈勇有力善撫士卒在邊
三十年戰功最多敵畏其威名號折家父官至秦州觀
察使
真将軍折可適其先與魏道武俱起雲中號代北著姓
郭逵帥鄜延見之曰真将種也薦之試藝廷中為鄜延
路經畧司差使後又擢知寜岷環蘭四州再知鎮戎軍
後進武安軍留後知渭州拜淮康軍節度使召為佑神
觀使復帥涇原
　　汲
卧治淮陽汲黯字長孺其先有寵於古之衛君至黯七
世世為卿大夫黯以父任景帝時為太子洗馬以荘見
憚拜為淮陽太守見上曰臣嘗有狗馬之心今病力不能任郡
事願為中郎出入禁闥補過拾遺上曰君薄淮陽邪吾
今召君矣顧淮陽吏民不相得吾徒得君之重卧而治
之(前漢/史)
　　習
四海習鑿齒習鑿齒字彦威宗族盛富世為郷豪少有
才氣以文筆著稱桑門釋道安與之相見曰彌天釋道
安鑿齒曰四海習鑿齒時人以為的對為滎陽太守著
漢晉春秋(晉/史)
　　蓋
醒狂蓋寛饒字次公明經為郡文學以孝㢘為郎舉方
正對䇿髙第遷諫大夫擢司𨽻校尉刺舉無所回避許
伯酌寛饒寛饒曰無多酌我我乃酒狂魏其侯笑曰次
公醒而狂何必酒也
虎牙将軍蓋延字巨卿長八尺彎弓三百斤光武以為
虎牙将軍(後/漢)
　　葉
好龍子張見魯哀公七日而哀公不禮託僕夫而去曰
臣聞君好士云云葉公子髙好龍鈎以寫龍鑿以寫龍
屋宇雕文以寫龍於是夫龍聞而下之窺頭於牖拖尾
於堂葉公見之而走是葉公非好龍也好夫似龍而非
龍者也君非好士好夫似士而非士者也(新/序)
石林居士皇朝葉夢得字少藴登科為丹陽尉蔡京雅
知之既拜相亟召用旬嵗間厯清要遂入翰林為學士
時年方壮文華清麗一時欽重守藩奉祠僅三十年建
炎初召為戸侍再入翰苑遂參大政出帥建康移福唐
以節度使致仕居霅溪卞山之下開山為徑玲瓏秀發
自號石林居士詩酒以娱其老
清徳葉顒字子昻第進士孝宗初為給事中除吏部尋
除參知政事兼同知樞宻繼提舉洞霄宫召對上問勞
加禮且曰卿之清徳自是愈光矣拜左僕射同平章事
薨贈持進林光朝以詩笑之𫝊家惟舊徳無地着樓臺
人以為實録云
　　法
南郡太守法雄字文彊齊襄王法章之後秦滅齊子孫
不敢稱田姓故以法為氏雄為青州刺史行部録囚徒
察顔色多得情偽長吏不奉法者皆解印綬去遷南郡
太守
𤣥徳先生法真博通内外圗典為闗西大儒太守欲屈
以功曹真曰明府若欲吏之真将在北山之北南山之
南矣號𤣥徳先生(並後/漢史)
内為謀主法正字孝直為蜀郡太守揚武將軍外統都
畿内為謀主(蜀/志)
　
　
　
　
　
　
　
　錦繡萬花谷續集卷三十八
欽定四庫全書
　錦繡萬花谷續集卷三十九
　類姓
　　司馬
慕藺相如司馬相如字長卿蜀郡成都人既學慕藺相
如之為人更名相如奏大人賦天子大悅飄飄有凌雲
氣逰天地之間意為㳺獵賦因以風諫賦奏天子以為
郎又著子虚賦
有良史才司馬遷字子長父談為太史公遷南㳺江淮
上㑹稽探禹穴窺九疑浮沅湘北渉汶泗講業齊魯之
都為太史令紬史記石室金匱之書網羅天下放失舊
聞為太史公書序畧遷有良史之才文直事該謂之實
録(前漢/史)
貞一先生司馬承禎字子微事潘師正𫝊辟榖道引術
無不通師正異之卒諡貞一先生(唐/史)
衛士手加額皇朝司馬光字君實天章閣待制池之子
光為兒童時凛然如成人七嵗聞講左氏春秋大愛之
退為家人講即了其大義自是手不釋卷至不知饑渇
寒暑初以父任為将作監主簿舉進士甲科居洛十五
年再任紹司御史臺四任提舉崇福宫拜資政學士神
宗崩光赴闕臨衛士見光入皆以手加額曰此司馬相
公也民遮道呼曰公母歸洛留相天子活百姓所在數
千人觀之元祐元年拜左僕射薨贈太師
　　夏侯
滕公夏侯嬰沛人也號滕公封汝隂侯常為太僕
取青紫如拾芥夏侯勝從始昌受尚書及洪範五行𫝊
說災異為學精熟徴為博士光禄大夫又為諫大夫給
事中遷太子太傅嘗謂諸生曰士病不明經術經術苟
明取青紫如俛地拾芥學經不明不如歸耕(並前/漢史)
　　宇文
持劒取公侯宇文貴少受學嘗輟書歎曰男兒當提劔
汗馬以取公侯何能為博士善騎射有将帥才後仕魏
位大将軍(北/史)
入閣語至夜分宇文士及太宗擢右衛将軍延入閣語
或至夜分
請校天下籍宇文融明辨長吏治時天下户版刓隠人
多去本融由監察御史陳便宜請校天下籍𤣥宗以為
覆田勸農使乃請馳𫝊行天下事無巨細先上勸農使
而後上臺省(並唐/史)
忠節皇朝宇文虚中字叔通建炎二年以資政殿大學
士左太中大夫充國信使使北繼立忠節事大畧具三
朝北盟集今樞宻公紹節即公之孫師援之子也
　　歐陽
尚書世學歐陽生字和伯事伏生受尚書子世𫝊至孫
髙為博士髙孫地餘亦為博士論石渠由是尚書世有
歐陽氏學
八世博士歐陽歙字王思自歐陽生至歙八世皆為博
士拜汝南太守推用賢俊政稱異績在郡教授數百人
(後漢/史)
尺牘人以為法歐陽詢博貫經史初倣王羲之書後險
勁過之尺牘所𫝊人以為法髙麗求之
龍虎榜歐陽詹字行周泉州人其先為本州州佐縣令
閩越地肥衍有山泉雖能通文書吏事不肯北官及常
衮為觀察使始擇鄉秀民能文辭者與為賓主鈞禮里
人矜耀故相勸仕舉進士與韓愈等聮第時稱龍虎榜
閩人第進士自詹始
六一居士皇朝歐陽修字永叔吉州廬陵人四嵗而孤
母鄭氏守節自誓親教修讀書家貧至以荻畫地學書
比成人舉進士兩試國子監一試禮部皆第一遂中甲
科補西京留守推官始従尹洙遊為古文議論當世事
迭相師友與梅堯臣遊為歌詩相倡和遂以文章名冠
天下神宗朝六請致仕乃以觀文殿學士太子少師致
仕修之在滁也自號醉翁作亭琅琊山以醉翁名之晩
年又自號六一居士曰吾集古録一千卷藏書一萬卷
有琴一張有棊一局而嘗置酒一壺吾老於其間是為
六一自為𫝊刻石居潁一年而卒謚文忠
　　令狐
白衣宰相令狐滈綯之子及第遷右拾遺當時謂之白
衣宰相
　　獨孤
以道舉髙第獨孤及為兒時讀孝經父試之曰兒志何
語對曰立身行道揚名於後世天寳末以道舉髙第厯
濠舒二州刺史
佳壻獨孤郁及之子擢進士第最為權徳輿所稱以女
妻之舉制科髙等進右補闕擢翰林學士憲宗歎徳輿
乃有佳壻詔宰相髙選世族故杜悰尚岐陽公主然帝
猶謂不如徳輿之得郁
　　諸葛
藍田生玉諸葛恪少有才名孫權見而竒之曰藍田生
玉真不虛也(吴/志)
黒頭公諸葛恢轉臨沂令為政平和王𨗳常曰明府當
為黒頭公(晉/志)
　　申屠
不受私謁申屠嘉梁人以材官蹶張遷為隊率孝文時
遷御史大夫至丞相封故安侯為人亷直門不受私謁
　　淳于
緹縈上書太倉公姓淳于名意少喜方術為人治病决
死生多驗文帝時當刑意少女緹縈隨父上書上悲其
意乃除肉刑
贅壻淳于髠齊之贅壻也長不滿七尺滑稽多辯(並史/記)
　　鮮于
福星皇朝鮮于侁字子駿為京東轉運使司馬光謂蘇
軾曰子駿福星也京東人困甚子駿救之然安得百子
駿布之天下乎
　　太史
青州名士太史慈少好學仕郡奏曹史後於神亭戰敗
為孫䇿所執䇿曰子義青州名士以信義為先帝與參
論諸軍事(吴志慈/字子義)
　　尉遲
心如山嶽尉遲敬徳隠太子嘗以書招之贈金皿一車
固辭太子怒而止敬徳以聞王曰公之心如山嶽然雖
積金至斗豈能移之
　　屈突
寧食三斗葱屈突通莅官勁正其弟盖為長安令亦以
方嚴顯時語曰寧食三斗艾不逢屈突蓋寕食三斗葱
不逢屈突通
　　司空
耐辱居士司空圖咸通末擢進士景福中拜諫議大夫
不赴圖本居中條山王官谷有先人田遂隠不出作亭
觀素室悉圖唐興節上文人名亭曰休休作文以見志
自目為耐辱居士(唐/史)
　　公儀
㧞葵出婦公儀休食茹而美㧞其園葵而棄之見其家
織布好而疾出其家婦燔其機云欲令農士工女安所
售其貨乎(史/記)
　　皇甫
西州豪傑皇甫規舉賢良後為中郎將黨事起天下名
賢多見染逮規雖為名將素譽不髙自以西州豪傑耻
不得預廼自上言云云臣宜坐之朝廷知而不問時人
以規為賢(後漢/史)
𤣥晏先生皇甫謐字士安博綜典籍百家之言自號𤣥
晏先生時人謂之書淫竟不仕(晉/史)
　
　
　
　
　
　錦繡萬花谷續集卷三十九
欽定四庫全書
　錦繡萬花谷續集卷四十
　類姓
　　公孫
舉善公孫枝字子桑秦大夫也穆公之用百里奚孟明
子桑之舉也君子以為能舉善(大/𫝊)
織屨公孫嬰齊字聲伯魯大夫織屨而食終身不食宣
公之食聲伯夢渉洹或與已瓊瑰(史/記)
遺愛子産鄭卿公孫僑也鄭伯賜子産次路再命之服
不毁鄉校晉叔向曰古之遺愛也
商君公孫鞅衛之諸庶孽公子也少好學刑名之事入
秦見孝公三見而説以霸道公與語不自知膝之前於
席也語數日不厭號為商君
　　叔孫
起朝儀叔孫通薛人與弟子共起朝儀為綿蕞野外習
之拜為奉常因進諸弟子帝悉以為郎諸生喜曰叔孫
生聖人知當世務
　　王孫
對問鼎王孫滿周大夫也王使滿勞楚子楚子問鼎之
大小輕重對曰在徳不在鼎云云鼎之輕重未可問也
(左/𫝊)
　　長孫
一箭貫雙鵰長孫晟善彈工射趫㨗過一人箭貫雙鵰
突厥大畏之聞其弓聲謂為霹靂見其走馬稱為閃電
(北/史)
兼文武兩器長孫無忌從秦王征討有功王即位遷吏
部尚書以功第一封齊國公太宗曰無忌兼文武兩器
朕故相之朕得公遂定天下帝又思與共艱難頼無忌
以免作感鳳賦以賜(唐/史)
　　哥舒
下石堡城哥舒翰其先盖突騎施酋長世居安西家富
于財任俠重然諾事王忠嗣署衙將翰能讀春秋漢書
通大義䟽財多施予天寳八載詔攻吐蕃石堡城三日
而下進封西平郡王(唐/史)
　　逹奚
荆州總管逹奚長孺少懐操膽烈過人為夏州總管匈
奴憚之不敢窺塞轉荆州總管文帝曰江陵國之南門
今以委卿
　　万俟
慷慨勇鋭万俟洛干隨孝武入闗除左僕射慷慨有氣
節勇鋭冠世(北/史)
　　慕容
歩摇慕容廆世居北夷號曰東胡曽祖莫護跋好冠歩
摇冠諸部因呼之為歩摇元帝拜廆為車騎將軍封遼
東郡公(晉載/記)
率部兵廵邊皇朝慕容延釗字化龍太原人父章開州
刺史延釗少以勇敢聞太祖受禪延釗時握重兵屯真
定太祖諭旨聽以便宜從事延釗與韓令冲率所部兵
廵邊一方以安太祖深徳之加殿前都㸃檢同中書門
下三品父名章故不曰平章事
　　賀若
獻取陳十䇿賀若弼字輔伯少有大志博渉書記有重
名隋文帝時以文武才幹拜吳州總管嘗遺原雄詩末
曰勿使麒麟上無我二人名乃獻取陳十䇿上稱善賜
以寳刀後拜大將軍
　　賀婁
風塵不警賀婁子幹字萬夀少以驍武知名在隋䇿授
上大將軍文帝以子幹習邊事授榆闗總管甚為敵所
憚乃下書曰自公守此門風塵不警
　　斛斯
呼為天子斛斯徴字士亮博渉羣書尤精三禮魏孝武
時雅樂廢缺徴稽諸典故創新改舊樂始備焉周武帝
以徴經有師法詔授皇諸子呼為夫子儒者榮之
　　斛律
鴈臣斛律金魏除為第二領人酋長秋朝京師春還部
落號曰鴈臣後為肆州刺史進遷左丞相文宣曰公元
勲佐命父子忠誠朕當結以婚姻永為藩衛子光字明
月聲震闗西
　　豆盧
恵政致祥瑞豆盧勣拜渭州刺史甚有恵政大致祥瑞
髙武隴西来乏水勣馬足所踐忽飛泉涌出又有白烏
翔止㕔前乳子謡曰我有丹楊山出王漿濟我人夷神
烏来翔(並北/史)
居相十餘年豆盧欽望雍州人魏太和詔去豆姓著盧
欽望居宰相十餘年方易之三思等怙勢獨欽望諄諄
自全(唐/史)
　　庫狄
暴過獨獸庫狄士文隋初拜貞州刺史上賜公卿入左
藏任取多少士文獨口銜絹一疋至州發摘姦諂尺布
斗粟之贓無所寛貸時司馬韋焜清河令趙逹並苛刻
唯長史有恵政語曰刺史羅刹政司馬蝮蛇瞋長史含
笑判清河生喫人上聞曰士文暴過獨獸竟坐免(北/史)
　　若干
將士懐恩若干恵翊戴周文拜直閣將軍從禽竇泰復
𢎞農破沙苑毎先登陷陣加儀同三司剛質有勇力善
撫御將士莫不懐恩
　　樗里
智囊樗里子名疾滑稽多智秦人號曰智囊武王立以
為丞相(史/記)
　　上官
接武䕫龍上官儀工文詞渉貫墳典貞觀擢進士第遷
祕書郎太宗毎屬文遣儀視藁髙宗即位進西臺侍郎
時以雍州司士參軍韋絢為殿中侍御史或疑非遷儀
曰御史供奉赤墀下接武夔龍䔏羽鵷鷺豈雍州判佐
比乎時以為清言(唐/史)
　　吾丘
任四千石吾丘夀王拜東郡都尉不復置太守多盗賊
詔賜璽書曰子在朕前之時知畧輻輳以為天下少雙
海内寡二及至連十餘城之守任四千石之重職事並
廢盗賊従横甚不稱在前時何也夀王因言其狀後徴
為光禄大夫侍郎(前漢/史)
　　由吾
辟榖餌松由吾道榮少為道士遊燕趙間聞晉陽有人
大明法術乃尋訪之道家符水禁呪隂陽厯數天文藥
性無不通觧後隠於琅琊山辟榖餌松术求長生之祕
(北/史)
　　西門
河伯娶婦西門豹為鄴令鄴之三老常嵗為河伯娶婦
巫行視人家女好者云是當為河伯婦即聘取洗沐為
治齋宫河上張綘帷女居其中浮之河中數十里乃沒
人多持女逺逃俗言不為河伯娶婦水来漂溺其人民
豹曰至期幸来告吾亦徃送女至時豹徃㑹之河上三
老父老皆㑹其巫老女從弟子數十人豹曰呼河伯婦
来視其好醜即將女出帷豹曰是女不好煩大巫嫗為
入報河伯待更求好女即使吏卒共抱大巫嫗投之河
中有頃曰巫嫗何久也弟子趣之復以弟子一人投之
河中凡三弟子豹曰巫嫗弟子女子也不能白事煩三
老為入白之復投三老河中豹簮筆磬折向河立待良
久曰嫗三老不来奈之何復欲使廷掾及豪長者趣之
皆叩頭血流久之罷去鄴之吏民大驚恐自後不復敢
言
　　成公
孝烏賦成公綏字子安少有俊才詞賦甚麗時有孝烏
毎集其舍作賦美之綏好音律嘗當暑承風而嘯泠然
成曲因為嘯賦張華毎見其文嘆服以為絶倫後徴為
博士(晉文/苑𫝊)
　　胡母
吐佳言如木屑胡母輔之字彦國少擅髙名吐佳言如
鋸木屑霏霏不絶為後進領袖後守繁昌令節酒自厲
甚有能名(晉/史)
　　髙堂
志存正君髙堂隆魯髙堂生後也為散騎常侍學業修
明志存正君因變陳戒發於懇誠及沒明帝曰天不欲
成吾事髙堂生舍我亡也
　　秃髪
九州之外有人禿髪傉檀韋宗歎曰竒材英器不必華
夏明智敏識不必讀書吾乃今知九州之外五經之表
復自有人也(唐/史)
　　黒齒
吐蕃不敢盗邊黒齒常之百濟人長七尺一寸驍毅有謀
畧吐蕃使贊馬婆等入冦拜河源道經畧大使使言斥
地置烽七十所墾田五千頃由是食衍士精卒破之獲
牛馬甲不貲詔書勞賜凡涖軍七年吐蕃懾畏不敢盗
邊封燕國公(唐/史)
　　乞伏
敵不入境乞伏慧字令和鮮卑人少慷慨有大節仕隋
遷凉州總管嚴警烽燧遠為斥堠敵竟不入境(北/史)
　　第五
不受千里馬第五倫或問有私乎曰昔有與千里馬者
雖不受毎三公有所選舉心不能忘而亦終不用兄子
病一夜十往退而安寢子有疾雖不省視竟夕不眠豈
可謂無私乎(後漢/史)
鹽鐵始名使第五琦拜監察御史勾當江淮租庸使兼
諸道鹽鐵鑄錢使鹽鐵名使自琦始當軍興隨事趣人
不益富而用以饒遷户部侍郎判度支進同平章事(唐/史)
　　主父
一嵗四遷主父偃晚學易春秋百家言上書闕下朝奏
暮召天子謂曰公安在何相見之晩乃拜為郎中數上
䟽言事詔拜為謁者一嵗中四遷丈夫生不五鼎食死
即五鼎烹(史/記)
　　侯莫陳
清徳侯莫陳頴字遵道少有器量為時軰所推在桂州
有恵政為南方所信服拜邢州刺史政為第一遷瀛州
刺史百姓立碑頌其清徳(北/史)
　　阿史郍
比金日碑阿史郍忠字義節資性謹居父喪哀慕過人
擢右驍衛大將軍宿衛四十八年無纎隙人比之金日
碑(唐/史)
　
　
　
　
　
　
　
　錦繡萬花谷續集卷四十
