#+TITLE: 景岳全書-明-張介賓
#+DATE: 2018-05-12 10:17:52
#+SOURCE: github.com/kanripo/KR3e0086 master 16e9b585                
欽定四庫全書　　　　　子部五
　景岳全書　　　　　　　醫家類
　　提要
　　　　(臣/)等謹案景岳全書六十四卷明張介賔撰
　　　　是書首為𫝊忠録三卷統論隂陽六氣及前
　　　　人得失次脈神章三卷録診家要語次為傷
　　　　寒典襍證謨婦人規小兒則痘疹詮外科鈐
　　　　凡四十一卷又本草正二卷採藥味三百種
　　　　以人參附子熟地大黄為藥中四維更推人
　　　　參地黄為良相大黄附子為良将次新方二
　　　　卷古方九卷皆分八陣曰補曰和曰寒曰熱
　　　　曰固曰因曰攻曰散又别輯婦人小兒痘疹
　　　　外科方四卷終焉其命名皆沿明末纎佻之
　　　　習至以傷寒為典襍證為謨既僣經名且不
　　　　符字義尤為乖謬其持論則謂金元以來河
　　　　間劉守真立諸病皆屬於火之論丹溪朱震
　　　　亨立陽有餘隂不足及隂虚火動之論後人
　　　　拘守成方不能審求虚實寒凉攻伐動輙貽
　　　　害是以力救其偏謂人之生氣以陽為主難
　　　　得而易失者惟陽既失而難復者亦惟陽因
　　　　専以温補為宗頗足以糾鹵莽滅裂之弊於
　　　　醫術不為無功至於沿其説者不察證候之
　　　　標本不究氣血之盛衰概補概温謂之王道
　　　　不知誤施參桂亦足戕人則矯枉過直其失
　　　　與寒凉攻伐等矣大抵病情萬變不主一途
　　　　用藥者從病之宜亦難拘一格必欲先立一
　　　　宗㫖以統括諸治未有不至於偏者元許衡
　　　　魯齋集有論梁寛甫病証書曰近世諸醫有
　　　　主易州張氏者有主河間劉氏者張氏用藥
　　　　依準四時隂陽而増損之正内經四氣調神
　　　　之義醫而不知此妄行也劉氏用藥務在推
　　　　陳致新不使少有拂鬱正造化新新不傷之
　　　　意醫而不知此無術也然而主張氏者或未
　　　　盡張氏之妙則瞑眩之劑終不敢投至失㡬
　　　　後時而不救者多矣主劉氏者或未悉劉氏
　　　　之藴則刦效目前隂損正氣貽禍于後日者
　　　　多矣能用二家之長而無二家之弊則治庶
　　　　㡬乎其言至為明切夫扶陽抑隂天之道也
　　　　然隂之極至于龍戰陽之極亦至于亢龍使
　　　　六隂盛於坤而一陽不生于復則造化息矣
　　　　使六陽盛於乾而一隂不生于姤則造化亦
　　　　息矣素問曰亢則害承乃制聖人立訓其義
　　　　至精知隂陽不可偏重攻補不可偏廢庶乎
　　　　不至除一弊而生一弊也乾隆四十三年七
　　　　月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
景岳全書紀略
先外祖張景岳公名介賔字會卿先世居四川綿竹縣
明初以軍功世授紹興衞指揮卜室郡城會稽之東生
頴異讀書不屑章句韜鈐軒岐之學尤所淹貫壯歲遊
燕冀間從戎幕府出榆關履碣石經鳳城渡鴨綠居數
年無所就親益老家益貧翻然而歸功名壯志消磨殆
盡盡棄所學而肆力於軒岐揬隱研神醫日進名日彰
時人比之仲景東垣云苦志編緝内經窮年縷析彚成
類經若干卷問世世奉為金匱玉函者久矣全書者博
採前人之精義考驗心得之𤣥微以自成一家之書首
傳忠錄統論隂陽六氣先賢可否凡三卷次脉神章擇
諸家珍要精髓以測病情凡二卷著傷寒為典雜證為
謨婦人為規小兒為則痘疹為詮外科為鈐凡四十卷
採藥味三百種人參附子熟地大黃為藥中四維更推
參地為良相黃附為良將凡二卷創藥方分八陣曰補
曰和曰寒曰熱曰固曰因曰攻曰散名新方八陣凡四
十卷集古方分八陣名古方八陣凡八卷别輯婦人小
兒痘疹外科方總皆出入古今八陣以神其用凡四卷
共六十四卷名景岳全書是書也繼往開來功豈小補
哉以兵法部署方畧者古人用藥如用兵也或云公生
平善韜鈐不得遂其幼學壯行之志而寓意於醫以發
洩其五花八門之竒余曰此蓋有天焉特老其才救世
而接醫綂之精傳造物之意夫豈其微歟是編成於晚
年力不能梓授先君先君復授日蔚余何人斯而能繼
先人之遺志哉歲庚辰㩦走粤東告方伯魯公公曰此
濟世慈航也天下之寶當與天下共之捐俸付剞劂閲
數月工竣不肖得藉慰先人以慰先外祖於九原先外
祖可不朽矣外孫林日蔚跋
欽定四庫全書
　景岳全書卷一
　　　　　　　　　　　　明　張介賔　撰
　　傳忠録上
　　　明理一
萬事不能外乎理而醫之於理為尤切散之則理為萬
象會之則理歸一心夫醫者一心也病者萬象也舉萬
病之多則醫道誠難然而萬病之病不過各得一病耳
譬之北極者醫之一心也萬星者病之萬象也欲以北
極而對萬星則不勝其對以北極而對一星則自有一
線之直彼此相照何得有差故醫之臨證必期以我之
一心洞病者之一本以我之一對彼之一旣得一真萬
疑俱釋豈不甚易一也者理而已矣苟吾心之理明則
隂者自隂陽者自陽焉能相混隂陽旣明則表與裏對
虛與實對寒與熱對明此六變明此隂陽則天下之病
固不能出此八者是編也列門為八列方亦為八蓋古
有兵法之八門予有醫家之八陣一而八之所以神變
化八而一之所以遡淵源故予於此錄首言明理以綂
隂陽諸論詳中求僃用帥八門夫兵係興亡醫司性命
執中心學孰先乎此是卽曰傳中可也曰傳心亦可也
然傳中傳心總無非為斯世斯人之謀耳故復命為傳
忠錄
　　　隂陽篇二
凡診病施治必須先審隂陽乃為醫道之綱領隂陽無
謬治焉有差醫道雖繁而可以一言蔽之者曰隂陽而
已故證有隂陽脉有隂陽藥有隂陽以證而言則表為
陽裏為隂熱為陽寒為隂上為陽下為隂氣為陽血為
隂動為陽靜為隂多言者為陽無聲者為隂喜明者為
陽欲暗者為隂陽微者不能呼隂㣲者不能吸陽病者
不能俯隂病者不能仰以脉而言則浮大滑數之類皆
陽也沉微細濇之類皆隂也以藥而言則升散者為陽
歛降者為隂辛熱者為陽苦寒者為隂行氣分者為陽
行血分者為隂性動而走者為陽性靜而守者為隂此
皆醫中之大法至於隂中復有陽陽中復有隂疑似之
間辨須的確此而不識極易差訛是又最為𦂳要然總
不離於前之數者但兩氣相兼則此少彼多其中便有
變化一皆以理測之自有顯然可見者若陽有餘而更
施陽治則陽愈熾而隂愈消陽不足而更用隂方則隂
愈盛而陽斯滅矣設能明徹隂陽則醫理雖𤣥思過半
矣
一道產隂陽原同一氣火為水之主水卽火之源水火
　原不相離也何以見之如水為隂火為陽象分氷炭
　何謂同原蓋火性本熱使火中無水其熱必極熱極
　則亡隂而萬物焦枯矣水性本寒使水中無火其寒
　必極寒極則亡陽而萬物寂滅矣此水火之氣果可
　呼吸相離乎其在人身是卽元隂元陽所謂先天之
　元氣也欲得先天當思根柢命門為受生之竅為水
　火之家此卽先天之北闕也舎此他求如渉海問津
　矣學者宜識之
一凡人之隂陽但知以氣血臓腑寒熱為言此特後天
　有形之隂陽耳至若先天無形之隂陽則陽曰元陽
　隂曰元隂元陽者卽無形之火以生以化神機是也
　性命係之故亦曰元氣元隂者卽無形之水以長以
　立天癸是也强弱係之故亦曰元精元精元氣者卽
　化生精氣之元神也生氣通天惟賴乎此經曰得神
　者昌失神者亡卽此之謂今之人多以後天勞慾戕
　及先天今之醫只知有形邪氣不知無形元氣夫有
　形者迹也盛衰昭著體認無難無形者神也變幻倐
　忽挽回非易故經曰粗守形上守神嗟乎又安得有
　通神明而見無形者與之共談斯道哉
一天地隂陽之道本貴和平則氣令調而萬物生此造
　化生成之理也然陽為生之本隂實死之基故道家
　曰分隂未盡則不仙分陽未盡則不死華元化曰得
　其陽者生得其隂者死故凡欲保生重命者尤當愛
　惜陽氣此卽以生以化之元神不可忽也曩自劉河
　間出以暑火立論耑用寒凉伐此陽氣其害己甚賴
　東垣先生論脾胃之火必須温養然尚未能盡斥一
　偏之謬而丹溪復出又立隂虛火動之論製補隂大
　補等丸俱以黃栢知母為君寒凉之弊又復盛行夫
　先受其害者旣去而不返後習而用者猶迷而不悟
　嗟乎法高一尺魔高一丈若二子者謂非軒岐之魔
　乎余深悼之故直削於此實冀夫盡洗積陋以蘇生
　民之厄誠不得不然也觀者其諒之察之勿以誹謗
　先輩為責也幸甚
一隂陽虛實經曰陽虛則外寒隂虛則内熱陽盛則外
　熱隂盛則内寒
一經曰陽氣有餘為身熱無汗此言表邪之實也又曰
　隂氣有餘為多汗身寒此言陽氣之虛也仲景曰發
　熱惡寒發於陽無熱惡寒發於隂又曰極寒反汗出
　身必冷如氷此與經㫖義相上下
一經曰隂勝則陽病陽勝則隂病陽勝則熱隂勝則寒
一隂根於陽陽根於隂凡病有不可正治者當從陽以
　引隂從隂以引陽各求其属而衰之如求汗於血生
　氣於精從陽引隂也又如引火歸源納氣歸腎從隂
　引陽也此卽水中取火火中取水之義
一隂之病也來亦緩而去亦緩陽之病也來亦速而去
　亦速陽生於熱熱則舒緩隂生於寒寒則拳急○寒
　邪中於下熱邪中於上飲食之邪中於中
一考之中藏經曰陽病則旦靜隂病則夜寧陽虛則暮
　亂隂虛則朝争蓋陽虛喜陽助所以朝輕而暮重隂
　虛喜隂助所以朝重而暮輕此言隂陽之虚也若實
　邪之候則與此相反凡陽邪盛者必朝重暮輕隂邪
　盛者必朝輕暮重此陽逢陽王隂得隂强也其有或
　晝或夜時作時止不時而動者以正氣不能主持則
　隂陽勝負交相錯亂當以培養正氣為主則隂陽將
　自和矣但或水或火宜因虛實以求之
　　　六變辨三
六變者表裏寒熱虛實也是卽醫中之關鍵明此六者
萬病皆指諸掌矣以表言之則風寒暑濕火燥感於外
者是也以裏言之則七情勞慾飲食傷於内者是也寒
者隂之類也或為内寒或為外寒寒者多虛熱者陽之
類也或為内熱或為外熱熱者多實虛者正氣不足也
内出之病多不足實者邪氣有餘也外入之病多有餘
六者之詳條列如左
　　　表證篇四
表證者邪氣之自外而入者也凡風寒暑濕火燥氣有
不正皆是也經曰清風大来燥之勝也風木受邪肝病
生焉熱氣大来火之勝也金燥受邪肺病生焉寒氣大
来水之勝也火熱受邪心病生焉濕氣大來土之勝也
寒水受邪腎病生焉風氣大來木之勝也土濕受邪脾
病生焉又曰冬傷於寒春必温病春傷於風夏生飱泄
夏傷於暑秋必痎瘧秋傷於濕冬生咳𠻳又曰風從其
衝後來者為虛風傷人者也主殺主害者凡此之類皆
言外来之邪但邪有隂陽之辨而所傷亦自不同蓋邪
雖有六化止隂陽陽邪化熱熱則傷氣隂邪化寒寒則
傷形傷氣者氣通於鼻鼻通於臟故凡外受暑熱而病
有發於中者以熱邪傷氣也傷形者淺則皮毛深則經
絡故凡外受風寒而病為身熱體痛者以寒邪傷形也
經曰寒則腠理閉氣不行故氣收矣炅則腠理開營衛
通汗大泄故氣泄矣此六氣隂陽之辨也然而六邪之
感於外者又惟風寒為最蓋風為百病之長寒為殺厲
之氣人身内有臟腑外有經絡凡邪氣之客於形也必
先舎於皮毛畱而不去乃入於經絡畱而不去乃入於
絡脉畱而不去乃入於經脉然後内連五臟散於腸胃
隂陽俱感五臟乃傷此邪氣自外而内之次也然邪氣
在表必有表證旣見表證則不可攻裏若誤攻之非惟
無渉且恐裏虛則邪氣乗虚愈陷也表證旣明則裏證
可因而解矣故表證之辨不可不為之先察
一人身臟腑在内經絡在外故臟腑為裏經絡為表在
　表者手足各有六經是為十二經脉以十二經脉分
　隂陽則六陽屬腑為表六隂屬臟為裏以十二經脉
　分手足則足經之脉長而且遠自上及下遍絡四體
　故可按之以察周身之病手經之脉短而且近皆出
　入於足經之間故凡診傷寒外感者則但言足經不
　言手經也然而足之六經又以三陽為表三隂為裏
　而三陽之經則又以太陽為陽中之表以其脉行於
　背背為陽也陽明為陽中之裏以其脉行於腹腹為
　隂也少陽為半表半裏以其脉行於側三陽傳徧而
　漸入三隂也故凡欲察表證者則但常分前後左右
　而以足三陽經為主然三陽之中則又惟太陽一經
　包覆肩背外為周身之綱維内連五臟六腑之肓腧
　此諸陽之主氣猶四通八逹之衢也故凡風寒之傷
　人必多自太陽經始
一足三隂之經皆自足上腹雖亦在肌表之間然三隂
　主裏而凡風寒自表而入者未有不由陽經而入隂
　分也若不由陽經逕入三隂者卽為直中隂經必連
　臟矣故隂經無可據之表證
一寒邪在表者必身熱無汗以邪閉皮毛也
一寒邪客於經絡必身體疼痛或拘急而痠者以邪氣
　亂營氣血脉不利也
一寒邪在表而頭痛者有四經焉足太陽脉挟於頭頂
　足陽明脉上至頭維足少陽脉上行兩角足厥隂脉
　上㑹於巓皆能為頭痛也故惟太隂少隂皆無頭痛
　之證
一寒邪在表多惡寒者蓋傷於此者必惡此所謂傷食
　惡食傷寒惡寒也
一邪氣在表脉必𦂳數者營氣為邪所亂也
一太陽經脉起自内眥上頂巓下項挾脊行腰膕故邪
　在太陽者必惡寒發熱而兼頭項痛腰脊强或膝腨
　痑疼也
一陽明經脉起目下循靣鼻行胸腹故邪在陽明者必
　發熱㣲惡寒而兼目痛鼻乾不眠也
一少陽為牢表半裏之經其脉繞耳前後由肩井下脇
　肋故邪在少陽者必發熱而兼耳聾脇痛口苦而嘔
　或往來寒熱也以上皆三陽之表證但見表證則不
　可攻裏或發表或微解或温散或涼散或温中托裏
　而為不散之散或補隂助隂而為雲蒸雨化之散嗚
　呼意有在而言難盡也惟慧者之心悟之
一表證之脉仲景曰寸口脉浮而𦂳浮則為風𦂳則為
　寒風則傷衛寒則傷營營衛俱病骨節煩疼當發其
　汗也○脉經註曰風為陽寒為隂衛為陽營為隂風
　則傷陽寒則傷隂各從其類而傷也故衛得風則熱
　營得寒則痛營衛俱病故致骨節煩疼當發汗解表
　而愈
一浮脉本為屬表此固然也然有邪寒初感之甚者拘
　束衛氣脉不能逹則必沉而兼𦂳此但當以發熱身
　痛等表證叅合而察之自可辨也又若血虚動血者
　脉必浮大○隂虛水虧者脉必浮大○内火熾盛者
　脉必浮大○關隂格陽者脉必浮大若此者俱不可
　一槩以浮為表論必當以形氣病氣有無外證叅酌
　之若本非表證而誤認為表則殺人於反掌之間矣
一外感寒邪脉大者必病進以邪氣日盛也然必大而
　兼𦂳方為病進若先小而後大及漸大漸緩者此以
　隂轉陽為胃氣漸至將解之兆也
一寒邪未解脉息𦂳而無力者無愈期也何也蓋𦂳者
　邪氣也力者元氣也𦂳而無力則邪氣有餘而元氣
　不足也元氣不足何以逐邪臨此證者必能使元陽
　漸充則脉漸有力自小而大自虛而實漸至洪滑則
　陽氣漸逹表將解矣若日見無力而𦂳數日進則危
　亡之兆也
一病必自表而入者方得謂之表證若由内以及外便
　非表證矣經曰從内之外者調其内從外之内者治
　其外從内之外而盛於外者先治其内而後治其外
　從外之内而盛於内者先治其外而後調其内此内
　外先後之不可不知也
一傷風中風雖皆有風之名不可均作表證蓋傷風之
　病風自外入者也可散之温之而已此表證也中風
　之病雖形證似風實由内傷所致本無外邪故不可
　以表證論治法具本條
一發熱之類本為火證但當分辨表裏凡邪氣在表發
　熱者表熱而裏無熱也此因寒邪治宜解散邪氣在
　裏發熱者必裏熱先甚而後及於表也此是火證治
　宜清涼凡此内外皆可以邪熱論也若隂虛水虧而
　為骨蒸夜熱者此虛熱也又不可以邪熱為例惟壯
　水滋隂可以治之
一濕燥二氣雖亦外邪之類但濕有隂陽燥亦有隂陽
　濕從隂者為寒濕濕從陽者為濕熱燥從陽者因於
　火燥從隂者發於寒熱則傷隂必連於臟寒則傷陽
　必連於經此所以燥濕皆有表裏必須辨明而治之
一濕證之辨當辨表裏經曰困於濕首如裹又曰傷於
　濕者下先受之若道路衝風冐雨或動作辛苦之人
　汗濕沾衣此皆濕從外入者也若嗜好酒漿生冷以
　致泄瀉黃疸腫脹之類此濕從内出者也在上在外
　者宜微從汗解在下在裏者宜分利之濕熱者宜清
　宜利寒濕者宜補脾溫腎
一燥證之辨亦有表裏經曰清氣大來燥之勝也風木
　受邪肝病生焉此中風之屬也蓋燥勝則隂虛隂虛
　則血少所以或為牽引或為拘急或為皮腠風消或
　為臟腑乾結此燥從陽化營氣不足而傷乎内者也
　治當以養營補隂為主若秋令太過金氣勝而風從
　之則肺先受病此傷風之屬也蓋風寒外束氣應皮
　毛故或為身熱無汗或為欬𠻳喘滿或鼻塞聲啞或
　咽喉乾燥此燥以隂生衛氣受邪而傷乎表者也治
　當以輕揚温散之劑煖肺去寒為主
　　　裏證篇五
裏證者病之在内在藏也凡病自内生則或因七情或
因勞倦或因飲食所傷或為酒色所困皆為裏證以此
言之似屬易見苐於内傷外感之間疑似之際若有不
明未免以表作裏以裏作表乃致大害故當詳辨也
一身雖微熱而濈濈汗出不止及無身體痠疼拘急而
　脉不𦂳數者此熱非在表也
一證似外感不惡寒反惡熱而絶無表證者此熱盛於
　内也
一凡病表證而小便清利者知邪未入裏也
一表證已具而飲食如故胸腹無碍者病不及裏也若
　見嘔惡口苦或心胸滿悶不食乃表邪傳至胸中漸
　入於裏也若煩躁不眠乾渴譫語腹痛自利等證皆
　邪入於裏也若腹脹喘滿大便結鞕潮熱斑黃脉滑
　而實者此正陽明胃腑裏實之證可下之也
一七情内傷過於喜者傷心而氣散心氣散者收之養
　之過於怒者傷肝而氣逆肝氣逆者平之抑之過於
　思者傷脾而氣結脾氣結者温之豁之過於憂者傷
　肺而氣沉肺氣沉者舒之舉之過於恐者傷腎而氣
　怯腎氣怯者安之壯之
一飲食内傷氣滯而積者脾之實也宜消之逐之不能
　運化者脾之虚也宜煖之助之
一酒濕傷隂熱而煩滿者濕熱為病也清之泄之酒濕
　傷陽腹痛㵼利嘔惡者寒濕之病也温之補之
一勞倦傷脾者脾主四肢也須補其中氣
一色慾傷腎而陽虛無火者兼培其氣血隂虛有火者
　純補其眞隂
一痰飲為患者必有所本求所從來方為至治若但治
　標非良法也詳其本條
一五臟受傷本不易辨但有諸中必形諸外故肝病則
　目不能視而色青心病則舌不能言而色赤脾病則
　口不知味而色黃肺病則鼻不聞香臭而色白腎病
　則耳不能聽而色黒
　　　虛實篇六
虛實者有餘不足也有表裏之虛實有氣血之虚實有
臟腑之虛實有隂陽之虛實凡外入之病多有餘内出
之病多不足實言邪氣實則當㵼虛言正氣虛則當補
凡欲察虛實者為欲知根本之何如攻補之宜否耳夫
疾病之實固為可慮而元氣之虛慮尤甚焉故凡診病
者必當先察元氣為主而後求疾病若實而誤補隨可
解救虛而誤攻不可生矣然總之虛實之要莫逃乎脉
如脉之眞有力眞有神者方是眞實證脉之似有力似
有神者便是假實證矧脉之無力無神以至全無力全
無神者哉臨證者萬毋忽此
一表實者或為發熱或為身痛或為惡熱掀衣或為惡
　寒鼓慄寒束於表者無汗火盛於表者有痬走注而
　紅痛者知營衛之有熱拘急而痠痛者知經絡之有
　寒
一裏實者或為脹為痛或為痞為堅或為閉為結或為
　喘為滿或懊憹不寧或躁煩不眠或氣血積聚結滯
　腹中不散或寒邪熱􁅎深畱臟腑之間
一陽實者為多熱惡熱○隂實者為痛結而寒○氣實
　者氣必喘粗而聲色壯厲○血實者血必凝聚而且
　痛且堅
一心實者多火而多笑○肝實者兩脇小腹多有疼痛
　且復多怒○脾實者為脹滿氣閉或為身重○肺實
　者多上焦氣逆或為欬喘○腎實者多下焦壅閉或
　痛或脹或熱見於二便
一表虛者或為汗多或為肉戰或為怯寒或為目暗羞
　明或為耳聾眩運或肢體多見麻木或舉動不勝勞
　煩或為毛槁而肌肉削或為顔色憔悴而神氣索然
一裏虛者為心怯心跳為驚惶為神魂之不寧為津液
　之不足或為饑不能食或為渴不喜冷或畏張目而
　視或聞人聲而驚上虛則飲食不能運化或多嘔惡
　而氣虚中滿下虛則二隂不能流利或便尿失禁肛
　門脫出而泄㵼遺精○在婦人則為血枯經閉及墮
　胎崩淋𢃄濁等證
一陽虛者火虛也為神氣不足為眼黒頭眩或多寒而
　畏寒○隂虛者水虧也為亡血失血為戴陽為骨蒸
　勞熱○氣虛者聲音微而氣短似喘血虛者肌膚乾
　濇而筋脉拘攣
一心虛者陽虛而多悲肝虛者目昏>昏>無所見或隂縮
　筋攣而善恐○脾虚者為四肢不用或飲食不化腹
　多痞滿而善憂○肺虛者少氣息微而皮毛燥濇○
　腎虛者或為二隂不通或為兩便不禁或多遺泄或
　腰脊不可俯仰而骨痠痿厥
一諸痛之可按者為虛拒按者為實
一脹滿之虛實仲景曰腹滿不减减不足言當下之腹
　滿時减復如故此為寒當與温藥夫减不足言者以
　中滿之甚無時或减此實脹也故當下之腹滿時减
　者以腹中本無實邪所以有時或减旣减而復滿如
　故者以脾氣虛寒而然所以當與温藥温卽兼言補
　也
一内經諸篇皆惓惓以神氣為言夫神氣者元氣也元
　氣完固則精神昌盛無待言也若元氣微虛則神氣
　微去元氣太虛則神氣全去神去則機息矣可不畏
　哉脉要精微論曰夫精明者所以視萬物别黒白審
　長短以長為短以白為黒如是則精衰矣言而微終
　日乃復言者此氣奪也衣被不斂言語善惡不避親
　疎此神明之亂也倉廩不藏者是門戸不要也水泉
　不止是膀胱不藏也得守者生失守者死夫五臟者
　身之强也頭者精明之府頭傾視深精神將奪矣背
　者胸中之府背曲肩垂府將壊矣腰者腎之府轉搖
　不能腎將憊矣膝者脚之府屈伸不能行則僂俯筋
　將憊矣骨者髓之府不能久立行則振掉骨將憊矣
　得强則生失强則死此内經之言虚證也當察其意
　虚者宜補實者宜㵼此易知也而不知實中復有虛
　虚中復有實故毎以至虛之病反見盛勢大實之病
　反有羸狀此不可不辨也如病起七情或飢飽勞倦
　或酒色所傷或先天不足及其旣病則每多身熱便
　閉戴陽脹滿虛狂假斑等證似為有餘之病而其因
　實由不足醫不察因從而㵼之必枉死矣又如外感
　之邪未除而畱伏於經絡食飲之滯不消而積聚於
　臟腑或鬱結逆氣有不可散或頑痰瘀血有所畱藏
　病乆致羸似乎不足不知病本未除還當治本若誤
　用補必益其病矣此所謂無實實無虛虛損不足而
　益有餘如此死者醫殺之耳
附華元化虛實大要論曰病有臟虛臟實腑虛腑實上
　虛上實下虛下實狀各不同宜深消息○腸鳴氣走
　足冷手寒食不入胃吐逆無時皮毛憔悴肌肉皺皴
　耳目昏塞語聲破散行步喘促精神不收此五臟之
　虛也診其脉舉指而滑按之而微看在何部以斷其
　臟也又按之沉小微弱短澀軟濡俱為臟虛也○飲
　食過多大小便難胸膈滿悶肢節疼痛身體沉重頭
　目悶眩唇口腫脹咽喉閉塞腸中氣結皮肉不仁暴
　生喘乏偶作寒熱瘡疽并起悲喜時來或自痿弱或
　自高强氣不舒暢血不流通此臟之實也診其脉舉
　按俱盛者實也又長浮數疾洪𦂳弦大俱曰實也看
　在何經而斷其臟也○頭疼目赤皮熱骨寒手足舒
　緩血氣壅塞丹癅更生咽喉腫痛輕按之痛重按之
　快食飲如故曰腑實也診其脉浮而實大者是也○
　皮膚搔癢肌肉䐜脹食飲不化大便滑而不止診其
　脉輕手按之得滑重手按之得平此乃腑虛也看在
　何經而正其時也○胸膈痞滿頭目碎痛飲食不下
　腦頂昏重咽喉不利涕唾稠粘診其脉左右寸口沉
　結實大者上實也○頬赤心忪舉動顫慄語聲嘶嗄
　唇焦口乾喘乏無力靣少顔色頥頷腫滿診其左右
　寸脉弱而微者上虛也○大小便難飲食如故腰脚
　沉重(當作/痠重)臍腹疼痛診其左右尺中脉伏而澁者下
　實也○大小便難飲食進退腰脚沉重如坐水中行
　步艱難氣上奔衝夢寐危嶮診其左右尺中脉絃而
　細者下虛也病人脉微澁短小俱屬下虛也
一本篇虛實證有未盡者俱詳載虛損門當互察之
　　　寒熱篇七
寒熱者隂陽之化也隂不足則陽乗之其變為熱陽不
足則隂乗之其變為寒故隂勝則陽病隂勝為寒也陽
勝則隂病陽勝為熱也熱極則生寒因熱之甚也寒極
則生熱因寒之甚也陽虛則外寒寒必傷陽也隂虛則
内熱熱必傷隂也陽盛則外熱陽歸陽分也隂盛則内
寒隂歸隂分也寒則傷形形言表也熱則傷氣氣言裏
也故火王之時陽有餘而熱病生水王之令陽不足而
寒病起人事之病由於内氣交之病由於外寒熱之表
裏當知寒熱之虛實亦不可不辨
一熱在表者為發熱頭痛為丹腫斑黃為揭去衣被為
　諸痛瘡痬
一熱在裏者為瞀悶脹滿為煩渴喘結或氣急呌吼或
　躁擾狂越
一熱在上者為頭痛目赤為喉瘡牙痛為諸逆衝上為
　喜冷舌黒
一熱在下者為腰足腫痛為二便秘澁或熱痛遺精或
　溲混便赤
一寒在表者為憎寒為身冷為浮腫為容顔青慘為四
　肢寒厥
一寒在裏者為冷嚥腸鳴為惡心嘔吐為心腹疼痛為
　惡寒喜熱
一寒在上者為吞酸為膈噎為飲食不化為噯腐脹噦
一寒在下者為清濁不分為鶩溏痛泄為陽痿為遺尿
　為膝寒足冷
一病人身大熱反欲得近衣者熱在皮膚寒在骨髓也
　身大寒反不欲近衣者寒在皮膚熱在骨髓也此表
　證之辨若内熱之甚者亦每多畏寒此當以脉證叅
　合察之
一眞寒之脉必遲弱無神眞熱之脉必滑實有力
一陽臟之人多熱隂臟之人多寒陽臟者必平生喜冷
　畏熱即朝夕食冷一無所病此其陽之有餘也隂臟
　者一犯寒凉則脾腎必傷此其陽之不足也第陽强
　者少十惟二三陽弱者多十常五六然恃强者反多
　病畏弱者反多安寧若或見彼之强而忌我之弱則與
　侏儒觀塲醜婦效顰者無異矣
　　　寒熱眞假篇八
寒熱有眞假者隂證似陽陽證似隂也蓋隂極反能躁
熱乃内寒而外熱即眞寒假熱也陽極反能寒厥乃内
熱而外寒卽眞熱假寒也假熱者最忌寒凉假寒者最
忌温熱察此之法當專以脉之虛實强弱為主
一假熱者水極似火也凡病傷寒或患雜證有其素禀
　虛寒偶感邪氣而然者有過於勞倦而致者有過於
　酒色而致者有過於七情而致者有原非火證以誤
　服寒涼而致者凡眞熱本發熱而假熱亦發熱其證
　則亦為靣赤躁煩亦為大便不通小便赤澁或為氣
　促咽喉腫痛或為發熱脉見𦂳數等證昧者見之便
　認為熱妄投寒涼下咽必斃不知身雖有熱而裏寒
　格陽或虛陽不歛者多有此證但其内證則口雖乾
　渴必不喜冷即喜冷者飲亦不多或大便不實或先
　鞕後溏或小便清頻或隂枯黃赤或氣短懶言或色
　黯神倦或起倒如狂而禁之則止自與登高罵詈者
　不同此虛狂也或斑如蚊迹而淺紅細碎自與紫赤
　熱極者不同此假斑也凡假熱之脉必沉細遲弱或
　雖浮大𦂳數而無力無神此乃熱在皮膚寒在臟腑
　所謂惡熱非熱實隂證也凡見此内頽内困等證而
　但知攻邪則無有不死急當以四逆八味理隂煎回
　陽飲之類倍加附子塡補眞陽以引火歸源但使元
　氣漸復則熱必退藏而病自愈所謂火就燥者卽此
　義也故凡見身熱脉數按之不鼓擊者此皆隂盛格
　陽卽非熱也○仲景治少隂證靣赤者以四逆湯加
　葱白主之○東垣曰靣赤目赤煩躁引飲脉七八至
　按之則散者此無根之火也以薑附湯加人參主之
　○外臺秘要曰隂盛發躁名曰隂躁欲坐井中宜以
　熱藥治之
一假寒者火極似水也凡傷寒熱甚失於汗下以致陽
　邪亢極鬱伏於内則邪自陽經𫝊入隂分故為身熱
　發厥神氣昏沉或時畏寒狀若隂證凡眞寒本畏寒
　而假寒亦畏寒此熱深厥亦深熱極反兼寒化也大
　扺此證必聲壯氣粗形强有力或唇焦舌黒口渴飲
　冷小便赤濇大便秘結或因多飲藥水以致下利純
　清水而其中仍有燥糞及失氣極臭者察其六脉必
　皆沉滑有力此陽證也凡内實者宜三承氣湯擇而
　用之潮熱者以大柴胡湯解而下之内不實者以白
　虎湯之類清之若雜證之假寒者亦或為畏寒或為
　戰慄此以熱極於内而寒侵於外則寒熱之氣兩不
　相投因而寒慄此皆寒在皮膚熱在骨髓所謂惡寒
　非寒明是實證但察其内證則或為喜冷或為便結
　或小水之熱濇或口臭而躁煩察其脉必滑實有力
　凡見此證卽當以凉膈芩連之屬助其隂而清其火
　使内熱旣除則外寒自伏所謂水流濕者亦此義也
　故凡身寒厥冷其脉滑數按之鼓擊於指下者此陽
　極似隂卽非寒也
一假寒誤服熱藥假熱誤服寒藥等證但以冷水少試
　之假熱者必不喜水卽有喜者或服後見嘔便當以
　温熱藥解之假寒者必多喜水或服後反快而無所
　逆者便當以寒凉藥解之
　　　十問篇九
一問寒熱二問汗　　　三問頭身四問便
五問飲食六問胸　　　七聾八渴俱當辨
九因脉色察隂陽　　　十從氣味章神見
見定雖然事不難　　　也須明哲毋招怨
　右十問者乃診治之要領臨證之首務也明此十問
　則六變具存而萬病形情俱在吾目中矣醫之為難
　難在不識病本而施悞治耳悞則殺人天道可畏不
　悞則濟人隂德無窮學者欲明是道必須先察此要
　以定意見以為階梯然後再採羣書廣其知識又何
　悞焉有能熟之胸中運之掌上非止為人而為己不
　淺也愼之寶之
一問寒熱
　問寒熱者問内外之寒熱欲以辨其在表在裏也人
　傷於寒則病為熱故凡病身熱脉𦂳頭疼體痛拘急
　無汗而且得於暫者必外感也蓋寒邪在經所以頭
　痛身疼邪閉皮毛所以拘急發熱若素日無疾而忽
　見脉證若是者多因外感蓋寒邪非素所有而突然
　若此此表證也若無表證而身熱不解多屬内傷然
　必有内證相應合而察之自得其眞
　一凡身熱經旬或至月餘不解亦有仍屬表證者蓋
　　因初感寒邪身熱頭痛醫不能辨悞認為火輒用
　　寒凉以致邪不能散或雖經解散而藥未及病以
　　致畱畜在經其病必外證多而裏證少此非裏也
　　仍當解散
　一凡内證發熱者多屬隂虛或因積熱然必有内證
　　相應而其來也漸蓋隂虛者必傷精傷精者必連
　　臟故其在上而連肺者必為喘急欬𠻳在中而連
　　脾者或妨飲食或生懊憹或為躁煩焦渴在下而
　　連腎者或精血遺淋或二便失節然必倐熱往來
　　時作時止或氣怯聲微是皆隂虛證也
　一凡怒氣七情傷肝傷臟而為熱者總屬眞隂不足
　　所以邪火易熾亦隂虛也
　一凡勞倦傷脾而發熱者以脾隂不足故易於傷傷
　　則熱生於肌肉之分亦隂虛也
　一凡內傷積熱者在癥痞必有形證在血氣必有明
　　徴或九竅熱於上下或臟腑熱於三焦若果因實
　　熱凡火傷在形體而無渉於眞元者則其形氣聲
　　色脉候自然壯麗無弗有可據而察者此當以實
　　火治之
　一凡寒證尤屬顯然或外寒者陽虧於表或内寒者
　　火衰於中諸如前證但熱者多實而虛熱者最不
　　可悞寒者多虛而實寒者間亦有之此寒熱之在
　　表在裏不可不辨也
二問汗
　問汗者亦以察表裏也凡表邪盛者必無汗而有汗
　者邪隨汗去已無表邪此理之自然也故有邪盡而
　汗者身凉熱退此邪去也有邪在經而汗在皮毛者
　此非眞汗也有得汗後邪雖稍减而未得盡全者猶
　有餘邪又不可因汗而必謂其無表邪也須因脉證
　而詳察之
　一凡温暑等證有因邪而作汗者有雖汗而邪未去
　　者皆表證也總之表邪未除者在外則連經故頭
　　身或有疼痛在内則連臟故胸膈或生煩躁在表
　　在裏有證可憑或𦂳或數有脉可辨須察其眞假
　　虛實孰微孰甚而治之
　一凡全非表證則或有陽虛而汗者須實其氣隂虛
　　而汗者須益其精火盛而汗者涼之自愈過飲而
　　汗者清之可寧此汗證之有隂陽表裏不可不察
　　也諸汗詳證載傷寒門
三問頭身
　問其頭可察上下問其身可察表裏頭痛者邪居陽
　分身痛者邪在諸經前後左右隂陽可辨有熱無熱
　內外可分但屬表邪可散之而愈也
　一凡火盛於内而為頭痛者必有内應之證或在喉
　　口或在耳目别無身熱惡寒在表等候者此熱盛
　　於上病在裏也察在何經宜清宜降高者抑之此
　　之謂也若用輕揚散劑則火必上升而痛愈甚矣
　一凡隂虛頭痛者舉發無時是因酒色過度或遇勞
　　苦或逢情慾其發則甚此為裏證或精或氣非補
　　不可也
　一凡頭痛屬裏者多因於火此其常也然亦有隂寒
　　在上陽虛不能上逹而痛甚者其證則惡寒嘔惡
　　六脉沉微或兼弦細諸治不效余以桂附參熟之
　　類而愈之是頭痛之有陽虛也
　一凡云頭風者此世俗之混名然必有所因須求其
　　本辨而治之
　一凡眩運者或頭重者可因之以辨虛實凡病中眩
　　運多因清陽不升上虛而然如丹溪云無痰不作
　　運殊非眞確之論但當兼形氣分久暫以察之觀
　　内經曰上虛則眩上盛則熱痛其義可知至於頭
　　重尤屬上虛經曰上氣不足腦為之不滿頭為之
　　苦傾此之謂也
　一凡身痛之甚者亦當察其表裏以分寒熱其若感
　　寒作痛者或上或下原無定所隨散而愈此表邪
　　也若有定處而别無表證乃痛痺之屬邪氣雖亦
　　在經此當以裏證視之但有寒熱之異耳若因火
　　盛者或肌膚灼熱或紅腫不消或内生煩渴必有
　　熱證相應治宜以清以寒若並無熱候而疼痛不
　　止多屬隂寒以致血氣凝滯而然經曰痛者寒氣
　　多也有寒故痛也必温其經使氣血流通其邪自
　　去矣
　一凡勞損病劇而忽加身痛之甚者此隂虛之極不
　　能滋養筋骨而然營氣憊矣無能為也
四問便
　二便為一身之門户無論内傷外感皆當察此以辨
　其寒熱虛實蓋前隂通膀胱之道而其利與不利熱
　與不熱可察氣化之强弱凡患傷寒而小水利者以
　太陽之氣未劇卽吉兆也後隂開大腸之門而其通
　與不通結與不結可察陽明之實虛凡大便熱結而
　腹中堅滿者方屬有餘通之可也若新近得解而不
　甚乾結或旬日不解而全無脹意者便非陽明實邪
　觀仲景曰大便先鞕後溏者不可攻可見後溏者雖
　有先鞕已非實熱矧夫純溏而連日得後者又可知
　也若非眞有堅燥痞滿等證則原非實邪其不可攻
　也明矣
　一凡小便人但見其黄便謂是火而不知人逢勞倦
　　小水卽黃焦思多慮小水亦黃瀉痢不期小水亦
　　黃酒色傷隂小水亦黃使非有或淋或痛熱證相
　　兼不可因黃便謂之火余見逼枯汁而斃人者多
　　矣經曰中氣不足溲便為之變義可知也若小水
　　清利者知裏邪之未盛而病亦不在氣分以津液
　　由於氣化氣病則小水不利也小水漸利則氣化
　　可知最為吉兆
　一大便通水榖之海腸胃之門户也小便通血氣之
　　海衝任水道之門户也二便皆主於腎本為元氣
　　之關必眞見實邪方可議通議下否則最宜詳愼
　　不可悞攻使非眞實而妄逐之導去元氣則邪之
　　在表者反乗虛而深陷病因内困者必由泄而愈
　　虧所以凡病不足愼勿强通最喜者小便得氣而
　　自化大便彌固者彌良營衛旣調自將通逹卽大
　　腸秘結旬餘何慮之有若滑泄不守乃非虛弱者
　　所宜當先為之防也
五問飲食
　問飲食者一可察胃口之清濁二可察臟腑之隂陽
　病由外感而食不斷者知其邪未及臟而惡食不惡
　食者可知病因内傷而食飲變常者辨其味有喜惡
　而愛冷愛熱者可知素欲温熱者知隂臟之宜煖素
　好寒冷者知陽臟之可清或口腹之失節以致悞傷
　而一時之權變可因以辨故飲食之性情所當詳察
　而藥餌之宜否可因以推也
　一凡諸病得食稍安者必是虛證得食更甚者或虚
　　或實皆有之當辨而治也
六問胸
　胸卽膻中上連心肺下通臟腑胸腹之病極多難以
　盡悉而臨證必當問者為欲辨其有邪無邪及宜補
　宜瀉也大凡胸腹脹滿則不可用補而不脹不滿則
　不可用攻此大法也然痞與滿不同當分輕重重者
　脹塞中滿此實邪也不得不攻輕者但不欲食不知
　饑飽似脹非脹中空無物乃痞氣耳非眞滿也此或
　以邪陷胸中者有之或脾虛不運者有之病者不知
　其辨但見胃氣不開飲食不進問之亦曰飽悶而實
　非眞有脹滿此在疑虛疑實之間若不察其眞確未
　免補瀉倒施必多致悞則為害不小
　一凡今人病虛證者極多非補不可但用補之法不
　　宜造次欲察其可補不可補之幾則全在先察胸
　　腹之寛否何如然後以漸而進如未及病再為放
　　膽用之庶無所碍此用補之大法也
　一凡勢在危急難容少緩亦必先問其胸寛者乃可
　　驟進若元氣眞虛而胸腹又脹是必虛不受補之
　　證若强進補劑非惟無益適足以招謗耳此胸腹
　　之不可不察也
七問聾
　耳雖少陽之經而實為腎臟之官又為宗脉之所聚
　問之非惟可辨虛實亦且可知死生凡人之久聾者
　此一經之閉無足為怪惟是因病而聾者不可不辨
　其在熱論篇則曰傷寒三日少陽受之故為耳聾此
　以寒邪在經氣閉而然然以余所騐則未有不因氣
　虛而然者素問曰精脫者耳聾仲景曰耳聾無聞者
　陽氣虛也由此觀之則凡病是證其屬氣虛者什九
　氣閉者什一耳
　一聾有輕重輕者病輕重者病重若隨治漸輕可察
　　其病之漸退也進則病亦進矣若病至聾極甚至
　　絶然無聞者此誠精脫之證余經歴者數人矣皆
　　至不治
八問渴
　問渴與不渴可以察裏證之寒熱而虛實之辨亦從
　以見凡内熱之甚則大渴喜冷氷水不絶而腹堅便
　結脉實氣壯者此陽證也
　一凡口雖渴而喜熱不喜冷者此非火證中寒可知
　　旣非火證何以作渴則水虧故耳
　一凡病人問其渴否則曰口渴問其欲湯水否則曰
　　不欲蓋其内無邪火所以不欲湯水眞隂内虧所
　　以口無津液此口乾也非口渴也不可以乾作渴
　　治
　一凡陽邪雖盛而眞隂又虛者不可因其火盛喜冷
　　便云實熱蓋其内水不足欲得外水以濟水涸精
　　虧眞隂枯也必兼脉證細察之此而畧差死生立
　　判余嘗治垂危最重傷寒有如此者每以峻補之
　　劑浸冷而服或以氷水參熟等劑相間迭進活人
　　多矣常人見之咸以為竒不知理當如是何竒之
　　有然必其乾渴燥結之甚者乃可以參附涼水並
　　進若無實結不可與水
九因脉色辨隂陽
　脉色者血氣之影也形正則影正形斜則影斜病生
　於内則脉色必見於外故凡察病者須先明脉色但
　脉色之道非數言可盡欲得其要則在乎隂陽虛實
　四者而已四者無差盡其善矣苐脉法之辨以洪滑
　者為實為陽微弱者為虛為隂無待言也然仲景曰
　若脉浮大者氣實血虚也陶節庵曰不論脉之浮沉
　大小但指下無力重按全無便是隂證内經以脉大
　四倍以上為關格皆屬眞虛此滑大之未必為陽也
　形色之辨以紅黃者為實熱青黒者為隂寒而仲景
　云靣赤戴陽者為隂不足此紅赤之未必為實也總
　之求脉之道當以有力無力辨隂陽有神無神察虚
　實和緩者乃元氣之來强峻者乃邪氣之至病値危
　險之際但以此察元氣之盛衰邪正之進退則死生
　關係全在乎此此理極微譚非容易姑道其要以見
　凡欲診病者旣得病因又必須察脉色辨聲音參合
　求之則虛實隂陽方有眞㨿否則得此失彼以非為
　是醫家之病莫此為甚不可忽也諸所未盡詳後卷
　脉神章
十從氣味章神見
　凡制方用藥乃醫家開手作用苐一要着而胸中神
　見必須發泄於此使不知氣味之用必其藥性未精
　不能取效何神之有此中最有𤣥妙勿謂其淺顯易
　知而勿加之意也余少年時每將用藥必逐件細嘗
　旣得其理所益無限
　一氣味有隂陽隂者降陽者升隂者静陽者動隂者
　　柔陽者剛隂者怯陽者勇隂主精陽主氣其於善
　　惡喜惡皆有妙用不可不察
　一氣味之升降升者浮而散降者沉而利宜升者勿
　　降宜降者勿升
　一氣味之動靜靜者守而動者走走者可行守者可
　　安
　一氣味之剛柔柔者純而緩剛者躁而急純者可和
　　躁者可刼非剛不足以去暴非柔不足以濟剛
　一氣味之勇怯勇者直逹病所可賴出竒怯者用以
　　周全藉其平妥
　一氣味之主氣者有能為精之母主精者有能為氣
　　之根或隂中之陽者能動血中之氣或陽中之隂
　　者能顧氣中之精
　一氣味有善惡善者賦性馴良儘堪擇用悪者氣味
　　殘狠何必近之
　一氣味有喜惡有素性之喜惡有一時之喜惡喜者
　　相宜取效尤易惡者見忌不必强投
見定雖然事不難也須明哲毋招怨
　明哲二字為見幾自保也夫醫患不明明則治病何
　難哉而所患者在人情耳人事之變莫可名狀如我
　有獨見豈彼所知使彼果知當自為矣何藉於我而
　每有病臨危劇尚執淺見從旁指示曰某可用某不
　可用重之云太過輕之言不及倘一不合意將必有
　後言是當見幾之一也有雜用不專者朝王暮李主
　見不定卽藥已相投而渠不之覺忽惑人言舎此慕
　彼凡後至者欲顯已長必談前短及其致敗反以嫁
　讒是當見幾之二也有病入膏肓勢必難療而憐其
　苦求勉為舉手當此之際使非破格出竒何以濟急
　倘出竒無功徒駭人目事後亦招浮議是當見幾之
　三也其或有是非之塲爭競之所幸災樂禍利害所
　居者近之恐涉其患是當見幾之四也有輕醫重巫
　可無可有徒用醫名以盡人事及尚有村鄙之夫不
　以彼病為懇反云為我作興吁誠可哂也此其相輕
　孰甚是當見幾之五也有議論繁雜者有親識要功
　者有内情不協者有任性反覆者皆醫中所最忌是
　當見幾之六也凡此六者俱當黙識而惟於縉紳之
　間尤當加意蓋恐其不以為功而反以為罪何從辨
　哉此雖曰吾盡吾心非不好生然勢有不我由者不
　得不見幾進止此明哲之自治所必不可少也
　　　論治篇十
凡看病施治貴乎精一蓋天下之病變態雖多其本則
一天下之方活法雖多對證則一故凡治病之道必確
知為寒則竟散其寒確知為熱則竟清其熱一救其本
諸證盡除矣故内經曰治病必求其本是以凡診病者
必須先探病本然後用藥若見有未的寧為少待再加
詳察旣得其要但用一味二味便可拔之卽或深固則
五六味七八味亦已多矣然雖用至七八味亦不過帮
助之導引之而其意則一也方為高手今之醫者凡遇
一證便若觀海望洋茫無定見則勢有不得不為雜亂
而用廣絡原野之術蓋其意謂虛而補之則恐補之為
害而復制之以消意謂實而消之又恐消之為害而復
制之以補其有最可哂者則每以不寒不熱兼補兼瀉
之劑確然投之極稱穏當此何以補其偏而救其弊乎
又有以治風治火治痰治食之劑兼而用之甚稱周備
此何以從其本而從其標乎若此者所謂以藥治藥尚
未遑又安望其及於病耶卽使偶愈亦不知其補之之
力攻之之力也使其不愈亦不知其補之為害消之為
害也是以白頭圭匕而庸庸没齒者其咎在於無定見
而用治之不精也使其病淺猶無大害若安危在舉動
之間卽用藥雖善若無膽量勇敢而藥不及病亦猶杯
水車薪尚恐弗濟矧可以執兩端而藥有妄投者其害
又將何如躭悞民生皆此輩也任醫者不可不深察焉
故凡施治之要必須精一不雜斯為至善與其制補以
消孰若少用純補以漸而進之為愈也與其制攻以補
孰若微用純攻自一而再之為愈也故用補之法貴乎
先輕後重務在成功用攻之法必須先緩後峻及病則
已若用治不精則補不可以治虚攻不可以去實鮮有
不悞人者矣余為是言知必有以為迂濶而譏之者曰
古人用藥每多至一二十味何為精一豈古人之不爾
若耶是不知相制相使之妙者也是執一不通而不知
東垣之法者也余曰夫相制者制其􁅎也譬欲用人竒
異之才而又慮其太過之害故必預有以防其微總欲
得其中而已然此特遇不得已之勢間亦有之初未有
以顯見尋常之法用得其賢而復又自掣其肘者也至
若相佐相使則恐其獨力難成而用以助之者亦非為
欲進退牽制而自相矛盾者也觀仲景之方精簡不雜
至多不過數味聖賢之心自可槩見若必不得已而用
行中之補補中之行是亦勢所當然如傷寒論之小柴
胡湯以人參柴胡並用陶氏之黄龍湯以大黄人參並
用此正精專妙處非若今醫之混用也能悟此理方是
眞見中活潑工夫至若東垣之方有十餘味及二十餘
味者此其用多之道誠自有意學者欲效其法必須總
㑹其一方之味總計其一方之性如某者多某者少某
者為專主某者為佐使合其氣用自成一局之性使能
㑹其一局之意斯得東垣之心矣若欲見頭治頭見脚
治脚甚有執其三四端而一槩混用以冀夫僥倖者尚
敢曰我學東垣者哉雖然東垣之法非不善也然余則
寧師仲景不敢宗東垣者正恐未得其清先得其隘其
失也豈止一方劑也哉明者宜辨之
一内經治法岐伯曰高者抑之下者舉之温者清之清
　者溫之散者收之抑者散之燥者潤之急者緩之堅
　者耎之脆者堅之衰者補之强者瀉之佐以所利和
　以所宜各安其氣必清必静則病氣衰去歸其所宗
　此治之大體○岐伯曰寒者熱之熱者寒之微者逆
　之甚者從之堅者削之客者除之勞者温之結者散
　之畱者攻之燥者濡之急者緩之散者收之損者益
　之溢者行之驚者平之上之下之摩之浴之薄者刼
　之開者發之適事為故○帝曰何謂逆從岐伯曰逆
　者正治從者反治從少從多觀其事也帝曰反治何
　謂岐伯曰熱因寒用寒因熱用塞因塞用通因通用
　必伏其所主而先其所因其始則同其終則異
　岐伯曰病生於内者先治其隂後治其陽反者益甚
　病生於陽者先治其外後治其内反者益甚
一治病用藥本貴精專尤宜勇敢凡久遠之病則當要
　其終始治從乎緩此宜然也若新暴之病虛實旣得
　其眞卽當以峻劑直攻其本拔之甚易若逗遛畏縮
　養成深固之勢則死生係之誰其罪也故凡眞見裏
　實則以涼膈承氣眞見裏虛則以理中十全表虛則
　茋术建中表實則麻黃柴桂之類但用一味為君二
　三味為佐使大劑進之多多益善夫用多之道何在
　在乎必賴其力而料無害者卽放膽用之性緩者可
　用數兩性急者亦可數錢若三五七分之説亦不過
　㸃名具數兒戲而已解紛治劇之才舉動固如是乎
一治病之則當知邪正當權重輕凡治實者譬如耘禾
　禾中生稗禾之賊也有一去一有二去二耘之善者
　也若有一去二傷一禾矣有二去四傷二禾矣若識
　禾不的俱認為稗而計圖盡之則無禾矣此用攻之
　法貴乎察得其眞不可過也凡治虛者譬之給餉一
　人一升十人一斗日餉足矣若百人一斗千人一斛
　而三軍之衆又豈擔石之糧所能活哉一餉不繼將
　并前餉而棄之而况於從中尅减乎此用補之法貴
　乎輕重有度難從簡也
一虛實之治大抵實能受寒虛能受熱所以補必兼溫
　瀉必兼涼者蓋涼為秋氣隂主殺也萬物逢之便無
　生長欲補元氣故非所宜涼且不利於補寒者益可
　知矣卽有火盛氣虛宜補以涼者亦不過因火暫用
　火去即止終非治虛之法也又或有以苦寒之物謂
　其能補隂者則内經有曰形不足者溫之以氣精不
　足者補之以味夫氣味之相宜於人者謂之曰補可
　也未聞以味苦氣劣而不相宜於人者亦可謂之補
　也雖内經有曰水位之主其瀉以鹹其補以苦等論
　然此特以五行嵗氣之味據理而言耳矧其又云麥
　羊肉杏薤皆苦之類是則苦而補者也豈若大黃黃
　栢之類氣味苦劣若此而謂之能補無是理也嘗聞
　之王應震曰一㸃眞陽寄坎宫固根須用味甘溫甘
　溫有益寒無補堪笑庸醫錯用功此一言蔽之也不
　可不察
　補瀉之法補亦治病瀉亦治病但當知其要也如以
　新暴之病而少壯者乃可攻之瀉之攻但可用於暫
　未有衰久之病而屢攻可以無害者故攻不可以收
　緩功延久之病而虛弱者理宜溫之補之補乃可用
　於常未有根本旣傷而舎補可以復元者故補不可
　以求速效然猶有其要則凡臨證治病不必論其有
　虛證無虛證但無實證可據而為病者便當兼補以
　調營衛精血之氣亦不必論其有火證無火證但無
　熱證可據而為病者便當兼溫以培命門脾胃之氣
　此吞瀉之要領苟不知此未有不至决裂敗事者
一治法有逆從以寒熱有假眞也此内經之㫖也經曰
　逆者正治從者反治夫以寒治熱以熱治寒此正治
　也正卽逆也以熱治熱以寒治寒此反治也反卽從
　也如以熱藥治寒病而寒不去者是無火也當治命
　門以參熟桂附之類此王太僕所謂益火之源以消
　隂翳是亦正治之法也又如熱藥治寒病而寒不退
　反用寒涼而愈者此正假寒之病以寒從治之法也
　○又如以寒藥治熱病而熱不除者是無水也治當
　在腎以六味丸之類此王太僕所謂壮水之主以鎭
　陽光是亦正治之法也又有寒藥治熱病而熱不愈
　反用參薑桂附八味丸之屬而愈者此卽假熱之病
　以熱從治之法也亦所謂甘溫除大熱也苐今人之
　虛者多實者少故眞寒假熱之病為極多而眞熱假
　寒之病則僅見耳
一探病之法不可不知如當局臨證或虚實有難明寒
　熱有難辨病在疑似之間補瀉之意未定者卽當先
　用此法若疑其為虛意欲用補而未决則以輕淺消
　導之劑純用數味先以探之消而不投卽知為眞虛
　矣疑其為實意欲用攻而未决則用甘溫純補之劑
　輕用數味先以探之補而覺滯卽知有實邪也假寒
　者略溫之必見躁煩假熱者略寒之必加嘔惡探得
　其情意自定矣經曰有者求之無者求之又曰假者
　反之此之謂也但用探之法極宜精簡不可雜亂精
　簡則眞偽立辨雜亂則是非難憑此疑似中之活法
　必不得已而用之可也
一醫診治法有曰見痰休治痰見血休治血無汗不發
　汗有熱莫攻熱喘生休耗氣精遺不濇泄明得個中
　趣方是醫中傑行醫不識氣治病從何據堪笑道中
　人未到知音處觀其詩意皆言不治之治正内經求
　本之理耳誠格言也至於行醫不識氣治病從何據
　一聯亦甚有理夫天地之道陽主氣先天也隂成形
　後天也故凡上下之升降寒熱之往來晦明之變易
　風水之畱行無不因氣以為動靜而人之於氣亦由
　是也凡有餘之病由氣之實不足之病由氣之虛如
　風寒積滯痰飲瘀血之屬氣不行則邪不除此氣之
　實也虛勞遺漏亡陽失血之屬氣不固則元不復此
　氣之虛也雖曰瀉火實所以降氣也雖曰補隂實所
　以生氣也氣聚則生氣散則死此之謂也所以病之
　主也不離乎氣而醫之治病也亦不離乎氣但所貴
　者在知氣之虛實及氣所從生耳近見有淺輩者凡
　一臨證不曰内傷外感則曰痰逆氣滯呵呵此醫家
　八字訣也有此八字何必八陣又何必端本澄源以
　求迂濶哉苐人受其害恐不無可畏也
　　　附華氏治法
華元化論治療曰夫病有宜湯者宜圓者宜散者宜下
　者宜吐者宜汗者宜灸者宜鍼者宜補者宜按摩者
　宜導引者宜蒸熨者宜煖洗者宜悅愉者宜和煖者
　宜水者宜火者種種之法豈惟一也若非良善精博
　難為取效庸下淺識每致亂投致使輕者令重重者
　令死舉世皆然○且湯可以滌蕩臟腑開通經絡調
　品隂陽袪分邪惡潤澤枯朽悅養皮膚養氣力助困
　竭莫離於湯也○圓可以逐風冷破堅癥消積聚進
　飲食舒營衛定關竅從緩以參合無出於圓也○散
　者能驅散風邪暑濕之氣攄隂寒濕濁之􁅎發散四
　肢之壅滯除剪五臟結伏開腸和胃行脉通經莫過
　於散也○下則疎豁閉塞補則益助虛乏灸則起隂
　通陽鍼則行營引衛導引可逐客邪於關節按摩可
　驅浮淫於肌肉蒸熨辟冷煖洗生陽悅愉爽神和緩
　安氣○若實而不下則使人心腹脹滿煩亂鼓腫若
　虛而不補則使人氣血消散肌肉耗亡精神脫失志
　意皆迷當汗而不汗則使人毛孔閉塞悶絶而終合
　吐而不吐則使人結胸上喘水食不入而死當灸而
　不灸則使人冷氣重凝隂毒内聚厥氣上衝分墜不
　散以致消滅當鍼而不鍼則使人營衛不行經絡不
　利邪漸勝眞冐昧而昏宜導引而不導引則使人邪
　侵關節固結難通宜按摩而不按摩則使人淫歸肌
　肉久畱不消宜蒸熨而不蒸熨則使人冷氣潛伏漸
　成痺厥宜煖洗而不煖洗則使人陽氣不行隂邪相
　害○不當下而下則使人開腸蕩胃洞泄不禁不當
　汗而汗則使人肌肉消絶精液枯耗不當吐而吐則
　使人心神煩亂臟腑奔衝不當灸而灸則使人重傷
　經絡内蓄火毒反害中和致不可救不當鍼而鍼則
　使人血氣散失機關細縮不當導引而導引則使人
　眞氣勞敗邪氣妄行不當按摩而按摩則使人肌肉
　䐜脹筋骨舒張不當蒸熨而蒸熨則使人陽氣偏行
　隂氣内聚不當煖洗而煖洗則使人濕著皮膚熱生
　肌體不當悅愉而悅愉則使人氣停意折健忘傷志
　○大凡治療要合其宜脉狀病候少陳於後凡脉不
　𦂳數則勿發其汗脉不實數不可以下心胸不閉尺
　脉微弱不可以吐關節不急營衛不壅不可以鍼隂
　氣不盛陽氣不衰勿灸内無客邪勿導引外無淫氣
　勿按摩皮膚不痺勿蒸熨肌肉不寒勿煖洗神不凝
　迷勿愉悦氣不奔急勿和緩順此者生逆此者死耳
　　　氣味篇十一
藥物衆多各一其性宜否萬殊難以盡識用者不得其
要未免多悞兼之本草所註又皆槩言其能凡有一長
自難冺没惟是孰為專主孰為兼能孰者利於此而不
利於彼孰者宜於補而不宜於攻學者昧其眞性而惟
按圖以索驥所以用多不效益見用藥之難矣用藥之
道無他也惟在精其氣味識其隂陽則藥味雖多可得
其要矣凡氣味之辨則諸氣屬陽諸味屬隂氣本乎天
氣有四曰寒熱溫涼是也味本乎地味有六曰酸苦甘
辛鹹淡是也溫熱者天之陽寒涼者天之隂也辛甘淡
者地之陽酸苦鹹者地之隂也陽主升而浮隂主沉而
降辛主散其行也横故能解表甘主緩其行也上故能
補中苦主瀉其行也下故可去實酸主收其性也斂故
可治泄淡主滲其性也利故可分清鹹主軟其性也沉
故可導滯用純氣者用其動而能行用純味者用其靜
而能守有氣味兼用者和合之妙貴乎相成有君臣相
配者宜否之機最嫌相左旣欲合宜尤當知忌先避其
害後用其利一味不投衆善俱棄故欲表散者須遠酸
寒欲降下者勿兼升散陽旺者當知忌溫陽衰者沉寒
毋犯上實者忌升下實者忌秘上虛者忌降下虚者忌
泄諸動者再動卽散諸靜者再靜卽滅甘勿施於中滿
苦勿施於假熱辛勿施於熱燥鹹勿施於傷血酸木最
能尅土脾氣虛者少設陽中還有隂象隂中復有陽訣
使能獨此隂陽則藥理雖𤣥豈難透徹
　五味所入内經曰五味入胃各歸所喜故酸先入肝
　苦先入心甘先入脾辛先入肺鹹先入腎久而増氣
　物化之常也氣増而久夭之由也
　
　景岳全書卷一
欽定四庫全書
　景岳全書卷二
　　　　　　　　　　　　明　張介賔　撰
　　傳忠錄中
　　　神氣存亡論十二
經曰得神者昌失神者亡善乎神之為義此死生之本
不可不察也以脈言之則脈貴有神脈法曰脈中有力
卽為有神夫有力者非强健之謂謂中和之力也大抵
有力中不失和緩柔軟中不失有力此方是脉中之神
若其不及卽微弱脱絶之無力也若其太過卽弦强眞
藏之有力也二者均屬無神皆危兆也以形證言之則
目光精彩言語清亮神思不亂肌肉不削氣息如常大
小便不脱若此者雖其脉有可疑尚無足慮以其形之
神在也若目暗睛迷形羸色敗喘急異常泄瀉不止或
通身大肉已脱或兩手尋衣摸牀或無邪而言語失倫
或無病而虛空見鬼或病脹滿而補瀉皆不可施或病
寒熱而溫涼皆不可用或忽然暴病卽沉迷煩躁昏不
知人或一時卒倒卽眼閉口開手撒遺尿若此者雖其
脉無㐫候必死無疑以其形之神去也再以治法言之
凡藥食入胃所以能勝邪者必賴胃氣施布藥力始能
溫吐汗下以逐其邪若邪氣勝胃氣竭者湯藥縱下胃
氣不能施化雖有神丹其將奈之何哉所以有用寒不
寒用熱不熱者有發其汗而表不應行其滯而裏不應
者有虛不受補實不可攻者有藥食不能下咽或下咽
即嘔者若此者呼之不應遣之不動此以臟氣元神盡
去無可得而使也是又在脉證之外亦死無疑者雖然
脉證之神若盡乎此然有脉重證輕而知其可生者有
脉輕證重而知其必死者此取證不取脉也有證重脉
輕而必其可生者有證輕脉重而謂其必死者此取脉
不取證也取舎疑似之間自有一種𤣥妙甚矣神之難
言也能知神之緩急者其卽醫之神者乎
　　　君火相火論十三
余向釋内經於君火以明相火以位之義説固詳矣而
似猶有未盡者及見東垣云相火者下焦包絡之火元
氣之賊也丹溪亦述而證之予聞此説嘗掩口而笑而
覺其不察之甚也由此興感因再繹之夫内經發明火
義而以君相明位四字為目此四字者個個着實是誠
至道之綱領有不可不闡揚其精義者亦何以見之蓋
君道惟神其用在虛相道惟力其用在實故君之能神
者以其明也相之能力者以其位也明者明於上為化
育之元主位者位於下為神明之洪基此君相相成之
大道而有此天不可無此地有此君不可無此相也明
矣君相之義豈泛言哉至若五運之分各職其一惟於
火字獨言君相而他則不及者何也蓋兩間生氣總曰
元氣元氣惟陽為主陽氣惟火而已第火之為用其道
最微請以火象證之如輕清而光熖於上者火之明也
重實而溫蓄於下者火之位也明卽位之神無明則神
用無由以著位卽明之本無位則光熖何從以生故君
火之變化於無窮總賴此相火之栽根於有地雖分之
則一而二而總之則二而一者也此君火相火之辨凡
其為生化為盛衰為本末重輕攸係從可知矣人生所
賴者惟此故内經特以為言然在内經則但表其大義
原無分屬之條惟刺禁論曰七節之傍中有小心此固
隱然有相火所居之意故後世諸家咸謂相火寄在命
門是固然矣然以予之見則見君相之義無藏不有又
何以辨之蓋總言大體則相火當在命門謂根荄在下
為枝葉之本也析言職守則臟腑各有君相謂志意所
出無不從乎形質也故凡以心之神肺之氣脾胃之倉
廩肝膽之謀勇兩腎之伎巧變化亦總皆發見之神竒
使無其地何以生此使地有不厚何以蕃此此皆從位
字發生而五臟各有位則五臟亦各有相相强則君强
此相道之關係從可知矣故聖人特命此名誠重之也
而後人指之為賊抑何異耶此萬世之疑竇故予不得
不辨或曰是若謬矣第彼之指為賊者亦有深意蓋謂
人之情欲多有妄動動則俱能起火火盛致傷元氣卽
謂元氣之賊亦何不可予曰此固邪正之岐最當明辨
者也夫情欲之動邪念也邪念之火為邪氣君相之火
正氣也正氣之蓄為元氣其在身家譬之産業賢者能
守之不肖者能蕩之罪與不罪在子孫之廢與不廢鎡
基何與焉相火之義亦猶此耳夫旣以相稱之而竟以
賊名之其失聖人之意也遠矣且凡火之賊傷人者非
君相之眞火無論在内在外皆邪火耳邪火可言賊相
火不可言賊也矧六賊之中火惟居一何二子獨知畏
火其甚如是而并昧邪正之大義亦何謂耶予聞其言
固知其錯認靣目矣不覺因而失笑
　　　先天後天論十四
人生於地懸命於天此人之制命於天也栽者培之傾
者覆之此天之制命於人也天本無二而以此觀之則
有天之天者謂生我之天生於無而由乎天也有人之
天者謂成我之天成於有而由乎我也生者在前成者
在後而先天後天之義於斯見矣故以人之禀賦言則
先天强厚者多壽先天薄弱者多夭後天培養者壽者
更壽後天斵削者夭者更夭若夫骨骼者先天也肌肉
者後天也精神者先天也容貌者後天也顔色之有辨
也蒼者壽而妖者夭嫩中有蒼者吉蒼中有嫩者㐫聲
音之有辨也充者壽而怯者夭雖細而長者吉雖洪而
促者㓙形體之有辨也堅者壽而脆者夭身雖羸痩而
動作能耐者吉體雖强盛而精神易困者㐫動靜有辨
也靜者壽而躁者夭性雖若急而急中有和者吉陽雖
若厚而隂中蘊薄者㓙至若少長之辨初雖綿弱而漸
長漸堅者晚成之徴也氣質之辨少年華麗而易盈易
滿者早凋之兆也是故兩天俱得其全者耆艾無疑也
先後俱失其守者夭促弗卜也若以人之作用言則先
天之强者不可恃恃則并失其强矣後天之弱者當知
愼愼則人能勝天矣所謂愼者愼情志可以保心神愼
寒暑可以保肺氣愼酒色可以保肝腎愼勞倦飲食可
以保脾胃惟樂可以養生欲樂者莫如為善惟福可以
保生祈福者切勿欺天但使表裏無虧則邪疾何由而
犯而兩天之權不在我乎故廣成子曰毋勞爾形毋摇
爾精乃可以長生至矣哉兩言盡之矣勿以此為易而
忽之
　　　標本論十五
病有標本者本為病之源標為病之變病本惟一隱而
難明病變甚多顯而易見故今之治病者多有不知本
末而惟據目前則最為斯道之大病且近聞時醫有云
急則治其標緩則治其本互相傳誦奉為格言以為得
其要矣予聞此説而詳察之則本屬不經而亦有可取
所謂不經者謂其以治標治本對待為言則或此或彼
乃可相參為用矣若然則内經曰治病必求其本亦何
謂耶又經曰夫隂陽逆從標本之為道也小而大淺而
博可以言一而知百病之害也以淺而知深察近而知
遠言標與本易而勿及又曰先病而後逆者治其本先
逆而後病者治其本先寒而後生病者治其本先病而
後生寒者治其本先熱而後生病者治其本先病而後
生熱者治其本先病而後泄者治其本先泄而後生他
病者治其本先熱而後生中滿者治其標先病而後生
中滿者治其標先中滿而後生煩心者治其本小大不
利治其標小大利治其本先小大不利而後生病者治
其本由此觀之則諸病皆當治本而惟中滿與小大不
利兩證當治標耳蓋中滿則上焦不通小大不利則下
焦不通此不得不為治標以開通道路而為升降之所
由是則雖曰治標而實亦所以治本也自此之外若以
標本對待為言則治標治本當相半矣故予謂其為不
經者此也然亦謂其可取者則在緩急二字誠所當辨
然卽中滿及小大不利二證亦各有緩急盖急者不可
從緩緩者不可從急此中亦自有標本之辨萬不可以
悞認而一槩論也今見時情非但不知標本而且不知
緩急不知標本則但見其形不見其情不知緩急則所
急在病而不知所急在命故每致認標作本認緩作急
而顚倒錯亂全失四者之大義重命君子不可不愼察
於此
　　　求本論十六
萬事皆有本而治病之法尤惟求本為首務所謂本者
惟一而無兩也蓋或因外感者本於表也或因内傷者
本於裏也或病熱者本於火也或病冷者本於寒也邪
有餘者本於實也正不足者本於虚也但察其因何而
起起病之因便是病本萬病之本只此表裏寒熱虚實
六者而已知此六者則表有表證裏有裏證寒熱虚實
無不皆然六者相為對待則氷炭不同辨之亦異凡初
病不卽治反有悞治不愈者必致病變日多無不皆從
病本生出最不可逐件猜模短覷目前經曰衆脉不見
衆㐫弗聞外内相得無以形先是誠求本之至要也苟
不知此必庸流耳故明者獨知所因而直取其本則所
生諸病無不隨本皆退矣至若六者之中多有兼見而
病者則其中亦自有源有流無弗可察然惟於虛實二
字總貫乎前之四者尤為𦂳要當辨也蓋虚者本乎元
氣實者由乎邪氣元氣若虛則雖有邪氣不可攻而邪
不能解則又有不得不攻者此處最難下手但當察其
能勝攻與不能勝攻或宜以攻為補或宜以補為攻而得
其補瀉於微甚可否之間斯盡善矣且常見有偶感微疾
者病原不甚斯時也但知拔本則一藥可愈而庸者値之
非痰曰痰非火曰火四路兠挐茫無眞見而反遺其本
多致輕者日重重者日危而殃人禍人總在不知本末
耳甚矣醫之貴神神奚逺哉予故曰醫有慧眼眼在局
外醫有慧心心在兆前使果能洞能燭知幾知微此而
曰醫醫云乎哉他無所謂大醫王矣
　　　治形論十七
老子曰吾所以有大患者為吾有身使吾無身吾有何
　患余則曰吾所以有大樂者為吾有形使吾無形吾
　有何樂是可見人之所有者惟吾吾之所賴者惟形
　耳無形則無吾矣謂非人生之首務哉苐形之為義
　其義甚微如言動視聽非此形乎俊醜美惡非此形
　乎勇怯愚智非此形乎死生安否非此形乎人事之
　交以形交也功業之建以形建也此形之為義從可
　知也愚人昧養形之道不以情志傷其府舎之形則
　以勞役傷其筋骨之形内形傷則神氣為之消靡外
　形傷則肢體為之偏廢甚至肌肉盡削其形可知其
　形旣敗其命可知然則善養生者可不先養此形以
　為神明之宅善治病者可不先治此形以為興復之
　基乎雖治形之法非止一端而形以隂言實惟精血
　二字足以盡之所以欲袪外邪非從精血不能利而
　逹欲固中氣非從精血不能蓄而强水中有眞氣火
　中有眞液不從精血何以使之降升脾為五臟之根
　本腎為五臟之化源不從精血何以使之灌漑然則
　精血卽形也形卽精血也天一生水水卽形之祖也
　故凡欲治病者必以形體為主欲治形者必以精血
　為先此實醫家之大門路也使能知此則變化可以
　無方神用自有莫測然用此之法無逾藥餌而藥餌
　之最切於此者不過數味之間其他如性有偏用者
　唯堪佐使而已亦猶飲食於人凡可口者孰無資益
　求其純正無損而最宜於胃氣者則惟榖食類可見
　矣或問余以所宜者果屬何物余則難以顯言之蓋
　善吾言者必如醴如飴而不善吾言者必反借此為
　射的以資口吻之基矣余故不能顯言之姑發明此
　義以俟有心者之自悟
　　　臟象别論十八
臟象之義余所類於經文者不啻詳矣然經有所未及
而同中有不同及有先同而後異者俱不可以不辨也
夫人身之用止此血氣雖五臟皆有血氣而其綱領則
肺出氣也腎納氣也故肺為氣之主腎為氣之本也血
者水榖之精也源源而來而實生化於脾總統於心藏
受於肝宣布於肺施泄於腎而灌漑一身所謂氣主嘘
之血主濡之而血氣為人之槖籥是皆人之所同也若
其同中之不同者則臟氣各有强弱禀賦各有隂陽臟
有强弱則神志有辨也顔色有辨也聲音有辨也性情
有辨也筋骨有辨也飲食有辨也勞逸有辨也精血有
辨也勇怯有辨也剛柔有辨也强中强者病其太過弱
中弱者病其不及因其外而察其内無弗可知也禀有
隂陽則或以隂臟喜溫煖而宜薑桂之辛熱或以陽臟
喜生冷而宜芩連之苦寒或以平臟熱之則可陽寒之
則可隂也有宜肥膩者非潤滑不可也有宜清素者惟
羶腥是畏也有氣實不宜滯有氣虛不宜破者有血實
不宜澁有血虛不宜泄者有飲食之偏忌有藥餌之獨
碍者有一臟之偏强常致欺凌他臟者有一臟之偏弱
每因受制多虞者有素挾風邪者必因多燥多燥由於
血也有善病濕邪者必因多寒多寒由於氣也此固人
人之有不同也其有以一人之禀而先後之不同者如
以素禀陽剛而恃强無畏縱嗜寒凉及其久也而陽氣
受傷則陽變為隂矣或以隂柔而素眈辛熱久之則隂
日以涸而隂變為陽矣不惟飲食情慾皆然病有出入
朝暮變遷滿而更滿無不覆矣損而又損無不破矣故
曰久而増氣物化之常也氣増而久夭之由也此在經
文固已明言之矣夫不變者常也不常者變也人之氣
質有常變醫之治病有常變欲知常變非明四診之全
者不可也設欲以一隙之偏見而應無窮之變機吾知
其遺害於人者多矣故於此篇之義尤不可以不深察
　　　天年論十九
夫人之所受於天而得生者本有全局是卽所謂天年
　也余嘗聞之岐伯曰上古之人其知道者法於隂陽
　和於術數食飲有節起居有常不妄作勞故能形與
　神俱而盡終其天年度百歲乃去又嘗聞之老子曰
　生之徒十有三死之徒十有三民之生動之死地亦
　十有三余因此言乃知失天之畀而不得盡其全者
　有如是然則後天之養其為在人可以養生家而不
　以此為首務乎故常深慨於斯而直窮其境則若老
　氏所云十中之三者蓋亦言其約耳而三之倍倍則
　尤有不忍言者兹請得而悉之夫人生於地懸命於
　天可由此而生亦可由此而死故凡天亦殺人有如
　寒暑不時災荒薦至或妖祥之横加或百六之難避
　是皆天刑之謂也地亦殺人則如旱潦無方水火突
　至或隂􁅎最以賊人或危險多能困斃是皆地殺之
　謂也人亦殺人如争鬬傷殘刀兵屠戮或嫁禍隂謀
　或明欺强劫是皆人禍之謂也凡此三者十中約去
　其幾再若三者之外則凡孽由自作而致不可活者
　猶有六焉何以見之則如酒色財氣及功名之累庸
　醫之害皆是也故有困於酒者但知米汁之味甘安
　思麴蘖之性烈能潜移禍福而人難避也能大損壽
　元而人不知也及其病也或血敗為水而肌肉為其
　浸漬則皷脹是也或濕邪侵土而清濁苦於不分則
　瀉痢是也或血不養筋而弛縱拘攣甚至眩暈卒倒
　則中風是也或水泛為涎而滿悶不食甚至脾敗嘔
　喘則痰飲是也躭而不節則精髓胡堪久醉隂血日
　以散亡未及中年多見病變百出而危於此者不知
　其幾何人矣有困於色者但圖嬌艶可愛而不知傾
　國之説為何伐命之説為何故有因色而病者則或
　成勞損或染穢惡或相思之失心或鬱結之盡命有
　因色而死者則或以竊窺或以争奪或以蕩敗無踪
　或以驚嚇喪膽總之好色之人必多淫溺樂而忘返
　安顧身家孰知實少花多豈成瑞物德為色勝非薄
　則邪未有貪之戀之而不招殃致敗凡受色中之害
　者吾又不知其幾何人矣有困於財者止知財能養
　命豈識財能殺人故鄙吝者每以招尤慢藏者因多
　誨盗奔波不己者多竭其力貪得無厭者常忘其身
　顧利不顧義骨肉為之相殘聚斂盡膏血賈怨所以
　致敗蓋財本通神不容朘剥積則金精祟作争則罄
　囊禍生凡受利中之害者又不知其幾何人矣有困
　於氣者每恃血氣之强只喜人不負我非驕矜則好
　勝人心不平争端遂起事無大小怨恨醉心豈虞忿
　怒最損肝脾而隔食氣蠱疼痛泄瀉厥逆暴脱等疾
　犯者卽危又或争競相傾公庭遘訟寧趨勢利以卑
　汙甘受醜凌於奴𨽻及被他人之苛辱旣不敢相抗
　於後何若親識之小忿卽涵容少遜於前終身譲路
　不失一步孰得孰失孰知孰愚甚至破家蕩産骨肉
　分離之害殲須不忍悔時遲矣夫氣本無形有何涯
　際相諒則無偏執則有歴觀往事誰直誰非使不能
　逹觀自策則未免以我之軀隂受人無申無訴之蝕
　而自愚自斃者又不知其幾何人矣有困於功名者
　誰不有飛騰之念誰不有功業之期苐旣逹者或多
　鼎足之虞未濟者每遭塩車之厄受燈窻寒苦之負
　望眼徒穿者有之憶榮枯今昔之異熱腸為裂者有
　之甚至焦思切心奔趨竭力榮華杳然泉壌遽及者
　有之慨古傷今凡受斯枉而湮没無聞浩氣受抑者
　又不知其幾何人矣有困於醫者凡疾苦之望醫猶
　㓙荒之望歲其懇其切其念何如苐此中神理微妙
　難言使不有天人之學絶倫之聰則何以能聞於無
　聲見於無迹直窺夫窈𡨕之鄉而必得其情乎使必
　得其人而後可以言醫則醫不易談蓋可知矣旣難
　其人則次乎此者雖未知神猶知形迹此卽今之上
　醫也然此醫亦不易得而舎此之外則昧者居其八
　九庸醫多則殺人亦多毎見其寒熱倒施虛實謬認
　一七之訛吉㓙隨應困者莫知其然雖死不覺明公
　鑒其多悞能無惻心顧造化大權本非凡庸所可窺
　弄而性命重託又豈淺輩所宜輕付耶苐彼非無自
　蓋自原病式以來祖述相傳日以滋甚醉者不醒逝
　者無詞而黎元隂受此害者蓋不知若干若干人矣
　而聞者未知其詳猶或未之信也由是乘除則旣有
　前三又有後六凡此陶汰之餘而得盡其天年者果
　賸其幾吾故曰老氏言十之三者蓋亦言其約耳興
　言及此誠可為人生之痛哭者也然徒悲何益曷亦
　為人之計乎則惟上知者有可曉也雖前之三者或
　多出於莫測則有可避者有不可避者卽聽之天無
　不可也然知者見於未然而得天者天庇之得地者
　地庇之得人者人庇之得此三庇卽得生之道也失
　此三庇則失生之道也人道於此豈曰盡無其權乎
　至於六殺之防則全由乎我矣酒殺可避吾能不醉
　也色殺可避吾能不迷也財殺可避吾能不貪也氣
　殺可避吾能看破不認真也功名之殺可避吾能素
　其行藏也庸醫之殺可避吾能相知以豫也夫如是
　而培以為善存以無欺守以不行險戒以毋僥倖則
　可全收其效矣孔子曰毋意毋必毋固毋我蓋示人
　以無勉强也廣成子曰毋勞爾形毋搖爾精乃可以
　長生蓋形言其外精言其内外内俱全盡乎道矣是
　皆古聖人垂念蒼生至眞至極之良方也可不佩乎
　或曰子言雖是而實亦近迂獨不見有不識不知而
　偏躋上壽者又何人力之足恃耶余曰此正所謂其
　知可及也其愚不可及也然予論誠迂矣倘亦蒙知
　者之相顧而咀之識之或亦可為天年之一助否
　　　中興論又十九
試觀天地之道有盈有虛有消有長是以日中則昃月
盈則蝕此卽天運之循環而天亦不能違者故有先天
之説也先天有定數君子知命固當聽乎天也若後天
之道則參贊有權人力居多矣何以見之第就國家之
否泰可證人身之壽夭雖曰天步多艱無成不敗然如
商周漢晉唐宋相傳國運皆有中興人道豈無再振消
長一理小大皆然嘗聞之康節先生云一萬里區宇四
千年興亡五百主肇位七十國開疆則此中人事不為
不多也而何以興復僅見止此數代是亦由知道者少
而不知道者之多耳彼知道者旣以得人又以得天得
人卽所以得天也不知道者旣不知本又不知末旣以
失之而終不知其所以失也至若身命之謀則舉世之
人孰不愛命而每多躭悞者其不知道亦猶是耳欲明
其道可無言乎然言而無證則人多不信故借此國運
之徴用效遒人之鐸試論國家之衰也或以人心之離
或以財用之匱或以兵戈之殘傷或以優柔之曠廢而
人之亨否無非一理夫在國曰人心在人曰神志故曰
事其神者神去之體其神者神居之知生氣之主在乎
心此元神之不可不養也又在國曰財用在人曰血氣
氣為陽陽主神也血為隂隂主形也血氣若衰則形神
俱敗此營衛之毫釐當惜也又在國曰兵戈在人曰剋
伐夫兵者㓙器也剋伐者危事也未有日加剥削而不
致傷殘元氣者此消耗之不可不愼也又在國曰優柔
在人曰疑貳今日云姑且明日云將就豈不僉云稳當
然致坐失機宜變生倐忽又焉知躭閣之大害此當機
之不可不斷也凡此數者姑亦言其大約至若人之大
數則猶有先天後天之體用而興亡之應變則來培來
覆亦莫匪人之自為耳何謂先天如内經曰人生十歲
血氣始通其氣在下故好走二十氣血方盛肌肉方長
故好趨三十五臟大定血脉盛滿故好步四十臟腑經
脉其盛已定腠理始踈故好坐五十肝氣衰故目不明
六十心氣衰故好卧七十脾氣衰八十肺氣虚故言善
誤九十腎氣竭百歲五臟六腑皆虚神氣皆去故形骸
獨居而終矣此卽先天之常度是卽所謂天年也天畀
之常人人有之其奈今時之人自有知覺以來恃其少
壯何所不為人生之常度有限而情欲無窮精氣之生
息有限而耗損無窮因致戕此先天而得全我之常度
者百中果見其幾殘損有因惟人自作是卽所謂後天
也然而所喪由人而挽回之道有不仍由人者乎且此
非逆天以强求亦不過復吾之固有得之則國運人運
皆可中興不有明哲誠難語此失之則落花流水逝而
罔覺一衰卽已良可寒心所以易重來復正為此也然
來復之道其道何居蓋在天在人總在元氣但使元氣
無傷何虞衰敗元氣旣損貴在復之而已常見今人之
病亦惟元氣有傷而後邪氣得以犯之故曰邪之所凑
其氣必虛此客主相持之理從可知矣凡虚邪之辨如
情志之消索神主於心也治節之不行氣主於肺也筋
力之疲困血主於肝也精髓之耗减骨主於腎也四肢
之軟弱肌肉主於脾也損其一淺猶膚腠也損其二深
猶經絡也損其三四則連及臟腑矣當其微也使不知
徙薪牖户則將為江河將尋斧柯恐無及於事矣故人
於中年左右當大為修理一畨則再振根基尚餘强半
敢云心得歴驗已多是固然矣然而修理之説亦豈易
言修國家良臣不易修身命良醫亦難第觀從古至今
數千年來凡得醫之全量者為誰而今則曰此醫也彼
亦醫也又何良醫之多也醫難言矣其毋為良醫之所
慼
　　　逆數論二十
予嘗讀易而聞諸夫子曰數往者順知來者逆是故易
逆數也由是黙㑹其理而知天人之道得以無窮無息
者無非賴此逆數耳何也蓋自太極初分兩儀以判一
動一靜隂陽見矣隂陽之體為乾坤隂陽之用為水火
乾坤定對待之交易故一在上而一在下水火蕩流行
之變易故一主降而一主升夫如是斯得循環無已總
之而為天道散之而為人道而大易之義所以無微不
在也姑無論其他而但以性理明之則總由變易之數
夫變易之數卽升降之數也變易之所以無窮者降以
升為主是卽所謂逆數也若無此逆則有降無升流而
不返而大道如環何所賴乎由是逆順交變則陽與隂
對熱與寒對升與降對長與消對進與退對成與敗對
勤與惰對勞與逸對善與惡對生與死對凡此一逆一
順其變無窮惟從逆者從陽得生從順者從隂得死君
如不信第詳考伏羲卦氣之圓圖其義昭然可見也觀
其陽盛之極自夏至一隂初姤由五六七八歴巽坎艮
坤天道從西右行則陽氣日降萬物日消者此皆順數
也順則氣去卽從隂得死之道也幸而隂剥之極自冬
至一陽得復由四三二一歴震離兌乾天道從東左旋
則陽氣日升萬物日盛者此皆逆數也逆則氣來卽從
陽得生之道也此天道之徴固如是矣若以人道言之
則人道本乎天道天心卽是人心第天有隂霾能蒙日
月人有愚昧能勝聰明故每多從順者喜其易也喜其
逸也每多避逆者畏其難也畏其勞也彼大人之見則
不然如尊貴莫若帝王可以逸矣可以縱矣而堯舜之
惟微惟危顧何必諄諄乎在念智慧莫若聖人可無勞
矣可無畏矣而孔子之戒愼恐懼又何必拳拳乎在心
此無他惟其代天工主人極總知夫順不可從從順則
流逆不可舎舎逆則退也由此觀之乃知士而舎逆則
有屈而無伸農而舎逆則有種而無穫工而舎逆則有
粗而無精商而舎逆則有散而無聚再由此而推廣之
則凡曰修身齊家凡曰治國平天下進一步則日以就
成退一步則日以就敗有源有流其可任其長逝而不
思砥柱之良圖乎此人道之攸係又如是矣然言天言
人總言夫生道也而保生之道莫先於醫醫欲保生其
堪違陽道乎其堪倍逆數乎然醫貴圓通安容執滯非
曰盡不從隂也從隂正以衛陽也非曰盡不用順也用
順亦以成逆也性命𤣥關此為第一獨念有醫名丕著
之輩猶然昧此而妄言左道畱傳至今因致傷生遺害
非淺者謂非軒岐之魔不可也嗟嗟有心哉其誰乎苟
得其人可與談還悟道矣儻亦以吾言為然不
　　　反佐論二十一
用藥處方有反佐之道者此軒岐之法㫖治病之微權
　有不可不明者奈何後世醫家每多假借以亂經常
　不惟悖理於前抑且遺害於後是不可不辨也觀内
　經之論治曰竒之不去則偶之偶之不去則反佐以
　取之所謂寒熱溫涼反從其病也此其義蓋言病有
　微甚亦有眞假先從竒偶以正治正治不愈然後用
　反佐以取之此不得不然而然也又經曰微者逆之
　甚者從之又曰逆者正治從者反治此謂以寒治熱
　以熱治寒逆其病者謂之正治以寒治寒以熱治熱
　從其病者謂之反治如以熱治寒而寒拒熱則反佐
　以寒而入之以寒治熱而熱拒寒則反佐以熱而入
　之是皆反佐之義亦不得不然而然也又經曰熱因
　寒用寒因熱用王太僕註曰熱因寒用者如大寒内
　結當治以熱然寒甚格熱熱不得前則以熱藥冷服
　下嗌之後冷體旣消熱性便發情且不違而致大益
　此熱因寒用之法也寒因熱用者如大熱在中以寒
　攻治則不入以熱攻治則病増乃以寒藥熱服入腹
　之後熱氣旣消寒性遂行情且協和而病以减此寒
　因熱用之法也凡此數者皆内經反佐之義此外如
　仲景治少隂之利初用白通湯正治也繼因有煩而
　用白通加猪膽汁湯反佐也其治霍亂吐利脉微欲
　絶者初用四逆湯正治也繼因汗出小煩而用通脉
　四逆加猪膽汁湯反佐也又如薛立齋治韓州同之
　勞熱余嘗治王蓬雀之喉痺皆其法也若今諸家之
　所謂反佐者則不然姑卽時尚者道其一二以見之
　如近代之所宗所法者謂非丹溪之書乎觀丹溪之
　治吞酸證必以炒黄連為君而以吳茱茰佐之其治
　心腹痛證謂宜倍加山梔子而以炒乾薑佐之凡此
　之類余不解也夫旣謂其熱寒之可也而何以復用
　乾薑茱茰旣謂其寒熱之可也而何以復用黄連梔
　子使其病輕而藉以行散卽或見效豈曰盡無使其
　病重人則但見何以日甚而不知犯寒犯熱自相矛
　盾一左一右動皆掣肘能無悞乎矧作用如此則其
　效與不效必且莫知所因而宜熱宜寒亦必從違奚
　辨此其見有不眞故持兩可最是醫家大病所當自
　反而切戒者也或曰以熱導寒以寒導熱此正得内
　經反佐之法人服其善子言其非何其左也余曰此
　法最微此用最妙子亦願聞其詳乎當為再悉之夫反
　佐之法卽治病之權也儒者有經權醫者亦有經權經
　者日用之常經用經者理之正也權者制宜之權變用
　權者事之暫也此經權之用各有所宜誠於理勢有
　不得不然而難容假借者也藥中反佐之法其亦用
　權之道必於正經之外方有權宜亦因不得不然而
　但宜於暫耳豈果隨病處方卽宜用乎然則何者宜
　反何者不宜反蓋正治不效者宜反也病能格藥者
　宜反也火極似水者宜反也寒極反熱者宜反也眞
　以應眞假以應假正反之道妙用有如此也設無格
　拒假證自當正治何以反為不當權而用權則悖理
　反常不當反而佐反則致邪失正是烏可以混用耶
　嘗觀軒岐之反佐為剏經權之道也後世之反佐徒
　開雜亂之門也至其變也則涇渭不分者以之模糊
　疑似者以之寒熱並用者以之攻補兼施者以之甚
　至廣絡妄投十寒一暴無所不謬皆相藉口此而不
　辨醫乎難矣於戱此道失眞其來已久安得願聞精
　一者與談求本之道哉是不能無望於後人也因筆
　識其愚昧○以上仲景治法載傷寒門○薛立齋治
　韓州同按在虛損門○余治王蓬雀按在喉痺門
　　　升陽散火辨二十二
凡治火之法有曰升陽散火者有曰滋隂降火者夫火
　一也而曰升曰降皆堪治火然升則從陽降則從隂
　而升降混用能無悖乎抑何者宜升何者宜降而用
　有辨乎此千古之疑竇亦千古之兩端而未聞有逹
　之者夫火之為病有發於隂者有發於陽者發於隂
　者火自内生者也發於陽者火自外致者也自内生
　者為五内之火宜清宜降者也自外致者為風熱之
　火宜散宜升者也今人凡見火證無分表裏必曰木
　火同氣動輒稱為風熱多用升陽散火之法嗚呼此
　似近理孰得非之而不知至理所在無容混也夫風
　熱之義其説有二有因風而生熱者有因熱而生風
　者因風生熱者以風邪外閉而火鬱於中此外感陽
　分之火風為本而火為標也因熱生風者以熱極傷
　隂而火逹於外此内傷隂分之火火為本而風為標
　也經曰治病必求其本可見外感之火當先治風風
　散而火自息宜升散不宜清降内生之火當先治火
　火滅而風自清宜清降不宜升散若反而為之則外
　感之邪得清降而閉固愈甚内生之火得升散而燔
　燎何當此其内因外因自有脉證可詳辨也余閱方
　書所見頭目口齒咽喉臟腑隂火等證悉云風熱多
　以升降並用從逆兼施獨不慮升者碍降降者碍升
　乎從者忌逆逆者忌從乎經曰髙者抑之下者舉之
　寒者熱之熱者寒之又曰病生於内者先治其隂後
　治其陽反者益甚病生於陽者先治其外後治其内
　反者益甚此自不易之正理故余之立方處治宜抑
　者則直從乎降宜舉者則直從乎升所以見效速而
　絶無躭延之患亦不過見之眞而取之捷耳若今人
　之輕病致重重病致危而經年累月日深日甚以致
　不救者謂非兩端之悞之也乎明者於此最當辨也
　　　夏月伏隂續論二十三
夏月伏隂在内此本天地間隂陽消長之正理顧丹溪
　特為此論而反乖其義因以致疑於人其謂何也觀
　其所論曰人與天地同一槖籥子月一陽生陽初動
　也寅月三陽生陽初出於地也此氣之升也巳月六
　陽生陽盡出於上矣此氣之浮也人之腹屬地氣於
　此時浮於肌表散於皮毛腹中虛矣世言夏月伏隂
　在内此隂字有虛之義若作隂涼看其悞甚矣且其
　時陽浮地上燔灼焚燎流金爍石何隂冷之有若於
　夏月火令之時妄投溫熱寧免實實虛虛之患乎此
　丹溪之言虛是固然矣若以隂冷二字為悞而夏月
　禁用溫熱此則余所不服也何以見之夫天地之道
　惟此隂陽隂陽之變惟此消長故一來則一往一升
　則一降而造化之機正互藏為用者也經曰隂主寒
　陽主熱又曰氣實者熱也氣虛者寒也此本隂陽之
　常性也今旣云夏月之陽盡浮於外則隂伏於内矣
　隂盛則陽衰也非寒而何陽浮於外則氣虛於中矣
　氣虛卽陽虛也非寒而何此固不易之理也然而尤
　有顕然者則在井泉之水當三冬之寒冽而井泉則
　溫盛夏之炎蒸而井源則冷此非外寒内熱外熱内
　寒之明驗乎此又歲歲皆然主氣之常候也至若主
　氣之外又有客氣而天以五周地以六備寒暄逓遷
　氣更應異如伏明之紀寒清數舉卑監之紀風寒並
　興堅成之紀陽氣隨隂治化流衍之紀寒司物化天
　地嚴凝太陽司天寒氣下臨寒清時舉太陰司天地
　廼藏陰太寒且至等義是無論冬夏皆有非時之氣
　以動為民病者也又豈因夏月之火令遂可謂之無
　寒而禁用溫熱乎且伏陰之義本以陰陽對待寒熱
　為言若但以陰字為虛則夏月伏陰宜多虛證冬月
　伏陽卽無虛矣豈其然乎又若夏月宜禁溫熱則冬
　月宜禁寒涼無待言也今見四時之病盛夏每多吐
　瀉深冬偏見瘡疹諸如此類豈非冬多内熱夏多中
　寒乎總之夏有熱證亦有寒證冬有實證亦有虛證
　雖從時從證貴乎因病制宜然夏月伏陰之義此實
　天人之同氣疾病之𤣥機有必不可不察而忽之者
　也今若丹溪之論則於理反悖而何切於用卽無此
　論亦何不可近見徐東臯亦述丹溪之説云夏月無
　寒世人不察而用溫熱為世通弊若謂夏月伏陰宜
　服溫熱則冬月伏陽宜用寒涼然則孟子冬日飲湯
　夏日飲水亦不足信歟噫此公都子之言也不過借
　喻内外原非用析陰陽而徐氏曲引為證獨不思經
　文易義儻相背乎内經曰陰中有陽陽中有隂曰寒
　極生熱熱極生寒曰重陰必陽重陽必陰曰相火之
　下水氣承之君火之下陰精承之曰此皆隂陽表裏
　内外雌雄相輸應也故以應天之陰陽也又如周易
　之兩儀有陰必有陽也兩儀而四象陰陽之中復有
　陰陽也在泰之義則曰内陽而外陰君子道長小人
　道消也在否之義則曰内陰而外陽小人道長君子
　道消也由此觀之則丹溪之論東臯之引證皆吾之
　所不信也故復為此續論
　　　陽不足再辨二十四
原天地陰陽之化生實生民性命之根本善把握補救
　之妙用誠吾道代天之大權使我於此而見理不眞
　則加氷用湯反成戕賊害有不可勝言者予自初年
　嘗讀朱丹溪陽有餘陰不足論未嘗不服其高見自
　吾漸立以來則疑信相半矣又自不惑以來則始知
　其大謬矣故予於類經求正錄中附有大寶論一篇
　正所以救其謬也然常恐見淺言偏遺殃後世每懐
　疑懼而望正高明者久矣不意付梓數載斧削無聞
　見信明賢庶竊自慰兹於丙子之夏始得神交一友
　傳訓數言詢其姓氏則知為三吳之李氏也誦其指
　南則曰陽常有餘陰常不足此自丹溪之確論而兹
　張子乃反謂陽常不足陰常有餘何至相反若此而
　自是其是豈矯强以自衒歟抑别有所本歟姑無勞
　口吻以辨其孰是孰非苐以人事証之則是非立見
　矣如人自有生以來男必十六而精始通女必十四
　而經始至及其衰也男精竭於八八女血净於七七
　凡精血旣去而人猶賴以不死者惟此氣耳夫氣為
　陽精血陰也精血之來旣遲在氣後精血之去又早
　在氣先可見精已無而氣猶在此非陰常不足陽常
　有餘之明騐乎以是知先賢之金石本非謬而後學
　之輕妄何容易也予聞此説益增悲嘆悲之者悲此
　言之易動人聽而無不擊節稱善也紫可亂朱莫此
　為甚使不辨明將令人長夣不醒而性命所係非𣺌
　小是可悲也悲已而喜喜之者喜至道之精微不經
　駁正終不昭明幸因其説得啟此端而得解此惑是可
　喜也今卽李子之言以辨之如其以精為隂以氣為
　陽本非誣也苐其所覷在眉睫則未免錯認靣目而
　呼張作李矣不知精卽水也水卽陽也若以水火言
　則水誠隂也火誠陽也若以化生言則萬物之生其
　初皆水先天後天皆本於是而水卽陽之化也何以
　見之如水在五行則生於一天水在六氣則屬乎太
　陽此水之為陰否又若精在人身精盛則陽强精衰
　則陽痿此精之為陰否再若養生家所重者惟曰純
　陽純陽之陽以精言也精若滲漏何陽之有此又精
　之為隂否又丹書云分陽未盡則不死分陰未盡則
　不仙亦言仙必純陽也若據李子之説則但盡洩其
　精便成純陽學仙之法豈不易乎誠可哂也蓋李子
　之見但見陰陽之一竅未見隂陽之全體夫隂陽之
　道以綱言之則位育天地以目言之則縷析秋毫至
　大至小無往而非其化也若以清濁對待言則氣為
　陽精為隂此亦隂陽之一目也若以死生聚散言則
　凡精血之生皆為陽氣得陽則生失陽則死此實性
　命之化源陰陽之大綱也人之生也譬諸草木草木
　之初其生苗也繼而生枝葉再而生花實及其衰也
　花實落而枝葉存以漸而凋也此草木之盛衰有時
　故曰生長化收藏而候有不同也人之生也亦猶是
　耳初而生嬰孩繼而生精血再而生子女及其衰也
　精血去而形猶存以漸而終也此人生之盛衰亦有
　其時故曰生長壮老已而年有不同也然則自幼至
　老凡在生者無非生氣為之主而一生之生氣何莫
　非陽氣為之主而但有初中之異耳若以人之精至
　為陰至豈花果之成亦草木之陰至耶而枝葉未凋
　卽草木之陽在耶且陽氣在人卽人人百歲亦不過
　得分内之天年而今見百人之中凡盡天年而終者
　果得其幾此其夭而不及者皆非生氣之不及耶而
　何以見陽之有餘也陽强則壽陽衰則夭又何以見
　陽之有餘也難得而易失者惟此陽氣旣失而難復
　者亦惟此陽氣又何以見陽之有餘也觀天年篇曰
　人生百歲五臟皆虛神氣皆去形骸獨居而終矣夫
　形陰也神氣陽也神氣去而形猶存此正陽常不足
　之結局也而可謂陽常有餘乎至若精氣之陰陽有
　可分言者有不可分言者可分者如前云清濁對待
　之謂也不可分者如修煉家以精氣神為三寶蓋先
　天之氣由神以化氣化精後天之氣由精以化氣化
　神是三者之化生互以為根本同一氣此所以為不
　可分也故有善治精者能使精中生氣善治氣者能
　使氣中生精此自有可分不可分之妙用也再若寒
　熱之陰陽則不可不分蓋寒性如氷熱性如炭氷炭
　不謀奚堪妄用予故曰精氣之陰陽有不可離寒熱
　之陰陽有不可混此醫家最切之法言也且精血之陰
　陽言賦禀之元氣也寒熱之陰陽言病治之藥餌也
　今欲以不足之元陽認作有餘而云火則相習以苦
　寒之劣物用為補劑以滋隂嗟嗟牛山有限之生氣
　果能堪此無窮之陰剥否啞子喫黃連無容伸訴者
　四百年於兹矣夫以有望之丹溪言且若此而矧其
　他乎古人云非聖之書不可讀此其尤甚者也然天
　地隂陽之道本自和平一有不平則災害至矣而余
　謂陽常不足豈亦非一偏之見乎蓋以丹溪補隂之
　説謬故不得不為此反言以救萬世之生氣夫人之
　所重者惟此有生而何以能生惟此陽氣無陽則無
　生矣然則欲有生者可不以此陽氣為寶卽日慮其
　虧亦非過也而余謂陽常不足者蓋亦惜春之杞人
　耳苟誠見左仍望明賢再駁
　　　小兒補腎論二十五
觀王節齋曰小兒無補腎法蓋小兒禀父精而生男至
　十六而腎始充滿旣滿之後妄用虧損則可用藥補
　之若受胎之時禀之不足則無可補禀之原足又何
　待於補耶嗚呼此言之謬謬亦甚矣夫二五之精妙
　合而凝精合而形始成此形卽精也精卽形也治精
　卽所以治形治形卽所以治精也苐時有初中則精
　有衰盛故小兒於初生之時形體雖成而精氣未裕
　所以女必十四男必十六而後天癸至天癸旣至精
　之將盛也天癸未至精之未盛也兹以其未盛而遽
　謂其無精也可乎且精以至隂之液本於十二臟之
　生化不過藏之於腎原非獨出於腎也觀上古天眞
　論曰腎者主水受五臟六腑之精而藏之此精之所
　源其不止於腎也可知矣王節齋止知在腎而不知
　在五臟若謂腎精未泄不必補腎則五臓之精其有
　禀賦之虧人事之傷者豈因其未泄而總皆不必補
　耶夫小兒之精氣未盛後天之陰不足也父母之多
　慾水虧先天之陰不足也陰虛不知治本又何藉於
　人為以調其元賛其化乎此本原之理有當深察者
　如此再以小兒之病氣論之凡小兒之病最多者惟
　驚風之屬而驚風之作則必見反張戴眼斜視抽搐
　等證此其為故總由筋急而然蓋血不養陰所以筋
　急真陰虧損所以血虛此非水衰之明騐乎夫腎主
　五液而謂血不屬腎吾不信也肝腎之病同一治今
　筋病如此而欲舎腎水以滋肝木吾亦不信也且太
　陽少陰相為表裏其經行於脊背而為目之上綱今
　以反折戴眼之證偏多見於小兒而謂非水臓陰虛
　之病吾更不信也矧以陽邪亢極陰竭則危臟氣受
　傷腎窮則死此天根生息之基尤於小兒為最切然
　則小兒之病其所關於腎氣者非𦕈而顧可謂小兒
　無補腎法耶决不信决不信
　
　
　
　
　
　
　
　
　
　
　
　景岳全書卷二
欽定四庫全書
　景岳全書卷三
　　　　　　　　　　　　明　張介賓　撰
　　傳忠錄下
　　　命門餘義(二十六/)　(共六條/)
命門之義内經本無惟越人云腎有兩者非皆腎也左
者為腎右者為命門命門者諸神精之所舍原氣之所
繫男子以藏精女子以繫胞也余以其義有未盡且有
可疑故著有三焦胞絡命門辨附梓類經之末似已盡
其槩矣然而猶有未盡者恐不足以醒悟後人兹因再
悉其藴條列于左
一命門為精血之海脾胃為水穀之海均為五藏六腑
　之本然命門為元氣之根為水火之宅五藏之隂氣
　非此不能滋五藏之陽氣非此不能發而脾胃以中
　州之土非火不能生然必春氣始於下則三陽從地
　起而後萬物得以化生豈非命門之陽氣在下正為
　脾胃之母乎吾故曰脾胃為灌注之本得後天之氣
　也命門為化生之源得先天之氣也此其中固有本
　末之先後觀東垣曰補腎不若補脾許知可曰補脾
　不若補腎此二子之説亦各有所謂固不待辨而可
　明矣
一命門有火候即元陽之謂也即生物之火也然禀賦
　有强弱則元陽有盛衰隂陽有勝負則病治有微甚
　此火候之所以宜辨也兹姑以大綱言之則一陽之
　元氣必自下而升而三焦之普濩乃各見其候葢下
　焦之候如地土化生之本也中焦之候如竈釡水穀
　之爐也上焦之候如太虛神明之宇也下焦如地土
　者地土有肥瘠而出産異山川有厚薄而藏蓄異聚
　散操權總由陽氣人於此也得一分即有一分之用
　失一分則有一分之虧而凢壽夭生育及勇怯精血
　病治之基無不由此元陽之足與不足以為消長盈
　縮之主此下焦火候之謂也○中焦如竈釡者凢飲
　食之滋本於水穀食强則體壯食少則身衰正以胃
　中陽氣其熱如釡使不其然則何以朝食午即化午
　食申即化而釡化之速不過如此觀竈釡之少一炬
　則遲化一頃増一炬則速化一時火力不到則全然
　不化即其證也故脾胃之化與不化及飲食之能與
　不能亦總由陽明之氣有强與不强而隂寒之邪有
　犯與不犯耳及其病也則漸痞漸脹或隔或嘔或十
　化其三五或膨聚而不消或吞酸噯腐而食氣不變
　或腹疼肚痛而終日不饑或清濁不分或完穀不化
　葢化則無不運行不化則無不留滯運行則為氣為
　血留滯則為積為痰此其故謂非胃氣之不健乎而
　何以不健謂非火候之無力乎今見治痞治脹及治
　吞酸噯腐等症無論是熱非熱動輒呼為胃火餘燼
　其幾尚能堪否此中焦火候之謂也○上焦如太虚
　者凡變化必著於神明而神明必根於陽氣葢此火
　生氣則無氣不至此火化神則無神不靈陽之在下
　則温煖故曰相火以位陽之在上則昭明故曰君火
　以明是以陽長則隂消而離照當空故五官治而萬
　類盛陽衰則隂勝而陽為隂抑故聰明奪而神氣減
　而凡人之聲色動定及智愚賢不肖之有不齊者何
　非陽德為之用此上焦火候之謂也○此以三焦論
　火候則各有所司而何以皆歸之命門不知水中之
　火乃先天真一之氣藏於坎中此氣自下而上與後
　天胃氣相接而化此實生生之本也是以花蕚之榮
　在根柢竈釡之用在柴薪使真陽不發於淵源則總
　屬無根之火矣火而無根即病氣也非元氣也故易
　以雷在地下而為復可見火之標在上而火之本則
　在下且火知就燥性極畏寒若使命門隂勝則元陽
　畏避而龍火無藏身之地故致遊散不歸而為煩熱
　格陽等病凡善治此者惟從其性但使陽和之氣直
　入坎中據其窟宅而招之誘之則相求同氣而虚陽
　無不歸原矣故曰甘温除大熱正此之謂也奈何昧
　者不明此理多以虛陽作實熱不思温養此火而但
　知寒凉可以滅火安望其尚留生意而不使之速斃
　耶此實醫家第一活人大義既從斯道不可不先明
　斯理倘三焦有客熱邪火皆凡火耳固不得不除而
　除火何難是本非正氣火候之謂也學者於此當深
　明邪正二字則得治生之要矣
一命門有生氣即乾元不息之幾也無生則息矣葢陽
　主動隂主靜陽主升隂主降惟動惟升所以陽得生
　氣惟静惟降所以隂得死氣故乾元之氣始於下而
　盛於上升則向生也坤元之氣始於上而盛於下降
　則向死也故陽生子中而前升後降隂生午中而前
　降後升此隂陽之岐相間不過如毛髮及其竟也則
　謬以千里而死生之柄實惟此毫釐升降之幾耳又
　如水煖則化氣化氣則升無不生也水寒則成冰成
　冰則降無不死也故腎氣猶沉則奉生者少即此生
　氣之理也至若人之生氣則無所不在亦無所不當
　察如藏府有生氣顔色有生氣聲音有生氣脉息有
　生氣七竅有生氣四肢有生氣二便有生氣生氣即
　神氣神自形生何不可辨衰者速培猶恐不生尚堪
　伐乎而况其甚者乎故明師察此必知孰者已虧孰
　者猶可孰者能益生氣孰者能損生氣孰者宜先攻
　病氣以保生氣孰者宜先固生氣以禦病氣務思病
　氣雖如此生氣將如何見在雖如此日後將如何使
　不有原始要終之明則皆寸光之流耳雖然此徒以
　斯道為言也而斯道之外猶有説焉夫左氣者少陽
　之氣也少陽之氣有進無退之氣也此氣何來無非
　來自根本此氣何用此中尤有𤣥真葢人生所貴惟
　斯氣耳而出入之權在呼吸斯氣數之寶藏也河車
　之濟在轆轤實轉運之神機也其進其退其得其失
　總在生息之間而彭殤之途於斯判矣經曰得神者
　昌失神者亡即此生氣之謂也予見遭剝於是者不
　可勝紀故特明其義於此
一命門有門戸為一身鞏固之關也經曰倉廩不藏者
　是門戸不要也水泉不止者是膀胱不藏也得守者
　生失守者死又曰腎者胃之關也關門不利故聚水
　而從其類也又曰北方黒色入通於腎開竅於二隂
　是可見北門之主總在乎腎而腎之政令則總在乎
　命門葢命門為北辰之樞司隂陽之柄隂陽和則出
　入有常隂陽病則啓閉無序故有為癃閉不通者以
　隂竭水枯乾涸之不行也有為滑泄不禁者以陽虛
　火敗收攝之無主也隂精既竭非壯水則必不能行
　陽氣既虚非益火則必不能固此固其法也然精無
　氣不行氣無水不化此其中又有可分不可分之妙
　用亦在乎慧者之神悟有非可以筆楮盡言者
一命門有隂虚以邪火之偏勝也邪火之偏勝緣真水
　之不足也故其為病則或為煩渴或為骨蒸或為欬
　血吐血或為淋濁遺泄此雖明是火證而本非邪熱
　實熱之比葢實熱之火其來暴而必有感觸之故虗
　熱之火其來徐而必有積損之因此虚火實火之大
　有不同也凡治火者實熱之火可以寒勝可以水折
　所謂熱者寒之也虚熱之火不可以寒勝所謂勞者
　温之也何也葢虚火因其無水只當補水以配火則
　隂陽得平而病自可愈若欲去火以復水則既虧之
　水未必可復而並火去之豈不隂陽兩敗乎且苦寒
　之物絶無升騰之生氣而欲其補虚無是理也故予
　之治此必以甘平之劑專補真隂此雖未必即愈自
　可無害然後察其可乘或暫一清解或漸加温潤必
　使生氣漸來庶乎脾可健則熱可退肺漸潤則嗽漸
　寧方是漸復之佳兆多有得生者若但知知柏為補
　隂則愈敗其腎而致泄瀉食減必速其殆矣
　　　誤謬論(二十七/)
經曰揆度奇恒道在於一得一之精以知死生此即斯
　道中精一執中之訓也凡天人之學總無出此矧醫
　之為道性命判於呼吸禍福决自指端此於人生關
　係較之他事為尤切也以此重任使不有此見此識
　誠不可猜摸嘗試以誤生靈矧立法垂訓尤難苟且
　倘一言失當則遺禍無窮一劑妄投則害人不淺此
　誤謬之不容不正也賓自從斯道嘗稽往古所見岐
　軒之下凡明良繼出何代無之然必欲求其得中者
　則舍靈素之外似亦不多其人葢竊見相傳方論每
　多失經意背經㫖斷章取義假借數語以飾一偏之
　詭説者比比其然此總屬意見有不到至理有未明
　故各逞胸臆用示已長致令斯道失中大違精一之
　義此則醫之於人亦何賴焉是豈知道本一源理無
　二致自一源而萬變則萬變仍歸於一自二致而錯
　亂則錯亂遂岐為兩故言外有理理外亦有言如理
　有在而言不能達者此言外之理也有可以言而不
　可以行者此理外之言也然理外豈别有言乎苐以
　疑似之間加之便佞則真為偽奪而道傍之築從來
　有矣如古之楊墨異端今之傳竒小説謂皆非理外
　之言乎言可假借則是非亂而强辨出由是賢者固
　執愚者亦固執如擇善固執則精一之謂君子時中
　則執中之謂此賢者之固執也其有言偽而辯行僻
　而堅必不知反必不可移者此愚者之固執也執中
　者見事之舛則不得不言以利害所關不容己也邪
　僻者見人之長則反詆其短以鄙陋不伸不肯已也
　千古來是非邪正每為此害矧以惟類知類而當局
　者亦難其人耳然此輩雖云偏抝猶知傍理自非曵
　白者所能其柰此中尚有全不知脉絡而止識皮毛
　者亦且囂囂偏能宜俗是不過見熱則用寒見寒則
　用熱見外感則云發散見脹滿則云消導若然者誰
　不得而知之設醫止於是則賤子庸夫皆堪師範又
　何明哲之足貴乎嗟嗟朱紫難辨類多如此予因遡
　源稽古即自金元以來為當世之所宗範者無如河
　間丹溪矣而且各執偏見左説盛行遂致醫道失中
　者迄今四百餘年矣每一經目殊深扼腕使不速為
　救正其流弊將無窮也兹姑撮其數條以見倍理之
　談其有不可信者類如此庶乎使人警悟易轍無難
　倘得少補於將來則避諱之罪亦甘為後人而受之
　矣
　　　辨河間(二十八/共九條)
劉河間原病式所列病機原出自内經至真要大論葢
　本論詳言五運六氣盛衰勝復之理而以病機一十
　九條總於篇末且曰有者求之無者求之盛者瀉之
　虚者補之令其調達而致和平是可見所言病機亦
　不過挈運氣之大綱而此中有無之求虛實之異最
　當深察總惟以和平為貴也故五常政大論又詳言
　五運三氣之辨則火之平氣曰升明火之太過曰赫
　曦火之不及曰伏明此虚火實火之辨則有如冰炭
　之異而内經不偏不倚之道固已詳明若是奈河間
　不能通察本經全㫖遂單採十九條中一百七十六
　字演為二百七十七字不辨虛實不察盛衰悉以實
　火言病著為原病式以訖於今夫實火為病固為可
　畏而虚火之病尤為可畏實火固宜寒凉去之本不
　難也虚火最忌寒凉若妄用之無不致死矧今人之
　虚火者多實火者少豈皆屬有餘之病顧可㮣言為
　火乎歴觀唐宋以前原未嘗偏僻若此繼自原病式
　出而丹溪得之定城遂目為至寶因續著局方發揮
　及陽嘗有餘等論即如東垣之明亦因之而曰火與
　元氣不兩立此後如王節齋戴原禮輩則祖述相傳
　徧及海内凡今之醫流則無非劉朱之徒動輒言火
　莫可解救多致伐人生氣敗人元陽殺人於冥冥之
　中而莫之覺也誠可悲矣即間有一二特達明知其
　非而惜人陽氣則必有引河間之説而羣吠之者矣
　何從辨哉矧病機為後學之指南既入其門則如夢
　不醒更可畏也醫道之壊莫此為甚此誤謬之源不
　可不察故直筆於此並再辨其畧于左
一河間論吐酸曰酸者肝木之味也由火盛制金不能
　平木則肝木自甚故為酸也而俗醫主於温和脾胃
　豈知經言人之傷於寒也則為病熱云云
　賓謂吐酸吞酸等證總由停積不化而然而停積不
　化又總由脾胃不健而然脾土既不能化非温脾健
　胃不可也而尚可認為火盛耶且妄引經文為證其
　謬孰甚本證别有詳辨具載吞酸門所當互閲
一河間論瀉痢曰瀉白為寒青紅黄赤黑皆為熱也大
　法瀉利小便清白不濇為寒赤色者為熱又完穀不
　化而色不變吐利腥穢澄澈清冷小便清白不濇身
　凉不渴脉遲細而微者寒證也穀雖不化而色變非
　白煩渴小便赤黄而或濇者熱證也凡穀消化者無
　問色及他證便為熱也寒瀉而穀消化者未之有也
　或火主疾速而熱甚則傳化失常穀不能化而飱泄
　者亦有之矣○又曰痢為濕熱甚於腸胃怫熱鬱結
　而成或言下痢白為寒者誤也若果為寒則不能消
　穀何由反化為膿也如世之穀肉果菜濕熱甚則自
　然腐爛化為濁水故食於腹中感人濕熱邪氣則自
　然潰發化為膿血也
　據河間此説似是而非誤人不淺夫瀉白為寒人皆
　知也而青挾肝邪脾虚者有之豈熱證乎紅因損藏
　隂絡傷者有之豈盡熱乎正黄色淺食半化者有之
　豈熱證乎黒為水色元陽衰者有之豈熱證乎若此
　者皆謂之熱大不通矣且凡瀉痢者水走大腸小水
　多濇水枯液涸便尿多黃此黄濇之證未必皆由熱
　也亡液者渴亡隂者煩此煩渴之證未必盡為熱也
　至如完穀不化澄澈清冷誠大寒矣然人有偶以寒
　邪傷藏或偶以生冷犯脾稍失温和即病瀉痢者此
　本受寒然未必即大寒證也且凡脾胃初傷陽氣猶
　在何能卒至清冷遂成完穀不化若必待清冷不化
　始云為寒則陽已大敗又豈無漸寒而遽至若是哉
　夫漸寒者即寒證也此等證候犯者極多若作熱治
　必用寒凉夫既以生冷傷於前復以寒凉敗於後乃
　至冰堅於霜而遭其厄者皆此論之殺之也再觀其
　前條則猶云瀉白為寒也觀其後條則又云或言下
　痢白為寒者誤也然則凡治此者舍清凉之外則必
　無寒證矣謬甚謬甚○又若寒則不能消穀及穀化
　為膿之説則尤為不妥夫飲食有時本當速化此自
　胃氣之常人皆賴之以為生也若化覺稍遲便是陽
　虚之病又何待不能消穀而始為寒乎矧以所下膿
　垢原非穀之所化葢飲食入胃凡其神化而歸於營
　衞者乃為膏血其不能化而留於腸胃者惟糟粕耳
　此其為精為穢本自殊途是以糟粕不能化膿從可
　知矣且垢亦非膿而實腸藏之脂膏也何以知之近
　有偶病而服硝黄等藥者隨瀉而下必有如膿之垢
　又或偶患泄瀉者於一二日間即有此垢豈熱化之
　膿其速有如此乎又如乆痢不已或經年累月不能
　痊可而每日所下皆有膿垢者豈熱化之膿可以乆
　延如此乎此其非膿也明矣既知非膿安得皆云為
　熱此葢以腸藏受傷而致膏脂不固隨剝隨下所以
　如此若不為之安養藏氣而再用寒凉以治其熱則
　未有不藏氣日敗而必至於死故今之治痢多危者
　率受此害最當察也
一河間曰假如下痢赤白俗言寒熱相兼其説尤誤豈
　知水火隂陽寒熱者猶權衡也一髙必一下一盛必
　一衰豈能寒熱俱甚於腸胃而同為痢乎如熱生瘡
　瘍而出白膿者豈可以白為寒歟由其在皮膚之分
　屬肺金故色白也在血脈之分屬心火故為血癤也
　在肌肉屬脾土故作黄膿在筋部屬肝木故膿色帶
　蒼深至骨屬腎水故紫黑血出也各随五藏之部而
　見五色是謂標也本則一出於熱但分深淺而已大
　法下廹窘痛後重裏急小便赤濇皆屬燥熱而下痢
　白者必多有之然則為熱明矣
　據此説以五色分五藏其理頗通若謂本則一出於
　熱則大不通矣且五藏之分五色之證則猶有精義
　余因其説並為悉之夫瀉出於臟無不本於脾胃脾
　胃之傷以五氣皆能犯之故凡其兼赤者則脾心證
　也兼青者脾肝證也兼白者脾肺證也兼黑者脾腎
　證也正黄者本藏證也若以脾兼心火乘土也其土
　多熱言火可也以脾兼肝土受尅也其土多敗非火
　也以脾兼腎水反尅也其土多寒非火也以脾兼肺
　母氣泄也其土多虚非火也本藏自病脾受傷也其
　土多濕非火也此兼證之盛衰其逆順有如此且凡
　脾腎之强者有實熱脾腎之弱者皆虚寒此藏氣之
　可辨也矧火本熱也而尚有虚火實火之異風本陽
　也而亦有風熱風寒之異土本乎中氣也而亦有濕
　熱寒温之異至於金之寒水之冷同歸西北之化則
　其寒多熱少理所必致豈可謂五藏之痢本則一出
　於熱乎因致寒證之含寃者此言之不得辭其責也
　又赤白義詳後丹溪條中
一河間曰夫治諸痢者莫若以辛苦寒藥治之或微加
　辛熱佐之則可葢辛熱能發散開通鬱結苦能燥濕
　寒能勝熱使氣宣平而已如錢氏香連丸之類是也
　故治諸痢者黃連黄柏為君以至苦大寒正主濕熱
　之病
　據河間此説最為治痢之害又觀其所著藥性則曰
　諸苦寒藥多泄惟黄連黄柏性冷而燥故自丹溪而
　後相傳至今凡治痢者舉世悉用寒凉皆此説之誤
　之也毋論其他姑以苦能燥濕一言辨之則河間之
　見大左矣夫五味之理悉出内經内經有曰以苦燥
　之者葢言苦之燥者也河間不能詳察便謂是苦皆
　燥而不知内經之言苦者其性有二其用有六如曰
　火生苦曰其類火其味苦曰少陽在泉為苦化少隂
　在泉為苦化曰濕淫於内治以苦熱燥淫於内治以
　苦温是皆言苦之陽也曰酸苦涌泄為隂曰濕司於
　地熱反勝之治以苦冷曰濕化於天熱反勝之治以
　苦寒是皆言苦之隂也此其言性之二也又曰以苦
　發之以苦燥之以苦温之以苦堅之以苦泄之以苦
　下之此其言用之六也葢苦之發者麻黄白芷升麻
　柴胡之屬也苦之燥者蒼术白术木香補骨脂之屬
　也苦之温者人參附子乾薑肉桂吳茱萸肉豆宼秦
　椒之屬也苦之堅者續斷地榆五味訶子之屬也苦
　之泄者梔柏芩連木通膽草之屬也苦之下者大黃
　芒硝之屬也夫氣化之道惟陽則燥惟隂則濕此不
　易之理也豈以隂沉下降有如黃連黄柏之屬者以
　至苦大寒之性而猶謂其能燥有是理乎是但知苦
　燥之一言而不察苦發苦温苦堅苦泄苦下之五者
　抑又何也凡醫中之訛每有云其然而不知其所以
　然者類如此因致後人治痢多不分寒熱虚實動以
　河間之法及其將危猶云血色如此何敢用温腹痛
　如此何敢用補死而無悟深可哀也誰之咎與誰之
　咎與
一河間腫脹條云腫脹者熱勝則胕腫如六月濕熱太
　甚而庶物隆盛則水腫之義明可見矣
　據此説豈其然乎夫腫脹之病因熱者固有之而因
　寒者尤不少葢因熱者以濕熱之壅而隂道有不利
　也因寒者以寒濕之滯而陽氣有不化也故經曰藏
　寒生滿病又曰胃中寒則脹滿是皆軒岐之言也由
　此觀之豈脹皆熱病耶且庶物隆盛乃太和之陽化
　以此擬形質之强壯則可以此擬胕腫之病象擬亦
　左矣
一河間曰戰慄動搖火之象也慄寒慄也或言寒戰為
　脾寒者未明變化之道也此由心火熱甚亢極而戰
　反兼水化制之故寒慄也然寒慄者由火甚似水實
　非兼有寒氣也
　據此説則凡見寒戰皆為火證而何以經曰隂勝則
　為寒又曰陽虚畏外寒又曰陽虚而隂盛外無氣故
　先寒慄也又曰陽明虛則寒慄鼓頷也凢此者皆屬
　經言而河間悉言為火其然否可知也
一河間曰驚者心卒動而不寧也所謂恐則喜驚者恐
　則傷腎而水衰心火自甚故喜驚也
　據此所云恐則喜驚恐則傷腎然經曰肝氣虚則恐
　又曰恐則氣下驚則氣亂夫肝氣既虚腎氣既傷而
　復見氣下氣亂無非陽氣受傷之病陽氣既傷則何
　由心火遽甚而驚則皆由火也即曰恐即傷腎不能
　滋養肝木而肝虚則驚又何不可且腎水獨衰者有
　之豈必水衰即火盛也今常見驚恐之人必陽痿遺
　溺其虚可知然因火入心而驚者固亦有之未有因
　恐而驚者皆可指為火證則倍理甚矣
一河間曰虚妄者以心火熱甚則腎水衰而志不精一
　故神志失常如見鬼神或以鬼神為隂而見之則為
　隂極脫陽而無陽氣者此妄意之言也
　據此一説則凢以神魂失守而妄見妄言者俱是火
　證亦不然也夫邪火盛而陽狂見鬼者固然有之又
　豈無陽氣大虛而隂邪為鬼者乎難經曰脱隂者目
　盲脱陽者見鬼華元化曰得其陽者生得其隂者死
　豈皆妄意之言乎何自信之如此也
　　　辨丹溪(二十九/共九條)
嘗見朱丹溪陽常有餘隂常不足論謂人生之氣常有
　餘血常不足而專以抑火為言且妄引内經陽道實
　隂道虛及至隂虚天氣絶至陽盛地氣不足等文强
　以為證此誠大倍經㫖大伐生機之謬談也何也葢
　人得天地之氣以有生而有生之氣即陽氣也無陽
　則無生矣故凡自生而長自長而壯無非陽氣為之
　主而精血皆其化生也是以陽盛則精血盛生氣盛
　也陽衰則精血衰生氣衰也故經曰中焦受氣取汁
　變化而赤是謂血是豈非血生於氣乎丹溪但知精
　血皆屬隂故曰隂常不足而不知所以生精血者先
　由此陽氣倘精血之不足又安能陽氣之有餘由此
　慮之何不曰難成易虧之陽氣而反曰難成易虧之
　隂氣是何異但知有母而不知有父者乎故其所立
　補隂等方謂其能補隂也然知柏止堪降火安能補
　隂若任用之則戕伐生氣而隂以愈亡以此補隂謬
　亦甚矣及察其引證經文則何其謬誕若經曰陽者
　天氣也主外隂者地氣也主内故陽道實隂道虚此
　太隂陽明論言脾之與胃生病有異以陽明主表太
　隂主裏凡犯賊風虚邪者陽受之陽受之則入六府
　而外邪在表邪必有餘故曰陽道實也食飲不節起
　居不時者隂受之隂受之則入五藏而内傷藏氣藏
　必受虧故曰隂道虚也此本經以陽主外隂主内而
　言陽病多實隂病多虚有如此豈以天地和平之隂
　陽而謂其陽常有餘隂常不足乎勉强引證此一謬
　也又經曰至隂虚天氣絶至陽盛地氣不足此方盛
　衰論言隂陽否隔之為病謂隂虚於下則不升下不
　升則上亦不降是至隂虚天氣絶也陽亢於上則不
　降上不降則下亦不升是至陽盛地氣不足也此本
　以上下不交者為言亦非陽常有餘隂常不足之謂
　也且下二句猶或似之而上二句云至隂虚天氣絶
　則何以為解此更謬也以丹溪之通博而胡為妄引
　若此抑為偏執所囿而忘其矯强乎余陋不自覺而
　念切在道故不能為丹溪諱而摘正於此猶俟髙明
　之評教
一丹溪相火論曰五行各一其性惟火有二曰君火人
　火也曰相火天火也火内隂而外陽主乎動者也故
　凡動皆屬火天主生物故恒於動人有此生亦恒於
　動其所以恒於動者皆相火之所為也故人自有知
　之後五志之火為物所感不能不動謂之動者即内
　經五火也相火易起五性厥陽之火相扇而妄動矣
　火起於妄變化莫測無時不有煎熬真隂隂虛則病
　隂絶則死
　據丹溪此論則無非闡揚火病而崇其補隂之説也
　苐於此而淺視之則若或近理故易動人於此而深
　味之則意識皆幻大是誤人余請精繹其義用解後
　人之惑何如葢自一元初肇兩儀繼之則動静於斯
　乎見而陽主動隂主静也自兩儀奠位而五行布之
　則氣質各有所主而火主熱水主寒也此兩儀動静
　為五行之先天先天者性道也五行寒熱為兩儀之
　後天後天者變體也先後之理有可混言者有不可
　混言者其可混者如火本屬陽即言火為動若無不
　可也其不可混者以陽為元氣之大主火為病氣之
　變見而動乃陽之性道安得以性道為病變而言凡
　動皆屬火也即自天人論之則曰天行健豈天動即
　火乎又曰君子以自强不息豈人動即火乎使天無
　此動則生機息人無此動則性命去又何可以火言
　動乎若謂之火則火必宜去而性亦可去乎若謂凡
　動皆屬火則豈必其不動而後可乎夫以陽作火詞
　若相似而理則大倍矣故在丹溪則曰隂虚則病隂
　絶則死余則曰陽虚則病陽脱則死此幾微疑似中
　有毫釐千里之異臨岐者不可不詳察也或曰予言
　雖是苐未達丹溪之意耳如曰五藏各有火五志激
　之其火隨起以致真隂受傷隂絶則死者豈非因動
　生火乎予曰此或因情慾之思動火者止有一證如
　慾念不遂或縱慾太過致動相火而為勞為瘵者誠
　有之也此外如五志之動皆能生火則不然也夫所
　謂五志者喜怒思憂恐也經曰喜傷心怒傷肝思傷
　脾憂傷肺恐傷腎五藏既受此傷則五火何由而起
　又曰喜則氣散怒則氣逆憂則氣閉思則氣結恐則
　氣下此五者之性為物所感不能不動動則耗傷元
　氣元氣既耗如此則火又何由而起故經曰五藏者
　主藏精者也不可傷傷則失守而隂虚隂虚則無氣
　無氣則死矣是可見藏不可傷氣亦不可傷未聞傷
　即為火也即云為火必有火證使無火證而但以動
　字敷衍其説是何異捉影為形而天下事又何不可
　馬鹿其間乎且常見五志所傷之人傷極必生戰慄
　是葢以元陽不固神氣失守而然倘遇河間為之和
　則又必謂戰慄皆生於火矣孰是孰非其幾如此能
　不為生民痛哉
一丹溪局方方揮曰相火之外又有藏府厥陽之火五
　志之動各有火起相火者此經所謂一水不勝二火
　之火出於天造厥陽者此經所謂一水不勝五火之
　火出於人欲氣之升也隨火炎上升而不降孰能禦
　之
　原經文五火之説乃解精微論中言厥病之目無所
　見也謂其陽并於上隂并於下隂陽不交所以為厥
　厥者逆也由其陽逆於上則火不降隂逆於下則水
　不升水既不升火又不降而目以一隂之微精不勝
　五藏之陽逆此單言厥逆之為病也如此豈言火有
　五而水止一乎又按二火之説乃逆調論言人有身
　寒之甚而反不戰慄者名為骨痺謂其人腎氣素勝
　以水為事則腎脂枯而髓不能滿故寒甚至骨也又
　以肝為一陽心為二陽二藏皆有伏火則一水不勝
　二火所以身雖寒而不凍慄此單言骨痺之為病也
　如此又豈陽常有餘之謂乎若以五火二火盡可引為
　火證則如下從容論中有云二火不勝三水者又將
　何以解之而何獨不引為言耶試以此問丹溪其將
　何以答予
一丹溪曰氣有餘便是火又曰五藏各有火五志激之
　其火隨起若諸寒為病必須身犯寒氣口得寒物乃
　為病寒非若諸火病自内作所以氣之病寒者十無
　一二
　予味丹溪此言不能不掩卷嘆息豈必氣之病寒者
　十無一二耶夫氣本屬陽陽實者固能熱陽虛者獨
　不能寒乎故經曰氣實者熱也氣虛者寒也又經曰
　血氣者喜温而惡寒寒則泣不能流温則消而去之
　則其義有可知矣且今人之氣實與氣虚者孰為多
　寡則寒熱又可知矣然而何以證之如心氣虚則神
　有不明肺氣虚則治節有不行脾氣虚則食飲不能
　健肝氣虚則魂怯而不寧腎氣虚則陽道衰而精少
　志屈胃氣虚則倉廩匱而並及諸經三焦虚則上中
　下俱失其職命門虚則精氣神總屬無根凡此者何
　非氣虛之類氣虚即陽虛陽虚則五内不煖而無寒
　生寒所以多陽衰羸敗之病若必待寒氣寒食而始
　為寒證則將置此輩於何地夫病之所貴於醫者貴
　其能識生氣是誠醫家最大關而丹溪全不之察故
　無怪其曰氣有餘便是火而余反之曰氣不足便是
　寒使其聞余之説尚不知以為然否
一丹溪格致餘論曰六氣之中濕熱為病十居八九
　據此説濕熱為病十居八九則無怪乎寒凉之藥亦
　宜八九矣此亦大謬之言也夫隂陽之道本若權衡
　寒往暑來無勝不復若偏熱如此則氣候亂而天道
　乖矣故軒轅帝曰其德化政令之動静損益皆何如
　岐伯曰夫德化政令災變不能相加也勝復盛衰不
　能相多也往來大小不能相過也用之升降不能相
　無也各從其動而復之耳此氣交變大論之文豈亦
　其不足信乎
一丹溪夏月伏隂論曰若於夏月火令之時妄投温熱
　寧免實實虚虚之患乎或曰七月純陽於理或通五
　月一隂六月二隂非隂冷而何答曰此隂之初動於
　地下也四陽浮於地上燔灼焚燎流金爍石何隂冷
　之有
　據此一説則夏月止宜寒凉矣而何以帝曰服寒而
　反熱服熱而反寒其故何也岐伯曰治其王氣是以
　反也然則丹溪止知治王氣而王氣有不可治者何
　以不知也矧春夏之温熱秋冬之寒凉此四時之主
　氣也而風寒暑濕火燥此六周之客氣也故春夏有
　隂寒之令秋冬有温熱之時所謂主氣不足客氣勝
　也所謂必先嵗氣無伐天和亦此謂也豈丹溪止知
　有主氣而客氣之循環勝復又何以不知也然此猶
　以氣令言也至若人之血氣隂陽本自不同病之表
　裏寒熱豈皆如一設以夏月得隂證而忌用温熱冬
　月得陽證而忌用寒凉則其人能生乎是丹溪止知
　時熱宜凉而舍時從證又何以不知也觀其所論止
　言夏月忌温熱不言冬月忌寒凉何其畏火之見主
　火之言一至於此
一丹溪局方發揮曰經云暴注下廹皆屬於熱又曰暴
　注屬於火又曰下痢清白屬於寒夫熱為君火之氣
　火為相火之氣寒為寒水之氣屬火熱者二屬水寒
　者一故瀉痢一證似乎屬熱者多屬寒者少詳玩局
　方專以熱濇為用若用於下痢清白而屬寒者斯可
　矣經所謂下廹者即裏急後重之謂也其病屬火相
　火所為其毒甚於熱也投以濇熱非殺之而何
　據此説以二火一水言瀉痢之由殊未當也夫經言
　暴注下廹皆屬於熱者謂暴瀉如注之下廹非腸澼
　下痢之謂也觀太隂陽明論曰隂受之則為五藏下
　為飱泄乆為腸澼然腸澼言乆豈同暴注而皆為熱
　乎且内經所言瀉痢之證寒者極多今於泄瀉門詳列
　可考何丹溪俱不引證而獨引二火之説亦勉强矣
　及徧考内經則止有暴注下廹皆屬於熱一句並無
　暴注屬於火之文即或以屬火之年有言暴注者然
　木金土水之年皆有此證又何以獨言火也葢其意
　專在火故借引經文以證其説而不知經言二火者
　本言六氣之理也豈以瀉痢一證為二火乎觀之經
　曰長夏善病洞泄寒中何不曰洞泄熱中則其義可
　知而丹溪何不察也夫以瀉痢為火者本出河間而
　丹溪宗之故變為此説戴原禮又宗丹溪故云痢雖
　有赤白二色終無寒熱之分通作濕熱治自此説相
　傳遂致諸家方論無不皆言濕熱而不知復有寒濕
　矣其害孰甚○至若局方一書雖云多用熱澁然於
　實熱新邪豈云皆用此法觀其所載太平丸戊巳丸
　香連丸薷苓湯之類豈非以寒治熱者耶又若真人
　養臟湯大已寒丸胡椒理中湯之類皆有可用之法
　其中隨證酌宜顧在用之者何如耳豈局方專以熱
　澁為用而可斥其非耶且是書之行乃宋神宗詔天
　下髙醫各以效方奏進而成者此其中或過於粉飾
　者料不能無而真效之方必亦不少苐在丹溪之言
　火多者謂熱藥能殺人而余察其為寒多者則但見
　寒藥之殺人耳明者其深察之
一丹溪曰痢赤屬血自小腸來白屬氣自大腸來皆濕
　熱為本初得一二日間元氣未虚必推蕩之此通因
　通用之法大承氣湯調胃承氣湯下後㸔其氣病血
　病而用藥氣用參术血用四物痢五日後不可下脾
　胃氣虚故也壯實者亦可下
　據此説以赤白言血氣而分屬大腸小腸其於五行
　之説則然而於病情之真則鑿矣葢小腸為心之府
　宜其主血大腸為肺之府宜其主氣然水穀氣化於
　小腸豈小腸之非氣乎或於糞前而見血豈大腸之
　無血乎觀之經曰血者神氣也此非赤化於氣乎又
　曰白血出者死此非白亦為血乎葢白者赤者無不
　關乎血氣但其來淺者白而來深者則赤也故經曰
　陽絡傷則血外溢血外溢則衂血隂絡傷則血内溢
　血内溢則後血此自至理何其明顯而顧可以小腸
　大腸分血氣哉然此猶無碍亦不必深為之辨也至
　若初得一二日間元氣未虚必推蕩之為通因通用
　法則此説不可㮣言矣葢此證有不宜下者有必不
　可下者豈以一二日間必可推蕩耶若病之可瀉者
　必其元氣本强積聚多實則無論寒邪熱邪但得一
　推則邪從瀉去而氣本無傷故可瀉也使無此元氣
　無此脹實則無可言瀉者矣則强盛之人隨食隨化
　故飲食不易傷瀉痢不易犯即有所犯亦無不隨病
　而隨愈也其有易病者必其易傷者也易傷者必其
　本弱者也所以凡患瀉痢而有乆延難愈者必其弱
　者多而强者少也是以治宜推蕩者亦不過數十中
　之一二耳且體弱之證亦有不同有微弱者有次弱
　者有大弱者此其形氣脉息病因證候是實是虚自
　可明辨凡見脾腎不足而致瀉痢者則始終皆不可
　下若妄用之則微者必甚甚者必死莫可解救此推
　蕩之不可輕用也誠見其致誤者不少矣即在丹溪
　亦曰余近年涉歴亦有大虚大寒者不可不知此丹
　溪晚年之一隙耳而亦知前言之過否
一丹溪痢疾門附錄曰諸有積者以肚熱纒痛推之諸
　有氣者以肚如蟹渤騐之究其受病之源决之對病
　之劑大要以散風邪行滯氣開胃脘為先不可遽用
　肉豆蔲訶子白术輩以補住寒邪不可投米殻龍骨
　輩以閉澁腸胃邪得補而愈盛故變證作所以日夕
　淹延而不已也
　據此散風邪行滯氣開胃脘三法亦不過言其大㮣
　固未盡也至若補住寒邪之説則大有不通而且最
　易惑人為害不淺夫既受寒邪即當辨其虚實然實
　者必有實證本不宜補不宜補而補之則隨補隨甚
　即顯見也又何待乎變證若因臟氣受傷者則無非
　虚證即宜温補葢温可以逐寒邪補可以健脾腎脾
　腎既健寒邪既去則無不速愈何反有補住之理又
　何有變證之説且温補之法原不在米殻龍骨之屬
　又豈止豆蔲白术而已乎若執補住之説而禁用之
　則必致虚者日虚而變證百出矣余所見者惟寒凉
　變證之害不可勝紀或近則旬日逺則累月經年終
　於殞命而後已未聞有以温補變證而日夕淹延不
　已者兹余年出古稀涉歴不少凡遇人言率多不分
　虚實無不曰補住寒邪無不曰邪得補而愈盛正以
　信之者多所以害之者甚因致抱疾之輩寧受寒凉
　而死不願温補而生究其所由實由乎此嗟嗟一言
　關係有如是乎余切悲之今但反其説曰以寒遇寒
　則留住寒邪邪得寒而愈甚理所必然遭此害者多
　矣因特表其義謹以告諸惑者
　又總原劉朱二家之説無非偏執言火故但見經文
　有火字則必引以為證凢如前列諸條果亦有一言
　合經意者否彼二子者既曰讀經何以不顧上下文
　而單扯一句便可著書妄言豈謂後世之人都無目
　耶抑舉世可欺耶抑性體之有未明耶謬已甚矣吾
　不得為之解也自二子之説行而軒岐之受誣亦乆
　矣何也以後人之遭毒於亡陽者必謂軒岐之誨之
　也使軒岐再起而見之能無眥裂而髮竪乎此時醫
　受病之源實河間創之而丹溪成之予為此論葢一則
　為後人保生命一則為軒岐正道統一則為後生淺
　學知識未廣凡初見彼書者無不信為經訓多致終
　身受誤害可勝言欲清其流必澄其源故單採二家
　之畧辨正於此而有餘未盡誠難悉也
　　　論時醫(三十一共/三十  條)
一時醫治病但知察標不知察本且常以標本藉口曰
　急則治其標緩則治其本是豈知内經必求其本之
　意故但見其所急在病而全不知所急在命此其孰
　可緩也孰當急也孰為今日之當急孰為明日之更
　當急也緩急既不知則每致彼此誤認尚何標本為
　言乎
一中風證悉由内傷本無外感既無外感必不可散若
　過用治風等藥則輕者必重重者必速死
一傷寒關係全在虚實二字實者易治虛者難治以其
　元氣本虛故邪不易解若治挾虚傷寒不知托散而
　但知攻邪愈攻則愈虚愈虛則無有不死○若甚虚
　者即微補且無益而但以治標為主者必死
一傷寒陽經與陽證不同陽經者邪在表也陽證者熱
　在裏也若内無實熱脉候而以陽經作陽證妄用寒
　凉治其火因致外内合邪而不可解者必死
一痢疾之作惟脾腎薄弱之人極易犯之夫因熱貪凉
　致傷藏氣此人事之病非天時之病也今之治痢者
　止知治天時之熱不知治人事之寒何也矧痢證多
　在秋深斯時也炎暑既消固不可執言熱毒秋凉日
　至又何堪妄用寒凉凡若此者既不知人事又不知
　天時失之逺矣害莫甚矣當因予言而熟思之矣
一小兒血氣未充亦如苗蕚之柔嫩一或傷殘無不凋
　謝故平時最宜培植不可妄行消導其或果有食滯
　脹痛則宜暫消果有風寒發熱則宜暫散果有實熱
　痰火則宜暫清此不得不治其標也舍此之外如無
　暴急標病而時見青黄羸痩或腹膨微熱溏泄困倦
　等證則悉由脾腎不足血氣薄弱而然而時醫見此
　無非曰食積痰火而但知消導尤尚清凉日消日剝
　則元氣日損再逢他疾則無能支矣此㓜科時俗之
　大病有不可不察者也
一小兒痘疹發熱此其正候葢不熱則毒不能透凡其
　蒸熱之力即元氣之力故自起至化自收至靨無不
　賴此熱力為之主是誠痘疹之用神必不可少亦不
　必疑者也惟是熱甚而毒甚者則不得不清火以解
　其毒然必有内熱真火脈證方可治以清凉此不過
　數十中之一二耳如無内熱而但有外熱此自痘家
　正候必不可攻熱以拔元氣之力以傷脾腎之源奈
　近代痘科全不知此但見發熱則無論虚實開口止
　知解毒動手止知寒凉多致傷脾而飲食日減及靨
　時泄瀉而斃者皆其類也此誤最多不可不察
一痘瘡不起如毒盛而不可起者此自不救之證不必
　治也若别無危證而痘不起者總由元氣無力但培
　氣血則無有不起近見痘科凡逢此證則多用毒藥
　如桑蠶川山甲之類逼而出之見者以為奇效而不
　知起發非由根本元氣為毒所殘發泄太過内必匱
　竭以此誤人所當切省
一婦人經脉滯逆或過期不至總由衝任不足而然若
　不培養血氣而止知通經逐瘀則血以日涸而崩漏
　血枯等證無所不至矣
一凡情慾致傷多為吐血失血及或時發熱此真隂受
　傷之病若但知治火而不知治隂則隂日消亡而勞
　瘵反成矣
一痰證必有所因是痰本不能生病而皆因病生痰也
　若止知治痰而不知所以生痰則痰必愈甚未有可
　消而去者也
一膨滿總由脾胃脾胃不虛未必即脹若但知消導則
　中氣愈虚而脹必日甚矣
一氣滯隔塞總屬脾虛不運故為留滯若不養脾而但
　知破氣則氣道日虧而漸成噎隔等病
一小水短赤惟勞倦氣虚及隂虚之人多有之若以此
　類通作火治而專用寒凉則變病有不可測矣
一脉虚證熱本非真火若作熱治而肆用寒凉則輕者
　必重重者必死
一病本大虚而治以微補藥不及病本無濟益若疑為
　誤而改用消伐則死
一病有緩急效有遲速若以遲病而求速效則未免易
　醫易醫多則髙明本少庸淺極多少不勝多事必敗
　矣
一任醫須擇賢者而於危急之際尤不可苟若彼宵小
　之輩惟妄衒已長好翻人按不幸遇之多致淆惑是
　非生命所係不淺
一經曰人迎盛堅者傷於寒氣口堅盛者傷於食此本
　以陽明太隂之脉分言表裏而王叔和以左為人迎
　右為氣口因致後人每以左脉辨外感右脉辨内傷
　豈左無内傷而右無外感乎謬甚謬甚
一經曰病生於内者先治其隂後治其陽反者益甚病
　生於陽者先治其外後治其内反者益甚
一病人善服藥者聞其氣嘗其味便可覺宜否之優劣
　固無待入腹而始知也獨憫乎無識無知者但知見
　藥服藥而不知藥之為藥但知見醫求醫而不知醫
　之為醫亦可悲矣
　　　京師水火説(三十一/)
水火者養生之本日用之物用水火而不察其利病則
適足以傷人而實人所不知也故水品分差等火性言
優劣固非欺我者也姑無論其他試以燕京之水火言
之凡水之佳者得陽之氣流清而源逺氣香而味甘水
之劣者得隂之性源近而流濁氣穢而味苦而京師之
水則有兩種曰甜水曰苦水是也即其甜者亦未甚佳
而其苦者乃為最劣葢水之味苦者以其多鹻試取墻
壁間白霜火之皆燃水中所有即此物也即樸硝也其
性則五金八石皆能消化因而命名曰硝故善於推蕩
積滯攻破癥堅凡脾弱之人服之多泄是所騐也使無
其實而朝夕用之以養生吾恐人之藏府有更非五金
八石之可比其為潛消暗耗剥人元氣於罔覺之中大
有可畏者或曰未必然果若所云則吾未見斯地之乏
人亦未見斯地之皆病何子之過慮也予曰噫此正所
謂罔覺也請以壽夭而紀其騐則水土清甘之處人必
多壽而黄髮兒齒者比比皆然水土苦劣之鄉暗折夭
年而耄耋期頥者目不多見雖曰壽鄉未必全壽夭鄉
未必皆夭若以强者而滋養得宜豈不更壽弱者而飲
食不佳豈不更夭逺者不能㮣知苐以京師較之吾鄉
則其壽夭之殊不無大有徑庭矣職此之由謂非水土
之使然與又若火之良否原自不同故先王取用四時
有異惟是京師用煤必不可易雖用煤之處頗多而惟
京師之煤氣性尤烈故每薰人至死嵗嵗有之而人不
能避者無他亦以用之不得其法耳夫京師地寒房室
用紙密糊人睡火坑煤多爇於室内惟其房之最小而
最宻者最善害人其故何也葢以水性流下下而不泄
則自下滿而上火性炎上上而不泄則自上滿而下故
凡煤毒中人者多在夜半之後其氣漸滿下及人鼻則
閉絶呼吸昧然長逝良可慨憫凡欲避其毒者惟㸔房
室最密之所極為可慮但于頂槅開留一竅或于窓紙
揭開數楞則其氣自透去不能下滿乃可無慮矣然總
之窓隙不如頂槅為其透氣之速也設有中其毒者必
氣閉聲挣不能自醒速當呼之飲以凉水立可解救或
速令仆地使其鼻吸地氣亦可解救然待其急而救療
恐有遲誤而無濟於事孰若預有以防之為愈也此京
師水火之害舉京師而言則他處可以類推矣凡宦遊
京國及客處異地者不可不知此二説以為自珍之本
　　　醫非小道記(三十二/)
予出中年嘗遊東藩之野遇異人焉偶相問曰子亦學
醫道耶醫道難矣子其慎之予曰醫雖小道而性命是
關敢不知慎敬當聞命異人怒而叱曰子非知醫者也
既稱性命是關醫豈小道云哉夫性命之道本乎太極
散于萬殊有性命然後三教立有性命然後五倫生故
造化者性命之爐冶也道學者性命之䋲墨也醫藥者
性命之贊育也然而其義深其㫖博故不有出人之智
不足以造達微妙不有執中之明不足以辨正毫釐使
能明醫理之綱目則治平之道如斯而已能明醫理之
得失則興亡之機如斯而已能明醫理之緩急則戰守
之法如斯而已能明醫理之趨舍則出處之義如斯而
已洞理氣於胸中則變化可以指計運隂陽於掌上則
隔垣可以目窺修身心於至誠實儒家之自治洗業障
于持戒誠釋道之自醫身心人已理通於一明於此者
必明於彼善乎彼者必善於斯故曰必有真人而後有
真知必有真知而後有真醫醫之為道豈易言哉若夫
尋方逐跡齪齪庸庸椒硫殺疥茐薤散風誰曰非醫也
而緇衣黄冠總稱釋道矯言偽行何匪儒流是泰山之
與丘垤河海之與行潦固不可以同日語矣又若隂陽
不識虛實悞攻心粗膽大執抝偏庸非徒無益而反害
之之徒殆又椒硫茐薤之不若小道之稱且不可當又
烏足與言醫道哉醫道難矣醫道大矣是誠神聖之首
傳民命之先務矣吾子其毋以草木相渺必期進於精
神相貫之區𤣥冥相通之際照終始之後先㑹結果之
根蒂斯於斯道也其庶乎為有得矣子其勉之子其勉
之予聞是教慚悚應諾退而皇皇者數月恐失其訓因
筆記焉
　　　病家兩要説(一忌浮言/二知真醫)　(三十三/)
醫不貴于能愈病而貴于能愈難病病不貴於能延醫
而貴于能延真醫夫天下事我能之人亦能之非難事
也天下病我能愈之人亦能愈之非難病也惟其事之
難也斯非常人之可知病之難也斯非常醫所能療故
必有非常之人而後可為非常之事必有非常之醫而
後可療非常之病苐以醫之髙下殊有相懸譬之升高
者上一層有一層之見而下一層者不得而知之行逺
者進一歩有一歩之聞而近一歩者不得而知之是以
錯節盤根必求利器陽春白雪和者為誰夫如是是醫
之于醫尚不能知而矧夫非醫者昧真中之有假執似
是而實非鼓事外之口吻發言非難撓反掌之安危惑
亂最易使其言而是則智者所見畧同精切者已算無
遺䇿固無待其言矣言而非則大隳任事之心見機者
寧袖手自珍其為害豈小哉斯時也使主者不有定見
能無不被其惑而致悞事者鮮矣此浮言之當忌也又
若病家之要雖在擇醫然而擇醫非難也而難於任醫
任醫非難也而難於臨事不惑確有主持而不致朱紫
混淆者之為更難也倘不知此而偏聽浮議廣集羣醫
則騏驥不多得何非冀北駑羣帷幄有神籌幾見圯橋
傑竪危急之際奚堪庸妄之悞投疑似之秋豈可紛紜
之錯亂一着之謬此生付之矣以故議多者無成醫多
者必敗多何以敗也君子不多也欲辨此多誠非易也
然而尤有不易者則正在知醫一節耳夫任醫如任將
皆安危之所關察之之方豈無其道苐欲以慎重與否
觀其仁而怯懦者實似之頴悟與否觀其智而狡詐者
實似之果敢與否觀其勇而猛浪者實似之淺深與否
觀其博而强辯者實似之執抝者若有定見誇大者若
有竒謀熟讀幾篇便見滔滔不竭道聞數語謂非鑿鑿
有憑不反者臨涯已晚自是者到老無能執兩端者冀
自然之天功廢四胗者猶瞑行之瞎馬得穩當之名者
有躭閣之悞昧經權之妙者無格致之明有曰專門决
非通達不明理性何物聖神又若以己之心度人之心
者誠接物之要道其於醫也則不可謂人己氣血之難
符三人有疑從其二同者為决斷之妙方其於醫也亦
不可謂愚智寡多之非類凡此之法何非徵醫之道而
徵醫之難于斯益見然必也小大方圓全其才仁聖工
巧全其用能㑹精神於相與之際燭幽隠于𤣥冥之間
者斯足謂之真醫而可以當性命之任矣惟是皮質之
難窺心口之難辨守中者無言懐玉者不衒此知醫之
所以為難也故非熟察於平時不足以識其藴蓄不傾
信于臨事不足以盡其所長使必待渴而掘井鬬而鑄
兵則倉卒之間何所趨賴一旦有急不得已而付之庸
劣之手最非計之得者子之所慎齋戰疾凡吾儕同有
性命之慮者其毋忽于是焉噫惟是伯牙常有也而鍾
期不常有夷吾常有也而鮑叔不常有此所以相知之
難自古苦之誠不足為今日怪倘亦有因予言而留意
于未然者又孰非不治己病治未病不治己亂治未亂
之明哲乎惟好生者畧察之
　　　保天吟(三十四/)
一炁先天名太極太極生生是為易易中造化分隂陽
分出隂陽運不息剛柔相盪立乾坤剝復夬姤羣生植
禀得先天成後天氣血原來是真的隂陽炁固可長生
龍虎飛騰失家宅造化鍾人果幾多誰道些須亦當惜
顧惜天真有兩端人已機關宜辨格自治但存毋勉强
莊生最樂無心得為人須慎保天和岐伯深明無伐剋
伐剋從來性命讐勉强分明元炁賊膚切根源未療然
養氣修真亦何益漫將斯語等浮雲道在路傍人不識
余今著此保天吟願效癡東奉佳客
　
　
　
　
　景岳全書卷三
欽定四庫全書
　景岳全書卷四
　　　　　　　　　　　　明　張介賓　撰
　　脉神章(上/)
　　内經脉義
　　　部位　(部位解見後章/)
脉要精微論曰尺内兩傍則季脇也尺外以候腎尺裏
　以候腹中附上左外以候肝内以候鬲右外以候胃
　内以候脾上附上右外以候肺内以候胸中左外以
　候心内以候亶中前以候前後以候後上竟上者胸
　喉中事也下竟下者少腹腰股膝脛中事也
　　　脉度(二/)
五十營篇曰天周二十八宿人經二十八脉周身十六
　丈二尺以應二十八宿漏水下百刻以分晝夜故人
　一呼脉再動氣行三寸一吸脉亦再動氣行三寸呼
　吸定息氣行六寸十息氣行六尺二百七十息氣行
　十六丈二尺一周於身五百四十息氣行再周於身
　二千七百息氣行十周於身一萬三千五百息氣行
　五十周於身水下百刻日行二十八宿漏水皆盡脉
　終矣故五十營備得盡天地之壽凡行八百一十丈
　也
　　　三部九候(三/)
三部九候論帝曰願聞天地之至數合於人形血氣通
　决死生為之奈何岐伯曰天地之至數始於一終於
　九焉一者天二者地三者人因而三之三三為九以
　應九野故人有三部部有三候以决死生以處百部
　以調虚實而除邪疾帝曰何謂三部曰有下部有中
　部有上部部各有三候三候者有天有地有人也上
　部天兩額之動脉上部地兩頰之動脉上部人耳前
　之動脉中部天手太隂也中部地手陽明也中部人
　手少隂也下部天足厥隂也下部地足少隂也下部
　人足太隂也故下部之候天以候肝地以候腎人以
　候脾胃之氣中部之候天以候肺地以候胸中之氣
　人以候心上部之候天以候頭角之氣地以候口齒
　之氣人以候耳目之氣帝曰以候奈何岐伯曰必先
　度其形之肥痩以調其氣之虚實實則瀉之虚則補
　之
　按寸口脉亦有三部九候三部者寸關尺也九候者
　三部中各有浮中沉也察三部可知病之髙下如寸
　為陽為上部主頭項以至心胸之分也關為隂陽之
　中為中部主臍腹胠脇之分也尺為隂為下部主腰
　足脛股之分也三部中各有三候三而三之是為九
　候如浮主皮膚候表及府中主肌肉以候胃氣沉主
　筋骨候裏及藏此皆診家之樞要當與本篇互相求
　察也
　　　七診(四/)
三部九候論帝曰何以知病之所在岐伯曰察九候獨
小者病獨大者病獨疾者病獨遲者病獨熱者病獨寒
者病獨陷下者病
　詳此獨字即醫中精一之義診家綱領莫切於此今
　見諸家言脉悉以六部浮沉鑿分虚實顧不知病本
　何在既無獨見焉得確真故寶命全形論曰衆脉不
　見衆凶弗聞外内相得無以形先是誠察病之秘㫖
　必知此義方可言診外有獨論在後中卷當參閱之
　　　六經脉體(五/)
平人氣象論曰太陽脉至洪大以長少陽脉至乍疎乍
　數乍短乍長陽明脉至浮大而短
至真要大論曰厥隂之至其脉弦少隂之至其脉鉤太
　隂之至其脉沉少陽之至大而浮陽明之至短而澁
　太陽之至大而長
　按此二篇之論葢前言隂陽之盛衰後分六氣之專
　主辭若稍異義實相符詳具類經脉色類第十四篇
　所當兼閱
　　　四時脉體(六/)
玉機真藏論岐伯曰春脉如弦春脉者肝也東方木也
　萬物之所以始生也故其氣來耎弱輕虚而滑端直
　以長故曰弦反此者病帝曰何如而反岐伯曰其氣
　來實而强此謂太過病在外其氣來不實而微此謂
　不及病在中○夏脉如鈎夏脉者心也南方火也萬
　物之所以盛長也故其氣來盛去衰故曰鈎反此者
　病何如而反曰其氣來盛去亦盛此謂太過病在外
　其氣來不盛去反盛此謂不及病在中○秋脉如浮
　秋脉者肺也西方金也萬物之所以收成也故其氣
　來輕虚以浮來急去散故曰浮反此者病何如而反
　曰其氣來毛而中央堅兩傍虚此謂太過病在外其氣
　來毛而微此謂不及病在中○冬脉如營冬脉者腎
　也北方水也萬物之所以合藏也故其氣來沉以搏
　故曰營反此者病何如而反曰其氣來如彈石者此
　謂太過病在外其去如數者此謂不及病在中○帝
　曰四時之序脾脉獨何主岐伯曰脾脉者土也孤藏
　以灌四傍者也帝曰脾之善惡可得見乎曰善者不
　可得見惡者可見其來如水之流者此謂太過病在
　外如鳥之喙者此謂不及病在中
　按本篇中外二字乃指邪正為言也葢邪氣來於外
　元氣見於中邪氣之來皆有餘故太過則病在外元
　氣之傷惟不足故不及則病在中也又凡脾家有病
　必有形見故惡者可見若其無病則隂行灌濡五藏
　攸賴而莫知其然故善者不可得見是即所謂胃氣
　也
玉機真藏論曰所謂逆四時者春得肺脉夏得腎脉秋
　得心脉冬得脾脉其至皆懸絶沉濇者命曰逆四時
　未有藏形於春夏而脉沉濇秋冬而脉浮大名曰逆
　四時也
宣明五氣篇曰春得秋脉夏得冬脉長夏得春脉秋得
　夏脉冬得長夏脉是謂五邪皆同命死不治
　　　胃氣(七/)　(又胃氣解見後章/)
玉機真藏論曰脉弱以滑是有胃氣命曰易治○終始
　篇曰邪氣來也𦂳而疾穀氣來也徐而和
平人氣象論曰平人之常氣禀於胃胃者平人之常氣
　也人無胃氣曰逆逆者死○春胃微弦曰平弦多胃
　少曰肝病但弦無胃曰死胃而有毛曰秋病毛甚曰
　今病藏真散於肝肝藏筋膜之氣也○夏胃微鈎曰
　平鈎多胃少曰心病但鈎無胃曰死胃而有石曰冬
　病石甚曰今病藏真通於心心藏血脉之氣也○長
　夏胃微耎弱曰平弱多胃少曰脾病但代無胃曰死
　耎弱有石曰冬病弱甚曰今病藏真濡於脾脾藏肌
　肉之氣也○秋胃微毛曰平毛多胃少曰肺病但毛
　無胃曰死毛而有弦曰春病弦甚曰今病藏真髙於
　肺以行營衞隂陽也○冬胃微石曰平石多胃少曰
　腎病但石無胃曰死石而有鈎曰夏病鈎甚曰今病
　藏真下於腎腎藏骨髓之氣也○胃之大絡名曰虚
　里貫鬲絡肺出於左乳下其動應衣脉宗氣也盛喘
　數絶者則病在中結而橫有積矣絶不至曰死乳之
　下其動應衣宗氣泄也
　詳代脉之義本以更代為言如宣明五氣篇曰脾脉
　代者謂胃氣隨時而更此四時之代也根結篇曰五
　十動而不一代者謂五臟受氣之盛衰此至數之代
　也本篇曰但代無胃曰死者謂代無真藏不死也由
　此觀之則凡見忽大忽小乍遲乍數倏而更變不常
　者均謂之代自王叔和云代脉來數中止不能自還
　脉代者死自後以此相傳遂失代之真義
平人氣象論曰人以水穀為本故人絶水穀則死脉無
　胃氣亦死所謂無胃氣者但得真藏脉不得胃氣也
　所謂脉不得胃氣者肝不弦腎不石也
　凡肝脉但弦腎脉但石名為真藏者以其無胃氣也
　若肝當弦而不弦腎當石而不石總由穀氣不至亦
　以其無胃氣也此舉肝腎而言則五藏皆然
　　　六變(八/)
邪氣藏府病形篇曰諸急者多寒緩者多熱大者多氣
　少血小者氣血皆少滑者陽氣盛微有熱濇者少血
　少氣微有寒○諸小者隂陽形氣俱不足勿取以鍼
　而調以甘藥也
　按本篇正文曰濇者多血少氣微有寒多血二字乃
　傳寫之誤也觀本篇下文曰刺濇者無令其血出其
　為少血可知仲景曰濇者營氣不足是亦少血之謂
　　　内外上下(九/)
脉要精微論曰推而外之内而不外有心腹積也推而
　内之外而不内身有熱也推而上之上而不下腰足
　清也推而下之下而不上頭項痛也
　　　脉色(十/)
邪氣臟府病形篇曰見其色知其病命曰明按其脉知
　其病命曰神問其病知其處命曰工夫色脉與尺之
　相應也如桴鼔影響之不得相失也此亦本末根葉
　之出候也根死則葉枯矣故知一則為工知二則為
　神知三則神且明矣○色青者其脉弦也赤者其脉
　鈎也黃者其脉代也白者其脉毛黑者其脉石見其
　色而不得其脉反得其相勝之脉則死矣得其相生
　之脉則病已矣
　　　人迎氣口(十一/)
五色篇雷公曰病之益甚與其方衰如何黄帝曰外内
　皆在焉切其脉口滑小𦂳以沉者病益甚在中人迎
　氣大𦂳以浮者其病益甚在外其脉口浮滑者病日
　進人迎沉而滑者病日損其脉口滑以沉者病日進
　在内其人迎脉滑盛以浮者其病日進在外○人迎
　盛堅者傷於寒氣口盛堅者傷於食
　詳人迎本足陽明之經脉在結喉兩傍氣口乃手太
　隂之經脉在兩手寸口人迎為府脉所以候表氣口
　為臟脉所以候裏故曰氣口獨為五臟主此内經之
　㫖也所以後世但診氣口不診人迎葢以脉氣流經
　經氣歸於肺而肺朝百脉而寸口為脉之大㑹可决
　死生而凡在表在裏之病但於寸口諸部皆可察也
　自王叔和誤以左手為人迎右手為氣口且云左以
　候表右以候裏豈左無裏而右無表乎訛傳至今其
　誤甚矣詳義見後十六卷勞倦内傷門及類經藏象
　類第十一篇
　　　脉從病反(十二/)
至真要大論帝曰脉從而病反者其診何如岐伯曰脉
　至而從按之不鼓諸陽皆然帝曰諸隂之反其脉何
　如曰脉至而從按之鼓甚而盛也
　脉至而從者如陽證見陽脉隂證見隂脉是皆謂之
　從也若陽證雖見陽脉但按之不鼓而指下無力則
　脉雖浮大便非真陽之候不可誤認為陽證凡諸脉
　之似陽非陽者皆然也或隂證雖見隂脉但按之鼔
　甚而盛者亦不得認為隂證
　　　摶堅耎散(十三/)
脉要精微論曰心脉摶堅而長當病舌卷不能言其耎
　而散者當消環自已○肺脉摶堅而長色不青當病
　墜若摶因血在脇下令人喘逆其耎而散色澤者當
　病溢飲溢飲者渴暴多飲而易入肌皮腸胃之外也
　○胃脉搏堅而長其色赤當病折髀其耎而散者當
　病食痺○脾脉摶堅而長其色黄當病少氣其耎而
　散色不澤者當病足胻腫若水狀也○腎脉摶堅而
　長其色黄而赤者當病折腰其耎而散者當病少血
　至令不復也○帝曰診得心脉而急此為何病岐伯
　曰病名心疝心為牡藏小腸為之使故少腹當有形
　也○帝曰診得胃脉何如曰胃脉實則脹虚則泄
　　　寸口諸脉(十四/)
平人氣象論曰寸口之脉中手短者曰頭痛○寸口脉
　中手長者曰足脛痛○寸口脉中手促上擊者曰肩
　背痛○寸口脉沉而堅者曰病在中○寸口脉浮而
　盛者曰病在外○寸口脉沉而弱曰寒熱及疝瘕少
　腹痛○寸口脉沉而横曰脇下有積腹中有横積痛
　○寸口脉沉而弦曰寒熱○脉盛滑堅者病在外○
　脉小實而堅者病在内○脉小弱以濇謂之乆病○
　脉滑浮而疾者謂之新病○脉急者曰疝瘕少腹痛
　○脉滑曰風○脾濇曰痺○緩而滑曰熱中○盛而
　𦂳曰脹○臂多青脉曰􁀙血○尺脉緩濇謂之解㑊
　○安卧脉盛謂之􁀙血○尺濇脉滑謂之多汗○尺
　寒脉細謂之後泄○脉尺麤常熱者謂之熱中
　　　諸脉證(十五/)
脉要精微論曰夫脉者血之府也長則氣治短則氣病
　數則煩心大則病進上盛則氣髙下盛則氣脹代則
　氣衰細則氣少濇則心痛渾渾革至如涌泉病進而
　色弊綿綿其去如弦絶者死○麤大者隂不足陽有
　餘為熱中也○來疾去徐上實下虚為厥巔疾來徐
　去疾上虚下實為惡風也故中惡風者陽受氣也○
　有脉俱沉細數者少隂厥也沉細數散者寒熱也浮
　而散者為眴仆○諸浮不躁者皆在陽則為熱其有
　躁者在手諸細而沉者皆在隂則為骨痛其有靜者
　在足○數動一代者病在陽之脉也洩及便膿血○
　濇者陽氣有餘也滑者隂氣有餘也陽氣有餘為身
　熱無汗隂氣有餘為多汗身寒隂陽有餘則無汗而
　寒○按之至骨脉氣少者腰脊痛而身有痺也
隂陽别論曰隂陽虚腸辟死陽加於隂謂之汗隂虛陽
　搏謂之崩
　　　病治易難(十六/)
平人氣象論曰風熱而脉靜泄而􁀙血脉實病在中脉
　虛病在外脉濇堅者皆難治命曰反四時也
玉機真藏論曰凡治病察其形氣色澤脉之盛衰病之
　新故乃治之無後其時形氣相得謂之可治色澤以
　浮謂之易已脉從四時謂之可治脉弱以滑是有胃
　氣命曰易治形氣相失謂之難治色夭不澤謂之難
　已脉實以堅謂之益甚脉逆四時為不可治必察四
　難而明告之○病熱脉静泄而脉大脱血而脉實病
　在中脉實堅病在外脉不實堅者皆難治
　按此二篇之義如前篇言病在中脉虚者為難治後
　篇言病在中脉實堅者為難治前言病在外脉濇堅
　者為難治後言病在外脉不實堅者為難治前後若
　乎相反何也葢實邪在中者脉不宜虚虛邪在中者
　脉不宜實也陽邪在表者宜滑而耎不宜澁而堅外
　邪方盛者宜實而大不宜虛而小也此中各有精義
　或者以其為誤是不達耳
　　　真藏脉(十七/)
隂陽别論曰脉有隂陽知陽者知隂知隂者知陽凡陽
　有五五五二十五陽所謂隂者真藏也見則為敗敗
　必死也所謂陽者胃脘之陽也别於陽者知病處也
　别於隂者知死生之期
玉機真藏論曰真肝脉至中外堅如循刀刃責責然如
　按琴瑟弦色青白不澤毛折乃死○真心脉至堅而
　搏如循薏苡子累累然色赤黑不澤毛折乃死○真
　肺脉至大而虛如以毛羽中人膚色白赤不澤毛折
　乃死○真腎脉至搏而絶如指彈石辟辟然色黒黄
　不澤毛折乃死○真脾脉至弱而乍數乍疎色黃青
　不澤毛折乃死諸真藏脉見者皆死不治也○黄帝
　問曰見真臟者死何也岐伯曰五臟者皆禀氣於胃
　胃者五臟之本也臟氣者不能自致於手太隂必因
　於胃氣乃至於手太隂也故邪氣勝者精氣衰也病
　甚者胃氣不能與之俱至於手太隂故真臟之氣獨
　見獨見者病勝臟也故曰死○按此胃氣即人之陽
　氣陽氣衰則胃氣弱陽氣敗則胃氣絶矣此即死生
　之大本也所謂凡陽有五者即五臟之陽也凡五臟
　之氣必互相灌濡故五臟之中必各兼五氣此所謂
　二十五陽也是可見無往而非陽氣亦無往而非胃
　氣無胃氣即真臟獨見也故曰死
　　　關格(十八/)
六節藏象論曰人迎一盛病在少陽二盛病在太陽三
　盛病在陽明四盛以上為格陽○寸口一盛病在厥
　隂二盛病在少隂三盛病在太隂四盛以上為關隂
　○人迎與寸口俱盛四倍已上為關格關格之脉羸
　不能極於天地之精氣則死矣○本篇脉證具載關
　格門當詳察之
　　　孕脉(十九/)
平人氣象論曰婦人手少隂脉動甚者任子也
隂陽别論曰隂搏陽别謂之有子
腹中論帝曰何以知懐子之且生也岐伯曰身有病而
　無邪脉也○本篇諸義具詳婦人門胎孕條中
　　　乳子脉(二十/)
通評虛實論帝曰乳子而病熱脉懸小者何如岐伯曰
　手足温則生寒則死○帝曰乳子中風熱喘鳴肩息
　者脉何如曰喘鳴肩息者脉實大也緩則生急則死
　○此條詳義具載小兒本門
　景岳全書卷四
欽定四庫全書
　景岳全書卷五
　　　　　　　　　　　　明　張介賓　撰
　　脉神章(中/)
　　通一子脉義
　　　脉神
脉者血氣之神邪正之鑑也有諸中必形諸外故血氣
　盛者脉必盛血氣衰者脉必衰無病者脉必正有病
　者脉必乖矧人之疾病無過表裏寒熱虛實只此六
　字業已盡之然六者之中又惟虛實二字為最要葢
　凡以表證裏證寒證熱證無不皆有虚實既能知表
　裏寒熱而復能以虚實二字决之則千病萬病可以
　一貫矣且治病之法無踰攻補用攻用補無踰虛實
　欲察虛實無踰脉息雖脉有二十四名主病各異然
　一脉能兼諸病一病亦能兼諸脉其中隠微大有𤣥
　秘正以諸脉中亦皆有虚實之變耳言脉至此有神
　存矣倘不知要而泛焉求跡則毫釐千里必多迷誤
　故予特表此義有如洪濤巨浪中則在乎牢執柁榦
　而病值危難處則在乎專辨虚實虚實得真則標本
　隂陽萬無一失其或脉有疑似又必兼證兼理以察
　其孰客孰主孰緩孰急能知本末先後是即神之至
　也矣
　　　部位解(二/)
左寸○心部也其候在心與心包絡○得南方君火之
　氣脾土受生肺金受制其主神明清濁
右寸　肺部也其候在肺與膻中○得西方燥金之氣
　腎水受生肝木受制其主情志善惡
　右二部所謂上以候上也故凡頭靣咽喉口齒頸項
　肩背之疾皆候於此
左關　肝部也其候在肝膽○得東方風木之氣心火
　受生脾土受制其主官禄貴賤
右關　脾部也其候在脾胃○得中央濕土之氣肺金
　受生腎水受制其主財帛厚薄
　右二部居中所以候中焦也故凡於脇肋腹背之疾
　皆候於此
左尺　腎部也其候在腎與膀胱大腸○得北方寒水
　之氣肝木受生心火受制其主隂氣之壽元
右尺　三焦部也其候在腎與三焦命門小腸○得北
　方天一相火之氣脾土受生肺金受制其主陽氣之
　壽元
　右二部所謂下以候下也故凡於腰腹隂道及脚膝
　之病皆候於此○按本經曰上竟上者胸喉中事下
　竟下者少腹腰股膝脛中事所以脉之形見上者候
　上下者候下此自然之理也自王叔和云心與小腸
　合於左寸肺與大腸合於右寸以致後人遂有左心
　小腸右肺大腸之説其謬甚矣夫小腸大腸皆下部
　之腑自當應於兩尺然脉之兩尺左為水位乃真隂
　之舍也右為火位乃元陽之本也小腸屬火而火居
　火位故當配於下之右大腸屬金而金水相從故當
　配於下之左此亦其當然也但二腸連胃氣本一貫
　故在内經亦不言其定處而但曰大腸小腸皆屬於
　胃是又於胃氣中總可察二腸之氣也然凡在下焦
　臟腑無不各具隂陽若欲察下部之陽者當總在右
　尺察下部之隂者當總在左尺則盡其要矣或問曰
　何以右尺為陽而屬火曰尺為蛇武之鄉而地之剛
　居西北所以手足之右强於左是即左隂右陽之義
　也此篇尚有詳論具載類經求正錄中所當叅閲
　　　正脉十六部(三結浮沉遲數洪微滑澁絃芤𦂳/緩  伏虚實)
浮脉　舉之有餘按之不足浮脉為陽凡洪大芤革之
　屬皆其類也為中氣虛為隂不足為風為暑為脹滿
　為不食為表熱為喘急浮大為傷風浮𦂳為傷寒浮
　滑為宿食浮緩為濕滯浮芤為失血浮數為風熱浮
　洪為狂躁○雖曰浮為在表然真正風寒外感者脉
　反不浮但其𦂳數而畧兼浮者便是表邪其證必發
　熱無汗或身有痠疼是其候也若浮而兼緩則非表
　邪矣大都浮而有力有神者為陽有餘陽有餘則火
　必隨之或痰見於中或氣壅於上可類推也若浮而
　無力空豁者為隂不足隂不足則水虧之候或血不
　營心或精不化氣中虛可知也若以此等為表證則
　害莫大矣其有浮大絃鞕之極甚至四倍以上者内
　經謂之關格此非有神之謂乃真隂虚極而陽亢無
　根大凶之兆也凡脉見何部當随其部而察其證諸
　脉皆然
沉脉　輕手不見重取乃得沉脉為隂凡細小隠伏反
　關之屬皆其類也為陽鬱之候為寒為水為氣為鬱
　為停飲為癥瘕為脹實為厥逆為洞泄沉細為少氣
　為寒飲為胃中冷為腰脚痛為痃癖沉遲為痼冷為
　精寒沉滑為宿食為伏痰沉伏為霍亂為胸腹痛沉
　數為内熱沉絃沉𦂳為心腹小腸疼痛○沉雖屬裏
　然必察其有力無力以辨虚實沉而實者多滯多氣
　故曰下手脉沉便知是氣氣停積滯者宜消宜攻沉
　而虚者因陽不達因氣不舒陽虚氣陷者宜温宜補
　其有寒邪外感陽為隂蔽脉見沉𦂳而數及有頭疼
　身熱等證者正屬表邪不得以沉為裏也
遲脉　不及四至者皆是也遲為隂脉凡代緩結澁之
　屬皆其相類乃隂盛陽虧之候為寒為虚浮而遲者
　内氣虛沉而遲者表氣虚遲在上則氣不化精遲在
　下則精不化氣氣寒則不行血寒則凝滯若遲兼滑
　大者多風痰頑痺之候遲兼細小者必真陽虧弱而
　然或隂寒留畜於中則為泄為痛或元氣不榮於表
　則寒慄拘攣大都脉來遲慢者總由元氣不充不可
　妄施攻擊
數脉　五至六至以上凡急疾𦂳促之屬皆其類也為
　寒熱為虚勞為外邪為癰瘍滑數洪數者多熱澁數
　細數者多寒暴數者多外邪乆數者必虚損○數脉
　有隂有陽今後世相傳皆以數為熱脉及詳考内經
　則但曰諸急者多寒緩者多熱滑者陽氣盛微有熱
　曰麤大者隂不足陽有餘為熱中也曰緩而滑者曰
　熱中舍此之外則並無以數言熱者而遲冷數熱之
　説乃始自難經云數則為熱遲則為寒今舉世所宗
　皆此説也不知數熱之説大有謬悞何以見之葢自
　余歴騐以來凡見内熱伏火等證脉反不數而惟洪
　滑有力如經文所言者是也至如數脉之辨大約有
　七此義失真以至相傳遺害者弗勝紀矣兹列其要
　者如左諸所未盡可以類推○一外邪有數脉凢寒
　邪外感脉必暴見𦂳數然初感便數者原未傳經熱
　自何來所以只宜温散即或傳經日乆但其數而滑
　實方可言熱若數而無力者到底仍是隂證只宜温
　中此外感之數不可盡以為熱也若㮣用寒凉無不
　殺人○一虚損有數脉凡患陽虚而數者脉必數而
　無力或兼細小而證見虚寒此則温之且不暇尚堪
　作熱治乎又有隂虛之數者脉必數而絃滑雖有煩
　熱諸證亦宜慎用寒凉若但清火必至脾泄而敗且
　凡患虚損者脉無不數數脉之病惟損最多愈虚則
　愈數愈數則愈危豈數皆熱病乎若以虚數作熱數
　則萬無不敗者矣○一瘧疾有數脉凡瘧作之時脉
　必𦂳數瘧止之時脉必和緩豈作即有火而止則無
　火乎且火在人身無則無矣有則無止時也能作能
　止者惟寒邪之進退耳真火真熱則不然也此瘧疾
　之數故不可盡以為熱○一痢疾有數脉凡痢疾之
　作率由寒濕内傷脾腎俱損所以脉數但兼絃澁細
　弱者總皆虚數非熱數也悉宜温補命門百不失一
　其有形證多火年力强壯者方可以熱數論治然必
　見洪滑實數之脉方是其證○一癰瘍有數脉凡脉
　數身無熱而反惡寒飲食如常者或身有熱而得汗
　不解者即癰疽之候也然瘡瘍之發有隂有陽可攻
　可補亦不得盡以脉數者為熱證○一痘疹有數脉
　以邪毒未達也達則不數矣此當以虚實大小分隂
　陽亦不得以數為熱脉○一癥癖有數脉凡脇腹之
　下有塊如盤者以積滯不行脉必見數若積乆成疳
　陽明壅滯而致口臭牙疳發熱等證者乃宜清胃清
　火如無火證而脉見細數者亦不得認以為熱○一
　胎孕有數脉以衝任氣阻所以脉數本非火也此當
　以强弱分寒熱不可因其脉數而執以黄芩為聖藥
　○按以上數脉諸證凡邪盛者多數脉虚甚者尤多
　數脉則其是熱非熱從可知矣
洪脉　大而實也舉按皆有餘洪脉為陽凡浮芤實大
　之屬皆其類也為血氣燔灼大熱之候浮洪為表熱
　沉洪為裏熱為脹滿為煩渴為狂躁為斑疹為頭疼
　面熱為咽乾喉痛為口瘡癰腫為大小便不通為動
　血此陽實隂虛氣實血虛之候若洪大至極甚至四
　倍以上者是即隂陽離絶關格之脉也不可治
微脉　纖細無神柔弱之極是為隂脉凡細小虛濡之
　屬皆其類也乃血氣俱虛之候為畏寒為恐懼為怯
　弱為少氣為中寒為脹滿為嘔噦為泄瀉為虛汗為
　食不化為腰腹疼痛為傷精失血為眩運厥逆此雖
　氣血俱虛而尤為元陽虧損最是隂寒之候
滑脉　往來流利如盤走珠几洪大芤實之屬皆其類
　也乃氣實血壅之候為痰逆為食滯為嘔吐為滿悶
　滑大滑數為内熱上為心肺頭目咽喉之熱下為小
　腸膀胱二便之熱婦人脉滑數而經斷者為有孕若
　平人脉滑而和緩此自營衞充實之佳兆若過於滑
　大則為邪熱之病又凡病虚損者多有弦滑之脉此
　隂虛然也瀉痢者亦多弦滑之脉此脾腎受傷也不
　得通以火論
澁脉　往來艱澁動不流利如雨霑沙如刀刮竹言其
　象也澁為隂脉凡虚細微遲之屬皆其類也為血氣
　俱虛之候為少氣為憂煩為痺痛為拘攣為麻木為
　無汗為脾寒少食為胃寒多嘔為二便違和為四肢
　厥冷男子為傷精女子為失血為不孕為經脉不調
　凡脉見澁滯者多由七情不遂營衞耗傷血無以充
　氣無以暢其在上則有上焦之不舒在下則有下焦
　之不運在表則有筋骨之疲勞在裏則有精神之短
　少凡此總屬陽虛諸家言氣多血少豈以脉之不利
　猶有氣多者乎
絃脉　按之不移鞕如弓弦凡滑大堅搏之屬皆其類
　也為陽中伏隂為血氣不和為氣逆為邪勝為肝强
　為脾弱為寒熱為痰飲為宿食為積聚為脹滿為虚
　勞為疼痛為拘急為瘧痢為疝痺為胸脇痛○瘡疽
　論曰絃洪相搏外𦂳内熱欲發瘡疽也○絃從木化
　氣通乎肝可以隂亦可以陽但其絃大兼滑者便是
　陽邪絃𦂳兼細者便是隂邪凡臟腑間胃氣所及則
　五臟俱安肝邪所侵則五臟俱病何也葢木之滋生
　在水培養在土若木氣過强則水因食耗土為尅傷
　水耗則腎虧土傷則胃損腎為精血之本胃為水穀
　之本根本受傷生氣敗矣所以木不宜强也矧人無
　胃氣曰死故脉見和緩者吉指下弦强者凶葢肝邪
　與胃氣不和緩與絃强相左絃甚者土必敗諸病見
　此總非吉兆
芤脉　浮大中空按如葱管芤為陽脉凡浮豁絃洪之
　屬皆相類也為孤陽脱隂之候為失血脱血為氣無
　所歸為陽無所附為隂虛發熱為頭暈目眩為驚悸
　怔忡為喘急盜汗芤雖陽脉而陽實無根總屬大虛
　之候
𦂳脉　急疾有力堅搏抗指有轉索之狀凡絃數之屬
　皆相類也𦂳脉隂多陽少乃隂邪激搏之候主為痛
　為寒𦂳數在表為傷寒發熱為渾身筋骨疼痛為頭痛
　項强為欬嗽鼻塞為瘴為瘧沉𦂳在裏為心脇疼痛
　為胸腹脹滿為中寒逆冷為吐逆出食為風癎反張
　為痃癖為瀉痢為隂疝在婦人為氣逆經滯在小兒
　為驚風抽搐
緩脉　和緩不𦂳也緩脉有隂有陽其義有三凡從容
　和緩浮沉得中者此自平人之正脉若緩而滑大者
　多實熱如内經所言者是也緩而遲細者多虚寒即
　諸家所言者是也然實熱者必緩大有力多為煩熱
　為口臭為腹滿為癰瘍為二便不利或傷寒温瘧初
　愈而餘熱未清者多有此脉若虛寒者必緩而遲細
　為陽虛為畏寒為氣怯為疼痛為眩暈為痺弱為痿
　厥為怔忡健忘為食飲不化為騖溏飱泄為精寒腎
　冷為小便頻數女人為經遲血少為失血下血凡諸
　瘡毒外證及中風産後但得脉緩者皆易愈
結脉　脉來忽止止而復起總謂之結舊以數來一止
　為促促者為熱為陽極緩來一止為結結者為寒為
　隂極通謂其為氣為血為食為痰為積聚為癥瘕為
　七情鬱結浮結為寒邪在經沉結為積聚在内此固
　結促之舊説矣然以予之騐則促類數也未必熱結
　類緩也未必寒但見中止者總是結脉多由血氣漸
　衰精力不繼所以斷而復續續而復斷常見乆病者
　多有之虛勞者多有之或誤用攻擊消伐者亦有之
　但緩而結者為陽虚數而結者為隂虚緩者猶可數
　者更劇此可以結之微甚察元氣之消長最顯最切
　者也至如留滯鬱結等病本亦此脉之證應然必其
　形强氣實而舉按有力此多因鬱滯者也又有無病
　而一生脉結者此其素禀之異常無足怪也舍此之
　外凡病有不退而漸見脉結者此必氣血衰殘首尾
　不繼之候速宜培本不得妄認為留滯
伏脉　如有如無附骨乃見此隂陽潛伏阻隔閉塞之
　候或火閉而伏或寒閉而伏或氣閉而伏為痛極為
　霍亂為疝瘕為閉結為氣逆為食滯為忿怒為厥逆
　水氣
　凡伏脉之見雖與沉微細脱者相類而實有不同也
　葢脉之伏者以其本有如無而一時隠蔽不見耳此
　有胸腹痛劇而伏者有氣逆於經脉道不通而伏者
　有偶因氣脱不相接續而伏者然此必暴病暴逆者
　乃有之調其氣而脉自復矣若此數種之外其有積
　困延綿脉本細微而漸至隠伏者此自殘燼將絶之
　兆安得尚有所伏常見庸人診此無論乆暫虚實動
　稱伏脉而破氣導痰等劑猶然任意此恐其就道稽
　遲而復行催牒耳聞見畧具諒不至此
虛脉　正氣虚也無力也無神也有隂有陽浮而無力
　為血虚沉而無力為氣虛數而無力為隂虚遲而無
　力為陽虛雖曰微濡遲澁之屬皆為虚類然而無論
　諸脉但見指下無神者總是虛脉内經曰按之不鼓
　諸陽皆然即此謂也故凡洪大無神者即隂虚也細
　小無神者即陽虚也隂虛則金水虧殘龍雷易熾而
　五液神魂之病生焉或盗汗遺精或上下失血或驚
　忡不寧或欬喘勞熱陽虚則火土受傷真氣日損而
　君相化源之病生焉或頭目昏眩或膈塞脹滿或嘔
　惡亡陽或瀉痢疼痛救隂者壯水之主救陽者益火
　之源漸長則生漸消則死虛而不補元氣將何以復
　此實死生之關也醫不識此尚何望其他焉
實脉　邪氣實也舉按皆强鼔動有力實脉有隂有陽
　凡弦洪𦂳滑之屬皆相類也為三焦壅滯之候表邪
　實者浮大有力以風寒暑濕外感於經為傷寒瘴瘧為
　發熱頭痛鼻塞頭腫為筋骨肢體痠疼癰毒等證裏
　邪實者沉實有力因飲食七情内傷於臟為脹滿為
　閉結為癥瘕為瘀血為痰飲為腹痛為喘嘔欬逆等
　證火邪實者洪滑有力為諸實熱等證寒邪實者沉
　弦有力為諸痛滯等證凡其在氣在血脉有兼見者
　當以類求然實脉有真假真實者易知假實者易誤
　故必問其所因而兼察形證必得其神方是髙手
　　　常變(四/)
持脉之道須明常變凡衆人之脉有素大素小素隂素
　陽者此其賦自先天各成一局也邪變之脉有倐緩
　倐疾乍進乍退者此其病之驟至脉隨氣見也故凡
　診脉者必須先識藏脉而後可以察病脉先識常脉
　而後可以察變脉於常脉中可察人之器局壽夭於
　變脉中可察人之疾病吉凶診家大要當先識此
　　　四診(五/)
凡診病之法固莫妙於脉然有病脉相符者有病脉相
　左者此中大有𤣥理故凡值疑似難明處必須用四
　診之法詳問其病由兼辨其聲色但於本末先後中
　正之以理斯得其真若不察此而但謂一診可慿信
　手亂治亦豈知脉證最多真假見有不確安能無誤
　且常診者知之猶易初診者决之甚難此四診之所
　以不可忽也故難經以切居四診之末其意深矣陶
　節庵亦曰問病以知其外察脉以知其内全在活法
　二字乃臨證切脉之要訣也此義惟汪石山言之最
　詳並附於後卷
　　　獨論(六/)
脉義之見於諸家者六經有序也藏象有位也三部九
候有則也昭然若此非不既詳且備矣及臨證用之則
猶如望洋莫測其孰為要津孰為彼岸予於初年亦嘗
為此所迷者葢屢屢矣今而熟察其故乃知臨岐忘羊
患在不得其獨耳兹姑以部位言之則無不曰心肝腎
居左之三部肺脾命居右之三部而按部以索臟按臟
以索病咸謂病無遁情矣故索部位者審之寸則似乎
病在心肺也審之關則似乎病在肝脾也審之尺又似
乎病在兩腎也既無無脉之部又無無病之脉而病果
安在哉孰是孰非此難言也再察其病情則有如頭痛
者一證耳病本在上兩寸其應也若以經藏言之則少
陽陽明之痛不應在兩關乎太陽之痛不應在左尺乎
上下無分此難言也又如淋遺一證耳病本在下尺中
所主也若氣有不攝病在右寸矣神有不固病在左寸
矣源流無辨此難言也諸如此類百病皆然使必欲以
部位言則上下相關有不可泥也使必欲以經藏言則
承制相移有不可執也言難盡意繪難盡神無弗然矣
是可見諸家之所臚列者亦不過描摸影響言此失彼
而十不得一苐覺其愈多愈繁愈繁愈失而迷津愈甚
矣故善察脉者貴在察神不在察形察形者形千形萬
不得其要察神者惟一惟精獨見其真也獨之為義有
部位之獨也有藏氣之獨也有脉體之獨也部位之獨
者謂諸部無恙惟此稍乖乖處藏奸此其獨也藏氣之
獨者不得以部位為拘也如諸見洪者皆是心脉諸見
弦者皆是肝脉肺之浮脾之緩腎之石五臟之中各有
五脉五脉互見獨乖者病乖而强者即本藏之有餘乖
而弱者即本藏之不足此藏氣之獨也脉體之獨者如
經所云獨小者病獨大者病獨疾者病獨遲者病獨熱
者病獨寒者病獨陷下者病此脉體之獨也總此三者
獨義見矣夫既謂之獨何以有三而不知三者之獨亦
總歸於獨小獨大獨疾獨遲之類但得其一而即見病
之本矣故經曰得一之精以知死生又曰知其要者一
言而終不知其要則流散無窮正此之謂也雖然然獨
不易言也亦不難言也獨之為德為羣疑之主也為萬
象之源也其體至圓其用至活也欲得之者猶縱目於
泰山之頂則顯者顯隠者隠固若易中有難也猶認針
於滄海之中則左之左右之右還覺難中有易也然不
有無岐之目無二之心誠不足以因彼之獨而成我之
獨也故曰獨不難知也而惟恐知獨者之難其人也獨
自有真也而又恐偽辯者假借以文其僻也真獨者兼
善成於獨善偽獨者毒已由於獨人獨之與毒音雖若
同而利害則天淵矣故並及之以識防於此
　　　上下來去至止(又六/)
上下來去至止此六字者深得診家之要乃滑伯仁所
創言者苐滑氏之説未盡其藴此中猶有精義余並續
而悉之葢此六字之中具有三候之法如初診之先即
當詳審上下上下之義有升降焉有隂陽焉有藏象焉
有補瀉焉上下昭然則證治條分而經濟自見此初候
之不可不明也及診治之後即當詳察來去來去之義
或指下之和氣未來形證之乖氣未去此進退可别矣
或何者為邪氣漸去何者為生氣漸來此消長有徵矣
來去若明則吉凶可辨而權衡在我此中候之不可不
察也再統初中之全局猶當詳見至止至止之義即凡
一舉一動當料其勢所必至一聞一見當思其何所底
止知始知終庶乎近神矣此末候之不可不察也凡此
六字之義其真診家之綱領乎故余續之如此並附滑
氏原論於後○滑氏曰察脉須識上下來去至止六字
不明此六字則隂陽虚實不别也上者為陽來者為陽
至者為陽下者為隂去者為隂止者為隂也上者自尺
部上於寸口陽生於隂也下者自寸口下於尺部隂生
於陽也來者自骨肉之分而出於皮膚之際氣之升也
去者自皮膚之際而還於骨肉之分氣之降也應曰至
息曰止也
　　　胃氣解(七/)
凡診脉須知胃氣如經曰人以水穀為本故人絶水穀
　則死脉無胃氣亦死又曰脉弱以滑是有胃氣又曰
　邪氣來也𦂳而疾榖氣來也徐而和又曰五味入口
　藏於胃以養五臟氣是以五臟六腑之氣味皆出於
　胃而變見於氣口是可見穀氣即胃氣胃氣即元氣
　也夫元氣之來力和而緩邪氣之至力强而峻髙陽
　生曰阿阿軟若春楊柳此是脾家脉四季即胃氣之
　謂也故凡診脉者無論浮沉遲數雖值諸病叠見而
　但於邪脉中得兼耎滑徐和之象者便是五臟中俱
　有胃氣病必無害也何也葢胃氣者正氣也病氣者
　邪氣也夫邪正不兩立一勝則一負凡邪氣勝則正
　氣敗正氣至則邪氣退矣若欲察病之進退吉凶者
　但當以胃氣為主察之之法如今日尚和緩明日更
　絃急知邪氣之愈進邪愈進則病愈甚矣今日甚絃
　急明日稍和緩知胃氣之漸至胃氣至則病漸輕矣
　即如頃刻之間初急後緩者胃氣之來也初緩後急
　者胃氣之去也此察邪正進退之法也至於死生之
　兆亦惟以胃氣為主夫胃氣中和王於四季故春脉
　微絃而和緩夏脉微鉤而和緩秋脉微毛而和緩冬
　脉微石而和緩此胃氣之常即平人之脉也若脉無
　胃氣即名真藏脉見真藏何以當死葢人有元氣出
　自先天即天氣也為精神之父人有胃氣出乎後天
　即地氣也為血氣之母其在後天必本先天為主持
　在先天必賴後天為滋養無所本者死無所養者亦
　死何從騐之如但絃但鉤但毛但石之類皆真藏也
　此以孤藏之氣獨見而胃氣不能相及故當死也且
　脾胃屬土脉本和緩土惟畏木脉則絃强凡脉見絃
　急者此為土敗木賊大非佳兆若絃急之微者尚可
　救療絃急之甚者胃氣其窮矣
　　　真辨(八/)
據脉法所言凡浮為在表沉為在裏數為多熱遲為多
　寒絃强為實微細為虚是固然矣然疑似中尤有真
　辨此其關係非小不可不察也如浮雖屬表而凡隂
　虛血少中氣虧損者必浮而無力是浮不可以㮣言
　表沉雖屬裏而凡表邪初感之深者寒束皮毛脉不
　能達其必沉𦂳是沉不可以㮣言裏數雖為熱而真熱
　者未必數凡虛損之證隂陽俱困氣血張皇虛甚者
　數必甚是數不可以㮣言熱遲雖為寒凡傷寒初退
　餘熱未清脉多遲滑是遲不可以㮣言寒弦强類實
　而真隂胃氣大虧及隂陽關格等證脉必豁大而絃
　健是强不可以㮣言實微細類虛而凡痛極氣閉營
　衞壅滯不通者脉必伏匿是伏不可以㮣言虛由此
　推之則不止是也凡諸脉中皆有疑似皆有真辨診
　能及此其必得鳶魚之學者乎不易言也不易言也
　　　從舍辨(九/)　(共三條/)
凡治病之法有當舍證從脉者有當舍脉從證者何也
　葢證有真假脉亦有真假凡見脉證有不相合者則
　必有一真一假隠乎其中矣故有以陽證見隂脉者
　有以隂證見陽脉者有以虚證見實脉者有以實證
　見虛脉者此隂彼陽此虛彼實將何從乎病而遇此
　最難下手最易差錯不有真見必致殺人矧今人只
　知見在不識隠微凡遇證之實而脉之虛者必直攻
　其證而忘其脉之真虚也或遇脉之絃大而證之虚
　者亦必直攻其脉而忘其證之無實也此其故正以
　似虛似實疑本難明當舍當從孰知其要醫有迷途
　莫此為甚余嘗熟察之矣大都證實脉虚者必其證
　為假實也脉實證虚者必其脉為假實也何以見之
　如外雖煩熱而脉見微弱者必火虚也腹雖脹滿而
　脉見微弱者必胃虚也虛火虛脹其堪攻乎此宜從
　脉之虛不從證之實也其有本無煩熱而脉見洪數
　者非火邪也本無脹滯而脉見絃强者非内實也無
　熱無脹其堪瀉乎此宜從證之虚不從脉之實也凡
　此之類但言假實不言假虚果何意也葢實有假實
　虛無假虚假實者病多變幻此其所以有假也假虚
　者虧損既露此其所以無假也大凡脉證不合者中
　必有奸必先察其虛以求根本庶乎無誤此誠不易
　之要法也
一真實假虛之候非曰必無如寒邪内傷或食停氣滯
　而心腹急痛以致脉道沉伏或促或結一證此以邪
　閉經絡而然脉雖若虚而必有痛脹等證可據者是
　誠假虚之脉本非虚也又若四肢厥逆或惡風怯寒
　而脉見滑數一證此由熱極生寒外雖若虚而内有
　煩熱便結等證可據者是誠假虚之病本非虚也大
　抵假虛之證只此二條若有是實脉而無是實證即
　假實脉也有是實證而無是實脉即假實證也知假
　知真即知所從舍矣近見有治傷寒者每以隂脉作
　伏脉不知伏脉之體雖微雖細亦必隠隠有力亦必
　明明有證豈容任意胡猜以草菅人命哉仁者必不
　然也
一又有從脉從證之法乃以病有輕重為言也如病本
　輕淺别無危候者但因見在以治其標自無不可此
　從證也若病關藏氣稍見疑難則必須詳辨虛實慿
　脉下藥方為切當所以輕者從證十惟一二重者從
　脉十當八九此脉之關係非淺也雖曰脉有真假而
　實由人見之不真耳脉亦何從假哉
　　　逆順(十/)　(五條/)
凡内出不足之證忌見陽脉如浮洪𦂳數之類是也外
　入有餘之病忌見隂脉如沉細微弱之類是也如此
　之脉最不易治
一凡有餘之病脉宜有力有神如微濇細弱而不應手
　者逆之兆也凡不足之病脉宜和緩柔軟若洪大浮
　數者皆為逆也
一凡暴病脉來浮洪數實者為順乆病脉來微緩軟弱
　者為順若新病而沉微細弱乆病而浮洪數實者皆
　為逆也凡脉證貴乎相合設若證有餘而脉不足脉
　有餘而證不足輕者亦必延綿重者即危亡之兆
一經曰脉小以濇謂之乆病脉浮而滑謂之新病故有
　餘之病忌見隂脉不足之病忌見陽脉乆病忌見數
　脉新暴之病而見形脱脉脱者死
一凡元氣虚敗之證脉有微極欲絶者若用囘陽救本
　等藥脉氣徐徐漸出漸復者乃為佳兆若陡然暴出
　忽如復元者此假復也必於周日之後復脱如故是
　必不治之證若全無漸復生意者自不必治若各部
　皆脱而惟胃脉獨存者猶可冀其萬一
　　　脉要歌(十一/)　(從權輿改正/)
脉有三部部有三候逐部先尋次宜總究左寸心經火
　位脉宜流利洪强左關肝膽絃而且長尺部膀胱沉
　静彌良右寸肺金之主輕浮充暢為宗脾胃居於關
　部和緩胃氣常充右尺三焦連命沉滑而實則隆四
　時相代脉狀靡同秋微毛而冬石春則絃而夏洪滑
　而微浮者肺恙絃中兼細者脾殃心病則血衰脉小
　肝證則脉絃且長大而兼𦂳腎疾奚康○寸口多絃
　頭面何曽舒泰關前若𦂳胸中定是癥殃急則風上
　攻而頭痛緩則皮頑痺而不昌微是厥逆之隂數為
　虧損之陽滑則痰涎而胸膈氣壅澁緣血少而背膞
　疼傷沉是背心之氣洪乃胸脇之妨○若夫關中緩
　則飲食必少滑實胃火煎熬小弱胃寒逆冷細微食
　少膨脹衞之虚者澁候氣之滯者沉當左關微澁兮
　血少右關絃急兮過勞洪實者血結之瘀遲𦂳者脾
　冷之殃○至如尺内洪大則隂虚可慿或微或澁便
　濁遺精絃者腹痛伏者食停滑兮小腹急脹婦則病
　在月經澁兮嘔逆畨胃絃强隂疝血崩𦂳兮小腹作
　痛沉微必主腰疼○𦂳促形於寸此氣滿於心胸𦂳
　絃見於關斯痛攻乎腹脇兩寸滑數兮嘔逆上奔兩
　關滑數兮蛔䖝内嚙心胸留飲寸口沉潛臍腹成癥
　關中促結左關絃𦂳兮緣筋脉之拘攣右關沉滑兮
　因食積之作孽
脉有浮沉遲數診有提綱大端浮而無力為虚有力為
　邪所搏浮大傷風兮浮𦂳傷寒浮數虚熱兮浮緩風
　涎沉緩滑大兮多熱沉遲𦂳細兮多寒沉健須知積
　滯沉絃氣病淹淹沉遲有力疼痛使然遲絃數絃兮
　瘧寒瘧熱之辨遲滑洪滑兮胃冷胃温之愆數而有
　痛恐發瘡瘍若兼洪滑熱甚宜凉隂數隂虚必發熱
　陽數陽强多汗黃
脉有七情之傷而為九氣之列怒傷於肝者其脉促而
　氣上衝驚傷於膽者其氣亂而脉動掣過於喜者傷
　於心故脉散而氣緩過於思者傷於脾故脉短而氣
　結憂傷於肺兮脉必濇而氣沉恐傷於腎兮脉當沉
　而氣怯若脉促而人氣消因悲傷而心系挈傷於寒
　者脉遲其為人也氣收傷於熱者脉數其為人也氣
　泄
脉體須明脉證須徹浮為虛而表顯沉乃實而裏决滑
　是多痰芤因失血濡散總因虚而冷汗絃𦂳其為寒
　而痛切洪則躁煩遲為冷别緩則風而頑木實則脹
　而秘結澁兮血少而寒長兮癎而又熱短小元陽必
　病堅强患乎滿急伏因痛痺伏藏細弱真元内傷結
　促惟虛斷續代云變易不常𦂳急或緣瀉痢𦂳絃癥
　痞相妨數則心煩大則病進上盛則氣髙下盛則氣
　脹大是血虚之候細為氣少之恙浮洪則外證推測
　沉絃為内疾斟量陽芤兮吐衂立至隂芤兮下血須
　防盛滑則外疼可别實𦂳則内痛多傷弱小澁絃為
　乆病滑浮數疾是新殃沉而絃𦂳痃癖内痛脉來緩
　滑胃熱宜凉長而滑大者酒病浮而緩豁者濕傷堅
　而疾者為癲遲而伏者必厥洪大而疾則發狂𦂳滑
　而細為嘔噦脉洪而疾兮因熱結以成癰脉微而澁
　兮必崩中而脱血隂陽皆濇數知溲屎之艱難尺寸
　俱虛微曉精血之耗竭
脉見危機者死只因指下無神不問何候有力為神按
　之則隠可見無根葢元氣之來力和而緩邪氣之至
　力强而峻彈石硬來即去解索散亂無緒屋漏半日
　而落雀啄三五而住魚翔似有如無蝦遊進退難遇
　更有鬼賊雖如平類土敗於木真絃可畏是亦危機
　因無胃氣諸逢此者見幾當避
　　　宜忌歌(十二/)
傷寒病熱兮洪大易治而沉細難醫傷風欬嗽兮浮濡
　可攻而沉牢當避腫脹宜浮大顛狂忌虚細下血下
　痢兮浮洪可惡消渴消中兮實大者利霍亂喜浮大
　而畏微遲頭疼愛浮滑而嫌短澁腸澼藏毒兮不怕
　沉微風痺足痿兮偏嫌數急身體中風緩滑則生腹
　心作痛沉細則良喘急浮洪者危欬血沉弱者康脉
　細軟而不絃洪知不死於中惡脉微小而不數急料
　無憂於金瘡吐血鼻衂兮吾不喜其實大跌撲損傷
　兮吾則畏其堅强痢疾身熱而脉洪其災可惡濕病
　體煩而脉細此患難當水瀉脉大者可怪亡血脉實
　者不祥病在中兮脉虚為害病在外兮脉濇為殃腹
　中積乆而脉虛者死身表熱甚而脉静者亡
　　　死生歌(十三/)　(出權輿/)
雀啄連來三五啄屋漏半日一㸃落魚翔似有又如無
　蝦遊静中忽一躍彈石硬來尋即散搭指散亂為解
　索寄語醫家仔細㸔六脉一見休下藥
　
　
　
　
　
　
　
　
　
　
　
　
　
　景岳全書卷五
欽定四庫全書
　景岳全書卷六
　　　　　　　　　　　　明　張介賓　撰
　　脉神章(下/)
　　難經脉義
　　　獨取尺寸(一/)
一難曰十二經皆有動脉獨取寸口以决五臟六腑死
　生吉凶之法何謂也然寸口者脉之大㑹手太隂之
　脉動也○二難曰脉有尺寸何謂也從關至尺是尺
　内隂之所治也從關至魚際是寸口内陽之所治也
　故分寸為尺分尺為寸
　　　脉有輕重(二/)
五難曰脉有輕重何謂也然初持脉如三菽之重與皮
　毛相得者肺部也如六菽之重與血脉相得者心部
　也如九菽之重與肌肉相得者脾部也如十二菽之
　重與筋平者肝部也按之至骨舉指來疾者腎部也
　故曰輕重也
　　　隂陽呼吸(三/)
四難曰脉有隂陽之法何謂也然呼出心與肺吸入腎
　與肝呼吸之間脾受穀味也其脉在中浮者陽也沉
　者隂也故曰隂陽也○心肺俱浮何以别之然浮而
　大散者心也浮而短濇者肺也腎肝俱沉何以别之
　然牢而長者肝也按之濡舉指來實者腎也脾者中
　州故其脉在中是隂陽之法也
　　　隂陽虚實(四/)
六難曰脉有隂盛陽虚陽盛隂虚何謂也然浮之損小
　沉之實大故曰隂盛陽虛沉之損小浮之實大故曰
　陽盛隂虛是隂陽虛實之意也
　　　脉分臟腑(五/)
九難曰何以别知臟腑之病耶然數者腑也遲者臟也
　數則為熱遲則為寒諸陽為熱諸隂為寒故以别知
　臟腑之病也
　　　根本枝葉(六/)
十四難曰上部有脉下部無脉其人當吐不吐者死上
　部無脉下部有脉雖困無能為害所以然者人之有
　尺譬如樹之有根枝葉雖枯槁根本將自生脉有根
　本人有元氣故知不死
　　仲景脉義
　　　辨脉法(七/)
問曰脉有隂陽何謂也荅曰凡脉浮大數動滑此名陽
　也沉濇弱絃微此名隂也隂病見陽脉者生陽病見
　隂脉者死
寸口脉微名曰陽不足隂氣上入陽中則灑淅惡寒也
　尺脉弱名曰隂不足陽氣下陷入隂中則發熱也○
　陽脉浮隂脉弱者則血虚血虚則筋急也
其脉沉者榮氣之微也其脉浮而汗出如流珠者衞氣
　之衰也
寸口脉浮為在表沉為在裏數為在腑遲為在臟○若
　脉浮大者氣實血虚也
寸口脉浮而𦂳浮則為風𦂳則為寒風則傷衞寒則傷
　榮榮衞俱病骨節煩疼當發其汗也
夏月盛熱欲着複衣冬月盛寒欲裸其身所以然者陽
　微則惡寒隂弱則發熱
寸口脉浮大而醫反下之此為大逆浮則無血大則為
　寒寒氣相摶則為腸鳴醫乃不知而反飲冷水冷汗
　大出水得寒氣冷必相摶其人即􁀙
諸脉浮數當發熱而反灑淅惡寒若有痛處飲食如常
　者當發其癰○脉數不時則生惡瘡也
　　　平脉法(八/)
師曰脉有三部道之根源榮衞流行不失衡銓腎沉心
　洪肺浮肝絃此自經常不失銖分出入升降刻漏周
　旋水下二刻一周循環當復寸口虚實見焉變化相
　乘隂陽相干風則浮虚寒則牢堅沉潛水畜支飲急
　絃動則為痛數則熱煩設有不應知變所緣三部不
　同病各異端太過可怪不及亦然邪不空見中必有
　奸審察表裏三焦别焉知其所舍消息診㸔料度臟
　腑獨見若神為子條記傳與賢人
師曰呼吸者脉之頭也初持脉來疾去遲此出疾入遲
　名曰内虛外實也初持脉來遲去疾此出遲入疾名
　曰内實外虚也
師持脉病人欠者無病也○脉之呻者病也○言遲者
　風也○搖頭言者裏痛也○行遲者表强也○坐而
　伏者短氣也○坐而下一脚者腰痛也○裏實護腹
　如懷卵物者心痛也
問曰人病恐怖者其脉何狀曰脉絃如循絲纍纍然其
　面白脱色也○人愧者其脉何類曰脉浮而面色乍
　白乍赤也
問曰脉有殘賊何謂也曰脉有絃𦂳浮滑沉濇此六者
　名為殘賊能為諸脉作病也
問曰脉有災怪何謂也曰假令人病得太陽與形證相
　應因為作湯比還服湯如食頃病人乃大吐若下痢
　腹中痛師曰我前來不見此證今乃變異是名災怪
　又問曰何緣作此吐痢荅曰或有舊時服藥今乃發
　作故名災怪耳
肥人責浮痩人責沉肥人當沉今反浮痩人當浮今反
　沉故責之
寸脉下不至關為陽絶尺脉上不至關為隂絶此皆不
　治决死也若計其餘命死生之期期以月節尅之也
脉病人不病號曰行屍以無生氣卒眩仆不識人者短
　命則死人病脉不病名曰内虚以無穀神雖困無苦
問曰𦂳脉從何而來曰假令亡汗若吐以肺裏寒故令
　脉𦂳也假令欬者坐飲冷水故令脉𦂳也假令下利
　以胃中虚冷故令脉𦂳也
寸口脉緩而遲緩則陽氣長其色鮮其顔光其聲商毛
　髮長遲則隂氣盛骨髓生血滿肌肉𦂳薄鮮鞕隂陽
　相抱營衞俱行剛柔相摶名曰强也
寸口脉浮而大浮為虚大為實在尺為關在寸為格關
　則不得小便格則吐逆
寸口脉弱而遲弱者衞氣微遲者營中寒營為血血寒
　則發熱衞為氣氣微者心内飢飢而虚滿不能食也
寸口脉弱而緩弱者陽氣不足緩者胃氣有餘噫而吞
　酸食卒不下氣填於膈上也
寸口脉微而澁微者衞氣不行澁者營氣不足營衛不
　能相將三焦無所仰身體痺不仁營氣不足則煩疼
　口難言衛氣虚則惡寒數欠三焦不歸其部上焦不
　歸者噫而酢吞中焦不歸者不能消穀引食下焦不
　歸者則遺溲(酢古醋字/)
寸口脉微而澁微者衞氣衰澁者營氣不足衛氣衰面
　色黄營氣不足面色青營為根衛為葉營衞俱微則
　根葉枯槁而寒慄欬逆吐腥吐涎沫也
寸口脉微尺脉𦂳其人虛損多汗知隂常在絶不見陽
　也
寸口諸微亡陽諸濡亡血諸弱發熱諸𦂳為寒諸乘寒
　者則為厥鬱冐不仁以胃無穀氣脾濇不通口急不
　能言戰而慄也
問曰何以知乘腑何以知乘臟曰諸陽浮數為乘腑諸
　隂遲澁為乘臟
　　　金匱脉法(九/)
問曰寸口脉沉大而滑沉則為實滑則為氣實氣相摶
　氣血入藏即死入腑即愈此謂卒厥何謂也師曰脣
　口青身冷為入臟即死身和汗自出為入腑即愈
問曰脉脱入臟即死入腑即愈何謂也師曰非為一病
　百病皆然譬如浸淫瘡從口起流向四肢者可治從
　四肢流來入口者不可治病在外者可治入裏者即
　死
五邪中人各有法度風中於前寒中於暮濕傷於下霧
　傷於上風令脉浮寒令脉急霧傷皮腠濕流關節食
　傷脾胃極寒傷經極熱傷絡
夫男子平人脉大為勞極虚亦為勞○男子脉浮弱而
　澁為無子精氣清冷○脉得諸芤動微𦂳男子失精
　女子夢交
男子平人脉虚弱細微者喜盗汗也○脉沉小遲名脱
　氣其人疾行則喘喝手足逆寒腹滿甚則溏泄食不
　消化也○脉絃而大絃則為减大則為芤减則為寒
　芤則為虚虚寒相摶此名為革婦人則半産漏下男
　子則亡血失精
　　滑氏脉義
　　　持脉(十/)
凡診脉先須識時脉胃脉與臟腑平脉然後及於病脉
　時脉謂春三月六部中俱帶絃夏三月俱帶洪秋三
　月俱帶浮冬三月俱帶沉胃脉謂中按得之脉見和
　緩凡人臟腑胃脉既平又應時脉乃無病者也反此
　為病
持脉之要有三曰舉曰按曰尋輕手循之曰舉重手取
　之曰按不輕不重委曲求之曰尋初持脉輕手候之
　脉見皮膚之間者陽也府也亦心肺之應也重手得
　之脉附於肉下者隂也臟也亦肝腎之應也不輕不
　重中而取之其脉應於血肉之間者隂陽相適中和
　之應脾胃之候也若委曲尋之而若隠若見則隂陽
　伏匿之脉也
　　　表裏虚實(十一/)
明脉須辨表裏虚實四字表陽也腑也凡六淫之邪襲
　於經絡而未入胃腑及臟者皆屬於表也裏隂也臟
　也凡七情之氣鬱於心腹之内不能散越及飲食之
　傷留於腑臟之間不能通泄皆屬於裏也虚者元氣
　之自虚精神耗散氣力衰竭也實者邪氣之實由正
　氣之本虚邪得乘之非元氣之自實也故虚者補其
　正氣實者寫其邪氣經曰邪氣盛則實精氣奪則虚
　此大法也
　　　脉貴有神(十二/)
東垣曰不病之脉不求其神而神無不在也有病之脉
　則當求其神之有無謂如六數七極熱也脉中有力
　即有神矣當泄其熱三遲二敗寒也脉中有力即有
　神矣當去其寒若數極遲敗中不復有力為無神也
　將何所恃耶苟不知此而泄之去之神將何以依而
　為主故經曰脉者血氣之先氣血者人之神也善夫
　　附諸家脉義
　　　矯世惑脉辨(十三/)　(汪石山/)
夫脉者本乎營與衞也而營行脉之中衞行於脉之外
　苟臟腑和平營衞調暢則脉無形狀之可議矣或者
　六淫外襲七情内傷則臟腑不和營衞乖謬而二十
　四脉之名狀層出而叠見矣是故風寒暑濕燥火此
　六淫也外傷六淫之脉則浮為風𦂳為寒虛為暑細
　為濕數為燥洪為火此皆可以脉而别其外感之邪
　也喜怒憂思悲恐驚者此七情也内傷七情之脉喜
　則傷心而脉緩怒則傷肝而脉急恐則傷腎而脉沉
　悲則氣消而脉短驚則氣亂而脉動此皆可以脉而
　辨其内傷之病也然此特舉其常而以脉病相應者
　為言也若論其變則有脉不應病病不應脉變出百
　端而難一一盡憑乎脉者矣試舉一二言之如張仲
　景云脉浮大邪在表為可汗若脉浮大心下鞕有熱
　屬臟者攻之不令發汗此又非浮為表邪可汗之脉
　也又云促脉為陽盛宜用葛根黄芩黄連湯若脉促
　厥冷為虚脱非灸非温不可此又非促為陽盛之脉
　也又曰遲脉為寒沉脉為裏若陽明脉遲不惡寒身
　體濈濈汗出則用大承氣此又非諸遲為寒之脉矣
　少隂病始得之反發熱而脉沉宜麻黄細辛湯汗之
　此又非沉為在裏之脉矣凡此皆脉難盡憑之明騐
　也若只憑脉而不問證未免以寒為熱以表為裏以
　隂為陽顛倒錯亂而夭人壽者多矣是以古人治病
　不專於脉而必兼於審證良有以也奈何世人不明
　乎此往往有病諱而不言惟以診脉而試醫之能否
　脉之而所言偶中便視為良醫而傾心付託其於病
　之根源一無所告藥之宜否亦無所審惟束手聽命
　於醫因循遂致於死尚亦不悟深可悲矣彼庸俗之
　人素不嗜學固無足怪奈近世士大夫家亦未免狃
　於此習是又大可笑也夫定静安慮格物致知乃大
　學首章第一義而慮者謂慮事精詳格物者謂窮致
　事物之理致知者謂推及吾之所知凡此數事學者
　必嘗究心於此矣先正又言為人子者不可不知醫
　病卧於床委之庸醫比之不慈不孝夫望聞問切醫
　家大節目也苟於臨病之際惟以切而知之為能其
　餘三事一切置而不講豈得謂知醫乎豈得為處事
　精詳乎豈得為窮致事物之理而推極吾之所知乎
　且醫之良亦不專於善診一節凡動靜有常舉止不
　妄存心忠厚發言純篤察病詳審處方精專兼此數
　者庶可謂之良矣雖據脉言證或有少差然一脉所
　主非一病故所言未必盡中也若以此而遂棄之所
　謂以二卵而棄干城之將烏可與智者道哉姑以浮
　脉言之脉經云浮為風為虚為氣為嘔為厥為痞為
　脹為滿不食為熱為内結等類所主不下數十餘病
　假使診得浮脉彼將斷其為何病耶若不兼之以望
　聞問而欲的知其為何病吾謂戞戞乎其難矣古人
　以切居望聞問之後則於望聞問之間已得其病情
　矣不過再診其脉㸔病應與不應也若脉與病應則
　吉而易醫脉與病反則凶而難治以脉參病意葢如
　此曷以診脉知病為貴哉夫脉經一書拳拳示人以
　診法而開卷入首便言觀形察色彼此參伍以决死
　生可見望聞問切醫之不可缺一也噫世稱善脉莫過
　叔和尚有待於彼此參伍况下於叔和者乎故專以
　切脉言病必不能不致於誤也安得為醫之良抑不
　特此世人又有以太素脉而言人貴賤窮通者此又
　妄之甚也予嘗考其義矣夫太者始也初也如太極
　太乙之太素者質也本也如繪事後素之素此葢言
　始初本質之脉也此果何脉耶則必指元氣而言也
　東垣曰元氣者胃氣之别名胃氣之脉蔡西山所謂
　不長不短不疎不數不大不小應手中和意思欣欣
　難以名狀者是也無病之人皆得此脉以此脉而察
　人之有病無病則可以此脉而察人之富貴貧賤則
　不可何也胃氣之脉難以形容莫能名狀將何以為
　貴賤窮通之診乎竊觀其書名雖太素而其中論述
　畧無一言及於太素之義所作歌括率多俚語全無
　理趣原其初意不過託此以為徼利之媒後世不察
　遂相傳習莫有能辨其非者又或為之語曰太素云
　者指貴賤窮通禀於有生之初而言也然脉可以察
　而知之非謂脉名太素也予曰固也然則太素之所
　診者必不出於二十四脉之外矣夫二十四脉皆主
　病言一脉見則主一病貧賤富貴何從而察之哉假
　如浮脉其診為風使太素家診之將言其為風耶抑
　言其為貴賤窮通耶二者不可得兼若言其為風則
　其所知亦不過病也若遺其病而言其為貴賤窮通
　則是近而病諸身者尚不能知安得謂之太素則逺
　而違諸身者必不能知之也葢貴賤窮通身外之事
　與身之血氣了不相干安得以脉而知之乎况脉之
　變見無常而天之寒暑不一故四時各異其脉必不
　能乆而不變是以今日診得是脉明日診之而或非
　春間診得是脉至夏按之而或否彼太素者以片時
　之尋按而斷十生之休咎殆必無是理然縱使億則
　屢中亦是捕風捉影彷彿形容安有一定之見哉噫
　以脉察病尚不知病之的而猶待乎望聞問况能知
　其他乎且脉兆於岐黄演於秦越而詳於叔和遍考
　素難脉經並無一字言及此者非隠之也殆必有不
　可誣者耳巢氏曰太素者善於相法特假太素以神
　其術耳誠哉言也足以破天下後世之惑矣又有善
　伺察者以言餂人隂得其實故於診按之際肆言而
　為欺妄是又下此一等無足論也雖然人禀天地之
　氣以生不能無清濁純駁之殊禀之清者血氣清而
　脉來亦清清則脉形圓浄至數分明吾診乎此但知
　其主富貴而已若曰何年登科何年陞授何年招財
　何年得子吾皆不得而知矣禀之濁者血氣濁而脉
　來亦濁濁則脉形不清至數混亂吾診乎此但知其
　主貧賤而已若曰某時招悔某時破財某時損妻某
　時尅子吾亦莫得而知矣又有形濁而脉清者此謂
　濁中之清質清而脉濁者此謂清中之濁又有形不
　甚清脉不甚濁但浮沉各得其位大小不失其等亦
　主平穏而無大得喪也其他言有所未盡義有所未
　備學者可以類推是則吾之所謂知人者一本於理
　而已矣豈敢妄為之説以欺人哉噫予所以著為是
　論者葢以世之有言太素脉者靡不翕然稱美不惟
　不能以理析又從而延譽於人縱使其言有謬又必
　隂與之委曲影射此所謂誤己而誤人者也果何益
　之有哉又有迎醫服藥者不惟不先言其所苦甚至
　再三詢叩終於黙黙至有隠疾而困醫者醫固為其
　所困不思身亦為醫所困矣此皆世之通患人所共
　有故予不得不詳論之以致夫丁寧之意俾聾瞽者
　或有所開發焉孟子曰予豈好辯哉予不得已也
　　　太素可採之句(十四/)　　　　　吳　崐
太素之説固為不經然其間亦有可採者如曰脉形圓
　净至數分明謂之清脉形散澁至數糢糊謂之濁質
　清脉清富貴而多喜質濁脉濁貧賤而多憂質清脉
　濁此為清中之濁外富貴而内貧賤失意處多得意
　處少也質濁脉清此謂濁中之清外貧賤而内富貴
　得意處多失意處少也若清不甚清濁不甚濁其得
　失相半而無大得䘮也富貴而壽脉清而長貧賤而
　夭脉濁而促清而促者富貴而夭濁而長者貧賤而
　壽此皆太素可採之句也然亦不能外乎風鑑故業
　太素者不必師太素但師風鑑風鑑精而太素之説
　自神矣至其甚者索隠行怪無所不至是又巫家之
　教耳孔子曰攻乎異端斯害也已矣正士豈為之
　　　太素大要(十五/)　　　　　　　彭用光
論貴賤切脉之清濁論窮通切脉之滑澁論壽夭以浮
　沉論時運以衰旺論吉凶以緩急亦皆彷彿靈樞虚
　實攻補法天法地法人之奥㫖○凡人兩手清微如
　無脉者此純隂脉主貴有兩手俱洪大者此純陽脉
　主貴
　
　
　
　
　
　
　
　
　景岳全書卷六
欽定四庫全書
　景岳全書卷七　　　　　明　張介賔　撰
　　傷寒(上/)
　　　經義(一/)
水熱穴論帝曰人傷於寒而傳為熱何也岐伯曰夫寒
　盛則生熱也○内經傷寒諸義并諸治法之未備者
　俱補載瘟疫門所當參閲
　　　傷寒總名(二/)
黄帝曰今夫熱病者皆傷寒之類也又曰凡病傷寒而
成温者先夏至日為病温後夏至日為病暑此皆内經
之明言也故凡病温病熱而因於外感者皆本於寒即
今醫家皆謂之為傷寒理宜然也近或有以温病熱病
謂非真傷寒者在未達其義耳
　　　初診傷寒法(三/)
凡初診傷寒者以其寒從外入傷於表也寒邪自外而
入必由淺漸深故先自皮毛次入經絡又次入筋骨而
後及於藏府則病日甚矣故凡病傷寒者初必𤼵熱憎
寒無汗以邪閉皮毛病在衛也漸至筋脉拘急頭背骨
節疼痛以邪入經絡病在營也夫人之衛行脉外營行
脉中今以寒邪居之則血氣混淆經絡壅滯故外證若
此此即所謂傷寒證也自此而漸至嘔吐不食脹滿等
證則由外入内由經入府皆可因證而察其表裏矣若
或肌表無熱亦不憎寒身無疼痛脉不𦂳數者此其邪
不在表病必屬裏凡察傷寒此其法也
　　　論脉(四/)
傷寒之邪實無定體或入陽經氣分則太陽為首或入
隂經精分則少隂為先其脉以浮𦂳而有力無力可知
表之虚實沉𦂳而有力無力可知裏之虚實中而有力
無力可知隂陽之凶吉診之之法當問證以知其外察
脉以知其内先病為本後病為標能參合脉證而知緩
急先後者乃為上工
一診法曰浮脉為在表故凡脉見浮𦂳而數者即表邪
　也再加以頭項痛腰瘠强等證此即太陽經病當求
　本經輕重而解散之
一脉見洪長有力而外兼陽明證者即陽明在經之邪
　也宜求本經之寒熱以散之
一脉見弦數而兼少陽之證者即少陽經半表半裏之
　病宜和解而散之
一沉脉為在裏病屬三隂詳具後六經證辨中但沉數
　有力是即熱邪傳裏也若表證深入而内見大滿大
　實陽邪熱結等證治當從下也
一沉𦂳無力而外無大熱内無煩渴等病此隂證也若
　或畏寒厥泠及嘔吐腹痛㵼痢者此即隂寒直中治
　宜温中也
一脉大者為病進大因邪氣勝病日甚也脉漸緩者為
　邪退緩則胃氣至病将愈也此以大為病進固其然
　也然亦有宜大不宜大者又當詳辨如脉體本大而
　再加洪數此則病進之脉不可當也如脉體本小因
　服藥後而漸見滑大有力者此自隂轉陽必将汗解
　乃為吉兆盖脉至不鼓者由氣虚而然無陽豈能作
　汗也後論汗條中有按當並閲之
仲景傷寒論曰脉有隂陽者何謂也曰凡脉浮大數動
　滑皆陽也沉濇弱弦㣲皆隂也○諸脉浮數而𤼵熱
　惡寒身痛不欲飲食者傷寒也若灑淅惡寒飲食如
　常而痛偏一處者必血氣壅遏不通成癰膿也○寸
　口脉浮為在表沉為在裏數為在府遲為在藏○寸
　闗尺三部浮沉大小遲數同等雖有寒熱不解者此
　脉隂陽為和平雖劇必愈○其脉浮而汗出如流珠
　者陽氣衰也○脉瞥瞥如羮上肥者衛氣㣲也○脉
　縈縈如蜘蛛絲者陽氣衰也○脉綿綿如㵼漆之絶
　者亡其血也○其脉沉者榮氣㣲也○若脉浮大者
　氣實血虚也○脉㣲緩者為欲愈也○陽脉浮隂脉
　弱者為血虚血虚則筋急也○脉㣲弱而惡寒者此
　隂陽俱虚不可更𤼵汗更吐更下也○隂證無脉温
　之而脉㣲續者生暴出者死○隂病見陽脉者生陽
　病見隂脉者死
論曰寸脉㣲名曰陽不足隂氣上入於陽中則灑淅惡
　寒也尺脉㣲名曰隂不足陽氣下陷入隂中則𤼵熱
　也○寸口脉㣲而濇㣲者衛氣不行濇者榮氣不足
　衛氣衰面色黄榮氣不足面色青榮為根衛為葉榮
　衛俱㣲則根葉枯槁而寒慄欬逆唾腥吐涎沬也
論曰𦂳脉從何而來曰假令亡汗若吐以肺裏寒故令
　脉𦂳也○假令欬者坐飲冷水故令脉𦂳也○假令
　下利以胃中虚冷故令脉𦂳也○按此言𦂳者即弦
　搏不軟之謂盖單言其𦂳而無滑數之意乃陽明胃
　氣受傷之脉故主為隂寒之證若𦂳而兼數則必以
　外邪所致
愚按浮為在表沉為在裏此古今相𫝊之法也然沉脉
　亦有表證此隂實陽虚寒勝者然也浮脉亦有裏證
　此陽實隂虚水虧者然也故凡欲察表邪者不宜單
　據浮沉只當以𦂳數與否為辨方為的確盖寒邪在
　表脉皆𦂳數𦂳數甚者邪亦甚𦂳數㣲者邪亦㣲𦂳
　數浮洪有力者邪在陽分即陽證也𦂳數浮沉無力
　者邪在隂分即隂證也以𦂳數之脉而兼見表證者
　其為外感無疑即當治從解散然内傷之脉亦有𦂳
　數者但内傷之𦂳其來有漸外感之𦂳發於陡然以
　此辨之最為切當其有似𦂳非𦂳但較之平昔稍見
　滑疾而不甚者亦有外感之證此其邪之輕者或以
　初感而未甚者亦多見此脉是又不可不兼證而察
　之也若其和緩而全無𦂳疾之意則脉雖浮大自非
　外邪之證
按陶節菴曰夫脉浮當汗脉沉當下固其宜也然其脉
　雖浮亦有可下者謂邪熱入府大便難也設使大便
　不難豈敢下乎其脉雖沉亦有可汗者謂少隂病身
　有熱也設使身不發熱豈敢汗乎若此之説可見沉
　有表而浮亦有裏也
　　　風寒辨(五/)
凡病傷寒者本由寒氣所傷而風即寒之帥也苐以風
寒分氣令則風主春而東寒主冬而北以風寒分㣲甚
則風屬陽而淺寒屬隂而深然風送寒來寒隨風入透
骨侵肌本為同氣故凡寒之淺者即為傷風風之深者
即為傷寒而不淺不深半正半邪之間者即為瘧疾其
有留於經絡而肢體疼痛者則為風痺然則傷風也傷
寒也瘧疾風痺也皆風寒之所為也觀靈樞九宫八風
篇及嵗露論所載俱甚言虚邪賊風之為害口問篇言
風成為寒熱此皆指風為寒邪也即如冬傷於寒者宜
乎其為傷寒也若春夏秋三時之感冐則孰非因寒亦
孰非因風而入之故仲景曰凡傷寒之病多從風寒得
之始因表中風寒入裏則不消矣未有温覆而當不消
散者豈非風寒本為同氣乎内經曰謹候虚風而避之
故聖人日避虚邪之道如避矢石然邪弗能害此之謂
也此杜漸防㣲之道也
　　　傷寒三證(六/)
夫傷寒為病盖由冬令嚴寒以水氷地裂之時最多殺
厲之氣人觸犯之而即時病者是為正傷寒此即隂寒
直中之證也然惟流離窮困之世多有之若時當治平
民安飽煖則直中之病少見此傷寒之一也○其有冬
時感寒不即病者寒毒藏於營衛之間至春夏時又遇
風寒則邪氣應時而動故在春則為温病在夏則為暑
病是以辛苦之人春夏多温熱病者皆由冬時觸寒所
傷故隨氣傳變本非即病正傷寒之屬所當因其寒熱
而隨證調治之此傷寒之二也○又有時行之氣者如
春時應煖而反寒夏時應熱而反凉秋時應凉而反熱
冬時應寒而反温此非其時而有其氣是以一嵗之中
長幼之病多相似者是即時行之病感冐虚風不正之
氣隨感隨發凡禀弱而不慎起居多勞倦者多犯之此
傷寒之三也凡此三者皆傷寒之屬苐其病有不同治
有深淺苟不能辨則必致悞人
　　　六經證(七/)
太陽經病頭項痛腰脊强發熱惡寒身體痛無汗脉浮
　𦂳以太陽經脉由脊背連風府故為此證此三陽之
　表也
陽明經病為身熱目疼鼻乾不眠脉洪而長以陽明主
　肌肉其脉挾鼻絡於目故為此證此三陽之裏也
少陽經病為胸脇痛耳聾寒熱嘔而口苦咽乾目眩脉
　弦而數以少陽之脉循脇肋絡於耳故為此證此二
　陽三隂之間也由此漸入三隂故為半表半裏之經
太隂經病為腹滿而吐食不下嗌乾手足自温或自利
　腹痛不渴脉沉而細以太隂之脉布胃中絡於嗌故
　為此證
少隂經病為舌乾口燥或自利而渴或欲吐不吐或引
　衣踡卧心煩但欲寐其脉沉以少隂之脉貫腎絡於
　肺繫舌本故為此證
厥隂經病為煩滿囊縮或氣上撞心心中疼熱消渴饑
　而不欲食食即吐蛔下之利不止脉沉而弦以厥隂
　之脉循隂器而絡於肝故為此證
　成無己曰熱邪自太陽傳至太隂則腹滿而嗌乾未
　成渴也傳至少隂則口燥舌乾而渴未成消也傳至
　厥隂而成消渴者熱甚能消水故也凡飲水多而小
　便少者謂之消渴肝居下部而邪居之則木火相犯
　所以邪上撞心木邪乘土則脾氣受傷所以饑不欲
　食食即吐蚘脾土既傷而復下之則脾氣愈虚所以
　痢不止
正陽明府病者由表而傳裏由經而入府也邪氣既深
　故為潮熱自汗讝語發渴不惡寒反惡熱揭去衣被
　揚手擲足或發斑黄狂亂五六日不大便脉滑而實
　此實熱已傳於内乃可下之若其脉弱無神或内無
　痞滿實堅等證又不可妄行攻下
仲景曰尺寸俱浮者太陽受病也當一二日𤼵○尺寸
　俱長者陽明受病也當二三日發○尺寸俱弦者少
　陽受病也當三四日𤼵此三陽皆受病未入於府者
　可汗而已○尺寸俱沉細者太隂受病也當四五日
　𤼵○尺寸俱沉者少隂受病也當五六日𤼵○尺寸
　俱㣲緩者厥隂受病也當六七日𤼵此三隂俱受病
　己入於府者可下而已
　成無已註曰三陽受邪為病在表法當汗解然三陽
　亦有便入府者入府則宜下故云未入於府者可汗
　而已三隂受邪為病在裏於法當下然三隂亦有在
　經者在經則宜汗故云已入於府者可下而已
太陽證似少隂者以其發熱惡寒而脉反沉也○少隂
　證似太陽者以其惡寒脉沉而反𤼵熱也○仲景曰
　太陽病𤼵熱頭痛脉反沉身體疼痛若不瘥者當救
　其裏宜四逆湯○少隂病始得之反發熱脉沉者宜
　麻黄附子細辛湯
　按此二證謂病在太陽其脉當浮而反沉者因正氣
　衰弱裏虚而然故當用四逆湯此裏虚不得不救也
　病在少隂證當無熱而反熱者因寒邪在表猶未傳
　裏故當用麻黄附子細辛湯此表邪不得不散也此
　二證者均屬脉沉𤼵熱但其有頭疼故為太陽病無
　頭疼故為少隂病苐在少隂而反𤼵熱者以表邪浮
　淺可以汗解其反猶輕在太陽而反脉沉者以正氣
　衰㣲難施汗下其反為重由此觀之可見陽經有當
　温裏者故以生附配乾薑補中自有散意隂經有當
　𤼵表者故以熟附配麻黄𤼵中亦有補焉此仲景求
　本之治其他從可知矣
　　　傳經辨(八/)　附合病併病義
傷寒傳變不可以日數為拘亦不可以次序為拘如内
經言一日太陽二日陽明三日少陽之類盖言傳經之
大㮣非謂凡患傷寒者必皆如此也盖寒邪中人本無
定體觀陶節菴曰風寒之初中人也無常或入於隂或
入於陽非但始太陽終厥隂也或自太陽始日傳一經
六日至厥隂邪氣衰不傳而愈者亦有不罷再傳者或
有間經而傳者或有傳至二三經而止者或有終始只
在一經者或有越經而傳者或有自少陽陽明而入者
或有初入太陽不作鬱熱便入少隂而成真隂證者所
以凡治傷寒不可拘泥但見太陽證便治太陽但見少
隂證便治少隂但見少陽陽明證便治少陽陽明此活
法也○又有合病併病之證曰合病者兩經或三經齊
病不傳者為合病併病者一經先病未盡又過一經者
為併病所以有太陽陽明合病有太陽少陽合病有陽
明少陽合病有三陽合病三陽若與三隂合病即是兩
感所以三隂無合併例也即仲景亦曰日數雖多但見
表證而脉浮𦂳者猶宜汗之日數雖少但見裏證而脉
沉實者猶宜下之誠為不易之論故不可執定日數謂
一二日宜𤼵表三四日宜和解五六日即宜下若或不
知通變因致悞人者多矣故必真知其表邪未解則當
汗之真知其胃邪已實方可下之真知其隂寒邪勝自
宜温之真知其邪實正虚客主不敵必須補之但能因
機察變原始要終而纎悉無遺者方是活人髙手
仲景曰傷寒一日太陽受之脉若静者為不傳頗欲吐
　若躁煩脉數急者為傳也○傷寒六七日無大熱其
　人躁煩者此為陽去入隂故也○傷寒二三日陽明
　少陽證不見者為不𫝊也○傷寒三日三陽為盡三
　隂當受邪其人反能食而不嘔此為三隂不受邪也
　　　陽證隂證辨(九/)
凡治傷寒須先辨陽證隂證若病自三陽不能解散而
傳入三隂則寒鬱為熱因成陽證盖其初病必發熱頭
痛脉浮𦂳無汗以漸而深乃入隂經此邪自陽分傳來
愈深則愈熱雖在隂經亦陽證也其脉必沉實有力其
證必煩熱熾盛此當攻裏或清或下隨宜而用若内不
有熱安得謂之陽證乎○若初起本無𤼵熱頭痛等證
原不由陽經所傳而徑入隂分者其證或厥冷或嘔吐
或腹痛瀉利或畏寒不渴或脉來沉弱無力此皆元陽
元氣之不足乃為真正隂證經曰𤼵熱惡寒𤼵於陽無
熱惡寒𤼵於隂此以傳經不傳經而論隂陽也隂陽之
治又當辨其虚實如左
一治傷寒凡陽證宜涼宜瀉隂證宜補宜温此大法也
　苐以經藏言隂陽則隂中本有陽證此傳經之熱邪
　也以脉證言隂陽則陽中最多隂證此似陽之虚邪
　也惟隂中之陽者易辨而陽中之隂者為難知耳如
　𤼵熱狂躁口渴心煩喜冷飲水無度大便鞕小便赤
　喉痛口瘡聲粗氣急脉來滑實有力者此真陽證也
　其有身雖熱而脉來㣲弱無力者此雖外證似陽實
　非陽證觀陶節菴曰凡𤼵熱面赤煩躁揭去衣被唇
　口赤裂言語善惡不避親疎虚狂假斑脉大者人皆
　不識認作陽證殊不知隂證不分熱與不熱須慿脉
　下藥至為切當不問脉之浮沉大小但指下無力重
　按全無便是隂脉不可與凉藥服之必死急與五積
　散通解表裏之寒甚者必須加薑附以温之又曰病
　自陽分𫝊入三隂者俱是脉沉妙在指下有力無力
　中分有力者為陽為實為熱無力者為隂為虚為寒
　此節菴出入之見也然以余觀之大都似陽非陽之
　證不必謂其外熱煩躁㣲渴戴陽之類即皆為隂證
　也但見其元陽不足而氣虚於中雖有外熱即假熱
　耳設用清凉消耗則中氣愈敗中氣既敗則邪氣愈
　强其能生乎故凡遇此等證候必當先其所急人知
　所急在病而不知所急在命元氣忽去疾如絶絃呼
　吸變生挽無及矣治例另列後卷
　傷寒綱領惟隂陽為最此而有悞必致殺人然有純
　陽證有純隂證是當定見分治也又有隂陽相半證
　如寒之即隂勝熱之即陽勝或今日見隂而明日見
　陽者有之今日見陽而明日變隂者亦有之其在常
　人最多此證盤珠膠柱惟明哲者之能辨也然以隂
　變陽者多吉以陽變隂者多凶是又不可不察
凡病人開目喜明欲見人多譚者屬陽閉目喜暗不欲
　見人懶言者屬隂
論曰夫陽盛隂虚汗之則死下之則愈陽虚隂盛汗之
　則愈下之則死○又曰桂枝下咽陽盛則斃承氣入
　胃隂盛以亡○按此隂陽二字乃以寒熱為言也陽
　盛隂虚言内熱有餘而外寒不甚也夫邪必入府然
　後作熱熱實於内即陽盛也故再用温熱以汗之則
　死矣陽虚隂盛言寒邪有餘而蓄熱未深也夫邪中
　於表必因風寒寒束於外即隂盛也故妄用沉寒以
　下之則死矣所以陽盛者用桂枝則斃隂盛者用承
　氣則亡
　　　三陽陽明證(十/)
仲景曰病有太陽陽明有正陽陽明有少陽陽明何謂
也答曰太陽陽明者脾約是也正陽陽明者胃家實也
少陽陽明者發汗利小便胃中燥煩實大便難是也問
曰何緣得陽明病答曰太陽病發汗若下若利小便此
亡津液胃中乾燥因轉屬陽明内實大便難此名陽明
也問曰陽明病外證云何答曰身熱汗自出不惡寒反
惡熱也
　按此三陽陽明之證皆自經傳府胃家之實證也曰
　太陽陽明者邪自太陽傳入於胃其名脾約以其小
　便數大便鞕也正陽陽明者邪自陽明本經𫝊入於
　府而邪實於胃也少陽陽明者邪自少陽𫝊入於胃
　也胃為府者猶府庫之府府之為言聚也以胃本屬
　土為萬物所歸邪入於胃則無所復傳鬱而為熱此
　由耗亡津液胃中乾燥或三陽熱邪不解自經而府
　熱結所成故邪入陽明胃府者謂之實邪土氣為邪
　王於未申所以日晡潮熱者屬陽明也論曰潮熱者
　實也是為可下之證又曰潮熱者此外欲解也可攻
　其裏焉又曰其熱不潮不可與承氣此潮熱屬胃可
　知也然潮熱雖為可攻若脉浮而𦂳或小便難大便
　溏身熱無汗此熱邪未全入府猶屬表證仍當和解
　若邪熱在表而妄攻之則禍不旋踵矣
　成無己曰胃為水榖之海主養四傍故四傍有病皆
　能傳入於胃入胃則更不復𫝊如太陽病傳之入胃
　則不更傳陽明陽明病傳之入胃則不更傳少陽少
　陽病𫝊之入胃則不更傳三隂也
　　　兩感(十/一)
病兩感於寒者一日則太陽與少隂表裏俱病凡頭痛
𤼵熱惡寒者邪在表口乾而渴者邪在裏二日則陽明
與太隂表裏俱病身熱目痛鼻乾不眠者邪在表腹滿
不欲食者邪在裏三日則少陽與厥隂表裏俱病耳聾
脇痛寒熱而嘔者邪在表煩滿囊縮而厥水漿不入邪
在裏凡兩感者或三日或六日營衛不行藏府不通昏
不知人胃氣乃盡故當死也若此兩感雖為危證然不
忍坐視其於拯溺救焚之計所不可免但當細察其證
亦自有緩急可辨若三陽之頭痛身熱耳聾脇痛惡寒
而嘔此在表者不得不解於外其三隂之腹滿口渴囊
縮譫語此在裏者不得不和其中若其邪自外入而外
甚於裏者必當以外為主治而兼調其内若其邪因虚
襲而元氣不支者速宜單顧根本不可攻邪但使元陽
不敗則强敵亦将自解其庶㡬乎有可望也此證變態
非常故不可鑿言方治
　按門人錢禎曰兩感者本表裏之同病似若皆以外
　感為言也而實有未必盡然者正以外内俱傷便是
　兩感今見有少隂先潰於内而太陽繼之於外者即
　縱情肆慾之兩感也太隂受傷於裏而陽明重感於
　表者即勞倦竭力飲食不調之兩感也厥隂氣逆於
　藏少陽復病於府者即七情不慎疲筋敗血之兩感
　也人知兩感為傷寒而不知傷寒之兩感内外俱困
　病斯劇矣但傷有重輕醫有知不知則死生係之或
　謂兩感證之不多見者盖亦見之不廣而義有未達
　耳其於治法亦在乎知其由而救其本也此言最切
　此病誠發人之未𤼵深足指迷不可不録
　　　表裏辨(十/二)
陽邪在表則表熱隂邪在表則表寒○陽邪在裏則裏
熱隂邪在裏則裏寒○邪在半表半裏之間而無定處
則徃來寒熱○邪在表則心腹不滿邪在裏則心腹脹
痛○邪在表則呻吟不安邪在裏則躁煩悶亂○邪在
表則能食邪在裏則不能食不欲食者邪在於表裏之
間未至於不能食也○邪在表則不煩不嘔邪在裏則
煩滿而嘔凡初見心煩喜嘔及胸膈漸生痞悶者邪在
表方𫝊裏也不可攻下○凡病本在表外證悉具而脉
反沉㣲者以元陽不足不能外達也但當救裏以助陽
散寒為上䇿○前卷傳忠録中有辨當互閲之
　　　寒熱辨(十/三)
邪氣在表𤼵熱者表熱裏不熱也宜温散之邪氣在裏
發熱者裏熱甚而達於外也宜清之
陽不足則隂氣上入陽中而為惡寒隂勝則寒也宜温
　之隂不足則陽氣陷入隂中而為發熱陽勝則熱也
　宜清之
寒熱徃來者隂陽相争隂勝則寒陽勝則熱也盖熱為
　陽寒為隂表為陽裏為隂邪之客於表者為寒邪與
　陽相争則為寒慄邪之傳於裏者為熱邪與隂相争
　則為熱躁其邪在半表半裏之間者外與陽争則為
　寒内與隂争則為熱或表或裏或出或入是以寒熱
　徃來此半表裏之證也故凡寒勝者必多寒熱勝者
　必多熱但審其寒熱之勢則可知邪氣之淺深也
經曰陽㣲則惡寒隂弱則𤼵熱
仲景曰𤼵熱惡寒者𤼵於陽也無熱惡寒者𤼵於隂也
　　　論汗(十/四)
仲景論曰寸口脉浮而𦂳浮則為風𦂳則為寒風則傷
　衛寒則傷榮榮衛俱病骨節煩疼當𤼵其汗也
曰三陽皆受病未入於府者可汗而已詳見前六經證
　中
曰太陽病脉浮𦂳無汗𤼵熱身疼痛八九日不解表證
　仍在者此當𤼵其汗○按此一證雖以太陽經為言
　然陽明少陽日久不解者亦仍當汗散但太陽為三
　陽之表而主通身之外證故特舉太陽為言也
曰太陽病頭痛𤼵熱身疼腰痛骨節疼痛惡風無汗而
　喘者麻黄湯主之
曰脉浮而數者可𤼵汗宜麻黄湯主之
曰太陽與陽明合病喘而胸滿者邪在表也不可下宜
　麻黄湯主之
曰陽明病脉浮無汗而喘者發汗則愈宜麻黄湯主之
曰太陽病項背强几几無汗惡風者宜葛根湯主之
曰太陽與陽明合病者必自下利葛根湯主之
曰太陽中風脉浮𦂳𤼵熱惡寒身疼痛不汗出而煩躁
　者大青龍湯主之
曰太陽病𤼵熱汗出惡風脉緩者名為中風○太陽病
　頭痛𤼵熱汗出惡風者桂枝湯主之
曰太陽病外證未解脉浮弱者當以汗解宜桂枝湯
曰陽明病脉遲汗出多㣲惡寒者表未解也可𤼵汗宜
　桂枝湯
曰病如瘧状日晡所𤼵熱者屬陽明也脉浮虚者當𤼵
　汗宜桂枝湯
曰太隂病脉浮者可發汗宜桂枝湯
曰厥隂證有下利腹脹滿身體疼痛者先温其裏乃攻
　其表温裏四逆湯攻表桂枝湯
曰下利後身疼痛清便自調者急當救表宜桂枝湯𤼵
　汗○按此以身疼痛者為表證故當散之
曰傷寒𤼵汗解半日許復煩脉浮數者可更𤼵汗宜桂
　枝湯主之
曰少隂病始得之反𤼵熱脉沉者麻黄附子細辛湯主
　之○按此證脉雖沉而身反熱者正乃隂經之表證
　也故宜用此温散
曰太陽病不解轉入少陽脇下鞕滿乾嘔不能食徃來
　寒熱脉沉𦂳者與小柴胡湯
曰嘔而𤼵熱者小柴胡湯主之
曰陽明病𤼵潮熱大便溏小便自可胸脇滿者小柴胡
　湯主之
曰隂證不得有汗今頭汗出故知非少隂也可與小柴
　胡湯
曰二陽併病太陽初得病時𤼵其汗汗出不徹因轉屬
　陽明續自㣲汗出不惡寒若太陽病證不罷者不可
　下下之為逆如此者可小發汗
　按仲景表汗之條縷悉尚多今但述其切要者凡二
　十四證以見其宜否之法而大意可得也苐其所用
　汗劑不曰麻黄則曰桂枝此寒邪初感温散之妙法
　也今後人以麻黄桂枝為異物而不敢用而復有强
　為之釋者謂此在仲景乃為隆冬直中隂寒者設耳
　而不知四時隂勝之邪皆最宜者也嗚呼仲景之下
　再無仲景可見醫中之品矣
一各經表證凡有汗出不徹者皆未足言汗盖邪未盡
　去其人必身熱不退而仍覺躁煩或四體痠疼坐卧
　有不安者以汗出不徹故也何從知之但診其脉𦂳
　不退及熱時乾燥無汗者即其證也仍宜汗之如果
　汗透而熱仍不退或汗後身熱愈甚者是即所謂隂
　陽交魂魄離大凶之兆也
一凡汗之不徹者其故有三如邪在經絡筋骨而汗出
　皮毛者此邪深汗淺衛解而營不解一不徹也或以
　十分之邪而去五分之汗此邪重汗輕二不徹也或
　寒邪方去猶未清楚遽起露風而因虚復感此新舊
　相踵三不徹也凡遇此者當辨其詳而因㣲甚以再
　汗之
一凡既愈復熱者其故有四或以邪氣方散胃氣未清
　因而過食者是為食復此其一也或以表邪方解原
　不甚虚有過慎者輙加温補是誤補而復此其二也
　若此二者所謂食入於隂長氣於陽以致衛氣復閉
　陽邪復聚而然表邪既復仍宜汗也又或有以新病
　方瘳不能調攝或勞傷脾隂因而復熱者是名勞復
　此其三也或不慎房室因而再感者是名女勞復此
　其四也若此二者所謂隂虚者陽必湊之而然此則
　或從補或從汗當因變制宜權其緩急而治分虚實
　也
論曰傷寒差後更𤼵熱者小柴胡湯主之脉浮者宜汗
　解之脉沉實者宜下解之
一取汗之法當取於自然不宜急暴但服以湯劑盖令
　温煖使得津津㣲汗稍令久之即手足俱周徧身通
　達邪無不散矣若一時逼之致使如淋如洗則急遽
　間衛氣已達而榮氣未周反有不到之處且恐大傷
　元氣非善法也余嘗見有子病者其父母愛惜之甚
　欲其速愈且當温煖之令覆以重被猶恐不足而以
　身壓其上子因熱極呼呌其父母曰猶未也須再出
　些方好及許久放起竟致亡陽而斃之是但知汗出
　何妨而不知汗之殺人此强𤼵之鑑也○又有邪本
　不甚或挾虚年衰感邪等證醫不能察但知表證
　宜解而𤼵散太過或誤散無效而屢散不已因而即
　被其害者有之或邪氣雖去遂致胃氣大傷不能飲
　食而羸憊不振者有之此過汗之戒也○凡𤼵汗太
　過一時将至亡陽或身寒而慄或氣脱昏沉等候速
　宜煎獨參湯一兩許飲之或甚者以四味回陽飲速
　為挽回庶可保全否則恐致不救
一脉有忌汗者如傷寒論曰太陽病𤼵熱惡寒熱多寒
　少脉㣲弱者此無陽也不可發汗○弦為陽運㣲為
　隂寒上實下虚意欲得温㣲弦為虚不可𤼵汗𤼵汗
　則寒慄不能自還○傷寒四五日脉沉而喘滿沉為
　在裏不可汗汗亡津液必大便難而讝語○少隂病
　脉㣲不可𤼵汗以亡陽故也○傷寒脉㣲而惡寒者
　此隂陽俱虚不可更發汗更吐下也○尺脉弱而無
　力者切不可汗下○尺中遲者不可𤼵汗以榮氣不
　足血少故也
　景岳子曰按以上忌汗諸脉可見仲景大意故凡治
　傷寒但見脉息㣲弱及沉細無力者皆不可任意𤼵
　汗然欲去外邪非汗不可而仲景云脉㣲弱者不可
　𤼵汗夫脉弱非陽既不可用寒涼而寒邪在表又不
　可用攻下然則舎汗之外又将何法以治此表邪乎
　不知温中即可以散寒而强主即可以逐㓂此仲景
　之意豈不盡露於言表而明悟者當心會之矣且凡
　病外感而脉見㣲弱者其汗最不易出其邪最不易
　解何也正以元氣不能託送即𤼵亦無汗邪不能解
　則愈𤼵愈虚而危亡亦至矣夫汗本乎血由乎營也
　營本乎氣由乎中也未有中氣虚而營能盛者未有
　營氣虚而汗能達者脉即營之外候脉既㣲弱元氣
　可知元氣愈虚邪愈不解所以陽證最嫌隂脉正為
　此也故治此者但遇脉息㣲弱正不勝邪等證必須
　速固根本以杜深入專助中氣以托外邪必使真元
　漸充則脉必漸盛自㣲細而至滑大自無力而至有
　神務令隂脉轉為陽脉隂證轉為陽證斯時也元氣
　漸充方是正復邪退将汗将解之佳兆故凡治表邪
　之法有宜𤼵散者有宜和解者有宜調補營衛者如
　果邪實而無汗則𤼵散為宜有汗而熱不除則和解
　為宜元氣虚而邪不能退則專救根本以待其自解
　自汗為宜此逐邪三昧萬全之法也今有庸流但見
　其外不見其内每不論證之隂陽脉之虚實但知寒
　涼可以退熱但知𤼵散可以解表不知元陽一敗則
　土崩瓦解立見潰矣反掌殺人而終身不悟是真下
　愚不移者也若而人者亦可謂之醫乎
一證有忌汗者如傷寒論曰當汗者下之為逆當下者
　汗之為逆○下利清榖不可攻表汗出必脹滿以重
　亡津液也○汗家不可𤼵汗○陽虚不得重𤼵汗○
　衂家不可𤼵汗○亡血家不可𤼵汗○淋家不可𤼵
　汗𤼵汗必便血○咽喉乾燥者不可𤼵汗○咽中閉
　塞不可𤼵汗𤼵汗則吐血氣欲絶○身重心悸者不
　可𤼵汗○瘡家雖身痛不可𤼵汗𤼵汗則痓○渴而
　小便利若失小便者不可𤼵汗汗出則四肢厥逆泠
　○諸動氣不可𤼵汗(動氣義詳/後論下)
　　　論吐(十/五)
仲景曰病人手足厥泠脉乍𦂳者邪結在胸中心中滿
　而煩饑不能食者病在胸中當吐之宜𤓰蒂散○病
　人手足厥泠脉乍結以客氣在胸中心下滿而煩飲
　食不能入者病在胸中當吐之
曰病如桂枝證頭不痛項不强寸脉㣲浮胸中痞鞕氣
　上衝咽喉不得息者此為胸有寒也當吐之宜𤓰蒂
　散○少隂病飲食入口則吐心中温温欲吐復不能
　吐始得之手足寒脉弦遲者此胸中實不可下也當
　吐之若膈上有寒飲乾嘔者不可吐也急温之宜四
　逆湯○按此二節前節言胸有寒者謂寒邪也所以
　當吐後節言膈上有寒飲乾嘔者謂中寒也所以宜
　温然則前節之言寒者言寒邪之實後節之言寒者
　言胃氣之虚均謂之寒而有虚實之異實者宜吐吐
　則散也虚而吐之則胃氣愈虚病必更甚矣此等要
　處須當詳察
曰病胸上諸實胸中鬱鬱而痛不能食欲使人按之而
　反有涎唾下利日十餘行其脉反遲而寸脉㣲滑此
　可吐之吐之利則止
曰太陽病吐之但太陽病當惡寒今反不惡寒不欲近
　衣者此為吐之内煩也○按此以太陽證有不當吐
　而吐者必邪熱乘虚入胃故致内煩也
一宿食在上脘者當吐之
一凡用吐藥中病即止不必盡劑也
一寸脉弱而無力者切忌用吐
　　　論下(十/六)
論曰三隂皆受病已入於府者可下而已○此詳義見
　前六經證
曰脉浮而大心下反鞕有熱屬藏者攻之不令𤼵汗○
　按此以心下鞕而熱在藏即脉雖浮大者病亦屬裏
　故不宜𤼵汗而當攻内也
曰傷寒不大便六七日頭痛有熱者與承氣湯○按此
　以陽明内熱而為頭痛也故可攻之
曰陽明病外已解而潮熱者可攻裏也手足濈然而汗
　出者此大便已鞕也大承氣湯主之若汗雖多而㣲
　𤼵熱惡寒者表未解也其熱不潮未可與承氣
曰陽明病胃中有燥屎者可攻之病人不大便五六日
　繞臍痛煩躁𤼵作有時者此有燥屎也
曰汗出譫語者以有燥屎在胃中此為風也須下之宜
　大承氣湯
曰陽明病𤼵熱汗多者熱在裏也急下之宜大承氣湯
曰陽明病𤼵汗不解腹滿痛者邪在裏也急下之宜大
　承氣湯
曰病腹中滿痛者此為實也當下之
曰腹滿不減減不足言當下之宜大承氣湯
曰傷寒六七日結胸熱實脉沉而𦂳心下痛按之石鞕
　者或心下至少腹鞕滿而痛不可近者大陷胸湯主
　之
曰陽明少陽合病脉滑而數者有宿食也當下之宜大
　承氣湯○按此一條必須兼脉證而察之盖傷寒之
　脉滑數者多若無脹痛等證未必即為宿食故不可
　單據滑數之脉便認作可攻之證
曰若表已解而内不消非大滿猶生寒熱則病不除也
　○按此一條言若非大滿而猶生寒熱者是表病猶
　不除也尚不可下
曰若表已解而内不消大滿大熱堅有燥屎自可除下
　之雖四五日不能為禍也若不宜下而便攻之内虚
　熱入協熱遂利煩躁諸變不可勝數輕者困篤重者
　必死矣○按此一條言外無表證内有堅滿然後可
　下正以見下不宜輕輕下者為禍不小也
曰太陽病熱結膀胱其人如狂血自下下者愈若表未
　解者不可攻當先解表表已解但少腹急結者乃可
　攻之宜桃仁承氣湯
一凡傷寒當下者不宜用丸藥以丸藥不能滌蕩熱邪
　而但能損正氣也○又凡治傷寒熱邪傳裏者服下
　藥後乃用鹽炒麩皮一升許将絹包於病人腹上款
　款熨之使藥氣得熱則行大便必易通也
一脉有忌下者如傷寒論曰傷寒脉㣲而惡寒者此隂
　陽俱虚不可更發汗更吐更下也○寸口脉浮大而
　醫反下之此為大逆○闗脉弱胃氣虚有熱不可大
　攻之熱去則寒起○尺脉濇弱無力者不可下○大
　便鞕者當下之設脉遲緩者不可下裏氣不實也○
　脉虚細者不可下○脉浮者不可下○脉濡而弱弱
　反在闗濡反在巔弦反在上㣲反在下弦為陽運㣲
　為隂寒上實下虚意欲得温㣲弦為虚虚者不宜下
　也○脉浮而大浮為氣實大為血虚血虚為無隂孤
　陽獨下隂部者醫以為熱而復用毒藥攻其胃此為
　重虚客陽去有期必下如汚泥而死○脉濡而𦂳濡
　則陽氣㣲𦂳則榮中寒陽㣲衛中風發熱而惡寒榮
　𦂳胃氣泠㣲嘔心内煩醫謂有大熱解肌而𤼵汗亡
　陽虚煩躁心下苦痞堅表裏俱虚竭卒起而頭眩客
　熱在皮膚悵怏不得眠不知胃氣泠𦂳寒在闗元當
　温反下之安可復追還○脉从數者非外邪也不可
　下之○脉細數者非實邪也不可下○結胸證其脉
　浮大者邪未入府也不可下下之則死○大抵傷寒
　最宜慎下若脉息無力及表證未罷者不可亂投湯
　劑下之為逆
　證有忌下者如太陽病外證未解不可下下之為逆
　○太陽與陽明合病喘而胸滿者邪在表也不可下
　○陽明病若㣲𤼵熱惡寒者表未解也不可下○陽
　明病潮熱大便初鞕後溏者不可攻○陽明病腹㣲
　滿初頭鞕後必溏者非實熱也不可攻之○陽明病
　其熱不潮者未可與承氣湯○陽明病雖有潮熱而
　大便不鞕者不可與承氣湯○不轉失氣者其内不
　堅慎不可攻也○陽明病心下鞕滿者不可攻攻之
　利遂不止者死鞕在心下者其邪在胸膈猶未入府
　也故不可攻○藏結無陽證不徃來寒熱其人反静
　舌上胎滑者不可攻也○病欲吐者不可下嘔多雖
　有陽明證不可攻之此嘔多者病在上焦病在上而
　攻其下取敗之道也○陽明病若汗多㣲發熱惡寒
　者外未解也其熱不潮未可與承氣湯○濕家下之
　額上汗出㣲喘小便不利者死下利不止亦死○陽
　明病不能食攻其熱必噦所以然者胃中虚泠故也
　以其人本虚故攻其熱必噦○隂强無陽者雖其大
　便堅鞕亦不可下下之則清榖腹滿○隂陽俱虚惡
　水者若下之則裏泠不嗜食大便完榖出○陽㣲者
　不可下下之則心下痞鞕○惡寒者不可下○小便
　清利者火不盛也不可下○諸四逆厥者不可下○
　咽中閉塞者不可下○𤼵汗多亡陽譫語者不可下
　○諸虚者不可下下之則陽虚而生寒仲景曰極寒
　反汗出身必泠如氷其有眼睛不慧語言不休口雖
　欲言舌不得前者皆死○隂虚水虧虚煩虚躁者不
　可下重亡其隂萬無生理矣
　　　看目(十/七)
夫治傷寒須觀兩目或赤或黄赤者為陽證若兼六脉
洪大有力或躁而渴者其熱必甚輕則三黄石膏湯重
則大承氣之類主之
一凡目色清白而無昏冐閃爍之意者多非火證不可
　輕用寒涼
一眼眵多結者必因有火盖凡有火之候目必多液液
　乾而凝所以為眵即如肺熱甚則鼻涕出是亦目液
　之類也
一目睛上視者謂之戴眼此屬足太陽經之證盖太陽
　為目之上網而與少隂為表裏少隂之腎氣大虧則
　太陽之隂虚血少故其筋脉燥急牽引而上若直視
　不轉者尤為凶候欲治此者速當以培隂養血為主
　今人不知皆云為風若用風藥則隂愈虚血愈燥矣
　其有不顛覆者未之有也
　　　舌色辨(十/八)
舌為心之官本紅而澤凡傷寒三四日已後舌上有胎
必自潤而燥自滑而濇由白而黄由黄而黒甚至焦乾
或生芒刺是皆邪熱内傳由淺入深之證也故凡邪氣
在表舌則無胎及其傳裏則津液乾燥而舌胎生矣若
邪猶未深其在半表半裏之間或邪氣客於胸中者其
胎不黑不澁止宜小柴胡之屬以和之若陽邪𫝊裏胃
中有熱則舌胎不滑而澁宜梔子䜴湯之屬以清之若
煩燥欲飲水數升者白虎加人參湯之類主之大都舌
上黄胎而焦澁者胃府有邪熱也或清之或㣲下之金
匱要畧曰舌黄未下者下之黄自去然必大便燥實脉
沉有力而大渴者方可下之若㣲渴而脉不實便不堅
胎不乾燥芒刺者不可下也其有舌上黒胎而生芒刺
者則熱更深矣宜涼膈散承氣湯大柴胡之屬酌宜下
之若胎色雖黒滑而不澁者更非實邪亦非火證非惟
不可下且不可清也此辨舌之㮣雖云若此然猶有不
可槩論者仍宜詳察如左
按傷寒諸書皆云心為君主之官開竅於舌心主火腎
　主水黒為水色而見於心部是為鬼賊相刑故知必
　死此雖據理之談然實有未必然者夫五行相制難
　免無尅此其所以為病豈因尅為病便為必死苐當
　察其根本何如也如黒色連地而灰黯無神此其本
　原已敗死無疑矣若舌心焦黒而質地紅活未必皆
　為死證陽實者清其胃火火退自愈何慮之有其有
　元氣大損而隂邪獨見者其色亦黄黒真水涸竭者
　其舌亦乾焦此腎中水火俱虧原非實熱之證欲辨
　此者但察其形氣脉色自有虚實可辨而從補從清
　反如氷炭矣故凡以焦黒乾澁者尚有非實非火之
　證再若青黒少神而潤滑不燥者則無非水乗火位
　虚寒證也若認此為火而苦寒一投則餘燼隨滅矣
　故凡見此者但當詳求脉證以虚實為主不可因其
　焦黒而執言清火也傷寒固爾諸證亦然
新按○余在燕都嘗治一王生患隂虚傷寒年出三旬
　而舌黒之甚其芒刺乾裂焦黒如炭身熱便結大渴
　喜泠而脉則無力神則昏沉羣醫謂陽證隂脉必死
　無疑余察其形氣未脱遂以甘温壮水等藥大劑進
　之以救其本仍間用涼水以滋其標盖水為天一之
　精涼能解熱甘可助隂非若苦寒傷氣者之比故於
　津液乾燥隂虚便結而熱渴火盛之證亦所不忌由
　是水藥並進前後凡用人參熟地輩各一二斤附子
　肉桂各數兩泠水亦一二斗然後諸證漸退飲食漸
　進神氣俱復矣但察其舌黒則分毫不減余甚疑之
　莫得其解再後數日忽舌上脱一黑殻而内則新肉
　燦然始知其膚腠焦枯死而復活使非大為滋補安
　望再生若此一證特舉其甚者紀之此外凡舌黒用
　補而得以保全者盖不可枚舉矣所以凡診傷寒者
　當以舌色辨表裏以舌色辨寒熱皆不可不知也若
　以舌色辨虚實則不能無誤盖熱固能黒以火盛而
　焦也虚亦能黒以水虧而枯也若以舌黄舌黒悉認
　為實熱則隂虚之證萬無一生矣
古按○金鏡録曰舌見全黒色水尅火明矣患此者百
　無一治治者審之○薛立齋曰余在留都時地官主
　事鄭汝東妹婿患傷寒得此舌院内醫士曾禧曰當
　用附子理中湯人咸驚駭而止及其困甚治棺曾與
　其鄰復徃視之謂用前藥猶有生意其家既待以死
　拚而從之數劑而愈大抵舌黒之證有火極似水者
　即杜學士所謂薪為黒炭之意也宜涼膈散之類以
　瀉其陽有水來尅火者即曾醫士所療者是也宜理
　中湯以消隂翳又須以老生薑切平擦其舌色稍退
　者可治堅不退者不可治
　又按　𢎞治辛酉金臺姜夢輝患傷寒亦得此舌手
　足厥泠吃逆不止衆醫猶作火治㡬致危殆判院吳
　仁齋用附子理中湯而愈夫醫之為道有是病必用
　是藥附子療病其效可數奈何世皆以為必不可用
　之藥寧視人之死而不救不亦哀哉凡用藥得宜效
　應不異不可便謂為百無一治而棄之也
　　　飲水(十/九)
凡傷寒欲飲水因内水消竭欲得外水自救若大渴欲
飲一升止可與一碗常令不足不可太過若恣飲過量
使水停心下則為水結胸留於胃則為噎為噦溢於皮
膚則為腫蓄於下焦則為癃滲於腸間則為利下皆飲
水太多之過也又不可不與又不可强與故曰若還不
與非其治强飲須教别病生也
凡陽明病口燥但欲潄水而不欲嚥者以熱在經而裏
　無熱也必将為衂不可與涼藥
按飲水一證本以内熱極而陽毒甚者最其相宜若似
　乎止宜實邪不宜於虚邪也而不知虚證亦有不同
　如陽虚無火者其不宜水無待言也其有隂虚火盛
　者元氣既弱精血又枯多見舌裂唇焦大渴喜泠三
　焦如焚二便閉結等證使非藉天一之精何以濟然
　眉之急故先宜以氷水解其標而繼以甘温培其本
　水藥兼進無不可也其有内真寒外假熱隂盛格陽
　等證察其元氣則非用甘温必不足以挽回察其喉
　舌則些㣲辛熱又不可以近口有如是者則但将甘
　温大補之劑或單用人參煎成湯液用水浸極泠而
　飲之此以假泠之味解上焦之假熱而真温之性復
　下焦之真陽是非用水而實亦用水之意余用此活
　人多矣誠妙之甚者也惟是假熱之證則證雖熱而
　脉則㣲口雖渴而便則不閉者此而欲水必不可與
　若誤犯之則其敗泄元陽為害不小有不可不慎也
　　　三陽隂證辨(二/十)
足太陽膀胱經病凡𤼵熱頭痛腰脊强肩背痛脉浮𦂳
者是皆太陽證也若肩背畏寒惡心欲嘔或眼目無神
不欲見人喜暗畏明眼眶酸澁或喜向壁卧或戴眼上
視或頭傾身痛甚或顔色清白隠見青黑或丹田無力
息短聲㣲氣促而喘或咽中閉塞或角弓𤼵痙或小水
清白或失小便或小便短赤而内不喜泠凡脉見浮空
無力或沉𦂳細弱者皆太陽合少隂之隂證也○足陽
明胃經之病凡發熱頭目痛不得眠脉長而數者本皆
陽明證也若面鼻惡寒面色青白或鼻尖泠口氣不熱
或唇口青白㣲黒或氣短聲㣲鼻息不長懶於言語或
戴陽面赤昏沉困倦多眠或煩燥面赤身熱虚狂假斑
脉反㣲細無力或身雖𤼵熱反欲得衣或口渴不欲飲
水并水漿不入或惡寒寒慄惡心嘔逆或肉瞤心悸或
動氣見於胸腹或四肢無力身重懶於舉動或手足自
泠或肌肉之間以手按之殊無大熱或大便不實自利
腹痛凡脉見浮長無力或短細結促者皆陽明合太隂
之隂證也○足少陽膽經之病凡𤼵熱頭耳牽痛脇肋
痛徃來寒熱脉見弦數者本皆少陽證也若身雖㣲熱
而時作時止時多畏寒或耳聾或頭運或眼目羞澁或
多驚怯恐畏或嘔苦吐酸或惡心喜煖或𤓰青筋急囊
縮或厥逆下利腸鳴小腹痛凡脉見弦數無力而沉細
㣲弱者皆少陽合厥隂之隂證也○以上乃三陽經之
隂證隂證者即陽虚之證也皆大忌寒涼尅伐之藥妄
用即死余恐将來復有如李子建之流者故特揭而出
之用為提醒後人之鑒云
　　　再論隂證陽證及李子建傷寒十勸之害(二十/一)
天地間死生消長之道惟隂陽二氣盡之而人力挽回
之權亦惟隂陽二字盡之至於傷寒一證則尤切於此
不可忽也苐傷寒之隂證陽證其義有二所謂二者曰
經有隂陽證有隂陽也經有隂陽則三陽為陽證三隂
為隂證證有隂陽則實熱為陽證虚寒為隂證凡經之
隂陽則有寒有熱故陽經亦有隂證隂經亦有陽證證
之隂陽則有假有真故𤼵熱亦有隂證厥逆亦有陽證
此經自經而證自證乃傷寒中最要之綱領不可混也
而今之醫流多不明此故每致混指隂陽肆行尅伐殺
人於反掌之間而終身不悟深為可慨原其由然非無
所本盖本於李子建之傷寒十勸十勸之中惟八勸曰
病已在裏不可發汗九勸曰飲水不可過多十勸曰病
後當忌飲食房勞凡此三者皆為得理然亦人皆知之
無待其為勸矣此外七勸則悉忌温補如一勸云傷寒
頭痛及身熱便是陽證不可服熱藥若此一説乃悉以
陽經之表病認為内熱之陽證治以寒涼必殺人矣觀
仲景治太陽經傷寒頭痛發熱無汗者用麻黄湯頭痛
𤼵熱汗出惡風者用桂枝湯太陽病𤼵熱頭痛脉反沉
身體疼痛者當救其裏用四逆湯陽明病脉浮無汗而
喘者出汗則愈宜麻黄湯凡此之類豈非皆用熱藥以
治陽經之頭疼𤼵熱乎且凡寒邪之感人必先入三陽
之表所以為頭疼𤼵熱等證使於此時能用温散則淺
而且易故岐伯曰𤼵表不逺熱是誠神聖傳心之㫖惟
仲景知之故能用温散如此是豈果陽經之病便是陽
證耶經證不明而戒用温熱最妄之談此其一也又二
勸曰傷寒必須直攻毒氣不可補益若據此説則凡是
傷寒盡皆實證而必無虚證矣何岐伯曰邪之所凑其
氣必虚又曰寒則真氣去去則虚虚則寒摶於皮膚之
間又觀仲景論傷寒之虚證虚脉及不可汗吐下者凡
百十餘條此外如東垣丹溪陶節菴輩所用補中益氣
回陽返本温經益元等湯則其宜否温補槩可知矣矧
今之人凡以勞倦七情色慾過度及天禀薄弱之流十
居七八使以此輩一旦因虚感邪若但知直攻毒氣而
不顧元陽則㓂未逐而主先傷鼠未投而器先破顧可
直攻無忌乎凡受斯害死者多矣妄談之甚此其二也
又三勸曰傷寒不思飲食不可服温脾胃藥據此一説則
凡見傷寒不食者皆是實熱證而何以仲景有曰陽明
病不能食攻其熱必噦所以然者胃中虚泠故也又曰
病人脉數數為熱當消榖引飲而反吐者以其𤼵汗令
陽氣㣲膈氣虚脉乃數也數為客熱不能消榖以胃中
虚泠故也又曰食榖欲嘔者屬陽明也吳茱茰湯主之
若此之類豈非皆寒證之宜温者耶但傷寒之熱證固
不能食而寒證之不食者尤多以中寒而不温脾則元
陽必脱而死矣此妄談之三也又四勸曰傷寒腹痛亦
有熱證不可輕服温煖藥據所云亦有熱證則寒證居
多矣寒痛既多則何不曰不可輕服寒涼藥而特以温
煖為禁者何也獨不見仲景之治腹痛有用真武湯者
有用通脉四逆湯者有用四逆散加附子者有曰手足
厥泠小腹滿按之痛者此泠結膀胱闗元也使以此證
而亦忌温煖則寒在隂分能無斃乎此妄談之四也再
如五勸之傷寒自利不可例服補藥煖藥止瀉藥六勸
之禁用艾火七勸之手足厥泠不可例作隂證等説總
屬禁熱之談余亦不屑與之多辯苐拓取聖賢成法明
哲格言再悉於此用救将來是誠今日之急務也因詳
考仲景傷寒論見其所列三百九十七法而脉證之虚
寒者一百有餘一百一十三方而用人參者二十用附
桂者五十有餘又東垣曰實火宜瀉虚火宜補又薛立
齋曰大凡元氣虚弱而𤼵熱者皆内真寒而外假熱也
凡若此者豈皆余之杜譔耶豈子建諸人一無所見耶
若無所見胡可妄言若有所見胡敢妄言今觀彼十勸
之中凡禁用温補者居其八九而絶無一言戒及寒涼
果何意哉因致末學認為聖經遂悉以隂證作陽證悉
以虚證作實證但知涼瀉之一長盡忘虚寒之大害夫
生民元氣不足者其幾能堪此濳消暗剥之大盗乎嗟嗟
何物匪才敢言十勸既不能蒐羅訓典明析隂陽又不
能揣摩實虚原終要始總弗求陽徳之亨全不識氷霜
之至後學者多被所愚致造終身之孽無辜者隂受其
戮詎思寃魂可憐余言及此能不轉慈悲為憤怒借筆
削為箴規獨思深詆先輩豈出本心亦以目擊多艱難
勝嗚咽實亦有為而云然盖以久感之餘復有所觸適
一契姻向以中年過勞因患勞倦𤼵熱余為速救其本
已将復元忽遭子建之徒堅執十勸以相抗昧者見其
𤼵熱反為左袒不數劑而遂以有生之徒置之死地因
并徃日見聞倍加傷慘誠可痛可恨也子建子建吾知
多寃之積於爾者久矣故悉此論以解爾此後之寃孽
爾若有知尚知感否
　　　論傷寒古治法(二十/二)
凡傷寒治法必當先知經絡次序如一日在太陽則為
𤼵寒頭痛等證二日在陽明則為目痛鼻乾不眠等證
三日在少陽則為耳聾脇痛寒熱口苦等證四日在太
隂則為腹滿自利等證五日在少隂則為舌乾口燥等
證六日在厥隂則為煩滿囊縮等證此傷寒傳經之大
㮣也然病有不同證有多變故不可以一定之法鑿鑿
為拘今人有不知察變者每按日按經執方求治則證
多不合益見其難矣即如發熱無汗頭痛者宜於𤼵汗
本太陽經之證治也然仲景曰陽明病外證云何曰身
熱汗自出不惡寒反惡熱此陽明之𤼵熱也曰陽明病
反無汗而小便利嘔而欬手足厥者必苦頭痛此陽明
之無汗頭痛也曰傷寒脉弦細頭痛𤼵熱者屬少陽此
少陽之頭痛𤼵熱也凡三陽皆為表證而惟少陽則曰
半表半裏不可𤼵汗然法曰尺寸俱浮者太陽受病也
尺寸俱長者陽明受病也尺寸俱弦者少陽受病也此
三經皆受病未入於府者可汗而已豈非少陽亦所當
汗乎此三陽之治宜乎若此至於三隂則亦有若此者
如曰太隂病脉浮者可𤼵汗宜桂枝湯曰少隂病始得
之反𤼵熱脉沉者宜麻黄附子細辛湯曰厥隂證下利
腹脹滿身體疼痛者先温其裏乃攻其表温裏四逆湯
攻表桂枝湯凡此皆三隂之𤼵熱三隂之當汗者也至
於下證則惟獨少陽為半表半裏之經若下之恐邪氣
乘虚内陷故不可攻其他五經皆有下證由此觀之則
三陽何嘗無裏證三隂何嘗無表證故善治者但見表
邪未解即當解表若表證未解不可攻裏也但見裏證
已具即當攻裏若裏證未實尚宜和解也或汗或和或
下但當隨證緩急而用得其宜即古今畫一之法也
　　　論古法通變(二十/三)
凡用藥處方最宜通變不可執滯觀仲景以麻黄湯治
太陽經𤼵熱頭痛脉浮無汗之傷寒而陽明病脉浮無
汗而喘者亦用之太陽與陽明合病喘而胸滿者亦用
之此麻黄湯之通變也又如桂枝湯本治太陽經𤼵熱
汗出之中風而陽明病如瘧状日晡𤼵熱脉浮虚宜𤼵
汗者亦用之太陽病外證未解脉浮弱當以汗解者亦
用之太隂病脉浮可𤼵汗者亦用之厥隂證下利腹脹
滿身疼痛宜攻表者亦用之此桂枝湯之通變也又如
小柴胡湯本治少陽經脇痛乾嘔徃來寒熱之傷寒而
陽明病潮熱胸脇滿者亦用之陽明中風脉弦浮大腹
滿脇痛不得汗身面悉黄潮熱等證亦用之婦人中風
續得寒熱經水適斷熱入血室如瘧状者亦用之此小
柴胡之通變也由此觀之可見仲景之意初未嘗逐經
執方而立方之意多有言不能悉者正神不可以言傳
也所以有此法未必有此證有此證未必有此方即仲
景再生而欲盡踵其成法吾知其未必皆相合即仲景
復言而欲盡吐其新方吾知其未必無短長於戯方烏
足以盡變變胡可以定方但使學者能㑹仲景之意則
亦今之仲景也又何必以仲景之方為拘泥哉余故曰
用藥處方最宜通變不當執滯也雖然此通變二字盖
為不能通變者設而不知斯道之理又自有一定不易
之要焉苟不知要而强借通變為譚柄則胡猜亂道何
匪經權反大失通變之㫖矣
　　　麻黄桂枝辨(二十/四)
按傷寒論曰太陽病頭痛𤼵熱惡寒體痛嘔逆脉隂陽
俱𦂳無汗而喘者名為傷寒麻黄湯主之○曰太陽病
頭痛𤼵熱汗出惡風脉緩者名為中風桂枝湯主之此
以無汗脉𦂳者為傷寒故用麻黄湯有汗脉緩者為中
風故用桂枝湯是其辨也又論曰桂枝本為解肌若其
人脉浮𦂳𤼵熱汗不出者不可與也常須識此勿令誤
也然何以又曰太陽病外證未解脉浮弱者當以汗解
宜桂枝湯陽明病日晡所𤼵熱脉虚浮者宜𤼵汗𤼵汗
宜桂枝湯是豈桂枝為止汗者耶但麻黄湯無芍藥而
用麻黄桂枝湯無麻黄而用芍藥盖桂枝性散芍藥性
斂以芍藥從桂枝則桂枝不峻以桂枝從芍藥則芍藥
不寒然以芍藥之懦終不勝桂枝之勇且芍藥能滋調
營氣適足為桂枝取汗之助故桂枝湯亦是散劑但麻
黄湯峻而桂枝湯緩耳故凡寒邪深固者恐服桂枝不
能解表則反以助熱所以脉𦂳無汗者宜麻黄不宜桂
枝若脉浮緩有汗或浮弱者以其風邪尚淺宜桂枝不
宜麻黄也此麻黄湯為𤼵表之第一而桂枝湯則解表
之次者也今時醫不能察此但聞汗不出者不可用桂
枝便謂桂枝能止汗誤亦甚矣而不知止汗在芍藥不
在桂枝也但桂枝性温能强衛氣如内經曰隂氣有餘
為多汗身寒仲景曰極寒反汗出者此亡陽而汗也助
陽乃可以止汗則正宜用桂枝矣○又傷寒論以太陽
病無汗脉𦂳者為傷寒汗出脉緩者為中風此風寒之
辨也然大青龍湯證治曰太陽中風脉浮𦂳𤼵熱惡寒
身疼痛不汗出而煩躁者大青龍湯主之是豈非太陽
中風亦有脉𦂳無汗者耶可見風之與寒本不相逺但
風邪淺而寒邪深耳淺屬陽而深屬隂耳且近見外感
寒邪者率皆傷寒𤼵熱脉𦂳無汗等證至於中風一證
謂其脉緩有汗而復𤼵熱者其病本不多見即有之亦
必外因者少而内因者多也倘學者以風寒二字及麻
黄桂枝二湯必欲分其隂陽同異而執以為辭則失之
逺矣本門前卷有風寒辨宜并察之
　　　論今時皆合病併病(二十/五)
余究心傷寒已久初見合病併病之説殊有不明而今
始悉之夫所謂合病者乃二陽三陽同病病之相合者
也併病者如太陽先病不解又併入陽明少陽之類也
觀仲景曰二陽併病太陽初得病時𤼵其汗汗先出不
徹因轉屬陽明若太陽病證不罷者不可下按此云轉
屬陽明則自太陽而來可知也云太陽病證不罷則二
經皆病可知也凡併病者由淺而深由此而彼勢使之
必然也此合病併病之義而不知者皆以此為罕見之
證又豈知今時之病則皆合病併病耳何以見之盖自
余臨證以來凡診傷寒初未見有單經挨次相傳者亦
未見有表證悉罷止存裏證者若欲依經如式求證則
未見有如式之病而方治可相符者所以令人致疑愈
難下手是不知合病併病之義耳今列其大畧如左
一合病者凡兩經三經同病也如初起發熱惡寒頭痛
　者此太陽之證而更兼不眠即太陽陽明合病也若
　兼嘔惡即太陽少陽合病也○若𤼵熱不眠嘔惡者
　即陽明少陽合病也○若三者俱全便是三陽合病
　三陽合病者其病必甚
　三陽與三隂本無合病盖三陽為表三隂為裏若表
　裏同病即兩感也故凡有隂陽俱病者必以漸相傳
　而至皆併病耳此亦勢所必至非合病兩感之謂
一併病與合病不同合病者彼此齊病也併病者一經
　先病然後漸及他經而皆病也如太陽先病𤼵熱頭
　痛而後見目痛鼻乾不眠等證者此太陽併於陽明
　也或後見耳聾脇痛嘔而口苦等證者此太陽併於
　少陽也或後見腹滿嗌乾等證者此太陽併於太隂
　也或後見舌乾口燥等證者此太陽併於少隂也或
　後見煩滿囊縮等證者此太陽併於厥隂也若陽明
　併於三隂者必鼻乾不眠而兼三隂之證少陽併於
　三隂者必耳聾嘔苦而兼三隂之證隂證雖見於裏
　而陽證仍留於表故謂之併凡患傷寒而始終熱有
　不退者皆表邪之未解耳但得正汗一透則表裏皆
　愈豈非隂陽相併之病乎今之傷寒率多併病若明
　此理則自有頭緒矣治此之法凡併病在三陽者自
　當解三陽之表如邪在太陽者當知為陽中之表治
　宜輕清邪在陽明者當知為陽中之裏治宜厚重邪
　在少陽者當知為陽中之樞治宜和解此雖解表之
　大法然余仍有心法詳載新方八畧中所或宜温散
　或宜涼散或宜平散或宜補中而散是又於隂陽交
　錯之理有不可不參合而酌用者皆治表之法也至
　於病入三隂本為在裏如太隂為隂中之陽治宜㣲
　温少隂為隂中之樞治宜半温厥隂為隂中之隂治
　宜大温此隂證之治畧也然病雖在隂而有兼三陽
　之併病者或其邪熱已甚則自宜清火或其表尚未
　解則仍當散邪盖邪自外入則外為病本拔去其本
　則裏病自無不愈者此所以解表即能和中也若表
　邪不甚而裏證為急又當先救其裏盖表裏之氣本
　自相闗惟表不解所以裏病日增惟裏不和所以表
　邪不散此所以治裏亦能解表也但宜表宜裏或此
　或彼之間則自有緩急先後一定不易之道而非可
　以疑似出入者要在乎知病之藪而獨見其必勝之
　機耳此又隂陽併病之治畧也惟是病既在隂必闗
　於藏藏氣為人之根本而死生係之故凡診隂證者
　必當細察其虚實而補㵼寒熱弗至倒施則今時之
　治要莫切乎此矣
　　　治法(二十/六)
凡治傷寒不必拘於日數但見表證即當治表但見裏
證即當治裏因證辨經隨經施治乃為良法若表邪未
解即日數雖多但有表證而脉見𦂳數者仍當解散不
可攻裏也若表邪已輕即日數雖少但有裏證而病見
沉實者即當攻裏不可𤼵表也然此二者一曰𤼵表一
曰攻裏皆以邪實者為言也其有脉氣不足形氣不足
者則不可言𤼵言攻而當從乎補矣但補有輕重或宜
兼補或宜全補則在乎明而慧者之用之如法耳
一傷寒但見𤼵熱惡寒脉𦂳數無汗頭項痛腰脊强或
　肢體痠軟者便是表證不拘日數多寡即當解散但
　於隂陽虚實不可不預辨也而於後開汗散方中擇
　宜用之
一傷寒但見徃來寒熱脇痛口苦而嘔或漸覺耳聾脉
　見弦數者即少陽經半表半裏之證治宜和解以新
　方諸柴胡飲及小柴胡湯之類酌宜用之然少陽之
　治有三禁曰不可汗吐下也
　傷寒如頭痛𤼵熱惡寒表證之類悉除反見怕熱躁
　渴讝語揭去衣被揚手擲足斑黄發狂或潮熱自汗
　大便不通小便短赤或胸腹脹滿疼痛或上氣喘促
　脉實有力者即是傳裏之熱證不拘日數多少即當
　清裏如果實邪内結不得宣通此必大為滌蕩庶使
　裏通而表亦通也然必其胸腹脹滿腸胃燥結而大
　滿大實堅者乃可攻之故法曰痞滿燥實堅五者具
　而後可下又曰下不嫌遲盖恐内不實而誤攻之則
　必至不救矣
一凡治傷寒如時寒火衰内無熱邪而表不解者宜以
　辛温熱劑散之時熱火盛而表不解者宜以辛甘涼
　劑散之時氣皆平而表不解者宜以辛甘平劑散之
　此解散之要法也盖人在氣交之中隨氣而化天地
　之氣寒則宜辛熱天地之氣熱則宜辛涼經文既以
　冬為傷寒春為温病夏為著病名既因時而易則方
　亦不容不隨時而更也苐以涼散之法當知所辨必
　其表裏俱有熱證方可兼用清涼若身表雖熱而内
　無熱證者此以表邪未解因寒而為熱也不可妄用
　涼藥盖恐表寒未除而内寒復至以寒遇寒則凝結
　不解必将愈甚經曰發表不逺熱正此之謂也且舎
　時從證尤為治傷寒𦂳要之法此又不可不知常變
一凡暑熱盛行瘟疫大起焦渴斑黄藏府如火此則或
　用寒肅以清其裏或用寒散以救其表但當察表裏
　而酌緩急之宜也
　　　論虚邪治法(二十/七)
凡傷寒治法在表者宜散在裏者宜攻此大則也然傷
寒死生之機則全在虚實二字夫邪之所湊其氣必虚
故傷寒為患多係乘虚而入者時醫不察虚實但見傷
寒則動曰傷寒無補法任意攻邪殊不知可攻而愈者
原非虚證正既不虚邪自不能害之及其經盡氣復自
然病退故治之亦愈不治亦愈此實邪之無足慮也惟
是挾虚傷寒則最為可畏使不知固本禦侮之䇿而肆
意攻邪但施孤注則凡攻散之劑未有不先入於胃而
後達於經邪氣未相及而胃氣先被傷矣即不盡脱能
無更虚元氣更虚邪将更入虚而再攻不死何待是以
凡患傷寒而死者必由元氣之先敗此則舉世之通弊
也故凡臨證者但見脉弱無神耳聾手顫神倦氣怯畏
寒喜暗言語輕㣲顔色青白諸形證不足等候便當思
顧元氣若形氣本虚而過散其表必至亡陽藏氣本虚
而誤攻其内必至亡隂犯者必死即如元氣半虚而邪
方盛者亦當權其輕重而兼補以散庶得其宜若元氣
大虚則邪氣雖盛亦不可攻必當詳察隂陽峻補中氣
如平居偶感隂寒邪未深入但見發熱身痛脉數不洪
内無火證素禀不足者即當用理隂煎加柴胡或加麻
黄連進一二服其效如神此常用第一方也此外諸證
如虚在陽分則當以四柴胡飲補中益氣湯或八珍湯
理中湯温胃飲之類此温中自能發散之治也若虚在
隂分而液涸水虧不能作汗則當用補隂益氣煎三柴
胡飲或三隂煎左歸飲之類此壮水制陽精化為氣之
治也若隂盛格陽真寒假熱者則當以大補元煎右歸
飲崔氏八味丸料之類此引火歸元之治也其有隂盛
陽衰之證身雖發熱而畏寒不已或嘔惡或泄㵼或背
涼如水或手足厥泠是皆陽虚之極必用大温中飲或
理隂煎不可疑也若果邪火熱甚而水枯乾涸者或用
涼水漸解其熱表未解而固閉者或兼㣲解漸去其寒
若邪實正虚原有主客不敵之勢使但能保定根本不
令決裂則邪将不戰而自解此中大有𤣥妙余常藉此
而存活者五十年來若干人矣謹書之以為普濟者之
則
　　　補中亦能散表(二十/八)
夫補者所以補中何以亦能散表盖陽虚者即氣虚也
氣虚於中安能達表非補其氣肌能解乎凡脉之㣲弱
無力或兩寸短小而多寒者即其證也此陽虚傷寒也
隂虚者即血虚也血虛於裏安能化液非補其精汗能
生乎凡脉之浮芤不實或兩尺無根而多熱者即其證
也此隂虛傷寒也然補則補矣仍當酌其劑量譬之飲
酒者能飲一勺而與以一升宜乎其至於困也使能飲
一斗而與以一合其真蚍蜉之撼大樹耳
　　　寒中亦能散表(二十/九)
夫寒中者所以清火何以亦能散表盖陽亢隂衰者即
水虧火盛也水涸於經安能作汗譬之乾鍋赤裂潤自
何來但加以水則鬰蒸沛然而氣化四達夫汗自水生
亦猶是也如前論言補陽補隂者宜助精氣也此論言
以水濟火者宜用寒涼也盖補者補中之不足濟者制
火之有餘凡此者均能解表其功若一而宜寒宜煖其
用不侔是有不可不辨
　　　傷寒三表法(三/十)
傷寒者危病也治傷寒者難事也所以難者亦惟其理
有不明而不得其要耳所謂要者亦惟正氣邪氣二者
之辨而已使能知正氣之虚實邪氣之淺深則盡之矣
夫寒邪外感無非由表而入裏由表而入者亦必由表
而出之故凡患傷寒者必須得汗而後解但正勝邪者
邪入必淺此元氣之强者也邪勝正者其入必深此元
氣之弱者也邪有淺深則表散有異正有虚實則攻補
有異此三表之法所不容不道也何為三表盖邪淺者
逐之於藩籬散在皮毛也漸深者逐之於户牖散在筋
骨也深入者逐之於堂室散在臓腑也故淺而實者宜
直散直散者直逐之無難也虚而深者宜托散托散者
但强其主而邪無不散也今姑舉其畧如麻黄湯桂枝
湯參蘇飲羌活湯麻桂飲之類皆單逐外邪肌表之散
劑也又如小柴胡湯補中益氣湯三柴胡飲四柴胡飲
之類皆兼顧邪正經絡之散劑也再如理隂煎大温中
飲六味回陽飲十全大補湯之類皆建中逐邪臓腑之
散劑也嗚呼以散藥而散於肌表經絡者誰不知之惟
散於臓腑則知者少矣以散為散者誰不知之惟不散
之散則𤣥之又𤣥矣余因古人之未及故特吐其散邪
之精義有如此
　　　傷寒無補法辨(三十/一)
按傷寒一證惟元氣虚者為最重虚而不補何以挽回
奈何近代醫流咸謂傷寒無補法此一言者古無是説
而今之庸輩動以為言遂致老㓜相𫝊確然深信其為
害也不可勝紀兹苐以一嵗之事言之如萬厯乙巳嵗
都下瘟疫盛行凡涉年衰及内傷不足者余即用大温
大補兼散之劑得以全活者數十餘人使此輩不幸而
遭庸手則萬無一免者矣即余一人於一年之中所遇
若此其如嵗月之長海宇之廣凡為無補所殺者固可
勝量哉余痛夫枉者之非命因徧求經傳則並無傷寒
無補法之例必求其由則惟陶節菴有云傷寒汗吐下
後不可便用參茋大補使邪氣得補而熱愈盛所謂治
傷寒無補法也此一説者盖亦本於孫真人之言云服
承氣湯得痢瘥慎不中補也此其意謂因攻而愈者本
為實邪故不宜妄用補藥復助其邪耳初非謂虛證亦
不宜補也此外則有最庸最拙為萬世之害者莫如李
子建之傷寒十勸今後世謬傳實基於此故余於前論
直叱其非并詳考仲景傷寒論及諸賢之成法以申明
其義焉矧今人之患傷寒者惟勞倦内傷七情挾虚之
類十居七八傳誦傷寒無補者十有八九以挾虚之七
八當無補之八九果能堪乎而不知以直攻而死者皆
挾虚之輩也此在衆人則以傳聞之訛無怪其生疑畏
至若名列醫家而亦曰傷寒無補法何其庸妄無知毫
不自反誤人非淺誠可醜可恨者也其有尤甚者則本
來無術偏能惑人但逢時病則必曰寒邪未散何可用
補若将邪氣補住譬之闗門赶賊若此一言又不知出
自何典亂道異端尤可恨也此外又有一輩曰若據此
脉證誠然虚矣本當從補但其邪氣未浄猶宜緩之姑
俟清楚方可用也是豈知正不能復則邪必日深焉能
清楚元陽不支則變生呼吸安可再遲此不知死活之
流也又有一輩曰此本虚證如何不補速當用人參七
八分但以青陳之類監制用之自然無害是豈知有補
之名無補之實些須兒戯何濟安危而尚可以一消一
補自掣其肘乎此不知輕重之徒也即或有出竒言補
者亦必見勢在垂危然後曰快補快補夫馬到臨涯收
韁已晚補而無濟必又曰傷寒用參者無不死是傷寒
無補之説益堅而衆人之惑益不可破雖有儀秦不能
辯也余目覩其受害於此者盖不可勝紀矣心切悲之
不得不辯夫傷寒之邪本皆自外而入而病有淺深輕
重之不同者亦總由主氣之有强弱耳故凡主强者雖
感亦輕以邪氣不能深入也主弱者雖輕必重以中虚
不能自固也此其一表一裏邪正相為勝負正勝則生
邪勝則死倘以邪實正虚而不知固本将何以望其不
敗乎矧治虚治實本自不同補以治虛非以治實何為
補住寒邪補以補中非以補外何為闗門赶賊即曰强
㓂登堂矣凡主弱者避之且不暇尚敢闗門乎既能闗
門主尚强也賊聞主强必然退遁不遁即成擒矣謂之
捉賊又何不可夫病情人事理則相同未有正勝而邪
不却者故主進一分則賊退一步謂之内托謂之逐邪
又何不可而顧謂之闗門耶矧如仲景之用小柴胡湯
以人參柴胡並用東垣之用補中益氣湯以參术升柴
並用盖一以散邪一以固本此自逐中有固固中有逐
又豈皆補住闗門之謂乎甚矣一言之害殺命無窮庸
醫之庸莫此為甚余不能以口徧傳故特為此辯使有
能廣余之説以活人一命者必勝念彌陀經多多矣
徐東臯曰漢張仲景著傷寒論專以外傷為法其中顧
盻脾胃元氣之秘世醫鮮有知之者觀其少陽證小柴
胡湯用人參則防邪氣之入三隂或恐脾胃稍虚邪乗
而入必用人參甘草固脾胃以充中氣是外傷未嘗不
内因也即如理中湯附子湯黄連湯炙甘草湯吳茱茰
湯茯苓四逆湯桂枝人參湯人參敗毒散人參白虎湯
陽毒升麻湯大建中等湯未嘗不用參术以治外感可
見仲景公之立方神化莫測或者謂外傷是其所長而
内傷非所知也此誠不知公者也何今世之醫不識元
氣之㫖惟見王綸雜著戒用人參之謬説執泥不移樂
用苦寒攻病之標致誤蒼生死於非命抑何限耶間有
病家疑信相半兩弗之從但不速其死耳直以因循俟
其元氣自盡終莫之救而斃者可謂知乎況斯世斯時
人物劇繁禀氣益薄兼之勞役名利之塲甚至蹈水火
而不知恤躭酒色以竭其真不謂内傷元氣吾弗信也
觀其雜病稍用攻擊而脾胃遂傷甚則絶榖而死者可
以類推矣
　　　病宜速治(三十/二)
凡人有感冐外邪者當不時即治速為調理若猶豫隠
忍數日乃説致使邪氣入深則難為力矣惟小兒女子
則為尤甚凡傷寒之病皆自風寒得之邪氣在表未有
温覆而不消散者若待入裏必致延久一人不愈而親
屬之切近者日就其氣氣從鼻入必将傳染此其病之
㣲甚亦在乎治之遲早耳故凡作湯液不可避晨夜覺
病須㬰即宜速治則易愈矣仲景曰凡發汗温服湯藥
其方雖言日三服若病劇不解當促之可半日中盡三
服即速治之意也其或藥病稍見不投但有所覺便可
改易若其勢重當一日一夜啐時觀之一劑未退即當
復進一劑最難者不過三劑必當汗解其有汗不得出
者即凶候也
　
　
　
　
　
　
　
　
　
　景岳全書卷七
欽定四庫全書
　景岳全書卷八　　　　　明　張介賔　撰
　　傷寒中
　　　温病暑病(三十/三)
温病暑病之作本由冬時寒毒内臟故至春𤼵為温病
至夏𤼵為暑病此以寒毒所化故總謂之傷寒仲景曰
發熱不惡寒而渴者温病也暑病則尤甚矣盖暑病者
即熱病也是雖與寒證不同然亦因時而名非謂其病
必皆熱也此外如夏月中暑者亦謂之暑病則又非寒
毒蓄留之證在仲景即名之為中暍義詳暑證門所當
參閲
一温病暑病之治宜從涼散固其然也然必表裏俱有
　熱證方可治用清涼若值四時寒邪客勝感冐不正
　之氣表邪未解雖外熱如火而内無熱證可據者不
　得以温暑之名執以為熱而㮣用涼藥
一冬有非時之煖或君相客熱之令而病熱者名曰冬
　温此與冬月正傷寒大異法宜涼解此舎時從證也
　若夏有寒者其宜温亦然
素問刺志論曰氣盛身寒得之傷寒氣虚身熱得之傷
　暑傷寒論曰脉盛身寒得之傷寒脉虚身熱得之傷
　暑此二論之言傷寒傷暑者非即温病暑病之謂盖
　單指夏月感觸時氣者所當辨其為寒為暑而寒則
　宜温暑則宜清也身寒者言受寒憎寒身熱者言受
　熱𤼵熱非曰身泠者方是傷寒身熱者乃是傷暑也
　但此二論則一曰氣盛氣虚一曰脉盛脉虚詞若異
　而理則一也故凡察氣者當在形色察脉者當在本
　元合而觀之則見理精矣
　　　𤼵斑(三十/四)
𤼵斑證輕則如疹子重則如錦紋其致此之由雖分數
種然總由寒毒不解而然如當汗不汗則表邪不解當
下不下則裏邪不解當清不清則火盛不解當補不補
則無力不解或下之太早則邪陷不解或以陽證誤用
温補則陽亢不解或以隂證誤用寒涼則隂凝不解凡
邪毒不解則直入隂分鬱而不散必致液涸血枯斑見
肌表此實毒邪固結營衛俱劇之證也但斑有㣲甚勢
有重輕輕者細如蚊迹或先紅而後黄重者成粒成片
或先紅而後赤輕者只在四肢重者乃見胸腹輕者色
淡而隠重者色紫而顯若見黒斑或大便自利或短氣
或二便不通則十死九矣凡病傷寒而汗下温清俱不
能解及足泠耳聾煩悶欬嘔者便是𤼵斑之候
一成無己曰大熱則傷血熱不散裏實表虛熱邪乘虚
　出於皮膚而為斑也慎不可發汗若汗之重令開泄
　更増斑爛也自後諸家所述皆同此説予則以為不
　然盖凡傷寒之邪本自外而入深入不解則又自内
　而出此其表裏相乘勢所必至原非表虚證也但使
　内外通達則邪必由表而解矣即如犀角地黄湯乃
　治斑之要藥人知此湯但能涼血清毒而不知此湯
　善於解表散邪若用之得宜則必通身大汗熱邪頓
　解何為不可汗耶由此言之則凡脉數無汗表證具
　在者必須仍從解散
一凡治𤼵斑須察表裏如瘟疫不解熱入血室舌焦煩
　熱𤼵斑者犀角地黄湯○内外俱熱陽明狂躁大渴
　發斑者白虎湯或加人參○陽毒赤斑狂言見血者
　陽毒升麻湯○疫癘發斑大熱而燥者三黄石膏湯
　○火鬱於經寒邪不解脉仍滑數而發斑者一柴胡
　飲○陽明外邪陽毒不解者升麻湯○脾腎本虚外
　邪不解而𤼵斑者五柴胡飲○陽明表邪不解温熱
　𤼵斑者柴胡白虎煎○温熱毒盛咽痛𤼵斑者𤣥參
　升麻湯○隂虚水虧血熱𤼵斑者玉女煎○隂虚血
　燥大熱大渴𤼵斑者歸葛飲○内虚外實隂盛格陽
　𤼵斑者大温中飲○太陽陽明惡熱大便秘結邪毒
　在府𤼵斑者調胃承氣湯
一凡本非陽證妄用寒涼者每令人泄瀉邪陷不解予常
　用大温中飲理隂煎之類解寒托邪始得大汗汗後邪
　達多有見赤斑風餅隨汗而出隨出隨没頃刻即愈活
　者多人矣凡寒毒為斑即此可見使内托無力則此毒
　終無出期日深日甚難乎免矣此理甚㣲不可不察
　　　𤼵黄(三十/五)
凡𤼵黄黄疽等證多由濕熱如小水不利或黄或赤或
小腹脹滿不痛或大便實而渴甚脉來沉實有力皆濕
熱之證輕則茵陳五苓散重則茵陳湯分利小便清血
㵼火則黄自退矣然黄有隂證及諸治法俱詳黄疽門
宜參用之
仲景曰太陽病脉浮而動數頭痛𤼵熱㣲盗汗出而反
　惡寒者表未解也醫反下之則為結胸若不結胸但
　頭汗出小便不利身必𤼵黄也○曰陽明病無汗小
　便不利心中懊憹者身必𤼵黄○陽明病𤼵熱汗出
　者此為熱越不能𤼵黄也但頭汗出身無汗際頸而
　還小便不利渴引水漿者此為瘀熱在裏身必𤼵黄
　茵陳蒿湯主之○曰傷寒脉浮而緩手足自温者繫
　在太隂身當𤼵黄若小便自利者不能𤼵黄至七八
　日大便鞕者為陽明病也○曰傷寒𤼵汗已身目為
　黄所以然者以寒濕在裏不解故也以為不可下也
　於寒濕中求之○傷寒身黄𤼵熱者梔子蘗皮湯主
　之
孫真人曰黄疽脉浮者當以汗解之宜桂枝加黄耆湯
　　　𤼵狂(三十/六)
傷寒𤼵狂本陽明實熱之病然復有如狂證者雖似狂
而實非狂此中虚實相反最宜詳辨不可忽也凡實熱
之狂本屬陽明盖陽明為多氣多血之經陽邪傳入胃
府熱結不解因而𤼵狂内經陽明脉解篇曰胃者土也
故聞木音而驚者土惡木也其惡火者熱甚則惡火也
其惡人者以陽明厥則喘而惋惋則惡人也其病甚則
棄衣而走登髙而歌或數日不食或踰垣上屋者以四
肢為諸陽之本陽盛則四肢實實則能登髙也其棄衣
而走者以熱盛於身也其妄言罵詈不避親疎而歌者
以陽盛為邪也又曰隂不勝其陽則脉流薄疾并乃狂
又曰邪入於陽則狂是皆以陽明熱邪上乘心肺故令
神志昏亂若此此陽狂也然傷寒病至𤼵狂是為邪熱
已極使非峻逐火邪則不能已故但察其大便鞕結或
腹滿而堅有可攻之證則宜以大小承氣或涼膈散六
一順氣湯之類下之可也如無脹滿實堅等證而惟胃
火致然者則但以白虎湯抽薪飲之類泄去火邪其病
自愈
一如狂證本非實熱發狂其證亦有輕重如仲景曰太
　陽病不解熱結膀胱其人如狂其外不解者尚未可
　攻當先解外外已解但少腹急結者乃可攻之宜桃
　仁承氣湯○又曰太陽病六七日表證仍在脉㣲而
　沉反不結胸其人如狂者以熱在下焦少腹當鞕滿
　小便自利者下其血乃愈抵當湯主之按此二條以
　太陽熱邪不解隨經入府但未至𤼵狂故曰如狂此
　以熱摶血分畜聚下焦故宜下也
一近見傷寒家則别有如狂之證古人所未及言者盖
　或由失志而病其病在心也或由悲憂而病其病在
　肺也或由失精而病其病在腎也或由勞倦思慮而
　病其病在肝脾也此其本病已傷於内而寒邪復感
　於外則病必隨邪而起矣其證如狂亦所謂虚狂也
　而虚狂之證必外無黄赤之色剛暴之氣内無胸腹
　之結滑實之脉雖或不時躁擾而禁之則止口多妄
　誕而聲息不壮或眼見虚空或驚惶不定察其上則
　口無焦渴察其下則便無鞕結是皆精氣受傷神魂
　不守之證此與陽極為狂者反如氷炭而時醫不能
　察但見錯亂便謂陽狂妄行攻㵼必致殺人凡治此
　者須辨隂陽其有虚而挾邪者邪在陽分則宜補中
　益氣湯之類邪在隂分則宜補隂益氣煎之類虚而
　無邪者在陽分則宜四君八珍十全大補湯大補元
　煎之類在隂分則宜四物六味左歸飲一隂煎之類
　隂虚挾火者宜加減一隂煎二隂煎之類陽虚挾寒
　者宜理中湯回陽飲八味湯右歸飲之類此方治之
　宜大畧如此而變證之異則有言不能傳者能知意
　在言表則知所未言矣
一凡身有㣲熱或面赤戴陽或煩燥不寧欲坐卧於泥
　水中然脉則㣲弱無力此隂證似陽也名為隂躁盖
　以陽虚於下則氣不歸原故浮散於上而發躁如狂
　速當温補其下命門煖則火有所歸而病當自愈若
　醫不識此而誤用寒涼者必死
一𤼵狂下利讝語者不治○狂言反目直視者為腎絶
　死○汗出後輙復熱狂言不食者死
　　　風濕(三十/七)
仲景論曰太陽病闗節疼痛而煩脉沉而細者此名濕
痺其人小便不利大便反快但當利其小便○曰濕家
之為病一身盡痛𤼵熱身色如熏黄○濕家其人但頭
汗出背强欲得被覆向火若下之早則噦胸滿小便不
利舌上如胎者以丹田有熱胸中有寒渴欲得水而不
能飲口燥煩也○濕家下之額上汗出㣲喘小便不利
者死利下不止者亦死
論曰風濕相摶一身盡疼痛法當汗出而解值天隂雨
　不止醫云此可𤼵汗汗之病不愈者何也曰𤼵其汗
　汗大出者但風氣去濕氣在是故不愈也若治風濕
　者𤼵其汗但㣲㣲似欲汗出者風濕俱去也○濕家
　病身上疼痛𤼵熱面黄而喘頭痛鼻塞而煩其脉大
　自能飲食腹中和無病病在頭中寒濕故鼻塞内藥
　鼻中則愈○病者一身盡疼𤼵熱日晡所劇者此名
　風濕此病傷於汗出當風或久傷取泠所致也
論曰傷寒八九日風濕相摶身體疼煩不能自轉側不
　嘔不渴脉浮虚而濇者桂枝附子湯主之○若其人
　大便鞕小便自利者桂枝湯去桂加白术主之○風
　濕相摶骨節煩疼掣痛不得屈伸近之則痛劇汗出
　短氣小便不利惡風不欲去衣或身㣲腫者甘草附
　子湯主之
　　　結胸(三十/八)
仲景曰病有結胸其状何如答曰按之痛寸脉浮闗脉
　沉名曰結胸也○曰病𤼵於陽而反下之熱入因作
　結胸病𤼵於隂而反下之因作痞所以成結胸者以
　下之太早故也○曰結胸脉浮大者不可下下之即
　死○曰結胸證悉具煩躁者亦死
論曰太陽病脉浮而動數頭痛𤼵熱㣲盗汗出而反惡
　寒者表未解也醫反下之胃中空虚陽氣内陷心下
　因鞕而為結胸大陷胸湯主之○曰太陽病重𤼵汗
　而復下之不大便五六日舌上燥而渴日晡所小有
　潮熱從心下至少腹鞕滿而痛不可近者大陷胸湯
　主之○按此二條皆言太陽表證未解因誤下之而
　成結胸也
論曰傷寒五六日嘔而𤼵熱者此柴胡湯證具而以他
　藥下之其柴胡證仍在者當復與柴胡湯必蒸蒸而
　振却𤼵熱汗出而解若心下滿而鞕痛者此為結胸
　也大陷胸湯主之但滿而不痛者此為痞柴胡不中
　與之宜半夏㵼心湯○按此一條以少陽表證未解
　因誤下之而成結胸也
論曰太陽少陽併病而反下之成結胸心下鞕下利不
　止水漿不入其人煩心○按此一條以太陽少陽併
　病二經表邪未解亦因誤下而成結胸也
論曰陽明病心下鞕滿者不可攻之攻之利遂不止者
　死利止者愈○按此一條謂陽明邪氣入府者必腹
　滿便結今惟心下鞕以邪氣尚淺未全入府故不可
　攻此雖非結胸而實亦結胸之類盖不由誤下而因
　陽明之邪漸深也
論曰傷寒六七日結胸熱實脉沉而𦂳心下痛按之石
　鞕者大陷胸湯主之○按此一條不云下早而云熱
　實其於六七日脉沉𦂳而心下鞕痛者此傷寒傳裏
　之實邪有不因誤下而成結胸者乃傷寒之本病也
愚按結胸一證觀傷寒論所載如前數條凡太陽表邪
　未解而誤下者成結胸少陽證亦然太陽少陽併病
　者亦然此不當下而誤下之以致藏氣空虚外邪乘
　虚内陷結於胸膈之間是皆因下而結者也又曰傷
　寒六七日結胸熱實脉沉而𦂳心下痛按之石鞕者
　此不因下而邪實漸深結聚於胸者也然則結胸一
　證有因誤下而成者有不因下而由於本病者觀近
　代傷寒諸書云未經下者非結胸也豈不謬哉
一結胸證觀仲景所言惟太陽少陽二經誤下者有之
　而陽明一經獨無言及者何也盖凡病入陽明胃府
　已實故可下之而無害也然又曰陽明病心下鞕滿
　者不可攻之攻之利不止者死此豈非陽明在經表
　證邪未入府者亦為不可下乎不惟三陽為然即三
　隂之證其有𤼵熱惡寒表邪未解者切不可下最當
　慎也
一結胸證治之辨凡心腹脹滿鞕痛而手不可近者方
　是結胸若但滿不痛者此為痞滿非結胸也凡痞滿
　之證乃表邪傳至胸中未入於府此其将入未入猶
　兼乎表是即半表半裏之證只宜以小柴胡之屬加
　枳壳之類治之或以本方對小陷胸湯亦妙今余新
　方製有柴陳煎及一柴胡飲之類皆可擇而用之也
　至於結胸之治則仲景俱用大陷胸湯主之然以余
　之見則惟傷寒本病其有不因誤下而實邪傳褁心
　下鞕滿痛連小腹而不可近或燥渴譫妄大便鞕脉
　來沉實有力者此皆大陷胸湯所正宜也其於太陽
　少陽表邪未解因下早而致結胸者此其表邪猶在
　若再用大陷胸湯是既因誤下而復下之此則余所
　未敢不若以痞滿門諸法酌其輕重而從乎雙解以
　緩治之或外用罨法以解散胸中實邪此余之屢用
　獲效而最穏最㨗者也罨法見新方因類第三十
　　　隂厥陽厥(三十/九)　附藏厥蚘厥
厥有二證曰陽厥曰隂厥也陽厥者熱厥也必其先自
三陽傳入隂分故其初起必因頭疼𤼵熱自淺入深然
後及於三隂變為四肢逆泠或時乍温其證必便結躁
煩讝語𤼵渴不惡寒反惡熱脉沉有力此以傳經熱證
所化外雖手足厥泠内則因於熱邪陽證𤼵厥故為陽
厥乃陽極似隂也其證由邪熱内結或伏陽失下之所
致也凡厥㣲則熱亦㣲宜四逆散之類厥甚則熱亦甚
宜承氣湯之類也○厥隂者寒厥也初無三陽傳經實
熱等證而真寒直入三隂則畏寒厥泠腹痛吐㵼戰慄
不渴脉沉無力者此隂寒厥逆獨隂無陽也故為隂厥
輕則理中湯重則四逆回陽等湯主之
成無巳曰四逆者四肢不温也傷寒邪在三陽則手足
　必熱𫝊到太隂手足自温至少隂則邪熱漸深故四
　肢逆而不温也及至厥隂則手足厥泠是又甚於逆
　故用四逆散以散其傳隂之熱證
論曰諸四逆厥者不可下之虚家亦然○成無已註曰
　四逆者四肢不温也厥者手足泠也甚於四逆也皆
　陽氣少而隂氣多故不可下虚家亦然金匱玉函曰
　虚者十補勿一㵼之
論曰凡厥者隂陽氣不相順接便爲厥厥者手足逆泠
　是也○病者手足厥泠言我不結胸小腹滿按之痛
　者此泠結在膀胱闗元也○傷寒𤼵熱四日厥反三
　日復熱四日厥少熱多其病當愈○傷寒厥四日熱
　反三日復厥五日其病爲進寒多熱少陽氣退故爲
　進也○若厥而嘔胸脇煩滿者其後必便血
論曰少隂病下利清榖裏寒外熱手足厥逆脉㣲欲絶
　身反不惡寒其人面赤色或腹痛或乾嘔或咽痛或
　利止脉不出者通脉四逆湯主之○傷寒脉促手足
　厥逆者可灸之○傷寒脉滑而厥者裏有熱也白虎
　湯主之○手足厥寒脉細欲絶者當歸四逆湯主之
　若其人内有久寒者宜當歸四逆加吳茱茰生薑湯
　主之○大汗出熱不去内拘急四肢疼又下利厥逆
　而惡寒者四逆湯主之○大汗若大下利而厥逆者
　四逆湯主之○病人手足厥泠脉乍𦂳者邪結在胸
　中心中滿而煩饑不能食者病在胸中當須吐之宜
　𤓰蒂散○傷寒厥而心下悸者宜先治水當服茯苓
　甘草湯却治其厥不爾水漬入胃必作利也○下利
　清榖裏寒外熱汗出而厥者通脉四逆湯主之○嘔
　而脉弱小便復利身有㣲熱見厥者難治四逆湯主之
按陽厥隂厥其辨如前此先哲之大法也然愚則猶有
　所辨如隂厥一證既無陽證陽脉而病寒若此明是
　隂證今人但曰中寒者即其病也然犯此者無㡬知
　此者無難治宜温中無待辨也惟是陽厥一證則有
　不得不辨者夫厥由三陽所傳是爲陽厥此固然矣
　即以傳經者言之又豈盡無隂證乎故凡病真陽不
　足者即陽中之隂厥也脉弱無神者即陽中之隂厥
　也攻伐清涼太過者即陽中之隂厥也四肢爲諸陽
　之本使非有熱結煩渴脹實等證而見厥逆者皆由
　陽氣不足也成無已曰太抵厥逆為隂所主寒者多
　矣又曰厥為隂之盛也故凡屬挾虚傷寒則雖自陽
　經傳入者是亦陽中之隂厥也隂中之隂者宜温陽
　中之隂者果宜涼乎學者勿謂其先有頭疼𤼵熱但
　自三陽傳至者便為陽厥而寒因熱用之則為害不
　小矣
一臓厥證仲景曰傷寒脉㣲而厥至七八日膚泠其人
　躁無暫安時者此為臓厥臓厥者死陽氣絶也
一蚘厥證仲景曰蚘厥者其人當吐蚘令病者静而復
　時煩此為臓寒蚘上入膈故煩須㬰復止得食而嘔
　又煩者蚘聞食臭出其人當自吐蚘蚘厥者烏梅丸
　主之○成無已曰臓厥者死陽氣絶也蚘厥雖厥而
　煩吐蚘已則静不若臓厥而躁無暫安時也病人臓
　寒胃虚故宜與烏梅丸温臓安蟲
　　　讝語鄭聲(四/十)
論曰實則讝語虚則鄭聲此虚實之有不同也夫讝語
鄭聲總由神魂昏亂而語言不正又何以分其虚實但
讝語者狂妄之語也鄭聲者不正之聲也讝語為實實
者邪實也如傷寒陽明實熱上乘於心心為熱冐則神
魂昏亂而讝妄不休者此實邪也實邪為病其聲必髙
其氣必壮其脉必强其色必厲凡登髙罵詈狂呼躁擾
之類皆是也此之為病有燥糞在胃而然者有瘀血在
臓而然者有火盛熱極而然者有腹脹便秘口瘡咽爛
而然者察其果實即當以三承氣或白虎湯涼膈散之
類治之○鄭聲為虚虚者神虚也如傷寒元神失守為
邪所乘神志昏沉而錯亂不正者此虚邪也虚邪為病
其聲必低其氣必短其脉必無力其色必萎悴凡其自
言自語喃喃不全或見鬼怪或驚恐不休或問之不應
答之不知之類皆是也此之為病有因汗亡陽因下亡
隂而然者有焦思抑鬱竭厥心氣而然者有勞力内傷
致損脾腎而然者有日用消耗暗殘中氣而然者凡其
或雖起倒而遏之即止終不若實邪之難制者即虚邪
也察其果虚最忌妄行攻伐少有差謬無不即死治此
者速宜察其精氣辨其隂陽舎其外證救其根本稍遲
猶恐不及而況於誤治乎甚至有自利身寒或尋衣撮
空面壁啐啐者尤為逆候盖讝妄一證最於虚損者不
宜有之故凡身有㣲熱脉見洪滑者生心多煩燥脉見
㣲弱細急而逆泠者死所以證逢虚損而見有讝妄者
即大危之兆不可不加之意也
　　　衂血(四十/一)
雜病衂血其熱在裏傷寒衂血其熱在表論曰傷寒小
便清者知不在裏仍在表也當𤼵其汗若頭痛者必衂
宜桂枝湯○曰傷寒脉浮𦂳不𤼵汗因致衂者麻黄湯
主之此以傷寒之衂為其熱不在裏在表而然也然又
論曰衂家不可𤼵汗而何以復用麻黄桂枝等湯盖衂
由乎隂者以隂虚火動也故不宜再汗以亡隂衂由乎
陽者以表邪未解也故當用桂枝麻黄以𤼵散又論曰
太陽病脉浮𦂳𤼵熱身無汗自衂者愈此以表邪欲解
不從汗而從血俗人謂之紅汗所以衂後當愈也由此
觀之則有因衂而愈者以經通而邪散也有治衂仍當
𤼵散者以邪之将解未解而因散其餘邪也治衂之法
於斯可見若寒氣不甚而用麻黄桂枝似屬太剛或易
以柴葛之類自無不可用者其酌之
論曰陽明病口燥但欲潄水不欲嚥者此必衂盖陽明
　之脉絡於口鼻今其潄水不欲嚥者以熱在經而裏
　無熱故當鼻衂也
一有動隂血者又非衂血之謂論曰少隂病但厥無汗
　而强𤼵之必動其血未知從何道出故或從口鼻或
　從目出者是名下厥上竭此隂血也乃為危證
　　　畜血(四十/二)
傷寒畜血者以熱結在裏摶於血分留瘀下焦而不行
也論曰傷寒有熱少腹滿應小便不利今反利者為有
血也○又曰太陽病身黄脉沉結少腹鞕小便不利者
為無血也小便自利其人如狂者血證諦也大抵熱畜
血分留結下焦則生狂躁論曰熱結膀胱其人如狂者
是也然又有陽明證其人喜忘屎雖鞕而大便反快其
色黒者是亦畜血之證故凡診傷寒但其少腹鞕滿而
痛便當問其小便若小水自利者知為畜血之證盖小
水由於氣化病在血而不在氣故小便利而無恙也血
瘀於下者血去則愈其在仲景之法則以抵當湯抵當
丸主之愚謂但以承氣之類加桃仁紅花以逐之或其
兼虚者以玉燭散之類下之則畜血自去而病無不除
矣
成無已曰傷寒衂者以邪氣不得𤼵散壅盛於經逼迫
　於血因而致衂也畜血者下焦結聚而不行不散也
　血菀於上而吐血者謂之薄厥留瘀於下者謂之畜
　血此由太陽經瘀熱在裏摶蓄下焦所致經曰太陽
　病七八日表證仍在脉沉而㣲反不結胸其人如狂
　者以熱在下焦少腹當鞕滿小便自利者下血乃愈
　　　熱入血室(四十/三)
論曰陽明病下血讝語者此為熱入血室是兼男女而
言也○曰婦人中風七八日續得寒熱𤼵作有時經水
適斷者此為熱入血室其血必結故使如瘧状𤼵作有
時小柴胡湯主之○曰婦人中風脉遲身涼而證如結
胸者當刺期門○曰婦人傷寒經水適來晝日了了暮
則讝語者無犯胃氣及上二焦必自愈
按血室者即衝任血海也亦血分也凡血分之病有畜
　血者以血因熱結而留畜不行也有熱入血室者以
　邪入血分而血亂不調也故血畜者去之則愈血亂
　者調之則安調之之法則熱者宜涼陷者宜舉虚者
　宜滋瘀者宜行邪未散者宜解也然此皆病在下焦
　故曰無犯胃氣及上二焦必自愈是又不可不察
　　　胸脇腹滿(四十/四)
凡邪氣自表傳裏必先入胸膈以次漸從脇肋而後入
胃邪氣入胃乃為入府是以胸滿者猶屬表證脇滿則
半表半裏也大抵胸脇滿者以邪氣初入於裏氣鬱不
行所以生滿尚未停聚為實故但從和解以小柴胡之
屬則可愈矣若果實邪在上留滯不能散者乃可吐之
華元化曰四日在胸吐之則愈是因邪已收聚而未及
散漫者乃可吐也在仲景用梔子豉湯或𤓰蒂散之屬
梔子豉湯可吐客熱𤓰蒂散可吐實痰其或一時藥有
不便余有吐法在新方攻陣中可以代之或即以和解
之藥探而吐之無不可也
一腹滿證按華元化曰傷寒一日在皮二日在膚三日
　在肌四日在胸五日在腹六日在胃入胃即為入府
　入府即在腹也若腹雖滿而未甚者猶是未全入府
　不可攻也然腹滿之證有虚實也有寒熱也不可一
　㮣皆以實論觀金匱要畧曰腹滿不減減不足言當
　下之是不減者為實滿也又曰腹滿時減復如故此
　虚寒從下上也當以温藥和之是或進或退時或減
　而時復如故者本非結聚實邪此虚滿也大抵腹滿
　之證本屬太隂若是陽邪則必咽乾煩熱脉實有力
　若是隂邪則必腹滿吐食畏寒自利脉息無神可以
　辨之實熱者可清可攻虚寒者宜温宜補也
　　　嘔吐噦證(四十/五)
嘔者有聲無物吐者吐出食物也嘔者有寒有熱吐則
皆因胃寒也凡嘔而發熱煩悶者邪熱為嘔也嘔而吞
酸泠嚥涎沬􁀙􁀙者寒邪為嘔也大抵傷寒表邪将傳
入裏裏氣相逆則為嘔是以半表半裏之邪其證多嘔
若邪全在表無是證也凡邪在半表半裏者和之散之
氣逆者順之有痰者降之熱者清之寒者温之千金云
嘔家多服生薑此是嘔家聖藥然嘔家雖有陽明證不
可攻之盖其氣逆在上而邪未入府本非胃實證也氣
逆於上而攻其下下虚則逆氣乘之勢必大危若脉㣲
弱者乃為尤甚
凡傷寒三陽傳畢三隂當受邪矣若其人反能食而不
　嘔此為邪不入隂是知邪之傳裏者乃致為嘔也觀
　乾薑附子湯證治云不嘔不渴者為裏無熱十棗湯
　證治云乾嘔短氣汗出不惡寒者此表解裏未和也
　即此觀之則几嘔者知為裏證而兼煩渴者方為内
　熱也
仲景論曰食榖欲嘔者屬陽明也吳茱茰湯主之得湯
　反劇者屬上焦也○曰少隂病吐利手足厥泠煩躁
　欲死者吳茱茰湯主之
論曰病人脉數數為熱當消榖引飲而反吐者此以發
　汗令陽氣㣲膈氣虚脉乃數也數為客熱不能消榖
　以胃中虚泠故吐也○東垣曰邪熱不殺榖故熱邪
　在胃則不食
論曰陽明病不能食攻其熱必噦所以然者胃中虚泠
　故也以其人本虚故攻其熱必噦○若胃中虚泠不
　能食者飲水則噦○若膈上有寒飲乾嘔者不可吐
　也急温之宜四逆湯
論曰傷寒噦而腹滿視其前後知何部不利利之則愈
　○治噦諸法詳呃逆門
　　　勞力感寒(四十/六)
凡因辛苦勞倦而病者多有患頭痛𤼵熱惡寒或骨腿
痠疼或㣲渴或無汗或自汗脉雖浮大而無力亦多𦂳
數此勞力感寒之證即東垣云内傷證也宜補中益氣
湯或補隂益氣煎及五福飲等劑為良所謂温能除大
熱即此類也若或邪盛無汗脉見洪數而當和解者即
當用新方散陣諸柴胡飲之類主之
一凡勞力感寒一證人皆以服役辛苦之人為言而不
　知凡為名利所牽有不自揣以致竭盡心力而患傷
　寒者皆其類也故凡有形勞而神不勞者勞之輕者
　也若既勞其神又勞其形内外俱勞則形神俱困斯
　其甚矣今人之病傷寒者率多此類輕者和解治宜
　如前重者速宜救本當於後開培補諸方擇而用之
　庶乎有濟倘不知其所致之由而㮣施混治但知攻
　邪則未有不誤人者矣此即勞倦内傷之類諸義具
　詳本門
　　　虚證(四十/七)
仲景曰陽㣲則惡寒隂弱則𤼵熱是寒熱之有虚也○
曰其人本虚是以發戰是戰汗之皆因虚也○曰耳聾
無聞者陽氣虚也○曰面赤戴陽者隂不足也○曰無
陽不能作汗必身泠而脉遲也○曰客熱不能殺榖胃
中虚泠也○曰病人脉數數為熱當消榖引食而反吐
者此以𤼵汗令陽氣㣲膈氣虚脉乃數也數為客熱不
能消榖以胃中虚泠故吐也○曰虚則鄭聲以言語亂
而不正也○曰身踡惡寒而利因泠極而為厥逆也○
曰尺中脉㣲此裏虚須表裏實津液自和便自汗出愈
○曰脉促厥泠者宜灸以促脉有非因熱也○曰頭疼
嘔吐之宜温以頭疼之有屬隂也○曰不利而利𤼵熱
汗出者有隂無陽也○曰少隂脉沉者汗後熱不去而
厥利惡寒者皆宜急温也○曰舊有㣲溏者不可與梔
子湯以裏虚而寒在下也○曰陽明病不能食攻其熱
必噦所以然者胃中虚泠故也飲之水亦噦也○曰小
便色白者以下焦之虚寒也○曰自利不渴者以臓中
之無火也○曰邪中於隂者必生内慄因表氣虚而裏
氣不守也○曰𤼵汗過多其人乂手自冐心心下悸而
欲得按者亡其陽也○曰𤼵汗病不解而反惡寒者虚
故也○曰脉隂陽俱𦂳反汗出者亡其陽也
一諸脉有虚證見前巻
一忌汗下各有虚證見前卷
一表裏五藏各有虚實詳一卷傳忠録虚實辨中俱當
　互閲
　　　動氣(四十/八)
論曰諸動氣者不可𤼵汗亦不可下○按此動氣一證
　即築築然動於臍傍及左乳之下口虚里者皆其聨
　絡者也考之難經則以臍之上下左右分心腎肝肺
　四臓而各列其證在傷寒論所載亦詳成無已曰動
　氣者臓氣不治正氣内虚也雖諸説如此然皆未盡
　其要所以今之醫家多不識此為何證而且疑為未
　見此證也余嘗留心察此所見極多盖動氣之在臍
　傍者皆本於下焦之隂分凡病闗格勞損者多有
　此證而尤於痩薄者易見之其動之㣲者則止於臍
　傍上下其動之甚者則連及虚里心脇真若􁷲􁷲連
　續而混身皆振動者此以天一無根故氣不蓄臓而
　鼔動於下誠真隂不守大虚之候也何以驗之但察
　於呼吸饑飽之頃可得其徵凡病此者餒時則動甚
　飽時則稍緩呼出則動甚吸入則稍緩但虛甚者動
　必甚虚㣲者動亦㣲豈非虚實之明證乎即在病者
　雖常覺其振動而無疼無癢尚不知為何故醫家多
　不以為意弗能詳察故不知為何病此動氣之不明
　也久矣此動氣之見於虚損者極多而見於傷寒者
　亦不少也精虚者既不可汗隂虚者又不可下仲景
　但言其禁而不言其治然則動氣之治豈無法乎獨
　於霍亂條中云臍上築者腎氣動也用理中丸去术
　加桂四兩以治之此其意在脾腎㮣可知也然余之
　治此則惟直救真隂以培根本使其氣有所歸無不
　獲效欲察虚實者最不可忽此一證類經虚里穴下
　有詳註當並考之
　　　戰汗(四十/九)
論曰脉浮而𦂳按之反芤此為本虚故當戰而汗出也
其人本虛是以發戰以其脉浮故當汗出而解○若脉
浮大而數按之不芤此本不虚故其欲解則但汗出而
不發戰也
一戰與慄異戰由乎外慄由乎内也凡傷寒欲解将汗
　之時若其正氣内實邪不能與之争則但汗出自不
　作戰所謂不戰應知體不虚也若其人本虚邪與正
　争㣲者為振甚則為戰正勝邪則戰而汗解矣故凡
　邪正之争於外者則為戰戰其愈者也邪正之争於
　内者則為慄慄其甚者也論曰隂中於邪必内慄也
　夫戰為正氣将復慄則邪氣肆强故傷寒六七日有
　但慄不戰竟成寒逆者多不可救此以正氣中虚隂
　邪内盛正不勝邪而反為邪氣所勝凡遇此證使非
　用大補温熱之劑及艾灼回陽等法其他焉得而禦
　之
余嘗治一衰翁年踰七旬陡患傷寒初起即用温補調
　理至十日之外正氣将復忽爾作戰自旦至辰不能
　得汗寒慄危甚告急於余余用六味回陽飲入人參
　一兩薑附各三錢使之煎服下咽少頃即大汗如浴
　時将及午而浸汗不收身泠如脱鼻息㡬無復以告
　余余令以前藥復煎與之告者曰先服此藥已大汗
　不堪令又復此尚堪再汗乎余笑謂曰此中有神非
　爾所知也急令再進遂汗收神復不旬日而起矣嗚
　呼發汗用此而收汗復用此無怪乎人之疑之也而
　不知汗之出與汗之收皆元氣為之樞機耳故余紀
　此欲人知閤闢之權不在乎能放能收而在乎所以
　主之者
　　　頭汗(五/十)
頭汗之證有二一為邪熱上壅一為陽氣内脱也盖頭
為諸陽之㑹凡傷寒徧身得汗者謂之熱越若身無汗
則熱不得越而上蒸陽分故但頭汗出也治熱蒸者可
清可散甚者可下在去其熱而病自愈至若氣脱一證
則多以妄下傷隂或尅伐太過或泄㵼不止以致隂竭
於下則陽脱於上小水不通而上見頭汗則大危矣
論曰傷寒五六日頭出汗㣲惡寒手足泠心下滿口不
　欲食大便難脉細者此為陽㣲結乃半在裏半在外
　也脉雖沉𦂳不得為少隂病所以然者隂不得有汗
　今頭汗出故知非少隂也可與小柴胡湯得屎而解
　○曰傷寒五六日已𤼵汗而復下之胸脇滿㣲結小
　便不利渴而不嘔但頭汗出徃來寒熱心煩者此為
　未解也柴胡桂枝乾薑湯主之
論曰傷寒十餘日但結胸無大熱者此為水結在胸脇
　也但頭汗出者大陷胸湯主之○曰陽明病下血譫
　語者此為熱入血室但頭汗出者刺期門隨其實而
　㵼之濈然汗出則愈
論曰太陽病醫反下之若不結胸但頭汗出餘處無汗
　際頸而還小便不利身必發黄也○曰陽明病但頭
　汗出小便不利必𤼵黄
論曰濕家下之額上汗出㣲喘小便不利者死若下利
　不止者亦死
脉經曰陽氣上出汗見於頭者盖陽脱也
一頭汗脉𦂳數有表邪當散者宜小柴胡湯或柴胡桂
　枝乾薑湯及新方諸柴胡飲俱可酌用○若有火邪
　脉洪滑内多煩熱頭汗當清者宜人參白虎湯益元
　散之類主之○若水結胸心下滿頭汗出者或大陷
　胸湯或小半夏茯苓湯○若便結腹脹疼痛頭汗者
　宜承氣湯○若諸虚泄㵼陽脱頭汗者宜速用獨參
　湯或大補元煎六味回陽等飲作急救之庶可保全
　　　吐蚘(五十/一)
凡治傷寒若見吐蚘者雖有大熱忌用涼藥犯之必死
盖胃中有寒陽氣弱極則蚘逆而上此大凶之兆也急
用炮薑理中湯一服加烏梅二個花椒一二十粒服後
待蚘定然後以小柴胡或補中益氣等劑漸治其餘盖
蚘聞酸則静見苦則安也○仲景曰病人有寒復發汗
胃中泠必吐蚘○蚘厥證見三十九
　　　腹痛(五十/二)
陶節菴曰傷寒腹痛有四若遶臍鞕痛大便結實煩渴
者皆屬燥屎痛急用寒藥下之因食積而痛者治亦同
一若小腹鞕痛小水自利大便黒身目黄者屬畜血痛
　亦用寒劑加行血藥下盡黒物自愈
一凡傷寒腹中痛甚但将涼水一盞與病者飲而試之
　若飲水後痛稍可者屬熱痛當用涼藥清之○以上
　三條皆實熱痛也必脉來沉實有力方是此證若㣲
　弱者仍當詳審從緩治之
一若飲水愈加作痛此為寒痛當用温藥和之和之不
　已而或四肢厥泠嘔吐㵼利者急用熱藥救之但須
　詳脉之有力無力方為良法
　　　下利(五十/三)
凡雜證下利多責於寒傷寒下利有寒有熱盖熱邪傳
裏則亦有下利之證但寒利最多熱利則僅見耳治者
當辨寒熱若誤用之則為害最大
仲景論曰自利不渴者屬太隂以其臓有寒故也當温
　之宜服四逆輩○少隂病二三日至四五日腹痛小
　便不利下利不止便膿血者桃花湯主之○少隂病
　吐利手足厥泠煩躁欲死者吳茱茰湯主之○少隂
　病下利白通湯主之○少隂病二三日不已至四五
　日腹痛小便不利四肢沉重疼痛自下利者此為有
　水氣其人或欬或小便利或下利或嘔者真武湯主
　之○少隂病下利清榖裏寒外熱手足厥逆脉㣲欲
　絶身反不惡寒其人面色赤或腹痛或乾嘔或咽痛
　或利正脉不出者四逆湯主之○大汗出熱不去内
　拘急四肢疼下利厥逆而惡寒者四逆湯主之○下
　利清榖不可攻表汗出必脹滿
　按此諸論乃皆言寒利之當温也如所云手足厥逆
　惡寒腹痛脉㣲欲絶下利清榖之類此固隂寒之甚
　者也其於疑似之間則猶有真辨凡傷寒下利由熱
　邪者必有煩躁大熱酷欲泠水等證亦必有洪滑强
　盛數實等脉如果表裏俱熱方可作火證論治若其
　脉雖數而無力外雖身熱而不惡熱内雖渴而不喜
　泠此其内本不熱而病為下利者悉屬虚寒治宜四
　逆湯理中湯温胃飲胃闗煎五苓散之類酌用可也
　或表裏寒邪俱甚則當以麻桂飲相兼用之為最妥
　若以寒利作熱利妄用寒涼再損胃氣則無有不死
論曰下利腹脹滿身體疼痛者先温其裏乃攻其表温
　裏四逆湯攻表桂枝湯
　按此一條乃言表裏俱病而下利者雖有表證所急
　在裏盖裏有不實則表邪愈陷即欲表之而中氣無
　力亦不能散故凡見下利中虚者速當先温其裏裏
　實氣强則表邪自解温中可以散邪即此謂也
論曰熱利下重者白頭翁湯主之○下利脉數欲飲水
　者以有熱故也白頭翁湯主之○少隂病下利六七
　日欬而嘔渴心煩不得眠者猪苓湯主之
　按此三條乃言熱利之當清也但既云脉數又欲飲
　水是誠熱矣然寒邪在表脉無不數但數而有力者
　為陽證數而無力者即隂證矣㵼利亡津無有不渴
　但渴欲飲水愈多愈快者為陽證若口雖欲水而腹
　不欲嚥者即非陽證矣此外如渴欲茶湯者乃㵼渴
　之當然也不得悉認為熱證○一凡傷寒表邪未解
　脉實滑數喜泠氣壮内外俱熱而下利者宜柴芩煎
　主之
論曰少隂病白利清水色純青心下必痛口乾燥者急
　下之宜大承氣湯○下利三部脉皆平按之心下鞕
　者急下之宜大承氣湯○下利譫語者有燥屎也宜
　小承氣湯
　按此三條乃言下利之當攻者也凡傷寒下利者本
　非陽明實邪不當譫語今既譫語故知有燥屎當去
　也又若少隂下利心下有痛有鞕者必有所積故亦
　當下
一凡自利家身涼脉小者為順身熱脉大者為逆此以
　外無表證而病之在臓者言也○下利日十餘行脉
　反實者死○𤼵熱下利至甚厥不止者死○直視讝
　語下利者死○下利無脉手足厥泠灸之不温脉不
　還者死○少隂病自利煩躁不得卧寐者死○大抵
　下利一證為脱氣至急五奪之中惟此為甚金匱要
　畧曰六府氣絶於外者手足寒五臓氣絶於内者利
　下不禁臓氣既脱不能治也
　　　協熱下利(五十/四)
仲景曰若不宜下而便攻之内虚熱入協熱遂利煩躁
諸變不可勝數輕者困篤重者必死矣○太陽病二三
日不能卧反下之若利止必作結胸未止者四日復下
之此作協熱利也○太陽病外證未除而數下之遂協
熱而利利下不止心下痞鞕表裏不解者桂枝人參湯
主之○陽明少陽合病若脉數不解而下不止必協熱
而便膿血也
　按此四條乃皆言表證未除而誤下之因致外熱未
　退内復作利故云協熱下利此一熱字乃言表熱也
　非言内熱也夫協者協同之協非挾藏之挾即表裏
　俱病之謂故治此者止有桂枝人參湯一方其義顯
　然可見即如成無已明理論曰表邪𫝊裏裏虚協熱
　則利乃亦以表邪為言也奈何後學不明此義止因
　協熱二字每每以表作裏以寒作熱但見作利者無
　論表裏虚實即認為内熱便云協熱下利且近有不
　必誤下而妄用芩連治表熱者表證得寒熱愈不退
　乃致下利或脾胃素弱逢寒即泄者皆是此證既見
　下利益云協熱其謬孰甚獨不觀仲景桂枝人參湯
　豈治内熱之劑乎寒熱倒施殺人多矣予因特表於
　此
　　　小便(五十/五)
凡傷寒小便清者病不在裏仍在表也當解表𤼵汗○
小便利者病不在氣分而在血分以小水由於氣化也
陽盛則欲衂隂虚小便難
凡病傷寒而小水利者多吉以内邪不甚也
仲景曰陽明病汗出多而渴者不可與猪芩湯以汗多
　必胃燥故不可復利小水也
論曰濕家之為病一身盡痛𤼵熱身色如熏黄其人但
　頭汗出背强欲得被覆向火舌上如胎者以丹田有
　熱胸中有寒渴欲得水而不能飲此濕痺之候其人
　小便不利大便反快者但當利其小便
凡傷寒表證未除病在陽分者不可即利小便盖走其
　津液取汗愈難且恐大便乾結也
　　　死證(五十/六)
陶節菴曰凡看傷寒極要識各經中死證死脉須一一
理㑹過免致臨病疑惑但見死證但當以脉參之如果
有疑切莫下藥雖至親凂懇亦不可治倘有差失咎将
歸於己矣
一脉浮而洪身汗如油喘而不休水漿不入形體不仁
　乍静乍亂此命絶也○汗出髮潤喘而不休此肺絶
　也○形如烟煤直視摇頭此心絶也○脣吻色青四
　肢振動此肝絶也○環口黎黑泠汗𤼵黄此脾絶也
　○溲便遺失狂言反目直視此腎絶也
一少隂病惡寒身踡而利手足逆泠者不治○少隂病
　吐利躁煩四逆者死○少隂病四逆身踡胍不至不
　煩而躁者死○少隂病六七日息髙者死○少隂病
　至五六日自利煩燥不得卧寐者死○少隂病下利
　厥逆無脉服藥後脉㣲續者生脉暴出者死○少隂
　病但厥無汗而强𤼵之必動其血未知從何道出或
　從口鼻或從目出是名下厥上竭為難治
一隂病見陽脉者生陽病見隂脉者死○脉純弦者死
　○脉隂陽俱虚熱不止者死○脉隂陽俱盛大汗出
　熱不解者死○手足逆泠脉沉細讝言妄語者死○
　脉證俱虚而見讝妄者死○傷寒六七日脉㣲手足
　厥泠煩躁灸厥隂厥不還者死○寸脉上不至闗為
　陽絶尺脉下不至闗為隂絶此皆不治決死也○傷
　寒下利日十餘行脉反實者死
一傷寒病脇下素有痞氣連於臍傍痛引少腹入隂筋
　者此名臓結死○𤼵熱下利厥逆躁不得卧者死○
　𤼵熱下利至甚厥不止者死○直視讝語喘滿者死
　下利者亦死○下利𤼵熱者亦死○𤼵熱而厥七日
　下利者難治○傷寒六七日𤼵熱而利汗出不止者
　死有隂無陽故也○陽氣前絶隂氣後絶者隂證也
　其人死後身色必青○隂氣前絶陽氣後絶者陽證
　也其人死後身色必赤腋下温心下熱也
金匱要畧曰六府氣絶於外者手足寒五臓氣絶於内
　者利下不禁盖傷寒𤼵熱為邪氣獨甚若下利至甚
　厥不止此以邪未解而府臓之氣先絶故死
靈樞熱病篇曰熱病不可刺者有九一曰汗不出大顴
　𤼵赤噦者死○二曰泄而腹滿甚者死○三曰目不
　明熱不已者死○四曰老人嬰兒熱而腹滿者死○
　五曰汗不出嘔下血者死○六曰舌本爛熱不已者
　死○七曰欬而衂汗不出出不至足者死○八曰髓
　熱者死○九曰熱而痙者死腰折瘈瘲齒噤齘也
　
　
　
　
　
　
　
　
　
　
　景岳全書卷八
欽定四庫全書
　景岳全書卷九　　　　　明　張介賔　撰
　　傷寒下
　　　傷寒逆證賦(五十/七)
傷寒難療逆證須知陽病怕逢陰脈譫語陰證非宜乍
疎乍數脈之忌口張目陷舌如煤乾嘔出氣骨節痛而
呃逆弗已𤼵斑𤼵黄大便利而先赤後灰霍亂躁煩心
下悶而喘脹腹膨呃逆下㵼利而難溲四肢厥逆眼定
腹疼如石内外闗格頭汗陽脱溲遲頭連胸痛四肢冷
聲啞唇瘡狐惑悲七日已過復大熱喘逆上氣脈散危
陰陽易脈離經而外腎腫手足攣拳加腹痛陰陽交大
汗後而熱愈甚躁疾狂言食更稀厥利無脈灸而不至
者腎殆唇青舌卷耳聾囊縮者肝離赤斑黑斑救五而
救一尋衣撮空兩感者何疑凡諸汗證仍當備言只在
頭面不遍身鼻衂不止口噤肉戰多喘促如油汗圓當
汗無汗麻黄數劑不能通尤嫌脈躁汗後嘔吐水藥不
入證反劇言亂目眩濕家大汗必成痙風濕與膽皆譫
言犯濕温則身青面變耳聾不語名重暍發少陰必九
竅出血下厥上竭奚能痊動氣脈遲弱皆忌風濕和中
濕不堪其諸下利尤宜細參熱厥利而汗難止冷厥利
而躁不眠少陽陽明合病脈弦者負少陰吐㵼無脈拳
厥躁煩讝語直視而喘滿下利頻數而脈堅臓結者臍
痛引陰白胎下利除中則厥逆而利反能食焉誤下濕
家之頭汗溲難便利喘加添體如熏而摇頭直視心神
已絶唇吻青而四肢多汗肝氣不全腎絶者直視狂言
而遺尿反目肺絶者喘無休歇而汗潤髮顛虛汗發黄
環口黑非脾經之吉兆孤陽偏勝脈暴出知陰絶之在
先此傷寒之逆候勿僥倖以圖全
　　　傷寒治例(五十/八)
汗散類
　温散諸方
　　麻黄湯(散/)　大温　凡太陽陽明傷寒而陰邪甚
　　　者宜此
　　桂枝湯(散/九)　大温　凡太陽中風兼寒有汗者宜
　　　此
　　麻桂飲(新散/七)大温　凡傷寒初感邪盛氣實者無
　　　論諸經四季先宜用此
　　二柴胡飲(新散/二)微温　凡邪感三陽及三陽併病
　　　寒勝者宜此主之三陰初感者亦可用
　　葛根湯(散二/九)大温　治冬月太陽經傷寒項背強
　　　無汗惡風者宜此
　　五積散(散三/九)微温　凡感寒邪而陰盛於陽外有
　　　表證内有嘔吐腹痛及寒濕客於經絡筋骨痠
　　　疼等證宜此
　　十神湯(散四/十)微温　凡時氣風寒温疫𤼵熱憎寒
　　　頭疼欬𠻳無汗當温散者宜此
　　麻黄附子細辛湯(散/三)　大温　少陰傷寒脈沈𤼵
　　　熱者宜此
　　小青龍湯(散/八)　大温　凡傷寒陰勝表邪不解及
　　　心下有水氣嘔噦欬𠻳𤼵熱小腹滿者宜此
　　消風百解散(散四/六)微温　凡四時傷寒頭疼發熱
　　　及風寒欬𠻳鼻塞聲重者宜此
　　柴胡桂枝乾薑湯(散百/十四)微温　傷寒汗下後但頭
　　　汗出寒熱往来邪不解者宜此
　　桂枝加黄耆湯(散/十)　大温　黄疸脈浮當以汗解
　　　者宜此
　涼散諸方
　　一柴胡飲(新散/一)微涼　凡六經初感内外俱有熱
　　　者宜此
　　小柴胡湯(散十/九)微涼　凡邪在少陽及三陽併病
　　　但屬半表半裏往来寒熱兼嘔者宜此
　　九味羌活湯(散四/四)微涼　凡四時不正之氣風寒
　　　感冒憎寒壯熱頭疼身痛者宜此
　　柴葛解肌湯(散三/一)微涼　凡足陽明證發熱脈洪
　　　者宜此
　　升麻葛根湯(散三/十)微涼　陽明證具及小兒疫癘
　　　瘡疹等證宜此
　　歸葛飲(新散/十三)次涼　凡陽明温暑大熱大渴津枯
　　　不能作汗者宜此
　　六神通解散(塞十/五)大涼　凡𤼵熱頭疼脈洪無汗
　　　三陽伏火而表邪不解者宜此
　　柴胡白虎煎(新散/十二)大寒　凡温病熱極表裏不解
　　　者宜此
　　柴平湯(和二/三三)㣲涼　凡温瘧身痛手足沈重寒熱
　　　者宜此
　　柴芩煎(新散/十)大涼　凡表邪未解内外俱熱泄瀉
　　　不止者宜此
　　大青龍湯(散/七)　㣲寒　凡太陽中風𤼵熱無汗而
　　　躁煩者宜此
　　升麻湯(散百/十三)大寒　凡無汗而喘煩渴𤼵斑者宜
　　　此
　　四逆散(散二/八)㣲涼　凡陽邪亢極四支厥逆者宜
　　　此
　平散諸方
　　三柴胡飲(新散/三)凡肝脾陰虛血少而偶感風寒者
　　　宜此
　　正柴胡飲(新散/六)凡血氣本無虧損而感冒寒邪者
　　　宜此
　　柴陳煎(新散/九)凡感冒風寒𤼵熱而兼欬𠻳嘔惡者
　　　宜此
　　參蘇飲(散三/四)凡四時感冒傷寒頭痛𤼵熱無汗及
　　　欬𠻳聲重往来潮熱者宜此
　　敗毒散(散三/六)凡四時瘟疫寒熱身體疼痛及烟瘴
　　　之氣或處卑濕脚氣者宜此
　　升陽散火湯(散四/一)凡胃虛血虛因寒邪冷物抑遏
　　　陽氣以致𤼵熱者宜此𤼵之
　　加減小柴胡湯(散二/二)凡少陽經寒熱往来脈弦腹
　　　痛者宜此
　兼補兼散諸方
　　補中益氣湯(補三/一)凡勞倦傷脾中氣不足以致外
　　　感𤼵熱者宜此
　　補陰益氣煎(新補/十六)凡邪陷陰中陰虛不能作汗身
　　　熱不退或往来寒熱者宜此
　　三柴胡飲(新散/三)凡肝脾血分微虛而感外邪者宜
　　　此
　　四柴胡飲(新散/四)凡脾肺氣虛或勞倦感寒𤼵熱者
　　　宜此
　　五柴胡飲(新散/五)凡脾腎血氣不足而感外邪𤼵熱
　　　者宜此
　　理陰煎(新熱/三)大温　凡真陰不足或因勞倦感寒
　　　陰虛假熱寒邪不解者速宜用此
　　大温中飲(新散/八)大温　凡中氣虚寒感邪𤼵熱無
　　　汗表不能解者速宜用此
　　調中益氣湯(補三/二)凡風寒濕熱所傷食少體重者
　　　宜此
温中和中類
　大温兼補諸方
　　人參理中湯(熱/一)　大温　治太陰即病自利陰寒
　　　腹痛嘔吐中氣虚寒脹滿厥逆瘧痢等證
　　四逆湯(熱十/四)大温　治傷寒隂證自利脈沈身痛
　　　而厥
　　胃闗煎(新熱/九)大温　凡脾腎虛寒㵼利不止者宜
　　　此
　　桂枝人參湯(散十/三)大温　傷寒表裏不解協熱下
　　　利者宜此
　　白通湯(熱一/四六)大熱　少陰下利者宜此
　　桃花湯(熱一/四七)微温　少陰下利膿血者宜此
　　真武湯(熱一/四三)大温　少陰傷寒腹痛或嘔或利者
　　　宜此
　　囘陽返本湯(熱四/五)大温　傷寒隂盛格陽隂極𤼵
　　　躁脉弱無力者宜此
　　四味回陽飲(新熱/一)大温　陽脫氣虚者宜此
　　煖肝煎(新熱/十五)大温　凡肝腎隂寒小腹疼痛者宜
　　　此
　　吳茱茰湯(熱一/三八)大熱　嘔而胸滿吐涎頭痛者宜
　　　此
　　當歸四逆湯(熱二/十)㣲温　傷寒厥逆脉細下利腸
　　　鳴者宜此
　　茯苓甘草湯(熱七/六)大温　水停心下作悸作利者
　　　宜此
　　甘草附子湯(熱三/一)大熱　風濕相搏者宜此
　　桂枝附子湯(熱三/十)大熱　風濕相搏筋骨疼痛者
　　　宜此
　　乾薑附子湯(熱三/四)大熱　瘴毒隂證厥逆嘔吐自
　　　利汗出者宜此
　　華陀救陽脫方(熱六/四)治隂寒直中三隂證
　㣲温和中諸方
　　二陳湯(和/一)　㣲温　凡風寒欬𠻳痰飲嘔惡脾胃
　　　不和者宜此
　　六君子湯(補/五)　㣲温　凡脾胃虚弱或久患瘧痢
　　　或嘔吐吞酸者宜此
　　金水六君煎(新和/一)㣲温　凡隂虚受寒欬嘔喘促
　　　吞酸痞滿等證宜此
　　平胃散(和十/七)㣲温　凡寒傷脾胃心腹脹滿嘔惡
　　　不思飲食身體疼痛㵼利者宜此
　　藿香正氣散(和二/十)㣲温　凡外感風寒内停飲食
　　　頭疼寒熱吐㵼脹滿者宜此
　　烏梅丸(和三/二三)㣲温　吐蚘蚘厥者宜此
清理類
　清火諸方
　　抽薪飲(新寒/三)大寒　凡熱邪内蓄之甚者宜此
　　徙薪飲(新寒/四)次寒　凡熱邪内蓄将甚未甚者宜
　　　此
　　黄蓮解毒湯(寒/一)　大寒　凡熱邪内盛煩躁狂斑
　　　口渇舌焦喘滿脉洪熱甚者宜此
　　白虎湯(寒/二)　大寒　凡脉洪大渇陽明熱甚或中
　　　暑虚煩等證宜此
　　人參白虎湯(寒/三)　大凉　凡赤斑口燥煩躁暑熱
　　　脉洪大浮虚者宜此
　　三黄石膏湯(寒十/一)大寒　凡疫瘟大熱而躁者宜
　　　此
　　一六甘露散(新寒/十五)大寒　陽明實熱煩躁斑黄等
　　　證宜此
　　益元散(寒百/十二)次寒　凡中暑身熱煩渇小水不利
　　　者宜此
　　玉女煎(新寒/十二)大寒　凡隂虚水虧陽明火盛煩渇
　　　内熱者宜此
　　陽毒升麻湯(散百/六)大凉　凡陽毒赤斑狂言失血
　　　者宜此
　　竹葉石膏湯(寒/五)　㣲寒　陽明汗多而渇鼻衂喜
　　　水暑熱煩躁者宜此
　　桂苓甘露飲(寒/八)　㣲寒　凡伏暑𤼵熱煩躁水道
　　　不利者宜此
　　黄芩清肺飲(寒三/八)次寒　肺熱小水不利或便血
　　　者宜此
　　大連翹飲(寒七/八)次寒　凡風熱熱毒大小便不利
　　　及瘡毒丹瘤等證宜此
　　普濟消毒飲(寒十/三)大寒　凡疫癘大行憎寒壮熱
　　　頭腫目閉喘渇咽喉不利俗名大頭瘟熱毒等
　　　證宜此
　　梔子蘗皮湯(寒二/三)大寒　傷寒身黄内外俱熱者
　　　宜此
　　白頭翁湯(寒一/八四)大寒　治傷寒熱利
　　𤣥參升麻湯(外四/八)次寒　瘟疫頰腮腫痛𤼵斑咽
　　　痛者宜此
　　小陷胸湯(寒十/六)㣲凉　凡小結胸熱邪脹滿者宜
　　　此
　　八正散(寒百/十五)大寒　凡心經藴熱臓腑秘結小便
　　　赤澁血淋等證宜此
　　解瘟疫熱毒法(寒二/四)
　清血清便滋隂諸方
　　犀角地黄湯(寒七/九)㣲凉　凡熱入血分吐衂斑黄
　　　及血熱血燥不能作汗表不解者宜此
　　二隂煎(新補/十)大凉　心經有熱狂笑煩熱失血者
　　　宜此
　　加減一隂煎(新補/九)大凉　凡水虧火盛煩熱動血
　　　者宜此
　　五苓散(和一/八二)㣲温　凡暑熱霍亂泄瀉小水不利
　　　濕腫脹滿者宜此
　　導赤散(寒一/二二)㣲凉　心火小腸熱秘小水不利者
　　　宜此
　　大分清飲(新寒/五)㣲寒　凡積熱閉結小水不通熱
　　　瀉等證宜此
　　小分清飲(新和/十)性平　凡小水不利濕滯腫脹泄
　　　瀉者宜此
　　猪苓湯(和一/八八)㣲凉　傷寒下後𤼵熱小便不利者
　　　宜此
　清胃諸方
　　大和中飲(新和/七)性平　凡邪結胃脘氣逆食滯者
　　　宜此
　　小和中飲(新和/八)性平　胸膈脹滿嘔惡氣滯者宜
　　　此
　　小半夏茯苓湯(和/九)　㣲温　膈間有水嘔吐心下
　　　痞者宜此
　　半夏瀉心湯(寒二/八)㣲凉　嘔而腸鳴心下痞者宜
　　　此
吐涌類
　　獨聖散(攻百/六)凡邪實上焦及痰涎積蓄者宜此
　　茶調散(攻百/七)治同前
　　吐劑(新攻/一)此有二法便而且易可隨宜用之
　　梔子豉湯(寒二/十)傷寒煩熱懊憹當吐者宜此
攻下類
　峻下諸方
　　大承氣湯(攻/一)　凡陽明太隂傷寒及各經實熱内
　　　結宜此
　　小承氣湯(攻/二)　凡病在太隂無表證潮熱脉實狂
　　　言腹脹者宜此
　　調胃承氣湯(攻/三)　凡太陽陽明不惡寒反惡熱潮
　　　熱邪入腑者宜此
　　桃仁承氣湯(攻/四)　凡傷寒蓄血證小腹急痛大便
　　　不通而黒者宜此
　　大柴胡湯(攻/七)　凡傷寒表證未除裏證又急當汗
　　　下兼行者宜此
　　大陷胸湯(攻/九)　凡結胸脹痛連腹手足不可近者
　　　宜此
　　六一順氣湯(攻/八)　凡傷寒熱邪傳裏便實口燥狂
　　　斑潮熱腹脹鞭痛等證宜用此以代三承氣湯
　　凉膈散(攻十/九)凡三焦六經火邪内結不通者宜此
　　百順丸(新攻/六)凡三焦熱秘邪不解者宜此
　　茵陳蒿湯(攻三/一)穀疸𤼵熱身黄便結者宜此
　　罨結胸法(新因/三十)
　攻補兼用諸方
　　黄龍湯(攻二/一)凡傷寒熱邪𫝊裏當下而氣血兼虚
　　　者宜此
　　玉燭散(攻二/四)凡血虚有滯而熱邪𫝊裏腹脹作痛
　　　者宜此
培補類
　峻補諸方
　　大補元煎(新補/一)凡元氣太虚者雖有寒邪亦不可
　　　攻必單培根本正復邪将自散或真寒假熱等
　　　證皆宜用此
　　大營煎(新補/十四)此大補元煎之次者也酌宜用之
　　三隂煎(新補/十一)凡三隂不足及風瘧多汗而正氣不
　　　復寒熱不止者宜此
　　六味囘陽飲(新熱/二)凡隂陽大虚元氣将脫者非此
　　　不可
　　八珍湯(補十/九)氣血兩虚者宜此
　　十全大補湯(補二/十)凡氣血兩虚惡寒𤼵熱倦臥眩
　　　運自汗諸虚者宜此
　　大建中湯(補一/三)凡中氣不足厥逆嘔吐虚斑虚火
　　　筋骨疼痛等證宜此
　　獨參湯(補三/六)凡氣虚氣脫畏聞諸藥氣味及反胃
　　　嘔吐垂危者唯此為宜
　　參附湯(補三/八)凡真陽不足喘嘔呃逆腹痛厥冷氣
　　　短者宜此
　　參歸湯(補三/九)凡心虚血虚盗汗等證宜此
　補隂諸方
　　一隂煎(新補/八)凡腎水真隂不足而虚火為邪者宜
　　　此
　　小營煎(新補/十五)凡血少隂虚而無火者宜此
　　左歸飲(新補/二)凡命門真隂虧損雖有寒邪不可攻
　　　者宜此
　　右歸飲(新補/三)凡命門陽衰或隂盛格陽感邪不可
　　　攻者宜此
　　四物湯(補/八)　凡隂虚營弱病在血分者宜此
　　生脉散(補五/七)凡熱傷元氣口渇氣短煩躁倦怠汗
　　　出者宜此
　　六味地黄丸(補一/二一)隂虚水虧𤼵熱等證宜此
　　崔氏八味丸(補一/二二)凡隂盛格陽火不歸原及真陽
　　　虚敗等證宜此
　補中諸方
　　四君子湯(補/一)　凡脾胃虚弱食少體痩瘧痢勞倦
　　　等證宜此
　　五君子煎(新熱/六)凡脾胃氣分虚弱而㣲寒當温者
　　　宜此
　　五味異功散(補/四)　凡脾胃虚寒飲食少思氣逆腹
　　　滿者宜此
　　五福飲(新補/六)凡五臓氣血俱虚者宜此為主
　　温胃飲(新熱/五)凡中寒嘔吐吞酸者宜此
　　養中煎(新熱/四)凡中氣虚寒為嘔為泄者宜此
　　歸脾湯(補三/三)凡脾虚健忘怔忡少食困倦瘧痢等
　　　證宜此
　　參苓白术散(補五/五)凡脾胃虚弱吐瀉食少等證宜
　　　此
　　參术湯(補四/一)凡氣虚顫掉泄瀉嘔吐者宜此
　
　
　
　
　
　
　
　
　
　
　
　
　
　
　景岳全書卷九
欽定四庫全書
　景岳全書卷十
　　　　　　　　　　　　明　張介賔　撰
　　諸風
　　　經義
九宮八風篇曰太一常以冬至之日居叶蟄之宮四十
　六日明日居天留四十六日明日居倉門四十六日
　明日居隂洛四十五日明日居天宮四十六日明日
　居𤣥委四十六日明日居倉果四十六日明日居新
　洛四十五日明日復居叶蟄之宮曰冬至矣常如是
　無已終而復始○太一移日天必應之以風雨以其
　日風雨則吉歲美民安少病矣先之則多風後之則
　多旱○太一在冬至之日有變占在君太一在春分
　之日有變占在相太一在中宮之日有變占在吏太
　一在秋分之日有變占在將太一在夏至之日有變
　占在百姓所謂有變者太一居五宮之日病風折樹
　木揚砂石各以其所主占貴賤○因視風所從来而
　占之風從其所居之鄉来為實風主生長養萬物從
　其衝後来為虛風傷人者也主殺主害者謹候虛風
　而避之故聖人日避虛邪之道如避矢石然邪弗能
　害此之謂也○是故太一入徙立於中宮乃朝八風
　以占吉凶也風從南方来名曰太弱風其傷人也内
　舍於心外在於脉氣主熱○風從西南方来名曰謀
　風其傷人也内舍於脾外在於肌其氣生為弱○風
　從西方来名曰剛風其傷人也内舍於肺外在於皮
　膚其氣主為燥○風從西北方来名曰折風其傷人
　也内舍於小腸外在於手太陽脉脉絶則溢脈閉則
　結不通善暴死○風從北方来名曰大剛風其傷人
　也内舍於腎外在於骨與肩背之膂筋其氣主為寒
　也○風從東北方来名曰凶風其傷人也内舍於大
　腸外在於兩脇腋骨下及支節○風從東方来名曰
　嬰兒風其傷人也内舍於肝外在於筋紐其氣主為
　身濕○風從東南方来名曰弱風其傷人也内舍於
　胃外在肌肉其氣主體重○此八風皆從其虛之鄉
　来乃能病人三虛相摶則爲暴病卒死兩實一虛病
　則為淋露寒熱犯其雨濕之地則爲痿故聖人避風
　如避矢石焉其有三虛而偏中於邪風則爲擊仆偏
　枯矣
歲露論黄帝問於少師曰余聞四時八風之中人也故
　有寒暑寒則皮膚急而腠理閉暑則皮膚緩而腠理
　開賊風邪氣因得以入乎將必湏八正虛邪乃能傷
　人乎少師荅曰不然賊風邪氣之中人也不得以時
　然必因其開也其入深其内極病其病人也卒暴因
　其閉也其入淺以留其病也徐以遲○帝曰有寒温
　和適腠理不開然有卒病者其故何也少師曰雖平
　居其腠理開閉緩急其故常有時也人與天地相參
　也與日月相應也故月滿則海水西盛人血氣積肌
　肉充皮膚緻毛髮堅腠理郄煙垢著當是之時雖遇
　賊風其入淺不深至其月郭空則海水東盛人氣血
　虛其衛氣去形獨居肌肉减皮膚縱腠理開毛髮殘
　腠理薄煙垢落當是之時遇賊風則其入深其病人
　也卒暴○帝曰其有卒然暴死暴病者何也少師曰
　三虛者其死暴疾也得三實者邪不能傷人也帝曰
　願聞三虛曰乘年之衰逢月之空失時之和因為賊
　風所傷是謂三虛故論不知三虛工反為粗帝曰願
　聞三實少師曰逢年之盛遇月之滿得時之和雖有
　賊風邪氣不能危之也○帝曰願聞歲之所以皆同
　病者何因而然少師曰此八正之候也候此者常以
　冬至之日太一立於叶蟄之宮其至也天必應之以
　風雨者矣風雨從南方来者為虛風賊傷人者也其
　以夜半至也萬民皆卧而弗犯也故其歲民少病其
　以晝至者萬民懈惰而皆中於虛風故萬民多病虛
　邪入客於骨而不發於外至其立春陽氣大發腠理
　開因立春之日風從西方来萬民又皆中於虛風此
　兩邪相摶經氣結代者矣故逢其風而遇其雨者命
　曰遇歲露焉因歲之和而少賊風者民少病而少死
　歲多賊風邪氣寒温不和則民多病而死矣
八正神明論帝曰星辰八正何候岐伯曰星辰者所以
　制日月之行也八正者所以候八風之虛邪以時至
　者也四時者所以分春秋冬夏之氣所在以時調之
　也八正之虛邪而避之勿犯也以身之虛而逢天之
　虛兩虛相感其氣至骨入則傷五藏工候救之弗能
　傷也故曰天忌不可不知也○虛邪者八正之虛邪
　氣也正邪者身形若用力汗出腠理開逢虛風其中
　人也㣲故莫知其情莫見其形
隂陽應象大論曰風勝則動熱勝則腫燥勝則乾寒勝
　則浮濕勝則濡寫○冬傷於寒春必温病春傷於風
　夏生飱泄○天氣通於肺地氣通於嗌風氣通於肝
　雷氣通於心谷氣通於脾雨氣通於腎○陽之汗以
　天地之雨名之陽之氣以天地之疾風名之○邪風
　之至疾如風雨故善治者治皮毛其次治肌膚其次
　治筋脉其次治六府其次治五藏治五藏者半死半
　生也○故天之邪氣感則害人五藏水榖之寒熱感
　則害於六府地之濕氣感則害皮肉筋脉○東方生
　風風生木木生酸酸生肝肝生筋筋生心○神在天
　為風在地為木在體為筋在藏為肝在色為蒼在音
　為角在聲為呼在變動為握在竅為目在味為酸在
　志為怒○風傷筋燥勝風風勝濕
風論黄帝問曰風之傷人也或為寒熱或為熱中或為
　寒中或爲癘風或為偏枯或為風也其病各異其名
　不同或内至五藏六府不知其解願聞其説岐伯對
　曰風氣藏於皮膚之間内不得通外不得泄風者善
　行而數變腠理開則洒然寒閉則熱而悶其寒也則
　衰食飲其熱也則消肌肉故使人怢慄而不能食名
　曰寒熱○風氣與陽明入胃循脉而上至目内眥其
　人肥則風氣不得外泄則為熱中而目黄人痩則外
　泄而寒則為寒中而泣出○風氣與太陽俱入行諸
　脉俞散於分肉之間與衛氣相干其道不利故使肌
　肉憤䐜而有瘍衛氣有所凝而不行故其肉有不仁
　也○癘者有營氣熱腑其氣不清故使鼻柱壞而色
　敗皮膚瘍潰風寒客於脉而不去名曰癘風或名曰
　寒熱○以春甲乙傷於風者爲肝風以夏丙丁傷於
　風者為心風以季夏戊巳傷於邪者為脾風以秋庚
　辛中於邪者為肺風以冬壬癸中於邪者為腎風○
　風中五藏六府之兪亦為藏府之風各入其門戶所
　中皆為偏風○風氣循風府而上則為腦風○風入
　係頭則為目風眼寒○飲酒中風則為漏風○入房
　汗出中風則為内風○新沐中風則為首風○久風
　入中則為腸風飱泄○外在腠理則為泄風○故風
　者百病之長也至其變化乃為他病也無常方然致
　有風氣也○帝曰五藏風之形狀不同者何願聞其
　診及其病態岐伯曰肺風之狀多汗惡風色皏然白
　時欬短氣晝日則差暮則甚診在眉上其色白○心
　氣之狀多汗惡風焦色善怒嚇赤色病甚則言不可
　快診在口其色赤○肝風之狀多汗惡風善悲色㣲
　蒼嗌乾善怒時憎女子診在目下其色青○脾風之
　狀多汗惡風身體怠惰四支不欲動色薄㣲黄不嗜
　食診在鼻上其色黄○腎風之狀多汗惡風面痝然
　浮腫脊痛不能正立其色炲隱曲不利診在肌上其
　色黒○胃風之狀頸多汗惡風食飲不下鬲塞不通
　腹善滿失衣則䐜脹食寒則泄診形痩而腹大○首
　風之狀頭面多汗惡風當先風一日則病甚頭痛不
　可以出内至其風日則病少愈○漏風之狀或多汗
　常不可單衣食則汗出甚則身汗喘息惡風衣常濡
　口乾善渴不能勞事○泄風之狀多汗汗出泄衣上
　口中乾上漬其風不能勞事身體盡痛則寒
玉機真藏論曰風者百病之長也今風寒客於人使人
　毫毛畢直皮膚閉而為熱當是之時可汗而發也○
　或痺不仁腫痛當是之時可湯熨及火灸刺而去之
　○弗治病入舍於肺名曰肺痺發欬上氣○弗治肺
　即傳而行之肝名曰肝痺一名曰厥脇痛出食當是
　之時可按若刺耳○弗治肝傳之脾病名曰脾風發
　癉腹中熱煩心出黄當此之時可按可藥可洛○弗
　治脾傳之腎病名曰疝瘕少腹寃熱而痛出白一名
　曰蠱當此之時可按可藥○弗治腎傳之心病筋脉
　相引而急病名曰瘛當此之時可火可藥弗治滿十
　日法當死○腎因傳之心心即復反傳而行之肺發
　寒熱病當三歲死此病之次也
金匱真言論帝曰天有八風經有五風何謂岐伯曰八
　風發邪以為經風觸五藏邪氣發病所謂得四時之
　勝者春勝長夏長夏勝冬冬勝夏夏勝秋秋勝春所
　謂四時之勝也○東風生於春病在肝俞在頸項南
　風生於夏病在心俞在胸脇西風生於秋病在肺俞
　在肩背北風生於冬病在腎俞在腰股中央為土病
　在脾俞在脊○故春氣者病在頭夏氣者病在藏秋
　氣者病在肩背冬氣者病在四支故春善病鼽衂仲
　夏善病胸脇長夏善病洞泄寒中秋善病風瘧冬善
　病痺厥○夏暑汗不出者秋成風瘧
調經論曰風雨之傷人也先客於皮膚傳入於孫脉孫
　脉滿則傳入於絡脉絡脉滿則輸於大經脉血氣與
　邪并容於分腠之間其脉堅大故曰實實者外堅充
　滿不可按之按之則痛○寒濕之傷人也皮膚不收
　肌肉堅𦂳榮血泣衛氣去故曰虚虚者聶辟氣不足
　按之則氣足以温之故快然而不痛
太隂陽明論曰故犯賊風虚邪者陽受之陽受之則入
　六府入六府則身熱不時卧上為喘呼○故陽受風
　氣隂受濕氣○故傷於風者上先受之傷於濕者下
　先受之
生氣通天論曰風者百病之始也清静則肉腠閉拒雖
　有大風苛毒弗之能害此因時之序也○因於露風
　乃生寒熱○是以春傷於風邪氣留連乃為洞泄夏
　傷於暑秋為痎瘧秋傷於濕上逆而欬發為痿厥冬
　傷於寒春必温病四時之氣更傷五藏
百病始生篇帝曰夫百病之始生也皆生於風雨寒暑
　清濕喜怒三部之氣所傷異類願聞其㑹岐伯曰三
　部之氣各不同或起於隂或起於陽請言其方喜怒
　不節則傷藏傷藏則病起於隂也清濕襲虚則病起
　於下風寒襲虚則病起於上是謂三部至其淫泆不
　可勝數○岐伯曰風雨寒熱不得虚邪不能獨傷人
　卒然逢疾風暴雨而不病者蓋無虚故邪不能獨傷
　人此必因虚邪之風與其身形兩虚相得乃客其形
　其中於虚邪也因與天時與其身形參以虚實大病
　乃成氣有定舍因處為名上下中外分為三員○是
　故虚邪之中人也始於皮膚皮膚緩則腠理開開則
　邪從毛髮入入則扺深深則毛髮立毛髮立則淅然
　故皮膚痛○留而不去則傳舍於絡脉在絡之時痛
　於肌肉其痛之時息大經乃代○留而不去傳舍於
　經在經之時灑淅喜驚○留而不去傳舍於輸在輸
　之時六經不通四肢則肢節痛腰脊乃强○留而不
　去傳舍於伏衝之脉在伏衝之時體重身痛○留而
　不去傳舍於腸胃在腸胃之時賁嚮腹脹多寒則腸
　鳴飱泄食不化多熱則溏出糜○留而不去傳舍於
　腸胃之外募原之間留着於脉稽留而不去息而成
　積○邪氣淫泆不可勝論○帝曰治之奈何岐伯曰
　察其所痛以知其應有餘不足當補則補當寫則寫
　毋逆天時是謂至治
邪氣藏府病形篇曰諸陽之㑹皆在於面中人也方乘
　虚時及新用力若飲食汗出腠理開而中於邪中於
　面則下陽明中於項則下太陽中於頰則下少陽其
　中於膺背兩脇亦中其經○虚邪之中身也灑淅動
　形正邪之中人也㣲先見於色不知於身若有若無
　若亡若存有形無形莫知其情
刺節真邪論曰虚邪之中於人也灑淅動形起毫毛而
　發腠理其入深内摶於骨則為骨痺摶於筋則為筋
　攣摶於脉中血閉不通則為癰摶於肉與衛氣相摶
　陽勝者則為熱隂勝者則為寒寒則真氣去去則虚
　虚則寒摶於皮膚之間其氣外發腠理開毫毛摇氣
　往来行則為痒留而不去則痺衛氣不行則為不仁
　○虚邪偏容於身半其入深内居榮衛榮衛稍衰則
　真氣去邪氣獨留發為偏枯其邪氣淺者脉偏痛○
　虚邪之入於身也深寒與熱相摶久留而内著寒勝
　其熱則骨疼肉枯熱勝其寒則爛肉腐肌爲膿内傷
　骨内傷骨為骨蝕
脉要精㣲論曰風成為寒熱○久風為飱泄○脉風成
　為癘○来徐去疾上虚下實為惡風也故中惡風者
　陽受氣也
壽夭剛柔篇曰病在陽者命曰風病在隂者命曰痺隂
　陽俱病命曰風痺○風寒傷形憂恐忿怒傷氣
通評虚實論曰不從内外中風之病故瘦留著也○蹠
　跛風寒濕之病也
平人氣象論曰面腫曰風○人一呼脉三動一吸脉三
　動而躁尺熱曰病温尺不熱脉滑曰病風脉濇曰痺
刺志論曰脉大血少者脉有風氣水漿不入此之謂也
隂陽别論曰二陽之病發心脾其傳為風消其傳為息
　賁者死不治○二陽一隂發病主驚駭背痛善噫善
　欠名曰風厥○三陽三隂發病為偏枯痿易四支不
　舉
五色篇曰黄赤爲風青黒爲痛白爲寒黄而膏潤爲膿
　赤甚者爲血痛甚為攣寒甚爲皮不仁
評熱病論帝曰有病身熱汗出煩滿煩滿不為汗解此
　為何病岐伯曰汗出而身熱者風也汗出而煩滿不
　解者厥也病名曰風厥巨陽主氣故先受邪少隂與
　其為表裏也得熱則上從之從之則厥也帝曰治之
　奈何曰表裏刺之飲之服湯○帝曰勞風為病何如
　岐伯曰勞風法在肺下其為病也使人强上𡨕視唾
　出若涕惡風而振寒此為勞風之病帝曰治之奈何
　曰以救俛仰巨陽引精者三日中年者五日不精者
　七日欬出青黄涕其狀如膿大如彈丸從口中若鼻
　中出不出則傷肺傷肺則死矣
病能論帝曰有病身熱解惰汗出如浴惡風少氣此爲
　何病岐伯曰病名曰酒風治之以澤瀉术各十分麋
　銜五分合以三指撮爲後飯
骨空論曰風從外入令人振寒汗出頭痛身重惡寒治
　其風府調其隂陽不足則補有餘則瀉○大風頸項
　痛刺風府風府在上椎○大風汗出灸譩譆譩譆在
　背下俠脊傍三寸所
四時氣篇曰癘風者素刺其腫上已刺以鋭鍼鍼其處
　按出其惡氣腫盡乃止常食方食無食他食
熱病篇曰偏枯身偏不用而痛言不變志不亂病在分
　腠之間巨鍼取之益其不足損其有餘乃可復也○
　痱之為病也身無痛者四肢不收智亂不甚其言㣲
　知可治甚則不能言不可治也病先起於陽後起於
　隂者先取其陽後取其隂浮而取之○風痙身反折
　先取足太陽及膕中及血絡出血中有寒取三里
至真要大論曰厥隂司天其化以風○風氣大來未之
　勝也上濕受邪脾病生焉○諸風掉眩皆屬於肝○
　諸暴强直皆屬於風
氣交變大論曰歲木太過風氣流行脾土受邪民病飱
　泄食減體重煩寃腸鳴腹支滿上應歲星甚則忽忽
　善怒眩胃巔疾
五常政大論曰厥隂司天風氣下臨脾氣上從而土且
　隆黄起水廼𤯝土用革體重肌肉萎食減口爽風行
　太虚雲物摇動目轉耳鳴
六元正紀大論曰厥隂所至為風府為璺啟○厥隂所
　至為風生終為肅○木鬱之發太虚埃昏雲物以擾
　大風廼起發屋折木木有變故民病胃脘當心而痛
　上支兩脇鬲咽不通食飲不下甚則耳鳴眩轉目不
　識人善暴僵仆太虚蒼埃天山一色或為濁色黄黒
　鬱若横雲不起雨而廼發也其氣無常長川草偃柔
　葉呈隂松吟髙山虎嘯巖岫怫之先兆也
　　　論古今中風之辨(共三/條)
夫風邪中人本皆表證考之内經所載諸風皆指外邪
　爲言故並無神魂昏憒直視僵仆口眼歪斜牙關𦂳
　急語言蹇澁失音煩亂摇頭吐沫痰涎壅盛半身不
　遂癱瘓軟弱筋脉拘攣抽搐瘛瘲遺尿失禁等説可
　見此等證候原非外感風邪總由内傷血氣也夫風
　自外入者必由淺而深由漸而甚自有表證旣有表
　證方可治以蘇散而今之所謂中風者則不然但見
　有卒倒昏迷神魂失守之類無論其有無表邪有無
　寒熱及有無筋骨疼痛等證便皆謂之中風誤亦甚
　矣雖熱病篇有偏枯一證曰身偏不用而痛此以痛
　痺為言非今之所謂中風也隂陽别論有曰三隂三
　陽發病爲偏枯痿易四肢不舉此以經病爲言亦非
　所謂風也繼自越人仲景亦皆以外感言風初未嘗
　以非風言風也迨至漢末華元化所言五藏之風則
　稍與内經不同而始有吐沫身直口噤筋急舌强不
　能言手足不遂等説然猶不甚相遠再自隋唐以来
　則巢氏病源孫氏千金等方以至宋元諸家所列風
　證日多日詳而是風非風始混亂莫辨而愈失其真
　矣故余悉採其要列證如前凡内經所不言者皆不
　得謂之風證卽或稍有相涉亦必以四診相參必其
　真有外感實邪方可以風論治否則誤人不小也
一難經曰傷寒有幾其脉有變否然傷寒有五有中風
　有傷寒有濕温有熱病其所苦各不同
　詳此難經之云中風者本五種傷寒之一又仲景曰
　太陽病發熱汗出惡風脉緩者名爲中風由此觀之
　可見内經之凡言中風者本以外感寒邪為言也豈
　後世以内傷屬風等證悉認之為外感中風耶
一仲景要略曰夫風之為病當半身不遂或但臂不遂
者此爲痺脉㣲而數中風使然○寸口脉浮而𦂳𦂳則
爲寒浮則爲虚寒虚相摶邪在皮膚浮者血虚絡脉空
虚賊邪不瀉或左或右邪氣反緩正氣卽急正氣引邪
喎僻不遂邪在於絡肌膚不仁邪在於經即重不勝邪
入於府即不識人邪入於藏舌即難言口吐涎
　觀仲景之論中風者如此其所云半身不遂者此爲
　痺乃指痛風之屬為言謂其由於風寒也再如邪在
　皮膚及在絡在經入府入藏者此謂由淺而深亦皆
　以外邪傳變為言也惟喎僻吐涎二證在内經諸風
　並無言及而仲景剙言之故自唐宋以來則漸有中
　經中血脉中府中藏之説而凡以内傷偏枯氣脱卒
　倒厥逆等證悉認爲中風而忘却真風面目矣
　　　論中風屬風
風有真風類風不可不辨凡風寒之中於外者乃為風
　邪如九宮八風篇之風占病候歲露論之虚風實風
　金匱真言論之四時風證風論之藏府中風玉機真
　藏論之風痺風痺痺論賊風篇之風邪爲痺瘧論歲
　露論之瘧生於風評熱病論之風厥勞風骨空論之
　大風熱病篇之風痙病能論之酒風欬論之感寒欬
　嗽是皆外感風邪之病也其有不由外感而亦名為
　風者如病機所云諸暴强直皆屬於風諸風掉眩皆
　屬於肝之類是皆屬風而實非外中之風也何以見
　之盖有所中者謂之中無所中者謂之屬夫旣無所
　中何謂之屬此以五運之氣各有所主如諸濕腫滿
　皆屬於脾諸寒收引皆屬於腎是皆以所屬爲言而
　風之屬於肝者卽此謂也盖肝爲東方之藏其藏血
　其主風肝病則血病而筋失所養筋病則掉眩强直
　之類無所不至而屬風之證百出此所謂皆屬於肝
　亦皆屬於風也夫中於風者即真風也屬於風者即
　木邪也真風者外感之表證也屬風者内傷之裏證
　也即厥逆内奪之屬也夫曰中曰屬此在内經固以
　顯然各有所謂即如年辰之屬䑕屬牛豈即為牛為
　䑕乎而後世不能明辨遂致方論混傳表裏誤治千
　古之弊莫此為甚苐在内經則原無真中類中之分
　而王安道始有此論予甚善之苐惜其辨有未盡故
　復述之以詳其説凡欲明此義者但當於中風屬風
　表證裏證四者之間黙而思之當自見其真矣
　　　論河間中風説
河間原病式曰凡人風病多因熱甚而風燥者為其兼
化以熱為其主也俗云風者言末而忘其本也所以中
風癱瘓者非謂肝木之風實甚而卒中之也亦非外中
於風爾由乎將息失宜而心火暴甚腎水虚衰不能制
之則隂虚陽實而熱氣怫鬱心神昏冐筋骨不用而卒
倒無所知也多因喜怒思悲恐五志有所過極而卒中
者皆為熱甚故也若病㣲則但僵仆氣血流通筋脉不
攣緩者發過如故或熱氣太甚鬱結壅滯氣血不能宜
通隂氣暴絶則陽氣後竭而死
　據河間此論謂非肝木之風亦非外中之風由乎將
　息失宜此獨得之見誠然善矣然皆謂為熱甚則不
　然也凡將息失宜五志過極本屬勞傷證也而勞傷
　血氣者豈皆火證又豈無陽虚病乎經曰喜怒傷氣
　寒暑傷形暴怒傷隂暴喜傷陽夫傷隂者水虧也傷
　陽者火虚也以虚作火鮮不危矣
又河間曰其中府者面加五色有表證脉浮而惡寒拘
急不仁皆曰中府也其治多易中藏者唇吻不收舌不
轉而失音鼻不聞香臭耳聾而眼瞀大小便閉結皆曰
中藏也其治多難大抵中府者多著四肢中藏者多滯
九竅若風中府者先以加減續命湯隨證發其表若忽
中藏者則大便多秘澁宜以三化湯通其滯表裏證已
定别無他證故以大藥和治之
　據此云脉浮惡寒拘急不仁等證本皆傷寒之類也
　何又名為中府唇不收舌不轉失音耳聾等證本皆
　厥奪之類也何又名為中藏自中藏中府之説並列
　為言而内傷外感之證斯無辨而混亂矣且續命湯
　三化湯之屬但可以散風寒攻實熱若所云將息失
　宜者豈尚堪治之以此
　　　論東垣中風説
東垣發明曰陽之氣以天地之疾風名之此中風者非
外来風邪乃本氣自病也凡人年逾四旬氣衰之際或
憂喜忿怒傷其氣者多有此疾壯歲之時無有也若肥
盛者則間而有之亦是形盛氣衰而如此耳治法當和
藏府通經絡便是治風也
　據東垣年逾四旬氣衰之説其發明病機切中病情
　誠出諸賢之表者余深服之然憂喜忿怒傷氣者固
　有此疾而酒色勞倦傷隂者尤多此疾何以言之盖
　氣生於陽形成於隂余嘗曰察陽者察其衰與不衰
　察隂者察其壞與不壞夫陽衰則氣去故神志昏亂
　隂虧則形壞故肢體廢弛此衰壞之謂也所以此病
　多在四旬之外正以其漸傷漸敗而至此始見其非
　外感而總由内傷可知也今以氣脱形壊之病顧可
　謂之風熱而散之攻之也否乎
又東垣曰中血脉則口眼歪中府則肢節廢中藏則性
命危三治各不同中血脉者外有六經之形證則從小
續命湯加減中府者内有便溺之阻隔宜三化湯等通
利之外無六經之形證内無便溺之阻隔宜養血通氣
大秦芄湯羌活愈風湯主之
　據東垣河間之説若有同者若有異者如云中府中
　藏本皆同也而東垣又云中血脉則稍異矣又如續
　命湯在河間則以治府病東垣則以治血脉三化湯
　在河間用以治中藏而東垣用以治中府則又異矣
　此或因證施治各有所宜姑無論也再如河間曰此
　非肝木之風亦非外中於風東垣亦曰非外来風邪
　乃本氣自病也夫皆曰非風而又皆曰中府中藏不
　知所中者為何物則分明又指為風矣夫既曰將息
　失宜又曰氣衰所致本皆言其虚也而治法皆用汗
　下則分明又作實邪矣此等名目混亂涇渭不分若
　曰是若曰非而含糊於可否之間因致後學茫然莫
　知所宗正以議論日多不得其要反滋千古疑竇深
　可慨也至若續命三化等湯恐亦非神衰形壞之人
　所能堪者故凡讀書稽古之士宜加精䆒勿謂古人
　之法如此便可執而混用
　　　論丹溪中風説
丹溪曰按内經以下皆謂外中風邪然地有南北之殊
不可一途而論惟劉河間作將息失宜水不制火者極
是由今言之西北二方亦有真為風所中者但極少耳
東南之人多是濕土生痰痰生熱熱生風耳
　據丹溪引内經以下皆謂外中風邪之説不知内經
　之凡言風者皆以外感為言原非後世之所謂中風
　也觀難經五種傷寒之意可知矣而丹溪之言豈得
　内經之本意乎至若東南之人只是濕痰生熱熱生
　風此仍述河間熱甚之説而非風等證豈皆熱病即
　云為痰又豈無寒痰而何以痰即生熱熱即生風也
　且非風則已是風則南北俱有若云東南寒少未必
　殺人則可而云風少則不可也非痰則已是痰亦南
　北俱有若水土之外濕東南雖多而乳酪之内濕則
　西北尤多也雖痰之為物本為濕動然脾健則無脾
　弱則有而脾敗則甚是可見因病所以生痰非因痰
　所以生病也凡治失其本而欲望病愈者未之有也
又丹溪曰半身不遂大率多痰在左屬死血與無血宜
四物湯加桃仁紅花竹􁐍薑汁在右屬痰屬氣虚宜二
陳湯四君子湯加竹􁐍薑汁
　據丹溪此説若乎近理故人多信之而不知其有不
　然也夫人身血氣本不相離焉得以左爲血病右爲
　痰氣耶盖丹溪之意以爲肝屬木而位左肝主血也
　肺屬金而位右肺主氣也脾屬土而寄位西南故亦
　在右而脾主濕與痰也然此以五行方位之序言其
　理耳豈曰西無木東無金乎且名經皆有左右五藏
　皆有血氣即如胃之大絡乃出於左乳之下則脾胃
　之氣亦出於左又豈左非脾右非肝左必血病右必
　痰氣乎然則何以辨之此惟内經以隂陽分血氣以
　左右言輕重則至當也經曰左右者隂陽之道路也
　又曰隂勝則陽病陽勝則隂病又曰女子右爲逆左
　為從男子左為逆右為從夫陽病者即氣病也氣本
　乎陽而隂邪勝之則病也隂病者即血病也血本乎
　隂而陽邪勝之則病也從者病輕男病宜右女病宜
　左也逆者病重男病畏左女病畏右也以此辨之而
　再參以脉色察其病因則在氣在血或重或輕斯得
　其真矣若謂左必血病右必痰氣則未免非痰治痰
　非血治血而誅伐無過鮮不誤矣
　　　論真中風
觀劉宗厚玉機㣲義云余嘗居凉州其地髙阜四時多
　風少雨天氣常寒毎見中風或暴死者有之盖折風
　燥烈之甚也時洪武乙亥秋八月大風起自西北時
　甘州城外路死者數人余亦始悟經謂西北之折風
　傷人至病暴死之㫖不誣丹溪之言有所本也吁醫
　之不明運氣地理造化病機之㣲而欲行通變之法
　者難矣哉據此一説是誠風之殺人也然風氣兼温
　雖烈未必殺人惟𢃄寒威則殺人耳矧以西北地寒
　而塞風起於八月則寒随風至寒必徹骨凡暴露之
　人雖曰中風而不知實中隂寒之毒也此在强者固
　能支持弱者焉得不死然亦以所遇之異故特紀若
　此方是真中風邪則亦百十年間始或僅遭一二而
　此證之不多見者從可知矣此外如賊風虚邪之傷
　人則歲歲有之處處有之是無非外感之病未聞有
　因外感而卒然昏憒致死也矧今人之所謂中風者
　或於寂然無風之時或於食飲嚴宻之處素無外感
　而忽然運仆忽然偏廢此其是風非風又可知矣而
　盡以風治其能堪哉
　　　論續命等湯
按厯代相傳治中風之方皆以續命等湯為主考其所
　自則始於金匱要略附方中有古今錄驗續命湯然
　此必宋時校正之所增而非仲景本方也此自隋唐
　以来則孫氏千金方乃有小續命大續命西川續命
　排風等湯故後世宗之無不以此爲中風主治矣夫
　續命湯以麻黄為君而以薑桂並用本發散外邪之
　佳方也至小續命大續命西川續命等湯則復加黄
　芩以兼桂附雖曰相制而水火氷炭道本不同即有
　神妙終非余之心服者其他無論獨怪乎河間東垣
　丹溪三子者既於中風門皆言此病非風矣而何於
　本門皆首列小續命湯而附以加減之法曰無汗惡
　寒麻黄續命湯有汗惡風無熱桂枝續命湯有汗身
　熱不惡寒白虎續命湯有汗身熱不惡風葛根續命
　湯無汗身凉附子續命湯若此諸法但用治外感則
　可用治内傷則不可而三子之卷卷不舍者皆此數
　方又何前後之言不相應耶再如大秦芄等湯在機
　要發明俱云治中風外無六經之形證内無便溺之
　阻隔如是血弱不能養筋宜養血而筋自榮以大秦
　芄湯羌活愈風湯主之夫秦芄湯雖有補血之藥而
　寒散之劑居其半夫旣無六經之外邪而用散何為
　也既無阻隔之火邪而用寒何為也寒散既多又果
　能養血氣而壯筋骨乎秦芄湯且不可愈風湯則尤
　其不可者也吾不知用此法者果出何意
　　　論治中風(共三/條)
凡治風之法宜察淺深虚實及中經中藏之辨盖中經
　者邪在三陽其病猶淺中藏者邪入三隂其病則甚
　若在淺不治則漸入於深在經不治則漸入於藏此
　淺深之謂也又若正勝邪者乃可直攻其邪正不勝
　邪者則必先顧其本此虚實之謂也倘不知此則未
　有不致敗者
一大風大寒直中三隂致危者必用金匱續命湯去石
　膏治之○若風寒在經而頭疼惡寒拘急身痛者宜
　麻黄湯麻桂飲隨證加減主之甚者亦宜續命湯○
　若頭疼有汗惡風者宜桂枝湯或五積散○若風邪
　在經熱多寒少而為偏枯疼痛發熱者宜大秦芄湯
　主之甚者愈風湯亦可
一風寒諸病無非外感證也如輕淺在肺者則為傷風
　稍深在表裏之間者則為瘧疾留連經絡者則為寒
　熱往来徧𫝊六經徹内徹外者則為傷寒瘟疫久留
　筋骨者則為風痺痛風或為偏風風熱上壅者則為
　大頭時毒風濕相摶者則為大風癘風浮在肌膚者
　則爲斑疹瘡毒感在嶺南者則爲瘴氣凡此者皆外
　感風寒之病俱有門類方論具載各條舍此之外但
　無表證者均不得指爲風也
　　　述古治權變
許𦙍宗治唐栁太后病風脉沉欲脱云服湯藥無及矣
　即以黄茋防風煮湯數十斛置牀下薫薄之是夕果
　語更藥之而愈
王克明治盧州王守道風噤不能語以熾炭燒地熱灑
　以藥湯置病者於上湏臾小蘇○若此二者以病至
　垂危藥不能及亦治風之權變也
　　　諸風論列方
麻黄湯(散/一)　　　　　　桂枝湯(散/九)
麻桂飲(新散/七)　　　　　愈風湯(散五/六)
排風湯(散百/五)　　　　　五積散(散三/九)
續命湯(散五/一)　　　　　小續命湯(散五/二)
大續命湯(散五/三)　　　　大秦艽湯(和二/四五)
　　　論外備用方
二丹丸(補一五八/養隂血)　　　黄茋丸(補一五/七虚風)
八風散(和二百四十/風邪上盛)　　省風湯(和二三/九風痰)
清心散(和二四/九風痰)　　　　琥珀壽星丸(和百十/三風痰)
滌痰湯(和二四/八風痰)　　　　四白丹(和二五四/清氣消風)
順風匀氣散(和二四二/行氣疎風)　薏苡仁湯(和二四七/中風流注)
虎骨散(和二百五十/半身不遂)　　防風通聖散(攻十六風/熱便結)
三化湯(攻二九邪/實中焦)　　　胃風湯(散五七虚/風面腫)
秦艽升麻湯(散五五陽/明中風)　地黄散(散五八隂/虚中風)
續命煮散(散五四補/虚散風)　　十味剉散(熱四九血/弱身痛)
養正丹(熱一八九/痰涎上壅)　　　養血當歸地黄湯(和二四六/血少拘攣)
　
　
　
　
　
　
　
　
　
　
　
　景岳全書卷十
欽定四庫全書
　景岳全書卷十一
　　　　　　　　　　　　明　張介賔　撰
　　非風
　　　論正名(共二/條)
非風一證即時人所謂中風證也此證多見卒倒卒倒
　多由昏憒本皆内傷積損頺敗而然原非外感風寒
　所致而古今相𫝊咸以中風名之其誤甚矣故余欲
　易去中風二字而擬名類風又欲擬名屬風然類風
　屬風仍與風字相近恐後人不解仍爾模糊故單用
　河間東垣之意竟以非風名之庶乎使人易曉而知
　其本非風證矣
一凡診諸病必先宜正名觀内經諸篇所言風證各有
　淺深藏府虚實寒熱之不同前義已詳本皆厯厯可
　考也若今人之所謂中風者則以内經之厥逆悉指
　為風矣延誤至今莫有辨者雖丹溪云今世所謂風
　病大率與痿證混同論治此説固亦有之然何不云
　誤以厥逆為風也惟近代徐東臯有云痓厥類風凡
　尸厥痰厥氣厥血厥酒厥等證皆與中風相類此言
　若乎近之而殊亦未善也使果風厥相類則凡臨是
　證者曰風可也曰厥亦可也疑似未决將從風乎將
　從厥乎不知經所言者風自風厥自厥也風之與厥
　一表證也一裏證也豈得謂之相類耶奈何後人不能
　詳察經義而悉以厥證為風既名為風安得不從風
　治既從風治安得不用散風之藥以風藥而散厥證
　所散者非元氣乎因致真隂愈傷真氣愈失是速其
　死矣若知為厥則原非外感自與風字無渉此名之
　不可不正證之不可不辨也但名得其正又何至有
　悞治之患諸厥證義詳後厥逆本門當與此門通閲
　　　論有邪無邪
凡非風等證在古人諸書皆云氣體虚弱榮衛失調則
　真氣耗散腠理不宻故邪氣乗虚而入此言感邪之
　由豈不為善然有邪無邪則何可不辨夫有邪者即
　傷寒瘧痺之屬無邪者即非風衰敗之屬有邪者必
　或爲寒熱走注或為腫痛偏枯而神志依然無恙也
　無邪者本無痛苦寒熱而肢節忽廢精神言語倐爾
　變常也有邪者病由乎經即風寒濕三氣之外侵也
　無邪者病出乎藏而精虚則氣去所以爲眩運卒倒
　氣去則神去所以爲昏憒無知也有邪者邪必乗虚
　而入故當先扶正氣但通經逐邪之品不得不用以
　爲佐無邪者救本不暇尚可再為雜用以傷及正氣
　乎
　　　論肝邪
凡五藏皆能致病而風厥等證何以獨重肝邪且其急
　暴之若此也盖人之所賴以生者惟在胃氣以胃為
　水榖之本也故經云人無胃氣曰死脉無胃氣亦死
　夫肝邪者即胃氣之賊也一勝一負不相並立凡此
　非風等證其病為强直掉眩之類皆肝邪風木之化
　也其為四肢不用痰涎壅盛者皆胃敗脾虚之候也
　然雖曰東方之實又豈果肝氣之有餘耶正以五陽
　俱敗肝失所養則肝從邪化是曰肝邪故在隂陽類
　論以肝藏爲最下者正謂其木能犯土肝能犯胃也
　然肝邪之見本由脾腎之虚使脾胃不虚則肝木雖
　强必無乗脾之患使腎水不虚則肝木得養又何有
　强直之虞所謂胃氣者即二十五陽也非獨指陽明
　為言也所謂腎水者即五藏六府之精也非獨指少
　隂為言也然則真陽敗者真藏見真隂敗者亦真藏
　見凡脉證之見真藏者俱為危敗之兆所謂真藏者
　即肝邪也即無胃氣也此即非風類風之病之大本
　也
　　　論氣虚
凡非風卒倒等證無非氣脱而然何也盖人之生死全
　由乎氣氣聚則生氣散則死凡病此者多以素不能
　慎或七情内傷或酒色過度先傷五藏之真隂此致
　病之本也再或内外勞傷復有所觸以損一時之元
　氣或以年力衰邁氣血將離則積損為頽此發病之
　因也盖其隂虧於前而陽損於後隂陷於下而陽乏
　於上以致隂陽相失精氣不交所以忽爾昏憒卒然
　仆倒此非陽氣暴脱之候乎故其為病而忽為汗出
　者營衛之氣脱也或為遺尿者命門之氣脱也或口
　開不合者陽明經氣之脱也或口角流涎者太隂藏
　氣之脱也或四肢癱軟者肝脾之氣敗也或昏倦無
　知語言不出者神敗於心精敗於腎也凡此皆衝任
　氣脱形神俱敗而然故必於中年之後乃有此證何
　今人見此無不指為風痰而治從消散不知風中於
　外痰鬱於中皆實邪也而實邪為病何遽令人暴絶
　若此且既絶如此尚堪幾多消散而人不能悟良可
　哀也觀東垣云氣衰者多有此疾誠知要之言也奈
　後人不明其説但以東垣為主氣又豈知氣之為義
　乎故凡治卒倒昏沉等證若無痰氣阻塞必湏以大
　劑參附峻補元氣以先其急隨用地黄當歸甘杞之
　類填補真隂以培其本盖精即氣之根氣生於下即
　向生之氣也經曰精化為氣即此之謂舍是之外他
　無實濟之術矣雖然夫以養生失道而病令至此敗
　壞可知猶望復全誠非易也苐治得其法猶可望其
　來復若誤治之則何堪再誤哉
　　　論痰之本
凡非風之多痰者悉由中虚而然夫痰即水也其本在
　腎其標在脾在腎者以水不歸原水泛爲痰也在脾
　者以食飲不化土不制水也不觀之强壯之人任其
　多飲多食則隨食隨化未見其爲痰也惟是不能食
　者反能生痰此以脾虚不能化食而食即為痰也故
　凡病虚勞者其痰必多而病至垂危其痰益甚正以
　脾氣愈虚則全不能化而水液盡為痰也然則痰之
　與病病由痰乎痰由病乎豈非痰必由於虚乎可見
　天下之實痰無幾而痰之宜伐者亦無幾故治痰者
　必當温脾强腎以治痰之本使根本漸充則痰將不
　治而自去矣治痰諸法見後及詳痰飲本門
　　　論經絡痰邪
余嘗聞之俗傳云痰在周身為病莫測凡癱瘓瘛瘲半
　身不遂等證皆伏痰留滯而然若此痰飲豈非邪類
　不去痰邪病何由愈余曰汝知痰之所自乎凡經絡
　之痰盖即津血之所化也使果營衛和調則津自津
　血自血何痰之有惟是元陽虧損神機耗敗則水中
　無氣而津凝血敗皆化為痰耳此果痰也果精血也
　豈以精血之外而别有所謂痰者耶若謂痰在經絡
　非攻不去則必并精血而盡去之庶乎可也否則安
　有獨攻其痰而津血自可無動乎津血復傷元氣愈
　竭隨去隨化痰必愈甚此所以治痰者不能盡而所
　盡者惟元氣也矧復有本無痰氣而妄指為痰以誤
　攻之者又何其昧之甚也故凡用治痰之藥如滾痰
　丸清氣化痰丸搜風順氣丸之類必其元氣無傷偶
　有壅滯而或見微痰之不清者乃可暫用分消豈云
　無效若病及元氣而但知治標則未有不日用而日
　敗者矣
　　　論治痰(共四/條)
治痰之法凡非風初病而痰氣不甚者必不可猜其為
　痰而妄用痰藥此大戒也○若果痰涎壅盛填塞胸
　膈湯液俱不能入則不得不先開其痰以通藥食之
　道而開痰之法惟吐為捷如古方之獨聖散茶調散
　稀涎散之屬皆吐痰之劑也但恐元氣太虚不能當
　此峻利之物或但用新方之吐法為妥或用牛黄丸
　抱龍丸之類但使咽喉氣通能進湯飲即止不可盡
　攻其痰致令危困則最所當慎以故治痰之法又必
　察其可攻與否然後用之斯無誤也○若其眼直咬
　牙肢體拘急面赤强勁有力者雖見昏沉亦爲可治
　先用粗筯之類挖開其口隨以堅實筆榦㩒住牙闗
　乃用淡淡薑鹽湯徐徐灌之然後以中食二指探入
　喉中徐引其吐若指不能入則以鵞翎醮湯代指探
　吐亦可如是數次得吐氣通必漸甦矣然後酌宜可
　以進藥此治實痰壅滯之法也
一若死證已具而痰聲漉漉於喉間者吐亦無益不必
　吐也○若痰氣盛極而不能吐者亦不治之證也○
　又凡形氣大虚者忌用吐法是皆不可攻者也
一凡形證已定而痰氣不甚則萬勿治痰但當調理氣
　血自可漸愈如果痰涎未清則治痰之法當分虚實
　○若氣不甚虚而或寒或濕生痰者宜六安煎二陳
　湯主之○因火為痰者宜清膈飲及竹瀝童便火甚
　者抽薪飲主之○脾虚兼嘔而多痰者六君子湯或
　五味異攻散○隂氣不足多痰兼燥而欬者金水六
　君煎○隂虚水泛為痰者六味丸八味丸酌而用之
　或為湯亦妙○脾腎虚寒不能運化而為痰者不必
　兼治痰氣只宜温補根本若中氣虚者理中湯或温
　胃飲隂不足者理隂煎之類最佳
一薛立齋曰若脾氣虧損痰客中焦閉塞清道以致四
　肢百骸發為諸病者理宜壯脾氣爲主兼佐以治痰
　則中氣健而痰涎自化非補中益氣參术二陳之類
　不能治最忌行氣化痰及倒倉之法
　　　論寒熱證(共二/條)
凡非風口眼歪斜有寒熱之辨在經曰足陽明之筋引
　缺盆及頰卒口僻急者目不合熱則筋縱目不開頰
　筋有寒則急引頰移口有熱則筋弛縱緩不勝收故
　僻此經以病之寒熱言筋之緩急也然而血氣無虧
　則雖熱未必緩雖寒未必急亦總由血氣之衰可知
　也嘗見有引内經之意而曰偏於左者以左寒而右
　熱偏於右者以右寒而左熱誠謬言也不知偏左者
　其急在左而右本無恙也偏右者亦然故無論左右
　凡其拘急之處即血氣所虧之處也以藥治者左右
　皆宜從補以艾治者當隨其急處而灸之盖經脉既
　虚湏借艾火之温以行其氣氣行則血行故筋可舒
　而歪可正也凡諸灸法有言左灸右右灸左者此亦
　内經繆刺論之法從之亦無不可至若經言寒熱則
　凡如唇緩流涎聲重語遲含糊者是皆縱緩之類縱
　緩者多由乎熱而間亦有寒者氣虚故也歪斜牽引
　抽搐反張者皆拘急之類拘急者多由乎寒而間亦
　有熱者血虚故也盖經所言者言理之常余所言者
　言病之變亦無非理也使讀經不明理必反害經意
　矣故臨此證者不可不加之詳審
一非風瘛瘲等證亦有寒熱之辨觀之經曰寒則反折
　筋急熱則筋弛縱不收此固其常也然寒熱皆能拘
　急亦皆能弛縱此又不可不知如寒而拘急者以寒
　盛則血凝血凝則滯澁滯澁則拘急此寒傷其營也
　熱而拘急者以火盛則血燥血燥則筋枯筋枯則拘
　急此熱傷其營也又若寒而弛縱者以寒盛則氣虚
　氣虚則不攝不攝則弛縱此寒傷其衛也熱而弛縱
　者以熱盛則筋軟筋軟則不收不收則弛縱此熱傷
　其衛也以此辨之豈不明析且或寒或熱必有脉證
　可據但宜因證而治之若病無寒熱則當專治血氣
　無疑矣
　　　論治血氣(共二/條)
凡非風口眼歪斜半身不遂及四肢無力掉摇拘攣之
　屬皆筋骨之病也夫肝主筋腎主骨肝藏血腎藏精
　精血虧損不能滋養百骸故筋有緩急之病骨有痿
　弱之病總由精血敗傷而然即如樹木之衰一枝津
　液不到即一枝枯稿人之偏廢亦猶是也經曰足得
　血而能歩掌得血而能握今其偏廢如此豈非血氣
　衰敗之故乎臨川陳先生曰醫風先醫血血行風自
　滅盖謂肝邪之見本由肝血之虚肝血虚則燥氣乗
　之而木從金化風必隨之故治此者只當養血以除
　燥則真隂復而假風自散矣若用風藥則風能勝濕
　血必愈燥大非宜也
一偏枯拘急痿弱之類本由隂虚言之詳矣然血氣本
　不相離故隂中有氣隂中亦有血何以辨之夫血非
　氣不行氣非血不化凡血中無氣則病為縱緩廢弛
　氣中無血則病為抽掣拘攣何也盖氣主動無氣則
　不能動不能動則不能舉矣血主静無血則不能静
　不能静則不能舒矣故筋緩者當責其無氣筋急者
　當責其無血無血者宜三隂煎或大營煎小營煎之
　類主之無氣者宜五福飲四君子湯十全大補湯之
　類主之其與痿證之不動痛風之不静者義稍不同
　詳列本門
　　　非風諸證治法(共十/二條)
凡非風證未有不因表裏俱虚而病者也外病者病在
　經内病者病在臟治此之法只當以培補元氣為主
　若無兼證亦不宜攻補兼施徒致無益蓋其形體之
　壞神志之亂皆根本傷敗之病何邪之有能復其元
　則庻乎可望其愈
一初病卒倒危急不醒但察其有無死證如無死證而
　形氣不脱又無痰氣但扶定搯其人中自當漸醒或
　以白湯薑湯徐徐灌之亦可待其甦醒然後察證治
　之○若無痰無氣而息微色白脉弱暴脱者急以獨
　參湯或淡薑湯灌之俱可○若其有痰甚者以前治
　痰法吐之其痰不甚或以白湯調抱龍丸一丸以暫
　開其痰無痰聲者不可用○若因氣厥昏沉而氣壅
　喘滿氣閉不醒者則用淡薑湯調蘇合丸一丸以暫
　開其氣若氣不壅滿者不可用○其有久之不醒或
　牙闗不能開者則以半夏或牙皂細辛之類爲末少
　許吹入鼻中有嚏者可治無嚏者不可治或以皂莢
　爲末撚紙燒烟衝入鼻中亦可
一人於中年之後多有此證其衰可知經云人年四十
　而隂氣自半正以隂虚為言也夫人生於陽而根於
　隂根本衰則人必病根本敗則人必危矣所謂根本
　者即真隂也人知隂虚惟一而不知隂虚有二如隂
　中之水虚則多熱多燥而病在精血隂中之火虚則
　多寒多滯而病在神氣若水火俱傷則形神俱弊難
　為力矣○火虚者宜大補元煎右歸飲右歸丸八味
　地黄丸之類主之庶可以益火之源○水虚者宜左
　歸飲左歸丸六味地黄丸之類主之庶可以壯水之
　主○若氣血俱虚速宜以大補元煎之類悉力挽囬
　庶可療也○凡多熱多火者忌辛温及參术薑桂之
　類皆不宜輕用多寒多濕者忌清凉如生地芍藥麥
　冬石斛之類皆非所宜若氣虚卒倒别無痰火氣實
　等證而或者妄言中風遽用牛黄丸蘇合丸之類再
　散其氣則不可救矣
一非風有火盛而病者即陽證也火甚者宜專治其火
　以徙薪飲抽薪飲白虎湯之類酌而用之○火微者
　宜兼補其隂以一隂煎二隂煎或加減一隂煎之類
　主之○凡治火之法但使火去六七即當調治其本
　然陽勝者隂必病故治熱必從血分甚者用苦寒微
　者用甘凉欲其從乎隂也
一非風有寒盛而病者即隂證也專宜益火寒微者宜
　温胃飲八味地黄丸之類主之寒甚者宜右歸飲回
　陽飲理中湯四逆湯之類主之○然寒勝者陽必病
　故治寒之法必從氣分而從乎陽也○如陽脱寒甚
　者仍宜灸關元氣海神闕以回其陽氣
一非風眩運掉搖惑亂者總由氣虚於上而然經曰上
　氣不足腦為之不滿頭為之苦傾目為之苦眩又曰
　上虚則眩此明訓也凡微覺此證即當以五福飲之
　類培其中氣虚甚者即宜用大補元煎或十全大補
　湯之類治之否則卒倒之漸所由至也丹溪曰無痰
　不作運豈眩運者必皆痰證耶此言最為不妥别有
　詳義見眩運門
一非風麻木不仁等證因其血氣不至所以不知痛癢
　盖氣虚則麻血虚則木麻木不已則偏枯痿廢漸至
　日増此魄虚之候也經曰痱之爲病身無痛者四肢
　不收智亂不甚其言微知可治甚則不能言不可治
　也此即其類而但有微甚之辨耳又經曰營氣虚則
　不仁衛氣虚則不用營衛俱虚則不仁且不用肉如
　故也人身與志不相有曰死亦此類也故凡遇此證
　只宜培養血氣勿得誤認為痰
一夏月卒倒忽患非風抽搐等證此火尅金熱傷氣而
　然即今人之所謂暑風也氣虚者宜用參茋或十味
　香薷飲亦可○若水不制火而多煩渴者宜生脉散
　或人參竹葉石膏湯○若火獨盛者宜瓜水緑豆飲
　或用芩連之屬暫解其熱○若單由傷氣而無火者
　宜獨參湯或四君子湯○若伏隂在内而陽虚氣脱
　者必用附子理中湯或六味回陽飲之類放膽用之
　勿謂夏月忌温熱此不達之言也
一肥人多有非風之證以肥人多氣虚也何以肥人反
　多氣虚盖人之形體骨為君也肉為臣也肥人者柔
　勝於剛隂勝於陽者也且肉以血成總皆隂類故肥
　人多有氣虚之證然肥人多濕多滯故氣道多有不
　利若果痰氣壅滯則不得不先為清利宜於前治痰
　之法隨宜暫用若無痰而氣脱卒倒者必宜四君六
　君或十全大補湯大補元煎之類主之
一非風煩熱自汗小水不利者不可以藥利之盖津液
　外泄小水必少若再用滲利則隂水愈竭無以制火
　而燥煩益甚但使熱退汗止則小水自利也况自汗
　者多屬陽明之證亦忌利小便宜生脉散一隂煎之
　類主之火甚者宜加減一隂煎
一非風遺尿者由腎氣之虚脱也最為危證宜參茋歸
　术之類補之是矣然必命門火衰所以不能收攝其
　有甚者非加桂附終無濟也
一尸厥酒厥痰厥氣厥血厥之屬今人皆謂之中風而
　不知總屬非風也俱詳後厥逆本門
　　　論用藥佐使
凡非風而有兼證者則通經佐使之法本不可廢盖其
　脉絡不通皆由血氣血氣兼證各有所因如因於風
　者必閉鬱因於寒者必凝濇因於熱者必乾涸因於
　濕者必壅滯因於虚者必不運行諸如此者皆能阻
　塞經絡此佐使之法所以亦有不同也○凡風閉者
　宜散而通之如麻黄桂枝柴胡羌活細辛白芷之屬
　是也○寒凝者宜熱而通之如葱椒桂附乾薑之屬
　是也○熱燥者宜凉而通之如芩連梔栢石膏知母
　之屬是也○濕滯者宜温利而通之如蒼术厚朴茵
　陳萆薢五苓之屬是也○血滯者宜活而通之如芎
　歸牛膝紅花桃仁大黄芒硝之屬是也○氣滯者宜
　行而通之如木香香附烏沉枳藿之屬是也○痰滯
　者宜開而通之如南星半夏牛黄天竺黄硃砂海石
　𤣥明粉之屬是也○氣血虚弱者宜温補而通之如
　參茋歸术熟地枸杞杜仲牛膝之屬是也○凡此通
　經之法若乎盡矣然虚實之異猶當察焉盖通實者
　各從其類使無實邪而妄用通藥則必傷元氣反為
　害矣通虚者則或隂或陽尤當知其要也如參茋所
　以補氣而氣虚之甚者非薑附之佐必不能追散失
　之元陽歸地所以補精血而隂虚之極者非桂附之
　引亦不能復無根之生氣寒邪在經而客强主弱非
　桂附之勇則血脉不行寒邪不去痰濕在中而土寒
　水泛者非薑附之煖則脾胃不健痰濕不除此通經
　之法大都實者可用寒凉虚者必宜温熱也但附子
　之性剛勇而熱凡隂虚水虧而多熱多燥者自非所
　宜若無燥熱但渉陽虚而諸藥有不及者非此不能
　達也古人云附子與酒同功義可知矣今人謂附子
　有毒多不敢用不知製用得宜何毒之有此誠竒品
　其毋忽之
　　　辨經臟諸證(共五/條)
凡非風等證當辨其在經在臟經病者輕淺可延臟病
　者深重可畏經病者病連肢體臟病者敗在神氣雖
　病在經者無不由中而表裏微甚則各有所主此經
　臟之不可不辨也然在經在臟雖有不同而曰隂曰
　陽則無不本乎氣血但知氣血之緩急知隂陽之虧
　勝則盡其善矣若必曰某臟某經必用某方某藥不
　知通變多失其真故凡鑿執之談毎有説得行不得
　者正以心之所至口不能宣也必也知幾知微斯足
　稱神悟之品
一經病之輕證○皮毛枯澁汗出眩運鼻塞者肺之經
　病○血脉不榮顔色憔悴者心之經病○肌肉消痩
　浮腫不仁肉瞤筋惕四肢不用者脾之經病○筋力
　疲困拘急掉瘛脇肋脹痛者肝之經病○口眼歪斜
　者足陽明及肝膽經病○骨弱無力坐立不能者腎
　之經病
一經病之危證　皮腠冰冷滑汗如油畏寒之甚者肺
　之經病○舌强不能言者心腎經病○唇緩口開手
　撒者脾之經病○眼瞀昏黑無見筋痛之極者肝腎
　經病○耳聾絶無聞骨痛之極者腎之經病○反張
　戴眼腰脊如折者膀胱經病
一臟病之稍輕證○欬嗽㣲喘短氣悲憂不已者病在
　肺臟○言語無倫神昏多笑不寐者病在心臟○腹
　滿少食吐涎嘔惡吞酸噯氣譫語多思者病在脾胃
　○胸脇氣逆多驚多怒者病在肝膽○少腹疼痛二
　便不調動氣上衝隂痿呻吟多恐者病在腎臟
一臟病之危證○氣大急大喘或氣脱失聲色灰白或
　紫赤者肺腎氣絶○神脱色脱昏沉不醒色赤黑者
　心臟氣絶○痰涎壅極吞吐不能呃逆不止腹脹之
　極色青黑者脾胃氣絶○眼閉不開急躁擾亂懊憹
　囊縮色青灰白者肝臟氣絶○聲瘖不出寒厥不回
　二便閉不能通泄不能禁者腎臟氣絶
　　　不治證
凡非風口開眼閉手撒遺尿吐沫直視聲如鼾睡昏沉
　不醒肉脱筋痛之極髮直摇頭上竄面赤如裝或頭
　重面鼻山根青黑汗綴如珠痰聲漉漉者皆不治○
　非風之脉遲緩可生急數弦大者死
　　　述古(共二條是皆風門/論治故列於此)
華元化曰風之厥皆由中於四時不從之氣故爲病焉
　有癮疹者有偏枯者有失音者有厯節者有癲厥者
　有疼痛者有聾瞽者有瘡癩者有脹滿者有喘乏者
　有赤白者有青黒者有瘙癢者有狂妄者皆起於風
　也○其脉浮虚者自虚而得之實大者自實而得之
　弦𦂳者汗出而得之喘乏者飲酒而得之癲厥者自
　勞而得之手足不遂語言謇失者房中而得之癮疹
　者自痺濕而得之厯節疼痛者因醉犯房而得之聾
　盲瘡癩者自五味飲食冐犯禁忌而得之千端萬狀
　莫離於五臟六腑而生矣
薛立齋曰前證若因腎虚隂火而肝燥者宜用六味地
　黄丸生腎水滋肝血○若因怒動肝火而血耗者用
　四物加柴梔丹皮茯苓以清肝火生肝血○若因脾
　經鬱結而血耗者用歸脾四物二湯以補脾氣生肝
　血○若脾氣虚而痰滯者用二陳加白术柴胡健脾
　以化痰○若因脾虚濕面風痰不利者用二陳加南
　星蒼术防風勝濕以化痰○若脾經鬱而滯者用歸
　脾湯加柴胡半夏○若腎經敗液為痰者用六味丸
　　　灸法
凡用灸法必其元陽暴脱及營衛血氣不調欲收速效
　惟艾火為良然用火之法惟陽虚多寒經絡凝滯者
　為宜若火盛金衰水虧多燥脉數發熱咽乾面赤口
　渴便熱等證則不可妄加艾火若誤用之必致血愈
　燥而熱愈甚是反速其危矣
一凡灸法頭面上艾炷宜小不宜大手足上乃可粗也
　又須自上而下不可先灸下後灸上
灸非風卒厥危急等證
　神闕　用淨鹽炒乾納於臍中令滿上加厚薑一片
　　盖定灸百壯至五百壯愈多愈妙薑焦則易之或
　　以川椒代鹽或用椒於下上盖以鹽再盖以薑灸
　　之亦佳
　丹田　氣海　二穴俱連命門實為生氣之海經脉
　　之本灸之皆有大效
灸非風連臟氣塞涎上昏危不語等證
　百會　風池　大椎　肩井　曲池　間使　足三
　里
灸口眼歪斜
　聽會(灸/眼)客主人(灸/眼)頰車(灸/口)地倉(灸/口)承漿(灸/口)合谷
灸手足不遂偏枯等證
　百㑹　肩髃　曲池　風市　環跳　足三里　絶
　骨(即懸/鍾)
華元化曰心風者宜灸心俞　肺風者宜灸肺俞　脾
　風者宜灸脾俞　肝風者宜灸肝俞　腎風者宜灸
　腎俞　又治陽脱灸法見熱陣四十六
　　　非風論列方
四君子湯(補/一)　　　　　六君子湯(補/五)
金水六君煎(新和/一)　　　大補元煎(新補/一)
五福飲(新補/六)　　　　　五味異功散(補/四)
大營煎(新補/十四)　　　　　小營煎(新補/十五)
十全大補湯(補二/十)　　　四物湯(補/八)
歸脾湯(補三/三)　　　　　補中益氣湯(補三/一)
二隂煎(新補/十)　　　　　一隂煎(新補/八)
加減一隂煎(新補/九)　　　三隂煎(新補/十一)
四逆湯(熱十/四)　　　　　十味香薷飲(和一/七一)
獨參湯(補三/六)　　　　　生脉散(補五/七)
六味囬陽飲(新熱/二)　　　理中湯(熱/一)
理隂煎(新熱/三)　　　　　溫胃飲(新熱/五)
左歸飲(新補/二)　　　　　右歸飲(新補/三)
六味丸(補一/二一)　　　　　左歸丸(新補/四)
右歸丸(新補/五)　　　　　八味丸(補一/二二)
二陳湯(和/一)　　　　　　六安煎(新和/二)
白虎湯(寒/二)　　　　　　抽薪飲(新寒/三)
徙薪飲(新寒/四)　　　　　緑豆飲(新寒/十四)
抱龍丸(小八/五)　　　　　牛黄丸(和三/六五)
蘇合丸(和三/七一)　　　　　吐法(新/攻)
獨聖散(攻百/六)　　　　　茶調散(攻百/七)
稀涎散(攻四/三)　　　　　人參竹葉石膏湯(寒/五)
　　　論外備用方
參附湯(補三/八)　　　　　术附湯(補四/二)
神效黄茋湯(補四九/麻木)　　人參膏(補一/六五)
地黄飲子(補/百)　　　　　青州白丸子(和百十/二痰氣)
三生飲(熱九五/痰盛)　　　　愈風丹(和二七四/血氣受邪)
易老天麻丸(和二七五/血虚受邪)　交加散(和二五二/血虚經閉)
三建湯(熱四二/隂厥)　　　　神應養真丹(和三一/三癱瘓)
通關散(因九/八)　　　　　續斷丸(和三百/六脚病)
酒浸牛膝丸(和三百八/腰脚無力)　調元健歩丸(和三一一/下歩無力)
　　厥逆
　　　經義(并附/釋義)
脉解篇曰内奪而厥則爲瘖俳此腎虚也少隂不至者
　厥也○詳本篇之言厥者以其内奪謂奪其五内之
　精氣也瘖聲不能出也俳肢體偏廢也今人見此必
　皆謂之中風而不知由於内奪由於腎虚盖聲出於
　肺而本乎腎形强在血而本乎精精氣之本皆主於
　腎故少隂不至則為厥又調經論曰志不足則厥本
　神篇曰腎氣虚則厥觀此諸論則非風之義可知矣
　故凡治此者當以前非風證治第三條等法主之
調經論岐伯曰氣之所并為血虚血之所并為氣虚帝
曰人之所有者血與氣耳今夫子乃言血并為虚氣并
為虚是無實乎岐伯曰有者為實無者為虚今血與氣
相失故為虚焉血與氣并則為實焉血之於氣并走於
上則為大厥厥則暴死氣復反則生不反則死
　氣并為血虚血并為氣虚此隂陽之偏敗也今其氣
　血并走於上則隂虚於下而神氣無根是即隂陽相
　離之候故致厥脫而暴死復反者輕不反者甚此正
　時人所謂卒倒暴仆之中風亦即痰火上壅之中風
　而不知實由於下虚也然上實者假實也其有甚者
　亦宜稍為清理下虚者真虚也若無實邪可據則速
　當峻補其下
陽明脉解篇曰厥逆連臟則死連經則生
　觀本篇之連經連臟本以厥逆為言何其明顯平正
　盖連經者病在肌表故輕而生連臟者病在根本故
　重而死既知此為厥逆則凡卒倒暴仆等證其非風
　也可知而河間諸公皆以中腑中臟為言則是風非
　風始混亂而莫辨矣
大竒論曰脉至如喘名曰暴厥暴厥者不知與人言
解精微論曰厥則目無所見夫人厥則陽氣并於上隂
氣并於下陽并於上則火獨光也隂并於下則足寒足
寒則脹也
　詳此二論云脉至如喘者謂脉之急促如喘此血氣
　敗亂之候故致暴厥不言即今人所謂中風不語之
　屬也云陽并於上隂并於下此即上熱下寒水火不
　交之候故為目無所見即中風昏眩之屬也不語者
　責在肺腎昏眩者責在肝脾暫見者氣復則甦隂敗
　者最危之候俱當按法如前而救其本
終始篇曰厥逆為病也足暴凊胸若將裂腸若将以刀
切之煩而不能食脉大小皆濇煖取足少隂凊取足陽
明凊則補之溫則寫之
　暴凊即暴冷也若裂若切謂其懊憹痛楚莫可名狀
　此即所謂躁擾煩亂之中風也有火者多溫熱而脉
　洪大宜清隂中之火有痰者多喘壅而脉滑實宜開
　上焦之痰無大無痰多寒凉而脉濇弱宜補其元氣
　凡證有若此而兼之昏亂不醒者此真連臟之甚者
　也多不可治
生氣通天論曰陽氣者煩勞則張精絶辟積於夏使人
煎厥○陽氣者大怒則形氣絶而血菀於上使人薄厥
　此云煎厥者即熱厥之類其因煩勞而病積於夏亦
　今云暑風之屬也若見抽搐痰涎卒倒者當即以前
　暑風之法治之○薄厥者急廹相薄之謂因於大怒
　即氣厥血厥之屬治法如後
通評虚實論曰凡治消癉仆擊偏枯痿厥氣滿發逆肥
貴人則膏粱之疾也○膈則閉絶上下不通則暴憂之
病也○暴厥而聾偏塞閉不通内氣暴薄也○不從内
外中風之病故痩留著也
　詳此膏粱之疾即酒色之傷脾腎之病也暴憂之病
　即悲憂傷肺之屬也内氣暴薄即鬱怒傷肝之屬也
　凡此皆内傷之病其有不從内而外中於風者則必
　留著經絡故為消痩痛痺之病是可見内傷外感之
　辨其不可混言有如此
逆順肥痩篇曰夫衝脉者五臟六腑之海也五臟六腑
皆禀焉其上者出於頏顙滲諸陽灌諸精其下者注少
隂之大絡出於氣街循隂股内廉入膕中伏行骭骨内
下至内踝之後屬而别其下者並於少隂之經滲三隂
其前者伏行出跗屬下循跗入大指間滲諸絡而溫肌
肉故别絡結則跗上不動不動則厥厥則寒矣
　詳此衝脉之義則上自頭下自足後自背前自腹凡
　五臟六腑十二經脉無所不禀故稱為五臟六腑十
　二經脉之海夫海為百川之宗凡諸經發源之處即
　皆有㑹合之義其於通身血氣盛衰皆歸乎此可知
　也然衝脉起於胞中即其經絡之所亦即其聚畜之
　所故稱為血海亦稱為命門此即所謂根本之宅也
　若素縱情慾以致精氣之源傷敗於此則厥脫暴仆
　等病亦因於此不然則何以忽然仆倒而神形俱敗
　表裏俱殘全無知覺一至於此是豈一經一臟之病
　之所致歟於此察之則實由衝脉崩敗必無疑矣故
　凡治此者欲舍根蒂而求其濟吾知其必無是理也
　○衝脉詳義具類經經絡類第二十七篇註中
繆刺論曰邪客於手足少隂太隂足陽明之絡此五絡
皆㑹於耳中上絡左角五絡俱竭令人身脉皆動而形
無知也其狀若尸或曰尸厥鬄其左角之髮方一寸燔
治飲以美酒一杯不能飲者灌之立已(仍有刺法詳二/十七卷耳證門)
　詳此尸厥一證乃外邪卒中之惡候凡四時不正之
　氣及山魔土煞五尸魘魅之屬皆是也犯之者忽然
　手足厥冷肌膚寒栗面目青黒精神不守或口噤妄
　言痰涎壅塞或頭旋運倒不省人事即名飛尸卒厥
　宜用鍼法具見本經若用艾灸則無如秦承祖灸鬼
　法及華陀灸陽脫法為妙凡用藥之法當知邪之所
　凑必因氣虚故在本經即以左角之血餘用補五絡
　之脫竭其義可知若此危急之際非用參附囬陽等
　藥何以挽回若果邪氣壅盛胸膈不清則不得不先
　為開通然後調理宜不換金正氣散流氣飲葱薑湯
　蘇合丸之類酌而主之
方盛衰論雷公請問氣之多少何者為逆何者為從帝
曰陽從左隂從右老從上少從下是以氣多少逆皆為
厥問曰有餘者厥耶荅曰一上不下寒厥倒膝少者秋
冬死老者秋冬生氣上不下頭痛巔疾求陽不得求隂
不審五部隔無徴若居曠野若伏空室緜緜乎屬不滿
日是以少隂之厥令人妄夣其極至迷
　此言氣逆者即為厥也凡隂陽之氣陽從左而升隂
　從右而降故陽病者左為甚隂病者右為甚以升者
　不升降者不降而逆其升降之氣也又人之生氣必
　自下而升故老人之氣已衰於下而從上者為順少
　壯之氣先盛於下而從下者為順若以老人而神衰
　於上其所終之氣可知少壯而形衰於下其所始之
　氣可知皆逆候也及其為病而一上不下此其根本
　已虧故寒厥到膝少年以陽氣方盛而陽衰若此故
　秋冬當死老人以陽氣本衰而畏寒其常故秋冬無
　慮凡此厥逆之病謂其陽若非陽謂其隂若非隂五
　臟隔絶無徴可驗若不能終其日者盖甚言其凋敝
　難為也再若人之妄夣而有至迷亂昏絶者此以心
　腎不交而精神散越故為厥逆有至如此亦總屬少
　隂根本之病
厥論岐伯曰陽氣衰於下則為陽厥隂氣衰於下則為
熱厥○帝曰熱厥之為熱也必起於足下者何也岐伯
曰陽氣起於足五指之表隂脉者集於足下而聚於足
心故陽氣勝則足下熱也○帝曰寒厥之為寒也必從
五指而上於膝者何也曰隂氣起於五指之裏集於膝
下而聚於膝上故隂氣勝則從五指至膝上寒其寒也
不從外皆從内也○寒厥何失而然也此人者質壯以
秋冬奪於所用陽氣衰不能滲營其經絡陽氣日損隂
氣獨在故手足為之寒也○熱厥何如而然也酒入於
胃則絡脉滿而經脉虚隂氣虚則陽氣入陽氣入則胃
不和胃不和則精氣竭精氣竭則不營其四支也此人
必數醉若飽以入房氣聚於脾中不得散酒氣與榖氣
相薄熱盛於中故熱徧於身内熱而溺赤也夫酒氣盛
而慓悍腎氣日衰陽氣獨勝故手足為之熱也○帝曰
厥或令人腹滿或令人暴不知人或至半日遠至一日
乃知人者何也岐伯曰隂氣盛於上則下虚下虚則腹
脹滿陽氣盛於上則下氣重上而邪氣逆逆則陽氣亂
陽氣亂則不知人也
厥論帝曰願聞六經脉之厥狀病能也岐伯曰巨陽之
厥則腫首頭重足不能行發為眴仆嘔血善衂○陽明
之厥則癲疾欲走呼腹滿不得卧面赤而熱妄見而妄
言喘欬身熱善驚衂嘔血○少陽之厥則暴聾頰腫而
熱脇痛胻不可以運機關不利腰不可以行項不可以
顧發腸癰不可治驚者死○太隂之厥則腹滿䐜脹後
不利不欲食食則嘔不得卧胻急攣心痛引腹○少隂
之厥則口乾溺赤腹滿心痛嘔變下泄清○厥隂之厥
則少腹腫痛腹脹涇溲不利好卧屈膝隂縮腫胻内熱
攣腰痛虚滿譫言○二隂俱逆不得前後使人手足寒
三日死○手太隂厥逆虚滿而欬善嘔泳○手心主少
隂厥逆心痛引喉身熱死不可治○手太陽厥逆耳聾
泣出項不可以顧腰不可以俛仰○手陽明少陽厥逆
發喉痺嗌腫痙
　詳本論之寒厥熱厥雖皆以手足為言而實以隂陽
　之敗亂為言也故寒厥言奪於所用熱厥言因於數
　醉正以隂陽之氣無不起於手足故凡厥之將作則
　寒熱麻痺必先由手足而起及其甚也則變出百端
　或五臟六腑各有其證如此然則手足之厥特其形
　見之徴兆耳而見微知著自當因標而慮本也
　　　傷寒厥逆
仲景曰傷寒一二日至四五日而厥者必發熱前熱者
後必厥厥深者熱亦深厥微者熱亦微厥應下之而反
發汗者必口傷爛赤○凡厥者隂陽氣不相順接便為
厥厥者手足逆冷是也○厥少熱多其病當愈寒多熱
少陽氣退其病為進也
　詳此仲景之厥逆頗與内經有異盖以手足言之在
　内經則有寒厥熱厥之分在仲景則單以逆冷者為
　厥再以邪正言之在内經則論在元氣故其變出百
　端而在氣在血俱有危證在仲景則論在邪氣故單
　據手足而所畏者則在隂進而陽退也觀成無己曰
　厥為隂之盛也義可知矣諸傷寒厥逆等證俱詳具
　傷寒門
　　　論證
厥逆之證危證也盖厥者盡也逆者亂也即氣血敗亂
　之謂也故内經特重而詳言之如云卒厥暴厥者皆
　厥逆之總名也如云寒厥熱厥者分厥逆之隂陽也
　如云連經連臟者論厥逆之死生也再若諸經臟腑
　之辨亦既詳矣又近世猶有氣厥血厥痰厥酒厥臟
　厥蛔厥等證亦無非本之經義觀内經諸論已極明
　顯奈何後人猶不能察凡遇此證則悉認之為中風
　竟不知厥逆為何病而通作風治害孰甚焉余深悲
　之故於前非風門悉力辨正至於治此之法即當以
　前非風證治互相參用正所以治厥逆也其有未盡
　等證仍列如後條
　　　論治(共七/條)
一寒厥熱厥之治凡寒厥者必四肢清涼脉沉微不數
　或雖數而無力或畏寒喜熱引衣自覆或下利清榖
　形證多惺惺雖此類皆屬寒證然似熱非熱之證猶
　多故凡以手足見厥而脉證俱無實熱者悉寒厥之
　無疑也○熱厥者必先多熱證脉沉滑而數畏熱喜
　冷揚手掉足或煩躁不寧大便秘赤形證多昏冐凡
　治此二者即當以非風門治寒治熱之法主之○至
　若傷寒厥證其隂其陽亦當以此法為辨但傷寒之
　厥辨在邪氣故寒厥宜温熱厥可攻也内經之厥重
　在元氣故熱厥當補隂寒厥當補陽也二者之治不
　可不察
一氣厥之證有二以氣虚氣實皆能厥也氣虚卒倒者
　必其形氣索然色清白身微冷脉微弱此氣脫證也
　宜參茋歸木地黄枸杞大補元煎之屬甚者以回陽
　飲獨參湯之類主之○氣實而厥者其形氣憤然勃
　然脉沉弦而滑胸膈喘滿此氣逆證也經曰大怒則
　形氣絶而血菀於上即此類也治宜以排氣飲或四
　磨飲或八味順氣散蘇合香丸之類先順其氣然後
　隨其虚實而調理之○又若因怒傷氣逆氣旋去而
　真氣受損者氣本不實也再若素多憂鬱恐畏而氣
　怯氣䧟者其虚尤可知也若以此類而用行氣開滯
　等劑則誤矣
一血厥之證有二以血脫血逆皆能厥也血脫者如大
　崩大吐或産血盡脫則氣亦隨之而脫故致卒仆暴
　死宜先搯人中或燒醋炭以收其氣急用人參一二
　兩煎湯灌之但使氣不盡脫必漸甦矣然後因其寒
　熱徐為調理此所謂血脫益氣也若不知此而但用
　血分等藥則幾微之氣忽爾散失隂無所主無生機
　矣其或有用寒凉以止血者必致敗絶陽氣適足以
　速其死耳○血逆者即經所云血之與氣并走於上
　之謂又曰大怒則形氣絶而血菀於上之類也夫血
　因氣逆必須先理其氣氣行則血無不行也宜通瘀
　煎或化肝煎之類主之俟血行氣舒然後隨證調理
一痰厥之證凡一時痰涎壅塞氣閉昏憒藥食俱不能
　通必先宜或吐或開以治其標此不得不先救其急
　也但覺痰氣稍開便當治其病本如因火生痰者宜
　清之降之因風寒生痰者宜散之温之因濕生痰者
　宜燥之利之因脾虚生痰者自宜補脾因腎虚生痰
　者自宜補腎此痰之不必治也但治其所以痰而痰
　自清矣然猶有不可治痰者恐愈攻愈虚而痰必愈
　甚也諸治痰法見前非風門治痰條中
一酒厥之證即經所云熱厥之屬也又經云酒風者亦
　此類也凡縱飲無節之人多有此病方其氣血正盛
　力能勝之不知酒害之何有及其將衰則酒之侮人
　斯可畏耳酒病極多莫知所出其為酒厥則全似中
　風輕者猶自知人重者卒爾運倒忽然昏憒或躁煩
　或不語或痰涎如湧或氣喘發熱或欬嗽或吐血但
　察其大便乾燥脉實喜冷者此濕熱上壅之證宜以
　抽薪飲之類疾降其火火之甚者仍以梨漿飲緑豆
　飲之屬更迭進之以解其毒此證大忌辛燥等物務
　使濕熱漸退神氣稍復然後用補隂等劑以善其後
　○其有大便不實或無火證而脉見緩弱者則不宜
　清火但以二陳湯六君子湯或金水六君煎之類主
　之若因酒傷隂以致脾腎兩虚而為厥脫者非速救
　本源終無濟也凡患此者宜終身忌酒勿使沾唇可
　也若不知戒再犯必難為矣
一色厥之證有二一曰暴脫一曰動血也凡色厥之暴
　脫者必以其人本虚偶因竒遇而悉力勉為者有之
　或因相慕日久而縱竭情慾者亦有之故於事後則
　氣隨精去而暴脫不返宜急搯人中仍令隂人摟定
　用口相對務使煖氣嘘通以接其氣勿令放脫以保
　其神隨速用獨參湯灌之或速灸氣海數十壯以復
　陽氣庶可挽回第以臨時慌張焉知料理故毎致不
　救然此以即病者言所見誠不多也其有不即病而
　病此者則甚多也又何以言之以其精去於頻而氣
　脫於漸故毎於房慾二三日之後方見此證第因其
　病不在即故不以此為病兼之人多諱此而不知中
　年之後多有因此而病者是皆所謂色厥也奈時師
　不能察而毎以中風斃之耳凡治此者單宜培補命
　門或水或火當以非風門治法第三條者主之○又
　色厥之動血者以其血氣并走於上亦血厥之屬也
　但與大怒血逆者不同而治法亦有所異盖此因慾
　火上炎故血隨氣上必其情慾動極而慾不能遂者
　有之或借麯蘖以强遏鬱火者亦有之其證則忽爾
　暴吐或鼻衂不能禁止或厥逆或汗出或氣喘或欬
　嗽此皆以隂火上衝而然凡治此者必先制火以抑
　其勢宜清化飲四隂煎或加減一隂煎之類主之其
　有隂竭於下火不歸源别無煩熱脉證而血厥不止
　垂危者非鎮隂煎必不能救待其勢定然後因證酌
　治之
一臟厥蚘厥二證皆傷寒證也並見傷寒門
　　　述古
華元化陽厥論曰驟風暴熱雲物飛揚晨晦暮晴夜炎
　晝冷應寒不寒當雨不雨水竭土壊時歲大旱草木
　枯悴江河乏涸此天地之陽厥也暴壅塞忽喘促四
　肢不收二府不利耳聾目盲咽乾口焦喉舌生瘡鼻
　流清涕頰赤心煩頭昏腦重雙睛似火一身如燒素
　不能者乍能素不欲者乍欲登髙歌笑棄衣奔走狂
　言妄語不辨親疎發躁無度飲水不休胸膈膨脹腹
　脇滿悶背疽肉爛煩潰消中食不入胃水不穿腸驟
　腫暴滿呌呼昏冐不省人事疼痛不知去處此人之
　陽厥也陽厥之脉舉按有力者生絶者死○隂厥論
　曰飛霜走雹朝昏暮靄雲雨飄颻風露寒冷當熱不
　熱未寒而寒時氣淋淫泉生田野山摧地裂土壞河
　溢月晦日昏此天地之隂厥也暴啞卒寒一身拘急
　四肢拳戀唇青面黒目直口噤心腹滿痛頭頷搖鼓
　腰脚沉重語言蹇澁上吐下瀉左右不仁大小便滑
　吞吐酸綠悲憂慘戚喜怒無常者此人之隂厥也隂
　厥之脉舉指弱按指大者生舉按俱絶者死一身悉
　冷額汗自出者亦死隂厥之病過三日勿治
　　　厥逆論列方
獨參湯(補三/六)　　　　　大補元煎(新補/一)
六君子湯(補/五)　　　　　鎮隂煎(新熱/十三)
四隂煎(新補/十二)　　　　　六味回陽飲(新熱/二)
清化飲(新因/十三)　　　　　化肝煎(新寒/十)
四味回陽飲(新熱/一)　　　二陳湯(和/一)
排氣飲(新和/六)　　　　　金水六君煎(新和/一)
通瘀煎(新因/五)　　　　　四磨飲(和五/二)
加減一隂煎(新補/九)　　　蘇合香丸(和三/七一)
八味順氣散(和二/四四)
　　　論外備用方
星香湯(和二四三/痰氣厥)　　　四逆湯(熱十四/寒厥)
沉香桂附丸(熱百十/二厥冷)　　三建湯(熱四二/隂寒)
薑附湯(熱三二厥/冷轉筋)　　　附子理中湯(熱二/虚寒)
大已寒丸(熱一七/一中寒)　　　養正丹(熱一八九/痰厥不降)
四逆散(散二八/熱厥)
　　傷風
　　　經義
骨空論曰風者百病之始也風從外入令人振寒汗出
　頭痛身重惡寒治在風府調其隂陽不足則補有餘
　則寫
隂陽應象大論曰邪風之至疾如風雨
太隂陽明論曰陽受風氣隂受濕氣傷於風者上先受
　之傷於濕者下先受之
歲露篇曰賊風邪氣乗虚傷人
八正神明論曰正邪者身形若用力汗出腠理開逢虚
　風其中人也微故莫知其情莫見其形
平人氣象論曰脉滑曰風
風論曰風氣藏於皮膚之間内不得通外不得泄風者
　善行而數變腠理開則灑然寒閉則熱而悶其寒也
　則衰飲食其熱也則消肌肉故使人怢慄而不能食
　名曰寒熱
評熱病論曰勞風法在肺下其為病使人强上㝠視唾
　出若涕惡風而振寒此為勞風之病巨陽引精者三
　日中年者五日不精者七日欬出清黄涕其狀如膿
　大如彈丸從口中若鼻中出不出則傷肺傷肺則死
　也(此節有說/在欬嗽門)
　　　論證
傷風之病本由外感但邪甚而深者偏傳經絡即為傷
　寒邪輕而淺者止犯皮毛即為傷風皮毛為肺之合
　而上通於鼻故其在外則為鼻塞聲重甚者并連少
　陽陽明之經而或為頭痛或為憎寒發熱其在内則
　多為欬嗽甚則邪實在肺而爲痰為喘有寒勝而受
　風者身必無汗而多欬嗽以隂邪閉鬱皮毛也有熱
　勝而受風者身必多汗惡風而欬嗽以陽邪開泄肌
　腠也有氣强者雖見痰嗽或五六日或十餘日肺氣
　疎則頑痰利風邪漸散而愈也有氣弱者邪不易解
　而痰嗽日甚或延綿數月風邪猶在非用辛温必不
　散也有以衰老受邪而不慎起居則舊邪未去新邪
　繼之多致終身受其累此治之尤不易也盖凡風邪
　傷人必在肩後頸根大杼風門肺俞之間由兹達肺
　最近最㨗按而酸處即其逕也故凡氣體薄弱及中
　年以後血氣漸衰者邪必易犯但知慎䕶此處或晝
　坐則常令微煖或夜卧則以衣帛之類密䕶其處勿
　使微凉則可免終身傷風欬嗽之患此余身驗切效
　之法謹録之以告夫惜身同志者
　　　論治
凡傷風欬嗽多痰或喘急嘔惡者宜六安煎加減治之
　為最妙二陳湯多加生薑亦可○若外感風寒欬嗽
　多痰喘急而隂虚血氣不足痰有不活氣有不充則
　托送無力邪不易解宜金水六君煎其效如神若年
　衰胃弱者尤宜用之○若傷風兼寒而欬嗽發熱者
　宜柴陳煎○若時行風邪在肺欬嗽喘急多痰而隂
　寒氣甚邪不易解者宜小青龍湯或消風百解散或
　金沸草散○若傷風初感寒熱往来涕唾稠粘胸膈
　不快欬嗽多痰者參蘇飲○若傷風頭痛鼻塞聲重
　欬嗽者局方神术散或川芎茶調散○若感風兼濕
　而頭目不清鼻塞聲重者宜冲和散○若風寒外閉
　肢節煩疼鼻塞聲重而内多伏火者局方羌活散
　若太陽經傷風發熱自汗惡風者桂枝湯
　　　傷風論列方
六安煎(新和/二)　　　　　二陳湯(和/一)
金水六君煎(新和/一)　　　參蘇飲(散三/四)
冲和散(散八/十)　　　　　消風百解散(散四/六)
桂枝湯(散/九)　　　　　　柴陳煎(新散/九)
局方神术散(散六/五)　　　小青龍湯(散/八)
金沸草散(散八/一)　　　　局方羌活散(散八/六)
川芎茶調飲(散六/四)
　　　論外備用方
三抝湯(㪚七八鼻/塞欬嗽)　　　華盖散(散七/九嗽)
　
　
　
　
　
　
　
　
　
　
　
　景岳全書卷十一
欽定四庫全書
　景岳全書卷十二
　　　　　　　　　　　　明　張介賔　撰
　　風痺
　　　經義
痺論曰風寒濕三氣雜至合而為痺也其風氣勝者為
　行痺寒氣勝者為痛痺濕氣勝者為著痺○帝曰其
　有五者何也岐伯曰以冬遇此為骨痺以春遇此為
　筋痺以夏遇此為脈痺以至隂遇此為肌痺以秋遇
　此為皮痺○帝曰内舍五臟六腑何氣使然岐伯曰
　五臟皆有合病久而不去者内舍於其合也故骨痺
　不已復感於邪内舍於腎筋痺不已復感於邪内舍
　於肝脈痺不已復感於邪内舍於心肌痺不已復感
　於邪内舍於脾皮痺不已復感於邪内舍於肺所謂
　痺者各以其時重感於風寒濕之氣也
痺論曰凡痺之客五臟者肺痺者煩滿喘而嘔○心痺
　者脈不通煩則心下鼓暴上氣而喘嗌乾善噫厥氣
　上則恐○肝痺者夜卧則驚多飲數小便上為引如
　懐○腎痺者善脹尻以代踵脊以代頭○脾痺者四
　肢懈惰發欬嘔汁上為大塞○腸痺者數飲而出不
　得中氣喘争時發飱泄○胞痺者小腹膀胱按之内
　痛若沃以湯澁於小便上為清涕○隂氣者静則神
　藏躁則消亡飲食自倍腸胃乃傷淫氣喘息痺聚在
　肺淫氣憂思痺聚在心淫氣遺溺痺聚在腎淫氣乏
　竭痺聚在肝淫氣肌絶痺聚在脾諸痺不已亦益内
　也其風氣勝者其人易已也
痺論帝曰痺其時有死者或疼久者或易已者其故何
　也岐伯曰其八臟者死其留連筋骨間者疼久其留
　皮膚間者易已○帝曰其客於六府者何也曰此亦
　其食飲居處為其病本也六府亦各有俞風寒濕氣
　中其俞而食飲應之循俞而入各舍其府也○帝曰
　痺或痛或不痛或不仁或寒或熱或燥或濕其故何
　也曰痛者寒氣多也有寒故痛也其不痛不仁者病
　久入深營衛之行濇經絡時疎故不痛皮膚不營故
　為不仁其寒者陽氣少隂氣多與病相益故寒也其
　熱者陽氣多隂氣少病氣勝陽遭隂故為痺熱其多
　汗而濡者此其逢濕甚也陽氣少隂氣盛兩氣相感
　故汗出而濡也○帝曰夫痺之為病不痛何也曰痺
　在於骨則重在於脈則血凝而不流在於筋則屈不
　伸在於肉則不仁在於皮則寒故具此五者則不痛
　也凡痺之類逢寒則急逢熱則縱帝曰善
周痺篇帝曰願聞衆痺岐伯曰此各在其處更發更止
　更居更起以右應左以左應右非能周也更發更休
　也刺此者痛雖已止必刺其處勿令復起○帝曰願
　聞周痺何如曰周痺者在於血脈之中隨脈以上隨
　脈以下不能左右各當其所帝曰刺此奈何曰痛從
　上下者先刺其下以過之後刺其上以脱之痛從下
　上者先刺其上以過之後刺其下以脱之○帝曰此
　痛安生何因而有名曰風寒濕氣客於外分肉之間
　迫切而為沫沫得寒則聚聚則排分肉而分裂也分
　裂則痛痛則神歸之神歸之則熱熱則痛解痛解則
　厥厥則他痺發發則如是此内不在臟而外未發於
　皮獨居分肉之間真氣不能周故命曰周痺
長刺節論曰病在筋筋攣節痛不可以行名曰筋痺○
　病在肌膚肌膚盡痛名曰肌痺傷於寒濕○病在骨
　骨重不可舉骨髓酸痛寒氣至名曰骨痺
壽夭剛柔篇曰病在陽者命曰風病在隂者命曰痺隂
　陽俱病命曰風痺病有形而不痛者陽之類也無形
　而痛者隂之類也無形而痛者其陽完而隂傷之也
　急治其隂無攻其陽有形而不痛者其隂完而陽傷
　之也急治其陽無攻其隂隂陽俱動乍有形乍無形
　加以煩心命曰隂勝其陽此謂不表不裏其形不久
五邪篇曰邪在腎則病骨痛隂痺隂痺者按之而不得
　腹脹腰痛大便難肩背頸項痛時眩取之湧泉崑崙
　視有血者盡取之
五臟生成篇曰卧出而風吹之血凝於膚者為痺凝於
　脈者為泣凝於足者為厥此三者血行而不得反其
　空故為痺厥也
脈要精微論曰按之至骨脈氣少者腰脊痛而身有痺
　也
九鍼論曰八風傷人内舍於骨解腰脊節腠理之間為
　深痺也故為治鍼必長其身鋒其末可以取深邪遠
　痺
四時氣篇曰著痺不去久寒不已卒取其三里
玉機真藏論曰風寒客於人使人毫毛畢直皮膚閉而
　為熱當是之時可汗而發也弗治病入舍於肺名曰
　肺痺發欬上氣○弗治肺即傳而行之肝病名曰肝
　痺一名曰厥脇痛出食當是之時可按若刺耳
五臟生成論曰赤脈之至也喘而堅診曰有積氣在中
　時害於食名曰心痺得之外疾思慮而心虚故邪從
　之○白脈之至也喘而浮上虚下實驚有積氣在胸
　中喘而虚名曰肺痺寒熱得之醉而使内也○青脈
　之至也長而左右彈有積氣在心下支胠名曰肝痺
　得之寒濕與疝同法腰痛足清頭痛○黄脈之至也
　大而虚有積氣在腹中有厥氣名曰厥疝女子同法
　得之疾使四支汗出當風○黑脈之至也上堅而大
　有積氣在小腹與隂名曰腎痺得之沐浴清水而卧
逆調論帝曰人身非衣寒也中非有寒氣也寒從中生
　者何岐伯曰是人多痺氣也陽氣少隂氣多故身寒
　如從水中出○一水不能勝二火故不能凍慄病名
　曰骨痺(詳寒熱門/)
　　　論證(共二條/)
風痺一證即今人所謂痛風也蓋痺者閉也以血氣為
　邪所閉不得通行而病也如痺論曰風氣勝者為行
　痺蓋風者善行數變故其為痺則走注歴節無有定
　所是為行痺此陽邪也曰寒氣勝者為痛痺以血氣
　受寒則凝而留聚聚則為痛是為痛痺此隂邪也曰
　濕氣勝者為著痺以血氣受濕則濡滯濡滯則肢體
　沉重而疼痛頑木留著不移是為著痺亦隂邪也凡
　此三者即痺之大則也此外如五臟六腑之痺則雖
　以飲食居處皆能致之然必重感於邪而内連臟氣
　則合而為痺矣若欲辨其輕重則在皮膚者輕在筋
　骨者甚在臟腑者更甚若欲辨其寒熱則多熱者方
　是陽證無熱者便是隂證然痺本隂邪故惟寒者多
　而熱者少此則不可不察
觀痺論曰風寒濕三氣雜至合而為痺而夀夭剛柔篇
　又曰在陽者命曰風在隂者命曰痺何也蓋三氣之
　合乃專言痺證之所因也曰在陽為風在隂為痺人
　分言表裏之有殊也如風之與痺本皆由感邪所致
　但外有表證之見而見發熱頭疼等症或得汗即解
　者是皆有形之謂此以陽邪在陽分是即傷寒中風
　之屬也故病在陽者命曰風若既受寒邪而初無發
　熱頭疼又無變證或有汗或無汗而筋骨之痛如故
　及延綿久不能愈而外無表證之見者是皆無形之
　謂此以隂邪直走隂分即諸痺之屬也故病在隂者
　命曰痺其或既有表證而疼痛又不能愈此即半表
　半裏隂陽俱病之證故隂陽俱病者命曰風痺此所
　以風病在陽而痺病在隂也然則諸痺者皆在隂分
　亦總由真隂衰弱精血虧損故三氣得以乘之而為
　此諸證經曰邪入於隂則痺正謂此也是以治痺之
　法最宜峻補真隂使血氣流行則寒邪隨去若過用
　風濕痰滯等藥而再傷隂氣必反增其病矣
　　　風痺治法(共五條/)
痺因外邪病本在經而深則連臟故其在上則有喘嘔
　有吐食在中則為脹滿為疼痛在下則為飱泄為秘
　結諸病此皆風痺之兼證也凡見此者當於各門權
　其緩急先後而隨證治之
一痺證之風勝者治當從散宜敗毒散烏藥順氣散之
　類主之○若以風勝而兼微火者宜大秦艽湯或九
　味羌活湯之類主之
一痺證之寒勝者但察其表裏俱無熱證即當從温治
　之宜五積散或小續命湯甘草附子湯之類主之○
　若寒甚氣虚者宜三因附子湯之類主之
一痺證之濕勝者其體必重或多寒或多痰或多汗皆
　脾弱隂寒證也○若羌活勝濕湯乃兼風散濕之劑
　也○五積散乃温經散濕之劑也○真武湯乃温中
　除濕之劑也○三因附子湯乃補脾燥濕之劑也○
　調氣平胃散乃行氣行濕之劑也○五苓散乃利水
　𨗳濕之劑也○二陳湯六君子湯乃化痰去濕之劑
　也○大抵治濕者欲其燥欲燥者宜從煖蓋脾土喜
　燥而惡濕喜煖而惡寒故温脾即所以治濕也○然
　又有濕熱之為病者必見内熱之證滑數之脈方可
　治以清涼宜二妙散及加味二妙丸當歸拈痛湯之
　類主之其有熱甚者如抽薪飲之類亦可暫用先清
　其火而後調其氣血
一風痺之證大抵因虚者多因寒者多惟血氣不充故
　風寒得以入之惟隂邪留滯故經脈為之不利此痛
　痺之大端也惟三氣飲及大防風湯之類方能奏效
　凡治痺之法惟此為最其有宜酒者即以三氣飲浸
　酒服之亦妙法見本方或用易老天麻丸亦可
　　　歴節風痛
厯節風痛以其痛無定所即行痺之屬也病源云厯節
　風痛是氣血本虚或因飲酒腠理開汗出當風所致
　或因勞倦調䕶不謹以致三氣之邪徧歴關節與氣
　血相摶而疼痛非常或如虎之咬故又有白虎歴節
　之名中臟經曰歴節疼痛者因醉犯房而得之此其
　㮣也大都痛痺之證多有晝輕而夜重者正隂邪之
　在隂分也其有遇風雨隂晦而甚者此正隂邪侮陽
　之證也或得煖遇熱而甚者此濕熱傷隂之火證也
　有火者宜從清涼有寒者宜從温熱若筋脈拘滯伸
　縮不利者此血虚血燥證也非養血養氣不可凡諸
　治法總宜如前
一凡諸痺作痛者俱宜用火龍膏貼之
　　　風痺論列方
六君子湯(補五/)　　　　　大防風湯(補九九/)
大秦艽湯(和二四五/)　　　小續命湯(散五二/)
敗毒散(散三六/)　　　　　五積散(散三九/)
真武湯(熱一四三/)　　　　二陳湯(和一/)
三氣飲(新熱十七/)　　　　五苓散(和一八二/)
抽薪飲(新寒三/)　　　　　二妙散(寒一三四/)
火龍膏(外三百二十/)　　　三因附子湯(熱二三/)
甘草附子湯(熱三一/)　　　加味二妙丸(寒一三五/)
易老天麻丸(和二七五/)　　當歸拈痛湯(寒百三十/)
烏藥順氣散(散九三/)　　　九味羌活湯(散四四/)
調氣平胃散(和十八/)　　　羌活勝濕湯(和一七八/)
　　　論外備用方
大建中湯(補二四/陽虚)　　　　愈風丹(和二七四/虚風)
活絡飲(和二六九/風濕)　　　　茯苓丸(和百十四/痰飲痺痛)
換骨丹(和二七九/)　　　　史國公浸酒方(和二八一/)
三痺湯(和二五八/血虚氣滯)　　　　蠲痺湯(和二五七/温經)
虎骨散(和二五一/風毒走注)　　　　換腿丸(和二百八十/疎邪)
桂心散(和二六五/風邪走痛)　　　　透經解攣湯(和二七一/去風通經)
虎骨酒(和三一五/强筋骨)　　　　薏仁酒(和三一六/脚痺)
秦艽地黄湯(和二六八/風熱血燥)　　趂痛散(和二六七/行血行氣)
稀薟丸(和二五六/)　　　　六味茯苓湯(和二六一/痰痺)
鷄鳴散(和二八五/風濕流注)　　　　白术酒(和一八一/中濕身痛)
獨活寄生湯(和二百七/風寒濕痺)　　續斷丸(和三百五/風濕浮腫)
續斷丹(和二五五/三氣)　　　　除濕蠲痺湯(和二六四/風濕)
濕鬱湯(和二六六/風濕)　　　　薏仁湯(和二四七/流注)
薰洗痛風法(和二七三/)　　薰蒸法(和二七二/)
抧實散(和二六二/心痺痛)　　　　加味五痺湯(和二五九/五臟痺)
人參散(和二百六十/肝痺脇痛)　　　紫蘓子湯(和二六三/肺痺胸痛)
温中法麯丸(熱一二六/脾痺多寒)　　當歸散(散九一氣/肺脾上)
麻黄左經丸(散九六/風邪)　　　半夏左經丸(散九七注/風濕流)
大黄左經丸(散九八/閉結)　　　神效左經丸(散九五/三氣)
虎脛骨丸(寒一三七/濕熱)　　　羌活散(散八七/風氣)
蒼术丸(寒一三三/濕熱)　　　　苦參丸(寒一三八/隂虚風熱)
熨背散(熱一二五/脇背痛)　　　　十味剉散(熱四九痛/血弱攣)
參附滲濕湯(熱一二三/寒濕痺痛)　　龍虎丹(熱一二七/走注)
芎歸散(熱一二二/温補行散)　　　　愈風燥濕化痰丸(和二七六/)
麻黄杏仁薏苡甘草湯(散四/風濕)
　　汗證
　　　經義
隂陽應象大論曰陽之汗以天地之雨名之
宣明五氣篇曰心為汗
隂陽别論曰陽加於隂謂之汗
評熱病論曰隂虚者陽必湊之故少氣時熱而汗出也
决氣篇曰津脱者腠理開汗大泄
骨空論曰風從外入令人振寒汗出頭痛身重惡寒○
　大風汗出灸譩譆譩譆在背下俠脊傍三寸所
金匱真言論曰夏暑汗不出者秋成風瘧
熱論曰暑當與汗皆出勿止
生氣通天論曰因於暑汗煩則喘喝静則多言體若燔
　炭汗出而散○汗出偏沮使人偏枯○汗出見濕乃
　生痤疿○勞汗當風寒薄為皶鬱乃痤○魄汗未盡
　形弱而氣爍穴俞以門發為風瘧○陽者衛外而為
　固也
評熱病論曰人所以汗出者皆生於穀穀生於精今邪
　氣交争於骨肉而得汗者是邪却而精勝也○復熱
　者邪氣也汗者精氣也今汗出而輒復熱者是邪勝
　也○汗出而脈尚躁盛者死
熱病篇曰熱病已得汗出而脈尚躁喘且復熱喘甚者
　死○熱病已得汗而脈尚躁盛此隂極之脈也死其
　得汗而脈静者生○熱病者脈尚盛躁而不得汗者
　此陽極之脈也死脈盛躁得汗静者生○熱病而汗
　且出及脈順可汗者取之魚際太淵大都太白瀉之
　則熱去補之則汗出汗出太甚取内踝上横脈以止
　之
寒熱病篇曰臂太隂可汗出足陽明可汗出故取隂而
　汗出甚者止之於陽取陽而汗出甚者止之於隂
逆順篇曰無刺熇熇之熱無刺漉漉之汗
五禁篇曰五禁五奪五逆者皆不可刺曰大汗出之後
　是三奪也
平人氣象論曰尺濇脈滑謂之多汗
邪氣臟腑病形篇曰肺脈緩甚為多汗微緩為痿瘻偏
　風頭以下汗出不可止
本神篇曰衛氣者所以温分肉充皮毛肥腠理司闔關
　者也
經脈别論曰飲食飽甚汗出於胃驚而奪精汗出於心
　持重逺行汗出於腎疾走恐懼汗出於肝搖體勞倦
　汗出於脾
本病篇曰醉飽行房汗出於脾
水熱穴論曰勇而勞甚則腎汗出○所謂𤣥府者汗空
　也
舉痛論曰炅則腠理開營衛通汗大泄故氣泄矣○勞
　則喘息汗出外内皆越故氣耗矣
五變篇曰内不堅腠理疎則善病風厥漉汗
痺論曰風寒濕三氣雜至合而為痺其多汗而濡者此
　其逢濕甚也陽氣少隂氣盛兩氣相感故汗出而濡
　也
臟氣法時論曰肺病者肩背痛汗出○腎病者寢汗出
　憎風
隂陽應象大論曰陽勝則身熱腠理閉喘麤為之俛仰
　汗不出而齒乾以煩寃腹滿死能冬不能夏○隂勝
　則身寒汗出身常清數慄而寒寒則厥厥則腹痛死
　能夏不能冬
脈要精微論曰陽氣有餘為身熱無汗隂氣有餘為多
　汗身寒隂陽有餘則無汗而寒
營衛生㑹篇曰血之與氣異名同類焉故奪血者無汗
　奪汗者無血故人有兩死而無兩生
脈要精微論曰肺脈耎而散者當病灌汗
六元正紀大論曰太陽所至為寢汗痙
診要經終論曰太陽之脈其終也戴眼反折瘛瘲其色
　白絶汗乃出出則死矣
經脈篇曰六陽氣絶則隂與陽相離離則腠理發泄絶
　汗乃出故旦占夕死夕占旦死
　　　論證(共三條/)
汗出一證有自汗者有盜汗者自汗者濈濈然無時而
　動作則益甚盜汗者寐中通身汗出覺來漸收諸古
　法云自汗者屬陽虚腠理不固衛氣之所司也人以
　衛氣固其表衛氣不固則表虚自汗而津液為之發
　泄也治宜實表補陽盜汗者屬隂虚隂虚者陽必腠
　之故陽蒸隂分則血熱血熱則液泄而為盜汗也治
　宜清火補隂此其大法固亦不可不知也然以余觀
　之則自汗亦有隂虚盜汗亦多陽虚也如遇煩勞大
　熱之類最多自汗故或以飲食之火起於胃勞倦之
　火起於脾酒色之火起於腎皆能令人自汗若此者
　謂非陽盛隂衰者而何又若人之寤寐總由衛氣之
　出入衛氣者陽氣也人於寐時則衛氣入於隂分此
　其時非陽虚於表者而何所以自汗盜汗亦各有隂
　陽之證不得謂自汗必屬陽虚盜汗必屬隂虚也然
　則隂陽有異何以辨之曰但察其有火無火則或隂
　或陽自可見矣蓋火盛而汗出者以火爍隂隂虚可
　知也無火而汗出者以表氣不固陽虚可知也知斯
　二者則汗出之要無餘義而治之之法亦可得其綱
　領矣
一汗由血液本乎隂也經曰陽之汗以天地之雨名之
　其義可知然汗發於隂而出於陽此其根本則由隂
　中之營氣而其啟閉則由陽中之衛氣故凡欲疏汗
　而不知營衛之盛衰欲禁汗而不知槖籥之牝牡亦
　猶盪舟於陸而駕車於海耳吾知其不敗不已也○
一汗證有隂陽陽汗者熱汗也隂汗者冷汗也人但知
　熱能致汗而不知寒亦致汗所謂寒者非曰外寒正
　以陽氣内虚則寒生於中而隂中無陽隂中無陽則
　隂無所主而汗隨氣泄故凡大驚大恐大懼皆能令
　人汗出是皆陽氣頓消真元失守之兆至其甚者則
　如病後産後或大吐大瀉失血之後必多有汗出者
　是豈非氣去而然乎故經曰隂勝則身寒汗出身常
　清數凓而寒寒則厥厥則腹滿死仲景曰極寒仄汗
　出身必冷如冰是皆隂汗之謂也故凡治隂汗者但
　當察氣虚之微甚微虚者畧扶正氣其汗自收甚虚
　者非速救元氣不可即薑桂附子之屬必所當用余
　别有治按在傷寒門戰汗條中
　　　汗出不治證
凡汗出不治之證有六一汗出而喘甚者不治○二汗
　出而脈脱者不治○三汗出而身痛甚者不治○四
　汗出髪潤至顛者不治○五汗出如油者不治○六
　汗出如珠者不治○凡見此類不得妄為用藥
　　　論治(共八條/)
一陽證自汗或盜汗者但察其脈證有火或夜熱煩渇
　或便熱喜冷之類皆陽盛隂虚也宜當歸六黄湯為
　第一保隂煎亦妙○其或隂分雖有微火而不甚者
　宜一隂煎或加減一隂煎之類主之○其有心火不
　寧煩躁出汗者宜硃砂安神丸天王補心丹生脈散
　之類主之○又有本非隂虚止因内火薰蒸血熱而
　多汗者宜正氣湯或黄芩芍藥湯清化飲之類主之
一隂證自汗或盜汗者但察其内無火邪又無火脈便
　是氣虚隂證皆不可妄用凉藥以敗陽氣若止因氣
　虚而火未衰者宜三隂煎參歸湯人參建中湯之類
　主之○若睡中盜汗而無火者宜參苓散獨參湯主
　之○若陽氣俱虚者宜參附湯大建中湯之類主之
　○若氣虚火衰之甚者宜大補元煎六味回陽飲之
　類主之
一衛氣不固腠理不密而易汗者是亦隂證之屬宜黄
　茋六一湯玉屏風散茋附湯之類主之
一諸病誤治有不當汗而妄汗或雖當汗而汗之太過
　者皆汗多亡陽之證是亦隂證之屬當察其虚之微
　甚微虚者宜三隂煎五隂煎獨參湯之類主之大虚
　者非大補元煎六味回陽飲之類不可
一濕氣乘脾者亦能作汗凡證有身重困倦而脈見緩
　大聲音如從甕中出者多屬濕證若熱濕勝者但去
　其火而濕自清宜用前陽證之法○寒濕勝者但助
　其火而濕自退宜用前隂證之法○或用玉屏風散
　四君子湯五君子煎之類以健脾土之氣則濕去而
　汗自收
一收汗止汗之劑如麻黄根浮小麥烏梅北五味小黑
　豆龍骨牡蠣之屬皆可隨宜擇用○一曰黄茋得防
　風而力愈大○一曰官桂最能實表○一凡汗出太
　多不能收者速宜用五棓子為末以唾津調填臍中
　外用帕帛縛定過宿即止或用何首烏為末填臍縛
　之亦止
一小兒盜汗雖是常事在東垣諸公皆曰不必治之蓋
　由血氣未足也然汗之太多者終屬氣分之虚余於
　兒輩見汗之甚者每以人參一錢許煎湯與服當夜
　即止正恐他日之强弱未必不由乎此所以培補之
　功原不可少
一病後多汗若傷寒若瘧疾凡係外感寒邪汗出熱退
　而有汗不即止者此以表邪初解必由腠理衛氣開
　泄其汗宜然即數日旬日亦自無妨俟衛氣漸實汗
　必自止無足慮也若其他雜證本非外感之解而有
　自汗盜汗者乃非所宜不容不治
　　　述古(共二條/)
丹溪附錄曰心之所藏在内者為血發外者為汗蓋汗
　乃心之液而自汗之證未有不由心腎俱虚而得之
　者故隂虚陽必湊發熱而自汗陽虚隂必乘發厥而
　自汗皆隂陽偏勝所致也
立齋曰若陽氣虚弱汗出不止肢體倦怠用茋附湯上
　氣惴急盜汗氣短頭暈者用參附湯腎氣虚弱盜汗
　發熱者用六味丸若腎氣虚乏盜汗惡寒者用八味
　丸氣血俱虚而盜汗者用十全大補湯陽盛隂虚者
　當歸六黄湯心腎虚弱者班龍丸
　　　汗證論列方
大補元煎(新補一/)　　　　大建中湯(補二五/)
玉屏風散(補五一/)　　　　四君子湯(補一/)
五君子煎(新熱六/)　　　　當歸六黄湯(寒六五/)
獨參湯(補三六/)　　　　　參附湯(補三八/)
十全大補湯(補二十/)　　　參歸湯(補三九/)
茋附湯(補四四/)　　　　　人參建中湯(補二六/)
參苓散(補五四/)　　　　　生脈散(補五七/)
黄茋六一湯(補五十/)　　　一隂煎(新補八/)
三隂煎(新補十一/)　　　　六味回陽飲(新熱二/)
五隂煎(新補十三/)　　　　保隂煎(新寒一/)
大王補心丹(補百九/)　　　六味丸(補一二一/)
八味丸(補一二二/)　　　　加減一飲煎(新補九/)
清化飲(新因十三/)　　　　正氣湯(寒六六/)
黄芩芍藥湯(寒百九/)　　　班龍丸(補百三十/)
　　　論外備用方
歸脾湯(補三三/)　　　　　黄茋湯(補四六/)
大補黄茋湯(補四八/)　　　還少丹(補一三七/)
柔脾湯(補七二/吐衂汗)　　　　　益隂腎氣丸(補一一五/血虚盜汗)
三味建中湯(補二九/)　　　大建中湯(補二五/隂汗)
人參養營湯(補二一/)　　　心腎丸(補百十三/隂虚盜汗)
生地黄湯(寒六八/隂火汗)　　　　防己黄茋湯(和一七六/風濕汗)
宣明白术散(固三/虚風)　　　　白术散(和三十汗/自汗盜)
防風當歸湯(和二四一/過汗反張)　　牡蠣白术散(固二/酒風)
牡蠣散(固一/)　　　　　　金鎖正元丹(固十八/遺精汗)
秘元丹(固三二汗/虚寒自)　　　　麥麩湯(固四寒/氣虚)
辰砂妙香散(固十五/心虚汗)　　　脚汗牡蠣散(因二九四/)
　　痙證
　　　經義
至真要大論曰諸痙項强皆屬於濕○諸暴强直皆屬
　於風○厥隂在泉客勝則大關節不利内為痙强拘
　瘛外為不便主勝則筋骨由併腰腹時痛
經筋篇曰足太陽之筋病脊反折項筋急肩不舉腋支
　缺盤中紐痛不可左右摇○足少隂之筋病主癎瘛
　及痙在外者不能俛在内者不能仰故陽病者腰反
　折不能俛隂病者不能仰○經筋之病寒則反折筋
　急熱則筋弛縱不收隂痿不用陽急則反折隂急則
　俛不伸
繆刺論曰邪客於足太陽之絡令人拘攣背急引脇而
　痛
骨空論曰督脈為病脊强反折
生氣通天論曰因於濕首如裹濕熱不攘大筋緛短小
　筋㢮長緛短為拘㢮長為痿
經脈篇曰膀胱足太陽也是動則病衝頭痛目似脱項
　似拔脊痛腰似折髀不可以曲膕如結踹如裂是為
　踝厥是主筋所生病者
氣厥論曰肺移熱於腎傳於柔痓
診要經終論曰太陽之脈其終也戴眼反折瘈瘲其色
　白絶汗乃出出則死矣
六元正紀大論曰大陽所至為寢汗痙
熱病篇曰風痙身反折先取足太陽及膕中及血絡出
　血中有寒取三里○熱病不可刺者有九九曰熱而
　痙者死腰折瘈瘲齒噤齘也
厥論曰手陽明少陽厥逆發㗋痺嗌腫痙治主病者
　　　論證(共六條/)
痓之為病即内經之痙病也以痙作痓蓋傳寫之誤耳
　其證則脊背反張頭搖口噤戴眼項强四肢拘急或
　見身熱足寒惡寒面赤之類皆是也
仲景曰太陽之病發熱無汗反惡寒者名曰剛痓○太
　陽病發熱汗出而不惡寒者名曰柔痓○太陽病發
　熱脈沉而細者名曰痙為難治○太陽病發汗太多
　因致痓○風病下之則痓復發汗必拘急○瘡家雖
　身疼痛不可發汗汗出則痓
陳無擇曰夫人之筋各隨經絡結束於身血氣内虚外
　為風寒濕熱之所中則痓蓋風散氣故有汗而不惡
　寒曰柔痓寒泣血故無汗而惡寒曰剛痓原其所因
　多由亡血筋無所營故邪得以襲之所以傷寒汗下
　過多與夫病瘡人及産後致斯疾者㮣可見矣診其
　脈皆沉伏弦𦂳但陽緩隂急則久久拘攣隂緩陽急
　則反張强直二證各異不可不别
愚謂痙之為病强直反張病也其病在筋脈筋脈拘急
　所以反張其病在血液血液枯燥所以筋攣觀仲景
　曰太陽病發汗太多因致痙風病下之則成痙瘡家
　不可發汗汗之亦成痙只此數言可見病痓者多由
　誤治之壊證其虚其實可了然矣自仲景之後惟陳
　無擇能知所因曰多由亡血筋無所營因而成痙則
　盡之矣但惜其言之既善而復有未善者曰血氣内
　虚外為風寒濕熱所中則痙斯言不無又誤若其所
　云則仍是風濕為邪而虚反次之不知風隨汗散而
　既汗之後何復言風濕隨下行而既下之後何反致
　濕蓋誤汗者必傷血液誤下者必傷真隂隂血受傷
　則血燥血燥則筋失所滋筋失所滋則為拘為攣反
　張强直之病勢所必至又何待風寒濕熱之相襲而
　後為痙耶且仲景所言言不當汗而汗也不當下而
　下也汗下既誤即因誤治而成痓矣豈誤治之外必
　再受邪而後成痙無邪則無痙哉此陳氏之言不惟
　失仲景之意而反致後人疑惑用持兩端故凡今人
　之治此者未有不以散風去濕為事亦焉知血燥隂
　虚之證尚能堪此散削否此不可不為辨察故余列
　陳子之論於前以資後學之印證
一痙證甚多而人多不識者在不明其故而鮮有察之
　者耳蓋凡以暴病而見反張戴眼口噤拘急之類皆
　痙病也觀仲景以汗下為言謂其誤治亡隂所以然
　也余因類推則常見有不因誤治而凡屬隂虚血少
　之輩不能養營筋脈以致搐攣僵仆者皆是此證如
　中風之有此者必以年力衰殘隂之敗也産婦之有
　此者必以去血過多衝任竭也瘡家之有此者必以
　血隨膿出營氣涸也小兒之有此者或以風熱傷隂
　遂為急驚或以汗瀉亡隂遂為慢驚凡此之類總屬
　隂虚之證蓋精血不虧則雖有邪干亦斷無筋脈拘
　急之病而病至堅强其枯可知故治此者必當先以
　氣血為主而邪甚者或兼治邪若微邪者通不必治
　邪蓋此證之所急者在元氣元氣復而血脈行則微
　邪自不能留何足慮哉奈何今人但見此證必各分
　門類而悉從風治不知外感之風客邪證也治宜解
　散内生之風血燥證也止宜滋補矧此數者總由内
　證本無外邪既以傷精敗血枯燥而成而再治風痰
　難乎免矣故余詳筆於此以明痓證之要
一仲景言痙止屬太陽而不及他經者何也蓋痓必反
　張其病在背背之經絡惟太陽督脈耳言太陽則督
　在其中矣此其義也然仲景止言其表而未詳其裏
　考内經之經脈篇曰足少隂之脈貫脊屬腎其直者
　從腎上貫肝膈經筋篇曰足少隂之筋循脊内挟膂
　上至項結於枕骨與足太陽之筋合又曰足太陽之
　筋病脊反折項筋急足少隂之筋病主癎瘛及痙陽
　病者腰反折不能俛隂病者不能仰由此觀之則痙
　之為病乃太陽少隂之病也蓋腎與膀胱為表裏膀
　胱為津液之府而腎為藏精之藏病在二經水虧可
　知故治此者最當以真隂為主
　　　論治(共八條/)
一痙證凡因汗因瀉者其氣必虚○微虚者宜三隂煎
　五福飲之類主之○大虚而脈見沉細隂勝者宜大
　營煎大補元煎十全大補湯之類主之
一痙證多汗者宜三隂煎參歸湯人參建中湯主之○
　陽氣大虚汗出或亡陽者宜參附湯茋附湯大補元
　煎之類主之○若汗出兼火多熱躁者宜當歸六黄
　湯主之
一痙因泄瀉者宜胃關煎温胃飲之類主之○瀉止而
　痙者宜大營煎五福飲之類主之
一痙有兼火者必脈見洪滑證見煩熱宜一隂煎或加
　減一隂煎主之○若火盛之甚以致隂血涸燥者不
　得不先去其火宜清化飲保隂煎玉女煎之類主之
一痙有表邪未解者當察其邪之微甚及證之隂陽○
　若身有微熱脈不𦂳數者此微邪也只補正氣其邪
　自散宜五福飲之類主之○若表邪未解隂虚無汗
　身熱者宜三柴胡飲四柴胡飲補隂益氣煎之類主
　之○若陽氣大虚隂極畏寒邪不能解而痙者宜大
　温中飲主之
一痙有痰盛者不得不先清上焦○若火盛多痰者宜
　用清膈煎抱龍丸○若多痰無火宜用六安煎○凡
　此證候多屬虚痰虚火因其壅滯不得不暫為清理
　但得痰氣稍開便當調理血氣
一小兒吐瀉及多汗之後○一婦人産後○一諸證大
　失血之後○一凡病中風及瘡毒潰膿之後皆有此
　證悉當依前法酌宜治之
一痙證有兼濕者當如王海藏治法詳見後條
　　　述古(共二條/)
仲景治太陽之痓身體强脈沉遲者用括蔞桂枝湯取
　微汗○治剛痓無汗者用葛根湯○治胸滿口噤卧
　不着席脚攣齘齒者用大承氣湯○按此皆散逐實
　邪之法雖此證不多見然間或有之則亦不可不知
王海藏治剛痓用神术湯加羌活獨活麻黄○治柔痓
　用白术湯加桂心黄茋
　　　痙證論列方
大營煎(新補十四/)　　　　五福飲(新補六/)
參歸湯(補三九/)　　　　　參附湯(補三八/)
茋附湯(補四四/)　　　　　白术湯(和二六/)
一隂煎(新補八/)　　　　　三隂煎(新補十一/)
保隂煎(新寒一/)　　　　　温胃飲(新熱五/)
胃關煎(新熱九/)　　　　　清化飲(新因十三/)
玉女煎(新寒十二/)　　　　大補元煎(新補一/)
十全大補湯(補二十/)　　　五積散(散三九/)
大温中飲(新散八/)　　　　人參建中湯(補二六/)
清膈煎(新寒九/)　　　　　二柴胡飲(新散二/)
當歸六黄湯(寒六五/)　　　神术湯(和三九/)
三柴胡飲(新散三/)　　　　補隂益氣煎(新補十六/)
六安煎(新和二/)　　　　　四柴胡飲(新散四/)
加減一隂煎(新補九/)　　　葛根湯(散二九/)
大承氣湯(攻一/)　　　　　括蔞桂枝湯(散十二/)
抱龍九(小八五/)
　　　論外備用方
防風當歸湯(和二四一/過汗反張)
　
　
　
　
　
　
　
　
　
　
　景岳全書卷十二
欽定四庫全書
　景岳全書卷十三
　　　　　　　　　　　　明　張介賔　撰
　　瘟疫
　　　經義
隂陽應象大論曰冬傷於寒春必温病
金匱真言論曰夫精者身之本也故藏於精者春不病
　溫
熱論篇帝曰今夫熱病者皆傷寒之類也或愈或死其
　死皆以六七日之間其愈皆以十日以上者何也岐
　伯對曰巨陽者諸陽之屬也其脈連於風府故為諸
　陽主氣也人之傷於寒也則為病熱熱雖甚不死其
　兩感於寒而病者必不免於死帝曰願聞其狀岐伯
　曰傷寒一日巨陽受之故頭項痛腰脊强二日陽明
　受之陽明主肉其脈俠鼻絡於目故身熱目疼而鼻
　乾不得卧也三日少陽受之少陽主膽其脈循脇絡
　於耳故胸脇痛而耳聾三陽經絡皆受其病而未入
　於臟者故可汗而已四日太隂受之太隂脈循布胃
　中絡於嗌故腹滿而嗌乾五日少隂受之少隂脈貫
　腎絡於肺繫舌本故口燥舌乾而渇六日厥隂受之
　厥隂脈循隂器而絡於肝故煩滿而嚢縮三隂三陽
　五臟六腑皆受病營衛不行五臟不通則死矣○其
　不兩感於寒者七日巨陽病衰頭痛少愈八日陽明
　病衰身熱少愈九日少陽病衰耳聾微聞十日太隂
　病衰腹减如故則思飲食十一日少隂病衰渇止不
　滿舌乾已而嚏十二日厥隂病衰囊縱少腹微下大
　氣皆去病日已矣○帝曰治之奈何岐伯曰治之各
　通其臟脈病日衰已矣其未滿三日者可汗而已其
　滿三日者可泄而已
熱論篇曰兩感於寒者病一日則巨陽與少隂俱病則
　頭痛口乾而煩滿二日則陽明與太隂俱病則腹滿
　身熱不欲食譫言三日則少陽與厥隂俱病則耳聾
　嚢縮而厥水漿不入不知人六日死帝曰五臟已傷
　六腑不通營衛不行如是之後三日乃死何也岐伯
　曰陽明者十二經脈之長也其血氣盛故不知人三
　日其氣乃盡故死矣
熱論篇曰凡病傷寒而成温者先夏至日者為病温後
　夏至日者為病暑暑當與汗皆出勿止
熱論篇帝曰熱病已愈時有所遺者何也岐伯曰諸遺
　者熱甚而强食之故有所遺也若此者皆病已衰而
　熱有所藏因其榖氣相薄兩熱相合故有所遺也帝
　曰治遺奈何岐伯曰視其虚實調其逆從可使必已
　也帝曰病熱當何禁之岐伯曰病熱少愈食肉則復
　多食則遺此其禁也
刺熱篇曰肝熱病者小便先黄腹痛多卧身熱熱争則
　狂言及驚脇滿痛手足躁不得安卧庚辛甚甲乙大
　汗氣逆則庚辛死刺足厥隂少陽其逆則頭痛員員
　脈引衝頭也○心熱病者先不樂數日乃熱熱争則
　卒心痛煩悶善嘔頭痛面赤無汗壬癸甚丙丁大汗
　氣逆則壬癸死刺手少隂太陽○脾熱病者先頭重
　頰痛煩心顔青欲嘔身熱熱争則腰痛不可用俛仰
　腹滿泄兩頷痛甲乙甚戊己大汗氣逆則甲乙死刺
　足太隂陽明○肺熱病者先淅然厥起毫毛惡風寒
　舌上黄身熱熱争則喘欬痛走胸膺背不得太息頭
　痛不堪汗出而寒丙丁甚庚辛大汗氣逆則丙丁死
　刺手太隂陽明出血如大豆立已○腎熱病者先腰
　痛胻痠苦渇數飲身熱熱争則項痛而强胻寒且痠
　足下熱不欲言其逆則項痛員員澹澹然戊己甚壬
　癸大汗氣逆則戊己死刺足少隂太陽○諸汗者至
　其所勝日汗出也○肝熱病者左頰先赤心熱病者
　顔先赤脾熱病者鼻先赤肺熱病者右頰先赤腎熱
　病者頥先赤病雖未發見赤色者刺之名曰治未病
　○太陽之脈色榮顴骨熱病也榮未交曰今且得汗
　待時而已與厥隂脈争見者死期不過三日其熱病
　内連腎少陽之脈色也少陽之脈色榮頰前熱病也
　榮未交曰今且得汗待時而已與少隂脈争見者死
　期不過三日(此一節即言傷寒之兩感也詳/註備載類經疾病類四十四)
熱病篇曰熱病三日而氣口静人迎躁者取之諸陽五
　十九刺以寫其熱而出其汗實其隂以補其不足者
　身熱甚隂陽皆静者勿刺也其可刺者急取之不汗
　出則泄所謂勿刺者有死徴也○熱病七日八日脈
　口動喘而弦者急刺之汗且自出淺刺手大指間○
　熱病七日八日脈微小病者溲血口中乾一日半而
　死脈代者一日死○熱病已得汗出而脈尚躁喘且
　復熱勿刺膚喘甚者死○熱病七日入日脈不燥燥
　不散數後三日中有汗三日不汗四日死未曾汗者
　勿腠刺之○熱病不知所痛耳聾不能自收口乾陽
　熱甚隂頗有寒者熱在髓死不可治○熱病而汗且
　出及脈順可汗者取之魚際大淵大都大白寫之則
　熱去補之則汗止汗出太甚取内踝上横脈以止之
　○熱病已得汗而脈尚躁盛此隂脈之極也死其得
　汗而脈静者生○熱病者脈尚躁盛而不得汗者此
　陽脈之極也死脈盛躁得汗静者生○熱病不可刺
　者有九一曰汗不出大顴發赤噦者死二曰泄而腹
　滿甚者死三曰目不眀熱不已者死四曰老人嬰兒
　熱而腹滿者死五曰汗不出嘔下血者死六曰舌本
　爛熱不已者死七曰欬而衂汗不出出不至足者死
　八曰髓熱者死九曰熱而痙者死腰折瘈瘲齒噤齘
　也凡此九者不可刺也○太陽之脈色榮顴骨熱病也
　與厥隂脈争見者死期不過三日少陽之脈色滎頰前
　熱病也與少隂脈争見者死期不過三日(本篇刺法未/及詳錄具載)
　(類經針刺/類第四十)
評熱病論帝曰有病温者汗出輙復熱而脈躁疾不爲
　汗衰狂言不能食病名為何岐伯曰病名隂陽交交
　者死也人所以汗出者皆生於榖榖生於精今邪氣
　交争於骨肉而得汗者是邪却而精勝也精勝則當
　能食而不復熱復熱者邪氣也汗者精氣也今汗出
　而輙復熱者是邪勝也不能食者精無俾也病而留
　者其壽可立而傾也且夫熱論曰汗出而脈尚躁盛
　者死今脈不與汗相應此不勝其病也其死明矣狂
　言者是失志失志者死今見三死不見一生雖愈必
　死也
刺志論曰氣盛身寒得之傷寒氣虚身熱得之傷暑
論疾診尺篇曰尺膚熱甚脈盛躁者病温也其脈盛而
　滑者病且出也
刺法論帝曰余聞五疫之至皆相染易無問大小病狀
　相似不施救療如何可得不相移易者岐伯曰不相
　染者正氣存内邪不可干避其毒氣天牝從來復得
　其往氣出於腦即不干邪氣出於腦即先想心如日
　欲將入於疫室先想青氣自肝而出左行於東化作
　林木次想白氣自肺而出右行於西化作戈甲次想
　赤氣自心而出南行於上化作熖明次想黑氣自腎
　而出北行於下化作水次想黄氣自脾而出存於中
　央化作土五氣䕶身之畢以想頭上如北斗之煌煌
　然後可入於疫室
水熱穴論帝曰夫子言治熱病五十九俞願聞其處因
　聞其意岐伯曰頭上五行行五者以越諸陽之熱逆
　也○大杼膺俞缺盆背俞此八者以瀉胸中之熱也
　○氣衝三里巨虚上下廉此八者以瀉胃中之熱也
　○雲門髃骨委中髓空此八者以瀉四肢之熱也○
　五臟俞傍五此十者以瀉五臟之熱也○凡此五十
　九穴者皆熱之左右也○帝曰人傷於寒而傳為熱
　何也曰夫寒盛則生熱也
　　　論證(共二條/)
經曰冬傷於寒春必病温是温病即傷寒也然傷寒有
　四時之不同如冬感寒邪而即病者為真傷寒其有
　寒毒内侵而未至即病者必待春温氣動真隂外越
　再觸寒邪其病則發故至春犯寒則發為温病至夏
　犯寒則發為熱病亦猶傷氣者遇氣則作傷食者遇
　食則發其義一也然而傷寒瘟疫多起於冬不藏精
　及辛苦饑餓之人蓋冬不藏精則邪氣乘虚易入而
　饑餓勞倦之流則受傷尤甚故大荒之後必有大疫
　正為此也但此輩疫氣既盛勢必傳染又必於體質
　虚濁者先受其氣以漸偏傳則又有不待冬寒而病
　者矣然此以冬寒主氣之為病也至於客氣變遷歲
　時不同故有冬行春令則應冷反温夏行冬令則應
　熱反冷春秋皆然是則非其時而有其氣壯者無恙
　怯者受傷是又不止冬寒而運氣不正之害所當察
　而慎避者有如此
一瘟疫本即傷寒無非外邪之病但染時氣而病無少
　長率相似者是即瘟疫之謂古人有云瘟證因春時
　温氣而發乃因鬱熱自内而發於外初非寒傷於表
　也故宜用辛平之劑治與正傷寒用麻黄者不同也
　此説固若近理而實有未必然者蓋瘟疫若非表證
　則何以必汗而後解故余於前論中謂其先受寒邪
　再觸則發誠理勢之確然也但其時有寒熱證有隂
　陽治陽證熱證者即冬時亦可清解治隂證寒證者
　即春夏亦可温散謂宜因證因時者則可謂非寒傷
　於表也則不可
　　　瘟疫脈候
凡病傷寒瘟疫脈洪大滑數而數中兼緩者可治○脈
　洪太而𦂳數甚者危○脈雖浮大而按之無力者宜
　補兼表○身雖熱而脈弱者當以純補為主或微兼
　温散○身大熱而脈見沉澁細小足冷者難治○瘟
　病四五日身熱腹痛而吐脈來細而弦强者十二日
　死○瘟病二三日頭痛腹滿脈直而疾者八日死○
　瘟病八九日頭身不痛色不變而利不止心下堅脈
　不皷時或大者十七日死○瘟病汗不出或出不至
　下部者死○瘟病下利腹中痛甚者死○以上死證
　言其畧耳諸所未盡當於傷寒門參閲
　　　治法六要
自古傷寒治法苦於浩𣺌余自考索以來留心既久每
　臨編得其法未必見其病臨病見其證未必合其方
　可見病多變態執滯難行惟貴圓通而知其要耳故
　余註類經所列傷寒治要有六曰汗補温清吐下然
　亦但言其㮣而未及其詳今悉諸法於此用補傷寒
　之未備者倘欲求仲景心法仍當閲傷寒本門使能
　彼此參証則綱舉目張自有包羅貫串之妙既約且
　盡而活人之要當無出此
　　　汗有六要五忌
治傷寒之法余己折其六要而六要之外又有五忌者
　何也蓋六法之中惟汗為主正以傷寒之愈未有不
　從汗解者故法雖有六汗實統之而汗外五法亦無
　非取汗之法也然取汗以辛散此固其常也而何以
　五法皆能取汗六要則已又何以有五忌之辨也蓋
　汗由液化其出自陽其源自隂若肌膚閉宻營衛不
　行非用辛散則𤣥府不開而汗不出此其一也又若
　火邪内燔血乾液涸非用清凉則隂氣不滋而汗不
　出此其二也又若隂邪固閉陽氣不達非用辛温則
　凝結不開而汗不出此其三也又若營衛不足根本
　内虧非用唆補則血氣不充而汗不出此其四也又
　若邪在上焦隔遮陽道不施吐涌則清氣不升而汗
　不出此其五也又若邪入陽明胃氣壅塞不以通下
　則濁氣不解而汗不出此其六也凡此者皆取汗之
　道是即所謂六要也何謂五忌蓋一曰熱在表者内
　非實火大忌寒凉寒則隂邪凝滯不散邪必日深陽
　必日敗而汗不得出者死二曰元氣本弱正不勝邪
　者大忌消耗尤忌畏補消耗則正氣日消不補則邪
　氣日强消者日消甚者日甚而必不能汗者死三曰
　實邪内結伏火内炎者大忌温補温則愈燥補則愈
　堅而汗不得出者死四曰中虚氣弱并忌汗諸條者
　大忌發散散則氣脱氣脱而汗不能出氣脱而汗不
　能收者死五曰病非陽明實邪并忌下諸條者大忌
　通瀉瀉則亡隂隂虚則陽邪深䧟而汗不得出者死
　是即所謂五忌也能知六要而避五忌傷寒治法盡
　於是矣第假熱者多真實者少能察秋毫於疑似非
　有過人之見者不能也余之諄諄其亦顒望於潛心
　者耳
　　　汗散法(共五條/)
凡傷寒瘟疫表證初感速宜取汗不可遲也故仲景曰
　凡發汗服湯藥其方雖言日三服若病劇不解當半
　日中盡三服如服一劑病證猶在當復作本湯服之
　至有不肯汗出者服三劑乃解若汗不能出者死病
　也此所謂汗不宜遲也然取汗之法又當察其元氣
　病氣之虚實若忽爾暴病表證已具而元氣未虧者
　但以辛平之劑直散之可也若兼雜證則當察其寒
　熱温涼酌宜而治不得但知發散也又若身雖大熱
　表證全具而脈見虚弱者必不易汗此即當詳察補
　虚法酌而治之若不知標本而㮣行强散營竭則死
一傷寒之宜平散者以其但有外證内無寒熱而且元
　氣無虧也宜以正柴胡飲為主治此外如十神湯參
　蘇飲皆可酌用若病在陽明者宜升麻葛根湯○若
　感四時瘟疫而身痛發熱及烟瘴之氣者宜敗毒散
　或荆防敗毒散○若病在三陽而頭痛鼻塞項强身
　痛欬𠻳者宜神术散○若傷風兼寒而發熱欬𠻳者
　宜柴陳煎或金佛草散甚者小青龍湯
一傷寒之宜温散者以其寒邪外盛而内無熱證及元
　氣無虧而氣清受寒者皆可從温直散之宜二柴胡
　飲為最當○若寒甚表實者惟麻桂飲為最妙毋疑
　畏也此外如五積散麻黄湯桂枝湯小青龍湯葛根
　湯聖散子之類皆可酌用
一傷寒之宜涼散者以其外熱裏亦熱必脈證俱陽而
　煩渇喜冷及元氣强實者乃可兼涼兼散宜一柴胡
　飲為先或九味羌活湯柴葛解肌湯甚者六神通解
　散皆可酌用○若内外俱熱而或為熱瀉者宜柴芩
　煎○若表裏俱熱而兼班疹者宜柴葛煎
一傷寒之宜兼補兼散者以營衛不足血氣不充也用
　藥如用兵兵進而糧餉不繼則兵覆攻病而元氣不
　繼則病覆故治虚邪之宜散者必當先本後末此其
　最要者也○若寒邪在營肝脾血少而邪熱不退者
　宜三柴胡飲或歸柴飲○若寒邪在衛脾肺氣虚而
　表邪不解者宜四柴胡飲○若脾胃氣血不足而邪
　熱不解者宜五柴胡飲○若邪在半表半裏往來寒
　熱而微見氣虚者宜小柴胡湯○若温暑大熱大渇
　津枯液涸隂虚不能作汗者宜歸葛飲○若寒邪深
　入而隂中陽氣不足或背惡寒者必難散解非理隂
　煎不可○若中氣大虚大寒身熱惡寒或大便溏泄
　而表邪不能解者非大温巾飲不可
　　　補虚法(共三條/)
傷寒瘟疫俱外侮之證惟内實者能拒之即有所感而
　邪不勝正雖病無害最畏者惟内虚之人正不勝邪
　邪必乘虚深入害莫大矣故曰傷寒偏打下虚人且
　今人虚弱者多强實者少設遇挾虚傷寒而不知速
　救根本則百無一生故傷寒書曰陽證得隂脈者死
　正以隂脈即虚證也此欲辨之惟脈為主而參以形
　證自無失矣蓋凡遇傷寒外熱等證而脈見微弱浮
　空舉按無力者即是虚證最不易解最不宜攻雖欲
　發汗汗亦難出即有微汗亦不過强逼膚腠之汗而
　必非營衛通達之所化若不顧虚實而逼之太甚則
　中氣竭而危亡立至矣然治虚之法須察虚實之微
　甚若半虚者必用補為主而兼散其邪若太虚者則
　全然不可治邪而單顧其本顧本則專以保命命得
　不死則元氣必漸復或於七日之後或十四日甚者
　二十日之後元氣一勝邪將不攻自潰大汗至而解
　矣欲知其兆亦察其脈但得弱者漸强小者漸大弦
　者漸滑𦂳者漸緩則大汗將通吉期近矣凡用補之
　法但當察其胸膈何如若胸腹多滯者未可補年壯
　氣實者未可補若氣本不實而胸腹無滯則放膽用
　之又若内無熱邪而素宜用温其或氣有難行者則
　必兼煖胃而後可蓋補得煖而愈行邪得煖而速散
　切不可雜用消耗寒涼以分温補之力其或初感寒
　邪但見脈證真虚邪不易散等證則人參熟地之類
　開手便當速用愈早愈妙若或遲疑則縱冦深入反
　成難制此治虚邪最善之法也余用此法活人多矣
　常聞昧者有傷寒忌補之説不知補者所以補中是
　即托裏之意亦以寒邪如盜其來在外元氣如民其
　守在中足民正所以强中强中正所以禦外保命𤣥
　機惟此一着何為補住邪氣庸妄誤人莫此為甚余
　因再悉於此用補傷寒治法之未備漸用漸熟方知
　其妙自今而後知必有不惑余言而受余之生者將
　無窮矣
一傷寒精血素弱或隂中陽氣不足脈細弱而惡寒者
　必須大助真隂則陽從隂出而表邪自可速解惟理
　隂煎加柴胡麻黄之類或隨證加减用之為最妙○
　若傷寒於七八日之後脈數無力神昏氣倦或躁擾
　不寧散之不可清之不可而邪不能解者只宜理隂
　煎大劑與之真回生神劑也○若氣血俱虚而邪不
　能解只宜平補者以五福飲為主而隨證加减用之
　或大補元煎或六物煎或十全大補湯皆可用○若
　脾胃中氣虚弱而邪不能解者宜四君子湯加减用
　之○若中氣虚弱脾寒或兼嘔惡而邪不解者宜五
　君子煎温胃飲○若勞倦傷脾寒邪内䧟身熱不退
　當升散者宜補中益氣湯○若寒邪䧟入隂分血虚
　不能外達而當升散者宜補隂益氣煎○若隂虚發
　熱面赤口渇煩躁脈浮洪無力者宜六味地黄湯大
　劑與之一服可愈○凡中氣虚寒表邪不解或日久
　畏藥或諸藥不效者只宜獨參湯或濃或淡或冷或
　熱隨其所好時時代茶與之連日勿間使其營氣漸
　復則邪氣漸退大有回生之妙毋忽之也
一傷寒用補之法與用攻用散者不同蓋攻散所以去
　實邪其力峻其效速故凡用柴胡麻黄之類取效在
　一二三劑之間用大黄芒硝之類取效在一劑之間
　此而不效必其用之不善不可多也至若用補者所
　以補虚其力柔其功緩雖於一二劑見效者亦多有
　之若積勞積損氣血虚甚者欲其復元誠不易也但
　察其服補無碍或於脈證間畧見相投便是得補之
　力故輕者二三劑重者十餘劑方得見功而汗出邪
　退以愈也若不知此理而但於一二劑間未見速效
　則必致庸讒起惑亂生而全功盡棄矣此不可不深
　察也
　　　温補法(共二條/)
凡治傷寒瘟疫宜温補者為其寒邪凝滯陽不勝隂非
　温不能行非温不能復也如寒氣在經者以邪在表
　也宜用温散法具如前寒氣在臟者以陽氣虚也或
　宜温補或止温中然用温之法但察其外雖熱而内
　無熱者便是假熱宜温不宜凉也病雖熱而元氣虚
　者亦是假熱宜温不宜凉也真熱者誰不得而知之
　惟假熱為難辨耳病假熱者非用甘温熱必不退矧
　真寒者又在不言可知大都實證多真熱虚證多假
　熱故治實者多宜用凉治虚者多宜用温真假不識
　誤人不淺矣○又真寒假熱之辨則實亦有寒實亦
　有熱虚亦有寒虛亦有熱若謂實者皆熱虚者皆寒
　則鑿而謬矣但實而寒者只宜温散不必滋補虚而
　熱者只宜調補最畏寒凉蓋寒凉無生意而善敗元
　氣若以寒凉治虚證則熱未必退且暫用則或可久
　則無不敗脾而危者既已病熱又不宜寒則總云假
　熱本非過也
一傷寒發熱而命門陽虚或惡寒或身痛或嘔或痢脈
　弱氣虚而表不能解者必用大温中飲或理隂煎○
　若傷寒身熱心肺有寒或嘔噦而欬或腹滿而喘止
　有寒邪而無虚者宜小青龍湯○若隂證傷寒自利
　脈沉身痛發熱腹痛厥逆但有寒邪而元氣無虚者
　當用温藥宜四逆湯○若寒在太隂腹痛吐痢或脹
　滿厥逆脾胃虚寒而邪有不解者宜温胃飲或理中
　湯○若傷寒一二日邪在太陽或在少隂背惡寒而
　表不解者宜附子理隂煎在仲景則用附子湯○若
　風寒在表隂寒在裏外為身熱而内則瀉痢不能止
　或見嘔惡或腹因痢痛者此其中氣下泄則外邪益
　䧟必不能解宜速用胃闗煎或大温中飲○凡患傷
　寒有隂陽大虚元氣將敗而邪不能解者非六味回
　陽飲不可然但有大虚大寒之意即當用此若待其
　敗恐無及矣○凡隂盛隔陽内真寒而外假熱者其
　證必頭紅面赤或乾渇舌焦或口瘡喉痛或煩喘狂
　躁或身熱如火或見虚斑而蚊迹徧身或發隂黄而
　溺如金汁雖其外有此證而脈則微弱不鼓且或為
　嘔惡或為泄瀉或背腹畏寒或氣短似喘或昏睡無
　知或驚惶懼怯或雖熱不渇或言雖譫妄而氣促聲
　微或身雖躁狂而舉動無力禁之則止是皆内虚外
　實真寒假熱之證須用理隂煎或六味回陽飲大温
　中飲八味地黄湯之類大劑與之庶可保全若虚火
　上浮喉痛熱躁不能熱飲者用井水浸藥冷與飲之
　此用假寒之味以解上焦之假熱真熱之性以救下
　焦之真寒回陽起死真神妙之法也○其有血氣本
　虚用補相便然温補既多而病日昏憒且見煩熱難
　愈者此其陽邪獨亢隂氣不至而虚中有熱也但改
　滋隂以犀角地黄湯加黄芩麥冬或一柴胡飲加知
　母之類此十補一精之法一劑即效其妙如神醫中
　圓活最宜知此
　　　清利法(共三條/)
凡治傷寒瘟疫宜清利者非止一端蓋火實者宜清火
　氣實者宜行氣食滯者宜消食痰盛者宜化痰皆所
　謂清利也凡此數者滯去則氣行而表邪自解然此
　宜用於邪實等證而本非虚證之所宜其有虚中挾
　實者不妨少為兼用此中權度自有其宜若病在危
　急則毫不容謬設不當清而妄用之亦與撲殘燈者
　無異也
一傷寒火盛者治宜清解○若熱入陽明煩渇躁熱脈
　洪便實而邪有不解者宜柴胡白虎煎或單用白虎
　湯太清飲或玉泉散若汗後仍熱者亦宜用之○若
　傷寒口渇煩熱赤斑脈洪大而無力者宜人參白虎
　湯○若傷寒邪在太陽發熱頭痛脈洪大表邪未解
　而内熱又甚者宜一柴胡飲或三黄石膏湯或六神
　通解散○若六經通熱火邪不解或狂斑煩躁或頭
　紅面赤口乾舌黑脈洪邪實者宜抽薪飲或黄連解
　毒湯或加柴胡○若傷寒熱入血室吐衂斑黄及血
　熱血燥不能作汗而邪不解者宜局方犀角地黄湯
　熱甚者宜良方犀角地黄湯若熱邪閉結血分大便
　不通而邪不能解者宜抜萃犀角地黄湯○若少隂
　水虧陽明火盛熱渇失血牙痛便結脈空作喘而邪
　不能解者宜玉女煎○若傷寒陽邪亢盛血脈不通
　而四肢厥逆者謂之熱厥宜四逆散○若暑月時行
　瘟疫表裏俱熱宜清宜解者羌活升麻湯○若傷寒
　熱結膀胱而小水不利火邪不退或挾熱泄瀉者宜
　大分清飲或柴芩煎或益元散○若傷寒實熱内蓄
　小水不利而口渇煩熱發黄者宜茵陳飲或大分清
　飲○凡瘟疫熱甚而煩渇不寧者宜雪梨漿時時與
　之解渇退火最妙大勝於益元散○冷水稟天一之
　性甘而不苦故大能清熱解煩滋隂壯水凡火盛水
　涸大渇便結營衛熱閉不能作汗者最宜用之雖虚
　證不可用然亦有當用者但察其喉口熱極唇舌乾
　焦大便秘結不通而大渇喜冷者此隂虚水虧證也
　不妨與人參熟地桂附乾薑之屬相間並用藉以滋
　隂其功不小惟大便不結及微熱微渇勞倦陽虚等
　證最不宜用若妄用之則多致寒顫而敗
一傷寒兼雜證者治宜調和清利○凡傷寒兼風發熱
　欬𠻳多痰者宜柴陳煎○若食滯氣實邪結胃脘而
　表不解者宜大和中飲加柴胡○若感四時寒濕之
　氣以致脾胃不和或嘔或吐或泄瀉脹滿者宜平胃
　散或寒盛多吐者宜和胃飲○若外感風寒内停飲
　食頭痛寒熱或為吐瀉脹滿者宜藿香正氣散○若
　感四時寒濕發熱發黄身痛脈𦂳中寒泄瀉小水不
　利者宜柴苓飲若中無寒而多火者宜柴苓湯○若
　外傷暑熱霍亂泄瀉小水不利腹痛脹滿内隂外陽
　者宜五苓散○若外傷寒濕一身盡痛者羌活勝濕
　湯
　　　吐法(共二條/)
凡傷寒宜吐者必其上焦有滯或食或痰結聚胸膈而
　邪不得散者當吐也或寒邪濁氣内䧟膈間而為痞
　為痛者當吐也蓋吐中自有發散之意若中氣虚寒
　脈弱無力及氣短虚煩不寧者皆不可吐凡用吐藥
　中病即止不必盡劑
一古方吐法多用獨聖散及茶調散凡上焦邪滯皆可
　用之然不若新吐法為更㨗也○又凡諸藥皆可吐
　只隨證用藥煎湯服少頃探而吐之則輕重可酌標
　本可兼尤其善也
　　　下法(共二條/)
凡傷寒瘟疫宜下者必陽明邪實於腑而秘結腹滿者
　乃可下之或元氣素强胃氣素實者亦可下之若大
　便雖數日不行而腹無脹滿及大便無壅滯不通之
　狀或連日不食而臍腹坦然軟而無碍者此其陽明
　胃腑本無實邪切不可妄下妄導以泄中氣又如傷
　寒門忌下諸條必當加意詳察不可誤用蓋諸誤之
　害下為尤甚不可忽也○今見時醫有妄下而亦不
　致死者必其元氣之素强能勝攻下者也若㮣引為
　證必致殺人
一傷寒邪入陽明便秘譫語腹滿煩熱脈證俱實者宜
　大承氣湯或調胃承氣湯○若傷寒表證未除裏證
　又急表裏俱實者宜大柴胡湯○若三焦六經邪火
　壅結大便不通而表邪不解者宜局方涼膈散○若
　傷寒熱邪傳裏當下而氣血俱虚者宜陶氏黄龍湯
　○若傷寒熱邪傳裏而血虚秘結腹脹作痛邪不能
　解者宜玉燭散○若時氣瘟疫徧行火邪内蓄三焦
　實熱大便秘結而邪不能退者宜五瘟丹○若時行
　瘟疫發熱火浮於上胸膈結熱者宜大清丸○凡諸
　有宜通宜下者但隨證作引送百順丸一二三錢最
　㨗最妙
　　　瘟疫熱毒辨治(共三條/)
瘟疫本即傷寒然亦有稍異以其多發於春夏且因時
　氣偏行大小相似必待日數足然後得汗而解者是
　為瘟疫之證雖古法云瘟病在三陽者多三隂者少
　然亦不可拘泥若見隂證隂脈是即三隂病也大宜
　辨而治之
一瘟疫之在三陽者當辨其經如脈浮頭疼發熱身痛
　者太陽證也宜九味羌活湯加减治之○若脈長鼻
　乾不眠而躁者陽明病也宜葛根解肌湯或十味參
　蘓飲加减治之○若脈弦而數胸脇痛而耳聾少陽
　證也宜小柴胡湯加减治之○按此三陽之治乃古
　方治瘟之大畧然此證寒熱虚實無所不有仍當察
　治如前不可拘也
　瘟疫初起而頭疼身痛憎寒發熱脈𦂳數洪滑而别
　無他證先宜正柴胡飲或敗毒散或十神湯○若瘟
　疫初起多隂少陽脈證無虚者宜神术散○若瘟疫
　胸膈滿悶小柴胡加枳實橘紅熱在内者仍加黄連
　○若暑月時行瘟疫表裏俱熱甚宜清火解毒者羗
　活升麻湯○若瘟疫火盛脈洪大而熱躁甚者三黄
　石膏湯○若瘟疫熱毒上浮頭面俱腫目不能開口
　乾舌躁咽喉不利者普濟消毒飲○若瘟疫脈洪大
　煩燥熱渇者白虎湯或兼嘔吐者仲景竹葉石膏湯
　○若瘟疫發狂譫語脈洪大滑實而大便秘結不通
　者大承氣湯或鷄子清飲○若瘟疫内外俱有實邪
　大便不通當表裏雙解者防風通聖散○若瘟疫病
　八九日不退而發斑發黄但脈不虚不浮𦂳而腹見
　痞滿者率可以承氣五苓合服而下之○若瘟疫頭
　身紅赤肢體熱甚煩躁不能當者宜用解瘟疫熱毒
　法及内飲雪梨漿或用井花水調玉泉散俱妙○按
　以上諸法乃因時因證皆陽證實邪之所宜若瘟疫
　脈弱無力或外雖實而内則虚或口不喜冷大便不
　結之類即非陽證不得以身熱脈數俱認為火雖在
　暑月如理中湯理隂煎大温中飲大補元煎及前温
　補諸法皆當隨證必用此舍時從證之妙法也矧夏
　月尤多伏隂故凡臨此證者必先察隂陽次辨虚實
　則其要也宜切識之
徐東皋曰瘟疫六七日不解以致熱入血室發黄身如
　烟薰目如金色口躁而熱結以砭鍼刺曲池出惡血
　仍以通聖散兼散兼下得汗如黄水糞如黑膏而即
　愈○按此即北方之所謂打寒也其法用手捋上膞
　使血聚於臂以帛縛定乃用筯夾磁鋒擊刺肘中曲
　澤傍之大絡使邪毒隨惡血而出亦最㨗之法窮人
　用之極效然非曲池穴也
　　　大頭瘟證治(共三條/)
大頭瘟者以天行邪毒客於三陽之經所以憎寒發熱
　頭目頸項或咽喉俱腫甚至腮面紅赤肩背斑腫狀
　如蝦蟆故又名為蝦蟆瘟大都此證多屬風熱然亦
　有表裏虚實之辨又外科有時毒證亦即此也方治
　具見本門當參閲用之
一大頭蝦蟆瘟治法凡病在頭目内火未盛者先當解
　散宜正柴胡飲或敗毒散○若時毒咽喉腫痛内火
　不甚而便利調和者葛根牛旁湯○時毒表裏俱熱
　頭目俱腫宜清宜散者柴葛煎○若毒在陽明表裏
　俱熱多頭痛鼻乾宜散者柴葛解肌湯○若時毒三
　陽熱極狂躁咽喉腫痛宜清兼散者梔子仁湯○若
　時毒徧行邪熱上浮頭靣俱腫咽喉不利者普濟消
　毒飲○若時毒風熱上聚頭面宜升散者犀角升麻
　湯○若時氣盛行宜清火解毒者羌活升麻湯○若
　時毒血熱煩躁兼赤斑者犀角散人參白虎湯○若
　時毒内外俱實當雙解者防風通聖散○若時毒焮
　腫作痛脈實便秘宜下者五利大黄湯或漏蘆升麻
　湯或連翹消毒散○若時毒雖盛而外實内虚脈弱
　神困凡諸虚證有據者必當救裏内托宜參芪托裏
　散或托裏消毒散其有陽虚假熱而兼嘔惡泄瀉者
　如大味回陽飲之類皆所必用不可疑也○若頭項
　腫甚疼痛難忍者宜用清涼救苦散敷之或取側栢
　葉自然汁調蚯蚓泥敷之
徐東皋曰大頭蝦蟆之候因風熱濕邪在於髙顛之上
　宜先用敗毒散加羌活黄芩酒浸大黄隨病加减不
　可峻用降藥雖有硝黄之劑亦必細細呷之蓋凡治
　大頭瘟者不宜速攻若攻之太峻則邪氣之在上者
　自如而無過之中氣反受其害而傷人也且頭乃空
　虚之地既著空虚則無所不至所以治法當先緩而
　後急則邪伏也緩治以清熱消毒虚者兼益元氣胃
　虚食少者兼助胃氣内實熱盛大便秘結者以酒浸
　大黄下之乃宣熱而泄其毒也此為先緩後急之法
　若先從鼻腫次腫於目又次腫於耳漸至頭上絡腦
　後結塊則止不散必出膿而後愈○又曰大頭瘟太
　陽病發於頭上并腦後下項及目後赤腫者是也治
　宜荆防敗毒散羌活藁本行經○陽明病發於鼻頞
　并目不能開及靣部者是也或内熱氣喘口乾舌燥
　咽喉腫痛不利脈數大者普濟消毒飲若内實而熱
　者防風通聖散間服之○少陽病發於耳之上下前
　後并頭角紅腫者是也若發熱或日晡潮熱或寒熱
　往來口苦咽乾目痛胸脇滿悶者小柴胡加消毒之
　藥
　　　傷寒初感治法
凡傷寒初感之治本與傳變者不同蓋凡病傷寒瘟疫
　者無不發熱然初感之時其邪在表未經傳裏未至
　鬱熱雖身表有熱不過膚腠之寒邪而内未有火豈
　即陽證斯時也但用温散或兼托散藥對其證無不
　即愈奈何時俗之醫一見發熱便認為火而芩連知
　柏開手便用不知内無實熱何以當此以寒邪得寒
　藥而表裏俱寒勾連不解則日以内傳寒凉妄用則
　元陽日敗凡受斯害死者多矣此理不明則既不知
　表裏又不知先後終身不省每致悞人而且敢侈口
　談醫其心果亦安乎
　　　傷寒飲食宜忌(共二條/)
凡傷寒飲食有宜忌者有不宜忌者若病傷寒而食不
　斷者以邪猶在表未深入也及其稍深而在半表半
　裏之間則食漸减矣再入胸膈胃口則全不食矣邪
　既在胃則胃口不饑所以傷寒不食者或十日或二
　十日皆無足慮者亦以胃氣不餒則不敗也第不欲
　食者不可强食强食則助邪或新愈之後胃氣初醒
　尤不可縱食縱食則食復此皆大忌也至有不宜忌
　者則如勞倦内傷之人偶感寒邪亦必發熱此多以
　勞傷中氣本非真正傷寒外邪内䧟之病所以外雖
　發熱而内則饑餒每多思食奈何庸昧之輩但見發
　熱則曰餓不死傷寒不論虛實一㮣禁之常見欲食
　者索之不得而且加以剋伐寒凉之藥嗟嗟饑腸受
　剥虚者益虚内外夾攻苦無所訴及胃氣既脱反不
　欲食矣即欲救之已無可及余常治此證每借食為
　藥所活多人而見禁食受斃者亦已不少故詳言之
　若病人時時覺饑而索食者此其邪不在臟胃中空
　虚而然必不可禁但不宜縱耳且因此可察虚實關
　係非小不可忽也
巢氏曰凡瘟疫病新瘥脾胃尚虚穀氣未復若作勞妄
　動傷力并食猪羊鷄犬魚膾炙煿肥膩生果麫食硬
　澁難消之物停積腸胃膈悶腹脹便秘或大吐大下
　重復發熱病作不可救矣
　　　避疫法(共二條/)
瘟疫乃天地之邪氣若人身正氣内固則邪不可干自
　不相染故避之之法惟在節慾節勞或於房室勞倦
　之後尤不可近仍勿忍饑以受其氣皆要法也至於
　却邪之法則如刺法論所云天牝從來復得其往氣
　出於腦即不干邪蓋天牝者鼻也鼻受天之氣故曰
　天牝氣自空虚而來亦欲其自空虚而去即天牝從
　來復得其往也正以氣通於鼻鼻通於腦毒入腦中
　則流布諸經令人相染矣氣出於腦謂嚏之或張鼻
　以泄之或受氣於室則泄氣於外而大吸精氣以易
　之則邪從鼻出而毒氣自散此却邪於外之法也又
　如想心如日等法蓋膽屬少陽為中正之官少陽氣
　壯則臟氣賴以俱壯而邪不能入此强中禦邪之法
　也凡探親診疾事有不容己者但知此諸法則雖入
　最穢之地自可保其無慮○一方治天行時氣宅舍
　怪異用降真香燒焚大解邪穢小兒帶之能解諸邪
　最騐○一法以福建香茶餅不時噙口中大辟傷寒
　瘴氣穢惡
醫統曰男子病邪氣出於口女人病邪氣出於前隂其
　相對坐立之間必須識其向背或以雄黄末塗鼻孔
　中行動從容察位而入凡入病家此亦醫人之不可
　不知也
　　　瘟疫論列方
麻桂飲(新散七/)　　　　　理隂煎(新熱三/)
補中益氣湯(補三一/)　　　麻黄湯(散一/)
桂枝湯(散九/)　　　　　　補隂益氣煎(新補十六/)
參蘓飲(散三四/)　　　　　十補湯(散四十/)
九味羌活湯(散四四/)　　　五積散(散五九/)
敗毒散(散三六/)　　　　　荆防敗毒散(痘三一/)
柴葛煎(新散十四/)　　　　葛根湯(散二九/)
柴葛解肌湯(散三一/)　　　歸葛湯(新散十三/)
神术散(散六五/)　　　　　升麻葛根湯(散三十/)
歸柴飲(新散十七/)　　　　柴陳煎(新散九/)
柴芩煎(新散十/)　　　　　羌活升麻湯(寒十二/)
柴苓湯(和一九二/)　　　　柴苓飲(新散十一/)
十全大補湯(補二十/)　　　聖散子(散四三/)
五瘟丹(攻百一/)　　　　　六神通解散(寒十五/)
四逆湯(熱十四/)　　　　　平胃散(和十七/)
六味回陽飲(新熱二/)　　　四逆散(散二八/)
和胃飲(新和五/)　　　　　防風通聖散(攻十六/)
五福飲(新補六/)　　　　　五苓散(和一八二/)
藿香正氣散(和二十/)　　　六物煎(新因二十/)
一柴胡飲(新散一/)　　　　普濟消毒飲(寒十三/)
獨參湯(補三六/)　　　　　二柴胡飲(新散二/)
人參白虎湯(寒三/)　　　　温胃飲(新熱五/)
三柴胡飲(新散三/)　　　　柴胡白虎煎(新散十二/)
胃關煎(新熱九/)　　　　　四柴胡飲(新散四/)
竹葉石膏湯(寒五/)　　　　理中湯(熱一/)
笠柴胡飲(新散五/)　　　　三黄石膏湯(寒十一/)
附子湯(熱二二/)　　　　　正柴胡飲(新散六/)
黄連解毒湯(寒一/)　　　　白虎湯(寒二/)
小柴胡湯(散十九/)　　　　局方涼膈散(攻十九/)
太清飲(新寒十三/)　　　　大柴胡湯(攻七/)
解瘟熱毒法(寒二四/)　　　玉泉散(新寒十五/)
大補元煎(新補一/)　　　　羌活勝濕湯(和一七八/)
益元散(寒百十二/)　　　　四君子湯(補一/)
葛根牛旁湯(外四五/)　　　抽薪飲(新寒三/)
五君子煎(新熱六/)　　　　陶氏黄龍湯(攻二一/)
茵陳飲(新寒八/)　　　　　大温中飲(新散八/)
調胃承氣湯(攻三/)　　　　玉女煎(新寒十二/)
大和中飲(新和七/)　　　　五利大黄湯(外八九/)
犀角散(寒一三一/)　　　　大分清飲(新寒五/)
漏蘆升麻湯(外九七/)　　　雪梨漿(新寒十六/)
小青龍湯(散八/)　　　　　連翹消毒散(外六一/)
大青丸(攻百二/)　　　　　金沸草散(散八一/)
參茋托裏散(外五/)　　　　玉燭散(攻二四/)
大承氣湯(攻一/)　　　　　托裏消毒散(外二/)
百順丸(新攻六/)　　　　　獨聖散(攻百六/)
梔子仁湯(寒十九/)　　　　清涼救苦散(外一三五/)
茶調散(攻百七/)　　　　　鷄子清飲(寒十七/)
犀角升麻湯(外四七/)　　　吐法(新攻一/)
犀角地黄湯(三方/八十)　(寒七九/八一)
　　　論外備用方
奪命散(補三七/虚極)　　　　　芩連消毒散(寒十四/)
陳氏正氣散(和二二冷/風寒生)
　
　
　景岳全書卷十三
欽定四庫全書
　景岳全書卷十四
　　　　　　　　　　　　明　張介賔　撰
　　瘧疾
　　　經義
瘧論帝曰夫痎瘧皆生於風其畜作有時者何也岐伯
　曰瘧之始發也先起於毫毛伸欠乃作寒慄皷頷腰
　脊俱痛寒去則内外皆熱頭痛如破渇欲冷飲帝曰
　何氣使然曰隂陽上下交争虚實更作隂陽相移也
　陽并於隂則隂實而陽虚陽明虚則寒慄皷頷也巨
　陽虚則腰背頭項痛三陽俱虚則隂氣勝隂氣勝則
　骨寒而痛寒生於内故中外皆寒陽盛則外熱隂虚
　則内熱外内皆熱則喘而渇故欲冷飲也此皆得之
　夏傷於暑熱氣盛藏於皮膚之内腸胃之外此榮氣
　之所舍也此令人汗空疎腠理開因得秋氣汗出遇
　風及得之以浴水氣舍於皮膚之内與衛氣并居衛
　氣者晝日行於陽夜行於隂此氣得陽而外出得隂
　而内薄内外相薄是以日作○帝曰其間日而作者
　何也岐伯曰其氣之舍深内薄於隂陽氣獨發隂邪
　内著隂與陽争不得出是以間日而作也○帝曰其
　作日晏與其日早者何氣使然曰邪氣客於風府循
　膂而下衛氣一日一夜大㑹於風府其明日日下一
　節故其作也晏此先客於脊背也每至於風府則腠
　理開腠理開則邪氣入邪氣入則病作以此日作稍
　益晏也其出於風府日下一節二十五日下至骶骨
　二十六日入於脊内注於伏膂之脈其氣上行九日
　出於缺盆之中其氣日髙故作日益早也其間日發
　者由邪氣内薄於五臟横連募原也其道遠其氣深
　其行遲不能與衛氣俱行不得皆出故間日乃作也
　○帝曰夫子言衛氣每至於風府腠理乃發發則邪
　氣入入則病作今衛氣日下一節其氣之發也不當
　風府其日作者奈何曰此邪氣客於頭項循膂而下
　者也故虚實不同邪中異所則不得當其風府也故
　邪中於頭項者氣至頭項而病中於背者氣至背而
　病中於腰脊者氣至腰脊而病中於手足者氣至於
　手足而病衛氣之所在與邪氣相合則病作故風無
　常府衛氣之所發必開其腠理邪氣之所合則其府
　也○帝曰瘧先寒而後熱者何也曰夏傷於大暑其
　汗大出腠理開發因遇夏氣淒滄之小寒藏於腠理
　皮膚之間秋傷於風則病成矣夫寒者隂氣也風者
　陽氣也先傷於寒而後傷於風故先寒而後熱也病
　以時作名曰寒瘧○帝曰先熱而後寒者何也曰此
　先傷於風而後傷於寒故先熱而後寒也亦以時作
　名曰温瘧其但熱而不寒者隂氣先絶陽氣獨發則
　少氣煩寃手足熱而欲嘔名曰癉瘧○岐伯曰夫瘧
　之始發也陽氣并於隂當是之時陽虚而隂盛外無
　氣故先寒慄也隂氣逆極則復出之陽陽與隂復并
　於外則隂虚而陽實故復熱而渇夫瘧氣者幷於陽
　則陽勝并於隂則隂勝隂勝則寒陽勝則熱瘧者風
　寒之氣不常也病極則復夫病之未發也隂未并陽
　陽未并隂因而調之真氣得安邪氣乃亡故攻不能
　治其已發為其氣逆也○帝曰攻之奈何早晏何如
　曰瘧之且發也隂陽之且移也必從四末始也陽已
　傷隂從之故先其時堅束其處令邪氣不得入隂氣
　不得出審候見之在孫絡盛堅而血者皆取之此真
　往而未得并者也○帝曰瘧不發其應何如曰瘧氣
　者必更盛更虚當氣之所在也病在陽則熱而脈躁
　在隂則寒而脈静極則隂陽俱衰衛氣相離故病得
　休衛氣集則復病也○帝曰時有間二日或至數日
　發或渇或不渇其故何也曰其間日者邪氣與衛氣
　客於六府而有時相失不能相得故休數日乃作也
　瘧者隂陽更勝也或甚或不甚故或渇或不渇○帝
　曰論言夏傷於暑秋必病瘧今瘧不必應者何也曰
　此應四時者也其病異形者反四時也其以秋病者
　寒甚以冬病者寒不甚以春病者畏風以夏病者多
　汗○帝曰夫病温瘧與寒瘧而皆安舍舍於何藏曰
　温瘧者得之冬中於風寒氣藏於骨髓之中至春則
　陽氣大發邪氣不能自出因遇大暑腦髓爍肌肉消
　腠理發泄或有用力邪氣與汗皆出此病藏於腎其
　氣先從内出之於外也如是者隂虚而陽盛陽盛則
　熱矣衰則氣復反入入則陽虚陽虚則寒矣故先熱
　而後寒名曰温瘧○帝曰癉瘧何如曰癉瘧者肺素
　有熱氣盛於身厥逆上衝中氣實而不外泄因有所
　用力腠理開風寒舍於皮膚之内分肉之間而發發
　則陽氣盛陽氣盛而不衰則病矣其氣不及於隂故
　但熱而不寒氣内藏於心而外舍於分肉之間令人
　消爍肌肉故命曰癉瘧
至真要大論帝曰火熱或惡寒發熱有如瘧狀或一日
　發或間數日發其故何也岐伯曰勝復之氣㑹遇之
　時有多少也隂氣多而陽氣少則其發日遠陽氣多
　而隂氣少則其發日近此勝復相薄盛衰之節瘧亦
　同法
金匱真言論曰夏暑汗不出者秋成風瘧
生氣通天論曰夏傷於暑秋為痎瘧○魄汗未盡形弱
　而氣爍穴俞以閉發為風瘧
　　　論證(共四條/)
瘧疾之疾本由外感故内經論瘧無非曰風曰寒其義
　甚明而後世之論則泛濫不一總不過約言其末而
　反失其本所以議論愈多則病情愈昧矣有辨在後
　所當并察
凡瘧因於暑人皆知之不知夏令炎熱此自正氣之宜
　然而人有畏熱者每多避暑就隂貪凉過度此因暑
　受寒所以致瘧經曰夏暑汗不出者秋成風瘧義可
　知也然又惟稟質薄弱或勞倦過傷者尤易感邪此
　所以受邪有淺深而為病有輕重也苐以病因暑致
　故曰受暑而不知暑有隂陽瘧惟隂暑為病耳至其
　病變則有為寒證者有為熱證者有宜散者有宜斂
　者有宜温者有宜清者其要在標本虚實四字知此
　四者而因證制宜斯盡善矣其有云傷暑而認暑為
　火者有云脾寒而執以為寒者皆一偏之見不足慿
　也
凡瘧發在夏至後秋分前者病在陽分其病淺發在秋
　分後冬至前者病在隂分其病深○發在子之後午
　之前者此陽分病也易愈發在午之後子之前者此
　隂分病也難愈○病淺者日作病深者間日作若三
　日四日者以受邪日久而邪氣居於隂分其病尤深
凡瘧病自隂而漸陽自遲而漸早者由重而輕也自陽
　而漸隂自早而漸遲由輕而重也凡感邪極深者共
　發必遲而多致隔日必使漸早漸近方是佳兆故治
　此疾者春夏為易秋冬為難
　　　論治(共十二條/)
凡瘧疾初作必多寒熱大抵皆屬少陽經病其於初起
　當專以散邪為主若果形氣無傷而脈證别無他故
　者但宜正柴胡飲或三柴胡飲主之少者一二劑多
　者三四劑無有不愈○若氣體本弱而感邪為瘧即
　宜四柴胡飲為最妙勿以初起而畏之弗用也
一治瘧當辨寒熱寒勝者即為隂證熱勝者即為陽證
　蓋有素稟之寒熱有染觸之寒熱然必其表裏俱有
　熱邪方是火證若瘧至則熱瘧止則退而内無煩熱
　閉結等證則不得以火證論治○若内外俱有火
　證而邪不散者一柴胡飲主之○若邪入陽明内熱
　之甚而邪有未散者宜柴胡白虎煎○若邪入肝腎
　而熱極動血者宜柴芩煎
一瘧有寒證如無虚邪而但以寒邪不能散或多中寒
　者宜二柴胡飲○若以寒勝而兼氣虚邪有不解者
　宜四柴胡飲或補中益氣湯加乾薑官桂○若寒甚
　熱少脈遲而兼背惡寒或多嘔惡泄瀉者必用麻桂
　飲或大温中飲
　中氣虚弱不能勝邪而邪不能解者病在脾肺氣分
　宜補中益氣湯五柴胡飲○若隂虚血液不充而邪
　不能解者病在肝腎精分宜補隂益氣煎歸柴飲此
　證極多其效尤㨗○若發時其寒如氷其熱如烙而
　面赤如脂渇欲飲水而熱退即不渇者以六味地黄
　湯加柴胡芍藥肉桂大劑一服即可愈○若元氣虚
　寒之甚陽不勝隂而邪不能解者大温中飲○若元
　氣虚甚或衰老積弱者則不必兼用攻邪只當以正
　氣為主但使元氣不敗則邪氣無有不服宜大補元
　煎或十全大補湯之類主之而又惟休瘧飲為最妙
一瘧疾屢散之後取汗既多而病不能止者必以過傷
　正氣而正不勝邪則雖止微邪猶然不息但使元氣
　之虚者一振散者一收則無不頓然愈矣宜三隂煎
　五福飲或小營煎休瘧飲主之○若有微寒者宜大
　營煎或理中湯○若微有火者宜一隂煎○若多汗
　不收者宜五隂煎之類主之
一瘧疾久不能愈者必其脾腎俱虚元氣不復而然但
　察其脈證尚有微邪不解者當專以補中益氣湯為
　主○若邪氣已盡而瘧有不止者則當專補元氣以
　八珍湯十全大補湯或大補元煎之類主之○若腎
　隂不足而精不化氣者宜理隂煎最效○若隂邪凝
　滯而久不愈者宜於前藥加薑桂附子
一瘧作而嘔吐惡食者雖曰少陽之邪為嘔吐然實由
　木邪乘胃所致但解去外邪嘔當自止宜柴陳煎或
　正柴胡飲加半夏主之○若脾胃氣虚而寒邪乘之
　則最多嘔惡之證宜温胃飲理中湯養中煎之類主
　之○若虚寒連及命門火不生土而作嘔者宜理隂
　煎右歸飲之類主之○若兼食滯而作嘔者必多脹
　滿宜加陳皮砂仁山查厚朴之類為佐○若兼火邪
　者必多熱渇躁煩秘結宜以黄芩黄連之類為佐若
　火在陽明甚者宜加石膏○若兼寒者必胃口怕寒
　或吞酸或噯腐或惡心得熱稍可者宜以薑桂附子
　吳茱萸之類為佐
一瘧疾因勞輒復連綿不已者此亦脾腎虚證蓋腎主
　骨肝主筋脾主四肢氣弱不勝勞苦所以即發但補
　脾肝腎使其氣强則愈如十全大補湯八珍湯補中
　益氣湯皆可酌用
一瘧疾發散已多每致隂虚水虧而煩熱多渇者宜以
　西瓜汁或雪梨漿或冷參湯俱可滋隂截瘧無熱者
　不可强用
一瘧痢並作而藏平邪淺者宜胃苓湯加柴胡一二錢
　○若寒濕傷脾而瘧痢並作者宜温胃飲加柴胡或
　胃關煎加柴胡亦妙○若濕熱傷脾下及肝腎而暴
　注熱渇或下純鮮血者宜柴芩煎
一瘧邪未清而過食傷脾以致痞滿連綿不已者宜大
　小和中飲加柴胡○若因食而成瘧痞者宜芍藥枳
　术丸及大小和中飲之類調之○若痞成難消者須
　灸章門水道等穴炷宜稍大多灸或連灸二三次方
　得全愈
一古云治瘧之法凡將發之時與正發之際慎毋勉强
　施治即治亦無效必待隂陽併極勢平氣退之後然
　後察而治之或於未發二三時之先迎而奪之可也
　經曰夫瘧之未發也隂未併陽陽未併隂因而調之
　真氣得安邪氣乃亡故工不能治其已發為其氣逆
　也○按此古法殊似不然予近治瘧每迎其鋭而擊
　之最㨗最效是可見古法之有不必泥者
　　　論汗
凡古人治瘧之法若其久而汗多腠理開泄陽不能固
　者必補斂之無汗則腠理緻宻邪不能解必發散之
　故曰有汗者要無汗扶正為主無汗者要有汗散邪
　為主此大法也○蓋瘧本外邪非汗不能解若不知
　善解其邪而妄用劫劑多致胃氣受傷邪不能解必
　反難愈此宜以補劑為主加减取汗汗後再加補養
　可也若邪在隂分則下體最難得汗補藥力到自然
　汗出至足方是佳兆凡病此而邪有未解者大忌飽
　食亦以汗之難易為優劣也○凡寒邪之自外而入
　者得汗即解如傷寒之類皆是也而惟時瘟時瘧之
　病則病有淺深之不同即如病瘟者雖有大汗而熱
　仍不退病瘧者屢發屢汗而瘧猶不止此其所感最
　深故不能以一二汗而即愈或通身如洗而猶不能
　透若此者但當察其强弱仍漸次再汗之方得邪解
　故不可謂汗後必無邪也此但當以脈之𦂳與不𦂳
　及頭身之痛與不痛寒熱之甚與不甚為辨耳然又
　有雖已得汗邪氣將解而不守禁忌或因於勞或因
　於慾或受生冷微邪或胃氣未清因而過食隨觸隨
　發此其舊邪未盡而新邪又至纒綿深固因致留連
　者亦必宜仍從汗解但其宜固宜散則猶當以酌虚
　實為首務
　　　論標本
凡治瘧當知標本予嘗曰有標則治標無標則治本此
　最為治瘧之肯綮何以言之蓋標以邪氣言本以正
　氣言也夫邪正相争所以病瘧凡瘧之初起本由邪
　盛此當治邪固無疑也若或表散已過或久而不愈
　則於邪正之間有不可不辨矣蓋有邪者證必猖熾
　脈必弦𦂳或頭疼頭痛未除或汗雖出而未透凡屬
　形證有餘者即其病雖已久亦必有表邪之未清也
　但覺有微邪此猶宜兼標為治若汗出已多邪解已
　透别無實證實脈可據而猶然不愈者必由正氣全
　虚或以質弱或以年衰故餘氣有未能却而真隂有
　未能静耳此當專治其本但使元氣既復則無有不
　愈設或不明標本無論有邪無邪而但知攻瘧則害
　者多矣予為此説雖因瘧而發然諸病皆同此理明
　者當心志之
　　　論厭瘧
凡厭瘧之法今世俗相傳多用之但其有效有不效人
　每疑之而其所以然者自有的確之妙則從來人所
　未知也蓋瘧以邪正相争其感之淺者乃少陽膽經
　病也惟其邪本不甚則邪正互為勝負當此時也亦
　猶楚漢相持之勢但得一助之者為楚則楚勝為漢
　則漢勝故不論何物皆可用以為厭俱使由之勿使
　知之其人恃有所助則膽氣畧壯而邪即敗矣此即
　内經移精變氣之意也然必勢均力敵者乃可以一
　助而勝之正勝則愈也若果彼强我弱勢不易制者
　則厭必無益故惟邪輕日作者可厭而邪深間日者
　則不能厭此自理勢之使然無庸惑也
　　　論截瘧(共四條/)
凡截瘧之法方固不少然亦無必效之方若以愚見并
　及治騐則未嘗藉於截也蓋有邪者去邪則愈若散
　邪既透解表已過則但收拾元氣而氣復即愈惟能
　於邪正之間得其攻補之宜則無不自愈此截之最
　善者也至如截瘧諸方雖不可執亦不可無第有效
　於此而不效於彼者亦以人之氣血隂陽各有不同
　故耳故凡用截藥者亦當察人之强弱而酌以用之
　庶乎得效然亦惟輕者易截而重者不易截也兹錄
　諸方於後亦可備於酌用○截瘧常山飲氣血强壯
　者可用○截瘧飲氣分不足者可用○牛膝煎血分
　不足者可用○截瘧丹時氣多濕者可用○木賊煎
　濕痰邪實者可用○何人飲休瘧飲血氣大虚欲急
　濟者可用○小柴胡湯加常山二錢截瘧如神○追
　瘧飲凡氣血未衰或屢散之後用之最效
丹溪曰數發之後便宜截而除之久則發得中氣虚弱
　致病邪愈深而難治世有砒丹等截藥大毒不可輕
　用○常山性暴悍善軀逐然能傷真氣病人稍虚怯
　者勿用
楊仁齋曰或其人素虚者慎勿用常山等藥
薛立齋曰若病勢正熾一二發間未宜遽截恐邪氣不
　去正氣反傷耳○若胃氣弱者用寒凉止截脾胃復
　傷必致連綿不已若非培養元氣决不能愈○每見
　飲啖生冷物者病或少愈多致脾虚胃損反為難治
　○若嚥酸口酸且宜節飲食其病潮作時雖大渇亦
　只薑湯乘熱飲之此亦截瘧之良法○凡欲截之若
　血氣俱虚用人參生薑各一兩煎服頓止不問新久
　並效
　　　論似瘧非瘧
凡似瘧非瘧之病雖有往來寒熱而時作時止本非瘧
　之類也凡大病後或産後或虚損俱有此證經曰陽
　虚則外寒隂虚則内熱隂氣上入陽中則惡寒陽氣
　下入隂中則惡熱故凡無外邪而病為寒熱者必屬
　虚證但虚有隂陽之異而陽虚者必多寒隂虚者必
　多熱陽虚者宜補其陽如理中湯十全大補湯加薑
　桂附子之類此皆人所易知也惟隂虚之證則最不
　易辨蓋隂中之水虚者隂虚也隂中之火虚者亦隂
　虚也○如其津液枯燥精血耗傷表裏上下俱多煩
　熱等證此隂中之水虚也治宜壯水以配陽如一隂
　煎六味地黄湯或加减一隂煎之類主之○其有倐
　熱往來或面赤如脂而腹喜熱飲或上熱如烙而下
　冷如水或喉口大熱而大便不實此其證雖若熱而
　脈必細微或雖洪大而浮空無力者是皆陽氣無根
　而孤浮於上此隂中之火虚也治宜益火之本使之
　歸源如海藏八味地黄丸或右歸飲之類主之假熱
　退則真寒見自可因證而治之也○寒熱門論治尤
　詳所當並察
　　　論温瘧
温瘧一證在内經曰温瘧者得之冬中於風寒至春夏
　陽氣大發而為病此即正傷寒之屬也故仲景傷寒
　論有温瘧一證即此是也此與夏傷暑而秋為瘧者
　本自不同當於傷寒門酌而治之
　　　論癉瘧
癉瘧一證在内經曰肺素有熱氣盛於身發則陽氣盛
　陽氣盛而不衰故致消爍脱肉者命曰癉瘧蓋此以
　陽藏而病陽證也自與諸瘧不同而治此之法有三
　如熱邪内畜而表邪未解者則當散以苦涼如熱因
　邪致表雖解而火獨盛者則當清以苦寒此皆治其
　有餘也若邪火雖盛而氣血已衰真隂日耗者急宜
　壯水固元若但知瀉火則隂日以亡必致不救
　　　論瘴瘧
瘴瘧一證惟嶺南烟瘴之地有之蓋南方嵐濕不常人
　受其邪而致病者因名瘴瘧然瘴出地氣瘧由天氣
　但使内知調攝而外不受邪則雖居瘴地何病之有
　是可見瘴以地言而瘧即風寒外感之病也但其甚
　者則或至迷困喑啞乃與常瘧為稍異耳凡治此者
　亦總不離寒熱虚實及有邪無邪如前治瘧諸法而
　盡之矣○外如大梁李侍詔瘴瘧等論既明且確詳
　列瘴氣門不可不察
　　　述古(共八條/)
仲景曰瘧脈自弦弦數者多熱弦遲者多寒
機要曰瘧有中三陽者有中三隂者其證各殊也在太
　陽經謂之寒瘧治多汗之在陽明經謂之熱瘧治多
　下之在少陽經謂之風瘧治多和之此三陽受病謂
　之暴瘧發在夏至後處暑前乃傷之淺者在隂經則
　不分三經總謂之濕瘧當從太隂經論之發在處暑
　後冬至前此乃傷之重者
一古法云以清脾飲治秋時正瘧隨證加减大效○若
　胃中有伏痰鬱結者以草果飲一服可愈
丹溪曰邪氣深入隂分血分而成久瘧者必當用升發
　藥自藏而出之於府然後自表作汗而解若用下藥
　則邪氣愈䧟而難出矣
傅氏曰瘧係外邪當以汗解或汗不得出鬱而成痰宜
　養胃化痰發汗邪氣得出自然和也
劉宗厚曰或問俗以瘧為脾寒何也曰此亦有理蓋暑
　盛陽極人以伏隂在内脾困體倦腠理開發或因納
　涼於水閣木隂及泉水澡浴而微寒客於肌肉之間
　經所謂遇夏氣淒滄之小寒迫之是也或勞役饑飽
　内傷而即病作故指肌肉屬脾發則惡寒戰慄乃謂
　之脾寒耳實由風寒暑濕之邪鬱於腠理夏時毛竅
　疎通而不為病至秋氣收斂之際表邪不能發越故
　往來寒熱進退不已病勢如淩虐人之狀所以名瘧
　即如四時傷寒十二經皆能為病古方治法多兼内
　傷取效脾胃和而精氣通則隂陽和解此實非脾病
　也然古人稱瘧不得為脾寒者正恐人專於温脾之
　説不明造化之源而失病機氣宜之要故也
立齋曰大凡瘧證皆因先傷於暑次感於風客於營衛
　之間腠理不宻復遇風寒閉而不出舍於腸胃之外
　與營衛並行晝行於陽夜行於隂並則病作離則病
　止併於陽則熱併於隂則寒淺則日作深則間日在
　氣則早在血則晏○其病熱多寒少心煩少睡者屬
　心名曰温瘧用柴苓湯○但寒少熱腰疼足冷者屬
　腎名曰寒瘧用桂附二陳湯○先寒而後大熱欬𠻳
　者屬肺名曰癉瘧用參蘓飲○熱長寒短筋脈揪縮
　者屬肝名曰風瘧宜小柴胡加烏藥香附○寒熱相
　停嘔吐痰沫者屬脾名曰食瘧宜清脾飲○若中氣
　虛而間日發者用補中益氣湯○若寒熱大作不論
　先後此太陽陽明合病寒熱作則必戰經曰熱勝則
　動也發熱則必汗泄又曰汗出不愈知内熱也
　又曰凡日久虚瘧寒熱不多或無寒而微熱者若因
　胃氣虛用四君加升麻當歸○若脾血虚用四君加
　川芎當歸○若中氣下䧟用補中益氣加茯苓半夏
　○大凡久瘧多屬元氣虚寒蓋氣虚則寒血虚則熱
　胃虚則惡寒脾虚則發熱隂火下流則寒熱交作或
　吐涎不食戰慄泄瀉手足逆冷皆脾胃虚弱但補益
　中氣則諸證悉愈○凡人久瘧諸藥不效以補中益
　氣湯内加半夏用人參一兩煨薑五錢此不截之截
　也一服即愈○若病久者須大補元氣為主蓋養正
　邪自除也
徐東皋曰瘧疾多因風寒暑濕而得之乃天之邪氣所
　傷當以汗解故仲景河間悉用發表之藥但以寒熱
　多少分經絡而治
　　　辨古
陳無擇三因方云夫瘧備三因外則感四氣内則動七
情飲食饑飽房室勞逸皆能致之經所謂夏傷暑秋痎
瘧者此則因時而叙耳不可專以此論○外所因證有
寒瘧有温瘧有癉瘧並同素問也有濕瘧者寒熱身重
骨節煩疼脹滿自汙善嘔因汗出復浴濕舍皮膚及冐
雨濕也有牝瘧者寒多不熱但慘戚振慄病以時作此
則多感隂濕陽不能制隂也此五種瘧疾以外感風寒
暑濕與衛氣相并而成除癉瘧獨熱温瘧先熱牝瘧無
熱外諸瘧皆先寒後熱○内所因證病者以蓄怒傷肝
氣鬱所致名曰肝瘧以喜傷心心氣耗散所致名曰心
瘧以思傷脾氣鬱涎結所致名曰脾瘧以憂傷肺肺氣
凝痰所致名曰肺瘧以失志傷腎所致名曰腎瘧所致
之證並同素問此五種瘧疾以感氣不和鬱結痰飲所
致○不内外因有疫瘧者一歲之間長㓜相似也有鬼
瘧者夢寐不祥多生恐怖也有瘴瘧者乍熱乍寒乍有
乍無南方多病也有胃瘧者飲食饑飽傷胃而成世謂
食瘧也有勞瘧者經年不瘥前後復發微勞不任也亦
有數年不瘥結成癥癖在腹脇名曰老瘧亦曰母瘧以
上諸證各有方治宜推而用之
　愚謂瘧疾一證内經言已詳盡無可加矣而後世議
　論煩多反資疑貳兹舉陳氏三因之説以見其㮣如
　所云濕瘧者因汗出復浴濕舍皮膚固一説也然浴
　以熱湯避彼風處則斷不致瘧惟冷水相加瘧斯成
　矣若然則仍是寒氣即内經所云夏遇淒滄水寒之
　證也然此猶近似但宜辨明寒熱耳至若牝瘧無熱
　則内經並無此説惟金匱要畧曰瘧多寒者名曰牡
　瘧蜀漆散主之亦非曰無熱也若果全無發熱而止
　見寒慄此自真寒陽虚證耳别有本門又安得謂之
　瘧耶再如内因五臟之瘧在内經刺瘧論所言六經
　五臟之證不過為邪在何經之辨原非謂七情所傷
　便能成瘧而此云所致之證並同素問則素問無此
　説也且既云七情所傷則其虚實大有不同又豈皆
　痰飲所致耶再若不内外因凡鬼瘧夢寐之説此或
　以瘧邪亂神因致狂言似鬼者有之豈鬼祟果能為
　瘧乎至若胃瘧既云飲食則明是内傷且凡先因於
　瘧而後滯於食者有之未有不因外邪而單有食瘧
　者也夫病情必有標本標本誤認治豈無差竊計陳
　氏之言既以三因立論故不得不敷演其説而燁然
　若有可觀不知影響之談不但無益於病而且亂人
　意見致令臨證狐疑莫知所從而每至於害者皆此
　之類
丹溪曰瘧有暑有風有濕有痰有食積久發者為老瘧
不已者為瘧母風暑之瘧多因夏月在風涼處歇遂閉
汗不能得泄暑舍於内故大法當汗之瘧而惡飲食者
必從飲食上得之當以食治○俗云脾寒乃因名而迷
其實也苟因飲食所傷而得之未必是寒况其他乎
嚴用和曰或乘涼飲冷當風卧濕饑飽失時致脾胃不
和痰積中脘遂成此疾所謂無痰不成瘧也
張子和曰内經既以夏傷於暑而為瘧何世醫皆以脾
寒治之用薑附硫黄之類甚者歸之祟怪良可笑也又
或因夏月飲食生冷之類指為食瘧此又非也豈知内
經之論則不然皆夏傷於暑遇秋風寒而後作也邪熱
淺則連日邪熱深則間日併入於裏則寒併入於表則
熱若此論則了不相干於脾也治平之時其民夷静雖
用砒石辰砂有毒之藥以熱治熱亦能取效擾攘之時
其民勞苦内火與外火俱動以熱攻熱轉為瀉痢吐血
瘡瘍嘔吐之疾豈與夷静之人同治哉予嘗用張長沙
汗吐下三法愈瘧病極多大忌錯作脾寒治之
　愚謂瘧疾之作本由風寒水濕之邪感而致病亦或
　有非風非水而衣薄受凉凡體怯者皆能為瘧及其
　病深則未免因經及臟因表及裏故有不慎飲食而
　更甚者有不慎勞役而增病者總之無非外邪為之
　本豈果因食因痰有能成瘧者耶今觀朱丹溪之言
　亦以痰食並列嚴用和則悉歸之痰葢皆因陳氏之
　説而殊失内經之正意矣故張子和亦以祟怪為笑
　以食瘧為非而云治平擾攘時當分治是皆有理確
　見也獨怪其以暑為火而且謂擾攘之時其民勞苦
　大忌錯作脾寒治之而嘗用汗􁩬下三法恐此言亦
　屬偏見也念余幸逢明盛固不知擾攘景象苐以
　勞苦過傷之人其虚更甚又豈無三陽疲損等證而
　可俱謂之火及可盡用三法乎甚哉立言之難於此
　可見而時中之不易得也如此
　　　簡易方
一方　截瘧神效用常山末二錢烏梅肉四個研爛酒
　調臨發日早服
一方　不問新久瘧用常山一兩􁀙碎以好酒浸一宿
　瓦器煑乾為末每服二錢水一盞煎半盞去滓停冷
　五更服之不吐不瀉效
一方　治瘧神效用蒜不拘多少研極爛和黄丹少許
　以聚為度丸如茨實大候乾每服一丸新汲水空心
　面東吞下
　　　鍼灸法
刺瘧論諸刺法具載本經
大椎(可灸三壯/)　三椎骨節間(灸亦可愈/)　閒使(可灸/)
　　　瘧疾論列方
柴陳煎(新散九/)　　　　　麻桂飲(新散七/)
柴苓湯(和一九三/)　　　　歸柴飲(新散十七/)
柴芩煎(新散十/)　　　　　理中湯(熱一/)
理隂煎(新熱三/)　　　　　參蘓飲(散三四/)
養中煎(新熱四/)　　　　　温胃飲(新熱五/)
大營煎(新補十四/)　　　　小營煎(新補十五/)
五福飲(新補六/)　　　　　一隂煎(新補八/)
三隂煎(新補十一/)　　　　五隂煎(新補十三/)
六味丸補(一二一/)　　　　八味丸(補一二二/)
八珍湯(補十九/)　　　　　右歸飲(新補三/)
胃關煎(新熱九/)　　　　　胃苓湯(和百九十/)
牛膝煎(新因二四/)　　　　木賊煎(新因二六/)
十全大補湯(補二十/)　　　何人飲(新因二五/)
草果飲(和二二六/)　　　　補中益氣湯(補三一/)
休瘧飲(新補二九/)　　　　追瘧飲(新因又二五/)
清脾飲(和二二五/)　　　　截瘧飲和(二二二/)
補隂益氣煎(新補十六/)　　一柴胡飲(新散一/)
二柴胡飲(新散二/)　　　　桂附二陳湯(熱百十五/)
三柴胡飲(新散三/)　　　　四柴胡飲(新散四/)
六味地黄湯(補一二一/)　　正柴胡飲(新散六/)
小柴胡湯(散十九/)　　　　加减一隂煎(新補九/)
四君子湯(補一/)　　　　　大補元煎(新補一/)
柴胡白虎煎(新散十二/)　　大温中飲(新散八/)
大和中飲(新和七/)　　　　截瘧常山飲(和二三一/)
小和中飲(新和八/)　　　　雪梨漿(新寒十六/)
　　　論外備用方
歸脾湯(補三三/)　　　　　柴平湯(和二三三/濕瘧身痛)
四獸飲(和二二八/和胃消痰)　　　　七寳飲(和二二七/截瘧)
截瘧丹(和二百三十/)　　　不換金正氣散(和二一瘧/寒濕瘴)
正氣散(和二三/脾滯)　　　　　袪瘧飲(和二二一/邪火)
藿香正氣散(和二十/寒滯)　　　柴葛二陳湯(和六/著濕)
驅瘧飲(和二百二十/邪濕)　　　人參養胃湯(和二三四/和胃順氣)
萬安散(和二二二/實邪初感)　　　　常山散(和二二九/)
交加飲子(和二三二/痰食瘴)　　　鱉甲飲(和二二四/久瘧瘧母)
紅丸子(攻九六/消食瘧)　　　　　白虎加桂枝湯(寒四/熱瘧)
七棗湯(熱百十九/隂瘧)　　　　扶陽助胃湯(熱百十六/中寒)
加味小柴胡湯(散二一/熱邪)
　　瘴氣
　　　論證
瘴氣惟東南之域乃有之葢嶺南地氣卑濕霧多風少
　且以冬時常煖則隂中之陽氣不固夏時反涼則陽
　中之隂邪易傷故人有不知保重而縱慾多勞者極
　易犯之以致發熱頭痛嘔吐腹脹等證蓋重者即傷
　寒輕者即瘧疾苐在嶺南病此則均謂之瘴耳然陽
　氣外浮之鄉必内多真寒而外多假熱隂氣不固之
　人雖外有邪證而内必多虚此則嶺南瘴疫之大㮣
　也但予未經其地此不過億度之見耳及閲諸家之
　論最多得理足徴予言之不誣也謹詳錄在左以資
　擇用庶臨證者可無惑而病此者得所賴矣○又細
　察諸論亦已詳悉第病其用補之法猶有未盡若值
　内傷虚損之甚而病此將危或難愈者必以前瘟疫
　門治法參而用之則庶乎有濟
　　　瘴病所由
凡勞役傷饑之人皆内傷不足者也所謂邪氣傷虚不
　傷實同一理也觀衛生方云北人寓廣之地者或往
　來廣之途者俱有隂陽相搏之患然居者十病二三
　途者十病八九正以居者安静途者勞傷耳活人三
　昧論瘴瘧條云飲食有節起居有常則邪氣不能為
　害彼道路﨑嶇人烟疎濶水漿不潔酒炙多腥飲食
　起居未免乖度况復有隂陽相搏之氣乎故曰瘴氣
　惟染勞役傷饑之人者此也○又凡居嶺南者必慎
　起居節飲食寡慾清心雖有嵐邪勿能害也惟内境
　不出則外境不入此理之自然其有感而病者皆不
　知所慎耳
　　　大梁李侍詔瘴瘧論
嶺南既號炎方而又瀕海地卑而土薄炎方土薄故陽
　燠之氣常泄瀕海地卑故隂濕之氣常盛二氣相搏
　此寒熱之氣所由作也陽氣泄故冬無霜雪四時放
　花人居其地氣多上壅膚多汗出腠理不宻葢陽不
　反本而然隂氣盛故晨夕霧昏春夏淫雨一歲之間
　蒸濕過半三伏之内反不甚熱盛夏連雨即復淒寒
　飲食衣服藥食之類往往生醭人居其間類多中濕
　肢體重倦又多脚氣之疾蓋隂常偏勝而然隂陽之
　氣既偏而相搏故人亦因之而感受其寒熱不齊之
　病也又陽燠既泄則使人本氣不堅陽不下降常浮
　於上故病者多上脘鬱悶胸中虚煩隂濕既盛則使
　人下體多寒隂不上升常沉而下故病者多腰膝重
　疼腿足寒厥予觀嶺南瘴疾證候雖或不一然大抵
　隂陽各不升降上熱下寒者十有八九况人身上本
　屬陽下本屬隂兹又感此陽燠隂濕不和之氣自多
　上熱下寒之證也得病之因正以陽氣不固每發寒
　熱身必大汗又復投之以麻黄金沸青龍等湯再發
　其表則旋腫受斃甚者又以胸中痞悶用利藥下之
　病人下體既冷下之則十無一生若此者醫害之也
　其時余染瘴疾全家特甚余悉用温中固下升降隂
　陽正氣之藥十治十愈二僕皆病朋中痞悶煩躁昏
　不知人一云願得凉藥清膈余審其證上熱下寒皆
　以生薑附子湯冷温服之即日皆醒自言胸膈清涼
　得凉藥而然也實不知附子也翌日各與丹硃丸一
　粒令空心服之遂能食粥然後用正氣平胃等藥自
　爾遂得平安更治千數人皆安蓋附子用生薑煎既
　能發散以熱攻熱又能導虚熱向下焦除宿冷又能
　固接元氣若煩悶者放冷服之若病煩躁不好飲水
　反畏冷不能飲者皆其虚熱非真熱也宜服薑附湯
　沈存中治瘴用七棗湯正與此同亦一服而愈有用
　术附湯而病愈甚蓋术附相濟能固熱氣不能發散
　惟附子一味為最妙○或有脈證實非上熱下寒而
　目黄赤者不可用附子脈若浮洪而數寒熱往來無
　汗乃小柴胡湯證若證有可疑寒熱不辨宜服嘉禾
　散若熱多者冷服之嘉禾散能調中氣升降隂陽治
　下虚中滿療四時瘟疫傷寒使無變動雖傷暑及陽
　證傷寒服之亦解若或寒多服之尤宜服二三日即
　寒熱之證自判然後隨證調治之無不愈者大抵嶺
　南之地卑濕又人食㯽榔多氣疎而不實四時汗出
　不宜更用汗藥此理甚明亦有當汗下者然終不多
　也明者察之
　　　指迷方瘴瘧論(新安王棐/)
棐讀書之餘留意醫學幸得其傳頗識方脈就辟入南
　研究此證謂南人凡病皆謂之瘴率不服藥惟事鬼
　神夫瘴之為病猶傷寒之病也豈可坐視而不藥耶
　每為中醫荏苒而致不救者有之人過桂林以南無
　醫藥且居南方之人往往多汗上盈下空不可用汗
　吐下三法其業醫者既鮮且庸或妄用吐汗下者是
　謂虚虚方書皆謂南方天氣温暑地氣鬱蒸隂多閉
　固陽多發泄草木水泉皆稟惡氣人生其間元氣
　不固感而為病是為之瘴輕者寒熱往來正類痎瘧
　謂之冷瘴重者藴熱沉沉晝夜如卧灰火中謂之熱
　瘴最重者一病便失音莫知其所以然謂之啞瘴冷
　瘴必不死熱瘴久而死啞瘴無不死此方書之説也
　然以愚意觀之所謂啞瘴者非傷寒失音之證乎又
　豈中風失語之證乎治得其道亦多可生安得謂之
　無不死耶○若夫熱瘴乃是盛夏初秋茅生狹道人
　行其間熱氣蒸鬱無林木以蔽日無水泉以解渇伏
　暑至重因而感疾或有飲酒而不節者或食煎炙而
　積熱者偶成此證其熱晝夜不止稍遲二三日則血
　凝而不可救矣南中謂之中箭亦謂之中草子然有
　挑草子法乃以鍼刺頭額及上下唇仍以楮葉擦舌
　皆令出血徐以草藥解其内熱應手而愈安得謂之
　久而死耶○至於冷瘴或寒多熱少或寒少熱多亦
　有疊日間日之作及其愈也瘡發於唇騐其證即是
　外方之瘧本非重病然每因誤治而致禍亦不可以
　必不死而忽之但診其脈息極微見其元氣果虚即
　與附子湯而愈若誤投寒藥所謂承氣入胃隂盛乃
　亡若脈洪盛證候實熱宜服和解藥而徐治之若誤
　投熱藥所謂桂枝下咽陽盛則斃也要在切脈審證
　之虚實寒熱治之無不愈也○人謂嶺南水泉草木
　地氣之毒故凡往來嶺南之人及宦而至者無不病
　瘴而至危殆者也又謂土人生長其間與水土之氣
　相習外人入南必一病但有輕重之異若久而與之
　俱化則免矣此説固若有理但備之以將養之法解
　之以平易之藥决保無病縱病亦易愈矣且瘴之為
　病土人反重外人反輕者多蓋土人淫而下元虚又
　浴於溪而多感冐恣食生冷酒饌全不知節所以重
　也然則病瘴者不可全咎風土之殊皆人自失節養
　有以致之耳君子之居是邦也當慎起居節飲食適
　寒温晨酒夜食切忌太過或有不快即服正氣散一
　二劑則脾胃自壯氣血通暢微邪速散又何瘴之有
　　　嶺表十説(吳興章傑/)
一嶺表之俗食㯽榔甚者日至十數枚蓋瘴瘧之作率
　因飲食過度氣滯痰結而㯽榔最能下氣消食去痰
　故人皆狃於近利而闇於遠患此頗類北人之食酪
　酥多致膚理縝宻一旦病疫當汗則塞而不得出嶠
　南地熱食㯽榔故藏氣疎泄若一旦病瘴當攻發則
　虚羸而不能堪所以土人多瘠而色黄豈全是氣候
　所致蓋亦㯽榔為患殆勿思耳
一本草載三人觸霧晨行飲酒者獨不病故北人度嶺
　率相勉飲酒而遷客羈士往往􁀙酣以自適且嶺外
　酒價尤廉販夫役卒俱得肆飲咸謂可以辟瘴殊不
　知少則益而多則滋瘴之源也何以言之蓋南土暑
　濕嗜酒則多中濕毒兼以瘴瘧之作率因上膈痰飲
　而酒則尤能聚痰嶺外諺云莫飲邜時酒莫食申時
　飯誠攝生之要也可見酒之為物能辟瘴以生人亦
　能滋瘴以害人然則生也死也非酒也顧在人也
三廣南每以暑毒為患者蓋一歲之間暑熱過半使人
　難避而易犯凡起居飲食少失節度則為暑毒所中
　道途之間尤多冐暑故土人於暑時相戒勿出且遐
　荒之境道路﨑嶇而傳舍飲食皆不如欲所以自北
　初至者皆云不習水土而病及既還則又謂之回頭
　瘴大率得之道路勞倦冐犯暑氣與夫飲食居處失
　度也
四嶺南寒暑之候不常尤難於調攝故凡居人與在路
　者冬夏之衣皆不可缺隨其氣候速宜增减緩則致
　病又嶺外海風異常稍中人則為病坐卧易衣時當
　慎也
五嶺外雖以多暑為病而四時亦有傷寒瘟疫之疾其
　類不一土人不問何疾悉謂之瘴治療多誤或有一
　歲盛寒近類中州而土俗素無蠶績冬不衣綿居室
　疎漏戸扃不固忽遭歲寒則次年瘟疫必興醫者之
　治瘟疫亦當以本法治之而隨其風土氣候與夫人
　之强弱酌宜可也
六瘴瘧之作多因伏暑傷冷所致縱非飲食冷物亦必
　寒邪感於外飲食傷於内也大抵伏暑淺而寒多者
　易治伏暑深而熱多者難治近時北醫至此用大柴
　胡湯治熱瘴須是本氣壯實者乃能堪之如土人久
　服㯽榔臟氣既虚往往不能服寒藥又能當此峻劑
　乎然土人纔見發黄便謂不治之症良可哀也
七北人之來嶺南婢僕多病瘴氣蓋勞役之人飲食乖
　度晝夜冐暑夜多卧地人凡事不能避忌故先受其
　斃既與之同休戚宜加意戒之
八俚俗有病必召巫覡而祭鬼神士夫咸笑其信巫不
　信醫愚謂此可憫惻而不可以笑也夫民雖至愚然
　孰不思趨利避害况性命所係曉然易見若醫者能
　愈人疾彼何為不用蓋嶺外良醫甚鮮藥類尤乏且
　山谷海嶼之民何從而得醫藥所以不免信巫也豈
　得已哉
丸瘴病不一而土人以啞瘴最為危急其狀初得之即
　失音不過一二日即致不救醫家多言為極熱所致
　或云内藴熱而外為感寒所激近見北醫有用煎生
　附子一味愈此疾者得非以熱治熱或是發散寒氣
　耶予嘗聞有飲溪澗水中毒令人失音則知凡失音
　者未必皆瘴也溪澗水毒灼然有之道路多無井泉
　而瀕江之民與夫山行者皆飲溪澗之水豈無邂逅
　遇毒者故途人所以多病此得非是歟
十傳云嶺外多毒草彘食之而人食其肉者亦毒人所
　以北人度嶺多戒食彘然而嶺南能致瘴毒者非止
　一端豈在是耶順泉云嶺南之彘在市井者食豆與
　酒糟在鄉村者食糠與碎米芋苗未有食草者若然
　則牛馬羊畜之肉悉皆不可食也可乎此其所以不
　足信也
　　　回頭瘴説
舊傳出嶺之後復有回頭瘴者大㮣與在廣而發瘴及
　方入廣而不伏水土者不異蓋南方陽氣常泄隂氣
　常盛二氣相搏四時悉有寒熱之氣人感之即作寒
　熱之病寒則戰慄熱則怫鬱多由得汗而解此廣瘴
　之寒熱也今所謂回頭瘴及方入廣而不伏水土者
　亦不過隂陽相搏氣候不調而感疾耳嶺南天氣冬
　無霜雪春寒秋熱氣候不齊或一日而忽然更變與
　外方天氣大不相侔今回頭瘴者蓋是先受廣中之
　氣復感外方之氣冷熱相忤寒暄不調遂作隂陽相
　搏之疾須度時候之寒熱量元氣之厚薄如出嶺於
　孟冬時者廣尚多暄而少寒或轉北風或有暴冷若
　屇途之際宜服和解散神术散之類和脾胃以逐風
　邪及至外方則天寒地凍將及境之際可服正氣散
　人參養胃湯之類絶舊瘴以禦時寒可也然此四藥
　亦特筌蹄耳其實在保躬調養酌序消詳切不可以
　得出瘴地而恣慾此病之所由作也故所謂回頭瘴
　者豈虚語哉
　　　治瘴續説
繼洪曰予寓嶺南既久愈知瘴疾不易用藥若病人身
　熱而復寒謂之冷瘴不換金正氣散主之若身熱胸
　痞或嘔或噎大便不利者嘉禾散若病輕而覺有食
　積兼用些少感應丸無積者不可用若病重者不可
　妄用轉利惟當温中固下若冬末春初因寒而作大
　熱者小柴胡湯夏月因暑氣者六和湯○若身極熱
　而頭極痛脈數者為熱瘴宜用南人挑草子法亦不
　可不服藥苐此證病深最為難治蓋凉藥多不可用
　惟宜熱藥須得法以用之如附子湯冷服者是也然
　此非工巧以處之則不可如身熱汗不多頭痛未解
　或且與和解散如腰已上極熱腰已下稍凉胸膈煩
　渇腰腿重疼或大便溏滑其脈數而按之不實此陽
　浮隂閉也惟李侍詔生薑附子湯最妙凡初病者以
　生薑附子能發散耳若病經去汗既多虚煩潮上則
　惟恐其不斂不降宜用熟附乾薑沉香而冷服之若
　便利則不必沉香如煩甚則少加竹茹渇甚多加人
　參北五味欬逆加丁香淡竹葉若煩躁而有異象眩
　惑夜不安寢可畧與温膽湯惟大便利者不可服若
　煩渇大作宜奪命散或用冷湯倍加人參附子若煩
　熱大便自利或小便不澁不可以赤為熱或膝脛以
　下稍涼此乃病邪所激氣血俱虚表熱無以養中故
　外熱而内虚也可急服薑附湯之類及灸氣海足三
　里若至四肢厥冷兩足冷甚頭額虚汗或時欬逆脈
　數而促其證多危惟以三建湯之屬能歛心液能壯
　真陽可以更生也○又有啞瘴即熱瘴之甚者醫書
　謂血得寒則凝泣得熱則淖溢故熱瘴面赤心熱舌
　破鼻衂皆瘴熱沸其血上湧所致故宜用挑草子法
　甚則血上塞其心竅故昏不能言或但噫噫作聲即
　啞瘴也治此者當散其血用局方黒神散立見神效
　其或涎迷心竅而舌强者亦有之却非真啞瘴也及
　兼風痰之證者俱當審察而後用治(本論有無稽之/方俱削去不錄)
　　　藥宜預備
居瘴地者雖曰節慎起居而防病之藥不可不為之備
　如人參附子乾薑當歸熟地紫金錠蘓合丸不換金
　正氣散之類皆不可須臾離也從宦兹土則政事多
　繁上下交際為商往來則經營貿易其勢不容於自
　逸稍覺不快即宜如法服藥以解之微邪易伏固不
　致病也惟其不能防微則勢必至於漸盛故曰不治
　已病治未病此之謂也
　　　瘴病脈候
兩關脈洪大者熱瘴○脈數甚者為熱瘴○脈弦而𦂳
　者為瘴瘧○脈浮而𦂳者宜解表○脈浮緩者為傷
　風其病輕○脈洪數而按之不實者為陽浮隂閉○
　脈沉微而弱者為虚寒
　　　瘴病愈後將養法
凡瘴病不發三日後方可洗手七日後可洗面半月後
　可梳頭一兩月後謹戒房事能戒百日尤好又瘴不
　發後須吃素過三日經五日後方可以猪脾煮羹喫
　軟飯十日後畧可喫酒少用肉羹但不可食諸般骨
　汁若犯之則再發凡牛羊猪犬鷄鵝諸骨汁須並忌
　一月或兩月尤佳凡犯而再發必多困篤
　　　瘴氣論列方
麻黄湯(散一/)　　　　　　桂枝湯(散九/)
金沸草散(散八一/)　　　　和解散(和二三五/)
神术散(散六五/)　　　　　不換金正氣散(和二一/)
正氣散(和二三/)　　　　　平胃散(和十七/)
小柴胡湯(散十九/)　　　　嘉禾散(和百六十/)
六和湯(和一二七/)　　　　小青龍湯(散八/)
术附湯(補四二/)　　　　　附子湯(熱二二/)
生薑附子湯(熱三三/)　　　七棗湯(熱百十九/)
薑附湯(熱三二/)　　　　　人參養胃湯(和二三七/)
三建湯(熱四二/)　　　　　冷湯(熱百二十/)
局方黑神散(婦五十/)　　　奪命散(補三七/)
温膽湯(和一二五/)　　　　承氣湯(攻一/)
感應丸(攻五四/)　　　　　紫金錠(因二百二/)
蘓合丸(和三七一/)　　　　丹珠丸(未考/)
　　　論外備用方
敗毒散(散三六/)　　　　　聖散子(散四三/)
五味異功散(補四/)　　　　保和湯(和一四七/散邪順氣)
㯽榔煎(和二三六/)　　　　陳氏家傳正氣散(和二二/)
屠蘓酒(和二三七/)　　　　降椒酒(和二三八/)
理中湯(熱一/)　　　　　　生薑煎(熱一二一/)
冷香湯(熱八二/)　　　　　養胃湯(熱七十/)
椒嚢法(熱一九二/)　　　　乾薑附子湯(熱三四熱/隂證發)
二味沉附湯(熱百十八/)　　福建香茶餅(因三百二/)
瘟疫門諸方皆可酌用
　
　
　
　
　
　
　景岳全書卷十四
欽定四庫全書
　景岳全書卷十五
　　　　　　　　　　　　明　張介賓　撰
　　寒熱
　　　經義
隂陽應象大論曰積陽為天積隂為地隂静陽躁陽生
　隂長陽殺隂蔵陽化氣隂成形寒極生熱熱極生寒
　寒氣生濁熱氣生清清氣在下則生飱泄濁氣在上
　則生䐜脹此隂陽反作病之逆從也○陽勝則熱隂
　勝則寒重寒則熱重熱則寒寒傷形熱傷氣○風勝
　則動熱勝則腫燥勝則乾寒勝則浮濕勝則濡泄○
　喜怒傷氣寒暑傷形○冬傷於寒春必病温春傷於
　風夏生飱泄夏傷於暑秋必痎瘧秋傷于濕冬生欬
　𠻳○陽勝則身熱腠理閉喘麤為之俛俯汗不出而
　齒乾以煩寃腹滿死能冬不能夏○隂勝則身寒汗
　出身常清數慄而寒寒則厥厥則腹滿死能夏不能
　冬○天之邪氣感則害人五蔵水穀之寒熱感則害
　於六腑地之濕氣感則害皮肉筋脉
天元紀大論曰神在天為風在地為木○在天為熱在
　地為火○在天為濕在地為土○在天為燥在地為
　金○在天為寒在地為水○故在天為氣在地成形
　形氣相感而化生萬物矣
五運行大論曰上下相遘寒暑相臨氣相得而和不相
　得則病
百病始生篇曰風雨寒熱不得虛邪不能獨傷人
四氣調神論曰春氣之應養生之道也逆之則傷肝夏
　為寒變奉長者少○夏氣之應養長之道也逆之則
　傷心秋為痎瘧奉收者少○秋氣之應養收之道也
　逆之則傷肺冬為飱泄奉蔵者少○冬氣之應養蔵
　之道也逆之則傷腎春為痿厥奉生者少
金匱真言論曰長夏善病洞泄寒中
氣交變大論曰嵗木太過風氣流行脾土受邪嵗火太
　過炎暑流行金肺受邪嵗土太過雨濕流行腎水受
　邪嵗金太過燥氣太過肝木受邪嵗水太過寒氣流
　行邪害心火○嵗木不及燥乃大行生氣失應嵗火
　不及寒廼大行長政不用嵗土不及風廼大行化氣
　不令嵗金不及炎火廼行生氣廼用嵗水不及濕廼
　大行長氣反用
宣明五氣篇曰心惡熱肺惡寒肝惡風脾惡濕腎惡燥
　是為五惡
經脉篇曰肺所生病者欬上氣喘渇煩心胸滿臑臂内
　前亷痛厥掌中熱氣盛有餘則肩背痛風寒汗出中
　風小便數而欠氣虚則肩背痛寒少氣不足以息溺
　色變○大腸所生病者氣有餘則當脉所過者熱腫
　虛則寒慄不復○胃所生病者氣盛則身以前皆熱
　其有餘於胃則消穀善飢溺色黄氣不足則身以前
　皆寒慄胃中寒則脹滿○心所生病者目黄脇痛臑
　臂内後亷痛厥掌中熱痛○腎所生病者口熱舌乾
　咽腫上氣嗌乾及痛煩心心痛黄疸腸澼脊股内後
　亷痛痿厥嗜卧足下熱而痛○心主所生病者面赤
　目黄喜笑不休煩心心痛掌中熱○膽所生病者足
　外反熱頭痛頷痛目銳皆痛缺盆腋下腫痛馬刀俠
　癭汗出振寒瘧
氣厥論曰腎移寒于脾癰腫少氣○脾移寒于肝癰腫
　筋攣○肝移寒于心狂隔中○心移寒于肺肺消肺
　消者飲一溲二死不治○肺移寒于腎為涌水涌水
　者按腹不堅水氣客于大腸疾行則鳴濯濯如嚢裹
　漿水之病也○脾移寒于肝則為驚衂○肝移熱于
　心則死○心移熱于肺𫝊為鬲消○肺移熱于腎𫝊
　為柔痓○腎移熱于脾𫝊為虚腸澼死不可治○胞
　移熱于膀胱則癃溺血○膀胱移熱于小腸膈腸不
　便上為口糜○小腸移熱于大腸為虙瘕為沈○大
　腸移熱于胃善食而瘦又謂之食㑊○胃移熱于膽
　亦曰食㑊○膽移熱于腦則辛頞鼻淵鼻淵者濁涕
　下不止也𫝊為衂衊瞑目故得之氣厥也
壽夭剛柔篇曰風寒傷形憂恐忿怒傷氣氣傷蔵乃病
　蔵寒傷形乃應形風傷筋脉筋脉乃應
欬論曰皮毛者肺之合也皮毛先受邪氣邪氣以從其
　合也其寒飲食入胃従肺脉上至于肺則肺寒肺寒
　則外内合邪因而客之則為肺欬
刺志論曰氣虚身熱此謂反也○氣盛身寒得之傷寒
　氣虚身熱得之傷暑○氣實者熱也氣虚者寒也
調經論曰血氣者喜温而惡寒寒則泣不能流温則消
　而去之○帝曰寒濕之傷人奈何岐伯曰寒濕之中
　人也皮膚不收肌肉堅𦂳營血泣衛氣去故曰虚虛
　者聶辟氣不足按之則氣足以温之故快然而不痛
　○帝曰隂之生虚奈何曰喜則氣下悲則氣消消則
　脉空虚因寒飲食寒氣熏滿則血泣氣去故曰虚矣
　○帝曰陽虚則外寒奈何曰陽受氣于上焦以温皮
　膚分肉之門今寒氣在外則上焦不通上焦不通則
　寒氣獨留於外故寒慄○帝曰隂虛生内熱奈何曰
　有所勞倦形氣衰少穀氣不盛上焦不行下脘不通
　胃氣熱熱氣熏胸中故内熱○帝曰陽盛生外熱奈
　何曰上焦不通利則皮膚緻宻腠理閉塞𤣥府不通
　衛氣不得泄越故外熱○帝曰隂盛生内寒奈何曰
　厥氣上逆寒氣積于胸中而不瀉不瀉則温氣去寒
　獨留則血凝泣凝則脉不通其脉盛大以泣故中寒
刺節真邪論曰陽勝者則為熱隂勝者則為寒寒則真
　氣去去則虛虛則寒搏于皮膚之間○虚邪之入于
　身也深寒與熱相摶久留而内著寒勝其熱則骨疼
　肉枯熱勝其寒則爛肉腐肌為膿内傷骨内傷骨為
　骨蝕○有所結中于肉宗氣歸之邪留而不去有熱
　則化而為膿無熱則為骨疽
隂陽别論曰三陽為病發寒熱
脉要精㣲論曰風成為寒熱
太隂陽明論曰故犯賊風虚邪者陽受之陽受之則入
　六府入六府則身熱不時卧上為喘呼
風論曰風之傷人也或為寒熱或為熱中或為寒中或
　為癘風或為偏枯或為風也○其寒也則衰飲食其
　熱也則消肌肉故使人怢慄而不能食名曰寒熱○
　風氣與陽明入胃循脉而上至目内眥其人肥則風
　氣不得外泄則為熱中而目黄人瘦則外泄而寒則
　為寒中而泣出
舉痛論曰寒則腠理閉氣不行故氣收矣○炅則腠理
　開營衛通汗大泄故氣泄矣
氣穴論曰營衛稽留衛氣營溢氣竭血著外為發熱内
　為少氣疾瀉無怠以通營衛見則瀉之無問所㑹○
　邪溢氣壅脉熱肉敗營衛不行必将為膿内銷骨髓
　外破大膕留于節腠必將為敗○積寒留舍營衛不
　居卷肉縮筋肋肘不得伸内為骨痺外為不仁命曰
　不足大寒留于谿谷也
脉解篇曰陽明所謂洒洒振寒者陽明者午也五月盛
　陽之隂也陽盛而隂氣加之故洒洒振寒也
經筋篇曰經筋之病寒則反折筋急熱則筋弛縱不收
　隂痿不用陽急則反折隂急則俛不伸○焠刺者刺
　寒急也熱則筋縦不收無用燔鍼
大惑論帝曰人之善飢而不嗜食者何氣使然岐伯曰
　精氣并于脾熱氣留于胃胃熱則消穀故善飢胃氣
　逆上則胃脘寒故不嗜食也
逆調論帝曰人身非常温也非常熱也為之熱而煩滿
　者何也岐伯曰隂氣少而陽氣勝故熱而煩滿也○
　帝曰人身非衣寒也中非有寒氣也寒従中生者何
　曰是人多痺氣也陽氣少隂氣多故身寒如従水中
　出○帝曰人有四肢熱逢風寒如炙如火者何也曰
　是人者隂氣虚陽氣盛四肢者陽也兩陽相得而隂
　氣虚少少水不能滅盛火而陽獨治獨治者不能生
　長也獨勝而止耳逢風而如炙如火者是人當肉爍
　也○帝曰人有身寒湯火不能熱厚衣不能温然不
　凍慄是為何病曰是人者素腎氣勝以水為事太陽
　氣衰腎脂枯不長一水不能勝兩火腎者水也而生
　于骨骨不生則髄不能滿故寒盛至骨也所以不能
　凍慄者肝一陽也心二陽也腎孤蔵也一水不能勝
　二火故不能凍慄病名曰骨痺是人當攣節也
評熱病篇曰邪之所凑其氣必虚隂虛者陽必凑之故
　少氣時熱而汗出也小便黄者少腹中有熱也
竒病論曰肥者令人内熱甘者令人中滿故其氣上溢
　轉為消渇治之以蘭除陳氣也
論痛篇帝曰人之病或同時而傷或易已或難已其故
　何如少俞曰同時而傷其身多熱者易已多寒者難
　已
五邪篇曰邪在肺則病皮膚痛寒熱上氣喘汗出欬動
　肩背取之膺中外腧背三節五節之傍以手疾按之
　快然乃刺之取之缺盆中以越之○邪在肝則兩脇
　中痛寒中惡血在内行善掣節時脚腫取之行間以
　引脇下補三里以温胃中取血脉以散惡血取耳間
　青脉以去其掣○邪在脾胃則病肌肉痛陽氣有餘
　隂氣不足則熱中善飢陽氣不足隂氣有餘則寒中
　腸鳴腹痛隂陽俱有餘若俱不足則有寒有熱皆調
　於三里
五癃津液别篇曰天暑衣厚則腠理開故汗出寒留于
　分肉之間聚沫則為痛○天寒則腠理閉氣濕不行
　水下留於膀胱則為溺與氣
通評虛實論帝曰乳子而病熱脉懸小者何如岐伯曰
　手足温則生寒則死○帝曰乳子中風熱喘鳴肩息
　者脉何如曰喘鳴肩息者脉實大也緩則生急則死
脉要精㣲論曰粗大者隂不足陽有餘為熱中也○沈
　細數散者寒熱也○諸浮不躁者皆在陽則為熱其
　有躁者在手○諸細而沈者皆在隂則為骨痛其有
　静者在足○陽氣有餘為身熱無汗隂氣有餘為多
　汗身寒隂陽有餘則無汗而寒○推而外之内而不
　外有心腹積也推而内之外而不内身有熱也
論疾診尺篇曰尺膚熱甚脉盛躁者病温也其脉盛而
　滑者病且出也○尺膚寒其脉小者泄少氣○尺膚
　炬然先熱後寒者寒熱也○尺膚先寒久大之而熱
　者亦寒熱也○肘所獨熱者腰以上熱手所獨熱者
　腰以下熱○肘前獨熱者膺前熱肘後獨熱者肩背
　熱○臂中獨熱者腰腹熱○肘後粗以下三四寸熱
　者腸中有蟲○掌中熱者腹中熱掌中寒者腹中寒
　○魚上白肉有青血脉者胃中有寒○尺炬然熱人
　迎大者當奪血尺堅大脉小甚少氣悗有加立死○
　診寒熱赤脉上下至瞳子見一脉一嵗死見一脉半
　一嵗半死見二脉二嵗死見二脉半二嵗半死見三
　脉三嵗死
邪氣臓腑病形篇曰憂愁恐懼則傷心形寒寒飲則傷
　肺以其兩寒相感中外皆傷故氣逆而上行○帝曰
　病之六變奈何岐伯曰諸急者多寒緩者多熱大者
　多氣少血小者血氣皆少滑者陽氣盛微有熱濇者
　多血少氣㣲有寒
平人氣象論曰寸口脉沈而弱沈而喘曰寒熱○緩而
　滑曰熱中○尺寒脉細謂之後泄尺粗常熱者謂之
　熱中
經絡論曰寒多則凝泣凝泣則青黒熱多則淖澤淖澤
　則黄赤
皮部論曰其色多青則痛多黑則痺黄赤則熱多白則
　寒五色皆見則寒熱也○邪留于筋骨之間寒多則
　筋攣骨痛熱多則筋弛骨消肉爍䐃破毛直而敗○
五色篇曰官五色奈何曰青黒為痛黄赤為熱白為寒
　是為五官○人迎盛堅者傷于寒氣口盛堅者傷于
　食
經脉篇曰凡診絡脉脉色青則寒且痛赤則有熱胃中
　寒手魚之絡多青矣胃中有熱魚際絡赤其暴黒者
　留久痺也其有赤有黒有青者寒熱氣也其青短者
　少氣也
六元正紀大論帝曰夫子言用寒逺寒用熱逺熱願聞
　何謂逺岐伯曰熱無犯熱寒無犯寒從者和逆者病
　不可不敬畏而逺之所謂時與六位也○帝曰余欲
　不逺寒不逺熱奈何曰發表不逺熱攻裏不逺寒○
　帝曰不發不攻而犯寒犯熱何如曰寒熱内賊其病
　益甚○帝曰願聞無病者何如曰無者生之有者甚
　之○帝曰生者何如曰不逺熱則熱至不逺寒則寒
　至寒至則堅否腹滿痛急下利之病生矣熱至則身
　熱吐下霍亂癰疽瘡瘍瞀鬱注下瞤瘛腫脹嘔鼽衂
　頭痛骨節變肉痛血溢血泄淋閟之病生矣○帝曰
　治之奈何曰時必順之犯者治以勝也
師傅篇岐伯曰夫治民與自治未有逆而能治之者也
　夫惟順而已矣百姓人民皆欲順其志也帝曰順之
　奈何曰入國問俗入家問諱上堂問禮臨病人問所
　便○帝曰便病人奈何曰中熱消癉則便寒寒中之
　屬則便熱○胃中熱則消穀令人懸心善飢○臍以
　上皮熱腸中熱則出黄如糜○臍以下皮寒胃中寒
　則腹脹腸中寒則腸鳴飱泄○胃中寒腸中熱則脹
　而且泄○胃中熱腸中寒則疾飢小腹痛脹
至真要大論曰寒者熱之熱者寒之㣲者逆之甚者従
　之○帝曰何謂逆従岐伯曰逆者正治従者反治從
　少従多觀其事也○帝曰有病熱者寒之而熱有病
　寒者熱之而寒二者皆在新病復起奈何治曰諸寒
　之而熱者取之隂熱之而寒者取之陽所謂求其屬
　也
八正神明論曰天温日明則人血淖溢而衛氣浮故血
　易瀉氣易行天寒日隂則人血凝泣而衛氣沈○是
　以天寒無刺天温無凝日生無㵼月滿無補月郭空
　無治是謂得時而調之
骨空論曰灸寒熱之法先灸頂大椎以年為壮數○次
　灸撅骨以年為壮數○視背俞陷者灸之○舉臂肩
　上陷者灸之○兩季脇之間灸之○外踝上絶骨之
　端灸之○足小指次指間灸之○腨下陷脉灸之○
　外踝後灸之○缺盆骨上切之堅動如筋者灸之○
　膺中陷骨間灸之○掌束骨下灸之○臍下闗元三
　寸灸之○毛際動脉灸之○膝下三寸分間灸之○
　足陽明跗上動脉灸之○顛上一灸之○犬所囓之
　處灸之三壮○凡當灸二十九處○傷食灸之○不
　已者必視其經之過于陽者數刺其俞而藥之
　　　論證
病有寒熱者由隂陽之有偏勝也凡陽勝則熱以隂之
　衰也隂勝則寒以陽之衰也故曰發熱惡寒者發于
　陽也無熱惡寒者發于隂也此寒熱之病有不同而
　隂陽之不可不察也又若外来之寒熱由風寒之外
　感内生之寒熱由臓氣之内傷此寒熱之因有不同
　而表裏之不可不察也雖曰陽證多熱隂證多寒然
　極熱者反有寒證極寒者亦有熱證此又真假之不
　可不察也雖曰外入之邪多有餘内出之邪多不足
　然陽盛生外熱陽虚生外寒隂盛生内寒隂虚生内
　熱此又虛實之不可不察也諸如此者有證可據有
　脉可診有因可問且經文盡發其深秘已列前條余
　有寒熱篇亦悉其證候具在首卷及傷寒門亦有寒
　熱辨但因此以詳求其理則可盡悉其要而辨治自
　無難也
一寒熱真假篇義詳一卷及火證門論虚火條中
一治法有逆従論在一卷論治篇中
　　　論諸寒證治(共五條/)
凡寒病之由于外者或由風寒以傷形或由生冷以傷
　臓其由于内者或由勞慾以敗陽或由稟賦之氣弱
　若寒自外入者必由淺及深多致嘔惡脹滿或為疼
　痛泄瀉寒由内生者必由臓及表所以戰慄憎寒或
　為厥逆拘攣總之熱者多實寒者多虚故凡治寒證
　者當兼察其虚而仍察其臓此不易之法也
一凡隂毒寒邪直中三隂者此即傷寒類所謂直中隂
　經之隂證也其于倉卒受寒以致身冷戰慄或四體
　拘攣或心腸疼痛或口噤失音昏迷厥逆或吐瀉踡
　卧脉来㣲細或沈𦂳無神者皆其證也切不可妄用
　風藥再散其氣但速宜温中則寒邪自散輕則理中
　湯温胃飲甚則四逆湯大温中飲或附子理隂煎之
　類主之○其有勢在危急唇青嚢縮無脉者宜用華
　陀救陽脫方急治之或仍灸氣海闗元二三十壮但得
　手足漸温脉㣲出者乃可生也○一方以胡椒研碎
　用滚酒泡服外用葱鹽熨法○一方用黑豆二合炒
　熟以酒烹入滚數沸去豆取酒服二碗即愈
一寒中太隂則中脘疼痛宜理中湯温胃飲○寒中少
　隂則臍腹疼痛宜歸氣飲或五積散加吴茱茰○寒
　中厥隂則少腹疼痛宜四逆湯歸氣飲煖肝煎○其
　有寒中三隂而寒滯不散因致脹滿痛甚者宜暫用
　排氣飲或韓氏温中湯先散其滯然後調補之或用
　五味沈附湯或煖肝煎俱可擇用
一生冷内傷以致臟腑多寒或為疼痛或為嘔吐或為
　泄瀉等證治法隨見各門○又或素稟陽臓每多恃
　强好食生冷茶水而變陽為隂者治亦同前
一稟賦素弱多有陽衰隂勝者此先天之陽氣不足也
　或斵喪太過以致命門火衰者此後天之陽氣失守
　也其證則未令先寒或手足清厥或身為寒慄或脾
　胃不健或肚腹不實或小水頻數或陽道不壮或每
　多恐畏或眼耳少神是皆陽虚生寒也治宜温補元
　氣其㣲者宜五君子煎理隂煎六氣煎温胃飲壽脾
　煎之類擇而用之○其甚者宜大補元煎右歸飲右
　歸丸四味囘陽飲六味回陽飲海蔵八味地黄丸之
　類主之○其有脾腎虚寒每多腹痛飱泄腎泄者宜
　九炁丹一炁丹并於泄瀉門求法治之
　　　論諸熱證治(共四條/)
凡熱病之作亦自有内外之辨如感風寒而𫝊化為熱
　或因時氣而火盛為熱此皆外来之熱即傷寒瘟疫
　時毒痎瘧之屬也至若内生之熱則有因飲食而致
　者有因勞倦而致者有因酒色而致者有因七情而
　致者有因藥餌而致者有因過煖而致者有因隂虚
　而致者有偶感而致者有積累而致者雖其所因不
　同而病候無過表裏故在外者但當察經絡之深淺
　在内者但當察臓腑之隂陽凡此諸症在各門具有
　方論者兹不再贅且熱即火也故治熱之法即當於
　火證門通融用之其有未盡之義仍列于後
一治熱之法凡㣲熱之氣宜涼以和之大熱之氣宜寒
　以制之鬱熱在經絡者宜疎之𤼵之結熱在臓腑者
　宜通之利之隂虚之熱者宜壮水以平之無根之熱
　者宜益火以培之此其中有宜降者所謂髙者抑之
　也有宜散者所謂下者舉之也有相類者所謂逆者
　正治也有相反者所謂従者反治也治熱之法不過
　如此而鮮有得其善者豈亦由學力之未至乎
一五臓之熱證有可據者如肺氣上通於鼻而下主于
　皮毛心氣上通于舌而下主于血脉脾氣上通于口
　而下主于四肢胃氣上通于頭面牙齦而下主於肌
　肉肝氣上通于目而下主于筋節腎氣上通于喉耳
　而下主于二隂而六府之氣亦可因表裏以察之此
　皆病在形體也凡有諸中者必形諸外故必有熱證
　可據方可以熱論治醫中闗係惟此為最
一治五臓之熱當察微甚如心經之微熱者宜二隂煎
　安神丸天王補心丹導赤散之類皆可隨證酌用其
　熱甚者如瀉心湯黄連解毒湯八正散直指黄芩湯
　及犀角地黄湯三方皆其類也○肺經微熱者宜加
　減一隂煎正𫝊麥門冬湯瀉白散之類主之其熱甚
　者宜黄芩清肺飲黄芩知母湯之類主之○肝經微
　熱者宜化肝煎保隂煎熱甚者宜加味龍膽瀉肝湯
　芍藥清肝散七正散○脾胃微熱者清化飲黄芩芍
　藥湯陽明熱甚者白虎湯太清飲瀉黄散玉泉散○
　腎經微熱者一隂煎滋隂八味丸熱甚者正氣湯丹
　溪大補隂丸腎虚兼胃火者玉女煎○膀胱微熱者
　五淋散熱甚者大分清飲化隂煎○三焦㣲熱者徙
　薪飲熱甚者抽薪飲大連翹飲凉膈散三補丸大金
　花丸之類擇宜用之○凡清火退熱方論甚多此亦
　言其約耳欲盡其義當詳考寒陣二類
　　　論寒熱往来證治(共三條/)
凡寒熱往来之病其證有二盖一以外邪不解而然一
　以陽盛隂虚而然此其一為表證一為裏證所當辨
　治不可紊也
一寒邪鬱伏經絡而為寒為熱此似瘧非瘧之類也治
　法雖宜表散然邪氣得以久留者必其元氣之虛而
　正不勝邪也故凡治此者皆當以兼補血氣為主○
　若血分㣲虛形氣本不甚弱而邪有不解者三柴胡
　飲○若火盛血躁而寒熱不已者一柴胡飲○若因
　勞倦或氣體本弱或肝脾不足而邪有不净者四柴
　胡飲或五柴胡飲或補中益氣湯○若陽邪陷入隂
　分㣲兼内熱而邪有不解者補隂益氣煎○若脾胃
　陽氣不健中氣不煖而邪有不解者温胃飲○若病
　乆元氣大虚而寒熱不退者但當單培元氣不必兼
　散宜五福飲歸脾湯或大補元煎理隂煎之類察其
　隂陽擇而用之若果陽虚非用温補不可
一隂虚陽勝或隂陽俱虚而為寒熱往来者此以真隂
　不足總屬虚損之病也然其隂陽㣲甚亦所當辨如
　晝則熱而夜則静者此陽邪王于陽分陽有餘也晝
　則静而夜則熱者此陽邪陷入隂中隂不足也其有
　晝夜俱熱或兼煩懆多汗而本非外感者此證雖曰
　重陽而實則隂虚之極也又有下見溏泄而上見嘔
　惡而潮熱夜熱者此元氣無根陽虚之病也大都陽
　實者宜瀉其陽瀉陽者宜用苦寒隂虚者宜補其隂
　補隂者宜用甘凉惟陽虚一證則身雖有熱大忌寒
　凉此則人多不識也然隂虚則病熱而隂氣未竭者
　治之猶易陽虚則病寒而陽氣未竭者治之亦易若
　孤陽無隂而寒之不可孤隂無陽而熱之又不可斯
　所謂兩死之證也無能為力矣○若隂虚陽盛而寒
　熱往来或夜熱不止者加減一隂煎○若心經藴熱
　火在陽分而煩熱往来者二隂煎○若盜汗不止而
　夜熱者當歸六黄湯○若隂虚血熱崩淋不止而夜
　熱者保隂煎○若肝火不清時多鬱怒而為煩熱者
　徙薪飲○若婦人多鬱多怒而寒熱不止者加味逍
　遥散○若二隂虧損血虛火盛而煩熱不止者地黄
　膏三才封髓丹○若男婦小兒凡脾胃受傷陽虚火
　浮而為潮熱夜熱者必用理隂煎或温胃飲或大補
　元煎之類方可保全此證最多此治最妙勿以此為
　竒談也
　　　述古
華元化曰人之寒熱往来者其病何也此乃隂陽相勝
　也陽不足則先寒後熱隂不足則先熱後寒又上盛
　則發熱下盛則發寒皮寒而燥者陽不足皮熱而燥
　者隂不足皮寒而寒者隂盛也皮熱而熱者陽盛也
　熱發于下則隂中之陽邪也熱發于上則陽中之陽
　邪也寒起于上則陽中之隂邪也寒起于下則隂中
　之隂邪也頰赤多言而寒者陽中之隂邪也面青多
　言而熱者隂中之陽邪也面青多言而寒者隂中之
　隂邪也若不言者不可治也隂中之隂中者一生九
　死陽中之陽中者九生一死隂病難治陽病易醫診
　其脉候滑實在上則陽中之陽也滑實在下則隂中
　之陽也㣲弱在上則陽中之隂也㣲弱在下則隂中
　之隂也滑實在中則中熱㣲弱在中則中寒寒用熱
　取熱以寒攻逆順之法従乎天地本乎隂陽也従之
　者生逆之者死金匱大要論曰夜發寒者従夜發熱
　者逆晝發熱者従晝發寒者逆逆従之道亦在乎審
　明
　　　寒熱論列方
四逆湯(熱十四/)　　　　　理中湯(熱一/)
四味回陽飲(新熱一/)　　　温胃飲(新熱五/)
煖肝煎(新熱十五/)　　　　六味回陽飲(新熱二/)
壽脾煎(新熱十六/)　　　　化肝煎(新寒十/)
補中益氣湯(補三一/)　　　六氣煎(新因二一/)
歸氣飲(新熱十四/)　　　　補隂益氣煎(新補十六/)
理隂煎(新熱三/)　　　　　五福飲(新補六/)
韓氏温中湯(熱九十/)　　　歸脾湯(補三三/)
五積散散(三九/)　　　　　五味沈附湯(熱百十七/)
右歸飲(新補三/)　　　　　右歸丸(新補五/)
海蔵八味丸(補一二二/)　　一炁丹(新熱二二/)
九炁丹(新熱二三/)　　　　滋隂八味丸(新寒十七/)
一隂煎(新補八/)　　　　　二隂煎(新補十/)
加減一隂煎(新補九/)　　　玉女煎(新寒十二/)
化隂煎(新寒七/)　　　　　當歸六黄湯(寒六五/)
白虎湯(寒二/)　　　　　　瀉白散(寒四二/)
加味逍遥散(補九四/)　　　清化飲(新因十三/)
瀉黄散(寒五七/)　　　　　天王補心丹(補百九/)
玉泉散(新寒十五/)　　　　太清飲(新寒十三/)
三才封髓丹(寒一六六/)　　保隂煎(新寒一/)
瀉心湯(寒二七/)　　　　　華陀陽脫方(熱四六/)
抽薪飲(新寒四/)　　　　　徙薪飲(新寒四/)
黄連解毒湯(寒一/)　　　　七正散(寒百十六/)
八正散寒(百十五/)　　　　黄芩芍藥湯(寒百九/)
五淋散(寒百十七/)　　　　導赤散(寒一二二/)
芍藥清肝散(寒六一/)　　　正氣湯(寒六六/)
凉膈散(攻十九/)　　　　　黄芩知母湯(寒五一/)
三補丸(寒一六二/)　　　　安神丸(寒一四二/)
黄芩清肺飲(寒三八/)　　　排氣飲(新和六/)
地黄膏(寒九一/)　　　　　直指黄芩湯(寒百七/)
大温中飲(新散八/)　　　　大補元煎(新補一/)
丹溪大補隂丸(寒一五七/)　五君子煎(新熱六/)
大分清飲(新寒五/)　　　　正𫝊麥門冬湯(寒四四/)
大連翹飲(寒七八/)　　　　大金花丸(攻五五/)
犀角地黄湯(寒八十八一/八二)　一柴胡飲(新散一/)
三柴胡飲(新散三/)　　　　四柴胡飲(新散四/)
五柴胡飲(新散五/)　　　　加味龍膽瀉肝湯(寒六四/)
　　　論外備用方
人參養營湯(補二一/)　　　加味歸脾湯(補三四/)
調中益氣湯(補三二/虚邪)　　　术附湯(補四二/中寒)
參附湯(補三八/厥冷)　　　　　金匱大建中湯(補二三/中寒)
逍遥散(補九三熱/血虚發)　　　　聖愈湯(補九一/虚熱)
八味大建中湯(補二五/隂寒)　　人參固本丸(補百七/隂虚熱)
益隂腎氣丸(補一/二五)　　　　七味白术散(補五六/虚熱渇)
柴芩湯(和一九二/寒熱瀉)　　　　藿香正氣散(和二十/風寒)
龍腦鷄蘇丸(和三七二/隂虚煩熱)　　四逆散(散二八/熱厥)
小柴胡湯(散十九/)　　　　加減小柴胡湯(散二二痛/寒熱腹)
九味羌活湯(散四四熱/外邪寒)　　退熱湯(寒九三熱/急勞大)
秦芁扶羸湯(寒九二/虚勞)　　　黄茋鱉甲煎(寒九十/虚勞)
地骨皮散(寒七四/熱渇)　　　　(局/方)大已寒丸(熱一七一/中寒)
十補丸(熱一七四/腎虚寒)　　　　已寒丸(熱一七三/阻陽于下)
(元/戎)大已寒丸(熱一七二/冷祕)　　四逆湯(熱十四/寒厥)
附子湯(熱二二/背惡寒)　　　　　附子理中湯(熱二/寒厥)
温胃湯(熱十二/温中)　　　　　三建湯(熱四二逆/隂寒厥)
扶陽助胃湯(熱百十六/中寒)　　(保/命)柴胡四物湯(補十二/虚勞)
　　暑證
　　　經義
熱論曰凡病傷寒而成温者先夏至日者為病温後夏
　至日者為病暑暑當與汗皆出勿止
生氣通天論曰因于暑汗煩則喘滿静則多言體若燔
　炭汗出而散
刺志論曰氣盛身寒得之傷寒氣虚身熱得之傷暑
金匱真言論曰夏暑汗不出者秋成風瘧
隂陽應象大論曰夏傷于暑秋必痎瘧
　　　論證(共七條/)
暑本夏月之熱病然有中暑而病者有因暑而致病者
　此其病有不同而總由於暑故其為病則有隂陽二
　證曰隂暑曰陽暑治猶氷炭不可不辨也隂暑者因
　暑而受寒者也凡人之畏暑貪涼不避寒氣則或于
　深堂大廈或于風地樹隂或以乍熱乍寒之時不謹
　衣被以致寒邪襲于肌表而病為發熱頭痛無汗惡
　寒身形拘急肢體痠疼等證此以暑月受寒故名隂
　暑即傷寒也惟宜温散為主當以傷寒法治之也○
　又有不慎口腹過食生冷以致寒凉傷臓而為嘔吐
　瀉痢腹痛等證此亦因暑受寒但以寒邪在内治宜
　温中為主是亦隂暑之屬也○陽暑者乃因暑而受
　熱者也在仲景即謂之中暍凡以盛暑烈日之時或
　於長途或於田野不辭勞苦以致熱毒傷隂而病為
　頭疼煩躁肌體大熱大渇大汗脉浮氣喘或無氣以
　動等證此以暑月受熱故名陽暑治宜察氣之虚實
　火之㣲甚或補或清以固其氣此與隂暑之治大有
　不同若或因暑之名而不分表裏不察隂陽則誤人
　不淺矣
一隂暑證或在于表或在于裏惟富貴安逸之人多有
　之總由恣情任性不慎風寒所致也陽暑證惟辛苦
　勞役之人多有之由乎觸冒暑熱有勢所不容己也
　然暑熱逼人者畏而可避可避則犯之者少隂寒襲
　人者快而莫知莫知則犯之者多故凡有病暑者陽
　暑不多見而隂暑居其八九今之人治暑者但見發
　熱頭痛等證則必曰此中暑也而所用無非寒凉其
　不達也亦甚矣
一傷寒之病雖同為寒邪而名有不同也傷暑之名雖
　同為暑邪而病有不同也傷寒之名有不同者在冬
　之寒即謂之正傷寒在春之温即謂之温病在夏之
　暑即謂之暑病是温病暑病亦皆傷寒之别名耳經
　曰冬傷于寒春必病温又曰凡病傷寒而成温者先
　夏至日者為病温後夏至日者為病暑即此謂也傷
　暑之病有不同者其因暑而感寒者寒則傷形即傷
　寒也因暑而受熱者熱則傷氣即傷暑也是内傷外
　感俱有暑病之不同耳經曰氣盛身寒得之傷寒氣
　虚身熱得之傷暑即此謂也盖氣盛身寒者謂身受
　寒邪而氣無恙也故曰傷寒氣虚身熱者謂身冒暑
　熱而熱傷氣也故曰傷暑此義人多不解而謂傷寒
　者必身寒則于理不通而大昧經㫖矣
一夏月盛暑之時必令身有㣲汗此養身之道最得時
　宜者也若必使快然無汗則未免隂勝于陽多致疾
　矣觀之經曰暑當與汗皆出勿止是言暑汗之勿宜
　止也又曰夏暑汗不出者秋成風瘧是言暑汗不出
　之為病也此夏月之汗宜否盖可知矣
一夏月伏隂續論在前第二卷𫝊忠錄中
一暑有八證脉虚自汗身熱背寒面垢煩渇手足㣲冷
　體重是也凡治此者宜調理元氣為主清利次之
一中暑死者不可使得冷得冷便死只宜以温煖之物
　䕶其臍中徐徐治之
　　　論治(共五條/)
一隂暑證凡暑月外感風寒以致隂邪抑遏陽氣而病
　為發熱頭痛肢體拘急痠疼無汗惡寒脉𦂳等證此
　即傷寒之屬治以解散為主宜正柴胡飲小柴胡湯
　或一二三四柴胡飲之類酌其寒熱虚實隨宜用之
　○若脉見㣲細氣體虚弱不可發汗者但宜補中氣
　使元氣漸充則寒邪自散不必攻邪也或用補中益
　氣湯主之○若邪感于外而火盛于内或陽明熱甚
　者宜柴胡白虎煎之類主之○若寒邪在表未解而
　六脉㣲細背冷惡寒或嘔惡泄瀉内無熱證者此正
　伏隂在内而邪不易解雖在暑月亦速宜温中如理
　隂煎理中湯大温中飲麻桂飲之類皆宜速用不可
　疑也亦不可遲也若邪盛于外而中不甚虚者或以
　五積散○以上諸證有不能盡者俱宜以傷寒門諸
　法察而治之
一隂暑證凡内傷生冷致損胃氣而病為腹痛泄瀉嘔
　吐者治宜以温中散寒為主若初受寒邪停積未散
　而脾氣未虚者先宜以抑扶煎五徳丸之類主之○
　若胃氣微虚者宜佐闗煎五徳丸主之○若胃氣再
　虛者宜温胃飲理中湯主之○若吐瀉已甚脾腎兼
　傷而痛連小腹二隂或成痢者宜胃闗煎理隂煎或
　九炁丹之類主之○若表中寒邪内傷生冷表裏俱
　病者宜兼治之以和胃飲加柴胡或温胃飲加柴胡
　或新方諸柴胡飲察虚實而用之○古方用大順散
　為温中之總治亦何足以盡之也
一陽暑以酷熱傷人本為熱證然陽中又有隂陽此不
　可不辨也凡暑熱中人者其氣必虚以火能尅金而
　熱傷氣也然熱者不可不清虚者不可不補但陽中
　之陽者宜兼乎清如身熱頭痛煩躁大渇大汗脉洪
　滑喜冷水大便乾結小水赤痛之類皆陽證也○若
　氣不甚虚而但有火證者宜白虎湯或益元散主之
　或火盛之甚者惟玉泉散更妙○若汗出脉虚浮煩
　渇有火而少氣者宜白虎加人參湯或仲景竹葉石
　膏湯宣明桂苓甘露飲之類主之○若眩暈少氣雖
　煩渇而火不甚者宜生脉散主之○以上諸法用治
　陽中之陽皆古法之善者若雖壮熱口渇而脉虚無
　力或重按全無及神困氣促者此脾胃氣虚元陽不
　足假火之證若誤用白虎等劑其危立至
一凡中暑熱者人皆知為陽證而不知陽中有隂也盖
　外中熱邪而内亦熱者此表裏俱熱方是陽證治宜
　清補如前○若内本無熱而因熱傷氣但氣虚于中
　者便有伏隂之象故凡治暑熱之證最當辨其隂陽
　虚實若脉虚無力或為惡寒背寒或為嘔惡或為腹
　痛泄瀉或四肢鼻尖微冷或不喜涼茶冷水或息短
　氣促無力以動之類皆陽中之隂證也凡見此類但
　當専顧元氣惟宜獨參湯徐徐與之為最妙若兼㣲
　嘔惡寒者宜加煨姜與人參等分主之再其甚者則
　養中煎理中湯五君子煎或五福飲理隂煎之類皆
　當隨宜用之若虚寒之甚則舎時從證桂附皆所必
　用切不可因暑熱之名而執用寒涼解暑等劑再伐
　陽氣則變有不可測也○若夏丹于盛暑中過于勞
　倦因而中暑者其勞倦既已傷脾暑熱又以傷氣此
　本内傷大虚之候當専以調補為先然後察其有火
　無火或有邪無邪而兼治如前可也
一夏月因暑致病而醫有不知伏隂誤投寒劑以致吐
　瀉腹痛或外熱内寒煩躁多渇状若傷寒但察其脉
　㣲神困便是隂盛格陽之證速宜温藥以救其内
一夏月既傷暑熱復傷生冷外熱内寒者當専以内寒
　為主有滯者清其滯無滯者益其氣但温中理脾脾
　氣既復而暑無不退也
　　　論香薷飲
香薷飲乃夏月通用之藥餌常見富貴之家多有備此
　令老少時常服之用以防暑而不知人之宜此者少
　不宜此者多也若誤用之必反致疾何也盖香薷一
　物氣香竄而性沈寒惟其氣竄所以能通達上下而
　去菀蒸之濕熱惟其性寒所以能解渇除煩而清摶
　結之火邪然必果屬陽臓果有火邪果脾胃氣强肥
　甘過度而宜寒畏熱者乃足以當之且賴其清涼未
　必無益若氣本不充則服之最能損氣火本非實而
　服之乃以敗陽凡素禀隂柔及年質将半飲食不健
　軀體素弱之莗不知利害而效尤妄用者未有不反助
　伏隂損傷胃氣而致為吐瀉腹痛及隂寒危敗等證
　若加黄連其寒尤甚厚朴破氣均非所宜用者不可
　不審
　　　述古(共六條/)
仲景曰其傷于四時之氣皆能為病冬時嚴寒中而即
　病者名曰傷寒不即病者寒毒蔵于肌膚至春變為
　温病至夏變為暑病暑病者熱極重于温也是以辛
　苦之人春夏多温熱病皆由冬時觸寒所致非時行
　之氣也凡時行者春時應煖復大寒夏時應大熱而
　反大涼秋時應涼而反大熱冬時應寒而反大温此
　非其時而有其氣是以一氣之中長幼之病多相似
　者此則時行之氣也
　曰太陽中熱者暍是也其人汗出惡寒身熱而渇白
　虎加人參湯主之○太陽中暍者身熱疼痛而脉微
　弱此亦夏月傷冷水水行皮中所致也一物𤓰蒂湯
　吐之○太陽中暍者發熱惡寒身重而疼痛其脉弦
　細芤遲小便已洒洒然毛聳手足逆冷小有勞身即
　熱口開前板齒燥若發汗則惡寒甚加温鍼則發熱
　甚數下之則淋甚
潔古曰静而得之為中暑動而得之為中熱中暑者隂
　證中熱者陽證
陳無擇曰暑熱喜歸心心中之使人噎悶昏不知人入
　肝則眩暈頑痺入脾則虚睡不覺入肺則喘滿痿躄
　入腎則消渇凡中暍死者治之切不可用冷惟宜温
　養道途中無湯即以熱土熨臍中仍使更溺其土取
　以罨於臍上㮣可見矣凡覺中暑急嚼生姜一大塊
　水送下如已迷悶嚼大蒜一大瓣水送下如不能嚼
　水研灌之立醒
戴氏曰夏月卒倒不省人事名曰暑風
王節齋曰治暑之法清心利小便最好暑傷氣宜補真
　氣為要又有惡寒或四肢逆冷甚者迷悶不省而為
　霍亂吐利痰滯嘔逆腹痛瀉痢此則非暑傷人乃因
　暑而自致之病也以其因暑而得故亦謂之暑病治
　法不同○若吐瀉脉沈㣲甚者不可用涼藥可用附
　子大順散或附子理中湯加芍藥○若夏月多食冷
　物及過飲茶水致傷脾胃則吐瀉霍亂故治暑藥多
　宜温脾消食治濕利小便醫者要識此意
薛立齋曰按東垣先生云暑熱之時無病之人或避暑
　熱納涼于深堂大厦得之者名曰中暑其病必頭痛
　惡寒身形拘急肢節疼痛煩熱無汗為房室隂寒之
　氣所遏使周身陽氣不得伸越以大順散熱藥主之
　若行人或農夫於日中勞役得之者名曰中熱其病
　必苦頭痛躁熱惡熱肌熱大渇汗泄懶動為天熱外
　傷肺氣以蒼术白虎湯涼劑主之若人元氣不足用
　前藥不應宜補中益氣湯主之大抵夏月陽氣浮于
　外隂氣伏于内若人飲食勞倦内傷中氣或酷暑勞
　役外傷陽氣者多患之法當調補元氣為主而佐以
　解暑若中暑乃隂寒之證法當補陽氣為主少佐以
　解暑故先哲多用姜桂附子之類此推内經舍時従
　證之良法也今患暑證殁而手足指甲或肢體青黯
　此皆不究其因不温補其内而泛用香薷飲之類所
　誤也○又曰前證當分别中暑中暍脉虛脉沈無汗
　有汗發熱不熱作渇不渇或瀉不瀉飲寒飲熱辨其
　隂陽虚實不可泛投寒涼之劑盖謂夏月伏隂在内
　古人用附子大順散之類温補陽氣厥有㫖哉何今
　人之老弱至夏月患食少體倦發熱作渇或吐瀉腹
　痛頭痛諸證反服香薷飲復傷元氣無不招引暑證
　以致不起至若清暑益氣湯内用澤瀉蒼术黄栢之
　類必審其果有濕熱壅滯方可用之否則反致虧損
　其隂用當審察
　　　暑證論列方
理中湯(熱一/)　　　　　　理隂煎(新熱三/)
柴胡白虎煎(新散十二/)　　益元散(寒百十二/)
玉泉散(新寒十五/)　　　　竹葉石膏湯(寒五/)
養中煎(新熱四/)　　　　　温胃飲(新熱五/)
四柴胡飲(新散四/)　　　　胃闗煎(新熱九/)
佐闗煎(新熱十/)　　　　　大温中飲(新散八/)
五徳丸(新熱十八/)　　　　九炁丹(新熱二三/)
五君子煎(新熱六/)　　　　麻桂飲(新散七/)
香薷飲(和一六九/)　　　　補中益氣湯(補三一/)
生脉散(補五七/)　　　　　小柴胡湯(散十九/)
清暑益氣湯(和一六八/)　　白虎湯(寒二/)
五福飲(新補六/)　　　　　正柴胡飲(新散六/)
蒼术白虎湯(寒二/)　　　　和胃飲(新和五/)
一柴胡飲(新散一/)　　　　白虎加人參湯(寒三/)
抑扶煎(新熱十一/)　　　　二柴胡飲(新散二/)
附子大順散(熱七八/)　　　五積散(散三九/)
三柴胡飲(新散三/)　　　　一物瓜蒂湯(攻百五/)
宣明桂苓甘露飲(寒八/)
　　　論外備用方
五物香薷飲(和百七十/)　　十味香薷飲(和一七一/)
黄連香薷飲(和一七二/中熱)　　縮脾飲(和一七三/暑毒吐瀉)
四物地榆散(寒九六/昏迷)　　　子和桂苓甘露飲(寒九渇/虚熱)
　　火證
　　　經義
天元紀大論曰君火以明相火以位○神在天為風在
　地為木在天為熱在地為火在天為濕在地為土在
　天為燥在地為金在天為寒在地為水故在天為氣
　在地為形形氣相感而化生萬物矣○天地者萬物
　之上下也左右者隂陽之道路也水火者隂陽之徴
　兆也金木者生成之終始也○寒暑燥濕風火天之
　隂陽也三隂三陽上奉之木火土金水火地之隂陽
　也生長化收蔵下應之天以陽生隂長地以陽殺隂
　藏○甲已之嵗土運統之乙庚之嵗金運統之丙辛
　之嵗水運統之丁壬之嵗木運統之戊癸之嵗火運
　統之○厥隂之上風氣主之少隂之上熱氣主之太
　隂之上濕氣主之少陽之上相火主之陽明之上燥
　氣主之太陽之上寒氣主之所謂本也是謂六元
五運行大論曰燥勝則地乾暑勝則地熱風勝則地動
　濕勝則地泥寒勝則地裂火勝則地固矣
六㣲㫖大論曰顯明之右君火之位也君火之右退行
　一步相火治之復行一步土氣治之復行一步金氣
　治之復行一步水氣治之復行一步木氣治之復行
　一步君火治之○相火之下水氣承之君火之下隂
　精承之○君位臣則順臣位君則逆所謂二火也
至真要大論曰少隂司天為熱化在泉為苦化不司氣
　化居氣為灼化○少陽司天為火化在泉為苦化司
　氣為丹化間氣為明化
藏氣法時論曰五行者金木水火土也更貴更賤以知
　死生以決成敗而定五蔵之氣間甚之時死生之期
　也
隂陽應象大論曰水為隂火為陽○壮火之氣衰少火
　之氣壮壮火食氣氣食少火壮火散氣少火生氣
逆調論曰一水不能勝二火故不能凍慄病名曰骨痺
　是人當攣節也(詳列寒熱門/)
解精㣲論雷公請問哭泣之水所従生涕所從出也帝
　曰水之精為志火之精為神水火相感神志俱悲是
　以目之水生也○帝曰厥則目無所見夫人厥則陽
　氣并于上隂氣并于下陽并于上則火獨光也隂并
　於下則足寒足寒則脹也夫一水不勝五火故目眥
　盲是以氣衝風泣下而不止夫風之中目也陽氣内
　守於精是火氣燔目故見風則泣下也有以比之夫
　火疾風生乃能雨此之類也
示從客論曰二火不勝三水是以脉亂而無常也
保命全形論曰木得金而伐火得水而滅土得木而達
　金得火而缺水得土而絶萬物盡然不可勝竭
至真要大論帝曰願聞病機何如岐伯曰諸風掉眩皆
　屬於肝○諸寒收引皆屬于腎○諸氣膹鬱皆屬于
　肺○諸濕腫滿皆屬于脾○諸熱瞀瘛皆屬于火○
　諸痛痒瘡皆屬于心○諸厥固泄皆屬于下○諸痿
　喘嘔皆屬于上○諸禁鼓慄如喪神守皆屬于火○
　諸痙項强皆屬于濕○諸逆衝上皆屬于火○諸脹
　腹大皆屬於熱○諸躁狂越皆屬于火○諸暴强直
　皆屬于風○諸病有聲鼔之如鼓皆屬于熱○諸病
　胕腫疼酸驚駭皆屬于火○諸轉反戾水液渾濁皆
　屬於熱○諸病水液澄澈清冷皆屬於寒○諸嘔吐
　酸暴注下迫皆屬于熱○故大要曰謹守病機各司
　其屬有者求之無者求之盛者責之虚者責之盛者
　瀉之虚者補之必先五勝疎其血氣令其調達而致
　和平此之謂也
　　　論君火相火之病
經曰君火以明相火以位此就火徳辨隂陽而悉其形
　氣之理也盖火本陽也而陽之在上者為陽中之陽
　故曰君火陽之在下者為隂中之陽故曰相火此天
　地生成之道也其在于人則上為君火故主于心下
　為相火故出于腎主于心者為神明之主故曰君火
　以明出于腎者為發生之根故曰相火以位至其為
　病則以明者其化虚故君火之氣有晦有明以位者
　其化實故相火之病能焚能燎何也盖化虚者無形
　者也故其或衰或王惟見于神明神惟貴足衰則可
　畏也化實者有形者也故其為熱為寒必著于血氣
　確有證據方可言火也此其一清一濁有可辨者如
　此然清濁雖二而氣禀則一故君火衰則相火亦敗
　此以無形者虧及有形者也相火熾則君火亦炎此
　以有形者病及無形者也夫生以神全病惟形見故
　火邪之為病必依于有位有形之相火所謂邪火者
　即所謂凡火也即所謂燎原之火也惟不得其正所
　以為病故别以邪火名之而實非可以君相並言也
　故在内經則又謂之畏火正以此火有形故可畏也
　夫病以有形之火須治以有形之物故形而火盛者
　可瀉以苦寒之物形而火衰者可助以甘温之物此
　以形治形而治火之道止于是矣至若無形之火則
　生生息息窈窈㝠㝠為先天之化為後天之神為死
　生之母為𤣥牝之門又豈于形迹之間可能摹擬者
　哉故有形之火不可縱無形之火不可殘有能知火
　之邪正而握其盈虚伸縮之權者則神可全病可却
　而生道在我矣即吾有形吾又何患
　　　論病機火證
觀内經至真要大論所列病機凡言火者五言熱者四
　似皆謂之火也然諸病之見于諸篇者復有此言熱
　而彼言寒此言實而彼言虚者豈果本經之自為矛
　盾耶盖諸篇所言在専悉病情故必詳必盡在本篇
　所言亦不過總言五運六氣之大約原非確指為實
　火實熱也故于篇末復以有無虚實四字縂結于後
　此軒岐明見萬世正恐後人誤以火熱二字悉認為
　真因而曉示如此此其火有虚實熱有真假従可知
　矣余以劉河間原病式之謬故于類經惟引經釋經
　不敢杜譔一言冀在解人之惑以救将来之誤耳前
　三卷中别有詳辨并類經詳註俱當互閱求正
　　　論虚火(共三條/)
凡虚火證即假熱證也余于首卷寒熱真假篇已言之
　詳矣然猶有未盡者如虚火之病源有二虚火之外
　證有四何也盖一曰隂虚者能發熱此以真隂虧損
　水不制火也二曰陽虚者亦能發熱此以元陽敗竭
　火不歸源也此病源之二也至若外證之四則一曰
　陽戴于上而見于頭面咽喉之間者此其上雖熱而
　下則寒所謂無根之火也二曰陽浮于外而發于皮
　膚肌肉之間者此其外雖熱而内則寒所謂格陽之
　火也三曰陽陷于下而見于便溺二隂之間者此其
　下雖熱而中則寒所謂失位之火也四曰陽亢乗隂
　而見于精血髓液之間者此其金水敗而鉛汞乾所
　謂隂虚之火也此外證之四也然證雖有四而本則
　惟二或在隂虚或在陽虚而盡之矣苐隂虚之火惟
　一曰金水敗者是也陽虚之火有三曰上中下者是
　也凡治此者若以隂虚火盛則治當壮水壮水之法
　只宜甘涼不宜辛熱若以陽虚發熱則治宜益火益
　火之法只宜温熱大忌清涼苐温熱之效速每于一
　二劑間便可奏功甘涼之力緩非多服不能見效也
　然清涼之藥終不宜多多則必損脾胃如不得已則
　易以甘平其庶幾耳倘甘平未效則惟有甘温一法
　斯堪實濟尚可望其成功否則生氣之機終非清涼
　所能致也此義最㣲不可不察
一氣本屬陽陽氣不足則寒從中生寒従中生則陽無
　所存而浮散于外是即虚火假熱之謂也而假寒之
　證其義亦然是以虚火實火亦總由中氣之有虚實
　耳凡氣實于内而為寒者有如嚴冬陽伏于下而隂
　凝于上故氷雪滿地而井泉温煖也氣虚于内而為
　熱者有如盛夏隂盛于中而陽浮于外故炎暑逼人
　而淵源清冷也天地間理原如此故不可見熱即云
　熱見寒即云寒而務察其寒熱之本
一火有虚實故熱有假真而察之之法總當以中氣為
　之主而外證無足憑也故凡假熱之證本中寒也假
　寒之證本内熱也中寒者本是隂證内熱者原是陽
　證苐以惑者不明故妄以寒證為假熱熱證為假寒
　而不知内熱者當逺熱内寒者當逺寒内有可據本
　皆真病又何假之有
　　　論五志之火
經曰天有四時五行以生長收蔵以生寒暑燥濕風人
　有五臓化五氣以生喜怒憂思恐是即所謂五志也
　此五志之化由乎五臓而五臓之化由乎五行故在
　心為喜心主火也在肝為怒肝主木也在脾為思脾
　主土也在肺為憂肺主金也在腎為恐腎主水也此
　五志各有分屬本不可以混言者也且人有此生即
　有此志使無此志生亦何為是生之與志本不能離
　亦不可離而人于食息之常孰不以五志為生亦孰
　不以五志為用而未聞以五志之動皆為火也苐或
　以用志失宜則未免有傷臓氣故在内經則但言五
　臓之傷各有所屬五氣之傷各有所病亦未聞以五
　志之傷皆云火也而五火之說乃始于劉河間云五
　志所傷皆熱也丹溪述河間而衍之曰五志之動各
　有火起劉宗厚又述丹溪而衍之曰大怒則火起于
　肝醉飽則火起于胃房勞則火起于腎悲哀動中則
　火起于肺心為君主自焚則死矣自三子之說行則
　似乎五行悉化而為火理豈然乎余嘗察五志所傷
　之人但見其憔悴日増未見其俱為熱病也即因志
　動火者非曰必無但傷氣者十之九動火者十之一
　又豈五志皆能動火乎而矧以怒動肝氣者最易傷
　脾脾傷者不可以言火也醉飽能動胃火胃强者固
　自無恙脾弱而致病者不可以言火也房勞本動腎
　火精去而陽亢者可以火言精去而氣亦去者不可
　以言火也外如五志之傷則無非傷氣敗陽之證尚
　可謂之火乎無火治火則無有不敗者矣三卷中辨
　丹溪第二條下仍有一論當互閱之
　　　論火證(共三條/)
火為熱病是固然矣然火得其正即為陽氣此火之不
　可無亦不可衰衰則陽氣之虚也火失其正是以邪
　熱此火之不可有尤不可甚甚則真隂傷敗也然陽
　以元氣言火以病氣言故凡病在元氣者不得以火
　論何也盖人之元氣止于充足焉得有餘既非有餘
　則何以言火所謂無形者其化虚即此是也惟病在
　形體者乃可以察火證盖其不在氣即在血所謂有
　形者其化實即此是也故凡火之為病其在外者必
　見于皮肉筋骨其在内者必見于臓腑九竅若于形
　質之間本無熱證可據而曰此火也此熱也則總屬
　莫須有之妄談也矧如火證悉具而猶有虚實之殊
　真假之異其可不為詳辨乎若果有火病則火性急
　烈誠可畏也然實火止隨形質余因謂之凡火又謂
　之邪火火之為病病之標耳洗之滌之又何難哉惟
　虚火之病則本于元氣元氣既虚而再攻其火非挺
　即刃矣是以諸病之殺人而尤惟火病為最者正以
　凡火未必殺人而以虚作實則無不殺之矣不忍見
　也
一凡五臓之火肺熱則鼻乾甚則鼻涕出○肝熱則目
　眵濃○心熱則言笑多○脾熱則善飢善渇○腎熱
　則小水熱痛○凡此之類宜從清也諸所不盡詳一
　卷寒熱篇
一凡察火證必須察其虚實雖其元氣本虚然必虚中
　挾實者乃為易治何以見之如或大便乾結或善飢
　多食或神氣精明或聲音强壮而脉見有力此皆虚
　中有實也俱可隨證清解之若或内外俱熱而反見
　溏泄或飲食少進或聲㣲氣短諸虚皆見而反不利
　温補者此其胃氣已敗生意已窮非吉兆也
　　　論治火(共五條/)
治實火諸法凡㣲熱之氣惟涼以和之宜徙薪飲四隂
　煎二隂煎或加減一隂煎黄芩芍藥湯黄芩清肺飲
　之類酌宜用之○大熱之氣必寒以除之宜抽薪飲
　白虎湯太清飲黄連解毒湯玉泉散三補丸之類主
　之○火甚而兼脹滿閉結實熱者宜涼膈散八正散
　三黄丸大金花丸之類主之○凡火盛虚煩乾渇或
　有熱毒難解者宜用緑荳飲或雪梨漿間藥朝夕飲
　之退火解毒最速且無所傷誠妙法也
一鬱熱之火宜散而解之如外邪鬱伏為熱者宜正柴
　胡飲小柴胡湯或升陽散火湯之類主之○若鬱熱
　在經而為癰疽為瘡疹者宜連翹歸尾煎或芍藥蒺
　藜煎之類主之或于本門求法治之此皆火鬱發之
　之謂也
一虚火之與假熱其氣皆虚本若相類然隂陽偏勝亦
　有不同如隂虚生熱者此水不足以濟火也治當補
　隂其火乃息宜一隂煎左歸飲左歸丸六味地黄丸
　之類主之此所謂壮水之主也○如寒極生熱而火
　不歸原即隂盛隔陽假熱證也治宜温補血氣其熱
　自退宜理隂煎右歸飲理中湯大補元煎六味回陽
　飲之類主之此所謂益火之源也又曰温能除大熱
　也○凡假熱之證以腎隂大虚則陽無所附而浮散
　于外故反多外熱此内真寒外假熱也若非峻補真
　隂何以復其元氣元氣不復則必由散而盡矣但外
　熱既甚多見口瘡舌裂喉乾咽痛煩渇喜冷等證而
　辛熱温補之劑難以入口故薛立齋治韓州同之勞
　熱以加減八味丸料一斤内肉桂一兩煎五六碗用
　水浸氷冷與服此法最善余因效之嘗以崔氏八味
　丸料或右歸飲用治隂虚假熱傷寒及勞熱煩渇等
　證服後頓退而虚寒悉見乃進温補無不效者此真
　神妙法也
一實火宜瀉虚火宜補固其法也然虚中有實者治宜
　以補為主而不得不兼乎清如加減一隂煎保隂煎
　天王補心丹丹溪補隂丸之類是也○若實中有虚
　者治宜以清為主而酌兼乎補如清化飲徙薪飲大
　補隂丸之類是也○凡此虚中之實實中之虚本無
　限則故不得謂熱者必無虚虚者必無熱但微虚者
　宜従㣲補㣲熱者宜従㣲清若熱倍于虚而清之不
　及漸増無害也若虚倍于熱而清之太過則伐及元
　陽矣凡治火者不可不知此義
一瀉火諸藥○黄連梔子瀉心肝大腸之火○山梔仁
　降火従小便出其性能屈下行○石膏瀉腸胃之火
　陽明經有實熱者非此不可○黄芩清脾肺大腸之
　火○黄栢瀉肝腎諸經之火○知母清肺胃肝腎之
　火○地骨皮退隂中之火善除骨蒸夜熱○生地麥
　門冬清肝肺涼血中之火○天門冬瀉肺與大腸之
　火○桑白皮川貝母土貝母解上焦肺胃之火○柴
　胡乾葛解肝脾諸經之鬱火○龍膽草瀉肝腎膀胱
　之火○槐花清肝腎大腸之火能解諸毒○芍藥石
　斛清脾胃之火○滑石利小腸膀胱之火○天花粉
　清痰止渇解上焦之火○連翹瀉諸經之浮火○𤣥
　參清上焦之浮火○山豆根解咽喉之火○膽星開
　心脾胃脘之痰火○青黛蘆薈胡黄連瀉五臓之疳
　熱鬱火○苦參瀉疳蝕之火○木通下行瀉小腸之
　火○澤瀉車前子利癃閉之火○人中白清肝脾腎
　之隂火○童便降隂中血分之浮火○大黄朴硝瀉
　陽明諸經實熱之火○人參黄茋白术甘草除氣
　虚氣脫陽分散失之火○熟地黄當歸枸杞山茱萸
　滋心腎不交隂分無根之火○附子乾薑肉桂救元
　陽失位隂盛格陽之火○凡此治火之法已若盡之
　然亦不過言其筌蹄耳而神而通之原不可以筆楮
　盡也
　　　述古
啟𤣥子曰病之㣲小者猶人火也遇草而焫遇木而燔
　可以濕伏可以水折故逆其性氣可以折之攻之病
　之大甚者猶龍火也得濕而焰得水而燔不知其性
　以水濕折之適足以光焰詣天物窮方不識其性者
　反常之理以火逐之則燔灼自消焰火撲滅矣
　　　火證論列方
白虎湯(寒二/)　　　　　　抽薪飲(新寒三/)
徙薪飲(新寒四/)　　　　　玉泉散(新寒十五/)
涼膈散(攻十九/)　　　　　清化飲(新因十三/)
三補丸(寒一六二/)　　　　三黄丸(攻六八/)
八正散(寒百十五/)　　　　緑豆飲(新寒十四/)
雪梨漿(新寒十六/)　　　　太清飲(新寒十三/)
一隂煎(新補八/)　　　　　保隂煎(新寒一/)
理中湯(熱一/)　　　　　　理隂煎(新熱三/)
左歸飲(新補二/)　　　　　左歸丸(新補四/)
右歸飲(新補三/)　　　　　大金花丸(攻五五/)
大補元煎(新補一/)　　　　小柴胡湯(散十九/)
正柴胡飲(新散六/)　　　　大補隂丸(寒一五七/)
六味地黄丸(補一二一/)　　加減八味丸(外三八/)
六味回陽飲(新熱二/)　　　升陽散火湯(散四一/)
天王補心丹(補百九/)　　　丹溪補隂丸(寒百六十/)
黄連解毒湯(寒一/)　　　　連翹歸尾煎(新因三二/)
芍藥蒺藜煎(新因三五/)　　當歸蒺藜煎(新因三四/)
　　　論外備用方
凡寒陣所列古方新方俱可酌用
神芎　(攻七二/)　　　　　清涼飲子(因百三/)
　
　
　
　
　
　
　
　
　
　
　
　
　
　景岳全書卷十五
欽定四庫全書
　景岳全書卷十六
　　　　　　　　　　　　明　張介賔　撰
　　虚損
　　　經義
上古天真論曰今時之人以酒為漿以妄為常醉以入
　房以欲竭其精以耗散其真不知持滿不知御神務
　快其心逆於生樂起居無節故半百而衰也
隂陽應象大論曰年四十而隂氣自半也起居衰矣
宣明五氣篇曰久視傷血久臥傷氣久坐傷肉久立傷
　骨久行傷筋
評熱病論曰邪之所湊其氣必虚隂虚者陽必湊之
本神篇曰五臓主藏精者也不可傷傷則失守而隂虚
　隂虚則無氣無氣則死矣
通評虚實論曰邪氣盛則實精氣奪則虚
經脉别論曰勇者氣行則已怯者則著而為病
口問篇曰邪之所在皆為不足故上氣不足腦為之不
　滿耳為之苦鳴頭為之苦傾目為之眩○中氣不足
　溲便為之變腸為之苦鳴○下氣不足則乃為痿厥
　心悗
逆調論曰營氣虚則不仁衛氣虚則不用營衛俱虚則
　不仁且不用肉如故也人身與志不相有曰死
玉機真藏論曰五虚死五實死○帝曰願聞五虚五實
　岐伯曰脉盛皮熱腹脹前後不通悶瞀此謂五實○
　脉細皮寒氣少泄利前後飲食不入此謂五虚○帝
　曰其時有生者何也曰漿粥入胃泄注止則虚者活
　身汗得後利則實者活此其候也
脉要精微論曰得守者生失守者死得强則生失强則
　死○言而微終日乃復言者此奪氣也
海論曰氣海有餘者氣滿胸中悗息面赤氣海不足則
　氣少不足以言○血海有餘則常想其身大怫然不
　知其所病血海不足亦常想其身小狹然不知其所
　病○水穀之海有餘則腹滿水穀之海不足則饑不
　受榖食○髓海有餘則輕勁多力自過其度髓海不
　足則腦轉耳鳴脛痠眩冐日無所見懈怠安臥
衛氣篇曰下虚則厥上虚則眩
本輸篇曰三焦者並太陽之正入絡膀胱約下焦實則
　癃閉虚則遺溺
五癃津液别篇曰隂陽不和則使液溢而下流於隂髓
　液皆减而下下過度則虚虚故腰背痛而脛痠
調經論曰心藏神神有餘則笑不休神不足則悲○肺
　藏氣氣有餘則喘欬上氣不足則息利少氣○肝藏
　血血有餘則怒不足則恐○脾藏肉形有餘則腹脹
　涇溲不利不足則四肢不用○腎藏志志有餘則腹
　脹飱泄不足則厥
脉解篇曰内奪而厥則為瘖俳此腎虚也
决氣篇曰精脫者耳聾○氣脫者目不明○津脫者腠
　理開汗大泄○液脫者骨屬屈伸不利色天腦髓消
　脛痠耳數鳴○血脫者色白天然不澤○其脉空虚
　此其候也
竒病論曰身熱如炭頸膺如格人迎躁盛喘息氣逆此
　有餘也有癃者一日數十溲此不足也太隂脉細微
　如髪者此不足也今外得五有餘内得二不足此其
　身不表不裏亦正死明矣
五禁篇帝曰何謂五奪岐伯曰形肉已奪是一奪也大
　奪血之後是二奪也大汗出之後是三奪也大泄之
　後是四奪也新産及大血之後是五奪也此皆不可
　瀉
蔵氣法時論曰肝虚則目􁞃􁞃無所見耳無所聞恐懼
　如人將捕之○心虚則胸腹大脇下與腰相引而痛
　○脾虚則腹滿腸鳴飱泄食不化○肺虚則少氣不
　能報息耳聾嗌亁○腎虚則胸中痛大腹小腹痛清
　厥意不樂
調經論曰氣之所并為血虚血之所并為氣虚○有者
　為實無者為虚故氣并則無血血并則無氣今血與
　氣相失故為虚焉○血之與氣并走於上則為大厥
　厥則暴死氣復反則生不反則死○帝曰隂之生實
　奈何岐伯曰喜怒不節則隂氣上逆上逆則下虚下
　虚則陽氣走之故曰實矣○帝曰隂之生虚奈何曰
　喜則氣下悲則氣消消則脉虚空因寒飲食寒氣薰
　滿則血泣氣去故曰虚矣○陽虚則外寒隂虚則内
　熱
刺志論曰氣實形實氣虚形虚此其常也反此者病○
　穀盛氣盛榖虚氣虚此其常也反此者病○脉實血
　實脉虚血虚此其常也反此者病○氣虚身熱此謂
　反也穀入多而氣少此謂反也穀不入而氣多此謂
　反也脉盛血少此謂反也脉少血多此謂反也○夫
　實者氣入也虚者氣出也氣實者熱也氣虚者寒也
根結篇曰形氣不足病氣有餘是邪勝也急瀉之形氣
　有餘病氣不足急補之形氣不足病氣不足此隂陽
　俱不足也不可刺之刺之則重不足重不足則隂陽
　俱竭血氣皆盡五臓空虚筋骨髓枯老者絶㓕壯者
　不復矣○形氣有餘病氣有餘此謂隂陽俱有餘也
　急瀉其邪調其虚實故曰有餘者瀉之不足者補之
　此之謂也
本神篇曰故智者之養生也必順四時而適寒暑和喜
　怒而安居處節隂陽而調剛柔如是則僻邪不至長
　生久視
　　　論虚損病源(共十一條/)
凡勞傷虚損五臓各有所主而惟心臓最多且心為君
　主之官一身生氣所係最不可傷而人多忽而不知
　也何也夫五臓之神皆禀於心故憂生於心肺必應
　之憂之不已而戚戚幽幽則陽氣日索營衛日消勞
　傷及肺弗亡弗已如經曰嘗貴後賤雖不中邪病從
　内生名曰脫營嘗富後貧名曰失精五氣留連病有
　所并暴樂暴苦始樂後苦皆傷精氣精氣竭絶形體
　毁沮故貴脫勢雖不中邪精神内傷身必敗亡之類
　無非慮竭将來追窮已往而二陽並傷第其潛消暗
　爍於㝠㝠之中人所不覺而不知五臓之傷惟心為
　本凡值此者速宜舒情知命力挽先天要知人生在
　世喜一日則得一日憂一日則失一日但使靈明常
　醒尚何塵魔敢犯哉及其既病而用參茋歸术益氣
　湯之類亦不過後天之末着耳知者當知所先也
一喜因欲遂而𤼵若乎無傷而經曰喜傷心又曰暴喜
　傷陽又曰喜樂者神憚散而不藏又曰肺喜樂無極
　則傷魄魄傷則狂狂者意不存人皮革焦毛悴色夭
　死於夏盖心蔵神肺蔵氣二陽蔵也故暴喜過甚則
　傷陽而神氣因以耗散或縱喜無節則淫蕩流亡以
　致精神疲竭不可救藥或偶爾得志則氣盈載滿每
　多驕恣傲慢自取敗亡而莫知其然者多矣然則喜
　為人所忽而猶有不可忽者如此
一思本乎心經曰心怵惕思慮則傷神神傷則恐懼自
　失破䐃脫肉毛悴色夭死於冬此傷心則然也然思
　生於心脾必應之故思之不已則勞傷在脾經曰思
　傷脾又曰思則心有所存神有所歸正氣留而不行
　故氣結矣凡此為病脾氣結則為噎膈為嘔吐而飲
　食不能運食不運則血氣日消肌肉日削精神日减
　四肢不為用而生脹滿泄瀉等證此傷心脾之陽也
　夫人孰無思而苦思難釋則勞傷至此此養生者所
　當戒也然思本傷脾而憂亦傷脾經曰脾愁憂而不
　解則傷意意傷則悗亂四肢不舉毛悴色夭死於春
　盖人之憂思本多兼用而心脾肺所以並傷故致損
　上焦陽氣而二陽之病發自心脾以漸成虚勞之證
　者斷由乎此
一淫慾邪思又與憂思不同而損惟在腎盖心躭慾念
　腎必應之凡君火動於上則相火應於下夫相火者
　水中之火也静而守位則為陽氣熾而無制則為龍
　雷而涸澤燎原無所不至故其在腎則為遺淋帶濁
　而水液漸以亁枯炎上入肝則逼血妄行而為吐為
　衂或為營虚筋骨疼痛又上入脾則脾隂受傷或為
　發熱而飲食悉化痰涎再上至肺則皮毛無以扃固
　而亡陽喘嗽甚至喑啞聲嘶是皆無根虚火陽不守
　舍而光燄詣天自下而上由腎而肺本源漸稿上實
　下虚是誠剥極之象也凡師尼室女失偶之輩雖非
　房室之勞而私情繫戀思想無窮或對面千里所願
　不得則慾火摇心真隂日削遂致虚損不救凡五勞
　之中莫此為甚苟知重命慎毋蹈之
一七情傷腎恐亦居多盖恐畏在心腎則受之故經曰
　恐傷腎又曰恐則精却又曰恐懼而不解則傷精精
　傷則骨痠痿厥精時自下余嘗診一在官少年因恐
　而致病病稍愈而陽痿及其病復終不可療又嘗見
　猝恐者必隂縮或遺尿是皆傷腎之徵也然恐固傷
　腎而怒亦陽腎經曰腎盛怒而不止則傷志志傷則
　喜忘其前言腰背不可以俛仰屈伸毛悴色夭死於
　季夏是知盛怒不惟傷肝而腎亦受其害也
一怒生於心肝必應之怒不知節則勞傷在肝經曰怒
　傷肝又曰怒則氣逆甚則嘔血及飱泄故氣上矣蓋
　肝為隂中之陽蔵故肝之為病有在隂者有在陽者
　如火因怒動而逼血妄行以致氣逆於上而脹痛喘
　急者此傷其隂者也又或氣以怒傷而木鬱無伸以
　致侵脾氣䧟而為嘔為脹為泄為痛為食飲不行者
　此傷其陽者也然隨怒隨消者未必致病蔵氣堅固
　者未必致病惟先天禀弱而三隂易損者使不知節
　則東方之實多致西方之敗也然怒本傷肝而悲哀
　亦最傷肝經曰肝悲哀動中則傷魂魂傷則狂妄不
　精不精則不正當人隂縮而攣筋兩脇骨不舉毛悴
　色夭死於秋盖怒盛傷肝肝氣實也悲哀傷肝肝氣
　虚也但實不終實而虚則終虚耳虚而不顧則必至
　勞損而治當察其邪正也
一驚氣本以入心而實通於肝膽經曰驚則心無所依
　神無所歸慮無所定故氣亂矣又曰東方色青入通
　於肝其病發驚駭此所以驚能動心而尤能傷及肝
　膽心為君主固不可傷而膽以中正之官實少陽生
　氣所居故十一蔵陽剛之氣皆取决於膽若或損之
　則諸蔵生氣因皆消索致敗其危立見嘗見微驚致
　病者惟養心安神神復則病自却若驚畏日積或一
　時大驚損膽或致膽汁泄而通身𤼵黄黙黙無言者
　皆不可救(一膽黄證論詳黄疸門/)
一色慾過度者多成勞損盖人自有生以後惟賴後天
　精氣以為立命之本故精强神亦强神强必多壽精
　虚氣亦虚氣虚必多夭其有先天所禀原不甚厚者
　但知自珍而培以後天則無不獲壽設禀賦本薄而
　且恣情縱慾再伐後天則必成虚損此而傷生咎将
　誰委○又有年将未冠壬水方生保養萌芽正在此
　日而無知孺子遽摇女精余見苞蕚未成而蜉蝣旦
　暮者多矣良可悲也此其責不在孺子而在父師使
　不先有明誨俾知保生之道則彼以童心豈識利害
　而徒臨期懇禱號呼悲戚将何濟於事哉
一勞倦不顧者多成勞損夫勞之於人孰能免之如奔
　走食力之夫終日營營而未聞其勞者豈非勞乎但
　勞有不同耳盖貧賤之勞作息有度無關榮辱習以
　為常何病之有惟安閑柔脆之輩而苦竭心力斯為
　害矣故或勞於名利而不知寒暑之傷形或勞於色
　慾而不知旦暮之疲困或勞於遊蕩而忍饑竭力於
　呼盧馳驟之塲或勞於疾病而剥削傷殘於無術庸
　醫之手或為詩書困厄每縁螢雪成災或以好勇逞
　强遂致絶筋乏力總之不知自量而務從勉强則一
　應妄作妄為皆能致損凡勞倦之傷雖曰在脾而若
　此諸勞不同則凡傷筋傷骨傷氣傷血傷精傷神傷
　皮毛肌肉則實兼之五臓矣嗚呼嗜慾迷人其害至
　此此其故則在但知有彼而忘其有我耳廣成子曰
　無勞女形無摇女精乃可以長生若此二言者人因
　其簡故多易之而不知養生之道於此八字而盡之
　矣顧可以忽之也耶
一少年縱酒者多成勞損夫酒本狂藥大損真隂惟少
　飲之未必無益多飲之難免無傷而躭飲之則受其
　害者十之八九矣且凡人之禀賦蔵有隂陽而酒之
　性質亦有隂陽盖酒成於釀其性則熱汁化於水其
　質則寒若以隂虚者縱飲之則質不足以滋隂而性
　偏動火故熱者愈熱而病為吐血衂血便血尿血喘
　嗽躁煩狂悖等證此酒性傷隂而然也若陽虚者縱
　飲之則性不足以扶陽而質留為水故寒者愈寒而
　病為臌脹泄瀉腹痛吞酸少食亡陽暴脫等證此酒
　質傷陽而然也故縱酒者既能傷隂尤能傷陽害有
　如此人果知否矧酒能亂性每致因酒妄為則凡傷
　精竭力動氣失機及遇病不勝等事無所不至而隂
　受其損多罔覺也夫縱酒之時固不慮其害之若此
　及病至沉危猶不知為酒困之若此故余詳明於此
　以為縱酒者之先覺云(泄瀉腫脹二門俱有酒論/)
　疾病誤治及失於調理者病後多成虚損盖病有虚
　實治有補㵼必補㵼得宜斯為上工余見世俗之醫
　固不知神理為何物而且并邪正緩急俱不知之故
　每致伐人元氣敗人生機而隨藥隨斃者已無從訴
　其有幸而得免而受其殘剥以致病後多成虚損而
　不能復振者此何以故也故凡醫有未明萬毋輕率
　是誠仁人積徳之一端也至若失於調治致不能起
　則俗云小孔不補大孔呌寃苦亦自作之而自受之
　耳又何尤焉
凡虚損之中具道如前無非酒色勞倦七情飲食所致
　故或先傷其氣氣傷必及於精或先傷其精精傷必
　及於氣但精氣在人無非謂之隂分盖隂為天一之
　根形質之祖故凡損在形質者總曰隂虚此大目也
　若分而言之則有隂中之隂虚者其病為𤼵熱躁煩
　頭紅面赤唇亁舌燥咽痛口瘡吐血衂血便血尿血
　大便燥結小水痛澁等證有隂中之陽虚者其病為
　怯寒憔悴氣短神疲頭運目眩嘔惡食少腹痛飱泄
　二便不禁等證甚至欬嗽吐痰遺精盜汗氣喘聲瘖
　筋骨疼痛心神恍惚肌肉盡削夢與鬼交婦人月閉
　等證則無論隂陽凡病至極皆所必至總由真隂之
　敗耳然真隂所居惟腎為主盖腎為精血之海而人
　之生氣即同天地之陽氣無非自下而上所以腎為
　五臓之本故腎水虧則肝失所滋而血燥生腎水虧
　則水不歸源而脾痰起腎水虧則心腎不交而神色
　敗腎水虧則盜傷肺氣而喘嗽頻腎水虧則孤陽無
　主而虚火熾凡勞傷等證使非傷入根本何以危篤
　至此故凡病甚於上者必其竭甚於下也余故曰虚
　邪之至害必歸隂五臓之傷窮必及腎窮而至此吾
　末如之何也矣夫所貴乎君子者亦貴其知微而已
一凡損傷元氣者本皆虚證而古方以虚損勞瘵各分
　門類則病若有異亦所宜辨盖虚損之謂或有𤼵見
　於一證或有困憊於暫時凡在經在臓但傷元氣則
　無非虚損病也至若勞瘵之有不同者則或以骨蒸
　或以亁嗽甚至吐血吐痰營衛俱敗尫羸日甚此其
　積漸有日本末俱竭而然但虚損之虚有在隂分有
　在陽分然病在未深多宜温補若勞瘵之虚深在隂
　中之隂分多有不宜溫補者然凡治虚證宜溫補者
　病多易治不宜溫補者病多難治此虚勞若乎有異
　而不知勞瘵之損即損之深而虚之甚者耳凡虚損
　不愈則日甚成勞矣有不可不慎也
一虚損兩顴紅赤或唇紅者隂虚於下逼陽於上也仲
　景曰其面戴陽者下虚故也○虚而多渇者腎水不
　足引水自救也○喑唾聲不出者由腎氣之竭盖聲
　出於喉而根於腎經曰内奪而厥則為瘖俳此腎虚
　也○虚而喘急者隂虚肺格氣無所歸也○喉乾咽
　痛者真水下虧虚火上浮也○不眠恍惚者血不養
　心神不能蔵也○時多煩躁者陽中無隂柔不濟剛
　也○易生嗔怒或筋急痠痛者水虧木燥肝失所資
　也○飲食不甘肌肉漸削者脾元失守化機日敗也
　○心下跳動怔忡不寧者氣不歸精也經曰胃之大
　絡名曰虚里出於左乳下其動應衣宗氣泄也○盜
　汗不止者有火則隂不能守無火則陽不能固也○
　虚而多痰或如清水或多白沬者此水泛為痰脾虚
　不能制水也○骨痛如折者腎主骨真隂敗竭也○
　腰脇痛者肝腎虚也○膝以下冷者命門衰絶火不
　歸源也○小水黄澁淋瀝者真隂虧竭氣不化水也
　○足心如烙者虚火爍隂湧泉涸竭也
一凡陽虚之人因氣虚也陽氣既虚即不能嚏仲景曰
　欲嚏不能此人肚中寒故凡以陽虚之證而忽見嚏
　者便有回生之兆
　　　論脉(共三條/)
虚損之脉凡甚急甚數甚細甚弱甚澁甚滑甚短甚長
　甚浮甚沉甚弦甚𦂳甚洪甚實者皆勞傷之脉然無
　論浮沉大小但漸緩則漸有生意若弦甚者病必甚
　數甚者病必危若以弦細而再加𦂳數則百無一生
　矣
要畧曰脉芤者為血虚○沉遲而小者為脫氣○大而
　無力為陽虚○數而無力為隂虚○脉大而芤者為
　脫血○平人脉大為勞○虚極亦為勞○脉微細者
　盜汗○寸弱而軟為上虚○尺弱軟澁為下虚○尺
　軟滑疾為血虚○兩關沉細為胃虚
脉經曰脉來軟者為虚○緩者為虚○微弱者為虚○
　弦者為中虚○細而微小者氣血俱虚
　　　辨爪
凡勞損之病本屬隂虚隂虚必血少而指爪為精血之
　餘故凡於診候之際但見其指爪亁黄覺有枮槁之
　色則其髪膚營氣具在吾目中矣此於脉色之外便
　可知其有虚損之候而損之微甚亦可因之以辨也
　　　論治(共七條/)
病之虚損變態不同因有五勞七傷證有營衛臓腑然
　總之則人頼以生者惟此精氣而病為虚損者亦惟
　此精氣氣虚者即陽虚也精虚者即隂虚也凡病有
　火盛水虧而見營衛燥津液枯者即隂虚之證也有
　水盛火虧而見臓腑寒脾腎敗者即陽虚之證也此
　惟隂陽偏困所以致然凡治此者但當培其不足不
　可伐其有餘夫既縁虚損而再去所餘則兩敗俱傷
　矣豈不殆哉惟是隂陽之辨猶有不易謂其隂陽之
　中復有隂陽其有似陽非陽似隂非隂者使非確有
　真見最易惑人此不可不詳察也且復有隂陽俱虚
　者則陽為有生之本而所重者又單在陽氣耳知乎
　此則虚損之治如指諸掌矣
一陽虚者多寒非謂外來之寒但陽氣不足則寒生於
　中也若待既寒則陽已敗矣而不知病見虚弱而别
　無熱證者便是陽虚之候即當溫補元氣使陽氣漸
　回則真元自復矣盖陽虚之候多得之愁憂思慮以
　傷神或勞役不節以傷力或色慾過度而氣隨精去
　或素禀元陽不足而寒凉致傷等病皆陽氣受損之
　所由也欲補陽氣惟辛甘溫燥之劑為宜萬勿兼清
　凉寒滑之品以殘此𤼵生之氣如生地芍藥天麥門
　冬沙參之屬皆非所宜而石斛𤣥參知栢芩連龜膠
　之類則又切不可用○若氣血俱虚者宜大補元煎
　或八珍湯或十全大補湯○五臓俱虚宜平補者五
　福飲○命門隂分不足者左歸飲左歸丸○命門陽
　分不足者右歸飲右歸丸○氣分虚寒者六氣煎○
　脾腎隂分虚寒諸變不一者理隂煎○三焦陽氣大
　虚者六味回湯飲○氣虚脾寒者一炁丹○胃氣虚
　寒者溫胃飲理中湯○血虚寒滯者五物煎
一隂虚者多熱以水不濟火而隂虚生熱也此病多得
　於酒色嗜慾或憤怒邪思流蕩狂勞以動五臓之火
　而先天元隂不足者尤多此病凡患虚損而多熱多
　燥不宜熱食者便是隂虚之候欲滋其隂惟宜甘凉
　醇静之物凡隂中有火者太忌辛溫如乾薑桂附破
　故紙白术蒼术半夏之屬皆不可輕用即如人參黄
　茋枸杞當歸杜仲之類是皆隂中有陽亦當酌宜而
　用之蓋恐陽旺則隂愈消熱增則水益涸耳然隂虚
　者因其水虧而水虧者又忌寒凉盖苦劣之流斷非
　資補之物其有火盛之甚不得不從清凉者亦當兼
　壯水之劑相機間用而可止即止以防其敗斯得滋
　補之大法諸治如左
一虚損夜熱或午後𤼵熱或喜冷便實者此皆隂虚生
　熱水不制火也宜加减一隂煎○若火在心腎而驚
　悸失志者宜二隂煎○若外熱不已而内不甚熱則
　但宜補隂不可清火宜一隂煎或六味地黄湯○其
　有元氣不足而虚熱不已者必用大補元煎庶乎久
　之自愈○寒熱門論治尤詳所當參閱
一虚損欬嗽雖五臓皆有所病然專主則在肺腎盖肺
　為金臓金之所畏者火也金之化邪者燥也燥則必
　癢癢則必嗽正以腎水不能制火所以尅金隂精不
　能化氣所以病燥故為欬嗽喘促咽痛喉瘡聲啞等
　證凡治此者只宜甘凉至静之劑滋養金水使肺腎
　相生不受火制則真隂漸復而嗽可漸愈○火盛者
　宜四隂煎加减主之○火微者宜一隂煎六味地黄
　湯或左歸飲○兼受風寒而嗽者宜金水六君煎○
　貝母丸治嗽最佳
一虚損吐血者傷其隂也故或吐或衂所不能免但當
　察其有火無火及火之微甚而治之○凡火之盛者
　以火載血上而脉證之間自有熱證可辨急則治標
　此不得不暫用芩連梔栢竹葉童便之屬或單以抽
　薪飲徙薪飲之類主之○若隂虚而兼微火者宜保
　隂煎或清化飲或加减一隂煎主之血止即當養血
　不宜過用寒凉也○若無實火而全屬傷隂則隂虚
　水虧血由傷動而為吐為衂者此宜甘純養隂之品
　以静制動以和治傷使隂氣安静得養則血自歸經
　宜一隂煎六味地黄湯或小營煎之類主之○若隂
　虚連肺而兼嗽兼血者宜四隂煎加减主之○若因
　勞役别無火證心脾腎三隂受傷而動血者宜五隂
　煎五福飲六味地黄丸之類主之○若隂虚於下格
　陽於上六脉無根而大吐大衂者此火不歸源真陽
　失守而然宜右歸飲加减主之或八味地黄湯亦可
　此惟思慮勞倦過傷者多有此證○若因勞倦而素
　易嘔㵼多有脾不攝血而為吐血下血者宜六味回
　陽飲大加白术主之萬不可用凉藥○若大吐大衂
　而六脉細脫手足厥冷危在傾刻而血猶不止者速
　宜用鎮隂煎其血自止○若血脫至甚氣亦隨之因
　至厥逆昏憒者速當益氣以固生機宜六味回陽飲
　或四味回陽飲主之若再用寒凉即死○總之失血
　吐血必其隂分大傷使非加意元氣培養真隂而或
　専用寒凉則其隂氣愈損血雖得止而病必日敗矣
　虚損傷隂本由五臓雖五臓各有所主然五臓證治
　有可分者有不可分者如諸氣之損其治在肺神明
　之損其治在心飲食肌肉之損其治在脾諸血筋膜
　之損其治在肝精髓之損其治在腎此其可分者也
　然氣主於肺而化於精神主於心而化於氣肌肉主
　於脾而土生於火諸血蔵於肝而血化於脾胃精髓
　主於腎而受之於五臓此其不可分者也及乎既甚
　則標本相𫝊連及臓腑此又方之不可執言也故凡
　補虚之法但當明其隂陽升降寒熱溫良之性精中
　有氣氣中有精之因且凡上焦陽氣不足者必下陷
　於腎也當取之至隂之下下焦真隂不足者多飛越
　於上也可不引之歸源乎所以治必求本方為盡善
　然余用補之法則悉在新方八略八陣中惟細察之
　可得其㮣具有諸證未備者如遺精夣泄聲啞盜汗
　及婦人血枯經斷等證但於各門求之則無不俱有
　照應
　　　辨似損非損
凡似損非損之證惟外感寒邪者乃有之葢以外邪初
　感不為解散而誤作内傷或用清凉或用消導以致
　寒邪鬱伏久留不散而為寒熱往來或為潮熱欬嗽
　其證則全似勞損若用治損之法以治此證則滋隂
　等劑愈以留邪熱蒸既久非損成損矣余嘗治愈數
　人皆其證也欲辨此者但當詳察表裏而審其致病
　之由盖虚損之證必有所因而外感之邪其來則驟
　若或身有疼痛而微汗則熱退無汗則復熱或見大
　聲欬嗽脉雖弦𦂳而不甚數或兼和緩等證則雖病
　至一兩月而邪有不解病終不退者本非勞損毋誤
　治也○若寒熱往來不止者宜一二三四五柴胡飲
　酌宜用之或正柴胡飲亦可○若兼欬𠻳者柴陳煎
　○若脾腎氣虚而兼欬嗽者金水六君煎或邪有未
　解而兼寒熱者仍加柴胡
　　　虚損危候
凡虚損既成不補将何以復而有不能服人參熟地及
　諸補之藥者此為虚不受補何以望生○若勞損吐
　血失血之後嗽不能止而痰多甚者以以􁣌肺虚極
　飲食無能化血而隨食成痰此雖非血而實血之類
　也經曰白血出者死故凡痰之最多最濁者不可治
　○一左右者隂陽之道路其有不得左右眠而認邊
　難轉者此其隂陽之氣有所偏竭而然多不可治○
　一凡病虚損者原無外邪所以病雖至困終不憒亂
　其有患虚證别無邪熱而譫妄失倫者此心臓之敗
　神去之兆也必死○一勞嗽喑啞聲不能出或喘急
　氣促者此肺臓之敗也必死○一勞損肌肉脫盡者
　此脾臓之敗也必死○一筋為疲極之本凡病虚損
　者多有筋骨疼痛若痛有至極不可忍者乃血竭不
　能榮筋此肝臓之敗也必死○一勞損既久再及大
　便泄瀉不能禁止者此腎臓之敗也必死
　　　述古(共四條/)
難經曰損脉之為病奈何然一損損於皮毛皮聚而毛
　落二損損於血脉血脉虚少不能榮於五臓六腑三
　損損於肌肉肌肉消瘦飲食不能為肌膚四損損於
　筋筋緩不能自收持五損損於骨骨痿不能起於床
　者死從下上者皮聚而毛落者死○治損之法損其
　肺者益其氣損其心者調其營衛損其脾者調其飲
　食適其寒温損其肝者緩其中損其腎者益其精此
　治損之法也○不能治其虚安問其餘故曰實實虚
　虚損不足而益有餘此中工之所害也
　(賔/)按此上損下損之說其義極精然有未盡者猶宜
　悉也盖凡思慮勞倦外感等證則傷陽傷於陽者病
　必自上而下也色慾醉飽内傷等證則傷隂傷於隂
　者病必自下而上也如經曰二陽之病發心脾有不
　得隠曲女子不月之類此即自上而下者也又經曰
　五臓主蔵精者也不可傷傷則失守而隂虚隂虚則
　無氣無氣則死矣此即自下而上者也盖自上而下
　者先傷乎氣故一損損於肺則病在聲息膚腠二損
　損於心則病在血脉顔色三損損於胃則病在飲食
　不調四損損於肝則病為瘈瘲疼痛五損損於腎則
　病為骨痿二便不禁此先傷於陽而後及乎隂陽竭
　於下則孤隂無以獨存不可為也自下而上者先傷
　乎精故一損損於腎則病為泉源乾涸二損損於肝
　則病為血動筋枮三損損於脾則病為痰涎壅盛四
　損損於心則病為神魂失守五損損於肺則病為喘
　急短氣此先傷乎隂而後及乎陽隂竭於上則孤陽
　無以獨生不可為也故曰心肺損而神衰肝腎虚而
　形敝脾胃損而食飲不歸血氣凡明哲之士則當察
　所由而預防其漸又何虚損之可慮若待源流俱竭
　而後歸罪於藥之不效醫之不良此其愚也亦甚矣
巢氏病源曰夫虚勞者五勞七傷六極是也一曰志勞
　二曰思勞三曰心勞四曰憂勞五曰瘦勞○又有肺
　勞者短氣而面浮鼻不聞香臭肝勞者面目乾黑口
　苦精神不守恐畏不能獨臥目視不明心勞者忽忽
　喜忘大便苦難或時鴨溏口内生瘡脾勞者舌本苦
　直不得嚥唾腎勞者背難以俛仰小便不利色赤黄
　而有餘瀝莖内痛隂囊濕生瘡小腹滿急
　○六極者一曰氣極令人内虚五臓不足邪氣多正
　氣少不欲言二曰血極令人無顔色眉髪落忽忽喜
　忘三曰筋極令人數轉筋十指爪甲皆痛苦倦不能
　久立四曰骨極令人痠削齒苦痛手足煩疼不可以
　立不欲行動五曰肌極令人羸瘦無潤澤飲食不生
　肌肉六曰精極令人少氣噏噏然内虚五臓氣不足
　髪毛落悲傷喜忘
　○七傷者一曰太飽傷脾脾傷善噫欲臥面黄二曰
　大怒逆氣傷肝肝傷少氣目闇三曰强力舉重久坐
　濕地傷腎腎傷少精腰背痛厥逆下冷四曰形寒寒
　飲傷肺肺傷少氣欬嗽鼻胃五曰憂愁思慮傷心心
　傷苦驚喜忘喜怒六曰風雨寒暑傷形形傷髪膚枯
　夭七曰大恐懼不節傷志志傷恍惚不樂○又曰七
　傷者一曰隂寒二曰隂痿三曰裏急四曰精寒五曰
　精少隂下濕六曰精清七曰小便苦數臨事不舉
王節齋曰人若色慾過度傷損精血必生隂虚火動之
　病睡中盜汗午後𤼵熱咯咯欬嗽倦怠無力飲食少
　進甚則痰涎泄血或欬血吐血衂血身熱脉沉數肌
　肉消痩此名勞瘵最為難治輕者用藥數十服重者
　期以歲年然必須病人惜命堅心定志絶房室息妄
　想戒惱怒節飲食以自培其根此謂内外交治庶可
　保全
薛立齋曰勞瘵之證大抵屬足三隂虧損虚熱無火之
　證故晝𤼵夜止夜𤼵晝止不時而作當用六味地黄
　丸為主以補中益氣湯調補脾胃若脾胃先損者當
　以補中益氣湯為主以六味地黄溫存肝腎多有得
　生者若誤用黄栢知母之類則復傷脾胃飲食日少
　諸臓愈虚元氣下陷腹痞作瀉則不可救矣夫衂血
　吐血之類因虚火妄動血隨火而泛行或陽氣虚不
　能攝血歸經而妄行其脉弦洪乃無根之火浮於外
　也大抵此證多因火土太旺金水衰涸之際不行保
　養及三冬火氣潛蔵不遠幃幙戕賊真元故至春末
　夏初患頭疼脚軟食少體熱而為注夏之病或少有
　老態不耐寒暑不勝勞役四時迭病此因氣血方長
　而勞心虧損精神未滿而早為斵喪故其見證難以
　名狀若左尺脉虚弱或細數是左腎之真隂不足也
　用六味丸右尺脉遲軟或沉細而數欲絶是命門之
　相火不足也用八味丸至於兩尺微弱是隂陽俱虚
　也用十補丸此皆滋其化源也仍須參前後發熱欬
　嗽諸證治之
　　　附按
立齋治韓州同色慾過度煩熱作渴飲水不絶小便淋
　瀝大便閉結唾痰如湧面目俱赤滿舌生刺唇裂身
　熱或身如芒刺而無定處兩足心如烙左三部脉洪
　而無倫此腎隂虚陽無所附而𤼵於外盖大熱而甚
　寒之不寒是無水也當峻補其隂遂以加减八味丸
　料一斤用肉桂一兩以水頓煎六碗氷冷與服半餉
　熟睡至晚又溫飲一碗諸證悉退翼日畏寒足冷諸
　證仍至是無火也當補其陽急與八味丸四劑諸證
　俱退
又治府庠王以道元氣素弱復以科塲歲考積勞致疾
　至十二月病大作大熱淚出隨凝目赤露胸氣息沉
　沉欲絶脉洪大鼔指按之如無舌乾如刺此内真寒
　而外假熱也遂先服十全大補湯余曰服此藥其脉
　當收斂為善少頃熟睡覺而惡寒增衣脉頓微細如
　絲此虚寒之真象也余以人參一兩加熟附三錢水
　煎頓服而安夜間脉復脫乃以參二兩熟附五錢仍
　愈後以大劑參术歸身炙甘草等藥調理而愈
又治一童子年十四歲發熱吐血余謂宜補中益氣以
　滋化源不信乃用寒涼降火前證愈甚或謂曰童子
　未室何腎虚之有參术補氣奚為用之余述丹溪先
　生曰腎主閉蔵肝主踈泄二臓俱有相火而其系上
　屬於心心為君火為物所感則相火翕然而起雖不
　交㑹而精已暗耗矣又禇氏精血篇曰男子精未滿
　而御女以通其精則五臓有不滿之處異日有難狀
　之疾正此謂也遂用補中益氣湯及地黄丸而痊
　　　虚損論列方
大補元煎(新補一/)　　　　五福飲(新補六/)
十全大補湯(補二十/)　　　左歸飲(新補二/)
左歸丸(新補四/)　　　　　補中益氣湯(補三一/)
右歸飲(新補三/)　　　　　右歸丸(新補五/)
四味回陽飲(新熱一/)　　　一隂煎(新補八/)
二隂煎(新補十/)　　　　　六味回陽(新熱二/)
四隂煎(新補十二/)　　　　五隂煎(新補十三/)
六味地黄湯(補一/二一)　　　　理中湯(熱一/)
理隂煎(新熱三/)　　　　　八味地黄湯(補一二/二)
五物煎(新因三/)　　　　　六氣煎(新因二一/)
加减八味丸(補一二/三)　　　溫胃飲(新熱五/)
小營煎(新補十/五)　　　　　金水六君煎(新和一/)
鎮隂煎(新熱十/三)　　　　　保隂煎(新寒一/)
加减一隂煎(新補九/)　　　一炁丹(新補二/二)
十補丸(熱一七/四)　　　　　八珍湯(補十九/)
抽薪飲(新寒三/)　　　　　徙薪飲(新寒四/)
柴陳煎(新散九/)　　　　　貝母丸(新和十/八)
正柴胡飲(新散六/)　　　　諸柴胡飲(新散一二/三四五)
　　　論外備用方
附子理中湯(熱二陽/虚)　　　安腎丸(熱一六七/下元虚冷)
小安腎丸(熱一六八/下元虚冷)　　　黑錫丹(熱百九十/下元陽虚)
黄茋鱉甲煎(寒九十虚/勞煩熱)　　大兎絲子丸(固三/六)
鱉甲地黄湯(寒八九虚/勞煩熱)　　地黄膏(寒九一滋/隂退熱)
人參平肺湯(因一八七/腎虚聲啞)　　退熱湯(寒九三急/勞大熱)
加味虎潛丸(寒一六四/補虚滋隂)　　人參五味子湯(外一/五三)
刼勞散(婦一二/四)　　　　　三才封髓丹(寒一六六類/滋隂降火方)
麥門冬湯(寒四五氣/熱血焦)　　　大補地黄丸(寒一五九/精枯血熱)
凡補陣所載古方新方俱宜酌用
　　勞倦内傷
　　　經義
調經論帝曰隂虚生内熱奈何岐伯曰有所勞倦形氣
　衰少穀氣不盛上焦不行下脘不通胃氣熱熱氣薰
　胸中故内熱○夫邪之生也或生於隂或生於陽其
　生於陽者得之風雨寒暑其生於隂者得之飲食居
　處隂陽喜怒
大隂陽明論曰故犯賊風虚邪者陽受之飲食不節起
　居不時者隂受之陽受之則入六腑隂受之則入五
　臓入六腑則身熱不時臥上為喘呼入五臓則䐜滿
　閉塞下為飱泄久為腸澼
舉痛論曰勞則氣耗勞則喘息汗出外内皆越故氣耗
　矣
痺論曰隂氣者静則神蔵躁則消亡飲食自倍腸胃乃
　傷
本病論曰飲食勞倦即傷脾
　　　論證(共五條/)
勞倦一證即東垣所謂内傷證也凡疾病在人有不因
　外感而受病於内者則無非内傷而東垣乃獨以飲
　食失節勞役不足之病為内傷其故何也盖外感内
　傷俱有惡寒發熱等證外感寒熱者即傷寒也内傷
　寒熱者即勞倦也傷寒以外邪有餘多宜攻散勞倦
　以内傷不足多宜溫補然此二者病多相類最易惑
　亂故東垣特用内傷二字以為外感之别盖恐以勞
　倦之傷作傷寒之治則必致殺人矣此其大義所當
　先辨
一内傷之證東垣以飲食勞倦為言然飲食之傷有二
　而勞倦之傷亦有二當辨如左
一飲食内傷之證凡饑飽失時者太饑則倉廩空虚必
　傷胃氣太飽則運化不及必傷脾氣然時饑時飽而
　致病者其傷在饑故當以調補為主是即東垣之所
　謂也○其有不因饑飽而惟以縱肆口腹遂致留滯
　不化者當以化滯消食為主方治當從飲食門○以
　上飲食二證一以傷饑不足一以留滯有餘治當知
　辨也
　勞倦内傷之證有因困倦而忽然發熱或怠惰嗜臥
　懶於言語其脉緩而大或浮或細而無外邪者此即
　時人之所謂勞發也單宜溫補為主○有因積勞饑
　飽致傷脾腎則最易感邪而病為𤼵熱頭痛脉𦂳惡
　寒類傷寒等證此内傷外感兼而有之是即所謂勞
　力感寒證也若以此為真傷寒則既由勞傷己因不
　足是傷寒正治之法不可用也若以此為非傷寒則
　甚至發班發狂結胸譫語等證無不有之而不曰傷
　寒則人不服也觀東垣云大梁受圍之後死者多人
　豈俱感風寒者誠至言也苐為兵革所困者明為利
　名所困者暗故今人多以勞倦而患傷寒者無非此
　類昧者不知而妄治殃人豈其天年之果盡耶誠可
　憫也○以上勞倦二證皆為内傷而一以無邪一以
　有邪當辨而治也
一凡饑飽勞倦皆能傷人葢人以飲食為生飲食以脾
　胃為主今饑飽不時則胃氣傷矣又脾主四肢而勞
　倦過度則脾氣傷矣夫人以脾胃為養生之本根本
　既傷焉有不病而人不知慎病斯及矣故有以勞倦
　致動虚火而病者有以饑餒致傷中氣而病者或以
　勞倦之後加之忍饑或以忍饑之後加之勞倦然而
　兩者之中則尤以受饑為甚所以饑時不可臨病饑
　時不可勞形饑時不可受寒饑時不可任性饑時不
　可傷精饑時不可酬應知此數者是即却病養生之
　道也凡犯此者豈惟貧賤者為然而富貴者尤多有
　之蓋有勢不容己則未免勞心竭力而邪得乗虚而
　入者皆内傷不足之證也奈時醫不能察無論虚實
　悉曰傷寒但知瀉火逐邪及汗吐下三法不知忘食
　忘勞既困於己再攻再削又困於醫標本俱竭其能
　生乎余目覩受此害者多矣恨不一時救正其如沿
　習成風釋疑未易故特演東垣大意囑筆於此用效
　長夜之燈也觀者其三思焉
　　　論治(共四條/)
凡因勞倦而無外感者或身雖微熱而脉見緩大無力
　全不𦂳數或懶言嗜臥或身常有汗此即勞發之證
　自與外感之頭疼脉𦂳筋骨痠痛者不同治宜以補
　養為主氣復則愈○虚在陽分者宜四君子湯五君
　子煎○虚在隂分者三隂煎五隂煎或大小營煎○
　若脾胃中氣受傷者理中湯養中煎○若血氣俱虚
　者五福飲八珍湯或十全大補湯
一勞倦饑飽不時而致寒熱往來者以饑時臓氣餒勞
　時腠理開腠理開則邪易感臓氣餒則邪易入所以
　饑飽勞倦不慎者多令人為頭痛發熱惡寒等證雖
　曰此由内傷而實有外感雖有外感而實以内傷故
　東垣製補中益氣湯以參茋歸术而加之升柴以助
　生長之氣使胃氣上升則氣復於中而陽達於外此
　實和解之良法也苐今人以勞倦傷隂而精而受病
　者為尤多則茋术之屬亦有不相宜者兹余復製補
　隂益氣煎凡陽虚於下水虧不能作汗而邪有不解
　者此方尤勝之○愚有治脾三方并補中益氣湯論
　在後飲食門當參閱之
一勞倦感邪以致傷寒發熱頭疼身痛凡脉𦂳邪盛者
　不得不從解散治之○若虚本不甚而表邪不解者
　宜正柴胡飲○若外邪兼火者一柴胡飲○外邪兼
　寒者二柴胡飲○若氣血微虚者三柴胡飲或四柴
　胡飲○其有虚甚而邪不易解者宜理隂煎或大溫
　中飲所不可緩也
一夏月暑熱之時或於道途或於田野過於勞倦而身
　體薄弱者最易傷暑此亦勞倦之屬論治詳暑證門
　陽暑條中
　　　辨脉
東垣曰古人以脉上辨内外傷於人迎氣口人迎脉大
　於氣口為外傷氣口脉大於人迎為内傷此辨固是
　但其說有所未盡耳外感風寒皆有餘之證是從前
　客邪來也其病必見於左手左手主表乃行陽二十
　五度内傷飲食及飲食不節勞役所傷皆不足之病
　也必見於右手右手主裏乃行隂二十五度故外感
　寒邪則獨左手人迎脉浮𦂳按之洪大𦂳者後甚於
　弦是足太陽寒水之脉按之洪大而有力中見手少
　隂心火之脉丁與壬合内顯洪大乃傷寒脉也若外
　感風邪則人迎胍緩而大於氣口一倍或兩倍三倍
　内傷飲食則右寸氣口脉大於人迎一倍傷之重者
　過在少隂則兩倍太隂則三倍此内傷飲食之脉
　愚謂東垣𤼵明内傷一證其功誠為不小凡其所論
　有的確不易者兹俱詳述於後或稍有疑似者姑已
　置之至若辨脉一條則有不容不辨者乃以左為人
　迎主表右為氣口主裏外感則左手人迎浮𦂳内傷
　則右手氣口脉大此其長中之短也夫人迎本陽明
　胃脉在結喉兩旁氣口本太隂肺脉兩手所同稱也
　迨晉之王叔和不知何所取義突謂左為人迎右為
　氣口左以候表右以候裏而東垣宗之故亦以為言
　則大謬矣且内傷外感之分乃一表一裏不容紊也
　如肝腎在左豈無裏乎腸胃在右豈非表乎即如仲
　景之論傷寒亦但以浮大為表沉細為裏歴遡仲景
　之前以至倉扁軒岐初未聞有以左右言表裏者迨
　自叔和之後則悉宗其謬而𫝊始訛矣即無論六經
　之表裏而但以親歴所見者言之如脉見𦂳數此寒
　邪外感也然未有左數而右不數者又如所云左大
　者為風邪右大者為飲食則尤其不然夫人生禀賦
　之常凡右脉大者十居八九左脉大者十居一二若
　果陽邪在表則大者更大豈以右脉本大而可認為
　食乎若飲食在臓則强者愈强豈以左脉本强而可
　認為寒乎不知此之大而𦂳則彼之小者亦必𦂳彼
　之小而緩則此之大者亦必緩若因其偏强而即起
　偏見則忘其本體者多矣故以大小言則脉體有不
　同可以左右分也若以遲疾言則息數本相應不可
　以左右分也矧左表右裏之說既非經㫖亦非病徵
　烏足信哉或曰然則内傷外感何以辨之曰六脉俱
　有表裏左右各有隂陽外感者兩手俱𦂳數但當以
　有力無力分隂證陽證内傷者左右俱緩大又必以
　有神無神辨虚邪實邪然必察左右之常體以參久
　暫之病因斯可得脉證之真不然則表裏誤認攻補
　倒施自叔和至今凡隂受其殃者不知幾多人矣此
　不得不為辨正以為東垣之一助也○此别有辨在
　類經蔵象類第十一篇所當互證
　　　述古(共三條/)
李東垣曰古之至人窮隂陽之造化究乎生死之際所
　著内經悉言人以胃氣為本盖人受水穀之氣以生
　所謂元氣穀氣營氣衛氣清氣春升生𤼵之氣此六
　者以穀氣上行皆胃氣之别稱也使穀氣不得升浮
　是生長之令不行則無陽以䕶其營衛不任風寒乃
　生寒熱皆脾胃之氣不足所致也然而與外感風寒
　之證頗同而理異内傷脾胃乃傷其氣外感風寒乃
　傷其形傷外為有餘有餘者瀉之傷内為不足不足
　者補之汗之下之吐之克之皆瀉也溫之和之調之
　養之皆補也内傷不足之病苟誤認作外感有餘之
　病而反瀉之則虚其虚也難經曰實實虚虚損不足
　而益有餘如此死者醫殺之耳然則奈何曰惟當以
　甘溫之劑補其中升其陽甘寒以瀉其火則愈内經
　曰勞者溫之損者溫之葢溫能除大熱大忌苦寒之
　劑瀉胃土耳今立補中益氣湯
　○又曰夫喜怒不節起居不時有所勞傷皆損其氣
　氣衰則火旺火旺則乗其脾土脾主四肢故困熱無
　氣以動懶於言語動作喘乏表熱自汗心煩不安當
　病之時宜安心静坐以養其氣以甘寒瀉其熱火以
　酸味收其散氣以甘温補其中氣經言勞者温之損
　者温之是也金匱要略曰平人脉大為勞虚極亦為
　勞夫勞之為病其脉浮大手足煩熱春夏劇秋冬火
　差以黄耆建中湯治之此亦温之之意也
　○又曰脾胃受勞役之疾飲食又復失節耽病日久
　事息心安飽食太甚病乃大作故内傷飲食則亦惡
　風寒是營衛失守皮膚間無陽以滋養不能任風寒
　也皮毛之絶則心肺之本亦絶矣盖胃氣不升元氣
　不至無以滋養心肺乃不足之證也計受病不一飲
　食失節勞役所傷因而飽食内傷者極多外傷者間
　而有之舉世醫者往往將元氣不足之證便作外傷
　風寒表實之證而反治心肺是重絶其表也安得不
　死乎若曰不然請以衆人之耳聞目見者證之向者
　壬辰改元京師戒嚴迨三月下旬受敵者凡半月解
　圍之後都人之不受病者萬無一二既病而死者繼
　踵而不絶都門十有二所每日各門所送多者二千
　少者不下一千似此者幾三月此百萬人豈俱感風
　寒外傷者耶大都人在圍城中飲食失節勞役所傷
　不待言而知由其朝饑暮飽起居不時寒温失所動
　經三兩月胃氣虧之久矣一旦飽食太過感而傷人
　而又調治失宜其死也無疑矣非惟大梁為然逺在
　真祐興定間如東平如太原如鳳翔解圍之後病傷
　而死無不皆然余在大梁凡所親見有𤼵表者有以
　巴豆推之者有以承氣湯下之者俄而變結胸發黄
　又以陷胸湯丸及茵陳湯下之無不死者盖初非傷
　寒以調治差誤變而似真傷寒之證皆藥之罪也往
　者不可追來者猶可及輙以生平已試之效著内外
　傷辨論一篇推明前哲之餘論歴舉近世之變故庶
　幾同志者審其或中觸類而長之免後人之横夭耳
東垣辨氣少氣盛曰外傷風寒者其氣壅盛而有餘内
　傷飲食勞役者其口鼻中氣皆短促不足以息何以
　分之盖内傷風寒者心肺元氣初無减損又添邪氣
　助之使鼻氣壅塞不利面赤不通其鼻中氣不能出
　併從口出但𤼵一言必前輕後重其聲壯厲而有力
　者乃有餘之騐也傷風則决然鼻流清涕其聲嗄其
　言響如從瓮中出亦前輕而後重高揭而有力皆氣
　盛有餘之騐也内傷飲食勞役者心肺之氣先損為
　熱所傷熱既傷氣四肢無力以動故口鼻中皆短氣
　少氣上喘懶語人有所問十不欲對其一縱勉强答
　之其氣亦怯其聲亦低是其氣短少不足之騐也明
　白如此雖婦人女子亦能辨之豈有醫者反不能辨
　之乎
東垣辨頭痛曰内證頭痛有時而作有時而止外證頭
　痛常常有之直須傳入裏實方罷此内外證之不同
　也
　　　勞倦論列方
五福飲(新補六/)　　　　　養中煎(新熱四/)
八珍湯(補十九/)　　　　　理中湯(熱一/)
理隂煎(新熱三/)　　　　　大營煎(新補十/四)
小營煎(新補十/五)　　　　　四君子湯(補一/)
五君子煎(新熱/六)　　　　　大温中飲(新散/八)
一柴胡飲(新散/一)　　　　　二柴胡飲(新散/二)
三柴胡飲(新散/三)　　　　　正柴胡飲(新散/六)
十全大補湯(補二/十)　　　　補中益氣湯(補三/一)
補隂益氣煎(新補/十六)　　　　三隂煎(新補/十一)
五隂煎(新補/十三)
　　　論外備用方
人參養營湯(補二/一)　　　　當歸黄茋湯(補九八熱/渴脉虚)
　　闗格
　　　經義
六節蔵象論曰人迎一盛病在少陽二盛病在太陽三
　盛病在陽明四盛已上為格陽○寸口一盛病在厥
　隂二盛病在少隂三盛病在太隂四盛已上為闗隂
　○人迎與寸口俱盛四倍已上為關格闗格之脉羸
　不能極於天地之精氣則死矣
終始篇曰人迎一盛病在足少陽一盛而躁病在手少
　陽人迎二盛病在足太陽二盛而躁病在手太陽人
　迎三盛病在足陽明三盛而躁病在手陽明人迎四
　盛且大且數名曰溢陽溢陽為外格○脉口一盛病
　在足厥隂一盛而躁在手心主脉口二盛病在足少
　隂二盛而躁在手少隂脉口三盛病在足太隂三盛
　而躁在手太隂脉口四盛且大且數者名曰溢隂溢
　隂為内闗内關不通死不治○人迎與太隂脉口俱
　盛四倍以上命曰闗格闗格者與之短期○以上俱
　有刺法詳載類經鍼刺類
禁服篇曰寸口主中人迎主外兩者相應俱往俱來若
　引繩大小齊等春夏人迎微大秋冬寸口微大如是
　者名曰平人○人迎四倍者且大且數名曰溢陽溢
　陽為外格死不治必審按其寒熱以騐其臓腑之病
　○寸口四倍者名曰内闗内闗者且大且數死不治
　必審察其本末之寒温以騐其臓腑之病
脉度篇曰五臓不和則七竅不通六腑不和則留結為
　癰故邪在腑則陽脉不和陽脉不和則氣留之氣留
　之則陽氣盛矣陽氣太盛則隂不利隂脉不利則血
　留之血留之則隂氣盛矣隂氣太盛則陽氣不能榮
　也故曰闗陽氣太盛則隂氣弗能榮也故曰格隂陽
　俱盛不得相榮故曰闗格闗格者不得盡期而死也
　　　論證(共四條/)
闗格一證在内經本言脉體以明隂陽離絶之危證也
　如六節蔵象論終始篇禁服篇及脉度經脉等篇言
　之再四其重可知自秦越人三難曰上魚為溢為外
　闗内格八尺為覆為内闗外格此以尺寸言闗格已
　失本經之意矣又仲景曰在尺為闗在寸為格闗則
　不得小便格則吐逆故後世自叔和東垣以來無不
　以此相𫝊而竟置闗格一證於烏有矣再至丹溪則
　曰此證多死寒在上熱在下脉兩寸俱盛四倍以上
　法當吐以提其氣之横格不必在出痰也愚謂兩寸
　俱盛四倍又安得為寒在上耶且脉大如此則浮豁
　無根其虚可知又堪吐乎謬而又謬莫此甚矣夫内
　經云人迎四倍寸口四倍既非尺寸之謂而曰吐逆
　者特隔食一證耳曰不得小便者特癃閉一證耳二
　證自有本條其與闗格何渉數子且然况其他乎又
　安望治此者之無謬哉
一闗格證在内經本以人迎察六腑之陽寸口察五臓
　之隂人迎盛至四倍已上此陽明經孤陽獨見水不
　濟火也故曰格陽格陽者隂格於陽也氣口盛至四
　倍已上此太隂經元隂無主氣不歸精也故曰闗隂
　闗隂者陽闗於隂也若人迎寸口俱盛至四倍以上
　且大且數此其陽氣不蔵故隂中無陽隂氣不升故
　陽中無隂隂陽相離故名闗格也凡見此者總由酒
　色傷腎情慾傷精以致陽不守舍故脉浮氣露亢極
　如此此則真隂敗竭元海無根是誠亢龍有悔之象
　最危之候也
一内經以人迎寸口並診闗格今後世診法則但取寸
　口而不察人迎似於法有未盡然寸口為脉之大㑹
　而脉見於彼未有不見於此者所以但察氣口則人
　迎之脉亦可㮣見故凡見寸口弦大至極甚至四倍
　已上且大且數者便是闗格之脉不得誤認為火證
　余嘗診此數人察其脉則如弦如革洪大異常故云
　四倍察其證則脉動身亦動凡乳下之虚里臍傍之
　動氣無不舂舂然振振然與脉俱應者察其形氣則
　上有微喘而動作則喘甚肢體無力而寤寐多慌張
　謂其為虚損則本無欬𠻳失血等證謂其為痰火則
　又無實邪𤼵熱等證此闗格之所以異也然惟富貴
　之人及形體豐肥者多有此證求其所因則無非躭
　嗜少艾中年酒色所致是雖與勞損證若有不同而
　實即勞損之别名也此老成之人所以當知慎也○
　有喘論在喘證門互閱可也
一本經脉度篇所云隂氣太盛則陽氣不能榮也故曰
　闗陽氣太盛則隂氣弗能榮也故曰格隂陽俱盛不
　能相榮故曰闗格闗格者不得盡期而死此舉脉證
　而兼言之也若以脉言則如前之四倍者是也若以
　證言則又有隂陽俱盛者以陽病極於陽分而隂病
　極於隂分也凡陽盛於陽者若乎當瀉而隂分見隂
　有不可瀉隂極於隂者若乎當補而陽分見陽又不
　可補病若此者陽自陽而陽中無隂隂自隂而隂中
　無陽上下否隔兩顧弗能補之不可瀉之又不可是
　亦闗格之證也有死而已此與真寒假熱真熱假寒
　之證大有不同學者當辨其疑似
　　　論治(共三條/)
闗格之脉必弦大至極夫弦者為中虚浮大者為隂虚
　此腎水大虧有陽無隂之脉也治此者宜以峻補真
　隂為主然又當察其虚中之寒熱隂中之隂陽分别
　處治斯盡善也
一闗格證凡兼陽臓者必多熱宜一隂煎左歸飲左歸
　丸之類主之○兼隂臓者必多寒宜大營煎右歸飲
　右歸丸之類主之○若不熱不寒臓氣本平者宜五
　福飲三隂煎及大補元煎之類主之
一關格證所傷根本已甚雖藥餌必不可廢如精虚者
　當助其精氣虚者當助其氣其有言難盡悉者宜於
　古今補陣諸方中擇宜用之斯固治之之法然必須
　逺居别室養静澄心假以歳月斯可全愈若不避絶
　人事加意調理而但靠藥餌則恐一暴十寒得失相
　半終無濟於事也凡患此者不可不知
　　　闗格論列方
五福飲(新補六/)　　　　　大營煎(新補十/四)
太補元煎(新補/一)　　　　　一隂煎(新補八/)
三隂煎(新補十/一)　　　　　左歸飲(新補二/)
左歸丸(新補四/)　　　　　右歸飲(新補三/)
右歸丸(新補五/)
　
　
　
　
　
　
　
　
　
　
　
　
　
　
　景岳全書卷十六
欽定四庫全書
　景岳全書卷十七
　　　　　　　　　　　　眀　張介賔　撰
　　飲食
　　　經義
平人氣象論曰平人之常氣稟於胃胃者平人之常氣
　也人無胃氣曰逆逆者死○人以水榖為本故人絶
　水榖則死脉無胃氣亦死所謂無胃氣者但得真臟
　脉不得胃氣也
營衛生㑹篇曰人受氣於榖榖入於胃以傳於肺五臟
　六腑皆以受氣其清者為營濁者為衛營在脉中衛
　在脉外
五味篇曰天地之精氣其大數常出三入一故榖不入
　半日則氣衰一日則氣少矣
平人絶榖篇曰腸胃之中常留榖二斗水一斗五升故
　平人日再後後二升半一日中五升七日五七三斗
　五升而留水榖盡矣故平人不食飲七日而死者水
　榖精氣津液皆盡故也
六節藏象論曰天食人以五氣地食人以五味五氣入
　鼻藏於心肺上使五色修眀音聲能彰五味入口藏
　於腸胃味有所藏以飬五氣氣和而生津液相成神
　乃自生
刺節真邪論曰真氣者所受於天與榖氣并而充身也
經脉别論曰食氣入胃㪚精於肝淫氣於筋○食氣入
　胃濁氣歸心淫精於脉脉氣流經經氣歸於肺肺朝
　百脉輪精於皮毛毛脉合精行氣於腑腑精神眀留
　於四臟氣歸於權衡權衡以平氣口成寸以决死生
　○飲入於胃㳺溢精氣上輸於脾脾氣㪚精二歸於
　肺通調水道下輸膀胱水精四布五經並行合於四
　時五臟隂陽揆度以為常也
口問篇曰榖入於胃胃氣上注於肺
營氣篇曰營氣之道内榖為寳榖入於胃乃𫝊之肺流
　溢於中布㪚於外精專者行於經隧
病能論曰食入於隂長氣於陽
隂陽應象大論曰水榖之寒熱感則害於六腑○形不
　足者温之以氣精不足者補之以味
五臟别論曰胃者水榖之海六腑之太源也五味入口
　藏於胃以飬五臟氣
至真要大論曰五味入胃各歸於喜攻酸先入肝苦先
　入心甘先入脾辛先入肺鹹先入腎久而増氣物化
　之常也氣増而久夭之由也(詳諸氣門/治氣條中)
藏氣法時論曰肝苦急急食甘以緩之心苦緩急食酸
　以收之脾苦濕急食苦以燥之肺苦氣上逆急食苦
　以泄之腎苦燥急食辛以潤之○肝欲㪚急食辛以
　㪚之心欲耎急食鹹以耎之脾欲緩急食甘以緩之
　肺欲收急食酸以收之腎欲堅急食苦以堅之
宣眀五氣篇曰辛走氣氣病無多食辛鹹走血血病無
　多食鹹苦走骨骨病無多食苦甘走肉肉病無多食
　甘酸走筋筋病無多食酸○九鍼論曰病在骨無食
　鹹病在血無食苦
五味篇曰肝病禁辛心病禁鹹脾病禁酸腎病禁甘肺
　病禁苦
五味論曰酸走筋多食之令人癃鹹走血多食之令人
　渇辛走氣多食之令人洞心苦走骨多食之令人變
　嘔甘走肉多食之令人悗心
生氣通天論曰隂之所生夲在五味隂之五宫傷在五
　味是故味過於酸肝氣以津脾氣乃絶味過於鹹大
　骨氣勞短肌心氣抑味過於甘心氣喘滿色黒腎氣
　不衡味過於苦脾氣不濡胃氣乃厚味過於辛筋脉
　沮弛精神乃央是故謹和五味骨正筋柔氣血以流
　腠理以宻如是則氣骨以精謹道如法長有天命
五臟生成篇曰多食鹹則脉凝泣而變色多食苦則皮
　槁而毛拔多食辛則筋急而爪枯多食酸則肉胝䐢
　而唇掲多食甘則骨痛而髪落
刺法論曰欲令脾實氣無滯飽無久坐食無太酸無食
　一切生物宜甘宜淡
靈蘭秘典論曰脾胃者食廩之官五味出焉
痺論曰飲食自倍腸胃乃傷
太隂陽眀論曰飲食不節起居不時者隂受之隂受之
　則入五臟(詳脾/胃門)
夲病論曰飲食勞倦即傷脾
邪氣臟腑病形篇曰形寒寒飲則傷肺○腎脉㣲緩為
　洞洞者食入還出
刺志論曰榖盛氣盛榖虚氣虚此其常也反此者病榖
　入多而氣少此謂反也榖不入而氣多此謂反也榖
　入多而氣少者得之有所脱血濕居下也榖入少而
　氣多者邪在胃及與肺也
脉解篇曰少隂所謂惡聞食臭者胃無氣故惡聞食臭
　也
　　　論證(共五/條)
凡飲食傷脾之證有寒傷有熱傷有暫病有久病有虚
　證有實證但熱者暫者實者人皆易知而寒者久者
　虚者人多不識如今人以生冷𤓰果致傷胃氣而為
　瀉為痢為痛之類者人猶以為火證而治以寒凉者
　是不識寒證也有偶因停滯而為脹為痛者人皆知
　其實也然脾胃強壯者即滯亦易化惟其不能化者
　則最有中虚之證故或以不食亦知饑少食即作脹
　或以無饑無飽全然不思飲食或以胃虚兼嘔而腹
　滿膨膨或以火不生土而時食時吐或中氣不化則
　胸喉若有所哽而夲非飲食之滯者或困病致傷胃
　氣則久不思食而夲非中滿之病者且胃病於暫者
　多實脾病於久者多虚時醫於此無論邪正久暫鮮
　有不用開胃消導等劑是不知虚證也盖脾胃之職
　原以化食為能今既不能化食乃其所能者病而尚
　可專意剋伐以害其能乎且凡欲治病必須先藉胃
　氣以為行藥之主若胃氣實者攻之則去而病常易
　愈此以胃氣強而藥力易行也胃氣虚者攻亦不去
　此非藥不去病也以胃氣虚弱攻之則益弱而藥力
　愈不能行也若久攻之非惟藥不能行必致元氣愈
　傷病必愈甚盡去其能必於死矣矧體質貴賤尤有
　不同凡藜藿壯夫及新暴之病自宜消伐惟速去為
　善若以弱質弱病而不顧虚實㮣施欲速攻治之法
　則無不危矣
一傷食者必惡食
一素喜冷食者内必多熱素喜熱食者内必多寒故内
　寒者不喜寒内熱者不喜熱然熱者嗜寒多生中寒
　寒者嗜熱多生内熱此内經所謂久而増氣物化之
　常也氣増而久夭之由也故凡治病飬生者又當於
　素禀中察其嗜好偏勝之弊
一飲食致病凡傷於熱者多為火證而停滯者少傷於
　寒者多為停滯而全非火證大都飲食之傷必因寒
　物者居多而温平者次之熱者又次之故治此者不
　可不察其所因
一偶病之人多有非食而疑食者曰某日曽食某物或
　某肉某麫其日即病醫者不論虚實但聞此言且見
　胃口不開必先治食夫未病之人誰有不食豈必預
　為停食而待病至者斯可信其無食乎及其病也則
　或因勞倦或因風寒或因七情病𤼵不測而且無脹
　無滯與食何干藥不對病而妄行剥削必反増病此
　斯道中之莫湏有也由此推之則凡無據無證而妄
　指胡猜者皆其類也良可慨矣
　　　論治(共十/一條)
凡治飲食暫傷者亦當辨虚實若停滯中焦或脹或痛
　者此實證也當先去其食宜大和中飲主之然去食
　莫先於理氣又惟排氣飲為佳○若所停猶在上焦
　莫若用吐為㨗法或用吐劑亦可○若食停下焦痛
　極兼脹者湏下而去之宜神祐丸或備急丸或赤金
　豆○若偶傷生冷或油濁不堪等物以致吐瀉脹痛
　而邪氣實者宜抑扶煎若無寒氣者以夲方去吴茱
　茰煎服或用排氣飲和胃飲俱佳若痛脹不止者宜
　神香㪚兼用之
一飲食傷脾而吐瀉已甚者但察其無中滿無腹痛而
　惟嘔惡不能止此其食物必已盡去而以中氣受傷
　大虚而然或其人困倦不寧少氣多汗六脉豁大無
　神者宜理中湯五君子煎或温胃飲之類主之○若
　吐甚極虚者宜四味囘陽飲瀉甚虚極者宜胃關煎
　○凡大吐大瀉之後多為腹脹若但外脹而内不覺
　脹或惡聞食氣不欲飲食者皆脾氣大虚之候速宜
　用前温補諸法調治之
一凡少年小兒軰多有縦肆口腹以致胃氣不清或時
　㣲脹或時疼痛或膨膨然不思飲食此皆傷脾而然
　而實亦食滯使然也滯多者宜和胃飲滯少者宜枳
　术凡或芍藥枳术丸日漸服之仍節飲食自可全愈
一凡失饑傷飽損及脾胃多令人胸膈痞悶不能消化
　飲食少思口中無味或噯氣吞酸神體困倦此皆脾
　氣受傷中虚而然宜木香人參枳术丸或大健脾丸
　去黄連主之其虚甚者宜理中湯或温胃飲○若虚
　在下焦而隂中無陽不能生土者惟理隂煎加減主
　之為善
一病後胃口不開飲食不進者有二證盖一以濁氣未
　淨或餘火未清但宜以小和中飲加減主之○一以
　脾胃受傷病邪雖去而中氣未復故或有數日不能
　食或旬日不能開或胸喉中若有所哽如梅核氣者
　此中夲無停積但以陽氣未舒隂翳作滯胃氣太虚
　不能運化而然輕則温胃飲甚則必加人參附子但
　使陽氣得行胃口自開也
一凡飲酒致傷者多宜除濕利水若或傷氣亦宜閒用
　人參然其證有三不可不辨○一以酒濕傷脾致生
　痰逆嘔吐胸膈痞塞飲食減少者宜葛花解酲湯胃
　苓湯五苓㪚之類主之○一以酒熱傷隂或致𤼵熱
　動血者宜黄芩芍藥湯清化飲徙薪飲之類主之○
　一以酒質傷臓致生泄瀉不已若氣強力壯者惟五
　苓㪚胃苓湯之類皆可除濕止瀉若因濕生寒以瀉
　傷隂致損命門陽氣者非胃關煎及五徳丸九炁丹
　之類不可
一怒氣傷肝則肝木之氣必侵脾土而胃氣受傷致妨
　飲食此雖以肝氣之逆然肝氣無不漸㪚而脾氣之
　傷則受其困矣此所以不必重肝而重當在脾也故
　凡遇此證但當察其逆滯之有無如無脇痛脹滿等
　證則不必䟽氣單宜以養脾益氣為主如五味異功
　㪚歸脾湯之屬是也或於補飬藥中少加烏藥青皮
　白豆䓻以佐之亦可
一凡時食時吐或朝食暮吐等証詳載反胃門
一善食而瘦者多因有火然當察火之㣲甚㣲火者㣲
　清之如生地芍藥丹皮沙參麦冬石斛竹葉地骨皮
　黄芩知母細甘草之屬是也若火甚者或随食随饑
　随飲随渇或肌膚燥熱二便濇結則石羔黄連梔子
　黄芩龍膽草苦參之屬所不可免此當察其三焦五
　臟随所在而治之然陽盛者隂必虚如一隂煎二隂
　煎四隂煎之屬皆當擇而用也○一不能食而瘦者
　必其脾胃虚弱不能健運而然故或為噯氣吞酸痞
　滿不饑等證宜四君子湯歸脾湯○若兼寒者宜五
　君子煎飬中煎理中湯○其命門火衰者宜右歸飲
　右歸丸八味地黄丸之類主之
一凡喜食茶葉喜食生米者多因胃有伏火所以能消
　此物余甞以清火滋隂之藥愈此者數人盖察其脉
　證有火象故随用随效也○又有喜食炭者必其胃
　寒而濕故喜此燥澁之物亦當詳察脉證宜以健脾
　温胃為主
一飲食所傷治當從類如麥芽神麯能消米麵之積砂
　仁厚朴蘿蔔子阿魏能消肉食之積山查枳實能消
　𤓰果之積凡因濕者宜治以燥如半夏蒼术草果澤
　瀉之屬因寒者宜治以熱如薑桂吴茱茰肉豆蔲之
　屬因熱者宜治以寒如芩連梔子青皮之屬氣滯者
　當行其氣宜木香烏藥香附白芥子之屬血滯者當
　行其血宜桃仁紅花蘓木𤣥胡之屬食聚積堅行㪚
　不易者宜巴豆大黄三稜蓬术之屬凡治食積所停
　古法不過如此雖然此不過言其大概耳至若淺深
　虚實貴酌權宜凡欲攻有形須從乎味欲㪚凝滯湏
　從乎氣未有氣行而食不随者則此中之氣味通變
　又自有相濟之妙故不可以膠柱也○一食停小腹
　治按詳心腹痛門當叅閲之
　　　論脾胃三方
人頼脾胃為飬生之本則在乎健與不健耳而脾胃三
　方如潔古之枳术丸東垣之平胃㪚及補中益氣湯
　俱當今之相𫝊以為凖繩者也夫所謂平胃者欲平
　治其不平也此東垣為胃強邪實者設故其性味從
　辛従燥従苦而能消能㪚惟有滯有濕有積者宜之
　今見方家毎以此為常服健脾之劑動輒用之而不
　察可否其誤甚矣
一潔古枳术丸以白术為君脾得其燥所以能健然佐
　以枳實其味苦峻有推牆倒壁之功此實寓攻於守
　之劑惟脾氣不清而滯勝者正當用之若脾氣已虚
　非所宜也今人不察相傳為補脾之藥而朝吞暮餌
　或以小兒瘦弱而製令常服則適足以傷其氣助其
　瘦耳用宜酌也
一補中益氣湯乃東垣獨得之心法盖以脾胃屬土為
　水榖之海凡五臟生成惟此是頼者在頼其𤼵生之
　氣運而上行故由胃達脾由脾達肺而生長萬物滋
　溉一身即如天地之土其氣皆然凡春夏之土能生
　能長者以得陽氣而上升升則向生也秋冬之土不
　生不長者以得隂氣而下降降則向死也今夲方以
　升柴助升氣以參耆歸木助陽氣此東垣立方之意
　誠盡善矣苐肺夲象天脾夲象地地天既交所以成
　泰然不知泰之前猶有臨臨之前猶有復此實三陽
　之元始故余再製補隂益氣煎正所以助臨復之氣
　庶乎得根本之道而足補東垣之未盡也○又補中
　益氣湯之用原為補中扶陽而設然補陽之義則亦
　有宜否之辨用者不可不知如東垣用此以治勞倦
　内傷發熱等證雖曰為助陽也非發汗也然實有
　不㪚而㪚之意故於勞倦感寒或陽虚痎瘧及脾氣
　下䧟等證則最所宜也若全無表邪寒熱而但有中
　氣虧甚者則升柴之類大非所宜何也盖升柴之味
　皆兼苦寒升柴之性皆專䟽㪚雖曰升麻入脾胃柴
　胡入肝膽能行清氣上升然惟有邪者固可因升而
　㪚之使或無邪能不因㪚而愈耗其中氣乎即曰此
　湯以補劑為主而惟藉升柴以引達清氣不知㣲虚
　者猶可出入大虚者必難假借當此之時即純用培
　補猶恐不及而再兼䟽泄安望成功且凡屬補陽之
　劑無不能升正以陽主升也用其升而不用其㪚斯
　得補陽之大法此中自有𤣥機又奚必升柴之是頼
　乎故冦宗奭極言五勞七傷之大忌柴胡者是誠絶
　類之真見而李時珍復又非之余亦何容再辯哉然
　理有一定孰能越之兹余單掲其要曰能㪚者斷不
　能聚能泄者斷不能補而性味之苦寒者亦斷非扶
　陽之物只此便是㫁案而紛紛之議或可判矣故於
　諸證之中凡其不宜用此者則有不可不察如表不
　固而汗不斂者不可用外無表邪而隂虚𤼵熱者不
　可用陽氣無根而格陽戴陽者不可用脾肺虚甚而
　氣促似喘者不可用命門火衰而虚寒泄瀉者不可
　用水虧火亢而吐血衂血者不可用四肢厥逆而陽
　虚欲脱者不可用總之元氣虚極者毫不可泄隂陽
　下竭者毫不可升真火虧敗者毫不可用清涼今人
　但知補中益氣湯可以補虚一概尚之而不知病當
　𦂳急則此時幾㣲關係判於一舉指之閒而纎㣲不
　可紊誤者正此類也余亦安能以筆盡哉
　　　述古(共四/條)
王太僕曰内格嘔逆食不得入是有火也病嘔而吐食
　入反出是無火也
李東垣曰胃中元氣盛則能食而不傷過時而不饑脾
　胃俱旺則能食而肥脾胃俱虚則不能食而瘦或少
　食而肥雖肥而四肢不舉盖脾實而邪氣盛也又有
　善食而瘦者胃伏火邪於氣分則能食脾虚則肌肉
　削即食㑊也脾病則怠惰嗜臥四肢不收大便泄瀉
　脾既病則不能與胃行津液故亦従而病焉大抵脾
　胃虚弱陽氣不能生長是春夏之令不行五臟之氣
　不生脾病則下流乗腎土剋水則骨乏無力是為骨
　蝕令人骨髓空虛足不能履地是隂氣重叠此隂盛
　陽虚之證大法云汗之則愈下之則死若用辛甘之
　藥滋胃當升當浮使生長之氣旺言其汗者非正發
　汗也為助陽也
王節齋曰人之一身脾胃為主胃陽主氣脾隂主血胃
　司受納脾司運化一納一運化生精氣津液上升糟
　粕下降斯無病也人惟飲食不節起居不時損傷脾
　胃胃損則不能納脾損則不能化脾胃俱損納化皆
　難元氣斯弱百邪易侵而飽悶痞積關格吐逆腹痛
　瀉利等證作矣故潔古製枳术之丸東垣發脾胃之
　論使人常以調理脾胃為主後人稱為醫中王道厥
　有㫖哉
薛立齋曰几傷食飽悶痞寒不消若脾胃素實止因倍
　食暴傷而患者宜用神麯山查軰消耗之否則當慎
　也東垣曰脾胃之氣壯則多食而不傷過時而不饑
　若脾氣虚弱不能腐化者宜培補之若脾胃虚寒者
　宜温飬之若命門火衰者宜温補之大凡食積痞塊
　證為有形所謂邪氣盛則實真氣奪則虚惟當飬正
　則邪積自除矣雖云堅者削之客者除之若胃氣未
　虚元氣尚實乃可用也或病久虚羸或元氣素弱者
　亦當固夲為主而佐以消導不然反致痞滿不食而
　益其病矣又曰若傷性熱之物者用二陳加黄連山
　查傷濕麵之物者用二陳加神麯麥芽傷米食用六
　君加榖蘖傷麵食者用六君加麥芽傷肉食者用六
　君加山查傷魚腥者用六君加陳皮傷黍角炊飯者
　用六君倍加神麯若物已消而瀉未愈者此脾胃受
　傷也宜用六君子若飲食減少食而難化者屬脾胃
　虚寒也加炮薑术香肉果不應加五味吴茱茰補骨
　脂脾腎虚寒者湏服八味丸否則多患脾虚中滿之
　證其神麯麦芽雖助戊土以腐熟水榖然麦芽一味
　余甞以治婦人䘮子乳房脹痛欲成癰者用一二两
　炒熟煎服即消其破血㪚氣可知矣丹溪云麥芽消
　腎婦人良方云神麯善下胎皆剋伐之功多而補益
　之功少亦不宜輕用○今有能食難化而食後反飽
　者乃脾氣虚弱不能腐化水榖也若服清胃平胃等
　劑或加熱渇嘔吐或腹脹泄瀉等證者乃是脾胃復
　傷急用六君子加芍藥木香炮薑補之亦有屬脾氣
　鬰結者當解鬰健脾若用清涼降火以致中氣虚痞
　而不食或食而反出又以為噎膈用行氣化痰者必
　致不救也
　　　飲食論列方
排氣飲(新和六/)　　　　　和胃飲(新和五/)
大和中飲(新和七/)　　　　神香㪚(新和二/十)
抑扶煎(新熱十/一)　　　　　二陳湯(和一/)
小和中飲(新和八/)　　　　平胃㪚(和十七/)
飬中煎(新熱四/)　　　　　大健脾丸(和八五/)
理隂煎(新熱三/)　　　　　理中湯(熱一/)
四君子湯(補一/)　　　　　五苓㪚(和一八/二)
胃苓湯(和百/九十)　　　　　　五君子煎(新熱六/)
歸脾湯(補三三/)　　　　　温胃飲(新熱五/)
六君子湯(補五/)　　　　　右歸飲(新補三/)
右歸丸(新補五/)　　　　　五味異功㪚(補四/)
胃關煎(新熱九/)　　　　　一隂煎(新補八/)
補中益氣湯(補三/一)　　　　二隂煎(新補十/)
四隂煎(新補十/二)　　　　　四味囘陽飲(新熱/一)
五德丸(新熱/十八)　　　　　　九炁丹(新熱二/三)
八味地黄丸(補一/二二)　　　　徙薪飲(新寒四/)
清化飲(新因十/三)　　　　　芍藥枳术丸(新和/十六)
枳术丸(和七九/)　　　　　赤金豆(新攻二/)
葛花解酲湯(和一/四)　　　　神祐丸(攻四八/)
備急丸(攻五二/)　　　　　黄芩芍藥湯(寒百九/)
木香人參枳术丸(和八/二)
　　　論外備用方
人參㪚(和一二六/虚寒)　　　　啟脾丸(和八六滯/温胃行)
飬胃進食丸(和八/九)　　　　茯苓飲(和九三食/調胃進)
法製陳皮(和七十/)　　　　化滯調中湯(和五九/行滯)
健脾㪚(和六三胃/温中和)　　　　大正氣㪚(和二四/煖胃)
加味二陳湯(和三/食鬰)　　　　和中丸(和八八/開胃)
消食丸(和九十/行滯)　　　　　藿香正氣㪚(和二十/寒滯)
麯术丸(和二百一/化食)　　　　加味枳术丸(和八/三)
龍腦鷄蘓丸(和三七二/酒毒)　　甘露湯(熱七四食/和胃進)
強中湯(熱九三脾/生冷傷)　　　　參术健脾湯(和六四/行滯)
温胃化痰丸(熱九九/寒痰)　　　理中化痰丸(熱九/虚痰)
丁香茯苓湯(熱六四食/温胃進)　　八味理中丸(熱七/)
　　脾胃
　　　經義
靈蘭秘典論曰脾胃者倉廩之官五味出焉
營衛生㑹篇曰人受氣於榖榖入於胃以𫝊於肺五臟
　六腑皆以受氣其清者為營濁者為衛營在脉中衛
　在脉外
熱論曰陽眀者十二經脉之長也
經脉别論曰食氣入胃㪚精於肝(詳前飲/食門)
六節藏象論曰天食人以五氣地食人以五味(詳前飲/食門)
　脾胃大腸小腸三焦膀胱者倉廩之夲營之居也名
　曰氣能化糟粕轉味而入出者也其華在唇四白其
　充在肌其味甘其色黄此至隂之類通於土氣凡十
　一臟皆取決於膽也
五味篇曰榖始入於胃其精㣲者先出於胃之兩焦以
　溉五臟别出兩行營衛之道其大氣之摶而不行者
　積於胸中命曰氣海出於肺循喉咽故呼則出吸則
　入天地之精氣其大數常出三入一故榖不入半日
　則氣衰一日則氣少矣
決氣篇帝曰余聞人有精氣津液血脉余意以為一氣
　耳今乃辨為六名余不知其所以然岐伯曰両神相
　摶合而成形常先身生是謂精何謂氣岐伯曰上焦
　開發宣五榖味熏膚充身澤毛若霧露之溉是謂氣
　何謂津岐伯曰腠理發泄汗出溱溱是謂津何謂液
　岐伯曰榖入氣滿淖澤注於骨骨屬屈伸洩澤補益
　腦髓皮膚潤澤是謂液何謂血岐伯曰中焦受氣耴
　汁變化而赤是謂血何謂脉岐伯曰壅遏營氣令無
　所避是謂脉黄帝曰六氣者有餘不足氣之多少腦
　髓之虚實血脉之清濁何以知之岐伯曰精脱者耳
　聾氣脱者目不明津脱者腠理開汗大泄液脱者骨
　屬屈伸不利色夭腦髓消脛痠耳數鳴血脱者色白
　夭然不澤其脉空虚此其候也帝曰六氣者貴賤何
　如岐伯曰六氣者各有部主也其貴賤善惡可為常
　主然五榖與胃為大海也
邪客篇曰五榖入於胃也其糟粕津液宗氣分為三隧
　故宗氣積於胸中出於喉嚨以貫心脉而行呼吸焉
　○營氣者泌其津液注之於脉化以為血以營四末
　内注五臟六腑以應刻數焉○衛氣者出其悍氣之
　慓疾而先於四末分肉皮膚之間而不休者也
平人絶榖篇曰平人胃滿則腸虚腸滿則胃虚更實更
　虚故氣得上下五臟安定血氣和則精神乃居故神
　者水榖之精氣也
動輸篇曰胃為五臟六腑之海其精氣上注於肺肺氣
　従太隂而行之其行也以息往來故人一呼脉再動
　一吸脉亦再動呼吸不已故動而不止
五臟别論帝曰氣口何以獨為五臟主岐伯曰胃者水
　榖之海六腑之大源也五味入口藏於胃以飬五臟
　氣氣口亦太隂也是以五臟六氣之氣味皆出於胃
　而變見於氣口故五氣入鼻藏於心肺心肺有病而
　鼻為之不利也
平人氣象論曰平人之常氣禀於胃胃者平人之常氣
　也人無胃氣曰逆逆者死○人以水榖為夲故人絶
　水榖則死脉無胃氣亦死所謂無胃氣者但得真臟
　脉不得胃氣也所謂不得胃氣者肝不弦腎不石也
　○胃之大絡名曰虚里貫膈絡肺出於左乳下其動
　應衣脉宗氣也盛喘數絶者則病在中結而横有積
　矣絶不至曰死乳之下其動應衣宗氣泄也
玉機真藏論曰五臟者皆禀氣於胃胃者五臟之夲也
　藏氣者不能自致於手太隂必因於胃氣乃至於手
　太隂也故五臟各以其時自為而至於手太隂也故
　邪氣勝者精氣衰也故病甚者胃氣不能與之俱至
　於手太隂故真藏之氣獨見獨見者病勝藏也故曰
　死○脾脉者土也孤藏以灌溉四傍者也善者不可
　得見惡者可見其來如水之流者此謂太過病在外
　如鳥之喙者此謂不及病在中太過則令人四肢不
　舉其不及則令人九竅不通名曰重強○脉弱以滑
　是有胃氣形氣相失謂之難治色夭不澤謂之難已
　脉實以堅謂之益甚脉逆四時為不可治必察四難
　而眀告之
隂陽别論曰所謂隂者真藏也所謂陽者胃脘之陽也
　别於陽者知病䖏也别於隂者知死生之期
生氣通天論曰隂之所生夲在五味隂之五宫傷在五
　味是故味過於酸肝氣以津脾氣乃絶味過於鹹大
　骨氣勞短肌心氣抑味過於甘心氣喘滿色黒腎氣
　不衡味過於苦脾氣不濡胃氣乃厚味過於辛筋脉
　沮㢮精神乃央是故謹和五味骨正筋柔氣血以流
　腠理以宻如是則氣骨以精謹道如法長有天命
陽眀脉解篇帝曰足陽明之脉病惡人與火聞木音則
　愒然而驚何也岐伯曰陽明者胃脉也胃者土也故
　聞木音而驚者土惡木也陽明主肉其脉血氣盛邪
　客之則熱熱甚則惡火陽明厥則喘而惋惋則惡人
　帝曰或喘而死者或喘而生者何也岐伯曰厥逆連
　臟則死連經則生○帝曰病甚則棄衣而走登髙而
　歌或至不食數日踰垣上屋所上之䖏皆非其素所
　能也病反能者何也岐伯曰四肢者諸陽之夲也陽
　盛則四肢實實則能登髙也熱盛於身故棄衣而走
　也其妄言罵詈不避親䟽而歌者陽盛則使人妄言
　罵詈不避親䟽而不欲食不欲食故妄走也
太隂陽眀論帝曰太陽陽明為表裏脾胃脉也生病而
　異者何也岐伯曰隂陽異位更虚更實更逆更従或
　従内或従外所従不同故病異名也帝曰願聞其異
　狀也岐伯曰陽者天氣也主外隂者地氣也主内故
　陽道實隂道虚故犯賊風虚邪者陽受之飲食不節
　起居不時者隂受之陽受之則入六腑隂受之則入
　五臟入六腑則身熱不時臥上為喘呼入五臟則䐜
　滿閉塞下為飱泄久為腸澼故喉主天氣咽為地氣
　故陽受風氣隂受濕氣故隂氣従足上行至頭而下
　行循臂至指端陽氣従手上行至頭而下行至足故
　曰陽病者上行極而下隂病者下行極而上故傷於
　風者上先受之傷於濕者下先受之○帝曰脾病而
　四肢不用何也岐伯曰四肢皆禀氣於胃而不得至
　經必因於脾乃得禀也今脾病不能為胃行其津液
　四肢不得禀水榖氣氣日以衰脉道不利筋骨肌肉
　皆無氣以生故不用焉○帝曰脾與胃以膜相連耳
　而能為之行其津液何也岐伯曰足太隂者三隂也
　其脉貫胃屬脾絡嗌故太隂為之行氣於三隂陽明
　者表也五臟六腑之海也亦為之行氣於三陽臟腑
　各因其經而受氣於陽明故為胃行其津液四肢不
　得禀水榖氣日益以衰隂道不利筋骨肌肉無氣以
　生故不用焉
藏氣法時論曰脾病者身重善肌肉痿足不收行善瘈
　脚下痛虚則腹滿腸鳴飱泄食不化取其經太隂陽
　明少隂血者○脾苦濕急食苦以燥之病在脾愈於
　秋秋不愈甚於春春不死持於夏起於長夏禁温食
　飽食濕地濡衣脾欲緩急食甘以緩之苦瀉之甘補
　之
五邪篇曰邪在脾胃則病肌肉痛陽氣有餘隂氣不足
　則熱中善饑陽氣不足隂氣有餘則寒中腸鳴腹痛
　隂陽俱有餘若俱不足則有寒有熱皆調於三里
水熱穴論曰腎者胃之關也關門不利故聚水而従其
　類也
夲病論曰飲食勞倦即傷脾
邪氣臟腑病形篇曰有所擊仆若醉入房汗出當風則
　傷脾
病能論曰人迎者胃脉也逆而盛則熱聚於胃口而不
　行故胃脘為癰也
經水篇曰足陽明五臟六腑之海也其脉大血多氣盛
　熱壯刺此者不深弗㪚不留不瀉也
痿論帝曰論言治痿者獨取陽明何也岐伯曰陽明者
　五臟六腑之海主潤宗筋宗筋主束骨而利機關也
　衝脉者經脉之海也主滲灌谿谷與陽明合於宗筋
　隂陽總宗筋之㑹㑹於氣街而陽明為之長故屬於
　帶脉而絡於督脉故陽明虚則宗筋縦帶脉不引故
　足痿不用也
夲輸篇曰下三里三寸為巨虚上亷復下上亷三寸為
　巨虚下亷也大腸屬上小腸屬下足陽明胃脉也太
　腸小腸皆屬於胃是足陽明也
玉版篇曰人之所受氣者榖也榖之所注者胃也胃者
　水榖氣血之海也海之所行雲氣者天下也胃之所
　出氣血者經隧也經隧者五臓六腑之大絡也迎而
　奪之而已矣
　　　論脾胃
脾胃為水榖之海得後天之氣也何也盖人之始生本
　乎精血之原人之既生由乎水榖之飬非精血無以
　立形體之基非水榖無以成形體之壯精血之司在
　命門水榖之司在脾胃故命門得先天之氣脾胃得
　後天之氣也是以水榖之海夲頼先天為之主而精
　血之海又必頼後天為之資故人之自生至老凡先
　天之有不足者但得後天培飬之力則補天之功亦
　可居其強半此脾胃之氣所關於人生者不小且先
　天如朝庭後天如司道執政在先天布政在後天故
　人自有生以後無非後天為之用而形色動定一無
　胃氣之不可故經曰平人之常氣禀於胃胃者平人
　之常氣也人無胃氣曰逆逆者死又曰人以水榖為
　夲人絶水榖則死脉無胃氣亦死正以人之水榖即
　土氣也萬物無土皆不可故土居五行之中而王於
　四季即此義也由此推之則凡胃氣之關於人者無
　所不至即臟腑聲色脉候形體無不皆有胃氣胃氣
　若失便是凶候如五臟胃氣之病則凡氣短氣奪而
　聲啞喘急者此肺之胃敗也神魂失守昏昧日甚而
　畏寒異常者此心之胃敗也躁擾煩劇嚢縮痙強而
　恐懼無已者此肝膽之胃敗也脹滿不能運飲食不
　能入肉脱痰壅而服藥不應者此脾之胃敗也關門
　不能禁水泉不能化熱蒸不能退骨痛之極不能解
　者此腎之胃敗也又如五色之有胃氣者無論青紅
　黒白皆宜兼蒼黄眀潤若色赤如赭或如衃血色青
　如藍或如草滋色白如鹽或如枯骨色黄如枳實或
　如黄土色黒如炲或如地蒼而加之沉晦是皆五色
　之胃敗也又如五色之有胃氣者經曰脉弱以滑是
　有胃氣脉實以堅謂之益甚脉逆四時為不可治故
　無論浮沉遲數皆宜兼見緩滑方是脉中之胃氣若
　見但弦但鉤但毛但石但代或弦摶之極而全無和
　氣或㣲𣺌之極而全無神氣總云真臟之見是皆五
　脉之胃敗也不獨此也即如情性氣質亦無不關於
　胃氣盖土性厚重而輕薄者少胃氣土色蒼固而夭
　嫩者少胃氣是可知土氣為萬物之源胃氣為飬生
　之主胃強則強胃弱則衰有胃則生無胃則死是以
　飬生家必當以脾胃為先而凡脾胃受傷之處所不
　可不察也盖脾胃之傷於外者惟勞倦最能傷脾脾
　傷則表裏相通而胃受其困者為甚脾胃之傷於内
　者惟思憂忿怒最為傷心心傷則母子相關而化源
　隔絶者為甚此脾胃之傷於勞倦情志者較之飲食
　寒暑為更多也故經曰二陽之病𤼵心脾有不得隠
　曲女子不月其𫝊為風消其𫝊為息賁者死不治再
　此之外則脾胃屬土惟火能生故其夲性則常惡寒
　喜煖使非真有邪火則寒涼之物最宜慎用實所以
　防其㣲也若待受傷救之能無晚乎此脾胃之傷於
　寒涼生冷者又飲食嗜好之最易最多者也故昔有
　栁公度者善於攝生或問其致夀之術則曰我無他
　也但不以氣海熟生物煖冷物亦不以元氣佐喜怒
　耳此得善飬脾胃之道所以便能致夀故凡欲察病
　者必須先察胃氣凡欲治病者必須當看胃氣胃氣
　無損諸可無慮奈何今之醫家習矣不察初不知元
　氣胃氣為何物動輒止知攻病開口便云有火以致
　敗人胃氣絶人榖氣者不可勝紀殊不知病之與命
　孰為輕重正之與邪孰為緩急矧此中的確之用孰
　者宜先孰者宜後自有標夲一定之理原非可以意
　凑猜摸者也世有庸流毎借竊一二成語東扯西拽
　以似為是偏執惑亂欺人誤人倘不幸遇之而不能
　燭其真偽其亦命之使然乎悲夫悲夫
　　　論東垣脾胃論
人以水榖為夲故脾胃為飬生之夲惟東垣獨知其義
　𤼵為脾胃論曰厯觀内經諸篇而叅考之則元氣之
　充足皆由脾胃之氣無所傷而後能滋飬元氣若胃
　氣之夲弱飲食自倍則脾胃之論既傷而元氣亦不
　能充此諸病之所由生也因引内經之義如生氣通
　天論曰蒼天之氣清淨則志意治順之則陽氣固雖
　有賊邪弗能害也陽氣者煩勞則張故蒼天之氣貴
　清淨陽氣惡煩勞此病従脾胃生者一也又引五常
　政大論曰隂精所奉其人夀陽精所降其人夭隂精
　所奉謂脾胃既和榖氣上升春夏令行故其人夀陽
　精所降謂脾胃不和榖氣下流收藏令行故其人夭
　此病従脾胃生者二也又引六節藏象論曰脾胃大
　腸小腸三焦膀胱者倉廩之夲營之居也此至隂之
　類通於土氣凡十一藏者皆耴決於膽也夫膽者少
　陽春生之氣春氣升則萬化安故膽氣春升則餘藏
　従之膽氣不升則飱泄腸澼不一而起此病従脾胃
　生者三也又引夲論曰天食人以五氣地食人以五
　味此之謂氣者上焦開𤼵宣五榖味熏膚充身澤毛
　若霧露之溉是謂氣氣或乖錯人何以生此病従脾
　胃生者四也夫内傷脾胃乃傷其氣外感風寒乃傷
　其形傷其外為有餘有餘者瀉之傷其内為不足不
　足者補之内傷不足之病苟誤認作外感有餘之病
　而反瀉之則虚其虚也實實虚虚如此死者醫殺之
　耳然則柰何惟當以辛甘温之劑補其中而升其陽
　甘寒以瀉其火則愈矣經曰勞者温之損者温之又
　曰温能除大熱大忌苦寒之藥諸如此論皆東垣獨
　得之見也兹察其所謂蒼天貴清淨陽氣惡煩勞者
　此指勞倦之為病也所謂收藏令行故其人夭者此
　指隂盛陽衰之為病也所謂春氣升則萬物安者此
　指降則無生之為病也所謂氣或乖錯人何以生者
　此指陽氣受傷之為病也東垣此言其垂恵後世開
　導末學之功誠非小矣獨怪其前論中又有矛盾之
　談如曰飲食失節寒温不適脾胃乃傷此固喜怒憂
　恐損耗元氣資助心火心不主令相火代之相火者
　下焦包絡之火元氣之賊也火與元氣不两立火勝
　則乘其土位此所以為病若此數語則大見矛盾矣
　苐觀其前四條則總慮陽氣之受傷也故曰大忌苦
　寒之藥此一節又云火勝之為病更當何法以治之
　且所云喜怒憂恐損傷元氣資助心火火勝則乘其
　土位此何説也夫元氣既損多見生陽日縮神氣日
　消何以反助心火脾胃屬土得火則生何謂火勝則
　乗其土位且人之元氣夲貴清和寒固能病熱亦能
　病然熱傷元氣而因勞動火者固常有之此自不得
　不得清補若因勞犯寒而寒傷脾胃者尤酷尤甚此
　可概言為火乎苐熱證顯而寒證隠故熱證易見而
　寒證不之覺也真熱證猶易辨而假熱證尤不易辨
　也矧元氣屬陽火其類也而熱為同氣邪猶可制隂
　為陽賊寒其仇也而生機被伐無不速亾故經云少
　火生氣未聞少寒生氣也又云避風如避箭未聞避
　熱如避箭也由此觀之則何不曰寒與元氣不两立
　而反云火與元氣不两立乎兹舉火字特以為言致
　令後生之妄言火者反盡忘東垣前四條之格言而
　單執不两立之説用為治火之成案是東垣戒之而
　反以誨之此其白璧之瑕余實不能不為東垣惜也
　及再考東垣之方如補中益氣湯升陽益胃湯黄茋
　人參湯清暑益氣湯等方每用升柴此即其培飬春
　生之意而每用芩連亦即其制㐲火邪之意苐以二
　三分之芩連固未必即敗陽氣而以五七分之參术
　果即能斡旋元氣乎用是思及仲景見其立方之則
　用味不過三四品用數毎至二三两且人之氣血夲
　大同疾病多相類而仲景之方大而簡東垣之方小
　而襍何其懸絶一至如此此其中要必有至道存焉
　賔以後學固不敢直判其孰是孰非而私心嚮往則
　不能不霄壌於其間也○一脾胃三方有論在前飲
　食門
　　　論治脾胃
脾胃有病自宜治脾然脾為土臟灌溉四傍是以五臟
　中皆有脾氣而脾胃中亦皆有五臟之氣此其互為
　相使有可分而不可分者在焉故善治脾者能調五
　臟即所以治脾胃也能治脾胃而使食進胃強即所
　以安五臟也今人止知參苓枳术麯查麥芽神麯厚
　朴之類乃為脾胃之藥而不知風寒濕熱皆能犯脾
　飲食勞倦皆能傷脾如風邪勝者宜㪚之則麻黄桂
　枝柴胡乾葛之類皆是也寒邪勝者宜温之則桂附
　亁薑丁香茱茰之類皆是也熱邪勝者宜寒之則芩
　連知柏梔子石膏之類皆是也濕邪勝者宜燥之則
　蒼术白术半夏猪苓之類皆是也飲食停積者宜行
　之則三稜蓬术大黄芒硝之類皆是也勞倦内傷者
　宜補之則人參黄茋白术杜仲之屬皆是也然臟腑
　雖分十一而同有隂陽同此血氣矧太隂常多血少
　氣陽明常多血多氣使此中之血瘀則承氣抵當之
　類總屬脾胃之藥使此中之血虚則四物五物理隂
　五福之類又孰非脾胃之藥乎再若五臟之邪皆通
　脾胃如肝邪之犯脾者肝脾俱實單平肝氣可也肝
　強脾弱舍肝而救脾可也心邪之犯脾者心火熾盛
　清火可也心火不足補火以生脾可也肺邪之犯脾
　者肺氣壅塞當泄肺以蘓脾之滯肺氣不足當補肺
　以防脾之虚腎邪之犯脾者脾虚則水能反尅救脾
　為主腎虚則啟閉無權壯腎為先至若胃司受納脾
　主運化若能納而不化此脾虚之兆易見若既不能
　納又不能運此脾胃之氣俱已大虧即速用十全大
　補六味囘陽等劑尤恐不及而尚欲以查苓枳术之
　類冀為脾胃之永頼乎是以脾胃受傷但使能去傷
　脾者即俱是脾胃之藥此中理奥機圓姑舉此以
　見其㮣而随宜應變誠有非言能盡悉者且諸藥入
　口必先入胃而後行及諸經若妄用相妨相碍等物
　亦豈有既入其腑能不先犯脾胃而竟走他臟者乎
　倘不眀此理而徒執一二成方曰此可攻邪此可健
　胃則其胸次可知矣
　　　述古(共三/條)
徐東臯曰百凡治病胃氣實者攻之則去而疾恒易愈
　胃氣虚者攻之不去盖以夲虚攻之則胃氣益弱反
　不能行其藥力而病所以自如也非藥不能去病亦
　以主氣不行藥力故也若峻攻之則元氣傷而病益
　甚若不知機攻盡元氣則死矣如虚熱者服寒涼之
　藥而熱反甚何也經曰服寒而反熱者奈何岐伯曰
　治其王氣是以反也若胃氣不虚雖有病者不攻自
　愈故中醫用藥亦常效焉觀夫藜藿野人之病嘗不
　藥自愈可知矣故曰治病不察脾胃之虚實不足以
　為太醫
又曰漢張仲景著傷寒論専以外傷為法其中頋盻脾
　胃元氣之秘世醫鮮有知之者觀其少陽證小柴胡
　湯用人參則防邪氣之入三隂或恐脾胃稍虚邪乘
　而入必用人參甘草固脾胃以充元氣是外傷未嘗
　忘内因也至於陽毒升麻湯人參敗毒㪚化斑湯黄
　連湯白通湯理中湯炙甘草湯橘皮湯五味子湯括
　蒌根湯建中等湯未□不用參茋以治外感可見仲
　景公之立方神化莫測或者只以外傷是其所長而
　内傷非所知也此誠不知公者也何今世之醫不識
　元氣之㫖惟見王綸襍著戒用人參之謬説執泥不
　移樂用苦寒攻病之標致誤蒼生死於非命抑何限
　耶間有病家疑信相半两勿之従亦但不速其死耳
　直以因循俟其元氣自盡終莫之救而致斃者可謂
　知乎况斯世斯時人物劇繁禀氣益薄兼之勞役名
　利之塲其至蹈水火而不知恤躭酒色以竭其真不
　謂内傷元氣吾弗信也觀其襍病稍用攻擊而脾胃
　遂傷甚則絶榖而死者皆可類推矣
　　　脾胃論列方
理中湯(熱一/)　　　　　　理隂煎(新熱三/)
十全大補湯(補二/十)　　　　四物湯(補八/)
五福飲(新補六/)　　　　　建中等湯(補二二/後)
白通湯(熱一/四六)　　　　　　五物煎(新因三/)
括蒌根湯(㪚百/七)　　　　　化斑湯(寒三/)
橘皮湯(和二九/八)　　　　　六味囘陽飲(新熱/二)
黄連湯(寒百三/)　　　　　炙甘草湯(熱四四/)
人參敗毒㪚(㪚三/六)　　　　抵當湯(攻三七/)
五味子湯(補五八/)　　　　陽毒升麻湯(㪚百/六)
承氣湯(攻一/)　　　　　　小柴胡湯(㪚十九/)
　　　論外備用方
歸脾湯(補三三/)　　　　　二陳湯(和一/)
五味異功㪚(補四/)　　　　煨腎丸(補一四八/能消榖)
平胃㪚(和十七/)　　　　　加味四君子湯(補二/)
胃苓湯(和百九/十)　　　　　四君子湯(補一/)
加味枳术丸(和八/三)　　　　啟脾丸(和八六/行滯)
六君子湯(補五/)　　　　　飬胃進食丸(和八九/)
人參㪚(和二百六十/虚寒)　　　大健脾丸(和八五/)
藿香正氣㪚(和二十/寒滯)　　　安脾㪚(熱六八化/虚寒不)
　大七香丸(和一三一/氣寒)　　丁香茯苓湯(熱六四滯/温胃行)
　九寳丹(熱一四四/温理脾胃)　　　大半夏湯(和十/痰飲)
　藿香安胃㪚(熱七二滯/脾虚氣)　大和餅(小九/)
　參苓白术㪚(補五/五)　　　木香人參枳术丸(和八/二)
　和中丸(和八八/温脾胃)　　　　參术健脾丸(和六四/虚滯)
　八味湯(熱一四二/虚寒氣滯)　　　温胃湯(熱十二中/煖胃和)
　　眩運
　　　經義
口問篇曰上氣不足腦為之不滿耳為之苦鳴頭為之
　苦傾目為之眩
衛氣篇曰下虚則厥下盛則熱上虚則眩上盛則熱痛
海論曰髄海有餘則輕勁多力自過其度髄海不足則
　腦轉耳鳴脛痠眩冒目無所見懈怠安臥
五臟生成篇曰狥䝉招尤目𡨕耳聾下實上虚過在足
　少陽厥隂甚則入肝
脉要精㣲論曰浮而㪚者為眴仆
決氣篇曰精脱者耳聾氣脱者目不眀
厥論曰巨陽之厥則腫首頭重足不能行𤼵為眴仆
經脉篇曰督脉實則脊強虚則頭重髙摇之○五隂氣
　俱絶則目系轉轉則目運目運者為志先死志先死
　則逺一日半死矣
至真要大論曰諸風掉眩皆屬於肝○太陽司天民病
　善悲時眩仆○太陽之復頭痛善悲時眩仆食減
氣交變大論曰嵗木太過風氣流行脾土受邪民病飱
　泄食減甚則忽忽善怒眩冐顚疾
六元正紀大論曰木鬰之𤼵甚則耳鳴眩轉目不識人
　善暴僵仆
　　　論證(共四/條)
眩運一證虚者居其八九而兼火兼痰者不過十中一
　二耳原其所由則有勞倦過度而運者有饑飽失時
　而運者有嘔吐傷上而運者有泄瀉傷下而運者有
　大汗亾陽而運者有眩目驚心而運者有焦思不釋
　而運者有被毆被辱氣奪而運者有悲哀痛椘大呌
　大呼而運者此皆傷其陽中之陽也又有吐血衂血
　便血而運者有癰膿大潰而運者有金石被傷失血
　痛極而運者有男子縦慾氣随精去而運者有婦女
　崩淋産後去血而運者此皆傷其隂中之陽也再若
　大醉之後濕熱相乘而運者傷其隂也有大怒之後
　木肆其強而運者傷其氣也有痰飲留中治節不行
　而運者脾之弱也此亦有餘中之不足也至若年老
　精衰勞倦日積而忽患不眠忽苦眩運者此營衛两
　虚之致然也由此察之虚實可辨矣即如内經之言
　亦無非言虚而何後世諸家毎多各逞臆説其於病
　情經義果相合否指南若此後學能無誤乎因摘其
　尤者悉之如左
一河間之論眩運獨取至真要大論一句曰諸風掉眩
　皆屬肝木風主動故也所謂風氣甚而頭目眩運者
　由風木旺必是金衰不能制木而木復生火風火皆
　屬陽陽主乎動两動相摶則為之旋轉故火夲動也
　㷔得風則自然旋轉也此釋風木之義固然似矣
　然不知至真要論之言乃言運氣臟氣所屬之理非
　所以悉眩運之病情也必若口問篇衛氣篇決氣篇
　經脉篇海論篇義方為最切最近之論何河間一無
　引證而獨言風火二字以該眩運一證豈無失乎○
　又若丹溪之論眩運曰痰在上火在下火炎上而動
　其痰也此證屬痰者多盖無痰不能作眩雖因風者
　亦必有痰挟氣虚者亦宜治痰為主兼用補氣降火
　之藥若據此論則凡屬眩運無非痰證也何軒岐之
　言絶然不及痰飲而但曰上氣不足頭為之苦傾目
　為之眩曰上虚則眩曰督脉虚則頭重髙搖之曰髄
　海不足則腦轉耳鳴而眩冐凡此者豈皆痰證耶又
　若余前章所列諸證無非眩運之由此豈皆痰證耶
　故在丹溪則曰無痰不能作眩當以治痰為主而兼
　用他藥余則曰無虚不能作眩當以治虚為主而酌
　兼其標孰是孰非余不能必姑引經義以表其大意
　如此尚俟眀者正之
一頭痛之病上實證也頭眩之病上虚證也故内經分
　别甚明曰頭痛顚疾上實下虚又曰上實下虚為厥
　巔疾此以邪氣在上所以為痛故曰上實也至若眩
　運之病則曰上氣不足又曰上虚則眩未聞言上之
　實也而後世諸家如嚴用和楊仁齋軰有曰結而為
　飲随氣上逆者有曰疲勞過度下虚上實者有曰腎
　家不能納氣使諸家氣逆奔而上者即如朱丹溪亦
　曰痰在上火在下凡此皆言上實也何與内經相反
　若此噫此實後人之不眀耳夫眩運之證或為頭重
　或為眼黒或為腦髄旋轉不可以動求其言實之由
　不過為頭重者為上實而不知頭夲不重於往日而
　惟不勝其重者乃甚於往日耳上力不勝陽之虚也
　豈上實乎又何氣不歸元及諸氣逆奔之有盖上實
　者宜降宜抑上虚者最不宜再伐生氣此上實上虚
　之㫖有不可不辨而誤則害矣
一頭眩有大小之異總頭眩也於此察之可得虚實之
　情矣何以言之如今人之氣禀薄弱者無論少壯或
　於勞倦或於酒色之後每忽有耳鳴如磬或頭眩眼
　黒倐頃而止者乃人所常有之事至於中年之外多
　見眩仆卒倒等證亦人所常有之事但忽運而忽止
　者人皆謂之頭運眼花卒倒而不醒者人必謂之中
　風中痰不知忽止者以氣血未敗故旋見而旋止即
　小中風也卒倒而甚者以根夲既虧故遽病而難復
　即大頭眩也且必見於中年之外而較之少壯益又
　可知於此察之則其是風非風是痰非痰而虚實従
　可悟矣何今人不識病機但見眩仆不語等證無不
　謂之風痰而非消即㪚吾恐㡬㣲之氣有不堪再加
　剷削矣深可悲也
　　　論治(共三/條)
一頭眩雖屬上虚然不能無渉於下盖上虚者陽中之
　陽虚也下虚者隂中之陽虚也陽中之陽虚者宜治
　其氣如四君子湯五君子煎歸脾湯補中益氣湯如
　兼嘔吐者宜聖术煎大加人參之類是也○隂中之
　陽虚者宜補其精如五福飲七福飲左歸飲右歸飲
　四物湯之類是也○然伐下者必枯其上滋苗者必
　灌其根所以凡治上虚者猶當以兼補氣血為最如
　大補元煎十全大補湯及諸補隂補陽等劑俱當酌
　宜用之
一眩運證凡有如前論首條所載病源者當各因其證
　求而治之其或有火者宜兼清火有痰者宜兼清痰
　有氣者宜兼順氣亦在乎因機應變然無不當以治
　虚為先而兼治為佐也
一古法之治眩運亦有當察者丹溪曰濕痰者多宜二
　陳湯火者加酒芩挟氣虚者相火也治痰為先挟氣
　藥降火如東垣半夏白术天麻湯之類○眩運不可
　當者以大黄酒炒為末茶湯調下○火動其痰用二
　陳加黄芩蒼木羌活㪚風行濕附録曰有早起眩運
　須㬰自定日以為常者正元㪚下黒錫丹○傷濕頭
　運腎着湯加川芎名除濕湯○有痰者青州白丸子
　愚謂古法之治眩運如半夏白术天麻湯治脾痰也
　二陳湯加黄芩治熱痰也青州白丸子治風痰寒痰
　也腎着湯治濕痰也此外如大黄末之治眩運不可
　當惟痰火上壅者宜之黒錫丹之重墜惟氣實於上
　者宜之苐恐眩運一證實痰實火者無㡬而亦非上
　盛之病此古方之有宜否用者不可不審
　　　述古
劉宗厚云眩暈一證人皆稱為上實下虚所致而不眀
　言其所以然之故盖所謂虚者血與氣也所謂實者
　痰涎風火也原病之由有氣虚者乃清氣不能上升
　或汗多亾陽而致當升陽補氣有血虚者乃因亾血
　過多陽無所附而然當益隂補血此皆不足之證也
　有因痰涎鬰遏者宜開痰導鬰重則吐下有因風火
　所動者宜清上降火若因外感而得者此皆有餘之
　證也世有所謂氣不歸元而用丹藥鎮墜沉香降氣
　之法葢香竄㪚氣丹藥助火其不歸之氣豈能因此
　而復耶内經所謂治病必求其夲氣之不歸求其夲
　而用藥則善矣
　　　吐法新按
先君夀峰公少壯時頗好飲因致酒病自四旬之外遂
　絶戒不飲後至七旬因除夜之樂飲一小杯而次早
　眩暈不能起先君素善吐法有記在痰飲門因吐去
　清痰而眩運頓愈原其所由則一杯之酒何遽為痰
　不過以惡酒之臟而忽被酒氣則真隂清氣為之淆
　亂而然吐去痰飲酒氣可除吐能升氣清陽可復此
　非治痰而實以治亂耳故志此以見其義
　　　眩暈論列方
五福飲(新補六/)　　　　　七福飲(新補七/)
四君子湯(補一/)　　　　　四物湯(補八/)
左歸飲(新補二/)　　　　　五君子煎(新熱六/)
腎着湯(熱百三/十)　　　　　右歸飲(新補三/)
十全大補湯(補二/十)　　　　二陳湯(和一/)
歸脾湯(補三三/)　　　　　補中益氣湯(補三/一)
正元㪚(熱五二/)　　　　　聖术煎(新熱二/五)
大補元煎(新補/一)　　　　　青州白丸子(和百/十二)
黒錫丹(熱百九/十)　　　　　半夏白术天麻湯(和十/五)
　　　論外備用方
參附湯(補三八/)　　　　　术附湯(補四二/)
益氣補腎湯(補百四/氣虚)　　　玉液湯(和九六/痰暈)
袪痰丸(和百三/風痰)　　　　　苓桂术甘湯(和三六/虚痰運)
飬正丹(熱一八九/痰涎上盛)　　　　芎术湯(熱五十暈/寒濕眩)
　
　
　
　景岳全書卷十七
欽定四庫全書
　景岳全書卷十八
　　　　　　　　　　　　眀　張介賔　撰
　　怔忡驚恐
　　　經義
平人氣象論曰胃之大絡名曰虚里貫鬲絡肺出於左
　乳下其動應衣宗氣泄也(詳前脾/胃門)
隂陽應象大論曰心在志為喜肝在志為怒脾在志為
　思肺在志為憂腎在志為恐
金匱真言論曰東方色青入通於肝其病𤼵驚駭
脉解篇曰陽明所謂甚則厥惡人與火聞木音則惕然
　而驚者陽氣與隂氣相薄水火相惡故惕然而驚也
舉痛論曰驚則氣亂○驚則心無所倚神無所歸慮無
　所定故氣亂矣
六元正紀大論曰少隂所至為驚惑惡寒戰慄譫妄○
　少陽所至為驚躁瞀昧暴病
五常政大論曰委和之紀其發驚駭
　真要大論曰少陽之復大熱將至驚瘛欬衂心熱煩
　躁○陽明之復清氣大舉甚則入肝驚駭筋攣○諸
　病肘腫疼酸驚駭皆屬於火
隂陽别論曰二陽一隂發病主驚駭背痛
大竒論曰肝脉騖暴有所驚駭○二隂急為癎厥二陽
　急為驚○脉至如數使人暴驚三四日自己
隂陽應象大論曰腎在志為恐恐傷腎思勝恐
藏象法時論曰肝虚則目􁞃􁞃無所見耳無所聞善恐
　如人將捕之
舉痛論曰恐則氣下○恐則精却却則上焦閉閉則氣
　還還則下焦脹故氣不行矣
夲神篇曰恐懼者神蕩憚而不收○心怵惕思慮則傷
　神神傷則恐懼自失破䐃脱肉毛悴色夭死於冬○
　恐懼而不解則傷精精傷則骨痠痿厥精時自下
邪氣臟腑病形篇曰愁憂恐懼則傷心
夀夭剛柔篇曰憂恐忿怒傷氣
五臟生成篇曰肝氣虚則恐實則怒
調經論曰神有餘則笑不休神不足則悲○血有餘則怒
　不足則恐
　　　論怔忡
怔忡之病心胸築築振動惶惶惕惕無時得寧者是也
　然古無是名其在内經則曰胃之大絡名曰虚里出
　於左乳下其動應衣宗氣泄也在越人仲景則有動
　氣在上下左右之辨云諸動氣皆不可汗下也凡此
　者即皆怔忡之類此證惟隂虚勞損之人乃有之盖
　隂虚於下則宗氣無根而氣不歸源所以在上則浮
　撼於胸臆在下則振動於臍旁虚㣲者動亦㣲虚甚
　者動亦甚凡患此者速宜節慾節勞切戒酒色凡治
　此者速宜飬氣飬精培補根夲若或誤認為痰火而
　妄施清利則速其危矣○外傷寒門論下條附有動
　氣辨宜參證之
　　　論驚恐
驚有二證有因病而驚者有因驚而病者如東方色青
　入通於肝其病𤼵驚駭及傷寒陽明證聞木音則惕
　然而驚之類此則或因嵗火之盛或因嵗木之衰或
　因風熱之相摶或因金木之相制是當察客邪以兼
　治其標若因驚而病者如驚則氣亂而心無所倚神
　無所歸慮無所定之類此必於聞見奪氣而得之是
　宜安飬心神滋培肝膽當以専扶元氣為主治此固
　二者之辨然總之主氣強者不易驚而易驚者必肝
　膽之不足者也故雖有客邪亦當知先本後標之義
　○又如驚則氣亂恐則氣下驚恐雖若同類而不知
　恐之傷人尤甚於驚何也盖驚出於暫而暫者即可
　復恐積於漸而漸者不可解甚至心怯而神傷精却
　則隂痿日消月縮不亾不已此非大勇大㫁者必不
　能拔去其病根徒資藥力不易及也予甞治暴驚者
　十愈其八九治恐懼者十不得其一二
　　　論治(共三/條)
凡治怔忡驚恐者雖有心脾肝腎之分然陽統乎隂心
　夲乎腎所以上不寧者未有不由乎下心氣虚者未
　有不因乎精此心脾肝腎之氣名雖有異而治有不
　可離者亦以精氣互根之宜然而君相相資之全力
　也然或宜先氣而後精或宜先精而後氣或兼熱者
　之宜清或兼寒者之宜煖此又當因其病情而酌用
　之故用方者宜圓不宜鑿也
一心脾血氣夲虚而或為怔忡或為驚恐或偶以大驚
　猝恐而致神志昏亂者俱宜七福飲甚者大補元煎
　○命門水虧真隂不足而怔忡不已者左歸飲○命
　門火虧真陽不足而怔忡者右歸飲○三隂精血虧
　損隂中之陽不足而為怔忡驚恐者大營煎或理隂
　煎○若水虧火盛煩躁熱渇而怔忡驚悸不寧者二
　隂煎或加減一隂煎○若思鬰過度耗傷心血而為
　怔忡驚悸者逍遥飲或益營湯○若寒痰停蓄心下
　而怔忡者薑术湯
一心虚血少神志不寧而驚悸者飬心湯或寧志丸或
　十四友丸○若因驚失志而心神不寧者寧志膏或
　逺志丸○心血不足肝火不清血熱多驚者硃砂安
　神丸○心神虚怯㣲兼痰火而驚悸者八物定志丸
　○心氣鬰滯多痰而驚者加味四七湯○痰迷心竅
　驚悸者温膽湯或茯苓飲子甚者硃砂消痰飲○風
　熱生痰上乘心膈而驚悸者簡要濟衆方○若大恐
　大懼以致損傷心脾腎氣而神消精却飲食日減者
　必用七福飲理隂煎或大營煎或大補元煎之類酌
　宜治之然必宜洗心滌慮盡釋病根則庶可保全也
　　　怔忡論列方
七福飲(新補七/)　　　　　大營煎(新補十/四)
大補元煎(新補/)　　　　　左歸飲(新補二/)
右歸飲(新補三/)　　　　　加減一陰煎(新補/九)
寧志丸(補百十/五)　　　　　逺志丸(補百十/四)
八物定志丸(補百十/八)　　　寧志膏(補百十/六)
飬心湯(補八十/)　　　　　硃砂安神丸(寒一四/二)
益營湯(補九二/)　　　　　温膽湯(和/一)　(五/)
硃砂消痰飲(和百/)　　　　理隂煎(新熱三/)
二隂煎(新補十/)　　　　　加味四七湯(和九八/)
逍遥飲(新因一/)　　　　　薑术湯(熱八九/)
簡要濟衆方(和三五/六)　　　十四友丸(補百十/九)
茯苓飲子(和九四/)
　　　論外備用方
歸脾湯(補三三/)　　　　　人參丸(補百六神/固精安)
人參飬營湯(補二/一)　　　　開心㪚(補八三/)
定志丸(補百十七/通心氣)　　　　秘𫝊酸棗仁湯(補八六/補心氣)
心腎丸(補百十三/心腎俱虚)　　　　歸神丹(和三五九/風痰虚驚)
加味四君子湯(補二肺/補脾)　　酸棗仁湯(補八五心/清心飬)
逺志飲子(補九十氣/温補心)　　　平補鎮心丹(補百十一/鎮心飬心)
天王補心丹(補百九/除驚悸)　　　十味温膽湯(和一五三/心虚遺精)
龍腦雞酥丸(和三七二/虚火煩熱)
　　不寐
　　　經義
邪客篇帝曰夫邪氣之客人也或令人目不瞑不臥出
　者何氣使然伯髙曰五榖入於胃也其糟粕津液宗
　氣分為三隧故宗氣積於胸中出於喉嚨以貫心脉
　而行呼吸焉營氣者泌其津液注之於脉化以為血
　以榮四末内注五臟六腑以應刻數焉衛氣者出其
　悍氣之慓疾而先行於四末分肉皮膚之間而不休
　者也晝行於陽夜行於隂常従足少隂之分間行於
　五臟六腑今厥氣客於五臟六腑則衛氣獨衛其外
　行於陽不得入於隂行於陽則陽氣盛陽氣盛則陽
　蹻䧟不得入於隂隂虚故目不瞑帝曰善治之奈何
　伯髙曰補其不足瀉其有餘調其虚實以通其道而
　去其邪飲以半夏湯一劑隂陽已調其臥立至
大惑論帝曰病不得臥者何氣使然岐伯曰衛氣不得
　入於隂常㽞於陽㽞於陽則陽氣滿陽氣滿則陽蹻
　盛不得入於隂則隂氣虚故目不瞑矣○帝曰病目
　而不得視者何氣使然岐伯曰衛氣㽞於隂不得行
　於陽畱於隂則隂氣盛隂氣盛則隂蹻滿不得入於
　陽則陽氣虚故目閉矣○帝曰人之多臥者何氣使
　然岐伯曰此人腸胃大而皮膚濕而分肉不解焉腸
　胃大則衛氣留久皮膚濕則分肉不解其行遲夫衛
　氣者晝日常行於陽夜行於隂故陽氣盡則臥隂氣
　盡則寤故腸胃大則衛氣行㽞久皮膚濕分肉不解
　則行遲㽞於隂也久其氣不精則欲瞑故多臥矣○
　其腸胃小皮膚滑以緩分肉解利衛氣之留於陽也
　久故少瞑焉○帝曰其非常經也卒然多臥者何氣
　使然岐伯曰邪氣留於上焦上焦閉而不通已食若
　飲湯衛氣留久於隂而不行故卒然多臥焉帝曰善
　治此諸邪奈何岐伯曰先其臟腑誅其小過後調其
　氣盛者瀉之虚者補之必先眀知其形志之苦樂定
　乃取之
口問篇帝曰人之欠者何氣使然岐伯曰衛氣晝日行
　於陽夜半則行於隂隂者主夜夜者臥陽者主上隂
　者主下故隂氣積於下陽氣未盡陽引而上隂引而
　下隂陽相引故數欠陽氣盡隂氣盛則目瞑隂氣盡
　而陽氣盛則寤矣瀉足少隂補足太陽
寒熱病篇曰隂蹻陽蹻隂陽相交陽入隂隂出陽交於
　目鋭眥陽氣盛則瞑目隂氣盛則瞑目
衛氣行篇曰平旦隂盡陽氣出於目目張則氣上行於
　頭夜行於隂則復合於目故為一周
營衛生㑹篇曰夜半為隂隴夜半後而為隂衰平旦隂
　盡而陽受氣矣日中為陽隴日西而陽衰日入陽盡
　而隂受氣矣夜半而大㑹萬民皆臥命曰合隂平旦
　隂盡而陽受氣如是無已與天地同紀○帝曰老人
　之不夜瞑者何氣使然少壯之人不盡瞑者何氣使
　然岐伯曰壯者之氣血盛則肌肉滑氣道通營衛之
　行不失其常故晝精而夜瞑老者之氣血衰其肌肉
　枯氣道濇五臟之氣相搏其營氣衰少而衛氣内伐
　故晝不精夜不瞑
水熱穴論曰故水病下為肘腫大腹上為喘呼不得臥
　者標夲俱病
評熱病論曰不能正偃者胃中不和也正偃則欬甚上
　廹肺也○諸水病者故不能臥臥則驚驚則欬甚也
太隂陽眀論曰犯賊風虚邪者陽受之飲食不節起居
　不時者隂受之陽受之則入六腑隂受之則入五臟
　入六腑則身熱不時臥上為喘呼入五臟則䐜滿閉
　塞下為飱泄久為腸澼
逆調論曰不得臥而息有音者是陽明之逆也足三陽
　者下行今逆而上行故息有音也陽明者胃脉也胃
　者六腑之海其氣亦下行陽明逆不得従其道故不
　得臥也下經曰胃不和則臥不安此之謂也○夫不
　得臥臥則喘者是水氣之客也夫水者循津液而流
　也腎者水藏主津液主臥與喘也○帝曰人之不得
　偃臥者何也岐伯曰肺者臟之盖也肺氣盛則脉大
　脉大則不得偃臥
　　　論證(共三/條)
不寐證雖病有不一然惟知邪正二字則盡之矣盖寐
　夲乎隂神其主也神安則寐神不安則不寐其所以
　不安者一由邪氣之擾一由營氣之不足耳有邪者
　多實證無邪者皆虚證凡如傷寒傷風瘧疾之不寐
　者此皆外邪深入之擾也如痰如火如寒氣水氣如
　飲食忿怒之不寐者此皆内邪滯逆之擾也舍此之
　外則凡思慮勞倦驚恐憂疑及别無所累而常多不
　寐者總屬真隂精血之不足隂陽不交而神有不安
　其室耳知此二者則知所以治此矣
　飲濃茶則不寐心有事亦不寐者以心氣之被伐也
　盖心藏神為陽氣之宅也衛主氣司陽氣之化也凡
　衛氣入隂則靜靜則寐正以陽有所歸故神安而寐
　也而濃茶以隂寒之性大制元陽陽為隂抑則神索
　不安是以不寐也又心為事擾則神動神動則不靜
　是以不寐也故欲求寐者當飬隂中之陽及去靜中
　之動則得之矣
一凡治病者服藥即得寐此得效之徴也正以邪居神
　室臥必不寧若藥已對證則一匕入咽羣邪頓退盜
　賊甫去民即得安此其治亂之機判於頃刻藥之效
　否即此可知其有誤治妄投者反以従亂反以助虚
　必致煩悶懊憹更増不快知者見㡬當以此預知之
　矣
　　　論治
一無邪而不寐者必營氣之不足也營主血血虚則無
　以飬心心虚則神不守舍故或為驚惕或為恐畏或
　若有所繫戀或無因而偏多妄思以致終夜不寐及
　忽寐忽醒而為神魂不安等證皆宜以飬營飬氣為
　主治○若思慮勞倦傷心脾以致氣虚精䧟而為怔
　忡驚悸不寐者宜夀脾煎或歸脾湯○若七情内傷
　血氣耗損或恐畏傷腎或驚懼傷膽神以精虧而無
　依無寐者宜五福飲七福飲或三隂煎五君子煎擇
　而用之○若營衛俱傷血氣大壊神魂無主而晝夜
　不寐者必用大補元煎加減治之○若勞倦傷心脾
　中氣不足清陽不升外感不解而寒熱不寐者補中
　益氣湯○若思慮過度心虚不寐而㣲兼煩熱者飬
　心湯或酸棗仁湯○若焦思過度耗心血動心火而
　煩熱乾渇不寐者天王補心丹○若心虚火盛煩亂
　内熱而怔忡不寐者安神丸○若精血虚耗兼痰氣
　内蓄而怔忡夜臥不安者秘𫝊酸棗仁湯痰盛者十
　味温膽湯○凡人以勞倦思慮太過者必致血液耗
　亡神魂無主所以不寐即有㣲痰㣲火皆不必顧只
　宜培飬氣血血氣復則諸證自退若兼顧而雜治之
　則十暴一寒病必難愈漸至元神俱竭而不可救者
　有矣○予治周公不寐醫按附後三消門
一有邪而不寐者去其邪而神自安也故凡治風寒之
　邪必宜㪚如諸柴胡飲及麻黄桂枝紫蘓乾葛之類
　是也火熱之邪必宜涼如竹葉石膏湯及芩連梔柏
　之屬是也痰飲之邪宜化痰如温膽湯六安煎導痰
　湯滚痰丸之屬是也飲食之邪宜消滯如大和中飲
　平胃㪚之屬是也水濕之邪宜分利如五苓㪚五皮
　㪚或加金匱腎氣丸之屬是也氣逆之邪宜行氣如
　排氣飲四磨飲之屬是也隂寒之邪宜温中如理隂
　煎理中湯之屬是也諸如此類亦畧舉大概未悉其
　詳仍當於各門求法治之
徐東臯曰痰水擾亂心神不寧思慮過傷火熾痰鬰而
　致不眠者多矣有因腎水不足真隂不升而心陽獨
　亢者亦不得眠有脾倦火鬰不得䟽㪚每至五更随
　氣上升而𤼵躁便不成寐此宜用快脾解鬰清痰降
　火之法也○有體氣素盛偶為痰火所致不得眠者
　宜先用滚痰丸次用安神丸清心涼膈之類○有體
　素弱或因過勞或因病後此為不足宜用飬血安神
　之類○凡病後及婦人産後不得眠者此皆血氣虚
　而心脾二臟不足雖有痰火亦不宜過於攻治仍當
　以補飬為君或佐以清痰降火之藥其不因病後而
　不寐者雖以痰火處治亦必佐以飬血補虚之藥方
　為當也
　　　不寐論列方
半夏湯(和十四/)　　　　　三隂煎(新補十/)
補中益氣湯(補三/)　　　　五福飲(新補六/)
七福飲(新補七/)　　　　　天王補心丹(補百/九)
歸脾湯(補三三/)　　　　　夀脾煎(新熱十/六)
金匱腎氣丸(補一/二六)　　　　理中湯(熱一/)
理隂煎新熱(三/)　　　　　十味温膽湯(和一/五三)
飬心湯(補八十/)　　　　　排氣飲(新和六/)
竹葉石膏湯(寒六/)　　　　安神丸(寒一四/二)
四磨飲(和五二/)　　　　　五君子湯(新熱六/)
六安煎(新和二/)　　　　　温膽湯(和一五/二)
大和中飲(新和七/)　　　　平胃㪚(和十七/)
導痰湯(和九一/)　　　　　酸棗仁湯(補八五/)
五苓㪚(和一八/二)　　　　　滚痰丸(攻七七/)
秘𫝊酸棗仁湯(補八/六)　　　五皮㪚(和六七/六八)
大補元煎(新補一/)
　　　論外備用方
逺志湯(補八九/虚煩)　　　　　益營湯(補九二傷/心血耗)
茯苓補心湯(補八四/多煩)　　　聖愈湯(補九一/血虚)
酸棗仁湯(補八七/虚熱)　　　　琥珀多寐丸(補百二十/清心飬神)
　　三消乾渇
　　　經義
隂陽别論曰二陽之病𤼵心脾其傳為風消○二陽結
　謂之消
氣厥論曰心移寒於肺肺消肺消者飲一溲二死不治
　○心移熱於肺𫝊為膈消
五變篇曰五臟皆柔弱者善病消癉
本藏篇曰五臟脆者皆善病消癉易傷
師傅篇曰中熱消癉則便寒○胃中熱則消榖令人懸
　心善饑○胃中熱腸中寒則疾饑小腹痛脹
脉要精㣲論曰癉成為消中
玉機真藏論曰肝𫝊之脾病名曰癉風𤼵癉腹中熱煩
　心出黄
通評虚實論曰凡治消癉仆撃偏枯瘘厥氣滿𤼵逆肥
　貴人則膏粱之疾也○帝曰消癉虚實何如岐伯曰
　脉實大病久可治脉懸小堅病久不可治
邪氣臟腑病形篇曰心脉肺脉肝脉脾脉腎脉㣲小皆
　為消癉
腹中論帝曰夫子數言熱中消中不可服膏粱芳草石
　藥石藥𤼵瘨芳草𤼵狂夫熱中消中者皆富貴人也
　今禁膏粱是不合其心禁芳草石藥是病不愈願聞
　其説岐伯曰夫芳草之氣美石藥之氣悍二者其氣
　急疾堅勁故非緩心和人不可以服此二者夫熱氣
　慓悍藥氣亦然二者相遇内恐傷脾脾者土也而惡
　木服此藥者至甲乙日更論
竒病論帝曰有病口甘者病名為何何以得之岐伯曰
　此五氣之溢也名曰脾癉夫五味入口藏於胃脾為
　之行其精氣津液在脾故令人口甘也此肥美之所
　𤼵也肥者令人内熱甘者令人中滿故其氣上溢轉
　為消渇治之以蘭除陳氣也
五邪篇曰邪在脾胃則病肌肉痛陽氣有餘隂氣不足
　則熱中善饑
　　　論證(共二/條)
三消之病三焦受病也上消者渇證也大渇引飲随飲
　随渇以上焦之津液枯涸古云其病在肺而不知心
　脾陽眀之火皆能薫炙而然故又謂之膈消也○中
　消者中焦病也多食善饑不為肌肉而日加削瘦其
　病在脾胃又謂之消中也○下消者下焦病也小便
　黄赤為淋為濁如膏如脂靣黒耳焦日漸消瘦其病
　在腎故又名腎消也此三消者古人悉認為火證然
　有實火者以邪熱有餘也有虚火者以真隂不足也
　使治消證而不辨虚實則未有不誤者矣
一消證有隂陽尤不可不察如多渇者曰消渇善饑者
　曰消榖小便淋濁如膏者曰腎消凡此者多由於火
　火盛則隂虚是皆陽消之證也至於隂消之義則未
　有知之者盖消者消爍也亦消耗也凡隂陽血氣之
　屬日見消敗者皆謂之消故不可盡以火證為言何
　以見之如氣厥論曰心移寒於肺為肺消飲一溲二
　死不治此正以元氣之衰而金寒水冷故水不化氣
　而氣悉化水豈非陽虚之隂證乎又如邪氣臟腑病
　形篇言五臓之脉細小者皆為消癉豈以細小之脉
　而為有餘之陽證乎此内經隂消之義固已顯然言
　之而但人所未察耳故凡治三消證者必當察其脉
　氣病氣形氣但見夲元虧竭及假火等證必當速救
　根夲以資化元若但知為火而専務清理未有不隂
　陽俱敗者矣
　　　論治(共五/條)
凡治消之法最當先辨虚實若察其脉證果為實火致
　耗津液者但去其火則津液自生而消渇自止若由
　真水不足則悉屬隂虚無論上中下急宜治腎必使
　隂氣漸充精血漸復則病必自愈若但知清火則隂
　無以生而日見消敗益以困矣
一上消善渇中消善饑雖曰上消屬肺中消屬胃然總
　之火在中上二焦者亦無非胃火上炎而然但當㣲
　為分别以治之○若二焦果由實火則皆宜白虎湯
　主之○若渇多饑少病多在肺者宜人參白虎湯主
　之○若水虧於下火炎於上有不得不清者宜玉女
　煎或加減一隂煎之類主之○一云上焦渇是心火
　刑金所致宜降火清金以蘭香葉白葵花黄柏知母
　少加升麻以引清氣上升而渇自止此説亦可酌用
一中消火證以善饑而瘦古法直以調胃承氣湯及三
　黄丸之類主之然既以善饑其無停積可知既無停
　積則止宜清火豈堪攻擊非有乾結不通等證而用
　此二劑恐非所宜○若其果屬胃火别無虚證則三
　補丸玉泉㪚白虎湯及抽薪飲之類皆可擇而用也
一下消證小便淋濁如膏如油或加煩躁耳焦此腎水
　虧竭之證古法用六味地黄丸之類主之固其宜矣
　然以余觀之則亦當辨其寒熱滑澁分而治之庶乎
　盡善○若淋濁如膏兼熱病而有火者宜補而兼清
　以加減一隂煎或補隂丸大補隂丸或六味地黄丸
　加黄柏知母之類主之○若不消而兼澁者宜補宜
　利以六味地黄丸之類主之○若下焦淋濁而全無
　火者乃氣不攝精而然但宜壯水飬氣以左歸飲大
　補元煎之類主之○若火衰不能化氣氣虚不能化
　液者猶當以右歸飲右歸丸八味地黄丸之類主之
　○若下焦無火而兼滑者當以固腎補隂為主宜秘
　元煎固隂煎及苓术兎絲丸之類主之
一三消證古人以上焦屬肺中焦屬胃下焦屬腎而多
　従火治是固然矣然以余論之則三焦之火多有病
　夲於腎而無不由乎命門者夫命門為水火之腑凡
　水虧證固能為消為渇而火虧證亦能為消為渇者
　何也盖水不能濟火則火不歸原故有火遊於肺而
　為上消者有火遊於胃而為中消者有火爍隂精而
　為下消者是皆真隂不足水虧於下之消證也○又
　有陽不化氣則水精不布水不得火則有降無升所
　以直入膀胱而飲一溲二以致泉源不滋天壤枮涸
　者是皆真陽不足火虧於下之消證也隂虚之消治
　宜壯水固有言之者矣陽虚之消謂宜補火則人必
　不信不知釡底加薪氤氲徹頂稿禾得雨生意歸巔
　此無他皆陽氣之使然也亦生殺之㣲權也余因消
　證多虚難堪剥削若不求其斵䘮之因而再伐生氣
　則消者愈消無従復矣故再筆於此用以告夫明者
　　　述古(共六/條)
巢氏病源曰夫消渇者渇不止小便多者是也由少年
　服五石諸丸㪚積經年嵗石氣結於腎中使人下焦
　虚熱及至年衰血氣減少不能復制於石石勢獨盛
　則腎為之燥故上為飲水下為小便不禁也其病變
　多𤼵癰疽此因石氣㽞於經絡血澁不行故成癰膿
陳無擇曰消渇屬心故煩心致心火㪚漫渇而引飲諸
　脉軟㪚皆氣實血虚也消中屬脾癉熱減則為消中
　消中復有三有因寒中隂勝陽鬰久必為熱中經云
　脉洪大隂不足陽有餘則為熱中多食數溺為消中
　隂狂興盛不交精泄則為強中病至強中不亦危乎
　消腎屬腎壯盛之時不謹而縦慾房勞年長腎衰多
　服金石真氣旣䘮口亁精溢自泄不飲而利經云不
　渇而小便自利名曰腎消亦曰内消
梁古老人曰能食而渇者白虎加人參湯不能食而渇
　者錢氏白术㪚倍加乾葛治之上中旣平不復傳下
　消矣前人用藥厥有㫖哉
東垣曰髙消者舌上赤裂大渇引飲逆調論云心移寒
　於肺𫝊為膈消者是也以白虎加人參湯治之○中
　消者善食而瘦自汗大便硬小便數叔和所謂口乾
　飲水多食饑虚癉成消中是也以調胃承氣湯三黄
　丸治之○下消者煩躁引飲耳輪焦溺如膏所謂焦
　煩水易虧此腎消也以六味地黄丸治之總録所謂
　未𫝊能食者必發癰疽背瘡不能食者必𫝊中膈鼓
　脹皆謂不治之證
丹溪曰消渇宜飬肺降火生血為主○三消者多屬不
　生津液宜四物湯為主○上消者夲方加五味子人
　參麥門冬天花粉煎入生藕汁生地黄汁人乳飲酒
　人加生葛汁○中消者夲方加知母石膏滑石以降
　胃火○下消者夲方加黄柏知母熟地黄五味子之
　類以滋腎水當飲藻絲湯代茶○天花粉消渇神藥
　也○三焦皆禁用半夏血虚亦忌用口乾咽燥大便
　難者亦不宜用汗多者不可用不已必用薑監制之
徐東臯曰消渇雖有數者之不同其為病之肇端則皆
　膏粱肥甘之變酒色勞傷之過皆富貴人病之而貧
　賤者鮮有也凡初覺燥渇便當清心寡慾薄滋味減
　思慮則治可瘳若有一毫不謹總有名醫良劑必不
　能有生矣
　　　下消不寐新按
省中周公者山左人也年逾四旬案牘積勞致成羸疾
　神困食減時多恐懼自冬春逹夏通宵不寐者凡半
　年有餘而止焦無渇不嗜湯水或有少欲則沃而不
　行然每夜必去溺二三升莫知其所従來且半皆如
　膏濁液尫羸至極自分必死及予診視覺其脉猶帶
　緩肉亦未脱知其胃氣尚存慰以無慮乃用歸脾湯
　去木香及大補元煎之屬一以飬陽一以飬隂出入
　間用至三百餘劑計人參二十斤乃得全愈此神消
　於上精消於下之證也可見消有隂陽不得盡言為
　火姑紀此一按以為治消治不寐者之鑑
　　　三消論列方
白虎湯(寒二/)　　　　　　玉女煎(新寒十/五)
玉泉㪚(新寒十/五)　　　　　四物湯(補八/)
歸脾湯(補三三/)　　　　　秘元煎(新固一/)
固隂煎(新固二/)　　　　　抽薪飲(新寒三/)
補隂丸(寒百六/十)　　　　　左歸飲(新補二/)
右歸丸(新補三/)　　　　　右歸飲(新補五/)
六味丸(補一二/一)　　　　　八味丸(補一二/二)
三補丸(寒一六/二)　　　　　三黄丸(攻六八/)
大補元煎(新補/一)　　　　　大補隂丸(寒一/五七)
人參白虎湯(寒三/)　　　　加減一隂煎(新補/九)
錢氏白术㪚(小七/)　　　　苓术兎絲丸(新固/五)
調胃承氣湯攻(三/)
　　　論外備用方
玉泉丸(寒七五/熱渇)　　　　　益元㪚(寒百十/二)
龍腦鷄蘓㪚(和三七二/虚火煩渇)　　生脉㪚(補五七/)
火府丹(寒百二十/消渇)　　　　麦門冬飲子(寒四八/膈消渇)
鹿茸丸(補一三五/腎虚消渇)　　　　小建中湯(補二二/燥渇)
人參飬營湯(補二/一)　　　　天花丸(和百四/消渇)
五味子湯(補五九/隂虚渇)　　　　人參固夲丸(補百七/隂虚渇)
天花㪚(寒七三/)　　　　　地骨皮㪚(寒七四/壯熱渇)
天王補心丸(補百九/亁渇)　　　醍醐膏(和三五三/消渇)
加減八味丸(補一/二三)　　　　益隂腎氣丸(補一二五/隂虚渇)
茯苓澤瀉湯(熱七五渇/反胃消)
　
　
　
　
　
　
　景岳全書卷十八
欽定四庫全書
　景岳全書卷十九
　　　　　　　　　　　　眀　張介賔　撰
　　欬𠻳
　　　經義
欬論黄帝問曰肺之令人欬何也岐伯對曰五臟六腑
　皆令人欬非獨肺也帝曰願聞其狀岐伯曰皮毛者
　肺之合也皮毛先受邪氣邪氣以従其合也其寒飲
　食入胃従肺脉上至於肺則肺寒肺寒則外内合邪
　因而客之則為肺欬五臟各以其時受病非其時各
　𫝊以與之人與天地相叅故五臟各以治時感於寒
　則受病㣲則為欬甚則為泄為痛乗秋則肺先受邪
　乗春則肝先受之乗夏則心先受之乗至隂則脾先
　受之乗冬則腎先受之○肺欬之狀欬而喘息有音
　甚則唾血○心欬之狀欬則心痛喉中介介如梗狀
　甚則咽痛喉痺○肝欬之狀欬則两脇下痛甚則不
　可以轉轉則两胠下滿○脾欬之狀欬則右脇下痛
　隂隂引肩背甚則不可以動動則欬劇○腎欬之狀
　欬則腰背相引而痛甚則欬涎○帝曰六腑之欬奈
　何安所受病岐伯曰五臟之久欬乃移於六腑○脾
　欬不已則胃受之胃欬之狀欬而嘔嘔甚則長蟲出
　○肝欬不已則膽受之膽欬之狀欬嘔膽汁○肺欬
　不已則大腸受之大腸欬狀欬而遺矢○心欬不已
　則小腸受之小腸欬狀欬而失氣氣與欬俱失○腎
　欬不已則膀胱受之膀胱欬狀欬而遺溺○久欬不
　已則三焦受之三焦欬狀欬而腹滿不欲飲食○此
　皆聚於胃關於肺使人多㖒唾而靣浮腫氣逆也○
　帝曰治之奈何岐伯曰治臟者治其俞治腑者治其
　合浮腫者治其經帝曰善
生氣通天論曰秋傷於濕上逆而欬
隂陽應象大論曰秋傷於濕冬生欬𠻳
示從容論曰欬𠻳煩寃者是腎氣之逆也○喘欬者是
　木氣并陽眀也
脉解篇曰少隂所謂嘔欬上氣喘者隂氣在下陽氣在
　上諸陽氣浮無所依從故嘔欬上氣喘也
隂陽别論曰一陽𤼵病少氣善欬善泄
五臟生成篇曰欬𠻳上氣厥在胸中過在手陽眀太隂
玉機真藏論曰秋脉不及則令人喘呼吸少氣而欬上
　氣見血下聞病音
刺禁論曰刺中肺三日死其動為欬
評熱病論曰勞風法在肺下(詳後論/證條中)
氣交變大論凡嵗火太過○嵗金大過○嵗水太過○
　嵗木不及等年俱有欬證
五常政大論凡審平之紀○從革之紀○堅成之紀○
　少陽司天等年俱有欬證
至真要大論凡少隂司天○太隂司天○少陽司天○
　陽眀司天○陽明之勝○少隂之復○太隂之復○
　少陽之復○陽眀之復○厥隂司天客勝○少陽司
　天主勝○太陽司天客勝等年俱有欬證
五邪篇曰邪在肺則病皮膚痛寒熱上氣喘汗出欬動
　肩背
繆刺論曰邪客於足少陽之絡令人脇痛不得息欬而
　汗出
　　　論證(共四/條)
欬𠻳一證竊見諸家立論太繁皆不得其要多致後人
　臨證莫知所従所以治難得效以余觀之則欬𠻳之
　要止惟二證何為二證一曰外感一曰内傷而盡之
　矣夫外感之邪必由皮毛而入盖皮毛為肺之合而
　凡外邪襲之則必先入於肺久而不愈則必自肺而
　𫝊於五臟也内傷之𠻳必起於隂分盖肺屬燥金為
　水之母隂損於下則陽孤於上水涸金枯肺苦於燥
　肺燥則癢癢則欬不能已也總之欬證雖多無非肺
　病而肺之為病亦無非此二者而已但於二者之中
　當分隂陽當分虚實耳盖外感之欬陽邪也陽邪自
　外而入故治宜辛温邪得温而自㪚也内傷之欬隂
　病也隂氣受傷於内故治宜甘平飬隂隂氣復而𠻳
　自愈也然外感之邪多有餘若實中有虚則宜兼補
　以㪚之内傷之病多不足若虚中挟實亦當兼清以
　潤之大都欬𠻳之因無出於此於此求之自得其夲
　得其夲則治之無不應手又何有巢氏之十欬證陳
　氏之三因證徒致亂人心目而不得其際也畱心者
　其熟味此意經云肺之令人欬又曰五臟六腑皆令
　人欬非獨肺也又曰皮毛先受邪氣邪氣以従其合
　也又曰五臟各以其時受病非其時各𫝊以與之然
　則五臓之欬由肺所傳則肺為主臟而五臟其兼者
　也故五臟六腑各有其證正以辨其兼證耳旣有兼
　證則亦當有兼治雖有兼治然無非以肺為主也是
　固然矣然愚則猶有説焉則謂外感之欬與内傷之
　欬其所本不同而所治亦異盖外感之欬其來在肺故
　必由肺以及臟此肺為夲而臟為標也内傷之欬先
　因傷臟故必由臟以及肺此臟為夲而肺為標也凡
　治内傷者使不知治臟而單治肺則真隂何由以復
　隂不復則欬終不愈治外感者使不知治陽而妄治
　隂則邪氣何由以解邪不解則𠻳終不寧經曰治病
　必求其夲何今人之不能察也
一勞風證内經評熱病論曰勞風法在肺下其為病使
　人強上𡨕視唾出若涕惡風而振寒此為勞風之病
　巨陽引精者三日中年者五日不精者七日欬出青
　黄涕其狀如濃大如彈丸從口中若鼻中出不出則
　傷肺傷肺則死矣
　賔按此勞風之證即勞力傷風證也盖人之勞者必
　毛竅開而汗液出所以風邪易入凡今人之患傷風
　者多有此證故輕者惟三四日重者五七日必欬出
　濁痰如涕而愈者此即勞風之屬也但以外感之法
　治之自無不愈其有勞之甚者或内摇其精或外勞
　其形勞傷既甚精血必虧故邪不能㪚而痰不能出
　此即勞損乾𠻳之類也所以多不可治
一外感有𠻳内傷亦有𠻳此一實一虚治當有辨也盖
　外感之𠻳必因偶受風寒故或為寒熱或為氣急或
　為鼻塞聲重頭痛吐痰邪輕者脉亦和緩邪甚者脉
　或弦洪㣲數但其素無積勞虚損等證而陡然欬𠻳
　者即外感證也○若内傷之𠻳則其病來有漸或因
　酒色或因勞傷必先有㣲𠻳而日漸以甚其證則或
　為夜熱潮熱或為形容瘦減或两顴常赤或氣短喉
　亁其脉輕者亦必㣲數重者必細數絃𦂳盖外感之
　𠻳其來暴内傷之𠻳其來徐外感之𠻳因於寒邪内
　傷之𠻳因於隂虚外感之𠻳可温可㪚其治易内傷
　之𠻳宜補宜和其治難此固其辨也然或其脉證素
　弱而忽病外感者有之或其形體素強而病致内傷
　者亦有之此中疑似但於病因脉色中細加權察自
　有聲應可證若或認之不真而互謬其治則吉凶攸
　係不淺也最宜慎之
　　　外感𠻳證治(共五/條)
一外感之𠻳無論四時必皆因於寒邪盖寒随時氣入
　客肺中所以治𠻳但治以辛温其邪自㪚惟六安煎
　加生薑為最妙凡屬外感悉宜先以此湯加減主之
　○若肺脘燥澁痰氣不利或年老血衰欬𠻳費力者
　於夲方加當歸二三錢○若寒氣太盛或中寒肺氣
　不温邪不能解者於此方加北細辛七八分或一錢
　若冬月寒盛氣閉邪不易㪚者即麻黄桂枝俱可加
　用或用小青龍湯○若傷風見寒或傷寒見風而往
　來寒熱欬𠻳不止者宜柴陳煎主之○若寒邪不甚
　痰氣不多者但以二陳湯加減主之則無有不愈
一外感之𠻳凡屬隂虚血少或脾肺虚寒之軰則最易
　感邪但察其脉體稍弱胸膈無滯或腎氣不足水泛
　為痰或心􁏘嘔惡饑不欲食或年及中衰血氣漸弱
　而欬𠻳不能愈者悉宜金水六君煎加減主之足稱
　神劑○若兼陽分氣虚而脉㣲神困懶言多汗者必
　加人參勿疑也○若但以脾胃土虚不能生金而邪
　不能解宜六君子湯以補脾肺或脾虚不能制水泛
　而為痰宜理中湯或理隂煎八味丸之類以補土母
　皆良法也
一外感欬𠻳而兼火者必有内熱喜冷脉滑等證亦但
　以二陳六安等湯酌加涼藥佐之熱㣲者可加黄芩
　一二錢熱甚者再加知母梔子之屬若火在陽明而
　兼頭痛熱渇者惟加石膏為宜
一外感之證春多升浮之氣治宜兼降如澤㵼前胡海
　石𤓰蔞之屬是也夏多炎熱之氣治宜兼涼如芩連
　知柏之屬是也秋多隂濕之氣治宜兼燥如蒼术白
　术亁薑細辛之屬是也冬多風寒之氣治宜兼㪚如
　防風紫蘓桂枝麻黄之屬是也經言嵗氣天和即此
　之類然時氣固不可不知而病氣尤不可不察若當
　其時而非其病及時證有不相合者又當舍時而從
　證也至於各臓之氣證有兼見者又當随宜兼治故
　不可任膠柱之見
一欬𠻳凡遇秋冬即𤼵者此寒包熱也但解其寒其熱
　自㪚宜六安煎二陳湯金水六君煎三方察其虚實
　壯老随宜用之如果内熱甚者不妨佐以黄芩知母
　之類
　　　内傷欬證治(共七/條)
一凡内傷之𠻳必皆夲於隂分何為隂分五臟之精氣
　是也然五臟皆有精氣而又惟腎為元精之夲肺為
　元氣之主故五臓之氣分受傷則病必自上而下由
　肺由脾以極於腎五臟之精分受傷則病必自下而
　上由腎由脾以極於肺肺腎俱病則他臟不免矣所
　以勞損之𠻳最為難治正以其病在根夲而不易為
　力也病在根夲尚堪治不求夲乎故欲治上者不在
　乎上而在乎下欲治下者不在乎下而在乎上知氣
　中有精精中有氣斯可以言虚勞之𠻳矣
一肺屬金為清虚之臟凡金被火刑則為𠻳金寒水冷
　亦為𠻳此欬𠻳所當治肺也然内傷之𠻳則不獨在
　肺盖五臟之精皆藏於腎而少隂腎脉從腎上貫肝
　膈入肺中循喉嚨挾舌夲所以肺金之虛多由腎水之
　涸正以子令母虚也故凡治勞損欬𠻳必當以壯水
　滋隂為主庶肺氣得充𠻳可漸愈宜一隂煎左歸飲
　瓊玉膏左歸丸六味地黄丸之類擇而用之○其有
　元陽下虧生氣不布以致脾困於中肺困於上而為
　喘促為痞滿為痰涎嘔惡為泄瀉畏寒凡脉見細弱
　證見虚寒而欬𠻳不已者此等證候皆不必治𠻳但
　補其陽而𠻳自止如右歸飲右歸丸八味地黄丸大
　補元煎六味囘陽飲理中湯劫勞㪚之類皆當随宜
　速用不得因循以致汲深無及也
一内傷欬𠻳凡水虧於下火炎於上以致火爍肺金而
　為亁渇煩熱喉痛口痛潮熱便結喜冷尺寸滑數等
　證則不得不兼清火以存其水宜四隂煎或加減一
　隂煎人參固夲丸主之此當與欬血證叅酌其治詳
　見血證門
一欬𠻳聲啞者以肺夲屬金盖金實則不鳴金破亦不
　鳴金實者以肺中有邪非寒邪即火邪也金破者以
　真隂受損非氣虚即精虚也寒邪者宜辛宜温火邪
　者宜甘宜清氣虚者宜補陽精虚者宜補隂大都此
　證邪實者其來暴其治亦易虚損者其來徐其治亦
　難治損之法當與後亁欬證叅酌用之内傷虚損之
　𠻳多不宜用燥藥及辛香動氣等劑如六安二陳之
　類皆不可輕用惟甘潤飬隂如乳酥蜂蜜百合地黄
　阿膠麦冬去皮胡桃肉之類皆所宜也
一外邪證多有誤認為勞傷而遂成真勞者此必其人
　氣體柔弱而醫家望之已有成心故見其𤼵熱遂認
　為火見其欬𠻳遂認為勞不眀表裏率用滋隂降火
　等劑不知寒邪既已在表涼藥不宜妄投若外既有
　寒而内又得寒則表裏合邪必致邪畱不解延綿日
　甚俗云傷風不愈變成勞夫傷風豈能變勞特以庸
　醫誤治而日加清削則柔弱之人能堪㡬多清理久
　而不愈不至成勞不已也此實醫之所誤耳故醫於
　此證最宜詳察在表在裡及新邪久病等因脉色形
　氣等辨辨得其真則但以六安煎金水六君煎或柴
　陳煎之類不數劑而可愈矣醫之不精此其一也
一亁欬𠻳證在丹溪曰火鬱之甚乃痰鬱火邪在肺中
　用苦梗以開之下用補隂降火不已則成勞湏用倒
　倉法此證多是不得志者有之愚謂丹溪此説殊不
　其然夫既云不得志則其憂思内傷豈痰火病也又
　豈苦梗倒倉所宜攻也盖亁欬𠻳者以肺中津液不
　足枯涸而然此眀係内傷虧損肺腎不交氣不生精
　精不化氣所以亁澁如此但其有火無火亦當辨治
　若藏平無火者止因肺虚故必先補氣自能生精宜
　五福飲之類主之若藏氣㣲寒者非辛不潤故必先
　補陽自可生隂宜理隂煎或六君子湯之類主之若
　兼内熱有火者須保真隂故必先壯水自能制火宜
　一隂煎或加減一隂煎兼貝母丸之類主之若以此
　證而但知消痰開鬱將見氣愈耗水愈虧未免為涸
　轍之鮒矣
　　　辨古
河間曰欬謂無痰而有聲肺氣傷而不清也𠻳是無聲
　而有痰脾濕動而為痰也欬𠻳謂有痰而有聲盖因
　傷於肺氣動於脾濕欬而為𠻳也脾濕者秋傷於濕
　積於脾也故經曰秋傷於濕冬必欬𠻳大抵素秋之
　氣宜清肅而反動之氣必上衝為欬𠻳甚則動於濕
　而為痰也假令濕在肝經謂之風痰濕在心經謂之
　熱痰濕在脾經謂之濕痰濕在腎經謂之寒痰宜随
　證而治之若欬而無痰者以辛甘潤其肺如蜜煎生
　薑湯蜜煎橘皮湯之屬是也若欬而𠻳者當以治痰
　為先治痰者必以順氣為主是以南星半夏勝其痰
　而欬𠻳自愈枳殻陳皮利其氣而痰自下痰而能食
　者大承氣湯㣲下之痰而不能食者厚朴湯䟽導之
　此治法之大體也
　愚觀河間此説謂治𠻳當先治痰因以南星半夏之
　屬為主似得治𠻳之法矣此其意謂𠻳必因痰故勝
　其痰而𠻳自愈則理有不然也盖外感之𠻳必因風
　寒風寒在肺則肺氣不清所以動𠻳動𠻳然後動痰
　此風邪痰𠻳之夲夲於外感非外感夲於痰也又如
　内傷之𠻳必因隂虚隂虚則水涸金枯所以動𠻳脾
　虚腎敗所以化痰此隂虚痰𠻳之夲夲於内傷非内
　傷夲於痰也今曰治𠻳當先治痰豈求夲之道乎然
　治外感之𠻳者誠惟二陳之屬為最效又何故也盖
　南星半夏生薑陳皮枳殻之類其味皆辛辛能入肺
　辛能㪚寒寒邪㪚則痰𠻳自愈此正所以治夲而實
　非以治痰也若内傷隂虚之𠻳則大忌辛燥此輩豈
　堪輕用哉經曰肺欲辛以辛瀉之此肺實者之宜辛
　也又曰辛走氣氣病無多食辛此肺虚者之忌辛也
　氣味宜否之理内經妙用如此河間何以不察而謂
　南星半夏之屬俱能治痰豈果治痰之標便能治𠻳
　之夲乎
　　　述古(共六/條)
楊仁齋曰肺出氣也腎内氣也肺為氣之主腎為氣之
　夲凡欬𠻳引動百骸自覺氣從臍下奔逆而上者此
　腎虚不能收氣歸原當以地黄丸安腎丸主之毋徒
　從事於肺此虚則補子之義也
衍義云有暴𠻳服諸藥不效或教之進生料鹿茸丸大
　兎絲子丸方愈有夲有標却不可因其暴𠻳而疑驟
　補之非所以易愈者亦覺之早故也
丹溪曰欬𠻳有風有寒有痰有火有虚有勞有鬱有肺
　脹
王節齋曰因𠻳而有痰者欬為重主治在肺因痰而致
　欬者痰為重主治在脾但是食積成痰痰氣上升以
　致欬𠻳只治其痰消其積而欬自止亦不必用肺藥
　以治欬也
薛立齋曰春月若因風寒所傷欬𠻳聲重頭痛用金沸
　草㪚○欬𠻳聲重身熱頭痛用局方消風㪚○葢肺
　主皮毛肺氣虚則凑理不宻風邪易入治法當解表
　兼實肺氣肺有火則腠理不閉風邪外乗治宜解表
　兼清肺火邪退即止若數行解散則重亡津液邪藴
　而為肺疽肺痿矣故凡肺受邪不能輸化而小便短
　少皮膚漸腫欬𠻳日増者宜用六君子湯以補脾肺
　六味丸以滋腎水○夏月火熱炎上喘急而𠻳靣赤
　潮熱脉洪大者用黄連解毒湯○熱燥而欬用梔子
　仁湯○欬唾有血用麥門冬湯俱兼以六味丸夏月
　尤當用此壯腎水以保肺金○夏月心火乘肺輕則
　用麦門冬湯重則用人參平肺㪚若上焦實熱用涼
　膈㪚虚熱用六君子湯○中焦實熱用竹葉石膏湯
　虚熱用竹葉黄茋湯○下焦虚熱用六味丸○秋月濕
　熱傷肺若欬而身熱自汗口亁便赤脉虚而洪者用
　白虎湯○身熱而煩氣髙而短心下痞滿四肢困倦
　精神短少者香薷飲○若病邪既去宜用補中益氣
　加亁山藥五味子以飬元氣柴胡升麻各二分以升
　生氣○冬月風寒外感形氣病氣俱實者宜用麻黄
　湯之類所謂自表而入自表而出若形氣病氣俱虚
　者宜補其元氣而佐以解表之藥若専於解表則肺
　氣益虚腠理益䟽外邪乗虚易入病愈難愈矣○若
　病日久或誤服表㪚之劑以致元氣虚而邪氣實者
　急宜補脾土為主則肺金有所飬而諸病自愈○若
　人老弱或勞傷元氣而患前證誤服麻黄枳殻紫蘓
　之類而汗出亡陽者多患肺癰肺痿治失其宜多致
　不起(缺/)　　　　　腎氣虧損火炎水涸或津液湧
　而為痰者乃(缺/)　　　　　用六味地黄丸壯腎水
　滋化源為主以補中益氣湯飬脾土生肺腎為佐設
　用清氣化痰則誤矣
徐東臯曰凡欬𠻳之人氣體虚弱者用瀉氣藥多不效
　間有效者亦必復作若此者並宜補益而𠻳自愈氣
　體厚者或係外感俱宜發㪚邪氣破滯氣而𠻳自寧
　新欬𠻳者亦宜從實治之也久欬𠻳者宜從虚治之
　也或用澁藥以擊其惰歸九仙㪚之屬也○凡治欬
　𠻳當先求病根伐去邪氣而後可以烏梅訶子五味
　􁂭粟殻欵冬花之類此輩性味燥澁有收歛劫奪之功
　亦在所必用可一服而愈然須權其先後而用之
　　　灸法
肺俞　　俞府　　天突　　風門(各七/壯)列缺(三壯/)乳
　根(三壯/)
　　　欬𠻳論列方
二陳湯(和一/)　　　　　　六安煎(新和二/)
理中湯(熱一/)　　　　　　麻黄湯(㪚一/)
厚朴湯(和五四/)　　　　　理隂煎(新熱三/)
柴陳煎(新㪚九/)　　　　　香薷飲(和一六九/)
白虎湯寒(二/)　　　　　　一隂煎(新補八/)
四隂煎(新補十二/)　　　　金水六君煎(新和一/)
五福飲(新補六/)　　　　　瓊玉膏(補六一/)
補中益氣湯(補三一/)　　　左歸飲(新補二/)
右歸飲(新補三/)　　　　　加減一隂煎(新補九/)
左歸丸(新補四/)　　　　　右歸丸(新補五/)
六味囘陽飲(新熱二/)　　　六味丸(補一二一/)
八味丸(補一二二/)　　　　人參固夲丸(補百七/)
人參平肺㪚(寒三七/)　　　地黄丸(補一二一/)
安腎丸(熱一六七/)　　　　竹葉石膏湯(寒五/)
劫勞㪚(婦一二四/)　　　　九仙㪚(固十/)
涼膈㪚(攻十九/)　　　　　竹葉黄耆湯(寒七/)
小清龍湯(㪚八/)　　　　　六君子湯(補五/)
生料鹿茸丸(補一三三/)　　大補元煎(新補一/)
兎門冬湯(寒四四/)　　　　大兎絲子丸(固三六/)
金沸草㪚(㪚八一/)　　　　梔子仁湯(寒十九/)
局方消風㪚(㪚四七/)　　　大承氣湯(攻一/)
黄連解毒湯(寒一/)　　　　貝母丸(新和十八/)
　　　論外備用方
四君子湯(補一/)　　　　　生脉㪚(補五七/)
十全大補湯(補二十/)　　　寧肺湯(補六三/熱𠻳)
蜜酥煎(補六六/)　　　　　鳯髓湯(補六五/潤肺)
五味異功㪚(補四/)　　　　鹿茸丸(補一三三/)
補肺湯(補六二/勞𠻳)　　　　　杏仁煎(和一四二/喘𠻳)
杏仁膏(和一四三/欬唾血)　　　　橘皮半夏湯(和十三/)
星香丸(和百二/痰𠻳)　　　　　蘓子煎(和一四一/潤肺)
杏仁蘿蔔子丸(和百十九/痰𠻳)　杏仁丸(和百八𠻳/老人欬)
白术湯(和二七/濕痰𠻳)　　　　　人參定喘湯(和一三四/寒喘𠻳)
前胡㪚(和一四四/煩熱𠻳)　　　　百花膏(和一四五/𠻳血)
阿膠㪚(和二百七/唾血)　　　　玉液丸(和百六/消痰火)
玉粉丸(和百七/痰𠻳)　　　　　桑皮㪚(㪚八四/風熱𠻳)
參蘓飲(㪚三四/風寒)　　　　　十神湯(㪚四十/外感)
旋覆花湯(㪚八二/風入肺)　　　　二母㪚(寒四九/肺熱)
紫苑㪚(寒五三/肺痿血)　　　　　黄芩知母湯(寒五一/火𠻳)
圑魚丸(寒九五𠻳/痰熱勞)　　　　五味子丸(固十二/劫𠻳)
人參清肺湯(寒三六/肺虚熱)　　　三玅湯(固九/久𠻳)
安眠㪚(固七/久𠻳)　　　　　　加味理中湯(熱五/虚寒)
潤肺丸(固十四/)　　　　　日藥煎(固八/劫𠻳)
靈寳烟筒(因二六七/)　　　𠻳烟筒(因二六六/)
　　喘促
　　　經義
至真要大論曰諸氣膹鬱皆屬於肺○諸痿喘嘔皆屬
　於土○諸逆衝上皆屬於火
脉解篇曰陽眀所謂上喘而為水者隂氣下而復上上
　則邪客於臟腑間故為水也少隂所謂嘔欬上氣喘
　者隂氣在下陽氣在上諸陽氣浮無所依從故嘔欬
　上氣喘也
隂陽别論曰二陽之病發心脾其𫝊為息賁者不治○
　隂爭於内陽擾於外魄汗未藏四逆而起起則熏肺
　使人喘鳴
大竒論曰肺之雍喘而两胠滿
太隂陽眀論曰犯賊風虚邪者陽受之陽受之則入六
　腑入六腑則身熱不時臥上為喘呼
痺論曰心痺者脉不通煩則心下鼓暴上氣而喘○肺
　痺者煩滿喘而嘔○淫氣喘息痺聚在肺○腸痺者
　數飲而不得出中氣喘爭
陽眀脉解篇曰陽眀厥則喘而惋惋則惡人帝曰或喘
　而死者或喘而生者何也岐伯曰厥逆連臟則夗連
　經則生
脉要精㣲論曰肝脉若摶因血在脇下令人喘逆
逆調論曰夫不得臥臥則喘者是水氣之客也夫水者
　循津液而流也腎者水臟主津液主臥與喘也
示從客論曰喘欬者是水氣并陽眀也
玉機真藏論曰秋脉不及則令人喘呼吸少氣而欬上
　氣見血下聞病音
舉痛論曰勞則喘息汗出外内皆越故氣耗矣○寒氣
　客於衝脉衝脉起於關元随腹直上寒氣客則脉不
　通脉不通則氣因之故喘動應手矣
刺禁論曰刺缺盆中内陥氣泄令人喘欬逆
五邪篇曰邪在肺則病皮膚痛寒熱上氣喘欬動肩背
繆刺論曰邪客於手陽明之絡令人氣滿胸中喘息而
　支胠胸中熱
經脉别論曰夜行則喘出於腎淫氣病肺○有所墮恐
　喘出於肝淫氣害脾○有所驚恐喘出於肺淫氣傷
　心○度水跌仆喘出於腎與骨當是之時勇者氣行
　則已怯者則着而為病也○太陽臟獨至厥喘虚氣
　逆是隂不足陽有餘也
平人氣象論曰頸脉動喘疾欬曰水
經脉篇曰肺手太隂也是動則病肺脹滿膨膨而喘欬
　○腎足少隂也是動則病饑不欲食欬唾則有血喝
　喝而喘
臟氣法時論曰肺病者喘欬逆氣肩背痛汗出○腎病
　者腹大脛腫喘欬身重
調經論曰氣有餘則喘欬上氣不足則息利少氣
水熱穴論曰故水病下為胕腫大腹上為喘呼不得臥
　者標夲俱病故肺為喘呼腎為水腫肺為逆不得臥
熱病篇曰熱病已得汗出而脉尚躁喘且復熱喘甚者
　死
　　　論證
氣喘之病最為危候治失其要鮮不悮人欲辨之者亦
　惟二證而已所謂二證者亦曰實喘一曰虚喘也此
　二證相反不可混也然則何以辨之盖實喘者有邪
　邪氣實也虚喘者無邪元氣虚也實喘者氣長而有
　餘虚喘者氣短而不續實喘者胸脹氣粗聲髙息湧
　膨膨然若不能容惟呼出為快也虚喘者慌張氣怯
　聲低息短皇皇然若氣欲㫁提之若不能升吞之若
　不相及勞動則甚而惟急促似喘但得引長一息為
　快也此其一為真喘一為似喘真喘者其責在肺似
　喘者其責在腎何也盖肺為氣之主腎為氣之根肺
　主皮毛而居上焦故邪氣犯之則上焦氣壅而為喘
　氣之壅滯者宜清宜破也腎主精髓而在下焦若真
　隂虧損精不化氣則下不上交而為促促者斷之基
　也氣既短促而再加消㪚如壓卵矣且氣盛有邪之
　脉必滑數有力而氣虚無邪之脉必㣲弱無神此脉
　候之有不同也其有外見浮洪或芤大至極而稍按
　即無者此正無根之脉也或往來弦甚而極大極數
　全無和緩者此正胃氣之敗也俱為大虚之候但脉
　之㣲弱者其真虚易知而脉之浮空弦摶者其假實
　難辨然而輕重之分亦惟於此而可察矣盖其㣲弱
　者猶順而易醫浮空者最險而多變若弦強之甚則
　為真藏真藏已見不可為也
　　　虚喘證治(共七/條)
凡虚喘之證無非由氣虚耳氣虚之喘十居七八但察
　其外無風邪内無實熱而喘者即皆虚喘之證若脾
　肺氣虚者不過在中上二焦化源未虧其病猶淺若
　肝腎氣虚則病出下焦而夲末俱病其病則深此當
　速救其根以接助真氣庶可囘生也○其有病久而
　加以喘者或久服消痰㪚氣等劑而反加喘者或上
　為喘欬而下為泄瀉者或婦人産後亡血過多則營
　氣暴竭孤陽無依而為喘者此名孤陽絶隂剥極之
　候已為難治更毋蹈剥廬之戒也
一虚喘證其人别無風寒欬𠻳等疾而忽見氣短似喘
　或但經㣲勞或饑時即見喘促或於精泄之後或於
　大汗之後或於大小便之後或大病之後或婦人月
　期之後而喘促愈甚或氣道噎塞上下若不相續勢
　劇垂危者但察其表裏無邪脉息㣲弱無力而諸病
　若此悉宜以貞元飲主之加減如夲方其效如神此
　外如小營煎大營煎大補元煎之類俱可擇用經曰
　肝苦急急食甘以緩之即此之類○若大便溏泄兼
　下寒者宜右歸飲右歸丸聖术煎之類主之
一脾肺氣虚上焦㣲熱㣲渇而作喘者宜生脉㪚主之
　○或但以氣虚而無熱者惟獨參湯為宜○若火爍
　肺金上焦熱甚煩渇多汗氣虚作喘者宜人參白虎
　湯主之若火在隂分宜玉女煎主之然惟夏月或有
　此證○若隂虚自小腹火氣上衝而喘者宜補隂降
　火以六味地黄湯加黄柏知母之類主之
一水病為喘者以腎邪干肺也然水不能化而子病及
　毋使非精氣之敗何以致此此其虚者十九而間乎
　虚中挟實則或有之耳故凡治水喘者不宜妄用攻
　擊之藥當求腫脹門諸法治之腫退而喘自定矣○
　古法治心下有水氣上乗於肺喘而不得臥者以直
　指神秘湯主之但此湯性用多主氣分若水因氣滯
　者用之則可若水因氣虚者必當以加減金匱腎氣
　湯之類主之
一老弱人久病氣虚發喘者但當以飬肺為主凡隂勝
　者宜温飬之如人參當歸薑桂甘草或加以耆术之
　屬陽勝者宜滋飬之如人參熟地麦冬阿膠五味子
　梨漿牛乳之屬
一關格之證為喘者如六節藏象論曰人迎四盛已上
　為格陽寸口四盛以上為格隂人迎與寸口俱盛四
　倍已上為關格此關格之證以脉言不以病言也今
　人之患此者頗多而人多不知且近時察脉者不論
　人迎惟在寸口但其两手之脉浮弦至極大至四倍
　已上者便是此證其病必虚里跳動而氣喘不已此
　之喘狀多無欬𠻳但覺胸膈舂舂似脹非脹似短非
　短㣲勞則喘甚多言亦喘甚甚至通身振振慌張不
　寧此必情慾傷隂以致元氣無根孤陽離劇之候也
　多不可治方論詳關格門
一凡病喘促但察其脉息㣲弱細濇者必隂中之陽虚
　也或浮大弦芤按之空虚者必陽中之隂虚也大凡
　喘急不得臥而脉見如此者皆元氣大虚去死不逺
　之候若妄加消伐必増劇而危若用苦寒或攻下之
　無不即死
　　　實喘證治(共七/條)
一實喘之證以邪實在肺也肺之實邪非風寒則火邪
　耳盖風寒之邪必受自皮毛所以入肺而為喘火之
　熾盛金必受傷故亦以病肺而為喘治風寒之實喘
　宜以温㪚治火熱之實喘治以寒涼○又有痰喘之
　説前人皆曰治痰不知痰豈能喘而必有所以生痰
　者此當求其夲而治之
一凡風寒外感邪實於肺而欬喘並行者宜六安煎加
　細辛或蘓葉主之○若冬月風寒感甚者於夲方加
　麻黄亦可或用小青龍湯華盖㪚三拗湯之類主之
一外有風寒内兼㣲火而喘者宜黄芩半夏湯主之○
　若兼陽眀火盛而以寒包熱者宜涼而兼㪚以大青
　龍湯或五虎湯越婢加半夏湯之類主之
一外無風寒而惟火盛作喘或雖有㣲寒而所重在火
　者宜桑白皮湯或抽薪飲之類主之
一痰盛作喘者雖宜治痰如二陳湯六安煎導痰湯千
　緍湯滚痰丸抱龍丸之類皆可治實痰之喘也六君
　子湯金水六君煎之類皆可治虚痰之喘也然痰之
　為病亦惟為病之標耳猶必有生痰之夲故凡痰因
　火動者必須先治其火痰因寒生者必須先去其寒
　至於或因氣逆或因風邪或因濕滯或因脾腎虚弱
　有一於此皆能生痰使欲治痰而不治其所以痰則
　痰終不能治而喘何以愈哉
一氣分受邪上焦氣實作喘或怒氣鬱結傷肝而人壯
　力強脹滿脉實者但破其氣而喘自愈宜廓清飲四
　磨飲四七湯蘿蔔子湯蘓子降氣湯之類主之或陽
　眀氣秘不通而脹滿者可㣲利之
一喘有夙根遇寒即𤼵或遇勞即𤼵者亦名哮喘未𤼵
　時以扶正氣為主既𤼵時以攻邪氣為主扶正氣者
　須辨隂陽隂虚者補其隂陽虚者補其陽攻邪氣者
　須分㣲甚或㪚其風或温其寒或清其痰火然𤼵久
　者氣無不虚故於消㪚中宜酌加温補或於温補中
　宜量加消㪚此等證候當惓惓以元氣為念必使元
　氣漸充庶可望其漸愈若攻之太過未有不致日甚
　而危者
　　　述古(共二/條)
東垣曰華佗云盛而為喘減而為枯故活人亦云𤼵喘
　者氣有餘也凡看文字須要㑹得夲意盛而為喘者
　非肺氣盛也喘為肺氣有餘者亦非氣有餘也氣盛
　當認作氣衰有餘當認作不足肺氣果盛又為有餘
　則當清肅下行而不喘以其火入於肺衰與不足而
　為喘焉故言盛者非言肺氣盛也言肺中之火盛也
　言有餘者非言肺氣有餘也言肺中之火有餘也故
　瀉肺以苦寒之劑非瀉肺也瀉肺中之火實補肺氣
　也用者不可不知
丹溪曰喘急者氣為火所鬱而為痰在肺胃間也有痰
　者有火炎者有隂虚自小腹下起而上逆者有氣虚
　而致氣短者有水氣乗肺者有肺虚扶寒而喘者有
　肺實挟熱而喘者有驚憂氣鬱肺脹而喘者有胃絡
　不和而喘者有腎氣虚損而喘者雖然未有不由痰
　水内鬱風寒外束而致之者也
　　　灸法
璇璣　　氣海　　膻中　　期門
背中骨節第七椎下穴灸三壯喘氣立已神效
　　　喘促論列方
貞元飲(新補十九/)　　　　六安煎(新和二/)
大補元煎(新補一/)　　　　大營煎(新補十四/)
小營煎(新補十五/)　　　　六君子湯(補五/)
右歸飲(新補三/)　　　　　右歸丸(新補五/)
大青龍湯(㪚七/)　　　　　獨參湯(補三六/)
神秘湯(和一三八/)　　　　小青龍湯(㪚八/)
聖术煎(新熱二五/)　　　　生脉㪚(補五七/)
玉女煎(新寒十二/)　　　　蘿蔔子湯(和一三九/)
二陳湯(和一/)　　　　　　千緍湯(和九五/)
桑白皮湯(寒五二/)　　　　六味地黄湯(補一一二/)
抱龍丸(消八五/)　　　　　導痰湯(和九一/)
廓清飲(新和十三/)　　　　金水六君煎(新和一/)
四七湯(和九七/)　　　　　四磨飲(和五二/)
金匱腎氣丸(補一二六/)　　五虎湯(和一三六/)
三抝湯㪚(七八/)　　　　　人參白虎湯(寒三/)
華盖㪚(㪚七九/)　　　　　滚痰丸(攻七七/)
蘓子降氣湯(和四一/)　　　黄芩半夏湯(㪚五十/)
越婢加半夏湯(㪚九十/)
　　　論外備用方
參附湯(補三八/)　　　　　五味子湯(補五八/喘渇)
十全大補湯(補二十/虚喘)　　　蜜酥煎(補六六/)
百合湯(和一三四/浮腫作喘)　　　　人參胡桃湯(補六十臥/喘不得)
蘓子煎(和一四一/潤肺喘)　　　　定喘湯(和一三三/風寒喘)
人參定喘湯(和一三四/寒邪欬喘)　　黄𤓰蔞丸(和百十八/痰喘)
神秘湯(和一三八/水氣喘)　　　　蘓陳九寳湯(㪚八五/哮喘)
瀉白㪚(寒四二/肺火)　　　　　䨇玉㪚(寒七一/火喘)
安眠㪚(固七止/喘不)　　　　　葶藶大棗瀉肺湯(和百四十/浮腫喘)
　　呃逆
　　　經義
口問篇帝曰人之噦者何氣使然岐伯曰榖入於胃胃
　氣上注於肺今有故寒氣與新榖氣俱還入於胃新
　故相亂真邪相攻氣并相逆復出於胃故為噦○肺
　主為噦取手太隂足少隂
宣明五氣篇曰胃為氣逆為噦為恐
襍病篇曰噦以草刺鼻嚏嚏而已無息而疾迎引之立
　已大驚之亦可已
至真要大論曰陽明之復嘔吐欬噦○太陽之復唾出
　清水及為噦噫○諸逆衝上皆屬於火
保命全形論曰病深者其聲噦
邪氣臟腑病形篇曰心脉小甚為善噦
三部九候論曰若有七診之病其脉候亦敗者死矣必
　𤼵噦噫
　　　論證(共三/條)
呃逆一證古無是名其在内經夲謂之噦因其呃呃連
　聲故今以呃逆名之於義亦妥觀内經治噦之法以
　草刺鼻嚏及氣息迎引大驚之類是皆治呃之法此
　噦夲呃逆無待辨也自孫真人云遍尋方論無此名
　遂以呃逆為噦因致後世訛傳乃以欬逆亁嘔噫氣
　之類互相殽亂自唐迄今矣此名之不可不察亦不
　可不正也
一欬逆之名原出内經夲以欬𠻳氣逆者為言如氣交
　變大論曰嵗金太過甚則喘欬逆氣此因喘欬以致
　氣逆故云欬逆氣也又曰欬逆甚而血溢正以欬逆
　不止而血隨氣溢則病之常也未聞以呃逆而見血
　者也即如六元正紀大論云金鬱之發民病欬逆者
　亦是此意此欬逆之非呃逆亦甚眀矣而今後世諸
　公乃悉以噦為欬逆豈皆未之詳察耶及觀丹溪之
　言在纂要則曰孫真人誤以噦為欬逆是謂噦非欬
　逆也在心法附録則曰欬逆為病古謂之噦近謂之
　呃此又謂噦即欬逆也在嘔吐門則又曰有聲有物
　謂之嘔吐有聲無物謂之噦此又以乾嘔為噦也前
　後不一何其自謬若此再如海藏河間諸公有以噦
　為乾嘔者有以欬逆為噫者總皆謬矣盖嘔即吐之
　類但吐而無物者曰嘔嘔而有物者曰吐腹脹噯氣
　者曰噫逆氣自下而上者亦曰噫此四者之辨自有
　正名顧可紛紛若是乎兹余析而判之曰噦者呃逆
　也非欬逆也欬逆者欬𠻳之甚者也非呃逆也亁嘔
　者無物之吐即嘔也非噦也噫者飽食之息即噯氣
　也非欬逆也後人但以此為鑑則異説之疑可盡釋
　矣
一呃逆證有傷寒之呃逆有雜證之呃逆其在古人則
　悉以虚寒為言惟丹溪引内經之言曰諸逆衝上皆
　屬於火病人見此似為死證然亦有實者不可不知
　余向見此説疑其與古人相左不以為然盖亦謂此
　證必屬虚寒何有實熱兹及晚年厯騐始有定見乃
　知丹溪此言為不誣也雖其中寒熱虚實亦有不同
　然致呃之由總由氣逆氣逆於下則直衝於上無氣
　則無呃無陽亦無呃此病呃之源所以必由氣也欲
　得其象不見雨中之雷水中之浡乎夫陽為隂蔽所
　以為雷而轟轟不已者此火為雷之夲而火即氣也
　氣為水覆所以為浡而汨汨不已者此氣為浡之夲
　而氣即陽也然病在氣分夲非一端而呃之大要亦
　惟三者而已則一曰寒呃二曰熱呃三曰虚脱之呃
　寒呃可温可㪚寒去則氣自舒也熱呃可降可清火
　静而氣自平也惟虚脱之呃則誠危殆之證其或免
　者亦萬幸矣凡諸治法當辨如左
　　　論治(共九/條)
凡襍證之呃雖由氣逆然有兼寒者有兼熱者有因食
　滯而逆者有因氣滯而逆者有因中氣虚而逆者有
　因隂氣竭而逆者但察其因而治其氣自無不愈若
　輕易之呃或偶然之呃氣順則已夲不必治惟屢呃
　為患及呃之甚者必其氣有大逆或脾腎元氣大有
　虧竭而然然實呃不難治而惟元氣敗竭者乃最危
　之候也
一寒滯為呃者或以風寒或以生冷或其臟氣夲寒偶
　有所逆皆能致呃但去其蔽抑之寒而呃自止宜橘
　皮湯三因丁香㪚或二陳湯加生薑五七片或佐關
　煎或甘草亁薑湯橘皮亁薑湯之類皆可酌用○若
　寒之甚者漿水㪚或四逆湯
一胃火為呃者其證極多但察其脉見滑實而病氣不
　虚胸膈有滯或大便堅實或不行者皆其胃中有火
　所以上衝為呃但降其火其呃自止惟安胃飲為最
　妙余甞治愈多人皆此證也
一氣逆為噦而兼脹悶者宜加減二陳湯加烏藥或寳
　鑑丁香柿蒂㪚或羌活附子湯或神香㪚
一食滯而呃者宜加減二陳加山查白芥子烏藥之屬
　或用大和中飲加亁薑术香
一中焦脾胃虚寒氣逆為呃者宜理中加丁香湯或温
　胃飲加丁香○若因勞倦内傷而致呃逆者宜補中
　益氣湯加丁香○凡中焦寒甚者多由脾胃氣虚而
　然盖脾胃不虚則寒亦不甚故治寒者當以脾氣為
　主○若吐利後胃氣㣲虚或兼隔熱而呃者宜橘皮
　竹茹湯無熱者宜生薑半夏丁香柿蒂白术肉桂之
　類皆可酌用
一下焦虚寒者其肝腎生氣之原不能暢達故凡虚弱
　之人多見呃逆正以元陽無力易為遏抑而然此呃
　逆之夲多在腎中故余製歸氣飲主之甚效或用理
　隂煎加丁香以䟽氣妙亦如之
一凡以大病之後或以虚羸之極或以虚損誤攻而致
　呃逆者此最危之證察其中虚速宜補脾察其隂虚
　速宜補腎如前二條固其法矣然猶恐不及則惟大
　補元煎及右歸飲之類斯其庶幾者也
一呃逆證凡聲強氣盛而脉見滑實者多宜清降若聲
　小息㣲而脉見㣲弱者多宜温補
　　　傷寒呃逆(共六/條)
凡傷寒之呃亦無非氣逆之病其有與雜證不同者如
　仲景所言則其類也然猶有未悉及治有未備者謹
　略如左
一傷寒胃中虚冷等證大約與前雜證相似悉宜如前
　以理中等劑治之○或如仲景所言胃中虚冷及飲
　水則噦等證當以後條仲景法治之
一傷寒邪在表者與裏無渉故無噦證惟少陽證邪在
　半表半裏之間則寒熱往來氣為邪抑而噦逆者有
　之矣宜柴陳煎主之有寒者加丁香有火者加黄芩
　或小柴胡湯亦可
一傷寒失下邪入正陽眀内熱之極三焦亁格隂道不
　行而上衝作呃者必宜去火去閉斯逆氣得降而噦
　乃可愈然必察邪之㣲甚如無堅實脹滿等證而但
　以亁涸燥熱者宜白虚湯或竹葉石膏湯或瀉心湯
　涼解之○若果有燥􁀙大便閉結脹滿實堅俱全者
　宜三承氣湯下之
一傷寒邪有未解而用温補太過者則其中焦氣逆最
　能為噦惟安胃飲為最玅○若氣逆無火者宜橘皮
　湯○若兼表邪未解者宜柴陳煎
一傷寒誤攻或吐或下或誤用寒涼以致脾腎胃氣大
　虚大寒而發噦者大為危候速當以前襍證温胃理
　隂等法調治之恐遲則無濟於事也
　　　述古(共三/條)
仲景曰陽眀病不能食攻其熱必噦所以然者胃中虚
　冷故也以其人夲虚故攻其熱必噦○傷寒大吐大
　下之極虚復極汗出者以其人外氣怫鬱復與之水
　以𤼵其汗因得噦所以然者胃中虚冷故也○陽明
　病不大便六七日恐有燥屎欲知之法少與小承氣
　湯湯入腹中轉失氣者此有燥屎乃可攻之若不轉
　失氣者此但初頭鞕後必溏不可攻之攻之必脹滿
　不能食也欲飲食者與水則噦○若胃中虚冷不能
　食者飲水則噦○按以上四條皆言胃之虚寒也虚
　寒者既不可攻亦不可與水則寒涼之藥亦當忌用
　可知○論曰傷寒噦而腹脹視其前後知何部不利
　利之則愈○按此一條即言噦之實邪也盖便有不
　利則氣有不達下不達則上逆而出故小便不利者
　當利其水大便不利者當通其便
要畧曰病人胸中似喘不喘似嘔不嘔似噦不噦徹心
　中憒憒然無奈者生薑半夏湯主之○亁嘔噦手足
　厥者橘皮湯主之噦逆者橘皮竹茹湯主之
張子和吐式篇云凡病在上者皆宜吐然自胸以上大
　滿大實痰如膠漆㣲湯㣲㪚皆兒戯耳若非吐法病
　安能除曽見病之在上者諸醫用藥盡其技而不效
　余以涌劑少少用之輒獲㣲效可見吐法必可用於
　上宜乎其效之速也○按此吐法亦可治噦者以其
　氣得伸而鬱得㪚也故凡氣實而鬱者在子和之法
　亦所宜用
　　　易簡方
一方治呃逆久不愈連連四五十聲者用生薑搗汁一
　合加蜜一匙温熱服
一齅法　治呃逆服藥不效者用硫黄乳香等分以酒
　煎令患人以鼻齅之效○一方用䧺黄一味煎酒齅
　　　灸法
两乳穴　治呃逆立止取穴法婦人以乳頭垂下到䖏
　是穴男子不可垂者以乳頭下一指為率與乳頭相
　直骨間䧟中是穴男左女右灸一處艾炷如小麦大
　着火即止灸三壯不止者不可治
膻中　　中脘　　氣海　　三里
　　　呃逆論列方
二陳湯(和一/)　　　　　　橘皮湯(熱五七/)
四逆湯(熱十四/)　　　　　安胃飲(新寒十一/)
温胃湯(新熱五/)　　　　　歸氣飲(新熱十四/)
理隂煎(新熱三/)　　　　　右歸飲(新補三/)
佐關煎(新熱十/)　　　　　漿水㪚(熱一四八/)
柴陳煎(新㪚九/)　　　　　白虎湯(寒二/)
神香㪚(新和二十/)　　　　大補元煎(新補一/)
瀉心湯(寒二七/)　　　　　大和中飲(新和七/)
小和中飲(新和八/)　　　　小柴胡湯(㪚十九/)
大承氣湯(攻一/)　　　　　小承氣湯(攻二/)
加減二陳湯(和二/)　　　　橘皮亁薑湯(熱五六/)
甘草亁薑湯(熱五五/)　　　生薑半夏湯(熱五三/)
橘皮竹茹湯(熱五九/)　　　三因丁香㪚(熱六一/)
補中益氣湯(補三一/)　　　羌活附子湯(熱三五/)
理中加丁香湯(熱四/)　　　竹葉石膏湯(寒五/)
寳鑑丁香柿蒂㪚(熱六六/)
　　　論外備用方
參附湯(補三八/)　　　　　柿蒂湯(熱六七/)
丁香温中湯(熱十一/和胃)　　　飬正丹(熱一八九/氣逆)
丁香柿蒂㪚(熱六五/胃寒)
　　鬱證
　　　經義
六元正紀大論帝曰五運之氣亦復嵗乎岐伯曰鬱極
　廼𤼵待時而作也○帝曰鬱之甚者治之柰何岐伯
　曰木鬱達之火鬱發之土鬱奪之金鬱泄之水鬱折
　之然調其氣過者折之以其畏也所謂泄之
　王太僕曰木鬱達之謂吐之令其調達火鬱𤼵之謂
　汗之令其踈㪚土鬱奪之謂下之令無壅碍金鬱泄
　之謂滲泄解表利小便也水鬱折之謂抑之制其衝
　逆也
　滑氏曰木性夲條達火性夲發揚土性夲冲和金性
　夲肅清水性夲流通五者一有所鬱斯失其性矣達
　發奪泄折將以治其鬱而遂其性也
　王安道釋此曰凡病之起多由於鬱鬱者滯而不通
　之義或因所乗而為鬱或不因所乗夲氣自病而鬱
　者皆鬱也豈惟五運之變能使然哉鬱既非五運之
　變可拘則達發奪泄折等法固可擴而充之可擴而
　充其應變不窮之理也歟且人達者通暢之也如肝
　性急怒氣逆胠脇或脹火時上炎治以苦寒辛㪚而
　不愈者則用升𤼵之藥加以厥隂報使而從治之又
　如久風入中為飱泄及不因外風之入而清氣在下
　為飱泄則以輕揚之劑舉而㪚之凡此之類皆達之
　之法也王氏以吐訓達不能使人無疑以其肺金盛
　而抑制肝木歟則瀉肺氣舉肝氣可矣不必吐也以
　為脾胃濁氣下流而少陽清氣不升歟則益胃升陽
　可矣不必吐也雖然木鬱固有吐之之理今以吐字
　總該達字則凡木鬱皆當用吐矣其可乎哉至於東
　垣所謂食塞肺分為金與土旺於上而尅木夫金之
　尅木乃五行之常道固不待物傷而後能也且為物
　所傷豈有反旺之理若曰去其物以伸木氣乃是反
　為木鬱而施治非為食傷而施治矣夫食塞胸中而
　用吐正内經所謂其髙者因而越之之義耳不勞引
　木鬱之説以及之也四鬱皆然○又曰夫五鬱為病
　故有法以治之然邪氣久實正氣必損今邪氣雖去
　正氣豈能遽平乎苟不平調正氣使各安其位復其
　常於治鬱之餘則猶未足以盡治法之玅故又曰然
　調其氣苟調之氣猶未服而或過則當益其所不勝
　以制之如木過者當益金金能制木則木斯服矣所
　不勝者所畏者也故曰過者折之以其畏也夫制物
　者物之所欲也制於物者物之所不欲也順其欲則
　喜逆其欲則惡今逆之以所惡故曰所謂泄之
隂陽應象大論曰東方生風在志為怒怒傷肝悲勝怒
　○南方生熱在志為喜喜傷心恐勝喜○中央生濕
　在志為思思傷脾怒勝思○西方生燥在志為憂憂
　傷肺喜勝憂○北方生寒在志為恐恐傷腎思勝恐
舉痛論曰怒則氣上喜則氣緩悲則氣消恐則氣下寒
　則氣收炅則氣泄驚則氣亂勞則氣耗思則氣結○
　怒則氣逆甚則嘔血及飱泄故氣上矣○喜則氣和
　志達營衛通利故氣緩矣○悲則心系急肺布葉舉
　而上焦不通營衛不㪚熱氣在中故氣消矣○恐則
　精却却則上焦閉閉則氣還還則下焦脹故氣不行
　矣○寒則腠理閉氣不行故氣收矣○炅則腠理開
　營衛通汗大泄故氣泄矣○驚則心無所倚神無所
　歸慮無所定故氣亂矣○勞則喘息汗出外内皆越
　故氣耗矣○思則心有所存神有所歸正氣畱而不
　行故氣結矣
宣明五氣篇曰胃為氣逆為噦為恐膽為怒○精氣并
　於心則喜并於肺則悲并於肝則憂并於脾則畏并
　於腎則恐○陽入之隂則靜隂出之陽則怒
玉機真藏論曰憂恐悲喜怒令不得以其次故令人有
　大病矣因而喜大虚則腎氣乘矣怒則肝氣乗矣悲
　則肺氣乗矣恐則脾氣乗矣憂則心氣乗矣
夲神篇曰怵惕思慮者則傷神神傷則恐懼流淫而不
　止○悲哀動中者竭絶而失生○喜樂者神憚㪚而
　不藏○憂愁者氣閉寒而不行○盛怒者迷惑而不
　治○恐懼者神蕩憚而不收○心怵惕思慮則傷神
　神傷則恐懼自失破䐃脱肉毛悴色夭死於冬○脾
　憂愁而不解則傷意意傷則悗亂四肢不舉毛悴色
　夭死於春○肝悲哀動中則傷魂魂傷則狂忘不精
　當人隂縮而筋攣兩脇骨不舉毛悴色夭死於秋○
　肺喜樂無極則傷魄魄傷則狂皮革焦毛悴色夭死
　於夏○腎盛怒而不止則傷志志傷則喜忘其前言
　腰脊不可以俛仰屈伸毛悴色夭死於季夏○恐懼
　而不解則傷精精傷則骨痿痿厥精時自下
夀夭剛柔篇曰憂恐忿怒傷氣氣傷臟乃病臟
夲病篇曰憂愁思慮即傷心○恚怒氣逆上而不下即
　傷肝
邪氣臟腑病形篇曰愁憂恐懼則傷心形寒寒飲則傷
　肺
痿論曰悲哀太甚則胞絡絶胞絡絶則陽氣内動𤼵則
　心下崩數溲血也○思想無窮所願不得意淫於外
　入房太甚宗筋弛縦𤼵為筋痿及為白淫
口問篇曰悲哀愁憂則心動心動則五臟六腑皆摇
行鍼篇曰多陽者多喜多隂者多怒
調經論曰神有餘則笑不休神不足則悲○血有餘則
　怒不足則恐
五臟生成篇曰肝氣虚則恐實則怒○心氣虚則悲實
　則笑不休
䟽五過論曰嘗貴後賤雖不中邪病従内生名曰脱營
　○嘗富後貧名曰失精五氣畱連病有所并○暴樂
　暴苦始樂後苦皆傷精氣精氣竭絶形體毁沮○暴
　怒傷隂暴喜傷陽厥逆上行脉滿去形○故貴脱勢
　雖不中邪精神内傷身必敗亡○始富後貧雖不傷
　邪皮焦筋屈痿躄為攣
通評虚實論曰隔則閉絶上下不通則暴憂之病也
五變篇曰目堅固以深者長衝直揚其心剛剛則多怒
　怒則氣上逆
　　　論内經五鬱之治
經言五鬱者言五行之化也氣運有乖和則五鬱之病
　生矣其在於人則凡氣血一有不調而致病者皆得
　謂之鬱證亦無非五氣之化耳故以人之臟腑則木
　應肝胆木主風邪畏其滯抑故宜達之或表或裏但
　使經絡通行則木鬱自㪚是即謂之達也火應心與
　小膓火主熱邪畏其䧟伏故宜𤼵之或虚或實但使
　氣得升揚則火鬱自解是即謂之𤼵也土應脾胃土
　主濕邪畏其壅淤故宜奪之或上或下但使溺穢得
　淨則土鬱可平是即謂之奪也金應肺與大膓金主
　燥邪畏其秘塞故宜泄之或清或濁但使氣液得行
　則金鬱可除是即謂之泄也水應腎與膀胱水主寒
　邪畏其凝溢故宜折之或隂或陽但使精従氣化則
　水鬱可清是即謂之折也雖然夫論治之法固當辨
　此五者而不知經語之𤣥夲非鑿也亦非専治實邪
　而虚邪不在是也即如木鬱之治宜於達矣若氣陷
　不舉者𤼵即達也氣壅不開者奪即達也氣秘不行
　者泄即達也氣亂不調者折亦達也又如火鬱之治
　當用𤼵矣若元陽破抑則達非發乎臟腑畱結則奪
　非𤼵乎膚竅閉塞則泄非發乎津液不化則折非發
　乎且奪者挽囘之謂大實非大攻不足以蕩邪大虚
　非大補不足以奪命是皆所謂奪也折者折中之謂
　火實則陽亢隂虚火虚則氣不化水制作隨宜是皆
　所謂折也猶是觀之可見五者之中皆有通融圓活
　之道苐内經欲言五法不得不借五氣以發眀其用
　但使人知此義則五行之中各具五法而用有無窮
　之妙矣安得鑿訓其説以隘人神思耶學者於此當
　黙㑹其意勿使膠柱則心靈知慧而無有不通矣
　　　論脉
凡鬱證之脉古人皆以結促止節為鬱脉使必待結促
　止節而後為鬱則鬱證不多見矣故凡診鬱證但見
　氣血不順而脉不和平者其中皆有鬱也惟情志之
　鬱則如弦𦂳沉澁遲細短數之類皆能為之至若結
　促之脉雖為鬱病所常有然病鬱者未必皆結促也
　惟血氣内虧則脉多間斷若平素不結而因病忽結
　者此以不相接續尤屬内虚故凡辨結促者又當以
　有神無神辨之其或來去有力猶可以鬱證論若以
　無力之結促而悉認為氣逆痰滯妄行消㪚則十誤
　其九矣
　　　論情志三鬱證治(共四/條)
凡五氣之鬱則諸病皆有此因病而鬱也至若情志之
　鬱則總由乎心此因鬱而病也苐自古言鬱者但知
　解鬱順氣通作實邪論治不無失矣兹予辨其三證
　庶可無誤葢一曰怒鬱二曰思鬱三曰憂鬱如怒鬱
　者方其大怒氣逆之時則實邪在肝多見氣滿腹脹
　所當平也及其怒後而逆氣已去惟中氣受傷矣既
　無脹滿疼痛等證而或為倦怠或為少食此以木邪
　尅土損在脾矣是可不知培飬而仍加消伐則所伐
　者其誰乎此怒鬱之有先後亦有虚實所當辨治者
　如此○又若思鬱者則惟曠女嫠婦及燈窻困厄積
　疑在怨者皆有之思則氣結結於心而傷於脾也及
　其既甚則上連肺胃而為欬喘為失血為隔噎為嘔
　吐下連肝腎則為帶濁為崩淋為不月為勞損若初
　病而氣結為滯者宜順宜開久病而損及中氣者宜
　修宜補然以情病者非情不解其在女子必得願遂
　而後可釋或以怒勝思亦可暫解其在男子使非有
　能屈能伸達觀上智者終不易觧也若病已既成損
　傷必甚而再行消伐其不眀也亦甚矣○又若憂鬱
　病者則全屬大虚夲無邪實此多以衣食之累利害
　之牽及悲憂驚恐而致鬱者總皆受鬱之類盖悲則
　氣消憂則氣沉必傷脾肺驚則氣亂恐則氣下必傷
　肝腎此其戚戚悠悠精氣但有消索神志不振心脾
　日以耗傷凡此之軰皆陽消證也尚何實邪使不知
　培飬真元而再加解㪚其與鷺鷥脚上割股者何異
　是不可不詳加審察以濟人之危也
一怒鬱之治若暴怒傷肝逆氣未解而為脹滿或疼痛
　者宜解肝煎神香㪚或六鬱湯或越鞠丸○若怒氣
　傷肝因而動火以致煩熱脇痛脹滿或動血者宜化
　肝煎○若怒鬱不解或生痰者宜温胆湯○若怒後
　逆氣既㪚肝脾受傷而致倦怠食少者宜五味異功
　㪚或五君子煎或大營煎歸脾湯之類調飬之
一思鬱之治若初有鬱結滯逆不開者宜和胃煎加減
　主之或二陳湯或沉香降氣㪚或啟脾丸皆可擇用
　○凡婦人思鬱不解致傷衝任之源而血氣日虧漸
　至經脉不調或短少漸閉者宜逍遥飲或大營煎○
　若思憶不遂以致遺精帶濁病在心肺不攝者宜秘
　元煎○若思慮過度以致遺精滑泄及經脉錯亂病
　不肝腎不固者宜固隂煎○若思鬱動火以致崩淋
　失血赤帶内熱經脉錯亂者宜保隂煎○若思鬱動
　火隂虚肺熱煩渇欬𠻳見血或骨蒸夜熱者宜四隂
　煎一隂煎酌宜用之○若儒生蹇厄思結枯膓及任
　勞任怨心脾受傷以致怔忡健忘倦怠食少漸至消
　瘦或為隔噎嘔吐者宜夀脾煎或七福飲若心膈氣
　有不順或㣲見疼痛者宜歸脾湯或加砂仁白豆蔲
　丁香之類以㣲順之
一憂鬱内傷之治若初鬱不開未至内傷而胸膈痞悶
　者宜二陳湯平胃㪚或和胃煎或調氣平胃㪚或神
　香㪚或六君子湯之類以調之○若憂鬱傷脾而吞
　酸嘔惡者宜溫胃飲或神香㪚○若憂鬱傷脾肺而
　困倦怔忡倦怠食少者宜歸脾湯或夀脾煎○若憂
　思傷心脾以致氣血日消飲食日減肌膚日削者宜
　五福飲七福飲甚者大補元煎
　　　諸鬱滯治法
凡諸鬱滯如氣血食痰風濕寒熱或表或裏或臟或腑
　一有滯逆皆為之鬱當各求其屬分㣲甚而開之自
　無不愈○氣鬱者宜木香沉香烏藥香附藿香丁香
　青皮枳殻茴香厚朴撫芎㯽榔砂仁皂角之類○血
　鬱者宜桃仁紅花蘓木肉桂延胡五靈脂牡丹皮川
　芎當歸大黃朴硝之類○食鬱者宜山查麥芽神麯
　枳實三稜蓬术大蒜蘿蔔或生韭飲之類○痰鬱者
　宜半夏南星海石𤓰蔞前胡貝母陳皮白芥子𤣥眀
　粉海藻皂角牛黄天竹黄竹瀝之類○風鬱者宜麻
　黄桂枝柴胡升麻亁葛紫蘓細辛防風荆芥薄荷生
　薑之類○濕鬱者宜蒼术白术茯苓澤㵼猪苓羌活
　獨活之類○寒鬱者宜亁薑肉桂附子吴茱茰蓽撥
　胡椒花椒之類○熱鬱者宜黄連黄柏黄芩梔子石
　膏知母龍膽草地骨皮石斛連翹天花粉元參犀角
　童便緑豆之類○以上諸鬱治法皆所以治實邪也
　若陽虚則氣不能行隂虚則血不能行氣血不行無
　非鬱證若用前法則愈虚愈鬱矣當知所辨而叅以
　三法如前庶無誤也
　　　述古(共二/條)
丹溪曰鬱病大率有六曰氣鬱者胸脇疼痛脉沉而澁
　濕鬱者周身走痛或關節疼痛遇隂則𤼵脉沉而細
　熱鬱者瞀悶煩心尿赤脉沉而數痰鬱者動則喘息
　脉沉而滑血鬱者四肢無力能食便血脉沉而芤食
　鬱者噯酸腹飽不喜飲食或七情之邪鬱或寒熱之
　交侵或九氣之怫鬱或雨濕之侵凌或酒漿之積聚
　故為畱飲濕鬱之疾又如熱鬱而成痰痰鬱而成癖
　血鬱而成瘕食鬱而成痞滿此必然之理也
戴氏曰鬱者結聚不得發越也當升不升當降不降當
　變化不變化故𫝊化失常而鬱病作矣大抵諸病多
　有兼鬱者或鬱久而生病或病久而生鬱或用藥襍
　亂而成鬱故凡病必叅鬱治
　　　附案
丹溪治一室女因事忤意鬱結在脾半年不食但日食
　熟菱棗數枚遇喜食饅頭彈子大深惡粥飯予意脾
　氣實非枳實不能㪚以温膽湯去竹茹與之數十貼
　而愈○一女許婚後夫經商二年不歸因不食困臥
　如癡無他病多向裏床坐此思想氣結也藥難獨治
　得喜可解不然令其怒使其木氣升發而脾氣自開
　木能制土故也因自往激之大怒而哭良久令解之
　與藥一貼即求食矣予曰病雖食必得喜方已乃詒
　以夫歸既而果然病遂不舉
　　　鬱證論列方
六鬱湯(和一四九/)　　　　解肝煎(新和十一/)
化肝煎(新寒十/)　　　　　越鞠丸(和一五四/)
二陳湯(和一/)　　　　　　異功㪚(補四/)
和胃飲(新和五/)　　　　　温胃飲(新熱五/)
逍遥飲(新固一/)　　　　　温膽湯(和一五二/)
歸脾湯(補三三/)　　　　　五君子煎(新熱六/)
五福飲(新補六/)　　　　　七福飲(新補七/)
六君子湯(補五/)　　　　　一隂煎(新補八/)
四隂煎(新補十二/)　　　　大補元煎(新補一/)
固隂煎(新固二/)　　　　　秘兀煎(新固一/)
啟脾丸(和八六/)　　　　　生韭飲(和一五一/)
平胃㪚(和十七/)　　　　　調氣平胃㪚(和十八/)
夀脾煎(新熱十六/)　　　　保隂煎(新寒一/)
沉香降氣㪚(和四十/)　　　大營煎(新補十四/)
神香㪚(新和二十/)
　　　論外備用方
逍遥㪚(補九三/)　　　　　三和㪚(和六十/氣鬱)
加味二陳湯(和三/食鬱)　　　　七氣湯(和四七/傷氣)
加味四七湯(和九八/)　　　局方七氣湯(和五十/七情)
　景岳全書卷十九
欽定四庫全書
　景岳全書卷二十
　　　　　　　　　　　　明　張介賓　撰
　　嘔吐
　　　經義
至真要大論曰諸痿喘嘔皆屬於上○諸逆衝上皆屬
於火○諸嘔吐酸暴注下迫皆屬於熱
脈解篇曰太隂所謂食則嘔者物盛滿而上溢故嘔也
○少隂所謂嘔欬上氣喘者隂氣在下陽氣在上諸陽
氣浮無所依從故嘔欬上氣喘也
經脈篇曰足太隂之脈挾咽連舌本散舌下其支者復
從胃别上膈注心中是動則病舌本彊食則嘔胃脘痛
腹脹善噫○足厥隂肝所生病者胸滿嘔逆
舉痛論曰寒氣客於腸胃厥逆上出故痛而嘔也
六元正紀大論曰少陽所至為嘔涌○厥隂所至為脇
痛嘔泄
邪氣臓腑病形篇曰膽病者善太息口苦嘔宿汁○肝
脈緩甚為善嘔○腎脈微緩為洞洞者食不化下嗌還
出
四時氣篇曰善嘔嘔有苦長太息心中憺憺恐人將捕
之邪在膽逆在胃膽液泄則口苦胃氣逆則嘔苦故曰
嘔膽
刺禁論曰刺中膽一日半死其動為嘔
診要經終論曰太隂終者腹脹閉不得息善噫善嘔嘔
則逆逆則靣赤
五味論曰苦走骨多食之令人變嘔
　　　論證(共四條/)
嘔吐一證最當詳辨虚實實者有邪去其邪則愈虚者
無邪則全由胃氣之虚也所謂邪者或暴傷寒涼或暴
傷飲食或因胃火上衝或因肝氣内逆或以痰飲水氣
聚於胸中或以表邪𫝊裏聚於少陽陽明之間皆有嘔
證此皆嘔之實邪也○所謂虚者或其本無内傷又無
外感而常為嘔吐者此旣無邪必胃虚也或遇微寒或
遇微勞或遇飲食少有不調或肝氣微逆即為嘔吐者
總胃虚也凡嘔家虚實皆以胃氣為言使果胃彊脾健
則凡遇食飲必皆運化何至嘔吐故雖以寒熱饑飽大
有所傷亦不能動而兹略有所觸便不能勝使非胃氣
虚弱何以若此此虚實之原所當先察庶不致誤治之
害
一凡胃氣本虚而或停滯不行者是又虚中有實不得
不暫從清理然後可以培補○又或雖有停滯而中氣
虚困不支者是又所急在虚不得不先顧元氣而略兼
清理此中本末先後自有確然之理所以貴知權也
一嘔家雖有火證詳列後條然凡病嘔吐者多以寒氣
犯胃故胃寒者十居八九内熱者十止一二而外感之
嘔則尢多寒邪不宜妄用寒涼等藥使非真有火證而
誤用之胃彊者猶或可支胃弱者必遭其虐觀劉河間
曰胃膈熱甚則為嘔火氣炎上之象也此言過矣若執
而用之其害不小又孫真人曰嘔家聖藥是生薑此的
確之見也勝於河間逺矣
一仲景曰傷寒嘔多雖有陽明證不可攻之此但以傷
寒為言也然以余之見則不但傷寒而諸證皆然何也
蓋雜證嘔吐尢非傷寒之比其在傷寒則猶有熱邪但
以熱在上焦未全入府則下之為逆故不可下也若雜
證之嘔吐非胃寒不能化則脾虚不能運耳脾胃旣虚
其可攻乎且上下之病氣或無涉而上下之元氣實相
依此嘔吐之所以不可攻者正恐病在上而攻其下下
愈虚則上愈困耳
　　　虚嘔證治(共三條/)
凡胃虚作嘔者其證不一當知所辨若胃脘不脹者非
實邪也胸膈不痛者非氣逆也内無熱躁者非火證也
外無寒熱者非表邪也無食無火而忽為嘔吐者胃虚
也嘔吐無常而時作時止者胃虚也食無所停而聞食
則嘔者胃虚也氣無所逆而聞氣則嘔者胃虚也或身
背或食飲微寒即嘔者胃虚也或吞酸或噯腐時苦惡
心兀兀然泛泛然冷嚥靡寧者胃虚也或因病誤治妄
用克伐寒涼本無嘔而致嘔者胃虚也或朝食暮吐暮
食朝吐食入中焦而不化者胃虚也食入下焦而不化
者土母無陽命門虚也凡此虚證必皆宜補是固然矣
然胃本屬土非火不生非煖不化是土寒者即土虚也
土虚者即火虚也故曰脾喜煖而惡寒土惡溼而喜燥
所以東垣脾胃論特著温補之法蓋特為胃氣而設也
庸可忽哉苐在河間則言嘔因胃火是火多實也兹余
言嘔因胃寒是寒多虚也一熱一寒若皆失中和之論
不知嘔因火者余非言其必無但因火而嘔者少因寒
而嘔者多耳因胃實而嘔者少因胃虚而嘔者多耳故
不得不有此辨
一虚嘔之治但當以温胃補脾為主宜人參理中湯為
正治或温胃飲聖术煎參薑飲之類亦可酌用或黄芽
丸尢為最妙○若胃口寒甚者宜附子理中湯或四味
回陽飲或一炁丹主之○若虚在隂分水泛為痰而嘔
吐者宜金水六君煎虚甚者宜理隂煎或六味回陽飲
○若久病胃虚不能納穀者俱當以前法酌治之○若
胃氣微虚而兼痰者宜六君子湯主之
一凡中毒而吐者當察其所中者何物蓋中熱毒而吐
者宜解以苦寒之劑中隂寒之毒而吐瀉不止者宜解
以温熱之劑若因吐瀉而脾胃致虚者非大加温補不
可○此證有中寒毒吐瀉治按在後當並閱之
　　　實嘔證治(共九條/)
凡實邪在胃而作嘔者必有所因必有見證若因寒滯
者必多疼痛因食滯者必多脹滿因氣逆者必痛脹連
於脇肋因火鬱者必煩熱燥渇脈洪而滑因外感者必
頭身發熱脈數而緊如無實證實脈而見嘔吐者切不
可以實邪論治
一寒邪犯胃而作嘔者其證有三○一以食飲寒涼或
誤食性寒生冷等物致傷胃氣因而作嘔若果寒滯未
散而兼脹兼痛者宜温中行滯以大小和中飲神香散
或二陳湯加薑桂之類主之或和胃飲亦佳○一以隂
寒氣令或雨水沙氣及水土寒溼之邪犯胃因而作嘔
作泄若寒滯未散而或脹或痛者宜温中散寒以平胃
散神香散加減二陳湯除溼湯局方四七湯大七香丸
之類主之○一以風寒外感或傷寒或痎瘧凡邪在少
陽表邪未解而漸次入裏所以外為寒熱内為作嘔蓋
少陽之經下胸中貫膈而然此半表半裏證也治宜解
表散寒以柴陳煎小柴胡湯正柴胡飲之類主之若微
嘔微吐者邪在少陽若大嘔大吐者此又邪在陽明胃
家病也宜二陳湯或不換金正氣散藿香正氣散之類
主之若胃虚兼寒者惟理中湯温胃飲之類為宜
一飲食傷胃而作嘔者如果留滯未消而兼脹痛等證
宜大和中飲排氣飲神香散之類主之或啓脾丸亦可
酌用○如食已消而嘔未止者宜温胃飲主之
一火在中焦而作嘔者必有火證火脈或為熱渇或為
燥煩脈必洪數吐必湧猛形氣聲色必皆壯厲若察其
真有火邪但降其火嘔必自止○火微兼虚者宜外臺
黄芩湯或半夏瀉心湯○火甚者宜抽薪飲或大小分
清飲○若暑熱犯胃多渇多嘔氣虚煩燥而火有不清
者竹葉石膏湯○若熱甚嘔吐不止而火在陽明兼頭
痛者白虎湯或太清飲或六一散○若胃暑嘔吐而火
不甚者宜香薷飲或五物香薷飲○此有胃火治按在
後
一痰飲留於胸中或寒溼在胃水停中脘而作嘔吐者
宜和胃二陳煎苓术二陳煎或小半夏加茯苓湯橘皮
半夏湯之類皆可酌用
一氣逆作嘔者多因鬱怒致動肝氣胃受肝邪所以作
嘔然胃彊者未必易動而易動者多因胃虚故凡治此
者必當兼顧胃氣宜六君子湯或理中湯主之○若逆
氣未散或多脹滿者宜二陳湯或橘皮半夏湯之類主
之或神香散亦佳
一瘧痢作嘔者其在瘧疾則以表邪内陷凡邪在少陽
陽明太隂者皆能作嘔但解去表邪嘔必自止○其在
痢疾之嘔則多因胃氣虚寒蓋表非寒邪無以成瘧裏
非寒邪無以成痢而病不知本尚何醫云二證方論具
載本門
一朝食午吐午食晚吐或朝食暮吐詳後反胃門
一方治嘔吐之極或反胃粥湯入胃即吐垂死者用人
參二兩水一升煮四合熱服日再進兼以人參煮粥食
之即不吐
　　　吐蚘
凡吐蚘者必因病而吐蚘非因蚘而致吐也故不必治
其蚘而但治其所以吐則蚘自止矣○有因胃火而吐
蚘者以内熱之甚蚘無所容而出也但清其火火清而
蚘自静輕者抽薪飲甚者萬應丸之屬是也○有因胃
寒而吐蚘者以内寒之甚蚘不能存而出也但温其胃
胃煖而蚘自安仲景烏梅丸之屬是也○有因胃虚無
食而吐蚘者以倉廩空虚蚘因求食而上出也此胃氣
大虚之候速宜補胃温中以防根本之敗如温胃飲理
中湯聖术煎之屬是也○以上三者固皆治蚘之法然
蚘有死者有活者若吐死蚘則但治嘔如前可也若活
蚘上出不已則不得不有以逐之蓋蚘性畏酸畏苦但
加烏梅為佐使則蚘自伏也若胃實火盛者可加苦棟
根或黄連亦善○其有未盡者俱詳列諸蟲本門及後
條吐蚘治按中
　　　治嘔氣味論
凡治胃虛嘔吐最須詳審氣味蓋邪實胃彊者能勝毒
藥故無論氣味優劣皆可容受惟胃虚氣弱者則有宜
否之辨而胃虚之甚者則於氣味之間闗係尤重蓋氣
虚者最畏不堪之氣此不但腥臊耗散之氣不能受即
微香微郁并飲食之氣亦不能受而其他可知矣胃弱
者最畏不堪之味此非惟至苦極劣之味不能受即微
鹹微苦并五穀正味亦不能受而其他可知矣此胃虚
之嘔所以最重氣味使或略有不投則入口便吐終無
益也故凡治陽虚嘔吐等證則一切香散鹹酸辛味不
堪等物悉當以己意相測測有不妥切不可用但補其
陽陽回則嘔必自止此最確之法不可忽也余嘗見一
沈姓者素業醫極多勞碌且年及四旬因患㿗疝下墜
欲提使上升自用鹽湯吐法不知胃虚畏鹹遂致吐不
能止湯水皆嘔如此者一日一夜忽又大便下黑血一
二碗而脈則微渺如毛幾加將絶此蓋吐傷胃氣脾虚
之極兼以鹽湯走血故血不能攝從便而下余令其速
用人參薑附等劑以回垂絶之陽庶乎可療忽又一醫
至曰諸逆衝上皆屬火也大便下血亦因火也尚堪用
參附乎宜速飲童便則嘔可愈而血亦止矣其人以為
有理及童便下咽即嘔極不堪名狀嘔不止而命隨繼
之矣嗚呼夫以胃彊之人亦且聞尿欲嘔況嘔不能止
而復可加以尿乎此不惟死者堪憐而妄用若此者尚
敢稱醫誠可惡可恨也故筆之於此并以徵氣味之證
○又别有氣味治按在小兒門嘔吐條中所當參酌
　　　述古(共五條/)
王太僕曰内格嘔逆食不得入是有火也病嘔而吐食
入反出是無火也
金匱要略曰先嘔却渇者此為欲解先渇却嘔者為水
停心下此屬飲家嘔家本渇今反不渇者以心下有支
飲故也此屬支飲○問曰病人脈數數為熱當消穀引
食而反吐者何也曰以發其汗令陽微膈氣虚脈乃數
數為客熱不能消穀胃中虚冷故也脈弦者虛也胃氣
無餘朝食暮吐變為胃反寒在於上醫反下之今脈反
弦故名曰虚○病人欲吐者不可下之○嘔而胸滿者
茱茰湯主之○嘔而吐涎沫頭痛者茱茰湯主之○嘔
而腸鳴心下痞者半夏瀉心湯主之○乾嘔而利者黄
芩半夏生薑湯主之○諸嘔吐穀不得下者小半夏湯
主之○嘔吐而病在膈上後思水者解急與之思水者
猪苓散主之○嘔而脈弱小便復利身有微熱見厥者
難治四逆湯主之○嘔而發熱者小柴胡湯主之○胃
反嘔吐者大半夏湯主之○食已即吐者大黄甘草湯
主之○胃反吐而渇欲飲水者茯苓澤瀉湯主之○乾
嘔吐逆吐涎沫者半夏乾薑散主之○病人胸中似喘
不喘似嘔不嘔似噦不噦徹心中憒憒然無奈者生薑
半夏湯主之○乾嘔噦若手足厥者橘皮湯主之
朱丹溪曰胃中有熱膈上有痰者二陳湯加炒山梔黄
連生薑○有久病嘔者胃虚不納穀也用人參生薑黄
芪白术香附之類○嘔吐朱奉議以半夏橘皮生薑為
主○劉河間謂嘔者火氣炎上此特一端耳○有痰膈
中焦食不得下者○有氣逆者○有寒氣鬱於胃口者
○有食滯心肺之分新食不得下而反出者○有胃中
有火與痰而嘔者○嘔吐藥忌瓜蔞杏仁桃仁蘿蔔子
山梔皆能作吐○肝火出胃逆土嘔吐者抑青丸○夏
月嘔吐不止五苓散加薑汁○吐蟲用炒錫灰檳榔末
入飲服○胃中有熱者二陳湯加薑芩連○惡心有熱
有痰有虚皆用生薑入藥
薛立齋曰若脾胃氣虚而胸膈不利者用六君子湯壯
脾土生元氣○若過服辛熱之劑而嘔吐噎膈者用四
君子加芎歸益脾土以抑隂火○胃火内格而飲食不
入者用六君子加芩連清熱養胃○若病嘔吐食入而
反出者用六君子加木香炮薑温中補脾○若服耗氣
之劑血無所生而大便燥結者用四君子加芎歸補脾
生血○若火逆衝上食不得入者用四君子加山梔黄
連清熱養血○若痰飲阻滯而食不得入者用六君子
加木香山梔補脾化痰○若脾胃虚寒飲食不入或入
而不化者用六君子加木香炮薑温補脾胃更非慎房
勞節厚味調飲食者不治年高無血者亦不治
徐東皋曰胃虚嘔吐惡食不思食兼寒者惡寒或食久
還吐或朝食暮吐暮食朝吐脈遲而微澁此皆虚寒者
也宜藿香安胃散理中湯甚者丁香煮散温補○胃中
鬱熱飲食積滯而嘔者則惡食惡寒煩悶膈滿或渇喜
涼聞食則吐服藥亦吐脈洪大而數此皆實熱者也宜
竹茹湯麥門冬湯清之若食積多者用二陳加神麯麥
芽黄連保和丸之類消導之
　　　中寒毒吐瀉脹滿新按
凡胃寒者多為嘔吐而中寒毒者又必吐而兼瀉余在
燕都嘗治一吳參軍者因見鮮蘑菇肥嫩可愛令庖人
貿而羮之以致大吐大瀉延彼鄉醫治之咸謂速宜解
毒乃以黄連黑豆桔梗甘草枳實之屬連進之而病益
甚遂至胸腹大脹氣喘水飲皆不能受危窘已其延救
於余投以人參白术甘草乾薑附子茯苓之類彼疑不
敢用曰腹脹氣急口乾如此安敢再服此藥乃停一日
而病愈劇若朝露矣因而再懇與藥如前彼且疑且畏
而決别於内閫曰必若如此則活我者此也殺我者亦
此也余之生死在此一舉矣遂不得已含淚吞之一劑
而嘔少止再劑而脹少殺隨大加熟地黄以兼救其瀉
亡之隂前後凡二十餘劑復元如故彼因問曰余本中
毒致病鄉人以解毒而反劇先生以不解毒而反愈者
何也余曰毒有不同豈必如黄連甘桔之類乃可解耶
即如蘑菇一物必産於深坑枯井或沈寒極隂之處乃
有之此其得隂氣之最盛故肥白最嫩也公中此隂寒
之毒而復解以黄連之寒其謂之何兹用薑附非所以
解寒毒乎用人參熟地非所以解毒傷元氣乎然則彼
所謂解毒者適所以助毒也余所謂不解毒者正所以
解毒也理本甚明而人弗能辨凡諸病之誤治者無非
皆此類耳公頓首愀然歎曰信哉使非吾文幾為含寃
之魄矣祈壽諸梓以為後人之鑑云
　　　胃火上衝嘔吐新按
一金宅少婦宦門女也素任性每多胸脇痛及嘔吐等
證隨調隨愈後於秋盡時前證復作而嘔吐更甚病及
兩日甚至厥脫不省如垂絶者再後延予至見數醫環
視僉云湯飲諸藥皆不能受入口即嘔無䇿可施一醫
云惟用獨參湯庶幾可望其生耳余因診之見其脈亂
數甚而且煩熱躁擾莫堪名狀意非陽明之火何以急
劇若此乃問其欲冷水否彼即㸃首遂與以半鍾惟此
不吐且猶有不足之狀乃復與一鍾稍覺安静余因以
太清飲投之而猶有謂此非傷寒又值秋盡能堪此乎
余不與辯及藥下咽即酣睡半日不復嘔矣然後以滋
隂輕清等劑調理而愈大都嘔吐多屬胃寒而復有火
證若此者經曰諸逆衝上皆屬於火即此是也自後凡
見嘔吐其有聲勢湧猛脈見洪數證多煩熱者皆以此
法愈之是又不可不知也
　　　吐蚘新按
一胡宅小兒年甫三嵗偶因飲食不調延幼科診治所
用之藥無非清火化滯等劑因而更損胃氣反致嘔吐
溏泄復加清利遂致吐蚘初止數條漸至數十條細如
燈草甚至成團攪結而出早晩不絶所下者亦如之羸
困至極求治於余因與温胃飲二三劑其蟲朝夕不止
其多如故初不識其何所從來而神化之速一至如此
乃翁切懇曰止此一兒死生在公矣萬望先逐此蟲蟲
不盡則病日甚其能生乎余弗之聽但以前藥倍加人
參仍加附子二三劑而嘔吐漸稀瀉亦隨止瀉止後乃
以理隂煎温胃飲出入間用十餘日而蟲漸少一月餘
而飲食進肌肉生復元如故矣其翁積誠稱謝因問曰
小豚之病誠然危矣今何以不治蟲不治嘔泄而三者
俱愈可聞教乎予曰公之所畏者蟲也予之所畏者胃
氣也且凡逐蟲之藥無有不傷胃氣者向使胃氣再傷
非惟不能逐蟲而命必隨之矣其害孰甚故保生之權
全在知本知末但使脾胃日彊則拔去化蟲之源而三
病同歸一得矣尚何蟲瀉之敢横哉聞者歎服因祈著
按於此
又一王宅少婦年未二旬素喜瓜果生冷因常病心腹
疼痛每發必數日不食後及二旬之外則每發必至吐
蚘初吐尚少自後日甚日多每吐必一二十條每發必
旬日不食所經諸醫但知攻蟲旋去旋生百藥不效予
為診視脈證并察病因知其傷於生冷以致脾胃虚寒
隂濕氣聚故為此證使不温養脾胃以杜寒濕化生之源
而但事攻蟲蟲去復生終無濟也因製温臓丸與之藥
未完而病隨愈矣後因病愈而少年任意仍躭生果舊
病復作再製丸服乃得全愈○觀此二證如前之小兒
乃因涼藥傷脾所以生蟲後之女人乃因生果傷胃所
以生蟲可見隂濕内淫而脾胃虚寒是即生蟲之由也
故凡治蟲之法但察其别無疳熱等證者悉當以温補
脾胃為主
　　　嘔吐論列方
二陳湯(和一/)　　　　　　理中湯(熱一/)
附子理中湯(熱二/)　　　　理隂煎(新熱三/)
四君子湯(補一/)　　　　　加減二陳湯(和二/)
温胃飲(新熱五/)　　　　　六君子湯(補五/)
金水六君煎(新和一/)　　　聖术煎(新熱二五/)
神香散(新和二十/)　　　　四逆湯(熱十四/)
黄芽丸(新熱二一/)　　　　四味回陽飲(新熱一/)
參薑飲(新熱八/)　　　　　啓脾丸(和八六/)
和胃飲(新和五/)　　　　　平胃散(和十七/)
六味回陽飲(新熱二/)　　　五苓散(和一八二/)
橘皮湯(和十一/熱五七)　　　　　和胃二陳煎(新和三/)
一炁丹(新熱二二/)　　　　除溼湯(和一七七/)
苓术二陳煎(新和四/)　　　排氣飲(新和六/)
茱茰湯(熱一三八/)　　　　生薑半夏湯(熱五三/)
猪苓散(和一二五/)　　　　竹茹湯(和一二一/)
半夏乾薑散(熱五四/)　　　保和丸(小三五/)
萬應丸(攻九九/)　　　　　茯苓澤瀉湯(熱七五/)
六一散(寒百十三/)　　　　香藿飲(和一六九/)
五物香薷飲(和百七十/)　　白虎湯(寒二/)
太清飲(新寒十三/)　　　　藿香安胃散(熱七二/)
抽薪飲(新寒三/)　　　　　黄芩湯(和一九八/)
藿香正氣散(和二十/)　　　柴陳煎(新散九/)
栁青丸(寒一四九/)　　　　橘皮半夏湯(和十三/)
大半夏湯(和十/)　　　　　小半夏湯(和八/)
半夏瀉心湯(寒二八/)　　　大分清飲(新寒五/)
小分清飲(新和十/)　　　　局方四七湯(和九七/)
大和中飲(新和七/)　　　　小和中飲(新和八/)
竹葉石膏湯(寒五/)　　　　小柴胡湯(散十九/)
正柴胡飲(新散六/)　　　　仲景烏梅丸(和三二三/)
麥門冬湯(寒四四/)　　　　丁香煮散(熱六二/)
大黄甘草湯(攻十三/)　　　大七香丸(和一三一/)
不換金正氣散(和二一/)　　小半夏茯苓湯(和九/)
黄芩半夏生薑湯(和十六/)
　　　論外備用方
獨參湯(補三六/)　　　　　參术湯(補四一/)
參苓白术散(補五五/)　　　參附湯(補三八/)
五味異功散(補四/)　　　　(金/匱)大建中湯(補二三/寒上衝)
大建中湯(補二五/寒嘔)　　　　香砂六君湯(補七/)
二术二陳湯(和四水/吐清)　　　益黄散(和十九滯/脾寒氣)
治中湯(熱十不和/中氣)　　　　茯苓半夏湯(和十二/水氣嘔)
葛花解酲湯(和一二四/)　　青州白丸子(和百十二/)
半夏丁香丸(和百三十/寒滯)　　檳榔煎(和二三六/寒溼瘴)
保和湯(和一四七/散邪順氣)　　　　丁香半夏丸(和一二九/寒痰)
陳皮湯(和百二十/和胃)　　　　六和湯(和一二七/和胃)
橘半胃苓湯(和一九一/和胃)　　旋復花湯(散八三/風痰嘔)
胃愛散(熱七一/虚寒滯)　　　　　理中加丁香湯(熱四/中寒)
甘露湯(熱七四/和胃)　　　　　丁附散(熱六三/胃寒)
丁香温中湯(熱十一/和胃)　　　安脾散(熱六八/冷痰飲)
倍术丸(熱百五/飲嘔)　　　　　丁香茯苓湯(熱六四滯/温中行)
養胃湯(熱七十滯/虚寒氣)　　　　補脾湯(熱六九/虚滯)
理中化痰丸(熱九/虚痰)　　　　養正丹(熱一八九/氣壅不降)
八味理中丸(熱七/虚寒)　　　　五味沈附湯(熱百十七/胃寒)
吳茱茰湯(熱一三八/頭痛嘔)　　　胡椒理中湯(熱六/虚寒)
橘皮乾薑湯(熱五六/胃寒嘔)　　　七味人參丸(熱七三/虚寒)
甘草乾薑湯(熱五五/脾寒)　　　藿香安胃散(熱七二/寒滯)
草豆蔲湯(熱七七/調氣)　　　　丁香柿蒂散(熱六五/胃寒)
　　霍亂
　　　經義
經脈篇曰足太隂厥氣上逆則霍亂
氣交變大論曰嵗土不及民病飱泄霍亂
六元正紀大論曰不逺熱則熱至熱至則身熱吐下霍
亂○大隂所至為中滿霍亂吐下○土鬱之發為嘔吐
霍亂
　　　論證(共三條/)
霍亂一證以其上吐下瀉反覆不寧而揮霍撩亂故曰
霍亂此寒邪傷臓之病也蓋有外受風寒寒氣入臓而
病者有不慎口腹内傷食飲而病者有傷饑失飽饑時
胃氣已傷過飽食不能化而病者有水土氣令寒溼傷
脾而病者有旱潦暴雨清濁相混誤中沙氣隂毒而病
者總之皆寒溼傷脾之證邪在脾胃則中焦不能容受
故從上而出則為吐從下而出則為瀉且凡邪之易受
者必其脾氣本柔而旣吐旣瀉則脾氣不無更虚矣故
凡治霍亂者必宜以和胃健脾為主健者培補之謂因
其邪氣已去而胃氣受傷故非培補不可也和者調和
之謂以其胃氣雖傷而邪猶未盡故非察其邪正而酌
為調和不可也若其寒少滯多則但以温平之劑調之
可也若滯因於寒則非温熱之劑不能調也而諸家有
言為火者謂霍亂之病多在夏秋之間豈得為之傷寒
乎吁謬亦甚矣不知夏秋之交正多臓寒之病蓋一以
盛暑將殺新涼初起天人易氣寒之由也一以酷暑當
令生冷不節疾病因時寒之動也人以夏秋之外熱易
見而臓腑之内寒難見故但知用熱逺熱而不知用寒
逺寒見之淺陋多有如此此所以多致誤也學者於此
當熟察之
一轉筋霍亂證以其足腹之筋拘攣急痛甚至牽縮隂
丸痛迫小腹最為急候此足陽明厥隂氣血俱傷之候
也觀河間曰轉筋經云反戾也熱氣燥爍於筋則攣瘛
而痛火主燔爍燥動故也或以為寒客於筋者誤也蓋
寒雖主於收引然止為厥逆禁固屈伸不便安得為轉
筋也所謂轉者動也陽動隂静熱證明矣丹溪亦曰轉
筋屬血熱余謂此二子之言總屬一偏之見不可從也
試以内經質之不有曰經筋之病寒則反折筋急熱則
筋弛縱不收此轉筋者謂非反折筋急之病乎而何以
謂之熱也夫所謂轉者以其堅彊急痛有如扭轉之狀
是謂轉筋今西北方以轉字作去聲者即其義也而河
間曰轉者動也則不為彊矣且凡患轉筋者必於大吐
大瀉之後乃有此證未聞於吐瀉之前而先見轉筋者
也若轉於吐瀉之前而謂之火猶可云因火而病也旣
轉於吐瀉之後則上下皆已火去豈因吐瀉而反生火
耶又何以吐瀉之前火不轉耶河間其何以解之盖陽
明為五臓六腑之海主潤宗筋此證以陽明血氣驟損
筋急而然本非火也觀無擇陳氏曰轉筋者以陽明養
宗筋屬胃與大腸今暴吐下津液頓亡外感四氣内傷
七情攻閉諸脈枯削於筋宗筋失養必致攣縮甚則卵
縮舌卷為難治此說始為切當若從河間而作火治能
無誤乎余故曰不可從也
一夏秋新涼之交或疾風暴雨或乍寒乍煖之時此皆
隂陽相駁之際善養生者最於此時宜慎凡外而衣被
内而口腹宜増則増宜節則節略為加意則却疾亦自
不難其或少有不調而為微寒所侵則霍亂吐瀉攪腸
腹痛瘧痢之類頃刻可至此其所忽者微而所害者大
也且膏粱與藜藿不同薄弱與彊壯迥異矧彊者猶不
可恃彊而弱者顧可以忘弱耶此自珍者之不可忽也
　　　論治(共七條/)
一霍亂初起當隂陽擾亂邪正不分之時惟宜以薑鹽
淡湯徐徐與之令其徐飲徐吐或以二陳湯探吐之則
吐中自有發散之意必俟滯濁大出胃氣稍定乃察其
有無泄瀉有無脹滿有無嘔惡以辨邪正虚實然後隨
其證而調理之自無不愈者但於吐瀉擾亂之後胃氣
未清邪氣未淨之時凡一切食飲之類寧使稍遲切不
可急與粥湯以致邪滯復聚則為害不小也不可不慎
亦不可妄用涼藥
一霍亂初起胃口不清邪氣未浄或脹或痛而嘔惡不
止察其邪甚於上者宜和胃飲神香散或平胃散擇而
用之邪甚於下者宜五苓散胃苓湯或苓术二陳煎之
類主之
一霍亂無脹無痛而但嘔惡不寧者此脾胃受傷虛寒
證也若胃氣微虚兼滯者宜六君子湯或温胃飲主之
○若但虚無滯者宜理中湯或五君子煎主之○若虚
而無寒者止用四君子湯或五味異功散亦可○若虚
在隂分水中無火因瀉而嘔惡不已胸腹膨膨者必用
理隂煎或去當歸加人參主之○若吐利四肢拘急脈
沈而遲此脾腎證也宜四君子加薑附厚朴或理隂煎
主之
一霍亂雜證凡霍亂後身熱不退脈數無汗者宜酌其
虚實於前治法中加柴胡主之寒邪甚者宜用麻黄○
吐利脈浮自汗者宜四君子加桂枝主之○吐利頭痛
身熱而渇者宜五苓散○吐利因於過食或瓜果生冷
以致食留不化遂成痞隔霍亂者宜大小和中飲或六
和湯主之若生冷寒勝者宜加炮薑肉桂吳茱茰之類
○元戎曰太隂證霍亂者理中加橘紅名治中湯若吐
下心腹作痛手足逆冷理中去白术加熟附子名四順
湯若吐利後轉筋者理中加火煅石膏一兩
一轉筋腹痛者因胃氣暴傷以致陽明厥隂血燥筋攣
而然法當養血温經乃為正治若邪滯未清者或先宜
和胃飲加肉桂木瓜主之○若氣虚者宜四君子湯加
當歸肉桂厚朴木瓜之類○隂虚少血者宜理隂煎加
肉桂木瓜主之○又治轉筋法男子以手挽其隂女子
以手揪兩乳此千金法也
一乾霍亂證最為危候其證則上欲吐而不能出下欲
瀉而不能行胸腹攪痛脹急悶亂此必内有飲食停阻
外有寒邪閉遏蓋邪淺者易於行動故即見吐利邪深
者隂陽格拒氣道不通故為此證若不速治多致暴死
宜先用鹽湯探而吐之一以去其滯隔一以通其清氣
但使清氣得升然後濁氣得降從瀉而出斯不致害藥
以温中散滯破氣等劑庶乎胃氣可舒而邪隨以散宜
排氣飲加減主之或神香散或局方七氣湯亦可酌用
○向余荆人患此幾致不救有治按在腹痛門
一霍亂之後多有煩渇者此以吐利亡津腎水乾涸故
渇欲飲水勢所必然但宜温煖調脾以止吐瀉脾氣得
和渇將自止或以獨參湯徐徐與之最妙法也○其有
本以陽臓而因瀉亡隂或見火盛喜冷内熱脈洪者宜
益元散或竹葉石膏湯之類甘涼以濟之亦無不可
　　　述古(共三條/)
仲景曰霍亂頭痛發熱身疼痛熱多欲飲水者五苓散
主之○寒多不欲水者理中丸主之○若臍上築者腎
氣動也去术加桂四兩(此下即理中/湯加減法)○吐多者去术加
生薑三兩○下多者還用术○悸者加茯苓二兩○渇
欲得水者加术足前成四兩半○腹中痛者加人參足
前成四兩半○寒者加乾薑足前成四兩半○腹滿者
去术加附子一枚○服湯後如食須飲熱粥一升許微
自温勿發掲衣被○吐利止而身痛不休者當消息和
解其外宜桂枝湯小和之○吐利汗出發熱惡寒四肢
拘急手足厥冷者四逆湯主之○即吐且利小便復利
而大汗出下利清穀内寒外熱脈微欲絶者四逆湯主
之○吐已下斷汗出而厥四肢拘急而解脈微欲絶者
通脈四逆加猪膽汁湯主之○吐利發汗脈平小煩者
以新虚不勝穀氣故也
巢氏病源曰霍亂吐瀉皆由温涼不調隂陽殽混二氣
相干致脾胃受傷變為霍亂寒氣客於脾則瀉客於胃
則吐亦由飲酒食肉腥膾生冷過度或因坐卧溼地當
風取涼使風冷之氣歸於三焦傳於脾胃脾胃得冷水
穀不消皆成霍亂
陳無擇曰霍亂者心腹卒痛嘔吐下利憎寒壯熱頭痛
眩暈先心痛則先吐先腹痛則先瀉心腹俱痛則吐利
並作甚至轉筋入腹霍亂惡證無越於斯蓋隂陽反戾
清濁相干陽氣暴升隂氣頓降隂陽痞膈上下奔逸治
之惟宜温煖更詳别三因以調之○外因諸風則惡風
有汗傷寒則惡寒無汗胃溼則重著傷暑則熱煩○内
因九氣所致鬱聚痰涎痞膈不通遂致滿悶隨其勝復
必作吐利○不内外因或諸飽食膾炙恣飲乳酪永脯
寒漿㫖酒胃旣䐜脹脾臓停凝内鬱必發遂成吐利當
從不内外因也
　　　鍼灸法
刺委中穴出血或刺十指頭出血皆是良法今西北人
凡病傷寒熱入血分而不解者悉刺兩手膕中出血謂
之打寒蓋寒隨血去亦即紅汗之類也故凡病受寒霍
亂者亦宜此法治之今東南人有刮沙之法以治心腹
急痛蓋使寒隨血聚則邪達於外而臓氣始安此亦出
血之意也
霍亂吐瀉不止灸天樞氣海中脘四穴立愈
霍亂危急將死用鹽填臍中灸二七壯立愈
轉筋十指拘攣不能屈伸灸足外踝骨尖上七壯
　　　霍亂論列方
四君子湯(補一/)　　　　　五君子煎(新熱六/)
六君子湯(補五/)　　　　　大和中飲(新和七/)
小和中飲(新和八/)　　　　二陳湯(和一/)
神香散(新和二十/)　　　　平胃散(和十七/)
和胃飲(新和五/)　　　　　温胃飲(新熱五/)
胃苓湯(和百九十/)　　　　五苓散(和一八二/)
四逆湯(熱十四/)　　　　　理中湯(熱一/)
理隂煎(新熱三/)　　　　　獨參湯(補三六/)
六和湯(和一二七/)　　　　排氣飲(新和六/)
益元散(寒百十二/)　　　　理中丸(熱一/)
桂枝湯(散九/)　　　　　　五味異功散(補四/)
苓术二陳煎(新和四/)　　　局方七氣湯(和五十/)
竹葉石膏湯(寒五/)　　　　四逆加猪膽汁湯(熱十六/)
　　　論外備用方
人參散(和一二六/胃寒)　　　　縮脾飲(和一七三/暑毒)
藿香正氣散(和二十/風寒)　　　丁香散(和一二八/氣逆)
治中湯(熱十不和/中氣)　　　　吳茱茰湯(熱一三九/隂暑)
木瓜湯(熱八三/轉筋)　　　　　大順散(熱七八/寒溼)
薑附湯(熱三二筋/厥冷轉)　　　　冷香湯(熱八二/生冷滯)
霍亂三方(熱八五/)　　　　乾霍亂二方(熱八七/)
養正丹(熱一八九/氣壅滯)　　　　訶子散(熱八四宜/老幼皆)
四順附子湯(熱九七/隂寒)　　　冷香飲子(熱八一/隂暑)
千金霍亂方(熱八六/)　　　附子粳米湯(熱八十嘔/四逆乾)
　　惡心噯氣
　　　經義
宣明五帝篇曰五氣所病心為噫
脈解篇曰太隂所謂上走心為噫者隂盛而上走於陽
明陽明絡屬心故曰上走心為噫也
經脈篇曰足太隂病則舌本彊食則嘔胃脘痛腹脹善
噫得後與氣則快然如衰
口問篇曰人之噫者何氣使然曰寒氣客於胃厥逆從
下上散復出於胃故為噫
隂陽别論曰二陽一隂發病主驚駭背痛善噫善欠名
曰風厥
痺論曰心痺者脈不通煩則心下鼓暴上氣而喘嗌乾
善噫
三部九候論曰若有七診之病其脈候亦敗者死矣必
發噦噫
至真要大論曰嵗厥隂在泉風淫所勝民病膈咽不通
食則嘔腹脹善噫得後與氣則快然如衰身體皆重○
大陽司天寒淫所勝民病胸脇胃脘不安靣赤目黄善
噫嗌乾甚則色炲渴而欲飲病本於心○少隂之復燠
熱内作外為浮腫為噦噫
四時刺逆從論曰刺五臓中心一日死其動為噫
診要經終論曰太隂終者腹脹閉不得息善噫善嘔
　　　惡心證治(内經無惡心之說凡嘔吐證即其/類也經義詳見本門  共三條)
惡心證胃口泛逆兀兀不寧之病凡惡心欲吐口必流
涎嚥之不下愈嚥愈惡而嘔吐繼之亦有不嘔吐而時
見惡心者然此雖曰惡心而實胃口之病非心病也此
證之因則有寒有食有痰飲有穢氣有火邪有隂濕傷
胃或傷寒瘧痢諸邪之在胃口者皆得有之若欲察之
但當察其虚實寒熱則盡之矣蓋實邪惡心者邪去則
止其來速其去亦速虚邪惡心者必得胃氣大復其病
方愈且此證惟虚寒者十居八九即有實邪嘔惡者亦
必其脾氣不健不能運化而然此所以凡治惡心者必
當知其實中有虚勿得妄行攻擊而胃氣不可不顧也
一虚寒惡心其證最多若非猝暴而常見或形氣不足
之輩悉以胃氣弱也故凡治此者多宜以温補為主○
若脾胃微虚生痰或兼吞酸噯腐欬𠻳惡心者宜六君
子湯○若脾腎虚寒痰滯欬𠻳而惡心者金水六君煎
○若脾胃虚寒或太隂自利腹痛嘔吐惡心者温胃飲
或理中湯聖术煎○若脾腎虚寒上下不能運行或脹
滿或嘔吐或傷寒隂證寒邪深入三隂而惡心嘔吐不
止者理隂煎或温胃飲
一實邪惡心以一時邪滯犯胃得吐則滯去滯去則惡
心自解若有餘邪如法治之○若惡心多痰及風寒欬
𠻳或傷生冷或飲酒過多脾胃不和者二陳湯或橘皮
半夏湯○若脾胃多滯或寒溼傷脾惡心者平胃散○
若胃寒多滯或傷生冷或寒痰不清吞酸脹滿惡心者
和胃飲或和胃二陳煎○若受穢濁寒邪脹滿腹痛惡
心者調氣平胃散○若感冒暑熱火盛煩躁惡心者仲
景竹葉石膏湯○若中藥毒或諸毒而惡心者速宜於
諸毒門求法治之
　　　噯氣證治(共三條/)
噯氣者即内經之所謂噫也此實脾胃之氣滯起自中
焦而出於上焦故經曰上走心為噫也據丹溪曰噯氣
以胃中有痰有火愚謂此說未必皆然蓋噯氣多由滯
逆滯逆多由氣不行氣逆不行者多寒少熱可皆謂之
火耶故凡人之飲食太飽者多有此證及飲食不易消
化者亦有此證但太飽作噯者此係實滯治宜行氣化
食食不消化時多虚悶作噯者此係胃氣虚寒治宜温
補若痰火作噯者亦或有之但停痰必以胃弱胃弱多
因無火此當詳辨脈證而酌治之也
一治噯之法凡胃虚兼滯而作噯者宜十味保和湯或
枳殻散若胃寒氣滯作噯者和胃煎○若胃寒生痰嘔
惡噯氣者宜和胃二陳煎○若胃氣虚寒飲食難化時
常虚飽噯氣者宜温胃飲或養中煎理中湯○若脾腎
虚寒命門不煖隂邪不降則寒滯上焦而痞滿噯氣者
理隂煎加減治之
一丹溪曰噯氣以胃中有痰有火宜用半夏南星香附
軟石膏梔子或湯或丸服○按此治必真有火邪者乃
可用否則恐滯於中而噯愈甚
　　　惡心論列方
理中湯(熱一/)　　　　　　温胃飲(新熱五/)
金水六君煎(新和一/)　　　聖术煎(新熱二五/)
理隂煎(新熱三/)　　　　　養中煎(新熱四/)
和胃二陳煎(新和三/)　　　二陳湯(和一/)
和胃飲(新和五/)　　　　　橘皮半夏湯(和十三/)
枳殻散(和一四六/)　　　　平胃散(和十七/)
十味保和湯(和一四八/)　　六君子湯(補五/)
調氣平胃散(和十八/)　　　竹葉石膏湯(寒六/)
　　　論外備用方
胃愛散(熱七一/)　　　　　袪痰丸(和百三/)
香砂六君子湯(補七/)
　
　景岳全書卷二十
欽定四庫全書
　景岳全書卷二十一
　　　　　　　　　　　　明　張介賓　撰
　　吞酸
　　　經義
至真要大論曰諸嘔吐酸暴注下迫皆屬於熱○少陽
之勝嘔酸善饑
　　　辨證(共五條/)
吐酸一證在河間言其為熱在東垣言其為寒夫理有
一定奚容謬異若此豈理因二子可以易乎必二子於
理有一悖耳此余之不能無言者乃以東垣為是而以
河間為非也何以見之蓋河間之說實本内經經曰諸
嘔吐酸暴注下迫皆屬於熱故河間病機悉訓為火而
甚以主寒者為非不知内經此論乃以運氣所屬槪言
病應非以嘔吐注泄皆為内熱病也如果言熱則何以
又曰寒氣客於腸胃厥逆上出故痛而嘔也又曰太陽
之復心胃生寒胸中不和唾出清水及為噦噫此言嘔
吐之有寒也豈皆熱耶又曰太陽之勝寒入下焦𫝊為
濡泄此言泄瀉之有寒也豈亦熱邪由此觀之則其此
處言熱而彼復言寒豈非自相矛盾能無謬乎不知内
經之理圓通詳悉無不周備故有此言其常而彼言其
變者有此言其順而彼言其逆者有此篇未盡而足之
他論者有總言所屬而詳言所病者此内經之𤣥所以
不易窮也故凡善觀此者務宜悟其源流察其分合其
博也必燭其為千為萬其約也必貫其總歸一理夫如
是斯足稱明眼人矣倘不能會其巔末而但知管測一
斑又烏足以盡其玅哉矧復有不明宗㫖悖理妄談謬
借經文證已偏見者尚難枚舉無暇辨也兹因二子之
論故并及之而再悉於左觀者其加政焉
一辨河間吐酸之論為非據河間曰酸者肝木之味也
由火盛制金不能平木則肝木自甚故為酸也如飲食
熱則易於酸矣或言吐酸為寒者誤也所以妄言為寒
者但謂多傷生硬粘滑或傷冷物而為噫酸吞酸故俗
醫主於温和脾胃豈知經言人之傷於寒也則為病熱
故凡内傷冷物者或即隂勝陽而為病寒者或寒熱相
擊而致腸胃陽氣怫鬱而為熱者亦有内傷生冷而反
病熱得大汗熱泄身涼而愈也若久喜酸而不已則不
宜温之宜以寒藥下之後以涼藥調之結散熱去則氣
和也凡此皆河間之說余每見之未嘗不反復切歎觀
其所言病機則由火及金由金及木由木及脾所以為
酸若發微談理果可轉摺如此則指鹿為馬何患無辭
惟其執以為熱故不得不委曲若此若余言其為寒則
不然也夫酸本肝木之味何不曰火衰不能生土則脾
氣虚而肝邪侮之故為酸也豈不於理更為明切而何
以曲折彊解有若是乎又若内經所言人之傷於寒也
則為病熱此言傷寒證寒邪在表則為三陽之發熱及
其傳裏則為陽明之内熱豈以内傷冷物而亦云病熱
者邪又豈有内傷冷物而可以汗解者耶即以氣血彊
盛之人偶傷生冷久留不去而鬱為熱者此以鬱久化
熱或亦有之豈果因生冷而反熱邪矧内經本以外感
言而河間引以証内傷謬亦甚矣此不惟大害軒岐之
㫖而致後人執以藉口其害又將何如也
一辨東垣吐酸之論為是據發明曰内經言諸嘔吐酸
皆屬於熱此上焦受外來客邪也胃氣不受外邪故嘔
仲景以生薑半夏治之以雜病論之嘔吐酸水者甚則
酸水浸其心其次則吐出酸水令上下牙酸澁不能相
對以大辛熱藥療之必減也酸味者收氣也西方肺金
旺也寒水乃金之子子能令母實故用大鹹熱之劑瀉
其子以辛熱為之佐而瀉肺之實病機作熱攻之誤矣
蓋雜病醋心濁氣不降欲為中滿寒藥豈能治之乎此
東垣之說也余謂其最為得理但其立言太諱如所云
收氣及西方金旺水為金子等義人有未達每多忽之
即在丹溪亦曰東垣不言外得風寒而作收氣立說欲
瀉肺金之實又謂寒藥不可治酸而用安胃湯加減二
陳湯俱犯丁香且無治熱濕鬱積之法為未合經意也
因考丹溪治法則用茱連丸二陳湯且曰宜用炒吳茱
茰順其性而折之乃反佐之法也必用黄連為君以治
之此丹溪之意亦主於熱正與東垣相反而欲以芩連
治吐酸則不可不辨也故余以東垣之說請為之疏焉
夫所謂收氣者金氣也即秋氣也内經曰秋氣始於上
蓋隂盛之漸必始於秋以陽氣之將退也寒肅之漸必
始於上以陽氣之日降也其云金旺者非云肺氣之充
實正言寒氣之有餘也其云子令母實者以寒在上焦
則收氣愈甚故治用鹹熱等劑以瀉其子亦無非扶陽
抑隂之道最切當也丹溪未達其意而反以非之抑又
何也即如丁香氣味辛爽無毒凡中焦寒氣滯有不順
者最其所宜又何至以犯字相戒而使後人畏之如虎
邪蓋丹溪但知丁香不可犯而不知黄連黄芩又豈吞
酸證所宜輕犯者哉然說雖如此而說有未盡則云寒
云熱猶不無疑謹再竟其說如左
一吐酸證諸言為熱者豈不各有其說在劉河間則曰
如飲食熱則易酸矣在戴原禮則曰如穀肉在器濕熱
則易為酸也又有相𫝊者曰觀之造酒者涼作則甘過
熱則酸豈非酸由熱乎諸說如此宛然可信而欲人不
從不可得也凡諸似是而非者正以此類譬之射者但
能不離於前後左右便云高手不知犯此四字尚足以
言射乎而諸家之說亦猶是耳何以見之蓋察病者當
察以理察理者當察以真即如飲食之酸由乎熱似近
理矣然食在釡中使能化而不能酸者此以火力彊而
速化無留也若起置器中必久而後酸此停積而酸非
因熱而酸也嘗見水漿冷積旣久未有不酸者此豈熱
耶因不行也又云造酒者熱作則酸亦似近理然必於
二三日之後鬱熱不開然後成酸未有熱作及時而遂
致酸者且人之胃氣原自大熱所以三餐入胃俱能頃
刻消化此方是真陽火候之應若如造酒者必待竟日
而後成則日不再餐胃氣能無憊乎若必如冷作之不
酸方云無火則飲食之化亦須旬日此其胃中陽氣不
已竭乎是可見胃氣本宜煖稍涼不可也酒甕本宜疏
鬱悶不可也故酒甕之化亦安能如胃氣之速而胃氣
之健又安可同酒甕之遲乎此其性理相懸奚啻十倍
有不待辨也明矣且人之飲食在胃惟速化為貴若胃
中陽氣不衰而健運如常何酸之有使火力不到則其
化必遲食化旣遲則停積不行而為酸為腐此酸即敗
之漸也故凡病吞酸者多見飲食不快自食有不快必
漸至中滿痞隔泄瀉等證豈非脾氣不彊胃脘陽虚之
病而猶認為火能無誤乎余向在燕都嘗治一縉紳患
此而求治者余告以寒彼執為熱堅持造酒之說以相
問難莫能與辯竟為芩連之屬所斃而終不能悟豈非
前說之誤之也耶亦可哀矣余故曰人之察理貴察其
真若見理不真而疑似固執以致釀成大害者無非此
類此似是而非之談所以不可不辨也
一吞酸之與吐酸證有三種凡喉間噯噫即有酸水如
醋浸心􁏘雜不堪者是名吞酸即俗所謂作酸也此病
在上脘最高之處不時見酸而泛泛不寧者是也其次
則非如吞酸之近不在上脘而在中焦胃脘之間時多
嘔惡所吐皆酸即名吐酸而渥渥不行者是也又其次
者則本無吞酸吐酸等證惟或偶因嘔吐所出或酸或
苦及諸不堪之味此皆腸胃中痰飲積聚所化氣味每
有濁惡如此此又在中脘之下者也但其順而下行則
人所不覺逆而上出則喉口難堪耳凡此三者其在上
中二脘者則無非脾胃虚寒不能運化之病治此者非
温不可其在中脘偶出者則寒熱俱有但當因證以治
其嘔吐嘔吐止則酸苦無從見矣雖然此亦余之論證
故不得不曲盡其說若以實理言之則凡胃彊者何暇
及於酸苦其有酸苦者必其停積不行而然此宜隨證
審察若無熱證熱脈可據而執言濕中生熱無分彊弱
惟用寒涼則未有不悞者矣
　　　論治(共七條/)
一治吞酸吐酸當辨虚實之微甚年力之盛衰實者可
治其標虚者必治其本
一凡胃氣未衰年質壯盛或寒或食偶有所積而為酸
者宜用行滯温平之劑以二陳湯平胃散和胃飲之類
主之○中氣微寒者宜加減二陳湯或橘皮湯甚者宜
温胃飲○氣微虚者宜藿香安胃散此皆治標之法也
一脾胃氣虚及中年漸弱而飲食減少時見吞酸吐酸
者惟宜温補脾胃以理中湯温胃飲聖术煎之類主之
切不可用清涼消耗等藥○若虚在隂分下焦不煖而
水邪上泛為酸者宜用理隂煎最妙
一丹溪曰治酸必用吳茱茰順其性而折之及反佐之
法也不知此實正治非順性也蓋其性熱最能煖中下
二焦其味辛苦最能勝酸澁之味謂之反佐見之過矣
一用黄連為君以治吐酸乃丹溪之法也觀其治案有
一人酸塊自胸直上咽喉甚惡以黄連濃煎冷候酸塊
欲上與數㸃飲之即下蓋味苦沈降故酸得苦而即下
此亦揚湯止沸之法耳若年壯氣彊偶有所積及酒溼
不行而酸楚上泛者或用此法未必即傷胃氣而亦可
墜引下行即權宜用之亦無不可然終非治本之道也
若氣體畧有虚弱及内傷年衰之輩而患吐酸者必不
可妄用芩連再殘陽氣雖暫得苦降之力而胃氣愈傷
則病必日甚而無可為矣
一嘔吐清水古法以二术二陳湯或六君子湯本皆正
治之法然余嘗治水泛為飲者覺自臍下上衝而吐水
不竭以理隂煎治之其妙如神故此三方皆宜酌用
一凡肌表暴受風寒則多有為吞酸者此其由息而入
則臓氣通於鼻由經而入則臓俞係於背故凡寒氣一
入則胃中陽和之氣被抑不舒所以滯濁隨見而即刻
見酸此明係寒邪犯胃也今以訛相𫝊者皆云肌表得
風寒則内熱愈鬱而酸味刺心何其謬也夫因鬱成熱
者必以漸久而成或一日或二日然後鬱而為熱也今
凡受寒吞酸者無不隨寒而酸見在即刻豈即刻便成
鬱熱耶惟其非熱所以却之之法亦惟肌表宜温煖藥
劑宜香燥此自寒者熱之之正治而說者必欲執言為
熱故爾彊解所謂道在邇而求諸逺凡屬謬妄者何非
此類
　　　述古
薛立齋曰吐酸吞酸大畧不同吐酸者濕中生熱吞酸
者虚熱内鬱皆屬脾胃虚寒中𫝊末證故内經以為火
者指其病形而言也東垣以為胃寒者指其病本而言
也凡患此者先當辨其吞吐而治以固本元為主若服
寒涼復傷胃氣則實實虚虚者矣復審其脾氣虚而飲
食不能輸化濁氣不能下降者須用六君子湯補養脾
胃為主少佐越鞠丸以清中故東垣先生云邪熱不殺
穀若誤認為實熱而妄用寒涼必變敗證
　　　吞酸論列方
二陳湯(和一/)　　　　　　平胃散(和十七/)
六君子湯(補五/)　　　　　温胃飲(新熱五/)
和胃飲(新和五/)　　　　　加減二陳湯(和二/)
聖术煎(新熱二五/)　　　　理中湯(熱一/)
理隂煎(新熱三/)　　　　　二术二陳湯(和四/)
橘皮湯(和十一/)　　　　　越鞠丸(和一五四/)
藿香安胃散(熱七二/)
　　　論外備用方
麯术丸(和百十/宿食)　　　　　沈香降氣散(和四十/氣滯)
半夏丁香丸(和百三十/寒滯)　　茱連丸(寒一五三/濕熱)
安脾散(熱六八/胃寒)　　　　　丁香茯苓湯(熱六四滯/温胃行)
倍术丸(熱百/五飲)
　　反胃
　　　論證
反胃一證本屬火虚蓋食入於胃使果胃煖脾彊則食
無不化何至復出今諸家之論有謂其有痰者有謂其
有熱者不知痰飲之留正因胃虚而完榖復出豈猶有
熱觀王太僕曰内格嘔逆食不得入是有火也病嘔而
吐食入反出是無火也此一言者誠盡之矣然無火之
由則猶有上中下三焦之辨又當察也若寒在上焦則
多為惡心或泛泛欲吐者此胃脘之陽虚也若寒在中
焦則食入不化每食至中脘或少頃或半日復出者此
胃中之陽虚也若寒在下焦則朝食暮吐或暮食朝吐
乃以食入幽門丙火不能𫝊化故久而復出此命門之
陽虚也故凡治此者使不知病本所在混行猜摸而妄
祈奏效所以難也
　　　論治(共七條/)
一治反胃之法當辨其新久及所致之因或以酷飲無
度傷於酒溼或以縱食生冷敗其真陽或因七情憂鬱
竭其中氣總之無非内傷之甚致損胃氣而然故凡治
此者必宜以扶助正氣健脾養胃為主但新病者胃氣
猶未盡壊若果飲食未消則當兼去其滯若有逆氣未
調則當兼解其鬱若病稍久或氣體禀弱之輩則當専
用温補不可標本雜進妄行峻利開導消食化痰等劑
以致重傷胃氣必致不起也
一虚在上焦微寒嘔惡者惟薑湯為最佳或橘皮湯亦
可○若氣虚為寒所侵而惡心嘔食者宜黄芽丸或橘
皮乾薑湯之類主之○若寒痰勝者宜小半夏湯或大
半夏湯之類主之
一虚在中焦而食入反出者宜五君子煎理中湯温胃
飲聖术煎之類主之○若胃虚甚者宜四味回陽飲或
黄芽丸主之○若兼寒痰者宜六君子湯或理中化痰
丸之類主之○或水泛為痰者宜金水六君煎主之○
若胃不甚寒而微虚兼滯者宜五味異功散主之
一虚在下焦而朝食暮吐或食入久而反出者其責在
隂非補命門以扶脾土之母則火無以化土無以生亦
猶釡底無薪不能腐熟水穀終無濟也宜六味回陽飲
或人參附子理隂煎或右歸飲之類主之此屢用之妙
法不可忽也
一反胃初起而氣體彊壯者乃可先從清理如二陳湯
橘皮半夏湯之類皆可清痰順氣○平胃散不換金正
氣散五苓散之類皆可去濕去滯○半夏乾薑散仲景
吳茱茰湯橘皮湯之類皆可去寒○然此惟真有邪滯
乃可用之若病稍久而胃氣涉虚者則非所宜
一反胃證多有大便閉結者此其上出固因下之不通
也然下之不通又何非上氣之不化乎蓋脾胃氣虚然
後治節不行而無以生血血涸於下所以結閉不行此
真隂枯槁證也必使血氣漸充臓腑漸潤方是救本之
治若徒為目前計而推之逐之則雖見暫通而真隂愈
竭矣故治此之法但見其隂虚兼寒者宜以補陽為主
而大加當歸肉蓯蓉韮汁薑汁之屬隂虚兼熱者宜以
補隂為主而加乳汁童便酥油蜂蜜豕膏諸血之屬然
此等證治取效最難萬毋欲速非加以旬月功夫安心
調理不能愈也其有糞如羊矢或年高病此者尤為難
治
一反胃由於酒濕傷脾者宜葛花解酲湯主之○若溼
多成熱而見胃火上衝者宜黄芩湯或半夏瀉心湯之
類主之
　　　述古(共三條/)
仲景曰病人脈數數為熱當消穀引食而反吐者何也
師曰以發其汗令陽微膈氣虚脉乃數數為客熱不能
消穀胃中虚冷故也脈弦者虚也胃氣無餘朝食暮吐
變為胃反寒在於上醫反下之今脈反弦故名曰虚○
趺陽脈浮而濇浮則為虚虚則傷脾脾傷則不磨朝食
暮吐暮食朝吐宿食不化名曰胃反脈緊而濇其病難
治
巢氏病源曰營衛俱虚氣血不足停水積飲在胃脘則
臓冷臓冷則脾不磨脾不磨則宿食不化其氣逆而成
反胃也則朝食暮吐暮食朝吐心下牢大如杯往來寒
熱甚者食已即吐其脈緊而弦緊則為寒弦則為虚虚
寒相摶故食已則吐名為反胃
戴原禮曰翻胃證血虚者脈必數而無力氣虚者脈必
緩而無力氣血俱虚者則口中多出沫但見沫大出者
必死有熱者脈數而有力有痰者脈滑數二者可治血
虚者四物為主氣虚者四君子為主熱以解毒為主痰
以二陳為主
　　　簡易方
一方　用甘蔗汁二分薑汁一分和匀每服半碗或一
碗日三服則止
一方　用人參見嘔吐門
　　　灸方
上脘　　中脘　　下脘(各二/七壯)天樞(三七/壯)
　　　反胃論列方
理中湯(熱一/)　　　　　　温胃飲(新熱五/)
橘皮乾薑湯(熱五六/)　　　聖术煎(新熱二五/)
黄芽丸(新熱二一/)　　　　五君子煎(新熱六/)
四味回陽飲(新熱二/)　　　六君子湯(補五/)
四君子湯(補一/)　　　　　六味回陽飲(新熱二/)
右歸飲(新補三/)　　　　　五味異功散(補四/)
人參附子理隂煎(新熱三/)　橘皮湯(熱五七/)
小半夏湯(和八/)　　　　　金水六君煎(新和一/)
二陳湯(和一/)　　　　　　大半夏湯(和十/)
理中化痰丸(熱九/)　　　　五苓散(和一八二/)
平胃散(和十七/)　　　　　橘皮半夏湯(和十三/)
豕膏(新因二九/)　　　　　黄芩湯(和一九八/)
半夏瀉心湯(寒二八/)　　　葛花解酲湯(和一二四/)
半夏乾薑散(熱五四/)　　　吳茱茰湯(熱一三八/)
不換金正氣散(和二/)
　　　論外備用方
獨參湯(補三六/)　　　　　二汁飲(和一二三/)
丁香半夏丸(和一九二/胃寒)　　大七香丸(和一三一/寒氣)
丁附散(熱六三/胃寒)　　　　　茯苓澤瀉湯(熱七五/反胃渇)
甘露湯(熱七四/安胃)　　　　　胃愛散(熱七一/虚寒)
丁香煮散(熱六二/胃寒)
　　噎膈
　　　經義
隂陽别論曰一陽發病其𫝊為隔○三陽結謂之隔
邪氣臓腑病形篇曰脾脈微急為膈中食飲入而還出
後沃沫
大竒論曰胃脈沈鼔濇胃外鼓大心脈小堅急皆隔偏
枯
通評虚實論曰隔則閉絶上下不通則暴憂之病也
風論曰胃風之狀頸多汗惡風食飲不下膈塞不通腹
善滿失衣則䐜脹食寒則泄診形瘦而腹大
血氣形志篇曰形苦志苦病生於咽嗌治之以苦藥
本神篇曰憂愁者氣閉塞而不行
舉痛論曰恐則精却却則上焦閉閉則氣還還則下焦
脹故氣不行矣○思則心有所存神有所歸正氣留而
不行故氣結矣
上膈篇帝曰氣為上膈者食飲入而還出余已知之矣
蟲為下膈下膈者食晬時乃出余未得其意願卒聞之
岐伯曰喜怒不適食飲不節寒温不時則寒汁流於腸
中流於腸中則蟲寒蟲寒則積聚守於下管則腸胃充
郭衛氣不營邪氣居之人食則蟲上食蟲上食則下管
虚下管虚則邪氣勝之積聚以留留則癰成癰成則下
管約其癰在管内者即而痛深其癰在外者則癰外而
痛浮癰上皮熱○帝曰刺之奈何曰微按其癰視氣所
行先淺刺其傍稍内益深還而刺之毋過三行察其浮
沈以為淺深已刺必熨令熱入中日使熱内邪氣益衰
大癰乃潰伍以參禁以除其内恬憺無為乃能行氣後
以鹹苦化穀乃下矣
　　　論證(共四條/)
噎膈一證必以憂愁思慮積勞積鬱或酒色過度損傷
而成蓋憂思過度則氣結氣結則施化不行酒色過度
則傷隂隂傷則精血枯涸氣不行則噎膈病於上精血
枯涸則燥結病於下且凡人之臓氣胃司受納脾主運
化而腎為水火之宅化生之本今旣食飲停膈不行或
大便燥結不通豈非運化失職血脈不通之為病乎而
運行血脈之權其在上者非脾而何其在下者非腎而
何矧少年少見此證而惟中衰耗傷者多有之此其為
虛為實㮣可知矣故凡治此者欲舍根本而言㨗徑又
安望其有成功也
一噎膈反胃二證丹溪謂其名雖不同病出一體若乎
似矣然而實有不同也蓋反胃者食猶能入入而反出
故曰反胃噎膈者隔塞不通食不能下故曰噎膈食入
反出者以陽虚不能化也可補可温其治猶易食不得
下者以氣結不能行也或開或助治有兩難此其輕重
之有不同也且凡病反胃者多能食病噎膈者不能食
故噎膈之病病於胸臆上焦而反胃之病則病於中下
二焦此其見證之有不同也所以反胃之治多宜益火
之源以助化功噎膈之治多宜調養心脾以舒結氣此
其證候旣有不同故診治亦當分類也
一噎膈證多有便結不通者内經曰三陽結謂之隔張
子和曰三陽者大腸小腸膀胱也結謂熱結也小腸熱
結則血脈燥大腸熱結則不圊膀胱熱結則津液涸三
陽旣結則前後閉濇下旣不通必反上行所以噎食不
下縱下而復出此陽火不下推而上行也愚按此說則
大不為然夫結之為義内經原非言熱如本篇曰隂陽
結邪多隂少陽曰石水又舉痛論曰思則氣結是豈以
結為熱耶且熱則流通寒則凝結此自隂陽之至理故
凡霜凝氷結惟寒冽有之而熱則無也此天道之顯然
可見者人身隂陽之理無非是耳惟人不能知所以多
誤也矧内經之言三陽結者乃止言小腸膀胱全與大
腸無涉蓋三陽者太陽也手太陽小腸也足太陽膀胱
也小腸屬火膀胱屬水火不化則陽氣不行而𫝊導失
職水不化則隂氣不行而清濁不分此皆致結之由也
子和不察而遂以三陽之結盡言為熱以致後世悉𫝊
為火豈理也哉然人之病結者本非一端蓋氣能結血
亦能結陽能結隂亦能結余非曰結必皆寒而全無熱
也但隂結陽結證自不同有不可不辨耳夫陽結者熱
結也因火盛爍隂所以乾結此惟表邪𫝊裏及陽明實
熱者乃有之然熱結者必有煩渇發熱等證洪大滑實
等脈最易辨也若下有結閉而上無熱證此隂結耳安
得謂之熱耶蓋隂結者正以命門無火氣不化精所以
凝結於下而治節不行此惟内傷血氣敗及真隂者乃
有之即噎膈之屬是也夫噎膈之證人皆知為内傷也
内傷至此其臓氣之健否為何如而猶云為熱豈必使
元陽盡去而别有生生之道乎噫此余之所不解也不
得不辨
一噎膈證古人多認為寒自劉河間治膈氣噎食用承
氣三湯張子和以三陽之結盡論為熱且云人之溢食
初未遽然也或傷酒食或胃熱欲吐或冒風欲吐醫者
不察本原投下香桂胡椒丁香之屬設如傷酒傷食正
可攻逐豈可言虚便將熱補素熱之人三陽必結食必
上潮醫氏猶云胃寒不納燔鍼灼艾三陽轉結嵗月彌
深遂成噎膈余味此言不能無惑蓋噎膈由於枯槁本
非實熱之證承氣三湯尚可用乎此河間之見有弗確
也矧酒肉過多者未必遂成噎膈而噎膈之病又豈皆
素熱之人乎此子和之見有未然也自後丹溪遂承二
子之說而大辟局方之非謂氣之初病或飲食不謹或
如冒風雨或内感七情或食味過厚偏助陽氣積成膈
熱或資禀充實表密無汗或性急易怒肝火上炎以致
津液不行氣為之病或痞或痛或噫腐氣或吞酸或􁏘
雜或膨滿不求原本便認為寒遽以辛香燥熱之劑投
之數貼時暫得快以為神方厚味仍前不節七情反復
相仍舊病被刼暫開濁液易於攢聚或半月或一月前
病復作醫者不察猶執為冷翻思前藥隨手得快顒俟
久服可以温脾壯胃消積行氣以兾一旦豁然不思胃
為水穀之海清和則能受脾為消化之器清和則能運
今反得香熱之偏助刼之而愈復作復刼延綿至久而
成噎膈展轉深痼良可哀憫此丹溪之說也使後人見
之無不以為至論即余初年亦未嘗不加欽服而今則
日見其非矣何也試觀所叙病原其有然者有不然者
顧難縷指而辨也苐以此證而力指為熱能無謬乎且
旣云燥熱之劑隨手得快則固非無效也夫燥熱已能
奏效豈真火證而燥熱能效乎蓋脾土惡濕故燥之可
也火能生土故熱之亦可也温燥扶陽此自脾家正治
而必欲非之以致後人之疑似属矯矣若謂厚味七情
仍前不節以致愈而復作此誰之咎也而亦可歸之藥
誤乎又如脾胃清和能受能運之說此實至理誰不云
然苐余之所謂清和者則與丹溪不同抑又何也蓋丹
溪所言者惟恐火之盛余之所言者惟恐陽之衰異同
若此人將焉信請以天人之理證之何如夫天人之所
同賴者惟此陽氣而已故經曰天氣清静光明者也又
曰陽氣者若天與日失其所則折壽而不彰故天運當
以日光明由此言之則六合清和止此太陽為之用故
陽氣勝則温煖光明而萬類咸亨非清和乎隂氣勝則
風霾晦暝而升沈閉塞非不清和乎且春夏萬物之盛
非陽盛之化乎秋冬萬物之衰非陽衰之兆乎人之所
賴以生者亦惟此耳故人於飲食朝入口而午化盡午
入胃而暮化盡此其中焦之熱亦何異大烹之鼎必如
是者纔是清和是即平人之常乃正所為胃氣也使朝
食而午不饑午食而晩不饑飲食化遲便是陽虧之候
而矧乎全不能行全不能化者醫且猶云有火豈必并
此化源盡行撲滅而後可亦堪嗟矣夫天下之理本無
二三而或是或非何多朱紫余每欲言未嘗不知自反
苐於最疑處則不得不呈其醜又安得軒岐再起以為
我一正哉嘗聞之康節先生曰欲為天下屠龍手肯讀
人間非聖書其感慨深矣豈不信然豈不信然
　　　論治(共七條/)
凡治噎膈大法當以脾腎為主蓋脾主運化而脾之大
絡布於胸膈腎主津液而腎之氣化主乎二隂故上焦
之噎膈其責在脾下焦之閉結其責在腎治脾者宜從
温養治腎者宜從滋潤舍此二法他無㨗徑矣然泰交
之道天居地下故必三陽出土而後萬物由之可見脾
土之母由下而升褚侍中曰外病療内上病救下辨病
蔵之虚實通病藏之子母斯言得矣不可忽也
一治噎膈之法凡氣血俱虚者宜五福飲及十全大補
湯○脾虚於上者宜四君子湯○脾虚兼寒者宜五君
子煎○脾肺營虚血燥者宜生薑汁煎○隂虚於下者
宜左歸飲大營煎○隂中之陽虚者宜右歸飲加當歸
或右歸丸八味地黄丸之類皆治本之法也
一噎膈初起微虚者宜温胃飲加當歸厚朴○如果痰
氣不清上焦多滯者宜二陳湯加厚朴或六安煎亦可
○如氣有不順或兼胸腹微痛者宜加減二陳湯暫解
之○凡初覺飲食微有不行而年不甚衰者宜速用大
健脾丸或木香人參生薑枳术丸以調脾氣為上䇿或
芍藥枳术丸亦可
一噎膈便結者但察其無火無滯而止因血燥隂虚者
宜五福飲或大營煎加酒洗肉蓯蓉二三錢同煎服○
或以豕膏漸潤其下而以調脾等劑治其上最為良法
○或多服牛羊乳酥之類以滋其精液使之漸潤毋欲
速也○如果氣血未至甚損而下焦脹閉之甚者則不
得不為暫通輕則玉燭散人參利膈丸或搜風順氣丸
甚則大黄甘草湯酌宜用之
一用温補以治噎膈人必疑其壅滯而且嫌迂緩不知
中氣敗證此其為甚使非速救根本則脾氣何由再健
設用温補而噎塞愈甚則不得不曲為加減然必須千
方百計務從元氣中酌其所宜庶可保全也若用補之
後雖或未見功效但得全無窒碍便是藥病相投且此
病最不易治旣能受補必須多服方得漸效以收全功
不可性急致疑一暴十寒以自悞也若急圖目前之快
但使行滯開胃而妄用大黄芒硝三和莪术瓜蔞桃仁
滚痰丸之屬非惟不能見效必致胃氣日敗萬無生理
矣此徒速其亡不可不省也
一諸家治噎古法用人參黄芪以補元氣御米粟米以
解毒實胃竹瀝以清痰散結乾薑以温中生薑以去穢
牛羊乳以養血潤液蜜汁當歸以潤燥用此數者為主
治其餘因證而増減之俱是良法○凡肥胖之人鮮有
噎證間或有之宜用二陳加人參白术之類○血虚瘦
弱之人用四物合二陳加桃仁紅花韭汁童便牛羊乳
之類○七情鬱結而成噎膈者二陳合香附撫芎木香
檳榔瓜蔞砂仁之類○飲酒人患噎膈以二陳加黄連
砂仁砂糖之類○胸膈有熱者加黄連黄芩桔梗瓜蔞
之類○脾不磨者加神麯砂仁麥芽之類以助消導○
噎膈大便燥結之甚者必用大黄或用二陳湯加酒蒸
大黄桃仁以潤之乃急則治標之法也或用四物湯加
桃仁童便韭汁多飲牛羊乳為上䇿○按古人治噎之
法大畧已盡於此雖其中有宜有不宜者亦并録之以
備採擇
丹溪治法云用童便韭汁竹瀝薑汁牛羊乳氣虚入四
君子血虚入四物有痰用二陳入氣血等藥中用之切
不可用香燥藥宜薄滋味
　　　噎膈不治證
凡年高患此者多不可治以血氣虚敗故也○糞如羊
矢者不可治大腸無血也○吐痰如蟹沫者不可治脾
氣敗也○腹中疼痛􁏘雜如刀割者不可治營虚之極
血竭於中也
　　　述古(共五條/)
巢氏病源曰隂陽不和則三焦隔絶三焦隔絶則津液
不利故令氣塞不調是以成噎此由憂患所致憂患則
氣結氣結則不宣流而使噎塞不通也
張雞峰云膈噎是神思間病惟内觀自養者可治此言
深中病情
嚴氏云五膈五噎由喜怒太過七情傷於脾胃鬱而生
痰痰與氣摶升而不降飲食不下蓋留於咽嗌者則成
五噎結於胃膈者則為五膈其病令人胸膈痞悶嘔逆
噎塞妨礙飲食治法宜調隂陽化痰下氣隂陽平勻氣
順痰下則病無由作矣
劉宗厚曰夫治此疾也咽嗌閉塞胸膈痞悶似屬氣滯
然有服耗氣藥過多中氣不運而致者當補氣而自運
大便燥結如羊屎似屬血熱然服通利藥過多致血液
耗竭而愈結者當補血潤血而自行有因火逆衝上食
不得入其脈洪大有力而數者或痰飲阻滯而脈結澁
者當清痰泄熱其火自降有因脾胃陽火亦衰其脈沈
細而微者當以辛香之藥温其氣仍以益隂養胃為之
主非如局方之惟務燥烈也若夫不守戒忌厚味房勞
之人及年高無血者皆不能療也
陳無擇三因方曰五膈者思憂喜怒悲也五噎者憂思
氣勞食也○思膈則中脘多滿噫則醋心飲食不消大
便不利○憂膈則胷中氣結津液不通飲食不下羸瘦
短氣○喜膈則五心煩熱口苦生瘡倦甚體痺胸痛引
背食少入○怒膈則胸膈逆滿噎塞不通嘔則筋急惡
聞食氣○悲膈則心腹脹滿欬𠻳氣逆腹中雷鳴遶臍
痛不能食○憂噎胸中痞滿氣逆時嘔食不下○思噎
心悸喜忘目視慌慌○氣噎心下痞噫噦不食胸背痛
天隂手足冷不能自温○勞噎氣上膈胸中塞噎肢滿
背痛○食噎食急多胸中苦痛不得喘息
　　　灸法
膏盲(百壯以/多為佳)膻中(七壯/)　中脘(七壯/)　膈俞(七壯/)
心俞(七壯/)　天府(七壯/)　乳根(七壯/)　三里(三七壯/)
　　　噎膈論列方
四君子湯(補一/)　　　　　五君子煎(新熱六/)
十全大補湯(補二十/)　　　生薑汁煎(補九五/)
五福飲(新補六/)　　　　　八味地黄丸(補一二二/)
左歸飲(新補二/)　　　　　右歸飲(新補三/)
加減二陳湯(和二/)　　　　右歸丸(新補四/)
大營煎(新補十四/)　　　　人參利膈丸(和一六六/)
温胃飲(新熱五/)　　　　　大健脾丸(和八五/)
芍藥枳术丸(新和十六/)　　四物湯(補八/)
六安煎(新和二/)　　　　　搜風順氣丸(和三四三/)
二陳湯(和一/)　　　　　　豕膏(新因二九/)
人參生薑枳术丸(和八二/)　玉燭散(攻二四/)
滚痰丸(攻七七/)　　　　　大黄甘草湯(攻十三/)
　　　論外備用方
神香散(新和二十/氣膈)　　　　五膈散(和一五六/)
五噎散(和一五九/)　　　　五膈寛中散(和一五七/)
十膈散(和一五八/)　　　　利膈丸(和一六五/胸痺)
人參利膈丸(和一六六/)　　大七香丸(和一三一/寒逆)
草豆蔲丸(和一六七/酒膈)　　　人參豆蔲湯(和一六一/)
嘉禾散(和百六十/痰氣)　　　　紫蘇子飲(和一六二/)
補氣運脾湯(和一六四/中虚氣逆)　　枇杷葉散(和一六三/五􁀙)
木香寛中飲(和五五/行氣)　　　胡椒理中湯(熱六寒/胃虚)
理中湯(熱一/中寒)　　　　　　透膈湯(攻三十/逐痰滯)
青木香丸(攻八六逆/氣滯痰)
　　􁏘雜
　　　論證
􁏘雜一證或作或止其為病也則腹中空空若無一物
似饑非饑似辣非辣似痛非痛而胸膈懊憹莫可名狀
或得食而暫止或食已而復􁏘或兼惡心而漸見胃脘
作痛此證有火􁏘有痰􁏘有酸水浸心而􁏘大抵食已
即饑或雖食不飽者火􁏘也宜兼清火痰多氣滯似饑
非饑不喜食者痰􁏘也宜兼化痰酸水浸心而􁏘者戚
戚膨膨食少無味此以脾氣虚寒水穀不化也宜温胃
健脾又有誤用消伐等藥以致脾胃虧損血少􁏘雜中
虚則煩雜不饑脾弱則食不運化此宜専養脾胃總之
􁏘雜一證多由脾氣不和或受傷脾虚而然所以治此
者不可不先顧脾氣然古人於此悉以痰火論治余恐
専用寒涼則胃氣虚寒不健者反以日甚而漸至惡心
噯氣反胃噎膈之類將由此而起矣
　　　論治(共二條/)
一痰火􁏘雜等證如脾虚微火多痰而􁏘雜者宜和中
湯或三聖丸或术連丸○若中焦火盛兼痰而􁏘雜者
宜軟石膏丸○若宿食留飲痰滯不清而􁏘雜者宜麯
术丸○若三焦火盛溼痰氣滯而􁏘雜者宜三補丸加
半夏蒼术香附之類
一脾胃虚寒􁏘雜者必多吞酸或兼惡心此皆脾虚不
能運化滯濁而然勿得認為火證妄用寒涼等藥○若
多痰飲或兼嘔惡而􁏘雜者宜二陳湯或二术二陳湯
○若寒痰停蓄胸膈或為脹滿少食而為􁏘雜者宜和
胃二陳煎或和胃飲○若脾胃虚寒停飲作酸􁏘雜者
宜温胃飲或六君子湯○若脾腎隂分虚寒水泛為飲
作酸􁏘雜者宜理隂煎或金水六君煎
　　　􁏘雜論列方
二陳湯(和一/)　　　　　　和胃飲(新和五/)
六君子湯(補五/)　　　　　理隂煎(新熱三/)
和中湯(寒五八/)　　　　　金水六君煎(新和一/)
温胃飲(新熱五/)　　　　　三聖丸(寒一七一/)
和胃二陳煎(新和三/)　　　麯术丸(和百十/)
术連丸(寒一七二/)　　　　二术二陳湯(和四/)
二補丸(寒一六二/)　　　　軟石膏丸(寒一七三/)
　
　
　
　
　
　
　
　
　
　
　景岳全書巻二十一
欽定四庫全書
　景岳全書巻二十二
　　　　　　　　　　　　明　張介賔　撰
　　腫脹
　　　經義
腹中論帝曰有病心腹滿旦食則不能暮食此為何病
岐伯曰名為鼔脹治之以雞矢醴一劑知二劑已帝曰
其病有復𤼵者何也曰此飲食不節故時有病也雖然
其病且已時故當病氣聚於腹也
經脉篇曰足太隂虚則鼔脹○胃中寒則脹滿
水脹篇曰膚脹者寒氣客於皮膚之間􁣝􁣝然不堅腹
大身盡腫皮厚按其腹窅而不起腹色不變此其候也
○帝曰鼔脹何如岐伯曰腹脹身皆大大與膚脹等也
色蒼黄腹筋起此其候也
脹論帝曰脉之應於寸口如何而脹岐伯曰其脉大堅
以濇者脹也○帝曰何以知臓腑之脹也曰隂為臟陽
為腑○帝曰夫氣之令人脹也在於血脉之中耶腑臟
之内乎曰三者皆存焉然非脹之舍也夫脹者皆在於
臟腑之外排臟腑而郭胸脇脹皮膚故命曰脹五臟六
腑者各有畔界其病各有形狀營氣循脉衛氣逆為脉
脹衛氣並脉循分為膚脹○心脹者煩心短氣卧不安
○肺脹者虛滿而喘欬○肝脹者脇下滿而痛引小腹
○脾脹者善噦四肢煩悗體重不能勝衣卧不安○腎
脹者腹滿引背央央然腰脾痛○六腑脹胃脹者腹滿
胃脘痛鼻聞焦臭妨於食大便難○大腸脹腸鳴而痛
濯濯冬日重感於寒則飱泄不化○小腸脹者少腹䐜
脹引腰而痛○膀胱脹者少腹滿而氣癃○三焦脹者
氣滿於皮膚中輕輕然而不堅○膽脹者脇下痛脹口
中苦善太息○岐伯曰衛氣之在身也常然並脉循分
肉行有逆順隂陽相随乃得天和五臟更始四時循序
五穀乃化然後厥氣在下營衛留止寒氣逆上真邪相
攻兩氣相搏乃合為脹也(此下鉞治之/法具詳夲經)
隂陽應象大論曰濁氣在上則生䐜脹
生氣通天論曰因於氣為腫四維相代陽氣乃竭
五臟生成篇曰腹滿䐜脹支膈胠脇下厥上冐過在足
太隂陽明
本神篇曰脾氣實則腹脹○腎氣實則脹
六元正紀大論曰太隂所至為中滿霍亂吐下○太隂
所至為重胕腫○上鬰之𤼵民病心腹脹胕腫身重去
至真要大論曰諸濕腫滿皆屬於脾○諸脹腹大皆屬
於熱○按以上諸脹皆言氣之為病也
水熱穴論帝曰少隂何以主腎腎何以主水岐伯曰腎
者至隂也至隂者盛水也肺者太隂也少隂者冬脉也
故其本在腎其末在肺皆積水也帝曰腎何以能聚水
而生病曰腎者胃之闗也關門不利故聚水而從其類
也○故水病下為胕腫大腹上為喘呼不得卧者標本
俱病
水脹篇曰水始起也目窠上㣲腫如新卧起之狀其頸
脉動時欬隂股間寒足脛腫腹乃大其水已成矣以手
按其腹隨手而起如囊裹水之狀此其候也
五癃津液别篇曰隂陽氣道不通四海閉塞三焦不瀉
津液不化留於下焦不得滲膀胱則下焦脹水溢則為
水脹
評熱病論曰諸有水氣者㣲腫先見於目下也水者隂
也目下亦隂也腹者至隂之所居故水在腹者必使目
下腫也
經脉篇曰胃病則大腹水腫
邪氣臟腑病形篇曰胃病者腹䐜脹胃脘當心而痛上
支兩脇隔咽不通食飲不下○三焦病者腹氣滿小腹
尤堅不得小便窘急溢則水留即為脹○腎脉㣲大為
石水起臍已下至小腹腄腄然上至胃脘死不治
宣明五氣篇曰下焦溢為水
逆調論曰不得卧卧則喘者是水氣之客也夫水者循
津液而流也腎者水藏主津液主卧與喘也
隂陽别論曰隂陽結斜多隂少陽曰石水少腹腫○三
隂結謂之水
湯液醪醴論帝曰其有不從毫毛生而五藏陽已竭也
津液充郭其魄獨居孤精於内氣耗於外形不可與衣
相保此四極急而動中是氣拒於内而形施於外治之
奈何岐伯曰平治於權衡去宛陳莝是以㣲動四極温
衣繆刺其處以復其形開鬼門潔净府精以時復五陽
已布踈滌五藏故精自生形自盛骨肉相保巨氣乃平
○按以上諸脹皆言水之為病也
太隂陽明論曰食飲不節起居不時者隂受之隂受之
則入五臟入五臟則䐜滿閉塞
異法方宜論曰北方者其民樂野處而乳食藏寒生滿
病○按以上二條乃言飲食之為脹也
　　　論證(共四條/)
腫脹之病原有内外之分蓋中滿者謂之脹而肌膚之
脹者亦謂之脹若以腫言則單言肌表此其所以當辨
也但脹於内者本由藏病而腫於外者亦無不由乎藏
病第藏氣之病各有不同雖方書所載有濕熱寒暑血
氣水食之辨然余察之經㫖驗之病情則惟在氣水二
字足以盡之故凢治此證者不在氣分則在水分能辨
此二者而知其虚實無餘藴矣病在氣分則當以治氣
為主病在水分則當以治水為主然水氣本為同類故
治水者當兼理氣蓋氣化水自化也治氣者亦當兼水
以水行氣亦行也此中𤣥妙難以盡言兹雖條列如左
然運用之法貴在因機通變也
一病在氣分者因氣之滯如氣血之逆食飲之逆寒熱
風濕之逆氣虚不能運化之逆但治節有不行者悉由
氣分皆能作脹凡氣分之病其色蒼其内堅其脹或連
胸脇其痛或及臟腑或倐而浮腫者陽性急速也或自
上及下者陽本乎上也或通身盡腫者氣無不至也有
隨按而起者如按氣囊也然此雖皆氣分而氣病有不
同故有氣熱而脹者曰諸脹腹大皆屬於熱也有氣寒
而脹者曰胃中寒則䐜脹曰臟寒生滿病也有氣濕而
脹者曰諸濕腫滿皆屬於脾也有氣虚而脹者元氣虚
也曰足太隂虚則鼔脹也有氣實而脹者邪氣實也曰
腎氣實則脹曰脾氣實則腹脹曰胃氣實則脹也凡此
雖皆脹病而治之之要則全在察其虚實大都陽證多
熱熱證多實隂證多寒寒證多虚先滯於内而後及於
外者多實先腫於表而漸及於内或外雖脹而内不脹
者多虚小便紅赤大便秘結者多實小便清白大便稀
溏者多虛脈滑有力者多實弦浮微細者多虚形色紅
黄氣息粗長者多實形容憔悴聲音短促者多虚年青
少壯氣道壅滯者多實中衰積勞神疲氣怯者多虚虚
實之治反如氷炭若誤用之必致害矣
一病在水分者以隂勝於陽而肌膚皆腫此與氣證本
有不同凡水之為病其色明潤其皮光薄其腫不速每
自下而上按肉如泥腫有分界蓋隂本於下而浸漬有
漸皆水病之證也觀水脹篇言寒氣之脹按其腹窅而
不起水腫之病以手按其腹隨手而起如囊裹水之狀
此其候也然以愚見及察之證驗則若與此論相反蓋
凡是水證必按之窅而不起此其水在肉中如糟如泥
按而散之猝不能聚未必如水囊之比凡隨按隨起者
亦惟虚無之氣其速乃然故辨當若此也凡欲辨水氣
之異者在欲辨其隂陽耳若病在氣分則陽證隂證皆
有之若病在水分則多為隂證何也蓋水之與氣雖為
同類但陽王則氣化而水即為精陽衰則氣不化而精
即為水故凡病水者本即身中之血氣但其為邪為正
總在化與不化耳水不能化因氣之虚豈非隂中無陽
乎此水腫之病所以多屬陽虚也然水主於腎氣主於
肺水漬於下而氣竭於上所以下為腫滿上為喘急標
本俱病危斯亟矣此當速救本源庶保萬一倘以虚喘
作實邪而猶然泄肺無不敗矣少年縱酒無節多成水
鼓蓋酒為水穀之液血亦水糓之液酒入中焦必求同
類故直走血分經曰飲酒者衛氣先行皮膚先充絡脉
此之謂也然血者神氣也血屬隂而性和酒者淫氣也
酒屬陽而性悍凡酒入血分血欲静而酒動之血欲藏
而酒逐之故飲酒者身靣皆赤此入血之徴亦散血之
徴也擾亂一畨而血氣能無耗損者未之有也第年當
少壯則旋耗旋生固無所覺及乎血氣漸衰則所生不
償所耗而且積傷併至病斯見矣故或致血不飬筋則
為中風或致傷脾則為痰飲㵼痢或濕熱上浮則為喘
汗鼻淵或流於筋骨則為瘈瘲疼痛或致動血傷精則
為勞損吐衂或致傷肌腐肉則為爛瘡痔漏其有積漸
日久而成水鼔者則尤多也蓋酒性本濕壯者氣行則
已酒即血也怯者着而成病酒即水也不惟酒為水而
血氣既衰亦皆隨酒而悉為水矣所以凢治水鼔者必
當以血氣為主而養氣利濕是誠善矣然奈無知少年
初不知畏而惟酒是躭此其浸漬已非一日致令血氣
天真敗極至此又豈能以旦夕挽回者哉故於諸鼔之
中則尤以酒鼓為最危難治之證嘗有一杜康之徒不
徒不信余説云公為此言其亦過矣兹見有某人者以
酒為生自朝繼暮今年已若干未聞其病豈酒果傷人
者耶是不知若人者惟千百中之一二而天稟之特出
者也不然何善飲者如此其多而夀於飲者僅見其人
則其他之困於此者從可知矣使不有斯人之禀而有
斯人之嗜吾恐其不免於斯矣
　　　腫脹危候
大凢水腫先起於腹而後散四肢者可治先起於四肢
而後歸於腹者難治○掌腫無紋者死○大便滑泄水
腫不消者死○唇黑唇腫齒焦者死○臍腫突出者死
○缺盆平者死○隂囊及莖俱腫者死○脉絶口張足
腫者死○足腹腫膝如斗者死○肚上青筋見瀉後腹
腫者死○男從身下腫上女從身上腫下皆難治
　　　氣分諸脹論治(凡八條/)
凢脹滿由於氣分者宜察氣之虚實若脹滿在中而不
在外者其病多實經曰中滿者寫之於内此之謂也若
果因酒食厚味氣滯脉滑而大滿大實者宜廓清飲主
之兼脹兼痛諸藥不效者宜神香散主之○若臟腑脹
實而堅痛者宜承氣湯或百順丸下之然必年壯力强
素無損傷虚弱等證而暴見脹滿者方可峻攻否則只
宜緩治○如果氣實於中而表裏俱脹者宜用蒜瓣以
滚湯煮㣲熟留性少蘸鹽醋常以佐食大能破氣消滯
亦佳法也○若氣脹而兼小水不利者宜用四苓散以
半熟蒜搗膏丸服極玅
一飲食停滯而致胃口中焦脹滿者宜大小和中飲酌
用之○兼痛者宜排氣飲主之
一怒氣逆於中焦或脹或痛者宜排氣飲解肝煎之類
主之○兼喘脹者宜四磨飲或神香散
一大人小兒素無脾虚泄瀉等證而忽爾通身浮腫或
小水不利者多以飲食失節或濕熱所致宜廓清飲加
减主之或四苓散胃苓湯之類皆可用或濕勝者宜平
胃散之類主之
一脾胃虚寒中氣不健而三焦脹滿者是為氣虚中滿
其為證也必多吞酸噯腐惡食惡寒或常為溏泄而别
無火證火脉者必屬臟寒此所謂臟寒生滿病也惟宜
温補○寒在中焦者宜温胃飲理中湯○寒在下焦者
宜理隂煎八味地黄湯之類主之
一單腹脹者名為鼔脹以外雖堅滿而中空無物其象
如鼔故名鼔脹又或以血氣結聚不可解散其毒如蠱
亦名蠱脹且肢體無恙脹惟在腹故又名為單腹脹此
實脾胃病也夫脾胃為中土之臟為倉廪之官其臟受
水穀則有坤順之徳其化生血氣則有乾健之功使果
脾胃强健則隨食隨化何脹之有此惟不善調攝而凢
七情勞倦飲食房闈一有過傷皆能戕賊臟氣以致脾
土受虧轉輸失職正氣不行清濁相混乃成此證○凡
治此者若察其病由中焦則當以脾胃為主宜參茋白
术乾薑甘草之屬主之○若察其病由下焦則當以命
門母氣為主宜人參熟地當歸山藥附子肉桂之属主
之○如果氣有否塞難於純補則宜少佐辛香如陳皮
厚朴砂仁香附丁香白芥子之屬○如或水道不利濕
氣不行則當助脾行濕而佐以淡滲如猪苓澤瀉茯苓
之屬○若諸藥未效仍當灸治如後法○以上諸法大
畧如此然病成單鼓終非吉兆必其傷敗有漸然後至
此使非盡掃塵務加意調理則未有或免者矣
一治脹當辨虚實若察其果由飲食所停者當專去食
積因氣而致者當專理其氣因血逆不通而致者當專
清其血其於熱者寒之結者散之清濁混者分利之或
升降其氣或消導其邪是皆治實之法也第凡病腫脹
者最多虚證若在中年之後及素多勞傷或大便溏滑
或脉息弦虚或聲色憔悴或因病後或因攻擊太過而
反致脹滿等證則皆虚損之易見者也諸如此類使非
培補元氣速救根本則輕者必重重者必危矣○若虚
在脾肺者宜四君子湯歸脾湯之類主之○若脾虚兼
寒者宜理中湯温胃飲五君子煎○若脾虚兼痰者宜
六君子湯○若腎虚兼痰者宜金水六君煎○若虚在
肝腎者宜六味地黄湯○若腎虚兼寒者宜理隂煎或
八味地黄丸甚者加减金匱腎氣湯主之○若以虚證
而妄行消伐則百不活一矣其有果以少壯停滯或肝
强氣逆或時氣亢害為邪者方可直攻其病但辨之宜
詳不可忽也
一凡外感毒風邪留膚腠則亦能忽然浮腫如東垣所
謂八益之邪自外而入者是也然其來必速其證則必
有脉𦂳及頭疼骨痛等證方是外感之候先宜解散其
邪如正柴胡飲小柴胡湯敗毒散參蘇飲葛根葱白湯
之類随宜用之○若風因火熾而表裏俱熱者宜芍藥
清肝散或龍胆瀉肝湯之類主之○若邪傳入裏太陽
陽明併病而胃實熱甚必日晡潮熱大渴引飲者白虎
湯主之○若大實大滿而熱結不退者大承氣湯或百
順丸下之○若少陽陽明併病寒熱徃來滿而實者宜
大柴胡湯下之五常政大論曰下之則脹已此之類也
　　　水腫論治(凡七條/)
凡水腫等證乃脾肺腎三臟相干之病蓋水為至隂故
其本在腎水化於氣故其標在肺水惟畏土故其制在
脾今肺虚則氣不化精而化水脾虚則土不制水而反
尅腎虚則水無所主而妄行水不歸經則逆而上泛故
傳入於脾而肌肉浮腫傳入於肺則氣息喘急雖分而
言之而三藏各有所主然合而言之則總由隂勝之害
而病本皆歸於腎内經曰腎為胃闗關門不利故聚水
而從其類也然關門何以不利也經曰膀胱者州都之
官津液藏焉氣化則能出矣夫所謂氣化者即腎中之
氣也即隂中之火也隂中無陽則氣不能化所以水道
不通溢而為腫故凢治腫者必先治水治水者必先治
氣若氣不能化則水必不利惟下焦之真氣得行始能
傳化惟下焦之真水得位始能分清求古治法惟薛立
齋先生加减金匱腎氣湯誠對證之方也余屢用之無
不見效此雖壯水之劑而實即脾肺腎三藏之正治也
何也蓋腎為先天生氣之源若先天元氣虧於下則後
天胃氣失其所本而由脾及肺治節所以不行是以水
積於下則氣壅於上而喘脹由生但宜峻補命門使氣
復元則三臟必皆安矣今論其方如所用桂附以化隂
中之陽也熟地山藥牛膝以飬隂中之水也茯苓澤瀉
車前子以利隂中之滯也此能使氣化於精即所以治
肺也補火生土即所以治脾也壯水通竅即所以治腎
也此方補而不滯利而不伐凡病水腫於中年之後及
氣體本弱者但能隨證加减用之其應如響誠諸方之
第一更無出其右者
一證有全由脾肺不足而為腫脹者治宜以四君歸脾
之屬為主固是正治之法然亦須兼補命門蓋脾土非
命門之火不能生肺氣非命門之水不能化人知土能
制水而不知陽實制隂人知氣化為精而不知精化為
氣也虚則補母正此之謂
一凡素稟陽盛三焦多火而病為水腫者其證必煩渴
喜冷或靣赤便結或熱而喘𠻳或頭靣皆腫或脈見滑
實此濕熱相因隂虚之證也凡辛香燥熱等劑必所不
堪宜用六味地黄湯加牛膝車前麥冬之類大劑與之
○其有熱甚者宜加减一隂煎加茯苓澤㵼車前牛膝
之類主之○其有虚中挾實胸膈不清宜加陳皮白芥
子之類佐之○其有生平不宜熟地者則單用生地亦
可但此等壯水等劑必十餘服後方可望效若先因尅
伐致虚者其效尤遲慎毋欲速自求伊戚也
一凢年少縱酒致為濕熱所乘元氣尚强脉實有力而
不便於温補者此當逐去濕熱亦能速效宜禹功散導
水丸濬川散三花神祐丸之類皆可擇用瀉後宜薄滋
味戒飲酒久之方可復元
古法治腫大都不用補劑而多用去水等藥㣲則分利
甚則推逐如五苓散五淋散五皮散導水茯苓湯之類
皆所以利水也如舟車神祐丸濬川散禹功散十棗湯
之類皆所以逐水也再如巴豆朴硝鍼砂滑石三稜蓬
术射香琥珀土狗地龍田螺水蛭鯉魚鯽魚蘿蔔子蘇
子商陸葶藶杏仁防已秦芁木𤓰􁢔麥通草厚朴赤小
豆猪苓海金沙五加皮大腹皮𦍑活獨活之類無非逐
水利水之劑但察其果係實邪則此等治法誠不可廢
但必須審證的確用當詳慎也凡今方士所用則悉皆
此類故能晩服而早通朝用而暮㵼去水斗許腫脹頓
消效誠速也但彼不顧人之虚實不慮人之死生惟以
見效索謝而去不知隨消隨脹不數日而復脹必愈甚
苟以年衰積損之證而復遭此刼則百無一生矣
一水腫證以精血皆化為水多属虛敗治宜温脾補腎
此正法也然有一等不能受補者則不得不從半補有
并半補亦不能受者則不得不全用分消然以消治腫
惟少年之暫病則可若氣血既衰而復不能受補則大
危之候也故凢遇此軰必須千方百計務救根本庶可
保全嘗見有專用消伐而退腫定喘者於腫消之後必
尫羸骨立略似人形多則半年少則旬日終無免者故
余之治此凡屬中年積損者必以温補而愈終身絶無
後患蓋氣虚者不可復行氣腎虚者不可復利水且温
補即所以化氣氣化而全愈者愈出自然消伐所以逐
邪逐邪而暫愈者愈出勉强此其一為真愈一為假愈
亦豈有假愈而果愈者哉
一無論氣鼓水鼓凢氣實可下者宜用赤金豆或百順
丸以漸利之
　　　新按(二條/)
腫脹之治凡脾腎虚證如前論所列薛氏腎氣湯者誠
然善矣然用之之法猶當因此廓充不宜執也向余嘗
治一陶姓之友年逾四旬因患傷寒為醫誤治危在呼
吸乃以大劑參附熟地之類幸得挽回愈後喜飲未及
兩月忽病足股盡腫脹及於腹按之如鼔堅而且鞭因
其前此之病中氣本傷近日之病又因酒濕度非加减
腎氣湯不可治遂連進数服雖無所碍然終不見效人
皆料其必不可治余熟計其前後病因本屬脾腎大虚
而今兼以滲利未免减去補力亦與實漏巵者何異元
氣不能復病必不能退遂悉去利水等藥而專用參附
理隂煎仍加白术大劑與之三劑而足脛漸消二十餘
劑而腹脹盡退愈後人皆嘆服曰此證本無生理以此
之脹而以此之治何其見之神也自後凡治全虚者悉
用此法無一不效可見妙法之中更有妙焉顧在用者
之何如耳塞因塞用斯其最也學者當切識此意
一因食滯氣痛脹余嘗治一姻家子年力正壯素日飲
酒亦多失饑傷飽一日偶因飯後脇肋大痛自服行氣
化滯等藥復用吐法盡出飲食吐後逆氣上升脇痛雖
止而上壅胸膈脹痛更甚且加嘔吐余用行滯破氣等
藥嘔痛漸止而左乳胸肋之下結聚一塊脹實拒按臍
腹隔閉不能下達每於戍亥子丑之時則脹不可當因
其嘔吐既止已可用下凢大黄芒硝稜莪巴豆等藥及
蘿蔔子朴硝大蒜橘葉搗罨等法無所不盡毫不能效
而愈攻愈脹因疑為脾氣受傷用補尤覺不便湯水不
入者凡二十餘日無計可施窘劇待斃只得用手揉按
其處彼云肋下一㸃按着則痛連胸腹及細為揣摸則
正在章門穴也章門為脾之募為臟之會且乳下肋間
正屬虚里大絡乃胃氣所出之道路而氣實通於章門
余因悟其日輕夜重本非有形之積而按此連彼則病
在氣分無疑也但用湯藥以治氣病本非不善然經火
則氣散而力有不及矣乃制神香散使日服三四次兼
用艾火灸章門十四壯以逐散其結滯之胃氣不三日
脹果漸平食乃漸進始得保全此其證治俱竒誠所難
測本年春間一隣人陡患痛脹隔食全與此同羣醫極
盡攻擊竟以致斃是真不得其法耳故録此以為後人
之式
　　　述古(共五條/)
仲景曰腹滿不减减不足言當下之腹滿時减復如故
此為寒當與温藥
華元化曰人中百病難療者莫出於水也水者腎之制
也腎者人之本也腎氣壯則水還於腎腎氣虚則水散
於皮又三焦壅塞營衛閉格血氣不從虚實交變水随
氣流故為水病
丹溪曰水腫脉多沉病陽水兼陽證脉必沉數病隂水
兼隂證脉必沉遲○若遍身腫煩渴小便赤澁大便閉
結此屬陽水先以五皮散或四磨飲添磨生枳殻重則
疏鑿飲○若遍身腫不煩渴大便溏小便少不澁赤此
屬隂水宜寔脾散或流氣飲主之
徐東臯曰經云臟寒生滿病脉經云胃中寒則脹滿脾
為隂中之至隂故經曰太隂所至為稸滿大抵脾濕有
餘無陽不能施化如土之乆於雨水則為泥矣豈能生
化萬物必待和風煖日濕去陽生自然生長也故凡若
此者宜以辛熱藥治之○又曰經云下之則脹已此以
濕熱飲食有餘脾胃充實者言也如仲景治傷寒邪入
於裏而成腹滿堅實大便秘而不利者宜以三承氣湯
下之可也若因脾虚内寒不足而氣不能運化精㣲以
成腹滿者故宜以甘温補脾為主少佐辛熱以行壅滯
之氣庶使脾土旺健脹滿運行斯可愈矣即經所謂塞
因塞用從治之法耳醫者不察乎此惟執下之脹已急
於獲效病者苦於脹滿喜行利藥以求通快不知暫快
一時則真氣愈傷腹脹愈甚去死不逺矣俗謂氣無補
法者以其痞塞似難於補不思正氣虚而不能運行為
病經曰壯者氣行則愈是也○又曰水腫本因脾虚不能
制水水漬妄行當以參术補脾使脾氣得實則自健運而
水自行大抵只宜補中行濕利小便切不可下但用二陳
加人參蒼白术為主或佐以黄芩麥冬炒梔子以制肝木
若腹脹少佐厚朴氣不運加木香木通氣若陷下加升麻
柴胡提之必須補中行濕加升提之藥能使大便潤小
便長○又曰諸家治水腫只知導温利小便執此一途
用諸去水之藥徃徃多死又用導水九舟車丸神祐丸
之類大下之此速死之兆蓋脾氣虚極而腫愈下愈虚
雖刼目前之快而隂損正氣禍不旋踵大法只宜補中
宮為主㸔所挾加减不爾則死當以嚴氏實脾散加减
要知從治塞因塞用之理然後可以語水腫之治耳
孫一奎曰予在呉下時有呉生諱震者博雅士也一日
偶談及鼔脹乃詰予曰鼔有䖝否乎予卒不敢應俛思
久之對曰或有之本事方云臍腹四肢悉腫者為水只
腹脹而四肢不腫者為蠱註曰蠱即鼔脹也由是㕘之
古人曽以蠱鼓同名矣且蠱以三虫為首豈無㫖哉愚
謂鼔脹即今云氣虚中滿是也以其外堅中空有似於
鼓故以名之彼蠱證者中實有物積聚既乆理或有之
呉生曰子誠敏也予堂嫂病鼓三載腹大如箕時或脹
痛四肢瘦削三呉名劑歴嘗不瘳呉俗死者多用火𦵏
燒至腹忽響聲如炮人皆駭然乃見虫從腹中爆出髙
二三丈許燒所之天為昏俄而隊地細視之皆蚘也不
下千萬數大者長尺餘虫腹中復生小虫多者十五六
條或十數條或五六條虫在人腹中蕃息如此曷不令
人脹而死哉惜乎諸書未有言及者予聞之恍然如夢
始覺然猶未親見其異也嵗萬厯癸巳至淮隂有王鄉
官者其子年十六新娶後腹脹大按之有塊形如稍𤓰
四肢瘦削發熱晝夜不退已半年矣醫惟以退熱消脹
之劑投之其脹愈甚其熱愈熾喉中兩耳俱瘡余診視
之脉滑數望其唇則紅其腹則疼又多嗜肥甘余思諸
凢腹痛者唇色必淡不嗜飲食今其若此得非䖝乎遂
投以阿魏積塊丸服之果下䖝數十大者二一紅一黑
長尺餘䖝身紅線自首貫尾腹中復有䖝大者數條小
者亦三四條虫下則熱漸减脹漸消三下而愈益信前
聞之不虚也
　　　鍼灸法
脾俞(治脹隨年/壯灸之)　　　　肝俞(治脹灸/百壯)
三焦俞(治心腹脹滿飲食减少/小便不利羸瘦少氣)
分水(治腹脹遶臍結痛不能/食若是水病尤宜灸之)神闕(主水腫臌脹腸鳴/如水之聲極效)
石門(主水腫水行/皮中小便黄)　　　足三里(主水腫/腹脹)
水溝(主一切/水腫)
　　按水腫證惟得鍼水溝若鍼餘穴水盡即死此明
　　堂銅人所戒也庸醫多為人鍼分水誤人多矣若
　　其他穴或有因鍼得瘥者特幸焉耳大抵水腫禁
　　鍼不可為法
　　　腫脹論列方
廓清飲(新和十三/)　　　四苓散(和一八七/)
四君子湯(補一/)　　　　神香散(新和二十/)
平胃散(和十七/)　　　　五苓散(和一八二/)
五君子煎(新熱六/)　　　胃苓湯(和百九十/)
二陳湯(和一/)　　　　　六君子湯(補五/)
五淋散(寒百十七/)　　　五皮散(和六八/)
正柴胡飲(新散六/)　　　參蘇飲(散三四/)
排氣飲(新和六/)　　　　小柴胡湯(散十九/)
理中湯(熱一/)　　　　　理隂煎(新熱三/)
大和中飲(新和七/)　　　歸脾湯(補三三/)
温胃飲(新熱五/)　　　　小和中飲(新和八/)
解肝煎(新和十一/)　　　實脾散(熱百五/)
嚴氏實脾散(熱百六/)　　六味湯(補一二一/)
八味湯(補一二二/)　　　金匱腎氣湯(補一二六/)
四磨飲(和五二/)　　　　流氣飲(和四六/)
金水六君煎(新和一/)　　敗毒散(散三六/)
疏鑿飲(和五三/)　　　　加减一隂煎(新補丸/)
白虎湯(寒二/)　　　　　十棗湯(攻二八/)
葛根葱白湯(散三二/)　　禹功散(攻四一/)
濬川散(攻四二/)　　　　導水茯苓湯(和六二/)
神祐丸(攻四八/)　　　　導水丸(攻七一/)
芍藥清肝散(寒六一/)　　舟車丸(攻七十/)
赤金豆(新攻二/)　　　　龍胆瀉肝湯(寒六三/)
大柴胡湯(攻七/)　　　　百順丸(新攻六/)
大承氣湯(攻一/)
　　　論外備用方
三和湯(和六十/脾濕腫)　　　　健脾散(和六三氣/和中快)
參术健脾湯(和六四滯/補脾行)　當歸散(和六五/水氣腫)
四磨飲(和五二/行氣)　　　　麻黄附子甘草湯(散五/風濕)
百合湯(熱一三五/腫喘)　　　越脾湯(散八九腫/風水悉)
麻黄甘草湯(散六取汗/水腫)　調胃白术散(和三三/和胃)
蘇子降氣湯(和四一/順氣)　　人參養胃湯(和二三四/和胃)
調氣平胃散(和十八/)　　七氣湯(和五一/積脹)
半夏丁香丸(和百十三/氣滯)　厚朴湯(和五四/氣滯)
麯蘖枳术丸(和八一/食腫)　　香砂枳术丸(和八十/氣腫)
木香寛中散(和五五/行氣)　　沉香琥珀丸(和六九/利便)
消導寛中湯(和五八/食氣滯)　　人參木香散(和五七/利水)
養胃進食丸(和八九/健脾)　　化滯調中湯(和五九/食滯)
導水茯苓湯(和六二/利水)　　導滯通經湯(和六二/脾濕)
木香分氣飲(和五六/氣濕)　　當歸活血散(和六六/瘀血)
㯽榔煎(和二三六/瘴氣)　　　大正氣散(和二四滿/寛濕中)
温胃湯(熱十二滿/胃寒中)　　　養胃湯(熱七十/虚寒滯)
厚朴丸(熱一六一/寒滯中滿)　　　腹脹方(熱百七/)
紅丸子(熱一九一/消食脹)　　　胡椒理中湯(熱六/虚寒)
强中湯(熱九三脾/生冷傷)　　　復元丹(熱百三/寒滯)
沉香桂附丸(熱百十二/中寒)　感應丸(攻五四痛/積聚脹)
透膈湯(攻三十脹/逐滯消)　　　厚朴温中湯(熱九一/寒滯)
枳實導滯丸(攻五七滯/清火攻)
　
　
　
　
　
　
　
　
　
　
　景岳全書巻二十二
欽定四庫全書
　景岳全書卷二十三
　　　　　　　　　　　　明　張介賔　撰
　　積聚
　　　經義
百病始生篇岐伯曰風雨寒熱不得虚邪不能獨傷人
卒然遇疾風暴雨而不病者蓋無虚故邪不能獨傷人
此必因虚邪之風與其身形兩虚相得乃客其形是故
虚邪之中人也留而不去傳舍於腸胃之外募原之間
留着於脉稽留而不去息而成積或著孫脉或著絡脉
或著經脉或著輸脉或著於伏衝之脉或著於膂筋或
著於腸胃之募原上連於緩筋邪氣淫泆不可勝論○
其著孫絡之脉而成積者其積徃來上下臂手孫絡之
居也浮而緩不能句積而止之故徃來移行腸胃之間
水湊滲注灌濯濯有音有寒則䐜脹滿雷引故時切痛
○其著於陽明之經則挾臍而居飽食則益大饑則益
小○其著於緩筋也似陽明之積飽食則痛饑則安○
其著於腸胃之募原也痛而外連於緩筋飽食則安饑
則痛○其著於伏衝之脉者揣之應手而動發手則熱
氣下於兩股如湯沃之狀○其著於膂筋在腸後者饑
則積見飽則積不見按之不得○其著於輸之脉者閉
塞不通津液不下孔竅乾壅○帝曰積之始生至其已
成奈何岐伯曰積之始生得寒乃生厥乃成積也○帝
曰其成積奈何岐伯曰厥氣生足悗足悗生脛寒脛寒
則血脉凝濇血脉凝濇則寒氣上入於腸胃入於腸胃
則䐜脹䐜脹則腸外之汁沫廹聚不得散日以成積○
卒然多食飲則腸滿起居不節用力過度則絡脉傷陽
絡傷則血外溢血外溢則衂血隂絡傷則血内溢血内
溢則後血腸胃之絡傷則血溢於腸外腸外有寒汁沫
與血相摶則并合凝聚不得散而積成矣○卒然外中
於寒若内傷於憂怒則氣上逆氣上逆則六輸不通温
氣不行凝血藴裹而不散津液濇滲著而不去而積皆
成矣
竒病論帝曰病脇下滿氣逆二三歲不已是為何病岐
伯曰病名息積此不妨於食不可灸刺積為導引服藥
藥不能獨治也
邪氣臟腑病形篇曰心脉微緩為伏梁在心下○肝脉
微急為肥氣在脇下若覆杯○腎脉微急為奔豚
五臟生成論曰赤脉之至也喘而堅診曰有積氣在中
時害於食名曰心痺得之外疾思慮而心虚故邪從之
○白脉之至也喘而浮上虚下實驚有積氣在胸中喘
而虚各曰肺痺寒熱得之醉而使内也○青脉之至也
長而左右彈有積氣在心下支胠名曰肝痺得之寒濕
與疝同法○黄脉之至也大而虚有積氣在腹中有厥
氣名曰厥疝女子同法得之疾使四支汗出當風○黑
脉之至也上堅而大有積氣在小腹與隂名曰腎痺得
之沭浴清水而卧
平人氣象論曰寸口脉沉而横曰脇下有積腹中有横
積痛○胃之大絡名曰虚里貫膈絡肺出於左乳下其
動應衣脉宗氣也結而横有積矣
大竒論曰腎脈小急肝脈小急心脈小急不鼓皆為瘕
三陽急為瘕
刺熱篇曰類下迎顴為大瘕
氣厥論曰小腸移熱於大腸為虙瘕
骨空論曰任脉為病女子帶下瘕聚
衛氣篇曰新積痛可移者易已也積不痛難已也
腹中論帝曰病有少腹盛上下左右皆有根此為何病
可治不岐伯曰病名伏梁裏大膿血居腸胃之外不可
治治之每切按之致死帝曰何以然岐伯曰此下則因
隂必下膿血上則廹胃脘生膈俠胃脘内癰此久病也
難治居齊上為逆居齊下為從勿動亟奪○帝曰人有
身體髀股胻皆腫環齊而痛是為何病岐伯曰病名伏
梁此風根也其氣溢於大脹而著於肓肓之原在齊下
故環齊而痛也不可動之動之為水溺濇之病
六元正紀大帝曰婦人重身毒之何如岐伯曰有故無
殞亦無殞也大積大聚其可犯也衰其大半而止過者
死
　　　論證(共四條/)
積聚之病凡飲食血氣風寒之屬皆能致之但曰積曰
聚當詳辨也蓋積者積累之謂由漸而成者也聚者聚
散之謂作止不常者也由此言之是堅鞭不移者本有
形也故有形者曰積或聚或散者本無形也故無形者
曰聚諸有形者或以飲食之滯或以膿血之留凡汁沫
凝聚旋成癥塊者皆積之類其病多在血分血有形而
靜也諸無形者或脹或不脹或痛或不痛凡隨觸隨發
時來時往者皆聚之類其病多在氣分氣無形而動也
故難經以積為隂氣聚為陽氣其義即此凡無形之聚
其散易有形之積其破難臨此證者但當辨其有形無
形在氣在血而治積治聚自可得其梗㮣矣
一飲食之積凡暫積者不過以飲食偶傷必在腸胃之
内故可行可逐治無難也惟飲食無節以漸留滯者多
成痞積於左脇膈膜之外蓋以胃之大絡名曰虚里出
於左乳下其動應衣此陽明宗氣所出之道也若饑飽
無論飲食叠進以致陽明胃氣一有所逆則隂寒之氣
得以乘之而脾不及化故餘滯未消乃并腸外汁沫摶
聚不散漸成癥積矣然其初起甚微人多不覺及其既
久則根深蒂固而藥餌難及今西北小兒多有此疾而
尤於食麵之鄉為最正以麵性多滯而留疾於皮裏膜
外所以不易治也即如婦人血癥氣痞或上或下者亦
多在腸胃之外募原之間故當以漸消磨求法治之愼
毋孟浪欲速妄行攻撃徒致胃氣受傷而積仍未及反
以速其危也
一風寒外感之邪亦能成積如經曰虚邪之中人也留
而不去傳舍於腸胃之外募原之間留著於脉息而成
積又曰病名伏梁此風根也由此觀之凡今人以瘧後
成痞者是即風寒之屬類可推矣但瘧由風寒固易知
也而諸積於風若不相涉不知飲食之滯非寒未必成
積而風寒之邪非食未必成形故必以食遇寒以寒遇
食或表邪未清過於飲食邪食相摶而積斯成矣經曰
虚邪之風與其身形兩虛相得乃客其形信乎致積之
由多由於此即血癥氣痞之由亦無出於此然積以寒
留留久則寒多為熱風以致積積成則證已非風故治
此者亦但當治其所留不可發散以再傷其真氣也惟
愼疾者能知所由而慮之於始則可為保脾之良策
一癥痞之積凡或上或下或左或右本無定所大都血
積多在下而氣積食積則上自胃脘下自小腹凡有留
滯無處不可停畜予嘗治一食癥結痛者乃在小腹下
右角尖處自後屢見此證方知食道之行必由小腹下
右以入廣腸此實人所不知也别有食停治按在心腹
痛門可考故凡治積聚者必當詳審所因庶得其確嘗
見丹溪之論曰痞塊在中為痰飲在右為食積在左為
血塊其不能作塊或聚或散者氣也塊乃有形之物痰
與食積死血而成也愚謂可聚可散者此氣聚無疑也
若以左為血積右為食積中為痰飲則鑿矣即如小兒
多有患痞者必在左肋之下此無非縱食所致豈因其
在左即為血積而可攻其血乎若為左血右食則右豈
無血而左豈無食乎不可以為法也此仍有論在諸風
門論丹溪條下當並閲之
　　　論治(共十一條/)
經曰堅者削之留者攻之結者散之客者除之上之下
之摩之浴之薄之刧之開之發之適事為故
凡積聚之治如經之云者亦既盡矣然欲總其要不過
四法曰攻曰消曰散曰補四者而已詳列如左
一凡積堅氣實者非攻不能去如秘方化滯丸化鐡丹
遇仙丹感應丸大硝石丸三花神祐丸赤金豆百順丸
之類皆攻劑之峻者也○又如三稜丸勝紅丸阿魏丸
助氣丸紅丸子温白丸之屬皆攻劑之次者也
一凡不堪攻撃止宜消導漸磨者如和中丸草豆蔲丸
保和丸大小和中飲之類是也若積聚下之不退而元
氣未虧者但當以行氣開滯等劑融化而潛消之
一無形氣聚宜散而愈者如排氣飲神香散指迷七氣
湯十香丸四磨飲之屬是也
一凡積痞勢緩而攻補俱有未便者當專以調理脾胃
為主如潔古之枳术丸乃其宜也予復因其方而推廣
之近製芍藥枳术丸兼肝脾以消膨脹除積聚止腹痛
進飲食用收緩功其效殊勝於彼再如大健脾丸木香
人參生薑枳术丸皆調補脾胃之妙劑所當擇用者也
一凡脾腎不足及虚弱失調之人多有積聚之病蓋脾
虚則中焦不運腎虚則下焦不化正氣不行則邪滯得
以居之若此軰者無論其有形無形但當察其緩急皆
以正氣為主○凡虚在脾胃者宜五味異功散或養中
煎温胃飲歸脾湯之類主之○虚在肝腎者宜理隂煎
腎氣丸煖肝煎之類酌而用之○此所謂養正積自除
也其或虚中有滯者則不妨少加佐使
治積之要在知攻補之宜而攻補之宜當於孰緩孰急
中辨之凡積聚未久而元氣未損者治不宜緩蓋緩之
則養成其勢反以難制此其所急在積速攻可也若積
聚漸久元氣日虚此而攻之則積氣本遠攻不易及胃
氣切近先受其傷愈攻愈虚則不死於積而死於攻矣
此其所重在命不在乎病所當察也故凡治虚邪者當
從緩治只宜專培脾胃以固其本或灸或膏以疎其經
但使主氣日强經氣日通則積痞自消斯緩急之機即
萬全之策也不獨治積諸病亦然
一凡堅鞕之積必在腸胃之外募原之間原非藥力所
能猝至宜用阿魏膏琥珀膏或水紅花膏三聖膏之類
以攻其外再用長桑君鍼法以攻其内然此堅頑之積
非用火攻終難消散故莫妙於灸予在燕都甞治愈痞
塊在左脇者數人則皆以灸法收功也
一積久成疳乃其經絡壅滯致動肝脾陽明之火故為
類腫口糜牙齦臭爛之證此其在外當用膏藥艾火以
破堅頑在内當用蘆薈等丸以清疳熱
一婦人血癥氣聚論治詳婦人門
　　　述古(共六條/)
難經曰病有積有聚何以别之然積者隂氣也聚者陽
氣也故隂沉而伏陽浮而動氣之所積名曰積氣之所
聚名曰聚故積者五臟所生聚者六腑所成也積者隂
氣也其始發有常處其痛不離其部上下有所終始左
右有所窮處聚者陽氣也其始發無根本上下無所留
止其痛無常處謂之聚故以是别知積聚也○又曰肝
之積名曰肥氣在左脇下如覆杯有頭足久不愈令人
發欬㾬瘧連歲不已○心之積名曰伏梁起齊上大如
臂上至心下久不愈令人病煩心○脾之積名曰痞氣
在胃脘覆大如盤久不愈令人四肢不收發黄疸飲食
不為肌膚○肺之積名曰息賁在右脇下覆大如杯久
不已令人洒淅寒熱喘欬發肺壅○腎之積名曰賁豚
發於少腹上至心下若豚狀或上或下無時久不已令
人喘逆骨痿少氣
仲景曰積者臟病也終不移聚者腑病也發作有時展
轉痛移為可治諸積大法脉來細而附骨者乃積也寸
口積在胸中微出寸口積在喉中關上積在臍旁上關
上積在心下微下關積在少腹尺中積在氣衝脉出左
積在左脉出右積在右脉兩出積在中央各以其部處
之○愚按仲景此説固詳而善雖亦疑其太鑿然於理
則通故述於此亦可以資意見若以予之歴騐則凡病
癥癖者脉必沉𦂳而疾如内經曰微急小急者即其脉
也若診見和緩則胃氣本無恙終非癖塊之脉
許學士曰大抵治積或以所惡者攻之或以所喜者誘
之則易愈如硇砂水銀治肉積神麯麥芽治酒積水蛭
䖟虫治血積木香梹榔治氣積牽牛甘遂治水積雄黄
膩粉治涎積礞石巴豆治食積各從其類也若用羣隊
之藥分其藥勢則難取效須要認得分明是何積聚兼
見何證然後增减斟量使之不爾反有所損要在臨時
通變也
潔古云壯人無積虛人則有之脾胃怯弱氣血兩衰四
時有感皆能成積若據以磨堅破結之藥治之疾雖去
而人已衰矣乾漆硇砂三稜大黄牽牛之類用時則暫
快藥過則依然氣愈消疾愈大竟何益哉故治積者當
先養正則積自除譬如滿座皆君子縱有一小人自無
容地而去但令其眞氣實胃氣强積自消矣實中有積
大毒之劑治之尚不可過况虚而有積者乎此治積之
一端也邪正盛衰固宜詳審
張子和曰積之始成也或因暴怒喜悲思恐之氣或傷
酸甘辛鹹之味或停温凉寒熱之飲或受風寒暑濕燥
火之邪其初甚微可呼吸按導方十大而去之故不難
也若久而延之留滯不去遂成五積
徐東臯曰養正積除此積之微者也如脾胃失於健運
而氣積食積之不踈導者惟養脾胃之正氣而滯積自
疎矣若夫大積大聚如五積之久而成癥病堅固不移
者若非攻撃悍利之藥豈能推逐之乎惟虚弱之人必
用攻補兼施之法也
　　　鐵灸法
長桑君鍼積塊癥瘕法先於塊上鍼之甚者又於塊首
一鍼塊尾一鍼訖以艾灸之立應
一法曰凡灸痞者須灸痞根無有不效其法在脊背十
三椎下當脊中㸃墨記之此非灸穴却於墨之兩傍各
開三寸半以指揣摸覺微有動脉即㸃穴灸之大約穴
與臍平多灸左邊或左右俱灸此即痞根也或患左灸
右患右灸左亦效
一灸穴法○中脘○期門○章門○脾俞○三焦俞○
通谷○此諸痞所宜灸者
積痞在上者宜灸○上脘○中脘○期門○章門之類
積塊在下者宜灸○天樞○章門○腎俞○氣海○關
元○中極○水道之類○凡灸之法宜先上而後下臍
腹之壯用宜稍大皆先灸七壯或十四壯以後漸次増
加愈多愈妙以上諸穴皆能治痞宜擇而用之然猶有
不可按穴者如痞之最堅處或頭或尾或突或動處但
察其脉絡所由者皆當按其處而通灸之火力所到則
其堅聚之氣自然以漸解散有神化之妙也第灸痞之
法非一次便能必效務須或彼或此擇其要者至再至
三連次陸續灸之無有不愈者
　　　積聚論列方
排氣飲(新和六/)　　　　　養中煎(新熱四/)
温胃飲(新熱五/)　　　　　歸脾湯(補三三/)
枳术丸(和七九/)　　　　　芍藥枳术丸(新和十六/)
四磨飲(和五二/)　　　　　十香丸(新和十五/)
木香人參枳术丸(和八二/)　理隂煎(新熱三/)
神香散(新和二十/)　　　　煖肝煎(新熱十五/)
五味異功散(補四/)　　　　腎氣丸(補一二一/)
保和丸(小三五/)　　　　　指迷七氣湯(和五一/)
温白丸(攻六一/)　　　　　和中丸(和八七/)
秘方化滯丸(攻五八/)　　　助氣丸(攻六七/)
三稜丸(攻六十/)　　　　　大健脾丸(和八五/)
勝紅丸(攻六六/)　　　　　(三/因)紅丸子(攻九六/)
大和中飲(新和七/)　　　　感應丸(攻五四/)
遇仙丹(攻五一/)　　　　　小和中飲(新和八/)
赤金豆(新攻二/)　　　　　神祐丸(攻四八/)
草豆䓻丸(和一六七/)　　　百順丸(新攻六/)
阿魏丸(攻六四/)　　　　　阿魏膏(外三一二/)
大硝石丸(攻五六/)　　　　琥珀膏(外三一七/)
三聖膏(攻三八/)　　　　　化鐡丹(攻五九/)
水紅花膏(外三一九/)　　　蘆薈等丸(寒一六八後/)
　　　論外備用方
消食丸(和九十/行滯)　　　　　枳實丸(和八四/食癖)
木香梹榔丸(攻五十堅/火盛積)　　麯术丸(和百十/宿食)
法制陳皮(和七十/)　　　　香砂枳术丸(和八十/氣積)
白术丸(和三七八/息積)　　　　陳麯丸(熱一六四/冷積瀉痢)
麯蘖枳术丸(和八一/食積)　　　流氣丸(和一五五/逐寒滯)
桃仁煎(攻三九/血瘕)　　　　　枳實導滯丸(攻五七積/濕熱食)
安脾散(熱六八/冷積)　　　　　三稜散(攻三六/積痞)
雄黄聖餅子(攻六九/去積)　　　三稜丸(攻三七六十/血癥食積)
神保丸(攻五三/寒積痛)　　　　　川山甲散(攻四十/血癥)
備急丸(攻五二/寒積)　　　　　消痞核桃(攻八七/)
守病丸(攻六五/)　　　　　紅丸子(熱一九一/寒食積)
熨痞方(攻八八/)　　　　　大異香散(攻四四/脹滿)
加减四物湯(婦百十二/血積)
　　痞滿
　　　經義
太隂陽明論曰飲食不節起居不時者隂受之隂受之
則入五臟入五臟則䐜滿閉塞
生氣通天論曰味過於甘心氣喘滿味過於苦脾氣不
濡胃氣乃厚
臟氣法時論曰脾虚則腹滿腸鳴飱泄食不化
厥論曰厥或令人腹滿何也曰隂氣盛於上則下虚下
虚則脹滿
異法方宜論曰臟寒生滿病
陰陽應象大論曰濁氣在上則生䐜脹○中滿者瀉之
於内
五臟生成篇曰腹滿䐜脹支膈胠脇下厥上胃過在足
太陰陽明
大惑論曰人有善饑而不嗜食者何氣使然曰胃氣熱
則消穀故善饑胃氣逆上則胃脘寒故不嗜食也
脉解篇曰太隂所謂病脹者隂盛而上走於陽明陽明
絡屬心故上走心為噫也
經脉篇曰胃病則賁嚮腹脹○脾病則腹脹善噫○心
主病則胸脇支滿
六元正紀大論曰太隂所至積飲痞膈為中滿霍亂吐
下○寒氣至則堅痞腹滿痛急下利之病生矣○水鬱
之發善厥逆痞堅腹滿○木鬱之發病膈咽不通食飲
不下
五常政大論曰備化之紀其病痞○卑監之紀其病留
滿痞塞○敦阜之化其病脹滿○太隂司天胸中不利
心下痞痛
氣交篇大論曰歲火不及民病脇支滿○復則病鶩溏
腹滿食飲不下○歲水不及民病腹滿
至真要大論曰太陽司天民病胸腹滿○少陰之勝腹
滿痛○太陽之勝腹滿食减○陽明之復甚則心痛痞
滿○太陽之復心痛痞滿
　　　論證
痞者痞塞不開之謂滿者脹滿不行之謂蓋滿則近脹
而痞則不必脹也所以痞滿一證大有疑辨則在虚實
二字凡有邪有滯而痞者實痞也無物無滯而痞者虚
痞也有脹有痛而滿者實滿也無脹無痛而滿者虚滿
也實痞實滿者可散可消虚痞虚滿者非大加温補不
可此而錯用多致誤人
　　　論治(共四條/)
一虚寒之痞凡過於憂思或過於勞倦或饑飽失時或
病後脾氣未醒或脾胃素弱之人而妄用寒凉尅伐之
劑以致重傷脾氣者皆能有之其證則無脹無悶但不
知饑亦不欲食問其胸腹脹痞則曰亦覺有些而又曰
不甚脹蓋本非脹也止因不欲食而自疑為脹耳察其
脉則緩弱無神或弦多胃少察其形則色平氣怯是皆
脾虚不運而痞塞不開也此證極多不得因其不食妄
用消耗將至胃氣日損則變證百出矣治宜温補但使
脾胃氣强則痞滿開而飲食自進元氣自復矣○又凡
脾胃虚者多兼寒證何也蓋脾胃屬土土虚者多因無
火土寒則氣化無權故多痞滿此即寒生於中也亦有
為生冷外寒所侵而致中寒者然胃强則寒不能侮而
寒能勝之總由脾氣之弱耳此義詳命門火候論中當並
察之○凡脾胃微虚而若滿非滿食少不化者宜四君
子湯或異功散○若心脾氣虚或氣有不順者歸脾湯
或治中湯○若三陰氣血俱虚治節不行而不便於温
者宜五福飲○若中焦不煖或噯腐或呑酸而痞滿者
非温補不可宜温胃飲五君子煎或理中湯聖术煎或
參薑飲○若脾腎兼寒命門不煖則中焦不化或腹溏
或胸腹喜煖畏寒或上下腹俱膨膨而小水黄澁者宜
理隂煎甚者宜六味回陽飲此二藥最妙而實人所罕
知也○予甞治金孝亷以勞倦思慮致傷脾氣别無他
證但絶口久不欲食遂悉用參术歸熟附子薑桂甘草
之屬半月始愈後因病後復不食如此自分必死仍用
前藥大加薑附各至三錢而後愈又一婦人病後久不
食自言病前曾食牛肉乞求去此予佯應之而培補如
前方得全愈故凡病如此者只宜温補不可行滯(新按/)
一飲食偶傷致為痞滿者當察其食滯之有無而治之
○凡食滯未消而作痞滿或兼疼痛者宜大和中飲或
和胃飲加减治之或枳术丸亦可甚者神香散此有治
按在腫脹門○若食滯既消脾氣受傷不能運行而虚
痞不開者當專扶脾氣微者異攻散養中煎甚者五福
飲温胃飲聖术煎○若命門母氣不足者治宜如前○
若偶食寒凉傷胃痞滿不開而不可補者宜和胃飲如
山查菱芽之類或用厚朴温中湯
一實滯之痞當察其所因而治之○若濕勝氣滯而痞
者宜平胃散或良方厚朴湯或五苓散○若寒滯脾胃
或為痛為痞而中氣不虚者厚朴温中湯○若脾寒氣
滯而痞者和胃飲○若怒氣暴傷肝氣未平而痞者解
肝煎○若大便氣秘上下不通而痞者河間厚朴湯○
若胃口停痰而痞者二陳湯或橘皮半夏湯○胃寒氣
滯停痰痞而兼嘔者加减二陳湯○膠痰不開壅滯胃
口者藥不易化須先用吐法而後隨證治之○若大便
秘結不通而痞滿不開者宜微利之
一外邪之痞凡寒邪感人者必自表入裏若邪淺在經
未入於府則飲食如故稍深則傳入胸次漸犯胃口即
不能飲食是亦痞之類也治此者但觧外邪而或散或
消或温或補邪去則胃口自和痞滿自去此當於傷寒
門求法治之○又傷寒家曰陽證下之早者乃為結胸
隂證下之早者因成痞氣此以邪在表而攻其裏邪在
陽而攻其隂不當下而妄下之以致邪氣乘虚䧟結心
下是誤治之害最危者也實者硬滿而痛是為結胸虚
者滿而不痛是為痞氣宜審别治之治法詳結胸腹滿
條中
　　　述古(共三條/)
丹溪曰痞滿與脹滿不同脹滿内脹而外亦形痞則内
覺痞悶而外無脹急之形也蓋由脾氣不和中央痞塞
皆上邪之所為也有因誤下裏氣虛邪乘虚而入於心
之分為痞者有不因誤下而得之如中氣虚弱不能運
化精微而為痞者有飲食痰飲不能施化為痞者有温
土太甚邪著心下為痞者
東垣曰傷寒痞者從血中來從外之内從無形雜病痞
者亦從血中來從内之外從無形有形以苦㵼之無形
以辛散之○玉機云痞滿之病人皆知氣之不運也獨
東垣以血病言之謂下多則亡隂而損血此前人之未
論也世之用氣藥治痞而不效者蓋不知此理故也
劉宗厚曰古方治痞用黄芩黄連枳實之苦以泄之厚
朴生薑半夏之辛以散之人參白术之甘温以補之茯
苓澤㵼之鹹淡以滲之隨其病之所在以調之也既痞
有濕惟宜上下分消其氣果有内實之證庶可畧與踈
導世人苦於痞塞喜行利藥以求速效暫時通快痞若
再作益以滋甚是皆不察夫下多亡隂之意也如結胸
是實邪大䧟胸湯主之痞是虚邪諸瀉心湯主之○愚
據劉公此論既云下多亡隂又云痞是虚邪誠然善矣
然欲用諸瀉心湯以治虚邪能無失乎蓋未知塞因塞
用别有神化之妙法而痞滿多在脾尤不可以瀉心也
　　　痞滿論列方
二陳湯(和一/)　　　　　　四君子湯(補一/)
五君子煎(新熱六/)　　　　歸脾湯(補三三/)
治中湯(熱十/)　　　　　　大和中飲(新和七/)
温胃飲(新熱五/)　　　　　神香散(新和二十/)
理中湯(熱一/)　　　　　　加减二陳湯(和二/)
聖术煎(新熱二五/)　　　　和胃飲(新和五/)
理隂煎(新熱二/)　　　　　六味囘陽飲(新熱二/)
平胃散(和十七/)　　　　　養中煎(新熱四/)
橘皮半夏湯(和十三/)　　　異功散(補四/)
參薑飲(新熱八/)　　　　　良方厚朴湯(和五四/)
五苓散(和一八二/)　　　　五福飲(新補六/)
河間厚朴湯(和三三六/)　　觧肝煎(新和十一/)
枳术丸(和七九/)　　　　　厚朴温中湯(熱九一/)
　　　論外備用方
四君子湯(補一/)　　　　　香砂六君湯(補七/)
人參養胃湯(和二三四/和胃)　　啓脾丸(和八六/行滯)
大徤脾丸(和八五/)　　　　小半夏茯苓湯(和丸/痰痞)
嘉禾散(和百六十/氣痞)　　　　八味理中丸(熱七/虚寒)
沉香桂附丸(熱百十二/中寒)　　越鞠丸(和一五四/火鬱)
胡椒理中湯(熱六/虚寒)　　　　半夏丁香丸(和百二十/氣滯)
沉香降氣散(和四十/氣滯)　　　木香寛中散(和五五/行氣)
藿香正氣散(和二十/寒滯)　　　蘓子降氣湯(和四/順氣)
葛花觧酲湯(和一二四/)　　貼痞琥珀膏(外三/一八)
熨痞方(攻八八/)　　　　　消痞核桃(攻八七/)
木香人參枳术丸(和八/二)　　水紅花膏(外三/一九)
消痞膏(外三/一六)
　
　
　
　
　
　
　
　景岳全書卷二十三
欽定四庫全書
　景岳全書卷二十四
　　　　　　　　　　　　明　張介賓　撰
　　泄瀉
　　　經義
金匱真言論曰長夏善病洞泄寒中
隂陽應象大論曰清氣在下則生飱泄濁氣在上則生
䐜脹○濕勝則濡泄○春傷於風夏生飱泄○水穀之
寒濕感則害人六腑
臓氣法時論曰脾病者虚則腹滿腸鳴飱泄食不化
百病始生篇曰虚邪之中人也留而不去𫝊舍於腸胃
多寒則腸鳴飱泄食不化多熱則溏出糜
舉痛論曰寒氣客於小腸小腸不得成聚故後泄腹痛
矣○怒則氣逆甚則嘔血及飱泄故氣上矣
經脈篇曰脾所生病心下急痛溏瘕泄○肝所生病胸
滿嘔逆飱泄狐疝
宣明五氣篇曰大腸小腸為泄
厥論曰少隂厥逆虚滿嘔變下泄清
太隂陽明論曰食飲不節起居不時者隂受之隂受之
則入五臓入五臓則填滿閉塞下為飱泄久為腸澼
隂陽别論曰一陽發病少氣善欬善泄
邪氣臓腑病形篇曰肺脈小甚為泄○腎脈小甚為洞
泄
脈要精微論曰胃脈實則脹虚則泄○數動一代者病
在陽之脈也洩及便膿血○久風為飱泄○倉廪不臓
者是門户不要也水泉不止是膀胱不臓也得守者生
失守者死
平人氣象論曰尺寒脈細謂之後泄
玉機真臓論曰脈細皮寒氣少泄利前後飲食不入此
謂五虚○泄而脈大脱血而脈實皆難治
師傅篇曰臍以上皮熱腸中熱則出黄如糜○臍以下
皮寒胃中寒則腹脹腸中寒則腸鳴飱泄○胃中寒腸
中熱則脹而且泄
論疾診尺篇曰大便赤辦飱泄脈小者手足寒難已飱
泄脈小手足温泄易已○春傷於風夏生後泄腸澼○
欬論曰五臓各以治時感於寒則受病微則為欬甚則
為泄為痛
熱病篇曰泄而腹滿甚者死
玉版篇曰其腹大脹四未清胱形泄甚是一逆也○腹
鳴而滿四肢清泄其脈大是二逆也○欬嘔腹脹且飱
泄其脈絶是五逆也
標本病𫝊論曰先病而後泄者治其本○先泄而後生
他病者治其本
四時氣篇曰飱泄取三隂之上補隂陵泉皆久留之熱
行乃止
氣交變大論曰嵗木太過民病飱泄食減體重煩寃腸
鳴腹支滿○嵗火太過民病血溢血泄注下○嵗土太
民病腹滿溏泄腸鳴反下甚○嵗水太過上臨太陽病
反腹滿脹鳴溏泄食不化○嵗木不及民病少腹痛腸
鳴溏泄○嵗火不及復則埃鬱病鶩溏腹滿食飲不下
寒中腸鳴泄注腹痛○嵗土不及民病飱泄霍亂體重
腹痛○嵗金不及民病血便注下○嵗水不及民病身
重濡泄
五常政大論曰卑監之紀上角與正角同其病飱泄邪
傷脾也○發生之紀上徵則其氣逆其病吐利
六元正紀大論曰不逺熱則熱至不逺寒則寒至寒至
則堅痞腹滿痛急下利之病生矣熱至則身熱吐下霍
亂血溢血泄淋閟之病生矣○太隂所至為中滿霍亂
吐下○厥隂所至為脇痛嘔泄○少陽所至為暴注○
太陽所至為流泄禁止
至真要大論曰嵗少陽在泉火淫所勝民病注泄赤白
少腹痛尿赤甚則血便少隂同候○厥隂司天風淫所
勝民病食則嘔冷泄腹脹溏泄瘕水閉病本於脾○少
陽司天火淫所勝民病泄注赤白○陽明司天燥淫所
勝民病寒清於中感而瘧欬腹中鳴注泄鶩溏病本於
肝○厥隂之勝腸鳴飱泄少腹痛注下赤白○少隂之
勝腹滿痛溏泄𫝊為赤沃○太隂之勝濕化乃見善注
泄○陽明之勝清發於中左胠脇痛溏泄○太陽之勝
寒入下焦𫝊為濡泄○陽明之復清氣大來甚則心痛
痞滿腹脹而泄○諸病水液澄澈清冷皆屬於寒○暴
注下追皆屬於熱
　　　論證(共三條/)
凡内經有言飱泄者有言濡泄者皆泄瀉也有言腸澼
者即下痢也然痢之初作必由於瀉此瀉之與痢本為
同類但瀉淺而痢深瀉輕而痢重瀉由水穀不分出於
中焦痢以脂血傷敗病在下焦在中焦者濕由脾胃而
分於小腸故可澄其源所以治宜分利在下焦者病在
肝腎大腸分痢已無所及故宜調理真隂并助小腸之
主以益氣化之源此瀉痢之證治有不同而門類亦當
有辨然病實相闗不可不兼察以為治也
一泄瀉之本無不由於脾胃蓋胃為水穀之海而脾主
運化使脾徤胃和則水穀腐熟而化氣化血以行營衛
若飲食失節起居不時以致脾胃受傷則水反為濕穀
反為滯精華之氣不能輸化乃致合汚下降而瀉痢作
矣脾彊者滯去即愈此彊者之宜清宜利可逐可攻也
脾弱者因虚所以易瀉因瀉所以愈虚蓋闗門不固則
氣隨瀉去氣去則陽衰陽衰則寒從中生固不必外受
風寒而始謂之寒也且隂寒性降下必及腎故瀉多必
亡隂謂亡其隂中之陽耳所以泄瀉不愈必自太隂𫝊
於少隂而為腸澼腸澼者豈非降泄之甚而陽氣不升
臓氣不固之病乎凡脾胃氣虚而有不升不固者若復
以寒之復以逐之則無有不致敗者此彊弱之治大有
不同故凡治此者有不可槩言清利也
一泄瀉之因惟水火土三氣為最夫水者寒氣也火者
熱氣也土者濕氣也此瀉痢之本也雖曰木亦能瀉實
以土之受傷也金亦能瀉實以金水同氣因其清而失
其燥也知斯三者若乎盡矣然而三者之中則又惟水
火二氣足以盡之蓋五行之性不病於寒則病於熱大
都熱者多實虚者多寒凡實熱之證必其脈盛形彊聲
音壯亮食飲裕如舉動輕捷者此多陽也虚寒之證必
其脈息無力形氣少神言語輕微舉動疲倦者此多隂
也故必察其因而於初瀉之時即當辨其有餘不足則
治無不愈而亦不致有誤矣
　　　分利治法(共二條/)
凡泄瀉之病多由水穀不分故以利水為上䇿然利水
之法法有不同如濕勝無寒而瀉者宜四苓散小分清
飲之類主之但欲分其清濁也○如濕挾微寒而瀉者
宜五苓散胃苓湯之類主之以微温而利之也○如濕
熱在脾熱渴喜冷而瀉者宜大分清飲茵陳飲益元散
之類主之去其濕熱而利之也
一泄瀉之病多見小水不利水穀分則瀉自止故曰治
瀉不利小水非其治也然小水不利其因非一而有可
利者有不可利者宜詳辨之○如濕勝作瀉而小水不
利者以一時水土相亂併歸大腸而然也○有熱勝作
瀉而小水不利者以火乗隂分水道閉澁而然也○有
寒瀉而小水不利者以小腸之火受傷氣化無權而然
也○有脾虚作瀉而小水不利者以土不制水清濁不
分而然也○有命門火衰作瀉而小水不利者以真隂
虧損元精枯涸而然也○凡此皆小水不利之候然惟
暴注新病者可利形氣彊壯者可利酒濕過度口腹不
慎者可利實熱閉澁者可利小腹脹滿水道急痛者可
利○又若病久者不可利隂不足者不可利脈證多寒
者不可利形虚氣弱者不可利口乾非渴而不喜冷者
不可利蓋虚寒之瀉本非水有餘實因火不足本非水
不利實因氣不行夫病不因水而利則亡隂瀉以火虚
而利復傷氣倘不察其所病之本則未有不愈利愈虚
而速其危者矣
　　　諸泄瀉論治(共九條/)
一泄瀉之暴病者或為飲食所傷或為時氣所犯無不
由於口腹必各有所因宜察其因而治之○如因食生
冷寒滯者宜抑扶煎和胃飲之屬以温之○因濕滯者
宜平胃散胃苓湯或白术芍藥散以燥之利之○因食
滯而脹痛有餘者宜大小和中飲之屬以平之○因氣
滯而痛瀉之甚者宜排氣飲或平胃散之屬以調之○
因食滯而固結不散或胃氣之彊實者宜神祐丸赤金
豆百順丸之屬以行之○凡初感者病氣未深臓氣未
敗但畧去其所病之滯則胃氣自安不難愈也
一凡脾氣稍弱陽氣素不彊者一有所傷未免即致泄
瀉此雖為初病便當調理元氣自非彊盛偶傷者之比
○如因瀉而神氣困倦者宜養中煎或温胃飲或聖术
煎或四君子湯或五君子煎○如微寒兼滯而不虚者
宜佐闗煎○若脾虚而微滯者宜五味異功散○若脾
虚而微寒微滯者宜六味異功煎或温胃飲○若因飲
食不調忽而溏瀉以漸而甚或見微痛但所下酸臭而
顔色淡黄便是脾虚胃寒不化之證即宜用五徳丸再
甚者即宜用胃闗煎切勿疑也
一凡兼真隂不足而為泄瀉者則或多臍下之痛或於
寅卯時為甚或食入已久反多不化而為嘔惡溏瀉或
瀉不甚臭而多見完穀等證葢因丹田不煖所以尾閭
不固隂中少火所以中焦易寒此其咎在下焦故曰真
隂不足也本與中焦無涉故非分利所及也惟胃闗煎
一劑乃為最上之乗且人之患此者最多勿謂其為新
病而不可用也勿謂其為年少而未宜用也覺有是證
即宜是藥劑少功多攸利非小但知者見其先昧者見
其後恐見之遲矣所以貴先見也
一腎泄證即前所謂真隂不足證也每於五更之初或
天將明時即洞泄數次有經月連年弗止者或暫愈而
復作者或有痛者或有不痛者其故何也葢腎為胃闗
開竅於二隂所以二便之開閉皆腎臓之所主今腎中
陽氣不足則命門火衰而隂寒獨盛故於子丑五更之
後當陽氣未復隂氣盛極之時即令人洞泄不止也古
方有椒附丸五味子散皆治此之良方若必欲陽生於
隂而腎氣充固則又惟八味地黄丸為宜然余嘗用此
則似猶未盡善故特製胃闗煎一炁丹丸炁丹復陽丹
之屬斯得其濟者多矣或五味子丸亦佳其有未甚者
則如五徳丸四神丸皆其最宜者也
一凡脾泄久泄證大都與前治脾弱之法不相逺但新
瀉者可治標久瀉者不可治標且久瀉無火多因脾腎
之虚寒也○若止因脾虚者惟四君子湯參术湯參苓
白术散之屬為宜○若脾胃兼寒者宜五君子煎黄芽
丸五徳丸○若脾氣虚寒兼滯悶者宜六味異功煎温
胃飲聖术煎○若脾氣虚寒之甚而飲食減少神疲氣
倦宜參附湯术附湯十全大補湯○若病在下焦腎氣
虛而微熱者宜六味地黄湯微寒者宜八味地黄湯或
胃闗煎○若脾虚溏泄久不能愈或小兒脾泄不止者
止用敦阜糕粘米固腸糕亦易見效○若脾胃寒溼而
溏瀉不止者蒼术丸亦佳○若久瀉元氣下陷大腸虚
滑不收者須於補劑中加烏梅五味子粟殻之屬以固
之
一大瀉如傾元氣漸脫者宜速用四味囬陽飲主之凡
暴瀉如此者無不即效若久瀉至此猶恐無及蓋五奪
之中惟瀉最急是不可見之不早也倘藥未及效仍宜
速灸氣海以挽回下焦之陽氣仍須多服人參膏
一酒泄證飲酒之人多有之但酒有隂陽二性人有隂
陽二臓而人多不能辨也夫酒性本熱酒質則寒人但
知酒有濕熱而不知酒有寒溼也故凡因酒而生濕熱
者因其性也以蘖汁不滋隂而悍氣生熱也因酒而生
寒溼者因其質也以性去質不去而水留為寒也何以
辨之常見人有陽彊氣充而善飲者亦每多泄瀉若一
日不瀉反云熱悶蓋其隨飲隨瀉則雖瀉不致傷氣而
得瀉反以去溼此其先天禀厚胃氣過人者也最不易
得亦不多見此而病者是為陽證不過宜清宜利如四
苓散大分清飲或酒蒸黄連丸之類去其溼熱而病可
愈也○若陽虚之人則與此大異蓋脾虚不能勝溼而
溼勝即能生寒陽氣因寒所以日敗胃氣因溼所以日
虚其證則形容漸羸飲食漸減或脈息見弦細或口體
常怯寒或臍腹常有隠疼或眩運常多困倦或不安於
五鼓或加甚於秋冬但無熱證可據而常多飱泄者則
總屬虛寒也凡若此者若不速培陽氣必致漸衰而日
以危矣余於四旬之外亦嘗病此數年其勢已窘因徧
求治法見朱丹溪曰因傷於酒每晨起必瀉者宜理中
湯加葛根或吞酒蒸黄連丸王節齋曰飲酒便泄者此
酒積熱瀉也宜加黄連茵陳乾薑木香之屬薛立齋曰
若酒溼未散脾氣未虚宜用此藥分利濕熱若濕熱已
去中氣被傷宜用六君調補中氣又曰酒性大熱乃無
形之物無形元氣受傷當用葛花解酲湯分消其溼凡
此諸論若已盡之然朱王二家之說則不分寒熱皆用
黄連是但知酒之有熱而不知酒之有寒烏足憑也惟
薛氏之說雖亦云酒性大熱而所重在脾誠若善矣余
因效之初服葛花解酲湯不效繼服六君子補中益氣
湯又不效再服理中以至八味俱不效斯時也計窮力
竭若無再生之望矣因潛思熟計料非峻補命門終無
益也乃自製胃闗煎右歸丸一炁丹等方以治其病仍
絶口不飲以杜其源調理年餘竟得全愈自後始明性
質之理多得濟人向使已無確見執信溼熱之說而妄
用黄連乾葛清涼分利之劑則焉望其有今日即或自
用稍遲則旣甚亦難挽矣矧今人之病此者最多而是
隂是陽不可不辨凡陽盛者脾彊胃健而氣不易奪者
也故治本無難而泄亦無慮陽衰者脾腎旣傷則脱氣
最易故宜防其無及不可不為深慮也若必以酒為熱
則其為古法所誤者誠不少矣
一氣泄證凡遇怒氣便作泄瀉者必先以怒時挾食致
傷脾胃故但有所犯即隨觸而發此肝脾二臓之病也
蓋以肝木尅土脾氣受傷而然使脾氣本彊即見肝邪
未必能入今既易傷則脾氣非强可知矣故治此者當補脾
之虚而順脾之氣此固大法也但虚實有微甚則治療
宜分輕重耳○如禀壯氣實年少而因氣泄瀉者可先
用平胃散或胃苓湯○若肝氣未平而作脹滿者宜解
肝煎先順其氣○若脾氣稍弱者宜二术煎或粘米固
腸糕或消食導氣飲○若脾氣稍寒者宜抑扶煎吳茱
茰散或蒼术丸○若脾弱居多者宜温胃飲聖术煎或
六味異功煎○若旣畏此證為患則必須切戒氣怒
一風泄證亦當辨其風寒風熱而治之熱者如傷寒外
感熱利之屬是也宜以傷寒門自利條諸法治之寒者
以風寒在胃而脾土受傷如内經所云春傷於風夏生
飱泄之屬是也宜以前温胃理中之法治之
　　　述古(共六條/)
丹溪曰世俗例用澁藥治瀉若瀉而虚者或可用之若
初得之者必變他證為禍不小殊不知瀉多因溼惟分
利小水最為上䇿
薛立齋曰凡傷食瀉黄若飲食已消而泄瀉未止此脾
胃之氣傷也宜用五味異功散○若泄瀉而腹中重墜
此脾氣下陷也宜補中益氣湯○若服尅伐之劑而腹
中窄狹此脾氣虚痞也宜六君子湯○若脇脹善怒瀉
青此肝乗脾虚也宜六君加柴胡升麻木香○若少食
體倦善噫瀉黄此脾虚色陷也宜六君加升麻柴胡○
又立齋曰凡久瀉脾胃虚弱或作嘔或飲食少思屬脾
胃虚弱用四君子加半夏木香○或腹痛屬脾胃虚寒
用六君加炮薑木香○大抵此證多由泛用消食利水
之劑損其真隂元氣不能主持遂成久瀉若非補中益
氣湯四神丸滋其本源後必胸痞腹脹小水淋瀝多致
不起
又立齋曰若久瀉腸胃滑泄不禁但脾胃虚寒下陷者
用補中益氣湯加木香肉豆蔲補骨脂○若脾氣虚寒
不禁者用六君子湯加炮薑肉桂○若命門火衰而脾
土虚寒者用八味丸○若脾胃俱虚者用十全大補湯
送四神丸○若大便滑痢小便閉澁或肢體漸腫喘嗽
唾痰脾腎氣血俱虚宜用十全大補湯送四神丸或宜
金匱加減腎氣丸○每見元氣旣虚而復用五苓之類
因損真隂以致前證益甚者急投金匱腎氣丸多有得
生者若反用牽牛大黄峻劑而通之是速其危也
又立齋曰大凡黄連枳實雖消停滯開痞悶若人脾胃
充實暴患實痞宜暫用之若屢患屢服或脾胃虚痞者
用之則脾胃反傷而諸證蜂起矣故東垣先生曰脾胃
實者用黄連枳實瀉之虚者用白术陳皮補之
徐東皋曰大抵諸泄瀉證各宜以類推求必先分利後
實脾土益元氣無不全愈
　　　泄瀉論列方
四苓散(和一八七/)　　　　五苓散(和一八二/)
胃苓湯(和百九十/)　　　　平胃散(和十七/)
益元散(寒百十二/)　　　　茵陳飲(新寒八/)
理中湯(熱一/)　　　　　　温胃飲(新熱五/)
二术煎(新和十二/)　　　　聖术煎(新熱二五/)
胃闗煎(新熱九/)　　　　　佐闗煎(新熱十/)
十全大補湯(補二十/)　　　抑扶煎(新熱十一/)
養中煎(新熱四/)　　　　　補中益氣湯(補三一/)
參术湯(補四一/)　　　　　參附湯(補三八/)
五味異功散(補四/)　　　　敦阜糕(新固十/)
右歸飲(新補三/)　　　　　右歸丸(新補四/)
六味異功煎(新熱七/)　　　解肝煎(新和十一/)
术附湯(補四二/)　　　　　四味回陽飲(新熱一/)
排氣飲(新和六/)　　　　　蒼术丸(新和十七/)
六味回陽飲(新熱二/)　　　五徳丸(新熱十八/)
四神丸(熱一五二/)　　　　六味地黄湯(補一二一/)
一炁丹(新熱二二/)　　　　九炁丹(新熱二三/)
八味地黄湯(補一二二/)　　黄芽丸(新熱二一/)
復陽丹(新熱二十/)　　　　參苓白术散(補五五/)
椒附丸(熱百十三/)　　　　人參膏(補一六五/)
白术芍藥散(和三五/)　　　神祐丸(攻四八/)
赤金豆(新攻二/)　　　　　葛花解酲湯(和一二四/)
四君子湯(補一/)　　　　　百順丸(新攻六/)
五味子散(熱百五十/)　　　金匱腎氣丸(補一二六/)
大和中飲(新和七/)　　　　五君子煎(新熱六/)
粘米固腸糕(新固七/)　　　大分清飲(新寒五/)
小和中飲(新和八/)　　　　消食導氣飲(和一九七/)
小分清飲(新和十/)　　　　吳茱茰散(熱百四十/)
酒蒸黄連丸(寒一七九/)
　　　論外備用方
歸脾湯(補三三瀉/脾虚泄)　　　　加味六君湯(補六/脾虚)
藿香正氣散(和二十/風寒)　　　益黄散(和十九滯/脾寒氣)
茯苓湯(和一八九/溼熱)　　　　白术芍藥湯(和三四/濕瀉)
滲溼湯(和一七四/寒溼)　　　　胃風湯(散五七/風溼)
升陽除溼湯(和一七九/調脾)　　麯术丸(和二百一/暑溼暴瀉)
戊巳丸(和一百二/濕熱)　　　　猪苓湯(和一八九不利/發熱小水)
草果散(和一九五/寒痛泄)　　　　大七香丸(和一三一/寒氣)
調胃白术散(和三三胃/行氣和)　　太平丸(寒百十九/熱瀉)
大橘皮湯(和一九六/濕熱水瀉)　　　橘半胃苓湯(和一九一/補胃和胃)
薷苓湯(寒百十八/暑瀉)　　　　黄芩芍藥湯(寒八九/熱瀉)
真人養臓湯(和一九四/調脾)　　胃愛散(熱七一/虚寒)
八味湯(熱一四二/虚寒滯)　　　　八味理中丸(熱七虚寒/脾胃)
二神丸(熱一五一/脾胃虚寒)　　　　蓽撥丸(熱一五七/中寒)
附子理中湯(熱一/)　　　　漿水散(熱一四八/隂毒)
九寳丹(然一四四/温補脾胃)　　　　吳茱茰湯(熱一三八/著濕受寒)
四柱散(熱一四五/冷痛泄瀉)　　　　陳麯丸(熱一六四/磨積止瀉)
附子茴香散(熱一四九/煖胃和中)　　鐵刷散(熱百十瀉/寒溼泄)
縮脾丸(熱一六二/溼濇)　　　　澹寮四神丸(熱一五三/腎泄)
補脾湯(熱六九/胃寒)　　　　　小巳寒丸(熱百七十/中寒洞泄)
五味子丸(熱一五六/脾腎泄)　　　養胃湯(熱七十泄/虚寒痛)
厚朴丸(熱一六一/寒滯脹泄)　　　　白术聖散子(熱一三七/固腸温胃)
肉豆蔲丸(熱一五八/臓寒滑泄)　　　小安腎丸(熱一六八/久瀉)
訶梨勒丸(熱百六十/寒滑)　　　固腸丸(固五三濇/温補固)
泄瀉經驗方(固四九/)
　　痢疾
　　　經義
通評虚實論帝曰腸澼便血何如岐伯曰身熱則死寒
則生○帝曰腸澼下白沫何如岐伯曰脈沈則生脈浮
則死○帝曰腸澼下膿血何如曰脈懸絶則死滑大則
生○帝曰腸澼之屬身不熱脈不懸絶何如曰滑大者
曰生懸濇者曰死以臓期之
百病始生篇曰陽絡傷則血外溢血外溢則衂血隂絡
傷則血内溢血内溢則後血
太隂陽明論曰食飲不節起居不時者隂受之隂受之
則入五臓入五臓則䐜滿閉塞下為飱泄久為腸澼
大竒論曰脾脈外鼔沈為腸澼久自已○肝脈小緩為
腸澼易治○腎脈小搏沈為腸澼下血血温身熱者死
○心肝澼亦下血二臓同病者可治其脈小沈濇為腸
澼其身熱者死熱見七日死
論疾診尺篇曰大便赤辦飱泄脉小手足寒者難已飱
泄脈小手足温泄易已○春傷於風夏生後泄腸澼
經脈篇曰腎所生病為腸澼
隂陽别論曰隂陽虚腸澼死
氣厥論曰腎移熱於脾𫝊為虚腸澼死
玉機真臓論曰泄而脈大脫血而脈實皆難治
　　　論證(共二條/)
痢疾一證即内經之腸澼也古今方書因其閉滯不利
故又謂之滯下其證則裏急後重或垢或血或見五色
或多紅紫或痛或不痛或嘔或不嘔或為發熱或為惡
寒此證之隂陽虚實最宜博審詳察庶不致於差失若
見有不確則大致悞人前泄瀉門諸法本與此通必互
相參酌用之為善
一痢疾之病多病於夏秋之交古法相𫝊皆謂炎暑大
行相火司令酷熱之毒蓄積為痢今人所宗皆此一說
夫痢因於暑而言其為熱豈不宜然然炎熱者天之常
令也當熱不熱必反為災因熱貪涼者人之常事也過
食生冷所以致痢多見人之慎疾者雖經盛暑不犯寒
涼則終無瀉痢之患豈其獨不受熱乎此其病在寒邪
不在暑熱病在人事不在天時從可知矣但胃彊氣實
者雖日用水果之類而陽氣能勝故不致疾其次之者
雖未即病而日用日積迨夫大火流西新涼得氣則伏
隂内動乗機而起故寒濕得以犯脾者多在七八月之
間此陽消隂長之徵最易見也再其次者多以脾腎本
弱則隨犯隨病不必伏寒亦不必待時尢為易見夫以
生冷下􁀙瀉痢隨起豈即化而為熱乎奈何近代醫流
止見此時之天熱不見此人之臓寒但見痢證開口便
言熱毒反以寒涼治生冷是何異雪上加霜乎俗見相
同死者不可勝言矣或曰然亦有用寒藥而愈者何也
曰以胃彊陽盛之人而得濕成熱者亦有之以元氣壯
實而邪不勝正者亦有之此皆可以寒治而愈亦可以
通利而愈而此輩極少以胃弱陽虚而因寒傷臓者此
輩極多若再用寒涼或妄加蕩滌則無有不死凡今以
痢疾而致死者皆此類也觀丹溪曰瀉痢一證屬熱者
多屬寒者少戴原禮曰以酷熱之毒至秋陽氣始收火
氣下降因作滯下之證皆大謬之言也不可信之因作
俚詞以志其戒
　　　俚詞曰
夏日多炎隂邪易入暑熱是主風寒是客身不被風瘧
從何致口不受寒痢從何得治必求本軒岐金石志此
微言可為醫則
　　　論瀉痢虚實(共三條/)
凡治痢疾最當察虚實辨寒熱此瀉痢中最大闗係若
四者不明則殺人甚易也
一實證之辨必其形氣彊壯脈息滑實或素縱口腹或
多脹滿堅痛及年少新病脾氣未損者方可用治標之
法微者行之利之甚者瀉之
一虚證之辨有形體薄弱者有顔色青白者有脈雖緊
數而無力無神者有脈見真弦而中虚似實者有素禀
陽衰者有素多淡素者有偶犯生冷者有偶中雨水隂
寒者有偶因飲食不調者有年衰脾弱者以上諸證凡
其素無縱肆而忽患瀉痢此必以或𤓰或果或飲食稍
涼偶傷胃氣而然果何積之有又何熱之有總惟脾弱
之輩多有此證故治此者只宜温調脾胃但使脾温則
寒去即所以逐邪也且邪本不多即用温補健脾原無
妨碍不過數劑自當全愈切不可妄云補住邪氣而先
用攻積攻滯及清火等藥倘使脾氣再傷則輕者反重
重者必危矣
　　　論瀉痢寒熱
凡瀉痢寒熱之辨若果是熱則必畏熱喜冷不欲衣被
渇甚飲水多亦無碍或小便熱澁而痛或下痢純血鮮
紅脈息必滑實有力形氣必躁急多煩若熱證果真即
宜放手涼解或兼分利但使邪去其病自愈○若無此
實熱諸證而瀉痢有不止者必是虚寒若非温補脾腎
必不能愈即有愈者亦必其元氣有根待其來復而然
勿謂虚寒之證有不必温補而可以愈者或治痢必宜
寒涼而寒涼亦可無害者皆見有未真也
　　　論積垢
凡腹中積聚之辨乃以飲食之滯留畜於中或結聚成
塊或脹滿鞕痛不化不行有所阻隔者乃為之積此皆
糟粕成形之屬所當逐也今人不能辨察但見痢如膿
垢者皆謂之積不知此非柤粕之屬而實附腸著臓之
脂膏皆精血之屬也無論痩人肥人皆有此脂但肥者
脂厚痩者脂薄未有無脂者也若果無脂則腸臓之間
豈容單薄赤露非惟藩籬不固而且臓必易傷無是理
也今之凡患瀉痢者正以五内受傷脂膏不固故日剥
而下若其臓氣稍彊則隨去隨生猶無足慮若臓氣至
敗剥削至盡或以久瀉久痢但見血水及如屋漏水者
此在庸人云其積聚已無反稱為善而不知脂膏刮盡
則敗竭極危之候也使今後醫家但識此為脂膏而本
非積聚則安之固之且不暇而尚敢云攻之逐之或用
苦寒以滑之利之者否
　　　論五色
凡五色之辨如下痢膿垢之屬無非血氣所化但白者
其來淺浮近之脂膏也赤者其來深由脂膏而切膚絡
也下純血者多以血為熱迫故隨溢隨下此其最深者
也若紫紅紫白者則離位稍久其下不速而色因以變
或未及脈絡此其稍淺者也若紅白相兼者此又其淺
深皆及者也大都純血鮮紅者多熱證以火性急速迫
而下也紫紅紫白者少熱證以隂凝血敗損而然也純
白者無熱證以臓寒氣薄滑而然也然有以無紅而亦
因熱者此以暴注之類而非下痢之謂也有以紫紅雖
多而不可言熱者此以隂絡受傷而非暴注之比也若
辨黄黑二色則凡黄深而穢臭者此有熱證亦有寒證
若淺黄色淡不甚臭而或兼腥餿氣者此即不化之類
皆寒證也黑而濃厚大臭者此焦色也多有火證若青
黑而腥薄者此肝腎腐敗之色也猶以為熱其謬甚矣
雖五色之辨大約如此然痢之見血者無非隂絡受傷
即或寒或熱但傷絡脈則無不見血故不可以見血者
必認為熱也凡臨此證當必以脈色形氣病因兼而察
之庶不致有疑似之誤
　　　論腹痛
凡瀉痢腹痛有實熱者有虚寒者實熱者或因食積或
因火邪但食積之痛必多脹滿堅鞕或痛而拒按此必
有所停滯微者宜行其滯甚者宜瀉而遂之○火邪之
痛必有内熱等證方宜清之利之然邪實於中者必多
氣逆故凡治痛之法無論是火是食皆當以行氣為先
但宜察藥性之寒熱擇而用之可也○虚寒之痛尢所
當辨蓋凡瀉痢之痛多由寒氣之在臓也經曰痛者寒
氣多也有寒故痛也又曰病痛者隂也故凡人有過食
生冷或外受寒氣即能腹痛此可知也寒在中者治宜
温脾寒在下者治宜温腎也○再若虚寒刮痛之義則
人多不知蓋元氣不足於内則雖無外受寒邪而中氣
不煖即寒證也所以瀉痢不能止飲食不能化而病有
不能愈正以陽虚多寒也且瀉痢不止胃氣旣傷膏血
切膚安能不痛此其為痛乃因剥及腸臓而然是以痢
因於痛痛因於痢故凡以寒侵腑臓及脈絡受傷血動
氣滯者皆能為痛但察其不實不堅或喜揉按或喜煖
熨或胸腹如饑而不欲食或胃腕作嘔而多吞酸但無
實熱等證則總屬虚寒安得謂痛必因積痛皆實證耶
凡治虚寒之痛者速宜温養臓氣不得再加消伐致令
動者愈動滑者愈滑必至危矣若謂諸痛不宜補必待
痛定然後可用則元氣日去終無定期嘗見一醫云痢
疾須過七日方可用補而不知六日已死執迷不悟愚
亦甚矣但其痛之甚者當於温補藥中稍加木香以順
其氣或多加當歸以和其血俟痛稍減則當去此三味
蓋又恐木香之耗氣當歸之滑腸也若寒在下焦而作
痛者必加吳茱茰其或痛不至甚則但以温補脾腎為
主使脾腎漸安則痛當自止此不必治其痛也
　　　論裏急後重
凡裏急後重者病在廣腸最下之處而其病本則不在
廣腸而在脾腎凡熱痢寒痢虚痢皆有之不得盡以為
熱也蓋中焦有熱則熱邪下迫中焦有寒則寒邪下迫
脾腎氣虚則氣陷下迫欲治此者但當察其所因以治
脾腎之本則無有不愈然病在廣腸已非食積蓋食積
至此瀉則無留而所留者惟下陷之氣氣本無形故雖
若欲出而實無所出無所出而又似欲出皆氣之使然
耳故河間之用芍藥湯謂行血則便自愈調氣則後重
除是固然矣然調氣之法如氣熱者涼之則調氣寒者
温之則調氣虚者補之則調氣陷者舉之則調必使氣
和乃為調氣行血之法其義亦然若但以木香檳榔當
歸大黄行血散氣之屬謂之調和不知廣腸最逺藥不
易達而所行所散者皆中焦之氣耳且氣旣下陷而復
以行之散之則氣必更陷其能愈乎矧痢止則後重自
止未有痢不愈而後重能愈者也故凡欲治此者但當
以治痢為主
　　　論大孔腫痛
凡病痢疾多有大孔腫痛者其故何也蓋脾胃不和則
水穀之氣失其正化而濁惡難堪之味出諸孔道此痛
楚之不能免也又若火因瀉陷陽為隂逐則胃中陽氣
并逼於下無從解散此腫之所由生也所以痢多則痛
多痢少則痛少痛與不痛亦由氣之陷與不陷耳故無
論寒痢熱痢大孔皆能為痛不得謂痛必由熱也欲治
此者但治其痢痢止則腫痛自散亦如後重之法也自
丹溪云大孔痛因熱流於下木香檳榔芩連加炒乾薑
主之是但知火能為腫為痛亦焉知元陽之下陷也後
人所宗皆其法也凡虚寒之輩其不能堪此亦多矣
　　　論口渇
凡瀉痢之證必多口渇今人但見口渇即認為火而不
知有火者固能渇無火者亦能渇此不可不辨也如火
盛於中則薰脾爍胃津液耗乾故酷好氷水多而不厭
愈涼愈快隨飲隨消者此因熱而渇治宜涼也○又如
口熱作渇雖欲飲水而飲不能多者即非真火不宜涼
也凡口雖乾渇喜涼而復不喜涼者是即寒聚於中而
無根之火浮戴於上此最忌寒涼者也然渇有真渇有
似渇真渇者必好茶飲但以喜熱喜涼即可辨其寒熱
似渇者乾也非渇也口雖乾而不欲湯飲則尢非熱證
可知也然瀉痢之證因其水泄於下必津涸於上故不
免於渇渇而欲飲正以内水不足欲得外水以相濟也
豈必皆因於火乎諸如此者必當詳審其有火無火若
火有餘者自當清火水不足者自當滋隂是固然矣然
氣為水母其有氣虚不能生水者不補其母則水不能
生而渇不止也土為水主其有脾虚不能約水者不彊
其主則水不能畜而渇不止也使能不治其渇而治其
所以渇又何渇病之有
　　　論小水
凡瀉痢之證小水必多不利或多黄赤此其寒熱虚實
大有闗係不可不察也若暴注之瀉以其清濁不分水
穀幷歸於大腸故水有不利者惟其暫也若痢疾之小
水則病本不一今人但見黄赤不利無不云其為熱誤
者多矣凡因於熱者必其熱赤之甚或多澁痛或見鮮
血然必上下皆有熱證方是真熱此宜清涼治之若非
真熱則或以中寒而逼陽於下者有之或以瀉痢亡隂
而水虧色變者有之或以下焦陽氣不煖而水無以化
者有之或以妄用滲利而泲逼乾汁者亦有之但察其
三焦無火則雖黄雖濇總皆亡隂亡液之證不得通以
熱論速當培補真隂乃為良法内經曰中氣不足溲便
為之變至哉斯言何今人之不能察也不獨此也每見
有小水清白而兼腹痛者仍用芩連之類余則不知其
何謂可恨可恨
　　　論隂陽疑似
隂陽之道即養生治病之本而人有不易知者以其有
莫測之妙也夫隂陽之用欲其相濟不欲其相賊相濟
者相和者也隂中不可無陽陽中不可無隂也相賊者
相害者也陽賊隂則為焦枯隂賊陽則為寂滅也凡諸
為病者無非隂陽相賊而有失其和耳蓋隂陽之性隂
常喜静而惡動陽常喜煖而畏寒及其相賊則隂畏陽
之亢所以隂遇陽邪非枯則稿陽畏隂之毒所以陽逢
隂寇不走即飛此隂陽相妬之機誠多難測凡諸病劇
而有假真疑似者即其證也而尢於傷寒痢疾為最焉
若今之患痢最甚者多見上下皆有熱證而實非真熱
者何以見之如煩則似熱非熱躁則似狂非狂懊憹不
寧莫可名狀此非真陽證也蓋以精血敗傷火中無水
而隂失其静故煩躁若此也又如飛者飛於上走者走
於下飛於上則為口渴喉瘡或面紅身熱走於下則為
孔熱孔痛或便黄便血此非實熱證也蓋以水火相刑
陽為隂逐而火離其位故飛走若此也今之人但見此
等證候僉曰察病不離形證形證之熱旣已若此而猶
謂之寒何其妄也是但知外之有熱而不知内之有寒
也知上下之有熱而不知中焦之有寒也又豈知煩躁
之為隂虚而飛走之為陽虚也余言若此聞者果能信
乎將猶疑乎疑似之間猶不可不辨也且如肌表皆有
熱證本當惡熱而反不舍衣被或臍腹喜煖而宜熨宜
按者此則外雖熱而内則有寒也又如九竅皆有熱證
必喜冷飲然有口欲寒而腹畏之故凡寒冷下咽則或
增嘔惡或加腹疼或噎塞不行而反生脹悶或口舌雖
有瘡痛而反欲熱湯飲者此則上下雖熱而中焦之有
寒也此外有陽氣素弱及脈色少神如前論等證若止
知為火治以寒涼其奈内本因寒而再加以寒則寒涼
入胃直犯中焦是外熱不相及而中寒必更甚故致飛
者愈飛走者愈走所謂雪上加霜欲孤陽之不滅不可
得也故凡治此者但能引火歸原使丹田煖則火就燥
下原固則氣歸精此隂陽顛倒之神理而或者昧之亦
猶苦海無邊未得其岸故余悉此用垂普救之衣鉢云
　　　論治(共十條/)
凡治痢之法其要在虚實寒熱得其要則萬無一失失
其要則為害最多辨論如前所當熟察前如泄瀉門調
治諸法俱宜酌用
一生冷初傷飲食失調而胃氣未損元氣未虧或為痛
為脹為暴瀉暴痢等證而食滯有未清者宜抑扶煎五
徳丸或平胃散胃苓湯五苓散之類畧袪寒滯愈之極
易
一脾腎虚弱之輩但犯生冷極易作痢無論大人小兒
凡係脾虚致痢别無實熱等證者先宜佐闗煎温其脾
氣如或稍深而病及肝腎者即宜胃闗煎為最妙之治
勿以新病畏而弗用也或五徳丸四神丸之類俱可間
用
一病痢凡脾腎俱虚而危劇可畏者只宜以胃闗煎為
最温胃飲次之或相機間用亦可或兼用四維散九炁
丹復陽丹庶可保全也
一痢疾嘔惡兀兀欲吐或聞食氣即見惡心者此胃氣
虚寒不能容受而然必宜温補安胃用五君子煎或六
味異功煎温胃飲聖术煎之類主之○嘔甚者宜六味
回陽飲之屬主之○若隂中火虚氣不歸原而嘔者宜
胃闗煎理隂煎主之○若胃火上衝而致嘔吐者則必
有煩熱脹滿等證乃可用清涼降火等藥宜大分清飲
益元散之類主之
一濕熱邪盛而煩熱喜冷脈實腹滿或下痢純紅鮮血
者宜清流飲黄芩芍藥湯或用香連丸或用河間芍藥
湯○熱甚者宜大分清飲或茵陳飲此等藥若數劑不
效便當思顧脾腎矣
一痢有發熱者似乎屬火宜從涼治然實熱之證反未
必發熱惟痢傷精血隂虚水虧者則最多為熱為躁也
如或虛中有火脈見有力者宜加減一隂煎或保隂煎
主之○若脈本無力全屬虛火則不可治火單宜壯水
補隂如三隂煎及六味八味等丸○若隂盛格陽而為
外熱者必宜胃闗煎及右歸飲之屬主之
一痢疾初作氣禀尚彊或因縱肆口腹食飲停滯凡有
實邪脹痛堅滿等證而形氣脈氣俱實者可先去其積
積去其痢自止宜承氣湯或神祐丸百順丸主之或用
赤金豆以微痢之此通因通用痛隨痢減之法也但此
等證候必須確審然後用之若以脾腎虚寒致痢而妄
用此藥及寒涼尅伐等劑再敗元陽者多致不可解救
最當慎也
一禁口不食乃痢疾最危之候而自古未有明辨觀丹
溪云禁口痢胃口熱甚故也用黄連人參煎汁終日呷
之如吐再喫但得一呷下咽便好人不知此多用温藥
甘味此以火濟火以滯益滯也亦有誤服熱毒之藥犯
胃者當推明而袪其毒此丹溪之說也而不知禁口之
辨其義最微豈皆胃口熱甚而總以黄連可治乎蓋噤
口者以食不得入雖亦有實熱證而惟脾胃虚寒者居
多若因食積胃中而噤口者其胸腹必有脹滿或見鞕
痛此當行滯去積積滯去而食自入如青陳查朴之屬
是也有因火鬱胃中而噤口者其臓腑必多熾熱或脈
見洪數此當瀉火去熱邪熱去而食自入如苓連梔栢
之屬是也凡此者皆以邪畜於中乃噤口之實證也然
實證無幾而近之病者每察其胃口則多無脹滿等證
或察其火邪則亦非實熱等證但見其有出無入而胃
口日窮精神日敗蓋其旣無脹滿本非積也又無真熱
本非火也無積無火而食不能入其故何也以臓氣不
能容受也不能容受其故有二蓋一由脾氣之弱故或
為嘔惡或為吞酸或惡聞食氣而泛泛不寧或饑不能
食而枵枵待困此以中焦不運故食不能入責在脾也
一由腎氣之弱故命門不能煖則大腸不能固小腸不
能化則胃氣不能行此以下焦失守而化源無主責在
腎也欲健中焦非人參白术乾薑甘草之屬不可欲實
下焦非熟地附子吳茱茰肉桂之屬不可脾腎彊而食
自入其理甚明其應如響余之活人於此者不勝紀矣
如丹溪之用黄連及以火濟火以滯益滯之說乃悉以
實火為言特一曲之見耳局人意智絶人生幾此其闗
係非小不得信以為然
一久痢陽虚或因攻擊寒涼太過致竭脾腎元神而滑
脫不止者本源已敗雖峻用温補諸藥亦必不能奏效
矣宜速灸百㑹氣海天樞神闕等穴以回其陽庶或有
可望生者
　　　述古(共八條/)
仲景曰夫六腑氣絶於外者手足寒上氣脚縮五臓氣
絶於内利不禁下甚者手足不仁○下痢腹脹滿身體
疼痛者先温其裏乃攻其表温裏宜四逆湯攻表宜桂
枝湯
褚氏遺書曰隂已耗而復竭之則大小便牽疼愈疼則
愈欲大小便愈便則愈疼
東垣曰飲食有傷起居不時損其胃氣則上升清華之
氣反從下降是為飱泄久則太隂𫝊少隂而為腸澼裏
急後重膿血相雜數至圊而不能即便者専用補中益
氣湯為主使升降之道行其痢不治自消矣○裏急者
腹中不寛快也亦有虚坐而大便不行者皆血虚也血
虚則裏急後重
薛立齋曰若白痢久胃弱氣虚數至圊而不能便或少
有白膿者乃土不生金肺與大腸氣傷而下墜也當用
補中益氣湯舉其陽氣則隂自降而二便自愈○若飲
食不入發熱作渇勢甚危急用十全大補湯如不應送
二神丸○若紅痢久胃弱血虚脾經血熱下注而不愈
者用四物加白术茯苓○若脾經氣虚不能綂血而不
愈者用四君加川芎當歸○若中氣下陷不能攝血而
不愈者用補中益氣湯
一凡嘔吐食不得下其或脾胃素有實熱或過食辛辣
厚味而暴患者宜開胃行滯○若胃氣虚隔嘔吐者宜
六君加生薑
一凡痢腹痛後重怕手按腹或脈洪實者為積滯閉結
宜疎通之○若腹痛後重喜手按腹或脈微細為陽氣
虚寒宜六君乾薑温補脾氣
一凡氣血虚而作痢若脾虚血弱者宜四君子湯○胃
虚血弱者補中益氣湯○久病氣血俱虚者八珍湯○
若脾氣虚寒下陷補中益氣湯加粟殻薑桂如不應急
用附子○若氣血虚弱宜十全大補湯加附子粟殻○
若命門火衰宜八味丸以補母氣○若腹痛作渇飲湯
手按之而痛稍止者俱宜温補脾胃
徐東皋曰凡痢疾之治須審病者氣體厚薄曽無通瀉
及用攻積苦寒之藥脈之有力無力及正氣邪氣有餘
不足對證施治未有弗效今醫治痢多峻用下劑及苦
寒太過鮮有不致誤者況年高與體弱之人遂致元氣
虚陷反不能支胃氣旣虚其痢益甚有陽虚陷入隂中
則􁀙血陣陣而下者醫尚謂血痢不已仍用苦寒漸至
脈絶四肢厥冷而死者曷可勝紀且今人之患痢者多
有脾胃先虚而後積滯通滯之劑宜酌用也稍或過之
遂致虚􁀙蓋有由焉
　　　附按(共三條/)
王海臓治楊師三朝三大醉至醒發大渇飲冷水氷茶
各三杯遂病便血約一盆先用吳茱茰丸又用平胃五
苓各半散三大服血止後復為白痢又與神應丸四服
白痢乃止或曰何不用黄連之類以解毒而反用温熱
之劑予曰若用寒涼其疾必大變蓋寒毒内傷復用寒
涼非其治也況血為寒所凝浸入大腸而下得温乃行
所以用温熱其血自止經曰治病必求其本此之謂也
胃旣得温其血不凝而自行各守其鄉也觀此治法可
見治血痢者豈可偏執為熱乎○又海臓曰暑月久血
痢不可用黄連隂在内也
夷堅甲志云昔虞丞相自渠川被召途中冒暑得泄痢
連月蘿壁間有韻語云暑毒在脾温氣連脚不泄則痢
不痢則瘧獨煉雄黄蒸餅和藥甘草作湯服之安樂别
作治療醫家大錯如方製服其疾隨愈按此説頗竒雖
未及用姑亦録之以存其法
唐太宗實録云貞觀中上病氣痢久未痊服衆醫藥不
應因下詔訪問時金吾長張寳臓曽困此疾即具疏以
乳煎蓽茇方上服之立效宣下宰臣與五品官魏徵難
之逾月不擬上疾復發復進之又平因問左右曰進方
人有功未見除授何也徵懼曰未知文武二吏上怒曰
治得宰相不妨授三品我豈不及汝耶即命與三品文
官授鴻臚寺卿其方用牛乳半斤蓽茇三錢同煎減半
空腹頓服
　　　痢疾論列方
抑扶煎(新熱十一/)　　　　佐闗煎(新熱十/)
胃闗煎(新熱九/)　　　　　五苓散(和一八二/)
胃苓湯(和百九十/)　　　　温胃飲(新熱五/)
平胃散(和十七/)　　　　　四逆湯(熱十四/)
百順丸(新攻六/)　　　　　四君子湯(補一/)
五徳丸(新熱十八/)　　　　四神丸(熱一五二/)
五君子煎(新熱六/)　　　　二神丸(熱一五一/)
復陽丹(新熱二十/)　　　　六君子湯(補五/)
四維散(新熱十二/)　　　　九炁丹(新熱二三/)
吳茱茰丸(熱一四一/)　　　六味丸(補一二一/)
八味丸(補一二二/)　　　　大分清飲(新寒五/)
理隂煎(新熱三/)　　　　　右歸飲(新補三/)
三隂煎(新補十一/)　　　　保隂煎(新寒一/)
十全大補湯(補二十/)　　　桂枝湯(散九/)
神應丸(未收/)　　　　　　補中益氣湯(補三一/)
清流飲(新寒六/)　　　　　茵陳飲(新寒八/)
加減一隂煎(新補九/)　　　香連丸(寒百十三/)
益元散(寒百十二/)　　　　河間芍藥湯(攻三二/)
承氣湯(攻一/)　　　　　　神祐丸(攻四八/)
黄芩芍藥湯(寒百九/)　　　赤金豆(新攻二/)
聖术煎(新熱二五/)　　　　六味異功煎(新熱七/)
四物湯(補八/)　　　　　　八珍湯(補十九/)
六味回陽飲(新熱二/)
　　　論外備用方
歸脾湯(補三三/)　　　　　大防風湯(補九九/痢後風)
十寶湯(補九七/虚寒)　　　　　大七香丸(和一三一/)
戊巳丸(和二百二/温熱)　　　　黄芩半夏生薑湯(和十六/乾嘔)
斗門方(和一九九/毒痢膿血)　　　　藿香正氣散(和二十/寒滯)
真人養臟湯(和一九四/調和)　　簡易八方(和二百/)
大黄湯(攻十一/濕熱)　　　　　本香化滯湯(寒百十/濕熱滯)
黄芩湯(寒百五/乾嘔痢)　　　　　六神丸(寒百十四/食積熱痢)
黄茋散(寒百八/熱赤痢)　　　　　理中湯(熱一/中寒)
蓽撥丸(熱一五七/寒痢)　　　　白术聖散子(熱一三七/固腸温胃)
白通湯(熱一四六/少陰痢)　　　　桂香丸(熱一六三/冷滑不禁)
附子茴香散(熱一四九/煖胃和中)　　固腸散(固五十/温固)
桃花丸(固五六痢/泠滑久)　　　　訶梨勒丸(熱百六十/寒滑痢)
固腸丸(固五三濇/温補固)　　　　大斷下丸(固五四/温濇)
生地黄湯(固五七/熱血痢)　　　　澁腸散(固二八六/𫝊摻)
當歸黄芪湯(補九八痢/妊娠下)　　升陽除濕防風湯(和百八十/濕滯)
　
　
　
　
　
　
　
　
　
　
　
　
　
　景岳全書巻二十四
欽定四庫全書
　景岳全書卷二十五
　　　　　　　　　　　　明　張介賔　撰
　　心腹痛
　　　經義
舉痛論帝曰願聞人之五臟卒痛何氣使然岐伯對曰
　經脉流行不止環周不休寒氣入經而稽遲泣而不
　行客於脉外則血少客於脉中則氣不通故卒然而
　痛○帝曰其痛或卒然而止者或痛甚不休者或痛
　甚不可按者或按之而痛止者或按之無益者或喘
　動應手者或心與背相引而痛者或脇肋與少腹相
　引而痛者或腹痛引隂股者或痛宿昔而成積者或
　卒然痛死不知人少間復生者或痛而嘔者或腹痛
　而後泄者或痛而閉不通者凡此諸痛各不同形别
　之奈何○岐伯曰寒氣客於脉外則脉寒脉寒則縮
　綣縮綣則脉絀急絀急則外引小絡故卒然而痛得
　炅則立止因重中於寒則痛乆矣○寒氣客於經脉
　之中與炅氣相薄則脉滿滿則痛而不可按也寒氣
　稽留炅氣從上則脉充大而血氣亂故痛甚不可按
　也○寒氣客於腸胃之間膜原之下血不得散小絡
　急引故痛按之則血氣散故按之痛止○寒氣客於
　俠脊之脉則深按之不能及故按之無益也○寒氣
　客於衝脉衝脉起於闗元隨腹直上寒氣客則脉不
　通脉不通則氣因之故喘動應手矣○寒氣客於背
　俞之脉則脉泣脉泣則血虚血虚則痛其俞注於心
　故相引而痛按之則熱氣至熱氣至則痛止矣○寒
　氣客於厥隂之脉厥隂之脉者絡隂器繫於肝寒氣
　客於脉中則血泣脉急故脇肋與少腹相引痛矣○
　厥氣客於隂股寒氣上及少腹血泣在下相引故腹
　痛引隂股○寒氣客於小腸膜原之間絡血之中血
　泣不得注於大經血氣稽留不得行故宿昔而成積
　矣○寒氣客於五臟厥逆上泄隂氣竭陽氣未入故
　卒然痛死不知人氣復反則生矣○寒氣客於腸胃
　厥逆上出故痛而嘔也○寒氣客於小腸小腸不得
　成聚故後泄腹痛矣○熱氣留於小腸腸中痛癉熱
　焦渇則堅乾不得出故痛而閉不通矣○帝曰所謂
　言而可知者也視而可見奈何岐伯曰五臟六腑固
　盡有部視其五色黄赤為熱白為寒青黑為痛此所
　謂視而可見者也○帝曰捫而可得奈何岐伯曰視
　其主病之脉堅而血反陥下者皆可捫而得也
　賔按本篇論痛總計一十三條所言寒氣與炅氣相
　薄及熱氣留於小腸閉而不通者止二條為熱證而
　其他皆屬於寒則此證之㮣可知學者當思所辨矣
終始篇曰病痛者隂也痛而以手按之不得者隂也深
　刺之
痺論帝曰内舎五臟六腑何氣使然岐伯曰五臟皆有
　合病乆而不去者内舎於其合也○胞痺者少腹膀
　胱按之内痛若沃以湯澁於小便上為清涕○痛者
　寒氣多也有寒故痛也
骨空論曰䏚絡季脇引少腹而痛脹刺譩譆
調經論曰實者外堅充滿不可按之按之則痛○虛者
　聶辟氣不足按之則氣足以温之故快然而不痛
平人氣象論曰寸口脉沉而弱曰寒熱及疝瘕少腹
　痛○寸口脉沉而横曰脇下有積腹中有横積痛○
　脉急者曰疝瘕少腹痛
邪氣臟腑病形篇曰心脉微急為心痛引背食不下
衞氣篇曰新積痛可移者易已也積不痛難已也
厥病篇曰厥心痛與背相控善瘈如從後觸其心傴倭
　者腎心痛也○厥心痛腹脹胸滿心尤痛甚胃心痛
　也○厥心痛痛如以錐鍼刺其心心痛甚者脾心痛
　也○厥心痛色蒼蒼如死状終日不得太息肝心痛
　也○厥心痛卧若徒居心痛間動則痛益甚色不
　變肺心痛也○真心痛手足青至節心痛甚旦發夕
　死夕發旦死○腸中有蟲瘕及蛟蛕心腸痛憹作痛
　腫聚徃來上下行痛有休止腹熱喜渇涎出者是蛟
　蛕也○以上皆有刺法詳在本經
雜病篇曰心痛引腰脊欲嘔取足少隂○心痛腹脹嗇
　嗇然大便不利取足太隂○心痛引背不得息刺足
　少隂不已取手少陽○心痛引小腹滿上下無常處
　便溲難刺足厥隂○心痛但短氣不足以息刺手太
　隂○心痛當九節刺之按已刺按之立已不已上下
　求之得之立已
六元正紀大論曰不逺熱則熱至不逺寒則寒至寒至
　則堅否腹滿痛急下利之病生矣○土鬰之發甚則
　心痛脇䐜嘔吐霍亂飲𤼵注下○金鬰之𤼵心脇滿
　引小腹善暴痛不可反側○水鬰之發民病寒客心
　痛○木鬰之發民病胃脘當心而痛上支兩脇膈咽
　不通食飲不下○火鬰之發民病骨痛腹中暴痛
邪氣臟腑病形篇曰大腸病者腸中切痛而鳴濯濯冬
　日重感於寒即泄當臍而痛不能乆立與胃同候取
　巨虚上亷○胃病者腹䐜脹胃脘當心而痛上支兩
　脇膈咽不通食飲不下取之三里也○小腸病者小
　腹痛腰脊控睪而痛時窘之後取之巨虚下亷○膀
　胱病者小便偏腫而痛以手按之即欲小便而不得
　取委中央
五邪篇曰邪在肝則兩脇中痛寒中惡血在内行善製
　節時脚腫○邪在脾胃則病肌肉痛陽氣不足隂氣
　有餘則寒中腸鳴腹痛○邪在心則病心痛喜悲時
　眩仆○以上俱有刺法在本經
經脉篇曰脾足太隂之脉入腹属脾絡胃其支者復從
　胃别上膈注心中是動則病舌本强食則嘔胃脘痛
　腹脹善噫心下急痛得後與氣則快然如衰○心手
　少隂之脉起於心中出屬心系是動則病嗌乾心痛
　渇而欲飲○腎足少隂之脉其支者從肺出絡心是
　動則心如懸若饑状舌乾咽腫煩心心痛○心主手
　厥隂之脉起於胸中出屬心包絡是動則胸脇支滿
　煩心心痛○膽足少陽之脉其直者從缺盆下腋循
　胸循脇裏是動則病口苦善太息心脇痛不能轉側
　　　論證(共四條/)
凡病心腹痛者有上中下三焦之别上焦者痛在膈上
　此即胃脘痛也内經曰胃脘當心而痛者即此時人
　以此為心痛不知心不可痛也若病真心痛者必手
　足冷至節爪甲青旦發夕死夕𤼵旦死不可治也○
　中焦痛者在中脘脾胃間病也○下焦痛者在臍下
　肝腎大小腸膀胱病也○凡此三者皆有虚實寒熱
　之不同宜詳察而治之
一痛有虚實凡三焦痛證惟食滯寒滯氣滯者最多其
　有因䖝因火因痰因血者皆能作痛大都暴痛者多
　有前三證漸痛者多由後四證但蟲痛痰痛多在中
　焦火痛則三焦俱有之血痛則多在下焦然惟婦人
　則常有血證而男子則少也諸如此類但察其多滯
　多逆者方是實證如無滯逆則不得以實論也辨之
　之法但當察其可按者為虚拒按者為實乆痛者多
　虚暴痛者多實得食稍可者為虚脹滿畏食者為實
　痛徐而緩莫得其處者多虚痛劇而堅一定不移者
　為實痛在腸臓中有物有滯者多實痛在腔脇經絡
　不干中臟而牽連腰背無脹無滯者多虚脉與證參
　虚實自辨微實者宜調不宜攻大實者或上或下非
　攻不可純虚者或氣或血非大補不可
一痛證有寒熱誤認之則為害不小盖三焦痛證因寒
　者常居八九因熱者十惟一二觀内經舉痛等論議
　可知矣盖寒則凝滯凝滯則氣逆氣逆則痛脹由生
　而熱則流通多不然也雖熱證亦常有痛然熱者必
　有明辨如内經所言腸中痛而癉熱焦渇則堅乾不
　得出閉而不通者此因燥結熱閉故能作痛然必有
　煩熱等證乃因於火最易見也今之醫家但見心腹
　痛證無問有無寒熱便云諸痛皆屬於火多用寒凉
　不知此説出自何典而彼此訛傳無墨無根妄亦甚
　矣又見丹溪治法云凡心腹痛者必用温散此是鬰
　結不行阻氣不運故痛也此説誠是也然又引原病
　式云若欲行温散寧無助火添病也由是古方多以
　山梔為主加熱藥為向導或用二陳湯加川芎蒼术
　倍加梔子煎服痛甚者加炒乾薑反佐之若此議論
　治法余則大有不服夫治病之由熱者自熱寒者自
　寒病因火邪清利自愈固不必反佐也病因寒滯温
　散自愈又何為反助火耶盖寒者熱之熱者寒之此
　自正治之正理豈可不論經權不分從逆既宜梔子
　又宜乾薑㮣用反佐而治寒犯寒治熱犯熱乎因致
　後代醫流凡有見不真者每每借此為成法而藉口
　反佐誤人於疑似之中者不少矣故余特為反佐論
　在前二卷中以盡其義宜均察也
一痛證當辨有形無形無形者痛在氣分凡氣病而為
　脹為痛者必或脹或止而痛無常處氣聚則痛而見
　形氣散則平而無跡此無形之痛也但宜順氣氣順
　則痛自愈矣○有形者痛在血分或為食積凡血癥
　食積而為脹痛者必痛有常所而脹無休息不往不
　來不離其處者是有形之痛也然或食或血察得所
　因乃可攻而去之此二者之當辨也
　　　論痛脉
凡諸病之虚實辨之於脉者皆易惟心腹痛證則有大
　有小其脉多有所難辨雖滑實有力者固多實邪虚
　弱無神者固多虚邪此其常也然暴痛之極者每多
　沉伏細澁最似極虚之候不知氣為邪逆氣逆則脉
　道不行而沉伏異常此正邪實之脉然於沉伏之中
　細察之必有梗梗然弦𦂳之意此必寒邪阻遏陽氣
　者多有是脉若火邪作痛則不然也凡見此者不得
　因其細極微極便認為虚脱妄用補劑必大誤矣辨
　此之法但當察其形氣以見平素之强弱問其病因
　以知新病乆病及何所因而起大都暴病痛急而脉
　忽細伏者多實邪乆病痛緩而脉本微弱者為虚邪
　再以前論虚實之法酌之以理參而診之則萬無一
　失矣
　　　論治(共十五條/)
凡心腹痛證必須先辨寒熱如無熱證熱脉則定非火
　邪不得妄用凉藥
凡治心腹痛證古云痛隨利减又曰通則不痛此以閉
　結堅實者為言若腹無堅滿痛無結聚則此説不可
　用也其有因虚而作痛者則此説更如氷炭
一凡痛在上焦者如因停滯既痛兼脹不易行散而痛
　極難忍者欲其滯去速效無如吐之之妙宜於新方
　吐法中擇而用之若無停積脹急而或寒或氣微有
　凝滯而作痛者但順其氣無有不愈
一胃脘痛證多有因食因寒因氣不順者然因食因寒
　亦無不皆闗於氣盖食停則氣滯寒留則氣凝所以
　治痛之要但察其果屬實邪皆當以理氣為主宜排
　氣飲加减主之食滯者兼乎消導寒滯者兼乎温中
　若止因氣逆則但理其氣病自愈矣其有諸藥不效
　氣結難解者惟神香散為妙○若氣有滯逆隨觸隨
　𤼵者宜用後簡易二方最妙
一下焦小腹痛者或寒或熱或食或䖝或血或氣逆皆
　有之凡閉結者利之下之當各求其類而治之
一寒滯之痛有因内寒者如食寒飲冷之類是也必兼
　寒兼食隨其宜而治之如上法可也○有因外寒者
　或觸冐不時之寒邪或犯客令之寒氣或受暴雨沙
　氣之隂毒以致心腹攪痛或吐或瀉或上不能吐下
　不能瀉而為乾霍亂危劇等證總由寒氣犯臟或在
　上焦或在中下二焦凡痛急在上者用吐最妙在中
　在下者俱宜解寒行滯以排氣飲為主加减治之或
　不換金正氣散或和胃飲平胃散十香丸之類皆可
　擇用其有寒逆之甚者宜四逆湯理中湯之類主之
　又神香散可解三焦之滯當隨證作引以送之
一血積之有腹痛者是即畜血證也而血證之屬有四
　○一傷寒有畜血證成無己曰邪氣聚於下焦則津
　液不得通血氣不得行或溺或血留滯於下是生脹
　滿而鞭痛也若從心下至少腹脹滿而痛小便利者
　則是畜血之證此當分而治之其他證治詳義並見
　傷寒門○一婦人有血痛證詳見婦人門○一跌打
　損傷有瘀血腹痛證但去其瘀而痛自愈凡氣血和
　平者宜通瘀煎加减治之○其有血滯便結邪實不
　通者宜桃仁承氣湯百順丸主之或血虚燥結便閉
　不通者宜玉燭散主之○一食鬰既乆而胃脘有瘀
　血作痛者生韭飲
一氣血虚寒不能營養心脾者最多心腹痛證然必以
　積勞積損及憂思不遂者乃有此病或心脾肝腎氣
　血本虚而偶犯勞傷或偶犯寒氣及飲食不調者亦
　有此證凡虚痛之候每多連綿不止而亦無急暴之
　勢或按之揉之温之熨之痛必稍緩其在心脾胸脇
　之間者則或為戚戚或為㤺㤺或似􁏘非􁏘或饑勞
　更甚或得食稍可或懊憹無跡莫可名状或形色青
　黄或脉微氣弱是皆虚寒之證此非甘温養血補胃
　和中不可也宜大小營煎理隂煎之類加减主之若
　氣虚者必大加人參陽衰者必佐以桂附乾薑丹溪
　曰諸痛不可補氣此惟邪實氣滯者當避之而曰諸
　痛皆然則謬矣不可執以為辭也○一下虚腹痛必
　因虚挾寒或陽虚中寒者乃有之察無形迹而喜按
　喜煖者是也治宜補隂逐寒必宜理隂煎主之然男
　子則間或有之惟女人則因虚而痛者更多盖女人
　有月經帶濁之病所以為異亦宜理隂煎大劑主之
　余用此以活人多矣若虚中挾帶而血有不行者惟
　决津煎為最妙諸未盡者詳婦人門○凡治心腹痛
　證已經攻擊滌蕩愈而復作或再三用之而愈作
　愈甚或脉反浮弦虛大者皆為中虚之候此當酌其
　虚實而或兼治邪氣或專補正氣若用補無碍則當
　漸進切不可雜亂妄投以自掣其肘但當純用補
　藥使脾胃氣强得以運行則邪氣自不能犯又何疼
　痛之有
一火邪熱鬰者皆有心腹痛證如火在上焦痛而兼脹
　者宜於行氣導滯藥中倍加山梔黄芩之屬以治之
　若有痛無脹者或宜加芍藥生地麥冬以佐之○若
　火在下焦者宜大分清飲或茵陳飲之類主之○然
　火在上者必有煩熱焦渇喜冷等證火在下者必有
　脹熱秘結淋澁等證務兼脉證察其真有火邪方可
　治以寒凉如無火證火脉則不得妄稱為火以誤治也
一蟲痛證治詳見諸蟲門
一痰飲停滯胸膈亦能作痛凡胸脇膨悶漉漉有聲或
　作醋酸心嘔惡或痛連脇背者皆其證也宜清膈煎
　二陳湯橘皮半夏湯局方四七湯及括痰丸潤下丸
　之類並皆治之○又若東垣草豆蔲丸丹溪白螺丸
　亦皆治痰之劑○若鬰痰凝結消之不去者非用吐
　法不能除也
一隂寒腹痛者凡男婦有因房室之後中寒而痛極者
　此隂寒也宜先用䓤薑搗爛炒熱或熱磚之屬熨其
　臍腹以解其寒極凝滯之氣然後用理隂煎或理中
　湯四逆湯之類加减治之其有痛極至危者須速灸
　神闕氣海等穴
一凡胸腹之痛有無闗於内而在筋骨皮肉之間者此
　邪之在經不可混作裏證必須詳問的確但當分其
　或火或寒或氣或勞傷或血滯或血虚或有淫瘡邪
　毒留蓄在經辨其所因庻不致謬而治之亦易也
一大人小兒或素因口腹不節致傷脾胃以後或寒或
　食凡有所觸即為腹痛屢𤼵不已或為脹滿食减等
　證者惟芍藥枳术丸為最妙宜加减用之
一凡胸膈大痛連及脇皆藥不能納到口即吐者此則
　無論諸藥皆可發吐因就其勢探而吐之則最易最
　㨗吐出邪滯積痰痛可立止若邪猶未盡痛猶未止
　則再以前藥與之務盡其邪無不愈者
　　　述古(共二條/)
陳無擇云十二經絡外感六淫則其氣閉塞鬰於中焦
　氣與邪争𤼵為疼痛足厥隂心痛兩脇急引小腹連
　隂股相引痛手心主痛徹背心煩掌中熱咽乾目黄
　赤脇滿足太隂心痛腹脹滿濇濇然大便不利膈悶
　咽塞手太隂心痛短氣不足以息季脇空痛遺失無
　度胸滿煩心足少隂心痛煩極面黑心懸若饑胸滿
　腰脊痛背輸諸經心痛心與背相引心痛徹背皆痛
　徹心諸腑心痛難以俯仰小腹上衝卒不知人嘔吐
　泄瀉此皆諸經諸俞諸腑渉邪所致病屬外所因○
　若五臟内動泪以七情則其氣痞結聚於中脘氣與
　血摶𤼵為疼痛肝心痛者色蒼蒼如死状終日不得
　太息真心痛者(如前經義/)脾心痛者如錐針刺其心
　腹藴藴然氣滿肺心痛者若從心間起動作痛益甚
　色不變腎心痛者與背相控善瘈如物從後觸其心
　身傴倭胃心痛者腹痛胸滿不下食食則不消皆臟
　氣不平喜怒憂鬰所致此屬内因○飲食勞逸觸忤
　非類使臟氣不平痞膈於中食飲遁注變亂腸胃𤼵
　為疼痛或飲啖生冷果實中冷不能消散結而為積
　還食還𤼵名積心痛及有臟寒生蚘致心痛者所謂
　九種心痛曰飲曰食曰風曰冷曰熱曰悸曰䖝曰注
　曰去來痛者除風熱寒屬外所因餘皆不内外因○
　更有婦人惡血入心脾經𤼵作疼痛尤甚於諸痛更
　有卒中客忤鬼擊屍疰使人心痛亦屬不内外因
丹溪曰心痛即胃脘痛雖日數多不喫食不死若痛方
　止便喫物還痛必須三五服藥後方可漸漸喫物○
　痛甚者脉必伏用温藥附子之類不可用參术○脉
　弦者是食宜温散盖食得寒則凝得熱則化更用行
　氣或利藥助之無不愈○脉滑者是痰痰因氣滯而
　聚阻碍道路氣不得通而痛宜導痰解鬰○凡痛必
　用温散以其鬰結不行阻氣不運故也○腹痛以手
　可重按者屬虚宜參术薑桂之類手不可按者是實
　宜用硝黄下之○肥白人腹痛多是氣虚兼濕痰宜
　半夏人参二术之類○飲食過傷而腹痛宜木香㯽
　榔丸下之如氣虚之人傷飲食而腹痛宜調補胃氣
　并消導藥參术山查枳實麥芽木香神麯之類○如
　腹中常有熱而痛此為積熱宜調胃承氣湯下之○
　小腹實痛用青皮以行其氣小腹因寒而痛宜桂枝呉
　茱茰○臍下忽大痛人中黑者多死○心痛用山梔
　并刼藥止之若又復𤼵前藥必不效可用𤣥明粉一
　服立止○脉堅實不大便者下之
　　　食停小腹新按
凡腹痛因食者或因滯物或因冷物皆能停積中脘須
　用前治食法加减治之此正法也然又有食停小腹
　者余嘗治一上舎年及三旬因午刻食水煮麫角将
　至初更食及小腹下至右角間遂停積不行而堅突
　如拳大如鵞卵其痛之劇莫可名状余為治之察其
　明係麫積顯而無疑然計其已入大腸此正通則不
　痛之證也乃與木香梹榔丸連下二三次其痛如故
　因疑藥力之緩猶未及病乃更投神祐丸以瀉之又
　不效余謂此必藥性皆寒故滯有不行也因再投備
　急丸雖連得大瀉而堅痛毫不為减斯時也余計窮
　矣因潛測其由不過因麫豈無所以制之今既逐之
　不及使非借氣以行之不可也且計麫毒非大蒜不殺
　氣滯非木香不行又其滯深道逺非精鋭之向導不
　能逹乃用火酒磨木香令其嚼生蒜一瓣而以香酒
　送之一服後覺痛稍减三四服後痛漸止而食漸進方
　得全愈然雖痛止食進而小腹之塊仍在後至半年
　許始得消盡由是知欲消食滯即大黄巴豆猶有所
　不能及而推宜行氣為先也且知飲食下行之道乃
　必由小腹下右角間而後出於廣腸此自古無人言
　及者故并筆之用以廣人之聞見
　　　括沙新按
向予荆人年及四旬於八月終初寒之時偶因暴雨後
　中隂寒沙毒之氣忽於二鼓時上為嘔惡下為胸腹
　攪痛勢不可當時值暮夜藥餌不及因以鹽湯探吐
　之痛不為减遂連吐數次其氣愈升則其痛愈劇因
　而上塞喉嗌甚至聲不能出水藥毫不可入危在頃
　刻間矣余忽憶先年曽得秘傳括沙法乃擇一光滑
　細口磁碗别用熱湯一鍾入香油一二匙却将碗口
　䕶油湯内令其煖而且滑乃兩手覆執其碗於病者
　背心輕輕向下刮之以漸加重碗乾而寒則再浸再
　刮良乆覺胸中脹滯漸有下行之意稍見寛舒始能
　出聲頃之忽腹中大嚮遂大瀉如傾其痛遂减幸而
　得活瀉後得睡一飯頃復通身搔癢之極隨𤼵出疙
　瘩風餅如錢大者不計其數至四鼓而退愈後細窮
　其義盖以五臟之繫咸附於背故向下刮之則邪氣
　亦隨而降凡毒氣上行則逆下行則順改逆為順所
　以得愈雖近有兩臂刮沙之法亦能治痛然毒深病
　急者非治背不可也至若風餅疙瘩之由正以寒毒
　之氣充塞表裏經臟俱閉故致危劇今其臓毒既解
　然後經氣得行而表裏俱散也可見寒邪外感之毒
　凡臓氣未調則表亦不解表邪未散則臟必不和此
　其表裏相闗義自如此故治分緩急權衡在人矣繼
　後數日一魏姓者亦於二鼓忽患此證治不得法竟
　至五鼔痛極而斃遇與不遇此其所以為命也
　　　附按
徐東臯云匡掌科夫人年三十餘病胃脘連胸脇痛日
　輕夜甚兩寸闗脉弦滑有力諸醫以積滯凝寒用
　𤼵散及攻下藥繼用鐡刷散四磨飲等方俱不效後
　用湯水皆吐而不納經月不食痛且益甚予謂其為
　痰鬰明矣但痛乆弱甚不敢行吐法奈何偶一醫謂
　五靈脂沒藥素用有效衆皆哂之曰此藥用之多矣
　予謂再用亦無妨何哂之有彼用酒調病者到口便
　吐隨吐緑痰兩碗許痛即止遂納飲食此盖痰在膈
　上攻下之亦不去必得吐法而後愈經曰有故無殞
　此之謂歟
　　　簡易方
一胃脘當心而痛或氣或寒觸而屢發者用荔枝核燒
　微焦每荔枝核一錢加木香七分共為末以清湯下
　一錢許數服可以除根屢試神效者
一胸膈胃脘大痛察有邪滯連用排氣飲及諸藥全不
　見效者但用牙皂角以微火燒烟甫盡即取起為末
　用燒酒調送七八分或一錢許其效如神亦余試
　效者
兵部手集方　治乆心痛十年五年者隨手效用小蒜
　以嚴醋煮熱頓服此後再不𤼵
治脾痛三方歌
　腹脹脾疼怎抵當椒薑之外有丁香三般等分羅為
　末調入白鹽與白湯
　水磨烏藥治脾疼每服須教一盞濃一片陳皮一蘇
　葉再煎濃服有神功
　心與脾疼有妙方良薑切碎等梹榔兩般同炒研為
　末米飲同調服亦良
食療方　治五臟冷痛心腹痛以胡椒二十一粒擂碎
　熱酒服之
肘後方　治心腹俱脹痛短氣欲死或已絶者用官桂
　三兩切碎以水一升二合煮八合去渣頓服無桂用
　薑亦可
　　　腹痛灸法
内闗　　　中脘　　　氣海　　　神闕(填椒鹽/灸之)
水分　　　膈俞　　　脾俞　　　胃俞
　　　心腹痛論列方
吐法(新攻一/)　　　　　備急丸(攻五二/)
大分清飲(新寒五/)　　　四逆湯(熱十四/)
排氣飲(新和六/)　　　　局方四七湯(和九七/)
大營煎(新補十四/)　　　小營煎(新補十五/)
木香㯽榔丸(攻四九/)　　通瘀煎(新因五/)
神香散(新和二十/)　　　桃仁承氣湯(攻四/)
潤下丸(和百十七/)　　　二陳湯(和一/)
調胃承氣湯(攻三/)　　　清膈煎(新寒九/)
茵陳飲(新寒八/)　　　　括痰丸(新和十九/)
橘皮半夏湯(和十三/)　　玉燭散(攻二四/)
十香丸(新和十五/)　　　芍藥枳术丸(新和十六/)
平胃散(和十七/)　　　　生韮飲(和一五一/)
白螺丸(和百十五/)　　　東垣草豆蔲丸(和一六七/)
和胃飲(新和五/)　　　　理隂煎(新熱三/)
神祐丸(攻四八/)　　　　不換金正氣散(和二一/)
决津煎(新因二/)　　　　百順丸(新攻六/)
理中湯(熱一/)
　　　論外備用方
荔枝散(新因二八/氣痛)　　　赤金豆(新攻二/堅積)
木香順氣散(和四三/氣滯)　　歸脾湯(補三三/)
遊山散(和七六/心痺痛)　　　　調氣平胃散(和十八/)
參附湯(補三八/)　　　　神祐丸(攻五三/寒積痛)
附子茴香散(熱一四九/煖胃和中)　人參散(和一六二/虚寒)
牙皂散(新因二七/結氣)　　　藿香安胃散(熱七二/寒嘔)
四磨飲(和五二/行氣)　　　　强中湯(熱九二脾/生冷傷)
茱茰四逆湯(熱十八/小腹痛)　　蘇合丸(和三七一/氣逆心痛)
鐵刷散(熱百十/寒濕積)　　　　八味建中湯(補二五/)
烏藥散(和七四滯/血氣壅)　　　益黄散(和十九/寒滯)
指迷七氣湯(和五一/積痛)　　平拈散(和七五/氣痛)
七氣湯(和四七/鬰)　　　　术香調氣散(和四四/氣滯)
八味湯(熱一四二/虚寒氣滯)　　　調痛散(和七二/氣逆)
丁香止痛散(和七三/心痛甚)　　蟠葱散(熱百十一/寒滯)
袪痛散(和七一/心氣滯)　　　　胡椒理中湯(熱六虚寒/肺胃)
胃愛散(熱七一/虚寒)　　　　𤣥桂丸(和七八/瘀血痛)
厚朴温中湯(熱九一/逐寒滯)　　勝金散(熱百九/氣逆)
舒筋散(和七七痛/跌閃腹)　　　丁香茯苓湯(熱六四/温行滯)
夭沉香丸(熱百十四/冷氣)　　沉香桂附丸(熱百十二/寒氣)
附子理中湯(熱三/虚寒)　　　呉茱茰散(熱百四十/寒濕)
木香導氣丸(因二七六/小腹氣痛)　金櫃大建中湯(補二三/寒痛)
大巳寒丸(熱一七一/寒病)　　小建中湯(補二二/)
事後中寒腹痛(因二七八/)　椒附丸(熱百十三/小腹痛)
温胃湯(熱十三/寒傷脾)　　　　冷香湯(熱八二/生冷)
　　脇痛
　　　經義
臟氣法時論曰肝病者兩脇下痛引少腹令人善怒○
　心病者胸中痛脇支滿脇下痛
太竒論曰肝壅兩胠滿卧則驚不得小便
邪客篇曰肝有邪其氣流於兩脇
熱論篇曰傷寒三日少陽受之少陽主膽其脉循脇絡
　於耳故胸脇痛而耳聾
刺熱篇曰肝熱病者熱爭則狂言及驚脇滿痛手足躁
　不得安卧刺足厥隂少陽○熱病先胸脇痛手足躁
　刺足少陽補足太隂
舉痛論曰寒氣客於厥隂之脉則血泣脉急故脇肋與
　少腹相引痛矣
玉機真臟論曰風寒客於人弗治則病入舎肺弗治肺
　即𫝊而行之肝名曰肝痺脇痛出食○春脉不及則
　令人胸痛引背下則兩脇胠滿
五臟生成篇曰青脉之至也長而左右彈有積氣在心
　下支胠名曰肝痺
脉要精微論曰肝脉搏堅而長色不青當病墜若搏因
　血在脇下令人喘逆
五邪篇曰邪在肝則兩脇中痛寒中惡血在内行善掣
　節時脚腫取之行間以引脇下補三里以温胃中取
　血脉以散惡血取耳間青脉以去其掣
欬論曰肝欬之状欬則兩脇下痛甚則不可以轉轉則
　兩胠下滿
繆刺論曰邪客於足少隂之絡令人卒心痛暴脹胸脇
　支滿無積者刺然骨之前出血如食頃而已○邪客
　於足少隂之絡令人脇痛不得息欬而汗出刺足小
　指次指爪甲上與肉交者各一痏○邪客於足太陽
　之絡令人拘攣背急引脇而痛刺之從頃始數脊椎
　俠脊疾按之應手如痛刺之傍三痏立已
骨空論曰䏚絡季脇引小腹而痛脹刺譩譆
邪氣臟腑病形篇曰肝脉微急為肥氣在脇下若覆杯
　○胃病者腹䐜脹胃脘當心而痛上支兩脇膈咽不
　通食之不下取之三里也
竒病論曰病脇下滿氣逆二三嵗不已病名曰息積此
　不妨於食不可灸刺積為導引服藥藥不能獨治也
四時刺逆從論曰少陽有餘病筋痺脇滿
厥論曰少陽之厥暴聾頰腫面熱脇痛胻不可以運
腹中論曰有病胸脇支滿者妨於食病至則先聞腥臊
　臭出清液先唾血四支清目眩時時前後血病名曰
　血枯此得之年少時有所大脱血若醉入房中氣竭
　肝傷故月事衰少不來也治以烏賊魚骨丸
脉解篇曰少陽所謂心脇痛者言少陽盛也盛者心之
　所表也九月陽氣盡而隂氣盛故心脇痛也
五臟生成篇曰腹滿䐜脹支膈胠脇下厥上胃過在足
　太隂陽明
經脉篇曰心所生病者目黄脇痛○心主手厥隂心包
　絡也是動則病手心熱甚則胸脇支滿心中憺憺大
　動○膽足少陽也是動則病口苦善太息心脇痛不
　能轉側
本臟篇曰肝小則臟安無脇下之病肝大則逼胃迫咽
　迫咽則苦隔中且脇下痛肝高則上支賁切脇悗為
　息賁肝下則逼胃脇下空脇下空則易受邪肝堅則
　臟安難傷肝脆則善病消癉易傷肝端正則和利
　難傷肝偏傾則脇下痛也○脾小則臟安脾大則苦
　湊肋而痛不能疾行脾高則䏚引季脇而痛○胸
　脇好者肝堅脇骨弱者肝脆脇骨偏舉者肝偏傾
　也
標本病傳論曰夫病𫝊者心病先心痛一日而欬三日
　脇支痛五日閉塞不通身痛體重三日不已死○肺
　病喘欬三日而脇支滿痛一日身重體痛五日而脹
　十日不已死○肝病頭目眩脇支滿三日體重身痛
　五日而脹三日腰脊少腹痛脛痠三日不已死○腎
　病少腹腰脊痛胻痠三日背􁨌筋痛小便閉三日腹
　脹三日兩脇支痛三日不已死○諸病以次是相傳
　如是者皆有死期不可刺
氣交變大論曰嵗木太過風氣流行民病反脇痛而吐
　甚○歲火太過炎暑流行甚則胸中痛脇支滿脇痛
　○歲金太過燥氣流行肝木受邪民病兩脇下少腹
　痛胠脇不可轉側○歲木不及燥乃大行民病中清
　胠脇痛○嵗火不及寒乃大行民病胸中痛脇支滿
　兩脇痛○嵗土不及復則收政嚴峻名木蒼凋胸脇
　暴痛下引少腹○木不及其𤯝東其臟肝其病内舎
　胠脇外在闗節○火不及其𤯝南其臟心其病内舎
　膺脇外在經絡○金不及其𤯝西其臟肺其病内舎
　膺脇肩背外在皮毛
六元正紀大論曰厥隂所至為脇痛嘔泄○金鬰之𤼵
　民病欬逆心脇滿引少腹善暴痛不可反側○木鬰
　之𤼵民病胃脘當心而痛上支兩脇
至真要大論曰歲厥隂在泉風淫所勝民病心痛支滿
　兩脇裏急飲食不下○歲陽明在泉燥淫所勝民病
　心脇痛不能反側○厥隂司天民病胃脘當心而痛
　上支兩脇膈咽不通飲食不下○少隂司天熱淫所
　勝民病胸中煩熱右胠滿○陽明司天民命左胠脇
　痛心脇暴痛不可反側○厥隂之勝胃脘當心而痛
　上支兩脇○太隂之勝病在胠脇○陽明之勝清𤼵
　於中左胠脇痛○陽明之復清氣大來病生胠脇氣
　歸於左
　　　論證(共三條/)
脇痛之病本屬肝膽二經以二經之脉皆循脇肋故也
　然而心肺脾胃腎與膀胱亦皆有脇痛之病此非諸
　經皆有此證但以邪在諸經氣逆不解必以次相傳
　延及少陽厥隂乃致脇肋疼痛故凡以焦勞憂慮而致
　脇痛者此心肺之所傳也以飲食勞倦而致脇痛者
　此脾胃之所𫝊也以色慾内傷水道壅閉而致脇痛
　者此腎與膀胱之所傳也傳至本經則無非肝膽之
　病矣至於忿怒疲勞傷血傷氣傷筋或寒邪在半表
　半裏之間此自本經之病病在本經者直取本經傳
　自他經者必拔其所病之本辨得其真自無不愈矣
一脇痛有内傷外感之辨凡寒邪在少陽經乃病為脇
　痛耳聾而嘔然必有寒熱表證者方是外感如無表
　證悉屬内傷但内傷脇痛者十居八九外感脇痛則間
　有之耳
一脇痛有左右血氣之辨其在諸家之説有謂肝位於
　左而藏血肺位於右而藏氣故病在左者為血積病
　在右者為氣鬰脾氣亦係於右故濕痰流注者亦在
　右若執此説則左豈無氣右豈無血食積痰飲豈必
　無渉於左乎古無是説此實後世之謬談不足憑也
　然則在氣在血何以辨之但察其有形無形可知之
　矣盖血積有形而不移或堅硬而拒按氣痛流行而
　無迹或倐聚而倐散若食積痰飲皆屬有形之證第
　詳察所因自可辨識且凡屬有形之證亦無非由氣
　之滯但使氣行則何聚不散是以凡治此者無論是
　血是痰必皆兼氣為主而後隨宜佐使以治之庶得
　肯棨之法無不善矣
　　　論治(共三條/)
一外感證邪在少陽身發寒熱而脇痛不止者宜小柴
　胡湯三柴胡飲或河間葛根湯之類酌宜用之○若
　外邪未解而兼氣逆脇痛者宜柴胡疎肝散主之若
　元氣本虚隂寒外閉邪不能解而脇痛畏寒者非大
　温中飲不可
一内傷肝膽氣逆不順而脇痛者宜排氣飲推氣散沉
　香降氣散木香調氣散之類主之○若鬰結傷肝中
　脘不快痛連兩脇或多痰者宜香橘湯○若暴怒傷
　肝氣逆脹滿胸脇疼痛者宜解肝煎○若怒氣傷肝
　因而動火脇痛脹滿煩熱或動血者宜化肝煎○若
　氣滯胸脇痛而兼喘者宜分氣紫蘇飲○若男子憂
　鬰傷肝兩脇疼痛者宜枳實散○若男婦肝腎氣滯
　自下而上痛連兩脇者宜木通散○若悲哀煩惱肝
　氣受傷脉𦂳脇痛者枳殻煑散○若因驚氣逆脇痛
　不已者桂枝散○若食積作痛但痛有一條扛起者
　是也大和中飲或用保和丸○若痰飲停伏胸脇疼
　痛者導痰湯加白芥子○若肝火内鬰二便不利兩脇
　痛甚者當歸龍薈丸或左金丸○若從高跌墜血流
　脇下作痛者復元活血湯○若婦人血滯脇腹連痛
　者芍藥散决津煎○若肝脾血虚或鬰怒傷肝寒熱
　脇痛者逍遥散○若肝腎虧損脇肋作痛頭眩心跳
　身痛或婦人經水不調經後作痛者補肝散
一内傷虚損脇肋疼痛者凡房勞過度腎虚羸弱之人
　多有胸脇間隠隠作痛此肝腎精虚不能化氣氣虚
　不能生血而然凡人之氣血猶源泉也盛則流暢少
　則壅滯故氣血不虚則不滯虚則無有不滯者倘於
　此證不知培氣血而但知行滯通經則愈行愈虚鮮
　不殆矣惟宜左歸飲小營煎及大補元煎之類主之
　或有微滯者用補肝散亦可○若憂思過度耗傷心
　脾氣血病有如前者宜逍遥飲三隂煎七福飲之類
　主之或歸脾湯亦可○若以勞倦過傷肝脾氣血而
　病如前者宜大營煎大補元煎之類主之
　　　灸法
治卒脇痛不可忍者用蠟繩横度兩乳中半屈繩從乳
　斜趨痛脇下繩盡處灸三十壯更灸　章門(七壯/)
　丘墟(三壯可鍼/入五分)
　　　脇痛論列方
三隂煎(新補十一/)　　　七福飲(新補七/)
小柴胡湯散(十九/)　　　逍遥散(補九三/)
歸脾湯(補三三/)　　　　三柴胡飲(新散三/)
逍遥飲(新因一/)　　　　推氣散(和三七七/)
大温中飲(新散八/)　　　枳實散(和三七六/)
導痰湯(和九一/)　　　　柴胡疎肝散(散百十/)
香橘湯(和三七四/)　　　解肝煎(新和十一/)
當歸龍薈丸(寒一六七/)　桂枝散(散百十一/)
化肝煎(新寒十/)　　　　復元活血湯(外二首/四十)
小營煎(新補十五/)　　　决津煎(新因二/)
左歸飲(新補二/)　　　　河間葛根湯(散百十二/)
大營煎(新補十四/)　　　芍藥散(婦百三十/)
補肝散(婦九二/)　　　　沉香降氣散(和四十/)
排氣飲(新和六/)　　　　木通散(攻百十一/)
大補元煎(新補一/)　　　木香調氣散(和四四/)
左金丸(寒一五四/)　　　大和中飲(新和七/)
分氣紫蘇飲(和三七五/)　保和丸(小三五/)
枳殻煑散(散百九/)
　　　論外備用方
柴胡清肝散(寒五九/肝火)　　梔子清肝散(寒六十/風熱)
桃仁承氣湯(攻四/瘀血)　　　神芎丸(攻七三/風痰)
神保丸(攻五二積/寒氣食)　　　大黄附子湯(攻百十二/寒積)
控涎丹(攻八二/痰)　　　　白术丸(和三七八/息積)
加味小柴胡湯(散二一/傷寒)　木香順氣散(和四三/肝氣)
　　腰痛
　　　經義
脉要精微論曰腰者腎之府轉摇不能腎将􁁄矣○腎
　脉摶堅而長其色黄而赤者當病折腰
邪氣臟腑病形篇曰腎脉緩甚為折脊
五癃津液别篇曰五榖之精液和合而為膏者内滲入
　於骨空補益腦髓而下流於隂股隂陽不和則使液
　溢而下流於隂髓液皆减而下下過度則虚虚故腰
　背痛而脛痠
本神篇曰腎盛怒而不止則傷志志傷則喜忘其前言
　腰脊不可以俛仰屈伸
經脉篇曰足少隂之别名曰大鍾當踝後繞跟别走太
　陽實則閉癃虚則腰痛取之所别也○膀胱足太陽
　也是動則病衝頭痛目似脫項如拔脊痛腰似折○
　肝足厥隂也是動則病腰痛不可以俛仰
脉解篇曰太陽所謂腫腰脽痛者正月太陽寅寅太陽
　也正月陽氣出在上而隂氣盛陽未得自次也故腫
　腰脽痛也○少隂所謂腰痛者少隂者腎也十月萬
　物陽氣皆傷故腰痛也○厥隂所謂腰脊痛不可以
　俛仰者三月一振榮華萬物一俛而不仰也
骨空論曰督脉為病脊强反折○腰痛不可以轉摇急
　引隂卵刺八髎與痛上八髎在腰尻分間
刺腰痛篇曰足太陽脉令人腰痛○以下共十七證各
　有刺法具詳本篇
雜病篇曰腰痛痛上寒取足太陽陽明痛上熱取足厥
　隂不可以俛仰取足少陽
終始篇曰刺諸痛者其脉皆實故曰從腰以上者手太
　隂陽明皆主之從腰以下者足太隂陽明皆主之○
　病在上者下取之病在下者高取之病在頭者取之
　足病在腰者取之膕○病痛者隂也痛而以手按之
　不得者隂也深刺之病在上者陽也病在下者隂也
　癢者陽也淺刺之
熱論篇曰傷寒一日巨陽受之故頭項痛腰脊强
刺瘧論曰足太陽之瘧令人腰痛○足厥隂之瘧令人
　腰痛○腎瘧者令人洒洒然腰脊痛○先腰脊痛者
　先刺郄中出血
　　　論證(共三條/)
腰痛證舊有五辨一曰陽虚不足少隂腎衰二曰風痺
　風寒濕著腰痛三曰勞役傷腎四曰墜墮損傷五曰
　寝卧濕地雖其大約如此然而猶未悉也盖此證有
　表裏虚實寒熱之異知斯六者庻乎盡矣而治之亦
　無難也
一腰痛證凡悠悠戚戚屢發不已者腎之虚也○遇隂
　雨或乆坐痛而重者濕也○遇諸寒而痛或喜煖而
　惡寒者寒也○遇諸熱而痛及喜寒而惡熱者熱也
　○鬰怒而痛者氣之滯也○憂愁思慮而痛者氣之
　虚也○勞動即痛者肝腎之衰也當辨其所因而治之
一腰為腎之府腎與膀胱為表裏故在經則屬太陽在
　臟則屬腎氣而又為衝任督帶之要㑹所以凡病腰
　痛者多由真隂之不足最宜以培補腎氣為主其有
　實邪而為腰痛者亦不過十中之二三耳
　　　論治(共七條/)
一腰痛之虚證十居八九但察其既無表邪又無濕熱
　而或以年衰或以勞苦或以酒色斵䘮或七情憂鬰
　所致者則悉屬真隂虚證凡虚證之候形色必清白
　而或見黎黑脉息必和緩而或見細微或以行立不
　支而卧息少可或以疲倦無力而勞動益甚凡積而
　漸至者皆不足暴而痛甚者多有餘内傷禀賦者皆
　不足外感邪實者多有餘故治者當辨其所因○凡
　腎水真隂虧損精血衰少而痛者宜當歸地黄飲及
　左歸丸右歸丸為最○若病稍輕或痛不甚虚不甚
　者如青娥丸煨腎散補髓丹二至丸通氣散之類俱
　可擇用
一腰痛之表證凡風寒濕滯之邪傷於太陽少隂之經
　者皆是也○若風寒在經其證必有寒熱其脉必見
　𦂳數其來必驟其痛必拘急兼痠而多連脊背此當
　辨其隂陽治從解㪚凡陽證多熱者宜一柴胡飲或
　正柴胡飲之類主之若隂證多寒者宜二柴胡飲五
　積散之類主之其有未盡當於傷寒門辨治
一濕滯在經而腰痛者或以雨水或以濕衣或以坐卧
　濕地凡濕氣自外而入者總皆表證之屬宜不換金
　正氣散平胃散之類主之○若濕而兼虚者宜獨活
　寄生湯主之○若濕帶腰痛而小水不利者宜胃苓
　湯五苓散加蒼术主之○若風濕相兼一身盡痛者
　宜羌活勝濕湯主之○若濕而兼熱者宜當歸拈痛
　湯蒼术湯之類主之○若濕而兼寒者宜濟生术附
　湯五積散之類主之
一腰痛有寒熱證寒證有二熱證亦有二○凡外感之
　寒治宜温散如前或用熱物熨之亦可○若内傷陽
　虚之寒治温補如前○熱有二證若肝腎隂虚水虧
　火盛者治當滋隂降火宜滋隂八味煎或用四物湯
　加黄栢知母黄芩梔子之屬主之○若邪火蓄結腰
　腎而本無虚損者必痛極必煩熱或大渇引飲或二
　便熱澁不通當直攻其火宜大分清飲加减主之
一跌蹼傷而腰痛者此傷在筋骨而血脉凝滯也宜四
　物湯加桃仁紅花牛膝肉桂𤣥胡乳香沒藥之類主
　之○若血逆之甚而大便閉結不通者宜元戎四物
　湯主之或外以酒糟䓤薑搗爛罨之其效尤速
一丹溪云諸腰痛不可用參補氣補氣則疼愈甚亦不
　可峻用寒凉得寒則閉遏而痛甚此言皆未當也盖
　凡勞傷虚損而陽不足者多有氣虚之證何為參不
　可用又如火聚下焦痛極而不可忍者速宜清火何
　為寒凉不可用但虚中挾實不宜用參者有之雖有
　火而熱不甚不宜過用寒凉者亦有之若謂㮣不可
　用豈其然乎○余嘗治一董翁者年逾六旬資禀素
　壯因好飲火酒以致濕熱聚於太陽忽病腰痛不可
　忍至求自盡其甚可知余為診之則六脉洪滑之甚
　且小水不通而膀胱脹急遂以大分清飲倍加黄柏
　龍膽草一劑而小水頓通小水通而腰痛如失若用
　丹溪之言鮮不誤矣是以不可執也
一婦人以胎氣經水損隂為甚故尤多腰痛脚痠之病
　宜當歸地黄飲主之
　　　述古
陳無擇曰腎著之候其體重腰冷如水食飲如故小便
　自利腰已下冷重如帶五千錢治宜流濕兼用温散
　藥腎著湯主之○又滲温湯亦治腎著
丹溪治法曰腎虚腰痛用杜仲龜板黄栢知母枸杞五
　味之類猪脊髓丸服○瘀血用補隂丸加桃仁紅花
　○濕熱蒼术杜仲黄栢川芎之類○痰積作痛二陳
　加南星加快氣藥佐之使痰隨氣運○腰曲不能伸
　者鍼人中立愈
徐東皐曰腰者腎之外候一身所恃以轉移闔闢者也
　盖諸脉皆貫於腎而絡於腰脊腎氣一虚腰必痛矣
　除墜傷之外不渉於虚其於風寒濕熱雖有外邪多
　有乘虚相犯而驅邪之中又當有以䆒其本也舉世
　之人每每醉以入房欲竭其精耗散其真務快其心
　恬不知養其不虚者幾希予見房室勞傷腎氣腰脊
　兼痛乆則髓減骨枯𤼵為骨痿者有矣豈直腰痛已
　哉養生君子不可以不慎於斯也甫年少時常有腰
　痛及閃挫之病每服補腎湯丸僅得不甚而易愈尚
　不知房室之害也予禀性淡於慾事自壬子以來多
　遊江湖間欲漸稀而腰痛亦稀至辛酉之後集此書
　兼視病家無暇而欲益寡腰覺强健而絶無痛作之
　因可見寡欲之功優於補劑多矣併書於此為君子
　告焉
　　　簡易方
太平聖惠方　治風冷寒痺腰痛
　用川烏頭三個生搗為末少加鹽水調攤於紙帛上
　貼痛處須臾止
又方　治卒患腰脚疼痛
　用杜仲一兩製水二鍾煎一鍾再用羊腎四枚細切
　去脂膜入藥湯煑熟次入韭白鹽花椒薑醤醋作羮
　空腹食之二三次即腰脚倍健
　　　鍼灸法
灸腰痛不可俛仰令患人正立以竹杖柱地平臍㸃記
　乃以度背於脊中㸃記隨年壮灸之
　腎俞(三壯或七壯/)崑崙(三壯/)　　委中(刺出血治/脚腰腫痛)
　　　腰痛論列方
青娥丸(補一四五/)　　　煨腎散(和二八二/)
大分清飲(新寒五/)　　　四物湯(補八/)
補髓丹(補一四五/)　　　當歸地黄飲(新補二十/)
補隂丸(寒百六十/)　　　二至丸(熱一二九/)
當歸拈痛湯(寒百三十/)　左歸丸(新補四/)
右歸丸(新補五/)　　　　元戎四物湯(攻二六/)
二陳湯(和一/)　　　　　五積散(散三九/)
滋隂八味煎(新寒十七/)　平胃散(和十七/)
胃苓湯(和百九十/)　　　濟生术附湯(補四三/)
五苓散(和一八二/)　　　腎著湯(熱百三十/)
羌活勝濕湯(和一七八/)　滲濕湯(和一七四/)
一柴胡飲新(散一/)　　　獨活寄生湯(和二百七十/)
蒼术湯(寒一三三/)　　　二柴胡飲(新散二/)
不換金正氣散(和二一/)　通氣散(婦一三一/)
正柴胡飲(新散六/)
　　　論外備用方
麋茸丸(補一三六/)　　　加味青娥丸(補一四六/)
滋隂大補丸(補一二七/)　舒筋湯(和七七/跌閃)
胡桃湯(和二八四/腎虚)　　　調營活絡飲(和二八一/損傷瘀血)
生附湯(熱二四/寒濕)　　　　芍藥散(婦一三一/婦人血滯)
沉香桂附丸(熱百十二/陽虚)
　
　
　
　
　
　
　
　
　
　景岳全書卷二十五
欽定四庫全書
　景岳全書卷二十六
　　　　　　　　　　　　明　張介賔　撰
　　頭痛
　　　經義
五藏生成篇曰頭痛巔疾下虚上實過在足少隂巨陽
　甚則入腎○心煩頭痛病在膈中過在手巨陽少隂
經脉篇曰膀胱足太陽也是動則病衝頭痛目似脫項
　如拔
脉解篇曰陽明並於上上者則其孫絡太隂也故頭痛
　鼻鼽腹腫也
通評虚實論曰頭痛耳鳴九竅不利胃之所生也
著至教論曰三陽獨至者是三陽並至並至如風雨上
　為巔疾下為漏病
脉要精微論曰來疾去徐上實下虚為厥巔疾○推而
　下之下而不上頭項痛也
平人氣象論曰寸口之脉中手短者曰頭痛
脉要精微論曰厥成為巔疾○顑痛刺手陽明與顑之
　盛脉出血○顑痛刺足陽明曲周動脉見血立已不
　已按人迎於經立已○項痛不可俛仰刺足太陽不
　可以顧刺手太陽也
寒熱病篇曰陽迎頭痛胸滿不得息取之人迎○足太
　陽有通項入於腦者正屬目本名曰眼系頭目苦痛
　取之在項中兩筋間
雜病篇曰厥挾脊而痛者至頂頭沈沈然目􁞃􁞃然腰
　脊强取足太陽膕中血絡
竒病論帝曰人有病頭痛以數嵗不已此安得之名為
　何病岐伯曰當有所犯内至骨髓髓者以腦為主腦
　逆故令頭痛齒亦痛病名曰厥逆帝曰善
厥病篇曰真頭痛頭痛甚腦盡痛手足寒至節死不治
　　　論證(共二條/)
凡診頭痛者當先審乆暫次辨表裏盖暫痛者必因邪
　氣乆病者必兼元氣以暫病言之則有表邪者此風
　寒外襲於經也治宜疎散最忌清降有裏邪者此三
　陽之火熾於内也治宜清降最忌升散此治邪之法
　也其有乆病者則或𤼵或愈或以表虚者微感則𤼵
　或以陽勝者微熱則𤼵或以水虧於下而虚火乘之
　則𤼵或以陽虚於上而隂寒勝之則𤼵所以暫病者
　當重邪氣乆病者當重元氣此固其大綱也然亦有
　暫病而虚者久病而實者又當因脉因證而詳辨之
　不可執也
一頭痛有各經之辨凡外感頭痛當察三陽厥隂盖三
　陽之脉俱上頭厥隂之脉亦㑹於巔故仲景傷寒論
　則惟三陽有頭痛厥隂亦有頭痛而太隂少隂則無
　之其於辨之之法則頭腦額顱雖三陽俱有所㑹無
　不可痛然太陽在後陽明在前少陽在側此又各有
　所主亦外感之所當辨也○至若内傷頭痛則不得
　以三陽為拘矣如本經所言下虚上實過在足少隂
　巨陽若厥病篇所論則足六經及手少隂少陽皆有
　之矣竒病論曰腦者隂也髓者骨之充也凡痛在腦
　者豈非少隂之病乎此内證外證之異所不可不察
　也(厥病篇義/詳類經)
一外感頭痛自有表證可察盖其身必寒熱脉必𦂳數
　或多清涕或兼􁷜嗽或兼脊背痠痛或兼項强不可
　以左右顧是皆寒邪在經而然散去寒邪其痛自止
　如川芎細辛蔓荆子柴胡之類皆最宜也若寒之甚
　者宜麻黄桂枝生薑䓤白紫蘇白芷之類隨其虚實
　而加减用之
一火邪頭痛者雖各經皆有火證而獨惟陽明為最正
　以陽明胃火盛於頭面而直逹頭維故其痛必甚其
　脉必洪其證必多内熱其或頭腦振振痛而兼脹而
　絶無表邪者必火邪也欲治陽明之火無如白虎湯
　加澤瀉木通生地麥冬之類以抑其至高之勢其效
　最速至若他經之火則芍藥天花芩連知栢龍膽梔
　子之類無不可擇而用之但治火之法不宜佐以升
　散盖外邪之火可散而去内鬰之火得升而愈熾矣
　此為忌也
一隂虚頭痛即血虚之屬也凡乆病者多有之其證多
　因水虧所以虚火易動火動則痛必兼煩熱内熱等
　證治宜壮水為主當用滋隂八味煎加减一隂煎玉
　女煎之類主之○火微者宜六味地黄丸四物湯三
　隂煎左歸飲之類主之
一陽虚頭痛即氣虚之屬也亦乆病者有之其證必戚
　戚悠悠或羞明或畏寒或倦怠或食飲不甘脉必微
　細頭必沉沉遇隂則痛逄寒亦痛是皆陽虚隂勝而
　然治宜扶陽為主如理隂煎理中湯十全大補湯補
　中益氣湯之類皆可擇用或以五福飲五君子煎加
　川芎細辛蔓荆子之類以升逹陽氣則最善之治也
一痰厥頭痛諸古方書皆有此名目然以余論之則必
　别有所因但以頭痛而兼痰者有之未必因痰頭痛
　也故兼痰者必見嘔惡胸滿脇脹或欬嗽氣粗多痰
　此則不得不兼痰治之宜二陳湯六安煎和胃飲平
　胃散加川芎細辛蔓荆子之類主之○如多痰兼火
　者宜用清膈煎或二陳湯六安煎加黄芩天花粉之
　類主之火甚者加石膏亦可○如多痰兼虚而頭痛
　者宜金水六君煎或六君子湯加芎辛之類酌而用
　之○東垣治痰厥頭痛惡心煩悶頭旋眼黑氣短促
　上喘無力懶言心神顛倒目不能開如在風雲中頭
　苦痛如裂身重如山四肢厥冷不得安卧如范天騋
　之妻因兩次下之而致頭痛者用半夏白术天麻湯
　　　述古(共三條/)
活人書云頭痛者陽證也太陽證頭痛發熱惡寒無汗
　麻黄湯有汗桂枝湯若已𤼵汗未𤼵汗頭痛如破者
　連鬚䓤白湯不止者葛根䓤白湯○陽明證頭痛不
　惡寒反惡熱胃實也調胃承氣湯○少陽頭痛小柴
　胡湯○太隂少隂並無頭痛之證○仲景只有厥隂
　一證呉茱茰湯
東垣曰金匱真言論云東風生於春病在肝俞在頸項
　故春氣者病在頭又諸陽㑹於頭面如足太陽膀胱
　之脉起於目内眥上額交巔上入絡腦還出别下項
　病衝頭痛又足少陽膽之脉起於目鋭眥上抵頭角
　病則頭角額痛夫風從上受之風寒傷上邪從外入
　客於經絡令人振寒頭痛身重惡寒治在風池風府
　調其隂陽有餘則瀉不足則補汗之則愈此傷寒頭
　痛也○頭痛耳鳴九竅不利者腸胃之所生乃氣虚
　頭痛也○心煩頭痛者病在耳中過在手巨陽少隂
　乃濕熱頭痛也○如氣上不下頭痛巔疾者下虚上
　實也過在足少隂巨陽甚則入腎寒濕頭痛也○如
　頭半寒痛者先取手少陽陽明後取足少陽陽明此
　偏頭痛也○有真頭痛者甚則腦盡痛手足寒至節
　死不治○有厥逆頭痛者所犯大寒内至骨髓髓者
　以腦為主腦逆故令頭痛齒亦痛○凡頭痛每以風
　藥治之者總其大體而言之也高巔之上惟風可到
　故味之薄者隂中之陽乃自地升天者也然亦有三
　隂三陽之異○故太陽頭痛惡風脉浮𦂳川芎薑活
　獨活麻黄之類為主○陽明頭痛自汗發熱惡寒脉
　浮緩長實者升麻葛根白芷為主○少陽經頭痛脉
　弦細往來寒熱柴胡為主○太隂頭痛必有痰疾體
　重或腹痛為痰癖其脉沉緩蒼术半夏南星為主○
　少隂頭痛三隂三陽經不流行而足寒氣逆為寒厥
　其脉沉細麻黄附子細辛為主○厥隂頭項痛或吐
　痰沫厥冷其脉浮緩呉茱茰湯主之○血虚頭痛當
　歸川芎為主○氣虚頭痛人參黄芪為主○氣血俱
　虚頭痛調中益氣湯少加川芎蔓荆子細辛其效如
　神○半夏白术天麻湯治痰厥頭痛藥也○清空膏
　乃風濕熱頭痛藥也○羌活附子治厥隂頭痛藥也
　○如濕氣在頭者以苦吐之不可執方而治○先師
　嘗病頭痛發時兩頰青黄眩運目不欲閉懶言身體
　沉重兀兀欲吐潔古曰此厥隂太隂合病名曰風痰
　以局方玉壺丸治之更灸俠谿穴即愈是知方者體
　也法者用也徒執體而不知用者弊體用不失可謂
　上工矣
立齋曰乆頭痛多主於痰痛甚者乃風毒上攻有血虚
　者有諸經氣滯者有氣虚者有四氣外傷者有勞役
　所傷者有可吐者有可下者當分虚實寒熱兼變而
　治之若夫偏正頭風乆而不愈乃内挾痰涎風火鬰
　遏經絡氣血壅滯甚則目昏𦂳小二便秘澁宜砭出
　其血以開鬰解表余嘗治尚寳劉毅齋但怒則兩太
　陽作痛先用小柴胡加茯苓山梔子後用六味丸以
　生腎水而再不𤼵○譚侍御每頭痛必吐清水不拘
　冬夏喫薑便止余作中氣虚寒用六君子當歸黄茋
　炮薑而瘥○商儀部勞則頭痛余作陽虚不能上升
　以補中益氣湯加蔓荆子而痊
　　　簡易方
硝石散　治風寒入腦頭痛不可當(因九七/)
一方　用生蘿葡汁仰臥注兩鼻孔數年之患一注即愈
　　　灸法
神庭　　上星　　後頂　　百會　　風池
　以上諸穴隨灸一處可愈
　　　頭痛論列方
麻黄湯(散一/)　　　　　桂枝湯(㪚九/)
葛根䓤白湯(散三二/)　　白虎湯(寒二/)
四物湯(補八/)　　　　　蓮鬚葱白湯(散三三/)
平胃散(和十七/)　　　　和胃飲(新和五/)
補中益氣湯(補三一/)　　二陳湯(和一/)
六安煎(新和二/)　　　　十全大補湯(補二十/)
五福飲(新補六/)　　　　玉女煎(新寒十二/)
小柴胡湯(散十九/)　　　六味地黄湯(補一二一/)
清膈煎(新寒九/)　　　　理中湯(熱一/)
五君子煎(新熱六/)　　　滋隂八味煎(新寒十七/)
理隂煎(新熱三/)　　　　六君子湯(補五/)
加减一隂煎(新補九/)　　三隂煎(新補十一/)
呉茱茰湯(熱一三八/)　　金水六君煎(新和一/)
左歸飲(新補二/)　　　　羌活附子湯(熱三五/)
局方玉壺丸(和百五/)　　調中益氣湯(補三二/)
調胃承氣湯(攻三/)　　　半夏白术天麻湯(和十五/)
　　　論外備用方
川芎散(散六二/頭風)　　　　川芎散(散六三/風熱)
藿香正氣散(和二十/寒滯)　　十神湯(散四十/感冐)
神术湯(散三七/傷寒)　　　　川芎茶調散(散四六攻/風邪上)
清空膏(散七四熱/年乆風)　　　都梁丸(散七七/傷風)
羌活附子湯(散五九寒/冬月犯)　玉壺丸(和百五/風痰)
上清散(散六九/吹鼻)　　　　羌活勝風湯(散六一/風熱)
愈風餅子(散七五/頭風)　　　菊花散(散七一/風熱)
旋復花湯(散八三悶/風痰昏)　　如聖散(散七二/搐鼻)
透頂散(散七十/搐鼻)　　　　八般頭風(散七六/搐鼻)
㸃頭散(散七三/氣逆痛)　　　　芎芷散(散六七/風熱)
芎辛導痰湯(散六八/痰厥痛)　　天香散(散六六痛/年乆頭)
神芎丸(攻七二結/腫痛秘)　　　茶調散(寒七二攻/風熱上)
石膏散(寒六九熱/陽明風)　　　雙玉散(寒七一/胃火)
荆芩散(寒七十/頭風)　　　　芎术湯(熱五十/寒濕痛)
三生散(熱九六/痰厥痛)　　　　吹鼻六神散(因四二/風熱)
硝石散(因九七鼻/風熱吹)　　　當歸酒(補百五/血虚痛)
黑錫丹(熱百九十/下元虚寒)
　　面病
　　　經義
邪氣臟腑病形篇帝曰首面與身形也屬骨連筋同血
　合於氣耳天寒則裂地凌氷其卒寒或手足懈怠然
　而其面不衣何也岐伯曰十二經脉三百六十五絡
　其血氣皆上於面而走空竅其精陽氣上走於目而
　為睛其别氣走於耳而為聽其宗氣上出於鼻而為
　臭其濁氣出於胃走唇口而為味其氣之津液皆上
　燻於面而皮又厚其肉堅故天氣甚寒不能勝之也
　○帝曰邪氣之中人也奈何岐伯曰邪之中人高也
　身半已上者邪中之也身半已下者濕中之也諸陽
　之㑹皆在於面中人也方乘虚時及新用力若飲食
　汗出腠理開而中於邪中於面則下陽明中於項則
　下太陽中於頰則下少陽其中於膺背兩脇亦中其
　經○面熱者足陽明病
五閲五使篇岐伯曰五官者五臟之閲也脉出於氣口
　色見於明堂五官以辨闕庭必張乃立明堂明堂廣
　大蕃蔽見外方壁高基引垂居外五色乃治平博廣
　大夀中百歲○帝曰願聞五官岐伯曰鼻者肺之官
　也目者肝之官也口唇者脾之官也舌者心之官也
　耳者腎之官也○帝曰以官何候岐伯曰以候五臟
　故肺病者喘息鼻張肝病者眥青脾病者唇黄心病
　者舌卷短顴赤腎病者顴與顔黑○帝曰其常色殆
　者何如岐伯曰五官不辨闕庭不張小其明堂蕃蔽
　不見又埤其墻墻下無基垂角去外如是者雖平常
　殆况加病哉
五色篇雷公問於黄帝曰五色獨决於明堂乎帝曰明
　堂者鼻也闕者眉間也庭者顔也蕃者頰側也蔽者
　耳門也其間欲方大去之十歩皆見於外如是者夀
　必中百歲○雷公曰官五色奈何帝曰青黑為痛黄
　赤為熱白為寒是謂五官○雷公曰以色言病之間
　甚奈何帝曰其色麄以明沉天者為甚其色上行者
　病益甚其色下行如雲徹散者病方已○雷公曰病
　小愈而卒死者何以知之帝曰赤色出顴大如母指
　者病雖小愈必卒死黑色出於庭大如母指必不病
　而卒死○雷公曰死有期乎帝曰察色以言時庭者
　首面也闕者咽喉也闕中者肺也下極者心也直下
　者肝也肝左者膽也下者脾也方上者胃也中央者
　大腸也挾大腸者腎也當腎者臍也面王以上者小
　腸也面王以下者膀胱子處也顴者肩也顴後者臂
　也臂下者手也目内眥上者膺乳也挾繩而上者背
　也循牙車以下者股也中央者膝也膝以下脛也當
　脛以下者足也巨分者股裏也巨屈者膝臏也此五
　臟六腑肢節之部也能别左右是謂大道男女異位
　故曰隂陽審察澤夭謂之良工○沉濁為内浮澤為
　外黄赤為風青黑為痛白為寒黄而膏潤為膿赤甚
　者為血痛甚為攣寒甚為皮不仁○男子色在於面
　王為小腹痛下為卵痛其圜直為莖痛高為本下為
　首狐疝㿉隂之屬也女子在於面王為膀胱子處之
　病散為痛摶為聚方員左右各如其色形其隨而下
　至胝為淫有潤如膏状為暴食不潔左為左右為右
　其色有邪聚散而不端面色所指者也○其色上鋭
　首空上向下鋭下向在左右如法○以五色命臟青
　為肝赤為心白為肺黄為脾黑為腎肝合筋心合脉
　肺合皮脾合肉腎合骨也
五臟生成篇曰凡相五色之竒脉面黄目青面黄目赤
　面黄目白面黄目黑者皆不死也面青目赤面赤目
　白面青目黑面黑目白面赤目青皆死也
脉要精微論曰夫精明五色者氣之華也(詳後眼/目門)
刺熱篇曰肝熱病者左頰先赤心熱病者顔先赤脾熱
　病者鼻先赤肺熱病者右頰先赤腎熱病者頥先赤
　○太陽之脉色榮顴骨熱病也榮未交曰今且得汗
　待時而已與厥隂脉争見者死期不過三日其熱病
　内連腎少陽之脉色也少陽之脉色榮頰前熱病也
　榮未交曰今且得汗待時而已與少隂脉爭見者死
　期不過三日○頰下逆顴為大瘕下牙車為腹滿顴
　後為脇痛頰上者鬲上也
經脉篇曰心主所生病者面赤目黄喜笑不休煩心心
　痛掌中熱
　　　論證(共三條/)
形者氣之質色者神之華有諸中必形諸外故但知面
　中形色之常變則凡虚實寒熱㓙吉死生之兆已可
　得其七八而再證以脉再察以因則病無遁情矣凡
　醫之所貴者在必能無差欲能無差在確有真見使
　不有獨見之明則何以隔垣能觀而通神明之理經
　曰神乎神耳不聞目明心開而志先慧然獨見口弗
　能言俱視獨見昭然獨明若風吹雲故曰神又曰粗
　守形上守神故上古使僦貸季理色脉而通神明是
　可見形中之色無難辨也而色中之神不易言也學
　者於此必能以神㑹神斯云神矣又安能以筆楮盡
　哉
一面色之辨經言已詳諸所未盡猶當兼察也○凡病
　人面赤本皆屬火若滿面微紅而氣盛者此火證無
　疑也○若病人兩顴鮮赤如指如縷而餘地不赤者
　此隂虚也仲景曰面戴陽者下虛故也婦人尤多見
　之○病人面紅不退者邪盛病進為難愈○病人面
　白色者氣虚也或白兼淡黄而氣不足者必失血也
　○病人面白有枯色者血氣俱敗也若證有痰火則
　尤為難治○病人面青或兼白者必陽虚隂勝之病
　○乆病人面轉黄蒼此欲愈也○病人面黄潤而微
　赤者必主濕熱○病人面黄而兼青者此木邪犯土
　多不可治○病人面色青蒼者多主疼痛○病難愈
　而面色如煤不開者終不吉○平人面色如灰塵眼
　下青黑者必有病至其病必重○女人面色青者必
　肝强脾弱多怒少食或經脉不調○女人顴頰鮮紅
　名曰帶桃花此隂中有虚火多淫而無子
一面腫有虚實腫者為實浮者為虚實腫者或熱或痛
　乃因風火上炎此以邪之有餘也脉必𦂳數證必寒
　熱風則散之火則清之壅滯秘結則通之利之邪去
　而腫自消也○虚浮者無痛無熱而面目浮腫此或
　以脾肺陽虚輸化失常或以肝腎隂虚水邪泛溢然
　浮而就上其形虚軟者多由乎氣腫而就下按而成
　窩者多由乎水治氣者須從脾肺虚則補之實則順
　之治水者須從脾腎虚則化之實則瀉之然水氣雖
　分上下而氣即水之母水即氣之質故有相因之化
　而亦有相因之治也○凡虚浮在氣者雖曰氣虚然
　亦有虚實之異不可執也盖虚而浮者多因於脾此
　或以勞倦或以色慾或以瀉利或以中寒而脉必微
　弱氣必虚餒者是也實而脹者多因於胃或木火熾
　盛而濕熱上浮或縱酒縱食而陽明壅滯此其脉必
　滑數證必多熱者是也然此證雖浮而不痛不腫自
　與前證有異虚實既辨則或補或瀉或痢或清所當
　詳酌而為之治也
　　　論治(共三條/)
一凡風熱腫痛此必痄腮時毒癰瘍之證論治俱詳外
　科當察治之或其甚者防風通聖散主之
一面目虚浮有因色慾過度隂虚氣越而致者宜六味
　地黄湯或八味地黄湯或加减八味丸○若因勞倦
　傷脾氣虚不斂而面目虚浮者宜參苓白术散歸脾
　湯或十全大補湯○若因飲酒過度濕熱上聚而面
　目浮腫者宜葛花解酲湯或七味白术散○若因瀉
　痢不止脾腎氣虚而面目浮腫者宜闗味煎或温胃
　飲○若因食飲不節陽明壅實二便秘結而頭面滿
　脹者宜廓清飲惟小見多有此證甚者宜木香梹榔
　丸下之○若陽明實熱胃火上浮或煩熱乾渇而頭
　面浮腫者宜抽薪飲或白虎湯或大分清飲利之
一水腫面浮或眼下有如臥蠶者此水氣之為病也論
　治詳腫脹門
一面鼻粉刺雀斑諸方俱列因陣八七之後
　　　面病論列方
六味湯(補一/二一)　　　　　八味湯(補一/二二)
加减八味丸(補一/二三)　　　歸脾湯(補三三/)
温味飲(新熱五/)　　　　葛花解酲湯(和一二四/)
胃闗煎(新熱九/)　　　　白虎湯(寒二/)
七味白术散(小七/)　　　廓清飲(新和十三/)
大分清飲(新寒五/)　　　參苓白术散(補五五/)
抽薪飲(新寒三/)　　　　十全大補湯(補二十/)
防風通聖散(攻十六/)　　木香梹榔丸(攻五十/)
　　　論外備用方
玉容散(因三百四/雀斑)　　　硫黄膏(因三百五/面瘡赤風)
面鼻諸方(詳因陣六七/至一百止)
　　口舌
　　　經義
金匱真言論曰中央黄色入通於脾開竅於口藏精於
　脾故病在舌本
隂陽應象大論曰中央生濕濕生土土生甘甘生脾脾
　主口在竅為口○南方生熱熱生火火生苦苦生心
　心主舌在竅為舌
脉度篇曰脾氣通於口脾和則口能知五榖矣○心氣
　通於舌心和則舌能知五味矣
五臟别論曰五味入口藏於胃以養五臟氣
竒病論帝曰有病口甘者病名為何何以得之岐伯曰
　此五氣之溢也名曰脾癉(詳三/消門)○帝曰有病口苦取
　陽陵泉病名為何何以得之岐伯曰病名曰膽癉夫
　肝者中之将也取決於膽咽為之使此人者數謀慮
　不決故膽虚氣上溢而口為之苦治之以膽募俞
四時氣篇曰膽液泄則口苦胃氣逆則嘔苦故曰嘔膽
邪氣臟腑病形篇曰膽病者善大息口苦嘔宿汁心下
　澹澹恐人将捕之嗌中吤吤然數唾在足少陽之本
　末亦視其脉之陷下者灸之其寒熱者取陽陵泉○
　十二經脉三百六十五絡其血氣皆上於面而走空
　竅其濁氣出於胃走唇舌而為味
痿論曰肝氣熱則膽泄口苦筋膜乾筋膜乾則筋急而
　攣𤼵為筋痿
熱論篇曰傷寒四日太隂受之太隂脉布胃中絡於嗌
　故腹滿而嗌乾○傷寒五日少隂受之少隂脉貫腎
　絡於肺繫舌本故口燥舌乾而渇
氣厥論曰膀胱移熱於小膓鬲腸不便上為口穈
五音五味篇曰衝脉任脉其浮而外者循腹右上行會
　於咽喉别而絡唇口
五常政大論曰備化之紀其主口升明之紀其主舌
五閲五使篇曰口唇者脾之官也舌者心之官也
六節藏象論曰脾胃大腸小腸三焦膀胱者倉廪之本
　營之居也名曰器其華在唇四白其充在肌其味甘
　其色黄此至隂之類通於土氣
五藏生成篇曰脾之合肉也其榮唇也
竒病論曰足少隂之脉貫腎繫舌本
經脉篇曰手陽明還出挾口交人中　足陽明還出挾
　口環唇　足太隂連舌本散舌下　足少隂挾舌本
　　足太陰氣絶者則脉不榮肌肉唇舌者肌
　肉之本也脉不榮則肌肉軟肌肉軟則舌萎人中滿
　人中滿則唇反唇反者肉先死甲篤乙死木勝土也
　　足厥隂氣絶則筋絶厥隂者肝脉也肝者筋之合
　也筋者聚於隂器而脉絡於舌本也故脉弗榮則筋
　急筋急則引舌與卵故唇青舌卷卵縮則筋先死庚
　篤辛死金勝木也
診要經終論曰厥隂終者中熱嗌乾善溺心煩甚則舌
　卷卵上縮而終矣
口問篇曰人之自嚙舌者何氣使然此厥逆走上脉氣
　輩也少隂氣至則嚙舌少陽氣至則嚙頰陽明氣至
　則嚙唇矣視主病者則補之
經筋篇曰足陽明之筋引缺盆及頰卒口僻急者目不
　合熱則筋縱目不開頰筋有寒則急引頰移口有熱
　則筋弛縱緩不勝収故僻
熱病篇曰熱病不可刺者有九六曰舌本爛熱不已者
　死
　　　論證(共六條/)
口舌之病有瘡者有臭者有乾有渴者有為苦為酸而
　諸味不同者有重舌木舌而舌間出血及舌胎舌黑
　者在各方書多以口病為熱證然其中亦有似熱非
　熱及勞傷無火等證是不可盡歸於熱所當察也
一口舌生瘡固多由上焦之熱治宜清火然有酒色勞
　倦過度脉虚而中氣不足者又非寒涼可治故雖乆
　用清凉終不見效此當察其所由或補心脾或滋腎
　水或以理中湯或以蜜附子之類反而治之方可全
　愈此寒熱之當辨也
一口苦口酸等證在原病式則皆指為熱謂肝熱則口
　酸心熱則口苦脾熱則口甘肺熱則口辛腎熱則口
　鹹或口淡者亦胃熱也若據此説則凡以口之五味
　悉屬火證絶無虚寒之病矣豈不謬哉如口苦者未
　必悉由心火口淡者未必盡因胃熱盖凡以思慮勞
　倦色慾過度者多有口苦舌燥飲食無味之證此其
　咎不在心脾則在肝腎心脾虚則肝膽邪溢而為苦
　肝腎虚則真隂不足而為燥即如口淡一證凡大勞
　大瀉大汗大病之後皆能令人口淡無味亦豈皆胃
　火使然耶故凡臨此者但察其别無火證火脉則不
　宜以勞傷作内熱而妄用寒凉此治有不容誤也
一口渴口乾大有不同而人多不能辨盖渇因火燥有
　餘乾因津液不足火有餘者當以實熱論津液不足
　者當以隂虚論二者不分反同氷炭矣然渇雖云火
　而亦有數種當辨者如實熱之渇火有餘也亡隂之
　渇水不足也故凡於大瀉之後大汗之後大勞之後
　大病之後新産失血之後癰疽大潰之後過食鹹味
　之後皆能作渇凡此數者悉由亡隂亡液水虧枯涸
　而然本非熱證不得誤認為火總之渇而喜冷脉實
　便結者固火證也其有冷飲入腹則滯沃不行或口
　雖作渴而但喜熱飲及脉弱便溏者皆非火證矧復
　有口雖乾苦而全然不欲茶湯者此乾也非渇也尤
　属隂虚之候若作渇治能無誤乎故治此之法凡火
　盛於上者宜清肺清胃水虧於下者宜補脾補腎若
　陽虚而隂無以生氣虚而精無以化者使非水火並
　濟則何益之有首卷十問中有渇論外科有作渇條
　當並察其治法
一口鼻雖由胃火而亦有非火之異盖胃火之臭其氣
　濁穢亦必兼口熱口乾及别有陽明火證者是也若
　無火脉火證而臭如餿腐或如酸肨及胃口吞酸飲
　食噯滯等證亦猶隂濕留垢之臭自與熱臭者不同
　是必思慮不遂及脾弱不能化食者多有之此則一
　為陽證宜清胃火一為隂證宜調補心脾不得謂臭
　必皆熱以致生他病也
醫統曰七情所鬰及心經熱壅則舌腫滿不得息○心
　熱則舌裂而瘡○肝熱則舌木而鞕○脾熱則舌澁
　而胎○肺熱則舌强○熱甚則舌燥如鋸○舌卷囊
　縮者不治厥隂絶也
　　　論治(共七條/)
一口瘡口苦凡三焦内熱等證宜甘露飲徙薪飲主之
　○火之甚者宜涼膈散𤣥參散主之○胃火盛者宜
　竹葉石膏湯三黄丸之類主之○若心火肝火之屬
　宜瀉心湯龍膽瀉肝湯之類主之○多酒濕熱口糜
　宜導赤散大分清飲五苓散之類主之○若勞傷心
　脾兼火者宜二隂煎清心蓮子飲之類主之○若思
　慮謀為不遂肝膽虚而口苦者宜七福飲理隂煎或
　五君子煎之類主之兼火者以黄芩龍膽草之類隨
　宜佐之○凡口瘡六脉虚弱或乆用寒凉不效者必
　係無根虚火宜理隂煎理中湯之類反治之或用官
　柱噙嚥亦可
一外治口瘡敷藥隂陽散緑雲散細辛黄柏散白蠶黄
　柏散皆可選用或臨臥時以川黄蘖銜口過宿亦妙
　○若口舌生瘡麋爛者宜氷玉散主之疳爛者氷白
　散
一口鼻由於胃火者宜清胃飲升麻黄連丸或竹葉石
　膏湯加香薷主之或千金口鼻方皆可内清其火此
　外如丁香聖惠口齒方福建香茶餅之類亦可暫解
　其穢
一舌胎舌黑雖云火證然實火虚火皆能為之凡治此
　者但當察脉證以虚實為主而再以辨色之法參之
　庻可無誤盖實熱之黑必兼紅紫乾渴或多芒刺若
　沉黑少紅而帶潤滑者本非實熱證也若其六脉細
　弱而形困氣倦則又最為虚候是必寒水乘心火不
　歸原之病此不救本而但知治標則萬無一生矣
　此之治法凡裏熱未甚而表散有未解者宜柴胡諸
　飲之類以解其表○裏邪熱甚者宜凉膈散犀角地
　黄湯之類以清其内此治實熱之法也○若隂虚火
　盛而兼有表邪未解者宜補隂益氣煎之類兼表裏
　而治之○若形氣病氣俱不足寒水乘心而虚陽不
　斂者必用理隂煎理中湯或大補元煎之類以單救
　其裏自可保其無虞此治虚火之法也○若舌有白
　胎語言蹇澁者以薄荷白蜜同薑片蘸而揩擦之○
　外傷寒門仍有辨舌正條當與本門叅閲
一舌上無故出血者謂之舌衂此心火之溢也宜金花
　煎聖金散黄蘖散主之或用千金口臭方亦妙
一重舌木舌以舌下腫出如舌故曰重舌又謂之子舌
　忽腫木而硬者謂之木舌皆上焦熱壅故也惟宜砭
　鍼刺去其血為上䇿及内服清胃降火之劑自愈○
　若舌忽腫起如猪胞或硬如木石不能出聲脹滿塞
　口則閉悶殺人但看舌下有如螻蛄或如臥蠶者急
　於腫突處砭去其血仍用釡底煤不拘多少以鹽醋
　調厚傳之或用井花水調傳亦可脫去更傳如不甚
　者單以此傅之亦愈
正傳治舌腫大塞口不通飲食經騐方用真蒲黄一味
　頻刷舌上其腫自退若能嚥藥即以黄連一味煎濃
　汁細細呷之以瀉心經之火則愈
醫統治一人舌腫滿口諸藥不效以梅花氷片為末傅
　之即消
　　　鍼灸法
亷泉(治舌下腫口瘡/舌縱舌根急縮)　　金津　　玉液(上二穴可/刺出血)
天突　　　　　　　少商
　　　口舌論列方
大補元煎(新補一/)　　　五君子煎(新熱六/)
犀角地黄湯(寒七九/)　　大分清飲(新寒五/)
柴胡諸飲(新散五方/)　　補隂益氣煎(新補十六/)
甘露飲(寒十/)　　　　　二隂煎(新補十/)
清心蓮子飲(寒三二/)　　徙薪飲(新寒四/)
七福飲新(補七/)　　　　龍膽瀉肝湯(寒六二/)
理中湯熱(一/)　　　　　理隂煎(新熱三/)
竹葉石膏湯(寒六/)　　　五花散(和一八二/)
導赤散(寒一二二/)　　　升麻黄連湯(因百十七/)
𤣥參散(因百一/)　　　　瀉心湯(寒二七/)
細辛黄栢散(因一二三/)　三黄丸(攻六八/)
清胃飲(寒五六/)　　　　白蠶黄栢散(因一二四/)
氷玉散(新因四六/)　　　凉膈散(攻十九/痘八三)
千金口臭方(因一三三/)　冰白散(新因四七/)
黄蘖散(因百十五/)　　　金花煎(因百十二/)
聖惠口齒方(因一三四/)　聖金散(因百十/)
隂陽散(因百二十/)　　　福建香茶餅(因三百二/)
緑雲散(因一二二/)　　　丁香丸(因百十八/)
　　　論外備用方
加减八味丸(補一二三/)　直指黄芩湯(寒百七/心肺熱)
硼砂丸(因百十/噙化)
　
　
　
　
　
　
　
　
　景岳全書巻二十六
欽定四庫全書
　景岳全書巻二十七
　　　　　　　　　　　　明　張介賔　撰
　　眼目
　　　經義(共三十一條/)
五臟生成篇曰諸脉者皆屬於目○肝受血而能視
五閲五使篇曰目者肝之官也○肝病者眥青
金匱真言論曰東方青色入通於肝開竅於目
邪氣臟腑病形篇曰十二經脉三百六十五絡其血氣
　皆上於面而走空竅其精陽氣上走於目而為睛
大惑論曰五臟六腑之精氣皆上注於目而為之精精
　之窠為眼骨之精為瞳子筋之精為黑眼血之精為
　絡其窠氣之精為白眼肌肉之精為約束裹擷筋骨
　血氣之精而與脉並為系上屬於腦後出於項中故
　邪中於項因逄其身之虚其入深則隨眼系以入於
　腦入於腦則腦轉腦轉則引目系急目系急則目眩
　以轉矣邪其精其精所中不相比也則精散精散則
　視岐視岐見兩物目者五臟六腑之精也營衞魂魂
　之所常營神氣之所常生也故神勞則魂魄散志意
　亂是故瞳子黑眼法於隂白眼赤脉法於陽也故隂
　陽合𫝊而精明也目者心使也心者神之舎也故神
　精亂而不轉卒然見非常處精神魂魄散不相得故
　曰惑也
脉度篇曰蹻脉氣不榮則目不合○肝氣通於目肝和
　則目能辨五色矣
寒熱病篇曰足太陽有通項入於腦者正屬目本名曰
　眼系頭目苦痛取之在項中兩筋間入腦乃别隂蹻
　陽蹻隂陽相交陽入隂隂出陽交於目鋭眥陽氣盛
　則䐜目隂氣盛則瞑目
衞氣行篇曰平旦隂盡陽氣出於目目張則氣上行於
　頭夜則氣行於隂而復合於目
口問篇曰心者五臟六腑之主也目者宗脉之所聚也
　上液之道也口鼻者氣之門户也故悲哀愁憂則心
　動心動則五臟六腑皆摇搖則宗脉感宗脉感則液
　道開液道開故泣涕出焉液者所以灌精濡空竅者
　也故上液之道開則泣泣不止則液渇液渇則精不
　灌精不灌則目無所見矣故命曰奪精
解精微論曰夫心者五臟之専精也目者其竅也華色
　者其榮也是以人有德也則氣和於目有亾憂知於
　色是以悲哀則泣下泣下水所由生○夫水之精為
　志火之精為神水火相感神志俱悲是以目之水生
　也○厥則目無所見夫人厥則陽氣並於上隂氣並
　於下陽並於上則火獨光也隂並於下則足寒足寒則
　脹也夫一水不勝五大故目眥盲是以氣衝風泣下
　而不止夫風之中目也陽氣内守於精是火氣燔目
　故見風則泣下也有以比之夫火疾風生乃能雨此
　之類也
决氣篇曰氣脱者目不明
癲狂篇曰狂目妄見耳妄聞善呼者少氣之所生也
藏氣法時論曰肝病者虚則目􁞃􁞃無所見耳無所聞
　善恐如人将捕之取其經厥隂與少陽
熱病篇曰目中赤痛從内眥始取之陽蹻○目不明熱
　不已者死
繆刺篇曰邪客於足陽蹻之絡令人目痛從内眥始刺
　外踝之下半寸所各二痏左刺右右刺左如行十里
　頃而巳
論疾診尺篇曰目赤色病在心白在肺青在肝黄在脾
　黑在腎黄色不可名者病在胸中○診目痛赤脉從
　上下者太陽病從下上者陽明病從外走内者少陽
　病
經筋篇曰足太陽之筋支者為目上網○足陽明之筋
　上合於太陽為目下網○足少陽之筋支者結於目
　皆為外維○足陽明之筋引缺盆及頰卒口僻急者
　目不合熱則筋縱目不開
癲狂篇曰目眥外決於面者為鋭眥在内近鼻者為内
　眥上為外眥下為内眥
評熱病論曰水者隂也目下亦隂也腹者至隂之所居
　故水在腹者必使目下腫也
脉要精微論曰夫精明五色者氣之華也赤欲如白裹
　朱不欲如赭白欲如鵝羽不欲如鹽青欲如蒼璧之
　澤不欲如藍黄欲如羅裹雄黄不欲如黄土黑欲如
　重漆色不欲如地蒼五色精微象見矣其夀不乆也
　夫精明者所以視萬物别黑白審長短以長為短以
　白為黑如是則精衰矣
五常政大論曰赫曦之紀其病瘡瘍血流狂妄目赤○
　陽明司天燥氣下臨肝氣上從脇痛目赤
六元正紀大論曰少陽司天之政初之氣候乃大温其
　病血溢目赤三之氣炎暑至民病熱中喉痺目赤○
　少隂司天之政民病目赤皆瘍二之氣陽氣布風乃
　行其病淋日㝠目赤氣鬰於上而熱三之氣大火行
　民病目赤○火鬰之𤼵民病目赤心熱甚則瞀悶懊
　憹善暴死○木鬰之發甚則耳鳴眩轉目不識人
至真要大論曰少陽之勝目赤欲嘔○太陽司天面赤
　目黄善噫
氣交變大論曰歲金太過燥氣流行肝木受邪民病兩
　脇下少腹痛目赤痛眥瘍
師傅篇曰肝者主為将使之候外欲知堅固視目小大
　○目下果大其膽乃横
五藏生成篇曰狥蒙招尤目㝠耳聾下實上虚過在足
　少陽厥隂甚則入肝○凢相五色之竒脉(詳前面/病門)
海論曰髓海不足則腦轉耳鳴脛痠眩冒目無所見懈
　怠安臥
風論曰風氣與陽明入胃循脉而上至目内眥其人肥
　則風氣不得外泄則為熱中而目黄人瘦則外泄而
　寒則為寒中而泣出○風氣循風府而上則為腦風
　風入係頭則為目風眼寒
經脉篇曰五隂氣俱絶則目系轉轉則目運目運者為
　志先死志先死則逺一日半死矣
診要經終論曰太陽之脉其終也戴眼反折(詳三十七/卷死生門)
三部九侯論曰目内陷者死○瞳子高者太陽不足戴
　眼者太陽巳絶此決死生之要不可不察也
　　　論證(共四條/)
眼目一證雖古有五輪八廓及七十二證之辨余嘗細
　察之似皆非切當之論徒資惑亂不足慿也以愚論
　之則凡病目者非火有餘則隂不足耳但辨以虚實
　二字可盡之矣盖凡病紅腫赤痛及少壮暫得之病
　或因積熱而發者皆属之有餘其有既無紅腫又無
　熱痛而但或昏或澁或眩運或無光或年及中衰或
　酒色過度以致羞明黑暗瞪視無力珠痛如摳等證
　則無非水之不足也虛者當補實者當瀉此固其辨
　矣然而實中亦有兼虚者此於腫痛中亦當察其不
　足虚中亦有兼實者又於衰弱内亦當辨其有餘總
　之虚實殊途自有形氣脉色可診可辨也知斯二者
　則目證雖多無餘義矣
一眼科有風熱之説今醫家凡見火證無論有風無風
　無不稱為風熱多從散治而不知風之為義最當辨
　析夫風本陽邪然必有外感方是真風因風生熱者
　風去火自息此宜散之風也若本無外感止因内火
　上炎而為癢為痛者人亦稱為風熱盖木屬肝肝主
　風因熱極而生風者熱去風自息此不宜散者也如
　果風由外感必見頭痛鼻塞或為寒熱或當涕淚或
　筋骨痠疼而脉見𦂳數方可兼散如無表證而隂火
　熾於上者則凡防風荆芥升麻白芷細辛川芎薄荷
　羌活之類皆不宜用雖曰亦有芩連梔栢自能清火
　然宜升者不宜降用散者是也宜降者不宜升用清
　者是也若用藥不精未免自相掣肘多致可速者反
　遲病輕者反重躭視日乆而翳瘴損明無所不至又
　孰能辨其由然哉此不可不察其隂陽升降之道也
　○外有升陽散火辨在二巻中亦宜叅閲
　一眼目之證當察色以辨虚實經曰黄赤者多熱氣青
　白者少熱氣故凡治黄赤者宜清肝瀉火治青白者
　宜壮腎扶陽此固不易之法也至於目黄一證尤宜
　辨其虚實不可謂黄者必由熱也盖有實熱而黄者
　有虚寒而黄者實熱之黄如造麯者然此以濕熱内
　蓄鬰蒸而成熱去則黄自退非清利不可也若虚寒
　之黄則猶草木之凋此以元陽目剝津液消索而然
　其為病也既無有餘之形氣又無煩熱之脉證惟因
　乾涸所以枯黄凡此類者其衰已甚使非大加温補
　何以回生切不可因其色黄㮣執為熱而再加清利
　鮮不危矣
一翳瘴當分虚實大都外瘴者多由赤痛而成赤痛不
　巳則或為弩肉或為瘢􁁊此皆有餘之證治當内清
　其火外磨其瘴○若内瘴者外無雲翳而内有䝉蔽
　綱目謂其有翳在黒睛内遮瞳子而然龍木論又云
　腦脂流下作翳者足太陽之邪也肝風衝上作翳者
　足厥隂之邪也故治法以鍼言之則當取三經之俞
　如天柱風府大衝通里等穴是也又聞有巧手妙心
　能用金鍼於黑眼内撥去雲翳取效最㨗者此雖聞
　之而實未見其人也○又有所謂内瘴者察其瞳子則
　本無遮隔惟其珠色青藍或微兼緑色或瞳人散大
　别無熱壅等證而病目視不明或多見黑花等證此
　悉由腎氣不足故致瞳子無光若有所瘴而内實無
　瘴也治當專補腎水氣虚者尤當兼補其氣○又有
　七情不節肝氣上逆或挾火邪而為蒙昧不明若有
　所障者雖其外無赤痛然必睛珠脹悶或口鼻如烟
　此亦有餘之證氣逆者先當順氣多火者兼宜清火
　若氣不甚滯火不甚盛必當滋養肝血然有餘者多
　暴至若因循日積者多不足也又當以此辨之
　　　論治(共六條/)
　一火證眼目赤痛或腫或澁或羞明脹悶凡暴病而火
　之甚者宜抽薪飲加減主之○火之微者宜徙薪飲黄芩黄
　連湯之類主之○若陰虛而火盛者宜加減一飲煎㵼白散
　滋陰地黄丸之類主之○若久病不巳或屢發而多火者宜
　黄連羊肝丸明目羊肝丸或固本還睛丸之類主之
一真隂不足本無火證而但目視無光及昏黑倦視等證悉由水
　虧血少而然宜濟陰地黄丸左歸丸之類主之○或兼微火
　者宜明目地黄丸固本還睛丸之類主之○若陰中之陽虚
　者宜大補元煎左歸飲人參養營湯十全大補湯之類主之
一風熱腫痛之證察其果有外感方可從散宜芎辛散明
　目細辛湯助陽和血湯之類擇而用之○若風熱相兼
　者宜芍藥清肝散當歸龍膽湯蟬花散之類主之
一翳障遮睛凡火有未清者宜蟬花散八味還睛散之類
　主之○凡退翳諸藥如白蒺藜木賊蜜蒙花蛇蜕蟬蜕
　青葙子草決明石決明夜明砂之類皆所宜用然欲退
　翳於巳成終屬費力不若早杜其源也
一㸃眼諸方載者固多然皆不若金露散之為妥也或用
　丹砂散亦妙若火運五臟熱毒深逺而凡過用寒涼㸃
　洗者多致畱邪大非良法若火邪不甚而暴為赤痛者
　用雞子黄連膏其效甚捷或黄連膏
一目眶嵗久赤爛俗呼為赤瞎是也當以三稜鍼刺目眶
　外出血以㵼濕熱而愈○或用洗爛弦風赤眼方亦妙
　　　述古(共七條/)
龍木禪師論曰人有雙眸如天之有兩曜乃一身之至
　寳聚五藏之精華其五輪者應五行八廓者應八卦
　凡所患者或因過食五辛多啖炙􁳚熱餐麵食飲酒
　不已房室無節極目逺視數看日月頻撓心火夜讀
　細字月下觀書抄冩多能雕鏤細作博奕不休乆被
　烟火泣淚過多刺頭出血太甚若此者俱散明之本
　復有馳騁田獵衝冐塵沙日夜不息者亦傷目之由
　又有少壮之時不自保惜逮至四旬以漸昏䝉故善
　衛養者纔至中年無事常須㝠目勿使他視非有要
　事不宜輙開則雖老而視不衰大抵營衞順則斯疾
　無由而生營衞衰則致病多矣且傷風冷則淚出虛
　煩則昏䝉勞力則眥赤白腫則肺家受毒生瘡則風
　熱侵肺黄乃酒傷於脾血灌瞳人及赤色俱是心家
　有熱羞明見紅花為肝邪黑花則腎虚青花膽有寒
　五色花為腎虛有熱不可一㮣為治若虚不補而實
　不瀉亦難収效然上虚乃肝虚下虚乃腎虚肝虚則
　頭暈耳聾目眩腎虚則虚壅生花耳作蟬鳴大宜補
　肝益腎其有熱淚交流兩臉赤痛乃肝之熱極迎風
　有淚為腎虚客熱凉肝瀉腎必得其宜至於五臟各
　以類推虚則生寒實則生熱補瀉之用須在叅詳毫
　釐之差千里之謬餘則無非有所觸動或大病之後
　所患不一至於暴赤一證多因泛熱衝上或眠食失
　時飽食近火得之加以勞役失於調攝過食毒物變
　成惡證醫者不原本始但知暴赤屬陽或以散血之
　劑或以涼心之藥縱使退散遂致脾經受寒飲食不
　進頭目虚煩五臟既虚因成内障亦有見其不進飲
　食俾更服熱藥遂致暴燥熱氣上攻昏澁眵淚或犯
　盛怒辛苦重勞遂生努肉心氣不寕風熱交併變為
　攀睛證狀不一是為外障又加讀書博奕等勞過度
　名曰肝勞不可但投以治汗之劑及作他證治之終
　於罔效惟須閉目珍䕶不及逺視庶乎疾瘳若乎患
　風疹者必多眼暗先攻其風則暗自去婦人胎前産
　後用藥亦須避忌小兒所患切宜善治惟畧加淋洗
　若披鎌鍼灸㫁不可施猶戒用手頻揉或因此睛壊
　至於莫救以上諸證専是科者宜留意焉
楊仁齋曰眼者五臟六腑之精華如日月麗天而不可
　掩者也其大眥屬心其白睛屬肺其烏珠屬肝其
　上下臉胞屬脾而中之瞳人屬腎是雖五臟各有證
　應然論其所主則瞳子之闗係重焉何以言之夫目
　者肝之外候也肝屬木腎屬水水能生木子肝母腎
　也有子母而能相離者哉故肝腎之氣充則精彩光
　明肝腎之氣乏則昏䝉眩暈若烏輪赤暈刺痛浮
　漿此肝熱也燥澁清淚枯黄遶睛此肝虚也瞳人開
　大淡白偏斜此腎虚也瞳人集小或帶微黄此腎熱
　也一虚一實以此騐之然肝腎之氣相依而行孰知
　心者神之舎又所以為肝腎之副焉所謂一而二二
　而一者也何則心主血肝藏血凡血熱衝𤼵於目者
　皆當清心凉肝乂不可固執水生木之説夫眼以輕
　膜裹水照徹四方遡源反本非天一生水又孰為之
　主宰乎析而論之則拘急牽颼瞳青胞白癢而清淚
　不赤不痛是謂之風眼烏輪突起胞硬紅腫眵涙濕
　漿裏熱刺痛是謂之熱眼眼渾而淚胞腫而軟上壅
　朦朧酸澁微赤是謂之氣眼其或風與熱併則癢而
　浮赤風與氣摶則癢澁昏沉血熱交聚故生淫膚粟
　肉紅縷偷針之類氣血不至故有眇視胞垂雀眼盲
　障之形淡紫而隐紅者為虚熱鮮紅而妬赤者為實
　熱兩眥呈露生努肉者此心熱血旺白睛紅膜如傘
　紙者此氣滯血凝熱證瞳人内湧白睛帶赤冷證瞳
　人青緑白睛枯稿眼熱經乆復為風冷所乘則赤爛
　眼中不赤但為痰飲所注則作疼肝氣不順而挾熱
　所以羞明熱氣蓄聚而傷飽所以胞合吁此外證之
　大㮣然爾然五臟不可闕一脾與肺獨無預何也曰
　白睛帶赤或紅筋者其熱在肺上胞下胞或目唇間
　如疥㸃者其熱在脾脾主味也五味之秀養諸中則
　精華𤼵見於其外肺主氣也水火升降營衞流轉非
　氣孰能使之前所謂五臟各有五證應者於此又可
　推矣雖然眼之為患多生於熱其間用藥大抵以清
　心涼肝調血順氣為先有如腎家惡燥設遇虚證亦
　不過以當歸地黄軰潤養之則輕用温藥不可也况
　夫肺能𤼵燥肝亦好潤古方率用杏仁柿乾飴糖沙
　蜜為佐果非潤益之意乎○至於退翳一節尤闗利
　害凡翳起於肺家受熱輕則朦朧重則生翳珍珠衣
　狀如碎米者易散梅花翳状如梅花瓣者難消雖翳
　自熱生然治法先退翳而後退熱者去之猶易若先
　去赤熱則血為之氷而翳不能去其有赤熱與之涼
　藥過多又且滌之以水反掌而氷凝眼特一團水耳
　水性清澄尤不可規規於㸃洗喜怒失節嗜慾無度
　窮役目力泣涕過傷衝風凌霧當暑冐日不避煙火
　飲啖熱多此皆患生於臟腑者也專恃㸃洗可乎哉
　惟有静坐澄神愛䕶目力放懐息慮心逸日休調和
　飲食以養之斟酌藥餌以平之明察秋毫㫁可必矣
張子和曰聖人雖言目得血而能視然血亦有太過不
　及也太過則壅閉而𤼵痛不及則目耗竭而失明故
　年少之人多太過年老之人多不及但年少之人則
　無不及年老之人間猶有太過者不可不察也夫目
　之内眥太陽經之所起血多氣少目之鋭眥少陽經
　也血少氣多目之上網太陽經也亦血多氣少目之
　下網陽明經也血氣俱多然陽明經起於目兩旁交
　頞之中與太陽少陽俱㑹於目惟足厥隂經連於目
　系而已故血太過者太陽陽明之實也血不及者厥
　隂之虚也故出血者宜太陽陽明盖此二經血多故
　也少陽一經不宜出血血少故也刺太陽陽明出血
　則愈明刺少陽出血則愈昏要知無使太過不及以
　血養目而已凡血之為物太多則溢太少則枯人熱
　則血行疾而多寒則血行遲而少此常理也目者肝
　之外候也肝主目在五行屬木木之為物太茂則蔽
　宻太衰則枯瘁矣夫目之五輪乃五臟六腑之精華
　宗脉之所聚其氣輪屬肺金肉輪屬脾土赤脉屬心
　火黑水神光屬腎水兼屬肝木此世俗皆知之矣及
　有目疾則不知病之理豈知目不因火則不病何以
　言之氣輪變赤火乗肺也内輪赤腫火乗脾也黑水
　神光被翳火乗肝與腎也赤脉貫目火自甚也能治
　大者一句可了故内經曰熱勝則腫凡目暴赤腫起
　羞明隠澁淚出不止暴寒目瞞皆大熱之所為也治
　火之法在藥則鹹寒吐之下之在鍼則神庭上星顖
　㑹前項百㑹血之翳者可使立退痛者可使立已昧
　者可使立明腫者可使立消惟小児不可刺顖㑹為
　肉分淺薄恐傷其骨然小兒水在上火在下故目明
　老人火在上水不足故目昏内經曰血實者宜決之
　又曰虚者補之實者瀉之如雀目不能夜視及内障
　暴怒大憂之所致也皆肝主目血少禁出血止冝補
　肝養腎至於暴赤腫痛皆宜以䤵鍼刺前五穴出血
　而已次調鹽油以塗髮根甚者雖至於再至於三可
　也量其病熱以平為期○子和嘗自病目或腫或翳
　羞明隐澁百餘日不愈眼科張仲安云宜刺上星百
　㑹攢竹絲空諸穴上出血又以草莖内兩鼻中出血
　約升許來日愈大半三日平復如故此則血實破之
　之法也
　東垣曰五臟六腑之精氣皆禀受於脾上實於目脾
　者諸隂之首也目者血脉之宗也故脾虚則五臟之
　精氣皆失所司不能歸明於目矣心者君火也主人
　之神宜静而安相火代行其令相火者胞絡也主百
　脉皆榮於目既勞役運動勢乃妄行又因邪氣所並
　而損血脉故諸病生焉凡翳者不理脾胃及養血安
　神治標不治本是不明正理也若㮣用辛凉苦寒之
　劑損傷真氣促成内障之證矣○又東垣曰能逺視
　不能近視者陽氣不足隂氣有餘也乃氣虚而血盛
　也血盛者隂火有餘氣虚者氣弱也此老人桑榆
　之象也能近視不能逺視者陽氣有餘隂氣不足也
　乃血虚氣盛也血虚氣盛者皆火有餘元氣不足也
　火者元氣之賊也
王海藏曰目能逺視責其有火不能近視責其無水宜
　東垣地芝丸主之目能近視責其有水不能逺視責
　其無火東垣定志丸主之
　愚謂此二子之説在東垣以不能近視為陽不足不
　能逺視為隂不足在海藏以能逺視不能近視責其
　有火無水能近視不能逺視責其有水無火何二子
　之言相反也豈無是非之辨哉觀劉宗厚曰陽氣者
　猶日火也隂氣者金水也先儒謂金水内明而外暗
　日火外明而内暗此自不易之理也然則内明者利
　於近外明者利於逺故凡不能逺視者必隂勝陽也
　不能近視者必陽勝隂也由此言之則海藏是而東
　垣非矣若以愚見評之則但當言其不足不必言其
　有餘故曰不能逺視者陽氣不足也不能近視者隂
　氣不足也豈不甚為明顯若東垣以隂氣有餘陽氣
　有餘皆謂之火則能視者皆火病也海藏云能近視
　責其有水能逺視責其有火則當責者亦是病也此
　等議論余則未敢服膺
王節齋曰眼赤腫痛古方用藥内外不同在内湯散則
　用苦寒辛凉之藥以瀉其火在外㸃洗則用辛熱辛
　凉之藥以散其邪故㸃藥莫要於氷片而氷片大辛
　熱以其性辛甚故借以拔出火邪而散其熱氣古方
　用燒酒洗眼或用乾薑末生薑汁㸃眼者皆此意也
　盖赤眼是火邪内炎上攻於目故内治用苦寒之藥
　是治其本如鍋底之去薪也然火邪既客於目從内
　出外若外用寒凉以阻逆之則火鬰内攻不得散矣
　故㸃藥用辛熱而洗眼用熱湯是火鬰則𤼵因而散
　之從治法也世人不知氷片為刼藥而誤認為寒常
　用㸃眼遂致積熱入目而昏暗障翳故云眼不㸃不
　瞎者也又不知外治忌寒凉而妄将冷水冷物冷藥
　挹洗致昏瞎者有之
　愚按節齋之論甚屬有理然寒凉㸃眼之法亦非盡
　不可用但用之有宜否耳盖㸃以寒凉用治火也若火
　之微者其勢輕其邪淺或偶觸烟火風熱或素有標
　病邪在膚腠之間而熱不深者即用黄連膏之類暫
　為清解亦可去熱浮熱去而目自愈無不可也若火
　之甚者本於五臟而熾及三陽欲以一星之寒凉濟
　此炎炎之盛勢其果能否此其解熱之功毫無所及
　而閉熱之害惟目受之矣故凡病火眼之甚者㸃以
　寒凉痛必連珠正由火鬰而然耳所以乆㸃寒凉而
　不效者未有不致於壊目此王節齋之論有不可不
　察而凡治癰疽外證者亦當並識此義
薛立齊曰前證若體倦少食視物昏花或飲食勞倦益
　甚者脾胃虚也用補中益氣湯眵多𦂳澁赤脉貫睛
　或臟腑秘結者用芍藥清肝散若赤翳布白畏日羞
　明或痛如刺者上焦風熱也用黄連飲子若乆視生
　花畏日逺視如霧者神氣傷也用神效黄茋湯大凡
　午前甚而作痛者東垣助陽和血湯午後甚而作痛
　者黄連天花粉丸午後甚而不痛者東垣益隂腎氣
　丸主之
　　　鍼灸法
晴明　　風池　　太陽　　神庭　　上星
顖㑹　　百會　　前項　　攢竹　　絲竹空
承泣　　目忩　　客主人　承光
　以上諸穴皆可用鍼或以三稜鍼出血凡近目之穴
　皆禁灸
大骨空(穴在手大指第二節尖/灸九壮以口吹火滅)小骨空(穴在乎小指第/二節尖灸七壮)
　(以口吹/火滅)上二穴能治迎風冷淚風眼爛弦等證
合谷(治陽明熱鬰赤腫翳瘴或迎風流淚灸七壮/大抵目疾多宜灸此永不再𤼵也亦可針)
翳風(灸七壮治赤白/翳膜目不明)肝俞(灸七壮治肝風客/熱迎風流淚雀目)足三里(灸/之)
　(可令火氣/下降明目)二間(灸/)命門(灸/)水溝(可針可灸治/目睛直視)手三里
　(灸右取左/左取右)
八闗大刺(治眼痛欲出不可忍者/須刺十指縫中出血愈)
　　　眼目論列方
抽薪飲(新寒三/)　　　　大補元煎(新補一/)
明目羊肝丸(因二七/)　　徙薪飲(新寒四/)
黄連飲子(因二一/)　　　黄連羊肝丸(因二八/)
瀉白散(寒四二/)　　　　十全大補湯(補二十/)
補中益氣湯(補三一/)　　芎辛散(因十七/)
人參養營湯(補二一/)　　神效黄茋湯(補四九/)
左歸丸(新補四/)　　　　固本還精丸(因十三/)
濟隂地黄丸(因五/)　　　右歸飲(新補三/)
八味還睛散(因十一/)　　滋隂地黄丸(因九/)
蟬花散(因二五/)　　　　加减一隂煎(新補九/)
益隂腎氣丸(因四/)　　　金露散(新因四四/)
助陽和血湯(因十六/)　　明目地黄丸(因七/)
丹砂散(因三七/)　　　　當歸龍膽湯(因二三/)
明目細辛湯(因十八/)　　黄連膏(因三三/  三六)
芍藥清肝散(寒六一/)　　洗爛眼赤眼方(因四四/)
黄連天花粉丸(因二九/)　黄芩黄連湯(因二二/)
鷄子黄連膏(新因四三/)
　　　論外備用方
逍遙散(補九三/目暗)　　　　羌活勝風湯(散六一/風熱)
定志丸(補百十七/不能近視)　　　上清散(散六九/畜鼻)
諸眼目方(共五十二方/俱在因陣)
　　耳證
　　　經義
隂陽應象大論曰北方生寒在臟為腎在竅為耳
五閲五使篇曰耳者腎之官也
金匱真言論曰南方赤色入通於心開竅於耳
生氣通天論曰故聖人傳精神服天氣而通神明失之
　則内閉九竅外壅肌肉衞氣解散○陽不勝其隂則
　五臟氣爭九竅不通
玉機真藏論曰脾不及則令人九竅不通名曰重强
脉度篇曰五臟不和則七竅不通○腎氣通於耳腎和
　則耳能聞五音矣
口問篇黄帝曰人之耳中鳴者何氣使然岐伯曰耳者
　宗脉之所聚也故胃中空則宗脉虚虚則不溜脉有
　所竭者故耳鳴補客主人手大指爪甲上與肉交者
　也○上氣不足腦為之不滿耳為之苦鳴頭為之苦
　傾目為之眩
決氣篇曰精脫者耳聾液脫者耳數鳴
海論曰髓海不足則腦轉耳鳴脛痠眩冒目無所見懈
　怠安臥
師𫝊篇曰腎者主為外使之逺聼視耳好惡以知其性
癲狂篇曰狂目妄見耳妄聞善呼者少氣之所生也
藏氣法時論曰肝病者虚則目􁞃􁞃無所見耳無所聞
　善恐如人将捕之状其經厥隂與少陽○氣逆則頭
　痛耳聾不聰頰腫取血者○肺病者虚則少氣不能
　報息耳聾嗌乾取其經太隂足太陽之外厥隂内血
　者
通評虚實論曰暴厥而聾偏塞閉不通内氣暴薄也○
　頭痛耳鳴九竅不利腸胃之所生也
五藏生成篇曰狥䝉招尤目冥耳聾下實上虚過在足
　少陽厥隂甚則入肝
經脉篇曰小腸手太陽也是主液所生病耳聾目黄頰
　腫○手陽明實則齲聾○三焦手少陽也是動則病
　耳聾渾渾焞焞嗌腫喉痺
脉解篇曰太陽所謂耳鳴耳者陽氣萬物盛上而躍故
　耳鳴也○所謂浮而聾者皆在氣也
熱論篇曰傷寒三日少陽受之少陽主膽其脉循脇絡
　於耳故胸脇痛而耳聾○兩感者三日則少陽與厥
　隂俱病則耳聾囊縮而厥水漿不入不知人六日死
本藏篇曰黑色小理者腎小粗理者腎大高耳者腎高
　耳後陷者腎下耳堅者腎堅耳薄不堅者腎脆耳好
　前居牙車者腎端正耳偏高者腎偏傾也
氣交變大論曰歲火太過耳聾中熱○歲金太過目赤
　痛耳無所聞
至真要大論曰嵗太隂在泉民病耳聾渾渾焞焞嗌
　腫喉痺○少隂司天客勝則耳聾目冥○厥隂司天
　客勝則耳鳴掉眩○少陽司天客勝則嗌腫耳聾
六元正紀大論曰少陽所至為喉痺耳鳴○木鬰之𤼵
　為耳鳴眩轉目不識人
診要經終論曰少陽終者耳聾百節皆縱目睘絶系絶
　系一日半死
邪氣臓腑病形篇曰十二經脉三百六十五絡其血氣
　皆上於面而走空竅其别氣走於耳而為聴
衞氣篇曰足少陽之標在忩籠之前忩籠者耳也
寒熱病篇曰暴聾氣蒙耳目不明取天牖
雜病篇曰聾不痛者取足少陽聾而痛者取手陽明
繆刺論曰邪客於手陽明之絡令人耳聾時不聞音刺
　手大指次指爪甲上去端如韭葉各一痏立聞不已
　刺中指爪甲上與肉交者立聞其不時聞者不可刺
　也耳中生風者亦刺之如此數左刺右右刺左○耳
　聾刺手陽明不已刺其通脉出耳前者○邪客於手
　足少隂太隂足陽明之絡此五絡者皆㑹於耳中上
　絡左角五絡俱竭令人身脉皆動而形無知也其状
　若尸或曰尸厥刺其足大指内側爪甲上去端如韭
　葉後刺足心後刺足中指爪甲上各一痏後刺手大
　指内側去端如韭葉後刺手心主少隂鋭骨之端各
　一痏立己不已以竹管吹其兩耳鬄其左角之髮方
　一寸燔治飲以美酒一杯不能飲者灌之立已
厥病篇曰耳聾無聞取耳中(聼宫也手/太陽穴)○耳痛不可刺
　者耳中有膿若有乾盯矃耳無聞也○耳聾取小指
　次指爪甲上與肉交者先取手後取足○耳鳴取手
　中指爪甲上左取右右取左先取手後取足
刺熱篇曰熱病先身重骨痛耳聾好瞑刺足少隂病甚
　為五十九刺
熱病篇曰熱病不知所痛耳聾不能自収口乾陽熱甚
　隂頗有寒者熱在髓死不治
論疾診尺篇曰嬰兒病耳間青脉起者掣痛
　　　論證(共三條/)
耳聾證諸家所論雖悉然以余之見大都其證有五曰
　火閉曰氣閉曰邪閉曰竅閉曰虚閉○凡火閉者因
　諸經之火壅塞清道其證必閧閧熇熇或悶或脹或
　煩或熱或兼頭面紅赤者是也此證治冝清火火清
　而閉自開也○氣閉者多因肝膽氣逆其證非虚非
　火或因恚怒或因憂鬰氣有所結而然治宜順氣氣
　順心舒而閉自開也○邪閉者因風寒外感亂其營
　衞而然解其邪而閉自開也○竅閉者必因損傷或
　挖傷者或雷炮之震傷者或患䁎耳潰膿不止而壊
　其竅者是宜用開通之法以治之也○虚閉者或以
　年衰或以病後或以勞倦過度因致精脱腎虧漸至
　聾閉是非大培本根必不可也○凡此數者有從外
　不能逹者其病在經有從内不能通者其病在臟當
　各隨其宜而治之自無不愈者然暴聾者多易治乆
　聾者難為力也
一耳聾證總因氣閉不通耳盖凡火邪風邪皆令氣壅
　壅則閉也怒則氣逆逆則閉也竅傷則氣窒窒則閉
　也虚則氣不充不充則閉也凡邪盛氣逆而閉者實
　閉也氣有不及而閉者虚閉也然實閉者少而虚閉
　者多且凡屬實邪固令耳竅不通使果正氣强盛㫁
　不至此惟經氣不足然後邪氣得以奪之此正邪之
　所凑其氣必虚之謂也故即係實邪而病至聾閉者
　亦無不有挾虚之象所以凡治此證不宜峻攻如古
　法之用通聖散神芎丸凉膈散木香檳榔丸之屬皆
　不可輕用盖恐攻之未必能愈耳而反傷脾胃則他
　變踵至矣至若治此之法凢火壅於上者自宜清降
　兼隂虚者亦宜補隂此陽證之治也若無火邪止由
　氣閉則或補或開必兼辛温之劑方可通行此隂證
　之治也然此二者皆當以漸調理但無欲速庻乎盡
　善
一耳鳴當辨虚實凡暴鳴而聲大者多實漸鳴而聲細
　者多虚少壮熱盛者多實中衰無火者多虚飲酒味
　厚素多痰火者多實質清脉細素多勞倦者多虚且
　耳為腎竅乃宗脉之所聚若精氣調和腎氣充足則
　耳目聰眀若勞傷血氣精脱腎憊必至聾瞶故人於
　中年之後每多耳鳴如風雨如蟬鳴如潮聲者是皆
　隂衰腎虧而然經曰人年四十而隂氣自半半即衰
　之謂也又以易義叅之其象尤切易曰坎為耳盖坎
　之陽居中耳之聰在内此其所以相應也今老人之
　耳多見聰不内居而聲聞於外此正腎元不固陽氣
　漸渙之徴耳欲求來復其勢誠難但得稍緩即已幸
　矣其惟調養得宜而日培根本乎
　　　論治(共五條/)
一火盛而耳鳴耳閉者當察火之微甚及體質之强弱
　而清之降之火之甚者宜抽薪飲大分清飲當歸龍
　薈丸之類主之○火之微者宜徙薪飲主之○兼隂
　虚者宜加减一隂煎清化飲之類主之○兼痰者宜
　清膈飲主之
一氣逆而閉者宜六安煎加香附丹皮厚樸枳殻之類
　主之○氣逆兼火者宜加山梔龍膽草天花粉之類
　主之○氣逆兼風寒者加川芎細辛蘓葉菖蒲蔓
　荆子柴胡之類主之
一傷寒外感𤼵熱頭痛不解而聾者當於傷寒門察證
　治之邪解而耳自愈也但傷寒耳聾雖屬少陽之證
　然必因虚所以有之故仲景亦以為陽氣虚也是以
　凡遇此證必當專顧元氣有邪者兼以散邪且可因
　耳之輕重以察病之進退若因治而聾漸輕者其病
　将愈聾漸甚者病必日甚也其有聾閉至極而絲毫
　無聞者此其腎氣已絶最是大㓙之兆
一虚閉證凡十二經脉皆有所主而又惟肝腎為最若
　老年衰弱及素禀隂虚之人皆宜以大補元煎或左
　歸右歸丸肉蓯蓉丸或十全大補湯之類主之○若
　憂愁思慮太過而聾者宜平補鎮心丹辰砂妙香散
　之類主之若陽虚於上者宜補中益氣湯歸脾湯之
　類主之凡諸補劑中或以川芎石昌蒲逺志細辛升
　麻柴胡之類皆可隨宜加用但因虚而閉或巳乆者
　終不易愈耳
一竅閉證非因氣血之咎而病在竅也當用法以通之
　○外臺秘要治聾法用芥菜子搗碎以人乳調和綿
　裹塞耳數易之即聞○千金方治耳聾乆不效用大
　蒜一瓣中剜一孔以巴豆一粒去皮膜慢火炮極熟
　入蒜内用新綿包定塞耳中三次效○又方用骨碎
　補削作條火炮乗熱塞耳中○又方治耳聾用巴豆
　一粒去心及斑猫一枚去翅足二物合搗膏綿裹塞
　耳中再易甚騐○經騐方用巴豆一粒蠟褁以針刺
　孔令透塞耳中○又古法以酒浸針砂一日至晩去
　砂将酒含口中用活滋石一塊綿裹塞耳左聾塞左
　右聾塞右此導氣通閉法也○凡耳竅或損或塞或震傷
　以致暴聾或鳴不止者即宜以手中指於耳竅中輕
　輕按捺隨捺隨放隨放隨捺或輕輕摇動以引其氣
　捺之數次其氣必至氣至則竅自通矣凡値此者若
　不速為引導恐因而漸閉而竟至不開耳
　　　述古
薛立齋曰按前證若血虚有火用四物加山梔柴胡○
　若中氣虚弱用補中益氣湯○若血氣俱虚用八珍
　湯加柴胡○若怒便聾而或鳴者属肝胆經氣實用
　小柴胡加芎歸山梔虚用八珍加山梔○若午前甚
　者陽氣實熱也小柴胡加黄連山梔陽氣虚用補中
　益氣湯加柴胡山梔○午後甚者隂血虛也四物加
　白术伏苓○若腎虛火動或痰盛作渇者必用地黄
　丸經云頭痛耳鳴九竅不利腸胃之所生也脾胃一
　虚耳目九竅皆為之病
　　　簡易方
一䁎耳膿出　　　　　明礬散(因五八/)
紅玉散(因五八/)　　　　流膿方(因五九/)
二日蟲入耳方(因六一/)
　　　灸法
上星(灸二七壮/治風聾)　　　　翳風(灸七壮治/耳聾痛)
合谷(灸七壮/治耳聾)　　　　　外闗
聽宫　　　　　　　　偏厯
腎俞
　　　耳證論列方
抽薪飲(新寒三/)　　　　徙薪飲(新寒九/)
十全大補湯(補二十/)　　清化飲(新因十三/)
清膈煎(新寒九/)　　　　補中益氣湯(補三一/)
地黄丸(補一二一/)　　　歸脾湯(補三三/)
大分清飲(新寒五/)　　　加减一隂煎(新補九/)
左歸丸(新補四/)　　　　大補元煎(新補一/)
平補鎮心丹(補百十一/)　四物湯(補八/)
右歸丸(新補五/)　　　　肉蓯蓉丸(補一五五/)
辰砂妙香丸(固十五/)　　八珍湯(補十九/)
六安煎(新和二/)　　　　小柴胡湯(散十九/)
當歸龍薈丸(寒一六七/)
　　　論外備用方
柴胡清肝散(寒五九逆/肝胆火)　梔子清肝散(寒六十熱/肝胆風)
耳病諸方(詳因陣五三/至六八止)
　　鼻證
　　　經義
金匱真言論曰西方白色入通於肺開竅於鼻
脉度篇曰肺氣通於鼻肺和則鼻能知臭香矣
五閲五使篇曰鼻者肺之官也○以候五臟故肺病者
　喘息鼻張
邪氣臟腑病形篇曰十二經脉三百六十五絡其血氣
　皆上於面而走空竅其宗氣上出於鼻而為臭
本神篇曰肺藏氣氣舍魄肺氣虛則鼻塞不利少氣實
　則喘喝胸盈仰息
五藏别論曰五氣入鼻藏於心肺心肺有病而鼻為之
　不利也
經脉篇曰足太陽實則􁋄窒虛則􁋄衂
氣厥論曰膽移熱於腦則辛頞鼻淵鼻淵者濁涕下不
　止也傳為衂衊瞑目
憂恚無言論曰人之鼻洞涕出不収者頏顙不開分氣
　失也
五色篇曰明堂者鼻也○雷公曰官五色奈何黄帝曰
　青黑為痛黄赤為熱白為寒是為五官○面王以上
　者小腸也面王以下者膀胱子處也(鼻凖為面王/詳前面病門)
解精微論曰泣涕者腦也腦者隂也髓者骨之充也故
　腦滲為涕
刺熱篇曰脾熱病者鼻先赤
口問篇曰人之嚏者何氣使然岐伯曰陽氣和利滿於
　心出於鼻故為嚏補足太陽榮眉本一曰眉上也○
　口鼻者氣之門户也
熱論篇曰傷寒二日陽明受之陽明主肉其脉俠鼻絡
　於目故身熱目疼而鼻乾不得臥也
遺篇刺法論帝曰余聞五疫之至皆相染易天牝從來
　復得其往氣出於腦即不干邪(天牝鼻也鼻受天之/氣故曰天牝詳十三)
　(卷瘟/疫門)
五常政大論曰審平之紀其主鼻○少陽司天欬嚏鼽
　衂鼻窒瘡瘍太陽司天鼽嚏喜悲○少隂司天嚏鼽
　衂鼻窒
六元六紀大論曰陽明所至為鼽嚏
至真要大論曰少隂司天民病鼽衂嚏嘔○少陽司天
　甚則鼽衂○太陽司天鼽衂善悲○少隂之復煩燥
　鼽嚏甚則入肺欬而鼻淵
　　　論證
鼻為肺竅又曰天牝乃宗氣之道而實心肺之門户故
　經曰心肺有病而鼻為之不利也然其經絡所至專
　属陽明自山根以上則連太陽督脉以通於腦故此
　數經之病皆能及之若其為病則窒塞者謂之鼽時
　流濁涕而或多臭氣者謂之鼻淵又曰腦漏或生瘜
　内而阻塞氣道者謂之鼻齆及有噴嚏鼻衂酒皶赤
　鼻之類各當辨而治之然總之鼻病無他也非風寒
　外感則内火上炎耳外感者治宜辛散内熱者治宜
　清凉知斯二者則治鼻大綱盡乎是矣
　　　論治(共六條/)
一鼻塞證有二凡由風寒而鼻塞者以寒閉腠理則經
　絡壅塞而多鼽嚏此證多在太陽經冝用辛散解表
　自愈如川芎散神愈散及麻黄紫蘓荆芥葱白之類
　皆可擇用○若由火邪上炎而鼻塞者單宜清火火
　之微者多近上焦出自心肺宜清化飲黄芩知母湯
　之類主之○火之甚者多出陽明或微兼頭痛宜竹
　葉石膏湯凉膈散之類主之○若風寒兼火者即防
　風通聖散之類亦可用大都常塞者多火暴塞者多
　風寒當以此辨之
一鼻涕多者多由於火故曰肺熱甚則鼻涕出由此觀
　之則凡無故多淚及多口涎者亦多屬肝脾之火皆
　其類耳
一鼻淵證總由太陽督脉之火甚者上連於腦而津津
　不已故又名為腦漏此證多因酒醴肥甘或乆用熱
　物或火由寒鬰以致濕熱上薰津汁溶溢而下離經
　腐敗有作臭者有大臭不堪聞者河澗用防風通聖
　散一兩加薄荷黄連各二錢以治之古法有用蒼耳
　散治之者○然以余之見謂此炎上之火而治兼辛
　散有所不宜故多不見效莫若但清隂火而兼以滋
　隂乆之自寕此即高者抑之之法故常以清化飲加
　白蒺藜五錢或一兩蒼耳子二三錢若火之甚者再
　以清凉等劑加减用之每獲全愈或用宣明防風湯
　之意亦可但此證一見即宜節戒早治乆則甚難為
　力也○凡鼻淵腦漏雖為熱證然流滲既乆者即火
　邪巳去流亦不止以液道不能扃固也故新病者多
　由於熱乆病者未必盡為熱證此當審察治之若執
　用寒凉未免别生他病其有漏泄既多傷其髓海則
　氣虚於上多見頭腦隐痛及眩運不寕等證此非補
　陽不可宜十全大補湯補中益氣湯之類主之○又
　醫學正傳有腦漏秘方亦可檢用
一鼻齆瘜肉阻塞清道雖鼻為肺竅而其壅塞為患者
　乃經絡肌肉之病此實陽明熱滯留結而然故内治
　之法宜以清大清氣為主外治之法宜以黄白散及
　千金瘜肉方雄黄散或簡易瘜肉方之類主之
一酒皶赤鼻多以好酒之人濕熱乗肺薫蒸面鼻血熱
　而然或以肺經素多風熱色為紅黑而生皶癤者亦
　有之内宜凉血清火外宜硫磺散白礬散之類主之
一鼻衂證詳見血證門
　　　灸法
𩕄㑹(灸七壮治/鼻齆鼻痔)　　　　上星(三壮七壮/治濁涕)
通天(灸七壮灸後鼻/出鼻積方愈)　　迎香(治鼻塞/多涕)
人中　　　　　　　　曲差
百㑹　　　　　　　　風府
大椎　　　　　　　　風池
合谷(並治鼻/流臭穢)
　　　鼻證論列方
川芎散(因六九/)　　　　雄黄散(因八四/)
宣明防風湯(因七七/)　　凉膈散(攻十九/痘八三)
硫黄散(因八九/)　　　　防風通聖散(攻十六/)
蒼耳散(因七三/)　　　　清化飲(新因十三/)
補中益氣湯(補三一/)　　神愈散(因七四/)
(正/𫝊)腦漏秘方(因七九/)　　十全大補湯(補二十/)
黄白散(因八十/)　　　　千金瘜肉方(因八五/)
竹葉石膏湯(寒五/  六)　　　白礬散(因八七/)
簡易瘜肉方(因八六/)　　黄芩知母湯(寒五一/)
　　　論外備用方
川芎茶調散(散囬六塞/傷風鼻)　羌活勝風湯(散六一塞/風熱鼻)
面鼻諸方(詳因陣六九/至一百止)
　
　
　
　
　
　
　景岳全書卷二十七
欽定四庫全書
　景岳全書卷二十八
　　　　　　　　　　　　明　張介賓　撰
　　聲瘖
　　　經義
脈解篇曰所爲入中爲瘖者陽盛已衰故爲瘖也内奪
　而厥則爲瘖俳此腎虚也少隂不至者厥也
經脈篇曰手少隂之别名曰通里循經入於心中繫舌
　本屬目系其實則支膈虚則不能言取之掌後一寸
　别走太陽也○足陽明之别名曰豐隆其别者循脛
　骨外廉上絡頭項合諸經之氣下絡喉嗌其病氣逆
　則喉痺瘁瘖實則狂巔虚則足不收脛枯取之所别
　也
腹中論帝曰人有重身九月而瘖此爲何也岐伯對曰
　胞之絡脈絶也胞絡者繫於腎少隂之脈貫腎繫舌
　本故不能言帝曰治之奈何岐伯曰無治也當十月
　復○帝曰有病膺腫頸痛胸滿腹脹此爲何病何以
　得之岐伯曰名厥逆帝曰治之奈何岐伯曰灸之則
　瘖石之則狂須其氣並乃可治也帝曰何以然岐伯
　曰陽氣重上有餘於上灸之則陽氣入隂入則瘖石
　之則陽氣虚虚則狂
大竒論曰胃脈沈鼓濇胃外鼓大心脈小急堅皆膈偏
　枯男子發左女子發右不瘖舌轉可治三十日起其
　從者瘖三歲起年不滿二十者三歲死○肝脈騖暴
　有所驚駭脈不至若瘖不治自巳
愛恚無言篇帝曰人之卒然憂恚而言無音者何道之
　塞何氣出行使音不彰願聞其方少師曰咽喉者水
　榖之道也喉嚨者氣之所以上下者也㑹厭者音聲
　之戸也口唇者音聲之扇也舌者音聲之機也懸雍
　垂者聲音之關也頏顙者分氣之所泄也横骨者神
　氣所使主發舌者也故人之鼻洞涕出不收者頏顙
　不開分氣泄也是故厭小而疾薄則發氣疾其開闔
　利其出氣易其厭大而厚則開闔難其出氣遲故重
　言也○人卒然無音者寒氣客於厭則厭不能發發
　不能下至其開闔不致故無音○帝曰刺之奈何岐
　伯曰足之少隂上繫於舌絡於横骨終於㑹厭兩瀉
　其血脈濁氣乃辟㑹厭之脈上絡任脈取之天突其
　其厭乃發也
逆調論曰不得臥而息有音者是陽明之逆也足三陽
　者下行今逆而上行故息有音也○夫起居如故而
　息有音者此肺之絡脈逆也絡脈不得隨經上下故
　留經而不行絡脈之病人也微故起居如故而息有
　音也
宣明五氣篇曰五邪所亂邪入於陽則狂邪入於隂則
　痺搏陽則爲巔疾摶隂則爲瘖陽入之隂則静隂出
　之陽則怒是謂五亂
脈要精微論曰心脈摶堅而長當病舌巻不能言其耎
　而散者當消環自已
生氣通天論曰陽不勝其隂則五臟氣爭九竅不通
脈度篇曰五臟常内閱於上七竅也五臟不利則七竅
　不通
邪氣臟腑病形篇曰心脈濇甚則爲瘖
寒熱病篇曰暴瘖氣鞭取扶突與舌本出血
寶命全形論曰夫鹽之味醎者其氣令器津泄絃絶者
　其音嘶敗木敷者其葉發病深者其聲噦人有此三
　者是謂瓌府毒藥無治短鍼無取此皆絶皮傷肉血
　氣争黑
熱病篇曰痱之爲病也身無痛者四肢不收智亂不甚
　其言微知可治甚則不能言不可治也
隂陽應象大論曰東方生風在地爲木在臟爲肝在音
　爲角在聲爲呼南方生熱在地爲火在臟爲心在音
　爲徵在聲爲笑中央生濕在地爲土在臟爲脾在音
　爲宫在聲爲歌西方生燥在地爲金在臓爲肺在音
　爲商在聲爲哭北方生寒在地爲水在臟爲腎在音
　爲羽在聲爲呻
　　　論證(共二條/)
聲音出於臟氣凡臟實則聲𢎞臟虚則聲怯故凡五臓
　之病皆能爲瘖如以憂思積慮久而至瘖者心之病
　也驚恐憤鬱瘁然致瘖者肝之病也或以風寒襲於
　皮毛火燥刑於金臟爲欬爲嗽而致瘖者肺之病也
　或以飢飽或以疲勞致敗中氣而喘促爲瘖者脾之
　病也至於酒色過傷慾火燔爍以致隂虧而盗氣於
　陽精竭而移槁於肺肺燥而嗽嗽久而瘖者此腎水
　枯涸之病也是五臓皆能爲瘖者其㮣如此然舌爲
　心之苗心病則舌不能轉此心爲聲音之主也聲由
　氣而發肺病則氣奪此氣爲聲音之户也腎藏精精
　化氣隂虚則無氣此腎爲聲音之根也經曰言而微
　終日乃復言者此氣之奪也而况於無聲者乎是知
　聲音之病雖由五臟而實惟心之神肺之氣腎之精
　三者爲之主耳然人以腎爲根蒂元氣之所由生也
　故由精化氣由氣化神使腎氣一虧則元陽寢弱所
　以聲音之標在心肺而聲音之本則在腎觀之經云
　陽盛已衰故爲瘖也内奪而厥則爲瘖俳此腎虛也
　然則腎爲聲音之根信非謬矣
一瘖啞之病當知虛實實者其病在標因竅閉而瘖也
　虚者其病在本因内奪而瘖也竅閉者有風寒之閉
　外感證也有火邪之閉熱乗肺也有氣逆之閉肝滯
　强也風閉者可散而愈火閉者可清而愈氣閉者可
　順而愈此皆實邪之易治者也至若痰涎之閉雖曰
　有虚有實然非治節不行何致痰邪若此此其虚者
　多而實者少當察邪正分緩急而治之可也内奪者
　有色慾之奪傷其腎也憂思之奪傷其心也大驚大
　恐之奪傷其膽也飢餒疲勞之奪傷其脾也此非各
　求其屬而大補元氣安望其嘶敗者復完而殘損者
　復振乎此皆虚邪之難治者也然難易之辨固若此
　而猶有難易之辨者則辨其久暫辨其病因乃可悉
　焉蓋暫而近者易漸而久者難脈緩而滑者易脈細
　而數者難素無損傷者易積有勞怯者難數劑即開
　者易久藥罔效者難此外復有號呌歌唱悲哭及因
　熱極暴飲冷水或暴吸風寒而致瘖者乃又其易者
　也若此者但知養息則勿藥可愈是皆所當辨者
　　　論治(共七條/)
一風寒襲於皮毛則熱鬱於内肺金不清而閉塞喉竅
　欬嗽甚而聲瘖者宜參蘇飲二陳湯小青龍湯金水
　六君煎三拗湯之類以散之
一火邪侵肺上焦熱甚而聲瘖者宜四隂煎麥門冬湯
　主之○心火盛者二隂煎○胃火上炎者竹葉石膏
　湯○肝膽火盛者柴胡清肝散之類主之○勞瘵痰
　嗽挾火者竹衣麥門冬湯主之
一肝邪暴逆氣閉爲瘖者宜小降氣湯潤下丸七氣湯
　之類主之
一痰氣滯逆而爲瘖者如二陳湯六安煎貝母丸潤下
　丸之類皆治標之可用者或用鹽湯探吐之亦可○
　其有虚痰或痰火之甚者當於痰飲門參酌治之
一虚損爲瘖者凡聲音之病惟此最多當辨而治之○
　凡色慾傷瘖病在腎者宜六味丸八味丸左歸丸右
　歸丸人參平肺湯大補元煎之類主之或兼肺火者
　宜一隂煎四隂煎人參固本丸之類擇而用之○凡
　大驚大恐猝然致瘖者肝膽受傷也宜七福飲五福
　飲十味温膽湯平補鎮心丹定志丸之類主之○凡
　飢餒疲勞以致中氣大損而爲瘖者其病在脾宜歸
　脾湯理隂煎補中益氣湯補隂益氣煎温胃飲之類
　主之○凡憂思過度致損心脾而爲瘖者宜七福飲
　歸脾湯之類主之○凡病人久𠻳聲啞者必由元氣
　大傷肺腎俱敗但宜補肺氣滋腎水養金潤燥其聲
　自出或畧加訶子百藥煎之類兼收斂以治其標務
　宜先本後末庶可保全若見其假熱而過用寒涼或
　見其痰盛而妄行消耗則未有一免者矣
一凡患風毒或病喉廱病既愈而聲則瘖者此其懸雍
　已損雖瘖無害也不必治之
一久病人不語者心氣已絶不治
　　　簡易方
一方　治失聲不出用蘿蔔搗自然汁入薑汁少許時
　時細飲之
一方　用皂角一條去皮子同蘿蔔三箇煎服數次聲
　即出
一方　治無故咽喉聲音不出用橘皮五兩水三升煮
　一升頓服效
一方　治猝啞用杏仁三分去皮煎熬别杵桂末一分
　和搗如泥每用杏核大一丸綿裹噙口中細細嚥之
　日三夜五
一方　用密陀僧爲極細末每服一錢㸃茶飲之聲即
　出
　按右方皆治標之法凡猝瘖輕淺者亦可取效若係
　根本之病不得㮣以爲用
　　　聲瘖論列方
一隂煎(新補八/)　　　　　二隂煎(新補十/)
大補元煎(新補一/)　　　　五福飲(新補六/)
七福飲(新補七/)　　　　　補中益氣湯(補三一/)
歸脾湯(補三三/)　　　　　温胃飲(新熱五/)
補隂益氣煎(新補十六/)　　六味丸(補一二一/)
八味丸(補一二二/)　　　　金水六君煎(所和一/)
左歸丸(新補四/)　　　　　右歸丸(新補五/)
人參固本丸(補百七/)　　　定志丸(補百十七/)
六安煎(新和二/)　　　　　柴胡清肝散(寒五九/)
二陳湯(和一/)　　　　　　參蘇飲(散三四/)
平補鎮心丹(補百十一/)　　三拗湯(散七八/)
七氣湯(和四七/)　　　　　竹葉石膏湯(寒六/)
四隂煎(新補十二/)　　　　潤下丸(和百十七/)
人參平肺湯(因一八七/)　　理隂煎(新熱三/)
麥門冬湯(寒四四/)　　　　十味温膽湯(和一五三/)
華蓋散(散七九/)　　　　　小青龍湯散(八/)
竹衣麥門冬湯(因一八九/)　貝母丸(新和十八/)
小降氣湯(和四二/)
　　　論外備用方
百合丸(因一八入/肺燥失聲)　　　　杏仁煎(因一八三/欬𠻳失聲)
訶子甘桔湯(因一七八/火盛失音)　　鐵笛丸(因一九一/謳歌失音)
靛花丸(因一八二/喉風失音)
　　咽喉
　　　經義
憂恚無言篇曰咽喉者水穀之道也喉嚨者氣之所以
　上下者也(詳前聲/瘖門)
隂陽别論曰一隂一陽結謂之喉痺
厥論曰手陽明少陽厥逆發喉痺嗌腫
經脈篇曰足陽明之别上絡頭項合諸經之氣下絡喉
　嗌其病氣逆則喉痺瘁瘖○三焦手少陽也是動則
　病嗌腫喉痺○小腸手太陽也是動則病嗌痛頷腫
　○腎足少隂也是所生病口熱舌乾咽腫上氣嗌乾
　及痛
骨空論曰督脈爲病嗌乾
五音五味篇曰衝脈任脈皆起於胞中上循背裏爲經
　絡之海其浮而外者循腹右上行㑹於咽喉别而絡
　唇口
脈解篇曰厥隂所謂甚則嗌乾熱中者隂陽相薄而熱
　故嗌乾也
竒病論曰肝者中之將也取决於膽咽爲之使
厥病篇曰嗌乾口中熱如膠取足少隂
雜病篇曰喉痺不能言取足陽明能言取手陽明
熱病篇曰喉痺舌巻口中乾煩心心痛臂内廉痛不可
　及頭取手小指次指爪甲下去端如韭葉
繆刺論曰邪客於手少陽之絡令人喉痺舌卷口乾心
　煩刺手中指次指爪甲上去端如韭葉各一痏○邪
　客於足少隂之絡令人嗌痛不可内食無故善怒氣
　上走賁上刺足下中央之脈各三痏○嗌中痛不能
　内唾時不能出唾者刺然骨之前出血立已左刺右
　右刺左
六元正紀大論曰少陽司天三之氣喉痺目赤善暴死
　　少隂司天嗌乾腫上
至真要大論云歲太隂在泉嗌腫喉痺○太陽在泉寒
　淫所勝民病嗌痛頷腫○太隂之勝喉痺項强○少
　陽司天客勝則丹胗外發喉痺頭痛嗌腫
　　　論證(共三條/)
喉痺一證在古方書雖有十八證之辨而古人悉指爲
　相火然此證雖多由火而復有非火證者不可不詳
　察也蓋火有真假凡實火可清者即真火證也虛火
　不宜清者即水虧證也且復有隂盛格陽者即真寒
　證也故内經曰太陽在泉寒淫所勝民病嗌痛頷腫
　其義即此何後人之弗究也
　喉痺所屬諸經凡少陽陽明厥隂少隂皆有此證具
　列如前但其中虚實各有不同蓋少陽厥隂爲木火
　之臟固多熱證陽明爲水榖之海而胃氣直透咽喉
　故又惟陽明之火爲最盛欲辨此者但察其以情志
　鬱怒而起者多屬少陽厥隂以口腹肥甘辛熱太過
　而起者多屬陽明凡患此者多宜以實火論治至若
　少隂之候則非此之此蓋少隂之脈絡於横骨終於
　會厭繫於舌本凡隂火逆衝於上多爲喉痺但少隂
　之火有虚有實不得類從火斷若果因實火自有火
　證火脈亦易知也若因酒色過度以致真隂虧損者
　此腎中之虚火證也非壯水不可又有火虚於下而
　格陽於上此無根之火即腎中之真寒證也非温補
　命門不可凡此諸經不同而虚實大異皆後人所罕
　知者獨褚氏遺書有上病察下之說誠見道之言也
　咽喉證總謂之火則名目雖多似有不必盡辨者然
　亦有不可不辨者如單乳蛾雙乳蛾及纒喉風之有
　不同也蓋腫於咽之兩旁者爲雙蛾腫於一邊者爲
　單蛾此其形必圓突如珠乃癰癤之類結於喉間故
　多致出毒或宜刺出其血而愈者其纒喉風則滿片
　紅腫多不成膿亦不必出血但使火降其腫自消此
　其所以有異而治之當有法也
　　　論治(共九條/)
一火證喉痺悉宜以抽薪飲主之○火不甚者宜徙薪
　飲主之○凡肝膽之火盛者宜以芍藥梔子草龍膽
　爲主○陽明胃火盛者宜以生石膏爲主若大便秘
　結不通則宜加大黄芒硝之屬通其便而火自降○
　凡火浮於上而熱結於頭面咽喉者最宜清降切不
　可用散風升陽等劑蓋此火由中得升愈熾經曰髙
　者抑之正此之謂非火鬱宜發及升陽散火之義學
　者於此最當體察勿得誤認其面目○凡外治火證
　腫痛之法宜以木鱉子磨醋用鵞翎蘸攪喉中引去
　其痰或另少和清水免其太酸時時呷𠻳喉中不可
　嚥下引吐其痰爲更善漱後以代匙散吹之仍内服
　煎藥自無不愈○凡火壅於上而食物之治最宜雪
　梨漿緑豆飲之屬爲妙若南方少梨之處或以好蘿
　蔔杵汁和以清泉少加𤣥明粉攪匀徐徐飲之既可
　消痰亦可清火○凡單雙乳蛾若毒未甚膿未成者
　治之自可消散若勢甚而危者必須砭出其血庶可
　速退此因其急亦不得已而用之也又古法用三稜
　鍼刺少商穴出血云治喉痺立愈
一隂虛喉痺其證亦内熱口渴喉乾或唇紅頰赤痰涎
　壅盛然必尺脈無神或六脈雖數而浮軟無力但察
　其過於酒色或素稟隂氣不足多倦少力者是皆腎
　隂虧損水不制火而然火甚者宜滋隂八味煎加減
　一隂煎之類主之○火微而不喜冷物及大便不堅
　小便不熱者宜六味地黄湯一隂煎之類主之○若
　因思慮焦勞兼動心火者宜二隂煎主之
一格陽喉痺由火不歸元則無根之火客於咽喉而然
　其證則上熱下寒全非火證凡察此者但診其六脈
　微弱全無滑大之意且下體絶無火證腹不喜冷即
　其候也蓋此證必得於色慾傷精或泄瀉傷腎或本
　無實火而過服寒涼以傷陽氣者皆有此證速宜用
　鎮隂煎爲上八味地黄湯次之或用蜜附子含嚥亦
　妙若再用寒涼必致不救
一陽虚喉痺非喉痺因於陽虚乃陽虚因於喉痺也蓋
　有因喉痺而過於攻擊致傷胃氣者有艱於食飲倉
　廩空虚亦傷胃氣者又有氣體素弱不耐勞倦而傷
　胃氣者凡中氣内虚疼痛外逼多致元陽飛越脈浮
　而散或弱而澁以致聲如鼾睡痰如拽鋸者此肺胃
　垂絶之候速宜挽囘元氣以人參一味濃煎放心徐
　徐飲之如痰多者或加竹瀝薑汁亦可如遲多致不
　救如作實火治之則禍如反掌
一喉癬證凡隂虚勞損之人多有此病其證則滿喉生
　瘡紅痛久不能愈此實水虧虚火證也宜用前隂虚
　喉痺之法治之○若多欬嗽肺熱宜以四隂煎之類
　主之○若滿喉生瘡破爛而痛者宜用牛黄益金散
　吹敷之仍内服滋補真隂之劑自可全愈
一瘟毒喉痺乃天行瘟疫之氣其證則咽痛項腫甚有
　頸面頭項俱腫者北方尤多此病俗人呼爲蝦蟇瘟
　又名顱鷀瘟亦名大頭瘟此濕熱壅盛最㓙之候宜
　清諸經之火或㵼陽明之熱當察緩急而治之東垣
　有普濟消毒飲專治瘟毒喉痺百發百中
　銷喉風證時人以咽喉腫痛飲食難入或痰氣壅塞
　不通者皆稱爲銷喉風而不知有真正銷喉風者甚
　竒甚急而實人所未知也余在燕都嘗見一女子年
　已及笄忽一日於仲秋時無病而喉竅緊澁息難出
　入不半日而緊澁愈甚及延余視胗其脈無火也問
　其喉則無腫無痛也觀其貌則面青瞠目不能語也
　聽其聲則喉竅之細如鍼抽息之窘如線伸頸掙命
　求救不堪之狀甚可憐也余見而疑之不得其解然
　意謂風邪閉塞喉竅非用辛温不能解散遂以二陳
　湯加生薑煎而與之毫忽無效意復用獨參湯以救
　其肺然見其勢危若此恐滋怨謗終亦未敢下手他
　醫見之亦但束手而已如此者一日夜而歿後又一
　人亦如此而歿若此二人者余至今莫識其所以病
　此終身之疑竇殊自愧也然意必肺氣竭絶而然倘
　再有值此者恐非獨參湯决不能救故筆諸此以俟
　後之君子虚心詳酌焉
一楊梅結毒有喉間潰爛作痛久而不愈者此非喉痺
　之屬乃楊梅瘡毒也宜仙遺糧湯甚者宜以土茯苓
　煎湯吞五寶丹
一諸物哽於喉中或刺或骨必有鋒芒之逆所以刺而
　不下凡下而逆者反而上之則順矣故治此者當借
　飲食之勢涌而吐之使之上出則如拔刺之捷也若
　芒刺既深必欲推下非惟理勢不能必且延遲或飲
　食既消無可推送以致漸腫則爲害非細矣○凡諸
　骨鯁或以餳糖一大塊滿口吞而嚥之或用韭菜煮
　畧熟勿切呑下一束即裹而下亦妙
　　　述古(共二條/)
張子和曰喉痺病大㮣痰火所致急者宜吐痰後復下
　之上下分消而愈又甚者以鍼刺去血然後用藥吐
　下此爲治之上䇿若人畏懼而委曲旁求瞬息喪命
　治喉痺之火與救火同不容少待内經曰火鬱發之
　發散也吐中有發散之義出血者亦發散之端也治
　斯疾者毋執緩方小方而藥之曰吾藥乃王道不動
　臟腑若幸遇疾之輕者而獲愈疾之重者循死矣豈
　非誤殺也耶
龎氏曰伏氣之病古方謂之腎傷寒謂非時有暴寒中
　人毒氣伏於少隂經始初不病旬月乃發脈微弱法
　當以傷寒治之非喉痺之病也次必下利○愚按此
　證亦所嘗有是必以少隂少陽之火令太陽之寒令
　太隂之濕令而復兼風寒之邪者皆有此證故治此
　者不必治喉痺但治外邪其喉自愈即如新方諸柴
　胡飲及散陣諸方皆可隨宜酌用
　　　格陽喉痺新按
余友王蓬雀年出三旬初未識面因患喉痺十餘日延
　余診視見其頭面浮大喉頸粗極氣急聲啞咽腫口
　瘡痛楚之甚一婢倚背坐而不臥者累日矣及察其
　脈則細數微弱之甚問其言則聲微似不能振者詢
　其所服之藥則無非芩連栀栢之屬此蓋以傷隂而
　起而復爲寒涼所逼以致寒盛於下而格陽於上即
　水飲之類俱已難入而尤畏煩熱余曰危哉再遲半
　日必不救矣遂與鎮隂煎以冷水頓冷徐徐使嚥之
　用畢一煎過宿而頭項腫痛盡消如失余次早見之
　則癯然一瘦質耳何昨日之巍然也遂繼用五福飲
　之類數劑而起疑者始皆駭服自後感余再生遂成
　莫逆
　　　虛損喉癬新按
一來宅女人年近三旬因患虚損更兼喉癬疼痛多醫
　罔效余診其脈則數而無力察其證則大便溏泄問
　其治則皆退熱清火之劑然愈清火而喉愈痛察之
　既確知其本非實火而且多用寒涼以致肚腹不實
　總亦格陽之類也遂專用理隂煎及大補元煎之類
　出入間用不半月而喉痛減不半年而病全愈
　　　小兒吞釘新按
一王氏子甫周歲其母以一鐵釘與之玩弄不覺納之
　口中呑入喉間其父號呼求救余徃視之但見其母
　倒提兒足以冀其出口鼻皆血危劇之甚余曉之曰
　豈有倒懸可以出釘而能無傷命者哉因速令抱正
　遂聞啼聲余曰釘已下咽不在喉矣其父曰嬌嫰之
　臟安能堪此但因其哀求之切不得不允姑以慰之
　然計無從出而逼索方藥頃刻數四余只得静坐齋
　頭濳思熟計亦無所得乃取本草一玩覬啓其幾見
　所載曰鐡畏樸硝遂得一計乃用活磁石一錢樸硝
　二錢並研爲末付其父令以熬熟猪油加蜜和調藥
　末與之於申末之頃盡吞之至次早其父匍匐階前
　曰昨於三鼓時忽解下一物大如芋子瑩如蓴菜潤
　滑無稜藥䕶其外撥而視之則釘在其中矣持以視
　余乃京中釘鞋所用磨菇釘也其父索其方並問其
　故余曰所用者芒硝磁石耳蓋硝非磁石不能使藥
　附釘磁石非硝不能逐釘速出非油則無以潤非蜜
　則未必吞合是四者則着者着逐者逐潤者潤同功
　合力裹䕶而出矣公亦以爲然否其父手額稱謝曰
　神哉不可冺也宜筆記之以資後人之識焉
　　　附按
薛立齋治一婦人咽間作痛兩月後始潰而不斂遍身
　筋骨亦痛諸藥不應先以土萆薢湯數劑而歛更以
　四物湯倍加土茯苓黄茋二十餘劑諸證悉愈○又
　一彌月小兒先於口内患之後延於身年餘不愈以
　土茯苓爲末乳汁調服毋以白湯調服月餘而愈○
　又一男子生廣瘡服輕粉稍愈後復發又服輕粉稍
　愈繼後大發喉腭潰蝕與鼻相通臂腿數枚如桃大
　潰年餘不斂虚證悉具投以萆薢湯爲主佐以徤脾
　諸藥月餘而安○又一婦人臉鼻俱蝕半載不斂治
　以前藥而愈○按此方本治淫瘡味甘而利善去濕
　熱和血脈所以凡諸瘡毒皆宜用之其效未可盡述
　　　咽喉論列方
抽薪飲(新寒三/)　　　　　徙薪飲(新寒四/)
土萆薢湯(外一九九/)　　　一隂煎(新補八/)
二隂煎(新補十/)　　　　　仙遺糧湯(外一九八/)
五福飲(新補六/)　　　　　獨參湯(補三六/)
六味地黄湯(補一二一/)　　四物湯(補八/)
二陳湯(和一/)　　　　　　滋隂八味煎(新寒十七/)
緑豆飲(新寒十四/)　　　　理隂煎(新熱三/)
加減一隂煎(新補九/)　　　雪梨漿(新寒十六/)
鎮隂煎(新熱十三/)　　　　普濟消毒飲(寒十三/)
五寶丹(外二百五/)　　　　四隂煎(新補十二/)
牛黄益金散(因一八五/)　　蜜附子(因一八四/)
代匙散新(因四八/)　　　　大補元煎(新補一/)
八味地黄丸(補一二二/)
　　　論外備用方
甘露飲(寒十/)　　　　　　加減八味丸(補一二三/)
直指黄芩湯(寒百七/心肺熱)　　　咽喉諸方(詳因陣一七五/至二百一止)
　　齒牙
　　　經義
上古天真論曰女子七歲腎氣盛齒更髪長三七腎氣
　平均故真牙生而長極○丈夫八嵗腎氣實髪長齒更
　三八腎氣平均筋骨勁强故真牙生而長極五八腎
　氣衰髪墮齒稿八八則齒髮去
邪客篇曰天有列星人有牙齒
五味論帝曰苦走骨多食之令人變嘔何也少俞曰苦
　入於胃五穀之氣皆不能勝苦苦入下脘三焦之道
　皆閉而不通故變嘔齒者骨之所終也故苦入而走
　骨故入而復出知其走骨也
經脈篇曰手陽明之脈其支者從缺盆上頸貫頰入下
　齒中○足陽明之脈下循鼻外入上齒中還出挾口
　環唇下交承漿
寒熱篇曰臂陽明有入頄徧齒者名曰大迎下齒齲取
　之臂惡寒補之不惡寒瀉之○足太陽有入頄徧齒
　者名曰角孫上齒齲取之在鼻與頄前方病之時其
　脈盛盛則瀉之虚則補之○骨寒熱者病無所安汗
　注不休齒未稿取其少隂於隂股之絡齒已稿死不
　治骨厥亦然
雜病篇曰齒痛不惡清飲取足陽明惡清飲取手陽明
　　　論證(共四條/)
齒牙之病有三證一曰火二曰蟲三曰腎虚凡此三者
　病治各有不同辨得其真自無難治之齒疾矣○凡
　火病者必病在牙床肌肉間或爲腫痛或爲糜爛或
　爲臭穢脫落或牙縫出血不止是皆病在經絡而上
　牙所屬足陽明也止而不動下牙所屬手陽明也嚼
　物則動而不休此之爲病必美酒厚味膏粱甘膩過
　多以致濕熱蓄於腸胃而上壅於經乃有此證治宜
　戒厚味清火邪爲主○蟲痛者其病不在經而在牙
　亦由肥甘濕熱化生牙䖝以致蝕損蛀空牙敗而痛
　治宜殺蟲爲主濕熱勝者亦宜兼清胃火○腎虚而
　牙病者其病不在經而在臟蓋齒爲骨之所終而骨
　則主於腎也故曰腎衰則齒豁精固則齒堅至其爲
　病則凡齒脆不堅或易於摇動或疎豁或突而不實
　凡不由蟲不由火而齒爲病者必腎氣之不足此則
　或由先天之稟虧或由後天之斵喪皆能致之是當
　以專補腎氣爲主
一齒有傷於外因者或以撃損或以跌撲或勉强咬嚼
　堅硬等物久之無不損齒此豈藥之可療知者自當
　慎也
一種齒法古有晨昏叩齒之說雖亦可行然而谷谷震
　動終非盡善之道余每因勞因酒亦嘗覺齒有浮哭
　之意則但輕輕咬實務令漸咬漸齊或一二次或日
　行二三次而根自固矣又凡於小解時必先咬定牙
　根而後解則腎氣亦頼以攝非但固精亦能堅齒故
　余年逾古稀而齒無一損亦大得此二方之力
一金丹全書云今人漱齒每以早晨是倒置也凡一日
　飲食之毒積於齒縫當於夜晚刷洗則垢穢盡去齒
　自不壊故云晨漱不如夜漱此善於養齒者今觀智
　者每於飯後必漱則齒至老堅白不壞斯存養之功
　可見矣
　　　論治(共六條/)
一陽明熱壅牙痛宜清胃散清胃飲之類主之○若火
　之甚者宜抽薪飲太清飲之類主之皆所以清其源
　也○若腎隂本虚胃火復盛上實下虚而爲熱渴腫
　痛者玉女煎爲最妙
一牙痛外傅之藥惟辛温可以散熱宜細辛煎丁香散
　薑黄散赴筵散之類主之然惟二辛煎三香散爲尤
　妙
一蟲牙蛀空疼痛宜瑞竹堂方韭子湯巴豆丸藜蘆散
　皆可擇而用之
一牙縫出血不止無非胃火所致宜以前清胃等藥主
　之○亦有隂虚於下格陽於上則六脈微細全非實
　熱火證牙縫之血大出不能止而手足厥冷者速宜
　以鎮隂煎主之若誤用寒涼必致不救
　腎虚牙齒不固或摇動或脆弱浮突者雖宜以補腎
　爲主然亦當辨其寒熱凡左歸丸六味丸可壯腎中
　之隂右歸丸八味丸可補腎中之陽須通加骨碎補
　丸服尤妙○若齒牙浮動脫落或牙縫出血而口不
　臭亦無痛者總屬隂中之陽虚宜安腎丸之類主之
一走馬牙疳牙床腐爛齒牙脫落謂之走馬者言其急
　也此蓋熱毒藴蓄而然凡病此者大爲㓙候初見此
　證速宜内瀉陽明之火兼以緑豆飲常服之外用氷
　白散北棗丹之類傅之○丹溪法曰用乾北棗燒存
　性同枯白礬爲末敷之神效
　　　述古(共二條/)
聖恵方云熱者怕冷水宜用牙硝薑黄雄黄荆芥等治
　之○冷者怕熱湯宜用乾薑蓽撥等治之○不怕冷
　熱乃風牙以猪牙皂角殭蠶蜂房草烏治之○有孔
　者爲蟲牙宜雄黄石灰沙糖等治之○用藥了皆以
　温水潄之
薛立齋曰齒痛若因手足陽明經濕熱用東垣清胃散
　○若因風寒入腦腦痛齒亦痛用羌活附子湯○若
　因思慮傷脾用歸脾湯○若因鬱火所致用越鞠丸
　○若因酒麵灸􁳚而發用清胃散○若因飲食傷脾
　用六君子湯○若因勞傷元氣用補中益氣湯○若
　因脾胃素弱用六君子當歸升麻○若因腎經隂虚
　用六味丸○若因腎經陽虛用八味丸○若隂陽俱
　虛用十補丸○若脾腎虛寒用安腎丸○徐用誠先
　生云凡齒痛惡寒熱等證屬足手陽明經齒搖斷脫屬
　足少隂經齒蝕腫痛出血皆胃火所致也亦有諸經
　錯雜之邪與外因爲患者
　　　附按
醫統云宋汪丞相之寵好食厚味一日熱大作齒間壅
　出有肉漸大脹滿口不能閉水漿不入一醫用生地
　黄汁一碗牙皂角數挺火上炙熱蘸汁令盡爲末敷
　壅肉上隨即消縮不日而愈
　　　鍼灸法
足内踝二尖(治上牙/痛灸之)足三里(治上齒痛灸/四十九壯)手三間(治下/齒痛)
(灸七/壯)列缺(灸七壯/永不發)合谷(齒齲/灸之)内庭(下牙痛鍼/灸皆可)陽谷(治上/牙痛)
(在手外踝骨尖左灸右右/灸左十一壯屢騐神效)太淵(治風/牙)肩髃(七壯隨左/右灸之)耳
垂下盡骨上穴(灸三壯痛/即止如神)
一法治一切牙痛以草量手中指至掌後横紋止將草
　折作四分去三畱一於横紋後量臂中隨痛左右灸
　三壯即愈
一經驗法於耳前鬂髮尖内有動脈處隨痛左右用小
　艾炷灸五七壯神效亦不必貼膏藥如再發再灸即
　可斷根
　　　齒牙論列方
清胃飲(寒五六/)　　　　　清胃散(寒五四/)
補中益氣湯(補三一/)　　　抽薪飲(新寒三/)
氷玉散(新因四六/    四七)　　　　羌活附子湯(散五九/)
大清飲(新寒十三/)　　　　三仙散(因一五四/)
六君子湯(補五/)　　　　　緑豆飲(新寒十四/)
藜蘆散(因一五一/)　　　　瑞竹堂方(用一四九/)
歸脾湯(補三三/)　　　　　三香散(新因四九/)
韭子湯(因一四八/)　　　　麝礬散(因一五五/)
六味丸(補一二一/)　　　　玉女煎(新寒十二/)
丁香散(因一四二/)　　　　八味丸(補一二二/)
鎮隂煎(新熱十三/)　　　　薑黄散(因一六四/)
左歸丸(新補四/)　　　　　細辛煎(因百四十/)
赴筵散(因一四五/)　　　　右歸丸(新補五/)
二辛煎(新因四五/)　　　　越鞠丸(和一五四/)
十補丸(熱一七四/)　　　　北棗丹(因一五二/)
巴豆丸(因百五十/)　　　　安腎丸(因一三八/)
　　　論外備用方
良方蘆薈丸(寒一六八/疳虫)　　齒牙諸方(詳因陣一三五/至一七四止)
　
　
　
　
　
　
　
　
　景岳全書卷二十八
欽定四庫全書
　景岳全書卷二十九
　　　　　　　　　　　　明　張介賓　撰
　　遺精
　　　經義
上古天真論曰上古有真人者提挈天地把握隂陽呼
　吸精氣獨立守神肌肉若一故能夀敝天地無有終
　時○中古有至人者淳德全道和於隂陽調於四時
　去世離俗積精全神游行天地之間視聽八逺之外
　此蓋益其夀命而强者也亦歸於真人○其次有聖
　人者處天地之和從八風之理適嗜慾於世俗之間
　無恚嗔之心行不欲離於世舉不欲觀於俗外不勞
　形於事内無思想之患以恬愉爲務以自得爲功形
　體不敝精神不散亦可以百數○今時之人不然也
　以酒爲漿以妄爲常醉以入房以欲竭其精以耗散
　其真不知持滿不時御神務快其心逆於生樂起居
　無節故半百而衰也○夫上古聖人之教下也皆謂
　之虚邪賊風避之有時恬憺虚無真氣從之精神内
　守病安從來○腎者主水受五臟六腑之精而藏之
　故五臟盛乃能寫
生氣通天論曰蒼天之氣清浄則志意治順之則陽氣
　固雖有賊邪弗能害也此因時之序故聖人傳精神
　服天氣而通神明失之則内閉九竅外壅肌肉衞氣
　解散此謂自傷氣之削也○隂者藏精而起亟也陽
　者衞外而爲固也○凡隂陽之要陽密乃固兩者不
　和若春無秋若冬無夏因而和之是謂聖度故陽强
　不能密隂氣乃絶隂平陽秘精神乃治隂陽離決精
　氣乃絶○隂之所生本在五味隂之五宫傷在五味
　○味過於辛筋骨阻弛精神乃央
金匱真言論曰夫精者身之本也故藏於精者春不病
　温
本神篇曰天之在我者德也地之在我者氣也德流氣
　薄而生者也故生之來謂之精兩精相摶謂之神隨
　神徃來謂之䰟並精而出入者謂之魄○是故怵惕
　思慮者則傷神神傷則恐懼流淫而不止○恐懼而
　不解則傷精精傷則骨痠痿厥精時自下是故五臟
　主藏精者也不可傷傷則失守而隂虚隂虚則無氣
　無氣則死矣
本藏篇曰人之血氣精神者所以奉生而周於性命者
　也○志意者所以御精神收魂魄適寒温和喜怒者
　也○志意和則精神專直魂魄不散悔怒不起五臟
　不受邪矣
經脈篇曰人始生先成精精成而腦髓生
邪客篇曰心者五臟六腑之大主也精神之所舎也其
　藏堅固邪弗能容也容之則心傷心傷則神去神去
　則死矣
平人絶穀篇曰血脈和則精神乃居故神者水榖之精
　氣也
調經本神等論曰心藏神肺藏氣肝藏血脾藏肉腎藏
　精而成此形志意通内連骨髓而成身形五臟
六節藏象論曰心者生之本神之變也○腎者主蟄封
　藏之本精之處也
痿論曰肺主身之皮毛心主身之血脈肝主身之筋膜
　脾主身之肌肉腎主身之骨髓
衞氣篇曰五藏者所以藏精神䰟魄者也六腑者所以
　受水穀而行化物者也其氣内干五藏而外絡肢節
　其浮氣之不循經者爲衞氣其精氣之行於經者爲
　營氣隂陽相隨外内相貫如環之無端
疏五過論曰嘗貴後賤雖不中邪病從内生名曰脫營
　嘗富後貧名曰失精五氣流連病有所並暴樂暴苦
　始樂後苦皆傷精神精氣竭絶形體毁沮○故貴脫
　勢雖不中邪精神内傷身必敗亡
　　　論證(共三條/)
夢遺精滑總皆失精之病雖其證有不同而所致之本
　則一蓋遺精之始無不病由乎心正以心爲君火腎
　爲相火心有所動腎必應之故凡以少年多慾之人
　或心有妄思或外有妄遇以致君火摇於上相火熾
　於下則水不能藏而精隨以泄初泄者不以爲意至
　再至三漸至不已及其久而精道滑則隨觸皆遺欲
　遏不能矣斯時也精竭則隂虚隂虚則無氣以致爲
　勞爲損去死不逺可無畏乎蓋精之藏制雖在腎而
　精之主宰則在心故精之蓄泄無非聽命於心凡少
　年初省人事精道未實者苟知惜命先須惜精苟欲
　惜精先宜浄心但見伶俐乖巧之人多有此病而田
　野愚魯之夫多無此病其故何也亦總由心之動静
　而已此少年未病之前所當知也及其旣病而求治
　則尤當以持心爲先然後隨證調理自無不愈使不
　知求本之道全恃藥餌而欲望成功者蓋亦幾希矣
一遺精之證有九凡有所注戀而夢者此精爲神動也
　其因在心○有慾事不遂而夢者此精失其位也其
　因在腎○有值勞倦即遺者此筋力有不勝肝脾之
　氣弱也○有因用心思索過度徹遺者此中氣有不
　足心脾之虚陷也○有因濕熱下流或相火妄動而
　遺者此脾腎之火不清也○有無故滑而不禁者此
　下元之虚肺腎之不固也○有素禀不足而精易滑
　者此先天元氣之单薄也○有久服冷利等劑以致
　元陽失守而滑泄者此誤藥之所致也○有壯年氣
　盛久節房慾而遺者此滿而溢者也○凡此之類是
　皆遺精之病然心主神肺主氣脾主濕肝主疎泄腎
　主閉藏則凡此諸病五臟皆有所主故治此者亦當
　各求所因也○至若盛滿而溢者則去者自去生者
　自生勢出自然固無足爲意也
一因夢而出精者謂之夢遺不因夢而精自出者謂之
　滑精夢遺者有情有火有虚有溢有因情動而夢者
　有因精動而夢者情動者當清其心精動者當固其
　腎滑精無非腎氣不守而然若暴滑而兼痛者則當
　從赤白濁門論治
　　　論治(共八條/)
一精道滑而常夢常遺者此必始於慾念成於不謹積
　漸日深以致腎氣不固而然惟苓术兎絲丸爲最佳
　其次則小兎絲子丸金鎖思仙丹之類皆可擇用
一君火不清神摇於上則精遺於下火甚者宜先以二
　隂煎之類清去心火火不甚者宜先以栢子養心丸
　天王補心丹或人參丸逺志丸之類收養心氣然後
　用苓术兎絲丸之類固之
一相火易動肝腎多熱而易於疎泄者宜經騐猪肚丸
　爲最或固精丸之類主之然須察其火之微甚宜清
　者亦當先清其火
一凡思慮勞倦每觸即遺者但當培補心脾勿得誤爲
　清利惟夀脾煎或歸脾湯減去木香或用秘元煎主
　之皆其宜也其有氣分稍滯不堪茋术者宜兎絲煎
　主之或以人參湯吞茯术兎絲丸亦妙
一先天素稟不足元陽不固每多遺滑者當以命門元
　氣爲主如左歸右歸六味八味等丸或五福飲固隂
　煎兎絲煎之類隨宜用之或經騐秘真丹亦可酌用
一濕熱下流火伏隂中而遺者宜四苓散或大小分清
　飲之類主之
一過服寒涼冷利等藥以致陽氣不固精道滑而遺泄
　不止者速當温補脾腎宜五君子煎夀脾煎或右歸
　丸八味地黄丸家韭子丸之類主之
一治遺精之法凡心火盛者當清心降火相火盛者當
　壯水滋隂氣陷者當升舉滑泄者當固澁濕熱相乗
　者當分利虚寒冷利者當温補下元元陽不足精氣
　兩虚者當專培根本今人之治遺泄動以黄栢知母
　爲君或專用固本丸坎離丸之類不知苦寒之性極
　能沈降瀉水腎虚者尤非所宜腎有補而無瀉此輩
　亦何裨於腎而凡用治於非火滑泄者適足爲腎之
　害耳
　　　述古
丹溪曰夢遺精滑專主乎熱熱則流通宜滋隂降火勞
　神思者安神養心久而虚脫者須兼補藥及收澁之
　藥無有不愈
薛立齋曰按前證若腎氣不足用益志湯金鎖正元丹
　肝腎虚熱者用六味丸加味逍遥散脾虚熱者用六
　味丸補中益氣湯凡此悉屬不足之證宜用十全大
　補湯或用萆薢分清飲送八味丸○又曰按前證屬
　足三隂虧損所致若肝腎虚熱者用四物湯加柴胡
　山梔山茱茰山藥脾胃氣虚者用補中益氣加山茱
　茰山藥思慮傷脾者兼用歸脾湯加山茱茰山藥肝
　腎虧損者六味丸真陽虚敗者八味丸心腎不交用
　萆薢分清飲心氣虚熱者清心蓮子飲
英全善綱目云一壯年夢遺白濁與濇精藥益甚知其
　鬱滯改用導赤散大劑服之遺濁皆止○又一中年
　夢遺與澁藥勿效改與神芎丸下之下後與猪苓丸
　遂愈
徐東臯云夢遺因心經有火神思不寧所以夢與人交
　而精泄治當用清心安神温膽等劑加黄連生地人
　參逺志茯神棗仁羚羊角之類○有自遺者乃氣血
　虚而下脫有因熱而流通者當分虛實須用八物湯
　加龍骨牡礪樗根皮之類○有小便後精出不可禁
　者或不小便而自出者或莖中出而痒痛常如欲小
　便者並宜先服辰砂妙香散或威喜丸或分清飲别
　以綿裹龍骨同煎或加五棓子牡礪白茯苓五味子
　之屬煎服
王宇泰曰凡病精泄不禁自汗頭眩虚極或寒或熱用
　補澁之藥不效其脈浮軟而散蓋非虚也亦非房室
　過度此無他心有所覩因有所慕意有所樂慾想方
　興不遂所欲而致斯疾既以藥補且固不效將何以
　治之緣心有愛則神不歸意有想則志不寧當先和
　營衞營衞和則心安次調其脾脾氣和則志舎定心
　腎交媾精神内守其病自愈其法用人參三錢當歸
　一錢洗焙爲末作三服糯米飲調下服畢自汗出而
　寒熱退若頭眩未除用川芎三錢人參一錢焙爲末
　作三服沸湯調下頭眩瘥而精不禁者用芍藥半兩
　丁香三錢木香三錢剉散每服用生薑五片棗二枚
　以水同煎空心服即心安神定精固神恱
　　　遺精論列方
小兎絲丸(固三五/)　　　　家韭子丸(固三四/)
五君子煎(新熱六/)　　　　人參丸(補百六/)
歸脾丸(補三三/)　　　　　大分清飲(新寒五/)
兎絲煎(新固三/)　　　　　壽脾煎(新熱十六/)
小分清飲(新和十/)　　　　逺志丸(補百十四/)
固精丸(固三十/)　　　　　苓术兎絲丸(新固五/)
祕元煎(新固一/)　　　　　秘真丹(固二五/)
金鎖思仙丹(固十九/)　　　固隂煎(新固二/)
二隂煎(新補十/)　　　　　金鎖正元丹(固十八/)
左歸丸(新補四/)　　　　　右歸丸(新補五/)
補中益氣湯(補三/)　　　　五福飲(新補六/)
八物湯(補十九/)　　　　　十全大補湯(補二十/)
六味丸(補一二一/)　　　　八味丸(補一二/)
天王補心丹(補百九/)　　　益志湯(熱一六六/)
經騐猪肚丸(固四十/)　　　逍遥散(補九三/)
四物湯(補八/)　　　　　　辰砂妙香散(固十五/)
安神丸(寒一四二/)　　　　温膽湯(和一五三/)
栢子養心丸(補百十二/)　　威喜丸(固四五/)
導赤散(寒/)　(二二/)　　　　清心蓮子飲(寒三二/)
猪苓丸(因四八/)　　　　　四苓散(和一八七/)
萆薢分清飲(熱一六五/)　　神芎丸(攻七二/)
　　　論外備用方
還少丹(補一三七/)　　　　心腎丸(補百十三/)
枸杞子丸(補一四四/)　　　金櫻膏(補百一/)
安腎丸(熱一六七/精寒不禁)　　　　小安腎丸(熱一六八/隂虚夢遺)
玉鎖丹(固一二/不禁)　　　　　金鎖丹(固十七/)
金鎖匙丹(固二十遺/鬼交夢)　　　固真散(固二八/煖下元)
三仙丸(固四一/遺滑)　　　　　金櫻丸(固二四/)
固真丸(固二七/久滑)　　　　　九龍丸(固四二/)
水陸二仙丹(固二三/)　　　韭子丸(固三三精/虚寒漏)
茯兎丸(固三八精/思慮傷)　　　　王荆公妙香散(固十六精/安神固)
　　淋濁
　　　經義
至真要大論曰諸轉反戾水液渾濁皆屬於熱○太陽
　之勝隂中迺瘍隱曲不利互引隂股
痿論曰思想無窮所願不得意淫於外入房太甚宗筋
　弛縱發爲筋痿及爲白淫
口問篇曰中氣不足溲便爲之變
五癃津液别篇曰隂陽不和則使液溢而下流於隂髓
　液皆減而下下過度則虚虚故腰背痛而脛痠
氣厥論曰胞移熱膀胱則癃溺血
評熱病論曰小便黄者少腹中有熱也
玉機真藏論曰冬脈不及則令人少腹滿小便變
經脈别論曰飲入於胃遊溢精氣上輸於脾脾氣散精
　上歸於肺通調水道下輸膀胱水精四布五經並行
　合於四時五臟隂陽揆度以爲常也
　　　論證(共四條/)
便濁證有赤白之分有精溺之辨○凡赤者多由於火
　○白者寒熱俱有之○由精而爲濁者其動在心腎
　○由溺而爲濁者其病在膀胱肝脾
一赤濁之證有溺之赤色者有帶血而赤者若見鮮血
　則當從血證門溺血條下治之○若溺之黄赤者此
　固多有火證然必赤而痛澁及别有火脈火證方可
　以火證赤濁論治○若或以勞倦過傷或以久病或
　以酒色耗傷真隂或以素服清涼等藥愈服愈赤愈
　見短少而且無痛澁等證者此係水虧液涸全非赤
　濁之比經曰中氣不足溲便爲之變即此類也但當
　温補下元使之氣化水必自清切不可因小便黄赤
　一㮣皆從火治
一白濁證有濁在溺者其色白如泔漿凡肥甘酒醴辛
　熱炙煿之物用之過當皆能致濁此濕熱之由内生
　者也又有炎熱濕蒸主客時令之氣侵及臟腑者亦
　能致濁此濕熱之由外入者也然自外而入者少自
　内而生者多總之必有熱證熱脈方是火證清去其
　火則濁無不愈矣○有濁在精者必由相火妄動淫
　慾逆精以致精離其位不能閉藏則源流相繼淫溢
　而下移熱膀胱則溺孔澁痛清濁並至此皆白濁之
　因熱證也及其久也則有脾氣下陷土不制濕而水
　道不清者有相火已殺心腎不交精滑不固而遺濁
　不止者此皆白濁之無熱證也有熱者當辨心腎而
　清之無熱者當求脾腎而固之舉之治濁之法無出
　此矣
淋之爲病小便痛澁滴瀝欲去不去欲止不止者是也
　是亦便濁之類而實濁之甚者但濁出於暫而久而
　不已則爲淋證其證則或有流如膏液者或出如砂
　石而痛不可當者或有如筋條者或時爲溺血血條
　者此淋之與濁誠有不同故嚴氏有五淋之辨曰氣
　石血膏勞也○氣淋爲病小便澁常有餘瀝○石淋
　莖中痛溺如砂石不得卒出○膏淋溺如膏出○勞
　淋勞倦即發痛引氣衝○血淋遇熱即發甚則溺血
　候其鼻頭色黄者小便難也大抵此證多由心腎不
　交積藴熱毒或酒後房勞服食燥熱七情欝結所致此
　嚴氏之説固已盡之然淋之初病則無不由乎熱劇
　無容辨矣但有久服寒涼而不愈者又有淋久不止
　及痛澁皆去而膏液不已淋如白濁者此惟中氣下
　陷及命門不固之證也故必以脈以證而察其爲寒
　爲熱爲虚庶乎治不致誤
　　　論治(共六條/)
一熱蓄膀胱溺赤熱甚而或痛或澁者必當專去其火
　宜先用抽薪飲大分清飲七正散之類主之若小水
　不利而煩熱難解者惟緑豆飲爲最妙若兼大便燥
　結者宜八正散主之○若微熱不甚或熱稍退者宜
　加減一隂煎或導赤散火府丹清心蓮子飲之類主
　之○若小水不利者宜清肺飲子主之
一溺白證凡如泔如漿者亦多屬膀胱水道之熱宜導
　赤散徙薪飲之類以清之若無内熱而溺白者多由
　飲食濕滯宜小分清飲或苓术二陳湯減去乾薑以
　燥之利之大都濕在腸胃或在膀胱者宜二陳湯或
　半夏丸或固元丹之類皆可擇用○若胞氣不固而
　液濁不清者此亦敗精之屬也宜秘元煎或水陸二
　仙丹以固之
一濁在精分者必因相火妄動或逆精而然以致精溺
　並至若兼澁痛之甚者亦宜抽薪飲大分清飲之類
　先去其火然後再安精氣○及其稍久痛澁俱去而
　惟精濁不止者當用寧心固腎等劑宜秘元煎兎絲
　煎或人參丸定志丸心虚白濁歌之類主之
一命門虚寒陽氣不固則精濁時見而久不能愈者但
　當培補命門宜右歸丸益志湯石刻安腎丸八味地
　黄丸之類主之○若虚本不甚而胞氣微寒不攝者
　宜萆薢分清飲主之
一治淋之法大都與治濁相同凡熱者宜清澁者宜利
　下陷者宜升提虚者宜補陽氣不固者宜温補命門
　但當以前法通用無他技也
一血淋證若在男子則凡便血不痛者即爲溺血血來
　而痛者即曰血淋然無非逆血證耳治法具詳血證
　門○惟婦人之血淋則多由衝任經脈之病大與男
　子者不同婦人門另有正條
　　　述古(共六條/)
河間曰小便渾濁皆屬於熱如夏月天氣熱則水液渾
　濁冬月天氣寒則水清潔水體清而火體濁故也如
　清水火煎自濁
東垣曰淋證當分在氣在血而治之以渴與不渴爲辨
　如渴而小便不利熱在上焦氣分肺金主之宜用淡
　滲之藥以茯苓澤㵼琥珀燈心通草車前瞿麥萹蓄
　之類而清肺金之氣瀉其火以滋水之上源也○不
　渴而小便不利者熱在下焦血分腎與膀胱主之宜
　用氣味俱隂之藥如知母黄栢滋腎丸是也除其熱
　泄其閉塞以滋膀胱腎水之下元也
丹溪曰淋雖有五皆屬於熱治宜解熱利水以山梔子
　之類不可發汗汗出必便血
　又曰濁主濕熱○有痰○有虚○赤屬血○白屬氣
　○大率皆是濕痰流注宜燥中宫之濕用二陳加蒼
　术白术燥去其濕○去熱宜黄栢青黛滑石山梔○
　痰盛者以二陳加南星蛤粉神麯糊丸青黛爲衣○
　虚勞者不宜峻用寒涼當用補隂滋腎氣○胃弱者
　兼用人參以柴胡升麻升其胃中之氣
　附録云人之五臟六腑俱各有精然腎爲藏精之府
　而聽命乎心貴乎水火升降精氣内持若調攝失宜
　思慮不節嗜慾過度水火不交精元失守由是而爲
　赤白濁之患○赤濁是心虚有熱因思慮得之○白
　濁腎虚有寒過於淫慾而得之其壯漩白如油光彩
　不定漩脚澄下凝如膏糊治法赤者當清心調氣白
　者温補下元又須清上使水火既濟隂陽叶和精氣
　自固矣
　立齋曰按前證脾肺虚熱者用補中益氣湯送六味
　丸肺腎虚熱者用黄芩清肺飲送六味丸肝腎虛熱
　者用加味逍遥散送六味丸勞傷心腎者清心蓮子
　飲鬱結傷脾者歸脾湯若鬱怒傷肝脾者加味逍遥
　散若心腎虛弱者小温金散若思慮傷心腎者茯兎
　丸夢遺精滑赤白二濁治法當互參用之
徐東皋曰淋證初作者主於實熱當利之八正散之屬
　是也既利之而不愈久久而氣下陷者虛也宜升其
　氣氣升而水自下升而不愈必用吐法吐之而氣自
　升也痰多者用二陳湯先服後吐痰氣閉塞者用二
　陳湯加木通香附探吐
趙氏曰肝主小便若肝經血虚用四物山梔○若小便
　澁滯或莖中作痛屬肝經濕熱用龍膽㵼肝湯○若
　小便頻數或勞而益甚屬脾氣虚弱用補中益氣湯
　加山藥五味○若小便無度或淋瀝不禁乃隂挺痿
　痺也用六味地黄丸○若小便澁滯或補而益甚乃
　膀胱結熱也用五淋散○若脾肺燥熱不能化生者
　黄苓清肺湯○膀胱隂虚陽無所生者滋腎丸○膀
　胱陽虚隂無所化者六味丸○若隂痿思色精不出
　莖道澁痛如淋用加減八味丸料加車前牛膝○若
　老人精竭復耗大小便牽痛如淋亦用前法温之如
　不應急加附子多有生者
　　　淋濁論列方
大分清飲(新寒五/)　　　　小分清飲(新和十/)
小温金散(固四三/)　　　　抽薪飲(新寒三/)
徙薪飲(新寒四/)　　　　　加減一隂煎(新補九/)
七正散(寒百十六/)　　　　八正散(寒百十五/)
清心蓮子飲(寒三二/)　　　導赤散(寒一二二/)
火府丹(寒百二十/)　　　　苓术二陳煎(新和四/)
緑豆飲(新寒十四/)　　　　五淋散(寒百卜七/)
水陸二仙丹(固二三/)　　　四物湯(補八/)
清肺飲子(和一五三/)　　　萆薢分清飲(熱一六五/)
二陳湯和(一/)　　　　　　滋腎丸(寒一六三/)
心虚白濁歌(補百二/)　　　六味丸(補一二一/)
八味丸(補一二二/)　　　　黄芩清肺飲(寒三八/)
右歸丸(新補五/)　　　　　半夏丸(和三五二/)
補中益氣湯(補三一/)　　　歸脾湯(補三三/)
益智湯(熱一六六/)　　　　加減八味丸(補一二三/)
人參丸(補百六/)　　　　　兎絲煎(新固三/)
加味逍遥散(補九四/)　　　定志丸(補百十七/)
茯兎丸(固三八/)　　　　　石刻安腎丸(熱一六九/)
秘元煎(新固一/)　　　　　固元丹(固三一/)
龍膽瀉肝湯(寒六三/)
　　　論外備用方
還少丹(補一三七/)　　　　金櫻膏(補百一/虚帶濁)
人參固本丸(補百七/)　　　琥珀散(和三四七/氣虚淋濁)
地髓湯(和三四五/淋痛)　　　　海金砂散(寒一七二/膏淋)
五淋散(寒百十七/熱淋)　　　　牛膝湯(寒一二五/砂淋)
直指黄芩湯(寒百七/心肺熱)　　　秘真丹(固二五/)
五子丸(固四六/濁)　　　　　固精丸(固二丸濁/虚滑帶)
鎖精丸(固二六/帶濁)　　　　　蓮子六一散(固四四/赤濁)
家韭子丸(固三四濁/陽虚久)　　　威喜丸(固四五/)
　　遺溺
　　　經義
宣明五氣篇曰膀胱不利爲癃不約爲遺溺
五癃津液别篇曰天寒則腠理閉氣濕不行水下畱於
　膀胱則爲溺與氣○隂陽不和則使液溢而下流於
　隂髓液皆減而下下過度則虚虚故腰背痛而脛痠
骨空論曰督脈爲病癃痔遺溺
經脈篇曰肝所生病者遺溺閉癃
痺論曰淫氣遺溺痺聚在腎
氣厥論曰心移寒於肺肺消肺消者飲一溲二死不治
脈要精微論曰倉廩不藏者是門户不要也水泉不止
　者是膀胱不藏也得守者生失守者死
本輸篇曰三焦者足少隂太陽之所將實則閉癃虚則
　遺溺
　　　論證(共二條/)
遺溺一證有自遺者以睡中而遺失也有不禁者以氣
　門不固而頻數不能禁也又有氣脫於上則下焦不
　約而遺失不覺者此虚極之候也總之三者皆屬虚
　證但有輕重之辨耳若夢中自遺者惟幼稚多有之
　俟其氣壯而固或少加調理可愈無足疑也惟是水
　泉不止膀胱不藏者必以氣虚而而然蓋氣爲水母
　水不能蓄以氣不能固也此失守之兆大非所宜甚
　至氣脫而遺無所知覺則尤其甚者也此惟非風證
　及年衰氣弱之人或大病之後多有之仲景曰下焦
　竭則遺溺失禁此之謂也
一古方書論小便不禁者有屬熱屬虚之辨不知不禁
　之謂乃以小水太利者爲言皆屬虚寒何有熱證若
　因熱而小水頻數其證則淋瀝㸃滴不能禁止而小
　水必不利且或多痛澁方是熱證若然則自有淋濁
　門正治之法蓋此非遺失之謂也倘以虚寒誤認爲
　熱而妄投瀉火之藥無不殆矣
　　　論治(共六條/)
凡治小便不禁者古方多用固澁此固宜然然固澁之
　劑不過固其門户此亦治標之意而非塞源之道也
　蓋小水雖利於腎而腎上連肺若肺氣無權則腎水
　終不能攝故治水者必須治氣治腎者必須治肺宜
　以參茋歸术桂附乾薑之屬爲之主然後相機加以
　固澁之劑爲之佐庶得治本之道而源流如度否則
　徒障狂瀾終無益也余制有鞏隄丸方治無論心脾
　肺腎之屬皆宜以此爲主治
一脾肺氣虚不能約束水道而病爲不禁者此其咎在
　中上二焦宜補中益氣湯理中湯温胃飲歸脾湯或
　四味囘陽飲之類加固澁等劑主之如不見效當責
　之腎
一肝腎陽氣虧敗則膀胱不藏而水泉不止此其咎在
　命門宜右歸飲大補元煎六味囘陽飲甚者以四維
　散之類主之或加固澁爲佐亦可或用集要四神丸
　或八味地黄丸去澤㵼亦可用
一凡睡中遺溺者此必下元虚寒所以不固宜大兎絲
　子丸家韭子丸五子丸縮泉丸之類主之○其有小
　兒從幼不加檢束而縱肆常遺者此慣而無憚志意
　之病也當責其神非藥所及或因縱以致不固者亦
　當治之如前宜用猪羊溲脬灸脆煎湯送下前藥更
　妙
一凡因恐懼輙遺者此心氣不足下連肝腎而然宜大
　補元煎歸脾湯五君子煎之類主之
一古方壯陽固澁等劑如茴香益智丸二氣丹固脬丸
　秘元丹牡礪丸濟生兎絲子丸固真散皆可隨宜擇
　用
　　　述古
薛立齋曰經云膀胱不約爲遺溺小便不禁常常出而
　不覺也人之漩溺頼心腎二氣之所傳送蓋心與小
　腸爲表裏腎與膀胱爲表裏若心腎氣虧傳送失度
　故有此證治宜温煖下元清心寡慾又有産育不順
　致傷膀胱若内虚寒者秘元丹韭子丸之類若内虚
　濕熱者六味地黄丸或加五味杜仲補骨脂年老者
　八味丸産育收生不謹損破尿胞者參术補胞湯加
　猪羊胞煎之竊謂肝主小便若肝經血虚用四物山
　梔若小便澁滯或莖中作痛屬肝經濕熱用龍膽㵼
　肝湯若小便頻數或勞而益甚屬脾氣虚弱用補中
　益氣湯加山藥五味子若小便無度或淋瀝不禁乃
　隂挺痿痺也用六味地黄丸若小便澁滯或補而益
　甚乃膀胱熱結也用五淋散其脾肺燥不能化生者
　黄芩清肺飲膀胱隂虚陽無所生者滋腎丸膀胱陽
　虚隂無所化者六味丸若隂痿思色精不出莖道澁
　痛如淋用加減八味丸料加車前牛膝若老人精竭
　復耗大小便牽痛如淋亦用前藥不應急加附子多
　有生者
　　　遺溺論列方
理中湯(熱一/)　　　　　　温胃飲(新熱五/)
四味囘陽飲(新熱一/)　　　六味囘陽飲(新熱二/)
八味丸(補一二二/)　　　　滋腎丸(寒一六三/)
四維散(新熱十二/)　　　　歸脾湯(補三三/)
補中益氣湯(補三一/)　　　大兎絲子丸(固三六/)
固脬丸(固六三/)　　　　　五子丸(固四六/)
二氣丹(熱一八七/)　　　　右歸飲(新補三/)
濟生兎絲九(固三七/)　　　縮泉丸(固六一/)
五淋散(寒百十七/)　　　　參术補胞湯(未收/)
秘元丹(固三二/)　　　　　牡礪丸(酉六四/)
茴香益智丸(固六五/)　　　固真散(固二八/)
大補元煎(新補一/)　　　　加減八味丸(補一二三/)
家韭子丸(固三四/)　　　　五君子煎(新熱六/)
黄芩清肺飲(寒八三/)　　　龍膽瀉肝湯(寒六三/)
(集/要)四神丸(補百六十/)　　　鞏隄丸(新固九/)
　　　論外備用方
术附湯(補四三/虚寒)　　　　　鹿茸丸(補一三五/腎虚多溺)
小安腎丸(熱一六八/)　　　椒附丸(熱百十三/小便頻)
威喜丸(固四五/)　　　　　局方安腎丸(熱一六七/頻數)
腎著湯(熱百三十/腰冷多溺)　　　　猪苓丸(固四八/頻數)
石刻安腎丸(熱一六九/頻數)　　猪肚丸(固三九數/小便頻)
肉蓯蓉丸(固六二/不禁)　　　　鎖精丸(固二六/)
鷄内金散(固二九二/氣虚遺尿)
　
　
　
　
　
　
　
　
　
　
　
　
　
　
　景岳全書卷二十九
欽定四庫全書
　景岳全書卷三十
　　　　　　　　　　　　明　張介賓　撰
　　血證
　　　經義
决氣篇帝曰何謂血岐伯曰中焦受氣取汁變化而赤
　是謂血○血脫者色白夭然不澤
痿論曰心主身之血脈
五臟生成篇曰諸血者皆屬於心○人卧血歸於肝肝
　受血而能視足受血而能步掌受血而能握指受血
　而能攝臥出而風吹之血凝於膚者爲痺凝於脈者
　爲泣(濇同/)凝於足者爲厥此三者血行而不得返其
　空故爲痺厥也
調經論曰肝臟血○血有餘則怒不足則恐○孫絡外
　溢則經有畱血○氣血以并隂陽相傾氣亂於衞血
　逆於經氣血離居一實一虚血并於隂氣并於陽故
　爲驚狂血并於陽氣幷於隂乃爲炅中血并於上氣
　并於下心煩惋善怒血并於下氣并於上亂而喜忘
　○血氣者喜温而惡寒寒則泣不能流温則消而去
　之○氣之所并爲血虚血之所并爲氣虚○帝曰血
　并爲虚氣并爲虚是無實乎岐伯曰有者爲實無者
　爲虚故氣并則無血血并則無氣今血與氣相失故
　爲虚焉絡之與孫脈俱輸於經血與氣并則爲實焉
　○血之與氣并走於上則爲大厥厥則暴死氣復反
　則生不反則死
平人絶穀篇曰血脈和則精神乃居
營衞生㑹篇帝曰夫血之與氣異名同類何謂也岐伯
　曰營衞者精氣也血者神氣也故血之與氣異名而
　同類焉故奪血者無汗奪汗者無血故人有兩死而
　無兩生
百病始生篇曰卒然多食飲則腸滿起居不節用力過
　度則絡脈傷陽絡傷則血外溢血外溢則衂血隂絡
　傷則血内溢血内溢則後血
六元正紀大論曰不逺熱則熱至血溢血泄之病生矣
生氣通天論曰陽氣者大怒則形氣絶而血菀於上使
　人薄厥
舉痛論曰怒則氣逆甚則嘔血及飱泄故氣上矣
氣厥論曰脾移熱於肝則爲驚衂○胞移氣於膀胱則
　癃溺血
刺志論曰脈實血實脈虚血虚此其常也反此者病○
　脈盛血少此謂反也脈少血多此謂反也○穀入多
　而氣少者得之有所脫血濕居下也○脈小血多者
　飲中熱也○脈大血少者脈有風氣水漿不入此之
　謂也
脈要精微論曰肺脈搏堅而長常病唾血○肝脈若搏
　因血在脇下令人喘逆○腎脈耎而散者當病少血
邪氣臟腑病形篇曰心脈微濇爲血溢○肺脈微急爲
　肺寒熱怠惰欬唾血○肺脈微滑爲上下出血濇甚
　爲嘔血○肝脈大甚爲内癰善嘔衂○脾脈微濇爲
　内㿉多下膿血○腎脈微濇爲不月
示從容論曰血泄者脈急血無所行也
玉機真藏論曰秋脈不及則令人喘呼吸少氣而欬上
　氣見血下聞病音
平人氣象論曰臂多青脈曰脫血○安臥脈盛謂之脫
　血
隂陽别論曰隂虚陽搏謂之崩
痿論曰悲哀太甚則胞絡絶胞絡絶則陽氣内動發則
　心下崩數溲血也
經脈篇曰腎足少隂也是動則病饑不欲食欬唾則有
　血喝喝而喘
脈解篇曰少隂所謂欬則有血者陽脈傷也陽氣未盛
　於上而脈滿滿則欬故血見於鼻也
厥論曰陽明厥逆喘欬身熱善驚衂嘔血
至真要大論曰陽明司天欬不止而白血出者死
隂陽别論曰結隂者便血一升再結二升三結三升
五音五味篇曰婦人之生有餘於氣不足於血以其數
　脫血也○夫人之常數太陽常多血少氣少陽常多
　氣少血陽明常多氣多血厥隂常多氣少血少隂常
　多血少氣太隂常多血少氣此天之常數也
評熱病論曰月事不來者胞脈閉也胞脈者屬心而絡
　於胞中今氣上迫肺心氣不得下通故月事不來也
宣明五氣篇曰鹹走血血病無多食鹹曰陽病發於血
　曰久視傷血○九鍼論曰苦走血病在血無食苦○
　五味論曰鹹走血多食之令人渴
至真要大論曰凡太陽太隂少陽少隂司天在泉之年
　皆有見血等證○又氣交變等論凡歲火太過及歲
　金太過不及之年亦有見血等證
　　　論證(共四條/)
萬物生成之道惟隂與陽非陽無以生生者神其化也
　非隂無以成成者立其形也人有隂陽即爲血氣陽
　主氣故氣全則神王隂主血故血盛則形强人生所
　頼惟斯而已然人之初生必從精始精之與血若乎
　非類而丹家曰涕涶精津汗血液七般靈物總屬隂
　由此觀之則凡屬水類無非一六所化而血即精之
　屬也但精藏於腎所藴不多而血富於衝所至皆是
　蓋其源源而來生化於脾總統於心藏受於肝宣布
　於肺施泄於腎灌溉一身無所不及故凡爲七竅之
　靈爲四肢之用爲筋骨之和柔爲肌肉之豐盛以至
　滋臟腑安神魂潤顔色充營衞津液得以通行二隂
　得以調暢凡形質所在無非血之用也是以人有此形
　惟頼此血故血衰則形萎血敗則形壞而百骸表裡
　之屬凡血虧之處則必隨所在而各見其徧廢之病
　倘至血脫則形何以立氣何所歸亡隂亡陽其危一
　也然血化於氣而成於隂陽虛固不能生血所以血
　宜温而不宜寒陽亢則最能傷隂所以血宜靜而不
　宜動此盈虛性用之機苟察其精義而得養營之道
　又何血病之足慮哉
一血本隂精不宜動也而動則爲病血主營氣不宜損
　也而損則爲病蓋動者多由於火火盛則逼血妄行
　損者多由於氣氣傷則血無以存故有以七情而動
　火者有以七情而傷氣者有以勞倦色慾而動火者
　有以勞倦色慾而傷隂者或外邪不解而熱鬱於經
　或縱飲不節而火動於胃或中氣虚寒則不能收攝
　而注陷於下或隂盛格陽則火不歸原而泛溢於上
　是皆動血之因也故妄行於上則見於七竅流注於
　下則出乎二隂或壅瘀於經絡則發爲癰疽膿血或
　鬱結於腸臟則畱爲血塊血癥或乗風熱則爲斑爲
　疹或滯隂寒則爲痛爲痺此皆血病之證也若七情
　勞倦不知節潛消暗爍不知養生意本虧而耗傷弗
　覺則爲營氣之羸爲形體之敝此以真隂不足亦無
　非血病也故凡治血者當察虚實是固然矣然實中
　有虚則於疼痛處有不宜攻擊者此似實非實也熱
　中有寒則於火證中速宜温補者此似熱非熱也夫
　正者止治誰不得而知之反者反治則吾未見有知
　之者矧反證甚多不可置之忽畧也
一失血於口者有咽喉之異蓋上焦出納之門户惟咽
　喉二竅而已咽爲胃之上竅故由於咽者必出於胃
　喉爲肺之上竅故由於喉者必出於肺然喉連於肺
　而實總五臟之清道咽連於胃而實總六府之濁道
　此其出於肺者人知病在五臟而不知出於胃者亦
　多有由乎臟者也何也觀内經曰五臟者皆稟氣於
　胃胃者五臟之本也然則五臟之氣皆稟於胃而五
　臟之病獨不及於胃乎今見吐血之證古人云嘔血
　者出於胃而豈知其亦由乎臟也蓋凡胃火盛而大
　吐者此本家之病無待言也至若怒則氣逆甚則嘔
　血者亦必出於胃脘此氣逆在肝木邪乗胃而然也
　又如慾火上炎甚則嘔血者亦出於胃脘此火發源
　泉隂邪乗胃而然也由此觀之則凡五志之火皆能
　及胃而血出於咽者豈止胃家之病但欬而出者必
　出於喉出於喉者當察五臟嘔咯而出者必出於咽
　出於咽者則五臟六腑皆能及之且胃以水穀之海
　故爲多氣多血之府而實爲衝任血海之源故凡血
　枯經閉者當求生血之源源在胃也而嘔血吐血者
　當求動血之源源在臟也於此不明濟者鮮矣
一凡失血等證身熱脈大者難治身涼脈静者易治若
　喘欬急而上氣逆脈見弦緊細數有熱不得卧者死
　　　論治(共八條/)
凡治血證須知其要而血動之由惟火惟氣耳故察火
　者但察其有火無火察氣者但察其氣虚氣實知此
　四者而得其所以則治血之法無餘義矣詳列如左
一凡諸口鼻見血多由陽盛隂虚二火逼血而妄行諸
　竅也悉宜以一隂煎加清降等劑爲主治蓋血隨氣
　上則有升無降故惟補隂抑陽則火清氣降而血自
　静矣此治陽盛動血之大法也
一火盛逼血妄行者或上或下必有火脈火證可據乃
　可以清火爲先火清而血自安矣宜芩連知栢𤣥參
　梔子童便犀角天花粉生地芍藥龍膽草之屬擇而
　用之如陽明火盛者須加石膏三焦熱極或閉結不
　通者須加大黄如熱壅於上火不能降者於清火藥
　中須加澤瀉木通梔子之屬導之泄之則火可降血
　可清也然火有虚有實或宜兼補或宜兼清所當酌
　也若以假火作真火則害不旋踵矣
一氣逆於臟則血隨氣亂而錯經妄行然必有氣逆喘
　滿或胸脇痛脹或尺寸弦强等證此當以順氣爲先
　宜陳皮青皮杏仁白芥子澤㵼之屬主之有火者宜
　梔子芍藥之類兼以平肝無火者宜香附烏藥乾薑
　鬱金之屬用行隂滯然此必氣實多逆者乃堪用此
　蓋氣順則血自寧也其或實中有虚不堪消耗者則
　或宜暫用或酌其佐使不可拘也
一凡火不盛氣不逆而血動不止者乃其元隂受損營
　氣失守病在根本而然經曰起居不節用力過度則
　絡脈傷陽絡傷則血外溢血外溢則吐衂隂絡傷則
　血内溢血内溢則後血此二言者最得失血之源故
　凡治損傷無火無氣而血不止者最不宜妄用寒涼
　以伐生氣又不宜妄用辛燥以動陽氣蓋此二者大
　非真隂虧損者所宜而治此之法但宜純甘至静之
　品培之養之以完固損傷則營氣自將寧謐不待治
　血而自安矣且今人以勞傷而病者多屬此證若不
　救根本終必敗亡方列後條用宜詳酌
一吐血失血等證凡見喘滿欬𠻳及左右腔膈間有隱
　隱脹痛者此病在肺也○若胸膈膻中之間覺有牽
　痛如縷如絲或懊憹􁏘雜有不可名狀者此病在心
　主包絡也○若胸腹膨膨不知饑飽食飲無味多涎
　沬者此病在脾也○若脇肋牽痛或躁擾喘急不寧
　徃來寒熱者此病在肝也○若氣短似喘聲啞不出
　骨蒸盜汗咽乾喉痛動氣忡忡者此病在腎也○若
　大嘔大吐煩渴頭痛大熱不得卧者此病在胃也於
　此而察其兼證則病有不止一臟者皆可參合以辨
　之也○其於治法凡肺病者宜清降不宜升浮心主
　病者宜養營不宜耗散脾病者宜温中不宜酸寒肝
　病者或宜疏利或宜甘緩不宜秘滯腎病者宜壯水
　宜滋隂不宜香燥尅伐胃病者或宜大瀉或宜大補
　當察兼證虚實勿謂陽明證盡可攻也
一治血之藥凡爲君爲臣或宜專用或宜相兼病有淺
　深方有輕重其間參合之妙固由乎人而性用之殊
　當知其類故兹條列於左
　血虚之治有主者宜熟地當歸枸杞鹿膠炙甘草之
　屬
　血虛之治有佐者宜山藥山茱茰杜仲棗仁兎絲子
　五味子之屬
　血有虚而微熱者宜涼補之以生地麥冬芍藥沙參
　牛膝雞子清阿膠之屬
　血有因於氣虚者宜補其氣以人參黄茋白术之屬
　血有因於氣實者宜行之降之以青皮陳皮枳殻烏
　　藥沈香木香香附瓜蒌杏仁前胡白芥子海石之
　　屬
　血有虛而滯者宜補之活之以當歸牛膝川芎熟地
　　醇酒之屬
　血有寒滯不化及火不歸原者宜温之以肉桂附子
　　乾薑薑汁之屬
　血有亂動不寧者宜清之和之以茜根山查丹皮丹
　　參童便貝母竹瀝竹茹百合茅根側栢藕汁荷葉
　　蔕柿霜桑寄生韭汁蘿蔔汁飛羅麫黒墨之屬
　血有大熱者宜寒之瀉之以黄連黄芩黄栢知母𤣥
　　參天花粉梔子石膏龍膽草苦參桑白皮香薷犀
　　角青黛童便槐花之屬
　血有畜而結者宜破之逐之以桃仁紅花蘇木𤣥胡
　　三稜蓬术五靈脂大黄芒硝之屬
　血有陷者宜舉之以升麻柴胡川芎白芷之屬
　血有燥者宜潤之以乳酪酥油蜂蜜天門冬栢子仁
　　蓯蓉當歸百合胡桃肉之屬
　血有滑者宜澁之止之以棕灰髪灰白芨人中白蒲
　　黄松花百草霜百藥煎訶子五味子烏梅地榆文
　　蛤川續斷椿白皮之屬
　血有澁者宜利之以牛膝車前茯苓澤㵼木通瞿麥
　　益母草滑石之屬
　血有病於風濕者宜散之燥之以防風荆芥葛根秦
　　芁蒼术白术半夏之屬
一治血之劑古人多以四物湯爲主然亦有宜與不宜
　者蓋補血行血無如當歸但當歸之性動而滑凡因
　火動血者忌之因火而𠻳因濕而滑者皆忌之行血
　散血無如川芎然川芎之性升而散凡火載血上者
　忌之氣虚多汗火不歸原者皆忌之生血涼血無如
　生地斂血清血無如芍藥然二物皆涼凡陽虚者非
　宜也○弱者非宜也脈弱身涼多嘔便溏者皆非宜
　也故凡用四物以治血者不可不察其宜否之性
　　　吐血論治(共十三條於以下凡諸見血/  者皆當  此類求其義)
一吐血之病當知輕重凡偶有所傷而根本未摇者輕
　而易治但隨其所傷而宜清則清宜養則養隨藥可
　愈無足慮也惟積勞積損以致元氣大虚真隂不守
　者乃爲危證此惟不慎其初所以致病於前倘病已
　及身而猶不知慎則未有能善其終者凡患此者非
　加意慎重而徒恃藥力以求免者難矣
一吐血咯血凡因勞損而氣虚脈静或㣲弦無力既非
　火證又非氣逆而血有妄行者此真隂内損絡脈受
　傷而然惟用甘醇補隂培養脈絡使營氣漸固而血
　自安矣宜一隂煎左歸飲六味地黄湯小營煎之類
　酌宜用之○若虚在氣分者宜五福飲或大補元煎
　爲最佳○此等證候最忌寒涼亦忌行散非虚損所
　宜也
一吐血咯血凡兼口渴咽痛躁煩喜冷脈滑便實小水
　赤熱等證此水不濟火隂虚陽勝而然治當滋隂壯
　水微佐清涼宜二隂煎四隂煎或加減一隂煎生地
　黄飲子天門冬丸之類察其臓氣隨宜用之○若熱
　不甚者惟一隂煎左歸飲或六味地黄湯之類爲宜
　○凡此證候大忌辛温如芎歸茋术杜仲破故香附
　砂仁薑桂之屬皆所當避
　吐血全由火盛而逼血上行者宜察火之微甚火微
　者宜局方犀角地黄湯或清化飲主之○火暴甚而
　根本無傷者宜抽薪飲徙薪飲或黄連解毒湯三黄
　丸之類主之○若胃火熱甚而煩熱作渴頭痛脈滑
　氣壅而吐血不止者宜白虎湯或抽薪飲○若胃火
　熾盛而兼隂虚水虧者宜玉女煎○若陽明實熱之
　甚而兼便結腹脹氣壅不降者宜拔萃犀角地黄湯
　㦯涼膈散㦯桃仁承氣湯之類主之然此證不多見必
　審知的確乃可用之毋孟浪也○凡屬火證皆宜童便
一飲酒過多而吐血者宜徙薪飲清化飲或葛花解酲湯
　加黄連丹皮主之
一怒氣傷肝動肝火則火載血上動肝氣則氣逆血奔所
　以皆能嘔血○凡肝火盛者必有煩熱脈證宜芍藥生
　地黄丹皮梔子澤瀉芩連之屬降其火而血自清○若
　肝氣逆者必有胸膈痛滿等證宜芍藥生地黄青陳枳
　殻貝母澤瀉之屬行其氣而血自清○若火因氣逆者
　惟化肝煎為宜○其有病雖因怒氣而或逆氣已散者
　不得再加行散以傷真氣或肝火已平勿得過用苦
　寒再損元陽且凡肝氣為邪每多侮土故常致脾胃
　受傷及營血失守等証若察其無脹無火脈虚神困
　而血有妄行者此其病傷在脾治當専理中氣宜五
　陰煎五福飲之類主之或兼火不生土則理中湯理
　陰煎之屬皆不可少勿謂始因怒氣而專意伐肝也
一憂思過度損傷心脾以致吐血咯血者其病多非火
　證或常見氣短氣怯形色憔悴或胸懷鬱然食飲無
　味或腹雖覺饑而不欲食或神䰟驚困而臥不安是
　皆中氣虧損不能收攝所致速宜救本不得治標惟
　五福飲五隂煎之類爲宜○其或氣陷而稍滯者宜
　歸脾湯○若陽分不足者宜理中湯或理隂煎之類
　主之○若素多勞倦思慮或善嘔吐或善泄㵼而忽
　致吐血下血者此脾虚不能攝血非火證也宜六味
　囘陽飲大加白术主之切不可用清寒等藥
　暑毒傷人多令人吐衂失血蓋暑氣通心火毒刑肺
　也然暑既傷心熱又傷氣其人必脈虚氣怯體倦息
　微若但知爲熱而過用寒涼則氣必愈傷害斯甚矣
　此惟生脈散人參湯之屬爲宜若氣虚之甚者當以
　人參黄茋並加用之○若火甚而熱渴煩悶者宜人
　參白虎湯或竹葉石膏湯○若氣不甚虚者宜局方
　犀角地黄湯或枇杷葉散
一格陽失血之證多因色慾勞傷過度以致真陽失守
　於隂分則無根虚火浮泛於上多見上熱下寒或頭
　紅面赤或喘促躁煩而大吐大衂失血不止但其六
　脈細微四肢厥逆或小水清利大便不實者此格陽
　虚火證也速宜引火歸原用鎮隂煎或八味地黄湯
　之類則火自降而血自安矣若用寒涼陽絶則死
一所吐之血色黑而黯必停積失位之血非由火逼而
　動也或面白息微脈見緩弱身體清涼者此必脾腎
　氣虚不能攝血而然皆非火證若用涼血之劑必致
　殆矣三因方云理中湯能止傷胃吐血以其温中大
　能分理陰陽安和胃氣故當用也若察其虚在隂分
　則又惟理隂煎爲最宜
一暴吐暴衂失血如湧多致血脫氣亦脫危在頃刻者
　此其内傷敗劇而然當此之際速宜以氣爲主蓋有
　形之血不能即生無形之氣所當急固但使氣不盡
　脫則命猶可保血漸可生宜急用人參一二兩爲細
　末加飛羅麫一錢許或温水或井花冷水隨其所好
　調如稀糊徐徐服之或濃煎獨參湯徐服亦可此正
　血脫益氣陽生隂長之大法也
一凡血逆上焦紫黒成塊或痛或悶結聚不散者惟宜
　行散或吐出方好大都治血之法多忌辛散恐其能
　動血也惟此畱滯之血則不妨用之如四物湯加香
　附肉桂蘇木紅花之屬無不可也或服韭汁亦善行
　瘀血○若火鬱不散致血有畱滯者惟於四物湯加
　炒山梔大能清胃脘之血
一吐血不能止者惟飲童便最效○或搗側栢葉以童
　便二分酒一分和而温飲之大能止血
　　　吐血下血新按
倪孝亷者年逾四旬素以燈窓思慮之勞傷及脾氣時
　有嘔吐之證過勞即發余常以理隂煎温胃飲之屬
　隨飲即愈一日於暑末時因連日交際致勞心脾遂
　上爲吐血下爲泄血俱大如手片或紫或紅其多可
　畏急以延余而余適他徃復延一時名者云此因勞
　而火起心脾兼以暑令正王而二火相濟所以致此
　乃與以犀角地黄童便知母之屬藥及兩劑其吐愈
　甚脈益緊數困憊垂危彼醫云此其脈證俱逆原無
　生理不可爲也其子皇懼復至懇余因往視之則形
　勢俱劇苐以素契不可辭乃用人參熟地乾薑甘草
　四味大劑與之初服毫不爲動次服覺嘔惡稍止而
　脈中微有生意乃復加附子炮薑各二錢人參熟地
　各一兩白术四錢炙甘草一錢茯苓二錢黄昏與服
　竟得大睡直至四鼓復進之而嘔止血亦止遂大加
　温補調理旬日而復徤如故余初用此藥適一同道
　者在見之驚駭莫測其謂及其旣愈乃始心服曰向
　使不有公在必爲童便犀角黄連知母之所斃而人
　仍歸譽於前醫曰彼原說脈證俱逆本不可治終是
　識髙見到人莫及也嗟嗟夫童便最能動嘔犀角知
　連最能敗脾時當二火而證非二火此人此證以勞
　倦傷脾而脾胃陽虚氣有不攝所以動血再用寒涼
　脾必敗而死矣倘以此殺人而反以此得譽天下不
　明之事類多如此亦何從而辨白哉此後有史姓等
　數人皆同此證予悉用六味回陽飲活之此實至理
　而人以爲異故並紀焉
　　　吐血附按
薛立齋治星士張東谷談命時出中庭吐血一二口云
　久有此證遇勞即發余意此勞傷肺氣其血必敗視
　之果然與補中益氣加麥冬五味山藥熟地茯神逺
　志服之而愈翌早請見云服四物黄連山梔之屬而
　倦更甚得公一匕吐血頓止精神如故何也曰脾主
　血肺主氣此勞傷脾肺致血妄行故用藥健脾肺之
　氣而嘘血歸原耳
　　　吐血述古(共三條/)
褚氏遺書曰喉有竅欬血殺人腸有竅便血殺人便血
　猶可治欬血不可醫飲溲溺者百不一死服寒涼者
　百不一生血雖隂類運之者其和陽乎
　愚謂褚氏和陽之說眞𤣥理之法言必不可不知也
　若溲溺之用則但於邪熱上炎者藉以降火是誠善
　矣其若傷在脾胃或陽虚隂勝等證則大非所宜勿
　謂百不一死可㮣用也
楊仁齋曰血遇熱則宣流故止血多用涼藥然亦有氣
　虚挾寒隂陽不相爲守營氣虚散血亦錯行所謂陽
　虚隂必走耳外必有寒冷之狀法當温中使血自歸
　於經絡可用理中湯加南木香或甘草乾薑湯其效
　甚著又有飲食傷胃胃虚不能傳化其氣上逆亦能
　吐衂宜木香理中湯甘草乾薑湯通用
徐東臯論王節齋曰凡酒色過度損傷肺腎真隂欬𠻳吐
　痰吐衂欬咯血等證誤服參茋等甘温之藥則病日
　增世人不識往往服之致不救者多矣噫此一隅之
　説非天下之通論甫論節齋議論多長而獨短於此
　何則凡諸血證因火盛妄行而不宜於甘温者理固
　然也其有虚火體氣弱甚者寧有不用參茋者乎葛
　可久治大吐血後用獨參湯一味服之所以治其虚
　也經云虚者補之是以臞仙集之以爲十藥神書今
　之治勞怯吐血立有起死囘生之效然則彼以獨參
　湯者何其神歟又如丹溪治一人年五十勞𠻳吐血
　用人參黄茋白术茯苓百合阿膠白芍藥桑白皮杏
　仁貝母𤓰蔞海石五味天冬而愈又如局方人參湯
　專補胃弱吐血衂血之證然則彼皆非歟大抵用藥
　補瀉宜審人之虚實則無施不當也何温甘之必不
　可用哉
　　　欬血論治(共二條/)
凡欬血𠻳血者諸家皆言其出於肺咯血唾血者皆言
　其出於腎是豈足以盡之而不知欬嗽咯唾等血無
　不有闗於腎也何也蓋腎脈從腎上貫肝膈入肺中
　循喉嚨挾舌本其支者從肺出絡心注胸中此肺腎
　相聨而病則俱病矣且血本精類而腎主五液故凡
　病血者雖有五臓之辨然無不由於水虧水虧則火
　盛火盛則刑金金病則肺燥肺燥則絡傷而𠻳血液
　涸而成痰此其病在標固在肺而病本則在腎也苟
　欲舎腎而治血終非治之善者苐腎中自有水火水
　虚本不能滋養火虚尤不能化生有善窺水火之微
　者則洞垣之目無過是矣
一欬血𠻳血皆從肺竅中出雖若同類而實有不同也
　蓋欬血者少痰其出較難𠻳血者多痰其出較易欬
　而多痰者水竭於下液涸於上也亦名乾𠻳𠻳而多
　痰者水泛於上血化爲痰也亦謂之白血此二者之
　治雖皆宜壯水補隂凡一隂煎四隂煎六味地黄湯
　麥門冬湯天門冬丸貝母丸之類皆必用之藥也然
　乾欬者宜加滋潤爲佐如天冬麥冬百合栢子仁茜
　根之屬或當歸亦可酌用多痰者宜加清降爲佐如
　貝母海石阿膠竹瀝之屬而當歸則非所宜也
　　　欬血辨古
王節齋曰大抵欬𠻳見血多是肺受熱邪氣得熱而變
　爲火火盛而隂血不寧從火上升故治宜㵼火滋隂
　忌用人參甘温之藥然亦有氣虚而欬血者則宜用
　人參黄茋欵冬花等藥但此等證不多耳
　愚意王氏之説乃多以火證爲言故凡治血因火動
　而爲欬𠻳者則不得不於滋隂藥中加清火等劑如
　黄芩桑皮清肺火黄連清心火石膏清胃火梔子龍
　膽草清肝火黄栢知母清腎火貝母𤓰蒌竹葉枇杷
　葉潤肺化痰此等治法非不可用然惟火之偶盛而
　根本未虧者則但去其火自無不愈若用此法㮣治
　勞損總不過暫解燃眉終非救本之道蓋凡隂虚生
　火等證多以真隂受傷水虧而然此其所重在隂不
　當在火若治火太過則未免脾腎俱敗必致不救此
　所以宜補也且常有過服天冬生地之類致傷胃氣
　不能生金而不愈者又有妄用黄栢知母之屬愈損
　真隂遏絶生氣而不復者此又傷而復傷則尤爲脾
　肺腎三隂虧損之害故凡欲壯水補隂無如一隂煎
　左歸飲或五隂煎五福飲大補元煎六味地黄丸等
　方斯爲最妥○其有火本無根化元失守或誤用寒
　涼而病及脾肺則有以寒在上焦而爲嘔惡爲短氣
　爲眩運者有以寒在中焦而爲膨滿爲痰涎爲飲食
　不運者有以寒在下焦而爲溏泄爲腹痛爲小水不
　化爲足寒膝冷等證則理中湯理隂煎或右歸飲右
　歸丸八味地黄丸之類皆當隨證隨臟擇而用之勿
　謂見血者多是肺受熱邪而但知滋隂降火則必多
　爲人害矣
　　　衂血論治(共五條/)
衂血證諸家但謂其出於肺蓋以鼻爲肺之竅也不知
　鼻爲手足陽明之正經而手足太陽亦皆至鼻故仲
　景曰太陽病脈浮緊發熱身無汗自衂者愈此太陽
　之衂也原病式曰陽熱怫鬱於足陽明而上熱則血
　妄行爲鼻衂此陽明之衂也若以愚見言之則凡鼻
　衂之血必自山根以上精明之次而來而精明一穴
　乃手足太陽足陽明隂陽蹻五脈之㑹此諸經皆能
　爲衂也然行於瘠背者無如足太陽爲最行於胷腹
　者無如足陽明爲最而尤有其最者則又惟衝脈爲
　十二經之血海衝之上俞出足太陽之大杼衝之下
　俞㑹足陽明之氣街故太陽陽明之至而衝脈無不
　至矣衝脈之至則十二經無不至矣所以衂之微者
　不過一經之近而衂之甚者則甚至數升或至斗許
　并通身形色盡脫又豈特手太隂一經而病至如是
　耶臨證者不可不察
一衂血之由内熱者多在陽明經治當以清降爲主○
　微熱者官生地芍藥天冬𤣥參丹參或局方犀角地
　黄湯生地黄飲子麥門冬散之類主之○熱甚者宜
　芩連梔栢或茜根散抽薪飲加減一隂煎若兼頭痛
　口渴者宜玉女煎白虎湯之類主之○或陽明熱極
　下不通而火壅於上者宜拔萃犀角地黄湯之類通
　其下而上自愈
一衂血之由外感者多在足太陽經觀仲景曰傷寒脈
　浮緊不發汗因致衂者麻黄湯主之○曰傷寒不大
　便其小便清者知不在裏仍在表也當湏發汗若頭
　痛者必衂宜桂枝湯○成無已曰傷寒衂者爲邪氣
　不得發散壅盛於經逼迫於血因致衂也麻黄湯桂
　枝湯治衂者非治衂也即是發散經中邪氣耳○按
　此論治則凡傷寒因衂而邪得解者即所以代汗也
　不必治之若雖見衂而脈仍浮緊熱仍不退是必衂
　有未透而表邪之猶未解耳故仍宜麻黄桂枝等湯
　然此二湯乃仲景正傷寒之治法倘病由温熱而有
　未宜於此者則但於傷寒門擇散劑之宜者用之或
　於余新方中諸柴胡飲隨宜用之自無不可
一衂血雖多由火而惟於隂虚者爲尤多正以勞損傷
　隂則水不制火最能動衝任隂分之血但察其脈之
　滑實有力及素無傷損者當作火治如前若脈來洪
　大無力或弦或芤或細數無神而素多酒色内傷者
　此皆隂虚之證當專以補隂爲主若有微火者自當
　兼而清之以治其標若雖見虚熱而無真確陽證則
　但當以甘平之劑温養真隂務令隂氣完固乃可拔
　本塞源永無後患如一隂煎三隂煎左歸飲六味地
　黄湯之類皆必用之劑如兼氣虚者則五福飲五隂
　煎之屬皆當隨宜用之
一止衂法凡衂血甚多不能止者用蒜一頭搗如泥作
　餅如錢大厚一分許貼脚心左衂貼右右衂貼左兩
　孔俱出者左右俱貼即止○又止衂歌(因九/四)○止衂
　方(因九/三)○鼻衂蒸法(因九/五)○黒神散(和二/一一)俱可擇用
　　　衂血新按
一衂血有格陽證者以隂虧於下而陽浮於上但察其
　六脈細微全無熱證或脈見浮虚豁大上熱下寒而
　血衂不止皆其證也治宜益火之源古有八味地黄
　湯乃其對證之劑余復有鎮隂煎之製其效尤捷蓋
　此證不惟内傷者有之即傷寒者亦有之然必其素
　多斵喪損及真隂者乃見此證余嘗治一多慾少年
　以傷寒七日之後忽爾鼻衂以爲將解之兆及自辰
　至中所衂者一斗餘鼻息脈息俱已將脫身冷如氷
　目視俱直而猶涓涓不絶呼吸埀危其父母號呼求
　救余急投鎮隂煎一劑衂乃止身乃温次加調理而
　愈自後凡治此證無不響應亦神矣哉
　　　齒衂舌血論治(共五條/)
一血從齒縫牙齦中出者名爲齒衂此手足陽明二經
　及足少隂腎家之病蓋手陽明入下齒中足陽明入
　上齒中又腎主骨齒者骨之所終也此皆能爲齒病
　然血出於經惟陽明爲最故凡陽明火盛則爲口臭
　爲牙根腐爛腫痛或血出如涌而齒不動摇必其人
　素好肥甘辛熱之物或善飲胃强者多有陽明實熱
　之證宜内服抽薪飲清胃飲清胃散等劑外以氷玉
　散敷之
一陽明實熱之甚大便閉結不通而齒衂不止者宜調
　胃承氣湯下之
一腎水不足口不臭牙不痛但齒摇不堅或微痛不甚
　而牙縫時多出血者此腎隂不固虚火偶動而然但
　宜壯腎以六味地黄丸左歸丸之類主之或其陽虚
　於下而虚火上浮者宜八味丸小安腎丸之類主之
一隂虚有火而病爲齒衂者其證或多燥渴或見消瘦
　或神氣困倦或小水短濇而熱或六脈浮大而豁此
　雖陽明有餘而亦少隂不足宜玉女煎主之凡屬隂
　虚有火者則惟此煎爲最妙然必大便多實者乃可
　用之若大便滑泄或脈細惡寒下元無火等證則亦
　有格陽而然者當以前吐血條中格陽法治之
　舌上無故出血如縷者以心脾腎之脈皆及於舌若
　此諸經有火則皆能令舌出血用蒲黄炒焦爲末付
　之或炒槐花爲末摻之或米玉散敷之亦可若火之
　甚者仍湏用湯飲等劑以清三隂之火
　　　咯唾痰涎血論治(共三條/)
一咯血唾血古皆云出於腎痰涎之血云出於脾此亦
　未必然也凡咯血者於喉中㣲咯即出非若欬血𠻳
　血之費力而甚也大都欬𠻳而出者出於臟出於臟
　者其來逺一咯而出者出於喉出於喉者其來近其
　來逺者内傷已甚其來近者不過在經絡之間所以
　凡見咯血唾血及痰涎中帶血者多無欬𠻳發熱氣
　喘骨蒸等證此其輕重爲可知矣治此之法凡因火
　者亦不過微清脾肺之火或因勞倦而致者但爲養
　營補隂則自無不愈矣
一勞損之漸者必初因酒色勞傷過度以致痰中或見
　血絲此則本於肝脾腎經當於未欬未𠻳之先連爲
　調理宜生地熟地天冬麥冬棗仁茯神茜根貝母甘
　草之屬主之或有火者宜加黄栢知母仍須加謹慎
　庶無後患否則必漸甚也
一清晨初起時每於痰中有淡紫凝血或塊或片常見
　數口者此多以操心動火或多思鬱或由過飲但無
　欬𠻳發熱等證即不足慮此不過致動絡血而然惟
　天王補心丹或二隂煎之類最所宜也
　　　咯血述古
薛立齋曰若脾經氣滯而痰中有血者宜加味歸脾湯
　○若肝經血熱而痰中有血宜加味逍遥散○若肝
　腎隂虚而痰中有血宜六味地黄丸○若過服寒涼
　而唾痰有血者宜四君之類
　　　溺血論治(共五條/)
凡溺血證其所出之由有三蓋從溺孔出者二從精孔
　出者一也
一溺孔之血其來近者出自膀胱其證溺時必孔道濇
　痛小水紅赤不利此多以酒色慾念致動下焦之火
　而然常見相火妄動逆而不通者微則淋濁甚則見
　血經曰胞移熱於膀胱則癃而溺血即此證也治宜
　清利膀胱之火以生地芍藥牛膝山梔黄栢知母龍
　膽草瞿麥木通澤㵼等劑或七正散大分清飲五淋
　散之屬皆所宜也
一溺孔之血其來逺者出自小腸其證則溺孔不痛而
　血隨溺出或痛隱於臍腹或熱見於臟腑蓋小腸與
　心爲表裡此丙火氣化之源清濁所由以分也故無
　論焦心勞力或厚味酒漿而上中二焦五志口腹之
　火凡從清道以降者必皆由小腸以達膀胱也治須
　隨證察因以清臟腑致火之源宜於寒陣中擇方用
　之
一精道之血必自精宫血海而出於命門蓋腎者主水
　受五臟六腑之精而藏之故凡勞傷五臟或五志之
　火致令衝任動血者多從精道而出然何以辨之但
　病在小腸者必從溺出病在命門者必從精出凡於
　小腹下精泄處覺有痠痛而出者即是命門之病而
　治之之法亦與水道者不同蓋水道之血宜利精道
　之血不宜利澁痛不通者亦宜利血滑不痛者不宜
　利也○若果三焦火盛者惟宜清火涼血爲主以生
　地芍藥丹皮地骨茜根梔子槐花及芩連知栢之類
　主之或約隂丸約營煎俱可用○若腎隂不足而精
　血不固者宜養隂養血爲主以左歸飲或人參固本
　丸之類主之○若腎虚不禁或病久精血滑泄者宜
　固澁爲主以秘元煎苓术兔絲丸金櫻膏玉鎖丹金
　銷思仙丹之類主之或續斷烏梅之屬亦所宜用○
　若心氣不定精神外馳以致水火相殘精血失守者
　宜養心安神爲主以人參丸天王補心丹王荆公玅
　香散之類主之○若脾肺氣虛下陷不能攝血而下
　者宜歸脾湯人參養營湯補中益氣湯舉元煎之類
　主之
一血從精道出者是即血淋之屬多因房勞以致隂虚
　火動營血妄行而然凡血出命門而澁痛者爲血淋
　不痛者多爲溺血好色者必屬虚也
　　　便血論治(共十條/)
便血之與腸澼本非同類蓋便血者大便多實而血自
　下也腸澼者因瀉痢而見膿血即痢疾也觀内經曰
　食飲不節起居不時者隂受之隂受之則入五臓入
　五臓則䐜滿閉塞下爲飱泄久爲腸澼此可見腸澼
　之因飱泄自與便血不同而治亦有異且便血有夙
　疾而腸澼惟新邪尤爲易辨今諸書以此類言者皆
　誤也兹列便血證治於此而腸澼之義則在(缺/)疾門
　故凡臨此證者必須詳察大便之燥泄何如庶不致
　疑似誤認之謬然多酒之人必多溏泄亦多便血是
　又不可因泄而作腸澼也
一大便下血多由腸胃之火蓋大腸小腸皆屬於胃也
　但血在便前者其來近近者或在廣腸或在肛門血
　在便後者其來逺逺者或在小腸或在於胃雖血之
　妄行由火者多然未必盡由於火也故於火證之外
　則有脾胃陽虚而不能統血者有氣陷而血亦陷者
　有病久滑泄而血因以動者有風邪結於隂分而爲
　便血者大都有火者多因血熱無火者多因虚滑故
　治血者但當知虚實之要
一下血因火者宜清熱爲主惟約營煎最佳次以地榆
　散槐花散黄連丸槐角丸之類主之○若熱在脾胃
　小腸之間而火之甚者宜抽薪飲黄連解毒湯之類
　主之○若素以陽臟多火而逺年近日臟毒下血久
　不能愈者宜臟連丸猪臟丸主之○若大腸風熱而
　血不止者宜防風黄芩丸主之
一酒毒濕熱結畜大腸下血者宜約營煎聚金丸或槐
　角丸之類主之若但以寒濕而無火下血者宜二术煎
　或四君子湯主之或葛花解酲湯亦佳
一脾胃氣虛而大便下血者其血不甚鮮紅或紫色或
　黒色此陽敗而然故多無熱證而見惡心嘔吐蓋脾
　統血脾氣虚則不能收攝脾化血脾氣虚則不能運
　化是皆血無所主因而脱陷妄行速宜温補脾胃以壽
　脾煎理中湯養中煎歸脾湯或十全大補湯之類主
　之
　氣陷不舉而血不止者宜補中益氣湯或壽脾煎歸
　脾湯主之○若微陷而兼火者宜東垣加減四物湯
　主之○若氣大虚而大陷者宜舉元煎主之
一血滑不止者或因病乆而滑或因年衰而滑或因氣
　虚而滑或因誤用攻擊以致氣陷而滑凡動血之初
　多由於火及火邪既衰而仍有不能止者非虚即滑也
　凡此之類皆當以固澁爲主宜勝金丸香梅丸之類
　主之然血滑不止者多由氣虛宜以人參湯送之尤
　玅或以補中益氣湯舉元煎理中湯加烏梅文蛤五
　味子之類主之若滑甚不能止者惟玉關丸最佳
一結隂便血者以風寒之邪結於隂分而然此非傷寒
　之比蓋邪在五臓留而不去是謂之結隂邪内結不
　得外行則病歸血分故爲便血經曰結隂者便血一
　升再結二升三結三升正此之謂此宜外灸中脘氣
　海三里以散風邪内以平胃地榆湯温散之劑主之
一怒氣傷肝血因氣逆而下者宜化肝煎枳殻湯之類
　主之若逆氣散而微有火者宜黄芩芍藥湯主之○
　若肝邪乗胃以致脾虛失血者自無煩熱氣逆等證
　宜從前脾胃氣虚證治不得平肝以再傷脾氣也
一凡因勞倦七情内傷不足而致大便動血者非傷心
　脾即傷肝腎此其中氣受傷故有爲嘔惡痞滿者有
　爲疼痛泄㵼者有爲寒熱往來飲食不進者時醫不
　能審察本但見此證非云氣滯即云痰火而肆用寒
　涼妄加攻撃傷而又傷必致延綿日困及其既甚則
　多有大便下紫黒敗血者此胃氣大損脾元脫竭血
　無所統故注泄下行陽敗於隂故色爲灰黒此危劇
　證也即速用囘陽等劑猶恐不及而若軰猶云今既
　見血安可再用温藥必致其斃吁受害者殊爲可憫
　害人者殊爲可恨
　　　便血述古
徐東皋曰凡下血之人用涼藥多而不愈者必須加辛
　味用辛味而不愈可用温劑兼升提藥須酒浸酒炒
　始效凡久而虚者當行温散如四物加升麻炮乾薑
　之屬是也
　　　血證論列方
一隂煎(新補八/)　　　　　二隂煎(新補十/)
三隂煎(新補十一/)　　　　大補元煎(新補一/)
四隂煎(新補十二/)　　　　四君子湯(補一/)
五隂煎(新補十三/)　　　　五福飲(新補六/)
麥門冬湯(寒四四/)　　　　左歸飲(新補二/)
右歸飲(新補三/)　　　　　麥門冬散(補七八/)
左歸丸(新補四/)　　　　　右歸丸(新補五/)
大分清飲(新寒五/)　　　　小營煎(新補十五/)
生脈散(補五七/)　　　　　枇杷葉散(和二百六/)
人參湯(補三五/)　　　　　人參丸(補百六/)
天門冬丸(和二一三/)　　　養中煎(新熱四/)
壽脾煎(新熱十六/)　　　　小安腎丸(熱一六八/)
四物湯(補八/)　　　　　　歸脾湯(補三三/)
加味歸脾湯(補二四/)　　　六味丸(補一二一/)
八味丸(補一二二/)　　　　十全大補湯(補二十/)
舉元煎(新補十七/)　　　　鎮隂煎(新熱十二/)
人參養營湯(補二一/)　　　理中湯(熱一/)
理隂煎(新熱三/)　　　　　加減四物湯(寒九九/)
白虎湯(寒二/)　　　　　　玉女煎(新寒十二/)
人參白虎湯(寒三/)　　　　約營煎(新寒二十/)
化肝煎新寒(十/)　　　　　祕元煎(新固一/)
加減一隂煎(新補九/)　　　貝母丸(新和十八/)
約隂丸(新寒十八/)　　　　清化飲(新因十三/)
氷玉散(新因四六/)　　　　天王補心丹(補百九/)
抽薪飲(新寒三/)　　　　　徙薪飲(新寒四/)
人參固本丸(補百七/)　　　七正散(寒百十六/)
五淋散(寒百十七/)　　　　補中益氣湯(補三一/)
涼膈散(攻十九/)　　　　　三黄丸(攻六八/)
生地黄飲子(寒八四/)　　　茜根散(寒八五/)
清胃飲(寒五六/)　　　　　加味逍遥散(補九四/)
清胃散(寒五四/)　　　　　二术煎(新和十二/)
苓术兔絲丸(新固五/)　　　金櫻膏(補百一/)
玉鎖丹(固二一/)　　　　　枳殻湯(寒百/)
金鎖思仙丹(固十九/)　　　王荆公妙香散(固十六/)
香梅丸(固五八/)　　　　　槐花散(寒九七/)
地榆散(寒九五/)　　　　　聚金丸(寒一七七/)
黄芩芍藥湯(寒百九/)　　　玉關丸(新固八/)
槐角丸(寒一七五/)　　　　平胃地榆湯(和一二六/)
勝金丸(固五九/)　　　　　臓連丸(寒一七八/)
防風黄芩丸(婦一二三/)　　黄連丸(寒百八十/)
猪臓丸(寒一八一/)　　　　竹葉石膏湯(寒五/)
麻黄湯(散一/)　　　　　　桂枝湯(散九/)
黄連解毒湯(寒/)　　　　　木香理中湯(熱四/)
甘草乾薑湯(熱五五/)　　　葛花解酲湯(和一二四/)
調胃承氣湯(攻三/)　　　　桃仁承氣湯(攻五/)
局方犀角地黄湯(寒七九/)　拔萃犀角地黄湯(寒八一/)
　　　論外備用方
黄茋湯(補六八/久𠻳血)　　　　　柔脾湯(補七二衂/虚熱吐)
麥門冬飲子(補七四/吐衂)　　　胃風湯(補九六血/濕毒下)
醍醐膏(補六七/欬血)　　　　　麥門冬飲子(補七三愈/久吐不)
地黄散(補七/衂血)　　　　　　旋神散(補七九血/虚勞吐)
五味黄茋散(補六九/𠻳血)　　　百花膏(和一四五/𠻳血)
圑參丸(補百八血/氣虚吐)　　　　加味四君子湯(補二不攝/氣虚)
側栢散(和二百四/血湧不止)　　　　緑雲散(和二百十/吐血不止)
龍腦鷄蘓丸(和二七二/虚火吐衂)　　雙荷散(和二百三/暴吐血)
地黄煎(和二百五/内傷吐血)　　　　簡易黒神散(和二一三/諸失血)
髪灰散(和二一四/止諸血)　　　　阿膠散(和二百七/唾血)
杏仁膏(和一四三/乾𠻳唾血)　　　　生韭飲(和一五一/清瘀血)
棕灰散(和二一五/便血)　　　　除濕和血湯(和二一九/便血)
黄連湯(寒百四血/濕熱下)　　　　地榆丸(寒一七四/血痢下血)
小烏沈湯(和二一八/氣逆便血)　　　四生丸(寒八八衂/血熱吐)
小薊飲子(寒百二/溲血)　　　　酒蒸黄連丸(寒一七九/便血)
阿膠丸(寒一七六/腸風)　　　　生地黄散(寒八三/溺血)
四味地榆散(寒九六血/熱邪下)　　枳殻散(寒百一血/肝火便)
二神散(寒八七血/吐崩下)　　　　烏梅丸(固六十神/便血如)
溺血方(固六六/)　　　　　椿皮散(固五五/腸風)
人參五味子湯(外一五三/盧勞欬血)　桃花湯(外九四/逐瘀血)
當歸丸(外百利便/行血)　　　　外科槐花散(外一六九/腸風)
小金散(因百十四/舌血)　　　　劫勞散(婦二一四/唾紅)
　
　
　
　
　
　
　
　
　景岳全書卷三十
欽定四庫全書
　景岳全書卷三十一
　　　　　　　　　　　　明　張介賔　撰
　　痰飲
　　　經義
氣交變大論曰嵗土太過飲𤼵中滿食減
五常政大論曰太陽司天濕氣變物水飲内稸中滿不食
六元正紀大論曰少陰司天四之氣民病飲𤼵○太陰
　所至為積飲痞隔○土鬱之發為飲𤼵注下
至真要大論曰嵗太陰在泉民病飲積○嵗陽明在泉
　民病喜嘔嘔有苦○太陰之勝飲𤼵於中○太陰之
　復飲𤼵於中唾吐清液○太陽之復唾出清水及為
　噦噫○諸病水液澄澈清冷皆屬於寒
　　　論證(共六條/)
痰飲一證其在内經止有積飲之說本無痰證之名此
　内經之不重痰證㮣可知矣及考痰之為名雖起自
　仲景今後世相𫝊無論是痰非痰開口便言痰火有
　云怪病之為痰者有云痰為百病母者似乎痰之關
　係不為不重而何内經之忽之也不知痰之為病必
　有所以致之者如因風因火而生痰者但治其風火
　風火息而痰自清也因虚因實而生痰者但治其虚
　實虚實愈而痰自平也未聞治其痰而風火可自散
　虚實可自調者此所以痰必因病而生非病之因痰
　而致也故内經之不言痰者正以痰非病之本而痰
　惟病之標耳今舉世醫流但知百計攻痰便是治病
　竟不知所以為痰而痰亦因何而起是何異引指以
　使臂灌葉以救根者乎標本誤認而主見失真欲求
　愈病難矣難矣
一痰之與飲雖曰同類而實有不同也蓋飲為水液之
　屬凡嘔吐清水及胸腹膨滿吞酸噯腐渥渥有聲等
　證此皆水穀之餘停積不行是即所謂飲也若痰有
　不同於飲者飲清澈而痰稠濁飲惟停積腸胃而痰
　則無處不到水穀不化而停為飲者其病全由脾胃
　無處不到而化為痰者凡五臓之傷皆能致之故治
　此者當知所辨而不可不察其本也
一痰即人之津液無非水穀之所化此痰亦既化之物
　而非不化之屬也但化得其正則形體强營衛充而
　痰涎本皆血氣若化失其正則臟腑病津液敗而血
　氣即成痰涎此亦猶亂世之盜賊何孰非治世之良
　民但盜賊之興必由國運之病而痰涎之作必由元
　氣之病嘗聞之立齋先生曰使血氣俱盛何痰之有
　余於初年頗疑此言而謂豈無實痰乎及今見定識
　多始信其然也何以見之蓋痰涎之化本由水穀使
　果脾强胃健如少壮者流則隨食隨化皆成血氣焉
　得留而為痰惟其不能盡化而十留一二則一二為
　痰矣十留三四則三四為痰矣甚至留其七八則但
　見血氣日削而痰涎日多矣此其故正以元氣不能
　運化愈虚則痰愈盛也然則立齋之言豈非出常之
　見乎今見治痰者必曰痰之為患不攻如何得去不
　知正氣不行而虚痰結聚則雖竭力攻之非惟痰不
　可去而且益增其虚故或有因攻而遽絶者或偶爾
　暫蘓而更甚於他日者皆攻之之誤也又孰知痰之
　可攻者少而不可攻者多也故凡将治痰者不可不
　先察虚實
一痰有虚實不可不辨夫痰則痰矣皆若有餘又何有
　虚實之異蓋虚實二字全以元氣為言凡可攻者便
　是實痰不可攻者便是虚痰何為可攻以其年力猶
　盛血氣未傷或以肥甘過度或以濕熱盛行或風寒
　外閉皮毛或逆氣内連肝膈皆能驟至痰飲但察其
　形氣病氣俱屬有餘者即實痰也實痰者何謂其元
　氣猶實也此則宜行消伐但去其痰無不可也何為
　不可攻則或以形羸氣弱年及中衰者即虚痰也或
　以多病或以勞倦或以憂思酒色致成勞損非風卒
　厥者亦虚痰也或脉見細數臟無陽邪時為嘔惡泄
　瀉氣短聲喑等證但察其形氣病氣本無有餘者皆
　虚痰也虚痰者何謂其元氣已虚也此則但宜調補
　若或攻之無不危矣且凡實痰本不多其来也驟其
　去亦速其病亦易治何也以病本不深也虚痰反多
　甚其来則漸其去則遲其病亦難治何也以病非一
　日也是以實痰無足慮而最可畏者惟虚痰耳總之
　治痰之法無他但能使元氣日强則痰必日少即有
　微痰亦自不能為害而且亦充助胃氣若元氣日衰
　則水榖津液無非痰耳隨去隨生有能攻之使盡而
　且保元氣無恙者吾不信也故善治痰者惟能使之
　不生方是補天之手然則治此者可不辨其虚實而
　欲一㮣攻之如王隱君所論内外百病皆生於痰悉
　用滚痰丸之類其亦但知目前而不知日後之害哉
一五臟之病雖俱能生痰然無不由乎脾腎蓋脾主濕
　濕動則為痰腎主水水泛亦為痰故痰之化無不在
　脾而痰之本無不在腎所以凡是痰證非此則彼必
　與二臟有渉但脾家之痰則有虚有實如濕滯太過
　者脾之實也土衰不能制水者脾之虚也若腎家之
　痰則無非虚耳蓋火不生土者即火不制水陽不勝
　陰者必水反侵脾是皆陰中之火虚也若火盛鑠金
　則精不守舍津枯液涸則金水相殘是皆陰中之水
　虚也此脾腎虚實之有不同者所當辨也又若古人
　所云濕痰鬱痰寒痰熱痰之類雖其在上在下或寒
　或熱各有不同然其化生之原又安能外此二臟如
　寒痰濕痰本脾家之病而寒濕之生果無干於腎乎
　木鬱生風本肝家之痰而木强制土能無渉於脾乎
　火盛尅金其痰在肺而火邪炎上有不從中下二焦
　者乎故凡欲治痰而不知所源者總惟猜摸而已耳
一非風門有痰論三篇所當互閲
　　　論治(共七條/)
一脾胃之痰有虚有實凡脾土濕勝或食飲過度别無
　虚證而生痰者此乃脾家本病但去其濕滯而痰自
　清宜二陳湯為主治或六安煎橘皮半夏湯平胃散
　潤下丸滚痰丸之類皆可擇而用之○若胃寒生痰
　而兼脹滿者宜和胃二陳煎或兼嘔吐而痛者宜神
　香散○或為飲食所致宜加麥芽神麯山查枳實之
　類然脾胃不虚則雖生痰飲不過微有留滯亦必不
　多且無大害惟脾虚飲食不能消化而作痰者其變
　最多但當調理脾胃使其氣强則自無食積之患而
　痰飲即皆血氣矣○若脾氣微虚不能制濕或不能
　運化而為痰者其證必食減神倦或兼痞悶等證宜
　六君子湯或五味異功散之類主之金水六君煎亦
　妙○若微虚兼寒者宜苓术二陳煎主之○若脾氣
　大虚或兼胃寒嘔惡而多痰者宜六味異功煎温胃
　飲理中湯聖术煎之類主之○又有勞倦本以傷脾
　而疲極又傷肝腎脾氣傷則飲食减少或見惡心肝
　腎傷則水液妄行或痰飲起自臍下直衝而上此脾
　腎俱傷命門土母之病也雖八味地黄丸乃其正治
　然無如理陰煎其效更如神也或加白术陳皮亦可
一腎經之痰水泛為痰者也無非虚證○有以腫脹而
　生痰者此水入脾經謂之反尅臟平者宜六味地黄
　丸左歸飲之類主之臟寒者宜理陰煎加減金匱腎
　氣丸八味地黄丸之類主之其或但宜温燥者則單
　助脾經亦能化濕惟六味異功煎及理中湯聖术煎
　俱可酌用○有以虚損而生痰者此水虧金涸精不
　化氣氣不化精而然使不養陰以濟陽則水氣不充
　痰終不化水不歸源痰必不寧宜以左歸右歸六味
　八味等丸酌其寒熱而用之若陰火乗肺津液乾枯
　或喉痛或煩熱或喜冷或便實必察其真有火邪而
　痰𠻳不已者宜四陰煎一陰煎之類加減主之若火
　本非真則但宜純補庶保萬全也
一風寒之痰以邪自皮毛内襲於肺肺氣不清乃致生
　痰是即傷寒之類但從辛散其痰自愈宜六安煎二
　陳湯甚者小青龍湯之類主之其有風寒外襲内兼
　火邪者亦可兼用黄芩○若血氣兼虚者不得單用
　消耗宜金水六君煎主之○若傷寒見風而兼發熱
　𠻳痰者宜柴陳煎主之或金水六君煎加柴胡亦妙
一中風之痰本非外感悉由脾腎虚敗所致治痰之法
　詳載非風門當與此互察之
一治痰當分緩急凡非風等證其有痰涎壅盛閉塞上
　焦而藥食不能進者此不得不先治其痰以開清道
　若痰之甚者惟用吐法為最妙○若痰氣不甚食飲
　可進便當從緩求其本而治之不宜妄行攻擊或但
　以六安煎二陳湯潤下丸橘皮半夏湯之類調之為
　宜○若火盛生痰者宜清膈煎抽薪飲之類主之○
　若類風等證但察其上焦無滯或見其神昏困倦而
　胸喉之間氣清息平本不見痰者切不可疑其為痰
　而妄用尅伐消痰等劑則無有不敗者矣○若雜證
　勢已至劇而喉中痰聲漉漉隨息漸甚者此垂危之
　候不可治也○諸吐痰治痰之法俱詳載非風門痰
　治條中
一治痰當知求本則痰無不清若但知治痰其謬甚矣
　故凡痰因火動者宜治火為先痰因寒生者宜温中
　為主風痰宜散之非辛温不可也濕痰宜燥之非滲
　利不除也鬱痰有虚實鬱兼怒者宜抑肝邪鬱兼憂
　者宜培肝肺飲食之痰亦自不同有因寒者有因熱
　者有因肥甘過度者有因酒濕傷脾者此皆能生痰
　而其中各有虚實辨之不可不真也又如脾虚不能
　制濕腎虚不能約水皆能為痰此即寒痰之屬也或
　以脾陰乾爍而液化為膠或以金水偏枯而痰本乎
　血此即熱痰之屬也凡此二者於痰證中十居八九
　是皆虚痰之不可攻者也又或有過用峻利以致痰
　反日甚者亦皆脾腎受傷之候治不求本濟者鮮矣
一諸家治痰之法多有治其標者雖不可執亦不可廢
　也詳列如左○痰因表者汗之因裏者下之挾濕者
　分利之○痰在膈上必用吐法瀉亦不去○膠固稠
　濁之痰必用吐○痰在經絡中非吐不可吐中就有
　發散之義○痰在膓胃間可下而愈○痰在四肢非
　竹瀝不能達○痰在脇下非白芥子不能除○痰在
　皮裏膜外非薑汁竹瀝不能達○熱痰火痰宜青黛
　黄芩天花粉連翹石膏火炎上者用流金膏○老痰
　宜海石𤓰蔞貝母兼火盛膠固者節齋化痰丸○實
　痰火痰滚痰丸最效但不宜多用○風痰用南星白
　附子○濕痰用蒼术白术半夏茯苓澤瀉○食積痰
　用神麯山查麥芽○酒痰用天花粉黄連白术神麯
　或五苓散四苓散分利之○痰結核在咽喉咯唾不
　出化痰藥中加鹹藥以耎其堅𤓰蔞仁杏仁海石朴
　硝海藻佐以薑汁○竹瀝導痰非薑汁不能行經絡
　○荆瀝治痰速效能食者用之二瀝佐以薑汁治經
　絡之痰最效○痰中帶血者宜加韮汁○海粉熱痰
　能清濕痰能燥堅痰能軟頑痰能消可入丸藥亦可
　入煎藥○南星半夏治風痰濕痰○石膏墜痰火極
　效黄芩治熱痰假其下行也○枳實治痰有衝墻倒
　壁之功○五棓子能治老痰佐以他藥大治頑痰人
　鮮知也○天花粉治熱痰酒痰最效又云大治膈上
　熱痰○𤣥明粉治熱痰老痰速效能降火軟堅故也
　○硝石礞石大能消痰結降痰火研細末和白糖置
　手心中以舌餂服甚效○蒼术治痰飲成窠囊行痰
　極效又治痰挾瘀血成窠囊者即神术丸之類○潤
　下丸降痰最妙可常服○小胃丹治實痰積飲必用
　之藥不過二三服而已虚者不可用之○中氣不足
　之痰須用參术内傷挾痰必用參茋白术之屬多用
　薑汁𫝊送或加半夏茯苓○中焦有痰胃氣亦賴所
　養卒不可用峻攻攻盡則大虚矣
　　　先君吐法記
先君壽峰公少壮時素稱善飲後年及四旬而酒病起
　遂得痰飲之疾多見嘔酸脹滿飲食日減眩暈不支
　驚惕恍惚疾瘧等證相繼迭出百方治痰弗獲寸效
　因慕張子和吐法之妙遂遵而用之初用獨聖散茶
　調散及虀汁之類一吐而稍效再吐而再效自此屢
　用不止雖諸痰漸退而元氣弗復也如此年餘漸覺
　純熟忽悟其理遂全不用藥但於五鼓食消之後徐
　徐嚥氣因氣而提提不數口而清涎先至再提之則
　膠濁後隨自後凡遇諸疾無論表裏虚實雖變出百
　端絶不服藥但一行吐法無不即日盡却後至六旬
　之外則一月或二月必行一次全不憚煩而鶴髪童
　顔日增矍鑠斯時也賔将弱冠漸已有知恐其吐傷
　因微諫曰吐本除痰豈諸病皆可吐耶且吐傷元氣
　人所共知矧以衰年能無慮乎先君曰吐以治痰爾
　所知也吐治百病爾知之乎吐能傷氣爾所知也吐
　能生氣爾亦知乎余當為爾細談之夫先哲中之善
　治痰積者無如子和之三法及丹溪之倒倉在倒倉
　之法不易行亦未敢有用之者惟子和之法則為人
　所常用而取效不為不速亦不為不多也今以余法
　言之則有不同者矣蓋子和之吐用藥而吐者也藥
　必苦劣吐必勇猛勢不我由不能無傷也余之吐不
　用藥而吐者也痰隨氣行氣因痰至徐疾自如有益
　無損也子和之法其用在急故但攻有餘之實痰余
　之法其用在緩故可兼不足之百病夫百病所因本
　自不一何以皆宜於吐如痰涎壅盛格塞胃腕而清
　道不通者不得不吐也積聚痛急不易行散者不得
　不吐也膠固稠濁非藥所能消者不得不吐也痰在
　經絡膜竅及隱伏難状等痰其藏深其蓄逺藥所難
　及者不得不吐也此皆人所易知者也又若風寒外
　感者吐能散之食飲内傷者吐能清之火鬱者吐能
　𤼵越熱邪寒盛者吐能鼔動陽氣諸邪下䧟者吐有
　升舉之功諸邪結聚者吐有解散之力且人之百病
　無非治節不行吐能達氣氣從則無所不從而何有
　於病故凡有竒怪難治之病醫家竭盡其技而不能
　取效者必用吐法方見神功此又人所罕知者也再
　如生氣之說則不惟人不知而且必不信兹余力行
　身受始悟其微蓋天地不息之機總惟升降二氣升
　本乎陽生長之道也降本乎陰消亡之道也余之用
　氣借此升權可疾可徐吐納自然之生意無殘無暴
　全收弗藥之神功故凡吐之後神氣必倍王爾之所
　見也陽道必勃然我之常騐也使非吐能尘氣而有
　能如是乎蓋道家用督余則用任所用不同所歸一
　也不惟却病而且延年余言非謬爾切識焉賔奉此
　教常習用之無不效如響應苐不及先君之神妙耳
　憶自軒岐之後善用吐法者惟子和一人若以先君
　法較之則其難易優劣奚啻霄壤而所謂亘古一人
　者當不在子和矣倘智者見同則必有踵而行之而
　蒙惠将来者自應不少苐恐百世之下冺此心𫝊妙
　道故詳録語訓以為之記并列其詳法於左
　先君行吐之法每於五鼔睡醒之時仰卧用噯提氣
　氣有不充則嚥氣為噯隨嚥隨提痰涎必隨氣而至
　雖以最深之痰無不可取但最後出者其形色臭味
　甚有紫黑酸惡不堪言者所以每吐之後或至唇腫
　咽痛但以涼水一二口潄嚥解之吐畢早膳悉屏五
　味但用淡粥一二碗以養胃中清氣自四旬之後絶
　不用酒行吐法者四十餘年所以愈老愈健壽至八
　旬之外猶能登山及燈下抄録古書後以無病忽一
　旦含笑而辟穀時年八旬二矣
　　　述古論(共八條/)
仲景金匱曰夫飲有四何謂也師曰有痰飲有懸飲有
　溢飲有支飲○其人素盛今瘦水在腸間瀝瀝有聲
　謂之痰飲○飲後水流在脇下欬唾引痛謂之懸飲
　○飲水流行歸於四肢當汗出而不汗出身體疼痛
　謂之溢飲○欬逆倚息氣短不得卧其形如腫謂之
　支飲○水在心心下堅築短氣惡水不欲飲○水在
　肺吐涎沬欲飲水○水在脾少氣身重○水在肝脇
　下支滿嚏而痛○水在腎心下悸○夫心有留飲其
　人背惡寒如掌大○留飲者脇下痛引缺盆欬𠻳則
　轉甚○胸中有留飲其人短氣而渴四肢歴節痛脉
　沉者有留飲○膈上病痰滿喘欬○發則寒熱背痛
　腰疼目泣自出其人振振身瞤劇必有伏飲○病人
　飲水多必暴喘滿凡食少飲多水停心下甚者則悸
　微者短氣脉雙弦者寒也皆大下後喜虚脉偏弦者
　飲也○肺飲不弦但苦喘氣短○支飲亦喘而不能
　卧加短氣其脉平也○病痰飲者當以温藥和之
陳無擇曰病人百藥不效關上脉伏而大者痰也眼皮
　及眼下如灰烟黑者痰也
活人書云中脘有痰亦令人憎寒發熱惡風自汗胸膈
　痞滿有類傷寒者但頭不痛項不强為異
原病式曰積飲留飲積蓄而不散也水得燥則消散得
　濕則不消以為積飲土濕主病故也大畧要分濕熱
　寒濕之因
張子和曰凡人病痰證者有五一曰風痰二曰熱痰三
　曰濕痰四曰酒痰五曰食痰如新暴風痰者形寒飲
　冷熱痰者火盛制金濕痰者停飲不散酒痰食痰者
　飲食過度也
王節齋曰津液者血之餘行乎脉外流通一身如天之
　清露若血濁氣濁則凝聚而為痰痰乃津液之變如
　天之露也故云痰遍身上下無處不到盖即津液之
　在周身者津液生於脾胃水穀所成濁則為痰故痰
　生於脾土也
薛立齋曰凡痰火證有因脾氣不足者有因脾氣鬱滯
　者有因脾肺之氣虧損者有因腎陰虚不能攝水泛
　而為痰者有因脾氣虚不能攝涎上溢而似痰者有
　因熱而生痰者有因痰而生熱者有因風寒暑濕而
　得者有因驚而得者有因氣而得者有因酒而得者
　有因食積而得者有脾虚不能運化而生者有胸中
　痰鬱而似鬼附者各審其源而治之
徐東臯曰脾胃為倉廩所以納穀因脾弱不能運行致
　血氣失於滋養故不周流氣道壅滯中焦不能腐穀
　遂停滯而為痰為飲其變為寒為熱為喘為欬為嘔
　吐為反胃為腫滿為眩運為風癎為噯氣為呑酸嘈
　雜為噎嗝為怔忡為疼痛之類不可盡狀是皆痰之
　變病而其源則出於脾濕不流水穀津液停滯之所
　致也
　　　述古治(共七條/)
龎安常云有陰水不足陰火上升肺受火邪不得清肅
　下行由是津液凝濁生痰不生血者此當以潤劑如
　麥門冬地黄枸杞之屬滋其陰使上逆之火得返其
　宅則痰自清矣投以二陳立見其殆有腎虚不能納
　氣歸原原出而不納則積積不散則痰生焉八味丸
　主之
吳茭山諸證辨疑云八味丸治痰之本也
許學士用蒼术治痰成窠囊一邊行極妙痰挾瘀血遂
　成窠囊
朱丹溪曰脾虚者宜清中氣以運痰降下二陳湯加白
　术之類兼用升麻提起○二陳湯一身之痰都治管
　如要下行加引下藥在上加引上藥○凡人身上中
　下有塊者多是痰問其平日好食何物吐下後方用
　藥
王節齋曰痰生於脾胃宜實脾燥濕又隨氣而升宜順
　氣為先分導次之又氣升屬火順氣在於降火熱痰
　則清之濕痰則燥之風痰則散之鬱痰則開之頑痰
　則軟之食痰則消之在上者吐之在中者下之又中
　氣虚者宜固中氣以運痰若攻之太重則胃氣虚而
　痰愈甚矣
薛立齋曰凡痰證飲食少思或胸膈不利者此中氣虚
　弱也宜用補中益氣為主中氣既健其痰自運化○
　若腎氣虧損津液難降敗濁為痰者乃真之病宜用
　六味地黄丸為主腎氣既壮津液清化而何痰之有
　哉○亦有因脾胃虧損中焦氣虚不能運化而為痰
　者亦有因峻厲過度脾氣愈虚不能運化津液凝滯
　而為痰者凡此皆當健脾胃為主
　又曰痰者脾胃之津液或為飲食所傷或為七情六
　淫所擾故氣壅痰聚蓋脾為統血行氣之經氣血俱
　盛何痰之有皆由過思與飲食所傷損其經絡脾血
　既虚胃氣獨盛是以濕因氣化故多痰也逰行周身
　無所不至痰氣既盛客必勝主或奪於脾之大絡之
　氣則倐然仆地者此痰厥也升於肺則喘急欬𠻳迷
　於心則怔忡恍惚走於肝則眩暈不仁脇肋脹痛關
　於腎不哈而多痰唾留於胃脘則嘔瀉而作寒熱注
　於胸則咽膈不利眉稜骨痛入於腸則漉漉有聲散
　則有聲聚則不利○若脾氣虚弱不能消濕宜用補
　中益氣湯加茯苓半夏○若因脾氣虚弱濕熱所致
　宜用東垣清燥湯○若胃氣虚弱寒痰凝滯者宜用
　人參理中湯○若脾胃虚寒而痰凝滯者宜用理中
　化痰丸○若脾虚不能運化而痰滯氣逆宜用六君
　子加木香○若脾胃虚弱而肝木乗侮宜用六君子
　加柴胡○若肺氣虚弱不能清化而有痰者宜六君
　子加桔梗○頭痛宜用半夏白术天麻湯○若脾腎
　虚弱寒邪所乘以致頭痛且用附子細辛湯
　又曰凡治風痰若肺經風熱而生痰者宜用金沸草
　散○若風火相摶肝經風熱熾盛而生痰者宜用牛
　黄抱龍丸或牛黄清心丸○若肝經血燥而生痰者
　宜六味地黄丸○若熱盛制金不能平木而生痰者
　宜柴胡梔子散○若中氣虚弱不能運化而生痰者
　宜六君柴胡鈎藤○若腎虚陰火炎上宜六味丸○
　又曰凡治結痰有因脾經鬱結而傷陰血者有因腎
　水虧損而陰火上炎者有因脾肺火鬱而生痰者治
　法若因七情鬱結痰涎滯於喉間者先用局方四七
　湯調和滯氣後用歸脾湯調補脾血脾火傷血用加
　味歸脾湯腎水虧損用六味地黄丸肺經鬱火用知
　母茯苓湯○若婦人患此而兼帶下皆由鬱結傷損
　肝脾當佐以四七湯送青州白丸子此等證候屬脾
　胃氣虚為本而氣滯痰結為末也○古方用十棗湯
　控涎丹神祐丸滚痰丸木香枳實利隔滌痰透羅破
　飲降氣化痰等湯蘓合丸之類皆形氣充實之藥也
　西北人用之或有效驗其屬虚弱者必致肚腹脹滿
　而殁
　又曰痰之為病若熱病則多煩熱風痰多成癱瘓竒
　證冷痰多成骨痺濕痰多怠惰軟弱驚痰多成心痛
　癲疾飲痰多脇痛臂痛食積痰多成癖塊痞滿其為
　病種種難名○竊謂前證若因腎水虚弱陰虧難降
　使邪水上溢故多痰唾宜滋其化源其痰自消○若
　因肝木侮脾土而風痰壅滯者先用南星半夏清其
　痰後用六君子之類調胃氣痰自不至若㮣用風藥
　耗其陽氣而絶陰血之源適足以成其風益其病也
　又曰若因脾氣虧損痰客中焦閉塞清道以致四肢
　百骸𤼵為諸病者理宜壮脾氣為主兼佐以治痰則
　中氣健而痰涎自化若倒倉之後而痰反甚此脾氣
　愈虚則津液反為痰者理宜補中益氣非參术二陳
　之類不能治最忌行氣化痰及倒倉之法
徐東臯曰嚴氏云人之氣順則津液通流决無痰患古
　方治痰多用汗下温利之法不若以順氣為先分導
　次之氣順則津液流通痰飲運下自小便中出矣此
　則嚴氏亦有所見而云然也玉機微義云順氣特一
　法耳要觀痰之深淺有痰積膠固氣道因之而不得
　順宜先逐去積痰然後氣可得順豈可專主理氣一
　法愚謂有理氣而痰自順者治其微也有逐痰而氣
　方暢者治其甚也二者皆治痰之要也不可偏廢者
　也但看痰與氣孰輕而孰重施治有可急而可緩故
　曰逐痰理氣有所先後
　　　痰飲論列方
二陳湯(和一/)　　　　　　六安煎(新和二/)
加味歸脾湯(補三四/)　　　平胃散(和十七/)
温胃飲(新熱五/)　　　　　六君子湯(補五/)
理中湯(熱一/)　　　　　　聖术煎(新熱二五/)
小青龍湯(散八/)　　　　　理陰煎(新熱三/)
金沸草散(散八一/)　　　　五苓散(和一八二/)
四苓散(和一八七/)　　　　蘓合香丸(和三七一/)
歸脾湯(補三三/)　　　　　清燥湯(寒一三二/)
和胃二陳煎(新和三/)　　　一陰煎(新補八/)
四陰煎(新補十二/)　　　　補中益氣湯(補三一/)
柴陳煎(新散九/)　　　　　十棗湯(攻二八/)
金水六君煎(新和一/)　　　流金膏(攻四五/)
潤下丸(和百十六/)　　　　五味異功散(補四/)
左歸飲(新補二/)　　　　　滚痰丸(攻七七/)
六味異功煎(新熱七/)　　　左歸丸(新補四/)
右歸丸(新補五/)　　　　　苓术二陳煎(新和四/)
六味丸(補一三/)　　　　　八味丸(補一二二/)
理中化痰丸(熱九/)　　　　清膈煎(新寒九/)
抽薪飲(新寒三/)　　　　　控涎丹(攻八二/)
神祐丸(攻四八/)　　　　　橘皮半夏湯(和十三/)
小胃丹(攻七三/)　　　　　抱龍丸(小八五/)
金匱腎氣丸(補一二六/)　　神香散(新和二十/)
節齋化痰丸(攻八十/)　　　局方四七湯(和九七/)
知母茯苓湯(外一六一/)　　附子細辛湯(散三/)
柴胡梔子散(散二十/)　　　牛黄清心丸(和三六五/)
青州白丸子(和百十二/)　　半夏白术天麻湯(和十五/)
　　　論外備用方
吐法(新攻一/)　　　　　　四君子湯(補一/)
八物定志丸(補百十八/安神清痰)　　术附湯(補四二/寒痰)
小半夏湯(和八/)　　　　　小半夏茯苓湯(和九/飲)
大半夏湯(和十一/)　　　　温膽湯(和一五二/鬱涎)
十味温膽湯(和一五三/虚痰)　　四磨飲(和五二/)
小降氣湯(和四二/氣滯)　　　　苓桂术甘湯(和三六寒/脾氣虚)
星香湯(和二四三/痰逆)　　　　星香丸(和百二/氣𠻳痰)
蘓子降氣湯(和四一痰/温中消)　　白术湯(和二七/濕痰)
茯苓飲(和九三/吐水)　　　　　黄芩二陳湯(和五/熱痰)
千緡湯(和九五/痰喘)　　　　　茯苓丸(和百十四/化頑痰)
加味四七湯(和九八/鬱痰)　　　黄𤓰蔞丸(和百十八/痰喘)
澤瀉湯(和九九胃/支飲眩)　　　　不換金正氣散(和二一/濕痰)
導痰湯(和九一/留痰)　　　　　消飲丸(和百一/寒痰水)
丹溪潤下丸(和百十六/熱痰)　　五飲湯(和九一/五飲)
清心散(和二四九/風痰不開)　　　　半夏丁香丸(和百三十/冷氣停痰)
玉壺丸(和百五/風痰)　　　　　神术散(和百九/濕痰)
茯苓半夏湯(和十二/水飲)　　　玉液丸(和百六/痰火𠻳)
袪痰丸(和百三/風痰眩)　　　　　硃砂消痰飲(和百心竅/痰迷)
玉液湯(和九六/氣鬱痰)　　　　　玉粉丸(和百七/氣滯痰)
琥珀壽星丸(和百十三/風痰)　　吐痰方(攻八四/痰癖)
青礞石丸(攻七九/食積痰)　　　　清氣化痰丸(攻七四七五七六/)
茶調散(攻百七/吐)　　　　　犀角丸(攻九十/火痰)
辰砂化痰丸(攻八一𠻳/化痰止)　　獨聖散(攻百六/吐)
參蘓飲(散三四/風痰)　　　　　芎芷香蘓散(散八八/風痰)
雙玉散(寒七一喘/熱痰煩)　　　　桑白皮散(寒五二/熱痰喘)
清膈導痰湯(寒七六/胃火痰)　　　三生飲(熱九五/風痰)
强中丸(熱九四/寒痰)　　　　　半夏乾薑散(熱五四/寒痰嘔)
安脾散(熱六八/寒痰)　　　　　倍术丸(熱百/五飲)
胡椒理中湯(熱六/胃寒)　　　　養正丹(熱一八九/上壅不降)
黑錫丹(熱百九十/寒痰上壅)　　　　温胃化痰丸(熱九九弱/脾寒氣)
温中化痰丸(熱九八/行滯)　　　丁香半夏丸(熱百一/冷痰)
丁香茯苓湯(熱六四滯/温中行)　　苓桂木甘湯(熱八八/支飲)
丁香五套丸(熱百二/温中)　　　九還金液丹(小八入/風痰)
　　濕證
　　　經義
至真要大論曰諸濕腫滿皆屬於脾○諸痙項强皆屬
　於濕○太陰司天其化以濕○濕氣大来土之勝也
　寒水受邪腎病生焉風氣大来木之勝也土濕受邪
　脾病生焉○濕淫於内治以苦熱佐以酸淡以苦燥
　之以淡泄之
生氣通天論曰因於濕首如裹濕熱不攘大筋緛短小
　筋㢮長緛短為拘㢮長為痿○汗出見濕乃生痤疿
　○秋傷於濕上上逆而欬𤼵為痿厥
痺論曰風寒濕三氣雜至合而為痺也○濕氣勝者為
　著痺也○不與風寒濕氣合故不為痺○其多汗而
　濡者此其逢濕甚也陽氣少陰氣盛兩氣相感故汗
　出而濡也
百病始生篇曰風雨則傷上清濕則傷下
邪氣臟腑病形篇曰身半已上者邪中之也身半已下
　者濕中之也
太陰陽明論曰故陽受風氣陰受濕氣○傷於風者上
　先受之傷於濕者下先受之
調經論曰寒濕之中人也皮膚不牧肌肉堅𦂳營血泣
　衛氣去故曰虚虚者聶辟氣不足按之則氣足以温
　之故快然而不痛
刺志論曰榖入多而氣少者得之有所脱血濕居下也
臟氣法時論曰脾苦濕急食苦以燥之禁濕地濡衣
宣明五氣篇曰脾惡濕
五癃津液别篇曰天寒則腠理閉氣濕不行水下流於
　膀胱則為溺與氣
陰陽應象大論曰濕勝則濡瀉○秋傷於濕冬生欬𠻳
　○地之濕氣感則害人皮肉筋脉
九宫八風篇曰兩實一虚犯其兩濕之地則為痿
五常政大論曰敦阜之紀大雨時行濕氣乃用○太陽
　司天濕氣變物○太陰司天濕氣下臨
六元正紀大論曰辰戌年太陽司天之政水土合徳寒
　濕之氣持於氣交民病寒濕發肌肉萎足萎不收濡
　瀉血溢○丑未年太陰司天之政濕寒合徳黄黑埃
　昏民病寒濕腹滿身䐜憤胕腫○太陰所至為濕生
　終為注雨
痿論曰肉痿者得之濕地也
脉要精微論曰中盛藏滿氣勝傷恐者聲如從室中言
　是中氣之濕也
五運行大論曰濕傷肉風勝濕
通評虚實論曰蹠跛寒風濕之病也
五色篇曰厥逆者寒濕之氣也
長刺節論曰肌膚盡痛名曰肌痺傷於寒濕
　　　論證
濕之為病有出於天氣者雨霧之屬是也多傷人臟氣
　有出於地氣者泥水之屬是也多傷人皮肉筋脉有
　由於飲食者酒酪之屬是也多傷人六腑有由於汗
　液者以大汗沾衣不皇解換之屬是也多傷人膚腠
　有濕從内生者以水不化氣陰不從陽而然也悉由
　乎脾腎之虧敗其為證也在肌表則為𤼵熱為惡寒
　為自汗在經絡則為痺為重為筋骨疼痛為腰痛不
　能轉側為四肢痿弱痠痛在肌肉則為麻木為胕腫
　為黄疸為按肉如泥不起在臟腑則為嘔惡為脹滿
　為小水秘澁為黄赤為大便泄瀉為腹痛為後重脫
　肛㿗㾄等證凡肌表經絡之病濕由外而入者也飲
　食血氣之病濕由内而生者也此其在外者為輕在
　内者為甚是固然矣然及其甚也則未有表濕而不
　連臟者裏濕而不連經者此其濕病之變不為不多
　故凡治此者必當辨表裏察虚實而必求其本也然
　濕證雖多而辨治之法其要惟二則一曰濕熱一曰
　寒濕而盡之矣蓋濕從土化而分王四季故土近東
　南則火土合氣而濕以化熱土在西北則水土合徳
　而濕以化寒此土性之可以熱可以寒故病熱者謂
　之濕熱病寒者謂之寒濕濕熱之病宜清宜利熱去
　濕亦去也寒濕之病宜燥宜温非温不能燥也知斯
　二者而濕無餘義矣何今之醫家動輒便言火多成
　熱而未聞知有寒多生濕者其故何也豈寒熱之偏
　勝原當如是邪抑陰陽之顯晦察有易難也且夫陰
　陽之理本無軒輊猶權衡也此而不知烏云明慧創
　一偏之說以遺患後人則金元諸公有不得辭其責
　者矣
　　　論治(共七條/)
一濕熱證必其證多煩渴小水赤澁大便秘結脉見洪
　滑實數者方是熱證治宜清利如熱甚者宜以清火
　為主而佐以分利熱微者宜以分利為主而佐以清
　火如四苓散小分清飲或大分清飲茵陳飲之類皆
　可擇而用之○如果濕熱之甚或元氣無損而兼秘
　結不通者方可或行推蕩若無實結等證則不宜妄
　行攻擊
一寒濕證凡諸病濕而全無熱脉熱證者便多寒濕之
　屬蓋水之流濕本縁同氣惟濕中有火則濕熱薰蒸
　而停鬱為熱濕中無火則濕氣不化而流聚為寒故
　凡病内濕等證者多屬氣虚之人氣屬陽陽虚則寒
　從中生寒生則濕氣留之此陰陽之性理出自然有
　不必外中於濕而後為之濕也此之變病惟腫脹泄
　瀉痰飲嘔吐等證多有之○病之微者宜温宜利宜
　燥如五苓散平胃散滲濕湯六味地黄丸之類是也
　病之甚者必用温補俟陽氣漸復則陰邪始退如八
　味丸理中湯聖术煎或佐關煎胃關煎薛氏加減金
　匱腎氣湯之類皆當隨證加減用之
一寒濕之氣中於外者此與内生之濕自有不同宜温
　而兼散如五積散平胃散加味五苓散不換金正氣
　散之類主之
一寒濕之證凡氣令陰寒及陽氣不足之人多有其證
　而丹溪謂六氣之中濕熱為病者十居八九亦言之
　過矣
一治濕之法凡濕從外入者汗散之濕在上者亦宜微
　汗之濕在中下二焦宜踈利二便或單用淡滲以利
　小便
一治濕之法古人云宜理脾清熱利小便為上故曰治
　濕不利小便非其治也此固然矣然濕熱之證多宜
　清利寒濕之證多不宜利也何也蓋凡濕而兼寒者
　未有不由陽氣之虚而利多傷氣則陽必更虚能無
　害乎但微寒微虚者即温而利之自無不可若大寒
　大虚者則必不宜利此寒濕之證有所當忌者也再
　若濕熱之證亦有忌利者以濕熱傷陰者也陰氣既
　傷而復利之則邪濕未清而精血已耗如汗多而渴
　熱燥而煩小水乾赤中氣不足溲便如膏之類切勿
　利之以致重損津液害必甚矣故凡治陽虚者只宜
　補陽陽勝則燥而陰濕自退陰虚者只宜壮水真水
　既行則邪濕自無所容矣此陰陽二證俱有不宜利
　者不可不察
一濕證之見凡黄膽腫脹泄瀉痰飲嘔吐痺痛淋秘之
　類皆有濕證當於各門詳察治之
　　　述古(共二條/)
金匱要畧曰太陽病關節疼痛而煩脉沉而細緩者此
　名濕痺濕痺之候小便不利大便反快但當利其小
　便○濕家之為病一身盡疼𤼵熱身色如薰黄也○
　濕家但頭汗出背强欲得被覆向火若下之早則噦
　或胸滿小便不利舌上如胎者以丹田有熱胸上有
　寒渴欲得飲而不能飲則口燥煩也○濕家下之額
　上汗出㣲喘小便不利者死若下利不止者亦死○
　風濕相搏一身盡疼痛法當汗出而解值天陰雨不
　止醫云此可發汗汗之病不愈者何也蓋𤼵其汗汗
　大出者但風氣去濕氣在是故不愈也若治風濕者
　𤼵其汗但微微似欲出汗者風濕俱去也
　治法曰濕家身煩疼可與麻黄加术湯𤼵其汗為宜
　慎不可以大攻之○病者一身盡疼發熱日晡所劇
　者名風濕此病傷于汗出當風或久傷取冷所致也
　可與麻黄杏仁薏苡甘草湯○風濕脉浮身重汗出
　惡風者防己黄耆湯主之○傷寒八九日風濕相摶
　身體疼痛不能自轉側不嘔不渴脉浮虚而澁者桂
　枝附子湯主之若大便堅小便自利者白术附子湯
　主之○風濕相搏骨節疼煩掣痛不得屈伸近之則
　痛劇汗出短氣小便不利惡風不欲去衣或身微腫
　者甘草附子湯主之
陳無擇曰脾虚多病濕内因酒麵積多過飲湯液停滯
　膩物燒炙膏粱過度氣熱薰蒸濁液不行湧溢于中
　此濕從内作○外因坐卧濕地霧露陰雨所客澡浴
　為風所閉渉水為濕所鬱鬱於表腠則發黄故經云
　地之濕氣感則害人皮膚筋脉此濕從外生可見内
　外所感皆由脾氣虚弱而濕邪乗而襲之故云北者
　氣行則愈怯者著而為病
　　　濕證論列方
五苓散(和一八二/)　　　　四苓散(和一八七/)
麻黄加术湯(散二/)　　　　平胃散(和十七/)
茵陳飲(新寒八/)　　　　　桂枝附子湯(熱三十/)
五積散(散三九/)　　　　　六味丸(補一二一/)
防己黄茋湯(和一七六/)　　胃關煎(新熱九/)
佐闗煎(新熱十/)　　　　　白术附子湯(熱二九/)
聖术煎(新熱二五/)　　　　滲濕湯(和一七四/)
大分清飲(新寒五/)　　　　金匱腎氣丸(補一二六/)
理中湯(熱一/)　　　　　　小分清飲(新和十/)
甘草附子湯(熱三一/)　　　八味丸(補一二二/)
加味五苓散(和一八四/)　　不換金正氣散(和二一/)
麻黄杏仁薏苡甘草湯(散四/)
　　　論外備用方
除濕湯(和一七七/身重痛)　　　　神术湯(和三九𦂳/風濕脉)
調中益氣湯(補三二/濕䧟)　　　濕鬱湯(和二六六/風濕)
敗毒散(散三六/風濕)　　　　　參附滲濕湯(熱一二三/寒濕痺)
胃苓湯(和百/九十)　　　　　　活絡飲(和二七七/風濕痛)
羌活勝濕湯(和一七八/身盡痛)　　白术湯(和二六緩/風濕脉)
腎著湯(熱百三十/寒濕腰重)　　　　清熱滲濕湯(寒百十/濕熱)
聖散子(散四三/風濕)
　　黄疸
　　　經義
經脉篇曰腎所生病為黄疸
玉機真藏論曰風者百病之長也今風寒客於人使人
　毫毛畢直皮膚閉而為熱當是之時可汗而𤼵也或
　痺不仁腫痛當是之時可湯熨及火灸刺而去弗治
　肝𫝊之脾病名曰脾風𤼵癉腹中熱煩心出黄
平人氣象論曰溺黄赤安卧者黄疸○已食如饑者胃
　疽○目黄者曰黄疸
論疾診尺篇曰身痛而色微黄齒垢黄𤓰甲上黄黄疸
　也安卧小便黄赤脉小而澁者不嗜食○賔按此二
　條凡已食如饑者即陽黄之證安卧脉小不嗜食者
　即陰黄之證也
通評虚實論曰黄疸暴病癲疾厥狂久逆之所生也
　　　論證(共七條/)
黄疸一證古人多言為濕熱及有五疸之分者皆未足
　以盡之而不知黄之大要有四曰陽黄曰陰黄曰表
　邪𤼵黄曰膽黄也知此四者則黄疸之證無餘義矣
　丹溪曰疸不必分五種同是濕熱如盫麯相似豈果
　皆如盫麯悉可謂之濕熱耶弗足慿也愚列如左
一陽黄證因濕多成熱熱則生黄此即所謂濕熱證也
　然其證必有身熱有煩渴或躁擾不寧或消榖善飢
　或小水熱痛赤澁或大便秘結其脉必洪滑有力此
　證不拘表裏或風濕外感或酒食内傷皆能致之但
　察其元氣尚强脾胃無損而濕熱果盛者直宜清火
　邪利小便濕熱去而黄自退治此者本無難也
一陰黄證則全非濕熱而總由血氣之敗蓋氣不生血
　所以血敗血不華色所以色敗凡病黄疸而絶無陽
　證陽脉者便是陰黄陰黄之病何以致然蓋必以七
　情傷臟或勞倦傷形因致中氣大傷脾不化血故脾
　土之色自見於外其為病也必喜靜而惡動喜暗而
　畏明凡神思困倦言語輕微或怔忡眩暈畏寒少食
　四肢無力或大便不實小水如膏及脉息無力等證
　悉皆陽虚之候此與濕熱發黄者反如氷炭使非速
　救元氣大補脾腎則終無復元之理且此證最多若
　或但見色黄不察脉證遂云黄疸同是濕熱而治以
　茵陳梔子瀉火利水等劑則無有不隨藥而斃者
一表邪發黄即傷寒證也凡傷寒汗不能透而風濕在
　表者有黄證或表邪不解自表𫝊裏而濕熱鬱於陽
　明者亦有黄證表邪未解者必𤼵熱身痛脉浮少汗
　宜從汗散濕熱内鬱者必煩熱脉緩滑多汗宜從分
　消清利若陽明實邪内鬱而痞結脹滿者宜先下之
　然後清其餘熱則自無不愈
一膽黄證凡大驚大恐及鬬毆傷者皆有之嘗見有虎
　狼之驚突然喪膽而病黄者其病則驟有酷吏之遭
　或禍害之慮恐怖不已而病黄者其病則徐如南北
　朝齊永明十一年有太學生魏準者因惶懼而死舉
　體皆青時人以為膽破即此之類又嘗見有鬬毆之
　後日漸病黄者因傷膽而然其證則無火無濕其人
　則昏沉困倦其色則正黄如染凡此數證皆因傷膽
　蓋膽傷則膽氣敗而膽液泄故為此證經曰膽液泄
　則口苦胃氣逆則嘔苦故曰嘔膽義猶此也且膽附
　於肝主少陽春生之氣有生則生無生則死故經曰
　凡十一藏皆取决於膽者正以膽中生氣為萬化之
　元也若此諸證皆以膽傷膽傷則生氣敗生氣既敗
　其能生乎所以凡患此者多致不救然當察其傷之
　微甚速救其本猶可挽回而鍊石補天之權則操之
　醫之明者
一黄疸大法古有五疸之辨曰黄汗曰黄疸曰榖疸曰
　酒疸曰女勞疸總之汗出染衣色如柏汁者曰黄汗
　身面眼目黄如金色小便黄而無汗者曰黄疸因飲
　食傷脾而得者曰榖疸因酒後傷濕而得者曰酒疸
　因色慾傷陰而得者曰女勞疸雖其名目如此然總
　不出陰陽二證大都陽證多實陰證多虚虚實弗失
　得其要矣
一黄疸難治證凡寸口無脉鼻出冷汗腹膨形如烟薰
　摇頭直視環口黎黑油汗𤼵黄久之變黑者皆難治
　　　論治(共五條/)
一陽黄證多以脾濕不流鬱熱所致必須清火邪利小
　水火清則溺自清溺清則黄自退輕者宜茵陳飲大
　分清飲梔子蘖皮湯之類主之○若閉結熱甚小便
　不利腹滿者宜茵陳蒿湯梔子大黄湯之類主之
一陰黄證多由内傷不足不可以黄為意專用清利但
　宜調補心脾腎之虚以培血氣血氣復則黄必盡退
　如四君子湯五君子煎壽脾煎温胃飲之類皆心脾
　之要藥也○若六味丸八味丸五福飲理陰煎及左
　歸右歸六味回陽等飲皆陰中之陽虚者所宜也○
　若元氣虚不至甚而兼多寒濕者則以五苓散四苓
　散或茵陳五苓散之屬加減用之亦可
一傷寒𤼵黄凡表邪未清而濕熱又盛者其證必表裏
　兼見治宜雙解以柴苓湯或茵陳五苓散主之○若
　内熱甚而表邪仍在者宜柴苓煎主之○若但有濕
　熱内實脹閉等證而外無表邪者宜茵陳蒿湯主之
　○若因内傷勞倦致染傷寒者亦多有𤼵黄之證但
　察其本無濕熱實邪等證即當以陰黄之法調補治
　之或用後韓祗和之法亦可若但知攻邪則未有不
　敗故孫真人曰黄膽脉浮者當以汗解之宜桂枝加
　黄芪湯此即補虚散邪之法也外傷寒門别有正條
　所當並察
一膽黄證皆因傷膽而然膽既受傷則臟氣之損敗可
　知使非修緝培補則必至决裂故凡遇此等證候務
　宜夫用甘温速救元氣然必察其所因之本或兼酸
　以收其散亡或兼澁以固其虚脱或兼重以鎮其失
　守之神魂或與開道利害以釋其不解之疑畏凡諸
　用藥大都宜同陰黄證治法當必有得生者若治此
　證而再加尅伐分利則真如壓卵矣
　治黄之法本宜清濕利小便然亦多有不宜利者說
　詳濕證門論治條中
　　　述古(共五條/)
金匱要畧曰趺陽脉𦂳而數數則為熱熱則消榖𦂳則
　為寒食即為滿尺脉浮為傷腎趺陽脉𦂳為傷脾風
　寒相摶食榖即眩榖氣不消胃中苦濁濁氣下流小
　便不通陰被其寒熱流膀胱身體盡黄名曰榖疸○
　額上黑微汗出手足中熱薄暮即𤼵膀胱急小便自
　利名曰女勞疸○腹如水狀不治心中懊憹而熱不
　能食時欲吐名曰酒疸○陽明病脉遲者食難用飽
　飽則𤼵煩頭眩小便必難此欲作榖疸雖下之腹滿
　如故所以然者脉遲故也○夫病酒黄疸必小便不
　利其候心中熱足下熱是其證也○酒黄疸者腹滿
　欲吐鼻燥其脉浮者先吐之脉沉者先下之○酒疸
　心中熱欲吐者吐之愈
　師曰病黄疸𤼵熱煩喘胸滿口燥者以病發時火刼
　其汗兩熱所得○然黄家所得從濕得之一身盡發
　熱面黄肚熱熱在裏當下之○脉沉渴欲飲水小便
　不利者皆發黄○黄疸之病當以十八日為期治之
　十日以上瘥反劇為難治○疸而渴者其疸難治疽
　而不渴者其疸可治發於陰部其人必嘔陽部其人
　振寒而𤼵熱也
　榖疸之為病寒熱不食食即頭眩心胸不安久久發
　黄為榖疸茵陳蒿湯主之○酒黄疸心中懊憹或熱
　痛梔子大黄湯主之○諸病黄家但利其小便假令
　脉浮當以汗解之宜桂枝加黄耆湯主之○黄疸病
　茵陳五苓散主之○黄疸腹滿小便不利而赤自汗
　出此為表和裏實當下之宜大黄硝石湯○黄疸病
　小便色不變欲自利腹滿而喘不可除熱熱除必噦
　噦者小半夏湯主之○男子黄小便自利當與虚勞
　小建中湯
韓祗和云病人三五日服下藥太過虚其脾胃亡其津
　液渴飲水漿脾土為陰濕所加與邪濕相會𤼵黄此
　陰黄也當以温藥治之如兩手脉沉細遲肢體逆冷
　皮膚有粟起或嘔吐舌上有胎遍身𤼵黄煩燥欲於
　泥水中卧小便赤少皆陰候也故陰黄多以熱湯温
　之或湯漬布搭其胸腹或以湯盛瓢中坐於臍下熨
　之其病愈者曾治趙顯宗病傷寒至六七日因服下
　藥太過致𤼵黄其脉沉細遲無力皮膚凉𤼵躁欲於
　泥中卧喘嘔小便赤澁先投茵陽橘皮湯喘嘔止次
　服小茵陳湯半劑脉微出不欲於泥中卧次日又服
　茵陳附子湯半劑四肢發熱小便二三升當日中大
　汗而愈似此治愈者不一一録凡傷寒病黄每遇太
　陽或太陰司天嵗若下之太過往往變成陰黄蓋辰
　戍太陽寒水司天水来犯土丑未太陰濕土司天土
　氣不足即脾胃虚弱亦水来侵犯多變此證也
畧例云内傷勞役飲食失節中州變寒之病生黄者非
　傷寒壊之而得只用建中理中大建中足矣不必用
　茵陳也
劉宗厚曰按一身盡痛而黄者濕勝在表也不痛者病
　在裏也乾燥者熱勝也故後證皆有表裏之分東垣
　云傷寒當汗不汗即生黄邪在表者宜急汗之在表
　之裏宜滲利之在半表裏宜和解之在裏者宜急下
　之若已上諸證及畧例云男黄小便自利當與虚勞
　小建中湯若黄色不變欲自利腹滿而喘不可除熱
　除熱必噦宜小半夏湯皆不必拘於茵陳也
徐東臯曰疸證服解利之藥久而不愈及口淡怔忡耳
　鳴脚耎憎寒𤼵熱小便濁皆為虚甚宜四君子湯呑
　八味丸不可强服涼藥通利以致脾氣虚弱腎水枯
　涸必至危篤
　　　黄疸論列方
四苓散(和一八七/)　　　　五苓散(和一八二/)
小建中湯(補二二/)　　　　五福飲(新補六/)
茵陳飲(新寒八/)　　　　　大建中湯(補二四/)
左歸飲(新補二/)　　　　　右歸飲(新補三/)
茵陳五苓散(和一八五/)　　理中湯(熱一/)
理陰煎(新熱三/)　　　　　茵陳橘皮湯(熱一三三/)
温胃飲(新熱五/)　　　　　壽脾煎(新熱十六/)
茵陳附子湯(熱一三一/)　　六味丸(補一二一/)
八味丸(補一二二/)　　　　六味回陽飲(新熱二/)
柴苓湯(和一九二/)　　　　柴芩煎(新散十/)
梔子蘗皮湯(寒二二/)　　　大分清飲(新寒五/)
茵陳蒿湯(攻三一/)　　　　梔子大黄湯(攻十五/)
小半夏湯(和八/)　　　　　四君子湯(補/)
大黄硝石湯(攻十四/)　　　小茵陳湯(熱一三二/)
五君子煎(新熱六/)　　　　桂枝加黄茋湯(散十/)
　　　論外備用方
養勞湯(和三五四/虚勞疸)　　　　加减五苓散(和一八三/)
茵陳四逆湯(熱十九/陰黄汗)　　　緑礬丸(和三五/黄胖)
甘露飲(寒十/濕熱)　　　　　　犀角地黄湯(寒七九/血熱)
茵陳湯(寒一二八/濕熱)　　　　火府丹(寒百二十/消渴)
茯苓滲濕湯(寒一二九/濕熱)　　柴胡茵陳五苓散(和一八六/傷寒濕熱)
　
　
　
　
　
　
　
　
　
　
　
　
　
　
　景岳全書卷三十一
欽定四庫全書
　景岳全書卷三十二
　　　　　　　　　　　　明　張介賔　撰
　　脚氣
　　　經義
太陰陽明論曰陽受風氣陰受濕氣○傷于風者上先
　受之傷于濕者下先受之○清濕襲虚則病起于下
　風雨襲虚則病起于上
邪氣臟腑病形篇曰身半已上者邪中之也身半已下
　者濕中之也
陰陽應象大論曰地之濕氣感則害人皮肉筋脉
通評虚實論曰蹠跛寒風濕之病也
臟氣法時論曰脾苦濕急食苦以燥之禁濕地濡衣
調經論曰寒濕之中人也皮膚不收肌肉堅𦂳營血泣
　衛氣去故曰虚虚者聶辟氣不足按之則氣足以温
　之故快然而不痛
五常政大論曰太陰司天濕氣下臨
六元正紀大論曰太陽司天之政民病寒濕𤼵肌肉萎
　足萎不收○太陰司天之政民病寒濕腹滿身䐜憤
　胕腫○太陰所致為重胕腫
生氣通天論曰因于氣為腫四維相代陽氣乃竭
經脉篇曰胃病則大腹水腫膝臏腫痛○足陽明實則
　狂顛虚則足不收脛枯
平人氣象論曰足脛腫曰水
　　　論證(共五條/)
脚氣之說古所無也自晉蘇敬始有此名然其腫痛麻
　頑即經之所謂痺也其縱緩不收即經之所謂痿也
　其甚而上衝即經之所謂厥逆也逮夫後世則有類
　傷寒四證而以脚氣居其一謂凡頭痛發熱身痛便
　閉而但見膝脚屈弱無力者便是脚氣此說太混予
　不然之夫脚氣本水濕下壅之病而實非陽邪外感
　證也若諸證之兼見者則或有之若以外感之脚軟
　者便認作脚氣則淆亂意見大不通也兹予刪諸繁
　瑣述其節要法既無遺庶便理㑹
一脚氣之證其初甚微飲食動作無不如故或無他疾而
　忽得之或因病後而漸得之及其病也則自膝至足或
　見麻痺或見冷痛或見痿弱或見攣急或腫或不腫或
　日漸枯細或蒸蒸惡熱或洒洒惡寒或如冰冷或如火
　熱或到底能食或不能食或有物如指發自踹腸而氣
　上衝心是皆脚氣之正病也其有為𤼵熱頭痛寒熱往来
　或腹内作痛或見飲食則嘔吐或惡聞食氣或不欲見
　明或語言錯亂精神昏憒是皆脚氣之兼證也大扺此
　證有緩急緩者其来漸或二三月而日甚急者其来速
　或一二日而即起治之若緩恐其氣上衝心亦能殺人
一脚氣之因有二一則自外而感一則自内而致也自
　外而感者以陰寒水濕雨霧之氣或坐卧濕地致令
　濕邪襲人皮内筋脉而凡清濕襲虚則病始于下致
　為腿足之病此外因也自内而致者以肥甘過度酒
　醴無節或多食乳酪濕熱等物致令熱壅下焦走注
　足脛而日漸腫痛或上連手節者此内因也然在古
　人謂南方卑濕病多外因北方嗜酒酪病多内因此
　固一說然北方亦有寒濕南方豈少酒濕此固不必
　分南北其或内或外凡受邪氣有病始於足而漸致
　他證者即脚氣之謂也必察其因而治之則自無失矣
一方書以腫為濕脚氣不腫者為乾脚氣濕者宜除濕
　乾者宜行氣
陳無擇曰脚氣不專主一氣亦不專在一經兼有雜生
　諸病未易分别須尋經絡之陰陽再察脉息之虚實
　以為治也凡自汗走注者為風勝無汗攣急掣痛者
　為寒勝腫滿重者為濕勝煩渴燥熱為暑勝若四氣
　兼中者但察其多者為勝分其表裏以施治也
　　　論治(共八條/)
脚氣之病實三氣之所為也然亦有虚實之異又脚氣
　本為壅疾古云忌用補劑然必下元不足及陽明之
　氣有虧者而後邪氣得以犯之此其中亦有虚證總
　之凡治此者只因證施治則萬全也但察其因於表
　者以發散為主因於裏者以踈利為主外因者多寒
　濕宜用温熱内因者多濕熱宜用清涼若元氣本虚
　及病久致虚者必當培補下元不得以忌補之說為
　拘也
一脚氣初起無非濕滯如無他證兼見而身體重著者
　單宜治濕以分利為主○凡脚膝中濕或腰腿痠疼
　重著腫痛者宜除濕湯不問久近乾濕並可用○若
　脚膝痠軟重著而胃氣不清或見噫氣呑酸脹滿者
　平胃散○若脚氣浮腫而兼泄瀉者宜五苓散或胃
　苓湯
　寒濕外侵致成脚氣者十居六七其證疼痛拘攣惡
　寒清厥脉多弦細治宜以温經除濕為主是以古人
　治此之法大抵熱藥多寒藥少故每用麻黄川烏桂
　附亁薑之屬内經曰濕淫於内治以苦熱正以烏附
　麻黄走而不守故能通行經絡乾薑官桂辛甘火熱
　故能助陽退陰清濕既除病無不愈○凡感寒濕雨
　水或四氣流注致成脚氣腫痛不可忍者宜鷄鳴散
　如神○若寒濕内侵陽虚陰盛胃氣不强經氣不行
　頑木浮腫或疼痛不用者獨活湯○若寒邪入腹喘
　急疼痛或筋急上衝悶亂危急欲絶者茱萸丸或茱
　萸木𤓰湯○若寒濕在經血脉不和腰脚筋骨痠軟
　無力或拘攣疼痛脉弱而濇者酒浸牛膝丸○若寒
　濕壅腫氣滯不行或冷或痛者立效散○若寒濕兼
　風者如五積散小續命湯皆宜用詳具後條
一濕熱内蒸致成脚氣者多因酒食不節其證必煩熱
　多渴脉見滑數二便或多不利治宜利濕清火為主
　○若濕熱下壅足脛腫痛不消者防己飲加減治之
　或蒼术黄栢丸或二妙散或加味二妙丸俱妙○若
　濕熱氣壅上衝胸腹煩渴悶亂頭痛口乾者活人犀
　角散○若濕熱流注經絡肢節煩疼肩背沉重手足
　偏身疼痛熱腫者當歸拈痛湯○若感冐暑濕肢節
　疼痛身熱口渴小便赤澁氣虚氣促者清暑益氣湯
　○若肝腎陰虚血熱脚瘠疼痛行止艱難小水不利
　者續斷丸
一脚氣有壅滯氣逆者其證必喘滿氣急上攻心腹甚
　至危急可畏治宜行滯降氣為主○凡脚氣上衝心
　腹喘急不得眠卧者紫蘇散梹榔湯或加減梹榔湯
　甚者四磨飲○若脚氣喘急腹滿脚腫者桑白皮散
　或木通散○若脚氣臍下氣升衝心煩悶者木香散
　或梹榔散○若脚氣心胸壅悶嘔逆多痰不食者半
　夏散或紫蘓湯○若浮腫心腹痞悶小水不利大腹
　皮散
一風濕合邪而為脚氣者其證必兼外感而或為寒熱
　往来或為喘欬氣急或流走無常或筋骨疼痛治宜
　以散風除濕通行經絡為主○若感四時風疫風濕
　或處陰濕之地致為脚氣痿弱筋骨疼痛或寒熱往
　来者敗毒散○若寒熱如瘧赤腫疼痛者加味敗毒
　散○若脚氣以風寒濕邪客於經絡而骨髓酸痛不
　可忍或遍身疼痛惡寒嘔逆者五積散一法加全蝎
　三個入酒煎服○若脚氣以風濕留滯而陰寒外閉
　表邪不解或欬𠻳喘滿寒熱者小青龍湯○若風濕
　留滯肢節煩疼心神壅悶者大腹子散○千金云若
　脚氣脉大而緩宜服小續命湯二劑立瘥活人云脚
　氣屬冷者以小續命湯煎成入生薑自然汁服之最
　快○若脚氣風濕勝而兼𤼵熱欬𠻳肢體疼痛者芎
　芷香蘇散○若脚氣風濕流注憎寒發熱無汗惡寒
　者麻黄左經湯
一脚氣有虚證凡脾胃肝腎之脉皆出於足邪之易入
　多有乗虛故肝虛則筋病腎虛則骨病脾虛則肌肉
　病胃虛則宗筋病或以勞慾不節或以酒濕大過或
　以病後失調凡内有虧損而外有脚氣者無非虛證
　此當以調補為主而兼察四氣以治之○若肝腎陰
　虛感觸四氣而癱瘓頑木半身不隨脚膝無力遍體
　疼痛者神應養真丹或三因四斤丸或虎骨酒或八
　味地黄湯○若脾胃大虛陰寒在下陽氣不行而病
　脚氣者獨活湯附子八味湯○若精血不足陰虛於
　下氣不歸精而脚氣上逆衝心者地黄湯○若脾胃
　虚寒兼風濕外邪而成脚氣者風引獨活湯或追毒
　湯○若脚氣以脾腎虚寒而兼欬𠻳氣逆嘔吐者兼
　補厚朴湯
　脚氣有實邪凡壅盛腫痛而或為閉結或為脹滿者
　治宜以踈導通利為主○若風濕壅盛脚氣腫痛便
　結腹滿者羌活導滯湯或枳實大黄湯○若四氣流
　注陽明風熱腰脚腫痛大小便秘喘滿腹痛者大黄
　左經湯○若脚氣飲食不消心下痞悶腿脚腫痛者
　開結導飲丸
　　　敷熨淋洗
凡脚氣腫痛之甚者可用敷藥以散之或用椒艾嚢以
　温之或用香散之藥煎湯以洗之如百草煎及防風
　荆芥威靈仙艾葉蒼术蛇床子當歸烏藥之類皆可
　用或單用紫蘇或忍冬藤煎湯淋洗之俱妙
　　　禁忌(共三條/)
觀活人等書云凡脚氣用補藥及用湯淋洗者皆醫之
　所禁也此亦一偏之說耳蓋補有宜禁者以邪壅氣
　實者也淋洗有宜禁者以水濕湯氣之宜避者也如
　果下部虚寒或以病後或以尅伐太過而脚氣不愈
　者豈尚堪禁補乎又若寒邪濕熱壅結不散而為腫
　為痛者最宜以辛香蘇散之藥煎湯蒸洗則退邪極
　速豈禁洗乎惟是濕熱氣逆而上衝心腹者不可驟
　洗恐助濕氣上升也此必先降其氣俟其毒止在脚
　再行薰洗自無不利蓋補以補其弱也洗以逐其滯
　也夫何禁之有
有當禁於未𤼵之先者如外臺秘要云第一忌嗔嗔則
　心煩煩則脚氣𤼵又禁大語大語則傷氣氣傷病亦
　發又不得露足當風入水以冷水洗足兩足脛尤不
　宜冷雖暑月當着帛袴至冬寒加綿常令兩脛及腿
　温煖微汗尤佳依此将息脚氣自消而無邪氣留連
　之患夏月腠理開不宜當風取涼涼處坐卧須得勞
　動闗節令其氣暢此拒邪之法養生之要也每食後
　宜行三五百步疲倦便止則脚中惡氣隨即下散雖
　有浮腫氣亦不上也
孫真人云古人少有此疾自永嘉南渡衣冠之人多有
　之此皆濕鬱於内所致也故凡四時之中皆不得久
　坐久立濕冷之地亦不得因酒醉汗出脫衣洗足當
　風取涼皆成脚氣暑月久坐久立濕地則濕熱之氣
　蒸人經絡病發必熱而四肢酸疼煩悶胕腫寒熱此
　又山野農夫多有之以久濕傷於外也
　　　述古
楊大受曰脚氣是壅疾當用宣通之劑使氣不能成壅
　也如羌活導滯湯之類所宜通用又如蒼白术防己
　南星以去濕羌活獨活木𤓰㯽榔行氣利關節以去
　壅佐木通牛膝以引經當歸生地黄以和血此必用
　之藥也又如東垣拈痛湯之類亦甚㨗餘因證之虚
　實寒熱而辨治之此即通變活法也
　　　附按
薛氏治一男子素有脚氣脇下作痛𤼵熱頭暈嘔吐腿
　痺不仁服消毒䕶心等藥不應左關脉𦂳右關脉弦
　此亦脚氣也以半夏左經湯治之而愈○一男子脚
　軟腫痛𤼵熱飲冷大小便秘右關脉數乃足陽明經
　濕熱流注也以大黄左經湯治之而愈○一婦人肢
　節腫痛經足尤甚時或自汗或頭痛此太陽經濕熱
　所致用麻黄左經湯二劑而愈○一男子兩腿腫痛
　脉滑而數此濕痰所致也先以五苓散加蒼术黄栢
　二劑少愈更以二陳二术梹榔紫蘇羌活獨活牛膝
　黄栢而瘥夫濕痰之證必先以行氣利濕健中為主
　若中氣和則痰自消而濕亦無所容矣○一男子右
　腿赤腫焮痛脉沉數用當歸拈痛湯四肢反痛乃濕
　毒壅遏又况下部藥不易達非藥不對證也遂砭患
　處去毒血仍用前藥一劑頓减又四劑而消○一婦
　人患脚氣或時腿腫筋攣腹作痛諸藥不應漸至危
　篤諸書云八味丸治足少陰脚氣入腹疼痛上氣喘
　促欲死者遂投一服頓退又服而愈凡腎經虚寒之
　人多有此患乃腎乗心水尅火之證少緩則死不旋
　踵宜急服之○一婦人患腿痛不能伸屈遇風寒痛
　益甚諸藥不應甚苦先以活絡丹一丸頓退又服而
　瘳次年復痛仍服一丸亦退大半更以獨活寄生湯
　四劑而愈○一男子素有脚氣又患附骨癰作痛服
　活絡丹一丸二證並瘥○上舍俞魯月素有疝不能
　愈因患腿痛亦用活絡丹一丸不惟腿患有效而疝
　亦得愈矣○留都金二守女患驚風甚危諸醫皆不
　能救遂自用活絡丹一丸即愈且不再作夫病邪深
　伏在内非此藥莫能通達但近代有云此藥引風入
　骨如油麫之說故後人多不肯服大抵有是病宜用
　是藥豈可泥於此言致病難瘥
　　　針灸
凡脚氣初覺即灸患處二三十壮或用雷火鍼以導引
　濕氣外出及飲醪醴以通經散邪其要法也○若壅
　既成而邪盛者必腫痛熱甚一時藥餌難散宜砭去
　惡血以消熱腫砭刺之後以藥繼之
　　　脚氣論列方
平胃散(和十七/)　　　　　五苓散(和一八二/)
當歸拈痛湯(寒百三十/)　　立效散(和二八七/)
茱萸丸(和三百九/)　　　　茱萸木𤓰湯(和二八六/)
鷄鳴散(和二百五/)　　　　二妙散(寒一三四/)
加味二妙丸(寒一三五/)　　除濕湯(和一七七/)
胃苓湯(和百九十/)　　　　蒼术黄栢丸(寒一三六/)
五積散(散三九/)　　　　　敗毒散(散三六/)
加味敗毒散(外四一/)　　　紫蘇湯(和二百九十/)
清暑益氣湯(和一六八/)　　紫蘓散(和二八九/)
半夏散(和二九九/)　　　　橘皮湯(和二九八/)
人參散(和二九七/)　　　　芎芷香蘓散(散八八/)
梹榔散(和二九三/)　　　　梹榔湯(和二九一/)
防己飲(和二八八/)　　　　加減梹榔湯(和二九二/)
酒浸牛膝丸(和三百八/)　　續斷丸(和三百六/)
活絡丹(和二七七/)　　　　地黄湯(和三百二/)
八味丸(補一二二/)　　　　活人犀角散(寒一三一/)
四磨飲(和五二/)　　　　　獨活寄生湯(和二百七十/)
風引獨活湯(散百二/)　　　獨活湯(散八三/)
小青龍湯(散八/)　　　　　虎骨酒(和三一五/)
木通散和(二九六/)　　　　木香散(和二九五/)
三因四斤丸(補一六三/)　　小續命湯(散五二/)
神應養真丹(和三一三/)　　追毒湯(散百四/)
大腹皮散(和三百/)　　　　附子八味湯(熱三七/)
椒艾囊(和三一七/)　　　　大腹子散(和三百一/)
兼補厚朴湯(散百一/)　　　百草煎(新因三七/)
桑白皮散(和二九四/)　　　麻黄左經湯(散九六/)
開結導飲丸(和二七八/)　　羌活導滯湯(攻三四/)
半夏左經湯(散九七/)　　　枳實大黄湯(攻三三/)
大黄左經湯(散九八/)
　　　論外備用方
鹿茸丸(補一三三/生瘡)　　　　稀薟丸(和二五六/)
加味四斤丸(補一六二/陰氣不足)　　活絡飲(和二六九/風濕)
愈風丹(和二七四/養血去風)　　　　加減四斤丸(補一六三/腎虚)
薏仁酒(和三一六/補陰去濕)　　　　換腿丸(和二百八十/風濕)
虎骨四斤丸(補一六一/滋陰)　　勝駿丸(和三一二/養氣去邪)
降椒酒(和二三八/風濕)　　　　易老天麻丸(和二七五/血虚受邪)
續斷丸(和三百六/涼血去風)　　　　沉香湯(和三百四/脚氣攻心)
神應養真丹(和三一三/滋陰行經)　　木𤓰湯(和三百三/行氣)
梹蘓散(外一八八/風濕流注)　　　　史國公浸酒方(和二八一/)
透骨散(和三一四/行經)　　　　敷脚氣方(和三一八/)
羗活勝濕湯(和一七八/風濕)　　調元健歩丸(和三一一/陰虚濕熱)
濟生梹榔湯(和二九一/踈壅)　　第一麻黄湯(散九九/惡風)
第二獨活湯(散百/散風)　　　　六物附子湯(外三五注/四氣流)
　　痿證
　　　經義
痿論帝曰五臟使人痿何也岐伯曰肺主身之皮毛心
　主身之血脉肝主身之筋膜脾主身之肌肉腎主身
　之骨髓故肺熱葉焦則皮毛虚弱急薄暑則生痿躄
　也心氣熱則下脉急而上上則下脉虚虚則生脉痿
　樞折挈脛縱而不任地也肝氣熱則膽泄口苦筋膜
　亁筋膜亁則筋急而攣𤼵為筋痿脾氣熱則胃亁而
　渴肌肉不仁𤼵為肉痿腎氣熱則腰脊不舉骨枯而
　髓減發為骨痿○帝曰何以得之曰肺者臟之長也
　為心之葢也有所失亡所求不得則𤼵肺鳴鳴則肺
　熱葉焦故曰五臟因肺熱葉焦𤼵為痿躄此之謂也
　悲哀太甚則胞絡絶胞絡絶則陽氣内動發則心下
　崩數溲血也故本病曰大經空虚發為肌痺𫝊為脉
　痿思想無窮所願不得意淫於外入房太甚宗筋㢮
　縱𤼵為筋痿及為白淫故下經曰筋痿者生於肝使
　内也有漸於濕以水為事若有所留居處相濕肌肉
　濡漬痺而不仁𤼵為肉痿故下經曰肉痿者得之濕
　地也有所逺行勞倦逢大熱而渴渴則陽氣内伐内
　伐則熱舍於腎腎者水臟也今水不勝火則骨枯而
　髓虚故足不任身𤼵為骨痿故下經曰骨痿者生於
　大熱也○帝曰何以别之曰肺熱者色白而毛敗心
　熱者色赤而絡脉溢肝熱者色蒼而爪枯脾熱者色
　黄而肉蠕動腎熱者色黑而齒稿○帝曰論言治痿
　者獨取陽明何也曰陽明者五臓六腑之海主潤宗
　筋宗筋主束骨而利機關也衝脉者經脉之海也主
　滲灌谿谷與陽明合於宗筋陰陽總宗筋之會會於
　氣街而陽明為之長皆屬於帶脉而絡於督脉故陽
　明虚則宗筋縱帶脉不引故足痿不用也○帝曰治
　之奈何曰各補其榮而通其俞調其虚實和其逆順
　筋脉骨肉各以其時受月則病已矣帝曰善
生氣通天論曰因於濕首如裹濕熱不攘大筋緛短小
　筋㢮長緛短為拘㢮長為痿
本神篇曰精傷則骨痠痿厥精時自下
根結篇曰陽明為闔闔折則氣無所止息而痿疾起矣
　故痿疾者取之陽明視有餘不足無所止息者真氣
　稽留邪氣居之也
邪氣臟腑病形篇曰肺脉微緩為痿瘻偏風○脾脉緩
　甚為痿厥微緩為風痿四肢不用心慧然若無病○
　腎脉微滑為骨痿坐不能起起則目無所見
　　　論證(共二條/)
痿證之義内經言之詳矣觀所列五臟之證皆言為熱
　而五臟之證又總於肺熱葉焦以致金燥水虧乃成
　痿證如丹溪之論治誠得之矣然細察經文又曰悲
　哀太甚則胞絡絶𫝊為脉痿思想無窮所願不得𤼵
　為筋痿有漸於濕以水為事𤼵為肉痿之類則又非
　盡為火證此其有餘不盡之意猶有可知故因此而
　生火者有之因此而敗傷元氣者亦有之元氣敗傷
　則精虚不能灌溉血虚不能營養者亦不少矣若㮣
　從火論則恐真陽虧敗及土衰水涸者有不能堪故
　當酌寒熱之淺深審虚實之緩急以施治療庶得治
　痿之全矣
　經曰濕熱不攘則大筋緛短小筋弛長緛短為拘弛
　長為痿此内經言筋病之㮣乃舉隅之談以啟人之
　自反耳非謂大筋必無弛長小筋必無緛短也即如
　痿弱必由於弛長豈大筋果無涉乎此經言之意從
　可知矣故於痿證之外凡遇瘈瘲等病當知拘攣者
　必由緛短癱弱者必由弛長斯得内經之意而於寒
　熱燥濕之辨亦可得其據矣
　　　論治(共二條/)
一凡痿由濕熱脉洪滑而證多煩熱者必當先去其火
　宜二妙散隨證加减用之○若陰虚兼熱者宜正𫝊
　加味四物湯虎脛骨丸或丹溪補陰丸滋陰八味丸
　之類主之○若絶無火證而止因水虧於腎血虧於
　肝者則不宜兼用涼藥以伐生氣惟鹿角膠丸為最
　善或加味四斤丸八味地黄丸金剛丸之類俱可擇
　用○若陰虚無濕或多汗者俱不宜輕用蒼术蓋痿
　證最忌散表亦恐傷陰也
一東垣取黄栢為君黄芪等補藥輔佐以治諸痿無一
　定之方有兼痰積者有濕多熱多者有濕熱相半者
　有挾氣者臨病製方其亦治痿之良法也
　　　述古(共四條/)
丹溪曰内經謂諸痿起於肺熱又謂治痿獨取陽明蓋
　肺金體燥居上而主氣畏火者也脾土性濕居中而
　主四肢畏木者也火能炎上若嗜慾無節則水失所
　養火寡於畏而侮所勝肺得火邪而熱矣木性剛急
　肺受熱則不能管攝一身脾傷則四肢不能為用而
　諸痿作矣瀉南方則肺金清而東方不實何脾傷之
　有補北方則心火降而西方不虚何肺熱之有故陽
　明實則宗筋潤能束骨而利機關矣治痿之法無出
　於此雖然天産作陽厚味發熱凡病痿者若不淡薄
　食味必不能保其全安也
纂要云濕熱東垣健步丸加燥濕降火之劑黄栢黄芩
　蒼术○濕痰二陳湯加蒼术白术黄芩黄栢之類入
　竹瀝薑汁○血虚四物加蒼术黄栢下補陰丸○氣
　虚四君子加蒼术黄芩黄栢○黄栢蒼术治痿要藥
　也○已上方治雖所主有不同而降火清金所謂治
　法之大要無不同也
薛立齋曰痿證多因足三陰虚損若脾腎不足而無力
　者用還少丹肝腎虚熱而足無力者六味丸如不應
　急用八味丸
陳無擇曰人身有皮毛血脉筋膜肌肉骨髓以成其形
　内則有肝心脾肺腎以主之若隨情妄用喜怒勞佚
　以致内臟精血虚耗使血脉筋骨肌肉痿弱無力以
　運動故致痿躄狀與柔風脚氣相類柔風脚氣皆外
　因風寒正氣與邪氣相搏故作腫苦痛為邪實痿由
　内臟不足之所致但不任用亦無痛椘此血氣之虚
　也
　　　痿證論列方
二妙散(寒一三四/)　　　　四物湯(補八/)
東垣健歩丸(和三百十/)　　二陳湯(和一/)
金剛丸(補一六四/)　　　　加味四物湯(補十/)
還少丹(補一三七/)　　　　四君子湯(補一/)
加味四斤丸(補一六二/)　　鹿角膠丸(補一三二/)
虎脛骨丸(寒一三七/)　　　八味地黄丸(補一二二/)
丹溪補陰丸(寒百六十/)　　滋陰八味丸(新寒十七/)
六味地黄丸(補一二一/)
　　　論外備用方
煨腎丸(補一四八/骨痿)　　　　敗毒散(散三六/風濕)
地黄飲子(補百/)　　　　　鹿茸丸(補一三三/陰虚弱)
清燥湯(寒一三二/濕熱)　　　　加减四斤丸(補一六三/)
勝駿丸(和三一二/養陰袪邪)　　　　虎骨酒(和三一五/强筋骨)
滋陰大補丸(補一二七/陰虚)　　續斷丸(和三百六/涼血强筋)
牛膝丸(和三百七/肝腎虚)　　　　虎骨四斤丸(補一六一/强陰)
小續命湯(散五二/風濕)　　　　追毒湯(散百四/風濕)
酒浸牛膝丸(和三百八/壮筋骨)　　小安腎丸(熱一六八/痿弱)
大防風湯(補九九/風濕)　　　　加味二妙丸(寒一三五/濕熱)
石刻安腎丸(熱一六九/痿弱)　　加味四君湯(補二/)
調元健歩丸(和三一一/)
　　陽痿
　　　經義
陰陽别論曰二陽之病𤼵心脾有不得隱曲女子不月
厥論曰厥陰之厥則少腹腫痛腹脹涇溲不利好卧屈
　膝陰縮腫
痿論曰思想無窮所願不得意淫於外入房太甚宗筋
　㢮縱𤼵為筋痿及為白淫○陽明虚則宗筋縱
邪氣臟腑病形篇曰腎脉大甚為陰痿微濇為不月沉
　痔
經筋篇曰足太陰之筋病陰器紐痛下引臍○足厥陰
　之筋病陰器不用傷於内則不起傷於寒則陰縮入
　傷於熱則縱挺不收
經脉篇曰足厥陰結於莖氣逆則睪腫卒疝實則挺長
　虚則暴癢
至真要大論曰太陽之勝隱曲不利互引陰股
本神篇曰肝悲哀動中則傷魂魂傷則狂忘不精當人
　陰縮而攣筋兩脇骨不舉○恐懼而不解則傷精精
　傷則骨痠痿厥精時自下
生氣通天論曰濕熱不攘大筋緛短小筋㢮長緛短為
　拘㢮長為痿
　五過論帝曰凡未診病者必問嘗貴後賤雖不中邪
　病從内生名曰脫營嘗富後貧名曰失精身體目減
　氣虚無精病深無氣洒洒然時驚病深者以其外耗
　於衛内奪於營良工所失不知病情此治之一過也
　○凡欲診病者必問飲食居處暴樂暴苦始樂後苦
　皆傷精氣精氣竭絶形體毁沮暴怒傷陰暴喜傷陽
　厥氣上行滿脉去形愚醫治之不知補瀉不知病情
　精華日脫邪氣廼并此治之二過也
陰陽應象大論曰北方生寒在志為恐恐傷腎思勝恐
宣明五氣篇曰精氣并於腎則恐
調經論曰血有餘則怒不足則恐
　　　論證(共三條/)
凡男子陽痿不起多由命門火衰精氣虚冷或以七情
　勞倦損傷生陽之氣多致此證亦有濕熱熾盛以致
　宗筋弛縱而為痿弱者譬以暑熱之極則諸物綿萎
　經云壮火食氣亦此謂也然有火無火脉證可别但
　火衰者十居七八而火盛者僅有之耳
一凡思慮焦勞憂鬱太過者多致陽痿蓋陰陽總宗筋
　之會會於氣街而陽明為之長此宗筋為精血之孔
　道而精血實宗筋之化源若以憂思太過抑損心脾
　則病及陽明術脉而水榖氣血之海必有所虧氣血
　虧而陽道斯不振矣經曰二陽之病發心脾有不得
　隱曲及女子不月者即此之謂
一凡驚恐不釋者亦致陽痿經曰恐傷腎即此謂也故
　凡遇大驚卒恐能令人遺失小便即傷腎之騐又或
　於陽旺之時忽有驚恐則陽道立痿亦其驗也○余
　嘗治一强壮少年遭酷吏之恐病似脹非脹似熱非
　熱絶食而困衆謂痰火宜清中焦余診之曰此恐懼
　内傷少陽氣索而病及心腎大虧證也遂峻加温補
　兼治心脾一月而起愈後形氣雖健如初而陽寂不
　舉余告之曰根蒂若斯腎傷已甚非少壮所宜之兆
　速宜培養心腎庶免他虞彼反以恐嚇為疑全不知
　信未及三載竟復病而殁可見恐懼之害其不小者
　如此(新按/)
　　　論治(共三條/)
一命門火衰精氣虚寒而陽痿者宜右歸丸贊育丹石
　刻安腎丸之類主之○若火不甚衰而止因血氣薄
　弱者宜左歸丸班龍丸全鹿丸之類主之
一凡因思慮驚恐以致脾腎虧損而陽道痿者必須培
　養心脾使胃氣漸充則衝任始振而元可復也宜七
　福飲歸脾湯之類主之然必大釋懐抱以舒神氣庶
　能奏效否則徒資藥力無益也○其有憂思恐懼太
　過者每多損抑陽氣若不益火終無生意宜七福飲
　加桂附枸杞之類主之
一凡肝腎濕熱以致宗筋弛縱者亦為陽痿治宜清火
　以堅腎然必有火證火脉内外相等者方是其證宜
　滋陰八味丸或丹溪大補陰丸虎潜丸之類主之○
　水之甚者如滋腎丸人補丸之類俱可用
　　　述古
薛立齋曰按陰莖屬肝之經絡蓋肝者木也如木得湛
　露則森立遇酷暑則萎悴若因肝經濕熱而患者用
　龍膽瀉肝湯以清肝火導濕熱若因肝經燥熱而患
　者用六味丸以滋腎水養肝血而自安○又曰瓊玉
　膏固本丸坎離丸此輩俱是沉寒瀉火之劑非腸胃
　有燥熱者不宜服若足三陰經陰虚發熱者從而服
　之令人無子蓋損其陽氣則陰血無所生故也屢驗
　　　簡易方
一方　治陽事不起用蛇床子五味子兎絲子等分為
　末密丸梧子大每服三五十丸温酒下日三服
　　　陽痿論列方
左歸丸(新補四/)　　　　　右歸丸(新補五/)
全鹿丸(補一二九/)　　　　贊育丹(新因又十四/)
七福飲(新補七/)　　　　　歸脾湯(補三三/)
石刻安腎丸(熱一六九/)　　虎潜丸(寒一六四/)
瓊玉膏(補六一/)　　　　　滋陰八味丸(新寒十七/)
固本丸(補百七/)　　　　　六味丸(補一二一/)
龍膽瀉肝湯(寒六三/)　　　坎離丸(寒一六五/)
滋腎丸(寒一六三/)　　　　丹溪大補陰丸(寒一五七/)
班龍丸(補百三十/)　　　　大補丸(寒一五五/)
　
　
　
　
　
　
　
　
　
　
　
　
　景岳全書卷三十二
欽定四庫全書
　景岳全書卷三十三
　　　　　　　　　　　　明　張介賔　撰
　　疝氣
　　　經義
骨空論曰任脉為病男子内結七疝女子帶下瘕聚○
　督脉生病從少腹上衝心而痛不得前後為衝疝
長刺節論曰病在少腹腹痛不得大小便病名曰疝得
　之寒刺少腹兩股間刺腰髁骨間刺而多之盡炅病
　已
經脉篇曰足厥陰肝病丈夫㿉疝婦人少腹腫○肝所
　生病為飱泄狐疝○足厥陰之别循脛上睪結於莖
　其氣逆則睾腫卒疝實則挺長虚則暴癢取之所别
　也
繆刺論曰邪客於足厥陰之絡令人卒疝暴痛刺足大
　指爪甲上與肉交者各一痏左取右右取左
脉解篇曰厥陰所謂㿗疝婦人少腹腫也○陰亦盛而
　脉脹不通故曰㿗癃疝也
陰陽别論曰三陽為病𤼵寒熱其𫝊為㿗疝
經筋篇曰足陽明之筋病㿉疝腹筋急○足太陰之筋
　病陰器紐痛下引臍兩脇痛○足厥陰之筋病陰器
　不用傷於内則不起傷於寒則陰縮入傷於熱則縱
　挺不收
邪氣臟腑病形篇曰小腸病者小腹痛腰脊控睾而痛
　時窘之後
四時氣篇曰小腹控睾引腰脊上衝心邪在小腸者連
　睾系屬于脊貫肝肺絡心系氣盛則厥逆上衝腸胃
　燻肝散于肓結于臍
玉機真藏論曰是故風者百病之長也弗治脾𫝊之腎
　病名曰疝瘕少腹寃熱而痛出白一名曰蠱
本藏篇曰腎下則腰尻痛不可以俛仰為狐疝
平人氣象論曰寸口脉沉而弱曰寒熱及疝瘕少腹痛
　○脉急曰疝瘕少腹痛
脉要精微論曰診得心脉而急病名心疝少腹當有形
　也
邪氣臟腑病形篇曰心脉微滑為心疝引臍小腹鳴
　肝脉滑甚為㿉疝○脾脉微大為疝氣滑甚為㿉癃
　濇甚為腸㿉微濇為内㿉多下膿血○腎脉滑甚為
　癃㿉
大竒論曰腎脉大急沉肝脉大急沉皆為疝○心脉摶
　滑急為心疝○肺脉沉摶為肺疝○三陽急為瘕三
　陰急為疝
五臟生成論曰青脉之至也長而左右彈有積氣在心
　下攴胠名曰肝痺得之寒與疝同法○黄脉之至也
　大而虚有積氣在腹中有厥氣名曰厥疝女子同法
四時刺逆從論曰厥陰滑則病狐疝風○少陰滑則病
　肺風疝○大陰滑則病脾風疝○陽明滑則病心風
　疝○太陽滑則病腎風疝○少陽滑則病肝風疝
至真要大論曰陽明司天丈夫㿗疝婦人少腹腫○陽
　明之勝外發㿗疝○太陽在泉民病少腹控睾引腰
　脊上衝心痛○太陽之復少腹控睾引腰脊上衝心
　○大陰在泉主勝甚則為疝
　　　論證(共三條/)
疝氣病者凡小腹睾丸為腫為痛止作無時者皆是也
　但疝證不一如内經所謂狐疝者以其出入不常也
　有言㿗疝者以其頑腫不仁也有衝疝者以其自少
　腹上腫而痛也有厥疝者以結氣有陰而氣逆為疝
　也有疝瘕者以少腹寃熱而痛出白一名曰蠱也有
　六經風疝者如四時刺逆從論所言者是也有小腸
　疝者如邪氣臟腑病形篇所言者是也凡此七者總
　皆疝之為義然疝之為病不獨男子有之而婦人亦
　有之經曰有積氣在腹中有厥氣名曰厥疝女子同
　法又曰厥陰所謂㿗疝婦人少腹腫也至若衝疝瘕
　之屬亦皆男婦之所同病者然惟睾丸之病獨在男
　子而他則均當詳察也觀張子和曰夫遺溺閉癃陰
　痿脬痺精滑白淫皆男子之病也若血涸不月月罷
　腰膝上熱足躄嗌亁癃閉少腹有塊或定或移前陰
　突出後陰痔核皆女子之病也但女子不謂七疝而
　謂之瘕若年少而得之不計男子婦人皆無子此說
　誠非謬也然今人但言男子之疝而全不知婦人之
　疝殊失之矣
一疝氣所屬本非一經如内經所云在脉為病男子内
　結七疝女子帶下瘕聚督脉生病從少腹上衝心而
　痛不得前後為衝疝又曰脾𫝊之腎病名曰疝瘕又
　曰三陽為病𤼵寒熱其𫝊為㿗疝又曰邪在小腸者
　連睾係屬於脊又曰邪客於足厥陰之絡令人卒疝
　暴痛又如心肝脾肺腎五疝之脉各有所辨此素問
　言諸經之疝也又經筋等篇言足陽明之筋病㿉疝
　腹筋急足太陰之筋病陰器紐痛下引臍兩脇痛足
　厥陰之筋病陰器不用等義此靈樞言諸經之疝也
　自張子和云疝有七前人論者其多其非靈樞素問
　銅人之言予皆不取乃引靈樞之論曰足厥陰之筋
　聚於陰器故陽明與太陰之筋皆會於陰器惟厥陰
　主筋故為疝者必本之厥陰此子和之意以疝為筋
　病而筋主於肝故謂疝必厥陰似亦有理而實則不
　然觀内經諸論之如前者謂非靈素之言而子和皆
　可不取乎且筋雖主於厥陰然散見諸經即為諸經
　之筋矣若病在諸經固可因筋而廢經乎矧如厥論
　曰前陰者宗筋之所聚太陰陽明之合也又痿論曰
　陰陽總宗筋之會會於氣街而陽明為之長此亦可
　以不取乎然則小腹前陰之經則厥陰少陰太陰陽
　明少陽太陽以至衝任督脉皆有所涉今考銅人經
　治疝之法則諸經皆有俞穴若謂止屬厥陰則諸皆
　可廢矣即子和亦歴指諸經之穴謂諸穴雖亦治疝
　然終非受疝之地此何說也自後丹溪遂因子和之
　言謂經有七疝寒水筋血氣狐㿗也專主肝經與腎
　經絶無相干再至戴原禮又因丹溪之說云疝本屬
　厥陰之一經余嘗見俗說小腸膀胱下部氣者皆妄
　言也嗚呼此等議論皆後學逞億之見果堪信乎果
　堪法乎醫失真𫝊類多如此故非靈素銅人之言余
　誠不敢取也今録銅人治疝穴法條列後章以便後
　人用證
一疝氣之病有寒證亦有熱證然必因先受寒濕或犯
　生冷以致邪聚陰分此其肇端之始則未有不因寒
　濕而致然者及其病鬱既久則鬱而成熱者有之或
　以陽臟之入火因邪聚而濕熱相資者亦有之故在
　内經言疝則寒熱皆有所論如曰病在少腹腹痛不
　得大小便病名曰疝得之寒曰陰亦盛而脉脹不通
　故曰㿗癃疝也曰肝痺得之寒濕與疝同法曰太陽
　太陰陽明之勝復皆有疝氣是皆言疝之寒也又如
　曰脾風𫝊腎名曰疝瘕少腹寃熱而痛出白一名曰
　蠱曰足厥陰之筋病陰器不用傷於寒則陰縮入傷
　於熱則縱挺不收是皆言疝之熱也此内經之言寒
　言熱未嘗偏廢者如此觀丹溪曰自素問而下皆以
　為寒蓋寒主收引經絡得寒則引而不行所以作痛
　者然亦有踢氷涉水終身不病此者無熱在内故也
　大抵此證始於濕熱在經鬱而至久又得寒氣外来
　不得疎散所以作痛若只作寒論恐未為備此丹溪
　之論如此故其治多從火而倍用山梔黄栢之屬余
　則不能無言也觀内經之言疝者如前原非只作寒
　論第言寒者較多於熱亦自疝家之正理不可易也
　矧疝以寒邪入經所以為痛及其久也方為鬱熱使
　其始不受寒何由致疝此寒為本而熱為標也若謂
　始於濕熱在經又得邪氣外来所以作痛則反以熱
　為本而寒為標矣豈其然乎至若踢冰涉水終身不
　痛者此雖有貴賤之分久暫之異然必以陽氣内實
　而寒不能犯者有之若謂無熱在内故寒自不入又
　豈其然乎此致病之因有不得不辨也是以内經之
　論凡至切至當者胡可弗遵後世之談其多鑿多偏
　者安庸盡信再若治此之法固不可必其為寒又不
　可必其為熱但治初受之邪必當以温經散寒行氣
　除濕為主切不可早用寒涼致留邪氣則遺害非淺
　及其久也則有始終以寒者有因寒鬱熱者有元陽
　受傷而虚䧟日甚者但當察其形氣病氣因病制方
　若果有熱證熱脉顯然外見者方可治以寒涼如無
　熱證可據而執云大抵疝由濕熱則無者生之有者
　甚之矣此習俗之通弊有不可不鑒也
　　　論治(共十一條/)
凡治疝之法當察所由此雖以受寒受濕因而成疝然
　或以色慾或以勞損或以鬱怒或以飲食酒濕之後
　不知戒慎致受寒邪則以陰求陰流結於衝任血氣
　之海而下歸陰分遂成諸疝故其為病則有遇寒而
　𤼵者有鬱久成熱遇熱而發者有鬱則氣逆遇鬱怒
　而𤼵者有濕因寒滯遇濕而發者有疲極則傷筋遇
　勞苦而𤼵者有虚邪在少陰厥陰遇色慾而𤼵者有
　飲食之濕在陽明太陰遇酒酪而發者至其久也則
　正氣䧟而不舉邪氣留而不去而為㿗為木難於愈
　矣故治此者必當因其所因辨而治之則無不隨手
　可愈若茫然混然徒執一偏之見而至老不寤者即
　與之談終無益也
一治疝必先治氣故病名亦曰疝氣非無謂也蓋寒有
　寒氣熱有熱氣濕有濕氣逆有逆氣氣在陽分則有
　氣中之氣氣在陰分則有血中之氣凡氣實者必須
　破氣氣虚者必須補氣故治疝者必於諸證之中俱
　當兼用氣藥
一疝之暴痛或痛甚者必以氣逆宜先用荔香散○氣
　實多滯者宜寳鑑川楝散或天台烏藥散○非有實
　邪而寒勝者宜煖肝煎主之
一寒疝最能作痛多因觸自寒邪或犯生冷所致凡喜
　煖畏寒脉弦細鼻尖手足多冷大小便無熱之類皆
　是也○寒微者宜荔香散煖肝煎腎氣丸神應散丁
　香楝實丸之類主之○寒甚者宜醫林四神丸百一
　選方十補丸胡蘆巴丸沉香桂附丸之類主之○一
　法以五積散加鹽炒吳茱茰小茴香各一錢薑五片
　葱白五寸同煎空心熱服大治氣痛不可忍
一熱疝大能作痛凡火邪聚於陰分而為痛者必有熱
　證熱脉或大便秘結或小水熱閉不通或為脹為滿
　而煩熱喜冷者是也宜大分清飲或茵陳飲加茴香
　川楝子之類或以加味通心飲葵子湯之類主之○
　又有腎本不虚而肝經濕熱火旺莖中作痛筋急縮
　或痛或痒或腫或挺縱不收白物如精隨溺而下者
　此筋疝也宜龍胆瀉肝湯主之
一濕疝多為重墜脹滿然亦有痛者宜以前寒熱證叅
　而治之○有不痛而久墜不愈者是即㿗疝之屬單
　宜治濕理氣以加味五苓散或局方守效丸或蒼术
　散或三層茴香丸之屬主之○一云凡治㿗疝非斷
　房事厚味不能取效
一疝病遇酒而𤼵者多因濕熱當先去其濕濕而熱者
　大分清飲加茴香川楝之屬○濕兼寒者宜加味五
　苓散主之或以葛花解酲湯加减用之
一血結少腹間者是為血疝但察其非氣非食小腹鞕
　而有形大便秘結而黑小水利者必血積血疝之屬
　宜桃仁膏或桃仁煎或玉燭散之類下之
一疝遇色慾而發者是必陰虚之屬若陰虚兼動相火
　者宜以六味地黄湯加黄栢知母山梔茴香川楝之
　類主之○若陰虚無火或兼寒痛精虚者宜理陰煎
　或八味地黄湯加茴香枸杞之類或用煖肝煎主之
　疝久者必多虚證或以元氣本虚而偶患者亦有虚
　證或不耐勞苦而微勞即發者亦有虚證當以脉證
　辨之凡治虚疝當察其虚在陰分或在陽分陰虚者
　輕則煖肝煎八味地黄湯甚則理陰煎補陰益氣煎
　之類酌而用之○陽虚者宜温胃飲歸脾湯補中益
　氣湯之類主之○若陽虚至甚者必用桂附椒薑或
　以六味囘陽飲之類主之○若虚中挾滯者宜以前
　法為主而加以疎導之藥如川楝茴香枳實山查梔
　子之屬酌其宜而佐用之
一疝有邪實當下者詳後條張子和論中
　　　述古(共八條/)
巢氏病源曰諸疝者陰氣積於内復為寒氣所加使營
　衛不調氣血虚弱故風冷入其腹内而成疝也疝者
　痛也或小腹痛不得大小便或手足厥冷繞臍痛自
　汗或冷氣逆上搶心腹令心痛或裏急而腹痛此諸
　候非一故云諸疝也
許學士云大抵此疾雖因虚得之不可以虚而驟補經
　云邪之所凑其氣必虚留而不去其病則實故必先
　滌所蓄之熱然後補之是以諸方多借巴豆氣者蓋
　謂此也
劉宗厚云謹按疝證雖始為因虚而得必邪實廹痛而
　未下者故當先瀉而後補也至有虚甚迫痛上為嘔
　逆或下有遺精者此邪實正虚之甚矣此欲不補可
　乎但恐補之則無益瀉之則正氣轉䧟幸而獲生者
　鮮矣
陳無擇曰經云七疝諸疝等義更不見名狀但有寒疝
　㿗疝狐疝而已唯大竒論列五臟脉為五疝者如前
　大抵血因寒泣則為瘕氣因寒聚則為疝但五臟脉
　理不同不可不辨且腎脉本沉心脉本滑受寒則急
　於理乃是肝脉本弦肺脉本濇並謂之沉未為了義
　又脾不出本脉但云急為疝亦文義之缺也凡云急
　者𦂳也𦂳為寒亦可類推且賊風入腹亦為疝胃暑
　履濕皆能為疝當隨四氣改易急字風則浮弦暑則
　洪數濕則緩細於理始明要知疝雖兼臟氣皆外所
　因也寒泣風散暑鬱濕著􁀙刺擊摶無有定處倉卒
　之際痛不堪忍世人稱為横弦竪弦膀胱小腸氣賊
　風入腹等名義不同證狀則一
張子和曰内經曰木鬱則達之達謂吐也令條達其氣
　也肝之積本當吐者然觀其病之上下以順為貴仲
　景所謂上宜吐下宜瀉者此也敢列七疝圖於左以
　示後之君子庶幾有所慿藉者焉
　○寒疝其狀囊冷結硬如石陰莖不舉或控睾丸而
　痛得於坐卧濕地或寒月涉水或冐雨雪或坐卧磚
　石或風冷處使内過勞宜以温劑下之久而無子
　○水疝其狀腎囊腫痛陰汗時出或囊腫而狀如水
　晶或囊痒而搔出黄水或少腹中按之作水聲得於
　飲水醉酒使内過勞汗出而遇風寒濕之氣聚於囊
　中故水多令人為卒疝宜以逐水之劑下之有漏鍼
　去水者人多不得其法
　○筋疝其狀陰莖腫脹或潰或膿或痛而裏急筋縮
　或莖中痛痛極則痒或挺縱不收或白物如精隨溲
　而下久而得於房室勞傷及邪術所使宜以降心之
　劑下之
　○血疝其狀如黄𤓰在少腹兩旁横骨兩端約中俗
　云便癰得於重感春夏大燠勞動使内氣血流溢滲
　人脬囊留而不去結成癰腫腫少血多宜以和血之
　劑下之
　○氣疝其狀上連腎區下及陰囊或因號哭忿怒則
　氣鬱之而脹怒哭號罷則氣散者是也有一治法以
　鍼出氣而愈者然鍼有得失宜以散氣之藥下之○
　或小兒亦有此疾俗曰偏氣得於父已年老或年少
　多病陰痿精怯强力入房因而有子胎中病也此疝
　不治惟築賔一穴灸之
　○狐疝其狀如瓦卧則入小腹行立則出小腹入囊
　中狐晝則出穴而溺夜則入穴而不溺此疝出入上
　下往来正與狐相類也亦與氣疝大同小異今人帶
　鉤鈐是也宜以逐氣流經之藥下之
　○㿗疝其狀陰囊腫縋如升如斗不痒不痛者是也
　得之地氣卑濕所生故江淮之間湫塘之處多感此
　疾宜以去濕之藥下之○女子陰户突出雖亦此類
　乃熱則不禁固也不可便謂虚寒而澁之燥之補之
　本名曰瘕宜以苦下之以苦堅之○王太僕曰陽氣
　下墜陰氣上爭上爭則寒多下墜則節緩故睾垂縱
　緩因作㿗疝也○已上七疝下去其病之後可調則
　調可補則補各量病勢勿拘俗法經所謂陰盛而腹
　腫不通者㿗癃疝也不可不下
劉宗厚曰按子和所論病本經絡之原至為詳盡但七
　疝名固不同治法當異然俱用攻下之法愚切疑焉
　雖錢仲陽亦曰肝為相火有瀉無補丹溪有曰肝只
　是有餘腎只是不足夫厥陰一經受疝宜通勿塞固
　宜亦當視其淺深而行之可也况有邪氣客於膀胱
　小膓之經者若干於少陰腎經則宜通勿塞之法可
　例用乎
愚謂子和七疝之治雖各有不同然無非用下則不能
　無偏故劉宗厚徐用誠皆疑而議之亦謂其太過耳
　非謂盡不可用也再觀丹溪之法則曰治疝大不宜
　下是又相左之甚矣余因考子和治按如治蔡叅軍
　因坐濕地疝痛不堪用導水丸下之而愈又治一人
　因瘧渴過飲漿水病疝醫進薑附為燥熱所壅以致
　陰囊重墜大如升斗乃先以導水丸後用猪膚散大
　下之而愈又治一夫病卒疝赤腫大痛數日不止諸
　藥如石投水遂以導水丸次以通經散大下之而愈
　若此類者豈皆不可下乎故但宜酌其虚實緩急如
　或為邪熱所閉或以少年暴疾或以腫硬赤痛之極
　者則如導水丸三花神祐丸禹功散之類皆所當用
　蓋邪盛而急勢不可當有非行氣利水等劑所能及
　者則不得不攻此子和之法亦自有必不可廢者是
　不可不察也
辨疑録云治疝者每用五苓散内加行氣之藥獲效者
　多按藥性猪苓澤瀉分理陰陽以和心與小腸之氣
　白术調脾并和臍腰間濕及死血茯苓淡利膀胱水
　桂能伐肝邪茴香善治小腸之氣金鈴子橘核去膀
　胱之氣梹榔下氣少加木通以導引小腸之邪屢用
　屢驗
　　　諸經治疝灸法
足陽明經
　氣衝　　歸来　　水道　　陰市　　大巨
　陷谷
足太陰經
　衝門　　府舍　　陰陵泉　三陰交
足少陰經
　肓俞　　四滿　　陰谷　　築賔(治小兒/胎病)
　交信　　太谿　　照海　　然谷
足厥陰經
　急脉　　曲泉　　中都　　蠡溝　　中封
　太衝　　行間　　大敦
足太陽經
　肝俞　　次髎　　合陽　　承山　　金門
足少陽經
　五樞　　肩井　　丘墟
督脉
　命門　　長强
任脉
　曲骨　　中極　　關元　　石門　　氣海
　陰交
一法　於關元兩旁相去各三寸青脉上灸七壯即愈
　左灸左右灸右用驗
一法　令病者合口以草横量兩口角為一摺照此再
　加二摺共為三摺屈成三角如□様將上角安臍中
　心兩角安臍下兩旁當下兩角處是穴左患灸右右
　患灸左左右俱患即兩灸之艾炷如麥粒灸十四壯
　或二十一壯即安
一闌門穴　在陰莖根兩旁各開三寸是穴鍼一寸半
　灸七壯治木腎偏墜○按此即竒俞中泉陰穴千金
　翼云在横骨旁三寸治㿗卵偏大灸百壯三報之
一外陵穴　在臍左右各開一寸半灸疝立效永不再
　𤼵屢用屢驗
一風市穴　在膝上七寸外側兩筋間又取法令正身
　平立直垂兩手着腿當中指盡處陷中是穴鍼五分
　灸七壯千金云灸百壯重者五六百壯治疝氣外腎
　腫小腸氣痛腹内虚鳴此風痺疼痛之要穴
　　　熨治法
嚴氏云用食鹽半斤炒極熱以故帛包熨痛處
一法用泥葱白一握置臍中上用熨斗熨之或上置艾
　灼之妙或以葱白為一束去鬚葉切為寸厚葱餅烘
　熱置臍上仍以熨斗熨之尤便而妙
　　　疝氣論列方
荔香散(新因二八/)　　　　川楝散(和三二六/)
加味通心飲(寒三三/)　　　煖肝煎(新熱十五/)
理陰煎(新熱三/)　　　　　龍膽瀉肝湯(寒六三/)
六味丸(補一二一/)　　　　八味丸(補一二二/)
葛花解酲湯(和一二四/)　　温胃飲(新熱五/)
腎氣丸(熱一七八/)　　　　歸脾湯(補三三/)
加味五苓散(和一八四/)　　玉燭散(攻二四/)
五積散(散三九/)　　　　　丁香楝實丸(熱百八十/)
蒼术散(和三二八/)　　　　葵子湯(寒一二四/)
天台烏藥散(和三二九/)　　桃仁煎(攻三九/)
桃仁膏(和三百三十/)　　　茵陳飲(新寒八/)
百選十補丸(熱一七五/)　　神應散(熱一七六/)
守效丸(和三三一/)　　　　醫林四神丸(熱一五四/)
神祐丸(攻四八/)　　　　　禹功散(攻四一/)
三層茴香丸(熱一八二/)　　導水丸(攻七一/)
胡蘆巴丸(熱一七九/)　　　六味回陽飲(新熱二/)
大分清飲(新寒五/)　　　　沉香桂附丸(熱百十二/)
補中益氣湯(補三一/)　　　補陰益氣煎(新補十六/)
　　　論外備用方
荔核散(和三二七/氣疝)　　　　袪痛散(和七一/氣逆)
木香導氣丸(因二/七六)　　　　降椒酒(和二三八/風濕)
苦楝丸(熱一八一/奔豚)　　　　加减柴苓湯(和一九三/濕疝寒熱)
蟠葱散(熱百十一/寒滯)　　　　羊肉湯(熱一七七/寒疝)
疝氣神方(因二七二/  二七四)　　　去鈴丸(因二七七/)
奪命丹(熱一八三/陰寒)　　　　當歸羊肉湯(熱一七七/寒疝)
川楝丸(因二七五/寒滯)　　　　固元丹(周三一/虚寒)
濕疝陰丸作痛(因二七九/)
　　脫肛
　　　論證
大腸與肺為表裏肺熱則大腸燥結肺虚則大腸滑脫
　此其要也故有因久瀉久痢脾腎氣陷而脫者有因
　中氣虚寒不能收攝而脫者有因勞役吐瀉傷肝脾
　而脫者有因酒濕傷脾色慾傷腎而脫者有因腎氣
　本虚關門不固而脫者有因過用寒涼降多亡陽而
　脫者有因濕熱下墜而脫者然熱者必有熱證如無
　熱證便是虚證且氣虚即陽虚非用温補多不能效
　凡小兒元氣不實者常有此證故陳自明曰大腸虚
　寒其氣下陷則肛門翻出或因産努力其肛亦然是
　誠確見之論
　　　論治
内經曰下者舉之徐之才曰澁可去脫皆治脫肛之法
　也故古人之治此者多用參茋歸术川芎甘草升麻
　之類以升之補之或兼用北五味烏梅之類以固之
　澁之仍外用薰洗收澁之藥則無有不愈○凡中氣
　㣲虚而脫者宜四君子湯或五味異功散○中寒吐
　瀉而脫者五君子煎或温胃飲○瀉痢不止而滑脫
　者胃關煎或加烏梅北五味文蛤木香之屬以佐之
　○脾虚下陷而脫者補中益氣湯或舉元煎○陰虚
　肝腎不足而下陷者補陰益氣煎○陰中陽虚而脫
　者理陰煎或大補元煎○以上諸證凡虚中挾火或
　熱赤或腫痛宜用補中益氣湯加黄連黄芩槐花之
　類加減治之然必真有火證火脉方可酌用寒涼若
　非實火則大忌苦寒以防其沉降敗脾也○若婦人
　産後用力太過肛門脫出者宜六物煎加升麻或用
　殿胞煎加人參仍須用温熱湯洗而收之○若濕熱
　下墜疼痛脫肛甚者抽薪飲大分清飲微者約營煎
　　　述古
薛立齋曰脫肛屬大腸氣血虚而兼濕熱凡濕熱勝者
　升陽除濕湯○血熱者四物加條芩槐花○血虚者
　四物加白术茯苓○兼痔而痛者四物加槐花黄連
　升麻○久痢者補中益氣湯加酒炒芍藥○中氣虚
　陷者前湯加半夏炮薑五味茯苓○腎虚者六味丸
　虚寒者八味丸
　　　簡易方
一方　用五棓子末三錢明礬末二錢水二碗煎沸熱
　洗立收
一方　治肛脫三五寸者先用五棓礬湯洗過次用赤
　石脂為末以油紙托上四圍皆摻之妙
一方　用桑葉桃葉煎湯入礬末洗之則愈或以萆麻
　子摀膏藥貼頂心則不下脫
一方　用石灰炒熱以帛包裹令患人坐其上冷即易
　之
　　　灸脫肛法
長强穴(灸三壯愈/)臍中(隨年壯/)　百會(灸三壯治/小兒脫肛)
　　　脫肛論列方
四君子湯(補一/)　　　　　五君子煎(新熱六/)
大補元煎(新補一/)　　　　温胃飲(新熱五/)
四物湯(補八/)　　　　　　大分清飲(新寒五/)
補中益氣湯(補三一/)　　　胃關煎(新熱九/)
六物煎(新因二十/)　　　　升陽除濕湯(和一七九/)
舉元煎(新補十七/)　　　　六味丸(補一二一/)
五味異功散(補四/)　　　　理陰煎(新熱三/)
殿胞煎(新因十/)　　　　　八味丸(補一二二/)
補陰益氣煎(新補十六/)　　抽薪飲(新寒三/)
約營煎(新寒二十/)
　　　論外備用方
縮砂散(因二八四/伏熱)　　　　伏龍肝散(因二八八/搽敷)
真人養臟湯(和一/九四)　　　　蟠龍散(因二八七/搽敷)
薰洗熨法(因二百八十/二八一)　　參术芎歸湯(因二八二/氣虚)
涼血清腸散(因二八三/血熱)　　訶子人參湯(因二八五/虚䧟)
　
　
　
　
　
　
　
　景岳全書卷三十三
欽定四庫全書
　景岳全書卷三十四
　　　　　　　　　　　　明　張介賓　撰
　　癲狂痴獃
　　　經義
宣明五氣篇曰邪入於陽則狂邪入於陰則痺摶陽則
　癲疾搏陰則為瘖
生氣通天論曰陰不勝其陽則脉流薄疾并乃狂○陽
　不勝其陰則五臟氣爭九竅不通
調經論曰血并於陰氣并於陽故為驚狂
通天篇曰太陽之人多陽而少陰必謹調之無脱其隂
　而瀉其陽陽重脱者易狂陰陽皆脱者暴死不知人
　也
本神篇曰肝悲哀動中則傷魂魂傷則狂忘不精　肺
　喜樂無極則傷魄魄傷則狂狂者意不存也
脉解篇曰太陽所謂甚則狂癲疾者陽盡在上而陰氣
　從下下虚上實故狂癲疾也○陽明所謂病至則欲
　乘髙而歌棄衣而走者陰陽復爭而外并於陽故棄
　衣而走也
陽明脉解篇帝曰足陽明之脉病甚則棄衣而走登高
　而歌或至不食數日踰垣上屋所上之處皆非其素
　所能也病反能者何也岐伯曰四肢者諸陽之本也
　陽盛則四肢實實則能登高也熱盛於身故棄衣欲
　走也陽盛則使人妄言罵詈不避親疎而不欲食故
　妄走也
病能論帝曰有病怒狂者此病安在岐伯曰生於陽也
　陽氣者因暴折而難决故善怒也病名曰陽厥帝曰
　何以知之岐伯曰陽明者常動巨陽少陽不動不動
　而動大疾此其候也帝曰治之奈何曰奪其食即已
　夫食入於陰長氣於陽故奪其食即已使之服以生
　鐵落為飲夫生鐵落者下氣疾也
通評虚實論帝曰癲疾何如岐伯曰脉搏大滑久自己
　脉小堅急死不治帝曰癲疾之脉虚實何如岐伯曰
　虚則可治實則死
大奇論曰心脉滿大癎瘛筋攣○肝脉小急癎瘛筋攣
　　二陰急為癎厥
邪氣臟腑病形篇曰心脉緩甚為狂笑微濇為癲疾
　肺脉急甚為癲疾○腎脉急甚為骨癲疾
奇病論帝曰人生而有病癲疾者病名曰何安所得之
　岐伯曰病名為胎病此得之在母腹中時其母有所
　大驚氣上而不下精氣并居故令子發為癲疾也
寒熱病篇曰暴攣癎眩足不任身取天柱
癲狂篇曰癲疾始生先不樂頭重痛視舉目赤甚作極
　已而煩心候之於顔取手太陽陽明太陰血變而止
　○癲疾始作先反僵因而脊痛候之足太陽陽明太
　陰手太陽血變而止○癲疾始作而引口啼呼喘悸
　者候之手陽明太陽左强者攻其右右强者攻其左
　血變而止○治癲疾者常與之居察其所當取之處
　病至視之有過者瀉之置其血於瓠壺之中至其發
　時血獨動矣不動灸窮骨二十壯窮骨者骶骨也○
　骨癲疾者顑齒諸腧分肉皆滿而骨居汗出煩悗嘔
　多沃沫氣下泄不治○筋癲疾者身倦攣急大刺項
　大經之大杼脉嘔多沃沫氣下泄者不治○脉癲疾
　者暴仆四肢之脉皆脹而縱脉滿盡刺之出血不滿
　灸之挾項太陽灸𢃄脉於腰相去三寸諸分肉本輸
　嘔多沃沫氣下泄者不治○癲疾者疾發如狂者死
　不治○以上俱言癲疾
　狂始生先自悲也喜忘苦怒善恐者得之憂饑治之
　取手太陰陽明血變而止及取足太陰陽明○狂始
　生少卧不饑自高賢也自辯智也自尊貴也善罵詈
　日夜不休治之取手陽明太陽太陰舌下少陰視之
　盛者皆取之不盛釋之也○狂言驚善笑好歌樂妄
　行不休者得之大恐治之取手陽明太陽太陰○狂
　目妄見耳妄聞善呼者少氣之所生也治之取手太
　陽太陰陽明足太陰頭両顑○狂者多食善見鬼神
　善笑而不發於外者得之有所大害治之取足太陰
　太陽陽明後取手太陰太陽陽明○狂而新發未應
　如此者先取曲泉左右動脉及盛者見血有頃已不
　己以法取之灸骨骶二十壯○以上俱言狂證
長刺節論曰病在諸陽脉且寒且熱諸分且寒且熱名
　曰狂刺之虛脉視分盡熱病已止病初發歲一發不
　治月一發不治月四五發名曰癲病刺諸分諸脉其
　無寒者以鍼調之病已止
二十難曰重陽者狂重陰者癲脱陽者見鬼脱陰者目
　盲
五十九難曰狂癲之病何以别之然狂疾之始發少卧
　而不饑自高賢也自辯智也自倨貴也妄笑好歌樂
　妄行不休是也○癲疾始發意不樂僵仆直視其脉
　三部俱盛是也
　　　論證(共二條/)
癲狂之病病本不同狂病之來狂妄以漸而經久難已
　癲病之至忽然僵仆而時作時止狂病常醒多怒而
　暴癲病常昏多倦而靜由此觀之則其陰陽寒熱自
　有氷炭之異故難經曰重陽者狂重陰者癲義可知
　也後世諸家有謂癲狂之病大概是熱此則未必然
　也此其形氣脉氣自亦有據不可不辨察陰陽分而
　治之
一癲即癎也觀内經所言癲證甚詳而癎則無辨即此
　可知後世有癲癎風癎風癲等名所指不一則徒滋
　惑亂不必然也又如别録所載五癎曰馬癎牛癎猪
　癎羊癎雞癎者即今人之謂羊癲猪癲也此不過因
　其聲之相似遂立此名可見癲癎無二而諸家於癲
　證之外又有癎證誠屬牽强無足憑也又千金方有
　風癎驚癎食癎及陰癎陽癎之説皆所當辨并列後
　條
　　　論治(共五條/)
凡狂病多因於火此或以謀為失志或以思慮鬰結屈
　無所伸怒無所洩以致肝胆氣逆木火合邪是誠東
　方實證也此其邪乘於心則為神魂不守邪乘於胃
　則為暴横剛强故治此者當以治火為先而或痰或
　氣察其甚而兼治之○若止因火邪而無脹閉熱結
　者但當清火宜抽薪飲黃連解毒湯三補丸之類主
　之○若水不制火而兼心腎微虚者宜硃砂安神丸
　或服蠻煎二陰煎主之○若陽明火盛者宜白虎湯
　玉泉散之類主之○若心脾受熱呌罵失常而微兼
　閉結者宜清心湯凉膈散三黄丸當歸龍薈丸之類
　主之○若因火致痰者宜清膈飲抱龍丸生鐵落飲
　主之甚者宜滚痰丸○若三焦邪實熱甚者宜大承
　氣湯下之○若痰飲壅閉氣道不通者必須先用吐
　法并當清其飲食此治狂之要也
一癲病多由痰氣凡氣有所逆痰有所滯皆能壅閉經
　絡格塞心竅故發則旋暈僵仆口眼相引目睛上視
　手足搐搦腰脊强直食頃乃甦此其倐病倐己者正
　由氣之倐逆倐順也故治此者當察痰察氣因其甚
　者而先之至若火之有無又當審其脉證而兼為之
　治也○氣滯者宜排氣飲大和中飲四磨飲或牛黃
　丸蘓合丸集成潤下丸之類主之○痰盛者宜清膈
　飲六安煎二陳湯橘皮半夏湯或抱龍丸硃砂滚涎
　丸之類主之○兼痰兼火者宜清膈飲硃砂安神丸
　丹溪潤下丸之類主之○痰逆氣滯之甚者必用吐
　法吐後隨證調理之
一癲癎證無火者多若無火邪不得妄用凉藥恐傷脾
　氣以致變生他證且復有陰盛陽衰及氣血暴脱而
　絶無痰火氣逆等病者則凡四君四物八珍十全大
　補等湯或亁薑桂附之類皆所必用不得謂癲癎盡
　屬實邪而概禁補劑也若真陰大損氣不歸根而時
　作時止昏沉難愈者必用紫河車丸方可奏效○其
　有虚中挾實微兼痰火不清而病久不愈者集騐龍
　腦安神丸最得其宜隨證增减可為法也
一痴獃證凡平素無痰而或以鬰結或以不遂或以思
　慮或以疑貳或以驚恐而漸致痴獃言辭顛倒舉動
　不經或多汗或善愁其證則千奇萬怪無所不至脉
　必或弦或數或大或小變易不常此其逆氣在心或
　肝膽二經氣有不清而然但察其形體强壯飲食不
　减别無虚脱等證則悉宜服蠻煎治之最穏最妙然
　此證有可愈者有不可愈者亦在乎胃氣元氣之强
　弱待時而復非可急也○凡此諸證若以大驚猝恐
　一時偶傷心膽而致失神昏亂者此當以速扶正氣
　為主宜七福飲或大補元煎主之
一小兒無狂證惟病癲者常有之凡小兒之病有從胎
　氣而得者有從生後受驚而得者葢小兒神氣尚弱
　驚則肝膽奪氣而神不守舎舍空則正氣不能主而
　痰邪足以亂之故凡治小兒之驚癎必須先審正氣
　然後察其病邪酌宜治之諸法俱載小兒門所當詳
　䆒
　　　述古(共四條/)
千金方云小兒之癎有三風癎驚癎食癎也○風癎緣
　衣煖汗出風因入也初時先屈指如數乃作○驚癎
　起於驚悸大啼乃作○食癎其先不哺乳而變熱後
　發或先寒後熱者皆食癎也○又云病先身熱掣縱
　驚啼呌唤而後發癎脉浮者為陽癎病在六腑外在
　肌肉猶易治也○病先身冷不驚掣不啼呌而病發
　時脉沉者為陰癎病在五臟内在骨髓難治也
陳無擇云夫癲癎病皆由驚動使臟氣不平鬰而生涎
　閉塞諸經厥而乃成或在母胎中受驚或㓜小感風
　寒暑濕或飲食不節逆於臟氣而成葢忤氣得之外
　驚恐得之内飲食屬不内外三因不同忤氣則一○
　愚謂此二家之説雖若切當然風寒外感自有表證
　飲食内傷是有裏證俱未必亂神若此而癲癎為病
　則忽爾昏厥此其病則專在心經以及肝膽二臟又
　非風寒飲食所能頓病若此者且風癎之義本以木
　邪所屬為言亦非外感之謂即有外感或有飲食亦
　無非因驚因恐相兼為病耳若以三因並列之則有
　未必然也
張子和曰肝屢謀膽屢不决屈無所伸怒無所洩肝木
　膽火隨炎入心心火熾亢神不守舎久逆而成癲狂
　一因也○有思慮過多脾傷失職心之官亦主思甚
　則火熾心血日涸脾液不行痰迷心竅以致癲狂二
　因也
丹溪曰大法行痰為主黄連南星瓜蔞半夏尋火尋痰
　分多少而治無不愈有熱者以凉藥清其心有痰者
　必用吐法吐後用東垣安神丸及平肝之藥青黛柴
　胡川芎之類
　　　簡易方
一方　治狂邪觸發無時披頭大呌但欲殺人不避水
　火者用苦參為末蜜丸桐子大每服五七十丸白滚
　湯或清茶送下
　　　灸法
間使(五壯/)　　　人中(用小炷灸之/)骨骶(二十壯/)
兩手足大拇指以二指並縳一處灸爪甲角七壯須於
　甲肉之半令其四處着火
　　　癲狂論列方
抽薪飲(新寒三/)　　　　　白虎湯(寒二/)
四君子湯(補一/)　　　　　清心湯(寒三四/)
清膈煎(新寒九/)　　　　　大補元煎(新補/)
排氣飲(新和六/)　　　　　六安煎(新和二/)
大和中飲(新和七/)　　　　抱龍丸(小八五/)
滚痰丸(攻七七/)　　　　　紫河車丸(小百七/)
二陳湯(和一/)　　　　　　三黄丸(攻六八/)
十全大補湯(補二十/)　　　蘓合丸(和三七/一)
牛黄丸(和三六/五)　　　　　當歸龍薈丸(寒一六/七)
八珍湯(補十九/)　　　　　四物湯(補八/)
硃砂安神丸(寒一四/二)　　　七福飲(新補七/)
玉泉散(新寒十/五)　　　　　硃砂滚涎丸(攻七八/)
二陰煎(新補十/)　　　　　凉膈散(攻十九/)
橘皮半夏湯(和十三/)　　　三補丸(寒一六二/)
四磨飲(和五二/)　　　　　丹溪潤下丸(和百十/六)
服蠻煎(新寒十/九)　　　　　吐法(新攻一/)
集成潤下丸(和百十/七)　　　生鐵落飲(寒七七/)
大承氣湯(攻一/)　　　　　黄連解毒湯(寒一/)
集騐龍腦安神丸(和一四/七)
　　　論外備用方
正心湯(補八二熱/心虚生)　　　　寧志丸(補百十五/養心神)
辰砂妙香散(固十五/)　　　抱膽丸(和三五七/驚氣結)
寧志丸(和三百六十/心風養神)　　　人參琥珀丸(和三六一/養心安神)
歸神丸(和三五九/神不守舎)　　　　神應丹(和三六三/鎮驚痰)
五癎神應丸(和三六四/風痰)　　(秘/方)半夏丸(和三六二/風痰)
辰砂丸(和三五八/痰氣結)　　　　琥珀壽星丸(和百十三/痰癎)
五生丸(熱九七/寒痰)　　　　　犀角丸(攻九一/風痰)
牛黄清心丸(攻三五/實熱)
　　癃閉
　　　經義
靈蘭秘典論曰小腸者受盛之官化物出焉○三焦者
　决瀆之官水道出焉○膀胱者州都之官津液藏焉
　氣化則能出矣
宣明五氣篇曰膀胱不利為癃不約為遺溺
生氣通天論曰惕不勝其陰則五臟氣爭九竅不通
口問篇曰中氣不足溲便為之變
本輸篇曰三焦者足少陰太陽之所將太陽之别也並
　太陽之正入絡膀胱約下焦實則閉癃虛則遺溺
奇病論曰有癃者一日數十溲此不足也(詳死生門八/)
玉機真臟論帝曰夫子言脾為孤臟中央土以灌四旁
　其太過與不及其病皆何如岐伯曰太過則令人四
　肢不舉其不及則令人九竅不通名曰重强
氣厥論曰胞移熱於膀胱則癃溺血膀胱移熱於小腸
　膈腸不便上為口糜
經脉篇曰肝所生病者遺溺閉癃○足少陰實則閉癃
骨空論曰督脉為病癃痔遺溺
厥論曰厥陰之厥則少腹腫痛腹脹涇溲不利好卧屈
　膝陰縮腫胻内熱
邪氣臟腑病形篇曰腎脉微急為沉厥奔豚足不收不
　得前後
痺論曰腸痺者數飲而出不得中氣喘爭時發飱泄
　胞痺者少腹膀胱按之内痛若沃以湯澁於小便上
　為清涕
經脉篇曰足少陰之别名曰大鍾實則閉癃虛則腰痛
陰陽類論曰二陰一陽病出於腎陰氣客遊於心脘下
　空竅堤閉塞不通四肢别離
至真要大論曰太陽之勝隱曲不利互引陰股○歲太
　陰在泉少腹痛腫不得小便
五常政大論曰涸流之紀其病癃閟邪傷腎也
六元正紀大論曰陽明司天之政民病癃閉
標本病傳曰大小不利者治其標
熱病篇曰癃取之陰蹻及三毛上及血絡出血
終始篇曰内閉不得溲刺足少陰太陽與骶上以長鍼
　　　論證(共三條/)
小水不通是為癃閉此最危最急證也水道不通則上
　侵脾胃而為脹外侵肌肉而為腫泛及中焦則為嘔
　再及上焦則為喘數日不通則奔廹難堪必致危殆
　今人一見此證但知利水或用田螺罨臍之法而不
　辨其所致之本無怪其多不治也
凡癃閉之證其因有四最當辨其虚實有因火邪結聚
　小腸膀胱者此以水泉乾涸而氣門熱閉不通也有
　因熱居肝腎者則或以敗精或以稿血阻塞水道而
　不通也若此者本非無水之證不過壅閉而然病因
　有餘可清可利或用法以通之是皆癃閉之輕證也
　惟是氣閉之證則尤為危候然氣閉之義有二焉有
　氣實而閉者有氣虚而閉者夫膀胱為藏水之腑而
　水之入也由氣以化水故有氣斯有水水之出也由
　水以達氣故有水始有溺經曰氣化則能出矣葢有
　化而入而後有化而出無化而出必其無化而入是
　以其入其出皆由氣化此即本經氣化之義非單以
　出者言氣化也然則水中有氣氣即水也氣中有水
　水即氣也今凡病氣虚而閉者必以真陽下竭元海
　無根水火不交陰陽否隔所以氣自氣而氣不化水
　水自水而水蓄不行氣不化水則水腑枯竭者有之
　水蓄不行則浸漬腐敗者有之氣既不能化而欲强
　為通利果能行乎陰中已無陽而再用苦寒之劑能
　無甚乎理本甚明何知之者之不多見也至若氣實
　而閉者不過肝强氣逆移碍膀胱或破其氣或通其
　滯或提其陷而壅者自無不去此治實者無難而治
　虚者必得其化為不易也故凡臨此證不可不詳辨
　其虚實
一仲景曰在尺為關在寸為格關則不得小便格則吐
　逆此誤認關格之義也詳見關格門
　　　論治(共七條/)
一火在下焦而膀胱熱閉不通者必有火證火脉及溺
　管疼痛等證宜大分清飲抽薪飲益元散玉泉散及
　緑豆飲之類以利之○若肝腎實火不清或遺濁或
　見血者大都清去其火水必自通前法俱可通用
一氣閉證當分虛實寒熱而治之
　凡氣實者氣結於小腸膀胱之間而壅閉不通多屬
　肝强氣逆之證惟暴怒鬰結者多有之宜以破氣行
　氣為主如香附枳壳烏藥沉香茴香之屬兼四苓散
　而用之若氣陷於下藥力不能驟及者當即以此藥
　多服探吐以提其氣使氣升則水自䧏也○有痰氣
　逆滯不通者即以二陳湯六安煎之類探吐之○有
　熱閉氣逆者即以大分清飲探吐之○有氣實血虚
　而閉者用四物湯探吐之○凡氣實等證無如吐之
　妙者譬之滴水之器閉其上竅則下竅不通開其上
　竅則下竅必利葢有升則有降無升則無降此理勢
　之使然也
　凡氣虚而小便閉者必以素多斵喪或年衰氣竭者
　方有此證正以氣有不化最為危候不易治也然凡
　病此者必其有漸但覺小便短少或便時費力便當
　留心速治若待其劇恐無及也但治此者亦當辨其
　臟氣之寒熱○若素無内熱之氣者是必陽虚無疑
　也或病未至甚須常用左歸右歸六味八味等湯丸
　或壯水以分清或益火以化氣随宜用之自可漸杜
　其原若病已至甚則必用八味丸料或加減金匱腎
　氣湯大劑煎服庻可挽囘或疑桂附辛熱不敢輕用
　豈知下元陽氣虧甚得寒則凝得熱則行舎此二者
　更有何物可以直逹膀胱而使水因氣化也○若氣
　虚下陷升降不利者宜補中益氣湯主之或即用此
　湯探吐之最妙○若素禀陽臟内熱不堪溫補而小
　便閉絶者此必真陰敗絶無陰則陽無以化水虧證
　也治宜補陰抑陽以化陰煎之類主之或偏於陽亢
　而水不制火者如東垣之用滋腎丸亦可但此即火
　證之屬耳
一大小便俱不通者必先通其大便則小便自通矣宜
　八正散之類主之
一久服桂附之屬以致水虧陽亢而小便不通者宜解
　毒壯水以化陰煎之類主之○甚者以黄連解毒湯
　加分利滋陰等藥亦可然尤惟緑豆飲為解毒之神
　劑○其有因久服陽藥作用過多火本不盛單由水
　虧者非六味地黄湯大劑滋之不可也
一服分利既多而小水愈不通者此必下竭之證察其
　水虧者必須大補真陰火虚者必須峻補陽氣氣達
　水行其便自調不可見其假實恣意疏通此與榨乾
　汁泲枯油者何異致令竭者愈竭鮮不危矣
一膀胱無水等證有因泄瀉水歸大腸而小水不通者
　此當但治泄瀉泄瀉止而水自利也○有因大汗多
　汗氣從汗泄而小水不利者此當調治營衛表氣收
　而小便自利也○有虚勞亡血傷精水隨液去五内
　枯燥而小水不利者此當調補真陰血氣漸充而小
　水漸利也○凡此數者皆膀胱無水枯涸之證水泉
　既涸故不可再加分利内惟泄瀉證亦有可分利者
　然亦不過十之三耳諸如此者當於各門詳察治之
　皆非有水不通而為癃閉之類也
一懐妊之婦每有小便不通者此以胎氣下陷溺孔被
　壓而然多以氣虚不能舉胎所致宜八珍湯補中益
　氣湯之類主之○若臨盆之際胎壓膀胱而小便不
　通者宜以手指托起其胎則小水自出
　　　通閉方法
凡治小水閉塞不通危急之甚諸藥不效者速尋白菊
　花根搗爛用生白酒衝和取酒汁溫而飲之神效
　按此方或白花者一時難得即不拘何色但以家菊
　根代之亦必無不效
　一法治膀胱有溺或因氣閉或因結滯阻塞不能通
　逹諸藥不效危困將死者用猪溲胞一個穿一底竅
　両頭俱用鵞翎筒穿透以線札定并縳住下口根下
　出氣者一頭乃將溲胞吹滿縳住上竅却將鵞翎尖
　揷入馬口解去根下所縳手捻其胞使氣從尿管透
　入膀胱氣透則塞開塞開則小水自出大妙法也
　一通塞法凡敗精亁血或溺孔結垢阻塞水道小便
　脹急不能出者令病人仰卧亦用鵞翎筒揷入馬口
　乃以水銀一二錢徐徐灌入以手逐叚輕輕導之則
　諸塞皆通路通而水自出水出則水銀亦從而噴出
　毫無傷碍亦最妙法也
　一薰洗通便法凡偶有氣閉小水不通脹急危困之
　極者速用皂角葱頭王不留行各數両煎湯一盆令
　病者坐浸其中薰洗小腹下體久之熱氣内逹壅滯
　自開便即通矣若係婦人亦可用葱數莖塞陰户中
　外加薰洗其通尤速
　　　述古(共三條/)
易老云寒在胞中遏塞不入熱在下焦填塞不便須用
　感北方寒水之化氣味俱陰之藥以除其熱泄其閉
　塞
東垣治一人病小便不利目睛突出腹脹如鼓膝已上
　堅硬皮膚欲裂飲食不下服甘淡滲利之藥皆不效
　予曰疾急矣非精思不能處思至半夜曰吾得之矣
　經曰膀胱者津液之腑必氣化而能出焉多服滲利
　之藥而痛益甚是氣不化也啓𤣥子云無陽則陰無
　以主無陰則陽無以化甘淡氣薄者皆陽藥獨陽無
　陰欲化得乎遂以滋腎丸羣陰之劑投之再服愈
丹溪曰小便不通有氣虚有血虚有實熱有痰有濕有
　氣結下焦血氣乾者死
　　　癃閉論列方
抽薪飲(新寒三/)　　　　　四苓散(和一八/七)
八正散(寒百十/五)　　　　　益元散(寒百十/二)
玉泉散(新寒十/五)　　　　　大分清飲(新寒五/)
化陰煎(新寒七/)　　　　　滋腎丸(寒一六/三)
二陳湯(和一/)　　　　　　六味湯(補一二/一)
八味湯(補一二/二)　　　　　補中益氣湯(補三/一)
左歸飲(新補二/)　　　　　右歸飲(新補三/)
黄連解毒湯(寒一/)　　　　六安煎(新和二/)
四物湯(補八/)　　　　　　金匱腎氣湯(補一二/六)
緑豆飲(新寒十/四)　　　　　八味丸(補一二/二)
　　　論外備用方
地髓湯(和三四五/閉痛)　　　　䟽鑿飲(和五三/水閉)
人參固本丸(補百七/陰虚)　　　五苓散(和一八/二)
葱白湯(和三百五十/氣閉欲死)　　　萬全木通湯(和三四九/利便)
導赤散(寒一二/二)　　　　　七正散(寒百十六/火閉)
導水茯苓湯(和六二/閉而腫)　　　葱熨法(因二九/一)
清肺飲子(寒四十/氣分熱)　　　　黄芩清肺飲(寒三八/氣熱)
葵子湯(寒一二四/膀胱熱)　　　　赤茯苓湯(寒一二三/膀胱熱)
直指黄芩湯(寒百七/心肺熱)　　　猪苓湯(和一八八小水不通/傷寒下後)
獨蒜通便方(因二八/九)　　　龍膽瀉肝湯(寒六三/肝火)
十全大補湯(補二/十)　　　　三味牛膝湯(寒一二六/莖痛閉)
加味龍膽瀉肝湯(寒六/四)　　加味逍遥散(補九四/虚熱)
加味通心飲(寒三三/疝閉)　　　良方龍膽瀉肝湯(寒六二/)
大連翹飲(寒七八/風熱)　　　　小便不通方(因二百/九十)
　　秘結
　　　經義
金匱真言論曰北方黑色入通於腎開竅於二陰
氣厥論曰膀胱移熱於小腸隔腸不便
脉解篇曰太陰所謂病脹者得後與氣則快然如衰也
邪氣臟腑病形篇曰腎脉微急為不得前後○小腸病
　者小腹痛腰脊控睪而痛時窘之後
五常政大論曰涸流之紀其病痿厥堅下○其病癃閉
　邪傷腎也
六元正紀大論曰不遠熱則熱至淋閟之病生矣○太
　陽所至為流泄禁止○燥勝則乾
至真要大論曰太陰司天病陰痺大便難陰氣不用病
　本於腎○太陽之勝隱曲不利互引陰股○少陰之
　復隔腸不便
宣明五氣篇曰腎惡燥
臟氣法時論曰腎苦燥急食辛以潤之開腠理致津液
　通氣也
雜病篇曰厥氣走喉而不能言手足清大便不利取足
　少陰
　　　論證(共二條/)
秘結一證在古方書有虚秘風秘氣秘熱秘寒秘濕秘
　等説而東垣又有熱燥風燥陽結陰結之説此其立
　名太煩又無確據不得其要而徒滋疑惑不無為臨
　證之害也不知此證之當辨者惟二則曰陰結陽結
　而盡之矣葢陽結者邪有餘宜攻宜瀉者也陰結者
　正不足宜補宜滋者也知斯二者即知秘結之綱領
　矣若或疑余之説而欲必䆒其詳則凡云風秘者葢
　風未必秘但風勝則燥而燥必由火熱則生風即陽
　結也豈謂因風而宜散乎有云氣秘者葢氣有虚實
　氣實者陽有餘陽結也氣虚者陽不足陰結也豈謂
　氣結而盡宜破散乎至若熱秘寒秘亦不過陰陽之
　别名耳再若濕秘之説則濕豈能秘但濕之不化由
　氣之不行耳氣之不行即虚秘也亦陰結也總之有
　火者便是陽結無火者便是陰結以此辨之豈不了
　然余故曰凡斯二者即秘結之綱領也
一秘結之由除陽明熱結之外則悉由乎腎葢腎主二
　陰而司開闔故大小便不禁者其責在腎然則不通
　者獨非腎乎故腎熱者宜凉而滋之腎寒者宜溫而
　滋之腎虚者宜補而滋之腎乾燥者宜潤而滋之經
　曰腎苦燥急食辛以潤之開腠理致津液通氣也正
　此之謂
　　　論治(共七條/)
一陽結證必因邪火有餘以致津液乾燥此或以飲食
　之火起於脾或以酒色之火熾於腎或以時令之火
　蓄於臟凡因暴病或以年壯氣實之人方有此證然
　必有火證火脉内外相符者方是陽結治此者又當
　察其微甚邪結甚者非攻不可宜諸承氣湯神祐丸
　百順丸之類主之○邪結微者宜清凉飲子元戎四
　物湯或黄龍湯玉燭散之類主之○火盛不解者宜
　凉膈散大黄硝石湯八正散大分清飲大金花丸之
　類主之○火盛水虧陰虚而燥者宜丹溪補陰丸人
　參固本丸或六味地黄加黄栢知母麻仁之類主之
一陰結證但察其既無火證又無火脉或其人喜熱惡
　冷則非陽證可知然既無邪何以便結不通葢此證
　有二則一以陽虚一以陰虚也凡下焦陽虚則陽氣
　不行陽氣不行則不能傳送而陰凝於下此陽虚而
　陰結也下焦陰虚則精血枯燥精血枯燥則津液不
　到而腸臟亁稿此陰虚而陰結也故治陽虚而陰結
　者但益其火則陰凝自化宜右歸飲大補元煎大營
　煎之類主之或以人參當歸數錢煎湯送右歸八味
　等丸俱妙○治陰虚而陰結者但壯其水則涇渭自
　通宜左歸飲左歸丸當歸地黄飲五福飲六味地黄
　丸之類主之○二者欲其速行宜於前法中各加肉
　蓯蓉二三錢以酒洗去鹹同煎服之其效尤速然此
　等證候其來有漸但初覺時便當加意調理自無不
　愈若待氣血俱敗則最難為力而徒歸罪於藥之不
　效亦何其不智也○以上陰結一證雖氣血之分自
　當如此然血虚者亦必氣有不行氣虚者豈曰血本
　無恙大都虚而兼熱者當責其血分虚而兼寒者當
　責其氣分此要法也苐今之世人但知有熱秘而不
　知有冷秘所以局方有半硫丸海藏有已寒丸之類
　皆治此之良劑所當察也若欲兼溫兼補似不若八
　味地黄丸及理陰煎之屬為更妙
一大便本無結燥但連日或旬日欲解不解或解止些
　須而不能通暢及其既解則仍無乾硬凡此數者皆
　非火證總由七情勞倦色慾以致陽氣内虧不能化
　行亦陰結之屬也此當詳察脾腎辨而治之病在脾
　者宜治中焦以理中湯溫胃飲五君子煎歸脾湯補
　中益氣湯之類主之病在腎者宜治下焦以右歸飲
　大補元煎八味地黄湯之類主之
一老人便結大都皆屬血燥葢人年四十而陰氣自半
　則陰虚之漸也此外則愈老愈衰精血日耗故多有
　亁結之證治此之法無他惟虚者補之燥者潤之而
　盡之矣然亦當辨其虚實微甚及有火無火因其人
　而調理之可也○凡潤燥等劑如導滯通幽湯○蓯
　蓉潤腸丸○搜風順氣丸○東垣潤腸丸○衛生潤
　腸丸○元戎四物湯○三仁丸百順丸之類皆可選
　用○又豕膏為潤燥之神劑最當隨宜用之○其有
　大虚大熱者宜用前陰陽結治法○許學士治年老
　虚人便秘只用火麻仁蘓子仁各半研取汁服之更
　煑粥食之不必服藥而秘愈
一便閉有不得不通者凡傷寒雜證等病但屬陽明實
　熱可攻之類皆宜以熱結治法通而去之若察其元
　氣已虚既不可瀉而下焦脹閉又通不宜緩者但用
　濟川煎主之則無有不逹
一元氣薄弱之人凡患傷寒雜證病氣不足等病而有
　大便不行者但察其胸腹下焦若絶無脹實痞塞急
　墜欲觧等患此其中本無實邪即雖十日二十日不
　解亦自無妨切不可因其不便强為踈導葢其胃口
　未開食飲未進則全頼中氣以為捍禦之本但俟邪
　氣漸退胃氣漸和則自然通逹無足慮也若腸臟本
　無滯碍而强為通利以泄胃氣遂至主不勝客者有
　之邪因而陷者亦有之此其害受於㝠㝠之中而人
　多不知也識之慎之
一秘結證凡屬老人虚人陰臟人及産後病後多汗後
　或小水過多或亡血失血大吐大瀉之後多有病為
　燥結者葢此非氣血之虧即津液之耗凡此之類皆
　須詳察虚實不可輕用芒硝大黄巴豆牽牛芫花大
　㦸等藥及承氣神芎等劑雖今日暫得通快而重虚
　其虚以致根本日竭則明日之結必將更甚愈無可
　用之藥矣况虚弱之輩幸得後門堅固最是夀徵雖
　有澁滯亦須緩治但以養陰等劑漸加調理則無有
　不潤故病家醫家凡遇此類切不可性急欲速以自
　取其敗而致悔無及也
　　　述古(共四條/)
東垣曰金匱真言論云北方黑色入通於腎開竅於二
　陰又云大便難者取足少陰夫腎主五液津液潤則
　大便如常若饑飽失節勞役過度損傷胃氣及食辛
　熱味厚之物而助火邪耗散真陰津液虧少故大便
　結燥然結燥之病不一有熱燥有風燥有陽結有陰
　結又有年老氣虚津液不足而結燥者治法云腎惡
　燥急食辛以潤之結者散之如少陰不得大便以辛
　潤之太陰不得大便以苦泄之陽結者散之陰結者
　溫之仲景曰小便利而大便硬不可攻下以脾約丸
　潤之食傷太陰腹滿而食不化腹響然不能大便者
　以苦藥泄之如血燥而不能大便者以桃仁酒製大
　黄通之風結燥而大便不行者以麻子仁加大黄利
　之如氣澁而大便不通者以郁李仁枳實皂角仁潤
　之大抵治病必䆒其源不可一概用巴豆牽牛之類
　下之損其津液燥結愈甚復下復結極則以致導引
　於下而不通遂成不救噫可不慎哉○又曰凡臟腑
　之秘不可一例治有虚秘有實秘實秘者能飲食小
　便赤麻仁丸七宣丸之類主之胃虚而秘者不能飲
　食小便清厚朴湯主之葢實秘者物也虚秘者氣也
　予觀此東垣之法多從治標雖末有虚實之辨而用
　厚朴湯者此但以有物無物言虚實謂有物者當下
　之無物者當行其氣耳而於真陰虧損邪正之虚實
　則所未及此其法固不可廢亦不可泥也
丹溪曰古方有脾約證制脾約丸謂胃强脾弱約束津
　液不得四布但輸膀胱故小便數而大便難者曰脾
　約與此丸以下脾之結燥腸潤結化津液入胃而愈
　然既曰脾約必陰血枯稿内火燔灼熱傷元氣故肺
　受火邪而津竭必竊母氣以自救金耗則土受木傷
　脾失轉輸肺失傳送宜大便秘而難小便數而無藏
　蓄也理宜滋養陰血使陽火不熾金行清化脾土清
　健津液入胃則腸潤而通矣今此丸用之熱甚而氣
　實與西北方人禀之壯實者無有不安若用之東南
　方人與熱雖盛而氣血不實者雖得暫通將見脾愈
　弱而腸愈燥矣須知在西北以開結為主在東南以
　潤燥為主
王節齋曰若年高人脾虚血燥易饑易飽大便燥難用
　白芍藥當歸各一両人參七錢升麻炙甘草各四錢
　山查大麥芽桃仁去皮尖另研各五錢此老人常服
　藥也
薛立齋曰前證屬形氣病氣俱不足脾胃虚弱津血枯
　涸而大便難耳法當滋補化源又有脾約證成無已
　曰胃强脾弱約束津液不得四布但輸膀胱小便數
　而大便難者是也宜用脾約丸陰血枯稿内火燔灼
　肺金受邪土受木尅脾肺失傳大便秘而小便數者
　宜用潤腸丸此乃病氣有餘之治法也經云脾為至
　陰已土而王陰然老弱之人當補中益氣以生陰血
　○又曰腎開竅於二陰大小便也若腎經津涸者用
　六味丸脾肺氣虚者補中益氣湯脾經鬰結者加味
　歸脾湯氣血虚者八珍湯若發熱作渴飲冷用竹葉
　黄茋湯若膏粱厚味積熱者加味清胃散
　　　陽結新按
余嘗治一壯年素好火酒適於夏月醉則露卧不畏風
　寒此其食性臟氣皆有大過人者因致熱結三焦二
　便俱閉余先以大承氣湯用大黄五七錢如石投水
　又用神祐丸及導法俱不能通且前後俱閉危劇益
　甚遂仍以大承氣湯加生黄二両芒硝三錢加芽皂
　二錢煎服黄昏進藥四鼓始通大便通而後小便漸
　利此所謂盤根錯節有非斧斤不可者即此之類若
　優柔不斷鮮不害矣
　　　陰結新按
朱翰林太夫人年近七旬於五月時偶因一跌即致寒
　熱羣醫為之滋陰清火用生地芍藥丹皮黄芩知母
　之屬其勢日甚及余診之見其六脉無力雖頭靣上
　身有熱而口則不渴且足冷至股余曰此陰虚受邪
　非跌之為病實陰證也遂以理陰煎加人參柴胡二
　劑而熱退日進粥食二三碗而大便以半月不通腹
　且漸脹咸以為慮羣議燥結為火復欲用清凉等劑
　余堅執不從謂其如此之脉如此之年如此之足冷
　若再一清火其原必敗不可為矣經曰腎惡燥急食
　辛以潤之正此謂也乃以前藥更加薑附倍用人參
　當歸數劑而便即通脹即退日漸復原矣病起之後
　衆始服其定見
　　　秘結論列方
承氣湯(攻一/)　　　　　　黄龍湯(攻二一/)
五君子煎(新熱六/)　　　　厚朴湯(和三三/六)
八正散(寒百十/五)　　　　　大補元煎(新補一/)
凉膈散(攻十九/)　　　　　大營煎(新補十/四)
補中益氣湯(補三一/)　　　理中湯(熱一/)
理陰煎(新熱三/)　　　　　當歸地黄飲(新補二/十)
溫胃飲(新熱五/)　　　　　歸脾湯(補三三/)
加味歸脾湯(補三/四)　　　　左歸飲(新補二/)
右歸飲(新補三/)　　　　　加味清胃飲(寒五五/)
左歸丸(新補四/)　　　　　五福飲(新補六/)
人參固本丸(補百/七)　　　　濟川煎(新補二/一)
豕膏(新因二/九)　　　　　　元戎四物湯(攻二六/)
六味丸(補一二/一)　　　　　八味丸(補一二/二)
丹溪補陰丸(寒百六/十)　　　麻仁丸(攻九二/)
玉燭散(攻二四/)　　　　　竹葉黄茋湯(寒七/)
脾約丸(攻九三/)　　　　　八珍湯(補十九/)
東垣潤腸丸(和三百/四十)　　　三仁丸(和三三/八)
百順丸(新攻六/)　　　　　大分清飲(新寒五/)
衛生潤腸湯(和三三/三)　　　七宣丸(攻九四/)
清凉飲子(攻二五/)　　　　蓯蓉潤腸丸(和三四/一)
神祐丸(攻四八/)　　　　　大金花丸(攻五五/)
導滯通幽湯(和三三/五)　　　大黄硝石湯(攻十四/)
搜風順氣丸(和三四/三)
　　　論外備用方
三和散(和百五十/氣秘)　　　　益血丹(補一五九/亡血乆虚)
人參固本丸(補百七/陰虚)　　　潤腸湯(和三三三/血燥)
通幽湯(和三三四/燥結痛)　　　　半硫丸(熱一八八/虚冷秘)
皂角㪚(和三三七/通秘)　　　　當歸承氣湯(攻六/)
十全大補湯(補二十/虚秘)　　　犀角丸(攻九十/痰火秘)
益血潤腸丸(和三四二/老人便秘)　　調營活絡飲(和二/八三)
大已寒丸(熱一七二/寒秘)　　　木香檳榔丸(攻五十/積熱秘)
芍藥清肝散(寒六一/)　　　當歸龍薈丸(寒一六/七)
桃仁承氣湯(攻四/)　　　　聖惠搜風順氣丸(和三四四/血燥熱)
　　詐病
　　　論證
夫病非人之所好而何以有詐病葢或以爭訟或以鬬
　毆或以妻妾相妬或以名利相關則人情詐偽出乎
　其間使不有以燭之則未有不為其欺者其治之之
　法亦惟借其欺而反欺之則真情自露而假病自瘳
　矣此亦醫家所必不可少者
仲景曰病者向壁卧聞師到不驚起而盻視若三言三
　止脉之嚥唾者此詐病也設見脉自和處或師持其
　脉病人欠者皆無病也但言此病大重當須服吐下
　藥鍼灸數十百處乃愈
　　　新按
予向同數友遊寓榆關客邸内一友素躭風月忽於仲
　冬一日譙鼓初聞其友急叩予户啓而問之則張皇
　求救云所狎之妓忽得急證勢在垂危倘遭其厄禍
　不可解予隨徃視之見其口吐白沫僵仆於地以手
　摸之則口鼻四肢俱冷氣息如絶陡見其狀殊為驚
　駭因拽手診之則氣口和平脉不應證予意其脉和
　如此而何以證危如是苐以初未經識猶不知其為
　詐也然沉思久之則將信將疑而復診其脉則安然
　如故始豁然省悟豈即仲景之説也遂大聲於病妓
　之傍曰此病危矣使非火攻必不可活非用如棗如
　栗之艾亦不可活又非連灸眉心人中小腹數處亦
　不可活余寓有艾宜速取來灸之然火灸尚遲姑先
　與一藥使其能嚥嚥後少有聲息則生意已復即不
　灸亦可若口不能嚥或嚥後無聲當速灸可也即與
　一藥囑其服後即來報我彼狡奴聞予之言竊已驚
　怖惟恐大艾着身藥到即嚥嚥後少頃即哼聲出而
　徐動徐起矣予次日問其所以乃知為吃醢而發也
　予聞之大笑始知姊妹行中奸狡之况有如此
又予在都中時一相契金吾公畜二妾其一則燕姬也
　有母隨之一日二妾相競燕姬理屈其母助惡呌跳
　撒頼遂致氣厥若死乃令一婢抱持而坐自暮及旦
　絶無甦意清晨延予療之予初入室見其肉厚色黒
　靣青目瞑手撒息微及診其脉則伏渺若脱亦意其
　真危也斯時也欲施溫補則慮其大怒之後逆氣或
　有未散欲加開導則慮其脉之似絶虚極有不能勝
　躊躇未决乃請復診及入室再見則不若前次之撒
　手而十指交叉抱腹仰坦於婢者之懷因疑其前番
　撒手今既能叉手豈他人之所為乎及著手再診則
　似有相嫌不容之意而拽之不能動此更可疑也因
　出其不意卒猛一扯則頓脱有聲力强且勁由是前
　疑始釋謂其將死之人豈猶力有如是乎乃思其脉
　之若此者或以肉厚氣滯此北人稟賦多有之也或
　以兩腋夾𦂳此奸人狡詐亦有之也若其靣青息微
　則怒氣使然自不足怪識見既定因聲言其危使聞
　灸法以恐勝之遂先投一劑到咽即活次日㑹公因
　詢予曰日昨之病固料其勢必危矣然謂其為真邪
　則何以藥甫及脣而效之峻速有如此謂其為假邪
　則何以能終夜做作而形證之肖似有如此昨公所
　用之藥果亦有何𤣥秘否是皆不能無疑也予曰予
　之𤣥秘秘在言耳亦不過借藥為名耳但使彼懼敢
　不速活經曰憂可勝怒正謂此也是可見人情之巧
　其有最難測者皆如此使昨非再診而再察之則予
　亦幾為所誑矣是以凡遇此類不可不加之詳審
又一姻戚士子為宦家所毆遂卧病旬日吐血盈盆因
　喧傳人命連及多人延醫數輩見其危劇之狀皆束
　手遠避防為所累也最後予徃視之察其色則絶無
　窘苦之意診其脉則總皆和緩如常予始疑之而繼
　則悟之因濳語之曰他可欺也予亦可欺耶此爾之
　血也抑家禽之血耶其人愕然凂予無言遂為調和
　而相銜感而散○又一隣婦與妬妾作閙詬夫反目
　因而病劇則咬牙瞪眼僵厥不蘇若命在呼吸間者
　其夫驚皇無措其妾幾遭不堪凂予救之則脉非其
　病遂用前法治之愈後其夫感謝而不知為其所愚
　也若此二人則又人事中之常態使不有懸朗之鑑
　則此中變幻有以假病而延成真病者有以小忿而
　延成大禍者兹予拂之若振埃不但為人造福而且
　可防人之欺故亦紀之以資倉卒之急用
　　癘風
　　　經義
風論曰風氣與太陽俱入行諸脉俞散於分肉之間與
　衛氣相干其道不利故使肌肉憤䐜而有瘍衛氣有
　所凝而不行故其肉有不行也○癘者有營氣熱胕
　其氣不清故使鼻柱壊而色敗皮膚痬潰風寒客於
　脉而不去名曰癘風或名曰寒熱
長刺節論曰病大風骨節重鬚眉墮名曰大風刺肌肉
　為故汗出百日刺骨髓汗出百日凡二百日鬚眉生
　而止鍼○癘風者素刺其腫上已刺以鋭鍼鍼其處
　按出其惡氣腫盡乃止常食方食無食他食
脉要精微論曰脉風成為癘
　　　論證
癘風即大風也又謂之癩風俗又名謂大麻風此病雖
　名為風而實非外感之風也實以天地間陰厲濁惡
　之邪或受風木之化而風熱化蟲或受濕毒於皮毛
　而後及營衛或犯不潔或因傳染皆得生蟲葢蟲者
　厥陰主之厥陰為風木主生五蟲也蟲之生也初不
　為意而漸久漸多遂致不可解救誠最惡最危最醜
　證也又千金云自作不仁極惡之業也所以最為難
　治觀孫真人云嘗治數百人終無一人免於死者葢
　無一人能守禁忌故耳惟一婦人病愈後又復加减
　四物湯百餘劑半年之上方得經行十分全愈又丹
　溪治五人亦惟一婦人得免以其貧甚且寡無物可
　喫也外三四人者越二三年皆復作而死由此觀之
　可見此證非得出奇秘方鮮能取效故予逢此證不
　敢强以為知而妄施治療亦不敢强言治法以惑後
　人至若古人論治之法亦甚詳悉用之得宜雖病根
　未必可拔而延保餘年夭枉自亦可免由是徧求諸
　説則惟薛立齋癘痬機要論列已全今擇其要并諸
　論之得理者詳述於左以為證治之綱領云
　　　述古論(共三條/)
立齋曰大抵此證多由勞傷氣血腠理不宻或醉後房
　勞沐浴或登山涉水外邪所乘衛氣相摶濕熱相火
　血隨火化而致故淮揚閩廣間多患之近代先哲云
　感天地肅殺惡氣所致其上體先見或多者毒在上
　也下體先見或多者毒在下也葢氣分受邪則上多
　血分受邪則下多氣血俱受則上下齊見凡眉毛先
　落者毒在肺靣發紫泡者毒在肝脚底先痛或穿者
　毒在腎徧身如癬者毒在脾目先損者毒在心此五
　臟受病之重者也○又一曰皮死麻木不仁二曰肉
　死鍼刺不痛三曰血死潰爛四曰筋死指脫五曰骨
　死鼻柱壞此五臟受傷之不可治者也若聲啞目盲
　尤為難治○又治法當辨本證兼證變證類證陰陽
　虚實而斟酌焉若妄投燥熱之劑膿水淋漓則肝血
　愈燥腎水愈枯相火愈旺反成敗證矣
一癘痬所患非止一臟然其氣血無有弗傷兼證無有
　弗見况積歳而發見於外須分經絡之上下病勢之
　虚實不可㮣施攻毒之藥當先助胃壯氣使根本堅
　固而後治其瘡可也經云真氣奪則虚邪氣勝則實
　凡云病屬有餘者當察其元氣不足
耆婆惡病論曰疾風有四百四種總而言之不出五種
　即是五風一曰黄風二曰青風三曰白風四曰赤風
　五曰黑風其風合五臟故曰五風五風生五蟲黄風
　生黄蟲青風生青蟲白風生白蟲赤風生赤蟲黑風
　生黑蟲食人五臟若食人脾語變聲散食人肝眉睫
　墮落食人心遍身生瘡食人肺鼻柱崩倒鼻中生瘜
　肉食人腎耳鳴啾啾或如車行雷鼓之聲若食人皮
　皮膚頑痺食人筋肢節墮落五風合五臟蟲生致多
　入於骨髓徃來無礙壊於人身名曰疾風疾風者是
　癘風之根本也病之初起或如針錐所刺名曰刺風
　或如蟲走名曰遊風遍身掣動名曰瞤風不覺痛痒
　名曰頑風肉起如桃李小棗核從頭靣起者名曰順
　風從両脚起者名曰逆風如連錢團圓赤白青烏斑
　駁名曰􁁜風或遍體生瘡或如芥癬或如魚鱗或如
　榆莢或痒或痛黄汁流出肢節壊爛為膿為血或不
　痒不痛或起或滅青黄赤白黑變易不定病起之由
　皆因冷熱不調流於五臟通徹骨髓用力過度飲食
　雜穢房室不節虛勞動極汗流遍體因兹積熱於五
　臟致生多蟲食人五臟骨髓皮肉筋節久久敗壊名
　曰癘風惟見黑蟲者最為難治人得此疾速宜棄家
　室財物離妻妾入山靜養療治無有不瘥
　　　述古治法(共八條/)
薛立齋曰凡癘痬當知有變有類之不同而治法有汗
　有下有砭刺攻補之不一葢兼證當審輕重變證當
　察先後類證當詳真偽而汗下砭刺攻補之法又當
　量其人之虚實䆒其病之原委而施治之葢虚者形
　氣虚也實者病氣實而形氣未必實也
一癘痬砭刺之法子和張先生謂一汗抵千針葢以砭
　血不如發汗之周徧也然發汗即出血出血即發汗
　二者一律○若惡血凝滯在肌表經絡者宜刺宜汗
　取委中出血則效○若惡毒蘊結於臟腑非蕩滌其
　内則不能痊○若毒在外者非砭刺遍身患處及両
　臂腿腕両手足指縫各出血其毒必不能散○若表
　裏俱受毒者非外砭内泄其毒决不能退○若上體
　多宜用醉仙散取其内蓄惡血從齒縫中出及刺手
　指縫并臂腕以去肌表毒血○若下體多宜用再造
　散令惡血陳蟲從榖道中出仍針指足縫并腿腕隔
　一二日更刺之以血赤為度○如有寒熱頭痛等證
　以大補氣血為主
一癘痬服輕粉之劑若腹痛去後兼有膿穢之物不可
　用藥止之○若口舌腫痛穢水時流作渴發熱喜冷
　此為上焦熱毒宜用瀉黄散○若寒熱徃來宜用小
　柴胡湯加知母○若口齒縫出血發熱而大便秘結
　此為熱毒内淫宜用黄連觧毒湯若大便調和用局
　方犀角地黄湯○若穢水雖盡口舌不愈或發熱作
　渴而不飲冷此虚熱也宜七味白术散
一癘瘍手足腿臂或各指拳攣者由陰火熾盛虧損氣
　血當用加味逍遥散加生地黄及換肌散兼服
一癘瘍生蟲者以五方風邪翕合相火制金金衰不能
　平木所以化蟲内食五臟而證則見於外也宜用升
　麻湯送瀉青丸或樺皮散以清肺肝之邪外灸承漿
　以疏陽明任脉則風熱息而蟲不生矣若肝經虚熱
　者佐以加味逍遥散六味地黄丸
徐東臯曰經云汗之則瘡已况癩之為風尤瘡之最惡
　者故曰癘風諸瘡熱久熱則生風且癘風尤染肅殺
　之氣而成者若非汗法何以去其毒風所以汗之一
　法乃治癘之最要者其餘諸方次第用之可也○凡
　患人身上痒甚葢以風邪氣鬰血不榮敷而然宜四
　物湯加黃芩白芷調浮萍末服發汗而愈
一癘風灸法先服樺皮散自少至多服五七日灸承漿
　穴七壯灸瘡愈後再灸之凡三灸之後服二聖散泄
　熱袪血中之風邪時更以升麻湯送下瀉青丸為佳
　倘年深日久即以愈風丹換骨丹等方詳而用之
一凡大風初起頭靣搔痒便有紅紫疹塊起者即可服
　防風通聖散加苦參天麻蟬退數十貼外用七珍湯
　浴洗發汗則易愈大忌五辛葷腥厚味半年必不再
　發
　　　述古變證治法(共三條/)
立齋曰一身起疙瘩搔破膿水淋漓若寒熱徃來者肝
　經氣血虚而有火也用八珍湯加丹皮柴胡○寒熱
　内熱者血氣弱而虚熱也八珍湯倍加參术○若惡
　寒形寒者陽氣虚寒也用十全大補湯○若肌膚搔
　如帛隔者氣血不能外榮也人參養營湯○若靣部
　􁗒之麻木氣血不能上榮也補中益氣湯○若痿弱
　筋攣者血氣不能滋養也補中益氣湯佐以六味地
　黃丸
一遍身疙瘩或瘾疹搔痒此風熱傷血用羌活當歸散
　氣虚者佐以補中益氣湯加山梔釣藤鈎血虚者佐
　以加味逍遥散加釣藤鈎○若手足皴裂不間黯白
　或於手足腿腕搔起白皮此風熱燥澁也用清胃散
　加芍藥
一靣赤搔痒或眉毛脱落此屬肺經風熱用人參消風
　散樺皮散氣虚用補中益氣湯加天麻殭蠶血虚用
　加味逍遥散加鈎藤鈎○若靣發紫泡或成塊或眉
　毛脱落屬肝經風熱先用小柴胡湯加山梔丹皮鈎
　藤鈎後用加味逍遥散○凡證屬肝經血燥生風者
　但宜滋腎水生肝血則火自息風自定痒自止
　　　兼證治法
一癘痬之有兼證變證凡如表裏臟腑諸病無不有之
　其各治法亦已具悉各門但有所值即宜隨證叅用
　之左右逢源無弗善也重録資繁兹不贅及
　　　解諸毒
一敷砒霜患處作痛或腐潰者用濕泥頻塗換之若毒
　氣入腹胸膈苦楚或作吐瀉飲冷米醋一二杯即止
　多亦不妨生緑荳末芝麻油俱可○敷貼雄黃藥悶
　亂或吐瀉用防己煎湯解之○服辛熱藥而眉髪脱
　落者乃肝經血傷而火動非風也用四物湯六味丸
　以滋肝血生腎水○服川烏草烏等藥悶亂流涎或
　昏憒嘔吐或出血吐血用大豆遠志防風甘草任用
　一味煎湯解之大凡服風藥過多皆宜用之如未應
　急用甘草生薑汁○敷貼巴豆之藥患處作痛肌肉
　潰爛以生黃連為末水調敷之若毒入内吐瀉等證
　更以水調服一二錢或大小豆菖蒲汁皆可○敷貼
　藜蘆毒入内煎葱湯解之○服袪風尅伐之藥嘔吐
　少食胸膈不利或形氣倦怠等證用六君子湯以補
　陽氣若煩熱作渴飲食不思或晡熱内熱靣赤發熱
　用四物湯加參术以生陰血餘從各門治之
　　　禁忌
人之患斯疾者多由嗜慾不謹所致治斯疾者速當斷
　戒葷腥鹽醬一切厚味只宜清心寡慾絶色忘慮幽
　隱林泉屏棄世務蚤蚤救療庶幾可活稍不守禁每
　見愈而復作及致危劇莫能再救總以其不守禁忌
　也
　　　癘風論列方
醉仙散(外二百/七十)　　　　　再造散(外二七/三)
黃連解毒湯(寒一/)　　　　換肌散(外二七/二)
換骨丹(和二七/九)　　　　　七味白术散(小七/)
七珍湯(外二八/三)　　　　　八珍湯(補十九/)
六味地黄丸(補一二/一)　　　四物湯(補八/)
二聖散(外二六/七)　　　　　十全大補湯(補二/十)
愈風丹(外二六/六)　　　　　瀉黃散(寒五七/)
補中益氣湯(補二/一)　　　　樺皮散(外二六/八)
六君子湯(補五/)　　　　　人參消風散(散四/七)
清胃散(寒五四/)　　　　　小柴胡湯(散十九/)
人參養營湯(補二/一)　　　　瀉青丸(寒一五/)
防風通聖散(攻十/六)　　　　加味逍遥散(補九/四)
局方犀角地黄湯(寒七/九)
　　　論外備用方
升麻湯(外二六/九)　　　　　浮萍散(外二七/一)
白花蛇丸(外二七/四)　　　　皂角散(外二七/八)
雷丸散(外二七/九)　　　　　白花蛇膏(外二七/五)
行藥方(外二七/七)　　　　　硫黃酒(外二八/二)
防風天麻丸(外二七/六)　　　苦參酒(外二八/一)
烏頭湯(外二八/四)　　　　　洗癘方(外二八/六)
敷癘方(外二八/五)　　　　　黑虎丹(外二百/八十)
　
　
　
　
　
　
　
　
　
　
　
　景岳全書卷三十四
欽定四庫全書
　景岳全書卷三十五
　　　　　　　　　　　　明　張介賔　撰
　　諸蟲
　　　經義
厥病篇曰腸中有蟲瘕及蛟蛕皆不可取以小鍼心腸
　痛憹作痛腫聚徃來上下行痛有休止腹熱喜渴涎
　出者是蛟蛕也以手按聚而堅持之無令得移以大
　鍼刺之久持之蟲不動乃出鍼也㤣腹憹痛形中上
　者
口問篇帝曰人之涎下者何氣使然岐伯曰飲食者皆
　入於胃胃中有熱則蟲動蟲動則胃緩胃緩則亷泉
　開故涎下補足少陰
五癃津液别篇曰中熱則胃中消榖消榖則蟲上下作
　腸胃克郭故胃緩胃緩則氣逆故唾出
上膈篇曰氣為上膈者食飲入而還出蟲為下膈下膈
　者食晬時乃出(詳噎膈門/)
氣交變大論曰歲木不及収殺氣行寒雨害物蟲食甘
　黃脾土受邪○歲土不及復則収政嚴峻名木蒼凋
　蟲食甘黃氣客於脾
論疾診尺篇曰肘後麤以下三四寸熱者腸中有蟲
邪氣臟腑病形篇曰脾脉微滑為蟲毒蛕蝎腹熱
　　　論證(共三條/)
蟲之為病人多有之由於化生誠為莫測在古方書雖
　曰由濕由熱由口腹不節由食飲停積而生是固皆
　有之矣然以常見騐之則凡藏强氣盛者未聞其有
　蟲正以隨食隨化蟲自難存而蟲能為患者終是臟
　氣之弱行化之遲所以停聚而漸致生蟲耳然則或
　由濕熱或由生冷或由肥甘或由滯膩皆可生蟲非
　獨濕熱已也然以數者之中又惟生冷生蟲為最即
　如収藏諸物但著生水或近陰濕則最易蛀腐非其
　義乎故凡欲愛養小兒極當節其水菓以防敗脾此
　實𦂳要之一端也至若治蟲之法雖當去蟲而欲治
　生蟲之本以杜其源猶當以溫養脾腎元氣為主但
　使臟氣陽强非惟蟲不能留亦自不能生也余製有
　溫臟丸方最所宜也
一蟲之為病其類不一或由漸而甚或由少而多及其
　久而為害則為腹痛食减漸至羸瘠而危者有之凡
　蟲痛證必時作時止來去無定或嘔吐青黃緑水或
　吐出蟲或痛而坐卧不安或大痛不可忍靣色或青
　或黄或白而唇則紅然痛定則能飲食者便是蟲積
　之證速宜逐之
本事方云心蟲曰蛔脾蟲曰寸白腎蟲如寸截絲縷肝
　蟲如爛杏肺蟲如蠶皆能殺人惟肺蟲為急肺蟲居
　肺葉之内蝕人肺系故成瘵疾咯血聲嘶藥所不到
　治之為難
　　　論治(共四條/)
治蟲之劑凡蟲勢驟急上攻心腹作痛者宜掃蟲煎先
　治其標○若蟲積堅固者宜獵蟲丸遇仙丹木香梹
　榔丸百順丸之類主之○若稍緩而質弱者宜蕪荑
　散化蟲散之類主之
　丹溪云打蟲方用楝樹根梹榔鶴虱夏取汁冬濃煎
　飲之又萬應丸最妙
一治蟲之法按丹溪云上半月蟲頭向上易治下半月
　蟲頭向下難治先以肉汁或糖蜜引蟲頭向上然後
　用藥此皆法之善者然此惟緩治之法耳然蟲證甚
　急又安能必待其時乎且以望前望後辨蟲頭亦若
　𣺌茫無據惟先用香餌而蟲頭可引豈非望後之治
　亦自有法又何慮其難治也
徐東臯云治蟲之方固多而用之者不知其法則亦不
　能下蟲如丹溪云蟲頭向下之時必須俟其向上法
　當行於月半之前也若蟲得食則不食藥亦不能下
　蟲而徒瀉其虛也故雖有方不知其法則方亦不效
　凡欲下蟲必先一日不食而使蟲饑次早五更用油
　煎肉嚼之良久腹内蟲聞肉香頭皆向上而欲食乃
　以雞蛋煎餅和藥嚼而食之須臾服葱湯或白水少
　少以助藥力下行不踰時而䖝俱下甚至數升然後
　以白粥補之隨服補劑調理脾胃而疾可悉愈
一騐治法昔一人患心腹大痛或止或作痛不可忍凡
　用去積行氣等藥百方不效但於痛極時須用拳槌
　之痛得少止而旋止旋作久不能愈日加困弊莫測
　其故忽一胡僧見之曰余能治也遂令病者先食香
　餌繼進一丸打下一硬嘴異蟲遂愈此因蟲嚙腸臟
　所以痛極槌之則五内震動蟲亦畏而歛伏不槌則
　蟲得自由所以復作此亦騐蟲奇法故凡見心腹痛
　證但用揉按重捻而痛得暫止者多有因蟲而然也
　　　蚘蟲(共五條/)
凡諸蟲之中惟蚘䖝最多其逐治之法總若前條然旋
　逐旋生終非善策欲杜其源必須溫養脾胃脾胃氣
　强蟲自不生矣故凡於逐蟲之後或於未逐之先若
　欲調補脾腎則如歸脾湯溫胃飲五君子煎理中湯
　或理陰煎之屬皆所宜也若欲兼蟲而治之則惟溫
　臟丸為最善凡治蟲之法或攻或補自有緩急先後
　之宜所當詳辨不可任意忽畧也
巢氏病源曰凡腹中痛其脉法當沉弱今脉反洪大者
　是蚘蟲也
醫餘曰蚘蟲亦九蟲之數人腹中皆有之小兒失乳而
　哺早或食甜食過多胃虚而熱生蟲令人腹痛惡心
　口吐清水腹上青筋用火煨史君子與食以殻煎湯
　送下甚妙然世人多於臨卧服之又無日分多不騐
　惟月初四五裏五更而服之至日午前蟲盡下可用
　溫平和胃藥調理一二日凡蟲在腹中月上旬頭向
　上中旬横之下旬頭向下故中旬下旬用藥則不入
　蟲口所以不騐也牛馬之生子上旬生者行在母前
　中旬生者並肩而行下旬生者後隨之猫之食䑕亦
　然天地自然之理物皆由之而莫知之
傷寒門有吐蚘蚘厥證治○嘔吐門有吐蚘治法并吐
　蚘治按○腫脹門有孫一奎蚘蟲按俱當叅閱
外臺用苦楝湯治蚘䖝
　　　寸白䖝(共三條/)
此䖝長寸許色白其狀如蛆母子相生有獨行者有箇
　箇相接不斷者故能長至一二丈○治寸白蟲無如
　榧子煎其效如神
本事方云用良方錫灰蕪荑梹榔者極佳五更服則蟲
　盡下以此為末用石榴根煎汁送下三錢或丸服亦
　可
庚志云趙子山字景髙寓居邵武軍天王寺苦寸白蟲
　為患醫者咸云是疾當止酒然以素所躭嗜欲罷不
　能一夕醉於外舎至夜半口乾舌燥倉卒無湯飲適
　見廊廡下有甕水月色下照瑩然可掬即酌而飲之
　甚甘如飴連飲數酌乃就寢迨曉蟲出盈席覺心腹
　頓寛宿疾遂愈一家皆驚異騐其所飲葢寺僕日織
　草履浸紅藤根水也
　　　小兒疳蟲名曰疳􁥥
小兒疳􁥥亦由飲食過傷致成疳積身熱腹大靣黄四
　肢無力昏睡鼻爛汁臭齒齦生瘡或下利黑血皆腹
　中有蟲故也宜九味蘆薈丸追蟲丸四味肥兒丸七
　味肥兒丸蟾蜍丸之類主之蟲去之後仍當調補氣
　血
　　　應聲蟲(共二條/)
泊宅編云水州通判聼軍員毛景得竒疾每語喉中必
　有物作聲相應有道人教令誦本草藥名至藍而黙
　然遂取藍搗汁飲之少頃吐出肉塊長一寸餘人形
　悉具自後無聲
陳正敏遯齋閒覧載楊勔中年得異疾每發言應答腹
　中有小聲效之數年間其聲漸大有道人見而驚曰
　此應聲蟲也久不治延及妻子宜讀本草遇蟲不應
　者當取服之勔如言讀至雷丸蟲無聲乃頓服之遂
　愈後正敏至長沙遇一丐者亦有是疾環而觀之者
　甚衆因教服雷丸丐者亦愈
　　　九蟲
千金要方云人腹中生蟲大率有九皆能食人臟腑○
　一曰伏蟲長四分羣蟲之主也○二曰蚘蟲長一尺
　生發多則貫心而殺人○三曰白蟲長一寸子孫相
　生其母轉大長至四五丈亦能殺人○四曰内蟲狀
　如爛杏令人煩滿○五曰肺蟲狀如蠶令人欬𠻳○
　六曰胃蟲狀如蝦蟇令人嘔吐胃逆喜噦○七曰弱
　蟲又名膈蟲狀如𤓰瓣令人多唾○八曰赤蟲狀如
　生肉令人腸鳴○九曰蟯蟲至細微形如莱蟲居廣
　腸之間多則為痔劇則為癩因人瘡痍即生諸癰疽
　癬瘻瘑疥齲蟲無所不為其害匪細○凡此諸蟲大
　則依附臟腑之間小則侵蝕肌膚之内若元氣尚實
　未為大害稍有虚損遂肆其毒甚至如勞瘵殺人及
　傳屍疰怪或應聲谿鼠之類而非理之可測者多矣
　業醫者不可不䆒其所致之本及治之之法也
　　　狐惑(共二條/)
仲景曰狐惑之為病狀如傷寒黙黙欲眠目不得閉起
　卧不安蝕於㗋為惑蝕於陰為狐不欲飲食惡聞食
　臭其靣目乍赤乍白乍黑蝕於上部則聲啞甘草㵼
　心湯主之○蝕於下部則咽亁苦參湯洗之○蝕於
　肛者雄黃薰之○愚按此仲景云狐惑之為病狀如
　傷寒則可見本非傷寒也而後世即以狐惑為傷寒
　者豈非誤乎
千金要方曰凡得傷寒及天行熱病腹中有熱又食少
　腸胃空虚三蟲行作求食蝕人五臟及下部若齒齗
　無色舌上盡白甚者脣裏有瘡四肢沉重忽忽喜眠
　當數看其上脣内有瘡唾血脣内如粟瘡者心内懊
　憹痛悶此蟲在上蝕其五臟下脣内生瘡者其人喜
　眠此蟲在下蝕其下部人不能知可服此蝕蟲藥不
　爾􁥥蟲殺人○又曰凡患濕􁥥者多是熱病後或久
　瀉不止或有客熱結在腹中或易水土溫凉氣著多
　生此病亦有亁􁥥不甚瀉痢而下部瘡癢不問亁濕
　久則殺人凡濕得冷則若痢單煮黃連及艾葉苦參
　之屬皆可用之若病人齒齗無色舌上白者或喜眠
　煩憒不知痛癢處或下痢急治下部不曉此者但攻
　其上不以下部為意下部生蟲蟲蝕其肛肛爛見五
　臟便死燒艾於竹筒薰之
　　　諸蟲方
一傳屍勞瘵未甚者宜早用神授散(因二五五/)
一􁥥蟲内蝕下部生瘡宜雄黃兌散主之(因二五七/)
一大孔蟲癢方(因二五八/)
一銀硃烟用治膚腠諸　無不神妙(新因五三/)
　　　諸蟲論列方
掃蟲煎(新和十/四)　　　　　獵蟲丸(新攻五/)
蕪荑散(和三一/九)　　　　　追蟲丸(攻九七/)
化蟲散(攻九八/)　　　　　五君子煎(新熱六/)
百順丸(新攻六/)　　　　　苦楝湯(攻四七/)
榧子煎(和三二/一)　　　　　甘草瀉心湯(寒二/八)
溫臟丸(新熱二/四)　　　　　蟾蜍丸(小一二/三)
四味肥兒丸(小百/十)　　　　理中湯(熱一/)
理陰煎(新熱三/)　　　　　七味肥兒丸(小百十/三)
溫胃飲(新熱五/)　　　　　歸脾湯(補三三/)
九味蘆薈丸(小百十/五)　　　萬應丸(攻九九/)
遇仙丹(攻五一/)　　　　　木香梹榔丸(攻四/九)
　　　論外備用方
聖效方(和三二二/寸白䖝)　　　　妙應丸(攻百/殺䖝)
直指蕪荑散(和三百二十/取䖝)　仲景烏梅丸(和三二三/胃寒吐蚘)
　　諸毒(附蠱毒/)
　　　論飲食諸毒
風俗通曰禽獸自死者俱有毒不可食○魚無腮者有
　毒腮大者亦有毒○鱉肚下有紅藻紋者有毒○蟹
　腹下有毛者有毒○煑酒初出火者有毒江南謂之
　火頭酒飲之則生痔溢血○夏月飲食但過宿者即
　有毒○夏月酒在銅錫器中過夜即有毒○銅器葢
　熱食氣上蒸成汗滴下食中即有毒○炊湯過宿飲
　之有毒盥洗則生疥○桃杏仁䨇仁者毒能殺人○
　果未成核者俱有毒令人發瘡癤○夏秋果熟落地
　蟲縁者有毒人食之作漏○屋漏水有毒人食之有
　脤而死者用之沐手則生浸淫之疥屢騐○澤中死
　水有毒飲之令人生瘕○湯池中溫泉水不可飲令
　人脹悶惟澡浴可以疎風愈疥癩葢其泉自硫黄中
　出故溫也患疥者宜飽食入浴之連日數次汗透而
　愈體虚者不可輕浴
　　　解一切飲食諸毒
芝麻油總能解一切飲食諸毒不可不知凡造餚饌必
　先用真麻油於淨鍋熬熟却下肉炒過然後入清水
　煑之則並不犯毒今徽州池州地方食牛肉不論春
　夏無日不食惟製之有方所以鮮有中毒但犯一切
　飲食毒者即用麻油一二杯飲之得吐即毒釋而無
　不愈者
一解飲食中毒共十五方俱載古方因陣中自二百七
　起至二二一止
一善解毒者無如火葢火能革物之性
　　　解一切藥毒
凡解諸藥毒者宜以薺苨汁白扁豆汁緑豆汁甘草汁
　錫糖汁米糖汁蠶退紙燒灰隨便用之俱可解
凡解毒藥湯劑不可熱服宜凉飲之葢毒得熱而勢愈
　盛也雖然此特以熱毒為言耳若解木鱉菌□黄連
　石膏之類以中陰毒者豈仍避熱而猶堪以寒飲乎
　此有醫按在嘔吐門當兼察之
一解毒藥共十四方俱載古方因陣中自二二三起至
　二三五止
　　　解諸毒通用簡易方
一方　雄黄青黛等分為末新汲水調服
一方　揀凈土地掘窟用井水傾入攪澄清多飲則愈
一方　晉礬建茶等分為末新汲水調服三錢吐即效
　　　不吐再服
一方　黃連甘草節二味水煎凉服不拘多少
一方　薺苨黑豆甘草㕮咀每用一両水二盞煎一盞
　　　溫服未效再服
一方　白扁豆生為末水調服二三錢
一方　伏龍肝為細末凉水調三四錢攪動服之吐者
　　　再一服(即竈心土/)
　　　解一切蟲獸毒
凡虎傷犬傷蛇蝎蜈蚣水蛭之類皆是也共二十三方
　俱載古方因陣中自二三六起至二五八止
　　　蠱毒
蠱之為毒中土少見之世傳廣粤深山之人於端午日
　以毒蛇蜈蚣蝦蟆三物同器盛之任其互相吞食俟
　一物服存者則以為蠱又謂之桃生凡欲害人宻置
　其蠱於飲食中人中其毒必心腹疴痛如有蠱囓吐
　下皆如爛絮若不即治食人五臟而死亦有十餘日
　而死者更有緩者待以歲月氣血羸憊食盡五臟而
　後死
一説両廣山谷間有草曰胡蔓草又名斷腸草若人以
　急水吞之則急死以緩水吞之則緩死今見荆楚之
　地有曰䑕莽草者人食之則毒死意即胡蔓草也
一説嶺南人取毒蛇殺之以草覆之以水洒之數日菌
　生取菌為末酒調以毒人始亦無患再後飲酒則毒
　作而死其俗淫婦多自合北人日久情好又不肯逐
　人歸乃陰以毒投飲食中北人歸則戒之曰子去幾
　時還若從其言則復以藥解之若過期不徃則死矣
　名曰定年蠱北人至彼宜預防之須備解毒丹之類
　隨身勿忘凡稍覺飲食之後四大不調宜即服解藥
　若不預識其機備有藥餌恐一時倉卒不救所謂有
　備無患重生者不可忽也
　　　騐蠱毒法
遯齋閑覧云海南魚有石首葢魚枕也取其石為器可
　盛飲食如遇蠱毒器必爆裂其效甚著閩人製作最
　精人但玩其色而鮮有識其用者
一騐蠱之法唾津在淨水中沉則是浮則非
又法口含大豆中蠱者豆即脹而皮脱無蠱者豆不脹
　脱
又法煑雞蛋一枚去殻以銀簮一隻揷入其中併含入
　口内一飲之頃取視簮卵俱黒即為中蠱
孫真人曰凡中蠱者嚼生黒豆不腥噙白礬而味反甘
　者皆中蠱也
　　　蠱證
直指云中蠱之候靣目青黃力乏身痛唇口焦乾眉鬚
　脱落煩躁悶瞀胸腹痞滿肚脹皮堅腹中切痛如蟲
　囓又如蟲行唾吐鮮血小便淋瀝大便膿血病人所
　食之物皆變而為蟲侵蝕臟腑傷甚則死死則毒氣
　流注復染他人所謂蠱疰
　　　蠱脉
脉𦂳數如釵股弦直而吐甚者此中蠱毒也急治之
　中蠱脉洪大者生微細者死
　　　防蠱
凡入有蠱之鄉所用飲食但以犀角攪試有毒則白沫
　竦起無沫即無毒也若自幼時食猫肉者則毒不能
　為害
　　　知禁忌
凡中蠱者但能記何物之中中毒須終身再不食此物
　犯之則毒作若用藥而愈自後飲食永不可喫冷喫
　冷則蠱毒復生竟不能救
　　　反蠱及主法
衛生云凡入蠱鄉見人家門限屋梁絶無灰塵潔净者
　其家必蓄蠱當用心防之如不得已喫其飲食即濳
　於初下筯時収藏一片在手儘喫不妨少頃却將手
　藏之物潛埋於人行十字路下則蠱神反於本家作
　閙蠱主必反來懇求或食時讓主先動筯或明問主
　人云莫有蠱麽以筯築卓而後食如是則蠱皆不能
　為害此皆騐於蠱鄉云
　　　治蠱大法有二
胸膈痛脹則毒在上焦宜吐之○法以熱水半盞投入
　膽礬末五分通口服少頃以鵞翎探吐毒物出盡自
　愈或服升麻湯探而吐之亦妙
腹痛脹為毒在下焦宜瀉之○法以鬰金末二錢米湯
　調下空腹取瀉惡毒盡為妙瀉後以四君子湯服二
　三劑調理慎忌口
　　　咒語破蠱法
大藏經云治蠱毒挑生毒有咒法凡人在外飲食先黙
　誦咒七遍其毒自不為害○咒曰姑蘇琢磨耶吾知
　蠱毒生四角父是穹窿穹母是舎耶女眷屬百千萬
　吾今悉知汝摩訶薩摩訶薩○凡見飲食上有蛛絲
　便莫喫○又法每遇所到處念藥王萬福七遍亦可
　避
　　　灸蠱毒法
凡灸一切蠱毒於兩足小指盡處各灸三壯即有物出
　酒中者隨酒出飲食中者隨飲食出屢騐
　　　解一切中惡邪祟鬼毒
凡卒時中惡垂死者宜硃砂丸急服之方在攻陣百三
凡遭一切鬼祟鬼疰等毒者急與八毒赤丸攻之方在
　攻陣百四
凡中惡心腹脹痛大便不通及飛尸鬼擊等急證惟外
　臺走馬湯最㨗最妙方在攻陣百十三
　　　治蠱毒方
丹砂丸(因二百/六十)　　　　　雄射散(因二五/九)
萬病解毒丹(因二百/二)　　　七寳丸(因二六/一)
蜜髓煎(因二六/二)　　　　　桃生蠱毒易簡方(因二六/五)
解毒散(因二四/四)　　　　　歸魂散(因二六/三)
三因觧毒丸(因二百/三)　　　麥麫散(因二六/四)
　
　
　
　
　
　
　
　
　
　
　
　
　
　
　景岳全書卷三十五
欽定四庫全書
　景岳全書卷三十六
　　　　　　　　　　　　明　張介賔　撰
　　諸氣
　　　經義
　　　天地氣
本神篇曰天之在我者德也地之在我者氣也德流氣
　薄而生者也(詳二十九/卷遺精門)
天元紀大論曰在天為氣在地成形形氣相感而化生
　萬物矣
生氣通天論帝曰夫自古通天者生之本本於陰陽天
　地之間六合之内其氣九州九竅五臟十二節皆通
　於天氣其生五其氣三數犯此者則邪氣傷人此夀
　命之本也蒼天之氣清凈則志意治順之則陽氣固
　雖有賊邪勿能害也此因時之序故聖人傳精神服
　天氣而通神明失之則内閉九竅外壅肌肉衛氣解
　散此謂自傷氣之削也
陰陽應象大論曰清陽為天濁陰為地地氣上為雲天
　氣下為雨雨出地氣雲出天氣故清陽出上竅濁陰
　出下竅清陽發腠理濁陰走五臟清陽實四肢濁陰
　歸六腑○惟賢人上配天以養頭下象地以養足中
　傍人事以養五臟天氣通於肺地氣通於嗌風氣通
　於肝雷氣通於心谷氣通於脾雨氣通於腎六經為
　用腸胃為海九竅為水注之氣以天地為之陰陽陽
　之汗以天地之雨名之陽之氣以天地之疾風名之
　暴氣象雷逆氣象陽故治不法天之紀不用地之理
　則災害至矣
四氣調神論曰天氣清凈光明者也藏德不止故不下
　也天明則日月不明邪害空竅陽氣者閉塞地氣者
　冐明雲霧不精則上應白露不降交通不表萬物命
　故不施不施則名木多死惡氣不發風雨不節白露
　不下則菀藁不榮賊風數至暴雨數起天地四時不
　相保與道相失則末央絶滅惟聖人從之故身無竒
　病萬物不失生氣不竭
六元正紀大論帝曰天地之氣盈虚如何岐伯曰天氣
　不足地氣隨之地氣不足天氣從之運居其中而常
　先也故上勝則天氣降而下下勝則地氣遷而上勝
　多少而差其分微者小差甚者大差甚則位易氣交
　易則大變生而病作矣
五常政大論帝曰天不足西北左寒而右凉地不滿東
　南右熱而左溫其故何也岐伯曰陰陽之氣高下之
　理大小之異也東南方陽也陽者其精降於下故右
　熱而左溫西北方陰也陰者其精奉於上故左寒而
　右凉是以地有高下氣有溫凉高者氣寒下者氣熱
　故適寒凉者脹之溫熱者瘡下之則脹已汗之則瘡
　已此腠理開閉之常大小之異耳
五運行大論帝曰地之為下否乎岐伯曰地為人之下
　太虚之中者也帝曰慿乎曰大氣舉之也燥以亁之
　暑以蒸之風以動之濕以潤之寒以堅之火以溫之
　故風寒在下燥熱在上濕氣在中火遊行其間寒暑
　六八故令虚而化生也
方盛衰論曰至陰虚天氣絶至陽盛地氣不足陰陽並
　交至人之所行陰陽並交者陽氣先至陰氣後至是
　以聖人持診之道先後陰陽而持之
太陰陽明論曰喉主天氣咽主地氣
　　　陰陽氣(二/)
至真要大論帝曰願聞陰陽之三也何謂岐伯曰氣有
　多少異用也帝曰陽明何謂也曰兩陽合明也帝曰
　厥陰何也曰両陰交盡也○氣之相守司也如權衡
　之不得相失也夫陰陽之氣清靜則生化治動則苛
　疾起此之謂也
生氣通天論曰陽氣者若天與日失其所則折夀而不
　彰故天運當以日光明是故陽因而上衛外者也○
　陽氣者煩勞則張精絶辟積於夏使人煎厥目盲不
　可以視耳閉不可以聽潰潰乎若壊都汨汨乎不可
　止○陽氣者大怒則形氣絶而血菀於上使人薄厥
　○陽氣者精則養神柔則養筋開闔不得寒氣從之
　乃生大偻○陰者藏精而起亟也陽者衛外而為固
　也陰不勝其陽則脉流薄疾并乃狂陽不勝其陰則
　五臟氣爭九竅不通是以聖人陳陰陽筋脉和同骨
　髓堅固氣血皆從如是則内外調和邪不能害耳目
　聰明氣立如故○故陽强不能宻陰氣乃絶陰平陽
　秘精神乃治陰陽離决精氣乃絶
陰陽應象大論曰陽化氣陰成形寒極生熱熱極生寒
　寒氣生濁熱氣生清清氣在下則生飱泄濁氣在上
　則生䐜脹○壯火之氣衰少火之氣壯壯火食氣氣
　食少火壯火散氣少火生氣○陰勝則陽病陽勝則
　陰病陽勝則熱陰勝則寒重寒則熱重熱則寒寒傷
　形熱傷氣氣傷痛形傷腫故先痛而後腫者氣傷形
　也先腫而後痛者形傷氣也○年四十而陰氣自半
　也起居衰矣年五十體重耳目不聰明矣年六十陰
　痿氣大衰九竅不利下虚上實涕泣俱出矣故曰知
　之則强不知則老
太陰陽明論曰陽者天氣也主外陰者地氣也主内故
　陽道實陰道虚○陰氣從足上行至頭而下行循臂
　至指端陽氣從手上行至頭而下行至足故曰陽病
　者上行極而下陰病者下行極而上(詳脾胃門/)
終始篇曰陰者主臟陽者主腑陽受氣於四末陰受氣
　於五臟
痺論岐伯曰陰氣者靜則神藏躁則消亡飲食自倍腸
　胃乃傷
陰陽别論曰剛與剛陽氣破散陰氣乃消亡淖則剛柔
　不和經氣乃絶
寒熱病篇曰足太陽入腦乃别陰蹻陽蹻陰陽相交陽
　入陰陰出陽交於目鋭眥陽氣盛則瞋目陰氣盛則
　瞑目
口問篇曰陽氣盡陰氣盛則目瞑陰氣盡而陽氣盛則
　寤矣
大惑論曰夫衛氣者晝日行於陽夜行於陰故陽氣盡
　則卧隂氣盡則寤
方盛衰論雷公請問氣之多少何者為逆何者為從帝
　曰陽從左陰從右老從上少從下
　　　時氣
六元正紀大論帝曰四時之氣至有早宴高下左右其
　候何如岐伯曰行有逆順至有遲速故太過者化先
　天不及者化後天帝曰願聞其行何謂也曰春氣西
　行夏氣北行秋氣東行冬氣南行故春氣始於下秋
　氣始於上夏氣始於中冬氣始於標春氣始於左秋
　氣始於右冬氣始於後夏氣始於前此四時正化之
　常故至高之地冬氣常在至下之地春氣常在必謹
　察之○帝曰願聞同化何如岐伯曰風溫春化同熱
　矄昏火夏化同勝與復同燥清煙露秋化同雲雨昏
　瞑埃長夏化同寒氣霜雪氷冬化同此天地五運六
　氣之化更用之盛衰也
四氣調神論曰春三月此謂發陳天地俱生萬物以榮
　此春氣之應養生之道也逆之則傷肝夏為寒變奉
　長者少○夏三月此謂蕃秀天地氣交萬物華實此
　夏氣之應養長之道也逆之則傷心秋為痎瘧奉収
　者少○秋三月此謂容平天氣以急地氣以明此秋
　氣之應養収之道也逆之則傷肺冬為飱泄奉藏者
　少○冬三月此謂閉藏水氷地坼無擾乎陽此冬氣
　之應養藏之道也逆之則傷腎春為痿厥奉生者少
　○逆春氣則少陽不生肝氣内變逆夏氣則太陽不
　長心氣内洞逆秋氣則太陰不収肺氣焦滿逆冬氣
　則少陰不藏腎氣獨沉夫四時陰陽者萬物之根本
　也所以聖人春夏養陽秋冬養陰以從其根故與萬
　物浮沉於生長之門逆其根則伐其本壊其真矣
生氣通天論曰陽氣者一日而主外平旦人氣生日中
　而陽氣隆日西而陽氣已虚氣門乃閉是故暮而収
　拒無擾筋骨無見霧露反此三時形乃困薄
至真要大論帝曰分至何如岐伯曰氣至謂之至氣分
　謂之分至則氣同分則氣異所謂天地之正紀也
脉要精微論曰冬至四十五日陽氣微上陰氣微下夏
　至四十五日陰氣微上陽氣微下陰陽有時與脉為
　期期而相失如脉所分分之有期故知死時
順氣一日分為四時篇帝曰夫百病者多以旦慧晝安
　夕加夜甚者何也岐伯曰四時之氣使然春生夏長
　秋収冬藏人亦應之以一日分為四時朝則為春日
　中為夏日入為秋夜半為冬朝則人氣始生病氣始
　衰故旦慧日中人氣長長則勝邪故安夕則人氣始
　衰邪氣始生故加夜半人氣入臟邪氣獨居於身故
　甚也○帝曰其時有反者何也曰是不應四時之氣
　臟獨主其病者是必以臟氣之所不勝時者甚以其
　所勝時者起也
四時刺逆從論曰春氣在經脉夏氣在孫絡長夏氣在
　肌肉秋氣在皮膚冬氣在骨髓中帝曰敢問其故岐
　伯曰春者天氣始開地氣始泄凍解氷釋水行經通
　故人氣在脉夏者經滿氣溢入孫絡受血皮膚充實
　長夏者經絡皆盛内溢肌中秋者天氣始収腠理閉
　塞皮膚引急冬者葢藏血氣在中内著骨髓通於五
　臟是故邪氣者常隨四時之氣而入客也至其變化
　不可為度然必從其經氣辟除其邪除其邪則亂氣
　不生
金匱真言論曰春氣者病在頭夏氣者病在臟秋氣者
　病在肩背冬氣者病在四肢故春善病􁋄衂仲夏善
　病胸脇長夏善病洞泄寒中秋善病風瘧冬善病痺
　厥
營衛生㑹篇曰衛氣行於陰二十五度行於陽二十五
　度分為晝夜故氣至陽而起至隂而止○夜半為陰
　隴夜半後而為陰衰平旦陰盡而陽受氣矣日中為
　陽隴日西而陽衰日入陽盡而陰受氣矣夜半而大
　㑹萬民皆卧命曰合陰平旦陰盡而陽受氣如是無
　已與天地同紀
　　　運氣(四/)
天元紀大論曰所以欲知天地之陰陽者應天之氣動
　而不息故五歲而右遷應地之氣靜而守位故六期
　而環㑹動靜相召上下相臨陰陽相錯而變由生也
　○天以六為節地以五為制五六相合而七百二十
　氣為一紀凡三十歲千四百四十氣凡六十歲而為
　一周不及太過斯皆見矣
六節藏象論曰天度者所以制日月之行也氣數者所
　以紀化生之用也○五日謂之候三候謂之氣六氣
　謂之時四時謂之歲○五氣更立各有所勝盛虚之
　變此其常也故春勝長夏長夏勝冬冬勝夏夏勝秋
　秋勝春所謂得五行時之勝各以氣命其臟○帝曰
　何以知其勝岐伯曰求其至也皆歸始春未至而至
　此謂太過則薄所不勝而乘所勝也命曰氣淫至而
　不至此謂不及則所勝妄行而所生受病所不勝薄
　之也命曰氣廹所謂求其至者氣至之時也謹候其
　時氣可與期失時反候五治不分邪僻内生工不能
　禁也
五運行大論曰丹天之氣經於牛女戊分黅天之氣經
　於心尾已分蒼天之氣經於危室柳鬼素天之氣經
　於亢氐昴畢𤣥天之氣經於張翼婁胃所謂戊巳分
　者奎璧角軫則天地之門户也○上下相遘寒暑相
　臨氣相得則和不相得則病○東方生風在氣為柔
　南方生火在氣為息中央生濕在氣為充西方生燥
　在氣為成北方生寒在氣為堅○氣有餘則制己所
　勝而侮所不勝其不及則己所不勝侮而乘之己所
　勝輕而侮之侮反受邪侮而受邪寡於畏也
五常政大論帝曰太虚廖廓五運廻薄衰盛不同損益
　相從願聞平氣何如而名何如而紀也岐伯曰木曰
　敷和火曰升明土曰備化金曰審平水曰靜順帝曰
　其不及奈何曰木曰委和火曰伏眀土曰卑監金曰
　從革水曰涸流帝曰太過何謂曰木曰發生火曰赫
　曦土曰敦阜金曰堅成水曰流衍○帝曰其歲有不
　病而藏氣不應不用者何也岐伯曰天氣制之氣有
　所從也少陽司天火氣下臨肺氣上從白起金用草
　木青陽明司天燥氣下臨肝氣上從蒼起木用而立
　土廼𤯝太陽司天寒氣下臨心氣上從而火且明丹
　起金廼𤯝厥陰司天風氣下臨脾氣上從而土且隆
　黃起水廼青少陰司天熱氣下臨肺氣上從白起金
　用草木𤯝太陰司天濕氣下臨腎氣上從黑起水變
至真要大論帝曰五氣交合盈虚更作余知之矣六氣
　分治司天地者其至何如岐伯曰天地之大紀人神
　之通應也厥陰司天其化以風少陰司天其化以熱
　太陰司天其化以濕少陽司天其化以火陽眀司天
　其化以燥太陽司天其化以寒○帝曰地化奈何曰
　司天同候間氣皆然帝曰間氣何謂曰司左右者是
　謂間氣也主歲者紀歲間氣者紀步也○帝曰歲主
　奈何曰厥陰司天為風化在泉為酸化司氣為蒼化
　間氣為動化少陰司天為熱化在泉為苦化不司氣
　化居氣為灼化太陰天為濕化在泉為甘化司氣為
　黅化間氣為柔化少陽司天為火化在泉為苦化司
　氣為丹化間氣為明化陽明司天為燥化在泉為辛
　化司氣為素化間氣為清化太陽司天為寒化在泉
　為鹹化司氣為𤣥化間氣為藏化故治病者必眀六
　化分治五味五色所生五臟所宜乃可以言盈虚病
　生之緒也○本乎天者天之氣也本乎地者地之氣
　也天地合氣六節分而萬物化生矣故曰謹候氣宜
　無失病機此之謂也○帝曰氣之上下何謂也岐伯
　曰身半以上其氣三矣天之分也天氣主之身半以
　下其氣三矣地之分也地氣主之以名命氣以氣命
　處而言其病半所謂天樞也○帝曰勝復之動時有
　常乎氣有必乎岐伯曰時有常位而氣無必也初氣
　終三氣天氣主之勝之常也四氣盡終氣地氣主之
　復之常也有勝則復無勝則否○帝曰六氣之勝何
　以候之岐伯曰清氣大來燥之勝也風木受邪肝病
　生焉熱氣大來火之勝也金燥受邪肺病生焉寒氣
　大來水之勝也火熱受邪心病生焉濕氣大來土之
　勝也寒水受邪腎病生焉風氣大來木之勝也土濕
　受邪脾病生焉所謂感邪而生病也乘年之虚則邪
　甚也失時之和亦邪甚也遇日之空亦邪甚也重感
　於邪則病危矣
六微㫖大論曰至而至者和至而不至來氣不及也未
　至而至來氣有餘也應則順否則逆逆則變生變生
　則病帝曰請言其應岐伯曰物生其應也氣脉其應
　也○相火之下水氣乘之水位之下土氣承之土位
　之下風氣承之風位之下金氣承之金位之下火氣
　承之君火之下陰精承之帝曰何也岐伯曰亢則害
　承廼制制生則化外列盛衰害則敗亂生化大病○
　帝曰六氣應五行之變何如岐伯曰位有終始氣有
　初中上下不同求之亦異也天氣始於甲地氣始於
　子子甲相合命曰歲立謹候其時氣可與期○岐伯
　曰言天者求之本言地者求之位言人者求之氣交
　帝曰何謂氣交曰上下之位氣交之中人之居也故
　曰天樞之上天氣主之天樞之下地氣主之氣交之
　分人氣從之萬物由之○帝曰何謂初中岐伯曰初
　凡三十度而有奇中氣同法帝曰初中何也曰所以
　分天地也初者地氣也中者天氣也○帝曰其升降
　何如岐伯曰氣之升降天地之更用也帝曰其用何
　如曰升已而降降者謂天降已而升升者謂地天氣
　下降氣流於地地氣上升氣騰於天故高下相召升
　降相因而變作矣○岐伯曰出入廢則神機化滅升
　降息則氣立孤危故非出入則無以生長壯老已非
　升降則無以生長化収藏是以升降出入無器不有
六元正紀大論帝曰氣至而先後者何岐伯曰運太過
　則其至先運不及則其至後非太過非不及則至當
　時非是者𤯝也○岐伯曰數之始起於上而終於下
　歲半之前天氣主之歲半之後地氣主之上下交互
　氣交主之歲紀畢矣故曰位明氣月可知乎所謂氣
　也○風勝則動熱勝則腫燥勝則亁寒勝則浮濕勝
　則濡泄甚則水閉胕腫隨氣所在以言其變耳○帝
　曰水發而雹雪土發而飄驟木發而毁折金發而清
　明火發而曛昧何氣使然岐伯曰氣有多少發有微
　甚微者當其氣甚者兼其下徵其下氣而可知也○
　帝曰五氣之發不當位者何也曰命其差帝曰差有
　數乎曰後皆三十度而有竒也
氣交變大論岐伯曰德化者氣之祥政令者氣之章變
　易者復之紀災𤯝者傷之始氣相勝者和不相勝者
　病重感於邪則甚也帝曰善言天者必應於人善言
　古者必騐於今善言氣者必彰於物善言應者同天
　地之化善言化言變者通神明之理非夫子孰能言
　至道歟
　　　經氣臟氣(五/)
天元紀大論曰天有五行御五位以生寒暑燥濕風人
　有五臟化五氣以生喜怒思憂恐
陰陽應象大論曰人有五臟化五氣以生喜怒悲憂恐
　故喜怒傷氣寒暑傷形暴怒傷陰暴喜傷陽厥氣上
　行滿脉去形喜怒不節寒暑過度生乃不固
本藏篇曰五臟者所以藏精神血氣魂魄者也六腑者
　所以化水榖而行津液者也此人之所以具受於天
　者也
六節藏象論曰心者生之本神之變也為陽中之大陽
　通於夏氣○肺者氣之本魄之處也為陽中之太陰
　通於秋氣○腎者主蟄封藏之本精之處也為陰中
　之少陰通於冬氣○肝者罷極之本魂之居也為陽
　中之少陽通於春氣○脾胃大腸小腸三焦膀胱者
　倉廩之本營之居也此至陰之䫫通於土氣○凡十
　一藏皆取决於膽也
金匱真言論曰東方青色入通於肝其味酸其臭臊○
　南方赤色入通於心其味苦其臭焦○中央黃色入
　通於脾其味甘其臭香○西方白色入通於肺其味
　辛其臭腥○北方黑色入通於腎其味鹹其臭腐
天年篇曰人生十歲五臟始定血氣已通其氣在下故
　好走二十歲血氣始盛肌肉方長故好趨三十歲五
　臟大定肌肉堅固血脉盛滿故好步四十歲五臟六
　腑十二經脉皆大盛以平定腠理始疎榮華頺落髪
　頗班白平盛不摇故好坐五十歲肝氣始衰肝葉始
　薄膽汁始减目始不明六十歲心氣始衰苦憂悲血
　氣懈惰故好卧七十歲脾氣虚皮膚枯八十歲肺氣
　衰魄離故言善悞九十歲腎氣焦四藏經脉虚空百
　歲五臟皆虚神氣皆去形骸獨居而終矣
上古天真論曰女子七歲腎氣盛齒更髪長二七而天
　癸至任脉通太衝脉盛月事以時下故有子○丈夫
　八歲腎氣實髪長齒更二八腎氣盛天癸至精氣溢
　瀉陰陽和故能有子
脉度篇曰肺氣通於鼻肺和則鼻能知香臭矣心氣通
　於舌心和則舌能知五味矣肝氣通於目肝和則目
　能辨五色矣脾氣通於口脾和則口能知五榖矣腎
　氣通於耳腎和則耳能聞五音矣
五臟生成篇曰諸脉者皆屬於目諸髓者皆屬於腦諸
　筋者皆屬於節諸血者皆屬於心諸氣者皆屬於肺
　此四肢八谿之朝夕也
海論曰人有髓海有血海有氣海有水榖之海胃為水
　榖之海衝脉為十二經之海膻中為氣之海腦為髓
　之海得順者生得逆者敗知調者和不知調者害
五味篇曰胃者五臟六腑之海也水榖皆入於胃五臟
　六腑皆禀氣於胃○其大氣之摶而不行者積於胸
　中命曰氣海出於肺循喉咽故呼則出吸則入
大惑論曰五臟六腑之精氣皆上注於目而為之精○
　目者五臟六腑之精也營衛魂魄之所常營神氣之
　所生也(詳眼目門/)
衛氣篇曰請言氣街胸氣有街腹氣有街頭氣有街脛
　氣有街故氣在頭者止之於腦氣在胸者止之膺與
　背腧氣在腹者止之背腧與衝脉於臍左右之動脉
　者氣在脛者止之於氣街與承山踝上以下
動輸篇曰夫四末陰陽之㑹者此氣之大絡也四街者
　氣之徑路也故絡絶則徑通四末解則氣從合相輪
　如環莫知其紀終而復始
平人氣象論曰胃之大絡名曰虛里脉宗氣也(詳脾胃/門)
邪客篇帝曰人有八虛各何以候岐伯曰以候五臟心
　肺有邪其氣留於兩肘肝有邪其氣流於兩腋脾有
　邪其氣流於兩髀腎有邪其氣流於兩膕凡此八虚
　者皆機關之室真氣之所過血絡之所遊邪氣惡血
　固不得住留住留則傷經絡骨節機關不得屈伸故
　病攣也
太陰陽明論曰四肢皆禀氣於胃而不得至經必因於
　脾乃得禀也(詳脾胃門/)
五臟别論曰腦髓骨脉膽女子胞此六者地氣之所生
　也皆藏於陰而象於地故藏而不瀉名曰奇恒之府
　夫胃大腸小腸三焦膀胱此五者天氣之所生也其
　氣象天故瀉而不藏此受五臟濁氣名曰傳化之府
　此不能久留輸瀉者也魄門亦為五臟使水榖不得
　久藏所謂五臟者藏精神而不瀉也故滿而不能實
　六腑者傳化物而不藏故實而不能滿也所以然者
　水榖入口則胃實而腸虚食下則腸實而胃虚故曰
　實而不滿滿而不能實也
平人絶榖篇曰平人胃滿則腸虚腸滿則胃虚更實更
　虚故氣得上下五臟安定血脉和則精神乃居
邪氣臟腑病形篇帝曰天寒地氷而其靣不衣何也岐
　伯曰十二經脉三百六十五絡其血氣皆上於靣而
　走空竅(詳靣病門/)
靈蘭秘典論曰膀胱者州都之官津液藏焉氣化則能
　出矣
憂恚無言篇帝曰人之卒然憂恚而言無音者何道之
　塞何氣出行使音不彰願聞其方少師曰咽喉者水
　榖之道也喉嚨者氣之所以上下者也(詳聲瘖門/)
　　　脉氣(六/)
五臟别論帝曰氣口何以獨為五臟主岐伯曰胃者水
　榖之海五臟六腑之大源也五味入口藏於胃以養
　五臟氣氣口亦太陰也是以五臟六腑之氣味皆出
　於胃變見於氣口故五氣入鼻藏於心肺心肺有病
　而鼻為之不利也
動輸篇曰胃為五臟六腑之海其清氣上注於肺肺脉
　從太陰而行之其行也以息徃來(詳脾胃門/)
五十營篇曰人一呼脉再動氣行三寸一吸脉亦再動
　氣行三寸呼吸定息氣行六寸(詳脉神章/)
根結篇曰一日一夜五十營以營五臟之精所謂五十
　營者五臟皆受氣持其脉口數其至也五十動而不
　一代者五臟皆受氣四十動一代者一臟無氣三十
　動一代者二臟無氣二十動一代者三臟無氣十動
　一代者四臟無氣不滿十動一代者五臟無氣予之
　短期所謂五十動而不一代者以為常也以知五臟
　之期予之短期者乍數乍踈也
玉機真藏論曰春脉如弦春脉者肝也東方木也萬物
　之所以始生也故其氣耒耎弱輕虚而滑端直以長
　故曰弦反此者病其氣來實而强此謂太過病在外
　其氣來不實而微此謂不及病在中○夏脉如鉤(詳/脉)
　(神/章)
脉要精微論曰夫脉者血之府也長則氣治短則氣病
　數則煩心大則病進上盛則氣高下盛則氣脹代則
　氣衰細則氣少(詳脉神章/)
平人氣象論曰人一呼脉一動一吸脉一動曰少氣○
　平人之常氣禀於胃人無胃氣曰逆逆者死脉無胃
　氣亦死(詳脾胃門/)
　　　形氣(七/)
陰陽清濁篇帝曰願聞人氣之清濁岐伯曰受榖者濁
　受氣者清清者注陰濁者注陽濁而清者上出於咽
　清而濁者則下行清濁相干命曰亂氣○帝曰夫陰
　清而陽濁濁者有清清者有濁别之奈何岐伯曰氣
　之大别清者上注於肺濁者下走於胃胃之清氣上
　出於口肺之濁氣下注於經内積於海○清者其氣
　滑濁者其氣澁此氣之常也
决氣篇帝曰余聞人有精氣津液血脉余意為一氣耳
　今乃辨為六名余不知其所以然岐伯曰両神相摶
　合而成形常先身生是謂精○何謂氣曰上焦開發
　宣五榖味薰膚充身澤毛若霧露之溉是謂氣○何
　謂津曰腠理發泄汗出溱溱是謂津○何謂液曰榖
　入氣滿淖澤注於骨骨屬屈伸洩澤補盆腦髓皮膚
　潤澤是謂液○何謂血曰中焦受氣取汁變化而赤
　是謂血○何謂脉曰壅遏營氣今無所避是謂脉○
　精脱者耳聾氣脱者目不眀津脱者腠理開汗大泄
　液脱者骨屬屈伸不利色夭腦髓消脛痠耳數鳴血
　脱者色白夭然不澤其脉空虚此其候也
衛氣失常篇曰人有肥有膏有肉膏者多氣多氣者熱
　熱者耐寒肉者多血而克形克形則平脂者其血清
　氣滑少故不能大此别於衆人者也
壽夭剛柔篇曰形與氣相任則夀不相任則夭(詳死生/門)
　　　血氣(八/)
營衛生㑹篇帝曰夫血之與氣異名同類何謂也(詳血/證門)
五音五味篇曰今婦人之生有餘於氣不足於血以其
　數脱血也衝任之脉不榮口唇故鬚不生焉○是故
　聖人視其顔色黃赤者多熱氣青白者少熱氣黑色
　者多血少氣○夫人之常數太陽常多血少氣少陽
　常多氣少血陽明常多血多氣厥陰常多氣少血少
　陰常多血少氣太陰常多血少氣此天數之常也
八正神明論曰故養神者必知形之肥瘦營衛血氣之
　盛衰血氣者人之神不可不謹養
　　　營衛氣(九/)
本藏篇曰經脉者所以行血氣而營陰陽濡筋骨利關
　節者也衛氣者所以溫分肉充皮膚肥腠理司關闔
　者也
營衛生㑹篇曰人受氣於榖榖入於胃以傳於肺五臟
　六腑皆以受氣其清者為營濁者為衛營行脉中衛
　行脉外
衛氣行篇曰衛氣之行一日一夜五十周於身晝日行
　於陽二十五周夜行於陰二十五周是以平旦陰盡
　陽氣出於目目張則氣上行於頭
痺論曰營者水榖之精氣也和調於五臟灑陳於六腑
　乃能入於脉也故循脉上下貫五臟絡六腑也衛者
　水榖之悍氣也其氣慓疾滑利不能入於脉也故循
　皮膚之中分肉之間薰於盲膜散於胸腹
禁服篇曰審察衛氣為百病母
逆調論曰營氣虚則不仁衛氣虚則不用營衛俱虚則
　不仁且不用
生氣通天論曰營氣不從逆於肉理乃生癰腫
　　　榖氣(十/)
營氣篇曰營氣之道内榖為寳榖入於胃乃傳之肺流
　溢於中布散於外精專者行於經隧常營無已終而
　復始是謂天地之紀
邪客篇曰五榖入於胃也其糟粕津液宗氣分為三隧
　故宗氣積於胸中(詳脾胃門/)
經脉篇曰榖入於胃脉道以通血氣乃行
玉版篇曰人之所受氣者榖也榖之所注者胃也胃者
　水榖氣血之海也(詳脾胃門/)
五味篇曰天地之精氣其大數常出三入一故榖不入
　半日則氣衰一日則氣少矣
平人絶榖篇曰神者水榖之精氣也(詳死生門/)
平人氣象論曰人以水榖為本故人絶水榖則死脉無
　胃氣亦死(詳飲食門/)
終始篇曰邪氣來也𦂳而疾榖氣來也徐而和
病能論曰食入於陰長氣於陽
陰陽清濁篇帝曰願聞人氣之清濁岐伯曰受榖者濁
　受氣者清清者注陰濁者注陽
　　　氣味(十一/)
六節藏象論曰天食人以五氣地食人以五味(詳脾胃/門)
陰陽應象大論曰水為陰火為陽陽為氣陰為味味歸
　形形歸氣氣歸精精歸化精食氣形食味化生精氣
　化形味傷形氣傷精精化為氣氣傷於味陰味出下
　竅陽氣出上竅味厚者為陰薄為陰之陽氣厚者為
　陽薄為陽之陰味厚則泄薄則通氣薄則發泄厚則
　發熱○氣味辛甘發散為陽酸苦涌泄為陰○形不
　足者溫之以氣精不足者補之以味
經脉别論曰食氣入胃散精於肝(詳脾胃門/)
生氣通天論曰陰之所生本在五味陰之五宫傷在五
　味是故味過於酸肝氣以津脾氣乃絶味過於鹹大
　骨氣勞短肌心氣抑味過於甘心氣喘滿色黑腎氣
　不衡味過於苦脾氣不濡胃氣乃厚味過於酸筋脉
　沮弛精神乃央是故謹和五味骨正筋柔氣血以流
　腠理以宻如是則氣骨以精謹道如法長有天命
宣明五氣篇曰五味所禁辛走氣氣病無多食辛(詳飲/食門)
　　　酒氣(十二/)
經脉篇曰飲酒者衛氣先行皮膚先充絡脉絡脉先盛
　故衛氣已平營氣乃滿而經脉大盛
厥論曰酒入於胃則絡脉滿而經脉虚○夫酒氣盛而
　慓悍腎氣日衰陽氣獨勝故手足為之熱也
營衛生㑹篇帝曰人飲酒酒亦入胃穀未熟而小便獨
　先下者何也岐伯曰酒者熟榖之液也其氣悍以清
　故後榖而入先榖而液出焉
論勇篇帝曰怯士之得酒怒不避勇士者何藏使然少
　俞曰酒者水榖之精熟榖之液也其氣慓悍其入於
　胃中則胃脹氣上逆滿於胸中肝浮胆横當是之時
　固比於勇士氣衰則悔與勇士同類不知避之名曰
　酒悖也
　　　邪氣(十三/)
刺節真邪論帝曰有一脉生數十病者或痛或癰或熱
　或寒或痒或痺或不仁變化無窮其故何也岐伯曰
　此皆邪氣之所生也帝曰余聞氣者有真氣有正氣
　有邪氣何謂真氣岐伯曰真氣者所受於天與榖氣
　并而充身也○正氣者正風也從一方來非實風又
　非虚風也○邪氣者虚風之賊傷人也其中人也深
　不能自去○正風者其中人也淺合而自去其氣來
　柔弱不能勝真氣故自去○虚邪之中人也灑淅動
　形起毫毛而發腠理其入深内摶於骨則為骨痺摶
　於筋則為筋攣摶於脉中則為血閉不通則為癰摶
　於肉與衛氣相摶陽勝者則為熱陰勝者則為寒寒
　則真氣去去則虚虚則寒摶於皮膚之間其氣外發
　腠理開毫毛摇氣徃來行則為痒留而不去則為痺
　衛氣不行則為不仁(餘義詳本經/)
通評虚實論曰邪氣盛則實精氣奪則虚帝曰虚實何
　如岐伯曰氣虚者肺虚也氣逆者足寒也非其時則
　生當其時則死餘藏皆如此
評熱病論曰邪之所湊其氣必虚
小鍼解曰夫氣之在脉也邪氣在上者言邪氣之中人
　也高故邪氣在上也○濁氣在中者言水榖皆入於
　胃其精氣上注於肺濁澑於腸胃言寒溫不適飲食
　不節而病生腸胃故曰濁氣在中也○清濕在下者
　言清濕地氣之中人也必從足始故曰清氣在下也
陰陽應象大論曰天之邪氣感則害人五臟水榖之寒
　熱感則害於六腑地之濕氣感則害皮肉筋脉
　　　病氣(十四/)
夀夭剛柔篇曰風寒傷形憂恐忿怒傷氣氣傷臟乃病
　藏寒傷形乃應形風寒傷筋筋脉乃應此形氣外内
　之相應也
脉要精微論曰陽氣有餘為身熱無汗陰氣有餘為多
　汗身寒陰陽有餘則無汗而寒○言而微終日乃復
　言者此奪氣也
刺志論曰氣實形實氣虚形虚此其常也反此者病榖
　盛氣盛榖虚氣虚此其常也反此者病脉實血實脉
　虚血虚此其常也反此者病○氣虚身熱此謂反也
　榖入多而氣少此謂反也榖不入而氣多此謂反也
　脉盛血少此謂反也脉少血多此謂反也○氣盛身
　寒得之傷寒氣虚身熱得之傷暑○榖入多而氣少
　者得之有所脱血濕居下也榖入少而氣多者邪在
　胃及與肺也○脉小血多者飲中熱也脉大血少者
　脉有風氣水漿不入此之謂也○夫實者氣入也虚
　者氣出也氣實者熱也氣虚者寒也
宣明五氣篇曰五氣所病心為噫肺為欬肝為語脾為
　吞腎為欠為嚏胃為氣逆為噦為恐大腸小腸為泄
　膀胱不利為癃不約為遺溺胆為怒是為五病○五
　積所并精氣并於心則喜并於肺則悲并於肝則憂
　并於脾則畏并於腎則恐是為五并虚而相并者也
　○五勞所傷久視傷血久卧傷氣久坐傷肉久立傷
　骨久行傷筋是為五勞所傷
舉痛論帝曰余知百病生於氣也怒則氣上喜則氣緩
　悲則氣消恐則氣下寒則氣収炅則氣泄驚則氣亂
　勞則氣耗思則氣結九氣不同何病之生○岐伯曰
　怒則氣逆甚則嘔血及飱泄故氣上矣○喜則氣和
　志逹營衛通利故氣緩矣○悲則心系急肺布葉舉
　而上焦不通營衛不散熱氣在中故氣消矣○恐則
　氣却却則上焦閉閉則氣還還則下焦脹故氣不行
　矣○寒則腠理閉氣不行故氣収矣○炅則腠理開
　營衛通汗大泄故氣泄矣○驚則心無所倚神無所
　歸慮無所定故氣亂矣○勞則喘息汗出外内皆越
　故氣耗矣○思則心有所存神有所歸正氣畱而不
　行故氣結矣
舉痛論曰寒氣客於脉外則脉寒脉寒則縮綣縮綣則
　脉絀急絀急則外引小絡故卒然而痛得炅而痛立
　止因重中於寒則痛久矣(諸寒氣等義詳心腹痛門/)
本神篇曰肝氣虚則恐實則怒○脾氣虚則四肢不用
　五臟不安實則腹脹涇溲不利○心氣虚則悲實則
　笑不休○肺氣虚則鼻塞不利少氣實則喘喝胸盈
　仰息○腎氣虚則厥實則脹五臟不安○必審五臟
　之病形以知其氣之虚實謹而調之也○憂愁者氣
　閉塞而不行
口問篇曰上氣不足腦為之不滿(詳虚損門/)
生氣通天論曰因於氣為腫四維相代陽氣乃竭○俞
　氣化薄傳為善畏及為驚駭
厥論曰陽氣衰於下則為寒厥陰氣衰於下則為熱厥
　(詳厥/逆門)
逆調論帝曰人身非常溫也非常熱也為之熱而煩滿
　者何也(詳寒熱門/)
痺論曰風寒濕三氣雜至合而為痺也(詳風痺門/)
痿論帝曰五臟使人痿何也岐伯曰肺熱葉焦則皮毛
　虚弱急薄著則生痿躄也○心氣熱則下脉厥而上
　上則下脉虚虚則生脉痿樞折挈脛縱而不任地也
　(詳痿/證門)
百病始生篇帝曰積之始生至其已成奈何岐伯曰積
　之始生得寒乃生厥乃成積也(詳積聚門/)
評熱病論曰諸有水氣者微腫先見於目下也○月事
　不來者胞脉閉也胞脉者屬心而絡於胞中今氣上
　廹肺心氣不得下通故月事不來也
至真要大論曰諸氣膹鬰皆屬於肺
病能論曰有病怒狂者生於陽也陽氣者因暴折而難
　决故善怒也(詳癲狂門/)
陰陽别論曰一陽發病少氣善欬善泄其傳為心掣其
　傳為隔
　　　治氣(十五/)
五常政大論曰必先歳氣無伐天和無盛盛無虚虛而
　遺人夭殃無致邪無失正絶人長命
上古天真論曰夫上古聖人之教下也皆謂之虚邪賊
　風避之有時恬憺虚無真氣從之病安從來○上古
　有真人者提挈天地把握陰陽呼吸精氣獨立守神
　肌肉若一
玉機真藏論曰凡治病察其形氣色澤脉之盛衰病之
　新故乃治之無後其時形氣相得謂之可治色澤以
　浮謂之易已脉從四時謂之可治脉弱以滑是有胃
　氣命曰易治取之以時形氣相失謂之難治色夭不
　澤謂之難已脉實以堅謂之益甚脉逆四時為不可
　治必察四難而明告之
疏五過論曰凡欲診病者必問飲食居處暴樂暴苦始
　樂後苦皆傷精氣精氣竭絶形體毁沮○治病之道
　氣内為寳循求其理求之不得過在表裏
六元正紀大論曰司氣以熱用熱無犯司氣以寒用寒
　無犯司氣以凉用凉無犯司氣以溫用溫無犯間氣
　同其主無犯異其主則小犯之是謂四畏必謹察之
　故曰無失天信無逆氣宜無翼其勝無贊其復是謂
　至治
至真要大論帝曰服寒而反熱服熱而反寒其故何也
　岐伯曰治其王氣是以反也○帝曰不治王氣而然
　者何也曰不治五味屬也夫五味入胃各歸所喜攻
　酸先入肝苦先入心甘先入脾辛先入肺鹹先入腎
　久而增氣物化之常也氣增而乆夭之由也○審察
　病機無失其宜此之謂也○補上治上制以緩補下
　治下制以急急則氣味厚緩則氣味薄適其至所此
　之謂也
根結篇曰形氣不足病氣有餘是邪勝也急寫之形氣
　有餘病氣不足急補之形氣不足病氣不足此陰陽
　氣俱不足也不可刺之刺之則重不足重不足則陰
　陽俱竭血氣皆盡五藏空虚筋骨髓枯老者絶滅壯
　者不復矣形氣有餘病氣有餘此陰陽俱有餘也急
　寫其邪調其虚實故曰有餘者寫之不足者補之此
　之謂也
刺法論帝曰五疫之至皆相染易如何可得不相移易
　者岐伯曰不相染者正氣存内邪不可干避其毒氣
　天牝從來復得其徃氣出於腦即不邪干(以上俱經/㫖)
　　　總論氣理(十六/)
夫人之有生無非受天地之氣化耳及其成形雖有五
　行五志五臟六腑之辨而總惟血氣為之用然血無
　氣不行血非氣不化故經曰血者神氣也然則血之
　與氣誠異名而同類而實惟氣為之主是以天地間
　陰陽變遷運數治亂凡神神奇奇作用於杳冥莫測
　之鄉者無非氣化之所為使能知此而氣得其正則
　何用弗臧一有違和而氣失其正則何徃弗否故帝
　曰百病生於氣也又近見應震王氏曰行醫不識氣
　治病從何據堪笑道中人未到知音處㫖哉斯言是
　實治身治病第一大綱而後學鮮有知者且軒岐言
　氣既已靡遺奈何久未發明終將冥諱故余摭其精
　微類述一十五條詳列如前俾後學得明造化之大
　源則因理觸機而拯濟無窮斯見軒岐贊育之恩與
　天地同矣峕崇禎丙子後學介賓謹識
　　　論調氣(十七/)
夫百病皆生於氣正以氣之為用無所不至一有不調
　則無所不病故其在外則有六氣之侵在内則有九
　氣之亂而凡病之為虚為實為熱為寒至其變態莫
　可名狀欲求其本則止一氣字足以盡之葢氣有不
　調之處即病本所在之處也是推明哲不凡者乃能
　獨見其處撮而調之調得其妙則猶之觧結也猶之
　雪汚也汚去結解而活人於舉指之間誠非難也然
　而人多難能者在不知氣之理并不知調之法即自
　河間相傳以來咸謂木香㯽榔可以調氣陋亦甚矣
　夫所謂調者調其不調之謂也凡氣有不正皆頼調
　和如邪氣在表散即調也邪氣在裏行即調也實邪
　壅滯瀉即調也虚羸困憊補即調也由是類推則凡
　寒之熱之溫之清之升之降之抑之舉之發之逹之
　刼之奪之堅之削之泄之利之潤之燥之収之澁之
　緩之峻之和之安之正者正之假者反之必清必靜
　各安其氣則無病不除是皆調氣之大法也此外有
　如按摩導引鍼灸熨洗可以調經絡之氣又如喜能
　勝憂悲能勝怒怒能勝思思能勝恐恐能勝喜可以
　調情志之氣又如五榖五果五莱五畜可以調化育
　之氣又如春夏養陽秋冬養陰避風寒節飲食慎起
　居和喜怒可以調衛生之氣及其至也則精氣有互
　根之用陰陽有顛倒之施或以塞之而實以通之或
　以啓之而實以封之或人見其有而我見其無或病
　若在此而反以治彼惟智者能見事之未然惟仁人
　能惜人之固有若此者何莫非調之之謂人能知此
　豈惟却病而凡内而身心外而庻政皆可因之而無
　弗調矣甚矣調之為義其道圓矣其用廣矣有神有
　據無方無隅有不可以言宣者言難盡意也有不可
　以迹拘者迹難求全也故余於本門但援經悉理不
　敢執方葢亦恐一曲之談有不可應無窮之變也倘
　有所須則各門具列論治所當互證酌宜而無負調
　和之手斯於斯道可無媿矣
　　　述古(十八/)　(共二條/)
張子和云九氣之氣如天地之氣常則安變則病而况
　人禀天地之氣五運迭侵於外七情交戰於中是以
　聖人嗇氣如持至寳庸人投物反傷太和此軒岐之
　所以謂諸痛皆因於氣百病皆生於氣遂有九氣不
　同之説氣本一也因所觸而為九怒喜悲恐寒炅驚
　思勞也○怒氣所致為嘔血為飱泄為煎厥為薄厥
　為陽厥為胸滿脇痛食則氣逆而不下為喘喝煩心
　為消癉為肥氣為目盲為耳門筋緩發於外為癰疽
　○喜氣所致為笑不休為毛革焦為肉病為陽氣不
　収甚則為狂○悲氣所致為陰縮為筋攣為肌痺為
　肺痿男為溲血女為血崩為酸鼻辛頞為目昏為少
　氣不能接息為泣則臀麻○恐氣所致為破䐃脱肉
　為骨痠痿厥為暴下清水為靣熱膚急為陰痿為懼
　而脱頥○驚氣所致為潮涎為目睘為口噤為痴癎
　為不省人事為僵仆久則為􁟍痺○思氣所致為不
　眠為嗜卧為昏瞀為中痞三焦閉塞為咽嗌不利為
　胆癉嘔苦為筋痿為白淫為得後與氣則快然而衰
　為不嗜食○寒氣所致為上下所出水液澄澈清冷
　下利青白○炅氣所致為喘嘔吐酸暴注下廹
丹溪曰氣無補法世俗之誤也氣實而壅盛者不必補
　内傷勞役正氣虚者不補而何若正氣虚而不補是
　虚而益虚則脾胃運化納受皆失其職陰不升而陽
　不降所謂天地不交之否也經曰虚者補之人參黃
　茋之屬是也若不審虚實悉以破氣行氣之藥與之
　以致天真元氣耗絶而死者醫殺之耳
　
　
　
　
　
　
　
　
　
　
　
　
　景岳全書卷三十六
欽定四庫全書
　景岳全書卷三十七
　　　　　　　　　　　　明　張介賔　撰
　　死生
　　　經義
　　　壽夭(一/)
上古天真論黃帝問於天師曰余聞上古之人春秋皆
　度百歳而動作不衰今時之人年半百而動作皆衰
　者時勢異耶人將失之耶岐伯曰上古之人其知道
　者法於陰陽和於術數食飲有節起居有常不妄作
　勞故能形與神俱而盡終其天年度百歳乃去今時
　之人不然也以酒為漿以妄為常醉以入房以欲竭
　其精以耗散其真不知持滿不時御神務快其心逆
　於生樂起居無節故半百而衰也
陰陽應象大論曰是以聖人為無為之事樂恬憺之能
　從欲快志於虚無之守故壽命無窮與天地終此聖
　人之治身也
天年篇帝曰願聞人之始生何氣築為基何立而為楯
　何失而死何得而生岐伯曰以母為基以父為楯失
　神者死得神者生也○帝曰人之壽夭各不同或卒
　死或病久願聞其道岐伯曰五臟堅固血脉和調肌
　肉解利皮膚緻宻營衛之行不失其常呼吸微徐氣
　以度行六腑化榖津液布揚各如其常故能久長○
　帝曰人之壽百歳而死何以致之岐伯曰使道隧以
　長基牆高以方通調營衛三部三里起骨高肉滿百
　歳乃得終○帝曰其不能終壽而死者何如岐伯曰
　其五臟皆不堅使道不長空外以張喘息暴疾又卑
　基牆薄脉少血其肉不石數中風寒血氣虚脉不通
　真邪相攻亂而相引故中壽而盡也
五閱五使篇曰脉出於氣口色見於明堂(詳靣病門/)
五色篇曰明堂者鼻也闕者眉間也庭者顔也蕃者頰
　側也蔽者耳門也其間欲方大去之十步皆見於外
　如是者壽必中百歳(詳靣病門/)
壽夭剛柔篇曰形與氣相任則壽不相任則夭皮與肉
　相果則壽不相果則夭血氣經絡勝形則壽不勝形
　則夭○形充而皮膚緩者則壽形充而皮膚急者則
　夭○形充而脉堅大者順也形充而脉小以弱者氣
　衰氣衰則危矣○形充而顴不起者骨小骨小則夭
　矣○形充而大肉䐃堅而有分者肉堅肉堅則壽矣
　形充而大肉無分理不堅者肉脆肉脆則夭矣○牆
　基卑高不及其地者不滿三十而死其有因加疾者
　不滿二十而死○平人而氣勝形者壽病而形肉脱
　氣勝形者死形勝氣者危矣
五常政大論曰陰精所奉其人壽陽精所降其人夭○
　帝曰一州之氣生化壽夭不同其故何也岐伯曰髙
　下之理地勢使然也崇高則陰氣治之汚下則陽氣
　治之陽勝者先天陰勝者後天此地理之常生化之
　道也帝曰其有壽夭乎曰高者其氣壽下者其氣夭
　地之小大異也小者小異大者大異故治病者必明
　天道地理陰陽更勝氣之先後人之壽夭生化之期
　乃可以知人之形氣矣
　　　神氣死證(二/)
五常政大論曰根於中者命曰神機神去則機息根於
　外者命曰氣立氣止則化絶
移精變氣論帝曰余欲臨病人觀死生决嫌疑欲知其
　要如日月光可得聞乎岐伯曰色脉者上帝之所貴
　也先師之所傳也色以應日脉以應月常求其要則
　其要也治之要極無失色脉用之不惑治之大則得
　神者昌失神者亡帝曰善
邪客篇曰心者五臟六腑之大主也精神之所舎也其
　藏堅固邪弗能容也容之則心傷心傷則神去神去
　則死矣
營衛生㑹篇曰營衛者精氣也血者神氣也血之與氣
　異名同類焉故奪血者無汗奪汗者無血故人有兩
　死而無兩生
疏五過論曰故貴脱勢雖不中邪精神内傷身必敗亡
湯液醪醴論帝曰形弊血盡而功不立者何岐伯曰神
　不使也帝曰何謂神不使曰鍼石道也精神不進志
　意不治故病不可愈今精壊神去營衛不可復収何
　者嗜欲無窮而憂患不止精神弛壊營濇衛除故神
　去之而病不愈也病成名曰逆則鍼石不能治良藥
　不能及也
逆調論曰人生與志不相有曰死
　　　陰陽死證(三/)
四氣調神論曰夫四時陰陽者萬物之根本也所以聖
　人春夏養陽秋冬養陰以從其根故與萬物浮沉於
　生長之門逆其根則伐其本壊其真矣故陰陽四時
　者萬物之終始也死生之本也逆之則災害生從之
　則苛疾不起是謂得道道者聖人行之愚者佩之從
　陰陽則生逆之則死從之則治逆之則亂反順為逆
　是謂内格
陰陽應象大論曰陽勝則身熱腠理閉喘麤為之俛仰
　汗不出齒乾以煩寃腹滿死能冬不能夏陰勝則身
　寒汗出身常清數慄而寒寒則厥厥則腹滿死能夏
　不能冬
壽夭剛柔篇曰陰陽俱動乍有形乍無形加以煩心命
　曰陰勝其陽此謂不表不裏其形不久
陰陽别論曰二陽之病發心脾有不得隱曲女子不月
　其傳為風消其傳為息賁者死不治
通天論曰太陽之人多陽而少陰必謹調之無脱其陰
　而瀉其陽陽重脱者易狂陰陽皆脱者暴死不知人
　也
陰陽二十五人篇曰火形之人似於赤帝好顔急心不
　壽暴死能春夏不能秋冬○水形之人似於黑帝善
　欺紿人戮死能秋冬不能春夏
至真要大論帝曰六氣之復何如岐伯曰厥陰之復甚
　則入脾衝陽絶死不治○少陰之復甚則入肺欬而
　鼻淵天府絶死不治○太陰之復甚則入腎竅寫無
　度太谿絶死不治○少陽之復甚則入肺欬而血泄
　尺澤絶死不治○陽明之復甚則入肝驚駭筋攣太
　衝絶死不治○太陽之復甚則入心善忘善悲神門
　絶死不治○陽明司天清復内餘欬不止白血出者
　死○乘年之虚則邪甚也失時之和亦邪甚也遇月
　之空亦邪甚也重感於邪則病矣○至而和則平至
　而甚則病至而反者病至而不至者病未至而至者
　病陰陽易者危反者死
五運行大論曰從其氣則和違其氣則病不當其位者
　病迭移其值者病失守其位者危尺寸反者死陰陽
　交者死先立其年以知其氣左右應見然後乃可以
　言死生之逆順
　　　脉色死證(四/)
平人氣象論曰人一呼脉四動以上曰死脉絶不至曰
　死乍疎乍數曰死○春胃微弦曰平弦多胃少曰肝
　病但弦無胃曰死○人以水榖為本故人絶水榖則
　死脉無胃氣亦死(上二條詳四/卷脉神章)○死心脉來前曲後
　居如操帯鈎曰心死死肺脉來如物之浮如風吹毛
　曰肺死死肝脉來急益勁如新張弓弦曰肝死死脾
　脉來鋭堅如鳥之啄如鳥之距如屋之漏如水之流
　曰脾死死腎脉來發如奪索辟辟如彈石曰腎死○
三部九候論曰五臟已敗其色必夭夭必死矣○形盛
　脉細少氣不足以息者危形瘦脉大胸中多氣者死
　○參伍不調者病三部九候皆相失者死○上下左
　右相失不可數者死○中部之候雖獨調與衆臟相
　失者死中藏之候相减者死○日内陷者死○脱肉
　身不去者死○中部乍疎乍數者死○真藏脉見者
　勝死○足太陽氣絶者其足不可屈伸死必戴眼○
　九候之脉皆沉細懸絶者為陰主冬故以夜半死○
　躁盛喘數者為陽主夏故以日中死○其脉乍數乍
　疎乍遲乍疾者日乘四季死○形肉已胱九候雖調
　猶死○若有七診之病其脉候亦敗者死矣必發噦
　噫○脉不徃來者死○皮膚著者死○瞳子高者太
　陽不足戴眼者太陽已絶此决死生之要不可不察
　也
方盛衰論曰形弱氣虚死形氣有餘脉氣不足死脉氣
　有餘形氣不死生
玉機真藏論曰形氣相失謂之難治色夭不澤謂之難
　已脉實以堅謂之益甚脉逆四時為不可治所謂逆
　四時者春得肺脉夏得腎脉秋得心脉冬得脾脉其
　至皆懸絶沉濇者命曰逆四時
大奇論曰胃脉沉鼓濇胃外鼓大心脉小堅急皆鬲偏
　枯男子發左女子發右不瘖舌轉可治三十日起其
　從者瘖三歳起年不滿二十者三歳死○脉至而摶
　血衂身熱者死○脉至浮合浮合如數一息十至以
　上是經氣予不足也微見九十日死○脉至如火薪
　然是心精之予奪也草乾而死○脉至如散葉是肝
　氣予虚也木華落而死○脉至如省客省客者脉塞
　而鼓是腎氣予不足也縣去棗華而死○脉至如丸
　泥是胃精予不足也榆莢落而死○脉至如横格是
　胆氣予不足也禾熟而死○脉至如弦縷是胞精予
　不足也病善言下霜而死不言可治○脉至如交漆
　交漆者左右傍至也微見三十日死○脉至如湧泉
　浮鼔肌中太陽氣予不足也少氣味韭英而死○脉
　至如頺土之狀按之不得是肌氣予不足也五色先
　見黑白壘發死○脉至如懸雍懸雍者浮揣切之益
　大是十二俞之予不足也水凝而死○脉至如偃刀
　偃刀者浮之小急按之堅大急五臟菀熱寒熱獨并
　於腎也如此其人不得坐立春而死○脉至如丸滑
　不直手不直手者按之不可得也是大腸氣予不足
　也棗葉生而死○脉至如華者令人善恐不欲坐卧
　行立常聼是小腸氣予不足也季秋而死
宣明五氣篇曰五邪所見春得秋脉夏得冬脉長夏得
　春脉秋得夏脉冬得長夏脉名曰陰出之陽病善怒
　不治是謂五邪皆同命死不治
玉版論要篇曰色夭靣脱不治百日盡已脉短氣絶死
　○病溫虚甚死○女子右為逆左為從男子左為逆
　右為從易重陽死重陰死
通評虚實論曰氣虚者肺虚也氣逆者足寒也非其時
　則生當其時則死○帝曰何謂重虚岐伯曰脉氣上
　虚尺虚是謂重虚帝曰何以治之曰所謂氣虚者言
　無常也尺虚者行步恇然脉虚者不象陰也如此者
　滑則生濇則死也○帝曰寒氣暴上脉滿而逆何如
　曰實而滑則生實而逆則死○帝曰脉實滿手足寒
　頭熱何如曰春秋則生冬夏則死○脉浮而濇濇而
　身有熱者死○帝曰其形盡滿何如曰其形盡滿者
　脉急大堅尺濇而不應也如是者從則生逆則死所
　謂從者手足溫也所謂逆者手足寒也
陰陽别論曰所謂陰者真臟也見則為敗敗必死也所謂
　陽者胃脘之陽也别於陽者知病處也别於陰者知
　死生之期○三陰俱摶二十日夜半死○二陰俱摶
　十三日夕時死○一陰俱摶十日平旦死○三陽俱
　摶且數三日死○三陰三陽俱摶心腹滿發盡不得
　隱曲五日死○二陽俱摶其病溫死不治不過十日
　死○凡持真脉之藏脉者肝至懸絶急十八日死○
　心至懸絶九日死○肺至懸絶十二日死○腎至懸
　絶七日死○脾至懸絶四日死
玉機真藏論曰真肝脉至中外急如循刀刃責責然如
　按琴瑟弦色青白不澤毛折乃死(五藏脉詳脉/神章真藏條)
終始篇曰脉口四盛且大且數者名曰溢陰溢陰為内
　關内關不通死不治(諸脉俱詳/開格門)
五臟生成篇曰凡相五色之奇脉靣黃目青靣黄目赤
　靣黄目白靣黄目黑者皆不死也○靣青目赤靣赤
　目白靣青目黑靣黑目白靣赤目青皆死也○故色
　見青如草茲者死黃如枳實者死黑如炲者死赤如
　衃血者死白如枯骨者死此五色之見死也○青如
　翠羽者生赤如雞冠者生黃如蟹腹者生白如豕膏
　者生黑如烏羽者生此五色之見生也
論疾診尺篇曰診寒熱赤脉上下至瞳子見一脉一歳
　死見一脉半一歳半死見二脉二歳死見二脉半二
　歳半死見三脉三歳死
　　　病傳死期(五/)
玉機真藏論曰五臟受氣於其所生傳之於其所勝氣
　舎於其所生死於其所不勝病之且死必先傳行至
　其所不勝病乃死此言氣之逆行也故死○肝受氣
　於心傳之於脾氣舎於腎至肺而死脾受氣於肺傳
　之於腎氣舎於心至肝而死肺受氣於腎傳之於肝
　氣舎於脾至心而死腎受氣於肝傳之於心氣舎於
　肺至脾而死此皆逆死也一日一夜五分之此所以
　言死生之旦暮也○帝曰五臟相通移皆有次五臟
　有病則各傳其所勝不治法三月若六月若三日若
　六日傳五臟而當死是順傳所勝之次也故曰别於
　陽者知病從來别於陰者知死生之期言知至其所
　困而死○風者百病之長也腎傳之心病筋脉相引
　而急病名曰瘛當此之時可灸可藥弗治滿十日法
　當死腎因傳之心心即復反傳而行之肺發寒熱病
　當三歳死
標本病傳論曰夫病傳者心病先心痛一日而欬三日
　脇支痛五日閉塞不通身熱體重三日不已死冬夜
　半夏日中○肺病喘欬三日而脇支滿痛一日身重
　體痛五日而脹十日不已死冬日入夏日出○肝病
　頭目眩脇支滿三日體重身痛五日而脹三日腰脊
　少腹痛脛痠三日不已死冬日入夏早食○脾病身
　痛體重一日而脹二日少腹腰脊痛脛痠三日背􁨌
　筋痛小便閉十日不已死冬人定夏晏食○腎病少
　腹腰脊痛胻痠三日背􁨌筋痛小便閉三日腹脹三
　日兩脇支痛三日不已死冬大晨夏晏晡○胃病脹
　滿五日少腹腰脊痛胻痠三日背􁨌筋痛小便閉五
　日身體重六日不已死冬夜半後夏日昳○膀胱病
　小便閉五日少腹脹腰脊痛胻痠一日腹脹一日身
　體痛二日不已死冬雞鳴夏下晡○諸病以次相傳
　如是者皆有死期不可刺間一藏止及至三四藏者
　乃可刺也
病傳論曰大氣入臟腹痛下淫可以致死不可以致生
　帝曰大氣入臟奈何岐伯曰病先發於心一日而之
　肺五日而之脾三日不已死冬夜半夏日中○病先
　發於肺三日而之肝一日而之脾五日而之胃十日
　不已死冬日入夏日出○病先發於肝三日而之脾
　五日而之胃三日而之腎三日不已死冬日入夏早
　食○病先發於脾一日而之胃二日而之腎三日而
　之膂膀胱十日不已死冬人定夏晏食○病先發於
　胃五日而之腎三日而之膂膀胱五日而上之心二
　日不已死冬夜半夏日昳○病先發於腎三日而之
　膂膀胱三日而上之心三日而之小腸三日不已死
　冬大晨夏晏晡○病先發膀胱五日而之腎一日而
　之小腸一日而之心二日不已死冬雞鳴夏下晡
氣厥論曰心移寒於肺肺消肺消者飲一溲二死不治
　○肝移熱於心則死○腎移熱於脾傳為虚腸澼死
　不可治
陰陽别論曰死陰之屬不過三日而死生陽之屬不過
　四日而已所謂生陽死陰者肝之心謂之生陽心之
　肺謂之死陰肺之腎謂之重陰腎之肝謂之辟陰死
　不治
　　　歳時死證(六/)
九宮八風篇曰太一移日天必應之以風雨以其日風
　雨則吉歳美民安少病矣因視風所從來而占之風
　從其所居之鄉來為實風主生長養萬物從其衝後
　來為虚風主殺主害者謹候虚風而避之故聖人日
　避虚邪之道如避矢石然邪弗能害此之謂也○風
　從西北方來名曰折風其傷人也内舎於小腸外在
　於手太陽脉脉絶則溢脉閉則結不通善暴死○三
　虚相摶則為暴病卒死
歳露論帝曰其有卒然暴病暴死者何也少師曰三虚
　者其死暴疾也得三實者邪不能傷人也帝曰願聞
　三虚曰乘年之衰逢月之空失時之和因為賊風所
　傷是為三虚故論不知三虚工反為粗帝曰願聞三
　實曰逢年之盛遇月之滿得時之和雖有賊風邪氣
　不能危之也○故諸逢其風而遇其雨者命曰遇歳
　露焉因歳之和而少賊風者民少病而少死歳多賊
　風邪氣寒温不和則民多病而死矣○帝曰虚邪之
　風其所傷貴賤何如候之奈何曰正月朔日太一居
　天留之宫其日西北風不雨人多死矣正月朔日平
　旦北風春民多死正月朔日平旦北風行民病多者
　十有三也正月朔日日中北風夏民多死正月朔日
　夕時北風秋民多死終日北風大病死者十有六○
　正月朔日風從南方來命曰旱鄉從西方來命曰白
　骨將國有殃人多死亡○正月朔日風從東方來發
　屋揚沙石國有大災也○正月朔日風從東南方來
　春有死亡○正月朔日天和溫不風糴賤民不病天
　寒而風糴貴民多病此所以候歳之風殘傷人者也
　○二月丑不風民多心腹病三月戌不溫民多寒熱
　四月已不暑民多癉病十月申不寒民多暴死○諸
　所謂風者皆發屋折樹木揚沙石起毫毛發腠理者
　也
本神篇曰心怵惕思慮則傷神神傷則恐懼自失破䐃
　脱肉毛悴色夭死於冬○脾憂愁而不解則傷意意
　傷則悗亂四肢不舉毛悴色夭死於春○肝悲哀動
　中則傷魂魂傷則狂忘不精不精則不正當人陰縮
　而攣筋兩脇骨不舉毛悴色夭死於秋○肺喜樂無
　極則傷魄魄傷則狂狂者意不存人皮革焦毛悴色
　夭死於夏○腎盛怒而不止則傷志志傷則喜忘其
　前言腰脊不可以俛仰屈伸毛悴色夭死於季夏○
　恐懼而不解則傷精精傷則骨痠痠厥精時自下○
　是故五臟主藏精者也不可傷傷則失守而陰虚陰
　虚則無氣無氣則死矣○是故用鍼者察觀病人之
　態以知精神魂魄之存亡得失之意五者以傷鍼不
　可以治之也
玉機真藏論曰大骨枯藁大肉陷下胸中氣滿喘息不
　便其氣動形期六月死真藏脉見乃予之期日○大
　骨枯藁大肉陷下胸中氣滿喘息不便内痛引肩項
　期一月死真藏脉見乃予之期日○大骨枯槀大肉
　陷下胸中氣滿喘息不便内痛引肩項身熱脱肉破
　䐃真藏見十日之内死○大骨枯藁大肉陷下肩髓
　内消動作益衰真藏來見期一歳死見其真藏乃與
　之期日○大骨枯藁大肉陷下胸中氣滿腹内痛心
　中不便肩項痛身熱破䐃脱肉目眶陷真藏見目不
　見人立死其見人者至其所不勝之時則死○急虚
　身中卒至五臟絶閉脉道不通氣不徃來譬於墮溺
　不可為期其脉絶不來若人一呼五六至其形肉不
　脱真藏雖不見猶死也
三部九候論曰寒熱病者以平旦死○熱中及熱病者
　以日中死○病風者以日夕死○病水者以夜半死
平人氣象論曰肝見庚辛死○心見壬癸死○脾見甲
　乙死○肺見丙丁死○腎見戊巳死○是謂真藏見
　皆死
氣交變大論曰歳木太過風氣流行脾土受邪上應歳
　星衝陽絶者死不治○歳火太過炎暑流行肺金受
　邪上應熒惑星太淵絶者死不治○歳土太過雨濕
　流行腎水受邪上應鎮星太谿絶者死不治○歳金
　太過燥氣流行肝木受邪上應太白星太衝絶者死
　不治○歳水太過寒氣流行邪害心火上應辰星神
　門絶者死不治
六元正紀大論帝曰六位之氣盈虚何如岐伯曰太少
　異也太者之至徐而常少者暴而亡○木鬰之發甚
　則耳鳴眩轉目不識人善暴僵仆○火鬰之發甚則
　瞀悶懊憹善暴死
六微㫖大論曰天符為熱法歳位為行令太一天符為
　貴人帝曰邪之中也奈何岐伯曰中熱法者其病速
　而危中行令者其病徐而持中貴人者其病暴而死
　○帝曰位之易也何如曰君位臣則順臣位君則逆
　逆則其病近其害速順則其病遠其害微所謂二火
　也
本病論帝曰人氣不足天氣如虚人神失守神光不聚
　邪鬼外干致有夭亡可得聞乎岐伯曰人之五臟一
　藏不足又㑹天虚感邪之至也○人憂愁思慮即傷
　心又或遇少陰司天天數不及此即天氣人氣同虚
　也又遇驚而奪精汗出於心因而三虚神明失守却
　遇火不及之歳有黑尸鬼犯之令人暴亡○人飲食
　勞倦即傷脾又或遇太陰司天天數不及此即人虚
　而天虚也又遇飲食飽甚汗出於胃醉飽行房汗出
　於脾因而三虚脾神失守却遇土不及之年即有青
　尸鬼犯之令人卒亡○人久坐濕地强力入水即傷
　腎因而三虚賢神失守却遇水不及之年有黃尸鬼
　見令人暴亡○人或恚怒氣逆土而不下即傷肝又
　遇厥陰司天天數不及此謂天虚人虚也又遇疾走
　恐懼汗出於肝神位失守神光不聚又遇木不及之
　年有白尸鬼犯之令人暴亡也○已上五失守者天
　虚而人虚也神遊失守其位即有五尸鬼干人令人
　暴亡也謂之曰尸厥○此謂得守者生失守者死得
　神者昌失神者亡
　　　諸經死證(七/)
經脉篇曰手太陰氣絶則皮毛焦太陰者行氣溫於皮
　毛者也故氣不榮則皮毛焦皮毛焦則津液去皮節
　津液去皮節則爪枯毛折毛折者則毛先死丙篤丁
　死火勝金也○手少陰氣絶則脉不通脉不通則血
　不流血不流則髦色不澤故其靣黑如漆柴者血先
　死壬篤癸死水勝火也○足太陰氣絶者則脉不榮
　肌肉唇舌者肌肉之本也脉不榮則肌肉軟則舌萎
　人中滿人中滿則唇反唇反者肉先死甲篤乙死木
　勝土也○足少陰氣絶則骨枯少陰者冬脉也伏行
　而濡骨髓者也故骨不濡則肉不能著也骨肉不相
　親則肉軟却肉軟却故齒長而垢髪無澤髪無澤者
　骨先死戊篤已死土勝水也○足厥陰氣絶則筋絶
　厥陰者肝脉也肝者筋之合也筋者聚於陰噐而脉
　絡於舌本也故脉弗榮則筋急筋急則引舌與卵故
　唇青舌卷卵縮則筋先死庚篤辛死金勝木也○五
　陰氣俱絶則目系轉轉則目運目運者為志先死志
　先死則遠一日半死矣○六陽氣絶則陰與陽相離
　離則腠理發泄絶汗乃出故旦占夕死夕占旦死○
診要經終論帝曰願聞十二經脉之終奈何岐伯曰太
　陽之脉其終也戴眼反折瘛瘲其色白絶汗乃出出
　則死矣○少陽終者耳聾百節皆縱目睘絶系絶系
　一日半死其死也色先青白乃死矣○陽明終者口
　目動作善驚妄言色黄其上下經盛不仁則終矣○
　少陰終者靣黑齒長而垢腹脹閉上下不通而終矣
　○太陰終者腹脹閉不得息善噫善嘔嘔則逆逆則
　靣赤不逆則上下不通不通則靣黑皮毛焦而終矣
　○厥陰終者中熱嗌亁善溺心煩甚則舌卷卵上縮
　而終矣○此十二經之所敗也
　　　諸病死證(八/)
脉要精微論曰五臟者中之守也言而微終日乃復言
　者此奪氣也衣被不歛言語善惡不避親疎者此神
　明之亂也倉廩不藏者是門户不要也水泉不止者
　是膀胱不藏也得守者生失守者死○夫五臟者身
　之强也頭者精明之府頭傾視深精神將奪矣背者
　胸中之腑背曲肩垂腑將壊矣腰者腎之腑轉摇不
　能腎將憊矣膝者筋之腑屈伸不能行則偻附筋則
　憊矣骨者髓之腑不能久立行則振掉骨將憊矣得
　强則生失强則死
玉版篇帝曰諸病皆有逆順可得聞乎岐伯曰腹脹身
　熱脉大是一逆也腹鳴而滿四肢清泄其脉大是二
　逆也衂而不止脉大是三逆也欬且溲血脱形其脉
　小勁是四逆也欬脱形身熱脉小以疾是五逆也如
　是者不過十五日而死矣○其腹大脹四末清脱形
　泄甚是一逆也腹脹便血其脉大時絶是二逆也欬
　溲血形肉脱脉搏是三逆也嘔血胸滿引背脉小而
　疾是四逆也欬嘔腹脹且飱泄其脉絶是五逆也如
　是者不過一時而死矣
五禁篇帝曰何謂五逆岐伯曰熱病脉靜汗已出脉躁
　盛是一逆也病泄脉洪大是二逆也著脾不移䐃肉
　破身熱脉偏絶是三逆也淫而奪形身熱色夭然白
　及後下血衃血衃篤重是四逆也寒熱奪形脉堅搏
　是謂五逆也
玉機真藏論曰五實死五虚死帝曰願聞五實五虚岐
　伯曰脉盛皮熱腹脹前後不通悶瞀此謂五實○脉
　細皮寒氣少泄利前後飲食不入此謂五虚○帝曰
　其時有生者何也岐伯曰漿粥入胃注泄止則虚者
　活身汗得後利則實者活此其候也
保命全形論曰夫鹽之味鹹者其氣令器津泄弦絶者
　其音嘶敗木敷者其葉發病深者其聲噦人有此三
　者是謂壊腑毒藥無治短鍼無取
五色篇雷公曰人不病卒死何以知之帝曰大氣入於
　臟腑者不病而卒死矣○雷公曰病小愈而卒死者
　何以知之帝曰赤色出兩顴大如母指者病雖小愈
　必卒死黑色出於庭大如母指者必不病而卒死○
奇病論帝曰有癃者一日數十溲此不足也身熱如炭
　頸膺如格人迎躁盛喘息氣逆此有餘也太陰脉細
　微如髪者此不足也其病安在名為何病岐伯曰病
　在太陰其盛在胃頗在肺病名曰厥死不治此所謂
　五有餘二不足也帝曰何謂五有餘二不足曰所謂
　五有餘者五病之氣有餘也二不足者亦病氣之不
　足也今外得五有餘内得二不足此其身不表不裏
　亦正死明矣
陽明脉解篇曰陽明厥則喘而惋惋則惡人帝曰或喘
　而死者或喘而生者何也岐伯曰厥逆連藏則死連
　經則生
厥論曰三陰俱逆不得前後使人手足寒三日死○少
　陽厥逆機關不利腰不可以行項不可以顧發腸癰
　不可治驚者死○手心主少陰厥逆心痛引喉身熱
　死不可治(詳厥逆門/)
通評虚實論帝曰消癉虚實何如岐伯曰脉實大病久
　可治脉懸小堅病久不可治○帝曰癲疾何如曰脉
　搏大滑久自己脉小堅急死不治帝曰癲疾之脉虚
　實何如曰虚則可治實則死○帝曰腸澼便血何如
　曰身熱則死寒則生腸澼下白沫何如曰脉沉則生
　脉浮則死帝曰腸澼下膿血何如曰脉懸絶則死滑
　大則生
癲狂篇曰癲疾者癲發如狂者死不治
厥病篇曰風痺淫濼病不可已者足如履氷時如入湯
　中股脛淫濼煩心頭痛時嘔時悗眩已汗出久則目
　眩悲以喜恐短氣不樂不出三年死也○真心痛手
　足清至節心痛甚旦發夕死夕發旦死○真頭痛頭
　痛甚腦盡痛手足寒至節死不治
痺論帝曰痺其時有死者或疼久者或不已者其故何
　也岐伯曰其入臟者死其留連筋骨間者疼久其留
　皮膚間者易已
　　　傷寒死證(九/)　(俱詳列傷寒/瘟疫二門)
熱病篇曰三陰三陽五臟六腑皆受病營衛不行五臟
　不通則死矣
　　　誤治死證(十/)
六元正紀大論曰大積大聚其可犯也衰其大半而止
　過者死
診要經終篇曰凡刺胸腹者必避五臟中心者環死中
　脾者五日死中腎者七日死中肺者五日死中膈者
　皆為傷中其病雖愈不過一歳死
刺禁論曰臟有要害不可不察肝生於左肺藏於右心
　部於表腎治於裏脾為之使胃為之市膈盲之上中
　有父母七節之傍中有小心從之有福逆之有咎○
　刺中心一日死其動為噫○刺中肝五日死其動為
　語○刺中腎六日死其動為嚏○刺中肺三日死其
　動為欬○刺中脾十日死其動為呑○刺中膽一日
　半死其動為嘔○刺􁀙上中大脉血出不止死○刺
　靣中溜脉不幸為盲○刺頭中腦户入腦立死○刺
　陰股中大脉血出不止死○刺臂太陰脉出血多立
　死
小鍼解曰取五脉者死言病在中氣不足但用鍼盡大
　瀉其諸陰之脉也○取三陽之脉者唯言盡寫三陽
　之氣令病人恇然不復也○奪陰者死言取尺之五
　里五徃者也○奪陽者狂正言也○所謂五臟之氣
　已絶於内者脉口氣内絶不至反取其外之病處與
　陽經之合有留鍼以致陽氣陽氣至則内重竭重竭
　則死矣其死也無氣以動故靜○所謂五臟之氣已
　絶於外者脉口氣外絶不至反取其四末之輸有留
　鍼以致其陰氣陰氣至則陽氣反入入則逆逆則死
　矣其死也陰氣有餘故躁
玉版篇曰夫鍼之與五兵其孰小乎能殺生人不能起
　死者也帝曰願卒聞之岐伯曰經隧者五臟六腑之
　大絡也迎而奪之而已矣帝曰上下有數乎曰迎之
　五里中道而止五至而已五徃而藏之氣盡矣故五
　五二十五而竭其輸矣此所謂奪其天氣者也帝曰
　願卒聞之曰闚門而刺之者死於家中入門而刺之
　者死於堂上
　　　癰疽死證(十一/)
癰疽篇玉版篇等義俱詳列外科
　　　絶榖死證(十二/)
平人絶榖篇帝曰願聞人之不食七日而死何也伯高
　曰神者水榖之精氣也故腸胃之中常留榖二斗水
　一斗五升故平人日再後後二升半一日中五升七
　日五七三斗五升而留水榖盡矣故平人不食飲七
　日而死者水榖精氣津液皆盡故也
　　　乳子死證(十三/)
通評虚實論帝曰乳子而病熱脉懸小者何如岐伯曰
　手足溫則生寒則死○帝曰乳子中風熱喘鳴肩息
　者何如岐伯曰喘鳴肩息者脉實大也緩則生急則
　死
論疾診尺篇曰嬰兒病其頭毛皆逆上者必死
熱病篇曰老人嬰兒熱而腹滿者死
　　　述古(十四/)
華元化曰不病而五行絶者死○不病而性變者死○
　不病而暴語妄者死○不病而暴不語者死○不病
　而喘息者死○不病而强中者死○不病而暴目盲
　者死○不病而暴腫滿者死○不病而大便結者死
　○不病而暴無脉者死○不病而暴昏冐如醉者死
　○此内外先盡故也逆者即死順者二年無有生者
　也
　
　
　
　
　
　
　
　
　景岳全書卷三十七
欽定四庫全書
　景岳全書卷三十八
　　　　　　　　　　　　明　張介賓　撰
　　總論
　　　婦人九證
婦人諸病本與男子無異而其有異者則惟經水胎産
　之屬故本門亦止列此九證曰○經脈類○胎孕類
　○産育類○産後類○帶濁類○乳病類○子嗣類
　○癥瘕類○前陰類○凡此九者乃其最切之病不
　得不另詳方論此外雜證但與男子相同者自有各
　門論治之法故不以男女分而資嚽於此
　　　論難易(二/)
諺云寧治十男子莫治一婦人此謂婦人之病不易治
　也何也不知婦人之病本與男子同而婦人之情則
　與男子異盖以婦人幽居多鬱常無所伸陰性偏抝
　每不可解加之慈戀愛憎嫉妬憂恚罔知義命每多
　怨尤或有懷不能暢遂或有病不可告人或信師巫
　或畏藥餌故染著堅牢根深蔕固而治之有不易耳
　此其情之使然也然尚有人事之難如冦宗奭引黄
　帝之論曰凡治病察其形氣色澤形氣相得謂之可
　治色澤以浮謂之易已形氣相失色夭不澤謂之難
　治又曰診病之道觀人勇怯骨肉皮膚能知其虚實
　以為診法故曰治之要極無失色脈此治之大則也
　今富貴之家居奥室之中處帷幔之内復有以綿帕
　幪其手者既不能行望色之神又不能盡切脈之巧
　使脈有弗合未免多問問之覺繁必謂醫學不精往
　往并藥不信不知問亦非易其有善問者正非醫之
　善者不能也望聞問切欲於四者去其三吾恐神醫
　不神矣世之通患若此最多此婦人之所以不易也
　故凡醫家病家皆當以此為意
　　經脈類
　　　經脈之本(三/)
上古天真論曰女子二七天癸至任脈通太衝脈盛月
　事以時下故有子盖天癸者言後天之陰氣陰氣足
　而月事通是即所為月經也正以女體屬陰其氣應
　月月以三旬而一盈經以三旬而一至月月如期經
　常不變故謂之月經又謂之月信夫經者常也一有
　不調則失其常度而諸病見矣然經本陰血何臟無
　之惟臟腑之血皆歸衝脈而衝為五臟六腑之血海
　故經言太衝脈盛則月事以時下此可見衝脈為月
　經之本也然血氣之化由於水穀水穀盛則血氣亦
　盛水穀衰則血氣亦衰而水穀之海又在陽明考之
　痿論曰陽明者五臟六腑之海主潤宗筋宗筋主束
　骨而利機闗也衝脈者經脈之海也主滲灌谿谷與
　陽明合於宗筋陰陽總宗筋之㑹㑹於氣街而陽明
　為之長是以男精女血皆由前陰而降此可見衝脈
　之血又總由陽明水穀之所化而陽明胃氣又為衝
　脈之本也故月經之本所重在衝脈所重在胃氣所
　重在心脾生化之源耳其他如七情六淫飲食起居
　之失宜者無非皆心脾胃氣之賊何者當顧何者當
　去學者於此當知所從矣
　　　經脈諸臟病因(四/)
女人以血為主血旺則經調而子嗣身體之盛衰無不
　肇端於此故治婦人之病當以經血為先而血之所
　主在古方書皆言心主血肝藏血脾統血故凡傷心
　傷脾傷肝者均能為經脈之病又曰腎為陰中之陰
　䁂主閉藏肝為陰中之陽肝主疎泄二藏俱有相火
　其系上屬於心故心火一動則相火翕然從之多致
　血不靜而妄行此固一說然相火動而妄行者有之
　由火之盛也若中氣脫䧟及門户不固而妄行者亦
　有之此由脾腎之虚不得盡言為火也再如氣道逆
　而不行者有之由肝之滯也若精血敗而不行者亦
　有之此由真陰之枯竭其證極多不得誤以為滯也
　是固心脾肝腎四臟之病而獨於肺臟多不言及不
　知血之行與不行無不由氣如經脈别論曰飲入於
　胃游溢精氣上輸於脾脾氣散精上歸於肺通調水
　道下輸膀胱水精四布五經並行合於四時五行陰
　陽揆度以為常也此言由胃達脾由脾達肺而後𫝊
　布諸經故血脫者當益氣血滯者當調氣氣主於肺
　其義可知是皆諸經之當辨者如此然其微甚本末
　則猶有當辨者盖其病之肇端則或由思慮或由鬱
　怒或以積勞或以六淫飲食多起於心肺肝脾四臟
　及其甚也則四臟相移必歸脾腎盖陽分日虧則飲
　食日減而脾氣胃氣竭矣陰分日虧則精血日涸而
　衝任腎氣竭矣故予曰陽邪之至害必歸陰五臟之
　傷窮必及腎此源流之必然即治療之要著故凡治
　經脈之病或其未甚則宜解初病而先其所因若其
　已劇則必計所歸而專當顧本甚至脾腎大傷泉源
　日涸由色淡而短少由短少而㫁絶此其枯竭已甚
　也昧者無知田云積血而通之破之禍不旋踵矣
　　　經不調(五條/)
經血為水穀之精氣和調於五臟灑陳於六腑乃能入
　於脈也凡其源源而來生化於脾總統於心藏受於
　肝宣布於肺施泄於腎以灌溉一身在男子則化而
　為精婦人則上為乳汁下歸血海而為經脈但使精
　氣無損情志調和飲食得宜則陽生陰長而百脈克
　實又何不調之有苟不知慎則七情之傷為甚而勞
　倦次之又或為慾不謹强弱相陵以致衝任不守者
　亦復不少此外則外感内傷或醫藥誤謬但傷營氣
　無不有以致之凡人有衰弱多病不耐寒暑不勝勞
　役雖先天稟弱者常有之然有以氣血方長而縱情
　虧損或精血未滿而早為斵喪致傷生化之源則終
　身受害此未病之先所當深察而調之者也○若欲
　調其既病則惟虚實陰陽四者為要丹溪曰先期而
　至者血熱也後期而至者血虚也王子亨曰陽太過
　則先期而至陰不及則後時而來其有乍多乍少㫁
　絶不行崩漏不止皆由陰陽盛衰所致是固不調之
　大略也然先期而至雖曰有火若虚而挾火則所重
　在虚當以養營安血為主矧亦有無火而先期者則
　或補中氣或固命門皆不宜過用寒涼也後期而至
　者本屬血虚然亦有血熱而燥瘀者不得不為清補
　有血逆而留滯者不得不為疎利總之調經之法但
　欲得其和平在詳察其脈證耳若形氣脈氣俱有餘
　方可用清用利然虚者極多實者極少故調經之要
　貴在補脾胃以資血之源養腎氣以安血之室知斯
　二者則盡善矣若營氣本虚而不知培養則未有不
　日枯而竭者不可不察也○凡經行之際大忌寒涼
　等藥飲食亦然
初虞世曰經以月至有常也其來過與不及皆謂之病
　若榮血虧損不能滋養百骸則髪落面黄羸瘦燥熱
　燥氣盛則金受邪金受邪則為欬為𠻳為肺癰為肺
　痿必矣但助胃壯氣則榮血生而經自行若果怒氣
　逆經閉不行當用行氣破血之劑
褚氏遺書精血篇曰男子精未通而御女以通其精則
　五體有不滿之處異日有難狀之疾陰已痿而思色
　以降其精則精不出而内敗小便澁而為淋精已耗
　而復竭之則大小便牽痛愈痛則愈便愈便則愈痛
　女人天癸既至踰十年無男子合則不調未踰十年
　思男子合亦不調不調則舊血不出新血誤行或漬
　而入骨或變而為腫後雖合而難子合多則瀝枯虚
　人産衆則血枯殺人觀其精血思過半矣
産寶方序論曰婦人以血為基本苟能謹於調䕶則血
　氣宣行其神自清月水如期血凝成孕若脾胃虚弱
　不能飲食營衛不足月經不行肌膚黄燥面無光澤
　寒熱腹痛難於子息或帶下崩漏血不流行則成瘕
　證
薛立齋曰經云二陽之病發心脾有不得隠曲為女子
　不月故心脾平和則百骸五臟皆潤澤而經候如常
　苟或心脾受傷則血無所養亦無所統而月經不調
　矣是故調經者當理心脾為主丹溪先生亦曰先期
　而至者血熱也後期而至者血虚也竊謂先期而至
　者有因脾經血燥有因脾經鬱火有因肝經怒火有
　因血分有熱有因勞役動火過期而至者有因脾經
　血虚有因肝經血虚有因氣虚血弱主治之法脾經
　血燥者加味逍遙散脾經鬱滯者歸脾湯肝經怒火
　者加味小柴胡湯血分有熱者加味四物湯勞役動
　火者補中益氣湯○其過期而至者若脾經血虚宜
　人參養營湯肝經血少宜六味地黄丸氣虚血弱宜
　八珍湯盖血生於脾故云脾統血凡血病當用苦甘
　之劑以助其陽氣而生陰血俱屬不足也大凡肝脾
　血燥四物湯為主肝脾血弱補中益氣湯為主肝脾
　鬱結歸脾湯為主肝經怒火加味逍遥散為主
　又曰胃者衛之源脾者榮之本榮出中焦衛出上焦
　衛不足益之必以辛榮不足補之必以甘甘辛相合
　脾胃健而榮衛生是以氣血俱旺也或因勞心虚火
　妄動月經錯行宜安心補血瀉火此東垣先生治法
　也
　又曰人之少有老態不耐寒暑不勝勞役四時迭病
　皆因氣血方長而勞心虧損或精血未滿而早年斵
　喪故其見證難以名狀若左尺脈虚弱或細數是左
　腎之真陰不足也用六味丸右尺脈遲軟或沉細而
　數欲絶是命門之相火不足也用八味丸至於兩尺
　㣲弱是陰陽俱虚用十補丸此皆滋其化源也不可
　輕用黄栢知母之類設或六淫外侵而見證亦因其
　氣内虚而外邪湊集耳尤宜用前藥
　　　調經論外備用方
加味八珍湯(婦九四經/補虚調)　　調胃養營湯(婦九五經/退熱調)
金匱膠艾湯(婦九三血不止/勞傷經)良方當歸散(婦九六止/妄行不)
四物二連湯(婦百十三/血虚内熱)　　補肝散(婦九二調/虚弱不)
益陰腎氣丸(補一二五/血虚不調)　　丹參散(婦九七血/調經止)
琥珀散(婦百二經/逐瘀通)　　　　白芷散(婦一二六/固經)
良方黄龍湯(婦八五感/經後外)　　良方人參湯(婦七七經/補虚調)
十全大補湯(補二十血/温補氣)　　六物煎(新因二十/虚補最妙)
　　　血熱經早(六/)
凡血熱者多有先期而至然必察其陰氣之虚實若形
　色多赤或紫而濃或去多其脈洪滑其藏氣飲食喜
　冷畏熱皆火之類也
　治血熱有火者宜清化飲主之若火之甚者如抽薪
　飲之類亦可暫用但不可以假火作真火以虚火作
　實火也○大都熱則善流而愆期不至者如續斷地
　榆丹參茜根梔子之屬皆可用○若㣲火陰虚而經
　多早者治宜滋陰清火用保陰煎之類主之○所謂
　經早者當以每月大概論所謂血熱者當以通身藏
　象論勿以素多不調而偶見先期者為早勿以脈證
　無火而單以經早者為熱○若脈證無火而經早不
　及期者乃其心脾氣虚不能固攝而然宜大營煎大
　補元煎或五福飲加杜仲五味子之類主之此輩極
　多若作火治必誤之矣○若一月二三至或半月或
　旬日而至者此血氣敗亂之證當因其寒熱而調治
　之不得以經早者並論
　　　血熱論外方
良方續㫁湯(婦二二/)　　　四物二連湯(婦百十三/)
二黄散(婦二十/)　　　　　一母丸(婦三七/)
良方當歸散(婦九六/)　　　延年益嗣丹(婦一三五/)
竒效四物湯(婦百十一/)　　子芩散(婦一二二/)
　　　血熱經遲(七/)
血熱者經期常早此營血流利及未甚虧者多有之其
　有陰火内爍血本熱而亦每過期者此水虧血少燥
　澁而然治宜清火滋陰以加味四物湯加減一陰煎
　滋陰八味丸之類主之
　　　血寒經遲(八/)
凡血寒者經必後期而至然血何以寒亦惟陽氣不足
　則寒從中生而生化失期是即所謂寒也至若陰寒
　由外而入生冷由内而傷或至血逆或為疼痛是又
　寒滯之證非血寒經遲之謂也當詳辨之
　凡陽氣不足血寒經遲者色多不鮮或色見沉黒或
　澁滯而少其脈或㣲或細或沉遲弦澁其藏氣形氣
　必惡寒喜煖凡此者皆無火之證治宜温養血氣以
　大營煎理陰煎之類加減主之○大約寒則多滯宜
　加薑桂吳茱萸蓽撥之類甚者須加附子
　　　血寒論外方
五物煎(新因三/)　　　　　烏雞煎丸(婦一四二/)
増損四物湯(婦百十/)　　　四神散(婦七五/)
　　　血虚經亂(九/)
凡女人血虚者或遲或早經多不調此當察藏氣審陰
　陽詳㕘形證脈色辨而治之庶無誤也盖血虚之候
　或色淡或澁少或過期不至或行後反痛痛則喜煖
　喜按或經後則困憊難支腰膝如折或脈息則㣲弱
　弦澁或飲食素少或形色薄弱凡經有不調而值此
　不足之證皆不可妄行尅削及寒涼等劑再傷脾腎
　以伐生氣則惟有日甚矣○凡肝脾血虚㣲滯㣲痛
　者宜四物湯主之或加桂肉或加黄岑隨寒熱而用
　之自無不可○三陰虧弱無熱無寒平藏者宜小營
　煎五福飲六物煎之類主之此常人最宜之劑或八
　珍湯十全大補湯之類皆宜擇用○三陰虧弱兼陽
　虚者宜大營煎理陰煎之類主之○憂思過度心脾
　受傷者七福飲歸脾湯之類主之○脾土不健飲食
　減少宜燥宜温者温胃飲理中湯之類主之○脾土
　虚䧟不能統攝營氣而為漏為頻者宜五福飲歸脾
　湯壽脾煎秘元煎或四君子加芎歸主之○肝虚不
　能藏血或多驚惕或多小腹急痛宜三陰煎補肝散
　之類主之○若陰血虚水不制火而邪火盛者或為
　夜熱盜汗或為煩渴生痰是即勞損之漸速宜調治
　用一二三四五陰等煎擇宜治之否則恐成血枯也
　　　腎虚經亂(十/)
婦人因情慾房室以致經脈不調者其病皆在腎經此
　證最多所當辨而治之
　凡慾念不遂沉思積鬱心脾氣結致傷衝任之源而
　腎氣日消輕則或早或遲重則漸成枯閉此宜兼治
　心脾腎以逍遥飲秘元煎之類主之○若或慾火熾
　盛以致真陰日潰者宜保陰煎滋陰八味丸之類主
　之○若房室縱肆不慎者必傷衝任之流而腎氣不
　守治須扃固命門宜固陰煎秘元煎之類主之○若
　左腎真陰不足而經脈不調者宜左歸飲左歸丸六
　味地黄丸之類主之○若右腎真陰不足而經有不
　調者宜右歸飲右歸丸八味地黄丸之類主之○若
　思鬱不解致病者非得情舒願遂多難取效房室不
　慎致病者使非勇於節慾亦難全恃藥餌也
　　　經期腹痛(十一/)
經行腹痛證有虚實實者或因寒滯或因血滯或因氣
　滯或因熱滯虚者有因血虚有因氣虚然實痛者多
　痛於未行之前經通而痛自減虚痛者於既行之後
　血去而痛未止或血去而痛益甚大都可按可揉者
　為虚拒按拒揉者為實有滯無滯於此可察但實中
　有虚虚中亦有實此當於形氣稟質兼而辨之當以
　察意言不能悉也
　凡婦人經期有氣逆作痛全滯而不虚者須順其氣
　宜調經飲主之甚者如排氣飲之類亦可用○若血
　淤不行全滯無虚者但破其血宜通瘀煎主之○若
　氣血俱滯者宜失笑散主之○若寒滯於經或因外
　寒所逆或素日不慎寒涼以致凝結不行則留聚為
　痛而無虚者須去其寒宜調經飲加薑桂吳茱萸之
　類主之或和胃飲亦可酌用○若血熱血燥以致滯
　澁不行而作痛者宜加味四物湯或用保陰煎去續
　㫁加減主之○以上五證但察其有滯無虚方是真
　實若或兼虚弗得任行尅伐
　凡婦人經行作痛挾虚者多全實者少即如以可按
　拒按及經前經後辨虚實固其大法也然有氣血本
　虚而血未得行者亦每拒按故於經前亦常有此證
　此以氣虚血滯無力流通而然但察其形證脈息凡
　涉虚弱不足而經滯作痛者惟用决津煎五物煎加
　減主之其效如神或用四神散之類亦可○若痛在
　經後者多由血虚當用大小營煎隨宜加減治之或
　四物八珍俱可用然必察其寒熱虚實以為佐使自
　無不效其有餘滯未行者惟决津煎為妙○凡婦人
　但遇經期則必作痛或食則嘔吐肢體困倦或兼寒
　熱者是必素稟氣血不足止宜八珍湯大營煎之類
　若虚而寒甚者宜理陰煎漸加培補久必自愈有因
　帶濁多而虚痛者亦宜大小營煎隨其寒熱加佐使
　主之
立齋曰前證若風寒傷脾者六君加炮薑思慮傷血者
　四物加參术思慮傷氣者歸脾加柴梔鬱怒傷血者
　歸脾逍遙兼服
　　　經痛論外方
温經湯(婦百三/寒痛)　　　　　交加散(婦百作痛/結聚)
醋附丸(婦百七痛/行滯止)　　　　牛膝散(婦九九痛/通經止)
薑黄散(婦百一痛/逐瘀止)　　　　當歸沒藥丸(婦百六痛/血瘀作)
𤣥胡當歸散(婦九八痛/血逆作)　　琥珀丸(婦一三四/)
　　　崩淋經漏不止(十二/)
崩漏不止經亂之甚者也盖亂則或前或後漏則不時
　妄行由漏而淋由淋而崩總因血病而但以其㣲甚
　耳陰陽别論曰陰虚陽摶謂之崩百病始生篇曰陽
　絡傷則血外溢陰絡傷則血内溢故凡陽摶必屬陰
　虚絡傷必致血溢知斯二者而崩淋之義及治療之
　法思過半矣惟是陰虚之説則但傷營氣無匪陰虚
　而五臟之陰皆能受病故神傷則血無所主病在心
　也氣傷則血無所從病在肺也意傷則不能統血攝
　血病在脾也魂傷則不能畜血藏血病在肝也志傷
　則不能固閉真陰病在腎也所以五臟皆有陰虚五
　臟皆有陽摶故病陰虚者單以臟氣受傷血因之而
　失守也病陽摶者兼以火居陰分血得熱而妄行也
　凡治此之法宜審臟氣宜察陰陽無火者求其臟而
　培之補之有火者察其經而清之養之此不易之良
　法也然有火者不得不清但元氣既虚極多假熱設
　或不明真假而誤用寒涼必復傷脾胃生氣日見殆
　矣先賢有云凡下血證須用四君子輩以收功又云
　若大吐血後毋以脈診當急用獨參湯救之厥㫖深
　矣故凡見血脫等證必當用甘藥先補脾胃以益發
　生之氣盖甘能生血甘能養營但使脾胃氣强則陽
　生陰長而血自歸經矣故曰脾統血
一治崩淋經漏之法○若陰虚血熱妄行者宜保陰煎
　加減一陰煎○若火盛迫血妄行而無虚證者宜徙
　薪飲黄芩散加續㫁丹參○若血熱兼滑者宜保陰
　煎槐榆散生地黄湯○若肝經怒火動血者加味四
　物湯○若肝經怒火動血逆氣未散者化肝煎或保
　陰煎加減主之○若血有滯逆而妄行者四物湯丹
　參散○若營氣不足血不能調而妄行者五福飲四
　物湯四君子湯八珍湯擇宜用之○若脾氣虚䧟不
　能收攝而脫血者壽脾煎歸脾湯四君子加芎歸再
　甚者舉元煎○若脾腎虚寒兼嘔兼溏泄而畏寒者
　理陰煎五君子煎理中湯○若陽氣大虛脫䧟者四
　維散○若脾腎陰氣不固者固陰煎五陰煎秘元煎
　○若肝膽氣虚不能藏血者必多驚恐畏怯宜五福
　飲七福飲八珍湯兼陽虚者仍加薑桂○若去血過
　多血脫氣竭者當速用獨參湯提握其氣以防脫絶
　或用當歸補血湯○若崩淋既久血滑不禁宜澁宜
　固者龍骨散如聖散七灰散之類同人參兼用之○
　凡血淋治法大約如前但其穢臭脈滑者多火宜從
　清涼若腥臭清寒脈細者多寒必須温補其或久病
　則精去無窮尾閭易竭非大加培補不可惟固陰煎
　及十全大補湯之類為宜
一崩淋之病有暴崩者有久崩者暴崩者其來驟其治
　亦易久崩者其患深其治亦難且凡血因崩去勢必
　漸少少而不止病則為淋此等證候未有不由憂思
　鬱怒先損脾胃次及衝任而然者崩淋既久真陰日
　虧多致寒熱欬嗽脈見弦數或豁大等證此乃元氣
　虧損陰虚假熱之脈尤當用參地歸术甘温之屬以
　峻培本源庶可望生但得胃氣未敗受補可救若不
　能受補而日事清涼以苟延目前則終非吉兆也
一崩淋病治有五臟之分然有可分者有不可分者可
　分者如心肺居於膈上二陽臟也肝脾腎居於膈下
　三陰臟也治陽者宜治其氣治陰者宜治其精此可
　分之謂也然五臟相移精氣相錯此又其不可分者
　也即如病本於心君火受傷必移困於脾土故治脾
　即所以治心也病本於肺治節失職必殘及於腎水
　故治腎即所以治肺也脾為中州之官水穀所司餉
　道不資必五路俱病不究其母則必非治脾良䇿肝
　為將軍之官鬱怒是病勝則伐脾敗則自困不知强
　弱則攻補不無倒施不獨此也且五臟五氣無不相
　涉故五臟中皆有神氣皆有肺氣皆有胃氣皆有肝
　氣皆有腎氣而其中之或此或彼或利或害各有互
　相倚伏之妙故必悟藏氣之大本其强弱何在死生
　之大權其緩急何在精氣之大要其消長何在攻補
　之大法其先後何在斯足稱慧然之明哲若謂心以
　棗仁逺志肺以桔梗麥冬脾以白术甘草肝以青皮
　芍藥腎以獨活𤣥參之類是不過膚毛之見又安知
　性命之道也諸證皆然不止崩淋者若此
一婦人於四旬外經期將㫁之年多有漸見阻隔經期
　不至者當此之際最宜防察若果氣血和平素無他
　疾此固漸止而然無足慮也若素多憂鬱不調之患
　而見此過期阻隔便有崩决之兆若隔之淺者其崩
　尚輕隔之久者其崩必甚此因隔而崩者也當預服
　四物八珍之類以調之否則恐其鬱久而决則為患
　滋大也○若其既崩之後則當辨其有火無火有火
　者因火逼血宜保陰煎主之無火者因隔而决或其
　有滯當去其故而養其新宜調經飲先以理之然後
　各因其宜可養則養用小營煎可固則固用固陰煎
　之類主之
王叔和曰五崩何等曰白崩者形如涕赤崩者形如絳
　津黄崩者形如爛𤓰青崩者形如藍色黒崩者形如
　衃血也
立齋曰前證治法固脾胃虧損不能攝血歸源者用六
　君加芎歸柴胡○若因肝經之火而血下行用竒效
　四物湯或四物加柴梔苓术○若肝經風熱而血妄
　行用加味逍遙散或小柴胡加梔芍丹皮○若怒動
　肝火而血沸騰亦用前藥○若脾經鬱結而血不歸
　經用歸脾加柴梔丹皮○若悲傷胞絡而血下崩用
　四君加柴梔升麻
　附按　大尹王天成之内久患崩自服四物涼血之
　劑或作或徹因怒發熱其血不止服前藥不應乃主
　降火更加脇腹大痛手足俱冷余曰此脾胃虚寒所
　致先用附子理中湯熱退痛止又用濟生歸脾湯補
　中益氣湯崩血頓愈若泥痛無補法則誤矣
血崩簡易方
　一方　治風熱血崩用荆芥穂燈火燒焦為末每服
　　一二錢童便調服
　一方　治血崩用陳槐花一兩百草霜半兩為末每
　　服一二錢燒紅秤錘焠酒服
　　　崩漏論外方
増損四物湯(婦百十攝/虚不固)　　一味防風散(婦百十五血崩/肝經風熱)
防風黄芩湯(婦一二三/風熱血崩)　　栢葉散(婦一二一/虚弱久崩)
棕灰散(和二一五/固澁崩漏)　　　　龍腦雞蘇丸(和三七二下血/虚火崩淋)
　　　殺血心痛(十三/)
陳臨川良方云婦人血崩而心痛甚名曰殺血心痛由
　心脾血虛也若小産去血過多而心痛甚者亦然用
　烏賊魚骨炒為末醋湯調下失笑散亦效
立齋曰前證若陰血耗散用烏賊丸收斂之若瘀血不
　散用失笑散行散之若心血虚弱用芎歸湯補養之
　若鬱結傷血用歸脾湯調補之
　附按　一婦人血崩兼心痛三年矣諸藥不應每痛
　甚虚證悉具面色痿黄余曰心主血盖由去血過多
　心無所養以致作痛宜用十全大補湯參术培之三
　十餘劑稍愈百餘劑全愈
愚謂殺血心痛既由血去過多而心痛甚明屬心無所
　養但當專用甘温以養營氣如十全大補湯大營煎
　小營煎五福飲之類為宜若失笑散者惟氣滯血逆
　而用以行之散之則可必不可以治血虚也再如烏賊
　丸乃内經腹中論用治血枯者亦恐於血虚心痛未
　必即效用者審之
　　　熱入血室(十四/)
婦人傷寒或勞役或怒氣發熱適遇經行以致熱入血
　室或血不止或血不行令人晝則明了安靜夜則譫
　語如見鬼狀者是也○若熱因外邪由表而入者宜
　一柴胡飲或三柴胡飲或四柴胡飲或良方黄龍湯
　加生地酌而用之○若或怒或勞火由内生其人多
　汗而無表證者宜保陰煎清化飲當歸六黄湯之類
　加減主之○若病雖漸愈但元氣素弱而熱有未退
　血未止者宜補陰益氣煎或補中益氣湯○若脾氣
　素弱宜歸脾湯血氣俱弱者宜十全大補湯庶無誤
　矣○若血熱多滯者宜小柴胡湯加丹皮紅花當歸
　　　辨血色(十五/)
凡血色有辨固可以察虚實亦可以察寒熱若血濃而
　多者血之盛也色淡而少者血之衰也此因大概之
　易知者也至於紫黒之辨其證有如氷炭而人多不
　解誤亦甚矣盖紫與黒相近今人但見紫色之血不
　分虚實便謂内熱之甚不知紫赤鮮紅濃而成片成
　條者是皆新血妄行多由内熱紫而兼黒或散或薄
　沉黒色敗者多以真氣内損必屬虚寒由此而甚則
　或如屋漏水或如腐敗之宿血是皆紫黒之變象也
　此肝脾大損陽氣大陷之證當速用甘温如理陰煎
　理中湯歸脾湯四味囘陽飲補中益氣湯之類單救
　脾土則䧟者舉脫者固元氣漸復病無不愈若盡以
　紫色作熱證則無不隨藥而斃矣凡腸澼便血之屬
　無不皆然學者於此最有不可忽者
　　　血枯經閉(十六/)
評熱病論曰月事不來者胞脈閉也胞脈者屬心而絡
　於胞中今氣上迫肺心氣不得下通故月事不來也
陰陽别論曰二陽之病發心脾有不得隠曲女子不月
　其𫝊為風消其𫝊為風息奔者死不治
邪氣臟腑病形篇曰腎脈㣲濇為不月
血枯之與血隔本自不同盖隔者阻隔也枯者枯竭也
　阻隔者因邪氣之隔滯血有所逆也枯竭者因衝任
　之虧敗源㫁其流也凡婦女病損至旬月半載之後
　則未有不閉經者正因陰竭所以血枯枯之為義無
　血而然故或以羸弱或以困倦或以欬嗽或以夜熱
　或以食飲減少或以亡血失血及一切無脹無痛無
　阻無隔而經有久不至者即無非血枯經閉之候欲
　其不枯無如養營欲以通之無如克之但使雪消則
　春水自來血盈則經脈自至源泉混混又孰有能阻
　之者奈何今之為治者不論有滯無滯多兼開導之
　藥其有甚者則専以桃仁紅花之類通利為事豈知
　血滯者可通血枯者不可通也血既枯矣而復通之
　則枯者愈枯其與榨乾汁者何異為不知枯字之義
　耳為害不小無或蹈此弊也此之治法當與前血虚
　腎虚二條㕘而用之
冦宗奭曰夫人之生以血氣為本人之病未有不先傷
　其血氣者若室女童男積想在心思慮過度多致勞
　損男子則神色消散女子則月水先閉盖憂愁思慮
　則傷心而血逆氣竭神色先散月水先閉且心病則
　不能養脾故不嗜食脾虚則金虧故發嗽腎水絶則
　木氣不榮而四肢乾痿故多怒鬢髮焦筋骨痿若五
　臟𫝊徧則必至於死此一種於勞中最難治盖病起
　於五臟之中無有已期藥力不可及也若或自能改
　易心志然後用藥扶接如此則可得九死一生舉此
　為例其餘諸方可按脈與證而治之
張氏云室女月水久不行切不可用青蒿等涼藥醫家
　多以為室女血熱故以涼藥解之殊不知血得熱則
　行冷則凝養生必用方言之甚詳此說大有理不可
　不知若經候㣲少漸漸不通手足骨肉煩疼日漸羸
　瘦漸生潮熱其脈㣲數此由陰虚血弱陽往乘之少
　水不能減盛火火逼水涸耗亡津液治當養血益陰
　慎毋以毒藥通之宜用栢子仁丸澤蘭湯
立齋曰夫經水陰血也屬衝任二脈主上為乳汁下為
　月水其為患有因脾胃虚不能生血而不行者調而
　補之有因脾鬱傷血耗損而不行者解而補之有因
　胃火血消爍而不行者清而補之有因勞傷心血少
　而不行者靜而補之有因怒傷肝血少而不行者和
　而補之有因腎水虧不能生肝血而閉者補脾肺有
　因肺氣虚不能有血而閉者補脾胃經曰損其肺者
　益其氣損其心者調其榮衛損其脾者調其飲食適
　其寒温損其肝者緩其中損其腎者益其精審而治
　之庶無誤矣○五穀入胃化以為血以榮四末内養
　五臟六腑若服苦寒之劑復傷胃氣必致不起
　　　經閉論外方
通經散(攻四五/)
　　　經脈類論列總方(十七/)
四君子湯(補一/)　　　　　五君子煎(新熱六/)
六君子湯(補五/)　　　　　四物散(補八/)
八珍湯(補十九/)　　　　　十全大補湯(補二十/)
歸脾湯(補三三/)　　　　　小營煎(新補十五/)
加味四物湯(補九/)　　　　壽脾煎(新熱十六/)
大營煎(新補十四/)　　　　補中益氣湯(補三一/)
理陰煎(新熱三/)　　　　　理中湯(熱一/)
附子理中湯(熱二/)　　　　保陰煎(新寒一/)
五福飲(新補六/)　　　　　補陰益氣煎(新補十六/)
五物煎(新因三/)　　　　　七福飲(新補七/)
人參養營湯(補二一/)　　　六物煎(新因二十/)
五陰等煎(新補八起/至三十止)　　　加減一陰煎(新補九/)
舉元煎(新補十七/)　　　　秘元煎(新固一/)
四味囘陽飲(新熱一/)　　　固陰煎(新固二/)
逍遙散(補九三/)　　　　　加味逍遙散(補九四/)
左歸飲(新補二/)　　　　　右歸飲(新補三/)
當歸補血湯(補四五/)　　　左歸丸(新補四/)
右歸丸(新補五/)　　　　　當歸六黄湯(寒六五/)
六味丸(補一二一/)　　　　八味丸(補一二二/)
滋陰八味丸(新寒十七/)　　獨參湯(補三六/)
十補丸(熱一七四/)　　　　竒效四物湯(婦百十一/)
温胃飲(新熱五/)　　　　　和胃飲(新和五/)
良方黄龍湯(婦八五/)　　　一柴胡飲(新散一/)
三柴胡飲(新散三/)　　　　加味小柴胡湯(散二十/)
四柴胡飲(新散四/)　　　　小柴胡湯(散十九/)
生地黄湯(固五七/)　　　　補肝散(婦九二/)
化肝煎(新寒十/)　　　　　調經飲(新因四/)
决津煎(新因二/)　　　　　通瘀煎(新因五/)
丹參散(婦九七/)　　　　　芎歸湯(婦四一/)
如聖散(婦百十七/)　　　　失笑散(婦百四/)
四維散(新熱十二/)　　　　四神散(婦七五/)
排氣飲(新和六/)　　　　　抽薪飲(新寒三/)
徙薪飲(新寒四/)　　　　　清化飲(新因十三/)
黄芩散(婦一二二/)　　　　槐榆散(婦百十八/)
龍骨散(婦百十六/)　　　　七灰散(婦百十九方/附綿花子)
烏賊丸(婦百九/)　　　　　栢子仁丸(婦百八/)
澤蘭湯(婦百五/)
　　胎孕類
　　　胎脈(十八/)
平人氣象論曰婦人手少陰動甚者任子也○陰陽别
　論曰陰摶陽别謂之有子○腹中論曰何以知懷子
　之且生也曰身有病而無邪脈也○脈經曰尺中之
　脈按之不絶法妊娠也○滑伯仁曰三部脈浮沉正
　等無他病而不月者妊也
凡婦人懷孕者其血留氣聚胞宮内實故脈必滑數倍
　常此當然也然有中年受胎及血氣羸弱之婦則脈
　見細小不數者亦有之但於㣲弱之中亦必有隠隠
　滑動之象此正陰摶陽别之謂是即妊娠之脈有可
　辨也○又胎孕之脈數勞損之脈亦數大有相似然
　損脈之數多兼弦澁胎孕之數必兼和滑此當於幾
　㣲中辨其邪氣胃氣之異而再審以證自有顯然可
　見者
凡辨男女之法自古及今無不以陰陽二字為綱領然
　言多矛盾悉屬疑似兹余以坎離之象定之庶得其
　要盖坎為天一之卦坎中滿陽在内也離為地二之
　卦離中虚陰在内也得坎象者為男得離象者為女
　所以男脈多沉實沉實者中滿之象女脈多浮虚浮
　虚者中虚之象無論人之老少强弱脈之部位大小
　但因象察象無不如響之應然尤於兩尺為最也足
　稱㨗法
脈訣云欲産之婦脈離經沉細而滑也同名夜半覺痛
　應分旦來日日午定知生○質疑謂離經之脈即歇
　至者是也
啓蒙曰欲産之婦脈離經離經之脈認分明其來小大
　不調匀或如雀啄屋漏應腰疼腹痛眼生花産在須
　臾却非病
　　　胎候(十九/)
巫方氏顱𩕄經云一月為胞胎精血凝也二月為胎形
　始成脴也三月陽神為三魂四月陰靈為七魄五月
　五形分五臟也六月六律定六腑也七月睛開竅通
　光明也八月元神具降真靈也九月宮室羅布以定
　生人也十月受氣足萬象成也
五臟論有耆婆論曰一月如珠露二月如桃花三月男
　女分四月形象具五月筋骨成六月毛髪生七月遊
　其魂男能動左手八月遊其魄女能動右手九月三
　轉身十月受氣足
孫真人曰凡兒在胎一月胚二月胎三月有血脈四月
　形體成五月能動六月諸骨具七月毛髪生八月臟
　腑具九月穀入胃十月百神備則生矣○生後六十
　日瞳子成能咳笑應和人百五十日任脈成能自反
　覆百八十日髖骨成能獨坐二百一十日掌骨成能
　扶伏三百日髕骨成能行也若不能依期者必有不
　平之處
巢氏病源論曰妊娠一月名胎胚足厥陰脈養之二月
　名始膏足少陽脈養之三月名始胎手心主脈養之
　當此之時血不流行形象始化未有定儀因感而變
　欲子端正莊嚴常口談正言身行正事欲子美好宜
　佩白玉欲子賢能宜看詩書是謂外象而内感者也
　四月始成其血脈手少陽脈養之五月始成其氣足
　太陰脈養之六月始成其筋足陽明脈養之七月始
　成其骨手太陰脈養之八月始成膚革手陽明脈養
　之九月始成毛髪足少陰脈養之十月五臟六腑闗
　節人神皆備此其大畧也
陳臨川曰嘗試推巢氏所論云妊娠脈養之理若足厥
　陰肝脈也足少陽膽脈也為一臟一腑表裡之經餘
　皆如此且四時之令必始於春木故十二經之養始
　於肝膽所以養胎在一月二月手心主心胞絡脈也
　手少陽三焦脈也屬火而夏旺所以養胎在三月四
　月手少陰手太陽乃心脈也以君主之官無為而尊
　也足太陰脾脈也足陽明胃脈也屬土而旺長夏所
　以養胎在五月六月手太陰肺脈也手陽明大腸脈
　也屬金而旺秋所以養胎在七月八月足少陰腎脈
　也屬水而旺冬所以養胎在九月又況母之腎藏繫
　於胎是母之真氣子之所賴也至十月兒於母腹之
　中受足諸臟氣脈所養然後待時而生此論誠有至
　理世更有明之者亦未有過於巢氏之論矣余因述
　其說
一胎有男女之辨易曰乾道成男坤道成女顱𩕄經曰
　三陽所㑹則生男三陰所㑹則生女葛仙翁曰男從
　父氣女從母氣聖濟經曰天之徳地之氣陰陽之至
　和流薄於一體因氣而左動則屬陽陽資之則成男
　因氣而右動則屬陰陰資之則成女是以胎有男女
　則成有遲速體有陰陽則懷有向背故男動在三月
　陽性早也女動在五月陰性遲也女胎背母而懷故
　母之腹軟男胎面母而懷故母之腹鞕此皆得理之
　談所當察也至若褚氏以精血之先後言男女道藏
　經以一日三日五日得者為男等說總屬億度𣺌茫
　非有確見也余不敢遵信故别有㣲論列子嗣類
　　　安胎(二十/)
凡妊娠胎氣不安者證本非一治亦不同盖胎氣不安
　必有所因或虚或實或寒或熱皆能為胎氣之病去
　其所病便是安胎之法故安胎之方不可執亦不可
　泥其月數但當隨證隨經因其病而藥之乃為至善
　若謂白术黄芩乃安胎之聖藥執而用之鮮不誤矣
一胎氣有寒而不安者其證或吞酸吐酸或嘔惡脹滿
　或喜熱畏涼或下寒泄瀉或脈多沉細或絶無火證
　而胎有不安者皆屬陽虚寒證但温其中而胎自安
　矣宜用温胃飲理陰煎之類加減主之亦當以平素
　之藏氣察其何如酌而用之
一胎氣有熱而不安者其證必多煩熱或渴或躁或上
　下不清或漏血溺赤或六脈滑數等證宜涼胎飲保
　陰煎之類主之○若但熱無虚者如枳壳湯一母丸
　黄芩散之類皆可擇用清其火而胎自安矣
一胎氣有虚而不安者最費調停然有先天虚者有後
　天虚者胎元攸係盡在於此先天虚者由於稟賦當
　隨其陰陽之偏漸加培補萬毋欲速以期保全後天
　虚者由於人事凡色慾勞倦飲食七情之類皆能傷
　及胎氣治此者當察其所致之由因病而調仍加戒
　慎可也然總之不離於血氣之虚皆當以胎元飲為
　主○若心脾氣虚於上者宜逍遙飲歸脾湯壽脾煎
　之類主之○若肝腎不足於下者宜左歸飲右歸飲
　固陰煎主之○若氣血俱虚者宜五福飲八珍湯十
　全大補湯之類主之○若脾腎氣虚而兼帶濁者宜
　秘元煎兔絲煎之類主之○若多嘔惡者當隨前證
　前方各加二陳湯之類以和之○凡治虚證貴在隨
　機應變誠有不可以鑿執言者
一胎氣有實滯氣滯凡為惡阻為脹滿而不安者惟其
　素本不虚而或多鬱滯者乃有之但察其所由而開
　之導之諸治實者固無難也○嘔吐不止者二陳湯
　加枳壳砂仁主之或用人參橘皮湯亦妙○食滯脹
　滿不安者小和中飲加減主之○肝氣滯逆脹滿不
　安者解肝煎主之○怒動肝氣兼火者化肝煎主之
　○脾肺氣滯上攻作痛者紫蘇飲主之○氣滯兼痰
　者四七湯二陳湯加當歸主之○氣滯兼火為脹為
　煩者枳壳湯束胎丸之類主之
一王節齋曰調理妊婦在於清熱養血白术補脾為安
　胎君藥條實黄芩為安胎聖藥清熱故也暑月宜加
　用之此一說者雖若有理而實有大病不可不辨也
　夫孕之胎氣必隨母之藏氣大都陰虚者多熱氣陽
　虚者多寒氣寒之則寒熱之則熱者是為平氣今以
　十人言之則寒者居其三熱者居其三平者居其四
　此大較也若謂受胎之後必増内熱自與常人不同
　則何以治惡阻者必用二陳六君生薑半夏之屬而
　後效其果増熱否乎故治熱宜黄芩寒則不宜也非
　惟寒者不宜即平氣者亦不宜盖凡今之胎婦氣實
　者少氣虚者多氣虚則陽虚而再用黄芩有即受其
　損而病者有用時雖或未覺而陰損胎元暗殘母氣
　以致産婦羸困或兒多脾病者多由乎此奈今人不
　能察理但以聖藥二字認為胎家必用之藥無論人
　之陰陽强弱凡屬安胎無不用之其害盖不少矣至
　若白术雖善安胎然或用不得善則其性燥而氣閉
　故凡陰虚者非可獨用氣滯者亦當權宜是以用藥
　之難當如盤珠有不可膠柱而鼓瑟也
立齋曰妊娠若元氣不實發熱倦怠或胎氣不安用當
　歸散因氣惱加枳壳胸膈痞悶再加蘇梗或作痛加
　柴胡○若飲食不甘或欲嘔吐用六君加紫蘇枳壳
　○若惡阻嘔逆頭眩體倦用參橘散未應用六君子
　湯○若惡阻嘔吐不食煩悶亦用參橘散之類○若
　頓仆胎動腹痛下血用膠艾湯未應用八珍加膠艾
　○若頓仆毒藥腰痛短氣用阿膠散未應煎送知母
　丸○若頓仆胎傷下血腹痛用佛手散未應用八珍
　送知母丸○若心驚膽怯煩悶不安名子煩用竹葉
　湯未應血虚佐以四物氣虚佐以四君○若下血不
　止名胎漏血虚用二黄散血去多用八珍湯未應用
　補中益氣湯○若因事而動下血用枳壳湯加生熟
　地黄未應或作痛更加當歸血不止八珍加膠艾○
　若不時作痛或小腹重墜名胎痛用地黄當歸湯未
　應加參术陳皮或因脾氣虚用四君加歸地中氣虚
　用補中益氣湯○若面目虚浮肢體如水氣名子腫
　用全生白术散未應用六君子湯下部腫甚用補中
　益氣倍加茯苓○若因飲食失宜嘔吐泄瀉此是脾
　胃虧損用六君子湯○若足指發腫漸至腿膝喘悶
　不安或足指縫出水名水氣用天仙藤散脾胃虚弱
　兼以四君子未應用補中益氣兼以逍遙散○若胎
　氣上攻心腹脹滿作痛名子懸用紫蘇飲飲食不甘
　兼四君子内熱晡熱兼逍遙散○若小便澁少或成
　淋瀝名子淋用安營散不應兼八珍湯腿足轉筋而
　小便不利急用八味丸緩則不救○若項强筋攣語
　濇痰盛名子癎用羚羊角散○或飲食停滯腹脹嘔
　吐此是脾胃虚弱而不能消化用六君子湯不應用
　平胃散加參苓○或胎作脹或脹作痛此是脾胃氣
　虚不能承載用安胎飲加升麻白术不應用補中益
　氣湯○或臍腹作脹或小便淋閉此是脾胃氣虚胎
　壓尿胞用四物加二陳參术空心服後探吐藥出氣
　定又服又吐數次必安○或因勞役所傷或食煎炒
　小便帶血此是血得熱而流於胞中宜清膀胱用逍
　遙散○或遺尿不禁或為頻數此是肝火血熱用加
　味逍遙散○若胸滿腹脹小便不通遍身浮腫名胎
　水不利用鯉魚湯脾胃虛佐以四君子○病名同而
　形證異形證異而病名同聊見本方凡用見證之藥
　不應當分月經治之
徐東臯曰胎有不安而腰疼腹痛甚則至於下墜者未
　必不由氣血虚無所營養而使之然也夫胎之在腹
　如果之在枝枝枯則果落固理之自然婦人性偏恣
　慾火動於中亦能致胎不安而有墮者大抵不外乎
　屬虚屬火二者之間清熱養血之治盡之矣此外有
　二因動胎者又不可不知也有因母病動胎者但療
　母病則胎自穏有因觸傷動胎者當以安胎藥二三
　劑而胎自安
　　　安胎論外方
茯苓丸(婦三九胎/温胃安)　　　　黄芪湯(婦九胎動/氣虛)
七味阿膠散(婦八腹痛/胎動)　　太山磐石散(婦三/)
千金保孕丸(婦三六/)　　　良方白术散(婦十一/胎熱)
三味白术湯(婦十二痛/胎熱心)　　益母地黄湯(婦十七痛/跌墜腹)
釣藤散(婦十腹痛/胎動)　　　　醋附丸(婦百七安/胎滯不)
獨聖散(婦十八胎/順氣安)　　　　探胎飲(婦十五/)
腎著湯(熱百三十/妊娠脚腫)　　　　當歸黄茋湯(婦九八利/妊娠不)
滑胎枳壳散(婦二四/瘦胎)
　　　惡阻(二十一/)
妊娠之婦每多惡心嘔吐脹滿不食巢氏病源謂之惡
　阻此證惟胃氣弱而兼滯者多有之或嗜酸擇食或
　肢體困倦或煩悶脹滿皆其候也然亦有虚實不同
　所當辨而治之
　凡惡阻多由胃虚氣滯然亦有素本不虚而忽受胎
　妊則衝任上壅氣不下行故為嘔逆等證及三月餘
　而嘔吐漸止者何也盖胎元漸大則臟氣僅供胎氣
　故無暇上逆矣凡治此者宜以半夏茯苓湯人參橘
　皮湯之類隨宜調理使之漸安必俟及期方得帖然
　也○若中脘多痰者用二陳湯加枳壳或用半夏茯
　苓湯○若飲食停滯作脹者宜小和中飲加減主之
　○若氣逆作脹者宜半夏茯苓湯加枳壳蘇梗香附
　○若脾胃氣虚者宜五味異功散六君子湯人參橘
　皮湯之類主之○若胃虚兼寒多嘔者宜六味異功
　煎温胃飲之類主之○若肝腎陽虚作嘔者宜理陰
　煎主之
立齋曰半夏乃健脾氣化痰滯之主藥也脾胃虚弱而
　嘔吐或痰涎壅滯飲食少思胎不安必用茯苓半夏
　湯倍加白术以半夏白术茯苓陳皮砂仁善能安胎
　氣健脾胃予常用驗矣
　　　惡阻論外方
四味白术散(婦十三水/胃虚吐)　　茯苓丸(婦三九惡養胃温/胃痞悶  食)
竹茹湯(婦三三嘔/清痰止)　　　　烏附湯(婦三五胃/和氣養)
　　　胎氣上逼(二十二/)
妊娠將理失宜或七情鬱怒以致氣逆多有上逼之證
　○若氣逆氣實而脹逼者宜解肝煎○若胃寒氣實
　而逼者宜和胃飲○若胃火兼滯者宜枳壳湯○若
　脾虚兼滯者宜紫蘇飲○如脾虚而氣不行者宜四
　君子湯甚者八珍湯○若脾氣虚而兼寒者宜五君
　子煎○若脾腎虚寒不行者宜理陰煎○若脾腎氣
　虚兼火者宜逍遙散或加黄芩枳壳砂仁○若胎死
　腹中冷氣上逼嘔惡面青者治如後胎動欲墮條
一方　治胎氣上逼熱痛下血或煩悶困篤用葱二十
　莖水濃煮飲之胎未死即安胎已死即下未效再服
　若胎動煩躁唇口青黒手足厥冷須用當歸湯
　　　胎漏(二三/)
妊婦經血不固者謂之胎漏而胎漏之由有因胎氣者
　有因病氣者而胎氣之由亦有二焉余嘗診一婦人
　脈見滑數而别無風熱等病問其經脈則如常不斷
　而但較前畧少耳余曰此必受妊者也因胎小血盛
　有餘而然後於三月之外經脈方止果産一男故胎
　妊之婦多有此類今常見懷胎七八個月而生子者
　人但以血止為度謂之不足月然其受胎於未止之
　前至此而足而實人所不知也第此等胎氣亦有陰
　陽盛衰之辨如母氣壯盛蔭胎有餘而血之溢者其
　血雖漏而生子仍不弱此陰之强也不必治之若父
　氣薄弱胎有不能全受而血之漏者乃以精血俱虧
　而生子必萎小此陽之衰也而亦人所不知也凡此
　皆先天之由若無可以為力者然栽培根本豈果無
　幹旋之道乎第見有於無之目及轉强於弱之手為
　不易得是烏可以尋常語也至若因病而漏者亦不
　過因病治之而已耳
　妊娠血熱而漏者保陰煎清化飲擇而用之○怒動
　肝火漏血者保隂煎甚者化肝煎主之○脾虚不能
　攝血者壽脾煎四君子之類主之○脾虚血熱氣滯
　者四聖散主之○脾腎兼虚者五陰煎主之○三焦
　氣血俱虚者五福飲七福飲之類主之○勞倦傷而
　動血者壽脾煎歸脾湯主之○偶因傷觸動血者五
　福飲安胎散主之○衝任氣虚不能約制血滑易動
　者固陰煎秘元煎主之
立齋曰前證若因氣熱用防風黄芩丸○若因血熱用
　加味逍遙散○若因血虚用二黄散○若因血去太
　多用八珍湯未應補中益氣湯○若因肝火用柴胡
　清肝散○若因脾火用加味歸脾湯○若因事下血
　作痛用八珍湯加阿膠熟艾○若因脾胃虚弱用補
　中益氣湯加五味子○若因脾胃虚䧟用前湯倍用
　升麻柴胡○若晡熱内熱宜用逍遙散
　　　胎漏論外方
安胎寄生湯(婦十九痛/下血腰)　　當歸芍藥湯(婦十六血/急痛去)
　　　妊娠卒然下血(二四/)
妊娠忽然下血其證有四或因火熱迫血則妄行或因
　鬱怒氣逆則動血或因損觸胎氣胞宮受傷而下血
　或因脾腎氣陷命門不固而脫血凡此皆動血之最
　者也不速為調理則必致墮胎矣然治此者必先察
　其血去之多少及於血去之後尤當察其邪之㣲甚
　如火猶未清仍當清火氣猶未順仍當順氣若因邪
　而動血血去而營虚則速當専顧元氣以防脫陷此
　中或當治標或當救本或當兼標本而調理之倘不
　知先後緩急將恐治標未已而救本無暇也當詳察
　之
　若火盛迫血妄行者當察其火之㣲甚火之㣲者涼
　胎飲稍甚者徙薪飲再甚者保隂煎子芩散○若肝
　經有風熱而血下者宜防風黄芩丸○若怒氣傷肝
　氣逆血動而暴至者宜保陰煎若氣有未順而脹滿
　者四七湯二陳湯或加芎歸之類若兼肝火者宜化
　肝煎○若觸損胎氣胞宮受傷而血下者宜安胎散
　膠艾湯去血多者倍加人參○若從髙墮下傷動胎
　氣而下血者宜益母地黄湯安胎散若因驚氣虚而
　陷者仍加人參○若脾胃素弱或偶因傷脾下血者
　宜壽脾煎歸脾湯或中氣下陷者補中益氣湯○若
　血虚㣲熱漏血尿血者續㫁湯○以上諸動血證若
　去血未多血無所積胎未至傷而不止者宜涼則涼
　宜補則補惟以安之固之為主治若血已離位蓄積
　胞宮為脹為痛而餘血未出者欲與留之有不可得
　欲去其血而不傷營氣則惟四物湯大加當歸為最
　宜也若察其胎氣已動勢有難留則五物煎决津煎
　皆切要之藥
一方　治頓仆胎動用川芎末二錢酒下二三服胎生
　即安胎死即下
又方　治同前用砂仁和皮炒為末每服二錢米飲下
　腹熱即安
　　　胎動欲墮(二五/)
妊娠胎氣傷動者凡跌撲怒氣虚弱勞倦藥食誤犯房
　室不慎皆能致之若因母病而胎動但治其母若因
　胎動而母病但安其胎輕者轉動不安或㣲見血察
　其不甚速宜安之用前安胎及卒然下血等法○若
　腹痛血多腰痠下墜勢有難留者無如决津煎五物
　煎助其血而落之最為妥當○若其勢甚而舌青面
　赤脹滿嘔惡或冷氣上逼者兒已死矣若面青吐沫
　舌赤是母死也若面舌唇吻俱青口中沬出是母子
　俱死也○若胎已死當速去其胎以救其母氣血虚
　者惟用决津煎最妙如不應而脹痛上逼勢不容緩
　者急用平胃散一兩酒水各半煎投朴硝五錢熱服
　之或用朴硝一兩以童便調服則逐而下矣下後隨
　證調補之如無脹急則但用决津煎加朴硝則死胎
　自下
一凡氣血衰弱無以滋養其胎或母有弱病度其中不
　能成者莫若下之以免他患宜桂心散或用下胎小
　品方
　　　數墮胎(二六/)
夫胎以陽生陰長氣行血隨營衛調和則及期而産若
　或滋養之機少有間㫁則源流不繼而胎不固矣譬
　之種植者津液一有不到則枝枯而果落藤萎而花
　墜故五常政大論曰根於中者命曰神機神去則機
　息根於外者命曰氣立氣止則化絶正此謂也凡妊
　娠之數見墮胎者必以氣脈虧損而然而虧損之由
　有稟質之素弱者有年力之衰殘者有憂怒勞苦而
　困其精力者有色慾不慎而盜損其生氣者此外如
　跌撲飲食之類皆能傷其氣脈氣脈有傷而胎可無
　恙者非先天之最完固者不能而常人則未之有也
　且胎懷十月經養各有所主所以屢見小産墮胎者
　多在三個月及五月七月之間而下次之墮必如期
　復然正以先次傷此一經而再值此經則遇闕不能
　過矣況婦人腎以繫胞而腰為腎之府故胎妊之婦
　最慮腰痛痛甚則墜不可不防故凡畏墮胎者必當
　察此所傷之由而切為戒慎凡治墮胎者必當察此
　養胎之源而豫培其損保胎之法無出於此若待臨
　期恐無及也凡胎孕不固無非氣血損傷之病盖氣
　虚則提攝不固血虚則灌溉不周所以多致小産故
　善保胎者必當專顧血虚宜以胎元飲為主而加減
　用之其次則芍藥芎歸湯再次則泰山磐石散或千
　金保孕丸皆有奪造化之功所當酌用者也○又凡
　胎熱者血易動血動者胎不安故墮於内熱而虚者
　亦常有之若脾氣虚而血熱者宜四聖散○肝腎虚
　而血熱者宜涼胎飲○肝脾虚而血熱者宜固胎煎
　○又立齋法治血虚血熱數墮胎者於調補之外時
　值初夏教以濃煎白术湯下黄芩末三錢與數十貼
　得保而生亦可法也○此外凡有他證而胎不安者
　當於安胎條中酌而治之
　　　胎不長(二七/)
妊娠胎氣本乎血氣胎不長者亦惟血氣之不足耳故
　於受胎之後而漏血不止者有之血不歸胎也婦人
　中年血氣衰敗者有之泉源日涸也婦人多脾胃病
　者有之倉廩薄則化源虧而衝任窮也婦人多鬱怒
　者有之肝氣逆則血有不調而胎失所養也或以血
　氣寒而不長者陽氣衰則生氣少也或以血熱而不
　長者火邪盛則真陰損也凡諸病此者則宜補宜固
　宜温宜清但因其病而隨機應之則或以及期或以
　過月胎氣漸充自無不長惟是年邁血衰而然者數
　在天矣有非可以人力為也
　　　鬼胎(二八/)
婦人有鬼胎之說豈虚無之鬼氣果能襲人胞宮而遂
　得成形者乎此不過由本婦之氣質盖或以邪思蓄
　注血隨氣結而不散或以衝任滯逆脈道壅瘀而不
　行是皆内因之病而必非外來之邪盖即血癥氣瘕
　之類耳當即以癥瘕之法治之詳見本條此外如狐
　魅異類之遇者則實有所受而又非鬼胎之謂亦當
　於癥瘕類求法下之○又凡鬼胎之病必以血氣不
　足而兼凝滯者多有之但見經候不調而預為調補
　則必無是病若其既病則亦當以調補元氣為主而
　繼以去積之藥乃可也然用補之外而欲於補中兼
　行者無如决津煎欲去其滯而不至猛峻者無如通
　瘀煎既加調補而欲直收其病者則奪命丹迴生丹
　皆可酌用或以當歸紅花煎濃湯送赤金豆亦妙
　　　妊娠藥禁(二九/)
蚖班水蛭及䖟蟲烏頭附子配天雄野葛水銀并巴豆
　牛膝薏苡與蜈蚣稜莪代赭芫花射大㦸蛇蛻黄雌
　雄牙硝芒硝牡丹桂槐花牽牛皂角同半夏南星與
　通草瞿麥乾薑桃仁通䃃砂乾漆蟹甲爪地膽茅根
　莫用好(出便産須知/)
　　　妊娠寡慾(三十/)
妊娠之婦大宜寡慾其在婦人多所不知其在男子而
　亦多有不知者近乎愚矣凡胎元之强弱産育之難
　易及産後崩淋經脈之病無不悉由乎此其為故也
　盖以胎神鞏固之日極宜保䕶宮城使不知慎而多
　動慾火盜泄陰精則藩籬由不固而傷血氣由不聚
　而亂子女由元虧而夭而陰分之病亦無不由此而
　百出矣此婦人之最宜慎者知者不可不察
　　　胎孕類論列總方(三一/)
四君子湯(補一/)　　　　　五君子煎(新熱六/)
六君子湯(補五/)　　　　　四物湯(補八/)
八珍湯(補十九/)　　　　　十全大補湯(補二十/)
五物煎(新因三/)　　　　　五陰煎(新補十一/)
補中益氣湯(補三一/)　　　五福飲(新補六/)
七福飲(新補七/)　　　　　五味異功散(補四/)
温胃飲(新熱五/)　　　　　和胃飲(新和五/)
六味異功煎(新熱七/)　　　壽脾煎(新熱十六/)
歸脾湯(補三三/)　　　　　加味歸脾湯(補三四/)
逍遙飲(新因一/)　　　　　逍遙散(補九三/)
加味逍遙散(補九四/)　　　左歸飲(新補二/)
右歸飲(新補三/)　　　　　地黄當歸散(婦四/)
涼胎飲(新因八/)　　　　　固胎煎(新因七/)
全生白术散(婦十四/)　　　安胎散(婦二/)
安胎飲(婦一/)　　　　　　泰山磐石散(婦三/)
胎元飲(新因六/)　　　　　安營散(婦一二九/)
千全保孕丸(婦三六/)　　　理陰煎(新熱三/)
因陰煎(新因二/)　　　　　茯苓半夏湯(和十二/)
保陰煎(新寒一/)　　　　　秘元煎(新因一/)
半夏茯苓湯(婦三四/)　　　當歸散(婦九六/)
當歸湯(婦五/)　　　　　　益母地黄湯(婦十七/)
八味丸(補一二二/)　　　　參橘散(婦三二/)
人參橘皮湯(婦三二/)　　　續㫁湯(婦二二/)
兎絲煎(新因三/)　　　　　柴胡清肝(寒五九/)
阿膠散(婦六/)　　　　　　膠艾湯(婦七/)
防風黄芩丸(婦一二二/)　　佛手散(婦四一/)
决津煎(新因二/)　　　　　芍藥芎歸湯(婦四六/)
束胎丸(婦三八/)　　　　　鯉魚湯(婦二六/)
通瘀煎(新因五/)　　　　　化肝煎(新寒十/)
解肝煎(新和十一/)　　　　枳壳湯(婦二三/)
竹葉湯(婦二七/)　　　　　二黄散(婦二十/)
清化飲(新因十三/)　　　　子芩散(婦一二二/)
一母丸(婦三七/)　　　　　知母丸(婦三七/)
黄芩散(婦一二二/)　　　　徙薪飲(新寒四/)
平胃散(和十七/)　　　　　迴生丹(婦六六/)
奪命丹(婦六五/)　　　　　二陳湯(和一/)
四聖散(婦二一/)　　　　　四七湯(和九七/)
紫蘇飲(婦二八/)　　　　　天仙藤散(婦三十/)
羚羊角散(婦三一/)　　　　桂心散(婦五四/)
赤金豆(新攻二/)　　　　　小和中飲(新和八/)
下胎小品方(婦五六/)
　
　
　
　
　
　
　
　
　景岳全書卷三十八
欽定四庫全書
　景岳全書卷三十九
　　　　　　　　　　　　明　張介賓　撰
　　産育類
　　　滑胎(三十二/)
妊娠滑胎之法惟欲其坐草之期易而且速而難易之
　由則在血之盈虚不在藥之滑利盖血多則潤而産
　必易血虧則濇而産必難故於未産之前但宜以培
　養氣血為主而預為之地如四物湯滑胎煎五福飲
　小營煎八珍湯之類即皆滑胎之要藥若不知此而
　過用滑利等物或産期未近無火無滯而妄用清火
　行氣沉降苦寒等藥必皆暗殘營氣走泄真陰多致
　血虧氣陷反為臨期大害若果肥盛氣實者則紫蘇
　飲保生無憂散滑胎枳殻散之類皆可擇用
　　　催生(三三/)
凡妊娠胎元完足彌月而産熟落有期非可催也所謂
　催生者亦不過助其血氣而利導之耳直待臨期乃
　可用脫花煎或滑胎煎隨證加減主之或經日久産
　母困倦難生俱宜服滑胎煎以助其氣血令兒速生
　其有氣虚無力艱於𫝊送者必用獨參湯隨多隨少
　接濟其力皆為催生要法若期未至而妄用行氣導
　血等劑以為催生亦猶摘方苞之蕚揠宋人之苖耳
一臨盆將産腹痛已甚凡催生之藥無如脫花煎少用
　肉桂五七分為最穏最妙若氣虚無力者加人參二
　三錢虚甚者任意加用之
一催生若水血下多子道乾澁難出者宜用滑利之物
　如猪脂油蜜酥油葱白葵子牛乳滑石榆白皮之類
　以潤之亦濟急之法也
滑胎催生論外方
　達生散(婦四十/)　　　　生化湯(婦四二/)
　加味芎歸湯(婦四四/難産)　　良方當歸湯(婦五催生/滑胎)
　經驗滑石散(婦五二産/胎乾難)　佛手散(婦四一/)
　　　穏婆(三四/)
産婦臨盆必須聴其自然弗宜催逼安其神志勿使驚
　慌直待花熟蒂圓自當落矣所以凡用穏婆必須擇
　老成忠厚者預先囑之及至臨盆務令從容鎮靜不
　得用法催逼余嘗見有穏婆忙冗性急者恐顧此失
　彼因而勉强試湯分之搯之逼之使下多致頭身未
　順而手足先出或横或倒為害不小若未有𦂳陣不
　可令其動手切記切記又或有生息不順及雙胎未
　下之類但宜穏宻安慰不可使産母聞知恐驚則氣
　散愈難生息又嘗見有奸詭之婦故為啍訝之聲或
　輕事重報以顯已能以圖酬謝因致産婦驚疑害尤
　非細極當慎也
立齋醫按載一穏婆云止有一女於分娩時適當巡街
　侍御行牌取我視其内室分娩女為此驚嚇未産而
　死後見侍御更以威顔分付迨視産母胎雖順而頭
　偏在一邊此時若以手入推正可保順生因畏其威
　不敢施手但囘稟云此是天生天化非人力所能因
　是子母俱不能救由此觀之可見産時當用靜鎮自
　然而一毫驚恐疑畏有不可使混於其間者
　　　産要(三五/)
凡孕婦臨月忽然腹痛或作或止或一二日或二三日
　胎水少來但腹痛不宻者名曰㺯胎非當産也又有
　一月前或半月前忽然腹痛如欲産而不産者名曰
　試月亦非産也凡此腹痛無論胎水來與不來俱不
　妨事但當寛心候時可也若果欲生則痛極連腰乃
　將産也盖腎繫於腰胞繫於腎故耳又試揑産母手
　中指本節跳動即當産也此時兒逼産門穀道挺迸
　水血俱下方可坐草試湯𤓰熟蒂懸此乃正産之候
　也
一産婦腹痛未甚且須寛心行動以便兒身舒轉如腰
　腹痛甚有産之兆即當正身仰卧或起坐舒伸務宜
　安靜從容待兒轉身向下其産必順而且易最不宜
　預為驚擾入手以致産婦氣怯胞破漿乾使兒轉身
　不易則必有難産之患
一産婦初覺欲生便須惜力調養不可用力妄施恐致
　臨産乏力若男方轉身而用力太早則多致横逆須
　待順而臨門一逼自下若時候未到用力徒然
一臨産房中不宜多人喧嚷驚慌宜閉戸靜以待生
一將産時宜食稠軟白粥勿令饑渴以乏氣力亦不宜
　食硬冷難化之物恐産時乏力以致脾虚不能消化
　則産後有傷食之病
一産婦産室當使温涼得宜若産在春夏宜避陽邪風
　是也産在秋冬宜避陰邪寒是也故於盛暑之時亦
　不可衝風取涼以犯外邪又不宜熱甚致令産母頭
　疼面赤亦不宜人衆若熱氣薫蒸亦致前患其或有
　熱極煩渴而血暈血溢者亦可少與涼水暫以解之
　然亦不可多用若冬末春初餘寒尚盛産室不可無
　火務令下體和煖衣被亦當温厚庶不為寒氣所侵
　可免胎寒血滯難産之患且産後胎元既落氣血俱
　去乘虚感邪此時極易故不可不慎
一凡富貴之家過於安逸者每多氣血壅滯常致胎元
　不能轉動此於未産之先亦須常為運動庶使氣血
　流暢胎易轉則産亦易矣是所當預為留意者
一妊娠將産不可詹卜問神如巫覡之徒哄嚇謀利妄
　言凶險禱神祗保産婦聞之致生疑懼夫憂慮則氣
　結滯而不順多至難産所宜戒也
一産時胞漿未下但只穏守無妨若胞漿破後一二時
　辰不生即當服催生等藥如脱花煎滑胎煎或益母
　丸之類盖漿乃養兒之生漿乾不産必其胎元無力
　愈遲則愈乾力必愈乏所以速宜催之
一産婦與酒不可多而致醉凡産前醉則乏力而四肢
　不用産後酒多恐引入血分四肢致後日有動血及
　四肢無力髓骨痠痛之患
　　　六逆産(三六/)
一横生者以兒方轉身産母用力逼之太早故致兒身
　未順而先露手臂但令母安然仰臥穏婆以手徐推
　兒臂下體令其正直復以中指摸其肩弗使臍帶攀
　繫即生○二倒生者因兒未及轉身産母努力故令
　兒先露足令母正卧以手徐推足入良久仍推兒身
　徐俟轉正近門即生○三偏生者因兒未順生路産
　母努力逼兒頭偏一邊雖若露頂實額角也亦照前
　法推正即生若兒頂後骨偏拄穀道傍以手從外後
　傍輕輕托正即生○四礙産者兒身雖順門路雖正
　但不能下乃因胎轉時臍帶絆肩而然令産母仰卧
　以手輕推兒向上乃用中指按兒兩肩理順臍帶即
　生○五坐産者因兒將産其母疲倦久坐椅褥抵其
　生路而然須用手巾一條拴繫髙處令産母以手攀
　之輕輕屈足舒伸以開生路兒即順生○六盤腸産
　者臨産母腸先出子産而腸未收故曰盤腸産古法
　以醋水各半盞黙然噀産母面背則收一法以單麻
　子四十九粒研爛塗母頭頂待腸收上急洗去俗以
　水噀面背驚之而腸亦收但恐驚則氣散反致他疾
　戒之
一方治横逆産難令産母仰卧以小針刺兒手脚心三
　五次用鹽擦之手脚即縮上轉身即生
一方治盤腸産以半夏為末用少許搐鼻中腸自上
又方用大紙撚以蔴油潤滲㸃著吹滅以烟薫産婦鼻
　中腸即上
又方腸出盛以潔淨漆器濃煎黄茋湯浸之腸即上
　　　胞破産難(三七/)
凡産婦胎未順而胞先破者其因有二盖一有母質薄
　弱胞衣不固因兒轉動隨觸而破者此氣血之虚也
　一有兒身未轉以坐草太早用力太過而胞先破者
　此舉動之傷也若胞破久而水血乾産路澁則兒難
　下宜急用大料四物湯或五物煎脫花煎滑胎煎五
　福飲當歸湯之類助其氣血井濃煎葱湯薫洗産戸
　使其煖而氣達則自當順下若持久力乏血已耗涸
　則甚危矣當用八珍湯料一斤益母草四兩水數碗
　煎熟不時飲之亦有得生者或以黄茋芎歸數斤以
　大釜煎藥氣氤氲滿室使産母口鼻俱受其氣亦良
　法也○大抵産難之證多患於鬱悶安佚富貴之家
　治法雖云胎前清氣産後補血然不可拘泥若脾胃
　不健氣血不克必當豫為調補不然臨産必多患難
一産難經日不下别無危證者宜用脫花煎催之極妥
　極妙
一醫宿客店治店婦臨産數日不生下體俱冷無藥甚
　窘令取椒橙葉茱萸共煎湯一盆令産婦以小凳坐
　盆内薫洗良久小腹皆煖氣温血行遂産
一方以紫蘇煎湯薫洗大抵遇嚴寒時月産久傷冷氣
　血必凝此薫洗之法亦要法也外以淋湯内以羊肉
　湯必效
一方令産婦以自己髪稍含於口中令其惡心作嘔即
　下亦治胞衣不出
　　　胞衣不出(三八/)
胞衣不出有以氣血疲弱不能𫝊送而停閣不出者其
　證但見無力而别無痛脹治當補氣助血宜速用决
　津煎或滑胎煎保生無憂散局方黒神散之類主之
　○有以惡露流入胞中脹滯不出者盖兒既脫胞帶
　必下墜故胞在腹中形如仰葉仰則盛聚血水而脹
　碍難出惟老成穏婆多有識者但以手指頂其胞底
　以使血散或以指摸上口攀開一角使惡露傾瀉則
　腹空自落矣○又一法以本婦頭髪攪入喉中使之
　作嘔則氣升血散胞軟亦自落矣凡胎胞不出者多
　死授以此法甚效○若血滲胞中停蓄既久而為脹
　為痛或喘或急則非逐血破血不可也宜速用奪命
　丹或用失笑散以熱酒調服使血散脹消其衣自下
　若氣血兼虚者亦惟决津煎為善
一方用萆蔴子仁一兩研爛貼母右足心衣下速洗去
　緩則腸亦出如腸不收即以此膏塗腦頂腸自入
一方用紅花一兩酒煑濃汁服
一法用産婦鞋底炙熱熨小腹上下即出
一方用皂角刺燒為末每服一錢温酒調服
　　　胞衣論外方
牛膝散(婦四九下腹脹/胎衣不)
　　　氣脫血暈(三九/)
産時胎胞既下氣血俱去忽爾眼黒頭眩神昏口噤昏
　不知人古人多云惡露乘虚上攻故致血暈不知此
　證有二曰血暈曰氣脫也若以氣脫作血暈而用辛
　香逐血化痰等劑則立刻斃矣不可不慎也○一氣
　脫證産時血既大行則血去氣亦去多致昏暈不省
　㣲虚者少頃即甦大虚者脫竭即死但察其面白眼
　閉口開手冷六脈細㣲之甚是即氣脫證也速用人
　參一二兩急煎濃湯徐徐灌之但得下咽即可救活
　若少遲延則無及矣余嘗救此數人無不隨手而愈
　此最要法也又嘗見有禁參而斃者云新産後不可
　用參用參則補住惡血必致為害即勸之亦不肯用
　直待斃而後悔者亦數人矣又有云産後必過七日
　方可用參此等愚昧訛𫝊不知始自何人悞人不淺
　萬萬不可信也○一血暈之證本由氣虚所以一時
　昏暈然血壅痰盛者亦或有之如果形氣脈氣俱有
　餘胸腹脹痛上衝此血逆證也宜失笑散若痰盛氣
　粗宜二陳湯如無脹痛氣粗之類悉屬氣虚宜大劑
　芎歸湯八珍湯之類主之○一猝時昏暈藥有未及
　宜燒秤錘令赤用器盛至床前以醋沃之或以醋塗
　口鼻令酸氣入鼻收神即醒或以破舊漆器或用乾
　漆燒烟薫之使鼻受其氣皆可但此法雖輕而暴暈
　者所宜若氣虚之甚而昏厥者非用大補之劑終無
　益也
　　　兒初生(初誕法詳小兒門/)　(四十/)
凡嬰兒初生當隨手包裹切不可為風寒所侵盖兒在
　腹中遮䕶最宻及其初脱胞胎肌膚脆嫩極易感邪
　若在夏令自所無慮但覺稍寒即須慎之嘗見兒生
　未久多有驚風發熱抽搐等病者率由乎此○一小
　兒初生天氣㣲涼即大忌洗沐恐凑理不宻元氣發
　泄而外邪乘之也○凡産母分娩艱難勞傷胎氣多
　有兒雖脫胞而乏力垂危或已死者切不可便㫁臍
　帶當急用大紙撚蘸香油於臍帶上往來燒㫁之取
　其陽氣以續胎元俄頃兒得啼聲即已活矣且可免
　胃寒泄瀉之病凡見此者若以力㫁臍帶則子母皆
　多難保此出立齋醫按○一凡燒帶之法惟素多陽
　虚及産時氣脫者最宜用之以助陽氣若母氣陽强
　或兒聲洪亮者皆不宜用恐火從臍入日後致生熱
　毒則反為害不小
　　　子死腹中(四一/)
凡子死腹中者多以觸傷或犯禁忌或以胎氣薄弱不
　成而殞或以胞破血乾持久困敗但察産母腹脹舌
　黒者其子已死若非産期而覺腹中陰冷重墜或為
　嘔惡或穢氣上衝而舌見青黒者皆子死之證宜速
　用下死胎方下之下後察其虚實隨加調補自愈若
　唇舌面色俱青則母子皆危之兆也
補遺方　治胎死腹中用紅花以酒煑汁飲二三碗即
　下
新法下胎方　用當歸一兩厚朴三錢陳皮二錢入酒
　水各一碗煎至一碗加朴硝三五錢再煎十餘沸去
　柤熱服死胎自下○或止用脫花煎更妙
　　　死胎論外方
迴生丹(婦六六/)　　　　　下死胎方(婦五九/)
桂香散(婦五五/)　　　　　琥珀丸(婦一三四/)
　　　産門不開不閉子宮不收(四二/)
交骨不開産門不閉無非陰氣不足陰不足則氣不達
　所以不開不開則産必艱難宜加味芎歸湯補而開
　之大有竒效或十全大補湯亦可
産門不閉由陰氣大虚不能收攝或由陰火下流而然
　故或為陰挺突出或為腫脹或為淋瀝不禁○若氣
　血俱虚者宜十全大補湯加五味子補而斂之○或
　痛而覺熱者宜加味逍遙散○若憂思傷脾血熱者
　加味歸脾湯○若暴怒傷肝動火者龍膽瀉肝湯
子宮不收而外墜者宜補中益氣湯加醋炒芍藥飲而
　舉之或外以黄茋煎湯薫洗亦妙或以硫黄湯薫洗
　硫黄散傅之
一方　治産後子宮不斂用荆芥藿香椿根白皮煎湯
　薫洗神效
一方　産後子腸不收外用枳殻訶子五棓子白礬煎
　湯薫洗若不收再灸頂心百㑹穴數壯即上
一方　子宮脫出用萆麻仁十四枚研爛塗頂心入即
　洗去
一方　治産後陰脫用絹袋盛炒熱蛇床子熨之亦治
　陰痛又法用蛇床子五兩烏梅十四個煎水日洗五
　六次
　　　小産(四三/)
小産之證有輕重有逺近有稟賦有人事由稟賦者多
　以虚弱由人事者多以損傷凡正産者出於熟落之
　自然小産者由於損折之勉强此小産之所以不可
　忽也若其年力已衰産育已多欲其再振且固自所
　難能凡見此者但得保其母氣則為善矣若少年不
　慎以致小産此則最宜調理否則下次臨期仍然復
　墜以至二次三次終難子嗣係不小矣凡此安之之
　法見前數墮胎條中既産調理之法亦與大産相似
　詳後産後條中俱當按而用之
一凡婦人年及中衰胎元無力則常有胎不能長及多
　小産昏暈之患此氣血衰敗而然血氣既衰則凡於
　小産之後多有胎既落而復又下墜如更有一胎欲
　産者此非胎也乃因氣虚而胞宮隨胎下陷也産母
　不知必至驚慌此無足慮但以壽脾煎或八珍十全
　大補芎歸補中湯之類主之則自安矣
又凡小産有逺近其在二月三月為之近五月六月為
　之逺新受而産者其勢輕懐久而産者其勢重此皆
　人之所知也至若猶有近者則隨孕隨産矣凡今艱
　嗣之家犯此者十居五六其為故也總由縱慾而然
　第自來人所不知亦所不信兹謹以筆代燈用指迷
　者倘濟後人實深願也請詳言之盖胎元始肇一月
　如珠露二月如桃花三月四月而後血脈形體具五
　月六月而後筋骨毛髪生方其初受亦不過一滴之
　𤣥津耳此其槖籥正無依根荄尚無地鞏之則固决
　之則流故凡受胎之後極宜節慾以防泛溢而少年
　縱情罔知忌憚雖胎固慾輕者保全亦多其有兼人
　之勇者或恃强而不敗或既敗而復戰當此時也主
　方欲靜客不肯休無奈狂徒敲門撞戸顧彼水性熱
　腸有不啓扉而從隨流而逝者乎斯時也落花與粉
　蝶齊飛火棗共交梨並逸合汚同流已莫知其昨日
　孕而今日産矣朔日孕而望日産矣隨孕隨産本無
　形迹盖明産者胎已成形小産必覺暗産者胎仍以
　水直溜何知故凡今之䘕衏家多無大産以小産之
　多也娶娼妓者多少子息以其子宮滑而慣於小産
　也今嘗見艱嗣求方者問其陽事則曰能戰問其功
　夫則曰儘通問其意況則怨嘆曰人皆有子我獨無
　亦豈知人之明産而爾之暗産耶此外如受胎三月
　五月而每有墮者雖衰薄之婦常有之然必由縱慾
　不節致傷母氣而墮者為尤多也故凡恃强過勇者
　多無子以强弱之自相殘也縱肆不節者多不育以
　盜損胎元之氣也豈悉由婦人之罪哉欲求我方者
　當以此篇先讀之則𫝊方之思已過半矣
　　　小産論外方
人參黄茋湯(婦四八不小産/氣虚血  止)當歸川芎湯(婦四三血痛/小産瘀)
殿胞煎(新因十腹痛/小産後)
　　　下胎㫁産(四四/)
下胎㫁産本非仁者之事然有婦人臨産艱危或病甚
　不勝産育者則下胎㫁産之法有不得已亦不可廢
　者也至若水銀䖟蟲水蛭斑猫之屬不惟傷胎且傷
　母矣用者不可造次
　　　下胎方
千金去胎方(婦六一/)　　　下胎小品方(婦五六/)
扶羸小品方(婦五八/)　　　廣濟下胎方(婦五七/)
良方桂心散(婦五四/)
一方　不拘生胎死胎用萞麻仁二個巴豆一個麝香
　一分研貼臍中并足心即下○月一粒温酒吞下○
　又方下生胎用萞麻子一
　　　㫁産方
㫁産小品方(婦六八/)　　　千金㫁産方(婦又六七/)
丹溪㫁子法(婦六九/)　　　㫁産灸法(婦六七/)
　　　産育類論列總方(四五/)
四物湯(補八/)　　　　　　八珍湯(補十九/)
十全大補湯(補二十/)　　　五福飲(新補六/)
五物煎(新因三/)　　　　　補中益氣湯(補三一/)
當歸湯(婦五/)　　　　　　小營煎(新補十五/)
保生無憂散(婦四七/)　　　羊肉湯(婦七一/)
脫花煎(新因十一/)　　　　加味逍遙散(補九四/)
壽脾煎(新熱十六/)　　　　决津煎(新因二/)
加味歸脾湯(補三四/)　　　滑胎煎(新因九/)
益母丸(婦六四/)　　　　　滑胎枳殻散(婦二四/)
紫蘇飲(婦二八/)　　　　　奪命丹(婦六五/)
加味芎歸湯(婦四四/)　　　失笑散(婦百四/)
芎歸補中湯(婦四六/)　　　龍膽瀉肝湯(寒六二/)
硫黄湯(婦六三/  六二)　　　　　局方黒神散(婦五十/)
芎歸湯(婦四一/)
　　産後類
　　　論産後當大補氣血(四六/)
産後病治嘗見丹溪云産後當大補氣血即有雜證以
　末治之一切病多是血虚皆不可發表此其意謂血
　氣隨胎而去必屬大虚故無論諸證皆當以大補為
　先其他皆屬可緩余於初年誠然佩服及執而用之
　則每為所困經者數次始悟其言雖有理而未免言
　之過也即今産科所宗無非此法余目覩其誤及親
　為解救者盖不少矣故敢剖析於後實有所見不得
　不言非存心自衒故毁先賢若然則徒為笑罵之招
　耳賓雖至愚必不為也觀者其深察此意
凡産後氣血俱去誠多虚證然有虚者有不虚者有全
　實者凡此三者但當隨證隨人辨其虚實以常法治
　療不得執有誠心概行大補以致助邪此辨之不可
　不真也
一産後虚證無非隨人元氣必素弱之人多有之或於
　産後血氣俱去而更弱者亦有之此當因人察脈因
　脈察證若脈氣形氣病氣俱不足此當以全虚治之
　若形氣不足病氣有餘或兼火邪或兼外邪或以飲
　食停滯是亦虚中有實不得不詳審而治此中委曲
　未能言盡惟明者悟之
一産後不虚證盖或其素日無病或以年少當時或以
　素耐辛苦貧勞之質此輩本無不足及其一旦受孕
　乃於無病腹中參入此物故致血氣壅塞為脹為嘔
　是皆添設有餘之病及其既産始見通快所留得去
　仍復故吾常人之産此類極多果何虚之有然或以
　内傷或以外感産後之病難保必無倘有所犯去之
　即愈若概行大補果能堪否即臨盆帶去血氣未免
　暫見耗損然以壅滯之餘不過皆䕶胎隨從之物去
　者當去生者旋生不出數日必已來復此生化自然
　之理何至是産皆虚也凡治此類但當因證用治若
　執云産後必當大補氣血則實實之病必所不免而
　輕者必甚甚者必危矣由此觀之則立言者固不易
　而用言者又豈易哉
一産後全實證有如外感風寒頭痛身熱便實中滿脈
　𦂳數洪大有力者此表邪之實證也○又火之盛者
　必熱渴躁煩或便結腹脹口鼻舌焦黒酷喜冷飲眼
　眵尿管痛赤脈見洪滑此内熱之實證也○又鬱怒
　動肝胸脇脹痛大便不利脈弦而滑此氣逆之實證
　也○又惡露未盡瘀血上衝心腹脹滿疼痛拒按大
　便難而小便利此血逆之實證也○又凡富貴之家
　保䕶太過或過用人參茋术以致氣壅或過用糖酒
　炭火以致内熱或産本不虚而妄用太補之藥以致
　増病此調攝之實證也○又或因産過食恐其勞困
　固令勉强以致停蓄不散此内傷之實證也○以上
　諸證姑舉要者以見其概然既有表邪則不得不解
　既有火邪則不得不清既有内傷停滯則不得不開
　通消導且人有强弱産有虚實病有真假治有逆從
　固不可以同日語也觀六元正紀大論曰婦人重身
　毒之何如曰有故無殞亦無殞也此自經常不易之
　大法亦何庸嚽辨之若此第因丹溪之言人多偏執
　故不得不詳盡其說以解後人之惑也諸虚實治法
　詳具後條
　　　論産後三禁(四七/)
觀病機機要云治胎産之病當從厥陰證論之宜無犯
　胃氣及上二焦是為三禁謂不可汗不可下不可利
　小便發其汗則同傷寒下早之證利大便則脈數而
　傷脾利小便則内亡津液胃中枯燥但使不犯三禁
　則營胃自和而寒熱自止矣凡用治之法如發渴則
　白虎氣弱則黄茋血痛則當歸腹痛則芍藥大抵産
　病天行從加減柴胡雜證從増損四物宜察脈證而
　用之詳此說雖為産育之大法然病變不同倘有是
　證則不得不用是藥所謂有病則病受之也第此經
　常之法固不可不知而應變之權亦不可執一也
　　　産後腹痛(四八/)
産後腹痛最當辨察虚實血有留瘀而痛者實痛也無
　血而痛者虚痛也大都痛而且脹或上衝胸脇或拒
　按而手不可近者皆實痛也宜行之散之若無脹滿
　或喜揉按或喜熱熨或得食稍緩者皆屬虚痛不可
　妄用推逐等劑
　凡新産之後多有兒枕腹痛者摸之亦有塊按之亦
　㣲拒手故古方謂之兒枕皆指為胞中之宿血此大
　不然夫胎胞俱去血亦豈能獨留盖子宮畜子既久
　忽爾相離血海陡虚所以作痛胞門受傷必致壅腫
　所以亦若有塊而實非真塊腫既未消所以亦頗拒
　按治此者但宜安養其臟不久即愈惟殿胞煎為最
　妙其次則四神散五物煎皆極佳者若誤認為瘀而
　妄用桃仁紅花𤣥胡青皮之屬反損臟氣必増虚病
　○一有母體本虚而血少者即於産時亦無多血此
　輩尤非血滯若有疼痛只宜治以前法或以大小營
　煎黄雌雞湯主之○一凡新産之後其有陽氣虚弱
　而寒從中生或寒由外入以致心腹作痛嘔吐不食
　四肢厥冷者宜九蜜煎大巖蜜湯或理陰煎主之○
　一産當寒月以致寒氣入腹臍下脹痛手不可近者
　宜羊肉湯主之若氣實寒甚者宜蟠葱散○一産後
　惡露不盡留滯作痛者亦常有之然此與虚痛者不
　同必其由漸而甚或大小便不行或小腹鞕實作脹
　痛極不可近手或自下上衝心腹或痛極牙闗𦂳急
　有此實證當速去其血近上者宜失笑散近下者宜
　通瘀煎奪命丹迴生丹如或未效當用决津煎為善
　○一産後有脾虚腎虚而為腹痛者此不由産而由
　臟氣之不足若脾氣虚寒為嘔吐為食少而兼腹痛
　者宜五君子煎六君子湯温胃飲之類主之若腎氣
　虚寒為瀉為痢而兼腹痛者宜胃闗煎理陰煎之類
　主之○一産後有飲食停滯及氣逆作痛亦當因其
　類而消去之如排氣飲大和中飲之類皆可酌用
仲景曰産後腹中疴痛當歸生薑羊肉湯主之并治腹
　中寒疝虚勞不足
立齋曰前證若因氣滯用延胡索散○若因外寒用五
　積散○若因怒氣用四物加木香柴胡○若因血虚
　用四物參术炮薑○若因陽氣虚弱用四君當歸炮
　薑○若因脾虚血弱用六君當歸炮薑
　　　産後發熱(四九/)
産後發熱有風寒外感而熱者○有邪火内盛而熱者
　○有水虧陰虚而熱者○有因産勞倦虚煩而熱者
　○有去血過多頭暈悶亂煩熱者諸證不同治當辨
　察
一産後有外感發熱者盖臨盆之際多有露體用力無
　暇他顧此時或遇寒邪則乘虚而入感之最易若見
　頭疼身痛憎寒發熱或腰背拘急脈見𦂳數即産後
　外感證也然此等外感不過隨感隨病自與正傷寒
　宿感者不同故略加解散即自痊可勿謂新産之後
　不宜表散但當酌其虚實而用得其宜耳○凡産後
　感邪氣不甚虚者宜三柴胡飲○若氣虚脾弱而感
　者宜四柴胡五柴胡飲○若肝脾腎三陰不足而感
　者宜補陰益氣煎若虚寒之甚者宜理陰煎○若産
　媍强壯氣實而感者宜正柴胡飲○若兼内火盛而
　外邪不解者宜一柴胡飲○若風寒俱感表裏俱滯
　者宜五積散
一産後有火證發熱者但外感之熱多在表火證之熱
　多在裏此必以調攝太過或時令熱甚或强以酒或
　誤用參术薑桂大補之藥或過用炭火或窓牖太宻
　人氣太盛或氣體本實而過於動作凡屬太過皆能
　生火火盛於内多見潮熱内熱煩渴喜冷或頭痛多
　汗便實尿赤及血熱妄行但無表證脈見緩滑不𦂳
　而發熱者便是火證宜清化飲保飲煎之類主之若
　本元不虚或火之甚而勢之急者即徙薪飲抽薪飲
　亦所常用不必疑也
一産後有陰虚發熱者必素稟脾腎不足及産後氣血
　俱虚故多有之其證則倐忽往來時作時止或晝或
　夜進退不常或精神困倦怔忡恍惚但察其外無表
　證而脈見弦數或浮弦豁大或㣲細無力其來也漸
　非若他證之暴至者即是陰虚之候治當専補真陰
　宜小營煎三陰煎五陰煎之類隨宜主之○若陰虚
　兼火而㣲熱者宜一陰煎○若陰虚兼火之甚而大
　熱者宜加減一陰煎○若陰虚火盛熱而多汗者宜
　當歸六黄湯○若陰中之陽虚火不歸源而熱者宜
　大營煎理陰煎右歸飲之類主之○若血虚陽不附
　陰煩熱作渴者宜人參當歸湯○若氣血俱虚發熱
　煩躁面赤作渴宜八珍湯十全大補湯若熱甚而脈
　㣲者宜急加桂附或認為火則禍在反掌
一産後有去血過多發熱者其證必煩渴短氣頭痛頭
　暈悶亂内熱是亦陰虚之屬宜人參當歸湯主之
立齋曰大凡元氣虚弱而發熱者皆内真寒而外假熱
　也但用六君或補中益氣加炮薑温補脾氣諸證自
　退若四肢畏冷急加附子○凡新産陰血暴傷陽無
　所附而外熱宜用四物炮薑補陰以配陽若因誤服
　寒涼尅伐之劑而外熱此為寒氣格陽於外宜用四
　君子加薑桂如不應急加附子若或肌膚發熱面目
　赤色煩渴引飲此血脫發躁宜用當歸補血湯
　　　産後乍寒乍熱(五十/)
産後乍寒乍熱總由血氣虚損陰陽不和而然若陽勝
　則乍熱陰勝則乍寒○凡陰勝而寒多者宜増損四
　物湯理陰煎○若陽勝而熱多者宜四物湯三陰煎
　○若陽氣陷入陰中而乍寒乍熱者宜補中益氣湯
　補陰益氣煎○若陰陽俱虚而寒熱者宜八珍湯十
　全大補湯○若敗血不散流入陰中而作寒熱者宜
　决津煎殿胞煎○若血實氣壅者宜奪命丹陳無擇
　曰敗血流閉諸陰則寒流閉諸陽則熱宜五積散○
　若有外感者宜從前産後發熱調治
　　　蓐勞(五一/)
蓐草薦也産婦坐草艱難以致過勞心力故曰蓐勞此
　即産後勞倦也其證則或為寒熱如瘧或頭疼自汗
　或眩暈昏沉或百節疼痛或倦怠喘促飲食不甘形
　體虚羸之類皆其候也悉當以培補元氣為主○若
　初産後蓐勞困倦惟猪腰湯為妙或用黄雌雞湯白
　茯苓散○若蓐勞虚汗不止宜母雞湯○若兼臟寒
　者宜羊肉湯○若氣血俱虚者宜五福飲十全大補
　湯○若兼外邪發熱者宜補陰益氣煎補中益氣湯
　○若兼外邪發熱而中寒背惡寒者宜理陰煎詳加
　減法治之○若兼陽虚内寒者宜五君子煎或理陰
　煎○若陽盛陰虚兼内熱者宜五福飲加芍藥黄芩
　地骨皮之類隨宜用之
　　　産後喘促(五二/)
産後喘急有二乃一以陰虚之極一以寒邪在肺盖産
　後既以大虚焉得氣實而喘若肺無寒邪而見喘促
　者此以血去陰虚孤陽無主故氣窮短促而浮脫於
　上此實肝腎不接無根將脫之兆最為危候經曰肝
　苦急急食甘以緩之正此類也惟貞元飲為治此之
　神劑○若氣虚兼寒者宜大補元煎或理陰煎○若
　風寒外感邪氣入肺而喘急者此必氣粗胸脹或多
　欬嗽自與氣短似喘上下不接者不同治當以疎散
　兼補為主宜金水六君煎或六君子湯○若單以寒
　邪入肺氣實氣壅而本無虚者宜六安煎或二陳湯
　加蘇葉之類主之
　　　喘嗽論外方
二母散(婦八六嗽/血熱喘)　　　　二物參蘇飲(婦八四肺喘嗽/瘀血入)
　　　産後惡露不止(五三/)
産後惡露不止若因血熱者宜保陰煎清化飲○有傷
　衝任之絡而不止者宜固陰煎加減用之○若肝脾
　氣虚不能收攝而血不止者宜壽脾煎或補中益氣
　湯○若氣血俱虚而淡血津津不已者宜大補元煎
　或十全大補湯○若怒火傷肝而血不藏者宜加味
　四物湯○若風熱在肝而血下泄者宜一味防風散
一止血方　用蒲黄二兩水煎頓服
　　　血不止論外方
人參當歸湯(婦百十四/)　　佛手散(婦四一暈/血多煩)
　　　産後發痙(五四/)
産後發痙乃陰血大虧證也其證則腰背反張戴眼直
　視或四肢强勁身體抽搐在傷寒家雖有剛痙柔痙
　之辨然總之則無非血燥血枯之病而實惟足太陽
　與少陰主之盖膀胱與腎為表裏腎主精血而太陽
　之脈絡於頭目頂背所以為病若此若其所致之由
　則凡如傷寒誤為大汗以亡液大下以亡陰或潰瘍
　膿血大泄之後乃有此證故在産後亦惟去血過多
　或大汗大瀉而然其為元氣虧極血液枯敗也可知
　凡遇此證速當察其陰陽大補氣血用大補元煎或
　理陰煎及十全大補湯之類庶保其生若認為風痰
　而用發散消導等劑則死無疑矣
　　　産後大便秘澁(五五/)
産後大便秘澁以其失血亡陰津液不足而然宜濟川
　煎加減主之及後立齋法俱妙
立齋曰前證若計其日期飲食已多即用藥通之禍在
　反掌之間矣必待其腹滿覺脹欲去不能者此乃結
　在大腸宜用猪膽汁潤之若服苦寒疎通反傷中氣
　通而不止或成他證○若去血過多用十全大補湯
　○血虚火燥用加味四物湯○氣血俱虚用八珍湯
　○雖數日不通飲食如常腹中如故仍用八珍加桃
　仁杏仁治之若泥其日期飲食之多而通之則誤矣
　　　産後雜證方(五六/)
良方黄龍湯(婦八五感/産後外)　　　良方交加散(婦百中風/産後)
海藏愈風湯(和二一七搐搦/失血筋急)交加散(和二五二不省人事/産後類風)
七珍湯(婦七九語/産後不)　　　　　補脬飲(婦八一破淋瀝/産後脬)
良方人參湯(婦七七虚/産後諸)　　　麻黄根湯(婦八三汗/産後虚)
趂痛散(婦八十熱骨節疼痛/産後發)加味小柴胡湯(散二十火發熱/乳母肝)
　　　産後類論列總方(五七/)
四君子湯(補一/)　　　　　　五君子煎(新熱六/)
金水六君煎(新和一/)　　　六君子湯(補五/)
大補元煎(新補一/)　　　　十全大補湯(補二十/)
四物湯(補八/)　　　　　　五物煎(新因三/)
補中益氣湯(補三一/)　　　大營煎(新補十四/)
小營煎(新補十五/)　　　　補陰益氣煎(新補十六/)
五福飲(新補六/)　　　　　八珍湯(補十九/)
當歸六黄湯(寒六五/)　　　温胃飲(新熱五/)
胃闗煎(新熱九/)　　　　　加味四物湯(補九/)
壽脾煎(新熱十六/)　　　　理陰煎(新熱三/)
増損四物湯(婦百十/)　　　三陰煎(新補十一/)
一陰煎(新補八/)　　　　　加減一陰煎(新補九/)
五陰煎新(補十三/)　　　　貞元飲(新補十九/)
人參當歸湯(婦百十四/)　　保陰煎(新寒一/)
固陰煎(新因二/)　　　　　一味防風散(婦百十五/)
右歸飲(新補三/)　　　　　蟠葱散(熱百十一/)
當歸補血湯(補四五/)　　　羊肉湯(婦七十/  七一)
猪腰湯(婦七四/)　　　　　黄雌雞湯(婦七二/)
母雞湯(婦七三/)　　　　　决津煎(新因二/)
殿胞煎(新因十/)　　　　通瘀煎(新因五/)
濟川煎(新補二一/)　　　　清化飲(新因十三/)
失笑散(婦百四/)　　　　　奪命丹(婦六五/)
四神散(婦七五/)　　　　　二陳陽(和一/)
六安煎(新和二/)　　　　　五積散(散三九/)
抽新飲(新寒三/)　　　　　徙薪飲(新寒四/)
延胡索散(婦九八/)　　　　白茯苓散(婦七八/)
正柴胡飲(新散六/)　　　　一柴胡飲(新散一/)
三柴胡飲(新散三/)　　　　四柴胡飲(新散四/)
五柴胡飲(新散五/)　　　　九蜜煎(新因十二/)
大岩蜜湯(婦七六/)　　　　迴生丹(婦六六/)
排氣飲(新和六/)　　　　　大和中飲(新和七/)
　　帶濁遺淋類
　　　帶下(五八/)
凡婦人淋帶雖分㣲甚而實為同類盖帶其㣲而淋其
　甚者也總由命門不固而不固之病其因有六盖一
　以心旌之搖之也心旌搖則命門應命門應則失其
　所守此由於不遂者也一以多慾之滑之也情慾無
　度縱肆不節則精道滑而命門不禁此由於太遂者
　也一以房室之逆之也凡男女相臨遲速有異此際
　權由男子而婦人情興多致中道而止止則逆逆則
　為濁為淋此由於遂而不遂乃女子之最多而最不
　肯言者也以上三證凡帶濁之由乎此者十居八九
　而三者之治必得各清其源庶可取效然源未必清
　而且旋觸旋發故藥餌之功必不能與情竇爭勝此
　帶濁之所以不易治也此三者之外則尚有濕熱下
　流者有虚寒不固者有脾腎虧陷而不能收攝者當
　各因其證而治之
一心旌搖心火不靜而帶下者先當清火宜硃砂安神
　丸清心蓮子飲直指固精丸之類主之○若無邪火
　而但見心虚帶下者宜秘元煎人參丸心虚白濁歌
　茯兎丸之類
一慾事過度滑泄不固而帶下者宜秘元煎壽脾煎固
　陰煎苓术兎絲丸濟生固精丸鎖精丸金鎖思仙丹
　之類主之
一人事不暢精道逆而為濁為帶者初宜六味地黄湯
　或威喜丸之屬以利之久不止者宜固陰煎苓术兎
　絲丸之屬以固之
一濕熱下流而為帶濁脈必滑數色見紅赤證有煩渴
　而多熱者宜保陰煎加味逍遙散或經驗猪肚丸亦
　佳若熱甚兼淋而赤者宜龍膽瀉肝湯
一元氣虚弱而帶下者宜壽脾煎固陰煎兎絲煎七福
　飲十全大補湯九龍丸之屬○若陽氣虚寒脈見㣲
　濇色白清冷腹痛多寒者宜加薑附或用家韭子丸
一脾腎氣虚下陷而多帶者宜用壽脾煎固陰煎歸脾
　湯補中益氣湯之屬
立齋曰前證或因六淫七情或因醉飽房勞或因膏粱
　厚味或服燥劑所傷或虧損陽氣下陷或濕痰下注
　藴積而成故言帶也凡此皆當壯脾胃升陽氣為主
　佐以各經見證之藥○若色青者屬肝用小柴胡加
　山梔或濕熱壅滯小便赤澁龍膽瀉肝湯○色赤者
　屬心用小柴胡加黄連山梔當歸思慮過傷用妙香
　散等藥○色白者屬肺用補中益氣加山梔○色黄
　者屬脾用六君子加山梔柴胡不應歸脾湯○色黒
　者屬腎用六味地黄丸○若氣血俱虚八珍湯○陽
　氣陷下補中益氣湯○濕痰下注前湯加茯苓半夏
　蒼术黄栢○氣虚痰飲下注四七湯送腎氣丸○不
　可拘肥人多痰瘦人多火而以燥濕瀉火之藥輕治
　之也
　　　帶濁論外方
醋附丸(婦百七濁腹中急痛/氣滯帶)金櫻膏(補百一濁/虚勞帶)
克應丸(婦一二八/虚滑帶濁)　　　　固元丹(固三一/赤白帶)
白芷散(婦一二六/下元虛滑)　　　　益母丸(婦六四病/帶濁諸)
白芍藥散(婦一二七/帶濁疼痛)
　　　白濁遺淋(五九/)
淫濁與帶下之不同者盖白帶出於胞宮精之餘也淫
　濁出於膀胱水之濁也雖膀胱與腎為表裏故帶濁
　之源無非皆出於陰分然帶由脾腎之虛滑者多淫
　濁由膀胱之濕熱者多此其所以有辨也○若淫濁
　初起而見熱澁者宜大分清飲○若初起無火而但
　有窒塞者宜小分清飲或五苓散○若肝經怒火下
　流宜加味逍遙散○若肝火盛而見痛澁者宜龍膽
　瀉肝湯○若服寒涼利藥太過以致下焦虛寒不固
　者宜萆薢分清飲○若元氣虛寒下陷者宜壽脾煎
　補中益氣湯○若脾濕下流者宜歸脾湯六君子湯
　○若久而不愈肝腎虛滑下陷者宜壽脾煎秘元煎
　家韭子丸
　　　淋濁論外方
滑石散(婦一二九/熱淋)　　　　牛膝膏(和三四六/死血作淋)
三味牛膝湯(寒一二六/血熱淋痛)
　　　婦人夢與鬼交(六十/)
人稟五行正氣以生氣正則正氣邪則邪氣强則神旺
　氣衰則鬼生如刺法論曰神失守位則邪鬼外干即
　此類也然婦人之夢與邪交其證有二一則由慾念
　邪思牽擾意志而為夢者此鬼生於心而無所外干
　也一則由稟賦非純邪得以入故妖魅敢於相犯此
　邪之自外至者亦有之矣病因有内外則證亦有不
　同病由内生者外無形迹不過於夢寐間常有所遇
　以致遺失及為恍惚帶濁等證亦如男子之夢遺其
　機一也但在女子多不肯言耳至若外有邪犯者其
　證則異或言笑不常如有對晤或喜幽寂不欲見人
　或無故悲泣而面色不變或面帶桃花其脈息則乍
　疎乍數三五不調或伏沉或促結或絃細或代易不
　常是皆妖邪之候凡此二者若失於調理久之不愈
　則精血日敗真陰日損乃致潮熱發熱神疲體倦飲
　食日減經水日枯肌肉消削漸成勞損脈見𦂳數多
　致不救矣○凡治此者所因雖有不同而傷精敗血
　其病則一故凡病生於心者當先以靜心為主然後
　因其病而藥之神動者安其神定其志精滑者固其
　精養其陰尤當以培補脾腎要約門户以助生氣為
　主若為妖魅所侵則内當調補正氣如歸神湯之類
　外宜速灸鬼哭穴以驅邪氣則自當漸愈其穴以兩
　手大指相並縳定用艾炷於爪甲角騎縫灸之務令
　兩甲連肉四處著火方效或七壯或二七壯兩足大
　指亦名足鬼眼
　　　帶濁類論列總方(六一/)
人參丸(補百六/)　　　　　八珍湯(補十九/)
硃砂安神丸(寒一四二/)　　歸脾湯(補三三/)
六君子湯(補五/)　　　　　清心蓮子飲(寒三二/)
妙香散(固十五/  十六)　　　　　九龍丸(固四二/)
十全大補湯(補二十/)　　　壽脾煎(新熱十六/)
秘元煎(新固一/)　　　　　加味逍遙散(補九四/)
兎絲煎(新固三/)　　　　　固陰煎(新固二/)
心虚白濁歌(補百二/)　　　威喜丸(固四五/)
茯兎丸(固三八/)　　　　　補中益氣湯(補三一/)
鎖精丸(固二六/)　　　　　保陰煎(新寒一/)
濟生固精丸(固二九/)　　　四七湯(和九七/)
五苓散(和一八二/)　　　　金鎖思仙丹(固十九/)
歸神湯(婦一二五/)　　　　腎氣丸(補一二一/)
六味地黄湯(補一二一/)　　七福飲(新補七/)
家韭子丸(固三四/)　　　　小分清飲(新和十/)
直指固精丸(固三十/)　　　小柴胡湯(散十九/)
大分清飲(新寒五/)　　　　苓术兎絲丸(新固五/)
萆薢分清丸(熱一六五/)　　經驗猪肚丸(固四十/)
龍膽瀉肝湯(寒六三/)
　　乳病類
　　　乳少(六二/)
婦人乳汁乃衝任氣血所化故下則為經上則為乳若
　産後乳遲乳少者由氣血之不足而猶或無乳者其
　為衝任之虚弱無疑也治當補化源而兼通利宜猪
　蹄湯○若乳將至而未得通暢者宜湧泉散
産婦乳汁不來其原有二盖一因氣血不足故乳汁不
　來宜用猪蹄湯是即虛者補之也○一因肥胖婦人
　痰氣壅盛乳滯不來者宜用漏蘆湯之類是壅者行
　之也
　　　乳出(六三/)
産後乳自出乃陽明胃氣之不固當分有火無火而治
　之無火而泄不止由氣虛也宜八珍湯十全大補湯
　○若陽明血熱而溢者宜保陰煎或四君子湯加梔
　子○若肝經怒火上衝乳脹而溢者宜加減一陰煎
　○若乳多脹痛而溢者宜温帛熨而散之○若未産
　而乳自出者以胎元薄弱滋溉不全而然謂之乳泣
　生子多不育
　　　吹乳妬乳(六四/)
産後吹乳因兒飲乳為口氣所吹致令乳汁不通壅結
　腫痛不急治之多成癰腫速服括蔞散外以南星末
　敷之更以手揉散之○勢甚者惟連翹金貝煎最妙
産後妬乳因無兒飲乳或兒未能飲餘乳蓄結作脹或
　婦人血氣方盛乳房作脹以致腫痛増寒發熱不吮
　通之必致成癰若腫不消用麥芽二三兩炒熟水煎
　服立消
一方用陳皮一兩甘草一錢水煎服
一方治吹乳乳癰腫痛用萱草根擂酒服之以滓塗患
　處
袖珍方用猪牙皂角去皮蜜炙為末酒服一錢○又詩
　云婦人吹奶法如何皂角燒灰蛤粉和熱酒一盃調
　八字管教時刻笑呵呵
　　　乳癰乳巖(六五/)
腫痛勢甚熱毒有餘者宜以連翹金貝煎先治之甚妙
立齋法曰婦人乳癰屬膽胃二腑熱毒氣血壅滯故初
　起腫痛發於肌表肉色焮赤其人表熱發熱或發寒
　熱或憎寒頭痛煩渴引冷用人參敗毒散神效𤓰蔞
　散加味逍遙散治之腫自消散若至數日之間膿成
　潰竅稠膿湧出膿盡自愈若氣血虚弱或誤用敗毒
　久不收斂膿清脈大則難治○乳巖屬肝脾二臟鬱
　怒氣血虧損故初起小核結於乳内肉色如故其人
　内熱夜熱五心發熱肢體倦瘦月經不調用加味逍
　遙散加味歸脾湯神效𤓰蔞散多自消散若積久漸
　大巉岩色赤出水内潰深洞為難療但用前歸脾湯
　等藥可延嵗月若誤用攻伐危殆迫矣○大凡乳證
　若因恚怒宜疎肝清熱○焮痛寒熱宜發表散邪○
　焮腫痛甚宜清肝消毒并隔蒜炙○不作膿或膿不
　潰補氣血為主○不收斂或膿稀補脾胃為主○膿
　出反痛或發寒熱補氣血為主○或晡熱内熱補血
　為主○若飲食少思或作嘔吐補胃為主○飲食難
　化或作泄瀉補脾為主○勞碌腫痛補氣血為主○
　怒氣腫痛養肝血為主○兒口所吹須吮通揉散成
　癰治以前法潮熱暮熱亦主前藥○大抵男子多由
　房勞耗傷肝腎婦人鬱怒虧損肝脾治者審之○世
　有孕婦患此名曰内吹然其所致之因則一惟用藥
　不可犯其胎耳
　　　乳病論列總方
猪蹄湯(婦八七/)　　　　　湧泉散(婦八八/)
漏蘆湯(婦九十/)　　　　　八珍湯(補十九/)
四君子湯(補一/)　　　　　十全大補湯(補二十/)
保陰煎(新寒二/)　　　　　歸脾湯(補三三/)
加味歸脾湯(補三四/)　　　括蔞散(婦九一/)
神效𤓰蔞散(外一八一/)　　加味逍遙散(補九四/)
加減一陰煎(新補九/)　　　人參敗毒散(散三六/)
連翹金貝煎(新因三一/)
　　子嗣類
　　　宜麟䇿(總論/)　(共十二段/)　(六七/)
天地絪緼萬物化醇男女搆精萬物化生此造化自然
　之理也亦無思無為之道也故有人道即有夫媍有
　夫婦即有子嗣又何有乏嗣之說然天有不生之時
　地有不毛之域則人不能無乏嗣之流矣然則生者
　自生乏者當乏而求嗣之說又何為也果可求耶果
　不可求耶則其中亦自有說亦自有法矣所謂說者
　非為不生不毛者而說也亦非為少壯强盛者而說
　也盖不生不毛者出於先天之稟賦非可以人力為
　也少壯强盛者出於妙合之自然不必識不必知也
　惟是能子弗子者無後難堪本非天付衰老無兒者
　精力日去豈比少年此所以有挽囘之人力則有說
　而有法矣雖法之垂諸古者已不為少然以余覺之
　則若有未盡其妙藴者焉因而臚列其法曰天時曰
　地利曰人事曰藥食曰疾病總五類二十四條但犯
　其一便足敗乃公事矣賓於晚年得子率鑒乎此凡
　苦於是者惟察之信之則祚𦙍之猷或非𣺌小故命
　之曰宜麟䇿
　　　時氣(天時一/)
凡交㑹下種之時古云宜擇吉日良時天徳月徳及干
　支旺相當避丙丁之說顧以倉猝之頃亦安得擇而
　後行似屬迂逺不足憑也然惟天日晴明光風霽月
　時和氣爽及情思清寧精神閒裕之況則隨行隨止
　不待擇而人人可辦於斯得子非惟少疾而必且聰
　慧賢明胎元稟賦實基於此至有不知避忌者犯天
　地之晦㝠則受愚蠢迷蒙之氣犯日月星辰之薄蝕
　則受殘缺刑尅之氣犯雷霆風雨之慘暴則受狠惡
　驚狂之氣犯不陰不陽倐熱倐寒之變幻則受奸險
　詭詐之氣故氣盈則盈乘之則多壽氣縮則縮犯之
　則多夭顧人生六合之内凡生長壯老已何非受氣
　於生成而知愚賢不肖又孰非稟質於天地此感兆
　元始之大本苟思造命而贊化育則當以此為首務
　　　陰陽(天時二/)
乾道成男坤道成女此固生成之至道然亦何以見之
　亦何以用之盖乾坤不用用在坎離坎離之用陰陽
　而已夫離本居陽何以為女以陽之中而陰之初也
　坎本居陰何以為男以陰之中而陽之初也盖中者
　盛於上盛者必漸消初者生於下生者必漸長故陽
　生於坎從左而漸升升則為陽而就明陰生於離從
　右而漸降降則為陰而就晦此即陰陽之用也而千
　變萬化莫不由之由之推廣則凡冬至夏至一嵗之
　陰陽也子東午西一日之陰陽也有節有中月令之
　陰陽也或明或晦時氣之陰陽也節前節後消長之
　陰陽也月光潮汛盈虚之陰陽也再以及人則老夫
　女妻陰若勝矣有顛之倒之之妙彼强此弱陽亦在
　也有操之縱之之權顧無往而非陰陽之用也知之
　而從陽避陰則乾道成男不知而背陽向陰則坤道
　成女矣明眼人其鑒而悟之筆有難於盡意也
　　　地利(地利一/)
地利闗於子嗣非不重也有陰宅之宜子孫者常見螽
　斯之多有陽宅之宜子嗣者惟生氣天乙方為最吉
　然吉地吉人每多不期而㑹所謂有徳斯有人有人
　斯有土此其所致之由自非偶然故曰必先有心地
　而後有陰地信非誣也第其理深義邃有非一言可
　悉然宗枝攸係誠有不可不知者此外如寢室交㑹
　之所亦最當知宜忌凡神前廟社之側井竈冡柩之
　傍及日月火光照臨沉陰危險之地但覺神魂不安
　之處皆不可犯倘有不謹則夭枉殘疾飛災横禍及
　不忠不孝之流從而出矣驗如影響可不慎哉
　　　基址(地利二/)
欲緜𤓰瓞當求其址盖種植者必先擇地砂礫之場安
　望稻黍求子者必先求母薄福之婦安望熊羆倘欲
　為子嗣之謀而不先謀基址計非得也然而基址之
　説隠㣲叵測察亦誠難姑舉其顯而易者十餘條以
　見其概云耳大都婦人之質貴靜而賤動貴重而賤
　輕貴厚而賤薄貴蒼而賤嫩故凡唇短嘴小者不堪
　此子處之部位也耳小輪薄者不堪此腎氣之外候
　也聲細而不振者不堪此丹田之氣本也形體薄弱
　者不堪此藏蓄之宮城也飲食纎細者不堪此倉廩
　血海之源也髪焦齒豁者不堪肝虧血而腎虧精也
　睛露臀削者不堪藏不藏而後無後也顔色嬌艷者
　不堪與其華者去其實也肉肥勝骨者不堪子宮隘
　而腎氣詘也嬝娜柔脆筋不束骨者不堪肝腎虧而
　根幹不堅也山根唇口多青氣者不堪陽不勝陰必
　多肝脾之滯逆也脈見𦂳數弦濇者不堪必真陰虧
　弱經候不調而生氣杳然者也此外如虎頭熊項横
　面竪眉及聲如豺狼之質必多刑剋不吉逺之為宜
　又若剛狠陰惡奸險剋薄之氣尤為種類源流子孫
　命脈所係烏可近之雖曰堯亦有丹朱舜亦有瞽瞍
　然二氣相合未必非一優一劣之所致倘使陰陽有
　序種址俱宜而稼穡有不登者未之有也惟一有偏
　勝則偏象見矣是種之不可不擇者有如此不然則
　麟趾之詩果亦何為而作者耶余因人艱嗣之苦復
　見人有不如無之苦故願天常生好人所以并慮及
　之
　　　十機(人事一/)
陰陽之道合則聚不合則離合者成不合則敗天道人
　事莫不由之而尤於斯道為最合與不合機有十焉
　使能得之權在我矣
一曰闔闢乃婦人之動機也氣靜則闔氣動則闢動緣
　氣至如長鯨之飲川如巨觥之無滴斯時也吸以自
　然莫知其入故未有闢而不受者未有受而不孕者
　但此機在瞬息之間若未闢而投失之太早闢已而
　投失之太遲當此之際自别有影響情狀可以黙㑹
　不可以言得也惟有心人能覺之帶雨施雲鮮不穀
　矣
二曰遲速乃男女之合機也遲宜得遲速宜見速但陰
　陽情質稟有不齊固者遲不固者速遲者嫌速則猶
　饑待食及嚥不能速者畏遲則猶醉添杯欲吐不得
　遲速不侔不相投矣以遲遇疾宜出竒由逕勿逞先
　聲以疾遇遲宜靜以自持挑而後戰能反其機適逢
　其㑹矣
三曰强弱乃男女之畏機也陽强陰弱則畏如蜂蠆避
　如戈矛陽弱陰强則聞風而靡望塵而北强弱相凌
　而道同意合者鮮矣然撫弱有道必居仁由義務得
　其心克强固難非聚精㑹神安奪其魄此所以强有
　不足畏弱有不足虞者亦在乎為之者之如何耳
四曰逺近乃男女之㑹機也或以長材排闥唐突非堪
　或以偷覷跽門敢窺堂室欲拒者不能欲吞者不得
　暌隔如斯其能姤乎然斂迹在形致逺在氣斂迹在
　一時養氣非頃刻使不有教養之夙謀恐終無剛勁
　之銳氣又安能直透重圍而使鳩居鵲巢也
五曰盈虚乃男女之生機也胃有盈虚飽則盈而饑則
　虚也腎有盈虚蓄則盈而泄則虚也盛衰由之成敗
　亦由之不知所用則得其幸而失其常耳
六曰勞逸乃男女之氣機也勞者氣散而怯逸者氣聚
　而堅既可為破敵之兵機亦可為種植之農具動得
　其宜勝者多矣
七曰懷抱乃男女之情機也情投則合情悖則離喜樂
　從陽故多陽者多喜鬱怒從陰故多陰者多怒多陽
　者多生氣多陰者多殺氣生殺之氣即孕育賢愚之
　機也莫知所從又胡為而然乎
八曰暗産乃男子之失機也勿謂我强何虞子嗣勿謂
　年壯縱亦何妨不知過者失佳期强者無酸味而且
　隨得隨失猶所莫知自一而再自再而三則亦如斯
　而已矣前有小産論所當并察之
九曰童稚乃女子之時機也方苞方蕚生氣未舒甫童
　甫笄天癸未裕曽見有未實之粒可為種不未足之
　蚕可為繭不强費心力而年衰者能待乎其亦不知
　機也矣
十曰二火乃男女之陽機也夫君火在心心其君主也
　相火在腎腎其根本也然二火相因無聲不應故心
　宜靜不靜則火由欲動而自心挑腎先心後腎者以
　陽爍陰出乎勉强勉强則氣從乎降而丹田失守已
　失元陽之本色腎宜足腎足則陽從地起而由腎及
　心先腎後心者以水濟火本乎自然自然則氣主乎
　升而百脈齊到斯誠化育之真機然伶薄之夫每從
　勉强故多犯虚勞詎云子嗣朴厚之子常由自然故
　品物咸亨奚慮後人知機君子其務陽道之真機乎
　　　畜妾(人事二/)
無故置妾大非美事凡諸反目敗亂多有由之可已則
　已是亦齊家之一要務也其若年邁妻衰無後為大
　則勢有不得不置者然置之易而畜之難使畜不有
　法則有畜之名無畜之實亦仍與不畜等耳而畜之
　之法有情況焉有寢室焉以情況言之則主母見妾
　大都非出樂從所以或多嗔怒或多罵詈或因事責
　其起居或假借加以聲色是皆常情之所必至者而
　不知産育由於血氣血氣由於情懷情懷不暢則衝
　任不充衝任不充則胎孕不受雖云置妾果何益與
　凡畜妾之不可過嚴者以此再以寢室言之則宜靜
　宜逺宜少近耳目者為妙盖私構之頃銳宜男子受
　宜女人其銳其受皆由乎氣當此時也專則氣聚而
　直前怯則氣餒而不攝此受與不受之機也然勇怯
　之由其權在心盖心之所至氣必至焉心有疑懼心
　不至矣心有不至氣亦不至矣倘臨期驚有所聞則
　氣在耳而不及器矣疑有所見則氣在目而不及器
　矣或忿或畏則氣結在心而不至器矣氣有不至則
　如石投水而水則無知也且如兩陣交鋒最嫌奸細
　之偵伺一心無二何堪讒間以相離閨思兵機本無
　二致凡妾室之不可不靜而逺者以此雖然此不過
　為錦囊無奈者設倘有髙明賢淑因吾言而三省惟
　宗祧之是慮不惟不妬而且相憐則愈近愈慰而逺
　之之說豈近人情又若有恭謹良人小心奉治則求
　容已幸又安敢有逺而敬之之念其然其然吾末如
　之何也已
　　　藥食(藥食一/)
種子之方本無定軌因人而藥各有所宜故凡寒者宜
　温熱者宜涼滑者宜澁虚者宜補去其所偏則陰陽
　和而生化著矣今人不知此理而但知傳方豈宜於
　彼者亦宜於此耶且或見一人偶中而不論宜否而
　徧𫝊其神競相製服又豈知張三之帽非李四所可
　戴也今録十方於後擇宜用之庶獲濟矣
一婦人血氣俱虚經脈不調不受孕者惟毓麟珠隨宜
　加減用之為最妙其次則八珍益母丸亦佳○若臟
　寒氣滯之甚者用續嗣降生丹亦妙
一男子臟氣平和而惟精血不足者宜還少丹全鹿丸
　無北山藥丸○若右腎陽氣不足者宜右歸丸或毓
　麟珠俱妙○若陽痿精衰虚寒年邁艱嗣者必宜贊
　育丹○若陽盛陰虚左腎精氣不足者宜左歸丸或
　延年益嗣丹○若火盛水虧多内熱者宜大補陰丸
　○此外如河車種玉丸烏雞丸黒錫丹之類皆可酌
　用
　　　用藥法(藥食二/)
凡男女胎孕所由總在血氣若血氣和平壯盛者無不
　孕育亦育無不長其有不能孕者無非氣血薄弱育
　而不長者無非根本不固即如諸病相加無非傷損
　血氣如果邪逆未除但當以煎劑畧為撥正撥正之
　後則必以調服氣血為主斯為萬全之䇿所以凡用
　種子丸散切不可雜以散風消導及敗血苦寒峻利
　等藥盖凡宜久服而加以此類則久而増氣未有不
　反傷氣血而難於孕者也○再若香附一物自王好
　古曰乃婦人之仙藥多服亦能走氣而後世不言走
　氣但相𫝊曰香附為婦人之要藥由是但治婦人則
　不論虛實無弗用之不知香附氣香味辛性燥惟開
　鬱散氣行血導滯乃其所長若氣虚用之大能泄氣
　血虚用之大能耗血如古方之女金丹及四製香附
　丸之類惟氣實血滯者用之為宜凡今婦人十有九
　虚顧可以要藥二字而一概用之乎用之不當則漸
　耗漸弱而胎元之氣必反將杳然矣
　　　飲食(藥食/)
凡飲食之類則人之臟氣各有所宜似不必過為拘執
　惟酒多者為不宜盖胎種先天之氣極宜清楚極宜
　充實而酒性淫熱非惟亂性亦且亂精精為酒亂則
　濕熱其半真精其半耳精不充實則胎元不固精多
　濕熱則他日痘疹驚風脾敗之類率已受造於此矣
　故凡欲擇期布種者必宜先有所慎與其多飲不如
　少飲與其少飲猶不如不飲此亦胎元之一大機也
　欲為子嗣之計者其母以此為後著
　　　男病(疾病一/)
疾病之闗於胎孕者男子則在精女人則在血無非不
　足而然凡男子之不足則有精滑精清精冷者及臨
　事不堅或流而不射者或夢遺頻數或便濁淋澁者
　或好色以致陰虚陰虚則腰腎痛憊或好男風以致
　陽極陽極則亢而亡陰或過於强固强固則勝敗不
　洽或素患陰疝陰疝則肝腎乖離此外則或以陽衰
　陽衰則多寒或以陰虚陰虚則多熱若此者是皆男
　子之病不得盡諉之婦人也倘知其由而宜治則治
　之宜反則反之必先其在我而後及婦人則事無不
　濟矣
　　　女病(疾病二/)
婦人所重在血血能構精胎孕乃成欲察其病惟於經
　候見之欲治其病惟於陰分調之盖經即血也血即
　陰也陰以應月故月月如期此其常也及其為病則
　有或先或後者有一月兩至者有兩月一至者有枯
　絶不通者有頻來不止者有先痛而後行者有先行
　而後痛者有淡色黒色紫色者有瘀而為條為片者
　有精血不充而化作白帶白濁者有子宮虚冷而陽
　氣不能生化者有血中伏熱而陰氣不能凝成者有
　血癥氣痞子藏不收月水不通者凡此皆真陰之病
　也真陰既病則陰血不足者不能育胎陰氣不足者
　不能攝胎凡此攝育之權總在命門正以命門為衝
　任之血海而胎以血為主血不自生而又以氣為主
　是皆真陰之謂也所以凡補命門則或氣或血皆可
　謂之補陰而補陰之法即培根固本之道也凡自壯
　至老乃人人之所不可缺者而矧以先天後天之肇
　基又將舎是而何求乎是以調經種子之法亦惟以
　填補命門顧惜陽氣為之主然精血之都在命門而
　精血之源又在二陽心脾之間盖心主血養心則血
　生脾胃主飲食健脾胃則氣布二者胥和則氣暢血
　行此情志飲食又當先經脈而為之計者亦無非補
　陰之源也使不知本末先後而妄為之治則又烏足
　以言調經種子之法(以上宜麟䇿終/)
　　　盈虚吟(六八/)
誰識雌雄在坎離　　　　𤣥闗消息有真機
坎虚離實云非是　　　　坎實離虚亦是非
天以至剛方得體　　　　地緣無日乃成泥
三生同有金丹在　　　　試問仙翁知不知
　　　辨古(六九/)
種子之法古人言之不少而余謂其若未盡善盖亦有
　疑而云然謹并列而辨之亦以備達者之裁正
一廣嗣訣云三十時辰兩日半二十八九君須筭落紅
　滿地是佳期金水過時徒霍亂霍亂之時枉費功樹
　頭樹底覔殘紅但解開花能結子何愁丹桂不成叢
　○按此言婦人經期方止其時子宮正開便是布種
　之時過此佳期則子宮閉而不受胎矣然有十日半
　月及二十日之後受胎者又何為其然也又一哲婦
　曰若依此說則凡有不端者但於後半月為之自可
　無他慮矣善哉言也此言果可信否
一道藏經曰婦人月信止後一日三日五日合者乾道
　成男二日四日六日合者坤道成女○按此以單數
　屬陽故成男偶數屬陰故成女果若然則誰不知之
　得子何難終未必然
一褚氏遺書云男女之合二情交暢若陰血先至陽精
　後衝血開裹精精入為骨而男形成矣陽精先至陰
　血後參精開裹血血入為本而女形成矣○按此一
　說余初見之甚若有味有理及久察之則大有不然
　盖相合之頃豈堪動血惟既結之後則精以肇基血
　以滋育而胎漸成也即或以血字改為精字曰陰精
　先至似無不可然常見初笄女子有一合而即孕者
　彼於此時畏避無暇何云精泄但其情動則氣至氣
　至則陰闢陰闢則吸受吸受則無不成孕此自然之
　正理也若褚氏之說似穿鑿矣
一東垣曰經水㫁後一二日血海始淨精勝其血感者
　成男四五日後血脈已旺精不勝血感者成女○按
　此說亦非確論今見多生女者每加功於月經初淨
　而必不免於女者豈亦其血勝而然乎
一丹溪曰陰陽交構胎孕乃凝所藏之處名曰子宮一
　系在下上有兩岐中分為二形如合鉢一達於左一
　達於右精勝其血則陽為之主受氣於左子宮而男
　形成精不勝血則陰為之主受氣於右子宮而女形
　成○按此乃與聖濟經左動成男右動成女之說同
　第以子粒驗之無不皆有兩辦故在男子亦有二丸
　而子宮之義諒亦如此信非謬也惟左受成男右受
　成女之說則成非事後莫測其然即復有左射右射
　之法第恐陰中闔闢自有其機即欲左未必左欲右
　未必右而陰陽相勝之理則在天時人事之間似仍
　别有一道雖知此說終無益也
　　　述古(七十/)
褚氏遺書曰建平孝王妃姬皆麗無子擇民家未笄女
　子入御又無子問曰求男有道乎證對曰合男女必
　當其年男雖十六而精通必三十而娶女雖十四而
　天癸至必二十而嫁皆欲陰陽完實然後交而孕孕
　而育育而子堅壯强壽今未笄之女天癸始至已近
　男色陰氣早洩未完而傷未實而動是以交而不孕
　孕而不育而子脆不壽此王之所以無子也然婦人
　有所産皆女者有所産皆男者大王誠能訪求多男
　婦人至宮府有男之道也王曰善未再期生六男夫
　老陽遇少陰老陰遇少陽亦有子之道也
　　　子嗣類論列總方(七一/)
毓麟珠(新因十四/)　　　　左歸丸(新補四/)
右歸丸(新補五/)　　　　　贊育丹(新因又/十四)
還少丹(補一三/七)　　　　　全鹿丸(補一二/九)
無比山藥丸(補一三/八)　　　延年益嗣丹(婦一三/五)
大補陰丸(寒一五/七)　　　　八珍益母丸(婦一三/八)
續嗣降生丹(婦一三/六)　　　女金丹(婦一三/三)
四製香附丸(婦一三/二)　　　河車種玉丸(婦一三/七)
烏雞丸四方(婦一三/九)　　　黒錫丹(熱百九/十)
　　癥瘕類
　　　論證(七二/)
癥瘕之病即積聚之别名内經止有積聚疝瘕並無癥
　字之名此後世之所増設者盖癥者徵也瘕者假也
　徵者成形而堅硬不移者是也假者無形而可聚可
　散者是也成形者或由血結謂之血癥或由食結謂
　之食癥無形者惟在氣分氣滯則聚而見形氣行則
　散而無迹此癥瘕之辨也然又有痛者有不痛者痛
　者聨於氣血所以有知氣血行則愈故痛者易治不
　痛者不通氣血另結窠囊藥食難及故不痛者難
　治此又治之有辨也其他如肺之積曰息奔心之積
　曰伏梁脾之積曰痞氣肝之積曰肥氣腎之積曰奔
　豚以至後世有曰痃癖曰痞塊之屬亦不過以形見
　之處有不同故名亦因之而異耳總之非在氣分則
　在血分知斯二者則癥瘕二字已盡之矣但血癥氣
　瘕各有虚實而宜攻宜補當審之真而用之確也諸
　經義另詳積聚門所當叅閱
骨空論曰任脈為病男子内結七疝女子帶下瘕聚張
　子和曰遺溺閉癃陰痿脬痺精滑白淫皆男子之疝
　也若血涸月事不行行後小腹有塊或時動移前陰
　突出後陰痔核皆女子之疝也但女子不謂之疝而
　謂之瘕
　　　血癥(七二/)
瘀血留滯作癥惟婦人有之其證則或由經期或由産
　後凡内傷生冷或外受風寒或恚怒傷肝氣逆而血
　留或憂思傷脾氣虚而血滯或積勞積弱氣弱而不
　行總由血動之時餘血未淨而一有所逆則留滯日
　積而漸以成癥矣然血必由氣氣行則血行故几欲
　治血則或攻或補皆當以調氣為先○羅謙補曰養
　正邪自除必先調養使營衛充實若不消散方可議
　下但除之不以漸則必有顛覆之害若不守禁忌縱
　嗜慾其有不喪身者鮮矣
一血瘀作痛或成形不散在臍腹之下若暫見停蓄而
　根盤未固者只宜五物煎或决津煎加減主之則血
　無不去痛無不止足稱神劑
一婦人形氣病氣俱實或腹脹或痛甚而新有所逆但
　欲行滯止痛者宜通瘀煎失笑散𤣥胡當歸散加減
　四物湯之類疏之導之氣通滯去痛必自愈○若稍
　久且堅而欲消之磨之宜三稜煎萬病丸之類主之
一形氣强壯而瘀血不行或大病結閉或腹脹痛甚有
　非下不可者宜良方桃仁承氣湯下之最捷或用奪
　命丹桃仁煎川山甲散赤金豆之類皆可然下須詳
　慎非有大實不得已之證不宜妄用
一養正之法當察陰陽上下病之久新及邪正强弱之
　勢其有停瘀雖甚而元氣困弱者不可攻病久而弱
　積難搖動者不可攻凡此之類皆當専固根本以俟
　其漸磨漸愈乃為良䇿○如鬱結傷脾者宜用歸脾
　湯逍遙飲壽脾煎○脾胃虚寒者宜温胃飲養中煎
　六君子湯○肝腎虚寒者宜大營煎煖肝煎理陰煎
　或良方交加散亦可○脾腎虚寒大便泄瀉或不實
　者宜胃闗煎理陰煎○病久脾腎氣滯而小腹痛脹
　者宜八味地黄丸○肝火不清血熱而滯者宜加味
　逍遙散○以上諸證凡虚中帶滯者不妨於前藥中
　各加行氣導滯之品此在用者之圓活也
一婦人久癥宿痞脾腎必虧邪正相摶牢固不動氣聨
　子藏則不孕氣聫衝任則月水不通内治之法宜如
　前外以阿魏膏貼之仍用熨痞方或用琥珀膏亦可
　然必須切慎七情及六淫飲食起居而不時隨證調
　理庶乎可愈
　　　食癥(七四/)
凡飲食留聚而為癥痞者或以生冷或以風寒或以忿
　怒氣逆或以勞倦饑餒而飲食叠進不用消化則積
　而成癥矣然胃氣强者必不致留聚飲食而飲食之
　不能化者必由脾腎氣弱而然所以治此者宜酌虚
　實而為攻補庶乎得效也諸治法詳積聚門宜參而
　用之
立齋曰前證若形氣虚弱須先調補脾胃為主而佐以
　消導若形氣充實當先疏導為主而佐以補脾胃○
　若氣壅血滯而不行者宜用烏藥散散而行之○若
　脾氣虚而血不行者宜用四君芎歸補而行之○若
　脾氣鬱而血不行者宜用歸脾湯解而行之○若肝
　腎血燥而不行者宜用加味逍遙散清而行之○大
　抵食積痞塊之證皆以邪氣盛則實真氣奪則虚但
　當養正辟邪而積自除矣雖曰堅者削之客者除之
　若胃氣未虚或可少用若病久虚乏者不宜輕用
　　　氣瘕(七五/)
瘕者假也所謂假者謂其形雖若癥而原無根窠非若
　癥痞之堅頑有形者也盖有形者或因血積或因食
　積積有定形所不可移易者也無形者病在氣分氣
　逆則甚氣散則緩聚散無根者也惟其無根故能大
　能小或左或右或近脇肋而如臂如指則謂之痃癖
　或下臍腹而為脹為急則謂之疝瘕難經曰病有積
　聚何以别之然積者陰氣也陰沉而伏聚者陽氣也
　陽浮而動故積者五臟之所生聚者六腑之所成也
　然則癥由於積積在陰分而有淵藪故攻之非易瘕
　由於聚聚在陽分而猶烏合故散之非難此癥瘕之
　辨有如此惟散之之法最有因通因塞之妙用而人
　多莫之知也
一凡病在氣分而無停蓄形積者皆不可下盖凡用下
　者可除有形而不可以除無形若氣因形滯者去其
　積則氣亦順自無不可若全在無形氣分即下亦不
　去而適足以敗正氣也宜切識之
一散氣之法止在行氣盖氣行則散也但行氣之法大
　有權宜如氣實則壅滯宜破而行之氣閉則留蓄宜
　利而行之氣熱則乾涸宜寒而行之氣寒則凝結宜
　温而行之此散氣治瘕之大法也然瘕聚之證使果
　氣强力健則流行不息又何瘕聚之有惟正氣不行
　而後邪氣得聚經曰邪之所凑其氣必虚故凡為此
　病必氣虚者多虚不知補則正氣不行正氣不行則
　邪氣不散安望其有瘳乎但實者有據故顯而易見
　虚每似實故隠而難知此所以當辨其真也
一破氣行氣之劑凡氣實氣壅之甚而為脹為痛者宜
　排氣飲木香順氣散木香調氣散四磨湯諸七氣湯
　之類主之○若血中之氣滯而為瘀為痛者宜失笑
　散通瘀煎調經飲甚者良方奪命丹○疝瘕氣聚者
　荔香散甚者天台烏藥散○氣結膀胱小水不利者
　小分清飲四苓散五苓散○氣結大腸乾秘不行者
　搜風順氣丸麻仁丸水虧血虚而秘滯者濟川煎○
　肝氣逆而為聚者解肝煎兼火者化肝煎○氣聚兼
　熱火鬱不行者抽薪飲大分清飲○寒滯不行氣結
　脹聚者抑扶煎和胃飲丁香茯苓湯○三焦壅滯氣
　道不清而中滿腫脹者廓清飲○痰飲水氣停蓄胸
　脇而為吞酸嘔逆者苓术二陳煎六安煎和胃飲括
　痰丸之類主之○以上諸法惟氣實瘕聚者宜之凡
　元氣不足者皆不可用
一補氣以行氣之劑如聖愈湯參歸湯七福飲皆能調
　心氣之虚滯○五味異功散參术湯能理心脾之氣
　虚不行○獨參湯參附湯能助肺以行五臟之治節
　○若脾胃氣虚而滯者惟六君子湯歸脾湯為宜○
　脾胃虚寒而滯者必温胃飲理中湯五君子煎最佳
　○若虚在脾腎陰分氣有不行而或為痰飲或為脹
　滿或為嘔吐腹痛等證非理陰煎不可○若虚在血
　中之氣而為滯為痛㣲則四物湯甚則五物煎决津
　煎大營煎方可○若肝腎寒滯小腹氣逆而痛者必
　煖肝煎以温之○若脾腎氣虚門戸不要而為滯為
　痛者必闗胃煎以固之○若元氣下陷滯而不升者
　宜補中益氣湯舉元煎以舉之○若元氣大虚氣化
　不行而滯者必五福飲十全大補湯大補元煎或六
　味囘陽飲以培補之○以上皆補氣行氣之法也亦
　不過為之筌蹄云耳而此中之用誠有未可以言悉
　者然常人之情猶為氣之滯者惟破之散之為宜而
　反云補之必不然也不知客之强者以主之弱邪之
　勝者惟正之虚凡今人之病虚者最多而用補者最
　少治與病違而欲以藥濟人盖亦罕矣即余以多虚
　少實諄諄為言而人亦未信姑以人事喻之其或可
　曉然乎夫人之虚實亦猶人之貧富氣實者若富翁
　氣虚者若貧士今人於千百中而富者其幾舎富之
　外盡貧人矣其多其少即此類也又有華其貌而罄
　其室者人多難測亦此類也但貧人之情可益不可
　損増一分猶然未足削一分其窘何堪使以潜消暗
　剥之術而加之貧寒窘乏之士陰移人祚而人不之
　覺亦甚堪憐矣此道以仁為術其可不以此為心乎
　嗟乎人生以氣為主得氣則生失氣則死夫知者知
　人之命不知者知人之病若强不知以為知而徒資
　便給以人命為常試者則其概可知矣
　　　癥瘕類論列總方(七六/)
四君子湯(補一/)　　　　　五君子煎(新熱六/)
六君子湯(補五/)　　　　　四物湯(補八/)
五物煎(新因三/)　　　　　五味異功散(補四/)
五福飲(新補六/)　　　　　七福飲(新補七/)
十全大補湯(補二十/)　　　聖愈湯(補九一/)
大補元煎(新補一/)　　　　補中益氣湯(補三/)
參术湯(補四一/)　　　　　參歸湯(補三九/)
六味囘陽飲(新熱二/)　　　參附湯(補三八/)
獨參湯(補三六/)　　　　　六味地黄丸(補二一/)
舉元煎(新補十七/)　　　　大營煎(新補十四/)
八味地黄丸(補一二/二)　　　壽脾煎(新熱十六/)
逍遙飲(新因一/)　　　　　加味逍遙散(補九四/)
歸脾湯(補三三/)　　　　　養中煎(新熱四/)
苓术二陳煎(新和/四)　　　　温胃飲(新熱五/)
胃闗煎(新熱九/)　　　　　丁香茯苓湯(熱六四/)
理中湯(熱一/)　　　　　　理陰煎(新熱三/)
天台烏藥散(和三二九/)　　煖肝煎(新熱十五/)
和胃飲(新和五/)　　　　　木香調氣散(和四四/)
解肝煎(新和十一/)　　　　化肝煎(新寒十/)
木香順氣散(和四三/)　　　排氣飲(新和六/)
抑扶煎(新熱十一/)　　　　搜風順氣丸(和三四/三)
烏藥散(和七四/)　　　　　六安煎(新和二/)
桃仁承氣湯(攻四/)　　　　四磨湯(和五二/)
廓清飲(新和十三/)　　　　大分清飲(新和五/)
抽薪飲(新寒三/)　　　　　濟川煎(新補二一/)
小分清飲(新和十/)　　　　七氣湯(和四七/)
調經飲(新因四/)　　　　　良方交加散(婦百/)
决津煎(新因二/)　　　　　通瘀煎(新因五/)
加減四物湯(婦百十/二)　　　失笑散(婦百四/)
五苓散(和一八二/)　　　　𤣥胡當歸散(婦九八/)
三稜丸(攻三七/六十)　　　　　荔香散(新因二八/)
四苓散(和一八七/)　　　　奪命丹(婦六五/)
括痰丸(新和十九/)　　　　川山甲散(攻四十/)
桃仁煎(攻三九/)　　　　　赤金豆(新攻二/)
麻仁丸(攻九二/)　　　　　萬病丸(婦一四三/)
熨痞方(攻八八/)　　　　　琥珀膏(外三一七/)
阿魏膏(外三一/二)
　　前陰類
　　　陰挺(七七/)
婦人陰中突出如菌如芝或挺出數寸謂之陰挺此或
　因胞絡傷損或因分娩過勞或因鬱熱下墜或因氣
　虚下脫大都此證當以升補元氣固澁真陰為主○
　如陰虚滑脫者宜固陰煎秘元煎○氣虚陷下者補
　中益氣湯十全大補湯○因分娩過勞氣陷者壽脾
　煎歸脾湯○鬱熱下墜者龍膽瀉肝湯加味逍遙散
木楊湯治婦人陰中生物痒痛牽引腰腹多由房事
　太過或因淫慾不遂或因非理所為以致陰户有傷
　名曰陰挺
　　金毛狗脊　　五棓子　　枯礬　　魚腥草
　　水楊根　　　黄連(各一兩/)
　右為末分四劑用有嘴瓦礶煎湯外預以竹筒去節
　接礶嘴引熱氣薫入陰中或透挺上俟湯温仍用洗
　沃之仍服治挺諸藥
　　　陰腫(七八/)
婦人陰腫大都即陰挺之類然挺者多虚腫者多熱○
　如氣陷而熱者升而清之宜清化飲如柴胡防風之
　屬○氣閉而熱者利而清之宜大分清飲徙薪飲○
　肝腎陰虚而熱者加味逍遙散○氣虚氣陷而腫者
　補中益氣湯○因産傷陰戸而腫者不必治腫但調
　氣血氣血和而腫自退○或由損傷氣滯無闗元氣
　而腫者但以百草湯薫洗之為妙
一方　治陰中腫痛○用枳殻半斤切炒乘熱以帛裹
　熨之以消其外仍用少許乘熱裹納陰中冷即易之
　不三次愈
一方　用小麥朴硝白礬五棓子葱白煎湯浸洗
甘菊湯　治陰戸腫○用甘菊苖葉不拘多少搗爛以
　百沸湯淋汁薫浸洗之
　　　陰瘡(七九/)
婦人陰中生瘡多由濕熱下注或七情鬱火或縱情敷
　藥中於熱毒其外證則或有陰中挺出如蛇頭者謂
　之陰挺如菌者謂之陰菌或如雞冠或生蟲濕痒或
　内潰腫爛疼痛常流毒水其内證則或為體倦内熱
　經候不調或為飲食不甘晡熱發熱或為小腹痞脹
　腰脇不利或為小水淋瀝赤白帶下○凡治此之法
　若腫痛内外俱潰者宜芍藥蒺藜煎為最佳或四物
　湯加梔子丹皮膽草荆芥或用加味逍遙散○若濕
　痒者宜芍藥蒺藜煎或歸脾湯加柴梔丹皮○淋濇
　者宜龍膽瀉肝湯加白术丹皮○淋濇而火盛痛脹
　者宜大分清飲或抽薪飲○腫而墜毒者補中益氣
　湯加山梔丹皮○可洗者用百草煎○可敷者宜螵
　蛸散完瘡散
蛇退散　治婦人陰瘡先以荆芥蛇床子湯薫洗挹乾
　敷藥
　　蛇退(一條燒/存性)　枯礬　　黄丹　　扁蓄
　　藁本(各一兩/)　硫黄　　荆芥穂　蛇床子(各五/錢)
　右為細末香油調搽濕則乾摻
　　　陰痒(八十/)
婦人陰痒者必有陰蟲微則痒甚則痛或為膿水淋瀝
　多由濕熱所化名曰慝○内宜清肝火以龍膽瀉肝
　湯及加味逍遙散主之○外宜桃仁研膏和雄黄末
　或同雞肝納陰中以制其蟲然無如銀硃烟搽雞肝
　以納之尤妙
椒茱湯　治婦人陰痒不可忍惟以熱湯泡洗有不能
　住手者
　　花椒　　吳茱萸　　蛇床子(各一/兩)　藜蘆(半兩/)
　　陳茶(一撮/)炒鹽(二兩/)　以水五升煎湯乘熱薫洗
杏仁膏　治婦人陰痒不可忍
　　杏仁(燒存性/)　麝香(少許/)
　右為末用舊帛裹之縳定火上炙熱納陰中
椿根皮湯　治陰痒突出
　　臭椿皮　　荆芥穂　　藿香(等分/)
　右剉煎湯薫洗即痒止而入
一方　治疳蟲下蝕下部用蒲黄水銀研匀𫝊入外以
　鶴虱草煎湯薫洗
灸肝散　治婦人陰痒蟲蝕○用牛肝或猪肝切三寸
　長大加錢炙熟納陰中引蟲出盡即愈
一方　治陰中蟲痒搗桃葉綿裹納陰中日易三四次
一方　治陰痒同蛇床子一兩白礬五錢煎湯淋洗
　　　陰冷(八一/)
婦人陰冷有寒證有熱證寒由陽虚真寒證也熱由濕
　熱假寒證也假寒者必有熱證如小便澁數黄赤大
　便燥結煩渴之類是也真寒者小便清利陽虚畏寒
　者是也○真寒者宜補其陽如理陰煎十補丸加減
　續嗣降生丹○假寒者當清其火宜龍膽瀉肝湯加
　味逍遙散○肝腎虚寒者宜煖肝煎鎮陰煎大營煎
　○脾胃虚寒者宜理中湯理陰煎壽脾煎之類主之
　　　交接出血而痛(八二/)
凡婦人交接即出血者多由陰氣薄弱腎元不固或陰
　分有火而然○若脾虚氣陷不能攝血者宜補中益
　氣湯或補陰益氣煎○若脾腎虚弱陰氣不固者宜
　壽脾煎歸脾湯○若肝腎陰虚不守者宜固陰煎○
　若陰火動血者宜保陰煎
　　　前陰類論列總方(八三/)
固陰煎(新因二/)　　　　　保陰煎(新寒一/)
補中益氣湯(補三一/)　　　理陰煎(新熱三/)
理中湯(熱一/)　　　　　補陰益氣煎(新補十六/)
歸脾湯(補三三/)　　　　　壽脾煎(新熱十六/)
加味逍遙散(補九四/)　　　四物湯(補八/)
秘元煎(新因一/)　　　　　續嗣降生丹(婦一三六/)
清化飲(新因十三/)　　　　大營煎(新補十四/)
芍藥蒺藜煎(新因三/五)　　　鎮陰煎(新熱十三/)
煖肝煎(新熱十五/)　　　　龍膽瀉肝湯(寒六二/)
十補丸(熱一七四/)　　　　徙薪飲(新寒四/)
大分清飲(新寒五/)　　　　百草煎(新因/三七)
螵蛸散(新因三/八)　　　　　銀硃烟(新因五/三)
抽薪飲(新寒三/)　　　　　完瘡散(新因/)
　
　景岳全書卷三十九
欽定四庫全書
　景岳全書卷四十
　　　　　　　　　　　　明　張介賔　撰
　　小兒則(上/)
　總論
小兒之病古人謂之啞科以其言語不能通病情不易
測故曰寧治十男子莫治一婦人寧治十婦人莫治一
小兒此甚言小兒之難也然以余較之則三者之中又
謂小兒為最易何以見之蓋小兒之病非外感風寒則
内傷飲食以至驚風吐瀉及寒熱疳癎之類不過數種
且其臟氣清靈隨撥隨應但能確得其本而撮取之則
一藥可愈非若男婦損傷積痼癡頑者之比余故謂其
易也苐人謂其難謂其難辨也余謂其易謂其易治也
設或辨之不眞則誠然難矣然辨之之法亦不過辨其
表裏寒熱虛實六者洞然又何難治之有故凡外感者
必有表證而無裏證如發熱頭痛拘急無汗或因風搐
搦之類是也内傷者止有裏證而無表證如吐瀉腹痛
脹滿驚疳積聚之類是也熱者必有熱證如熱渴躁煩
秘結癰瘍之類是也寒者必有寒證如清冷吐瀉無熱
無煩惡心喜熱者是也凡此四者即表裏寒熱之證極
易辨也然於四者之中尤惟虛實二字最為𦂳要蓋有
形色之虛實有聲音之虛實有脈息之虛實如體質强
盛與柔弱者有異也形色紅赤與青白者有異也聲音
雄壯與短怯者有異也脈息滑實與虛細者有異也故
必内察其脈候外觀其形氣中審其病情參此數者而
精察之又何虛實之難辨哉必其果有實邪果有火證
則不得不為治標然治標之法宜精簡輕銳適當其可
及病則已毫毋犯其正氣斯為高手但見虚象便不可
妄行攻擊任意消耗若見之不眞不可謂姑去其邪諒
亦無害不知小兒以柔嫩之體氣血未堅臟腑甚脆略
受傷殘萎謝極易一劑之謬尚不能堪而况甚乎矧以
方生之氣不思培植而但知剝削近則為目下之害遠
則遺終身之羸良可嘆也凡此者實求本之道誠幼科
最要之肯綮雖言之若無奇異而何知者之茫然也故
余於篇端首以為言然非有𡨕𡨕之見者固不足以語
此此其所以不易也
隂陽應象大論曰善診者察色按脈先别隂陽審清濁
而知部分視喘息聽聲音而知所苦觀權衡規矩而知病
所主○按此論雖通言診法之要然尤於小兒為最切
也
　初誕法(二/)
小兒初生飲食未開胃氣未動是誠清虛之腑此時開
口調燮極須得宜保嬰諸書皆云分娩之時口含血瑰
啼聲一出隨即嚥下而毒伏於命門因致他日發為驚
風發熱痘疹等證此說固似有理然嬰兒通體無非血
氣所結而此亦血氣之餘何以毒遽如是即使嚥之亦
必從便而出何以獨留為害無足憑也惟是形體初成
固當為之清楚其法於未啼時用軟帛裹指挖去口中
之血乃用後法并拭去口中穢惡以清臟腑此亦初誕
之要法不可無也
開口法凡小兒初誕宜以甘草細切少許用沸湯泡汁
以淡為妙不宜太甜乃用軟帛蘸汁徧拭口中去其穢
濁隨用胡桃肉去皮嚼極爛以稀絹或薄紗包如小棗
内兒口中使吮其汁非獨和中且能養臟最佳法也
若母氣素寒小兒清弱者只以淡薑湯拭口最能去胃寒
通神明并可免吐瀉之患此法最妙人所未知也拭後
仍用核桃法如前○一法以牛黃半分同硃砂研匀蜜
調如前與吮為佳極能辟痰邪去穢惡除熱安神然必
母氣多熱小兒肥盛者可用清弱者不宜用○一古法
拭口多有用黄連者不知黄連大寒大苦而小兒以胃
氣為主安得初生即可以苦劣之氣相犯致損胃氣則
他日變嘔變瀉由此而起矣大非所宜○一古法多用
硃砂開口者按陳文中曰小兒初生便服硃砂輕粉白
蜜黃連本欲下胎毒不知此皆傷脾敗陽之藥輕粉下
痰損心硃砂下涎損神兒實者服之軟弱弱者服之易
傷反致變生諸病是固不可不察也
　䕶養法(三/)出保嬰撮要
巢氏曰小兒初生肌膚未實宜用舊絮䕶其背不可太
煖更宜數見風日則血氣剛强肌肉緻宻若藏於重幃
宻室或厚衣過煖則筋骨軟脆不任風寒多易致病衣
服當隨寒熱加減但令背煖為佳亦勿令出汗恐表虚
風邪易傷乳哺赤不宜過飽陳氏所謂忍三分寒喫七
分飽頻揉肚少洗澡要肚煖頭涼心胸凉皆至論也又
須令乳母預愼六淫七情厚味炙􁶘則乳汁清寧兒不
致疾否則隂陽偏勝血氣沸騰乳汁敗壞必生諸病若
屢用藥餌則臟腑隂損多變敗證可不愼歟大抵保嬰
之法未病則調和乳母既病則審治嬰兒亦必兼治其
母為善
小兒飲食有任意偏好者無不致病所謂爽口味多終
作疾也極宜愼之嘗見王隱君曰余幼時酷嗜甘飴忽
一日見飴中有蚯蚓伸頭而出自此不敢食飴至長始
知長上為之此可為節戒之妙法
　初生兒看病法(四/)
初生兒以手捻其頭摸其頥頷不作聲者為無病總有
病以手指探其口雖發聲而從容咂指者其病輕若即
發聲不咂指而色或青紅兼紫者此落地受寒之甚也
其病重須急辨其形色虛實而治之若牙關𦂳閉不納
乳或硬而不軟其病極重也此驚邪入足太陽經及足
陽明經而然須急治之庶可平復
一初生兒肥胖色嫩日覺好看者此其根本不堅甚非
佳兆且亦最易感邪凡邪入腑者近在第二三日見之
其證吐乳夜啼發哭腹鳴皆胎驚之證然猶淺而易治
○若邪之入臟者遠在六七日見之此臍風噤風嘬口
風之候其病深而難醫若大聲口噤舌大痰壅者不治
蓋五六日間病傳心肺脾三經也此風氣甚盛而無所
洩故形見於喉口牙關聲音也○其面額青紫黑色者
不治爪甲青黑者不治臍青黒者亦不治○凡父母肥
者不可生肥兒父母瘦者亦不可生肥兒生而肥胖必
當以藥歛之使其肥肉堅實而轉微黄之色則吉不然
則凶○生兒怯弱必須以藥扶助之若七日之内肌肉
頓肥則必病矣過此以往漸肥者不足慮也治肥之法
宜清痰濕解胎毒預防其風氣亦不可過用峻厲以傷
脾氣○又當看小兒元氣厚薄厚者十無一失薄者十
無一生然其中有死者有不死者則以病之所生有眞
偽也凡怯弱者宜專培脾腎為主
　看小兒壽夭法(五/)
看小兒法以聽聲為先察色為次凡聲音清亮者生有
囘音者生澁者病散而無出聲者不壽○忽然大聲而
無病者須細看其身恐有瘡毒即須治之○臍帶中無
血者生臍帶銀白色者生短帶紫脹者於斷帶之後捻
去紫血可保無虞○額皮寛者壽○卵縫通達黑色者
壽初生下如水泡之狀者險○面轉微黄之色者吉○
生下粉白花色者必主臍風而死○生下皮寛肉瘦五
六日頓肥者亦必有臍風之患○生下皮肉不光者死
○泣不出聲者死○泣而無淚者死○舌如紫肝者死
○口角上有紫色如蝦鬚者死○髪粗長者生細軟不
放者死○隂物不起者死○隂囊不收者死白者死赤
者死○無糞門者死○臀肉不生者死○股肉不生者
不壽○面無彩色者夭○臍帶短大紫色者夭○生下
渾身銀白色者夭○生下有齒者大凶致傷父母不然
必傷自身○生下未裹即撒尿者殺父母蕩家財在世
一生勞苦
　脈法(六/)
凡小兒形體既具經脈已全所以初脫胞胎便有脈息
可辨故通評虛實論曰乳子病熱脉懸小者手足溫則
生寒則死乳子病風熱喘鳴肩息者脉實大也緩則生
急則死此軒岐之診小兒未嘗不重在脉亦未嘗不兼
證為言也自水鏡訣及全幼心鑑等書乃有三歲以上
當察虎口寅卯辰風氣命三關之説其中之可取者惟
曰脉從寅關起不至卯關者易治若連卯關者難治若
寅侵卯卯侵過辰者十不救一只此數語乃於危急之
際亦可用辨吉凶至若紫為風紅為傷寒青為驚白為
疳及青是四足驚赤是水驚黑是人驚黃是雷驚之類
豈此一線之色果能辨悉如此最屬無稽烏足憑也即
今幼科所尚無不以此為科套全不知脉而信口胡猜
試問其心果亦有的確之見否茫然無據而欲以人子
為嘗試良可嘆也故凡診小兒既其言語不通尤當以脉
為主而參以形色聲音則萬無一失矣然小兒之脉非
比大人之多端但察其强弱緩急四者之脉是即小兒
之肯綮蓋强弱可以見虛實緩急可以見邪正四者既
明則無論諸證但隨其病以合其脉而參此四者之因
則左右逢源所遇皆道矣再加以聲色之辨更自的確
無疑又何遁情之有此最活最妙之心法也若單以一
脉鑿言一病則一病亦能兼諸脉其中眞假疑似未免
膠柱實有難於確據者然法不可廢最所當察故擇其
得理者并附於左亦可以見其㮣
錢仲陽曰小兒之脉氣不和則弦急傷食則沉緩虛驚
則促急風則浮冷則沉細脉亂者不治
薛氏曰凡看脉先定浮沉遲數隂陽冷熱沉遲為隂浮
數為陽浮主風沉遲主虛冷實主有熱𦂳主癲癎洪主
熱盛沉緩主虛瀉微遲有積有蟲遲濇主胃脘不和沉
主乳食難化沉細主乳食停滯𦂳絃主腹中熱痛牢實
主大便秘沉而數者骨中有熱絃長是肝膈有風𦂳數
乃驚風為患四肢掣顫浮洪乃胃口有熱沉𦂳主腹痛
有寒虚濡者有氣又主慢驚芤主大便利血
　聲音(七/)
聲由氣發氣實則聲壯氣虛則聲怯故欲察氣之虚實
者莫先乎聲音如内經諸篇有曰言而微終日乃復言
者此奪氣也○有曰氣海有餘者氣滿胸中悗息靣赤
氣海不足則氣少不足以言○有曰心氣虛則悲實則
笑不休○有曰手少隂虛則不能言○有曰内奪而厥
則為瘖俳此腎虛也○華元化曰陽候多語隂證無聲
多語者易治無聲者難榮○凡此皆聲音虛實之辨故
彼聖人者聞聲知情無所不達此聲音之學所以不可
忽也
　顏色(八/)
脉要精微論曰夫精明五色者氣之華也赤欲如白裹
朱不欲如赭白欲如鵞羽不欲如鹽青欲如蒼璧之澤
不欲如藍黃欲如羅裹雄黃不欲如黃土黒欲如重漆
不欲如地蒼五色精微象見矣其壽不久也
玉版論要篇曰色夭面脫不治百日盡已色見上下左
右各在其要上為逆下為從女子右為逆左為從男子
左為逆右為從
五色篇曰官五色奈何曰青黑為痛黃赤為熱白為寒
是謂五官○又曰以色言病之間甚奈何曰其色麄以
明沉夭者為甚其色上行者病益甚其色下行如雲徹
散者病方已
經脉篇曰凡診絡脉脉色青則寒且痛赤則有熱胃中
寒手魚之絡多青矣胃中有熱魚際絡赤其暴黑者畱
久痺也其有赤有黑有青者寒熱氣也其青短者少氣
也
凡察色之法大都青白者少熱氣病主隂邪黃赤者多
熱氣病主陽盛○青主風氣主肝邪主脾胃虛寒主心
腹疼痛主暴驚傷心膽之氣主驚風當察兼色以分急
慢○白主氣虛甚則氣脱主無火主脾肺不足白兼青
者主慢驚主大小腸泄瀉○赤主火主痰熱主傷寒熱
證主煩渴主急驚躁擾主閉結主陽邪喘促主癰瘍痘
疹○黑屬水主隂寒主厥逆主痛極沉黑主危篤○黃
主積聚主痞塊主脾病主脹滿主脾疳黃兼白者主脾
寒脾弱主氣虛神怯黃兼青者主脾虛泄瀉主慢脾風
黃兼赤者主疳熱○兩顴鮮紅或作或止者謂之面戴
陽乃眞隂虛弱此非陽證也不得以熱赤同論
錢氏曰左頰為肝右頰為肺額上為心鼻上為脾下頦
為腎隨證施治之
　藥餌之誤(九/)
小兒氣血未充而一生盛衰之基全在幼時此飲食之
宜調而藥餌尤當愼也今舉世幼科既不知此大本又
無的確明見而惟苟完目前故凡遇一病則無論虛實
寒熱但用海底兠法而悉以散風消食清痰降火行滯
利水之劑總不出二十餘味一套混用謬稱穩當何其
誕也夫有是病而用是藥則病受之矣無是病而用是
藥則元氣受之矣小兒元氣幾何能無隂受其損而變
生不測耶此當今幼科之大病而醫之不可輕任者正
以此也又見有愛子者因其清黃瘦弱每以為慮而詢
之庸流則不云痰火必云食積動以肥兒丸保和丸之
類使之常服不知肥兒丸以苦寒之品最敗元陽保和
丸以消耗之物極損胃氣謂其肥兒也而適足以瘦兒
謂其保和也而適足以違和耳即如抱龍丸之類亦不
宜輕易屢用余嘗見一富翁之子每多痰氣或時驚呌
凡遇疾作輒用此丸一投即愈彼時以為神丹如此者
不啻十餘次及其長也則一無所知凝然一癡物而已
豈非暗損元神所致耶凡此尅伐之劑所以最當愼用
故必有眞正火證疳熱乃宜肥兒丸及寒凉等劑眞正
食積脹滿乃宜保和丸及消導等劑眞正痰火喘急乃
宜抱龍丸及化痰等劑即用此者亦不過中病即止非
可過也若無此實邪可據而諸見出入之病則多由虧
損元氣悉當加意培補方是保赤之主倘不知此而徒
以肥兒保和等名乃欲藉為保障不知小兒之元氣無
多病已傷之而醫復伐之其有不萎敗者鮮矣此外如
大黃芒硝黑丑芫花大㦸三稜蓬术之類若非必不得
已皆不可輕易投也
　小兒診治大法(十/)
凡小兒之病本不易察但其為病之源多有所因故凡
臨證者必須察父母先天之氣而母氣為尤切如母多
火者子必有火病母多寒者子必有寒病母之脾腎不
足者子亦如之凡骨軟行遲齒遲語遲𩕄門開大疳熱
脾泄之類多有由於母氣者雖父母之氣俱有所禀但
母氣之應在近父氣之應在遠或以一强一弱而偏得
一人之氣者是皆不可不察至若稍長而縱口縱欲或
調攝失宜而自為病者此又當察其所由辨而治之如
果先天不足而培以後天亦可致壽雖曰先天俱盛而
或父母多慾或撫養失宜則病變百端雖强亦夭此中
幾圓理微貴在知常知變也
　撮口臍風(十一/)
初生小兒撮口臍風者因胎中受熱或初生不愼為風
寒所侵遂致聚唇撮口眼閉口噤啼聲如鴉或聲不能
出或舌上如粟或口吐白沫或喉痰潮響或氣息喘急
甚者舌强面青腹脹青筋吊腸牽痛百日内病甚者多
不治○臍風者以斷臍之後為水濕風邪所侵因致腹
脹臍腫四肢柔直啼不吮乳甚則發搐若臍邊青黑手
拳口噤者是為内搐不可治○凡治此之法痰盛者當
先治痰火盛者當先清火若無火無痰者專當温補脾
胃○凡斷臍不盈尺多患此者齒齦有泡如粟以綿裹
指蘸温水擦破口即開不用藥七日内患此者百無一
生○臍風果因浴拭外傷皮膚者用綿灰或枯􁦝末摻
之即愈○若因剪臍短少或因束縳不𦂳或因牽動風
入臍中或因鐵器斷臍冷氣傳於脾絡以致前證者口
内有小泡急掐破去其毒水以艾灸臍中亦有得生者
治法多端無如灸法○若因乳母肝脾鬱怒或飲食生
冷辛熱致兒為患者當治其母
錢氏云撒口因浴後拭臍風邪所入而作用益黃散補
之
陳無擇云視其牙齦有泡擦破之口既開用眞白殭蚕
略烘為末蜜調塗口内
保嬰集云小兒百日臍風馬牙當作胎毒瀉足陽明之
火用鍼挑破以桑樹白汁塗之
田氏治噤風用天南星為末加片腦少許以指蘸薑汁
擦牙齦立開○或用牛黃以竹瀝調服一字隨以猪乳
滴於口中
　驚風(十二/)
驚風之要領有二一曰實證一曰虛證而盡之矣蓋急
驚者陽證也實證也乃肝邪有餘而風生熱熱生痰痰
熱客於心膈間則風火相摶故其形證急暴而痰火壯
熱者是為急驚此當先治其標後治其本慢驚者隂證
也虛證也此脾肺俱虛肝邪無制因而侮脾生風無陽
之證也故其形氣病氣俱不足者是為慢驚此當專顧
脾腎以救元氣雖二者俱名驚風而虛實之有不同所
以急慢之名亦異凡治此者不可不顧其名以思其義
　論驚風證治(十三/)
小兒驚風肝病也亦脾腎心肺病也蓋小兒之眞隂未
足柔不濟剛故肝邪易動肝邪動則木能生火火能生
風風熱相摶則血虛血虚則筋急筋急則為掉眩反張
搐搦强直之類皆肝木之本病也至其相移木邪侮土
則脾病而為痰為吐瀉木盛金衰則肺病而為喘促為
短氣木火上炎則心病而為驚呌為煩熱木火傷隂則
腎病而為水涸為血燥為乾渴為汗不出為搐為痓此
五臟驚風之大㮣也治此之法有要存焉蓋一曰風二
曰火三曰痰四曰陽虛五曰隂虛但能察此緩急則盡
之矣所謂風者以其强直掉眩皆屬肝木風木同氣故
云驚風而實非外感之證今人不明此義但為治風必
須用散不知外來之風可散而血燥之風不可散也故
凡如防風荆芥羌活獨活細辛乾葛柴胡紫蘇薄荷之
類使果有外邪發熱無汗等證乃可暫用如無外邪則最
所當忌此用散之不可不愼也所謂痰火者痰凝則氣閉
火盛則隂虧此實邪之病本也若痰因火動則治火為先
火以痰留則去痰為主火之甚者宜龍膽草山梔子黄
連黃栢石膏大黃之屬火之微者宜黃芩知母𤣥參石
斛地骨皮木通天麻之屬痰之甚者宜牛黃膽星天竺
黃南星半夏白芥子之屬痰之微者宜陳皮前胡海石
貝母天花粉之屬此外如硃砂之色赤體重故能入心
鎭驚内孕水銀故善透經絡墜痰降火雄黃之氣味雄
悍故能破結開滯直達橫行氷片麝香乃開竅之要藥
琥珀青黛亦清利之佐助而已又如殭蚕全蝎蟬蛻之屬
皆云治風在殭蠶味鹹而辛大能開痰涎破結氣用佐
痰藥善去肝脾之邪邪去則肝平是即治風之謂也全
蝎生於東北色青屬木故善走厥隂加以鹽味鹹而降
痰是亦同氣之屬故云治風較之殭蠶此其次矣蟬蛻
性味俱薄不過取其清虛輕蛻之義非有實濟不足恃
也凡驚風之實邪惟痰火為最而風則次之治實之法
止於是矣然邪實者易制主敗者必危蓋陽虛則隂邪
不散而元氣不復隂虛則營氣不行而精血何來所以
驚風之重重在虛證不虚不重不竭不危此元精元氣
相為並立有不容偏置者也故治虚之法當辨隂陽陽
虛者宜燥宜剛隂虛者宜温宜潤然善用陽者氣中自
有水善用隂者水中自有氣造化相須之妙既有不可
混又有不可離者如此設有謂此非小兒之藥此非驚
風之藥者豈驚風之病不屬隂陽而小兒之體不由血
氣乎若夫人者開口便可見心又烏足與論乾坤合一
之道諸補之法具詳如左
一驚風反張强直轉筋等病在經筋篇曰足少隂之筋
病足下轉筋及所過而結者是也病在此者主癎瘛及
痙在外者不能俛在内者不能仰故陽病者腰友折不
能俛隂病者不能仰○又曰經筋之病寒則反折筋急
熱則筋弛縱不收隂痿不用陽急則反折隂急則俛不
伸
　急驚風(十四/)
急驚之侯壯熱痰壅竄視反張搐搦顫動牙關𦂳急口
中氣熱頰赤唇紅飲冷便結脉浮洪數此肝邪風熱陽
盛隂虛證也治此之法當察緩急凡邪盛者不得不先
治其標○若痰甚喘急者宜抱龍丸琥珀散清膈煎梅
花飲之類主之○火盛而煩熱者宜凉驚丸抑青丸或黄連安
神丸牛黃散及山梔黃連龍膽草之屬○火盛燥熱而
大便秘結者宜瀉青丸或以為湯煎服之或利驚丸亦
可○若外感風寒身熱為驚者當解其表宜抑肝散倍
加柴胡或參蘇飲五積散星蘇散之類擇而用之○若
表邪未解而内亦熱者宜錢氏黄龍湯○若驚氣漸退
而火未清者宜安神鎭驚丸○凡以上者皆急則治標
之法但得痰火稍退即當調補血氣如後附薛氏之法
或參用慢驚諸治以防虛敗此幼科最要之法前哲有
云小兒易為虛實攻伐之藥中病即止不可過劑誠至
言也○大抵此證多屬肝膽脾腎隂虛血燥風火相摶
而然若不顧眞隂過用祛風化痰之藥則脾益虛血益
燥邪氣綿延必成慢驚矣此中隂虛之義皆人所不知
當閲小兒補腎論始見其詳論載第二卷二五
東垣曰急驚者風木旺也風木屬肝肝邪盛必傳尅於
脾欲治其肝當先實脾後瀉風木
婁善全曰急驚屬木火土實木實則搐而有力及目上
視動劄頻睫土實則身熱面赤而不吐瀉偃睡合睛治
法宜涼宜瀉而用涼驚利驚等丸亦有因驚而發者以
致牙關𦂳急壯熱等證此内有實熱外挾風邪當截風
定搐若痰熱尚盛宜微下之痰熱既泄急宜調養胃氣
搐定而痰熱少退即宜調補脾氣
薛氏曰此肝經血虛火動生風蓋風生則隂血愈散隂
火愈熾火動則肺金愈虧肝邪愈盛宜滋肝血養脾氣
若屢服祛風化痰瀉火辛散之劑便宜認作脾虛血損
急補脾土○若風火相摶發熱抽搐目瞤筋攣痰盛者
用四物釣籐鈎以生肝血清肝火用四君子加當歸以
補脾土生肺金○若肝經血燥發熱驚搐目瞤筋攣痰
盛者用六味丸以滋腎水四君子加芍藥以補脾土○
若肺金尅肝木用地黄丸以益肝血加芍藥木香以平
肺金○若屢用驚藥而脾胃虛寒者須用六君子湯以
補脾土丁香木香以培陽氣○若脾土虛寒腎水反來
侮土而致中寒腹痛吐瀉少食等證者用益黃散以補
脾土而瀉水庶幾不致慢驚矣○但治小兒當審察虛
實凡證屬有餘者病氣也不足者元氣也故有餘當認
為不足思患預防斯少失矣
　慢驚風(十五/)
慢驚之候多由吐瀉因致氣微神緩昏睡露睛痰鳴氣
促驚跳搐搦或乍發乍靜或身涼身熱或肢體逆冷或
眉唇青赤面色淡白但其脉遲緩或見細數此脾虛生
風無陽證也○小兒慢驚之病多因病後或以吐瀉或
因誤用藥餌損傷脾胃所致然亦有小兒脾胃素弱或
受風寒則不必病後及誤藥者亦有之總屬脾腎虛寒
之證○治慢驚之法但當速培元氣即有風痰之類皆
非實邪不得妄行消散再傷陽氣則必致不救○凡脾
土微虛微瀉而内不寒者可平補之宜六神散四君子
湯或五味異功散○脾腎俱虛而臟平無寒者宜五福
飲且隂血生於脾土又宜四君子加當歸棗仁○脾氣
陽虛微寒者宜温胃飲理中湯五君子煎○脾氣虛寒
多痰者宜六君子湯或金水六君煎○脾腎隂陽俱虛
而寒者惟理隂煎為最妙○脾腎虛寒之甚或吐瀉不
止者宜附子理隂煎再甚者宜六味囘陽飲或四味囘
陽飲量兒大小與之○脾腎虛寒泄瀉不止者宜胃關
煎
薛氏曰保嬰集云急驚屢發屢用攻瀉則脾損隂消而
變為慢驚者多矣當補脾養血佐以安心清肺制木之
藥最為切當竊謂前證多因脾胃虧損肝木所勝外虛
熱而内眞寒也但用五味異功散加當歸佐以鈎籐飲
以補脾土平肝木亦多得效如不應用六君加炮薑木
香温補脾土更不應急加附子以回陽若用逐風驅痰
之藥反促其危也○愚按附子温中囘陽為慢驚之聖
藥也如元氣未脫用之無有不效氣脫甚者急宜炮用
之
保嬰撮要曰凡元氣虧損而至昏憒者急灸百會穴若
待下痰不愈而後灸之則元氣脫散而不救矣此乃臟
腑傳變已極總歸虛處惟脾受之無風可逐無驚可療
因脾虛不能攝涎故津液妄泛而似痰者但當以温補
脾胃為主若不審其因泛用袪風化痰之劑則脾氣益
傷隂血益損病邪益甚而危矣
婁全善曰木虛則搐而無力火虛則身寒口中氣冷土
虛則吐瀉睡而露睛治宜温補脾胃用六君子湯五味
異功散之類
　大驚卒恐(十六/)
小兒忽被大驚最傷心膽之氣口問篇曰大驚卒恐則
氣血分離隂陽破散經絡厥絶脉道不通隂陽相逆經
脉空虛血氣不次乃失其常此内經㮣言受驚之病有
如此矧小兒血氣尤非大人之比若受大驚則其神氣
失散潰亂不堪尚何實邪之有斯時也收復正氣猶恐
不暇顧可復為清散耶即如硃砂琥珀之類不過取其
鎭重之意亦非救本之法今幼科諸書皆以大驚之證
例作急驚論治誤亦甚矣不知急驚慢驚一以風熱一
以脾腎之虛皆不必由驚而得而此以驚恐致困者本
心膽受傷神氣陡離之病所因不同所病亦異胡可以
同日語也
一治大驚氣散之病當以收復神氣為主宜秘旨安神
丸七福飲茯神湯團參散獨參湯之類加金銀等物煎
服之
　驚啼(十七/)
小兒驚啼證本與驚風不同亦與大驚卒恐者有異蓋
小兒肝氣未充膽氣最怯凡耳聞驟聲目視驟色雖非
大驚卒恐亦能怖其神魂醒時受怖寐則驚惕或振
動不寧或忽爾啼呌皆神怯不安之證總宜安神養氣
為主如獨參湯團參散七福飲秘旨安神丸之類皆其
所宜○若微煩熱者宜生脉散熱甚者宜硃砂安神丸
或導赤散○驚哭多涙忽啼忽止者是驚惕啼呌無淚
聲長不揚者是腹痛
　發搐(十八/)
搐抽搐也是即驚風之屬但暴而甚者謂之驚風微而
緩者謂之發搐發搐不治則漸成驚風矣雖錢氏等書
皆以時候之氣分五臟之證為論治然病變不測有難
以時氣拘者是不若察見在之形證因臟腑之虛實隨
宜施治者之為得也總之小兒之實證無他惟東方之
實及中央之滯耳蓋東方木實則生火生風而為熱為
驚中央土實則生濕生滯而為痰為積知斯二者則知
所以治實矣○若小兒之虛證則五臟皆有之如心虛
則驚惕不安肺虚則氣促多汗脾虚則為嘔吐為暴泄
為不食為痞滿倦卧為牙𦂳流涎為手足牽動肝虛則
為筋急血燥為抽搐勁强為斜視目瞪腎虛則為二便
不禁為津液枯槁為聲不出為戴眼為肢體厥逆為火
不歸源知此五者則知所以治虛矣○然此虛實之證
固亦多有疑似者但以形色聲音脉息參而察之則無
有不燎然者諸治實之法當從急驚治虛之法當從慢
驚及如後夜啼諸治法已盡其藴當并察之總之諸言
實者乃邪氣之實非元氣之實也故治此者切不可傷
及元氣若病已久尤當專顧脾腎則根本完固諸無不
愈矣
錢仲陽曰驚癎發搐男左視無聲右視有聲女右視無
聲左視有聲此相勝也蓋左為肝部右為肺部金木相
勝故耳○若握拳挴指在内女為順挴指在外男為順
順則易治逆則難治
薛氏曰寅卯辰時搐而發熱作渴飲冷便結屬肝膽經
虛熱用柴芍參苓散作渴引飲自汗盜汗屬肝膽經血
虛用地黃丸口吻流涎屬肝木尅脾土用六君子湯○
巳午未時發搐若兼作渴飲水屬風火相摶以地黄丸
補肝導赤散涼驚丸治心若作渴飲湯體倦不乳土虛
而木王也用地黃丸以補腎六君子湯以補脾○申酉
戌時微搐而喘目微鈄身似熱睡而露睛大便淡黃屬
脾肺虛熱用異功散若手足逆冷或喘瀉不食屬脾肺
虛寒用六君炮薑木香久病而元氣虛者用六君子六
味丸二藥主之○亥子丑時微搐身熱目睛𦂳斜吐瀉
不乳厥冷多睡屬寒水侮土用益黃散未應用六君薑
桂○傷風發搐口中氣熱呵欠手足動者名假搐用大
青膏發散風邪○傷風發搐口氣不熱肢體倦怠用異
功散補脾土釣籐飲清肝木○若因風邪内鬱發熱而
變諸證者當理肺金清風邪○若外邪既解而内證未
除當理肺補脾○若停食發搐嘔吐乳食者宜用消食
丸○若傷食後發搐身熱困睡嘔吐不思乳食者當先
定搐後用白餅子下之○若食既散而前證仍作或變
他證者脾土傷而肝木乘之也用六君子加鈎籐鈎以
健脾平肝○若肺經虧損而致驚搐等證者當補脾肺
以平肝心則驚搐自止矣○如手足冷汗搐眉搐肚日
夜不止名眞搐當用人參湯川烏全蝎等藥平其胃氣
○百日内發搐眞者内生風二三次必死假者外生風
雖頻發不死○百日内搐亦有因乳母七情厚味所致
者當兼治其母而以固胃為先不可逕治其兒也○若
涎入心脾則不能言用涼心鎭驚下痰之藥逆搐者不
治○若吐瀉後變證者亦不治○大凡發搐因風者則
面青目赤因驚則呌呼搐搦因食則噯吐氣悶脾肺虛
則生粘痰喉間作鋸聲此乃心火不能生脾土脾土不
能生肺金以致肺不能主氣脾不能攝涎故涎氣泛上
而喉中作聲耳若用袪風治痰之劑則氣散隂消而促
其危矣
　夜啼(十九/)
小兒夜啼不安按保嬰等書云夜啼有二曰脾寒曰心
熱也夜屬隂隂勝則脾臟之寒愈盛脾為至隂喜温而
惡寒寒則腹中作痛故曲腰而啼其候面青手腹俱冷
不思乳食是也亦曰胎寒宜鈎籐飲寒甚者理中丸○
若曲腰啼呌哭而無涙者多係腹痛宜木香散或用温
胃飲加木香○若脾腎寒甚而兼帶作痛者宜陳氏十
二味異功散○若過用乳食停滯作痛邪實無虛而啼
者宜保和丸和胃飲加減主之甚者宜消食丸○若隂
盛陽衰心氣不足至夜則神有不安而啼呌者宜四君
子湯五味異功散或七福飲秘旨安神丸○若面青手
冷陽氣虛寒心神驚怯而啼者宜五君子煎或六味異
功煎甚者宜七福飲加炮乾薑肉桂○若兼泄瀉不乳
脾腎虛弱也宜六神散甚者養中煎胃關煎○若兼吐
瀉少食脾胃虛寒也宜五君子煎温胃飲或六味異功
煎加炮木香○若大便不化食少腹脹脾氣虛弱也宜
五味異功散或五君子煎加木香○若面色白黑睛少
至夜分隂中陽虛而啼者此肝腎之不足也宜六味丸
八味丸理隂煎○若見燈見火愈啼者心熱也心屬火
見火則煩熱内生兩陽相摶故仰身而啼其證面赤手
腹俱煖口中氣熱是也火之微者宜生脉散導赤散火
之甚者宜硃砂安神丸人參黃連散○若肝膽熱甚木
火相摶者宜柴胡清肝散○大都此證或因吐瀉内亡
津液或禀賦腎隂不足不能滋養肝木或乳母恚怒肝
火侮金當用六君子湯補脾土以生肺金地黃丸壯腎
水以滋肝木若乳母鬱悶而致者用加味歸脾湯乳母
暴怒者加味小柴胡湯乳母心肝熱摶者柴胡清肝散
　若因驚夜啼者宜從前驚啼論治
　發熱(二十/)
小兒發熱證其最要者有四一則外感發熱二則瘡毒
發熱三則痘疹發熱四則疳積發熱凡此四者之外如
飲食驚風隂虛變蒸之類雖亦有之然各有其說均當
詳辨
一發熱當辨虛實如實則面赤氣粗口燥唇瘡作渴喜
冷飲水大小便難或掀衣露體煩啼暴呌聲洪脉强伸
體而卧睡不露睛手足指熱皆為實證實以邪氣有餘
或可散邪或宜清火○虛則面色青白氣怯神倦恍惚
軟弱口鼻微冷不喜寒凉飲湯安靜泄瀉多尿嘔惡驚
惕上盛下泄抱胞喜按乍涼乍温夜則虛汗卧則露睛
屈體而卧手足指冷脉息緩弱皆為虛證虛以正氣不
足最宜調補或兼解邪雖有發熱外證必不可妄用寒
凉及任意消散尅伐等劑
　外感發熱治法(二十一/)
凡小兒無故發熱多由外感風寒若寒邪在表未解者
必有發熱頭痛或身痛無汗或鼻塞流涕畏寒拘急脉
見𦂳數者是也○凡暴感者極易解散一汗可愈但察
其氣血平和别無實熱等證或但倦怠昏睡者則但以
四柴胡飲或五柴胡飲為主酌兒大小而增減其劑此
法先固其中次解其表庶元氣無傷而邪且易散最為
穩當極妙之法有云小兒何虛乃堪此補及又有補住
邪氣之説皆寸光昧理之談不可信也○若胃氣微見
虛寒者宜五君子煎加柴胡或以理隂煎加減用之最
妙○元氣頗强而能食者宜正柴胡飲○兼内熱火盛
而外邪未解者宜一柴胡飲或錢氏黃龍湯○壯熱火
盛往來寒熱者宜柴芩煎○寒氣盛者宜二柴胡飲○
寒邪盛而中氣微虛者宜五積散○傷寒見風身熱兼
𠻳而由氣不虛者宜柴陳煎若中氣不足而兼熱兼𠻳
者宜金水六君煎○冬受寒邪至春夏而發熱者是為
小兒正傷寒但取效稍遲然治法不能外此
新按　余之仲兒生於乙卯五月於本年初秋忽爾感
寒發熱脉微𦂳然素知其臟氣屬隂不敢清解遂與芎
蘇羌芷細辛生薑之屬冀散其寒一劑下咽不惟熱不
退而反大瀉作連二日瀉不止而喘繼之愈瀉則愈喘
斯時也將謂其寒氣盛耶何以用温藥而反瀉將謂其
火刑金耶豈以清瀉連日而尚堪寒凉將謂其表邪之
未除耶則何以不利於蘇散束手無䇿疑懼已甚且見
其表裏俱劇大喘垂危又豈淺易之劑所能挽囘因沉
思良久漸有所得乃用人參二錢生薑五片煎汁半盞
然未敢驟進恐再加喘必致不救因用茶匙挑與二三
匙即懷之而旋走室中徐察其呼吸之進退然喘雖未
減而亦不見其增甚乃又與三四匙少頃則覺其鼻息
似乎少舒遂放膽與以半小鍾更覺有應自午及酉完
此一劑適一醫至急呼曰誤矣誤矣焉有大喘如此而
尚可用參者速宜以抱龍丸解之余諾之而不聽乃復
以人參二錢五分如前煎湯自酉至子盡其劑劑完而
氣息遂平齁齁大睡瀉亦止而熱亦退矣此所以知其
然者觀其因瀉反喘豈非中虛設有實邪自當喘隨瀉
減是可辨也向使誤聽彼醫易以清利中氣一脫即當
置之死地必仍咎余之誤用參也孰是孰非何從辨哉
余因紀此以見温中散寒之功其妙有如此者
　外感發熱弗藥可愈(二十二/)
凡小兒偶然發熱者率由寒熱不調衣被單薄柔弱肌
腠最易相感感則熱矣余之治此不必用藥但於其熟
睡之頃夏以單被冬以綿被蒙頭鬆蓋勿壅其鼻但以
稍緩為度使其鼻息出入皆此煖氣少頃則微汗津津
務令上下稍透則表裏通達而熱自退矣若冬月衣被
寒凉汗不易出則輕摟着身赤體相貼而上覆其面則
無有不汗出者此余近年養兒至妙之法百發百中者
也若寒邪甚者兩三微汗之無有不愈然此法惟行於
寅卯之際則汗易出而效尤速
　諸熱辨證(二十三/)
一小兒發熱若熱隨汗退者即外感證也○其有取汗
至再而熱不退者必癰毒痘疹之候俟其形見當於本
門求法治之○若是瘡毒但當辨其隂證陽證陽證宜
清火解毒隂證宜托裏助陽方治詳具外科○若汗出
熱不退别無癰腫而耳後紅筋燦然及眼如包涙或手
指尖冷脉𦂳數者必是痘疹方治詳具痘疹門
一小兒飲食内傷本無發熱之證蓋飲食傷臟則為脹
為痛為吐為瀉本非肌表之病焉得發熱故調經論曰
邪之生於陽者得之風雨寒暑生於隂者得之飲食居
處隂陽喜怒此自不易之理也今人但見小兒發熱則
多言傷食而妄行消導謬亦甚矣○其或飲食内傷風
寒外感表裏兼病而發熱者亦常有之然此當察其食
之有停無停酌而治之亦非可混行消耗蓋恐内本無
滯而妄加尅伐則虧損中氣以致外邪難解則病必滋
甚
一小兒疳積發熱此誠飲食内傷所致然必成痞成疳
陽明鬱積既久所以内外俱熱是非暴傷飲食者之比
亦非肌表發熱者之比方治詳具疳積條
一小兒有隂虛發熱之證及變蒸發熱之說凡隂虛發
熱者此即小兒勞損證也亦名為童子勞此當於虛損
門求法治之○至若變蒸之說則辨在本條并當詳察
錢仲陽曰潮熱者時間發熱過時即退來日依時而發
此欲發驚也○壯熱者常熱不已甚則發驚癎也○風
熱者身熱而口中氣熱乃風邪外感也○温熱者肢體
微熱熱不已則發驚搐○壯熱惡風寒為元氣不充表
之虛熱也○壯熱不惡風寒為外邪所客表之實熱也
○壯熱飲湯為津液短少裏之虚熱也○壯熱飲水為
内火銷爍裏之實熱也○脉尺寸俱滿為重實○尺寸
俱弱為重虛○脉洪大或緩而滑或數而鼓此熱盛拒
隂雖形證似寒實非寒也○熱而脉數按之不鼓此寒
盛格陽雖形證似熱實非熱也○發熱惡熱大渴不止
煩躁肌熱不欲近衣其脉洪大按之無力或兼目痛鼻
乾者此血虛發熱也當補其血○如不能食而熱自汗
出者氣虛也當補其氣
　内熱證(二十四/)
内熱與外熱不同内熱以五内之火熱由内生病在隂
分故内熱者宜清涼不宜升散升散則内火愈熾火空
則發也外熱以膚腠之邪風寒外襲病在陽分故外熱
者宜解散不宜清降清降則表熱愈留外内合邪也此
外熱内熱之治其不同者有如此欲分内外之辨則外
熱者其至必驟内熱者其來必緩但察其絶無表證而
熱在臟腑七竅三焦二隂筋骨肌肉之間者皆是内熱
之證但内熱之證亦有虚實實者宜從正治虛者當從反
治反正之間有氷炭之異非可混也
凡實熱之在内者古法治分五臟宜從正治○心熱者
宜瀉心湯導赤散安神丸○肝熱者瀉青丸柴胡飲子龍
胆湯○脾熱者瀉黄散○肺熱者輕則瀉白散地骨皮散
重則涼膈散○腎熱者滋腎丸滋隂八味丸實熱則宜疎
下虛熱則宜調補○肢體熱輕則惺惺散重則人參𦍑
活散○大便秘者二黃犀角散四順清凉飲○餘熱不
退者地骨皮散○大小便血者保隂煎○血熱妄行者
清化飲○三焦火盛上下熱甚者抽薪飲○小水熱痛
者大分清飲○陽明内熱煩渴頭痛二便秘結者玉泉
散○陽明火盛兼少隂水虧者玉女煎○凡元氣虛而
為熱者必眞隂不足皆假熱證也宜從反治○心脾肺
氣虛假熱者五君子煎人參理中湯○五臟氣血俱虛
假熱者五福飲○肝腎眞隂不足假熱者輕則六味地
黃湯甚則理隂煎○肝腎血虛假熱者大營煎五物煎
○肝腎隂虛上熱下寒則陽無所附而格陽為熱者六
味囘陽飲或八味地黃湯○肝經血虛生風而熱者四
物加天麻釣籐鈎○汗後血虛而熱甚者六神散加粳
米○汗後氣虛而惡寒發熱者補中益氣湯○汗後隂
虛陽無所附而熱者四物湯加參茋○汗後陽虛隂無
所附而熱者四君子加芎歸○久從温補而潮熱不退
脉見滑大者五福飲加地骨皮或加知母○凡嬰兒諸
熱有因别證而作者當從所重者而治之若乳下嬰兒
當兼治其母以調之
　小兒上論列方(二十五/)
四君子湯(補一/)　　　　　五君子煎(新熱六/)
五味異功散(補四/)　　　　六君子湯(補五/)
團參散(小十/)　　　　　六味異功煎(新熱七/)
四物湯(補八/)　　　　　　五物煎(新因三/)
金水六君煎(新和一/)　　　五福飲(新補六/)
理中湯(熱一/)　　　　　　人參理中湯(熱一/)
七福飲(新補七/)　　　　　溫胃飲(新熱五/)
四味囘陽飲(新熱一/)　　　胃關煎(新熱九/)
理隂煎(新熱三/)　　　　　六味囘陽飲(新熱二/)
獨參湯(補三六/)　　　　　生脉散(補五七/)
六味地黃丸(補一二一/)　　養中煎(新熱四/)
茯神湯(小六十/)　　　　　八味地黃丸(補一二二/)
大營煎(新補十四/)　　　　滋腎丸(寒一六三/)
滋隂八味丸(新寒十七/)　　保隂煎(新寒一/)
清化飲(新因十三/)　　　　補中益氣湯(補三一/)
益黃散(和十九/)　　　　　六神散　(五一/)
加味歸脾湯(補三四/)　　　小柴胡湯(散十九/)
柴胡飲子(小三十/)　　　　柴胡清肝散(寒五九/)
一柴胡飲(新散一/)　　　　二柴胡飲(新散二/)
人參黃連散(小十七/)　　　四柴胡飲(新散四/)
五柴胡飲(新散五/)　　　　二黃犀角散(小二九/)
正柴胡飲(新散六/)　　　　柴芩煎(新散十/)
錢氏黃龍湯(小二五/)　　　柴陳煎(新散九/)
五積散(散三九/)　　　　　四順清涼飲(攻二五/)
星蘇散(小二四/)　　　　　參蘇飲(散三四/)
硃砂安神丸(寒一四二/)　　惺惺散(小二三/)
鈎籐飲(小六六/)　　　　　黃連安神丸(寒一四二/)
瀉白散(寒四二/)　　　　　瀉黃散(寒五七/)
秘旨安神丸(小七一/)　　　瀉心湯(寒二七/)
抑肝散(小六七/)　　　　　安神鎭驚丸(小七六/)
瀉青丸(寒一五一/)　　　　抑青丸(小九八/)
東垣涼膈散(痘八三/)　　　抽薪飲(新寒三/)
龍膽湯(小八二/)　　　　　大分清飲(新寒五/)
玉泉散(新寒十五/)　　　　玉女煎(新寒十二/)
地骨皮散(小三一/)　　　　導赤散(寒一二二/)
大青膏(小六八/)　　　　　消食丸(小三七/)
清膈煎(新寒九/)　　　　　和胃飲(新和五/)
利驚丸(小九七/)　　　　　凉驚丸(小九六/)
抱龍丸(小八五/)　　　　　琥珀散(小八一/)
牛黃散(小二七/)　　　　　梅花飲(小八三/)
白餅子(小三九/)　　　　　肥兒丸(小百十一/)
保和丸(小三五/)　　　　　木香散(痘二一/)
陳氏十二味異功散(痘二二/)人參羌活散(小三六/)
　　備用方
具列小兒方中所當詳閱
　
　
　
　
　
　
　
　
　
　
　
　景岳全書卷四十
欽定四庫全書
　景岳全書卷四十一
　　　　　　　　　　　　明　張介賔　撰
　　小兒則(下/)
　吐瀉(二十六/)
小兒吐瀉證虛寒者居其八九實熱者十中一二但察
其脉證無火面色清白氣息平緩肢體清涼或神氣疲
倦則悉是虛寒之證不得妄用凉藥古人云脾虛則嘔
胃虛則吐者是也蓋飲食入胃不能運化而吐者此脾
氣虛弱所以不能運也寒涼入胃惡心而吐者此中焦
陽氣受傷所以不能化也若邪在中焦則止於嘔吐若
連及下焦則并為瀉矣故在中上二焦者宜治脾胃連
及下焦者宜調脾腎若非實熱火邪而妄用寒涼消伐
者無有不死
一小兒虚寒嘔吐凡無故吐瀉察其無火者必生冷寒
氣傷胃所致今小兒所病大約皆是此證宜養中煎或
温胃飲為主治其次則五君子煎理中湯冬术煎○若
兼血虛燥渴者宜五君子加當歸○若兼脾腎虛寒或
多痰涎或兼喘促宜理隂煎甚者人參附子理隂煎為
最妙勿謂嘔吐不宜熟地也○若脾氣無寒或偶有所
觸雖吐而不甚者宜五味異功散○若脾中寒滯氣有
不順而嘔吐者宜藿香安胃散○若上焦不清多痰兼
滯者宜六君子湯或更加砂仁炮薑木香
一小兒傷食嘔吐若誤食不宜之物或停積滯濁以致
吐者必胸膈脹滿或肚腹作痛此其中必有餘邪宜和
胃飲益黃散○若但有食滯而胃不寒者宜大和中飲
小和中飲○若食滯兼痰而吐者宜二陳湯六安煎苓
术二陳煎○若飲食雖滯而因脾虛不能運化者此其
所重在脾氣不在飲食止宜養中煎温胃飲或理隂煎
聖术煎之類以培其本不可因飲食之故而直行消伐
也
一小兒胃熱嘔吐者其證最少蓋内熱者多不致吐即
亦有之其必多食炙􁶘甘甜之物以致滯積胃口或夏
間冐暑及臟氣素熱者乃有之凡治熱證必須詳辨的
確勿得以假熱作眞熱也○凡胃火内熱嘔吐者察其
證必煩熱作渴喜冷察其脉息必洪大滑數火之甚者
宜瀉黃散玉泉㪚或竹葉石膏湯○若有痰食之滯兼
火作吐者宜二陳湯加石膏黄連山梔或加山查麥芽
之類○若脾胃虛弱而兼火者宜人參安胃散胃橘皮
竹茹湯○若胃火嘔吐作渴者宜竹茹湯○若夏月冒
熱陽暑傷胃者必煩熱大渴吐瀉並作宜五味香薷飲
或十味香薷飲或竹茹湯或橘皮竹茹湯若内熱之甚
者宜益元散玉泉散主之然暑有隂陽之辨若因天氣
暑熱過用生冷以致傷胃而為吐瀉者此屬隂暑則宜
煖胃溫中如前虛寒治法或用五苓散亦妙凡本條之
藥絶不可用
薛氏曰凡暑令吐瀉手足發熱作渴飲冷者屬陽證宜
清涼之劑若手足並冷作渴飲湯者屬隂證宜溫補之
劑故病有屬隂者誤用寒涼之藥死後手足青黯甚則
遍身皆然於此可驗
一小兒吐瀉并作者本屬内傷然有因寒氣自外而入
内犯臟氣而然者有因生冷不愼致傷胃氣而然者有
因中氣本弱飲食失宜而然者邪傷陽分則為吐邪傷
隂分則為瀉若吐瀉並作則隂陽俱傷之證也此當察
其有滯無滯詳辨其虛實而治之○若吐瀉初起邪滯
未清者必有胸腹脹悶實滯等證此宜先用和胃飲苓
术二陳煎之類以清上焦之氣○若吐瀉初起腹脹腹
痛而拒按者宜先用胃苓湯或五苓散加乾薑木香之
類以分下焦之清○若上無脹滯或所吐既多而嘔惡
不已此其上焦豈尚有物但察其形氣困倦總惟胃虚
而然若虚寒不甚者宜五味異功散然無寒不作吐故
惟五君子煎六味異功煎及養中煎温胃飲之類皆最
宜也○若下腹雖痛而可按可揉或腹寒喜熨或所瀉
既多而泄仍不止此其下焦必空虚已極惟脾腎虛寒
不能固攝而然非胃關煎不可其稍輕者或用四君子
加肉豆蔲補骨脂丁香之屬若虛中兼滯者或助胃膏
亦可酌用○其或果由胃火則火逆於上熱蓄於下亦
能為吐為瀉然必有火證火脉者方是其證乃宜大小
分清飲或用香連丸或如前胃熱嘔吐條參而治之然
此證最少不得輕易混用
　吐瀉新按
余季子於丁巳正月生於燕邸及白露時甫及半週余
見新涼日至虞裀褥之薄恐為寒氣所侵每切囑眷屬
保䕶之而眷屬不以為意及數日後果至吐瀉大作余
即用温胃和脾之藥不效隨用理中等劑亦不效三日
後加人參三錢及薑桂吳茱肉豆蔲之類亦不效至四
五日則隨乳隨吐吐其半而瀉其半腹中毫無所留矣
余不得已乃用人參五六錢製附子薑桂等各一二錢
下咽即吐一滴不存而所下之乳則白潔無氣仍猶乳
也斯時也其形氣之危已萬無生理矣余含涙靜坐書
室黙測其故且度其寒氣犯胃而吐瀉不止若舍參薑
桂附之屬尚何術焉伎已止此窘莫甚矣思之思之忽
於夜半而生意起謂其胃虛已極但藥之氣味略有不
投則胃不能受隨拒而出矧附子味鹹亦能致嘔必其
故也因自度氣味酌其所宜似必得甘辣可口之藥庶
乎胃氣可安尚有生意乃用胡椒三錢搗碎加煨薑一
兩用水二鍾煎至八分另盛聽用又用人參二兩亦用
水二鍾煎至一鍾另盛聽用用此二者取其氣味之甘
辛純正也乃用茶匙挑合二者以配其味凡用參湯之
十加椒薑湯之一其味微甘而辣正得可口之宜遂溫
置熱湯中徐徐挑而與之陸續漸進經一時許皆咽而
不吐竟得獲效自後乳藥皆安但瀉仍未止也此自四
鼔服起至午未間已盡二兩之參矣參盡後忽爾躁擾
伸吟煩劇之甚家人皆怨謂以嬰兒嬌嫩臟腑何堪此
等熱藥是必燒斷肚腸也相與抱泣余雖疑之而不為
亂仍寧神熟思之意此藥自四鼔至此若果藥有難堪
何於午前相安而此時遽變若此其必數日不食胃氣
新復而倉廩空虛饑甚則然也傍有預備之粥取以示
之則張皇欲得其狀甚急乃與一小盞輒鯨呑虎噬又
望其餘遂復與半碗猶然不足又與半碗遂寂然安卧
矣至次日復加製附始得瀉止全愈嗚呼此兒之重生
固有天命然原其所致之因則人之臟氣皆繫於背褥
薄夜寒則寒從背兪而入内干於臟中必深矣原其所
治之法則用藥雖當而氣味不投無以相入求效難矣
及其因饑發躁使非神悟其機倘妄用清涼一解則全
功盡棄害可言哉故余筆此以見病原之輕重氣味之
相關及診治之活變有如此關係者雖然此特以已之
兒故可信心救療如是設以他人之子有同是病者於
用參數錢之時見其未效不知藥未及病必且煩言嘖
起謗其誤治改用苦寒無不即死而仍歸罪於用參者
此時黑白將焉辨之故再贅其詳用以廣人之聞見云
都閫錢旭陽長郎年及兩週季夏間以生果傷脾因致
先瀉後痢旭陽善醫知其不過傷於生冷乃與參术薑
桂温脾等藥瀉痢不愈而漸至唇口生瘡乃謀之余曰
此兒明為生冷所傷今不利溫藥將奈之何余曰此因
瀉傷隂兼之辛辣遽入而虛火上炎耳非易以附子不
能使火歸原也因用二劑而唇口瘡痛咽腫倍甚外見
於頭面之間而病更劇矣又謀之余曰用藥不投如此
豈眞因濕生熱耶余診之曰上之脉息下之所出皆非
眞熱本屬陽虚今熱之不效雖屬可疑然究其所歸寒
之則死必無疑也意者藥猶未及耳旭陽曰尚有一證
似屬眞寒今其所用湯飲必欲極滾極熱者余等不能
入口而彼則安然呑之即其喉口腫痛如此所不顧也
豈其證乎余曰是矣是矣遂復增附子一錢五分及薑
桂肉果人參熟地之屬其瀉漸止瀉止而喉口等證不
一日而全收矣疑似之間難辨如此使非有確持之見
萬無一生矣余自經此以來漸至不惑後有數兒證治
大同者俱得保全憶此不惑之道其要何居在知本之
所在耳臨證者可無愼哉
　附按
薛氏治一小兒每飲食失節或外驚所忤即吐瀉發搐
服鎭驚化痰等藥而愈後發搐益甚飲食不進雖參术
之劑到口即嘔余用白术和土炒黃用米泔煎數沸不
時灌半匙仍嘔次日灌之微嘔再日灌之欲嘔此後每
服二三匙漸加至半杯不嘔乃濃煎服而愈
一小兒瀉而大便熱赤小便澁少此熱蘊於内也先以
四苓散加炒黃連一劑其熱頓退又用七味白术散去
术香二劑熱渴頓止後以四君升麻調理而痊
一小兒九歲食炙􁶘之物作瀉飲冷諸藥不應肌體消
瘦飲食少思余用黃連一兩酒拌炒焦為末入人參末
四兩粥丸小豆大每服四五十丸不拘時白湯下服訖
漸愈又用五味異功散加升麻服月餘而瘥後不戒厚
味患疳積消瘦少食發熱作渴用大蘆薈丸為主以四
味肥兒丸為佐疳證漸退却以四味肥兒丸為主以五
味異功散為佐而痊後又不禁厚味作瀉飲冷仍服肥
兒丸異功丸而瘥
　霍亂吐瀉(二十七/)
小兒霍亂吐瀉者必以寒涼傷胃或時氣隂濕或飲食
失宜皆能致之然此與前吐瀉並行者稍有不同蓋藿
亂者暴而甚吐瀉者徐而緩霍亂者傷在一時吐瀉者
其傷以漸此其所以有異也○若暴疾霍亂而胃口未
清胸腹仍滿者宜先用和胃飲苓术二陳煎或大小和
中飲或小分清飲或神香散之類主之俟胃口稍平即
宜五味異功散或溫胃飲五苓散之類調補之○若霍
亂初起便覺神疲氣倦而胃口别無脹滯者此其胃氣
已傷即宜温補如養中煎温胃飲之類不得㮣行清利
也
　論瀉痢糞尿色(二十八/)
古人有以小兒瀉痢糞黃酸臭者皆作胃熱論治此大
誤也蓋飲食入胃化而為糞則無有不黃無有不臭者
豈得以黄色而酸臭者為熱乎今以大人之糞驗之則
凡胃强糞實者其色必深黄而老蒼方是全陽正色若
純黄不蒼而糞有嫩色則胃中火力便有不到之處再
若淡黃則近白矣近白之色則半黃之色也糞色半黃
則穀食半化之色也糞氣酸腥則穀食半化之氣也穀
食半化則胃中火力盛衰可知也若必待糞青糞白氣
味不臭然後為寒則覺之遲矣故但以糞色之淺深糞
氣之微甚便可别胃氣陽和之成色智者見於未然而
况於顯然乎今也曰古人以糞黃酸臭為火者大誤也
再若小水之色凡大便瀉痢者清濁既不分小水必不
利小水不利其色必變即清者亦常有之然黃者十居
八九此因瀉亡隂隂亡則氣不化氣不化則水涸水涸
則色黃不清此自然之理也使非有淋熱痛澁之證而
但以黃色便作火治者亦大誤也
　吐乳
小兒吐乳雖有寒熱之不同然寒者多而熱者少虛者
多而實者少總由胃弱而然但察其形色脉證之隂陽
則虛實寒熱自有可辨熱者宜加微清寒者必須溫補
乳子之藥不必多用但擇其要者二三四味可盡其妙
如參薑飲五味異功散之類則其要也若兒小乳多滿
而溢者亦是常事乳行則止不必治也若乳母有疾因
及其子或有别證者又當兼治其母宜從薛氏之法如
左
薛氏曰前證若小兒自受驚或乳母恚怒致兒吐瀉青
色者宜用異功散○若母食厚味而乳熱者用東垣清
胃散○母飲酒而乳熱者用葛花解酲湯子服一二匙
○若飲燒酒而乳熱或子母身赤或昏憒服泠米醋三
五杯多亦無妨兒服一二匙○若母停滯生冷而乳冷
者母服人參養胃湯子服調中丸○若母停滯而變熱
乳者母服大安丸子服五味異功散○若母鬱怒傷肝
脾而乳熱者用歸脾湯逍遙散○若母脾虚血弱而乳
熱者用六君子加芎歸○若母氣血虛而乳熱者子母
俱服八珍湯○若母勞後發熱而乳熱者子母俱服補
中益氣湯○若因怒動肝火而乳熱者用五味異功散
加柴胡山梔○若吐痰涎及白綠水者木乘脾土虛寒
證也用六君子加柴胡木香○大凡吐乳瀉青色者屬
驚法當平肝補脾吐瀉青白色者屬寒法當溫補脾土
○前諸證若手足指熱者屬實手足指冷者屬虛此亦
驗法也
　五疳證(三十/)
錢仲陽曰小兒諸疳皆因病後脾胃虧捐或用藥過傷
不能傳化乳食内亡津液虛火妄動或乳母六淫七情
飲食起居失宜致兒為患凡疳在内者目腫腹脹瀉痢
青白體漸瘦弱疳在外者鼻下赤爛頻揉鼻耳或肢體
生瘡大抵其證雖多要不出於五臟而五臟之疳不同
當各分辨治之○肝疳者一名筋疳亦名風疳其證白
膜遮睛或瀉血而瘦宜用地黃丸以生腎○心疳者面
黃頰赤身體壯熱宜用硃砂安神丸以治心異功散以
補脾○脾疳者一名肥疳體黃瘦削皮膚乾澁而有瘡
疥腹大嗜土宜用四味肥兒丸以治疳五味異功散以
生土或用益黃散○肺疳者一名氣疳喘𠻳氣促口鼻
生瘡宜用人參清肺湯以治肺益氣湯以生金○腎疳
者一名骨疳肢體瘦削遍生瘡疥喜卧濕地用地黄丸鼻
瘡用蘭香散諸瘡用白粉散○若患潮熱當先補肝後
瀉心若妄以硝黃等藥利之則成疳○若患癖當消磨
若誤以巴豆硼砂下之或傷寒誤下皆能成疳○其初
病者為熱疳用黃連丸久病者為冷疳用木香丸冷熱
相兼者用如聖丸津液短少者用七味白术散○凡此
皆因大病脾胃虧損内亡津液所致當固脾胃為主而
早為施治則不變敗證也
楊氏曰無辜疳者腦後項邊有核如彈丸按之轉動軟
而不疼其内有虫不速鍼出則内食臟腑肢體癰疽便
利膿血壯熱羸瘦頭露骨高宜用大蕪荑湯蟾蜍丸○
丁奚者手足極細項小骨高尻削體痿腹大臍突號哭
胸陷宜用肥兒丸大蘆薈丸○哺露者虛熱往來頭骨
分開翻食吐虫煩渴嘔噦宜用肥兒丸大蘆薈丸○走
馬疳者牙齒蝕爛蓋齒屬腎腎虛受熱痰火上炎致口
臭齒黑甚則齦爛牙宣宜敷雄黄散服蟾蜍丸○若作
渴瀉痢腫脹勞瘵等症當詳叅方論而治之○蓋疳者
乾也因脾胃津液乾涸而患在小兒為五疳在大人為
五勞總宜以調補胃氣為主
又楊氏曰又有疳傷者五臟虫疳也其名甚多姑舉其
要○虫疳者其虫如絲出於頭項腹背之間黄白赤者
可治青黒者難治○蛔疳者皺睂多啼嘔吐青沫腹中
作痛肚脹青筋唇口紫黑頭摇齒痒○脊疳者身熱嬴
黄煩渴下利拍背有聲脊骨如鋸齒十指皆瘡頻嚙指
甲○腦疳者頭皮光急滿頭并瘡腦熱如火髪結如穗
遍身多汗顋腫顖高○疳渴者日則煩渴飲水不食夜
則渴止○疳瀉者毛焦唇白額上青紋肚脹腸鳴瀉下
糟粕○疳利者停積宿滯水穀不聚瀉下惡物○疳腫
者虛中有積肚腹𦂳脹脾復受濕則頭面手足虛浮○
疳勞者潮熱往來五心煩熱盜汗骨蒸𠻳喘枯悴渴瀉
飲水肚硬如石面色如銀○大抵其證雖多要不出於
五臟總宜以五臟之法治之
景岳曰按楊氏云疳者乾也在小兒為五疳在大人為
五勞然既云為乾又云為勞豈非精血敗竭之證乎察
前諸法俱從熱治多用清涼雖此證眞熱者固多而元氣
既敗則假熱者尢多也即前所用亦有地黃丸異功散
益黃散益氣湯之類恐此數方有不足以盡之其或血
氣俱損有非大補不可者隂虚假熱脾敗腎虧又有非
溫補不可者貴在臨證酌宜仍當以虛損治勞之法參
用庶得盡善
薛氏曰按疳證或以哺食大早或嗜食甘肥或服峻厲
之藥重亡津液虛火熾盛或因稟賦或乳母厚味七情
致之各當調治其内○若口舌蝕爛身體壯熱顋唇赤
色或作腫痛腹膈煩悶或掌熱咽乾作渴飲水便赤盜
汗嚙齒虛驚此心經内外疳也宜安神丸之類主之○
若鼻外生瘡眼目赤爛肢體似癬兩耳前後項側缺盆
兩腋結核或小腹内股玉莖隂囊睾丸腫潰小便不調
或出白津或咬指甲搖頭側目白膜遮睛羞明畏日肚
大青筋口乾下血此肝經内外疳也用地黃蘆薈二丸
主之○若頭不生髪或生瘡痂或髪成穗或人中口吻
赤爛腹痛吐逆乳食不化口乾嗜土瀉下酸臭小便白
濁或合目昏睡惡聞木音此脾經内外疳也用肥兒丸
主之○若鼻外生瘡咽喉不利頸腫齒痛欬𠻳寒熱皮
膚皺錯欠伸少氣鼻痒出涕衂血目黄小便頻數此肺
經内外疳也用地黄清肺飲主之○若腦熱吐痰手足
逆冷寒熱往來滑泄肚痛口臭作渴齒齦潰爛爪黑面
黧身耳生瘡或耳出水或食自髪此腎經内外疳也用
地黄丸主之○凡疳熱上攻或痘毒上升為患甚速名
為走馬疳急敷雄黄散搽牙散馬鳴散擇而用之服蟾
蜍丸輕則牙齦腐爛唇吻腫痛可治甚則牙齦蝕落顋
頰透爛不治
　盜汗(三十一/)
小兒元氣未充腠理不宻所以極易汗出故凡飲食過
熱或衣被過煖皆能致汗東垣諸公云此是小兒常事
不必治之然汗之根本由於營氣汗之啟閉由於衞氣
若小兒多汗者終是衞虛所以不固汗出既多未免營
衞血氣愈有所損而衰羸之漸未必不由乎此此所以
不可不治也大都治汗之本當以益氣為主但使陽氣
外固則隂液内藏而汗自止矣
一治法凡小兒無故常多盜汗或自汗者宜以團參散
為主或參苓散四君子湯五味異功散或白术散之類
俱可擇用○若其甚者宜三隂煎人參養營湯或十全
大補湯○若心經有火而見煩渴者宜生脉散一隂煎
○若肝脾火盛内熱薰蒸血熱而汗出者脉必洪滑證
多煩熱宜當歸六黃湯或加減一隂煎○若陽明實熱
汗出大渴者宜仲景竹葉石膏湯○若因病後或大吐
大瀉之後或誤用尅伐之藥以致氣虛氣脫而大汗亡
陽者速宜用參附湯六味囘陽飲或茋附湯之類庶可
挽囘也○大都汗多亡陽者多致角弓反張項强戴眼
等證此太陽少隂二經精血耗散隂虛血燥而然速宜
用大營煎人參養營湯或十全大補湯之類方可解救
若作風治萬無一生矣○前汗證門有詳論詳法所當
參閱○余之兒輩有於襁褓中多盜汗者但以人參一
錢泡湯與服當夜即止久不服參必又汗出再服再止
其效如神凡養兒者亦可以此為常法
　腹脹腹痛(三十二/)
小兒腹脹腹痛多因食積或寒凉傷脾而然内經曰病
痛者隂也又曰痛者寒氣多也有寒故痛也東垣曰寒
脹多熱脹少皆主於脾胃故凡小兒肚腹或脹或痛雖
曰多由積滯然脾胃不虛則運化以時何致作脹是脹
必由於虛也若胃氣無傷而腹中和煖則必無留滯作
痛是痛多由乎寒也故治痛治脹者當必以健脾煖胃
為主若無火證不得妄用凉藥若無拒按堅實等證不
得妄用攻藥
一治法凡小兒肚腹膨脹或時常作痛黄瘦常用調理
之法惟芍藥枳實丸加減用之為宜且善止腹痛或大
健脾丸楊氏啟脾丸和中丸之類皆可酌用○若偶爾
傷脾氣促困倦外見腹脹而内不脹者此脾氣虛也宜
五味異功散或六味異功煎○若脾胃陽氣不足虚寒
作脹或畏寒或手足冷或兼嘔瀉者宜五君子煎養中
煎溫胃飲六君子湯或調中丸○若兼脾腎陽虛或水
泛為痰或喘促痛脹泄瀉宜理隂煎加減主之○若脾
胃氣虛而痛滯吐瀉者宜六味異功煎或六君子湯加
木香或調中湯○若胃口偶有留滯大痛而脹者宜排
氣飲或益黄散○若宿食偶有不消而暫為脹滿者宜
大小和中飲或保和丸消食丸○若有堅積停滯脹痛
拒按形氣俱實者宜赤金豆白餅子紫霜丸之類攻下
之○凡諸未盡當於腹痛腫脹二門參酌為治
余初年在京治一五歲隣女適經藥舖見有晒晾巴豆
其父誤以為松仁以一粒與食之嚼而味辣即忙吐出
而已半粒下咽矣少頃大瀉十餘次瀉後次日即致肚
腹通身悉皆腫脹絶口不食因求治於余或謂宜黃連
綠豆以解毒或謂宜四苓五皮以利水余曰大攻之後
豈非大虛之證乎能再堪苦寒以敗脾否大㵼之後又
尚有何水之可利遂單用獨參湯及溫胃飲以培脾氣
不數劑而復元如初夫既以大瀉而何以反脹若是因
此一證乃知大虛大寒而致成腫脹者類多如此(新按/)
　痞塊(三十三/)
小兒多有痞塊者總由口腹無節見食必啖食上加食
脾胃化之不及則胃絡所出之道未免漸有留滯留滯
不已則日以益大因成痞矣或以感寒發熱之後胃氣
未清此時最宜擇食節食若不知愼則食以邪留最易
成痞此實人所不知也苐痞塊既成必在腸胃之外膜
膈之間故非可以消伐之劑推逐而去者若但知攻痞
則胃氣益弱運化失權不惟不能消痞且致脾土虧損
則痞邪益横而變證百出矣故治此者當酌其緩急專
以調補胃氣為主外則用膏用灸以拔其結絡之根庶
為萬全之䇿
一凡調理脾胃之法若痞邪未甚宜芍藥枳實丸加減
用之為善或大健脾丸及楊氏啟脾丸皆可擇用○若
脾胃氣虚食少體瘦宜五味異功散○若脾胃虚寒者
宜調中丸溫胃飲五君子煎○若兼胃脘停積食滯作
脹者宜保和丸消食丸或大小和中飲○若脹急堅實
形氣尚强不得不瀉者宜赤金豆白餅子○若痞久成
熱致動陽明之火而牙口潰爛成疳者宜蘆薈丸胡黄
連丸或蟾蜍丸○此外如貼用膏及灸治之法俱詳載
積聚門
　癲癎(三十四/)
錢仲陽曰小兒發癎因血氣未充神氣未實或為風邪
所傷或為驚怪所觸亦有因姙娠時七情驚怖所致若
眼直目牽口噤涎流肚膨發搐項背反張腰脊强勁形
如死狀終日不醒則為痓矣○凡治五癎皆隨臟治之
每臟各有一獸之形通用五色丸為主仍叅以各經之
藥發而重者死病甚者亦死○如面赤目瞪吐舌嚙唇
心煩氣短其聲如羊者曰心癎血虚者用養心湯發熱
飲冷為實熱用虎睛丸發熱飲湯為虛熱用辰砂妙香
丸○面青唇青兩眼上竄手足攣掣反折其聲如犬者
曰肝癎肝之虚者用地黃丸抽搐有力為實邪用柴胡
清肝散大便不通用瀉青丸○面黑目振吐涎沫形體
如尸其聲如猪者曰腎癎用地黄丸紫河車丸之類腎
無瀉法故徑從虛治之○面如枯骨目白反視驚跳反
折搖頭吐沫其聲如雞者曰肺癎肺氣虛者用補肺散
面色痿黃者土不能生也用五味異功散面色赤者隂
火上衝於肺也用地黃丸○面色痿黃目直腹滿自利
四肢不收其聲如牛者曰脾癎用五味異功散若面青
瀉利飲食少思用六君子加木香柴胡○若發熱抽掣
仰卧面色光澤脉浮者病在腑為陽證易治身冷不搐
覆卧面色黯黑脉沉者病在臟為隂證難治○凡有此
證先宜看耳後高骨間若有青脉紋先抓破出血可免
其患此皆元氣不足之證也須以紫河車丸為主而以
補藥佐之設若泛行尅伐復傷元氣則必不時舉發久
而變危多致不救○又有驚癎風癎食癎三種治驚癎
宜比金丸茯神丸錢氏養心湯辰砂妙香散清神湯虎
睛丸之類主之風癎用錢氏牛黃丸消風丸星蘇散之
類主之食癎用妙聖丹主之
薛立齋曰姙娠若遇驚恐則必内應於胎故一月足厥
隂脉養驚則肝有病二月足少陽脉養驚則胆受病三
月手少隂脉養驚則心受病四月名為離經五月足太
隂脉養驚則脾受病六月足陽明脉養驚則胃受病七
月手太隂脉養驚則肺受病八月手陽明脉養驚則大
腸受病九月足少隂脉養驚則腎受病是臟腑納氣於
丹田自肝至腎十經滋養而生此則胎中所致也若既
生之後或驚怪所觸或乳哺失節或乳母飲食起居六
淫七情臟氣不平亦致是證須察見證屬於何經更别
隂陽以調補脾胃為主否則不時舉發甚至不救
　附按
薛氏治一小兒患前證吐痰困倦半餉而甦諸藥不效
年至十三而頻發用肥厚紫河車生研爛入人參當歸
末搗丸桐子大每服三五十丸日進三五服乳化下一
月漸愈又佐以八珍湯全愈
又一兒七歲發驚癎令其恣飲人乳後發漸疎而輕至
十四復發用乳不效亦用河車丸數具而愈常用加減
八味丸而安後至二十三歲復發而手足厥冷仍用前
法佐以八味丸十全大補湯而痊
又治數小兒皆以補中益氣湯六君子湯六味八味等
丸相間用之皆得全愈
癲癎諸經義及大人證治諸法俱詳載癲狂門所當叅
閱
　溺白(三十五/)
小兒便如米泔或溺停少頃變作泔濁者此脾胃濕熱
也凡飲食不節者多有此證然亦有氣虚下陷而然者
○若脉證兼火者當清利宜導赤散或四味肥兒丸○
若飲食過傷兼脹滯者宜保和丸大安丸○若形氣不
足或黃瘦或嘔泄者宜五味異功散或四君子湯或補
中益氣湯○若肝腎火盛移熱膀胱者必兼痛澁煩熱
宜七味龍胆瀉肝湯○若脾胃本虛而復兼濕熱者宜
四君子湯加炒黃連○若止見溺白而别無煩熱脉證
則但節其生冷水果及甘甜等物不久自愈切不可因
其溺白而過用芩連栀子之類多致傷脾而反生吐瀉
等證漸至羸敗者是皆誤治之害也不可不察
　變蒸(三十六/)
巢氏曰小兒變蒸者以長血氣也變者上氣蒸者體熱
錢仲陽曰變者易也小兒在母腹中乃生骨氣五臟六
腑成而未全自生之後即長骨脉臟腑之神志自内而
長自下而上故以生之日後三十二日一變蒸即覺情
志有異於前何也長生意志臟腑故也何謂三十二日
長骨添精神蓋人有三百六十五骨節以應天數内除
手足中四十五碎骨外共有三百二十數自下生骨一
日十叚而上之十日百叚而三十二日計三百二十叚
為一遍亦曰一蒸凡一周遍乃生虛熱諸病如是十周
則小蒸畢也故初三十二日一變生腎志六十四日二
變一蒸生膀胱九十六日三變生心喜一百二十八日
四變二蒸生小腸一百六十日五變生肝哭一百九十
二日六變三蒸生膽二百二十四日七變生肺聲二百
五十六日八變四蒸生大腸二百八十八日九變生脾
三百二十日十變五蒸生胃此所謂小蒸畢也又手厥
隂經為臟手少陽經三焦為腑此一臟一腑俱無狀故
不變不蒸也大倉云氣入四肢長碎骨於十變後六十
四日為一大蒸計三百八十四日又六十四日為二大
蒸計四百四十八日又六十四日為三大蒸計五百一
十二日至五百七十六日變蒸既畢兒乃成人也變者
生五臟也蒸者養六腑也每經一變一蒸情態即異輕
則發熱微汗其狀似驚重則壯熱脉亂而數或汗或吐
或煩啼躁渴輕者五日解重者七八日解其候與傷寒
相似其治法平和者微表之實熱微利之用紫霜丸黑
散子柴胡散有寒無熱并吐瀉不乳多啼者當歸散調
氣散主之
薛立齋曰全兒方論云變蒸者以長氣血也變者上氣
蒸者發熱也輕則體熱虛驚耳冷微汗唇生白泡三日
可愈重則寒熱脉亂腹痛啼呌不能乳食食即吐哯五
日方愈古方以黑散子紫霜丸主之竊謂此證小兒所
不免者雖勿藥可也况前藥乃屬峻厲非惟臟腑不能
勝抑且反傷氣血愼之愼之余嘗見一小兒至二變發
熱有痰投以抱龍丸一粒卒至不救觀此可驗矣若不
熱不驚略無證候而暗變者蓋受胎氣壯實故也
景岳曰小兒變蒸之說古所無也至西晉王叔和始一
言之繼自隋唐巢氏以來則日相傳演其說益繁然以
余觀之則似有未必然者何也蓋兒胎月足離懷氣質
雖未成實而臟腑已皆完備及既生之後凡長養之機
則如月如苗一息不容有間百骸齊到自當時異而日
不同豈復有此先彼後如一變生腎二變生膀胱及每
變必三十二日之理乎又如小兒之病與不病余所見
所治者蓋亦不少凡屬違和則不因外感必以内傷初
未聞有無因而病者豈真變蒸之謂耶又見保䕶得宜
而自生至長毫無疾痛者不少抑又何也雖有暗變之
說終亦不能信然余恐臨證者有執迷之誤故道其愚
昧若此及如前薛氏之戒皆不可不察也明達者以為
然否
　小兒下論列方(三十七/)
理中湯(熱一/)　　　　　　理中丸(同上/)
十全大補湯(補二十/)　　　養中煎(新熱四/)
溫胃飲(新熱五/)　　　　　六味地黃丸(補一二一/)
理隂煎(新熱三/)　　　　　胃關煎(新熱九/)
八味地黃丸(補一二二/)　　四君子湯(補一/)
五君子煎(新熱六/)　　　　加減八味丸(補一二三/)
六君子湯(補五/)　　　　　歸脾湯(補三三/)
補中益氣湯(補三一/)　　　八珍湯(補十九/)
白术散(和三十/)　　　　　人參養營湯(補一一/)
生脉散(補五七/)　　　　　逍遙散(補九三/)
人參養胃湯(小四一/)　　　參薑飲(新熱八/)
團參散(小三五/)　　　　　人參安胃散(小四一/)
益黃散(和十九/)　　　　　大營煎(新補十四/)
人參清肺湯(寒三六/)　　　一隂煎(新補八/)
三隂煎(新補十一/)　　　　加減一隂煎(新補九/)
參附湯(補三八/)　　　　　茋附湯(補四四/)
五味異功散(補四/)　　　　參苓散(補五四/)
安神丸(寒一四三/)　　　　當歸六黃湯(寒六四/)
茯神湯(小六十/)　　　　　清神湯(小六一/)
六味異功煎(新熱七/)　　　虎睛丸(小百一/)
調中湯(小二/)　　　　　　調中丸(小三/)
六味囘陽飲(新熱二/)　　　保和丸(小三五/)
和中丸(和八七/八八)　　　　　參术二陳煎(新和四/)
六安煎(新和二/)　　　　　二陳湯(和一/)
芍藥枳术丸(新和十六/)　　大安丸(小三六/)
大健脾丸(和八五/)　　　　啟脾丸(和八六/)
和胃飲(新和五/)　　　　　排氣飲(新和六/)
大和中飲(新和七/)　　　　小和中飲(新和八/)
竹茹湯(和一二一/)　　　　地黃清肺飲(小六九/)
五苓散(和一八二/)　　　　瀉黄散(寒五七/)
錢氏養心湯(小五九/)　　　四苓散(和一八七/)
胃苓湯(和百九十/)　　　　硃砂安神丸(寒一四二/)
益元散(寒百十二/)　　　　小分清飲(新和十/)
辰砂妙香散(固十五/)　　　蘭香散(小百十/)
玉泉散(新寒十五/)　　　　東垣清胃散(寒五四/)
柴胡散(小二一/)　　　　　導赤散(寒一二二/)
葛花解酲湯(和一二四/)　　星蘇散(小二四/)
香連丸(寒百十三/)　　　　五物香薷飲(和百七十/)
比金丸(小百/)　　　　　　消風丸(小百四/)
十味香薷飲(和一七一/)　　妙聖丹(小百五/)
紫河車丸(小百九/)　　　　橘皮竹茹湯(和一二二/)
消食丸(小三七/)　　　　　胡黃連丸(小一二二/)
藿香安胃散(熱七二/)　　　黃連丸(小一三一/)
如聖丸(小一二六/)　　　　竹葉石膏湯(寒五/)
紫霜丸(小百三十/)　　　　木香丸(小百二十/)
龍胆瀉肝湯(寒六三/)　　　白餅子(小三九/)
抱龍丸(小八五/)　　　　　錢氏牛黃丸(小九二/)
黑散子(未收/)　　　　　　赤金豆(新攻二/)
四味肥兒丸(小百十一/)　　馬鳴散(痘一三八/)
大蘆薈丸(小百十五/)　　　大蕪荑湯(小百八/)
蟾蜍丸(小一二三/)　　　　白粉散(外一九六/)
搽牙散(痘一三五/)　　　　雄黃散(痘一三三/)
聖术煎(新熱二五/)　　　　助胃膏(小六/)
神香散(新和二十/)
　
　
　
　
　
　
　
　
　
　
　
　
　景岳全書卷四十一
欽定四庫全書
　景岳全書卷四十二
　　　　　　　　　　　　明　張介賔　撰
　　麻疹(全/)
　述原(一/)
景岳子曰痘之與疹原非一種雖痘之變態多證而疹
之收歛稍易然疹之甚者其勢凶危亦不減於痘最為
可畏蓋疹毒痘毒本無異也苐古人重痘而忽疹多不
詳及使後人無所宗法余實悵之自得羅田萬氏之刻
見其理透法精鄙念斯慰今悉從其訓備述於此雖其
中稍有裁訂亦不過正其疑似詳其未詳耳使此後患
疹者幸獲迷津之指南亦以見萬氏之功為不少矣
　名義(二/)
疹者痘之末疾惟二經受證脾與肺也内應於手足太
隂外合於皮毛肌肉是皆天地間沴戻不正之氣故曰
疹也然其名目有異在蘇松曰沙子在浙江曰醋子在
江右湖廣曰麻在山陜曰膚瘡曰糠瘡曰赤瘡在北直
曰疹子名雖不同其證則一但疹在痘前者痘後必復
疹惟痘後出疹者方為結局
　疹逆順(三/)
萬氏曰疹以春夏為順秋冬為逆以其出於脾肺二經
一遇風寒勢必難出且多變證故於秋冬為不宜耳夫
天行不正之氣致為人之瘍疹然古人於痘疹二字始
終歸重於痘並不分别疹為何物豈可以二證歸於一
證耶想當時重痘不重疹故爾略之致使後人不得心
法因而害事者往往有之今以吾家四代傳流以及今
日心得之法開載於後用此應痘定不差矣敢有毫釐
隱匿天其鑒之
　疹脉(四/)
凡出疹自熱起至收完但看右手一指脉洪大有力雖
有别證亦不為害此定存亡之要法也
景岳曰按此即陽證得陽脉之義若細軟無力則陽證
得隂脉矣元氣既弱安能勝此邪毒是即安危之基也
故凡診得隂脉者即當識為隂證而速救元神宜用傷
寒溫補托法參酌治之若執以麻疹為陽毒而㮣用清
寒則必不免矣
　疹證(五/)
疹雖非痘之比然亦由胎毒蘊於脾肺故發於皮毛肌
肉之間但一時傳染大小相似則未有不由天行癘氣
而發者此其源雖内發而證多屬表故其内為胎毒則
與痘證同外有表邪則與傷寒類其為毒也總由君相
二火燔灼太隂而脾肺受之故其為證則有欬𠻳噴嚏
面腫腮赤目胞浮腫眼涙汪汪鼻流清涕呵欠悶頓乍
涼乍熱手足稍冷夜卧驚悸或惡心嘔噦或以手搯面
目唇鼻者是即出疹之候便宜用解毒散邪等藥不使
畱停於中庶無他患且凡是疹證必其面赤中指冷而
多𠻳又必大熱五六日而後見紅㸃遍身此其所以與
痘與傷寒有異也
一痘欲盡發而不留疹欲盡出則無病邪氣鬱遏則留
而不去正氣損傷則困而不伸毒歸五臟變有四證歸
脾則泄瀉不止歸心則煩熱不退而發驚歸肺則欬𠻳
血出歸腎則牙齦爛而疳蝕
程氏曰麻疹初出類傷風寒頭疼欬𠻳熱甚目赤頰紅
一二日内即出者輕必須解表忌見風寒葷腥厚味如
犯之恐生痰涎變為驚搐必致危矣如初起吐瀉交作
者順乾嘔霍亂者逆欲出不出者危亡立至
徐氏曰痘自裏而出於臟故重疹自表而出於腑故輕
景岳曰痘疹之屬有四種曰痘曰疹曰麻曰班也痘則
陸續漸出自小而大或稀或密部位顆粒有辨也疹則
一齊發出大者如蘇子次者如芥子小者如蚕子而成
粒成片者是也麻則最細而碎如蚊迹糢糊者是也班
則無粒惟成片紅紫如雲如錦者是也大都疹與麻班
同類即發班傷寒之屬而痘則本非其類也蓋痘毒本
於肝腎出自中下二焦是以終始不妨於食而全賴水
穀為主所以能食則吉不能食則凶故治痘者不可不
顧脾胃麻疹之毒則由表邪不解而内犯太隂陽明病
在上中二焦所以多不能食故治麻疹者但宜解散火
邪邪散則自能食矣是痘疹之治當各有所重者如此
　疹期(六/)
出疹之候初熱一日至次日雞鳴時其熱即止止存五
心微熱漸見欬𠻳鼻流清涕或腹中作痛飲食漸減到
申酉之間其熱復來如此者四日用手滿按髪際處甚
熱其面上熱少減二三分欬𠻳連聲面燥腮赤眼中多
涙噴嚏頻發或忽然鼻中出血至五日其熱不分晝夜
六日早時其疹出在兩頰下細細紅㸃至午時兩手背
並腰下及渾身宻宻俱有紅㸃七日普徧掀發其鼻中
清涕不流噴嚏亦不行七日晚兩頰顔色漸淡此驗出
疹之要法
凡疹熱六日而出一定之規也若醫人無識用藥太早
耗散元氣及至出時變害多矣或𠻳而變喘或出一二
日即隱或作大瀉或合目而喘此醫人用藥不當之害
也吾家治法定不在五日内用藥必待見疹方用徐徐
升表然用藥亦有次第凡一劑必作十餘次飲之况疹
在皮膚之間若作一次服則藥性催之太急每致譫語
煩躁故當愼之
景岳曰按此萬氏之法謂醫人用藥太早恐致耗散元
氣故必待見㸃而後施治及作一次服恐藥性催之太
急皆惟恐無益而反以致害此固其心得之法也然以
愚見則醫有高下藥有宜否但使見有確真發無不當
則於未出之前或解或補必有得豫防之力以潛消其
毒者既出之後亦必有善調之方而不致催急者此在
善與不善或不嫌早與不早也嘗見庸流之誤治者多
是誠不服藥為中醫也此萬氏之說所以不可不遵
凡疹熱五六日必出矣醫人用藥見不能散父母見藥
不效醫人見熱𠻳不能除或以别證治之主家又或更
醫此世之所以誤者多矣
　麻疹初熱(七/)
麻疹發熱之初與傷寒相似惟疹子則面頰赤欬嗽噴嚏
鼻流清涕目中有淚呵欠喜睡或吐瀉或手掐眉目
面赤為異耳但見此候即是疹子便宜謹避風寒戒葷
腥厚味古法用升麻葛根湯以表散毒邪余製透邪煎
代之更佳或柴歸飲亦妙但使皮膚通暢腠理開豁則
疹毒易出不可作傷寒妄加汗下也妄汗則增熱而為
衂血欬血為口瘡咽痛為目赤腫為煩燥乾渴為大小
便不通妄下則裏虛為滑泄為滯下經曰必先歲氣毋
伐天和言不可妄汗妄下也
凡疹初熱疑似之間切不可輕易用藥縱有他證必待
五日腮下見疹方可用升表之劑嗽多連打嚏噴鼻流
清涕或流鼻血飲食減少好飲涼水只宜調理飲食戒
麪食葷腥
一疹子初發熱時未見出現欬嗽百十餘聲不已上氣
喘急而目胞腫時卧時起此火毒内蒸肺葉焦舉宜甘
桔湯合白虎湯加牛旁子薄荷主之○如疹出之時欬
嗽口乾心煩者此毒在心肺發未盡也瀉白散加大花
連翹𤣥參黄連主之
一疹子欲出未出之時宜早為發散以解其毒則無餘
患若不預解使之盡出多致毒蓄於中或為壯熱日久
枯瘁或成驚癎或為瀉痢或為欬血喘促或作疳蝕而
死此雖一時戻氣之染然未有不由於人事之未盡也
　疹出没(八/)
一疹子出没常以六時為凖假如子後出午後即收午
後出子後即收乃陽生隂成隂生陽成造化自然之數
也凡此旋出旋收者輕若一出連綿三四日不收者乃
陽毒太甚宜大青湯或用荆芥牛旁子甘草𤣥參石膏
桔梗主之○若逡巡不出者乃風寒外束皮膚閉宻也
宜荆防敗毒散主之
一疹已出而復没者乃風寒所逼而然若不早治毒必
内攻以致痒􁷫而死急用升麻湯加荆芥牛旁子甘草
熱服則疹必復出而安矣
一發熱六七日以後明是疹子却不見出此必皮膚堅
厚腠理閉密或為風寒所襲或曾有吐瀉皆能伏也急
用托裏散表之劑如麻黄湯去杏仁加蟬退升麻外用
胡荽酒之類○如一向未更衣者必毒甚於内伏而不
出局方涼膈散加牛旁子主之
一疹子只怕不能得出若出盡則毒便解故治疹者於
發熱之時當察時令寒暄酌而治之○如時證大寒以
桂枝葛根湯或麻黄湯發之○時證大熱以升麻葛根
湯或合人參白虎湯發之○不寒不熱以荆防敗毒散
發之○如兼疫癘之氣以人參敗毒散發之○如盡一
劑不出再作本湯服之外用胡荽酒又以苧麻醮酒遍
身戞之務令亟出如三四作更不出加腹中脹痛氣喘昏
悶則死證也
景岳曰按此萬氏之法極得隨時制宜之善已盡發表
之義矣然發表之義亦最不易即如營衛不足而疹有
不能出者其證甚多若徒知發之而不知滋之則營衛
有弱者非惟不能發而且恐窮其源矣此其或在脾胃
或在血氣必得其神庶乎有濟如傷寒三表之法實亦
有關於此
一疹毒出盡則邪氣解散正氣自然和平如發熱煩悶
或嘔吐或泄瀉此毒邪壅遏尚未出盡也○煩熱者黄
連解毒湯○嘔泄者柴胡橘皮湯○並外用胡荽酒及
苧麻戞法如前待疹子出盡則煩熱自去嘔吐自止矣
一疹有既收而餘毒未盡至三日之外又復發出或至
五六次不已者此因發熱之時不避風寒致令邪氣鬱
於肌肉之間畱連不散雖曾解散終屬未暢耳若兼雜
證亦當隨證治之
　疹形色(九/)
凡看麻疹初出之法多於耳後項上腰腿先見其頂尖
而不長其形小而勻淨者吉也若色見通紅則疹發於
心紅者火之正色也若疹色淡白者心血不足也養血
化班湯主之或四物湯加防風色大紅燄或微紫者血
熱也或出太甚者並宜大青湯主之或四物湯去川芎
加柴胡黄芩乾葛紅花牛旁子連翹涼血滋隂而熱自
除所謂養隂退陽之義亦五死一生之證也若黑色者
則熱毒尤甚而十死一生之證此尤不可不明察之而
混為施治也
凡疹初出色赤者毒盛之勢也但大便調咳嗽多右手
一指脉輕重取皆有力雖勢重不碍但當隨證調理若
嗽少右手一指脉無力雖三日後收其渾身疹瘡變為
紫色壅結於皮膚之間若用解利之藥其色漸轉紅色
嗽多流涕頗思飲食者生若投二三劑難變者難療也
　疹涕(十/)
凡疹出至二三日必兩鼻俱乾待收完看毒氣輕者清
涕即來就思飲食此不必服藥若清涕來遲不思飲食
者須要清肺解毒必俟清涕出方可不用藥
　疹吉凶(十一/)
或熱或退五六日而後出者輕
透發三日而漸没者輕
淡紅滋潤頭面勻凈而多者輕
頭面不出者重
紅紫黯燥者重
咽喉腫痛不食者重
冐風没早者重
移熱大腸變痢者重
黑黯乾枯一出即没者不治
鼻扇口張目無神者不治
鼻清糞黑者不治
氣喘心前吸者不治
　總論治法(十二/)
一疹喜清涼而惡濕痘喜温煖而惡凉此固其大法也
然亦當有得其宜者如疹子初出亦須和緩則易出所
以發苗之初只要發出得盡則疹毒便解非若痘之苗
而秀秀而實而後毒解也痘子成熟之時若太温熱則
反潰爛不收是痘之後亦喜清凉也故治痘疹者無過
熱無過寒必温凉適宜使隂陽和平是為得之
一痘宜内實可用補劑疹忌内實只惟解散惟初熱發
表時略相似耳既出之後痘宜補氣以生血疹宜補隂
以制陽何也蓋疹熱甚則隂分受其熬煎而血多虛耗
隂金被尅故治以清火滋隂為主而不可少動其氣若
燥悍之劑首尾皆深忌也世知痘證所係之重而不知
疹之殺人尤甚方書多忽而不備良可太息也矣
一斑疹之毒皆由於火内經曰赫曦之紀其病瘡瘍故
或遇二火司天或司運之歲肺金受制感而發者居多
輕則如蚊迹之狀或壘腫於皮膚間名曰癮疹重者如
珠㸃紅暈或片片如錦紋名曰斑疹大抵色赤者吉色
黑者凶其證似傷寒發熱凡三四日而出七八日而靨
也凡此之類皆屬邪熱治之之法惟辛涼解利而已即
若吐瀉亦斷不可用温補也如豆蔲乾薑之類切勿輕
用而初發之時尤不可大汗只宜升麻葛根透邪煎之
屬微表之耳故用宜斟酌有不可一㮣取必也
一標出不紅現而發熱轉甚或頭痛身痛煩躁者升麻
湯或透邪煎
一色赤稠宻身痛煩躁者升麻湯加紫草連翹
一寒熱併有頭痛背强者升麻湯加羌活防風連翹
一頭頂而腫升麻湯加牛旁子荆芥若脉强火盛熱渴
者宜清降其火以白虎湯加減用之
一自汗煩渴氣壅脉數者化斑湯
一身熱煩渴泄瀉者柴苓湯或四苓散如夏月益元散
一熱甚小便赤澁譫語驚恐者導赤散四苓散加辰砂
夏月益元散加辰砂
一欬嗽甚者二母散麥門冬湯清肺湯
一喘者小柴胡湯去人參加五味子
一熱甚鼻衂或便血溺血熱甚者黄連解毒湯血甚者
犀角地黄湯
一傷食嘔吐六君子湯加藿香乾葛或減去人參○熱甚
嘔吐者解毒湯○小便不利而嘔吐者四苓散一二日
不通者導赤散
一大便秘結發熱身痛者大柴胡湯腹脹氣喘者前胡
枳殻湯
一咽喉不利甘桔湯兼風熱欬嗽者加防風
一寒熱往來似瘧小柴胡湯如兼欬嗽去人參
一靨後身熱不除者升麻湯或去升麻加黄芩黃連各
酒炒用
一下痢赤白腹痛者黄芩芍藥湯或加枳殻身熱腹痛
者解毒湯
一餘毒未盡變生癰疽瘡癤者升麻湯加防風荆芥牛
旁子
景岳曰按以上萬氏治疹諸條皆極詳妥然其中惟瀉
痢氣喘二證則最多疑似蓋二證之由疹毒固當如其
治矣然有不因疹毒者如俗醫但見是疹無不㮣用寒
涼不知有可涼者有不可涼者其有脾氣本弱而過用
寒藥或以誤食生冷致傷脾胃而為泄瀉者亦多有之
此一證也雖曰由疹而發而實非疹毒之病矣但察其
别無熱證熱脉而兼之色白氣餒者便須速救脾氣急
從温補宜温胃飲五君子煎胃關煎之類主之若執謂
疹毒不可温則無不危矣此醫之當知本也又如氣喘
一證大有虛實蓋十喘九虚若察其本非火證又非外
邪而或以大瀉或以大汗而致喘者必皆氣脫之候此
非六氣煎或貞元飲必不可也凡此二者皆不可不加
細察而或者以氣促作氣喘則萬萬大誤矣又痘瘡總
論中有因人因證之辨與此麻疹實同一理所當參閱
故不可以麻疹之邪悉認為實火而不知虚火之為害
也
徐東臯曰痘難疹易之說此俗談耳其有胃氣原弱所
感入深又或因瀉利而發有不快或發之未透而隨現
隨隱久之邪氣漸入於胃必瀉泄不已出而復出加之
喘促則必危矣凡若此者又豈可以易言哉所以但有
出疹若見虛弱急當先補脾胃其有欲出不出急當托
裏發表以助之則首尾俱不可瀉一如痘證同也
　疹禁忌(十三/)
凡疹瘡發表之後紅影出於肌膚切戒風寒生冷如一
犯之則皮膚閉宻毒氣壅滯遂變渾身青紫而毒反内
攻煩躁腹痛氣喘悶亂諸證作矣欲出不出危亡立至
醫家病家皆不可不愼
一疹瘡之證全在調治禁忌如雞魚炙􁶘鹽醋五辛之
類直過七七之後方可食之惟宜食淡不宜縱口致生
他疾也若誤食雞魚則終身皮膚粟起如雞皮之狀或
遇天行出疹之時又令重出悞食猪肉則每歲凡遇出
疹之月多有下利誤食鹽醋致令欬嗽則每歲出疹之
月必多欬嗽誤食五辛之物則不時多生驚熱此痘疹
之家皆所當愼也
　疹發熱(十四/)
瘡疹非熱不出凡疹子欲出必遍身發熱或煩躁或頭
眩或身體拘急及既出則身便涼諸證悉解此一層疹
子隨即收者極輕者也如疹子既出而熱甚不減此毒
盛者也宜大青湯解其毒便澁者宜黄連解毒湯合白
虎湯或大連翹飲解其裏大便不通者局方涼膈散加
牛旁子主之
　疹喘嗽(十五/)
凡疹證多嗽此頓出頓入之勢也但有疹毒須假嗽多
而散故疹後旬日之内尚宜有嗽切不可見嗽多而治
𠻳也宜愼之
疹證屬肺與脾胃肺受火邪則嗽多嗽多則頓出頭面
并及四肢大腸受火邪則上連脾胃而為泄瀉若早瀉
則嗽必減而變為喘蓋喘嗽二者皆屬於肺然嗽實喘
虛得嗽者出得喘者入入則合眼多痰胸滿腹脹色白
而毒不盡出證則危矣此疹之宜嗽不宜喘而最不宜
於泄瀉也
　疹吐瀉(十六/)
凡疹子初起發熱吐利純是熱證不可作寒論此乃火
邪内逼上焦則多吐下焦則多利中焦則吐利並作自
利者宜黄芩湯吐利者宜黄芩湯加半夏二錢生薑三
片自利裏急後重宜黄連解毒湯合益元散
凡疹出一二日或三四日忽然大瀉嗽多者用升表之
藥加以分利治之若瀉而兼喘復見悶亂摇頭者凶
一麻疹現後大便下膿血或因泄瀉而變成膿血者或
徑自利者但看瘡疹出多而色紅又多嗽者只宜表疹
俟其收後方宜解毒兼治其痢
一疹之初起最忌泄瀉然亦有始終泄瀉而不妨者禀
之强弱異也若因瀉嗽減而變為喘者則危矣詳前喘
嗽條
一身熱煩渴泄瀉者柴苓湯四苓散如熱甚或夏月益
元散
一疹後作痢亦有看手咬指甲撕口唇皮及咬人等證
當以解毒分利藥治之若所下稠涎紅白相兼者務要
用解毒之藥○若晝夜有三五十次漸減至二三次或
漸多嗽右手一指脉漸起清涕復來者方可望生○若
痢變煤色或成屋漏色或如青菜色肛門如筒喘促音
啞飲食不進午後腮紅皆不治
景岳曰自古方書凡發揮未盡及用治未當者間亦有
之而惟於泄瀉一證則尤其為最何也蓋古人以泄瀉
為熱者什九故多用河間黄芩芍藥湯為主治而不知
凡屬泄瀉最多脾腎虛寒也即如出疹一證雖有由疹
毒而瀉者然果係實熱多不作瀉但致瀉者率由脾胃
之弱若但知清火解毒則脾必日敗而漸成屋漏青菜
色及氣促絶食不治之證矣病而至此豈猶熱耶總屬
誤耳故凡治泄瀉者即雖是疹亦必察其有無熱邪如
無熱證熱脉即當於痘瘡泄瀉條求法治之庶最危者
猶可望其生也故余於諸法之外而獨言其要者有如
此
　疹飲食(十七/)
凡出疹者多有五六日不飲食此胃為邪氣所侵亦為
邪氣所養故不食亦不妨切不可着意治之只宜治疹
疹瘡出盡毒氣漸解即思飲食尤不可與麫食雖用粥
飲每次只可少與候氣清神爽身全不熱漸漸加添但
宜少而頻也
凡出疹之先平昔過用麫食者或正出時喫麫食者或
胃氣漸開即思麫食而用早者因動胃火以致清涕不
來身體作熱兩眼看手咬指摳鼻撕口唇皮及撕眼劄
毛者此皆疹後食復之病也當清肺解毒加消導之劑
治之
　疹飲水(十八/)
凡患疹之人不拘大小自起至收必皆喜飲涼水此不
必禁但宜少不宜多宜頻不宜頓則毒氣隨之勸解
　疹渴(十九/)
凡疹子渴喜飲水純是火邪肺焦胃乾心火内亢故也
初熱發渴者升麻葛根湯加天花粉麥門冬渴甚者人
參白虎湯合黄連解毒湯主之
　疹汗衂(二十/)
凡疹子發熱或自汗或鼻衂者不須止之此亦散越之
義汗者毒從汗散衂者毒從衂解但不可太過如汗太
多人參白虎湯或合黄連解毒湯衂太多者𤣥參地黄
湯
　疹躁妄狂亂(二十一/)
凡疹有初熱而見煩擾譫妄狂亂者宜升麻葛根湯調
辰砂益元散主之
一疹收之後餘熱未盡日夜煩躁譫語狂亂者辰砂益
元散用燈心湯調下或四芩散加燈草黄連黄芩調水
飛硃砂五分主之
　疹咽痛(二十二/)
痘疹咽痛亦是常候乃火毒上薰而然也勿以喉痺同
論妄用針刺蓋此非喉痺癰腫原無惡血可去也痘疹
喉病只是咽乾作痛宜甘桔湯加牛旁子或射干鼠粘
子湯細細嚥之更以玉鑰匙吹之
　疹唇口瘡(二十三/)
凡出疹之先或有胃火及出疹之後餘毒不散此熱毒
收於牙齦上下故並唇口生瘡之有此證每日用温米
泔水洗十餘次急用解毒之藥治之若或失治多變走
馬疳也
　疹腹痛(二十四/)
凡疹初熱一日至五六日之間多有腹痛之證此大腸
之火鬱於皮竅之中故作腹痛俱不可認作傷食用消
導之藥或以手揉俱能致害但解疹毒毒散則腹痛自
止最宜愼之
　疹後諸證(二十五/)
凡疹後餘毒未盡隨當解之若停留日久不解則必致
喘嗽或喉中痰响或為四肢冷痺或目無光彩面色青
白或鼻孔如烟筒或嗽聲不出若右手一指脉輕取散
亂重按全無則成難治之證矣
一疹子收後身有微熱者此虛熱也不須治之待血氣
和暢其熱自退若熱勢太甚或日久不減宜用柴胡麥
門冬散甚則黄連解毒湯或合人參白虎湯
一疹後熱不退而髪枯毛堅肉消骨立漸漸羸瘦為骨
蒸勞瘵之證者宜萬氏柴胡四物湯主之或蘆薈肥兒
丸加當歸連翹治之遲則變證為睡則露睛口鼻氣冷
手足厥逆遂成慢脾風瘈瘲不治之證矣
一疹後熱不除忽作搐者不可以急驚風同論宜導赤
散加人參麥門冬送七味安神丸小便清者可治短少
者難治如見多痰或用抱龍丸或以四物湯加麥門冬
棗仁淡竹葉甘草龍胆草黄連茯苓辰砂石菖蒲之類
治之或以此藥為末用蒸餅豬心血為丸服亦可
一疹退後多有欬嗽之證若微嗽不已者此餘毒未盡
也用清肺飲加生甘草牛旁子主之○若嗽甚氣逆發
而不已者此肺中伏火金虛葉焦也宜清肺飲或清肺
湯合人參白虎湯六一散之類主之○若身熱頓嗽甚
至飲食俱嗆出或欬出血皆熱毒乘肺而然宜多用門
冬清肺湯或加連翹或清金降火湯主之○若欬甚而
面浮目腫胸高喘急血出口鼻面色青赤昏躁搖頭者
死證也○又有肺氣本虛為毒所逼而發喘不已但無
嗽血嗆食等證者宜用清肺飲倍加人參治之不可拘
於肺熱之說而純用清肺解毒之藥也
一疹後餘熱未盡或熱甚而失血者四物湯加茵陳木
通犀角以利小便使熱氣下行則愈若血在上者去川
芎
一疹後餘毒入胃久而不散以致牙齦黒爛肉腐血出
臭氣衝人者名為走馬疳用馬鳴散主之甚者急用人
中白蘆薈史君子龍胆草黄連五靈脂浸蒸餅為丸滾
水服之以清胃火○若面頰浮腫環口青黑齒脫唇崩
鼻壞者死證也
一疹退之後飲食如常動止如故乃卒然心腹絞痛遍
身汗出如水者此因元氣虛弱失於補養外雖無病裏
實虛損偶然為惡氣所中謂之中惡此朝發夕死之證
　附麻疹(二十六/)
痘之外有疹疹之外又有麻疹麻疹者亦疹之類即斑
疹也但正疹則熱至五六日而後一齊湧出出皆粒粒
成瘡非若麻疹之皮紅成片也且麻疹之出則不拘三
四日以火照之遍身如塗朱之狀此將出之兆出則細
碎皮紅成片如蚊蚤之迹者即麻疹也亦或有六日始
出出而又没没而又出不過一周時許世俗謂一日三
出三日九出後方齊出透徹然亦有不拘者只三日間
從面至胸背手足雖隨出隨没然只要出透以遍身紅
潤者為美重者遍身膨脹眼亦封閉色有赤白微黄不
同只要紅活最嫌黑陷及面目胸腹稠宻纒鎻咽喉者
為逆發不出而喘者即死所謂麻者以遍身細碎如麻
無有空處故也然又有遍身但紅而絶無斑㸃者是又
謂之火丹亦其類也故痘家有夾疹夾麻夾丹等證總
皆熱毒所致俱當詳辨也
一麻疹初起呵欠發熱惡寒欬嗽嚏噴流涕宜升麻葛
根湯加蘇葉䓤白以解肌切忌大汗○若潮熱甚者加
芩連地骨皮○譫語者調辰砂益元散○欬嗽加麻黄
杏仁麥門冬石膏○欬甚熱甚者用涼膈散加桔梗地
骨皮○泄瀉者宜四苓散便紅合犀角地黄湯○吐血
衂血用犀角地黄湯加山梔小便赤加木通○寒熱似
瘧小柴胡湯
一麻疹已出煩躁作渴者解毒湯合白虎湯○喘而便
閉者前胡枳殻湯加五味子○便秘甚者小承氣湯○
譫語溺閉者導赤散○小便如泔者四苓散加車前木
通○譫語如狂者解毒湯調辰砂益元散○大小便血
者犀角地黄湯合解毒湯○吐血衂血解毒湯加炒山
梔童便○泄瀉解毒湯或四苓散○喘兼泄瀉溺赤澁
者柴苓湯○煩熱大渴作瀉者白虎湯加蒼术猪苓○
熱盛乾嘔者解毒湯○傷食嘔吐四君子湯○夏月因
熱作嘔四苓散加人參
一麻證初起及已出已没一切雜證俱與痘疹大同但
始終藥宜清涼雖曰麻喜清涼痘喜温煖不易常道然
虛則補實則瀉寒則温熱則涼方是醫家𤣥妙故治麻
亦有血虛而用四物湯氣虛而用四君子湯傷冷則温
中理中之藥皆當因證而用也
一麻證收後餘毒内攻凡尋衣摸床譫言妄語神昏志
亂者死○如熱輕而餘毒未除必先見諸氣色若有所
見須預防之始終以升麻葛根湯為主或四味消毒飲
或六味消毒飲解毒湯隨證選用仍忌魚腥葱蒜等物
　水痘(二十七/)
凡出水痘先十數㸃一日後其頂尖上有水泡二日三
日又出漸多四日渾身作痒瘡頭皆破微加壯熱即收
矣但有此疾須忌發物七八日乃痊
水痘亦有類傷寒之狀身熱二三日而出者或欬嗽面
赤眼光如水或噴嚏或流涕但與正痘不同易出亦易
靨治而清熱解毒為主
　麻疹論列方(二十八/)
四君子湯(補一/)　　　　　五君子煎(新熱六/)
六君子湯(補五/)　　　　　四物湯(補八/)
六氣煎(新因二一/)　　　　人參敗毒散(散三六/)
化斑湯(寒三/)　　　　　　白虎湯(寒二/)
人參白虎湯(寒三/)　　　　小柴胡湯(散十九/)
大柴胡湯(攻七/)　　　　　荆防敗毒散(痘三一/)
甘桔湯(因一七五/)　　　　解毒湯(痘五一/)
黄連解毒湯(寒一/)　　　　麻黄湯(散一/)
升麻湯(痘一三九/)　　　　升麻葛根湯(散三十/)
透邪煎(新因二三/)　　　　托裏散(痘四/)
局方涼膈散(攻十九/)　　　柴歸飲(新因十五/)
清肺飲(痘八七/)　　　　　清肺湯(痘一四五/)
柴胡橘皮湯(痘二九/)　　　(仲/景)黄芩湯(寒百五/)
二母散(痘百五十/)　　　　射干鼠粘子湯(痘七七/)
麥門冬湯(痘一四二/)　　　導赤散(寒一二二/)
萬氏柴胡四物湯(痘一四三/)四苓散(和一八七/)
柴苓湯(和一九二/)　　　　養血化班湯(痘十八/)
小承氣湯(攻二/)　　　　　益元散(寒百十二/)
門冬清肺湯(痘一四七/)　　大青湯(痘一五三/)
瀉白散(寒四二/)　　　　　清金降火湯(痘一四九/)
温胃飲(新熱五/)　　　　　貞元飲(新補十九/)
柴胡麥門冬散(痘二四/)　　胃關煎(新熱九/)
抱龍丸(小八五/)　　　　　𤣥參地黄湯(痘八六/)
大連翹飲(寒七八/)　　　　玉鑰匙(因一九三/)
七味安神丸(小七二/)　　　胡荽酒(痘百十八/)
馬鳴散(痘一三八/)　　　　犀角地黄湯(寒七九/)
四味消毒飲(痘四八/)　　　六味消毒飲(痘四九/)
蘆薈肥兒丸(小百十四/)　　桂枝葛根湯(痘三七/)
前胡枳殻湯(痘九四/)　　　黄芩芍藥湯(寒百九/)
　備用方
具列痘疹方末所當詳閱
　
　
　
　
　
　
　
　
　
　
　
　
　
　
　景岳全書卷四十二
欽定四庫全書
　景岳全書卷四十三
　　　　　　　　　　　　明　張介賔　撰
　　痘瘡(上/)
　　　總論
痘瘡一證俗曰天瘡原其所由實由胎毒内藏而復因
　時氣外觸其毒乃發故傳染相似是亦天行疫癘證
　也但考之内經則止言痬胗即今㿀疹之屬也故自
　越人仲景元化叔和諸公皆無一言及痘可見上古
　本無是證而今則何以有之愚謂近代之毒必以醇
　酒五味造作太過較古人之恬淡相去逺矣或者未
　信余言第觀藜藿膏梁之家即有不同今之北塞亦
　不出痘原其所由實由是耳豈果彼無胎毒耶故凡
　多遭此害者當以余言熟味之
一痘瘡變幻百出虛中有實實中有虛要非曲學偏見
　者可以窺其堂室若目力心思一有不到則害不小
　矣設或知證而不知形則無以洞其外知形而不知
　脉則無以測其内知脈而不知本則無以探其源知
　本而不知因則無以窮其變知因而不知藥則無以
　神其治只此數事今醫果能全之否設有不能而强
　以為能則致害於人獲罪於天能無畏乎故余於痘
　疹一門留心既久積騐已多因蒐採先哲之最精於
　此者如文中陳氏仲陽錢氏立齋薛氏羅田萬氏晨
　峰程氏東皋徐氏改齋友氏并其他雜録等書有述
　其舊者有發其未發者有剖其疑似者有因涉歴而
　吐其心得者盡我愚衷集而成帙痘疹𤣥秘似無出
　此
　　　初辨痘證(二/)
痘疹發熱大抵初時與傷寒相似然傷寒之邪從表入
　裏故見各經之證痘疹之毒則從裏出表故見五臟
　之證如呵欠悶頓肝證也乍凉乍熱手足稍冷多睡
　脾證也面燥腮赤欬嗽噴嚏肺證也驚悸心證也骪
　凉耳冷腎證也○又觀心窩有紅色耳後有紅筋目
　中含淚或身熱手指皆熱惟中指獨冷乃知是痘證
　也便當察其虛實隨證治之
　　　辨痘歌
五指稍頭冷驚來不可當若逢中指熱必定是傷寒中
指獨自冷麻痘證相傳女右男分左分明仔細看
　　　看耳歌
兩耳紅筋痘必輕紫筋起處重沉沉急須用藥相攻治
十個難求三五生
　　　看痘法
凡初看痘法以紙撚蘸油照其顆粒次以手摸面頰如
紅色隨手轉白隨白轉紅謂之血活生意在矣若揩之
不白舉之不紅是謂血枯縱踈亦危○又看目睛神光
口唇舌尖紅活如常無燥白之色乃為吉兆自可無憂
此觀痘疹之大治
　　　察脉法
凡看痘之法一見發熱即當先察其脉蓋凡痘瘡將出
者未見形迹必先發熱既見發熱脉必滑數但㣲見滑
數有神而不失和緩之氣者其痘必輕而少若滑數加
倍而猶帶和緩者其痘必多而重尚亦無害若滑數之
甚又兼弦躁或芤急無神而全無和緩之氣者其痘必
甚而危故余於初熱時便能斷其吉凶人多驚服而不
知所窺在脉也凡診此之法但全握小兒之手而單以
拇指診之亦最易也看疹之法此為第一而今醫多不
知之亦以古人之未之及耳
　　　認痘法
凡痘瘡𦂳小充實者名曰珍珠痘此則易壯易靨髙大
飽滿者名曰大痘此則早壯而遲收四圍起而中心陷
者名曰茱萸痘平扁不突者名曰蒸餅痘此則有凶有
吉稀者輕宻者重
　　　論脉(三/)
痘自發熱以至起脹毒從内出陽之候也脉宜浮大而
　數不宜沉細而遲自貫膿收靨以後毒已外解隂之
　候也脉宜和緩不宜洪數又曰痘瘡之脈中和為貴
　不可過於躁疾或見㣲小故曰脉静身凉者生脉躁
　身熱者死又陽病得隂脉者死大抵四時以胃氣為
　本胃氣者以四時之脉而皆兼和緩即胃氣也蓋滑
　數浮洪為太過太過為實實者邪氣實也弦遲㣲弱
　為不及不及為虚虚者正氣虛也設以太過不及之
　脉而中無和緩之氣是皆死候之脉故曰人無胃氣
　則死
　　　形色情性(四/)
凡天行痘疹之時有於未出之先察其形色情性可以
　預知吉凶也○一觀其色如面顔紅白明潤與平日
　同而無變者吉如忽見紅赤而太嬌或㿠白而無彩
　頓然改變異於平時者凶又如額有青紋目有赤脉
　口有黒氣耳有塵痕者皆大凶之兆○二觀其形凡
　精神暢爽動止便利語言清亮者無病而吉也如精
　神衰弱動止遲留言語低㣲異如平時者凶又原具
　夀相者吉如有夭相則凡頭破顱解項小脚細聲㣲
　目無精彩或睛光露神啼聲斷續無喜無情而自語
　自笑聰慧太早肉浮骨嫩者皆不吉之兆○三觀情
　性凡未發熱時忽生喜心若與父母愛戀不忍捨者
　及聞見怪異言語妄誕者皆凶兆也
　　　日期(五/)
痘瘡大約之數發熱三日報痘三日起脹三日貫膿三
　日結靨三日共十五日乃大率常數此其正也惟痘
　宻毒甚者常過其期痘疎毒㣲者常不及期固有不
　可一例拘者但得痘色明潤根窠紅活飲食二便如
　常又無表裡雜證雖遲數日不妨設有當出不出當
　起不起當膿不膿當靨不靨者須詳察其證或為元
　氣虛弱不能運行則補其元氣或為雜證攻剥不能
　通貫則去其雜證又六日以前毒發未盡有雜證者
　常也六日以後毒該盡出雜證當除而不除者為逆
　須詳辨而急治之
　　　五臟證(六/)
痘疹二證古人有云痘自裏而出於臟其毒㴱故久熱
　而難出為重疹自表而出於腑其毒淺故暴熱而易
　出為輕余謂此說未必然也蓋痘疹皆出於臟腑未
　有表裏不相通者但出於腑者在痘亦輕出於臟者
　在疹亦重所以凡是疹子必發熱至五六日而後出
　不可言易且疹子多屬肺經豈肺經非臟耶
一心經痘證心主火凡紅赤煩渇或上竄咬牙者心臟
　熱也心熱者導赤散心虚者人參麥門冬生地黄當
　歸之類煩渇邪盛者葛根解毒湯○脾經痘證多有
　吐㵼腹痛者訣云發熱肚中痛㿀瘡腹内攻發多防
　未透發少更防癰可見瘡疹腹痛乃為惡候當察腹
　痛吐㵼各條治之○肺經痘證凡發熱之時喘息氣
　逆喉中涎響此肺經惡候也蓋毒火内蒸刑肺而然
　當察本條治之○肝經之痘凡發熱之初多有驚搐
　等證蓋痘毒多熱熱則生風風熱相摶故發驚搐然
　有當速治者有不必治者詳見本條○腎經痘證初
　發熱時便覺腰痛蓋腎與膀胱為表裏今毒由太陽
　傳入少隂所以腰痛此其毒䧟隂分最非佳兆宜察
　本條治之
一毒歸五臟證有不同當詳辨也○毒歸於心則為㿀
　疹為驚悸為壯熱為咽乾為痛為渇為汗為丹瘤為
　癰痬潰爛○毒歸於肺則為欬為喘為癢為衂血為
　瘡乾燥皺掲為肩臂痛○毒歸於脾則為吐為㵼為
　腫為脹為腹痛為唇瘡破裂為舌本强為手足痛為
　不食○毒歸於肝則為悶亂為水疱為目病為卵腫
　為乾嘔為筋急拘攣為吐蚘為寒戰咬牙○毒歸於
　腎為腰痛為黒䧟為失音為手足逆冷為咽乾痛為
　饑不欲食為多唾○毒歸於腸胃為泄㵼為痢膿血
　為腹鳴失氣為大便不通○毒歸於膀胱為小腹滿
　痛為溺血為遺溺為小水不通為頭頂腫痛為反張
　為目上視○以上五臟之證舉其㮣耳凡諸證治俱
　備雜證各條之中宜詳究之
　　　分氣血(七/)
一氣血各有所主○凡痘之終始無非藉賴血氣但得
　血氣充暢則易出易收血氣不足則變證百出故治
　痘者必當先顧血氣然氣屬陽無形者也血屬隂有
　形者也故無形之屬皆氣主之有形之屬皆血主之
　是以氣主標血主本氣主發血主肥氣主形血主色
　氣主槖籥血主根基故氣能起脹以主郛郭血能貫
　漿以成飽滿至其為病則凡為白為陷為灰色為不
　起發為頂有孔為出水為痛為痒為浮腫為豆殻為
　不靨不落為饑表不固為膚腠不通等證皆氣之為
　病也又如為紫黒為乾枯為無血為無膿為黒陷黒
　靨為腫痛牙疳為疔癰㿀疹為津液不達為痘後餘
　毒皆血之為病也此氣血之分固有如是然血無氣
　不行氣無血不止氣至而血不隨雖起發而貫必不
　周血至而氣不至雖潤澤而毒終不透故治此者有
　不可不兼顧也
　　　辨虛實寒熱(八/)
一察痘之要惟在虛實二字蓋實者邪氣實也邪實者
　宜清宜㵼虛者血氣虛也血氣虛者宜温宜補且痘
　本胎毒非藉元氣不能達非藉元氣不能收故凡欲
　解毒清火亦須憑藉元氣使元氣無力則清亦不能
　清解亦不能解設有不支尚能堪此清解不此痘瘡
　之終始皆當斟酌元氣為主
一痘瘡表實裏虛者必易出難靨表虛裏實者必難出
　易靨若表裏之氣俱充實其瘡必易出易靨故凡自
　始出以至十日之外外則渾身壯熱内則飲食二便
　俱如常此即表裏俱實者也其瘡必光澤起發且易
　收易靨也
一表裏各有虛實　凡表虛者或惡寒或身不大熱或
　寒熱往來四肢厥冷或面青色白多汗惡風或怠惰
　嗜卧或痘色灰白頂䧟不起發不光澤或色嫩皮薄
　痒􁷫或如水泡摸不碍手或根窠不紅或倒靨不能
　結痂脉必浮細而弱是皆表虛之證治宜温補陽分
　○裏虛者凡痘瘡已出未出之間有為吐㵼嘔惡或
　喜熱飲食或為少食不思飲食或食亦不化或為二
　便清利為溏㵼為不渇為氣促聲微為神昏多睡為
　腹膨噯氣為吞酸為脉弱無力是皆裏虛之證治宜
　温補隂分表實者為身體壯熱無汗為面赤唇紫頭
　疼身痛眼紅鼻塞皮焦膚赤手足熱甚為痘色紅紫
　掀腫疼痛為皮厚而硬為癰腫㿀疔為脉浮洪滑大
　是皆表實之證治宜清解表邪○裏實者為二便秘
　結胸膈脹滿為唇燥咽乾口瘡舌黒為大渇欬嗽痰
　涎喘粗為煩躁驚狂聲髙譫語為脉沈數洪滑是皆
　裡實之證治宜清解裏邪
張翼之曰吐㵼少食為裏虛陷伏倒靨灰白為表虛二
　者俱見為表裏俱虚用異功散救之甚至桂附靈砂
　亦可用若能食便秘而陷伏倒靨者為裏實輕則射
　干巤粘子湯重則前胡枳殻湯下痢多血能食者為
　裏實若實其裏則結癰毒紅活綻突為表實若補其
　表則潰爛不結痂
一痘瘡表裏皆有寒熱熱則陽證寒則隂證寒則血氣
　凝澁而不章熱則血氣淖澤而不斂然熱證多實最
　忌茋术桂附及諸熱燥之物若元氣虛弱者即有熱
　證總不可執為實熱寒證多虛最忌芩連梔栢及諸
　苦寒之物雖形體强盛但見虛脉虛證總不可認作
　有餘
　表寒者不起發不紅活根窠淡白身凉癢􁷫倒䧟乾
　枯皆肌表無陽之證治宜補陽温表
　裏寒者為吐㵼為嘔惡為腹脹為腹痛為吞酸為不
　欲食為寒戰咬牙氣寒喜煖為二便清利完榖不化
　皆臟腑無陽之證治宜温中補陽
　表熱者為肌膚大熱根窠紅紫頂赤發㿀頭面紅腫
　紫黒焦枯癰腫疔毒痛甚皆火在肌表之證治宜散
　邪解毒
　裏熱者為煩躁狂言口乾大渇咽腫喉痛内熱自汗
　小便赤澁大便秘結衂血溺血皆火在臟腑之證治
　宜清熱解毒
　虚實寒熱等證雖表裏之分各有如此然表之虚實
　表之寒熱孰不由中氣之所使故惟善治中氣則未
　有表不和調者也是即必求其本之道
一純隂無陽之證凡痘瘡發熱手足却宜和煖若手足
　厥冷必其人曾有吐㵼脾臟氣虛也脾主四肢所以
　冷為惡候即有外證亦不可單用發散反損脾胃之
　氣此當温中兼表宜黄茋建中湯或六氣煎五物煎
　加防風羌活生薑荆芥之類以補養脾胃血氣而助
　痘疹之成就也
　　　部位吉凶(九/)
一五臟之屬皆見於面故但察部位可知吉凶蓋人之
　面部左頰為肝右頰為肺額上為心頦下為腎鼻為
　脾土又目為肝之竅鼻為肺之竅口為脾之竅耳為
　腎之竅舌為心之苖若痘疹未出之先但得面中諸
　部明潤者吉燥暗者凶又山根為命宫年夀為疾厄
　宫此二宫紅黄光明者吉青黒昏暗者凶
　三陽之脉皆㑹於面正額為太陽脉之所㑹唇頦為
　陽明脉之所居兩耳前後為少陽脉之所過痘為陽
　毒故隨陽氣而先見於面惟陽明經乃胃與大腸積
　陳受腐血氣俱多之處故痘疹初發但於本經口鼻
　兩傍人中上下腮頦年夀之間先出現者為吉如太
　陽經則水火交戰之處少陽經則木火相并之鄉若
　於其位先現者凶凡起漿收靨亦皆如是
一通身部位皆有所辨如頭為諸陽聚㑹之處兩頥兩
　頰為五臟精華之腑咽為水榖之道路喉為呼吸之
　闗門胸腹乃諸陽受氣之海為心肺之所居脊背乃
　諸陽之統㑹為十二經藏氣之所繫凡此五處稀少
　者吉○若頭額多者謂之蒙頭頸項多者謂之鎖項
　胸前多者謂之瞞胸蒙頭則陽毒亢真隂竭鎖項則
　出入廢氣化絶瞞胸則心腹近神失守兩頰兩頤多
　至成片或如塗朱則肝盛尅脾凡此者至八九日間
　多見滑泄㵼青或不能食最為險候故皆不宜多也
　惟四肢雖諸陽之本然乃身所役使卒伍卑賤之屬
　故雖多亦不致害凡起發成漿收靨俱如此也○又
　心窩手足心謂之五心痘俱多者必重若頭面胸項
　手足細碎稠宻一様者恐氣血衰微脾胃虛弱不能
　周流灌注則無不危矣
　　　痘形痘色吉凶(十/)
萬氏曰形乃氣之充色乃血之華凡看痘者舍此更無
　他法是故形貴尖圓起發若瘡皮厚硬而平􁷫者凶
　色貴光明潤澤根窠紅活而慘黯昏黑者凶然形有
　起發而或致變者由色不明潤根不紅活故耳若痘
　色光澤根窠紅活雖平􁷫亦為可治然色以紅活為
　貴而猶有圈紅噀紅鋪紅之别圈紅者一線淡紅𦂳
　附於根下而無敗走之勢吉之兆也噀紅者血雖以
　附而脚根血色隱然不聚險之兆也鋪紅者痘色與
　肉不分平鋪散漫凶之兆也以此察之則死生可預
　决矣○根窠者血之基膿者血之成故六日以前專
　看根窠若無根窠必不貫膿六日以後專看膿色若
　無膿色必不結痂此必然之勢也
　　　吉證(十一/)
一看口唇舌尖紅活無燥白之色者吉
二看根窠紅潤圓活地白分明者吉
三看心窩額上稀少者最為順候
四看痘頂出來不焦不紫者吉
五看顔色無黒䧟痘頂内暗而黄如蒼蠟色外潤而黄
　如油色者吉
一凡看痘之法須察部位并察多寡大抵痘少者毒少
　而吉痘多者毒甚而凶如上而頭面次而咽喉前而
　胸腹後而腰背下而四肢凡此五處但得二三處稀
　少而頭面别無危證即吉候也若五處通身皆宻即
　雖顆粒分明恐氣血不能周給必難盡貫或既貫而
　不能收或既收而不能脱客强主弱而外盛内虛小
　舟重載而力不勝任鮮不覆矣此多寡之宜察勿謂
　雖多亦吉也
　　　凶證(十二/)
痘未出而聲啞嗾喉者不治已出五日内見者亦不治
痘未壯而先􁗒破無氣血者不治
痰涎壅盛氣急者不治
痘未出已出而神昏氣促躁亂不寧者不治
腹痛而㵼膿血者不治
肌肉黎黒如被杖者不治
漿水米粒不入口或飲食嗆喉者不治
眼内黒珠起浮油混睛者不治
眼中神光不明珠色轉綠轉赤者不治
閉目昏睡舌捲囊縮者不治
頭温足冷悶亂飲水者不治
吐㵼不止藥食不停不化直下及肛門如竹筒者不治
胃熱發黄身如橘色下利者不治
痘初出即青晦焦黒者不治
宻如蚕種全不起發平片花搭者不治
痘瘡癢􁷫寒戰不止者不治
舊有瘡痬走漏氣血而敷藥不效者不治故曰不怕五
　心有痘只怕原瘡泄漏原瘡即是未痘之先有瘡泄
　去膿血最為凶也若果五心稀少而飲食如常者亦
　不妨事
痘後傷風傷食肌肉瘦脱者不治
　右除此之外雖有集證險證及痘之稠宻但畧有潤
　澤興起之意須仗醫之髙妙患家之心託弗惑細心
　調理自有可收全功者
　　　怪痘形證(十三/)
怪痘者乃逆痘中之尤甚者形證不一不可不辨
一痘初出時面胸手足已見紅㸃却不起發不成膿漿
　隨即收斂若加氣促聲啞悶亂者即死此名内陷證
　也○此證若無煩喘悶亂等候者名曰試痘過五七
　日後必復發熱而痘出者其痘必重
一痘瘡初出如蚊蚤所咬三日後反不見者名反闗痘
　五日死
一痘子出現三兩成叢根脚堅硬成塊者此名痘母六
　七日死
一痘子將出身上有紅腫結硬處似瘤非瘤似癰非癰
　者亦名痘母三五日死○以上二證俱宜真人解毒
　湯救之
一痘初出便成血泡或水泡隨即破壊者此名爛痘二
　三日死
一痘出後遍身都是空殻不作膿水者此名空痘八九
　日死
一痘當出現起發之時中有乾黒者此名鬼痘宜用臙
　脂水塗之勿使蔓延若不急治則乍起乍􁷫當靨不
　靨或多作畨次而出綿延日久而死
一痘出起發之時中有痛甚如刀剜呌哭不停者此名
　痘疔五六日死
一痘當起發之時枯燥不潤􁷫伏不起皮膚皺掲者此
　名乾痘五六日加煩滿喘急而死
一痘於起發之時皮嫩易破摸之温手者此名温痘六
　七日癢􁷫而死
一痘起發之時瘡色嬌艶皮薄光潤鮮紅可愛者此名
　嫩痘八九日後不能成痂必痒􁷫而死
一痘於起發養漿之時瘡頭有孔漿水漏者此名漏瘡
　五六日後痒􁷫而死
一賊痘者是諸痘未漿而此痘先熟也又名假雲泛多
　在太陽喉口心胸等處三日見者六日死四日見者
　七日死五六日見者十一二日必死也
一痘出雖稀根窠全白無血色三四日後雖亦起脹然
　按之虛突此亦名為賊痘氣血太虛至灌漿時必變
　成水泡大如葡萄皮薄若紙􁗒破即死
一膿水將成之時其瘡自破有孔而湥者此名倒陷
一將靨之時不能成痂皮脱骨黒者此亦名倒陷俱不
　治
一痘於收靨之時不能成痂皮肉潰爛膿水淋漓者此
　名痘癩能食則生不能食則死○凡以上者皆不治
　之證
　　　死證日數歌(十四/)
初出頂䧟連肉紅過至九日一塲空又如血㸃帶紅紫
　㿀證只在六日中發㿀黒者在朝夕㿀青頃刻去匆
　匆無膿痒􁷫期二日不治腰疼及挺胸報痕似疿如
　蠶種舌捲嚢縮命不充紫泡刺出黒血者飲食嗾喉
　證俱凶難療面腫痘不腫青色黒陷及無膿二便流
　利下腸垢更有吐㵼出蚘蟲頭温足冷好飲水痘先
　驚後藥難攻氣促泄㵼渇不止目無神者數當窮聲
　啞失音呌與哭痘色縱好也難終有種氣急亦難治
　庶幾貫好是傷風見此宜服參蘇飲起死囘生須見
　功
　　　發熱三朝辨吉凶(十五/)
一初發熱時身無大熱或熱或退神清氣爽唇鼻滋潤
　腰腹不疼自始至終皆飲食如常大便稠實小便清
　利而無雜證者吉不必服藥
一初熱時先發驚搐一二次而隨止者此痘出心經也
　乃為吉兆不必治之若甚驚不止日發三五次或連
　日不止痘出多而宻者乃凶兆也
一發熱時吐㵼不甚而隨止者吉
一初發熱時用紅紙條蘸麻油㸃照之如心窩或遍身
　有成塊紅者八九日後决死
一發熱一日即遍身齊出或稠宻如蠶種摸之不碍手
　者决死
一發熱時腹中大痛腰如被杖及至報痘而痛猶不止
　者决死
一發熱時頭面上有一片紅如胭脂者八九日以後决
　死
一發熱時口鼻或大小便俱失血者决死
一發熱時妄見妄語昏不知人者死
一發熱時腹脹而痛大呌不止者死
一發熱三日之内其熱忽退而反煩躁悶亂坐卧不
　安此外雖清凉内却熱也若見手足冷腹脹氣喘者
　即死　以上諸證俱不必治
　　　報痘三朝辨痘吉凶(十六/)
一見㸃之時頭面稀少胸前背上皆無根窠紅潤頂突
　碍手如珠光澤此為上吉不必服藥
一發熱三日或四五日熱稍退乃於口鼻腮頥地閣頸
　項之間或四肢先放數㸃大小不一淡紅潤色痘與
　肉色紅白分明者吉
一痘作二三次出三日後手足心方纔出齊出齊後頭
　面胸背稀少尖圓𦂳實飲食二便如常者吉如無他
　證不宜妄行用藥
一痘之初出三五相連者必宻單見者必稀
一痘瘡上身多下身少者吉反是者險
一發熱至五六日痘應出不出以燈照之只在皮膚中
　有紅㸃但其色脉和平别無逆證忽然眩冐大汗出
　者毒氣痘瘡一齊從汗而出者此名冐痘再無壅遏
　之患乃吉兆也○一痘瘡變化莫測有等身無大熱
　亦見報痘但不貫膿結痂或出而復没者此名試痘
　不可誤作輕看再過數日忽然大熱必然復出宜審
　治之
一發熱一日便出者凶或一齊湧出如蠶種宻布者决
　死
一大熱未退而見紅㸃數粒先見於太陽額角髪際天
　庭或山根以上等處此陽毒乗虛上侵陽位也大非
　吉兆再加目紅唇裂痰鳴色紫或白者尤甚又或有
　三五粒聚於一塊者此名銅錢痘皆不吉之兆急宜
　凉血解毒以防其危
一痘瘡初出紫色紅片者名紫雲痘四日死
一痘瘡初出當頂紅者六七日死蓋痘欲淡紅如線附
　於根下不欲當頂紅也
一痘已出一遍又出一遍心腹疼痛不止口氣臭色紫
　黑者决死
一痘瘡皮薄色白而光根窠全無紅色或根帶一㸃紅
　三五日後仍如綠豆様此痘决不能成膿只成一胞
　清水擦破即死
一色紅帶艶皮肉盡紅者必不成膿痒􁷫而死
一報痘之時全不起頂有如湯泡及燈草火燒者十餘
　日後必痒􁷫而死
一報痘之時有黒㿀如痣狀或肌肉有成塊黒者即死
一報痘時若口鼻及耳有紫紅色或血出不止者决死
一報痘之時應出不出或起紅㿀如蚊􁀙者六日後必
　死
一報痘之時腰腹痛或狂言煩躁大渇吐㵼不食者俱
　不治
一報痘之後痘已齊而身熱不退反甚者死
一痘齊之後毒已外達則内當安静而反見煩躁悶亂
　譫妄不止者此邪毒盛極神機無主也必死
　　　起發三朝辨吉凶(十七/)
自報痘三朝之後不疾不除先出者先起後出者後起
　大小分明不相連串尖圓堅實紅活肥滿面目漸腫
　依期灌漿飲食二便如常而無他證者此表裡無病
　大吉之兆不必服藥
一痘雖起發而色見灰白腫如餳餅者看其人臟氣何
　如如能食便調無他證者吉若不能食或吐利或瘙
　痒者凶
一痘起一分則毒出一分至五六日不盡起發又色不
　紅活者大無生理
一起脹三日已足痘皆滿頂紅紫者凶面目腫甚者亦
　凶
一痘當起脹之時遍身雖起而頭面全然不起或痘不
　脹而肉脹頭面皮肉紅腫如瓠𤓰之狀而痘反不起
　者决死
一起脹之時遍身痘頂有眼如針孔紫黒色者决死
一痘色乾燥不潤慘黒不明或灰白漸至倒陷或發紫
　泡者皆死
一起脹時凡腰腹大痛或腹脹不能飲食或氣促神昏
　或悶亂不寧或泄㵼煩渇或唇白痰鳴或狂言妄語
　啼哭呻吟如見鬼神者皆死
一起脹時吐利不止乳食不化或二便下血者死
一手足間見而復隱起而復􁷫或通身隨脹隨没躁而
　發喘者死
一痘已起脹内有六七粒細而成塊於中有一大痘扁
　濶歪斜者凶
一痘起紫色刺出黒血如屋漏水者死
一痘於起發時瘡頭便戴白漿者不分何處並非佳兆
　不特唇口然也
　　　貫膿三朝辨吉凶(十八/)
一痘自起發之後小者漸大平者漸髙陷者漸起外帶
　微紅内涵清漿以至貫膿之時却要箇箇成膿根脚
　紅活其形圓滿光澤此時毒化成漿由綠色而漸變
　蒼蠟以手按之其皮堅硬膿漿厚濁約束完固無少
　破損飲食二便如常此上吉候也不必服藥
一痘宻者自起至漿漸至壯大未有不相串者雖相連
　屬只要根脚分明陷者盡起無處不透則毒從漿化
　膿成而毒自解無伏留者矣此亦吉候
一痘之初出或頂平或中心陷下或白色只要其人能
　食二便如常治無乖謬以及貫膿之時陷者微起平
　者微尖淡白者紅活窠中血水盡化為膿但得如此
　毒已解矣又表無痛痒之證裡無吐㵼之證是表裡
　俱無病也如此者坐待收靨不可妄投湯劑
一貫膿時紅紫黒色外剥聲啞者死
一貫時純是清水皮薄而白如水泡者三四日必􁗒破
　而死
一膿不能貫而乾枯焦黒或全無血水􁷫陷者即死
一頭面腫大瘡盡搔破臭不可近而足冷者决死
一貫膿之時吐利不止或二便下血乳食不化痘爛無
　膿者决死
一貫膿之時二便不通腹脹肉黒發㿀譫妄氣喘或寒
　戰咬牙者决死
一囘漿之時漸當蒼黒收斂而反光嫩不斂者此氣血
　兩虛漿不能乾必發痒搔破而死
一膿漿未成忽然乾收或青紫焦黒者死
一忽然作痒正面􁗒破皮脱肉乾者死
一諸痘有漿而天庭不起或額上如沸湯澆破臭連兩
　頰水去而乾似靨非靨者死
　　　結靨三朝辨吉凶(十九/)
一痘至十日之外血化毒解膿必漸乾如蒼蠟色或如
　葡萄色從口鼻兩傍面部收起以至胸腹而下然後
　額上與脚背一齊結靨而落别無内證飲食二便如
　常或從手足心手指尖或隂上先收者俱吉候也
一痘既蒼蠟收靨而身有微熱者乃燒瘢之證但飲食
　如常俱不必治
一痘當靨時遍身臭爛目無神氣者决死
一當靨之時遍身發痒搔破無膿皮捲如豆殻而乾者
　决死
一當靨之時無膿而氣急聲啞或手足顫掉或寒戰咬
　牙或腹脹痰响或足冷過膝或小便少而大便頻者
　皆死
一當靨時兩臉乾硬按之如石者死
一痘至收靨飲食不進口中常如食物動而不止者死
一面部胸腹未靨而脚先靨者危隂勝陽也
一遍身俱靨内遺數粒獨不靨者尚能殺人如蛇之退
　皮中有一節被傷不能全退者終死其有靨至項下
　或至胸住定而服藥不效者亦死
一痘瘡未該靨而卒然焦紫者死
一痘當靨時遍身未見膿成而口唇上下痘先黄熟者
　毒氣内攻於脾也凶
一痘瘡有膿結靨者則為吉證若無膿收靨則立見其
　危
一痘未收靨而口唇腐爛及口白到舌者危
一收靨時前後有紅紫泡者不治
　　　落痂後辨吉凶(二十/)
一痘瘡收後其痂先後自脱痂厚落遲離肉不粘者吉
一自食痘痂者雖有他證不死
一痘痂雖落而痘瘢雪白畧無血色者氣血脱盡也若
　不急培元氣則過後必死
一痂落後每發驚而神無所依者心氣絶也危
一痂落後手足顫掉咬牙噤口目閉腹脹足冷過膝者
　不治
一原痘乾燥膿少不貫雖結靨落痂而疤白者或有餘
　熱不退者雖過一月亦要死
　　　痘瘡上論列方(二十一/)
真人解毒湯(痘五二/)
　
　
　
　
　
　
　
　
　景岳全書卷四十三
欽定四庫全書
　景岳全書卷四十四
　　　　　　　　　　　　明　張介賔　撰
　　痘瘡(中/)
　　　總論治法(二十二條/共十九)
痘瘡一證順者不必治逆者不能治所當治者惟險證
　耳何為險證如根窠順而部位險部位順而日期險
　日期順而多寡險多寡順而顔色險顔色順而飲食
　險飲食順而雜證險雜證順而治療險治療順而觸
　穢險然猶有最險者則在元氣與邪氣邪氣雖强元
　氣亦强者無害只恐元氣一餒邪氣雖微者亦危設
　或犯之而不為速治則順者不順而吉變為凶矣凡
　此數者皆痘中之要領所當詳察詳辨也故凡欲治
　痘必須先識死生辨虛實審寒熱明此六者則盡之
　矣
一治痘之要惟邪氣正氣二者而已凡邪氣盛而無制
　者殺人正氣虛而不支者殺人及其危也總歸元氣
　之敗耳使元氣不盡則未必至死凡治此者但知補
　㵼二字而用之無差則盡善矣故補㵼難容苟且毫
　釐皆有權衡必不可使藥過於病亦不可使藥不及
　病是以善用攻者必不致伐人元氣善用補者必不
　致助人邪氣務使正氣無損而邪氣得釋能執中和
　斯為髙手然執中之妙當識因人因證之辨蓋人者
　本也證者標也證隨人見成敗所由故當以因人為
　先因證次之若形氣本實則始終皆可治標若形質
　原虚則開手便當顧本若謂用補太早則補住邪氣
　此愚陋之見也不知補中即能托毒灌根即能發苖
　萬無補住之理是以發源之初最當着力若不有初
　鮮克有終矣此可與智者言不可與庸人道也
一治痘不宜遲凡痘瘡之有不同者無過寒熱虚實四
　證大都寒則虚熱則實虛寒則宜温補實熱則宜清
　解然其挽囘之力當於三五日前治之過此則恐無
　及若七日之後毒發於外外不足則外剥而死若毒
　發不盡則又内傳内不足則内攻而死故治毒有時
　時之不可失也有如此倘初時不慎則後來之禍從
　此伏矣
一解毒當知表裏所謂毒者火毒也所謂解毒者求其
　所在而逐之也蓋痘瘡之發内則本於淫火外則成
　於風邪内外相觸其毒乃發故其發也不甚於内則
　甚於外甚於内者以火邪内盛而熾熖於外也甚於
　外者以寒邪外閉而鬱火於内也故但察其無汗外
　熱而邪在表者則當疎之散之使熱邪從外而去則
　毒亦從外而解矣若察其多汗内熱而邪在裏者則
　當清之利之使熱邪從内而泄則毒亦從内而解矣
　其有内熱既甚而表邪仍在者則當表裏相叅酌輕
　重而兼解之則邪必皆散矣若邪不在表則必不可
　妄兼發散以致表氣愈虛而痘必終敗其證則身有
　汗而外不甚熱者是也若毒不在裏則必不可兼用
　寒凉以致中寒脾敗而毒必反陷其證則口不渇而
　二便不秘者是也知斯五者則解毒治實之法無餘
　藴矣此外有虛邪虛火等證則當先酌元氣次察邪
　氣無使失楫中流顧本不及則尤為切戒○凡云痘
　毒者痘必自内而達外但得出盡則内無毒但見化
　盡則外無毒既出既化而不使復陷則毒盡去矣故
　或宜散表或宜托送或宜清解或宜固中而治法盡
　之矣
一補虛當辨隂陽凡痘瘡血氣各有所屬已見前氣血
　條中然痘之所主尤惟隂分為重何也蓋痘從形化
　本乎精血凡其見㸃起脹貫漿結痂無非精血所為
　此雖曰氣為之帥而實血為之主且痘以陽邪陽盛
　必傷隂所以凡治痘者最當重在隂分宜滋潤不宜
　剛燥故曰補脾不若補腎養隂所以濟陽此秘法也
　然血氣本自互根原不可分為兩如參茋白术之類
　雖云氣分之藥若用從血藥則何嘗不補血歸芎地
　黄之類雖云血分之藥若用從氣藥則何嘗不補氣
　故凡見氣虛者以保元湯為主而佐以歸地血虛者
　以四物為主而佐以參茋蓋氣血本不相離但主輔
　輕重各有所宜而用之當不則明拙自有差耳
一治痘有要方兹表而出之以便擇用其有未盡當於
　各條求之
　凡解表諸方乃初熱時所必用者諸家皆以升麻葛
　根湯為首程氏則用蘇葛湯似為更妥余則常用柴
　歸飲以兼營衛似為尤妥此當隨宜擇用○營虛表
　不解者五柴胡飲○陽氣虛寒表不解者柴葛桂枝
　湯○元氣本壯而表不解者疎邪飲或加减參蘇飲
　○寒氣勝而表不解者五積散或麻黄甘草湯
　凡清火解毒諸方所以解實熱也如欲解毒清火而
　兼養氣者惟四味消毒飲為妙鼠粘子湯亦佳○熱
　毒兩盛而不化者宜搜毒煎○煩熱作渇小水不利
　者導赤散六一散○血熱赤班煩燥多渇者犀角散
　○熱在隂分而失血者𤣥參地黄湯○肉熱不清者
　東垣凉膈散○二便俱不利而火盛於内者通闗散
　○熱毒内蓄小水不利而為丹為癰者大連翹飲○
　煩熱多驚而神不安者七味安神丸○熱毒内甚而
　狂妄者退火丹
　凡表裏兼解諸方如内外俱有熱邪者宜柴葛煎或
　柴胡麥門冬散○裏邪甚而表邪微者解毒防風湯
　○表裏俱有邪而元氣兼虛者實表解毒湯○表裏
　俱實熱者雙解散
　凡托裏諸方有宜專補元氣者有宜兼解毒者如氣
　血俱虛不起者六物煎或托裏散○虛寒不達兼托
　兼表者參芪内托散或十宣散○氣分虚寒不透者
　六氣煎○氣血俱虛微熱不起者紫草快㿀湯
　凡諸補劑皆痘中元氣根本袪邪托毒者之所必賴
　但見虛邪必當以此諸方為主○氣分不足者調元
　湯口氣虛宜温者保元湯六氣煎○氣虛微熱宜兼
　凉解者參茋四聖散○血虛者四物湯芎歸湯○血
　分虚寒宜温者五物煎○血虛血滯者養血化㿀湯
　○血虛血熱宜兼解毒者凉血養營煎○氣血俱虚
　者六物煎八珍湯十全大補湯○氣血虚寒大宜温
　補者無如九味異功煎六味囘陽飲即陳氏十一味
　木香散十二味異功散但虛寒而兼氣滯者宜用之
　欲賴補虚大有不及
　凡攻下諸方亦痘中所不可無惟必不得已然後用
　之勿得視以為常也○血虛秘結大便不通者四順
　清凉飲○裏實多滯秘結者前胡枳殻湯○表裏俱
　實大便不通者柴胡飲子○血熱便結毒盛者當歸
　丸
一凡痘出已盡内無不虛蓋隨痘而為托送者皆元氣
　也使於此時不知培補化源則何以貫漿何以結痂
　何以收靨倘内虚無主漿恐毒氣復陷無不危矣若
　痘之稀疎者氣血之耗猶為有限若痘之多而甚者
　其氣血内虧必更甚矣此不可不預為之防也
一平順之痘毒原不甚既出之後内本無邪此輩原不
　必治無奈父母愛子之切且不識病之輕重故必延
　醫診視既延醫至無不用藥既已用藥無非寒涼在
　彼立意不過曰但解其毒自亦何妨不知無熱遭寒
　何從消受生陽一拔胃氣必傷多致中寒泄㵼猶云
　協熱下利更益芩連最可恨也又如痘瘡初見發熱
　每多不審虛實止云速當解毒凡於十日之外多有
　泄㵼而致斃者皆此輩之殺之也寃哉寃哉余見者
　多矣故筆諸此以為孟浪者戒
一痘在肌肉陽明主之故自出齊以後最不宜吐㵼與
　其救治於倒陷之後孰若保脾土於未壊之先故凡
　生果茶水之類皆宜慎用而寒凉之藥尤不可不慎
　也
一治痘須辨其證大都濕多則泡血熱則斑氣不足則
　頂陷血不足則漿毒不附裏實太補則生癰毒表實
　太補則不結痂裏虛不補則内攻而陷表虚不補則
　外剥而枯但使周身氣血活潑無碍則雖宻亦不難
　治故惟貴得中勿使偏勝則寒熱虛實自無太過不
　及之患斯足云盡善矣
一秘傳治痘之法首尾當以四物湯為主隨證加减用
　之惟肚腹不實者須逺當歸但將全劑通炒㣲焦則
　用自無碍且復有温中煖脾之妙
一首尾皆忌汗下此先哲治痘之心法蓋妄汗者必傷
　陽氣陽氣傷則凡起發灌漿收靨之力皆失所賴此
　表虚之為害也妄下者必傷隂氣隂氣傷則凡臟腑
　化源精神鎖鑰飲食倉廩皆為所敗此裏虛之為害
　也然表虚者猶賴裏氣完足可以充之裏虛則根本
　内潰衛氣亦從而陷無䇿可施矣故古人深以汗下
　為戒誠至要之㫖也然此以常道為言非所以應變
　者設遇外感寒邪腠理閉宻其出不快其發不透者
　若不用辛甘發散之劑以通達肌表則痘有壅遏之
　患矣又若有大小便秘結而毒有留伏不達者不與
　苦寒泄利之藥以疏通臟腑則有脹滿煩燥焦紫黒
　䧟等患矣故當察其虚實審其常變當汗則汗當下
　則下中病則已無過其制若無汗下之證則必不可
　妄用汗下以賊人之命也務得其宜然後謂之明醫
　而福自有歸矣
一萬氏曰解其火毒恐鬱遏而乾枯養其血氣欲流行
　而舒暢按此説誠善然所謂火毒者以實熱為言若
　火有虚實真假則不得㮣諗為火毒
程氏曰痘瘡出自六腑先動陽分而後歸隂經其本屬
　陽故多發熱而隂血虚耗者多也首尾當滋隂補血
　為主不可一毫動氣貴從緩治所以白术半夏之燥
　悍升麻之提氣上衝皆不可輕用也且痘瘡多有血
　熱者故宜用四物加芩連之屬以養其隂而退其陽
　也
程氏曰痘毒根於淫火必因嵗氣傳流而發故多兼表
　證則内外交攻此時若不用輕揚之劑祛風散邪淡
　滲解毒之藥利便退熱則外邪内火何由得解邪既
　不解則痘何由得善此治之不容已也然治之之法
　必須審兒形色察兒虚實因證用藥庶獲神效世之
　醫者多宗錢氏清凉解毒之論或按陳氏辛温發散
　之方主見不同致誤多矣殊不知痘疹色灰白不起
　發根窠不紅活此皆虚寒必宜陳氏方救之苟非理
　明於心鮮不眩惑故必熱則凉之寒則温之虚則補
　之實則㵼之何患乎疾之不愈耶
程氏曰治痘之要始出之前宜開和解之門既出之後
　當塞走泄之路落痂之後清涼漸進毒去已盡補益
　宜疎
程氏曰凡治痘前後須加木通以㵼熱邪自小便中出
　不使攻胃令無變黑之證七日之後熱退者少用之
　○凡痘瘡前後總有危證萬勿用天靈蓋腦射之屬
　攻之蓋毒出一步則内虚一步血氣運一日則内耗
　一日豈可復用辛香耗氣之劑雖僥倖偶中後必有
　餘害也是可見王霸之殊相去逺矣
程氏曰凡婦人有孕而出痘者以安胎為主氣虚者保
　元湯血虚者四物湯或加白术黄芩砂仁陳皮必使
　胎氣無損為主
程氏曰桂巖鄭先生云痘者象其形而名之也愚謂不
　獨象形而名而治之之法亦猶農家之種豆也豆之
　為物土實則難出土瘠則難長故實者鋤耰之瘠者
　灌沃之不實不瘠惟順其性不使物害之而已知此
　則可以語醫矣今人於痘初起不察虚實寒熱或過
　用木香散異功散之類則以火濟火致變紫黒倒陷
　癰毒吐衂者有之或妄用芩連梔栢寒凉之藥則大
　傷脾胃為吐為㵼為寒戰内陷者有之故凡治痘之
　法六日之前不宜温補亦不宜妄用寒凉師云凡解
　毒之内畧加温補温補之中畧加解毒此不傳不刻
　之秘訣也若六日已後毒已盡出於表當温補而不
　温補者膿不得壯而癢􁷫寒戰之患必所不能免矣
　　　熱證論治(二十三條/共十一)
古云痘疹之病皆由父母胎毒伏於命門相火之中故
　每遇二火之令或主客温熱之氣即觸發而動此痘
　疹屬陽固無疑矣然陽毒陽邪無熱不成亦無熱不
　散所以非熱不能出現非熱不能起發非熱不能化
　漿非熱不能乾漿此痘瘡之終始不能無熱亦不可
　無熱也但熱貴其㣲不宜其甚蓋熱甚者毒必甚而
　痘亦必重熱㣲者毒亦㣲而痘出必輕無熱則不成
　不化此熱固痘之常也所以凡治痘瘡不可盡除其
　熱若必欲盡去之則未有不成隂證而敗者矣
一痘有三火蓋痘疹二證皆言為火者是矣然軒岐之
　火義有三曰太過曰平氣曰不及也太過之火是謂
　赫曦炎烈之氣也其毒甚治宜清解平氣之火是謂
　升明蕃茂之氣也其毒平不必治之不及之火是謂
　伏明屈伏之氣也其毒陷治宜培補此隂中有陽陽
　中有隂之大義而亦痘疹萬病之法㫖使不知此尚
　敢云醫
一治熱當知㣲甚及有毒無毒斯無謬誤蓋痘疹屬陽
　無不發熱若外雖發熱而内則不渇或飲食二便如
　常此蒸痘之熱耳熱雖在表而内則無病萬萬不可
　妄治其有熱之甚者痘毒必甚此不得不為調理若
　甚於發熱之初必為之表散若甚於見㸃之後必為
　之清解錢氏曰熱甚而大小便閉則利之如果有熱
　毒實邪則不得驟用補陽等劑致令毒氣壅盛則熱
　終不退反為害矣
一假熱非熱假寒非寒見有不真誤治則死如文中主
　温補仲陽主凉㵼雖若各有所主然無非因病而藥
　各有所宜是以二者皆不可偏用但得中和斯為貴
　耳余見近日㓜科多不知陳氏之心法但見痘瘡則
　無論是虛是實開口止知解毒動手只是寒凉百證
　千家若同一轍豈必盡皆實熱乎如實熱果真自非
　凉㵼不可然必内外俱熱方是熱證内外俱實方是
　實證但其中有似實非實似熱非熱者最多此不可
　不察之真而審之確也故凡見外證雖若實熱而内
　察則無如口不甚渇二便通利或見㣲溏或禀賦素
　弱或脉息不强或聲色不振或臟氣多隂或飲食不
　化或脹滿嘔惡或吐蚘或倦睡或畏寒或作癢或多
　驚恐或筋惕肉瞤之軰雖見有熱此皆熱在表而不
　在裏總屬無根之火非真熱證也最忌寒凉若執而
　妄用則必致敗脾無一免矣
一痘瘡熱甚者毒之盛也其痘必多熱㣲者毒亦㣲其
　痘必少○痘既出而熱不减者痘必日増見㸃後而
　熱漸退者痘必疎矣○或有㣲熱而痘反宻者其内
　熱必甚而或見煩躁或二便熱燥此毒深熱亦深也
　宜清其内而兼解其表○或有熱甚而痘反稀者以
　外雖熱而内則不熱此毒淺熱亦淺也
一痘瘡初熱治法詳發熱三朝治法條中
一治陽邪實熱之法○表裡挾邪俱熱者柴葛煎連翹
　升麻湯○表熱不解而裡無熱者疎邪飲蘇葛湯柴
　歸飲○表裡俱熱而邪實者雙解散○内熱毒盛者
　東垣凉膈散或解毒防風湯○熱毒熾盛痘瘡紫赤
　煩燥者搜毒煎或大連翹飲或犀角地黄湯○隂虛
　血少燥熱神昏者四物湯或二隂煎○隂虛血熱而
　大便不通者四順清凉飲○大便不通實熱内壅而
　胸膈脹悶者前胡枳殻湯或三黄丸○二便俱不利
　而實熱内滯者通闗散○小水赤澁而邪熱内蓄者
　導赤散六一散○心火盛而驚搐多痰者萬氏牛黄
　清心丸或七味安神丸○痘瘡稠宻身熱毒盛養營
　退熱解毒者鼠粘子湯柴胡麥門冬散
一純陽無隂之證凡發熱譫語狂妄燥亂大渇大煩如
　見鬼祟大便秘結小便赤澁六脉滑數急疾是皆火
　毒内熾之證當用前法酌而治之
陳氏曰凡痘疹壯熱經日不除如無他證只用六味柴
　胡麥門冬散治之如不愈服七味白术散○凡身壯
　熱大便堅實或口舌生瘡咽喉腫痛皆瘡毒未盡也
　用射干鼠粘子湯如不應用七味人參白术散
程氏曰痘瘡前後凡有燒熱不退並屬血虛血熱只宜
　四物湯按證加减渇加麥門冬犀角汁嗽加瓜蔞霜
　有痰加貝母橘紅切忌人參白术半夏之屬倘誤用
　之為害不小蓋痘瘡屬陽血多虛耗今但滋隂補血
　其熱自退此即養隂退陽之義也
一痘後餘熱發熱證治俱詳痘後餘毒條中
　　　發熱三朝治款(二十四/)
痘疹一證雖原於有生之初然必因時氣相觸内外挾
　邪而後作凡痘之輕重已兆於發熱之㣲甚而吉凶
　於此亦可判矣毒輕者易出易靨固不必治毒甚者
　險證百出故不得不治凡治此者於初熱時急宜用
　輕揚之劑汗以散之但使外感之邪臟腑之毒皆作
　穢汗盡從毛竅中出則毒氣已减其半而重者可輕
　危者可活矣即如痘中一切變證亦無非毒氣欲出
　不能之所為一經表散則毒從汗去而諸證亦必自
　退然又當察表裏之輕重或宜解表或宜清裏或宜
　托助元氣孰者宜急孰者宜緩有不可執一也故胡
　氏曰表熱壅盛非㣲汗則熱不解裏熱壅盛非㣲利
　則熱不解失此不治則毒氣漸盛而逆證隨見矣
一散表之法當知邪之淺深毒之㣲甚表邪甚者㣲散
　之則表不能解無益於事表邪㣲者妄汗之則表氣
　必虛痘不起發而反為大害故惟以得中為貴亦以
　㣲汗為貴不可過傷衛氣也其有大熱不退肌膚秘
　宻或氣令寒凝之時則不得不大為表散一散未應
　或至於再必令身熱由汗而退則毒氣自解可無患
　矣此散之㣲甚有權宜也故凡是痘證最為内外之
　寒氣務使表裏温緩但得毛竅中常見津津潤澤亦
　猶庖人吹籠之法但欲其鬆則皮膚通暢氣無不達
　痘必易出易收無不善矣
一痘瘡發熱之候宜乍熱乍凉者為常若遍身如火晝
　夜不休為失常也此當察其表裏酌宜施治
一痘瘡初見發熱若無虛寒等證固不得驟用温補以
　助火邪恐致鼓煽痘毒則反資大害若無實火太熱
　等證切不可因其發熱妄用寒凉必致敗脾泄㵼則
　為害尤甚此時醫之通弊也大宜戒之
一既經表散之後須謹避風寒若使外邪再感則皮毛
　閉塞熱毒必將復熾汗而再汗必不能堪又須切戒
　生冷水果若誤犯之恐寒濕傷脾而為泄㵼不食則
　無不致害
一表散之劑凡初見發熱狀類傷寒未知是痘非痘即
　當先用汗散此時欲散表邪即當兼調營氣宜以柴
　歸飲為第一惟大便不實者勿用之以其性多潤也
　其次則蘇葛湯再次則升麻葛根湯或只用加减參
　蘇飲亦佳○若冬月寒勝之時或氣體壯實表不易
　解者須加麻黄必要表出一身臭汗為佳但使熱退
　身凉苖則輕矣○若初發熱有惡寒身振如瘧之狀
　者陽氣虛也宜柴葛桂枝湯如黄茋主之痘出即愈
一清解之劑用治表裏而兼清兼散也凡熱之甚者毒
　必甚若身常有汗而大熱不退或兼煩躁熱渇者此
　其内火薫蒸而表裏俱熱也須兩解之宜連翹升麻
　湯或如聖湯○若身熱烙手而目赤口乾二便熱秘
　煩悶不安者此表裏俱實也宜柴胡飲子甚者大連
　翹飲雙解散或調益元散以利之
一表汗已透者不得再汗恐外亡陽而内傷氣也
一發熱之時有腹痛脹滿者必外邪與毒氣相併未得
　外達而然宜參蘇飲加砂仁温而散之
一初熱時有驚搐譫語者是為痘搐㣲見而隨止者不
　必治若元氣强壯而搐之甚者宜羌活散調製過硃
　砂以表之若痰涎壅盛喉内作聲者宜煎生薑湯調
　化痰丸服之或抱龍丸亦可
一此時渇欲茶水只宜少與䓤白湯既可止渇亦可疎
　表
一痘瘡首尾皆畏泄㵼宜檢本條速為治之否則内潰
　脫䧟之禍不可勝言也
徐氏曰凡解表之藥必在紅㸃未見之前如熱之甚者
　邪毒必甚宜敗毒散或參蘇飲調三酥餅
張翼之曰凡痘瘡一見紅㸃便不可用升麻葛根湯恐
　發得表虛也程晨峰曰治痘者不可輕用升麻恐提
　氣上衝引動肺氣也按此二家之説是皆治痘之大
　要甚屬有理但其中亦有宜否之辨如陽氣下陷不
　能透達肌表者則暫用升麻固其所宜又或雖見紅
　㸃而表有熱邪未解者則仍宜解散亦不可緩此二
　説者雖不可堅執實不可不知也
吳東園曰初熱時只有二事惟去邪扶正而已邪熱盛
　則去邪而正氣自旺正氣衰則扶正而邪熱自退正
　氣盛而痘自發熱為痘用則不為害矣邪氣退而正
　氣不受爍血胍充裕則痘自泰矣須於此時看明下
　手遲則無濟於事矣
　　　報痘三朝治欵(二十五/)
痘之形色初見吉凶攸分而寒熱虛實亦已可辨凡調
　攝挽囘之力惟在此時尤為𦂳要且痘出三日内毒
　在半表半裏之間闗係最重故妄汗則成㿀爛妄下
　則成陷伏寒凉過用必傷正氣燥熱過用則助邪氣
　虛寒不補則䧟伏痒􁷫實熱不解則變黒歸腎倘有
　一差死生立判醫者於此不可不為之慎
一痘瘡見㸃後身熱稍退别無内熱等證或色不甚紅
　頂不甚突者便有虛象雖在三五日内亦切不可用
　寒凉之藥恐傷脾胃為害不小須以保元湯或六物
　煎之類為主因證加减以培養之
一痘瘡必因熱而出因熱而起若熱甚則血燥血枯其
　出反難故於未見㸃之先必須察其寒熱預為調理
　若有熱證勿得過用辛熱氣分等藥恐助火邪致滋
　多變
一此時最畏泄㵼宜按本條急治之
一見㸃太早者有吉凶虛實之辨凡發熱一日或纔熱
　便見必血熱毒盛之所致其證多凶但得痘稀而飲
　食如常别無他證則亦無害○若其形氣本弱而痘
　現速者此營熱衛虚不能約束於外故出現太驟須
　兼實表庶可免痒􁷫潰爛之患宜實表解毒湯主之
　○如發熱一日便出而宻者其證最凶其毒必甚此
　證最忌温補宜搜毒煎加柴胡主之或羌活散加牛
　旁子紫草蟬退或調保嬰丹熱甚者調退火丹或雙
　解散急治之可保一二○其有痘雖出早而色不紅
　紫熱不甚者此全屬表虚之證如保元湯六物煎之
　類亦所當用
一痘出不快者有數證須審其有無外感内傷而辨治
　其所病○如冬月嚴寒或非時隂邪外閉寒勝而出
　遲者宜五物煎加生薑麻黄細辛之類主之或五積
　散亦佳○如夏月火熱薫蒸以致血熱氣虚煩渇發
　燥而出遲者宜人參白虎湯加木通乾葛主之○有
　因時氣不正為風寒外邪所襲以致皮腠閉宻發熱
　無汗而出遲者其證必頭痛鼻塞四體拘急酸痛宜
　疎邪飲參蘇飲惺惺散之類主之○若本無諸邪而
　出不快者此氣血内虚不能驅毒托送而留連於内
　宜十宣散或托裏消毒散○若氣分大虚而出不快
　者宜保元湯六氣煎血分大虛者宜五物煎或六物
　煎加减主之○若内有所傷氣滯而出不快者宜匀
　氣散橘皮湯加减主之○頭面出不快當用川芎荆
　芥羌活防風天麻之類為引使○胸腹出不快當用
　藁本升麻紫蘇及紫草木通湯○四肢出不快當用
　桂枝乾葛甘草連鬚紫草葱白各加生薑為佐連進
　二服出自快矣
一痘不起發者雖證有不同然率由血氣内虚不能托
　送者居多此中或宜兼解散或專補元氣當辨而治
　之○凡出齊之後或被風寒所閉而發熱頭痛陷伏
　不起者宜羌活散參蘇飲加内托等藥治之○若紅
　㸃初出暗昧乾燥不起發者凶宜四物湯加紫草紅
　花丁香蟬退官桂或調無價散量兒大小與之○若
　便實内熱隱隱肌肉間不起發者宜紫草飲子○若
　血分㣲熱而毒不能達者宜托裏消毒散○若氣虚
　氣䧟不起者保元湯或蟬退膏加黄茋○若血虚不
　起者芎歸湯四物湯○若血分虚寒不起者五物煎
　○若氣分虚寒不起者保元湯六氣煎○若氣血俱
　虚不起者六物煎托裏散○凡以上補助氣血等劑
　須加好酒人乳糯米更妙○凡發痘之藥用本不同
　有以毒攻毒而發痘者如川山甲人牙蟬酥蟬退之
　屬是也有解毒清毒而發痘者如紫草紅花牛旁子
　犀角木通連翹金銀花之屬是也有升提氣血而發
　痘者如川芎白芷荆芥升麻蔓荆子之屬是也有解
　散寒邪而發痘者如麻黄桂枝柴胡乾葛防風紫蘇
　葱白之屬是也有行氣行滯以通壅塞而發痘者如
　丁香木香陳皮厚朴山查大黄之屬是也有益火囘
　陽健脾止㵼而發痘者如附子肉桂乾薑肉豆蔲之
　屬是也凡此者孰非托裏起痘之法然但可以此為
　佐而必以血氣為主則在乎四君四物十全大補之
　類庶乎隨手而應無不善矣
一虛證見於報痘之時即當速為培補失此不治必不
　能貫漿結痂十日後必致不救蓋痘瘡實熱者毒盛
　可畏虛寒者内敗可畏但實熱證顯虛寒證隱人多
　誤認故為害反甚且痘瘡之所賴者惟飲食血氣飲
　食之本在脾胃血氣之本在肝腎但使脾胃氣强則
　滋灌有力而無内虛陷伏之憂氣血充暢則毒皆生
　化而無表虛痒􁷫之患此其在氣在血或㣲或甚所
　當早辨而治也○凡痘出灰白不紅綻或灰黒頂陷
　或身無大熱皮嫩色光溶溶如淫濕之狀或口不渇
　飲食少腹膨溏泄二便清凉皆表裏虚寒證也○若
　氣虚者宜調元湯四君子湯○氣虛㣲滯者五味異
　功散○氣虚宜温者保元湯六氣煎○脾氣虚寒者
　養中煎温胃飲或理中湯○血虚者四物湯○血虚
　宜温者五物煎○氣血俱虚者六物煎五福飲或八
　珍湯○氣血俱虚而寒者十全大補湯○脾腎血氣
　大虚大寒者九味異功煎六味囘陽飲○脾胃虚寒
　氣滯者陳氏十二味異功散○凡痘瘡色灰白不起
　發者氣虚也候出齊以保元湯和木通川芎最穩
一火證熱毒在見㸃之後宜速為清解若不早治則日
　甚一日必致不救○凡見㸃太赤根下皮色通紅此
　血熱氣有不能管束也後必起發太驟皮嫩易破或
　痒􁷫不可救宜急清血分之熱用凉血養營煎或䑕
　粘子湯或用六味消毒飲加芍藥治之或四味消毒
　飲益丸散俱佳○凡痘瘡已現毒泄則熱當自解若
　瘡已出而壯熱不减此毒藴於内其勢方張其瘡必
　宻宜解其毒用柴葛煎或䑕粘子湯○凡見㸃之後
　壯熱不退或三四㸃相連色紅帶紫或根窠焦色紅
　紫成片或口唇熱燥煩渇喜冷舌上有胎或二便燥
　澁此表裏皆熱毒盛之重候急須清熱解毒如表熱
　甚者宜柴葛煎裏熱甚者宜搜毒煎加柴胡或用六
　味消毒飲加酒芩木通梔子黄連山查蟬退歸芍紅
　花之類或調退火丹加减用之○如熱毒内甚而發
　驚狂譫語者宜用紫草煎湯磨犀角汁調硃砂益元
　散或退火丹解之○以上凡解毒之後紅紫退二便
　調能食不渇此表裏皆清也切勿再為解毒須急以
　保元湯四物湯六物煎之類調補氣血以助貫漿收
　靨否則恐變痒􁷫而不能善其後矣○如痘瘡内熱
　之甚大便鞕結不通大渇煩燥腹脹滿脉見洪數而
　痘出不快者此熱毒壅伏於内須通利之以袪其熱
　毒宜柴胡飲子或三黄丸甚則承氣湯或用猪膽導
　之然此惟熱毒在裏痘形未見不得已而㣲下之可
　也若㿀㸃隱隱見於皮膚中者此已發越在表乃痘
　瘡正發之時切不可妄用下藥○凡痘瘡初出但見
　紅㸃稠宻急用纒豆藤燒存性加製過硃砂連進二
　三服或用薄荷牛旁子煎湯調退火丹服之另用呉
　茱萸為末以水調攤足心引下熱毒亦可解散其勢
一痘出變黒乃危證也蓋痘瘡賴血氣滋灌血足氣充
　則痘自紅活若熱毒薫爍則成焦黒若陽氣不充則
　成灰黒且黒為水色其虧在腎以隂犯陽最為惡候
　當辨而治之○若熱毒凝聚大便秘結或煩躁熱渇
　而為焦紫黒䧟者須通其便先以解裏之急宜柴胡
　飲子或當歸丸得利後宜即以紫草飲或加味四聖
　散以化表之毒仍用胭脂汁以塗之○若大便不結
　别無大熱等證而痘色黯黒者總由脾虛不能制水
　故見黒色宜速用五物煎或保元湯加紫草紅花服
　之外㸃以四聖丹胭脂汁若漸見紅活則吉若更乾
　黑則凶○心鑑云凡治黒痘當用保元湯加芎桂補
　提其氣氣旺則諸毒自散黒者轉黄屢試屢騐
一夾疹夾㿀證本非痘中吉兆然亦有輕重之辨宜酌
　而治之外有本條仍宜參閲○凡發熱二三日之間
　痘形未見忽然變身發出紅㸃一層宻如蚊蚤所咬
　者决非痘也此乃㿀疹之屬多為風寒所遏不能發
　越而㿀先見也宜疎邪飲柴葛煎或敗毒散之屬㣲
　散而解之但得身凉㿀必自退再越一日痘出必輕
　矣○凡痘夾㿀疹齊出者亦宜辨其寒熱若表裏俱
　熱而邪不解者宜柴葛煎加减主之○若熱邪不甚
　而表邪甚者宜疎邪飲或柴歸飲加羌活防風乾葛
　之類主之或敗毒散亦可用○若痘夾紅㿀如綿紋
　者宜凉血化毒湯加柴胡黄芩𤣥參犀角之屬主之
　○若痘出夾㿀夾疹而眼紅唇裂者表熱也煩躁大
　渇妄言妄見者裏熱也表裏俱熱最為凶證若不表
　裏兼治何由得解宜雙解散主之○若加悶亂氣喘
　者必不治
一賊痘者於出齊之後其中有獨紅獨赤獨大摸之皮
　軟而不碍手者此賊痘也過三日之外必變成水泡
　甚至紫黒泡皆危證也急用保元湯或六氣煎加紫
　草紅花蟬退解之或用燈草木通煎湯調下益元散
　利去心經之熱而紅自退○如已成水泡宜用保元
　湯倍加四芩散利之此秘法也不然則遍身擦破臭
　爛而死
一病於未出之先倘有濕瘡膿水流注者用滑石末敷
　之以防其漏氣或真正緑豆粉亦可
　　　起發三朝治款(二十六/)
痘瘡放標之後漸漸起脹但肥胖一分是胎毒發出一
　分胖盡而毒出盡也有不起者或因元氣之弱不能
　送毒或有雜證阻滯不能升發皆痘前之失調理也
　此時當速治之否則後難為矣
一痘宜漸發者吉若一齊湧出皮肉虚腫者此表虚不
　能收攝故奔潰而出後必痒􁷫或成潰爛急宜人參
　固肌湯或芎歸湯○若血熱者宜凉血養營煎○虛
　甚者宜六物煎○毒盛者宜六味消毒飲或四味消
　毒飲出入用之
一痘不起發或起而不透者多由元氣内虚不能托送
　故毒氣留伏不出也毒不盡出則變證莫測凡見此
　者速當救裏以托其毒然當察其氣分血分辨而治
　之蓋痘之壯突由乎氣肥澤由乎血氣主呴之血主
　濡之也若形雖壯而色見枯者此氣至而血不榮也
　宜四物湯加人參麥門冬之類主之○若痘色紅潤
　而形平陷者此血至而氣不充也宜保元湯或六氣
　煎加川芎主之若形色俱弱而不起發者此氣血俱
　不足也宜六物煎加减主之或保元湯十全大補湯
　調無價散或獨聖散與之○若冬春之間為寒氣所
　抑不能起發者宜麻黄甘草湯加歸茋或十宣散主
　之○若夏秋火盛不起而煩渇秘結内熱者宜人參
　白虎湯○若痘瘡起脹遲延不紅活者宜保元湯或
　六物煎加丁香山查糯米人乳好酒主之或用無價
　散量兒大小以好酒調服○凡痘瘡起發通身皆欲
　其透惟四肢稍逺難齊若脾胃素强能食者勿慮惟
　脾胃素弱食少者四肢多有不透以脾主四肢津液
　不能灌溉故也宜以補脾為主用快㿀越婢湯加當
　歸或黄茋建中湯加人參防風○若因誤服凉藥而
　致白􁷫不起者宜理中湯或胃愛散
一痘雖起發若灰白色或頂䧟者氣虚也切不可用寒
　凉之藥須六氣煎加丁香川芎人乳好酒主○或保
　元湯倍加酒炒黄茋當歸亦佳
一痘雖起發紅活若頂平色嫩皮薄不能堅厚者此氣
　虚也必恐變為痒􁷫宜六氣煎或六物煎加减主之
　或十全大補湯十宣散俱可擇用
一地紅血散不附者保元湯加芍藥當歸稍以收斂歸
　附氣位根窠淡紅線暈枯燥者血虛也宜保元湯加
　當歸川芎酒洗紅花再加山查以行參茋之滯少加
　木香以行氣而血自汗也
一痘雖起發而乾枯無水或青紫黯色不久必變黒陷
　乃血虛之甚也宜四物湯加人參麥門冬紫草紅花
　或調服無價散外用水楊湯浴之兼用胭脂塗法
一痘瘡紅甚而引飲渇不止者名曰燥痘宜犀角地黄
　湯之屬
一痘色紅紫滿頂或掀腫者血熱毒盛也宜凉血養營
　煎加丹皮木通牛旁子之屬主之然痘出六日以後
　有此證者多死
一痘已出齊而熱尚不退或煩躁發渇引飲或二火司
　氣之令可少與冷水數口無妨蓋水性下流不滯上
　膈亦能使毒從小便而出但不可用生果之類恐傷
　脾氣也
一痘瘡貴顆粒分明如彼此相串皮腫肉浮或於本痘
　四旁旋出小痘攅聚胖長漸成一塊此候最險宜用
　快㿀湯合六味消毒飲以解其毒
一出齊後痘有小孔自頂直下至脚不白不黒與痘色
　相同者名為蛀痘此因表虚腠理不宻而為此證失
　之不治則大泄元氣不起不發速人之禍也宜保元
　湯或六氣煎大加糯米川芎丁香提氣灌膿内補其
　孔甚為㨗徑連進二三服必孔滿而痘自起若至黒
　色則為疔矣
一口唇為脾之外候人以脾胃為本不宜受傷如初發
　熱即見口唇焦裂此毒氣攻脾乃惡候也宜用㵼黄
　散之類以速解之若不早治則毒聚於唇及衆痘起
　發而唇瘡必已先熟内帶黄漿及諸痘成漿而此瘡
　已靨唇皮掲脱漸變嘔惡嗆水昏沈不可為矣
　　　灌膿三朝治款(二十七/)
膿者血之變也痘瘡初出一㸃血耳漸起漸長則由血
　成漿由漿成膿始成實矣故有血則有膿無血則無
　膿也痘至貫膿大勢已成此時必以有膿為主有膿
　則生無膿則死乃必然之理也故六日以前有熱則
　宜解毒無熱則宜調養血氣至此自然貫膿若痘至
　七日以後頂陷不能貫膿者必由先失調治故也所
　以治不可緩必俟漿足斯可囘生若頂陷灰白漿膿
　不至此血氣俱離無生意矣
一痘瘡貫膿專以脾胃為主脾胃强則氣血充實膿漿
　成而飽滿堅厚不須服藥脾胃弱則血氣衰少所以
　不能周灌故雖見漿而漿亦不滿或清淡灰白不能
　作膿即所蓄㣲漿仍是初時之血水而漿薄無以化
　膿者總屬血氣大虚之候若不速治必成内攻外剥
　之證宜急用六物煎或六氣煎加减治之或保元湯
　或十全大補湯加人乳好酒與服亦妙○欲辨脾胃
　强弱當於飲食二便察之飲食雖少而大便堅者脾
　胃之氣猶可也但㣲加調補以能食為貴若大便不
　實或見溏㵼則最為可畏蓋一㵼則漿停㵼止則貫
　滿矣速宜用温胃飲甚者用陳氏十二味異功散主
　之○如痘當作膿之時猶是空殻此血不附氣也血
　既不至則毒何由化宜五物煎或四物湯或紫草散
　加蟬退主之○如頂䧟膿少或服内托藥而暫起復
　䧟者血氣大虛故也宜十全大補湯倍加參茋當歸
　糯米煎成和人乳好酒服之此助灌之妙法也
一貫膿三朝之内若身凉而痘色灰白或不進飲食或
　寒氣逆上而為嘔吐或腹脹或泄㵼而手足逆冷此
　皆純隂無陽之證也急宜用保元湯加二仙散連進
　數服甚者必須九味異功煎或陳氏十二味異功散
　皆可擇用○若寒戰咬牙泄㵼等證俱同此治
一手足灌膿飽滿者方見脾胃之强氣血之足也若色
　見灰白漿水清薄或鼈􁷫不起者此必脾胃之弱也
　或灌漿已完而四肢猶有不灌者恐終變痒􁷫之證
　宜快㿀越婢湯或六氣煎加防風白芷以達之庶無
　陷伏之患若毒有未透亦恐闗節之處靨後致生癰
　毒
一痒􁷫不止者雖曰氣血俱虛然亦由火力不足故不
　作痛而作痒○宜六氣煎或五物煎加防風白芷木
　香蟬退主之○心鑑曰氣愈虚則愈痒當用保元湯
　倍加黄茋以助表少加芍藥以制血其痒自止○若將
　靨發痒此毒退血活新肉和暢自然之理也不必治
　之
一貫膿痛楚不止者氣滯也少下保元湯加山查木香
　以行滯氣如膿色盛滿大下四苓散利之而痛自止
一痘瘡起發之後不作膿者有四證○有内虚而不灌
　者專宜托補氣血治法如前○有感風寒邪居膚腠
　而不灌者宜温散之以柴葛桂枝湯加黄茋白芷
　有熱毒熾盛身壯熱津液乾涸小便赤熱而不灌者
　宜托裏解毒利小便以紫草飲子或用辰砂六一散
　解之俟熱退後方可用保元湯熱甚者大連翹飲○
　若大便堅熱數日不通而不灌者宜猪胆導之使氣
　得疏通則營衛和暢不然恐成黒陷也○有觸穢氣
　而不灌者外宜薫解用胡妥酒或辟邪丹内服紫草
　木香湯或紫草快㿀湯
程氏曰凡頂䧟無膿者為逆但得根窠紅潤血猶不散
　急用保元湯和芎歸白芍丁香糯米煎熟加人乳好
　酒温服○若色白如水晶内無膿者治亦同但得膿
　痘相間者猶可治若純是水晶色者决死○若地紅
　血散有熱者去丁香加白芍地骨皮以歛血退熱○
　若寒戰咬牙宜以木香散異功散選用
程氏曰凡正壯之時有痘雖起壯而皮膚無力按之水
　漿就出雖肉色不暗此乃名為假壯至十一二日决
　不能囘漿結靨内攻而死可急用保元湯加丁香川
　芎糯米提氣灌膿自愈此即名内托也凡内托之法
　即保元湯加川芎丁香便是不必千金内托也但按
　本方佐使用之
一痘將灌膿之時忽面上有乾靨者即倒陷證也宜速
　用八珍湯或六物煎加金銀花牛旁子連翹麻黄之
　屬水煎熟調獨聖散服之○服藥後若乾者復起灌
　膿未乾者即壯而飽滿或空地處再出補空小痘者
　上也○若痘不作膿空處或發癰毒者次也○若連
　進三服而乾者不腫未亁者不飽補痘不多則最險
　證也宜以十全大補湯加金銀花調治之
一灌膿時發白泡如彈子者用棗針刺去其水外以滑
　石末敷之内服保元湯加石榴皮茯苓以利皮膚之
　水○如發紫泡乃毒溢皮膚之上也此證必危
一瘡爛成片膿水不亁者用滑石末敷之或敗草散敷
　之加珍珠尤妙
一痘瘡有重出者凡痘瘡破損潰爛處但得復腫復灌
　不致乾枯或於原無痘處復出一層如初出之狀亦
　以漸起發灌膿者此皆餘毒未盡賴裏氣充實毒不
　得入故猶出於表而不成倒陷是皆逆中之順證也
　但痘瘡重出一畨必其人能食而大便堅乃足以勝
　其再作之毒自無足慮也如食少而大便潤者宜用
　十全大補湯之類補而調之若自利者宜陳氏十二
　味異功散肉豆蔲丸主之蓋病久氣虚惟利温補不
　可再解毒也
　　　結靨三朝治欵(二八/)
痘瘡灌膿之後肥澤堅實以手摸之瘡頭硬而㣲焦此
　欲靨也靨時亁凈無突䧟淫濕破綻色蒼蠟皮堅厚
　外明内暗尖利碍指者此為正靨若痘雖似亁而痂
　薄如紙或有内證未除此痘之極險時也急宜調補
　庶不致害
一痘瘡自出起至十日十一二日當從口唇頭面以漸
　收靨但自上而下者為順自下而上者為逆察有他
　證速宜治之
一將收靨時而一向身温忽然發熱者名為乾漿是亦
　常候此時不可輕用汗下若有風寒外感及飲食所
　傷乃當隨證治之
一痘瘡收靨太遲或當靨不靨者證有數種當詳辨治
　之○大都當靨不靨之證惟脾胃弱中氣虚者居多
　蓋中氣虚則不能營養肌肉使之成實亦或致潰爛
　也但察其别無他證而形色氣血俱虚者宜内用十
　全大補湯外用敗草散襯之○若當靨不靨㣲熱脉
　大而别無他證者此隂分之不足也宜四物湯倍加
　芍藥何首烏○若血虚熱毒未清者宜四物湯加牛
　旁子木通山查○若因食少脾胃氣虛而不收者宜
　六氣煎或六物煎加减主之○若頻見泄㵼脾胃弱
　肌肉虚或腹脹煩渇而不收者宜陳氏十二味異功
　散或木香散外用敗草散發之○若當靨不靨之際
　忽見頭面温足指冷身不熱或泄㵼腹脹氣促煩渇
　急與陳氏十二味異功散或九味異功煎否則不救
　○凡痘瘡將靨之時而見泄㵼煩渇腹脹咬牙等證
　多有難救若與蜜水生冷等物必煩躁轉加而死○
　有因飲水過多或觸於濕氣以致脾胃肌肉濕淫不
　收難靨者宜五苓散或四苓散加山查利之○有因
　熱毒未退膚腠鬱蒸隂不能斂而當靨不靨者若不
　速解則毒必内攻為害不淺宜犀角散加芍藥牛旁
　子○有内外俱熱陽毒散漫以致大便秘結隂氣不
　行而當靨不靨者宜内用四順清凉飲或三黄丸以
　通其便外用敗草散猪胆導法○有天寒失於蓋覆
　瘡受寒凝而不收者宜服五積散外用乳香或芸香
　於被内薫之○有天熱過煖痘被熱蒸不收者宜内
　服人參白虎湯或五苓散四苓散以利濕熱外用天
　水散撲之○有為邪穢隂寒所觸致傷元氣而不靨
　者宜保元湯或十二味異功散外以辟邪丹薫之猪
　髓膏塗之即愈
一痘瘡内熱毒邪未盡化而乾靨太疾者後必為目疾
　或為癰毒及諸怪證宜凉血養營煎少清其火若大
　便過於亁結者宜㣲利之以解其毒當歸丸主之
一痘瘡有膿結靨則為善無膿結靨則為凶此治之不
　可緩也若痘已膿成不能結靨而及致潰爛或和皮
　脱去者此名倒靨乃毒氣入内也急須大補中氣以
　托其裏宜六氣煎倍加芍藥及紫草防風白芷主之
　若兼濕熱者宜六氣煎加芍藥合四苓散主之○如
　頭面瘡破服補藥後但得復腫復灌或遍身無瘡處
　又出一層謂之補空雖過期延日而飲食不减不為
　大害若服藥後不起不補此毒已入深最凶候也
一痘瘡無論已潰未潰於十二日之後但得結靨便為
　佳兆若痂皮不結則必成倒靨其有囘之未盡或遍
　身俱靨而但有數顆不靨者終致作痒􁗒破亦難必
　其生也速宜治之
一靨時色白如梅花片者此為假囘十二日後當死此
　不治之證也如不泄㵼可速用六氣煎或六物煎合
　二仙散大進救之
一痘瘡成膿不靨以致潰爛膿汁淋漓粘着疼痛不可
　着蓆者用敗草散或蕎麥散以絹袋盛撲之更多布
　蓆上襯卧尤佳或用秘傳茶葉方亦佳○若欲面上
　不成瘢者用救苦㓕瘢散以蜜水調敷之
一痘瘡潰爛先傷於面者凶兆也如飲食無阻二便如
　常更無他證者宜内用十全大補湯○如毒盛内熱
　者宜以解毒防風湯加當歸蟬退相間服之外以救
　苦㓕瘢散敷之
一痘瘡於未貫之先或曽傷犯破爛成瘡及諸痘收靨
　此獨不靨膿汁不亁更多痛楚若不急治漸成疳蝕
　損傷筋骨以致横夭宜服十全大補湯外敷救苦㓕
　瘢散或白龍散
一痘瘡􁗒破去皮而猶有血水者急用六氣煎或六物
　煎主之以白龍散敷之
一痘有臭氣凡當收靨之時臭而帶腥者此痘瘡成熟
　之氣邪氣自内而出也為吉○若臭如爛肉濁惡不
　可近者此雖似結痂未可為真急須清熱滋血宜凉
　血養營煎或解毒防風湯○若於養漿之時便見臭
　者此毒火薫蒸之氣積於中而見於外也大凶速宜
　清熱以解其毒○若痘瘡潰爛不靨而臭不可聞者
　名為爛痘間亦有收靨無事者只要胃氣不衰飲食
　如故不作煩躁則為可治宜用八珍湯或四味消毒
　飲外用敗草散敷之
一痘瘡靨後而有生瘡潰爛成坑者須用托裏消毒散
　或解毒内托散主之如氣血俱虛而不斂者必用十
　全大補湯○如遍身瘡多潰爛深而無氣血者必死
　　　靨後落痂治欵(二九/)
痘瘡結痂自當依期脱落其有應落不落及延綿日久
　者此亦不可不察而治之以防他變也
一結痂至半月一月粘肉不落或發痒者此必表散太
　過傷其津液以致腠理虚澁無力脱卸故也宜用人
　參固肌湯或以真酥油麻油潤之○如久而不脱宜
　六物煎加黄茋肉桂蟬退主之切不可勉强剥去恐
　傷皮膚一時難愈
一遍身結痂雖完若餘熱未退藴蓄肌表或身熱或煩
　渇而痂不落者宜凉血養營煎或解毒防風湯酌宜
　用之○如熱甚者宜大連翹飲加地骨皮主之○外
　宜用滑石為末以蜂蜜調勻雞翎掃潤痂上即落
一痘瘢突起作痒不止者此熱毒未盡也宜解毒防風
　湯主之
一痘瘢發痒剥去痂皮或血出或復成膿如瘡疥者此
　血熱氣虚也宜四君子湯或四物湯加紅花紫草牛
　旁子治之
一收靨遲而痂不落昏昏欲睡此邪氣已退正氣未復
　脾胃虚弱也宜五福飲或調元湯緩緩調治之若餘
　火未清者宜酸棗仁湯
一痘痂既落中氣暴虛多有不能食者宜五味異功散
　或養中煎以調之
一收靨落痂之後若餘熱不退譫語昏沈者用辰砂六
　一散以小柴胡湯調服之若大便秘脹者宜當歸丸
　利之熱甚者用大連翹飲最妙
一原痘不灌膿亁如豆殻雖痂落而疤白或有餘熱不
　退者雖過一日亦要死宜速用八珍十全之類調補
　之○或毒盛者仍須先用消毒散
一痘痂既落之後血氣未復極當調䕶切不宜澡浴及
　食飲生冷傷饑過飽損傷臟氣致生他病為終身之
　患也慎之慎之
　　　痘後餘毒發熱(三十/)
瘡痘無論疎宻只要毒出得盡而無留伏其發以漸而
　透其收以期而浄豈尚有餘毒哉若出不能盡發不
　能透收不能齊其人自有餘熱或渇而腹痛吐㵼或
　小便赤澁大便秘結精神昏憒四體倦怠飲食减少
　坐卧不安是皆餘毒未净之證凡出之浄者作三四
　次出大小不一至成漿收靨之時於瘡空中猶有補
　出者此皆出之盡也若只始出一層後無補空之痘
　此必尚有伏也又發之透者必於手足候之蓋手足
　部逺氣不易達若能充拓飽滿漿氣頗足可謂發之
　透也若只平􁷫不能成膿此毒雖出而未能旁達四
　肢必有留而伏者又收之齊者自面而下痂皮潔浄
　中無潰爛可謂之齊若收之太早或不成痂此必有
　内陷之毒也凡若此者皆有餘毒須察部位經絡寒
　熱虚實或補或利或解或散以平為期若治之不應
　不已者此壊證也不必妄行攻擊
一痘後發熱不减者此有虚實二證如能食而煩渇小
　便赤大便秘者實也宜四順清凉飲三黄丸之類主
　之○若痘後餘毒未净有諸熱證者惟大連翹飲為
　最佳○如大便不秘小便不赤坐卧振摇飲食少進
　者虚也宜調元湯或五福飲加芍藥之類主之
心鑑云痘後餘熱者虚熱也虚熱多發於午後臉赤唇
　紅或妄言譫語切不可作實熱治當用調元湯或保
　元湯加黄連熱甚者宜大連翹飲若妄用攻下使胃
　氣一虚則變生他患致成壊證不可治矣
徐氏曰痘後餘熱不除者當量其輕重而治之大熱則
　利小便小熱則宜解毒蓋利其小水使心火有所導
　引雖不用凉藥而餘熱自無容留矣小熱宜解毒者
　蓋小熱不解恐大熱漸至矣利水者宜導赤散解毒
　者宜犀角地黄湯○若但身表發熱而别無他證者
　止宜柴胡麥門冬散
　　　禁忌(三一/)
一痘瘡起發之初全要避風寒逺人物節飲食守禁忌
　若到養漿之時尤宜謹慎如天氣大熱則撤去衣被
　當令清凉但謹門窓帷帳勿使邪風透入如天寒則
　宜厚添蓋䕶房中勿絶燈火如或作痒須為撫摩勿
　使搔破以致難貫最當慎也
一痘瘡房中凢諸臭穢腥香之氣及僧道師巫之人或
　罵詈呼怒震驚歌樂掃地對面搔癢對面梳頭之類
　皆不可不避
一房中欲辟臭穢惟燒辟邪丹或紅乾棗或黄熟香皆
　佳若蒼术之氣則太峻也
一飲食最宜調和無使太過不及或好食何物有不宜
　者但少與之以順其意若禁固太嚴使之忿怒恐反
　助火邪但不可縱耳至若助火生風及葱蒜泄氣等
　物皆所當慎
一痘瘡前後大忌猪肉魚酒之類恐惹終身痰欬
一痘瘡平復之後勿與雞鴨蛋食之則傷神
一痘疹退後須避風寒戒水濕如犯其邪則終身欬嗽
　患瘡無有休日
東垣曰痘瘡宜避一切穢惡氣及外人入房逺行勞汗
　氣腋下狐臭氣房中淫液氣射香臊羶氣婦人經候
　諸血腥臭氣硫黄蚊烟氣厠缸便桶氣誤燒頭髪氣
　吹㓕燈燭氣雞毛魚骨氣葱蒜韭薤氣已上皆不可
　犯須要時常燒乳香之類甘香之氣使之漸聞則營
　衛氣暢可無倒靨陷伏等患
陳氏曰凡痘疹熱渇切不可與𤓰柿蜜水等冷物及清
　凉飲消毒散等藥恐損脾胃則腹脹喘悶寒戰咬牙
　而難治○輕變重者犯房室不忌口先曽㵼飲冷水
　餌凉藥也重變輕者避風寒常和煖大便稠也
薛氏曰前證若兼吐㵼手足指冷屬内虚寒而外假熱
　也最忌寒凉若大便不通渇欲飲水則蜜水之類又
　當用也但當審其熱之虚實可也今北方出痘多有
　用水無不愈者蓋北方多睡熱坑故也
　　　出不快(三二/)
陳氏曰凡痘瘡出不快者多屬於虚若誤謂實熱壅盛
　妄用宣利之藥致臟腑受冷營衛澁滯不能運達肌
　膚則不能起發充滿亦不能結實成痂後必痒􁷫煩
　躁喘渇而死
薛氏曰前證亦有各經熱盛壅遏而出不快者亦有毒
　甚痘疔而不能起發者亦有餘毒而潰痒者當細審
　其因而藥之
景岳曰按此二子之説皆為有理但此出遲不起之證
　總是氣血内虚不能速達者為最多若風寒外閉及
　痘疔留毒而不出不起者雖亦有之但不多耳再若
　各經熱盛而壅遏不出者則尤為最少何也蓋熱盛
　者毒必盛毒盛者勢必疾速而或宻或早無能緩也
　故凡治此者必當察其熱之㣲甚以辨虚實再察外
　邪之有無以辨表裏如無外邪亦無痘疔而火邪不
　甚者則盡屬虚證宜從温補不得雜亂以遺後患也
　諸治法詳報痘三朝治欵中
　　　陷伏(三三/)
凡看痘之法其出欲盡出不盡者伏也其發欲透發不
　透者倒陷也其收欲净收不净者倒靨也伏惟一證
　陷有數種凡毒之伏者患在未壯之先其人瘡雖出
　而熱不少减或煩渇或躁悶此必有伏毒未得全出
　也陷則患於既壯之後其血漸亁而變黒者謂之黒
　陷漿膿未成而為痒􁷫或破損者謂之倒陷漿膿既
　成而復濕爛皮破不肯結靨收不亁净者謂之倒靨
　亦陷類也是皆惡候凡治此者使非獈峻之劑安能
　望其囘生時醫欲以尋常之藥救此危病其猶放雀
　搏鸇驅羊敵虎耳故其輕者宜奪命丹重者宜神應
　奪命丹則其庶幾耳倘服藥後而反増黒色者為必
　不治之證
一痘之留伏毒不盡出者證有不同當辨治之○有元
　氣不足而托送無力者此必禀賦素弱飲食素少身
　無大熱而出有不透即不足之證也宜十宣散蟬退
　膏之類加獨聖散主之○若虛而有熱者宜人參透
　肌散○有毒盛氣滯留伏經絡而出不透者必其人
　氣體厚濁身有大熱而汗不易出即皆有餘之證宜
　荆防敗毒散主之○若表裏俱實外有大熱内有秘
　結煩滿而留伏不透者宜雙解散
一乾黒不起而倒陷者當分五證○一則内虚而陽氣
　不能外達故致出而復没或㿀㸃白色或見灰黒倒
　陷者必其人不能乳食或腹脹内寒或手足冷或吐
　㵼或寒戰咬牙皆内虚也速宜温中輕則十宣散六
　氣煎甚則陳氏十二味異功散或九味異功煎外用
　胡荽酒噴之或更用十全大補湯但得冷者煖陷者
　起黒者紅活便是佳兆若服藥後而反加煩躁昏亂
　者死○二則毒氣太盛内外薫灼不能盡達於表因
　而復陷於裏乃致熱煩躁擾氣喘妄言或大小便不
　利渇而腹脹是皆毒氣之倒陷也輕則利小便宜大
　連翹飲通闗散或四順清凉飲甚者通大便宜承氣
　湯並外用水楊湯浴之得利後瘡出則佳更用加味
　四聖散調治之凡治此者但得陽氣不敗脾胃温煖
　身温欲飲水者生若加寒戰身冷汗出耳尻反熱者
　死○三則外感風寒肌竅閉塞血脉不行必身痛或
　四肢㣲厥㿀㸃不長或變紫黒如癮疹者此陷伏也
　宜温肌散表用桂枝葛根湯如麻黄蟬退或紫草飲
　外用胡荽酒噴之但令温散寒邪使熱氣得行則痘
　自長矣○四則或因誤下毒氣入裏而黒陷者先宜
　六氣煎或温胃飲以培養胃氣如表有未解者後宜
　柴葛桂枝湯以疎散於外甚者再加麻黄○五則以
　房室不潔或為穢惡所觸而黒陷者宜内服紫草飲
　子外用胡荽酒噴之或用茵陳薫法并用辟邪丹
一將起發時雖有漿水但色見黒黯者最為可畏急宜
　六氣煎加川芎以養血氣血氣旺則毒自散而色自
　活矣或以十全大補湯合無價散主之
一凡倒靨之證亦須看大便何如若大便秘結而内熱
　者宜利之以四順清凉飲或三黄丸主之○若大便
　不實而内不熱者宜補之以六氣煎或十全大補湯
　加防風白芷甚而泄㵼者宜陳氏十二味異功散
　有雖不泄㵼而虛寒甚者宜九味異功煎並外用敗
　草散
一治陷伏證有三騐法凡服藥之後但得陷者復腫漸
　以成膿乃一騐也若原瘡已乾而别於空處另出一
　層起發成膿漸以收靨者二騐也亦有不腫不出只
　變自利下去膿血而飲食精神如故者三騐也有三
　騐者吉無則凶
　　　痒􁷫抓破(三四/)
訣云虛則痒實則痛又曰諸痒為虚此固其辨矣然實
　即兼熱也虚即兼寒也蓋如瘡瘍之痛必由乎熱今
　不作痛而作痒此其無熱可知無熱由乎陽虛陽虚
　便是寒證諸有以初起作痒為火者皆謬也且凡痘
　瘡發痒則多為不起不灌而􁷫陷繼之最可慮也故
　凡治痒之法雖云當補然尤不可不温惟温補則營
　衛和氣血行而痘自起矣痘毒既起而透則多有作
　痛尚何痒哉故痘於起發之時則宜痛不宜痒也然
　痒有數證亦當辨治如左
一痘瘡初見㸃便作痒者此邪在半表半裏之間而進
　退遲疑總由元陽無力欲達不能也速當温補陽氣
　兼以疎散但使腠理通暢則痘自起而痒自止矣宜
　六氣煎加川芎白芷防風荆芥之屬○若虚在血分
　而色白者宜六物煎或五物煎加减主之
一痘瘡出齊之後但是作痒俱宜保元湯或六氣煎加
　川芎當歸防風荆芥治之或用十全大補湯或用蟬
　退膏
一血滲肌膚鹹蜇皮肉而作痒者亦以氣虛而然宜保
　元湯加芍藥當歸以制血或加丁香以治裏官桂以
　治表表裏俱實自不作痒
程氏曰凡前後痒􁷫宜保元湯加何首烏牛旁子白芍
　藥何首烏須赤白兼用
一痘瘡亁而作痒者宜養血潤燥以五物煎加防風荆
　芥外用茵陳薫法
一痘瘡濕而作痒者宜補氣去濕以四君子湯加防風
　荆芥桂枝以解之外用茵陳薫法
一頭面為諸陽之㑹若痒而􁗒破則泄氣最甚速宜六
　氣煎或十全大補湯加防風荆芥何首烏之屬以培
　補之但得復腫復灌而飲食如常則無害若痒不止
　而滿面􁗒破者必死
一遍身發痒􁗒破膿血淋漓者宜參茋内托散倍加當
　歸及白芷荆芥木香使氣和血行其痒自止外以敗
　草散敷之
一瘡痒潰爛粘衣連蓆難任者内服十全大補湯加防
　風荆芥外用敗草散
一痘瘡見形而皮肉紅艶起發而皮嫩多水者其後多
　致痒􁷫也急須先期調補之
一痘瘡將收而痒者其膿已成其瘡已囘邪散而正復
　營衛和暢故痒也不須服藥但謹䕶之勿令􁗒破以
　致損傷成瘡
一漿膿初化膿未成而混身瘙痒不寧者此惡候也速
　當温補氣血用六氣煎六物煎之類加以防風白芷
　荆芥之屬必令痒去方保無虞若痒甚不休瘡壊皮
　脱其毒復陷謂之痒􁷫必不能活矣
活㓜心書云凡作痒不止用荆芥穗以紙束之用刺痒
　處以散鬱邪其痒自止此屢騐之法内服消風化毒
　湯加參歸以解之
　　　作痛(三五/)
痘瘡作痛有實有虛雖曰諸痛為實然此言亦不可執
　若身有大熱而大便秘結煩躁不寧喘脹作渇而為
　痛者此實痛也若無大熱而二便清利脾氣不健衛
　氣不充營失所養而作痛者此虚痛也實者宜解毒
　清火當用解毒湯或四味消毒飲之類主之虚者宜
　補養血氣當用保元湯或六物煎之類主之
　　　頭面腫(三六/)
經曰熱勝則腫大抵毒盛者必腫毒㣲者不腫故亦可
　以腫與不腫察毒之甚與不甚也然痘瘡應期起發
　毒必以漸盡出故頭面亦必以漸浮腫此毒火聚於
　三陽之分欲化膿漿其宜然也然止宜㣲腫而甚腫
　者大非所宜○若當起發之時頭面全然不腫必其
　痘稀磊落毒氣輕淺者然此最吉兆也
一痘以漸起面以漸腫及灌膿收靨而腫以漸消此常
　候也如應腫不腫者必其元氣不足應消不消者必
　其毒氣有餘須急治之
一有痘未起發而頭面預腫皮光色嫩如瓠瓜之狀此
　惡毒上衝之候也又有痘㸃已見但隱隱於皮膚之
　中肉日腫而痘不起者决死○汪氏理辨曰痘起五
　六日之際有面目先腫而光亮者是陽乗隂分毒不
　能發也何也血乃氣之本氣乃血之標血有不足則
　根本之力已虧故致虚陽動作其氣妄行肉分區區
　不足之血何能載毒而出七日之後傳經已足則氣
　退毒陷隂陽各失其正尚何可治之有凡值此者不
　可不預調氣血若待臨期無能為矣
一痘正起發頭面腫脹時正面之瘡切防瘙痒不可使
　之􁗒破少有損傷以致真氣外泄邪氣内蝕則腫消
　毒陷多致死矣但得破者復灌消者復腫飲食二便
　如常則變凶為吉矣宜十全大補湯或合苦參丸治
　之
一頭面腫脹而眼目咽喉痛閉者急宜解毒眼與咽喉
　相兼治之宜消毒化㿀湯去升麻或大連翹飲主之
一兼疫毒之氣而頭項顋頷預腫者此必大頭風及蝦
　􁀙瘟之屬宜以疫氣治之如大連翹飲及普濟消毒
　飲之類主之但兼此者亦多凶少吉也
　　　痘疔黒陷(三七/)
痘有紫黒枯硬而獨大針撥不動手捻有核者是為痘
　疔若不去之則一身之痘皆不能起發或皆變黒色
　必致死矣其有黒大而軟者此名黒痘慎不可作痘
　疔治也
痘疔者以熱毒蓄積氣血凝敗而成也然其類亦有數
　種最為惡候宜謹察之○有初出紅㸃漸變黒色其
　硬如石者此肌肉已敗氣血中虚不能化毒反致陷
　伏也○有肌肉㣲腫狀如推粟不分顆粒者此氣滯
　血凝毒氣結聚不散也○有中心黒陷四畔突起戴
　漿者此血隨毒走氣不能充也○有中心戴漿自破
　潰爛者此氣血俱虚皮膚敗壊也○有為水泡溶溶
　易破者此脾虚不能制濕氣虚不能約束也○有為
　血泡色紫易破者此血熱妄行而氣虚不能完固也
　○有瘡頭針孔漿水自出者此衛氣已敗其液外脱
　也○以上數證雖與痘疔不同而危險無異但於五
　六日間候之若見一證多不可治
一凡痘疔及黒陷者宜内服六氣煎加川芎紫草紅花
　木通之類以補血凉血而疔自退疔退後宜大進六
　氣煎或六物煎外用四聖丹以胭脂汁調㸃之○疔
　若大者用銀針挑破瘡口吸出惡血入後藥末即轉
　紅活大抵黒陷而疔多或餘毒不起者多死○若痘
　疔挑去黒血搽藥不變仍是黒色者必死
心鑑曰痘疔見於四肢不近臟腑者易治若穿筋骨者
　亦難治但有見於頭面腹背逼近於内者其勢必攻
　穿臟腑矣如未穿者急須治之用飛過雄黄以真蟬
　酥拌匀為丸如麻子大挑疔㸃入立效又或用色豆
　一粒去皮膜合硃砂一分研爛㸃入一時突出即愈
　内服無價散汲井水加猪尾血三五㸃調下
一痘瘡黒陷者必氣不足血不活也急宜托裏散或六
　物煎加川芎肉桂紅花蟬退調無價散或獨聖散甚
　者宜九味異功煎或十全大補湯調無價散仍外用
　四聖丹㸃之○若見焦紫而黒混身皆是及身有大
　熱或大便秘結内熱煩渇者此亦有火毒之證宜四
　順清凉飲或承氣湯合萬氏奪命丹以解其毒俟火
　邪畧退即宜用六氣煎調無價散以托其内亦可望
　其生也
一痘瘡起發之時但見乾燥其根焦黒即當速治之如
　火邪不甚證無大熱者惟五物煎或六物煎為最宜
　也如有火證火脉血熱毒盛而焦黒者輕則凉血養
　營煎或鼠粘子湯甚則以萬氏奪命丹合而服之
一原有瘡疥未愈至痘出之時其破處痘有攢聚而形
　色黒潰者急以銀針挑破吮去毒血吐於水中其血
　紅者可治黒者難治須内服加味四聖散或萬氏奪
　命丹外用萬氏四聖散塗之
一靨後痘疔潰爛成坑内見筋骨者宜托裏消毒散或
　荆防敗毒散加川山甲蟬退殭蠶外用神效當歸膏
　太乙膏貼之或以白龍散敷之
　　　飲食(三八/)
痘瘡終始皆以脾胃為主但能飲食則氣血充實而凡
　起發灌漿收靨無不賴之故能食者雖痘瘡稠宻亦
　自無害不能食者雖痘瘡稀少亦為可虞此脾胃之
　調所當先也然證有不同最須詳審施治
一痘有毒氣正盛而不食者當痘瘡正出之時雖不欲
　食但得痘色真正不為害也蓋熱毒未解於將出未
　出之際多有不欲食者待毒氣盡出自能食矣其有
　痘已盡出而仍不欲食者當徐用四物湯加神曲砂
　仁陳皮一二劑必能食矣
一痘見灰白别無大熱停滯等證而食少或不食者必
　脾胃虛也宜五味異功散或四君子湯○若胃中陽
　氣不足不能運化而食少者此虚而且寒也宜温胃
　飲養中煎或六氣煎主之
一凡命門元陽不足則中焦胃氣不煖故多痞滿不食
　下焦腎氣不化故多二隂不調此必用理隂煎加减
　治之自見神效勿謂小兒無隂虛證也
一凡泄㵼或見惡心或嘔吐而不食者尤屬胃氣虛寒
　也輕則理中湯六氣煎甚則陳氏十二味異功散或
　用六氣煎合二仙散主之
一凡脾氣不虚但胃口寒滯或痛或嘔而不食者宜益
　黄散
一凡停食多食而不食者宜大小和中飲以清宿滯或
　五味異功散加山查麥牙神曲砂仁或合匀氣散治
　之
一凡口瘡不能進食或咽喉疼痛而不能食者但清其
　咽痛止自食矣宜甘桔湯或加味甘桔湯
一凡外感風寒邪入胃口則不能食須表散寒邪邪散
　自能食矣宜加减參蘇飲或柴陳煎或五味異功散
　加柴胡
一痘後别無他證而飲食不進者此惟脾氣不足宜五
　味異功散或温胃飲養中煎之類主之
程氏曰凡水穀不能運化而飲食不進者只用保元湯
　加陳皮麥芽神曲砂仁扁豆生薑嘔者加真藿香
徐氏曰痘瘡不乳食者有虚實二證或吐或利面目青
　白或青黒色者為虛寒宜温之補之若大小二便乾
　澁面赤而氣壅或渇或熱或目睛黄赤氣粗中滿者
　為實熱宜清之利之
　　　咽喉口齒(三九/)
咽喉司呼吸之升降乃一身之槖籥也毒氣不能舒散
　則壅聚於此腫痛閉塞水漿難入則死生係之深可
　畏也首尾俱宜甘桔湯加麥門冬牛旁子𤣥參杏仁
　或加味甘桔湯及拔萃甘桔湯俱可用○熱甚痛甚
　者宜東垣凉膈散加牛旁子或以甘桔湯合黄連解
　毒湯加石膏木通牛旁子山豆根射干並外用玉鑰
　匙㸃之○咽痛便秘者宜四順清凉飲下之○以上
　證治必其能食肉熱者方可用此寒凉之劑若上焦
　雖熱而下焦不熱或不喜飲食者只用加味甘桔湯
　徐徐嚥服不必用牛旁子恐其性凉傷脾也
一咽喉腫痛凡痘瘡多有是證但七日前見者為逆七
　日後見者無慮蓋起發灌膿之時内外之痘俱大以
　致氣道壅腫而然此痘也非喉痺之毒也待外痘既
　靨則内證自除矣不必治之
徐氏曰凡咽喉腫痛不能飲食者内服加味甘桔湯外
　看身上有痘之最大者此其毒氣相連宜用香油燈
　草燃而焠之一焠即愈或用手捻破以痘疔散塗之
陳氏曰凡身壯熱大便堅實或口舌生瘡咽喉腫痛皆
　瘡毒未盡宜用四味射干鼠粘子湯如不應宜七味
　白术散
一痘瘡弄舌吐舌者脾之熱也輕者導赤散甚者㵼黄
　散
一唇口與五内相通故熱毒内發口舌必先受傷毒甚
　則口舌或紫或白或黒舌或腫大此皆實熱之證宜
　内服黄連解毒湯加石膏牛旁子木通生地或東垣
　凉膈散若大便乾結者宜局方凉膈散外用玉鑰匙
　㸃之若口舌生疳者以吹口丹或隂陽散敷之
一牙根腫爛成疳者此陽明熱毒内攻也殺人甚速宜
　甘露飲主之外用老茶葉韮菜根煎濃湯洗之仍用
　翎毛刷去腐肉洗見鮮血乃以神授丹或搽牙散敷
　之日三次或綿蠒散亦可○若爛至喉中者用小竹
　管將綿蠒散吹入雖遍口牙齒爛落口唇穿破者皆
　可敷藥而愈然必有黄白膿水者方可治若色如乾
　醬其肉臭爛日爛一分者俱不治
一牙疳臭爛氣粗熱甚舌白至唇口臭如爛肉大便㵼
　膿血肚腹脹痛此胃虚毒氣内攻胃爛之證若山根
　發紅㸃者此疳毒内攻故見於山根亦胃爛之證俱
　不治
一痘疹退後若有牙齦腐爛鼻血横流者並為失血之
　證宜局方犀角地黄湯加山梔木通𤣥參黄芩之類
　以利小便使熱毒下行外用神授丹治之不可緩也
　若疳瘡色白者為胃爛此不治之證
　　　痘瘡中論列方(四十/)
保元湯(痘/一)　　　　　　　調元湯(痘/二)
五味異功散(補/四)　　　　　四君子湯(補/一)
五福飲(新補/六)　　　　　　九味異功煎(新因/二一)
四物湯(補/八)　　　　　　　五物煎(新因/三)
十二味異功散(痘二/二)　　　二隂煎(新補/十)
六物煎(新因/二十)　　　　　　十一味木香散(痘二/二)
二仙散(痘二/十)　　　　　　六氣煎
十全大補湯(補二/十)　　　　十宣散(痘十/四)
八珍湯(補十/九)　　　　　　六味囘陽飲(新熱/二)
温胃飲(新熱/五)　　　　　　理中湯(熱/一)
七味白术散(小/七)　　　　　養中煎(新熱/四)
理隂煎(新熱/三)　　　　　　七味安神丸(小七/三)
益黄散(和十/九)　　　　　　胃愛散(痘十/九)
黄茋建中湯(補二/七)　　　　芎歸湯(痘十/五)
托裏散(痘/四)　　　　　　　參茋内托散(痘/七)
惺惺散(小二/三)　　　　　　酸棗仁湯(補八/五)
人參固肌湯(痘十/二)　　　　柴陳煎(新散/九)
柴葛煎(新因/十八)　　　　　　人參透肌散(痘十/三)
柴歸飲(新因/十五)　　　　　　蘇葛湯(痘二/七)
升麻葛根湯(痘二/六)　　　　疎邪飲(新因/十六)
小柴胡湯(散十/九)　　　　　柴葛桂枝湯(痘三/六)
參蘇飲(散三/四)　　　　　　柴胡飲子(痘四/二)
加减參蘇飲(痘三/四)　　　　五積散(散三/九)
五柴胡飲(新散/五)　　　　　桂枝葛根湯(痘三/七)
雙解散(痘四/一)　　　　　　羌活散(痘三/八)
麻黄甘草湯(痘三/五)　　　　益元散(寒百/十二)
搜毒煎(新因/十九)　　　　　　柴胡麥門冬散(痘二/四)
天水散(寒百/十二)　　　　　　敗毒散(痘三一/又三二)
荆防敗毒散(痘三/一)　　　　六一散(寒百/十二)
解毒湯(痘五/一)　　　　　　黄連解毒湯(寒/一)
甘露飲(寒/十)　　　　　　　消毒散(痘四/七)
托裏消毒散(痘/六)　　　　　五苓散(和一/八二)
㵼黄散(寒五/七)　　　　　　解毒内托散(痘/五)
四苓散(和一/八七)　　　　　　退火丹(痘八/四)
實表解毒湯(痘五/四)　　　　導赤散(寒一/二二)
苦參丸(痘九/九)　　　　　　四味消毒飲(痘四/八)
當歸丸(痘九/五)　　　　　　大和中飲(新和/七)
六味消毒飲(痘四/九)　　　　三黄丸(攻六/八)
小和中飲(新和/八)　　　　　解毒防風湯(痘五/六)
承氣湯(攻/一)　　　　　　　肉豆蔲丸(小五/六)
消風化毒湯(痘五/八)　　　　通闗散(痘八/五)
橘皮湯(痘九/二)　　　　　　凉血化毒湯(痘五/九)
獨聖散(痘七/八)　　　　　　白氣散(痘九/三)
普濟消毒飲(寒十/三)　　　　蟬退膏(痘四/六)
化痰丸(小九/九)　　　　　　消毒化㿀湯(痘五/十)
無價散(痘七/九)　　　　　　三酥餅(痘八/十)
養血化㿀湯(痘十/八)　　　　敗草散(痘一/二六)
抱龍丸(小八/五)　　　　　　凉血養營煎(新因/十七)
胡妥酒(痘百/十八)　　　　　　保嬰丹(痘百/五)
𤣥參地黄湯(痘八/六)　　　　水楊湯(痘百/二十)
大連翹飲(寒七/八)　　　　　連翹升麻湯(痘二/八)
胭脂汁(痘一/二五)　　　　　　犀角散(痘六/三)
犀角地黄湯(寒七/九)　　　　猪髓膏(痘一/二二)
快㿀湯(痘七/三)　　　　　　快㿀越婢湯(痘七/四)
蕎麥散(痘一/二四)　　　　　　鼠粘子湯(痘七/六)
射干鼠粘子湯(痘七/七)　　　茶葉方(痘一/二一)
紫草飲子(痘六/七)　　　　　柴草木通湯(痘七/十)
白龍粉(痘一/二七)　　　　　　紫草飲(痘六/六)
紫草木香湯(痘六/九)　　　　神授丹(因一/五六)
紫草散(痘六/五)　　　　　　紫草快　湯(痘六/八)
綿蠒散(痘一/三四)　　　　　　如聖湯(痘十/一)
加味甘桔湯(痘九/十)　　　　痘疔散(痘百/十四)
甘桔湯(因一/七五)　　　　　　拔萃甘桔湯(因一/七六)
隂陽散(外一/三三)　　　　　　四聖丹(痘百/十五)
參茋四聖散(痘/八)　　　　　吹口丹(痘一/三六)
玉鑰匙(因一/九三)　　　　　　加味四聖散(痘/十)
搽牙散(痘一/三五)　　　　　　辟邪丹(痘百/三十)
萬氏四聖散(痘百/十六)　　　　茵陳薫法(痘百/十九)
人參白虎湯(寒/三)　　　　　四順清凉飲(攻二/五)
(局/方)凉膈散(痘十/九)　　　　　(東/垣)凉膈散(痘八/三)
前胡枳殻湯(痘九/四)　　　　(萬/氏)奪命丹(痘八/二)
神應奪命丹(痘八/一)　　　　救苦㓕瘢散(痘一/二八)
(萬/氏)牛黄清心丸(小九/四)　　　神效當歸膏(外三/一四)
太乙膏(外三/百八)
　
　景岳全書卷四十四
欽定四庫全書
　景岳全書卷四十五
　　　　　　　　　　　　明　張介賔　撰
　　痘瘡(下/)
　　　總論吐㵼　(一/)
凡痘疹吐㵼有不必治者有當速治者如初熱時即見
　吐㵼但欲其不甚而隨止者吉蓋吐利中自有疎通
　之意邪氣賴以宣泄不必治也其有吐利之甚者則
　不得不治又有元氣本弱而見此證者使不速為調
　補必致脾氣困憊則痘出之後虛證叠見而救無及
　矣此痘前之吐利其當治不必治自有輕重之分也
　若見㸃之後則吐㵼大非所宜速當察其寒熱虛實
　而調治之
一痘瘡吐㵼雖曰多屬脾經然亦有三焦五臟之辨蓋
　病在上焦但吐而不利病在下焦但利而不吐病在
　中焦則上吐下利故在上焦者當辨心肺之脾氣在
　下焦者當察肝腎之脾氣此五臟之氣各有相滋相
　制之機設不明此鮮不誤矣
一痘瘡吐㵼大都中氣虛寒者十居七八然亦有邪實
　毒盛及飲食過傷而為吐㵼者此宜詳審脉證自有
　可辨若果有熱毒實邪則不可誤認虛寒輕用温補
　恐反助邪以致餘毒癰腫或為潰爛難收等證
　　　嘔吐(四二/)
痘瘡嘔吐大都虛寒者多實熱者少但當以温養脾胃
　為主即或有兼雜證者亦必有實邪可據方可因病
　而兼治之故不得輕用寒凉及消耗等藥
一凡嘔吐之病病在上中二焦也切不可妄用下藥致
　犯下焦元氣則必反甚而危矣即或有大便不通者
　亦當調補胃氣從緩利導但得脾胃氣和則升降調
　而便自達此不可不知也
一痘瘡别無風寒食滯脹滿疼痛等證而為嘔吐或乾
　嘔惡心者必脾胃虛寒也宜六味異功煎五君子煎
　參薑飲之類主之或温胃飲理中湯皆可酌用
一脾氣㣲寒㣲嘔而中焦不寒者宜五味異功散
一胃口虛寒嘔吐而兼有痛滯者六味異功煎送神香
　散或調中湯亦佳
一脾胃虛寒吐㵼並行者温胃飲甚者陳氏十二味異
　功散
一脾腎虛寒命門不煖而為吐㵼者必飲食不化水穀
　不分而下腹多痛非胃闗煎或理隂煎不可
一凡寒氣犯胃腹脹腹痛而為嘔吐者神香散益黄散
　或加炮薑若因飲水或食生冷瓜果而作嘔吐者五
　苓散加炮薑
一飲食過傷停滯胃口胸膈脹滿而為嘔吐者宜和胃
　飲或大和中飲或神香散
一痰飲停蓄胸膈而脹滿嘔吐者宜二陳湯或橘皮湯
　加炮薑
一三焦火閉煩熱壅滯胃口而為嘔吐者此必陽明火
　證也宜橘皮湯加黄連甚者再加石膏或用竹葉石
　膏湯但此證甚少勿以虚火作實火也
程氏曰凡痘瘡嘔吐之證須辨冷熱熱吐者宜六君子
　湯加薑汁炒芩連冷吐者宜六君子湯加丁香藿香
　白豆蔲
一痘瘡嘔吐不已聲濁而長或乾噦者最是瘡家惡候
　　　泄㵼(四三/)
痘瘡首尾皆忌泄㵼而後為尤甚惟初熱時有隨㵼而
　隨止者為吉若自見㸃之後以至收靨毒氣俱已在
　表俱要元氣内充大便堅實庶能托載收成苟畧泄
　㵼則中氣虚弱變患百出矣若初出之後而見泄㵼
　則必難起難灌既起之後而見泄㵼一㵼則漿停㵼
　止則漿滿既灌之後而見泄㵼則倒陷倒靨内潰内
　敗等證無所不至此實性命所闗最可畏也今多見
　妄藥誤治敗人脾氣以致莫救者猶云欲去其毒㵼
　㵼無害欺耶昧耶庸莫甚矣
凡治痘疹泄㵼只在辨其寒熱熱者必濕滯之有餘寒
　者必元陽之不足但十㵼九虚而實熱者極少故凡
　見泄㵼嘔吐腹痛而别無實熱等證者無論痘前痘
　後俱速宜温救脾腎此大要也當詳察之若失其真
　誤治則死
一虛寒泄㵼凡證無大熱口不喜冷脉不洪數腹無熱
　脹胸無煩躁飲食减少而忽然自利者則悉屬虛寒
　切不可妄用寒凉之劑再傷脾土必致不救宜温胃
　飲養中煎五君子煎或理中湯四君子湯之類隨宜
　用之○若腹有㣲滯㣲脹而為泄㵼者宜六味異功
　煎或五味異功散加砂仁○若泄㵼兼嘔兼痛而氣
　有不順者宜養中煎加丁香木香或四君子湯合二
　仙散○若泄㵼而山根唇口㣲見青色或口鼻㣲寒
　手足不熱指尖㣲冷㵼色淡黄或兼青白睡或露睛
　此皆脾腎虛寒之證非速救命門終不見效宜胃闗
　煎理隂煎主之或陳氏十二味異功散亦可○若泄
　㵼勢甚用温脾之藥不效者則必用胃闗煎或理隂
　煎之類主之○若久㵼滑脱不能止者宜胃闗煎温
　胃飲或陳氏十二味異功散送五徳丸或肉豆蔲丸
　○若胃本不虛但以寒濕傷脾或飲水而為泄㵼者
　宜佐闗煎抑扶煎或益黄散加猪苓澤㵼或五苓散
　俱佳
一蓄熱泄㵼本不多見用間亦有之然必有熱證可據
　方可用清利之藥如脉見洪數身有大熱口有大渇
　喜冷惡熱煩躁多汗或中滿氣粗或痘色掀腫紅紫
　或口鼻熱赤小便澁痛之類皆熱證也且熱㵼者必
　暴而甚寒㵼者必徐而緩皆可辨之然治熱之法當
　察火之㣲甚勿使藥過於病恐致傷脾則必反為害
　○凡濕熱内蓄小水不利㣲熱不甚而為泄㵼者宜
　五苓散四苓散或小分清飲之類加木通主之○若
　濕熱稍甚清濁不分而泄㵼者宜四苓散加薑炒黄
　連或合黄芩湯治之○若食多脉盛氣壯而泄㵼者
　當從熱治宜黄芩湯加黄連○若熱在下焦小水赤
　澁而泄㵼者宜大分清飲或合益元散○若濕熱在
　脾泄㵼内熱而兼腹痛者宜香連丸○若頰赤身熱
　頭痛咽疼口瘡煩躁而泄㵼者陽明火證也宜㵼黄
　散○若濕熱在脾㵼而兼嘔者黄芩湯加半夏生薑
　或御藥大半夏湯加黄芩○若内熱泄㵼而兼氣虛
　者四君子湯加芍藥黄連木香
一發渇乃泄㵼之常候蓋水泄於下則津涸於上故凡
　患泄㵼者必多口乾口渇但乾與渇不同渇者欲飲
　亁者不欲飲渇屬陽而亁屬隂此其辨也然有渇欲
　飲水者此火證也有渇欲飲湯者此非火也有雖欲
　飲水而不能多者有口雖欲凉而胸腹畏寒者此皆
　非火證也然則病渇者尚有隂陽之辨而矧夫但乾
　而不渇者此實以水虧而然若作火治鮮不為害故
　凡有久㵼津亡而作渇者當審其非熱而不可不壯
　其水也
程氏曰泄㵼須分寒熱寒者○便清宜理中湯或參苓
　白术散然白术茯苓非泄㵼發泡者不宜用以其滲
　利故也○按此説可見治痘者即滲利亦忌顧可妄
　為消伐以殘其氣血津液乎
陳氏曰凡㵼頻津耗則血氣不榮瘡雖起發亦難收靨
　如身温腹脹氣促咬牙煩燥譫妄者皆難治縁榖食
　去多津液枯竭故多死也速宜與十一味木香散或
　十二味異功散
萬氏曰瘡未出而利者邪併於内裏實也宜從清毒瘡
　已出而利者邪達於表裏虛也宜治其虛凡痘瘡所
　忌惟内虛泄㵼若温之固之而不愈者此不治之證
　　　寒戰咬牙(四四/)
寒戰者陽中之氣虚也陽氣虛則隂乗之陽不勝隂故
　寒憟而戰也咬牙者隂中之氣虚也隂氣虚者腎元
　憊骨氣消索故切齒而鳴也總之虚在氣分則無非
　隂盛陽虚之病耳非大加温補不可也
心鑑云七日前見寒戰者表虚也咬牙者内虚也七日
　後見寒戰者氣虚極也咬牙者血虚極也氣虛者保
　元湯倍加肉桂以温陽分血虚者保元湯加芎歸以
　益隂分○余常用六氣煎或六物煎加桂附治之無
　不應手而止其有獨寒戰獨咬牙者亦一體治之或
　合二仙散用之亦妙
一有寒邪在表身體大熱脉𦂳數無汗邪正相争而為
　戰慄者此即似瘧之類但散其邪而戰自止宜柴葛
　桂枝湯之類主之
一痘瘡灰白潰爛泄㵼而寒戰咬牙者此純隂無陽之
　證宜九味異功煎或陳氏十二味異功散亦可
一痘色乾紫黒陷大小便不通煩躁大渇而寒戰咬牙
　者此純陽無隂火極似水之證也宜雙解散
一養漿結靨之時有紅紫掀腫大小便秘煩渇喜水者
　乃表裏俱熱之證以瘡痛而振摇忍痛而咬牙也此
　非寒戰咬牙之屬如熱甚而便秘者宜四順清凉飲
　加連翹木通金銀花之類主之
一筋惕肉瞤似戰者以經絡血氣為瘡所耗不能榮養
　肌肉主持筋脉故惕惕然肌肉自跳瞤瞤然肌肉自
　動本非寒戰之證也宜十全大補湯之類主之
陳氏曰咬牙者齒稿也乃血氣不榮不可妄作熱治
一寒戰咬牙而氣喘譫妄悶亂足冷者非倒陷即倒靨
　也不治
　　　煩躁(四五/)
煩者擾擾而煩躁者煩劇而躁合言之則煩躁皆熱也
　分言之則煩在陽分躁在隂分煩淺而躁深也難知
　集曰火入於肺煩也火入於腎躁也痘疹煩躁大非
　所宜若吐利厥逆腹脹喘促譫妄狂亂昏不知人而
　煩躁者謂之悶亂乃不治之證
一痘瘡以安静為貴若忽然煩躁多哭切須詳審其故
　如别無逆證而忽然若此是必瘡有痛而然待膿成
　則痛止而煩亦止矣不必治之其或飲食寒熱偶有
　所因而致然者但當隨證調理之則無不即安者
一痘瘡煩躁兼喘者火毒在肺也宜人參白虎湯加梔
　子仁
一煩躁多驚者火在心經也宜導赤散加梔子麥門冬
　或七味安神丸
一痘毒未透熱伏於内而煩躁者宜六味消毒飲或兼
　萬氏奪命丹
一熱甚於内而煩渇熱躁者宜導赤散或𤣥參地黄湯
　加木通麥門冬或萬氏牛黄清心丸或四味消毒飲
一邪毒未解熱甚於表而煩躁者宜柴胡麥門冬散或
　羌活湯
一痘瘡紅紫乾躁壯熱口渇譫妄者退火丹或萬氏牛
　黄清心丸或用良方犀角地黄湯
一隂虚假熱自利煩躁者肝腎水虧也輕則五隂煎甚
　則九味異功煎或陳氏十二味異功散
一吐利不食而煩躁者脾氣虛也輕則保元湯温胃飲
　甚則九味異功煎或陳氏十二味異功散
一瘡宻膿成營血虧耗心煩不得眠者宜三隂煎加麥
　門冬如有㣲火者宜酸棗仁湯
一晝則煩躁夜則安静此陽邪盛於陽分也宜人參白
　虎湯或加梔子如晝則安静夜則煩躁者此隂中之
　陽虚也宜三隂煎如有火邪亦可加梔子仁
一大便乾結不通而煩躁腹脹者四順清凉飲當歸丸
　甚則承氣湯若大便秘結痘瘡陷伏而煩躁者百祥
　丸或承氣湯
　　　喘急(四六/)
喘有氣促不同喘者氣粗而壅壅而急喘為肺邪有餘
　也促者氣促而短上下不相接續促為肺腎不足也
　此二者一實一虛反如氷炭若或誤治無不死也當
　詳辨之
一寒邪在肺作喘者此外感之證必欬嗽多痰或鼻塞
　或身有㣲熱或胸滿不清治當疎散肺邪宜六安煎
　或二陳湯加蘇葉主之若寒邪外閉之甚者仍宜加
　麻黄北細辛之類○若兼氣血不足而風寒在肺作
　喘者惟金水六君煎為最
一痰因火動而為喘急者當以清痰降火為主若痰涎
　上壅者先治其痰宜抱龍丸清膈煎之類主之○若
　火上刑肺肺熱葉舉大熱大喘者宜人參石膏湯○
　若㣲熱作渇肺燥液衰而喘者宜人參麥門冬散○
　若夏月熱甚火犯肺金而喘者仲景竹葉石膏湯或
　六味竹葉石膏湯○若火伏三焦肺胃大腸俱熱胸
　腹脹大便秘結而喘者前胡枳殻湯
一喘以氣虚者人多不能知之凡下㵼而上喘者必虚
　喘也凡小兒喘息覺在鼻尖而氣不長者必虚喘也
　此實氣促原非氣喘若見此證急須速補脾肺或救
　腎隂輕則參薑飲六氣煎甚則六味囘陽飲○若下
　為泄㵼而上為喘促者急用六味囘陽飲或九味異
　功煎不可疑也○若大便不㵼而或為多汗或為腹
　膨或見痰飲狂躁但以隂虚水虧氣短似喘而脉氣
　無神者急宜貞元飲加人參煨薑之類主之○若治
　喘促用清痰降火等劑而愈甚者此必虚證也速宜
　改用温補如前諸法猶有可救遲則恐無及矣
一痘疹發喘乃惡候也若利止喘定者生其有㵼利不
　止或加脹滿或為狂躁或痘毒入肺口張息肩目閉
　足冷而喘甚者皆不治之證
　　　聲音(四七/)
痘瘡最要聲音清亮若卒有失音凶兆也先哲云瘡已
　出而聲不變者形病也其病輕瘡未出而聲先變者
　氣病也其病甚瘡出而聲不出者形氣俱病也凡此
　失音之證大為痘瘡所忌然亦有吉有凶須當詳辨
　治之
一風寒外襲皮毛壅閉肺竅或致欬嗽而偶為失音者
　此惟外感之證宜解散之以加减參蘇飲或六安煎
　加薄荷桔梗主之或待風寒解散其聲自出此固無
　足慮也
一火邪上炎肺金受制氣道壅閉而聲不出者宜導赤
　散合甘桔湯加炒牛旁子主之或用甘桔清金散
一上焦陽虛而聲音低小不出者此心肺不足之病蓋
　心主血肺主氣痘瘡稠宻則血氣俱損故聲不能出
　宜六物煎加麥門冬或導赤通氣散主之
一下焦隂虚而聲不出者其病在肝腎蓋腎為聲音之
　根若證由肝腎而痘瘡稠宻則精血俱為耗竭水虧
　則肺涸故聲不能出速當滋隂益水以救其本宜大
　補元煎五福飲或十全大補湯之類酌宜用之
一凡啼哭無聲而但見淚出語言無聲而但見口動者
　此皆毒氣歸腎而内敗也或聲啞如破如梗者此咽
　喉潰爛也皆難治之證
一痘後餘毒失音其證有二○一以咽痛不能言者此
　毒氣不净也宜甘桔清金散加天花粉○一以腎氣
　虚不能上達而聲不出者宜治如前或用四物湯加
　麥門冬白茯苓
　　　驚搐(四八/)
驚者忽然驚惕而手足搐搦口眼歪斜每多忽作忽止
　其證多由風熱蓋心主火而惡熱肝主風而善動驚
　痘之火内生於心心移熱於肝風火相摶故發驚搐
　然未出之先發驚搐者多吉既出之後發驚搐者多
　凶何也蓋痘毒將散而豁谷開張竅理疎解因致牽
　引伸縮得疏散達之氣痘出而驚自止則其内毒無
　留於此可見故俗名驚痘最為吉也若既出之後則
　中之伏火亦宜散矣倘仍見驚搐則是外毒已出而
　内毒猶然未盡此其毒盛莫測乃可畏也故凡發驚
　搐者必隨發隨止者為吉不必治也若連發不已此
　毒伏於心肝二臟速宜隨證治之不得誤以為吉證
一治驚搐之法最當察其虚實酌其㣲甚如果有風熱
　實邪庶可解毒清火但得稍見清楚便當培養心脾
　以防虚敗之患若止見㣲邪則但當以調和氣血為
　主
一驚搐證多由風熱相摶故治宜平肝利小便蓋平肝
　則風去利小便則熱除風熱既平驚自愈矣若過用
　寒凉則氣斂而毒反䧟伏痘出不透多致不救
一心脾陽氣虚寒則神怯而易為驚搐六氣煎加棗仁
　硃砂
一心脾血虚而驚搐者七福飲養心湯
一肝胆氣虚多恐畏而驚搐者茯神湯
一心血虚睡中驚搐或兼㣲痰者秘㫖安神丸
一心虚火盛多熱躁而驚搐者寧神湯酸棗仁湯
一痘既出其色紅紫而煩渇驚搐者良方犀角地黄湯
　○若煩熱之甚而大便乾澁者多由陽明之火人參
　石膏湯加硃砂
一心火獨盛而煩熱驚搐者硃砂安神丸或七味安神
　丸
一心火盛小水不利而驚搐者導赤散加黄連硃砂或
　合硃砂益元散
一痰涎壅盛氣急胸滿而驚搐者抱龍丸清膈煎或梅
　花飲琥珀散此宜暫用以開痰涎但得痰氣稍清即
　當酌虚實以調理血氣
一肝膽實熱大便秘結而煩躁驚搐者㵼青丸或七味
　龍胆㵼肝湯
一血熱見血而驚搐者局方犀角地黄湯○熱甚者良
　方犀角地黄湯○若熱甚而大便結秘者拔萃犀角
　地黄湯
一風寒外感心脾陽虚而㣲熱不退或欬嗽惡寒而驚
　搐者惺惺散○若虚在隂分汗不能出身熱不退而
　驚搐者柴歸飲○若外有風邪内有熱邪表裏俱熱
　而驚搐者生犀散
一風寒外感身熱無汗但有表邪别無虚證而驚搐者
　敗毒散或蘇葛湯寒邪閉甚者紅綿散然此皆表散
　之劑若兼虚邪不得單用此類
　　　昏睡(四九/)
凡痘瘡將出未出而猝然昏睡者其痘必重當察其脉
　證虛實預為治之若痘後喜睡此毒氣已解元氣將
　復故邪退而神安乃否極㤗來之象不須服藥妄治
　如見寂然氣虚但以調元湯保元湯六物煎之類察
　其寒熱漸以調之自然平復不可妄行消耗致傷其
　神反必害矣
　　　腰痛(五十/)
經曰腰者腎之腑又曰太陽所至為腰痛蓋足太陽之
　脉夾脊絡腎而痘瘡之毒多出於腎循足太陽膀胱
　散行諸經乃邪之由裏傳表也如初見熱而腰即痛
　或日以漸甚者此邪由膀胱直入於腎而毒有不能
　達也急宜解毒以泄少隂之邪以通太陽之經務令
　邪氣不得深入則痘雖稠宻亦可愈也若不速治則
　邪必日䧟而表裏俱甚營衛之脉不行臟腑之氣皆
　絶或為痒􁷫或為黒陷終莫能救矣
一凡痘毒自隂傳陽自裏傳外者為順自上傳下自外
　傳裏者為逆若毒由太陽傳入少隂則毒陷而不升
　伏於骨髓之中不能外達所以腰痛大凡瘡疹之毒
　歸腎則死故但見腰痛急宜治療若毒陷不起即宜
　發散解毒令其復出太陽而達乎陽道斯無害也宜
　人參敗毒散或五積散主之若腎氣虚陷不能傳送
　外達者必用理隂煎加細辛官桂杜仲獨活之類主
　之
一治發熱便見腰痛者以熱麻油按痛處揉之可止仍
　急服前藥之類如小水不利者宜五苓散如火毒内
　盛而小水不利者宜四苓散加梔子木通
　　　腹痛(五一/)
治腹痛證當以可按拒按及宜飽宜饑辨其虚實不得
　謂痛無補法而悉行消伐也又當因胍因證辨其寒
　熱不得妄用寒凉也大都寒滯者十居八九熱鬱者
　間或有之若虚不知補而寒因寒用則害莫甚矣
一初見發熱痘瘡未出别無寒滯食滯而腹滿腹痛者
　此必起發不透痘毒内攻而然宜解表疎裏以化毒
　湯加紫蘓厚朴之類主之或五積散加木香亦可○
　若大便不通腹脹而作痛者桂枝大黄湯酌宜用之
一寒氣犯胃或食生冷而嘔惡吐㵼腹無脹滿而但有
　疼痛者温胃飲理中湯加肉桂木香或小建中湯隨
　宜用之○若胃氣虚寒作痛而喜按者黄芪建中湯
一寒犯中焦氣滯作脹而腹痛或泄㵼者和胃飲或抑
　扶煎加丁香木香或陳氏十一味木香散
一脾腎虚寒下腹作痛㵼利不止者胃闗煎
一誤飲冷水凉茶寒濕留中小水不利而腹痛者五苓
　散或加木香或用小建中湯
一飲食停滯中滿作痛者大小和中飲或保和丸加木
　香砂仁若大便不通而痛甚者赤金豆或承氣湯利
　之
一發熱二三日後大便不通燥糞留滯而腹痛者當歸
　丸或用猪膽導法
一濕熱下利煩熱大渇小水熱澁而腹痛者大小分清
　飲或黄芩湯加木香青皮砂仁
一火毒内攻譫妄狂亂而煩熱腹痛者退火丹或硃砂
　元元散
　　　腹脹(五二/)
痘瘡腹脹之證其要有二一以脾胃受傷一以邪氣陷
　伏蓋痘瘡將發毒由内生其證無不發熱或見㣲渇
　此其常也當此之時只宜温平和解或兼托散無抑
　遏無窮追無殘及元氣惟貴輕揚善導但令毒透肌
　表則苖秀而實無不善矣設不知此而見熱即退熱
　見毒即攻毒則未有妄用寒凉而不傷胃氣者未有
　但知攻毒而不傷元氣者胃氣傷則運行無力而脾
　寒所以作脹元氣傷則托送無力而毒陷所以作脹
　雖作脹之由猶不止此然惟此最多而人多不能察
　也諸未盡者俱詳如左
一誤服凉藥或過食生冷而作脹者其人必不能食或
　大小便利或腹中雷鳴此皆脾胃中寒之證速宜温
　中以疎逐冷氣冷氣散則脹自消矣宜益黄散加薑
　製厚朴或人參胃愛散加乾薑○若胃寒兼虚瘡白
　神倦或氣促發厥者惟温胃飲及陳氏十一味木香
　散俱為要藥○若寒在脾腎下焦不化而作脹者非
　理隂煎不可
一中氣本虚或過用消伐以致元氣無力不能托送痘
　毒而陷伏作脹者宜十宣散或合二妙散或神香散
一痘毒陷伏於裏者必有熱證相雜如煩躁乾渇大小
　便秘而作脹者此只宜温平快氣兼托之劑當用紫
　草飲子
一寒邪外閉肌腠身熱無汗或氣喘鼻塞則痘毒不能
　外達而陷伏腹脹者宜五積散或加减參蘇飲
一飲食過傷偶為停滯而腹脹者此不過一時之滯食
　去則脹消宜大和中飲或合二妙散神香散
一腹脹而目閉口中如爛肉臭或大便泄㵼或利膿血
　者皆不治
　　　厥逆(五三/)
厥逆者四肢不温或甚至於冷也四肢為諸陽之本故
　常宜和煖若至厥逆則其陽虚可知如指尖㣲寒者
　亦陽氣衰也足心冷者乃隂邪勝也其有瘡頭焦黒
　煩渇悶頓大便熱結而厥逆者此陽毒内陷火極似
　水所謂熱深厥亦深也又有瘡本灰白大便不結而
　厥逆者此元氣虚憊陽衰而寒也凡痘疹之候頭常
　欲凉足常欲温若頭温足冷者多不治故厥逆為瘡
　家惡候
一痘疹十指㣲寒者即宜五君子煎六氣煎或六物煎
　加薑桂温之以防虛寒之變
一痘疹㵼利氣虚而逆者胃闗煎或陳氏十二味異功
　散
一痘瘡始出手足便冷或其人先有吐利致傷脾胃脾
　胃氣虚則為厥逆宜六氣煎六物煎加薑桂主之甚
　者人參附子理隂煎
一痘瘡起脹之時手足厥逆此陽氣欲絶之候必其自
　利或嘔吐脉見沈細㣲弱或浮大而虚速宜温補元
　陽輕則六氣煎加肉桂甚則六味囘陽飲或九味異
　功煎服藥後手足和煖者生厥不止者死
一熱毒内甚而厥者必有煩熱便秘脹滿脉滑等證宜
　四順清凉飲或承氣湯
一痘後厥逆者此其氣血已虚脾胃已困無怪其有厥
　也宜保元湯或六氣煎六物煎加附桂之類主之
　　　發渇(五四/)
痘疹發渇者裏熱也以火起於内銷爍真隂所以發渇
　又其津液外泄化為膿漿則營氣虛耗亦以致渇此
　痘瘡之常候也若㣲渇不甚不必治之惟大渇者乃
　由火盛然亦須察其虚實以為調理切不可因其作
　渇即以西瓜梨柿之類輕以與之恐脾肺受寒致生
　他患也外有乾渇論在泄㵼條中所當參閲
痘瘡氣血内耗㣲熱㣲渇而喜湯者宜七味白术散或
　五福飲加麥門冬五味子
一脾肺多熱渇而喜冷者宜人參麥門冬散或生脉散
一痘瘡多熱多躁口燥咽乾大渇引飲喜冷能食或大
　便乾結者此熱在肺胃二經宜人參白虎湯甚者再
　加黄連○若痘後熱渇者此餘火未清也其治亦然
一痘瘡自利不止腎隂虧損而作渇者病作少隂速宜
　陳氏十二味異功散或九味異功煎
一大便秘結腹滿煩熱内火不清而作渇者四順清凉
　飲
一痘瘡發熱時便見大渇唇焦舌燥此心火太炎腎水
　不升故血液枯耗也急宜解之以葛根解毒湯
程氏曰痘瘡初發之源乃壬癸水也水既流出其源必
　竭奚不作渇由此觀之可見治渇者必不可不滋腎
　水
薛氏曰凡渇欲飲水者當審其熱之虚實若屬虛熱雖
　欲水而不多飲當用七味白术散若係實熱索水喜
　飲者當以犀角磨水服其後亦無餘毒之患
　　　失血(五五/)
經曰陽絡傷則血外溢隂絡傷則血内溢血外溢則衂血
　血内溢則便血瘡疹之火由内而發毒不能達則燔
　灼經絡而迫血妄行血隨火動從上而出則為衂為
　吐從下而出則為便為溺隂陽俱傷則上下俱出凡
　痘疹失血若從鼻出者則有陽明外達之意尚可望
　生若從他處則總屬隂分而火毒内陷乃悉為危證
一痘疹發熱見血者多屬火證若衂血者宜𤣥參地黄
　湯或加茅根汁或加京墨汁同飲之衂止者生不止
　者不治○溺血者大分清飲或八正散○大便秘而
　見血者並宜四順清凉飲
一痘瘡已出未出之間凡諸血證俱宜用犀角地黄湯
　三方酌宜治之最佳血止後可進調元湯加木通
一痘瘡十日之後忽膿血大作大便陡出者此為胃爛
　不治
　　　發疱(五六/)
痘瘡發疱亦與黒陷相類雖一以外出一以外入形有
　不同而邪氣留結毒則一也或發水疱或發血疱或
　赤或紫或黒但見此證十無一生然亦有似疱而實
　非者不可不辨或其人身上原有破傷或瘡癤未痊
　或雖痊而瘢痕尚嫩一旦痘出則瘡瘢四圍痘必叢
　集此物從其類之理也因瘡作疱則其腐敗皮肉氣
　色本異宜與完膚有别不得即認為紫黒疱也至若
　治疱之法先以針刺破吮去惡血後用胭脂汁塗法
　又用百花膏敷之○此瘡極易作痒起發之後宜常
　用茵陳薫法薫之勿令􁗒傷若不慎之則反覆灌爛
　淹延不愈變為疳蝕壊瘡以致不治者多矣
　　　潰爛(五七/)
痘瘡膿熟或㣲有潰爛者亦常候也惟於未成膿之先
　即有潰者此名癍爛有當靨不靨而身多破爛不收
　者此名潰爛良由未出之先當發散而不發散則熱
　毒内臟必潰爛而兼喘促悶亂或不當發散而誤發
　散則表虚毒濫亦致遍身潰爛此皆不善表之故也
　又有陽毒内熾火盛脈實便結喜冷而失於清利以
　致陽明蓄熱肌肉潰爛者此不善解毒之故也故治
　此之法表熱者仍宜清理火邪表虚者即宜補養營
　衛且脾主肌肉尤宜調脾進食務令大便得所以生
　肌解毒但解毒不至於過冷調養不至於太熱必得
　中和方為良法
一表虚不收者必其衛氣不足别無熱證宜十全大補
　湯之類或去肉桂加防風荆芥穗多服自愈
一火盛胃熱潰爛者宜大連翹飲之類若大便秘者以
　猪膽導之
一痘瘡或發表太過或清解過當以致表裏俱虚陽氣
　不守則内為泄㵼外為潰爛急當救裏宜陳氏十二
　味異功散或九味異功煎
一潰爛膿水淋漓者以敗草散或蕎麥散襯之若斑爛
　作膿痛甚者以天水散和百花膏敷之
一痘瘡衣以厚綿圍以厚被或向火偎抱或任其飲酒
　未七日而靨日期未足其收太急以致自面至腰潰
　爛平􁷫不作痂者蓋此非正靨乃倒靨也急宜解去
　衣被勿近火勿飲酒因立一方用黄茋白芷以排膿
　防風蟬退以疎表青皮桔梗以和中牛旁子甘草以
　解毒服後潰瘡復脹則中外毒氣俱得無留而漸可
　收矣
　　　多汗(五八/)
痘疹自汗者以隂中之火自裏及表達於衛氣故皮膚
　為之緩腠理為之疎津液流行故多自汗但得痘疹
　身常潮潤實為美證此乃隂陽氣和血脉通暢蓋熱
　隨汗减毒隨汗散邪不能留則易出易解雖見熱甚
　而汗出之後身必清凉此即毒之消散也不必治之
　然只宜㣲汗不宜大汗若汗出過多則陽氣泄而衛
　氣弱恐致難救難靨或為痒􁷫寒戰之患此則速宜
　固表以斂其汗也又有汗出不止其熱反甚者此邪
　熱在表隂為陽擾之患速宜清火解毒陽邪退而汗
　自斂也若汗出如油或髪潤如洗而喘不休者此肺
　脱之證不可治
一别無邪熱但以衛氣虛肌表不固而多汗者調元湯
　倍加黄茋或白术散
一脾虚於中衛虛於外肌肉無主别無他證而汗不斂
　者人參建中湯
一心氣虚神怯多驚而汗不固者團參散
一或吐或㵼氣脱於中陽脱於外而汗出不收㣲者五
　福飲加炮薑棗仁甚至手足厥冷或嘔惡不止而汗
　不收者速宜人參理隂煎或六味囘陽飲遲則恐致
　不救
一隂中火盛或身有大熱而汗多不收者當歸六黄湯
一睡中汗出不收者以陽入隂中而隂不能静也當歸
　六黄湯
一陽明熱盛火邪燔灼肌肉或身熱煩渇或二便熱澁
　而汗不收者人參白虎湯或加黄連
一收靨痂脱之後自汗不止者此邪去而氣虚也宜十
　全大補湯或調止汗散或外以滑石粉撲之
　　　夾疹(五九/)
痘瘡止宜單出若與疹並出者謂之夾疹蓋痘疹之發
　皆有時氣而二者並見其毒必甚心鑑曰夾疹者即
　痘之兩感證也大為不順之候若痘本稀少而夾疹
　者名為麻夾痘其證則輕若痘本稠宻而更加以疹
　彼此相混些碎莫辨其證則凶急宜以辛凉之劑解
　散為先而托裏次之但得疹毒漸消痘見壘落者乃
　為可治若痘疹相雜毒不少减者必危無疑
一治夾疹之法先當察痘之稀宻疹之㣲甚若疹輕熱
　㣲者但當以痘為主痘獲吉而疹無慮也若疹多熱
　甚者即當急解疹毒務令疹散而後痘可保也
一痘瘡初出内有細宻如蠶子者即夾疹證也若痘稀
　疹多者宜但解疹毒為主○如表邪不解外熱甚内
　火不甚而夾疹者宜疎邪飲升麻葛根湯荆防敗毒
　散或十味羌活散○如表裏俱熱毒盛而夾疹者柴
　葛煎解毒防風湯或十三味羌活散○如内熱毒盛
　而夾疹者六味消毒飲或合黄連解毒湯○如陽明
　火盛多熱多渇或煩躁而夾疹者白虎湯化癍湯或
　葛根麥門冬散○以上諸治如法而疹散痘出者可
　治然後隨證調理之若疹不散毒不解者難治
一痘疹俱多者毒必大盛雖治得其法疹毒已解亦必
　氣血重傷終難為力凡遇此者惟當以保養脾胃調
　和氣血為主庶克有劑
一收靨後復出疹者此餘毒解散之兆不必治之
　　　夾癍(六十/)
痘疹夾癍與夾疹不同蓋疹則細碎有形癍則成片無
　形也凡痘瘡初出有片片紅腫如綿紋者有紅暈與
　地皮相平而全無興起之意者是皆夾㿀證也㿀以
　熱毒鬱於血分而浮於肌肉之間乃足陽明胃經所
　主或以寒邪䧟入陽明鬱而成熱者亦致發㿀俱宜
　凉血解毒但使㿀退而痘見者吉否則皮膚㿀爛瘡
　易搔痒而皮嫩易破也又有赤㿀成塊其肉浮腫結
　硬者乃名丹瘤其毒尤甚瘡未成就此必先潰不可
　治也
一治斑之法大抵㿀在起發之前者多用表散在灌膿
　之後者多用解利如遍身通紅者其治亦同
一痘出夾㿀輕者只以升麻葛根湯加石膏𤣥參甚者
　宜人參白虎湯合六味消毒飲
一風寒外感表邪不解而夾㿀者宜荆防敗毒散或加
　石膏𤣥參
一㿀色紫赤而大便秘結者宜四順清凉飲利之㿀既
　已退即宜用四君子之類以固其脾庶可免其内䧟
程氏曰凡治夾㿀急宜凉血解毒以羌活散加酒炒芍
　藥紫草紅花蟬退木通官桂糯米連進數服㿀退後
　以保元湯加木香豆蔲煎服以解紫草之寒防其泄
　㵼○如痘中夾疹治亦同此如稍遲則恐變成黒㿀
　為難治矣
一痘瘡結痂之後而見㿀者此餘毒煎熬血分必致潰
　爛宜黄連解毒湯加當歸芍藥黄芩石膏甚則大連
　翹飲○若熱毒薰蒸於内大便膿血臭穢而見㿀者
　此胃爛之證不可治
一發㿀潰爛者以救苦㓕瘢散敷之
　　　晝夜啼哭(六一/)
凡小兒出痘而晝夜啼哭者當辨其虛實表裏而治之
　其有内未得出或外未得散而啼哭者此毒氣不解
　之使然也有陽邪火盛紅赤掀突而啼哭者此痘盤
　疼痛之使然也有心腎本虚邪熱乗隂而啼哭者此
　或以神志不攝或以煩熱不寧之使然也有飲食不
　節或偶停滯而啼哭者此胃氣不和腹痛腹脹之使
　然也知此之由而辨得其真則内未出者表之托之
　外未散者解之化之火之盛者清其熱神之虛者養
　其隂若痘毒本㣲而無故啼哭者多由飲食内傷或
　二便秘結此或去其停滯或通其壅閉務令表裏和
　暢營衛通行則神魂安㤗而痘無不善矣或謂啼哭
　非痰即熱而不究其本則失之逺矣
　　　大小便閉(六二/)
凡痘疹小便欲其清而長大便欲其潤而實則邪氣不
　伏正氣不病若小便利者大便必實雖二三日不更
　衣者無碍也若小便少則病必進小便秘則病必甚
　以火盛故也但初熱時大便不宜太實若二三日不
　行宜㣲潤之不然恐腸胃不通則營衛不行而瘡出
　轉宻惟起發之後大便却宜堅實若太實而四五日
　不行恐熱盛難靨亦宜㣲利之
一痘疹小水不利而熱㣲者宜導赤散熱甚而小水不
　利者宜八正散
一痘疹發熱時大便秘結不行而内外俱熱有不得不
　通以疏其毒者輕則柴胡飲子甚則三黄丸再甚則
　承氣湯
一自起發後以至收靨凡大便不行而火不盛或虛弱
　不可通利者只宜用猪膽導法或以醬𤓰一條如指
　許導之即出切不可輕用利藥
一大小便俱不通而内熱甚者八正散或通闗散酌宜
　用之
一熱毒内盛而痘瘡乾黒倒陷煩結便結者百祥丸或
　承氣湯然宜慎用毋輕易也
一痘後餘熱不盡内陷膀胱而小水不利者導赤散或
　五苓散大便不通者四順清凉飲
陳氏曰凡痘瘡四五日不大便用嫩猪脂一塊以白水
　煮熟切如豆粒與食之今臟腑滋潤亦使瘡痂易落
　切不可妄投宣泄之藥以致元氣内虛多傷兒也
薛氏曰前證若因熱毒内藴宜用射干鼠粘子湯解之
　或發熱作渇或口舌生瘡咽喉作痛並宜用之
　　　目證(六三/)
目雖肝之竅而實五臟六腑之精氣皆上注於目故其
　赤脉屬心瞳子屬腎白珠屬肺黒珠屬肝褁約屬脾
　又太陽為上網陽明為下網少陽循外眥太陽以内
　眥此其部分各有所主故可因證以察其本也然痘
　瘡之病目而為瘴為翳者多由火炎於内而熱以生
　風風熱散於諸經因多紅赤腫痛之患故治此者亦
　當察其所屬而因證以調之也
　戴眼證凡痘瘡灌膿之後或大汗大㵼之後多有目
　睛上吊或露白者謂之戴眼此精氣為膿血汗液所
　耗乃太陽少隂真隂虧竭大虚之證蓋大陽為上網
　血枯則筋急所以上吊也速宜大補氣血以六物煎
　六氣煎或十全大補湯之類主之其有以此為風熱
　而散之解之者是皆速其死也○若七日以前見此
　者多不治或無魂失志不省人事者亦不治
一痘瘡目赤腫痛翳瘴等證無不謂之風熱故古方亦
　多用清火散風等劑夫痘瘡之火由中生目為肝竅
　肝主風木而病在目故云風熱實以風生於火由内
　熱也所以凡治目赤目痛者不必治風但治其火火
　去則風自息矣何也蓋内生之風與外感之風不同
　外感之風升之散之則解散而去内生之風而再加
　升散則火愈熾而熱愈髙矣常見治目多難救而寒
　凉反以傷脾者正以升降相雜而用藥有不精耳經
　云髙者抑之果何謂乎今如古方之治火眼凡用洗
　肝散及洗肝明目散芍藥清肝散之類總不如良方
　龍膽㵼肝湯而良方㵼肝湯又不如加味龍膽㵼肝
　湯之為得宜也
一痘瘡眼中流淚赤痛或多眼眵此肝火之盛也宜清
　解之以加味龍膽㵼肝湯或抽薪飲加木賊蟬退之
　類主之若大便結閉不通者亦可少加大黄
一痘瘡入眼腫痛或痘後生翳膜者宜蒺藜散蟬菊散
　或通神散外以秦皮散洗之
一痘瘡目病熱少風多而昏暗澁痛眵淚羞明翳瘴者
　宜宻䝉花散亦以秦皮散洗之
一痘後眼閉淚出不敢見明者此内火不清而陽光爍
　之故畏明也宜洗肝明目散
一痘後眼皮風毒赤爛或痛或痒燥澁羞明多眵淚者
　秦皮散洗之
一痘瘡靨後精血俱耗而眼澁羞明光短倦開或生翳
　瘴者宜四物湯甚者六物煎加木賊蟬退白蒺藜
一痘癍入眼在白珠上者不必治久當自去惟在黒珠
　上宜治之當清肝火
一凡病目熱者最宜忌酒及椒薑牛羊雞鵝鴨一應熱
　物并雞鵝鴨蛋皆不可用以防連綿不愈之患
一痘瘡熱毒傷目凡必用之藥如生地芍藥麥門冬山
　梔𤣥參草决明連翹黄芩黄連肝熱者龍膽草陽明
　實熱者石膏石斛腎火盛者黄栢知母三隂俱熱者
　地骨皮火浮不降者木通澤㵼翳瘴不去者木賊草
　蟬退白蒺藜氣虚者人參黄茋血虛者當歸熟地但
　火炎於上者不宜升隂虛於下者不宜泄是皆治眼
　之大法
一痘瘡䕶眼法宜錢氏黄栢膏為佳從耳前眼皮上下
　顴面間日塗三四次可以䕶眼稀痘
一用㸃藥者凡目中生痘或食發物或熱毒太盛上蒸
　目竅以致熱痛或生翳瘴切不可妄用一切㸃藥蓋
　其非毒即冷必致寒熱相激反以為害惟余之金露
　散乃為相宜可間用之以解熱痛之急
徐氏曰痘之毒氣自裏達表故有目病治宜活血解毒
　而已活血不至熱解毒不至寒但得血活毒散則目
　疾自愈
　　　痘癰痘毒(六四/)又痘母見前怪痘形證
痘發癰毒者亦名痘母經曰痘前發母者凶痘後發母
　者半吉半凶大都毒發不透必發癰疽故藴結於經
　絡之間然其壅結也猶無足慮而惟其不能消散及
　治之不得其法則乃為可慮然散之之法當有要領
　其在虚實之辨而已如痘癰之有大毒者不得不為
　解毒有大熱者不得不為清火俟火毒畧清便當調
　理脾氣其有外雖見熱而内本不足者則當專用托
　法務令元氣完固飲食不减則毒無不化何害之有
　若不察根本强弱而但知攻毒清火則無不傷脾多
　致飲食日减營氣日削膿血不化毒日以䧟而痘變
　百出矣所以痘瘡始末皆當以脾氣為主苟不知此
　則未有中氣虚敗而痘能保全者
一痘癰初起壅盛疼痛元氣無損飲食如常者宜先用
　連翹歸尾煎或仙方活命飲以解其毒俟毒氣稍平
　即當用四君歸芪之類以補托元氣
一凡用托裏之劑如癰毒内無大熱亦無便閉煩渇等
　證或素非强盛之質或以隂毒深陷形不掀突不紅
　腫不化膿痛有不甚者此其毒皆在内俱速宜用托
　裏之藥以六氣煎加金銀花甘草節防風荆芥白芷
　川山甲牛旁子之類如陽氣不足者仍可加肉桂附
　子用酒水各半煎服或全用酒煎亦可或托裏消毒
　散俱可酌用
一凡内熱晡熱而飲食少思者多屬脾胃不足血氣虚
　弱宜六氣煎或温胃飲加金銀花白芷○若癰毒色
　白而作痒者氣虚也治同上○若根赤而作痒者血
　虛血熱也宜四物湯加丹皮白芷○若腫而不潰者
　血氣虚也托裏消毒散或加肉桂○若潰而不收者
　脾氣虚也宜六氣煎或六物煎加肉桂
一凡飲食如常而内外俱熱癰毒腫痛或煩渇或大小
　便俱熱澁者宜大連翹飲或仙方活命飲可間用之
　○若飲食如常内熱作痛或兼口舌生瘡者宜間用
　射干鼠粘子湯
一痘毒發癰有結硬實熱難解者宜排毒散
一痘後發癰癤者乃痘中未盡之毒留於經絡肢節而
　為癰腫也或解毒或清火各有所宜凡欲表裏兼解
　者宜柴胡麥門冬散欲潤腸解毒者宜消毒散及四
　順清凉飲欲凉血解毒者宜犀角地黄湯欲清火利
　便解毒者宜大連翹飲
　　　疳蝕瘡(六五/)
陳氏曰凡痘瘡已靨未愈之間五臟未實肌肉尚虛血
　氣未復被風邪所搏則津液澁滯遂成疳蝕宜用雄
　黄散綿蠒散等藥治之久而不愈則多致不起
薛氏曰前方乃解毒殺蟲之劑若毒發於外元氣未傷
　者用之多效若元氣傷損邪火上炎者用大蕪荑湯
　六味丸○若赤痛者用小柴胡湯加生地黄○若肝
　脾疳證必用四味肥兒丸及人參白术散更佐以九
　味蘆薈丸
萬氏曰凡痘後疳蝕瘡至毒壅肌肉内透筋骨外連皮
　膚時痛出血日久不痊者此毒在脾經甚為惡候乃
　不足之證也内服十全大補湯外用綿蠒散貼之○
　疳蝕出血者難治
　　　痘藥正品(六六/)
人參　益元氣生精血復元神補五臟凡痘瘡表散起
　脹灌漿收靨始終皆賴之
黄茋　固腠理補元氣内托陷下皆用之
當歸　生血養血活血止血痘瘡賴以調血凡虚者能
　補滯者能行欲其升散當佐以川芎欲其斂附當佐
　以芍藥
熟地黄　痘疹之病形質之病也形質之本在精血熟
　地以至静之性以至甘至厚之味實精血形質中第
　一品純厚之藥凡痘瘡起發灌漿收斂之用以參茋
　配之其功乃倍且其得升紫則能發散得桂附則能
　囘陽得參茋則入氣分得歸芍則入血分今見痘家
　傷寒家多不用此豈亦古人之未之及耶抑不知四
　物湯為可物耶
生地黄　凉血行血養血治痘瘡血熱血燥凡吐血衂
　血痘瘡紅紫及解毒藥中皆宜用之
芍藥　可升可降能清能斂治痘瘡血散不歸賴以收
　之使附氣分能㵼肝脾之火故止腹之熱痛亦能止
　汗
川芎　能升能散能引清氣上行頭角以起頭面之痘
　能佐參茋以行陽分而解肌表之邪此可為引導通
　行之使但性多辛散凡火在上而氣虚者當避之
白术　健脾利水燥濕温中能補氣故能發痘能固脾
　故能止㵼
甘草　味甘平得土氣之正故能補中和中而兼達四
　臟佐理隂陽惟其甘和而潤故能解剛暴之毒㵼枯
　涸之火
麥門冬　生津止渇清肺滋隂除煩熱解燥毒痘疹隂
　虚而多火者宜之
糯米　善滋脾胃益中氣助血生漿能制痘毒不能内
　攻
扁豆　健脾和中養胃止嘔
柴胡　發散熱邪㵼肝膽之火解肌開表退往來寒熱
升麻　升陽氣達肌表散風寒善走陽明
防風　散風熱解表邪舉陷氣佐黄茋能托裏袪毒
亁葛　解肌清熱凉散表邪故能止渇
荆芥穗　解風熱消瘡毒利肌表退腫清咽亦散頭目
　之風邪
白芷　散風邪逐寒濕止頭疼除搔痒化癰毒善走陽
　明故能起頭面之痘亦托肌肉之膿
麻黄　隂寒沈滯之邪非此不能散亦痘家之要藥而
　人多畏之由不能察也
薄荷　散風熱清頭目能利咽喉亦解熱毒
羌活　散肌表之毒風利筋骨走經絡故能止周身之
　痛
官桂　味甘辛能養營解表性温熱能煖血行經凡痘
　瘡營衛不充而見寒滯者必用此以導達血氣且善
　行參茋熟地之功
附子　脾腎虚寒元陽大虧凡泄㵼嘔吐不能止寒戰
　厥逆不能除者非此不可以益火之源
生薑　辟惡氣散寒氣温中氣開脾胃止嘔吐之要藥
　若欲理中寒止腹痛則炮乾薑尤勝
陳皮　和脾胃達隂陽開痰行氣和胃消脹可降可升
山查　消食快胃解利宿滯開導六腑無辛香之耗故
　可為參术之導引
木香　調諸氣和胃行滯止㵼除胸腹痛亦能温中若
　氣虛煩熱者不宜輕用
丁香　煖胃逐寒順氣止嘔且除腹痛寒滯者不可少
　也
肉豆䓻　固腸温中行滯止㵼中寒滑泄者最宜之
茯苓　利水益脾去濕熱故能止㵼除煩以通津液
澤㵼　利水下行能去濕熱以消腫亦導諸藥以降火
木通　大利小水善泄心與小腸之火能使痘瘡濕熱
　之毒從小便而出凡内熱毒盛者宜之若熱退中虚
　者不可㮣用
桔梗　性咮輕浮能載藥上升清火解毒故治喉痺
鼠粘子　性味清凉能潤肺散氣利咽退腫欲解痘疹
　熱毒此不可缺
紫草　味苦性寒能凉血活血制熱邪解痘毒滑利大
　便○程氏曰大抵凡下紫草必下糯米五十粒以制
　其冷性庶不損胃氣而致泄㵼惟大熱便秘者不必
　糯米也
蟬退　散風清熱疎邪氣故能解痘瘡之毒風
殭蠶　散風消痰解毒尤利咽喉
川山甲　性閲而利善通經脉直達病所凡痘有毒盛
　而鬱遏不能出者宜此達之然必藉血氣諸藥為之
　主而以此為佐引則可
犀角　解心火及肝脾之火凡痘中血熱吐衂及焦黒
　驚搐煩躁不寧等證皆可用之以解熱毒
蜂蜜　益脾生津潤燥可結痂亦可落痂
硃砂　鎮心氣除熱毒墜痰涎安驚悸定神魂凡心經
　痘毒及痰火上壅有餘之證皆宜用之
琥珀　安神定志利水鎮驚
𤣥參　能解血中之熱清遊火滋肝肺除痘疹之熱毒
黄連　解諸熱毒㵼心肝大腸之火
滑石　甘凉下降利水道清解六陽之煩熱
石膏　清肅大寒善降陽明之火凡屬陽明實熱而為
　頭痛且腫口瘡咽痛身熱煩渇狂躁便結者非此不
　能解
連翹　清三焦浮游之火解痘疹癰痬之毒
梔子　利小水降脾肺膀胱之火使從小便中出
龍膽草　性寒而降大清肝腎之火上退眼目之赤痛
　下清足膝之熱腫
黄芩　性味輕浮能清肺金大腸之火
大黄　通壅滯逐瘀血退熱攻堅非有大實證則不可
　輕用
　　　痘家藥忌(六七/)
人參黄茋皆補氣助陽之劑凡痘色白陷者宜用之若
　紅紫壯實者用之則血愈熱而毒愈熾紅紫者轉為
　枯黒反甚矣
白术能燥濕專補氣分亦能閉氣多用則潤氣不行痘
　難成漿助陽生火亦難收斂
茯苓猪苓澤㵼滲泄燥濕能令水氣下行多服則津液
　耗散凡隂虚於下而精血不足者當避之
川芎　升氣散凡氣虛者不宜多用火浮於上而頭痛
　浮腫者忌之
生地性寒腸胃虚寒者慎之
升麻提氣上衝凡下虚上實氣壅煩躁者忌之
柴胡清散而潤利汗多者不宜用脾泄者不宜多用
紫草性寒利竅多服成泄㵼脾氣虚者忌之
鼠粘子通肌滑竅多服恐内損中氣外致表虚
蟬退能開肌竅多服恐泄元氣以致表虚
麻黄開竅大泄肌表妄用恐表虚氣脱
亁葛性凉解肌多用恐致表虚
枳殻下氣寛腸多用則損中氣
山查散血解結多則傷血陷氣
砂仁散氣動氣氣虚者不宜用
烏梅酸斂宜散宜行者不宜用
川山甲鋭性有餘補性不足若任用攻毒而不以王道
　為之帥則無異追窮冦而出孤注能善其終者鮮矣
人牙性烈發表太過若妄用之則内動中氣外增潰爛
訶子龍骨枯礬皆能阻塞肌竅欲通利者宜避之
大黄耗削力雄血氣中虛者不可輕用
黄連大苦大寒原非厚膓之物泄㵼無火者大忌之
山梔黄芩黄栢石膏龍膽草滑石連翹前胡天花粉之
　類皆大寒之物非有實火熱毒者不得妄行濫用
附子亁薑肉桂吳茱萸之類性皆温熱凡煩熱紫黒便
　結毒盛者皆不可輕用
𤓰蔞仁開結陷氣滑腸凡虚痰虚火及中氣不足而為
　喘促脹滿大便不實者皆大忌之
桑蟲亦名桑蠶不知剙自何人用以發痘今俗醫以為
　竒品競相傳用余嘗遍考本草痘疹諸書皆所不載
　及審其性貭不過為隂寒濕毒之蟲耳惟其有毒所
　以亦能發痘惟其寒濕所以最能敗脾且發痘者不
　從血氣而從毒藥痘雖起而中則敗矣此與揠苗者
　何異矧以濕毒侵脾弱稚何堪故每見多服桑蟲者
　毒發則唇膚俱裂脾敗則泄㵼不止前之既覆後可
　鑒矣其奈矇矇者率猶長夜之不醒何蓋其但見痘
　之死總未知敗在蟲毒也余欲呼之用斯代柝而并
　咎夫作俑者之可恨
　　　痘瘡下論列方(六八/)
保元湯(痘一/)　　　　　　調元湯(痘二/)
十全大補湯(補二/十)　　　　調中湯(小/三)
五福飲(新補/六)　　　　　　五味異功散(補/四)
養中煎(新熱/四)　　　　　　七福飲(新補/七)
六味異功煎(新熱/七)　　　　温胃飲(新熱/五)
三隂煎(新補/十一)　　　　　　七味異功煎(新因/二二)
胃闗煎(新熱/九)　　　　　　五隂煎(新補/十三)
六味囘陽飲(新熱/二)　　　　佐闗煎(新熱/十)
理中湯(熱/一)　　　　　　　七味白术散(小/七)
六氣煎(新因/二一)　　　　　　理隂煎(新熱/三)
人參白术散(小/七)　　　　　六物煎(新因/二十)
四君子湯(補/一)　　　　　　參苓白术散(補五/五)
四物湯(補/入)　　　　　　　六君子湯(補/五)
金水六君煎(新和/一)　　　　六味丸(補一/二一)
五君子煎(新熱/六)　　　　　人參建中湯(補二/六)
貞元飲(新補/十九)　　　　　　小建中湯(補二/二)
黄茋建中湯(補二/七)　　　　生脉散(補五/七)
大補元煎(新補/一)　　　　　人參麥門冬散(痘二/三)
胃愛散(痘十/九)　　　　　　酸棗仁湯(補八/五)
硃砂安神丸(寒一/四二)　　　　團參散(小/十)
大和中飲(新和/七)　　　　　七味安神丸(小七/二)
參薑飲(新熱/八)　　　　　　小和中飲(新和/八)
秘㫖安神丸(小七/一)　　　　益黄散(和十/九)
大分清飲(新寒/五)　　　　　加减參蘇飲(痘三/四)
養心湯(小五/九)　　　　　　小分中飲(新和/十)
升麻葛根湯(痘二/六)　　　　寧神湯(小五/七)
小柴胡湯(散十/九)　　　　　柴葛桂枝湯(痘三/六)
茯神湯(小六/十)　　　　　　柴胡飲子(痘四/二)
柴胡麥門冬散(痘二/四)　　　止汗散(小十/一)
大連翹飲(寒七/八)　　　　　葛根麥門冬散(痘一/四一)
抑扶煎(新熱/十一)　　　　　　紫草飲子(痘六/七)
解毒防風湯(痘五/六)　　　　蘇葛湯(痘二/七)
大蕪荑湯(小百/八)　　　　　前胡枳殻散(痘九/四)
柴葛煎(新因/十八)　　　　　　肉豆䓻丸(小五/六)
仙方活命飲(外/一)　　　　　五積散(散三/九)
疎邪飲(新因/十六)　　　　　　連翹歸尾煎(新因/三二)
柴歸飲(新因/十五)　　　　　　敗毒散(散三/六)
荆防敗毒散(痘三/一)　　　　雙解散(痘四/一)
羌活散(痘三/八)　　　　　　十味羌活散(痘三/八)
二陳湯(和/一)　　　　　　　羌活湯(痘四/十)
十三味羌活散(痘三/九)　　　橘皮湯(痘九/二)
白虎湯(寒/二)　　　　　　　人參白虎湯(寒/三)
惺惺散(小二/三)　　　　　　化癍湯(寒/三)
人參石膏湯(寒/三)　　　　　十宣散(痘十/四)
化毒湯(痘五/七)　　　　　　黄連解毒湯(寒/)
和胃飲(新和/五)　　　　　　排毒散(痘九/八)
葛根解毒湯(痘五/三)　　　　六安煎(新和/二)
消毒散(痘四/七)　　　　　　托裏消毒散(痘/六)
清膈煎(新寒/九)　　　　　　抽薪飲(新寒/三)
四味消毒散(痘四/八)　　　　黄芩湯(寒百/五)
退火丹(痘八/四)　　　　　　六味消毒散(痘四/九)
生犀散(小二/八)　　　　　　益元散(寒百/十二)
𤣥參地黄湯(痘八/六)　　　　二妙散(寒一/三四)
天水散(寒百/十二)　　　　　　當歸六黄湯(寒六/五)
㵼黄散(寒五/七)　　　　　　導赤散(寒一/二二)
導赤通氣散(痘八/八)　　　　二仙散(痘二/十)
神香散(新相/二十)　　　　　　五苓散(和一/八二)
射干鼠粘子湯(痘七/七)　　　五徳丸(新熱/十八)
四苓散(和一/八七)　　　　　　御藥大半夏湯(和十/一)
保和丸(小三/五)　　　　　　八正散(寒百/十五)
九味蘆薈丸(小百/十五)　　　　抱龍丸(小八/五)
甘桔湯(因一/七五)　　　　　　甘桔清金散(痘八/九)
百祥丸(痘九/六)　　　　　　承氣湯(攻/一)
四順清凉飲(攻二/五)　　　　(萬/氏)奪命丹(痘八/二)
赤金豆(新攻/二)　　　　　　桂枝大黄湯(痘四/三)
琥珀散(小八/一)　　　　　　三黄丸(攻六/八)
(良/方)龍膽㵼肝湯(寒六/二)　　　梅花飲(小八/三)
香連丸(寒百/十三)　　　　　　(加/味)龍膽㵼肝湯(寒六/四)
㵼青丸(寒一/五)　　　　　　當歸丸(痘九/五)
(七/味)龍膽㵼肝湯(寒六/三)　　　通闗散(痘八/五)
洗膽散(痘百/七)　　　　　　洗肝明目散(痘百/六)
通神散(痘百/十二)　　　　　　蒺藜散(痘百/九)
芍藥清肝散(寒六/一)　　　　蟬菊散(痘百/十)
宻蒙花散(因三/十)　　　　　(仲/景)竹葉石膏湯(寒/五)
秦皮散(痘百/十一)　　　　　　茵陳薫法(痘百/十九)
(六/味)竹葉石膏湯(寒/六)　　　　雄黄散(痘一/三三)
胭脂塗法(痘一/二五)　　　　　(局/方)犀角地黄湯(寒七/九)
蕎麥散(痘一/二四)　　　　　　敗草散(痘一/二六)
(良/方)犀角地黄湯(寒八/十)　　　百花膏(痘一/二三)
黄栢膏(痘百/十三)　　　　　　(㧞/萃)犀角地黄湯(寒八/一)
紅綿散(痘七/二)　　　　　　綿蠒散(痘一/三四)
十一味木香散(痘二/一)　　　金露散(新因/四四)
救苦㓕瘢散(痘一/二八)　　　　十二味異功散(痘二/二)
(萬/氏)牛黄清心丸(小九/四)
　
　
　
　
　
　
　
　
　
　
　
　
　景岳全書卷四十五
欽定四庫全書
　景岳全書卷四十六
　　　　　　　　　　　　明　張介賓　撰
　　外科鈐(上/)
　　　經義(一/)
癰疽篇黄帝曰血氣已調形勢乃持余已知血氣之平
　與不平未知癰疽之所從生成敗之時死生之期有
　逺近何以度之可得聞乎岐伯曰經脈流行不止與
　天同度與地合紀故天宿失度日月薄蝕地經失紀
　水道流溢草萓不成五穀不殖徑路不通民不往來
　巷聚邑居則别離異處血氣猶然請言其故夫血脈
　營衛周流不休上應星宿下應經數寒邪客於經絡
　之中則血泣血泣則不通不通則衛氣歸之不得復
　反故癰腫寒氣化為熱熱勝則腐肉肉腐則為膿膿
　不瀉則爛筋筋爛則傷骨骨傷則髓消不當骨空不
　得泄寫血枯空虗則筋骨肌肉不相榮經脈敗漏薰
　於五藏藏傷故死矣○黄帝曰願盡聞癰疽之形與
　忌曰名岐伯曰癰發於嗌中名曰猛疽猛疽不治化
　為膿膿不寫塞咽半日死其化為膿者寫則合豕膏
　冷食三日已○發於頸名曰天疽其癰大以赤黒不
　急治則熱氣下入淵腋前傷任脈内薰肝肺薰肝肺
　十餘日而死矣○陽氣大發消腦留項名曰腦爍其
　色不樂項痛而如刺以針煩心者死不可治○發於
　肩及臑名曰疵癰其狀赤黑急治之此令人汗出至
　足不害五藏癰發四五日逞焫之○發於腋下赤堅
　者名曰米疽治之以砭石欲細而長疎砭之塗以豕
　膏六日己勿裹之○其癰堅而不潰者為馬刀挾纓
　急治之○發於胸名曰井疽其狀如大豆三四日起
　不早治下入腹不治七日死矣○發於膺名曰甘疽
　色青其狀如穀實􁟡藪常苦寒熱急治之去其寒熱
　十嵗死死後出膿○發於脇名曰敗疵敗疵者女子
　之病也灸之其病大癰膿治之其中乃有生肉大如
　赤小豆剉䔖􁁊草根各一升以水一斗六升煮之竭
　為取三升則强飲厚衣坐於釡上令汗出至足已○
　發於股脛名曰股脛疽其狀不甚變而癰膿摶骨不
　急治三十日死矣○發於屍名曰鋭疽其赤堅大急
　治之不治三十日死矣○發於股隂名曰赤施不急
　治六十日死在兩股之内不治十日而當死○發於
　膝名曰疵癰其狀大癰色不變寒熱如堅石勿石石
　之者死須其柔乃石之者生○諸癰疽之發於節而
　相應者不可治也發於陽者百日死發於隂者三十
　日死○發於脛名曰兔齧其狀赤至骨急治之不治
　害人也○發於内踝名曰走緩其狀癰也色不變數
　石其輸而止其寒熱不死○發於足上下名曰四淫
　其狀大癰急治之百日死○發於足傍名曰厲癰其
　狀不大初如小指發急治之去其黑者不消輒益不
　治百日死○發於足指名脱癰其狀赤黑死不治不
　赤黑不死不衰急斬之不則死矣○黄帝曰夫子言
　癰疽何以别之岐伯曰榮衛稽留於經脈之中則血
　泣而不行不行則衛氣從之而不通壅遏而不得行
　故熱大熱不止熱勝則肉腐腐則為膿然不能陷骨
　髓不為焦枯五藏不為傷故名曰癰黄帝曰何謂疽
　岐伯曰熱氣淳盛下陷肌膚筋髓枯内連五藏血氣
　竭當其癰下筋骨良肉皆無餘故命曰疽疽者上之
　皮夭以堅上如牛領之皮癰者其皮上薄以澤此其
　候也
玉版篇黄帝曰病之生時有喜怒不測飲食不節隂氣
　不足陽氣有餘營氣不行乃發為癰疽隂陽不通兩
　熱相摶乃化為膿小鍼能取之乎岐伯曰以小治小
　者其功小以大治大者多害故其已成膿血者其唯
　砭石鈹鍼之所取也黄帝曰多害者其不可全乎岐
　伯曰其在逆順焉以為傷者其白眼青黑眼小是一
　逆也内藥而嘔者是二逆也腹痛渴甚是三逆也肩
　項中不便是四逆也音嘶色脱是五逆也除此五者
　為順矣
寒熱病篇曰五藏身有五部伏兔一腓二腓者腨也背
　三五藏之腧四項五此五部有癰疽者死○凡刺之
　害中而不去則精泄不中而去則致氣精泄則病甚
　而恇致氣則生為癰疽也
生氣通天論曰膏粱之變足生大疔受如持虚○汗出
　見濕乃生痤疿○勞汗當風寒薄為皶鬱乃痤○營
　氣不從逆於肉理乃生癰腫○陷脈為瘻留連肉腠
　○因而飽食筋脈横解腸澼為痔
陰陽别論曰三陽為病發寒熱下為癰腫
脈度篇曰六府不和則留結為癰
異法方宜論曰東方之域其民食魚而嗜鹹其病皆為
　癰痬其治宜砭石故砭石者亦從東方來
氣穴論曰肉之大㑹為谷肉之小㑹為谿肉分之間谿
　谷之會以行榮衛以會大氣邪溢氣壅脈熱肉敗榮
　衛不行必將為膿内消骨髓外破大膕留於節湊必
　將為敗積寒留含榮衛不居卷肉縮筋肋肘不得伸
　内為骨痺外為不仁命曰不足大寒留於谿谷也
刺節真邪論曰虚邪之中人也洒淅動形起毫毛而發
　腠理其入深内搏於骨則為骨痺摶於筋則為筋攣
　摶於脈中則為血閉不通則為癰○虚邪之入於身
　也深寒與熱相摶久留而内著寒勝其熱則骨疼内
　枯熱勝其寒則爛肉腐􁃉為膿内傷骨内傷骨為骨
　蝕○有所疾前筋筋屈而不得伸邪氣居其間而不
　反發為筋溜○有所結氣歸之衛氣歸之不得反津
　液久留合而為腸溜○久者數嵗乃成以手按之柔
　已有所結氣歸之津液溜之邪氣中之凝結日以易
　甚連以聚居為昔瘤○以手按之堅有所結深中骨
　氣因於骨骨與氣并日以益大則為骨疽○有所結
　中於肉宗氣歸之邪留而不去有熱則化為膿無熱
　則為肉疽○凡此數氣者其發無常處而有常名也
病能論黄帝問曰人病胃脘癰者診當何如岐伯對曰
　診此者當候胃脈其脈當沉細沉細者氣逆逆者人
　迎甚盛甚盛則熱人迎者胃脈也逆而盛則熱聚於
　胃口而不行故胃脘為癰也○帝曰有病頸癰者或
　石治之或鍼灸治之而皆愈其真安在岐伯曰此同
　名異等者也夫癰氣之息者宜以鍼開除去之夫氣
　盛血聚者宜石而寫之此所謂同病異治也
脈要精微論帝曰諸癰腫筋攣骨痛此病安生岐伯曰
　此寒氣之腫八風之變也帝曰治之柰何岐伯曰此
　四時之病以其勝治之愈也
厥論曰少陽厥逆機闗不利機闗不利者腰不可以行
　項不可以顧發腸癰不可治驚者死
寒熱篇帝曰寒熱瘰􁏣在於頸腋者皆何氣使然岐伯
　曰此皆鼠瘻寒熱之毒氣也留於脈而不去者也鼠
　瘻之本皆在於藏其末上出於頸腋之間其浮於脈
　中而未内著於􁃉肉而外為膿血者易去也黄帝曰
　去之奈何岐伯曰請從其本引其末可使衰去而絶
　其寒熱宜按其道以予之徐往徐來以去之其小如
　夌者一刺知三刺而已黄帝曰決其死生柰何岐伯
　曰反其目視之其中有赤脈上下貫瞳子見一脈一
　嵗死見一脈半一嵗半死見二脈二嵗死見二脈半
　二嵗半死見三脈三嵗死見赤脈不下貫瞳子可治
　也
通評虚實論曰所謂少鍼石者非癰疽之謂也癰疽不
　得頃時囘
氣交變大論曰嵗火太過民病身熱骨痛而為浸淫○
　嵗金太過民病兩脇下少腹痛目赤痛眥痬耳無所
　聞○嵗木不及復則炎暑流火濕性燥病寒熱瘡痬
　疿胗癰痤○嵗金不及復則寒雨暴至民病口瘡○
　嵗水不及民病寒痬流水
五常政大論曰委和之紀其病攴廢癰腫瘡痬○卑監
　之紀其動痬痛分潰癰腫○赫羲之紀其病笑瘧瘡
　痬○堅成之紀其動暴折痬注○少陽司天火氣下
　臨鼻窒瘡痬太陽司天寒氣下臨甚則胕腫身後癰
　少隂司天熱氣下臨甚則瘡痬○地有髙下氣有温
　涼髙者氣寒下者氣熱故適寒涼者脹之温熱者瘡
　下之則脹已汗之則瘡己
　　　脈候(二/)
浮數之脈應發熱其不發熱而反惡寒者若有痛處瘡
　疽之謂也
洪大之脈其主血實積熱瘡腫凡洪大者瘡疽之病進
　也膿未成者宜下之膿潰之後脈見洪大則難治若
　兼自利尤為凶候
數脈主熱浮而數者為表熱沉而數者為裏熱諸𦂳數
　之脈應發熱而反惡寒者癰疽也仲景曰數脈不時
　見則生惡瘡也又曰肺脈數者生瘡也凡諸瘡脈至
　洪數其内必有膿也
實脈主邪盛邪氣盛則實也瘡疽得此可下之若久病
　虚人則最忌之以正不勝邪也
滑脈多陽或為熱或為虚瘡疽得此膿未成者可内消
　膿已潰者宜托裏所謂始為熱終為虚也
散脈為血虚有表無裏也凡瘡毒膿潰之後脈見洪滑
　粗散而煩痛不除者難治以其正氣虚邪氣實也又
　曰肢體沉重肺脈大則斃謂其浮散無根也
長脈主陽氣充實傷寒得之將欲汗解也長而緩者胃
　脈也百病得之皆愈故曰長則氣治也
瘡脈主隂虚血虚膿潰後得之為宜以脈病相應也
弦脈主肝邪瘡疽論曰弦洪相摶内寒外熱欲發瘡疽
　也
𦂳脈主切痛積癖凡瘡疽得此則氣血留滯邪結不散
　多為痛也
短脈主虚經曰短則氣病以其乏胃氣也瘡痬脈短真
　氣虚也諸病見之皆為難治尤不可攻也
澁脈主血虚氣澁瘡痬潰後得之無妨
沉脈為隂瘡痬得之邪氣深也
遲脈主陽氣不足瘡痬得之潰後自愈
緩脈無邪長而緩者百病皆宜瘡痬得此則易愈以其
　有胃氣也
弱脈主氣血俱虚形精不足大抵瘡家之脈凡沉遲濡
　弱者皆宜托裏
微脈主虚真氣復則生邪氣勝則死瘡痬潰後微而和
　者將愈也
細脈主陽衰瘡腫脈細而沉者裏虚而欲變證也
虗脈空而無力脈虚則血虚血虚生寒陽氣不足也瘡
　痬得之止宜托裏養血補氣也
軟脈少神元氣弱也凡瘡痬之脈但見虚遲軟弱者悉
　宜補虚排膿托裏○牢脈堅强隂之虧也凡瘰􁏣結
　腫之類診得牢脈者皆不可内消也
結促之脈凡隂衰則促陽衰則結大抵結促之脈由氣
　血俱虚而㫁續者居多瘡痬得之多宜托裏然有素
　稟結促者又當以有力無力辨其虚實實者可下虚
　者不可不補
右癰疽脈二十二種大都微弱虚細遲緩短澁者必氣
　血皆虚形精不足俱當用補用托不可妄攻無待言
　也即如浮滑弦洪結促等脈此中最有疑似亦不得
　以全實論治必須詳審形證或攻或補庶無誤也
齊氏曰瘡痬之證若不診候何以知隂陽勇怯血氣聚
　散又曰脈洪大而數者實也細微而數者虚也
河間曰脈沉實者其邪在臟浮大者其邪在表
立齋曰癰疽未潰而脈先弱者何以收斂
　　　論證(三/)
凡瘡痬之患所因雖多其要惟内外二字證候雖多其
　要惟隂陽二字知此四者則盡之矣然内有由臟者
　有由腑者外有在皮膚者有在筋骨者此又其淺深
　之辨也至其為病則無非血氣壅滯營衛稽留之所
　致盖凡以鬱怒憂思或淫慾丹毒之逆者其逆在肝
　脾肺腎此出於臟而為内病之最甚者也凡以飲食
　厚味醇酒炙􁶘之壅者其壅在胃此出於腑而為内
　病之稍次者也又如以六氣之外襲寒暑之不調侵
　人經絡傷人營衛則凡寒滯之毒其來徐來徐者其
　入深多犯於筋骨之間此表病之深者也風熱之毒
　其來暴來暴者其入淺多犯於皮肉之間此表病之
　淺者也何也盖在臟在骨者多隂毒隂毒其甚也在
　腑在膚者多陽毒陽毒其淺也所以凡察瘡痬者當
　識癰疽之辨癰者熱壅於外陽毒之氣也其腫髙其
　色赤其痛甚其皮薄而澤其膿易化其口易斂其來
　速者其愈亦速此與臟腑無涉故易治而易愈也疽
　者結陷於内隂毒之氣也其腫不髙其痛不甚其色
　沉黑或如牛領之皮其來不驟其愈最難或全不知
　痛痒甚有瘡毒未形而精神先困七惡叠見者此其
　毒將發而内先敗大危之候也知此隂陽内外則癰
　痬之㮣可類見矣然此以外見者言之但癰痬之發
　原無定所或在經絡或在臟腑無不有隂陽之辨若
　元氣强則正勝邪正勝邪則毒在腑在腑者便是陽
　毒故易發易收而易治元氣弱則邪勝正邪勝正則
　毒在臟在臟者便是隂毒故難起難收而難治此之
　難易全在虚實實者易而虚者難也速者易而遲者
　難也所以凡察癰疽者當先察元氣以辨吉凶故無
　論腫痬潰痬但覺元氣不足必當先慮其何以收局
　而不得不預為之地萬物見病治病且顧目前則鮮
　不致害也其有元氣本虧而邪盛不能容補者是必
　敗逆之證其有邪毒熾盛而脈證俱實者但當直攻
　其毒則不得誤補助邪所當詳辨也
華元化曰癰疽瘡腫之作皆五臟六腑蓄毒不流非獨
　因營衛閉塞而發也其行也有處其主也有歸假令
　發於喉舌者心之毒發於皮毛者肺之毒發於􁃉肉
　者脾之毒發於骨髓者腎之毒發於筋膜者肝之毒
　發於下者隂中之毒發於上者陽中之毒發於外者
　六腑之毒發於内者五臟之毒故内曰壞外曰潰上
　曰從下曰逆發於上者得之速發於下者得之緩感
　於六腑則易治感於五臟則難瘳又近骨者多冷近
　膚者多熱近骨者久不愈則化成血蟲近膚者久不
　愈則傳氣成漏成蟲則多痒少痛或先痒後痛或漏
　則多痛少痒或不痒不痛内虚外實者多痛少痒血
　不止則多死潰膿則多生證候多端要當詳治
伍氏云癰疽之疾有二十餘證曰熛發痼發石發岩發
　峯窠發蓮子發椒眼發連珠發竟體發腸癰内發腦
　背發眉發腮頷發肺癰𤓰瓠發大率隨病淺深内外
　施治不可遲緩初發如傷寒脈浮而𦂳是其候也
　又曰五臟六腑俞穴皆在背凡患瘡證有傷臟膜者
　多致不救腑氣浮行於表故癰腫浮髙為易治臟血
　沈寒主裏故疽腫内陷為難治
　又曰癤者節也癰者壅也疽者沮也一寸至二寸為癤三
　寸至五寸為癰一尺為疽一尺至二尺為竟體疽若脈
　洪數者難治脈微濇者易治初覺宜清熱拔毒已潰則
　排膿止痛膿盡則長肌敷痂當酌輕重順逆而審治之
馬益卿癰疽論曰人有四肢五臟一覺一寐呼吸吐納
　精氣往來流而為營衛暢而為氣色發而為聲音陽
　用其形隂用其精此人之常數所同也至其失也蒸
　則生熱否則生寒結則為瘤贅陷則為癰疽凝則為
　瘡癬憤則結癭怒則結疽又五臟不和則九竅不通
　六氣不和則留結為癰皆經絡澁滯氣血不流風毒
　乗之而致然也
薛立齋曰瘡痬之作皆曰膏梁厚味醇酒炙􁶘房勞過
　度七情鬱火隂虚陽輳精虚氣節命門火衰不能生
　土營衛虚弱外邪所襲氣血受傷而為患當審其經
　絡受證標本緩急以治之
陳良甫曰外如麻裏如𤓰又曰外小如錢内可容拳
　　　善惡逆順(四/)
癰疽證有五善七惡不可不辨凡飲食如常動息自寧
　一善也便利調匀或微見乾澁二善也膿潰腫消水
　漿不臭内外相應三善也神彩精明語聲清亮肌肉
　好惡分明四善也體氣和平病藥相應五善也○七
　惡者煩躁時嗽腹痛渴甚眼角向鼻瀉利無度小便
　如淋一惡也氣息綿綿脈病相反膿血既泄腫焮尤
　甚膿色臭敗痛不可近二惡也目視不正黑睛𦂳小
　白睛青赤瞳子上視睛明内陷三惡也喘粗短氣恍
　惚嗜臥面青唇黑便汚未潰肉黑而陷四惡也肩背
　不便四肢沉重已潰青黑筋腐骨黑五惡也不能下
　食服藥而嘔食不知味發痰嘔吐氣噎痞塞身冷自
　汗耳聾驚悖語言顛倒六惡也聲嘶色敗唇鼻青赤
　面目四肢浮腫七惡也五善者病在腑在腑者輕七
　惡者病在臟在臟者危也
齊氏曰病有證合七惡皮急𦂳而如善者病有證合五
　善而皮緩虚如惡者夫如是豈淺識之所知哉然五
　善并至則善無加矣七惡并至則惡之極矣凡五善
　之中乍見一二善證瘡可治也七惡之内忽見一二
　惡證宜深懼之大抵瘡疽之發虚中見惡證者不可
　救實證無惡候者自愈又凡膿潰之後而煩疼不除
　診其脈洪數粗散者難痊微澁遲緩者易愈此善惡
　之證於診候中亦可知也若發背腦疽及諸惡瘡别
　有五逆之證者白睛青黑而眼小服藥而嘔傷痛渴
　甚膞項中不便音嘶色敗者是為五逆其餘熱渴利
　嘔盖毒氣入裏臟腑之傷也可隨證以治之(出外科/精義宋)
　(齊徳/之著)
陳氏曰病有甚而致生有微而致死病證難辨死生何
　従決乎答曰發背潰透内膜者死未潰内陷面赤唇
　黑便汚者死煩悶者不治潰喉者不治隂患入腹者
　不治入囊者不治鬢深寸許者不治頤後一寸三分
　名銑毒亦不治無此者生流注雖多療之必愈(出外/科精)
　(要宋臨江/陳自明著)
發揮曰大抵發背腦疽脱疽腫痛色赤者乃水衰火旺
　之色多可治若黑若紫則火極似水之象乃其腎水
　已竭精氣枯涸也決不治又骨髓不枯臟腑不敗者
　可治若老弱患此瘡頭不起或腫硬色夭堅如牛領
　之皮脈更濇此精氣已絶矣不可治或不待潰而死
　有潰後氣血不能培養者亦死
立齋曰瘡痬之證有五善七惡善者勿藥自愈惡者乃
　五臟虧損之證多因元氣虚弱或因膿水出多氣血
　虧損或因汗下失宜營衛消鑠或因寒涼尅伐血氣
　不足或因峻厲之治胃氣受傷以致真氣虚而邪氣
　實外似有餘而内實不足法當純補胃氣多有可生
　不可因其證惡遂棄而不治○若大渴發熱或泄瀉
　淋閉者邪火内淫一惡也竹葉黄茋湯血氣俱虚八
　珍湯加黄茋麥冬五味山茱萸如不應佐以加減八
　味丸煎服○膿血既洩腫痛尤甚膿色敗臭者胃氣
　虚而火盛二惡也人參黄茋湯如不應用十全大補
　湯加麥冬五味○目視不正黑睛𦂳小白睛青赤瞳
　子上視者肝腎隂虚而目系急三惡也六味丸料如
　或隂中有火加炒山梔麥冬五味如不應用八珍湯
　加炒山梔麥冬五味喘粗短氣恍惚嗜臥者脾肺虚
　火四惡也六君加大棗生薑如不應用補中益氣湯
　加麥冬五味心火刑尅肺金人參平肺散隂火傷肺
　六味丸加五味子煎服○肩背不便四肢沉重者脾
　腎虧損五惡也補中益氣湯加熟地山藥山茱萸五
　味如不應用十全大補湯加山茱萸山藥五味○不
　能下食服藥而嘔食不知味者胃氣虚弱六惡也六
　君子湯加木香砂仁如不應急加附子○聲嘶色敗
　唇鼻青赤面目四肢浮腫者脾肺俱虚七惡也補中
　益氣湯加大棗生薑如不應用六君子湯加炮薑更
　不應急加附子或用十全大補湯加附子炮薑○腹
　痛泄瀉欬逆昏憒者陽氣虚寒氣内淫之惡證也急
　用托裏温中湯後用六君子湯加附子或加薑桂温
　補此七惡之治法也○此外更有潰後發熱惡寒作
　渴或怔忡驚悸寤寐不寧牙闗𦂳急或頭目赤痛自
　汗盜汗寒戰咬牙手撒身熱脈洪大按之如無或身
　熱惡衣欲投於水其脈浮大按之微細衣厚仍寒此
　血氣虚極傳變之惡證也○若手足逆冷肚腹疼痛
　泄利腸鳴飲食不入喫逆嘔吐此陽氣虚寒氣所乗
　之惡證也○若有汗而不惡寒或無汗而惡寒口噤
　足冷腰背反張頸項强勁此血氣虚極變痙之惡證
　也俱急用參茋歸术熟地附桂之屬救之間有可生
　者宋時齊院令雖嘗纂其狀而未具其因皇明陶節
　庵雖各立一方亦簡而未悉予故補其缺云
　又曰前證善者乃五臟未傷病微邪淺使能慎起居
　節飲食則勿藥自愈惡者乃五臟虧損之證前哲雖
　云不治若能補其脾胃固其根本多有可生者豈可
　以其惡而遂棄之耶
　　　虚實(五/)
齊氏曰瘡疽之證有臟腑氣血上下真邪虚實不同也
　不可不辨如腫起堅硬膿稠者瘡疽之實也腫下軟
　慢膿稀者瘡疽之虚也○大便硬小便濇飲食如故
　腸滿膨脹胸膈痞悶肢節疼痛口苦咽乾煩躁多渴
　身熱脈大精神悶塞者悉臟腑之實也瀉利腸鳴飲
　食不入嘔吐無時手足厥冷脈弱皮寒小便自利或
　小便短少大便滑利聲音不振精神困倦悉臟腑之
　虚也○凡瘡疽腫起色赤寒熱疼痛皮膚壯熱膿水
　稠粘頭目昏重者血氣之實也凡膿水清稀瘡口不
　合聚腫不赤不堪熱痛肌寒肉冷自汗色夭者氣血
　之虚也○頭痛鼻塞目赤心驚咽喉不利口舌生瘡
　煩渴飲冷睡語咬牙者上實也精滑不禁大便自利
　腰脚沉重睡臥不寧者下虚也○腫焮尤甚痛不可
　近寒熱往來大便秘澁小便如淋心神煩悶恍惚不
　寧者邪氣之實也肩項不便四肢沉重目視不正睛
　不瞭瞭食不知味音嘶色敗四肢浮腫多日不潰者
　真氣之虚也○又曰邪氣勝則實真氣奪則虚○又
　曰諸痛為實諸痒為虚也○又曰診其脈洪大而數
　者實也細微而軟者虚也虚則補之和其氣以托裏
　也實則瀉之疎利而導其滯也内經曰血實則決之
　氣虚則掣引之○又曰形傷痛氣傷腫先腫而後痛
　者形傷氣也先痛而後腫者氣傷形也
精要曰凡瘡疽腫髙痛甚煩渴飲冷此病氣元氣俱有
　餘宜用清熱消毒散仙方活命飲為主若腫髙痛甚
　口亁飲熱此病氣有餘元氣不足宜用托裏消毒散
　為主若漫腫微痛食少體倦此病氣元氣俱不足宜
　用六君補中二湯壯其脾胃則未成者消已成者潰
　已潰者斂矣
心法曰凡瘡口不合膿水清稀氣血俱虚也飲食少而
　難化脾胃虚寒也肌體瘦弱面色痿黄膽氣不行也
　非參茋歸术之類不能補非附子不能助其功今飲
　食進少且難消化屬脾胃虚寒盖脾胃屬土乃命門
　火虚不能生土而然不宜直補脾胃當服八味丸補
　火以生土也
立齋曰瘡痬之作當審其標本虚實邪正緩急而治之
　若病急而元氣實者先治其標病緩而元氣虚者先
　治其本或病急而元氣又虚者必先於治本而兼以
　治標大要腫髙焮痛膿水稠粘者元氣未損也治之
　則易漫腫微痛膿水清稀者元氣虚弱也治之則難
　不腫不痛或漫腫黯黑不潰者元氣虚甚治之尤難
　也○主治之法若腫髙焮痛者先用仙方活命飲解
　之後用托裏消毒散○漫腫微痛者用托裏散如不
　應加薑桂○若膿出而反痛者氣血虚也八珍湯○
　不作膿不腐潰陽氣虚也四君加歸茋肉桂○不生
　肌不收斂脾氣虚也四君加地黄木香○惡寒憎寒
　陽氣虚也十全大補加薑附○脯熱内熱隂血虚也
　四物加參术○欲嘔作嘔胃氣虚也六君加炮薑○
　自汗盜汗五臟虚也六味丸料加五味子○食少體
　倦脾氣虚也補中益氣加茯苓半夏○喘促欬嗽脾
　肺虚也前湯加麥門五味○欲嘔少食脾胃虚也人
　參理中湯○腹痛泄瀉脾胃虚寒也附子理中湯○
　小腹痞足脛腫脾腎虚也十全大補湯加山茱山藥
　肉桂○泄瀉足冷脾腎虚寒也前藥加桂附○熱渴
　淋秘腎虚隂火也加減八味丸○喘嗽淋秘肺腎虚
　火也補中益氣湯加減八味丸
　又曰大凡虚怯之人不必分其腫潰惟當先補胃氣
　或疑參茋滿中間有用者又加發散敗毒所補不償
　所損又有泥於氣質素實或有痰不服補劑者多致
　有誤殊不知瘡痬之作緣隂陽虧損其膿既泄則氣
　血愈虚豈有不宜補者哉故丹溪曰但見腫痛叅之
　脈證虚弱便與滋補氣血無虧可保終吉旨哉斯言
　又曰氣無補法俗論也以其為病痞滿壅塞似難於
　補不知正氣虚而不能運行則邪氣滯而為病經云
　壮者氣行則愈怯者弱者則著而為病苟不用補氣
　何由而行乎
　　　淺深辨(六/)
齊氏精義曰瘡候多端欲辨淺深直須得法簡而論之
　則瘡疽㮣舉有三腫髙而軟者發於血脈腫下而堅
　者發於筋骨皮肉之色不變者發於骨髓○又曰凡
　療瘡疽以手按搖瘡腫根牢而大者深也根小而浮者
　淺也又驗其人初生瘡之時便覺壮熱惡寒拘急頭
　痛精神不寧煩躁飲冷者其瘡疽必深也若人雖患
　瘡疽而起居平和飲食如故者其瘡浮淺也惡瘡初
　生其頭如米粟微似有痛痒誤觸破之即焮展覺有
　深意速服犀角升麻湯及漏蘆湯通氣等藥取通利
　疎暢兼用浴毒湯溻潰之類若浮淺者貼膏絍求差
　以此推之則深淺之辨始終之次也○又曰憎寒壮
　熱所患必深肉色不變發於内也
曾氏曰凡癰疽其脈浮數洪𦂳腫焮作痛身熱煩渴飲
　食如常此六腑不和毒發於外而為癰其勢雖急投
　以涼劑多保全生其脈沉細伏𦂳初發甚微或無瘡
　頭身不熱而内躁體重煩疼情緒不樂胸膈痞悶飲
　食無味此五臟不和毒畜於内而為疽急投五香連
　翹湯或神仙截法蠟􁦝丸製甘草湯防托毒氣免致
　變證内攻尤宜當頭隔蒜灸若塗毒藥迷其腠理投
　涼藥虚其真氣故善惡之證在乎醫之工拙耳或氣
　噫痞塞欬逆身冷自汗目瞪耳聾恍惚驚悸語言顛
　倒皆深惡證也五善見三則瘥七惡見四則危五善
　并至則善無以加七惡並臻則惡之極矣
李氏曰疽初發一粒如麻豆發熱腫髙熱痛色赤此為
　外發勢雖熾盛治得其法可保其生若初時不發熱
　體倦怠患處如故數日不腫痛内臟已壞雖有盧扁
　之藥亦末如之何矣
立齋曰前證有因元氣虚而不能發出者有因敷貼寒
　藥而不發出者有因攻伐過傷氣血而不能發出者
　有因熱毒内藴而失疎托者審而治之多有生者
　　　總論治法(七/)
瘡痬之治行宜瀉者有宜補者有宜發散者有宜調營
　解毒者因證用藥各有所主經曰形氣有餘病氣有
　餘當㵼不當補形氣不足病氣不足當補不當㵼此
　其大綱也故凡察病之法若其脈見滑實洪數而焮
　腫痛甚煩熱痞結内外俱壅者方是大實之證此其
　毒在臟腑非用硝黄猛峻等劑蕩而逐之則毒終不
　解故不得不下然非有真實真滯者不可下此下之
　不可輕用也其有脈見微細血氣素弱或腫而不潰
　潰而不斂或飲食不加精神疲倦或嘔吐泄瀉手足
　常冷膿水清稀是皆大虚之候此當全用温補固無
　疑矣然不獨此也即凡見脈無洪數外無煩熱内無
　壅滯而毒有可慮者此雖非大虚之證然察其但無
　實邪便當托裏養營預顧元氣何也盖恐困苦日久
　或膿潰之後不待損而自虚矣及其危敗臨期能及
　㢤故丹溪云癰疽因積毒在臟腑宜先助胃壮氣以
　固其本夫然則氣血凝結者自散膿瘀已成者自潰
　肌肉欲死者自生肌肉已死者自腐肌肉已潰者自
　斂若獨攻其瘡則脾胃一虚七惡蜂起其不死者幸
　矣即此謂也其有脈見𦂳數發熱憎寒或頭痛或身
　痛或四肢拘急無汗是必時氣之不正外閉皮毛風
　熱壅盛而為癰腫此表邪之宜散者也如無表證則
　不宜妄用發散以致亡陽損衛故仲景曰瘡家不可
　汗此之謂也其有營衛失調氣血留滯而偶生癰腫
　但元氣無損飲食如常脈無凶候證無七惡此其在
　腑不在臟在表不在裏有熱者清其熱有毒者解其
　毒有滯者行其氣所當調營和衛而從平治者也大
　都瘡痬一證得陽證而病氣形氣俱有餘者輕得隂
　證而形氣病氣俱不足者重若正氣不足而邪毒有
　餘補之不可攻之又不可者危若毒雖盡去而脾腎
　已敗血氣難復者總皆不治之證故臨證者當詳察
　虚實審邪正辨表裏明權衡倘舉措畧乖必遺人大
　害斯任非輕不可苟也
王海藏元戎曰若人氣血壅盛營衛充滿抑遏不行腐
　化而為癰者當泄之以奪其盛熱之氣若人飲食少
　思精神衰弱營衛短濇寒摶而為癰者當補之以接
　其虚怯之氣丹溪亦曰腫痬内外皆虚宜以補接行
　散為主
東垣曰瘡疽之發其受之有内外之别治之有寒熱之
　異受之外者治當托裏以温劑反用寒藥則使皮毛
　始受之邪引入骨髓受之内者法當疎利以寒劑反
　用温藥托裏則使骨髓之病上徹皮毛表裏通潰共
　為一瘡助邪為毒苦楚百倍輕則危殆重則死矣○
　病機機要云内之外者其脈沉實發熱煩躁外無焮
　赤痛深於内其邪氣深故宜疎通臟腑以絶其源外
　之内者其脈浮數焮腫在外形證外顯恐邪氣極而
　内行故先宜托裏也内外之中者外無焮惡之氣内
　亦臟腑宣通知其在經當和營衛也用此三法之後
　雖未即瘥必無變證亦可使邪氣峻減而易愈故治
　瘡大要須明此托裏疎通和營衛之三法
陳良甫曰諸痛痒瘡痬皆屬心火前輩云癰疽多生於
　丹石房勞之人凡人年四十以上宜先用内托散次
　用五香連翹湯更以騎竹馬法或隔蒜并明灸足三
　里以發泄其毒盖邪之所湊其氣必虚留而不去其
　病乃實故癰疽未潰則一毫熱藥㫁不可用癰疽已
　潰臟腑既虧一毫冷藥亦不可用猶忌敷貼之藥閉
　其毫孔若熱渴便閉脈沉實洪數者宜用大黄等藥
　以泄其毒後以國老膏萬金散黄􁦝丸逺志酒之類
　選而用之
立齋曰按前證若熱毒藴於内大便秘結元氣無虧者
　宜用大黄等藥泄其熱毒若隂虚陽凑精虚氣怯脾
　胃虚弱者宜用甘温之劑培其本源若瘡不焮腫不
　作膿者雖其未潰仍須温補若瘡已潰而腫不退痛
　不止者仍宜清涼之劑治之若病急而元氣實者先
　治其標病緩而元氣虚者先治其本或病急而元氣
　更虛者必先治本而兼以治標大抵腫髙焮痛膿水
　稠粘者元氣未損也治之則易漫腫微痛膿水清稀
　者元氣虚弱也治之則難不腫不痛或漫腫色黯不
　潰者發於隂也元氣虚甚理所不治若腫髙焮痛者
　先用仙方活命飲後用托裏消毒散漫腫微痛者宜
　托裏散如不應加薑桂若膿出而反痛氣血虚也八
　珍湯不作膿不腐潰陽氣虚也四君加歸茋肉桂不
　生肌不收歛脾氣虚也十全大補加薑桂脯熱内熱
　隂血虚也四物加參术欲嘔作嘔胃氣虚也六君加
　炮薑自汗盜汗五臟虚也六味丸加五味子食少體
　倦脾氣虚也補中益氣加茯苓半夏喘促欬嗽脾肺
　虚也前湯加麥門五味欲嘔少食脾胃虚也人參理
　中湯腹痛泄㵼脾胃虚寒也附子理中湯小腹痞足
　脛腫脾腎虚弱也十全大補加山茱山藥肉桂泄瀉
　足冷脾腎虚寒也前藥加桂附熱渴淋閉腎虚隂火
　也加減八味丸喘嗽淋閉肺腎虚火也補中益氣湯
　加減八味丸凡此變證皆因元氣虧損失於預補所
　致○又曰凡瘡痬用藥當審其經絡受證標本虚實
　以治之不可泥於熱毒内攻專用寒涼尅伐之劑虧
　損脾胃氣血多致有誤且以虚弱之人用峻利之藥
　則藥力未到胃氣先傷虚虚之禍有所不免故凡元
　氣不足者即治其初患更當内用參茋歸术温補脾
　胃外用桑枝葱熨接補陽氣使自消散又曰凡癰疽
　腫痛初生便覺脈沉細而煩悶臟腑弱而皮寒邪毒
　猛暴恍惚不寧外證深沉者亦當即用托裏散及温
　熱之劑以從治之○又曰前證若發熱煩渴大便秘
　結者由邪蓄於内宜内疎黄連湯以泄内毒若頭痛
　拘急發熱惡寒者由邪客於外宜人參敗毒散以散
　表邪若腫痛焮赤發熱作渴此毒氣凝於肉裏宜仙
　方活命飲解散其毒若食少體倦發熱惡寒此中氣
　虚弱宜六君子湯以補脾胃○又曰大抵證有本末
　治有權宜治其主則末病自退用其權則不拘於時
　泥於守常必致病勢危甚况雜用攻劑動損各經乎
　羅謙甫云守常者衆人之見知變者智者之事知常
　而不知變因細事而取敗者多矣
凡癰疽實證不可温補虚證不可涼瀉此大法也觀前
　條陳良甫曰凡瘡痬未潰一毫熱藥斷不可用癰疽
　已潰臟腑己虧一毫冷藥亦不可用又立齋云若腫
　焮痛甚煩躁脈大寒熱往來大便秘結小便澁痛心
　神憒悶皆邪熱之證凡辛熱之劑不但腫痬不可用
　雖潰痬亦不可用也此固然矣然二公已道其半猶
　未盡也余續之曰凡癰疽隂盛陽衰者但見體虚脈
　弱陽氣無權等證則凡苦寒之劑非惟潰痬不可用
　即腫痬亦不可用也又若隂邪凝結之毒非用温熱
　何以運行而陳氏謂腫痬不可用熱藥恐不可以㮣
　言也
　　　敗毒(八/)
外科樞要曰瘡痬之證當察經之傳受病之表裏人之
　虚實而攻補之假如腫痛熱渴大便秘結者邪在内
　也疎通之焮腫作痛寒熱頭疼者邪在表也發散之
　焮腫痛甚者邪在經絡也和解之微腫微痛而不作
　膿者氣血虚也補托之漫腫不痛或不作膿或膿成
　不潰者氣血虚甚也峻補之色黯而微腫微痛或膿
　成不出或腐肉不潰陽氣虚寒也温補之若泥其未
　潰而㮣用敗毒復損脾胃不惟腫者不能成膿而潰
　者亦難收歛七惡之證蜂起多致不救馬益卿曰腫
　痬内外皆壅宜以托裏表散為主如欲用大黄寧無
　孟浪之非潰痬内外皆虚宜以托裏補接為主如欲
　用香散未免虚虚之失治者審之
　　　托裏(九/)
齊徳之曰凡瘡疽丹腫結核瘰􁣲初覺有之即用内消
　之法經久不除血氣漸衰肌寒肉冷膿汁清稀毒氣
　不出瘡口不合聚腫不赤結核無膿外證不明者並
　宜托裏膿未成者使膿早成膿已潰者使新肉早生
　血氣虚者托裏補之隂陽不和托裏調之大抵托裏
　之法使瘡無變壞之證凡為瘡醫不可一日無托裏
　之藥然而寒熱温涼煩渴利嘔臨證宜審其緩急耳
馬益卿曰癰疽因積毒在臟腑當先助胃壮氣使根本
　堅固次以行經活血藥為佐叅以經絡時令務使毒
　氣外泄治之早者可以内消此托裏之旨也
立齋曰太凡瘡痬之作由胃氣不從瘡痬之潰由胃氣
　腐化瘡痬之斂由胃氣營養余嘗治初結未成膿者
　托而散之已成欲作膿者托而腐之膿成未潰者托
　而開之膿已潰者托而斂之東垣云脾為倉廩之官
　胃為水穀之海主養四旁以生血氣故胃氣乃生發
　之源為人身之本厥有旨哉
　　　論汗下(十/)
仲景治傷寒有汗吐下三法東垣治瘡痬有疎通托裏
　和營衛之三法用之得宜厥疾瘳矣假如瘡痬腫硬
　木悶煩熱便秘脈沉而實其邪在内當先疎其内以
　下之焮腫作痛便利調和脈浮而洪其邪在表當先
　托其裏以汗之仲景曰瘡家雖身體疼痛不可發汗
　汗之則發痙苟不詳審而妄為汗下以致血氣虧損
　毒反延陷少壮者難以潰斂老弱者多致不救(見外/科樞)
　(要/)
羅謙甫云丁巳嵗冬月予從軍曹州有牛經厯者病頭
　目赤腫耳前後尤甚疼痛不可忍發熱惡寒牙闗𦂳
　急涕唾稠粘飲食難下不得安臥一痬醫於腫上砭
　刺四五百鍼腫亦不減其痛益甚莫知所由予往診
　視其脈浮𦂳按之洪緩此證乃寒覆皮毛鬱遏經絡
　熱不得散聚而為腫經云天寒則地凍水冰人氣在
　身中皮膚緻宻腠理閉汗不出氣血强肉堅濇當是
　之時善行水者不能往冰善穿地者不能鑿凍善用
　鍼者亦不能取四厥必待天温凍解而後水可行地
　可穿人脈亦猶是也又云冬月閉藏用藥多而少鍼
　石也宜以苦温之劑温經散寒其病自已所謂寒緻
　腠理以苦發之以辛散之也遂用托裏温經湯依方
　餌之以薄衣覆其首以厚被覆其身臥於煖處使經
　血温腠理開寒氣散陽氣升大汗出後腫減八九再
　服則去麻黄防風加連翹鼠粘子腫痛悉愈經言汗
　之則瘡已信哉斯言或云仲景言瘡家雖身痛不可
　發汗其理何也余曰此説乃營氣不從逆於肉理而
　生瘡腫作身疼痛非外感寒邪之病故戒之以不可
　發汗汗之則成痙也又問仲景言鼻衂者不可發汗
　復言脈浮𦂳者當以麻黄湯發之衂血自止所説不
　同其故何也予曰此正與瘡家㮣同夫人身血之與
　汗異名而同類奪汗者無血奪血者無汗今衂血妄
　行為熱所逼更發其汗是反助熱邪重竭津液必變
　凶證故不可汗若脈浮則在表脈𦂳則在寒寒邪鬱
　遏陽不得伸熱伏營中迫血妄行上出於鼻故當用
　麻黄湯散其寒邪使陽氣得舒其血自止又何疑焉
　或者嘆曰知其要者一言而終不知其要流散無窮
　潔古之學可謂知其要者矣
東垣云瘡痬有因風熱外鬱其人多怒其色赤其腫髙
　結硬而痛其脈洪𦂳而弦是邪客於血脈之上皮膚
　之間故發其汗而通其營衛則邪氣去矣○又曰瘡
　痬諸病凡面赤者雖伏大熱禁不得攻裏攻裏則下
　利此以陽邪怫鬱在經宜發表以去之故曰火鬱則
　發之雖大便數日不見宜多攻其表以發散陽氣少
　加潤燥之藥以潤之如見風脈風證只宜用風藥發
　表風邪解則大便自通也若只亁燥閉澁止宜潤之
　切不可下也但瘡痬鬱胃俗呼昏迷是也宜汗之則
　愈
初虞世云凡癰疽始作須以大黄等藥亟轉利之勿以
　困苦為念與其潰爛而死不若利之而死况有生道
　哉古人立法率用五香連翹漏蘆等藥貧乏者單煮
　大黄湯以利之至於膿潰乃服黄茋等藥以排膿千
　金外臺備矣世以瘡發於外不行轉利而死者多矣
　○立齋曰按前證若腫髙焮痛臟腑閉結屬内外俱
　實者當用前藥瀉之若漫腫微痛臟腑不實屬内外
　俱虚者當用内托補之若患腫無頭肉色不變常助
　胃壮氣令其内消若疼痛不止焮腫不消當用人參
　黄茋湯以托裏排膿若飲食少思肌肉不生當用參
　茋托裏散以補養脾胃
立齋曰王徳之患發背脈浮數按之則濇大便五六日
　不行腹不加脹余曰邪在表不在裏但因氣血虚飲
　食少故大便不行非熱結也宜生氣血為主彼不信
　以為積毒在内仍用大黄遂連㵼不止更加發熱呃
　逆飲食不進而死其子曰㵼亦能為害乎余曰服利
　藥而利不止者死不當㵼而强㵼令人洞痬不禁者
　死下多亡隂者死曰瘡痬乃積毒在臟若不驅逐何
　以得解余曰瘡痬雖積毒在臟腑治法先當助胃氣
　使根本堅固叅以行經活血時宜之藥非宜妄用大
　黄也今其病在表而反以峻利之劑重奪其隂其可
　乎哉故曰表病裏和而反下之則中氣虚表邪乗虚
　而入由是變證百出雖云脈浮數者邪在表當用托
　裏復煎散然其間黄岑蒼术亦不敢妄用脈沉實者邪
　在裏當用内疎黄連湯然其中大黄檳榔亦不敢妄
　用况浮數濇主氣血皆虚且邪既在表而反用峻劑
　重傷其裏誅伐無過不死何俟
愚謂瘡腫之屬表邪者惟時毒丹毒斑疹及頭面頸項
　上焦之證多有之察其果有外邪而脈見𦂳數證有
　寒熱者方宜表散然散之之法又必辨其隂陽盛衰
　故或宜温散或宜涼散或宜平散或宜兼補而散或
　宜解毒而散此散中自有權宜也○又如裏證用下
　之法則毒盛勢劇者大下之滯毒稍輕者微下之營
　虚便結而毒不解者養血滋隂而下之中氣不足而
　便結壅滯者潤導而出之凡此皆通下之法但宜酌
　緩急輕重而用得其當耳故必察其毒果有餘及元
　氣壮實下之必無害者方可用下否則不但目前且
　尤畏將來難結之患是以表證不真者不可汗汗之
　則亡陽裏證不實者不可下下之則亡隂亡隂亦死
　亡陽亦死醫固可以孟浪乎
　　　論灸法(十一/)
王海藏曰瘡痬自外而入者不宜灸自内而出者宜灸
　外入者托之而不内内出者接之而令外故經曰陷
　者灸之灸而不痛痛而後止其灸灸而不痛者先及
　其潰所以不痛而後及良肉所以痛也灸而痛不痛
　而後止其灸灸而痛者先及其未潰所以痛而次及
　將潰所以不痛也
李氏云治疽之法灼艾之功勝於用藥盖使毒氣外泄
　譬諸盜入人家當開門逐之不然則入室為害矣凡
　瘡初發一二日須用大顆獨蒜切片三分厚貼疽頂
　以艾隔蒜灸之毎三壮易蒜瘡潰則貼神異膏如此
　則瘡不開大肉不壞瘡口易斂一舉三得此法之妙
　人所罕知若頭頂見疽則不可用此法(五腑極/觀碑載)
　又曰凡患背疽漫腫無頭者用濕紙貼腫處但一㸃
　先亁處乃是瘡頭可用大蒜十顆淡豆豉半合乳香
　錢許研爛置瘡上鋪艾灸之痛否皆以前法為度
陳氏曰腦為諸陽之㑹頸項近咽喉腎俞乃致命之所
　皆不可灼艾
伍氏曰凡用蒜餅灸者盖蒜味辛温有毒主散癰疽假
　火勢以行藥力也有只用艾炷灸者此可施於頑疽
　痼發之類凡赤腫紫黒毒甚者須以蒜艾同灸為妙
　○又曰凡治疽癰發背疔瘡若初灸即痛者由毒氣
　輕淺灸而不痛者乃毒氣深重悉宜内服追毒排膿
　外傅消毒之藥大抵癰疽不可不痛又不可大痛悶
　亂不知痛者難治○又曰凡隔蒜灸者不論壮數則
　邪無所容而真氣不損但頭項見瘡宜用騎竹馬法
　及足三里灸之
千金云癰疽始作或大痛或小痛或發如米粒即便出
　膿宜急斷口味利去其毒用騎竹馬灸法或就患處
　灼艾重者四面中央總灸一二百壮更用敷藥其效
　甚速
立齋云夫瘡痬之證有諸中必形諸外在外者引而拔
　之在内者疎而下之灼艾之功甚大若毒氣鬱結瘀
　血凝滯輕者或可藥散重者藥無全功矣東垣曰若
　不針烙則毒氣無從而解是故善治毒者必用隔蒜
　灸舍是而用苦寒敗毒等劑其壮實内熱者或可彼
　怯弱氣虚者未有不敗者也又有毒氣沉伏或年髙
　氣弱或服尅伐之劑氣益以虚膿因不潰者必假火
　力以成功大凡蒸灸若未潰則拔引鬱毒已潰則接
　補陽氣袪散寒邪瘡口自合其功甚大嘗治四肢瘡
　痬氣血不足者祗以前法灸之皆愈疔毒甚者尤宜
　灸盖熱毒中隔内外不通不發泄則不解散若處貧
　居僻一時無藥則用隔蒜灸法尤便每三壮一易蒜
　片大㮣以百壮為度用大蒜取其辛而能散用艾炷
　取其火力能透如法灸之必瘡發膿潰繼以神異膏
　貼之不日自愈一能使瘡不開大二内肉不壞三瘡
　口易合見效甚神丹溪云惟頭為諸陽所聚艾壮宜
　小而少○曹工部發背已十八日瘡頭如粟瘡内如
　錐痛極時有悶瞀飲食不思氣則愈虚以大艾隔蒜
　灸十餘壮尚不知而痛不減遂明灸二十餘壮内瘡
　悉去毒氣大發飲食漸進更以大補藥及桑木燃灸
　瘀肉漸潰○劉貫卿足患行瘡已十一日氣弱亦灸
　五十餘壮更以托裏藥而愈○黄君腿癰膿清脈弱
　一婦臂結一塊已潰俱不收斂各灸以豆灸餅更飲
　托裏藥而愈○一男子胸腫一塊半載不消令明灸
　百壮方潰與大補藥不斂復灸以附子餅而愈○一
　男子患發背瘡頭甚多腫硬色紫不甚痛不腐潰以
　艾鋪患處灸之更以大補藥數日死肉脱去而愈○
　陳工部患發背已四五日瘡頭雖小根畔頗大以隔
　蒜灸三十餘壮其根内消惟瘡頭作膿數日而愈○
　余丙子年忽惡心大惟骨甚痒須臾臂不能舉神思
　甚倦此夭疽危病也急隔蒜灸之痒愈甚又明灸五
　十餘壮痒遂止旬日而愈精要云灸法有囘生之功
　信矣(薛按/)
史氏引證曰痬醫常器之於甲戍年診太學史氏之母
　云内有蓄熱防其作疽至辛巳六月果背脾微痒瘡
　粒如黍灼艾即消隔宿復作用膏藥覆之暈開六寸
　許痛不可勝歸咎於艾適遇一僧自云病瘡甚危嘗
　灸八百餘壮方甦遂用大艾壮如銀杏者灸瘡頭及
　四傍各數壯痛止至三十餘壯赤暈悉退又以艾作
　團如梅杏大者四十壯乃食粥安寢瘡突四寸小竅
　百許患肉俱壞而愈○立齋曰灼艾之法必使痛者
　灸至不痛不痛者灸至痛則毒必隨火而散否則非
　徒無益而反害之
愚意癰疽為患無非血氣壅滯留結不行之所致凡大
　結大滯者最不易散必欲散之非藉火力不能速也
　所以極宜用灸然又有孫道人神仙薰照方其法尤
　精尤妙若毒邪稍緩邪深經逺而氣有不達灸之為
　良若毒邪熾盛其勢猛急而垂危者則宜用薰照方
　更勝於灸也
　　　膿針辨(十二/)
齊氏曰若發腫都輭而不痛者血瘤也發腫日漸增長
　而不大熱時時牽痛者氣瘤也氣結微腫久而不消
　後亦成膿此是寒熱所為也留積經久極隂生陽寒
　化為熱以此潰者必多成瘻宜早服内塞散以排之
　○又凡察癰疽以手掩其上大熱者膿成自輭也若
　其上薄皮剝起者膿淺也其腫不甚熱者膿未成也
　○若患瘰􁏣結核寒熱發渴經久不消其人面色痿
　黄者被熱上蒸已成膿也○至於臟腑腸胃内瘡内
　疽其疾𨼆而深藏目既不見手不能近所為至難但
　以診脈而辨之亦可知也有患胃脘癰者當侯胃脈
　胃脈者人迎也其脈沉數氣逆則甚甚則熱聚胃口
　而胃脘為癰也若其脈洪數者膿已成也設脈遲𦂳
　雖膿未就已有瘀血也宜急治之不爾則邪氣内攻
　腐爛腸胃不可救也○又肺癰論曰始萌則可救膿
　成即死不可不慎也久之欬膿如粳米粥者不治嘔
　膿而止者自愈也○又腸癰論曰或遶臍生瘡膿從
　瘡出者有出臍中者惟大便下膿血者自愈也
伍氏曰瘡腫赤色按之色不變者此膿己成也按之隨
　手赤色者其亦有膿也按之白色良久方赤者此遊
　毒己息可就赤白盡處灸斷赤腫自消凡癰疽以手
　按之若牢鞭未有膿也若半軟半鞭已有膿也又按
　腫上不熱者為無膿熱甚者為有膿宜急破之
立齋曰瘡痬之證毒氣已結者但可補其氣血使膿速
　成膿成者當騐其生熟淺深視其可否針而去之不
　可論内消之法小按便痛者膿淺也大按方痛者膿
　深也按之不復起者膿未成也按之即復起者膿已
　成也膿生而用鍼氣血既泄膿反難成膿熟而不鍼
　則腐潰益深瘡口難斂若瘡深而針淺内膿不出外
　血反泄若瘡淺而針深内膿雖出良肉受傷若元氣
　虚弱必先補而後針勿論尻神其膿一出諸證自退
　若膿出而反痛或煩躁嘔逆皆由胃氣虧損也宜急
　補之○若背瘡熱毒熾盛中央肉黯内用托裏壮其
　脾胃外用烏金膏塗於黯處其赤處漸髙黯處漸低
　至六七日間赤黯分界自有裂紋如刀劃然黯肉必
　漸潰矣當用􁀙針利剪徐徐去之須使不知疼痛不
　見鮮血為妙若雖有裂紋膿未流利及膿水雖出而
　仍痛者皆未通於内並用針於紋中引之○若患于
　背脾之間凡人背近脊處并脾皮裏有筋一層患此
　處者外皮雖破其筋難潰以致内膿不出令人脹痛
　苦楚氣血轉虚變證百出若待自潰多致不救必須
　開之引之兼以托裏常治此證以利刀剪之尚不能
　去似此堅物待其自潰不反甚乎此非氣血壯實者
　未見其能自潰也○若元氣虚弱而誤服尅伐患處
　不痛或肉將死急須温補脾胃亦有生者後須純補
　之藥庶可收斂若妄用刀針去肉出血則氣血愈虚
　愈傷矣何以生肌收斂乎大凡瘡痬膿血既潰當大
　補血氣為先須有他證當以未治○又曰凡瘡不起
　者托而起之不成膿者補而成之使不内攻膿成而
　及時針之不數日即愈矣常見患者皆畏針痛而不
　肯用又有恐傷肉而不肯用殊不知瘡雖發於肉薄
　之所若其膿成必腫髙寸餘瘡皮又厚分許用鍼深
　不過二分若發於背必腫髙二三寸入針止於寸許
　况患處肉既已壞何痛之有何傷之慮凡怯弱之人
　或患附骨等疽待膿自通以致大潰不能收斂氣血
　􁐍盡而已者為多矣○又曰凡瘡既成膿皮膚不得
　疎泄昧者待其自穿殊不知少壮而充實者或能自
　解若老弱之人氣血枯稿或兼攻發大過不行針刺
　膿毒乗虚内攻穿腸腐膜鮮不誤事若毒結四肢砭
　刺少緩則腐潰深大亦難收斂毒結於頰項胸腹𦂳
　要之地不問壮弱急宜針刺否則難治如沈氏室黄
　上含等皆以此而殁者多矣大抵瘡痬之證或有輕
　重發有深淺淺者腫髙而軟發於血脈深者腫下而
　堅發於筋骨然又有發於骨髓者則皮肉不變故古
　人制法淺宜砭而深宜刺使瘀血去於毒聚之始則
　易消若膿成之時氣血壮實者或自出怯弱者不行
　針刺鮮有不悞凡瘡痬透膜十無一生雖以大補藥
　治之亦不能救此可為待膿自出之戒也故東垣云
　毒氣無從而解膿瘀無從而泄過時不烙反攻於内
　内既消敗欲望其生豈可得乎茲舉一二以告同道
　并使患者知所慎云○又曰凡患瘡疽雖因積熱所
　成若初起未成膿脈洪數乃隂虚陽亢之證若膿潰
　于内不得發泄於外身必發熱故脈見洪數乃瘡疽
　之病進也膿既去則當脈靜身涼腫消痛息如傷寒
　表證之得汗也若反發熱作渴脈洪數者此真氣虚
　而邪氣實死無疑矣○又曰若治元氣不足之證即
　其初患便當内用參茋歸术温補脾胃外用桑枝葱
　熨接補陽氣使自消散若久而不能成膿者亦用前
　二法補助以速之若膿既成而不潰用艾於當頭灸
　數炷以出之却服十全大補湯
　　　論鍼法(十三/)
上古有砭石之制内經有九針之别制雖不同而去病
　之意則一也且瘡痬一科用針為貴用之之際雖云
　量其潰之淺深尤當隨其肉之厚薄若皮薄鍼深則
　反傷良肉益増其潰肉厚針淺則膿毒不出反益其
　痛用針者可不慎哉至於附骨疽氣毒流注及有經
　久不消内潰不痛者宜燔針開之若治咽喉之患當
　用三稜針若丹瘤及癰毒四畔焮赤疼痛如灼宜用
　砭石去血以泄其毒則重者減輕者消如洪氏室患
　腹癰膿脹悶瞀以臥針刺膿出即蘇一人患囊癰膿
　熟腫脹小便不利㡬殆急針之膿水大泄氣通而愈
　大抵用針之法迎而奪之順而取之所謂不治已成
　治未成正此意也今之患者或畏針而不用醫者又
　狥患者之意而不針遂至膿已成而不得潰或得潰
　而所傷已深矣卒之夭枉者十常八九亦可悲矣(見/外)
　(科心/法)
經曰天温日明則人血淖溢而衛氣浮故血易㵼氣易
　行天寒日隂則人血凝濇而衛氣沉是以因天時而
　調血脈也故凡遇天寒水冰或隂氣凝滯之時欲行
　針刺則先當温衣覆盖或以艾葉炒熱或熱鹽熱衣
　類先熨其處務令血脈温和而後刺之則血㵼氣行
　其病立已若血寒脈濇遽爾用針則邪毒不㵼徒傷
　良肉反以益其病也
立齋曰凡元氣虚弱者必當補助脾胃禁用刀針若妄
　用之而去肉去血使陽隨隂散是速其危也
薛按曰四明有屠夀卿者當門齒忽如所擊痛不可忍
　脈洪大而弦余曰弦洪相摶將發瘡毒也先用清胃
　散加白芷銀花連翹一劑痛即止至晩鼻上發一瘡
　面腫黯痛用前藥加犀角一劑腫至兩額口出穢氣
　脈益洪大惡寒内熱此毒熾血瘀藥力不能敵也乃
　數砭患處出紫血服犀角解毒之藥翼日腫痛尤甚
　又砭患處與唇上并刺口内赤脈各出毒血再服前
　藥至數劑而愈
　　　用針勿忌尻神(十四/)
立齋曰針灸之法有太乙人神周身血忌逐年尻神逐
　日人神而其穴有禁針禁灸之論犯者其病難瘳理
　固然也但瘡痬氣血已傷肌肉已壞急宜迎而奪之
　順而取之非平人針灸之比何忌之有外科精義云
　瘡痬之證毒氣無從而解膿瘀無從而泄反攻於内
　内既消敗欲望其生豈可得乎危惡之證發於致命
　之所禍在反掌腹癰囊癰二便不通胸腹脹悶唇疔
　喉痹咽喉腫塞其禍尤速患者審之
鄰人蘇子遇之内左手指患疔麻痒寒熱惡心左半體
　皆麻脈數不時見余曰凡瘡不宜不痛不宜大痛煩
　悶者不治今作麻痒尤其惡也用奪命丹二服不應
　又用解毒之劑麻痒始去乃作腫痛余曰勢雖危所
　喜作痛但毒氣無從而泄欲針之適值望日其家俱
　言尻神不從勢愈腫甚余强針之諸證頓退又用解
　毒之劑其瘡乃愈(薛按/)
　　　圍藥(十五/)
内經云五臟不和則七竅不通六腑不和則留結為癰
　又云形傷痛氣傷腫此以臟腑不和而瘡發於外也
　明矣若塗貼寒涼豈能調和臟腑宣通氣血耶○若
　其腫痛熱渴脈滑數而有力證屬純陽者宜内用濟
　隂湯外用抑陽散則熱毒自解瘀滯自散○若似腫
　非腫似痛非痛似潰不潰似赤不赤脈洪數而無力
　屬半隂半陽者宜内用冲和湯外用隂陽散則氣血
　自和瘀滯自消○若微腫微痛或色黯不痛或堅硬
　不潰脈雖洪大按之微細軟弱屬純隂者宜内服囘
　陽湯外敷抑隂散則脾胃自健陽氣自囘也○丹溪
　曰敷貼之劑應酬輕小熱證耳若不辨其隂證陽證
　之所由分而妄敷寒涼之劑則迷塞腠理凝滯氣血
　毒反内攻而肉反死矣况運氣得寒則不健瘀血得寒
　則不散敗肉得寒則不潰新肉得寒則不生治者審焉
立齋曰大抵瘡之起發潰斂皆血氣使然各人元氣虚
　實不同有不能發出而死者有發出不能成膿而死
　者有成膿不能腐潰而死者有腐潰不能收斂而死
　者敷貼之法但可應酬輕小之證耳若血氣已竭其
　患必死不但敷貼不效且氣血喜温而惡寒腠理喜
　通而惡塞氣血因而愈滯腫患因而愈盛邪氣因而
　愈深腐潰因而愈大怯弱之人取敗多矣况瘡痬乃
　七情相火或食膏梁或餌金石以傷隂血陽盛隂虚
　受病於内而發於外若不别氣分血分隂陽虚實腐
　潰淺深即服藥尚有不能保生者可敷貼而已乎
施二守項右患一核用涼藥敷貼頸皆腫又敷之腫𦙍
　胸腋冷應腹内不悟涼藥所致尚以為毒盛形體困
　憊自分不起延余治之見其敷藥處熱氣如霧急令
　去藥良久瘡色變赤刺出膿血用托裏藥而愈○張
　侍御發背專用敷藥瘡黯不起胸膈悶氣不能呼吸
　自分不治余用辛温托裏藥而愈○一男子臀癰腐
　潰肌肉不生用藥敷之肌肉四沿反硬予診之脈澁
　而弱此氣血俱虚不能營於患處故敷涼藥反硬乃
　血氣受寒凝結而非毒也用大補藥而愈○一男子
　患胸疽腫髙作痛腫處敷藥痛雖止而色變黯腫外
　作痛仍敷之肉色亦黯喉内作痛不悟此為涼藥所
　誤反盡頸敷之其頸皆潰而死○一男子因怒左脇
　腫一塊不作痛脈濇而浮余曰此肝經邪火熾盛而
　真氣不足為患宜培養血氣為主彼以草藥敷貼遂
　致不救○王安人發背正潰時欲速效敷以草藥即
　日而死○張宜人年踰六十患發背三日肉色不變
　頭如粟許肩背腫脈洪數寒熱飲冷予以人參敗毒
　散二劑及隔蒜灸五十餘壮毒大發背始輕再用托
　裏藥漸潰因血氣虚甚而作渴用參茋歸熟等藥而
　渴亦止彼欲速效乃自用草藥罨患處毒氣復入遂
　不救(薛按/)
凡癰痬腫痛宜用圍藥敷治者惟降癰散為第一無論
　隂毒陽毒皆所宜也
　　　腐肉(十六/)
齊徳之曰夫瘡痬生於外皆由積熱藴於内内經謂血
　熱肉敗榮衛不行必將為膿留於節腠必將為敗葢
　瘡疽膿潰之時頭小未破瘡口未開或毒氣未出疼
　痛難忍所以立追蝕腐潰之法使毒氣外泄而不内
　攻惡肉易去好肉易生也若絍其瘡而血出不止者
　則未可絍於瘡上摻追蝕之藥待其熟可絍方絍若
　絍其瘡而痛應心根者亦不可强絍之誤觸其瘡焮
　痛必倍變證不無不可不慎也若瘡癤膿成未破於
　上薄皮剥起者即當用破頭代針之劑安其上以膏
　貼之膿出之後用搜膿化毒之藥取效如神矣若膿
　血未盡便用生肌歛瘡之劑欲其早愈殊不知惡肉
　未盡其瘡早合後必再發不可不慎也
立齋曰瘡痬之證膿成者當辨其生熟淺深肉死者當
　騐其腐潰連脱余嘗治脈證虚弱者用托裏之藥則
　氣血壯而肉不死脈證實熱者用清熱之劑則毒氣
　退而肉自生凡瘡聚於筋骨之間肌肉之内皆因血
　氣虚弱用十全大補湯壯其脾胃則未成者自散已
　成者自潰又何死肉之有若不大痛或大痛或不赤
　或内膿不潰或外肉不腐乃血氣虚弱宜用桑枝灸
　及十全大補加薑桂壮其陽氣則四畔即消瘡頭即
　腐其毒自解又何待於針割若脾胃虚弱飲食少思
　用六君倍加白术壮其營氣則肌肉受毒者自潰已
　死者自活已潰者自斂若初起或因尅伐或犯房事
　以致色黯而不痛者乃陽氣脱陷變為隂證也急用
　參附湯温補囘陽亦有可生○又曰夫腐肉者惡肉
　也大凡癰疽瘡腫潰後若有腐肉凝滯者必取之乃
　推陳致新之意若壯者筋骨强盛氣血充溢真能勝
　邪或自去或自平不能為害若年髙怯弱之人血腋
　少肌肉澁必迎而奪之順而取之是謂定禍亂以致
　太平設或留而不去則有爛筋腐肉之患如劉大尹
　汪夫人取之及時而新肉即生得以全愈金工部鄭
　揮使取之失期大潰而斃予嘗見腐肉既去雖少壯
　者不補其氣血尚不能收斂若怯弱者不取惡肉不
　補血氣未見其生也故古人曰壞肉惡於狼虎毒於
　蜂蠆緩去之則戕賊性命信哉○又曰瘡痬之證若
　毒氣已結腫赤熾盛中央肉死黯黑者内用托裏健
　脾之劑外用烏金膏塗之則黯處漸低赤處漸起至
　六七日間赤黯之界自有裂紋如刀劃状其黯漸潰
　若用鈹針利剪徐去猶好須使不知疼痛不見鮮血
　為善若膿未流利宜用針於紋中引之若膿水已出
　腫痛仍作乃内筋間隔亦用針引之若元氣虚弱誤
　服尅伐之劑患處不痛或肉死不潰者急温補脾胃
　亦有復生者後須純補脾胃庶能收斂此則不可妄
　用針刀若誤用之以去肉出血使陽隨隂散是速其
　危也
一論外通用方
　鍼頭散(外一四四/)　(去腐管/)代鍼膏(外一四五潰頭/)
　透骨散(外一四三/)　(潰頭/)　猪蹄湯(外一二五洗腐/)
　　　舍時從證(十七/)
立齋曰經云諸痛痒瘡皆屬於心若腫赤煩躁發熱大
　痛飲冷便秘作渴脈洪數實者為純陽雖在嚴冬之
　時必用大苦寒之劑以瀉熱毒若不腫不痛脈細皮
　寒㵼利腸鳴飲食不入嘔吐無時手足厥冷是為純
　隂雖在盛暑之時必用大辛温熱之劑以助陽氣不
　拘嚴寒盛暑但當舍時從證若微腫微痛似潰不潰
　時出清膿者為半隂半陽宜用辛熱之劑温補胃氣
　此亦治隂陽法也經曰用寒逺寒用熱逺熱有假者
　反之雖違其時必從其證若執常法無不誤矣○壬
　午仲冬金臺一男子患腹痛誤服乾薑理中丸即時
　口鼻出血煩躁發狂入井而死○辛卯冬一吏患傷
　寒誤服附子藥一鍾下咽發躁奔走跌死○夫盛暑
　之際附子薑桂三藥並用連進三四劑無事嚴冬時
　令三藥單用一味止進一劑者即死可見羅謙甫先
　生有舍時從證權宜用藥之妙余宗此法凡冬間瘡
　證如脈沉實洪數大便秘瘡焮痛煩躁或飲冷不絶
　者即用硝黄苓連之劑攻之雖在夏令而脈見虚弱
　或浮大瘡不潰膿清稀惡寒飲者即用薑桂參茋之
　劑補之如脈見沉細瘡不潰不痛作呃逆手足冷大
　便不實或㵼利或腹痛更加附子皆獲大效昧者反
　以為非惑亂患人恪守常法必使冬用温熱夏用清
　涼以致誤人深可哀也(薛按/)
至元壬午五月二十八日王伯祿年逾五旬有七右臂
　膞腫甚上至肩下至手指色變皮膚涼六脈沉細而
　微此乃脈證俱寒余舉痬醫孫彦和視之曰此乃附
　骨癰開發已遲以燔針啟之膿清稀解次日肘下再
　開之加吃逆不絶彦和與丁香柿蒂散兩劑稍緩次
　日吃逆尤甚自利臍腹冷痛腹滿飲食減少時發昏
　潰於左乳下黑盡處灸二七壮又處托裏温中湯用
　亁薑附子木香沉香􁰖香羌活等藥吺咀一兩半欲
　與服或者曰諸痛痒瘡痬皆屬心火又當盛暑之時
　用亁薑附子可乎予應之曰理所當然不得不然内
　經曰脈細皮寒瀉利前後飲食不入此謂五虚况吃
　逆者胃中虚寒故也諸痛痒瘡痬皆屬心火是言其
　定理也此證内外相反須當舍時從證非大方辛熱
　之劑急治之則不能愈也遂投之諸證悉去飲食倍
　進瘡勢温膿色正彦和復用五香湯數服後月餘平
　復噫守常者衆人之見知變者知者之能知常不知
　變因細事而取敗者亦多矣况乎醫㢤(見羅氏衛生/)
　(寶鑑/)
愚意羅先生以舍時從證之法垂訓後人誠百世不磨
　之要道也但時之遷變本所難知而證之幽顯尤不
　易識何也盖常人之所謂時者春夏秋冬之時也嵗
　嵗時常之主氣也誰不得而知之而不知五六周環
　則長夏有寒淫之令三冬有炎暑之權此則雖若舍
　時而實以從時昧者固能知此乎又如察證之法則
　凡脈細皮寒泄㵼厥冷之類是皆已見之寒證也又
　誰不得而知之不知其來有源其甚有漸即諸證未
　見之前而本來已具此際便難錯認使必待焦頭爛
　額而後曲突徙薪則已晩矣此羅先生之所以明己
　然而余則更為慮未然盖恐人之見之遲而無及於
　事也雖然余常見今人之於己然者尚不能見而復
　欲其見未然誠哉迂矣然余慨然之念則不能不道
　其詳而深望於知音者
　　　陽氣脱陷(十八/)
立齋曰瘡痬陽氣脱陷或因尅伐之劑或因膿血大泄
　或因吐㵼之後或因誤以入房大凡潰後勞後元氣
　虧損或夣遺精脱或脈數便血或外邪乗虚而入以
　致發熱頭痛小便淋濇或目赤煩喘氣短頭暈體倦
　熱渴意欲飲水投水身熱増寒惡衣揚手擲足腰背
　反張鄭聲自汗脈浮洪大此無根虚火之假熱證也
　若畏寒頭痛欬逆嘔吐耳聵目矇小便自遺㵼利腸
　鳴裏急腹痛玉莖短縮齒牙浮痛肢體麻痺冷汗時
　出或厥冷身痛咬舌嚙唇舌本强硬呃逆喘促脈微
　沉細此陽氣脱陷之真寒證也凡此危候無論脈證
　但見有一二急用參附湯或用托裏消毒散去連翹
　白芷金銀花三味急加桂附大劑補之多有復生者
内翰楊臯湖孟夏患背疽服尅伐之劑二旬餘矣漫腫
　堅硬重如負石隔蒜灸五十餘壯背遂輕以六君加
　砂仁二劑涎沫涌出飲食愈少此脾虚陽氣脱陷也
　劑用温補反嘔不食仍用前藥作大劑加附子薑桂
　又不應遂以參茋各一觔歸术陳皮各半觔附子一
　兩煎服三日而盡流涎頓止腐肉頓潰飲食頓進再
　用薑桂等藥托裏健脾腐脱而瘡愈矣○少叅史南
　湖之内夏患疽不起發脈大而無力發熱作渴自汗
　盗汗用參茋大補之劑益加手足逆冷大便不實喘
　促時嘔脈細微按之如無惟太衝不絶仍以參茋白
　术當歸茯苓陳皮計觔許加附子五錢水煎二鍾作
　一服諸證悉退脈息頓復翼日瘡起而潰仍用前藥
　四劑後日用托裏藥調理兩月餘而愈(薛按/)
一婦人於癸卯冬失物發怒缺盆内微腫甲辰春大如
　覆碗左肩脾亦腫肉色如故或針出鮮血三碗許腹
　痛如錐泄㵼不止四肢逆冷嘔吐惡寒或時發熱絶
　食已七日矣其脈洪大時或微細此陽氣脱陷也用
　六君加炮薑三錢附子二錢早服至午不應再劑加
　附子五錢熟睡覺來諸證頓退六七可進稀粥再四
　劑諸證悉退飲食如故缺盆始痛針出清膿二碗許
　諸證復至此虚極也以十全大補加薑桂附各一錢
　三劑而安後減薑附各五分與歸脾湯兼服五十餘
　劑而愈(薛按/)
　　　温補按則(十九/)
留都鄭中翰仲夏患發背已半月瘡頭十餘枚皆如粟
　許漫腫堅硬根如大盤背重如負石即隔蒜灸五十
　餘壯其背頓輕彼因輕愈不守禁忌三日後大作瘡
　不起發但苦作痛用活命飲四劑勢少退用香砂六
　君子湯四劑飲食少進彼恃知醫自用敗毒藥二劑
　飲食益少口流涎沫若不自知此脾虚之甚也每用
　托裏藥加參茋各三錢彼宻自揀去大半後雖用大
　補藥加薑桂亦不應遂令其子以參茋各一觔歸术
　各半觔亁薑桂附各一兩煎膏一鑵三日飲盡涎頓
　止腐頓潰食頓進再用托裏健脾藥腐肉自脱而愈
　(下俱薛按/)
張侍御患背瘡三枚皆如粟彼以為小毒服清熱化痰
　藥外用涼藥敷貼數日尚不起色黯不焮胸中氣不
　得出入勢甚可畏連用活命飲二劑氣雖利膿清稀
　瘡不起欲用補劑彼泥於素有痰火不受參术之補
　因其固執遂陽以敗毒之劑與視之而隂以參茋歸
　术各五錢薑桂各二錢服二劑背覺熱腐肉得潰方
　信余言始明用大補藥乃愈
南都聶姓者時六月患發背腐肉已去瘡口尺許色赤
　焮腫發熱不食欲嘔不嘔服十宣散等藥自謂不起
　請余決之其脈輕診則浮而數重診則弱而濇此潰
　後之正脈然瘡口開張血氣虚也欲嘔不嘔脾胃虚
　也色赤焮腫虚火之象也尚可治遂與十全大補湯
　加酒炒黄栢知母五味麥門及飲童便飲食頓進肌
　肉頓生服至八劑瘡口收如粟許又惑於人言謂餘
　毒未盡乃服消毒藥二劑復發熱昏瞶急進前藥又
　二十餘劑乃愈後兩月因作善事一晝夜不睡以致
　勞倦發熱似睡不睡與前湯二劑更加發熱飲食不
　進惟飲熱湯後以前藥加附子一錢二劑復愈
髙秋官貞甫孟秋發背色黯而硬不痛不起脈沉而細
　四肢逆冷急用大艾隔蒜灸三十餘壮不痛遂用艾
　如粟大者著肉灸七壮乃始知痛與六君子湯二劑
　每劑入附子二錢不應後劑又加肉桂二錢始應而
　愈
一男子脇腫一塊日久不潰按之微痛脈微而濇此形
　證俱虚也經曰形氣不足病氣不足當補不當㵼予
　以人參養營湯治之彼不信乃服流氣飲虚證悉至
　方服前湯月餘少愈但腫處尚硬以艾葉炒熱熨患
　處至十餘日膿成以火針刺之更灸以豆豉餅又服
　十全大補湯百劑而愈
　　　定痛(二十/)
齊氏曰瘡疽之證候不同凡寒熱虚實皆能為痛故止
　痛之法殊非一端世人皆謂乳殁珍貴之藥可住疼
　痛而不知臨病制宜自有方法盖熱毒之痛者以寒
　涼之藥折其熱而痛自止也寒邪之痛以温熱之劑
　熨其寒則痛自除也因風而痛者除其風因濕而痛
　者導其濕燥而痛者潤之塞而痛者通之虚而痛者
　補之實而痛者㵼之因膿鬱而閉者開之惡肉侵潰
　者去之隂陽不和者調之經絡秘澁者利之臨機應
　變方為上醫不可執方而無權也
立齋曰瘡痬之作由六淫七情所傷其痛也因氣血凝
　滯所致假如熱毒在内便秘而作痛者内疎黄連湯
　導之熱毒熾盛焮腫而作痛者黄連解毒湯治之不
　應仙方活命飲解之瘀血凝滯而作痛者乳香定痛
　丸和之作膿而痛者托裏消毒散排之膿脹而痛者
　針之膿潰而痛者補之若因氣虚而痛四君加歸茋
　血虚而痛四物加參茋腎虚而痛六味地黄丸口亁
　作渴小便頻數者加減八味丸此皆止痛之法也慎
　勿㮣用寒涼之藥况血氣喜温而惡寒若冷氣入裏
　血即凝滯反為難瘥之證矣丹溪云膿出而反痛此
　為虚也宜補之穢氣所觸者和解之風寒所逼者温
　散之若専用龍竭生肌乳没止痛吾知其必無效也
凡癰毒焮腫赤痛之甚者雖内治之法已具如前然煎
　劑功緩而痛急難當者必須外用敷藥既欲其止痛
　又欲其散毒則無如降癰散之神妙也
　　　生肌收口(附成漏證二十一/)
陳良甫曰癰疽之毒有淺深故收斂之功有遲速㫁不
　可早用收口之藥恐毒氣未盡後必復發為患匪輕
　若癰久不合其肉白而膿少者此氣血俱虚不能潮
　運而瘡口冷澁也每日用艾葉一把煎湯避風熱洗
　及燒松香烟薰之或用猪蹄湯洗之更以神異膏貼
　之必須守禁調理否則不效○又曰脈得寒則下陷
　凝滯肌肉故曰留連肉腠是為冷漏須温補之
丹溪曰諸經惟少陽厥隂之生癰者宜須防之以其多
　氣少血也血生則肌肉難長故瘡久未合必成敗證
　苟反用驅利毒藥以伐其隂分之血禍不旋踵矣
立齋曰肌肉者脾胃之所主收斂者血氣之所使但當
　純補脾胃不宜泛敷生肌之劑夫瘡不生肌而色赤
　甚者血熱也四物加山梔連翹色白而無神者氣虚
　也四君加當歸黄茋脾熱内熱隂血虚也四物加參
　术膿水清稀者氣血虚也十全大補湯食少體倦脾
　氣虚也補中益氣湯煩熱作渴飲食如常胃火也竹
　葉黄茋湯不應竹葉石膏湯熱渴而小便頻數腎水
　虚也用加減八味丸料煎服若敗肉去後新肉微赤
　四沿白膜者此胃中生氣也但用四君子湯以培補
　之則不日自斂若妄用生肌之藥餘毒未盡而反益
　甚耳殊不知瘡痬之作由胃氣不調瘡痬之潰由胃
　氣腐化瘡痬之斂由胃氣榮養○東垣云胃乃發生
　之源為人生之本丹溪亦謂治瘡痬當助胃壮氣使
　根本堅固誠哉是言也可不慎歟○又曰若肌肉傷
　而瘡口不斂用六君子湯以補脾胃若氣虚惡寒而
　瘡口不斂用補中益氣湯以補脾肺若血虚發熱而
　瘡口不斂用四物參术以滋肝脾若膿多而瘡口不
　斂用八珍湯或十全大補湯以養血氣如不應但用
　四君歸茋以補脾胃更不應乃屬命門火衰急用八
　味丸以壮火生土若脈數發渴者難治以真氣虚而
　邪氣實也○又曰生肌之法當先理脾胃助氣血為
　主若氣血俱虚不能生者當用托裏之劑若有風寒
　襲於瘡所不能生者宜用豆豉餅灸之若流注頑瘡
　内有膿管或瘀肉或􁏣核須用針頭散腐之錠子尤
　妙如背瘡杖瘡湯火瘡大潰當用神效當歸膏則能
　去腐生新止痛大有神效○又曰癰疽潰後毒盡則
　肉自生常見世之治者往往用龍骨血竭之屬以求
　生肌殊不知餘毒未盡肌肉何以得生氣血既虚龍
　竭豈能得效設若膿毒未盡就用生肌則反増潰爛
　壯者輕者不過復潰或遲斂而已怯者重者必致内
　攻或潰爛不斂反致危矣○又曰凡瘡痬成漏皆因
　元氣不足營氣不従陽氣虚寒則寒氣逆於肉裏稽
　留血脈腐潰既久即成是患故凡治不足之證於其
　初患便當内用參茋歸术温補脾胃外用桑枝葱熨
　接補陽氣使自消散若久而不能成膿亦用前二法
　補助以速之若膿既成而不潰用艾於當頭灸數炷
　而出之却服十全大補湯患者又當慎起居節飲食
　庶幾收斂若用冷針開刺久而内出清濃外色黑黯
　或誤用生肌散速其口斂反束其邪必成敗證
諸瘡患久成漏常有膿水不絶其膿不臭若無歹肉者
　法用炮附子去皮尖為細末以唾津和為餅如三錢
　厚安瘡上以艾炷灸之漏大艾亦大漏小艾亦小但
　灸令微熱不可令痛亁則易之毎灸一二十壯不論
　灸後貼以膏藥隔二三日又如前再灸更服大補氣
　血之藥直至肉平為度或用炮附子切片三分厚灸
　之亦可或用江西淡豆豉為餅多灸之亦效○若瘡
　久成漏外有腐肉内有膿管不能收口者以針頭散
　和作細條絍入口内外用膏藥貼之待膿管盡去自
　然漸平收口或先用灸法數日後用此絍藥亦可仍
　内服十全大補等藥
郭氏灸法瘡疽久不收歛及有膿水惡物漸潰根深者
　用白麫硫黄大蒜三物一處搗爛看瘡大小捻作餅
　子厚約三分安於瘡上用艾炷灸二十一壯一灸一
　易後隔四五日用藥錠針頭散等藥絍入瘡内歹肉
　盡去好肉長平然後貼收斂之藥内服應病之劑調
　理即瘥矣
一男子年踰二十稟弱左腿外側患毒三月方潰膿水
　清稀肌肉不生以十全大補湯加牛膝二十餘劑漸
　愈更以豆豉餅灸之月餘而痊○一婦人左臂結核
　年餘方潰膿清不斂一男子患貼骨癰腿細短軟瘡口
　不合俱用十全大補湯外以附子餅及貼補藥膏調
　䕶得宜百劑而愈太凡不足之證宜大補之劑兼灸
　以補接陽氣袪散寒邪為上○京師董賜年踰四十
　胸患瘡成漏日出膿碗許喜飲食如常以十全大補
　湯加貝母逺志白斂續㫁灸以附子餅膿漸少謹調
　䕶嵗餘而愈(薛按/)
　　　用香散藥(二十二/)
伍氏曰氣血聞香則行聞臭則逆大抵瘡痬多因營氣
　不從逆於肉理故鬱聚為膿得香散藥則氣流行故
　當多服五香連翹湯萬金散清心内固金粉散凡瘡
　本腥穢又聞臭觸則愈甚若毒氣入胃則為咳逆古
　人用此可謂有理且如飲食調令香美則益脾土養
　真元保其無虞矣
立齋曰今人有瘡痬不審元氣虚實病之表裏病者多
　喜内消而醫者即用十宣散及敗毒散流氣飲之類
　殊不知十宣散雖有參茋然防風白芷厚朴桔梗皆
　足以耗氣况不分經絡時令氣血多少而㮣用之乎
　敗毒散乃發表之藥果有表證亦止宜一二服多則
　元氣反損其毒愈盛雖有人參莫能補也况非表證
　而用之乎流氣飲乃耗血之劑果氣結膈滿亦止宜
　二三服多則血氣愈傷夫血氣凝滯多因榮衛氣弱
　不能運行豈可復用流氣飲以益其虚况諸經氣血
　多寡不同而流氣飲通行十二經則諸經皆為所損
　反為敗證雖有芎歸亦難倚仗若服之過度則氣虚
　血耗何以成膿苟不察其由而泛投尅伐之劑能無
　危乎此三藥者其不可輕用亦明矣河間云凡瘡止
　於一經或兼二經者止當求責其經不可干擾餘經
　也
　　　槐花酒(二十三/)
槐花治濕退熱之功最為神速大抵腫毒非用蒜灸及
　槐花酒先去其勢雖用托裏諸藥其效未必甚速惟
　胃寒之人不可過用
滁州于侍御髀􁨠患毒痛甚服消毒藥其勢未減即以
　槐花酒一服勢隨大退再以托裏消毒之藥而愈○
　王通府患發背十餘日勢危脈大先以槐花酒二服
　殺退其勢更以敗毒散二劑再以托裏藥數劑漸潰
　又用桑柴燃灸患處每日灸良久仍以膏藥貼之灸
　至數次膿潰腐脱以托裏藥加白术陳皮月餘而愈
　○劉大尹發背六七日滿背腫痛勢甚危與隔蒜灸
　百壯飲槐花酒二碗即睡覺以托裏消毒藥十去五
　六令以桑枝灸患處而潰數日而愈○一上含肩患
　疽脈數以槐花酒二服勢頓退再與金銀花黄茋甘
　草十餘服而平(薛按/)
　　　忍冬酒(二十四/)
忍冬酒治癰疽發背初發時便當服此不問疽發何處
　或婦人乳癰皆有竒效如或處鄉落貧家服此亦便
　且效仍兼以麥飯石膏及神異膏貼之甚效
一園丁患發背甚危令取金銀藤五六兩搗爛入熱酒
　一鍾絞取酒汁温服渣罨患處四五服而平彼用此
　藥治瘡足以養身成家遂棄園業諸書云金銀花治
　瘡痬未成者即散已成者即潰有囘生之功○一男
　子患腦癰其頭數多痛不可忍先服消毒藥不應更
　以忍冬酒服之即酣睡覺而勢去六七再四劑而消
　○又一男子所患尤甚亦令服之腫痛頓退但不能
　平加以黄茋當歸瓜蔞仁白芷甘草節桔梗數劑而
　愈○一男子被鬼擊身有青痕作痛以金銀花煎湯
　飲之即愈本草謂此藥大治五種飛尸此其騐也
　　　腫痬(二十五/)
立齋曰腫髙焮痛脈浮者邪在表也宜托之○腫硬痛
　深脈沉者邪在裏也宜下之○外無焮腫内則便利
　調和者邪在經絡也當調營衛○焮腫煩躁或咽亁
　作渴者宜降火○焮腫發熱或拘急或頭痛者邪在
　表也宜散之○大痛或不痛者邪氣實也隔蒜灸之
　更用解毒○煩躁飲冷焮痛脈數者邪在上也宜清
　之○惡寒而不潰者氣虚兼寒邪也宜宣而補之○
　焮痛發熱汗多大渴便結譫語者結陽證也宜下之
　○不作膿或熟而不潰者虚也宜補之○又曰大抵
　癰腫之證不可專泥于火為患况稟有虚實及老弱
　不同豈可㮣用寒涼之藥設若毒始聚勢不盛者庶
　可消散尤當推其病因别其虚實若㮣用涼藥必致
　誤事如膿將成邪盛氣實者用消毒之劑先殺其毒
　雖作膿不為大苦潰亦不甚若就用托裏必益其勢
　如膿將成不成及不潰者方用托裏膿成勢盛者針
　之膿一出諸證悉退矣
丹溪曰腫痬内外皆壅宜以托裏表散為主如欲用大
　黄寧無孟浪之非潰痬内外皆虚宜以補接為主如
　欲用香散未免虚虚之失
愚意前論腫痬有云忌補宜下者有云禁用大黄者此
　其為説若異而亦以證有不同耳盖忌補者忌邪之
　實也畏攻者畏氣之虚也即如腫痬多實潰痬多虚
　此其常也然腫痬亦多不足則有宜補不宜㵼者潰
　痬亦或有餘則有宜㵼不宜補者此其變也或宜補
　或宜㵼總在虚實二字然虚實二字最多疑似貴有
　定見如火盛者宜清者也氣滯者宜行者也既熱且
　壅宜下者也無滯無壅則不宜妄用攻下此用攻之
　宜禁者也至若用補之法亦但察此二者凡氣道壅
　滯者不宜補火邪熾盛者不宜温若氣道無滯火邪
　不甚或飲食二便清利如常而患有危險可畏者此
　雖未見虚證或腫痬未潰亦宜即從托補何也盖恐困
　苦日久無損自虚若能預固元氣則毒必易化膿必易
　潰口必易斂即大羸大潰猶可望生若必待虚證叠出
　或既潰不能收斂而後勉力支持則輕者必重重者
　必危能無晩乎此腫痬之有不足也所係非細不可
　不察○向予長男生在癸丑及乙卯五月甫及二週
　而患背疽初起時背中忽見微腫數日後按之則根
　深漸濶其大如碗而皮色不變亦不甚痛至十餘日
　身有微熱其勢滋甚因謀之痬醫或云背疽或云痰
　氣咸曰葷腥温補一毫不可入口乃投以解毒之藥
　一劑而身反大熱神氣愈困飲食不進矣予危懼之
　甚因思丹溪有云癰疽因積毒在臟腑當先助胃氣
　為主使根本堅固而以行經活血佐之又曰但見腫
　痛叅之脈證虚弱便與滋補氣血無虧可保終吉是
　誠確論也因却前醫而專固元氣以内托其毒遂用
　人參三錢製附子一錢佐以當歸熟地炙甘草肉桂
　之屬一劑而飲食頓進再劑而神彩如舊抑何神也
　由是弛其口腹藥食並進十劑而膿成以其根深皮
　厚復用針出膿甚多調理月餘而愈向使傾信庸流
　絶忌温補滋味専意解毒則胃氣日竭毒氣日陷飲
　食不進倘致透膈内潰則萬萬不保矣且此兒素無
　虚病何敢乃爾盖以其既屬隂證又無實邪見有確
　真故敢峻補脾腎方保萬全嗚呼醫之闗係皆是類
　也因錄此按用告將來以見腫痬潰痬凡虚證未見
　而但無實熱壅滯可據者便宜托補如此則其受益
　于不識不知有非可以言語形容者(新按/)
　　　腫痬不足(二十六/)
汪太夫人年逾八十腦疽已潰發背繼生頭如粟米脈
　大無力此膀胱經濕熱所致然脈大無力乃血氣衰
　也遂以托裏消毒散數服稍可更加參茋之劑雖瘡
　起而作渴此氣血虚甚以人參黄茋各一兩當歸熟
　地各伍錢麥冬五味各一錢數服渴止而愈此不有
　臟腑能言氣血能告豈能省悟病者至死皆歸於命
　深可哀也○又有患者氣質素實或有痰不服補劑
　然不知膿血内潰氣血並虚豈不宜補余常治瘡隂
　用參茋大補之劑陽書敗毒之名與服之俱不中滿
　瘡亦隨效虚甚者尚加薑桂甚至附子未嘗有不效
　也(薛按/)
　　　潰痬(二十七/)
立齋曰膿熟不潰者陽氣虚也宜補之○瘀肉不腐者
　宜大補陽氣更以桑木灸之○膿清或不斂者氣血
　俱虚宜大補○膿後食少無睡或發熱者虚也宜補
　之○倦怠懶言食少不腫者虚也宜補之○寒氣襲
　於瘡口不能收斂或陷下不斂者温補之○脈大無
　力或微濇者氣血俱虚也峻補之○出血或膿多煩
　躁不眠者乃亡陽也急補之○凡膿潰而清或瘡口
　不合或聚腫不赤肌寒肉冷自汗色脱者皆氣血俱
　虚也非補不可○凡膿血去多瘡口雖合尤當補益
　務使氣血平復否則更患他證必難治療也○又曰
　大抵膿血大泄當大補血氣為先雖有他證以末治
　之凡癰疽大潰發熱惡寒皆屬氣血虚甚若左手脈
　不足者補血藥當多於補氣藥右手脈不足者補氣
　藥當多於補血藥切不可發表○大凡癰疽全藉血
　氣為主若患而不起或潰而不腐或不收斂及膿少
　或清皆血氣之虚也俱宜大補之最忌攻伐之劑亦
　有膿反多者乃氣血虚而不能禁止也常見氣血充
　實之人患瘡者必腫髙色赤易腐潰而膿且稠又易
　於收斂怯弱之人多不起發不腐潰及難於收斂若
　不審察而妄投攻劑虚虚之禍不免矣及患後更當
　調養若瘰癧流注之屬尤當補益也否則更患他證
　必難措治慎之○又曰潰痬氣屬氣血俱虚固所當
　補若患腫痬而氣血虚弱者尤宜預補否則雖潰而
　不斂矣又凡大病之後氣血未復多致再發若不調
　補必變為他證而危或誤以瘡毒復發反行攻伐則
　速其不起深可為戒也○又曰若瘡痬腫焮痛甚煩
　躁脈大則辛熱之劑不但腫痬不可用即潰痬亦可
　用也
太平聖惠方云凡癰疽膿潰之後脈微澁遲緩者邪氣
　去而真氣將復也為易愈若脈來沉細而直者裏虚
　而欲變證也若膿血既去則當脈静身涼腫消痛息
　如傷寒表證之得汗也若反發熱作渴脈洪數者此
　真氣虚而邪氣實也死無疑矣
　　　潰瘍有餘(二十八/)
潰痬有餘之證其辨有四盖一以元氣本强火邪本盛
　雖膿潰之後而内熱猶未盡除或大便堅實而能食
　脈滑者此其形氣病氣俱有餘仍宜清利不宜温補
　火退自愈亦善證也一以真隂内虧水不制火膿既
　泄而熱反甚脈反躁者欲清之則正氣以虚欲補之
　則邪氣愈甚此正不勝邪窮敗之證不可治也一以
　毒深而潰淺者其肌腠之膿已潰而根盤之毒未動
　此乃假頭非真潰也不得遽認為潰痬而㮣施托補
　若誤用之則反増其害當詳辨也又有一種元氣以
　虚極似宜補然其稟質滯濁肌肉堅厚色黑而氣道
　多壅者畧施培補反加滯悶若此輩者真虚既不可
　補假實又不可攻最難調理極易招怨是亦不治之
　證也總之潰痬有餘者十之一二故潰痬宜清者少
　腫痬不足者十常四五故腫痬宜補者多此亦以癰
　疽之危險有闗生死者為言故貴防其未然也至若
　經絡浮淺之毒不過腫則必潰潰則必收又何必卷
　卷以補㵼為辨也觀者審之
一男子年逾三十腹患癰腫脈數喜冷齊氏云瘡痬腫
　起堅硬瘡疽之實也河間云腫硬木悶煩躁飲冷邪
　氣在内也遂用清涼飲倍加大黄三劑稍緩次以四
　物湯加芩連山梔木通四劑遂潰更以十宣散去參
　茋肉桂加金銀花天花粉漸愈彼欲速效自服温補
　藥遂致肚腹俱腫小便不利仍以清涼飲治之膿潰
　數碗再以托裏藥而愈○趙宜人年逾七旬患鬢疽
　已潰焮腫甚痛喜冷脈實大便秘澁東垣曰煩躁飲
　冷身熱脈大精神昏悶者皆臟腑之實也遂以清涼
　飲一劑腫痛悉退更以托裏消毒藥三十餘劑而平
　若謂年髙潰後投以補劑實實之禍不免矣(薛按/)
　　　潰痬作痛(二十九/)
立齋曰膿出而反痛者虚也宜補之○脈數虚而痛者
　屬虚火宜滋隂○脈數實而痛者邪氣實也宜泄之
　○脈實便秘而痛者邪在内也宜下之○脈濇而痛
　者氣血虚寒也温補之○大抵瘡之始作也先發為
　腫氣血鬱積蒸肉為膿故多痛膿潰之後腫退肌寛
　痛必漸減若反痛者乃虚也宜補之亦有穢氣所觸
　者宜和解之風寒所逼者宜温散之
丁蘭年二十餘股内患毒日久欲求内消診其脈滑數
　知膿已成因氣血虚不潰遂刺之膿出作痛以八珍
　湯治之少可但膿水清稀更以十全大補湯加炮附
　子五分數劑漸愈仍服十全大補湯三十餘劑而痊
　○一僧股内患腫一塊不痛不潰治以托藥二十餘
　劑膿成刺之作痛予謂腫而不潰潰而反痛此氣血
　虚甚也宜峻補之彼云氣無補法予謂正氣不足不
　可不補補之則氣化而痛邪自除遂以參茋歸术熟
　地黄治之兩月餘而平(薛按/)
　　　潰痬發熱(附惡寒三十/)
用手模熱有三法以輕手捫之則熱重按之則不熱是
　熱在皮毛血脈也重按之至筋骨之分則熱蒸手極
　甚輕手則不熱是邪在筋骨之間也不輕不重按之
　而熱是熱在筋骨之上皮毛血脈之下乃熱在肌肉
　也
仲景曰脈虚則血虚血虚生寒陽氣不足也○寸口脈
　微為陽不足隂氣上入陽中則洒淅惡寒尺脈弱為
　隂不足陽氣下陷入隂中則發熱也
王氏曰病熱而脈數按之不鼓動乃寒盛格陽而致之
　非熱也形證似寒按之而脈氣鼓擊於指下盛者此
　為熱甚拒隂而生病非寒也
東垣曰發熱惡熱大渴不止煩躁肌熱不欲近衣或目
　痛鼻亁但脈洪大按之無力者非白虎湯證也此血
　虚發躁當以當歸補血湯主之又有火鬱而熱之證
　如不能食而熱自汗氣短者虚也當以甘寒之劑㵼
　熱補氣如能食而熱口舌乾燥大便難者當以辛苦
　大寒之劑下之以㵼火保水○又曰晝則發熱夜則
　安静是陽氣自旺於陽分也晝則安静夜則發熱煩
　躁是陽氣下陷入隂中也名曰熱入血室晝夜發熱
　煩躁是重陽無隂也當亟㵼其陽峻補其隂
立齋曰脈浮或弱而熱或惡寒者陽氣虚也宜補氣○
　脈濇而熱者血虚也宜補血○脈浮數發熱而痛者
　邪在表也宜散之○脈沉數發熱而痛者邪在裏也
　當下之○午前熱者補血為主○午後熱者補氣為
　主○左手脈小於右手而熱者用血藥多於氣藥○
　右手脈小於左手而熱者用氣藥多於血藥
　　　發熱煩躁(三十一/)
王太樸曰大寒而甚熱之不熱是無火也當治其心大
　熱而甚寒之不寒是無水也熱動復止倐忽往來時
　動時止是無水也當補其腎故心盛則生熱腎盛則
　生寒腎虚則寒動於中心虚則熱收於内又熱不勝
　寒是無火也寒不勝熱是無水也夫寒之不寒責其
　無水熱之不熱責其無火熱之不久責心之虚寒之
　不久責腎之弱治者當深味之
立齋曰瘡痬發熱煩躁或出血過多或膿潰大泄或汗
　多亡陽或下多亡隂以致隂血耗散陽無所衣浮散
　於肌表之間而非火也○若發熱無寐者血虚也用
　聖愈湯兼汗不止氣虚也急用獨參湯○發熱煩躁
　肉瞤筋惕血氣俱虚也用八珍湯○大渴面赤脈洪
　大而虚隂虚發熱也用當歸補血湯○肢體微熱煩
　躁面赤脈沉而微隂盛發躁也用四君加薑附
　　　作嘔(三十二/)
立齋曰喜熱惡寒而嘔者宜温養胃氣○脈細腸鳴腹
　痛滑㵼而嘔者宜托裏温中○喜寒惡熱而嘔者宜
　降火○脈實便秘而嘔者宜㵼火○若不詳究其源
　而妄用攻毒之藥則腫者不能潰潰者不能斂矣雖
　丹溪曰腫痬時嘔當作毒氣攻心治之潰痬時嘔當
　作隂虚補之殊不知此大㮣之言耳况今之熱毒内
　攻而嘔者十纔一二脾胃虚寒或痰氣而嘔者十居
　八九故不可執以為言也○又曰凡癰痬腫赤痛甚
　煩躁脈實而嘔者為有餘當下之若腫硬不潰脈弱
　而嘔者乃陽氣虚弱當補之若嘔吐少食者乃胃氣
　虚寒當温補脾胃若痛傷胃氣或感寒邪穢氣而嘔
　者雖在腫痬當助胃壮氣若妄用攻伐多致變證不
　治
薛氏樞要曰瘡痬作嘔不可泥於熱毒内攻而㮣用敗
　毒等藥○如熱甚焮痛邪氣實也仙方活命飲解之
　○作膿焮痛胃氣虚也托裏消毒散補之○膿熟脹
　痛氣血虚也先用托裏散後用針以泄之○焮痛便
　秘熱壅於内也内疎黄連湯導之○若因寒藥傷胃
　而嘔者托裏健中湯○胃寒少食而嘔者托裏益中
　湯○中虚寒淫而嘔者托裏温中湯○肝木乘脾而
　嘔者托裏抑清湯○胃脘停痰而嘔者托裏清中湯
　○脾虚自病而嘔者托裏益黄湯○鬱結傷脾而嘔
　者托裏越鞠湯○又曰大凡諸瘡作嘔若飲冷便秘
　是熱毒也黄連消毒散解之○飲冷便實是胃火也
　竹葉石膏湯清之○懶食飲湯是謂虚也補中益氣
　湯補之○大便不實喜飲熱湯是脾胃虚寒也六君
　加炮薑以温之○常見脾胃虚弱者用前散反心膈
　隂冷致嘔而喉舌生瘡乃腎水枯涸虚火炎上也其
　證甚惡急用加減八味丸亦有得生者
熱毒作嘔證如劉貴患腹癰焮痛煩躁脈實作嘔河間
　云瘡痬者火之屬須分内外以治其本若脈沉實者
　先當疎其内以絶其源又曰嘔噦心煩脈沉而實腫
　硬木悶或皮肉不變邪氣在内宜用内疎黄連湯治
　之然作嘔脈實毒在内也遂以前湯通利二三行諸
　證悉去更以連翹消毒散而愈○金臺王時亨年踰
　四十患臂毒焮痛作嘔服托裏消毒藥愈甚予用涼
　膈散二劑頓退更以四物湯加芩連四劑而消(薛按/)
胃寒作嘔證如顧浩室人年踰四十患發背治以托裏
　藥而潰忽嘔而瘡痛胃脈弦𦂳彼以為餘毒内攻東
　垣云嘔吐無時手足厥冷臟腑之虚也丹溪云潰後
　發嘔不食者濕氣侵于内也又云膿出而反痛此為
　虚也今胃脈弦𦂳木乘土位其虚明矣予欲以六君
　子湯加酒炒芍藥砂仁藿香治之彼自服䕶心散嘔
　愈甚復邀治仍用前藥更以補氣血藥兩月而愈○
　大抵濕氣内侵或感穢氣而作嘔者必喜温而脈弱
　熱毒内攻而作嘔者必喜涼而脈數必須辨認明白
　亦有大便不實或腹痛或膨脹或嘔吐或吞酸噯腐
　此皆腸胃虚寒也以理中湯治之如不應加熟附子
　二三片○予嘗飲食少思吞酸噯腐諸藥不應惟服
　理中湯及附子理中丸有效葢此證皆因中氣虚寒
　不能運化鬱滯所致故用温補之劑使中氣温和自
　無此證矣○張生患漆瘡作嘔由中氣虚弱漆毒侵
　之予以六君子湯加砂仁藿香酒炒芍藥治之彼不
　信另服連翹消毒散嘔果甚復邀治仍以前藥外用
　麻油調鐵銹末塗之而愈(薛按/)
戴氏曰如惡心者無聲無物欲吐不吐欲嘔不嘔雖曰
　惡心實非心經之病皆在胃口上宜用生薑盖能開
　胃豁痰也(名元禮/南院使)
　　　作渴(三十二/)
李氏曰人病疽多有愈後發渴而不救者十有八九或
　先渴而後患疽者尤為難治急用加減八味丸可免
　前患若疽安而渴者服此丸則渴止疽安而未渴者
　預服此丸則永不生渴或未發疽而先發渴者服此
　不惟渴止且疽亦不作氣血加壮真神劑也○又曰
　癰疽已安之後或未安之際口舌燥黄如雞内金者
　乃腎水枯竭心火上炎此證最惡古人云玉華池竭
　七廟亡若誤投以丹藥則禍在反掌急用加減八味
　丸桑枝煎五味子湯以滋補之○又云一貴人病疽
　未安而渴作一日飲水數升予以加減八味丸治之
　諸醫大笑云此能止渴我輩當不復業醫皆用木瓜
　紫蘇烏梅人參茯苓百藥煎等劑服多而渴愈甚不
　得已用此藥三日渴止久服遂不復渴飲食加倍健
　於少壮盖此藥非出鄙見自為兒時聞先君言有人
　病渴用渴藥累年不愈一名醫使服此藥降心火生
　腎水為最家藏此方親用嘗騐患者當知所鑒(詳外/)
　(科精要/)
馬益卿曰癰疽作渴乃氣血兩虚宜用參茋以補氣當
　歸地黄以養血或用黄茋六一湯或用忍冬丸其方
　以忍冬藤入瓶内加無灰酒微火煨一宿取出晒亁
　少加甘草俱為末仍用餘酒調糊為丸桐子大毎服
　百餘丸温酒下兼治五痔諸癭氣
立齋曰尺脈大或無力而渴者宜滋隂降火○上部脈
　沉實而渴者宜㵼火○上部脈洪數而渴者宜降火
　○胃脈數而渴者宜清胃火○氣虚不能生津液而
　渴者宜補中氣○脈大無力或微弱而渴者宜補氣
　血○膿血大泄或瘡口出血而渴者宜大補氣血如
　不應急用獨參湯
薛氏樞要曰瘡痬作渴若焮腫發熱便利調和者上焦
　熱也用竹葉石膏湯○腫痛發熱大便秘澁者内臟
　熱也用四順清涼飲○焮腫痛甚者熱毒藴結也用
　仙方活命飲○漫腫微痛者氣血虚壅也用補中益
　氣湯○若胃火消爍而津液短少者用竹葉黄茋湯
　○若胃氣虚弱不生津液者用補中益氣湯○若胃
　氣受傷内無津液者用七味白术散○若腎水乾涸
　作渴或口舌乾燥者用加減八味丸○或先口乾作
　渴小便頻數而後患疽或疽愈後作渴飲水或舌黄
　乾硬小便數而疽生者尤其惡也苟能逆知其因預
　服加減八味丸補中益氣湯以滋化源可免是患○
　心法曰予治瘡痬作渴不問腫潰但脈數發熱而渴
　以竹葉黄茋湯治之○脈不數不發熱或脈數無力
　而渴或口乾以補中益氣湯○若脈數而便秘以清
　涼飲○若尺脈洪大按之無力而渴以加減八味丸
　若治口燥舌黄飲水不歇此丸尤效
　　　瀉痢(三十四/)
立齋曰瘡痬大便泄瀉或因寒涼尅伐脾氣虧損或因
　脾氣虚弱食不尅化或因脾虚下陷不能升舉或因
　命門火衰不能生土或因腎經虚弱不能禁止或因
　脾腎虚寒不能司職所主之法若寒涼傷脾六君加
　木香砂仁送二神丸○脾虚下陷用補中益氣送二
　神丸○命門火衰用八味丸料送四神丸○腎虚不
　禁用薑附湯加呉茱萸五味○脾腎虚寒用參附湯
　送四神丸○病機云脈沉而細身不動作睛不瞭瞭
　飲食不下鼻凖氣息者薑附湯主之身重四肢不舉
　者參附湯主之○仲景云下痢腸鳴當温之脈遲𦂳
　痛未止當温之大孔痛當温之心痛當救裏可與理
　中附子四逆輩○精要云癰疽嘔瀉腎脈虚者不治
　凡此難治之證如按前法治之多有可生者
御醫王彭峯之内年踰四十背疽不起發泄瀉作嘔食
　少厥逆脈息如無屬陽氣虚寒用大補劑加附子薑
　桂不應再加附子二劑瀉愈甚更以大附子薑桂各
　三錢參茋歸术各五錢作一劑腹内始熱嘔㵼乃止
　手足漸温脈息遂復更用大補而潰再用托裏而斂
　十年後仍患脾胃虚寒而殁(薛按/)
　　　大便秘結(三十五/)
立齋曰瘡痬大便秘結若作渴飲冷其脈洪數而有力
　者屬實火宜用内疎黄連湯○若口乾飲湯其脈浮
　大而無力者屬氣虚宜用八珍湯○若腸胃氣虚血
　燥而不通者宜用十全大補湯培養之○若瘡證屬
　陽或因入房傷腎而不通者宜用前湯加薑附囘陽
　多有得生者○若飲食雖多大便不通而肚腹不脹
　者此内火消爍切不可通之○若肚腹痞脹而直腸
　乾涸不通者宜用猪膽汁導之若誤行疏利復傷元
　氣則不能潰斂○經曰腎開竅干二隂臟精於腎津
　液潤則大便如常若潰痬有此因氣血虧損腸胃乾
　涸當大補為善設若不審虚實而一於疎利者鮮有
　不誤○若老弱或産後而便難者皆氣血虚也猪膽
　汁最效甚者多用之更以養血氣藥助之萬不可妄
　行攻伐
居賓鷗仲夏患發背黯腫尺餘皆有小頭如鋪粟状四
　日矣此真氣虚而邪氣實也遂隔蒜灸之服活命飲
　二劑其邪頓退乃純補其真隂又將生脈散以代茶
　飲瘡邪大退余因他往三日復視之飲食不入中央
　肉死大便秘結小便赤濁余曰中央肉死毒氣盛而
　脾氣虚也大便不通腸虚而不能傳送也小便赤濁
　脾虚而火下陷也治亦難矣彼始云莫非間㫁補藥
　之過也余曰然乃急用六君子加當歸柴胡升麻飲
　食漸進大便自通外用烏金膏塗中央三寸許四圍
　紅腫漸消中央黒腐漸去乃敷當歸膏用地黄丸與
　前藥間服將百劑而愈(薛按/)
　　　小便淋濇不利(三十六/)
立齋曰瘡痬小便淋漓頻數或莖中澁者腎經虧損之
　惡證也宜用加減八味丸以補隂○足脛逆冷者宜
　用八味丸以補陽○若小便頻而黄者宜用四物湯
　加參术麥門五味以滋肺腎○若小便短而少者宜
　用補中益氣加山藥麥門五味以補脾肺○若熱結
　膀胱而不利者宜用五淋散以清熱○若脾氣燥熱
　而不能化者宜用黄芩清肺飲以滋隂○若膀胱隂
　虚陽無以生者宜用滋腎丸○若膀胱陽虚隂無以
　化者宜用六味地黄丸腎虚之患多傳此證非滋化
　源則不救若用黄栢知母反㵼其陽是速其危也○
　若老人隂痿思色精氣内敗莖中痛而不利者用加
　減八味丸加車前子牛膝不應更加附子多有復生
　者○若精已竭而復耗之大小便中牽痛愈痛則愈
　便愈便則愈痛以前藥加附子亦有復生者○王太
　僕云無隂則陽無以化無陽則隂無以生當滋其化
　源若専用淡滲復損真隂乃速其危也
　　　發痙(三十七/)
立齋曰瘡痬發痙因氣血虧損或為外邪所摶或内虚
　鬱火之致其形則牙闗𦂳急四肢勁强或腰背反張
　肢體抽搐其有汗而不惡寒者曰柔痙風能散氣故
　有汗也其無汗而惡寒者曰剛痙寒能濇血故無汗
　也皆由亡血過多筋無所養故傷寒汗下過多與潰
　痬産後多患之乃敗證也若大補氣血多有可治者
　若作風治速其危矣
痙論法俱詳見雜證謨十二卷痙證門所當叅閲
　　　無寐(三十八/)
立齋曰瘡痬潰後無寐發熱煩躁血虚也聖愈湯○自
　汗不止無寐氣虚也四君加黄茋五味子○發熱煩
　躁肉瞤䈥惕氣血虚也八珍湯○大渴面赤脈洪大
　而浮隂虚發熱也當歸補血湯○肢體微熱煩躁面
　赤脈沉微隂盛發躁也四君加薑附
　　　瘡疽出血(三十九/)
立齋曰瘡疽出血因五臟之氣虧損虚火動而錯經妄
　行也當求其經審其因而治之○若肝熱而血妄行
　者宜四物加炒山梔芩术丹皮○肝虚而不能藏血
　者六味地黄丸○心虚而不能主血者四物加炒黄
　連丹皮苓术○脾虚熱而不能統血者四君子加炒
　梔子丹皮○若脾經鬱結用歸脾湯加五味子○脾
　肺氣虚用補中益氣湯加五味子○氣血俱虚用十
　全大補湯○隂火動者用六味丸加五味子○大凡
　去血過多見煩熱發渴等證勿論其脈急用獨參湯
　以補氣經云血生於氣苟非參茋歸术甘温等劑以
　生心肝之血決不能愈若發熱脈大者不治○凡患
　血證皆當以犀角地黄湯為主
　　　戒忌調䕶(四十/)
李氏云病疽之人當戒酒麫炙􁳚醃臘生冷油膩雞鵞
　魚腥之類若起居七情尤當深戒務令臥室潔浄馨
　香使氣血流暢仍忌僧道孝子産婦經婦及雞犬猫畜
　之類若背疽難於隠几宜用綠荳十斗作一袋隠伏
　其上以解毒涼心也○又曰大凡臟腑已利瘡毒已
　潰氣血既虚最當調䕶若發熱而服涼藥無不致禍
立齋曰綠荳性寒主丹毒煩熱風疹或金石所發實熱
　煩渴飲食如常證屬純陽者極宜用之否則不可輕
　用也○又曰瘡痬食肉乃自棄也瘡痬之毒發於營
　氣今反助之與自棄何異雖用藥施治亦不能愈
東垣云胃為五臟之根本胃氣一傷諸證皆虚七惡蜂
　起可不慎哉
愚按瘡痬當忌暈腥然以愚見言之則惟熱火證及疔
　毒陽癰則毫不可犯宜切慎也至若營衛大虚而毒
　不能化肉不能長凡宜滋宜補等證豈亦不宜滋補
　乎故古人號黄茋為羊肉則既宜黄茋未有不宜羊
　肉者惟猪肉牛肉醇酒及傷脾助濕等物則不可不
　忌
　　　隂陽證變(四十一/)
太監劉闗患發背腫痛色紫診其脈息沉數陳良甫云
　脈數發熱而痛者發於陽也且瘡痬赤甚則紫即火
　極似水也詢之嘗服丹石藥半載乃積温成熱所致
　遂以内疎黄連湯再服稍平更用排膿消毒藥及猪
　蹄湯太一膏而愈經曰色與脈當相參應治之者在
　明亢害承制之理隂陽變化之機焉耳○舉人潘光
　甫年四十患腦疽焮腫診其脈沉静予謂此陽證隂
　脈㫁不起已而果然盖瘡痬之證雖屬心火尤當分
　表裏虚實果元氣充實内有實火者寒劑或可責效
　若寒涼過度使胃寒脾弱陽證變隂或結而不潰潰
　而不斂隂陽乖戻水火交争死無日矣(薛按/)
　　　論列方(外科上/)
參附湯(補三八/)　　　　　薑附湯(熱二二/外三三)
托裏散(外四三/)　　　　　四君子湯(補一/)
八珍湯(補十九/)　　　　　人參湯(補二六/)
六君子湯(補五/)　　　　　四物湯(補八/)
聖愈湯(補九一/)　　　　　理中湯(熱一/)
歸脾湯(補三三/)　　　　　六味丸(補一二二/)
囘陽湯(外三七/)　　　　　滋腎丸(寒一六三/)
八味丸(補一二二/)　　　　䕶心散(外七二/)
敗毒散(散三六/)　　　　　二神丸(熱一五一/)
沖和湯(外二四/)　　　　　清涼飲(外九十/)
四神丸(熱一五二/)　　　　麻黄湯(散一/)
流氣飲(外五五/)　　　　　涼膈散(痘八三/)
五淋散(寒百十七/)　　　　清胃散(寒四五/)
五香湯(木人即方/外五一)　　　　十宣散(痘十四/)
濟隂湯(外八五/)　　　　　白虎湯(寒二/)
萬金散(外六七/)　　　　　漏蘆湯(外九五/)
奪命丹(外七七/)　　　　　蠟礬丸(外七四/  七五)
忍冬酒(外百二/)　　　　　槐花酒(外百四/)
逺志酒(外百六/)　　　　　國老膏(外六八/)
桑枝煎(外百九/)　　　　　製甘草湯(外六八/)
五味子湯(補五八/)　　　　神仙截法(外百十/)
十全大補湯(補二十/)　　　仙方活命飲(外一/)
人參黄茋湯(外二六/)　　　補中益氣湯(補三一/)
托裏消毒散(外二/)　　　　托裏温中湯(外十二/)
托裏健中湯(外十一/)　　　托裏清中湯(外十六/)
托裏益黄湯(外十五/)　　　托裏益中湯(外十三/)
托裏抑青湯(外十七/)　　　托裏越鞠湯(外十九/)
托裏温經湯(外十四/)　　　七味白术散(小七/)
丁香柿蒂散(熱六五/)　　　黄茋六一湯(補五十/)
當歸補血湯(補四五/)　　　加減八味丸(外三八/)
人參養營湯(補一二/)　　　人參平肺散(寒三七/)
人參理中湯(熱一/)　　　　人參敗毒散(散三七/)
附子理中湯(外三四/)　　　竹葉黄茋湯(寒七/)
黄連消毒散(外六十/)　　　黄連解毒湯(寒一/)
竹葉石膏湯(寒五/)　　　　連翹消毒散(外六一/)
内疎黄連湯(外九三/)　　　五香連翹湯(外五一/)
四順清涼飲(攻二五/)　　　黄芩清肺飲(寒三八/)
内固金粉散(外七三/)　　　犀角地黄湯(外四六/)
乳香定痛丸(外五七/)　　　犀角升麻湯(外四七/)
香砂六君湯(補七/)　　　　神仙薰照方(外一二二/)
附子餅(外百十六/)　　　　豆豉餅(外百十七/)
桑枝灸(外百二十/)　　　　葱熨法(外一二一/)
隔蒜灸(外百十五/)　　　　騎竹馬法(外百十四/)
鐵頭散(外一四四/)　　　　降癰散(新因三六/)
麥飲石膏(外一三九/)　　　烏金膏(外一四二/)
隂陽散(外一三三/)　　　　抑隂散(外一三一/)
抑陽散(外一三二/)　　　　猪蹄湯(外三二五/)
浴毒湯(即百草煎之/類新因三七)　　　太乙膏(外三百八/)
當歸膏(外三一四/)　　　　神異膏(外三百十/)
　
　
　
　
　
　
　
　
　
　
　
　景岳全書卷四十六
欽定四庫全書
　景岳全書卷四十七
　　　　　　　　　　　　明　張介賔　撰
　　外科鈐(下/)
　　　發背(四十二/)
發背屬督脉膀胱經凡陰虚火盛或醇酒厚味或鬱怒
　房勞或丹石熱毒皆能致之若腫赤痛甚脈洪數而
　有力者熱毒之證也為易治若漫腫微痛色黯作渴
　脉雖洪數而無力者陰虚之證也為難治若不腫不
　痛或漫腫色黯脉微細者陽氣虚甚也尤為難治大
　抵發背之證其名雖多總惟陰陽二證為要若發一
　頭或二頭其形焮赤腫高發熱疼痛頭起者為癰屬
　陽易治若初起一頭如粟不腫不赤悶痛煩躁大渴
　便秘睡語咬牙四五日間瘡頭不計其數瘡口各含
　如粟形如蓮蓬故名蓮蓬發積日不潰按之流血至
　數日或八九日其頭成片所含之物俱出通結一衣
　揭去又結其口共爛為一瘡其膿内攻其色紫黯者
　為疽屬陰難治且此證不可大痛又不可痛若見煩
　悶者多不治總之瘡瘍雖云屬火然未有不由陰虚
　而致者故經云督脉經虚從腦而出膀胱經虚從背
　而出故不可專泥于火
陳良甫曰背疽之源有五一天行二瘦弱氣滯三怒氣
　四腎氣虚五飲冷酒食炙煿服丹藥
立齋曰大抵發背之證雖發熱疼痛形勢髙大煩渴不
　寧但得脉息有力飲食頗進可保無虞其膿一潰諸
　證悉退多有因膿不得外泄以致疼痛若用敗毒寒
　藥攻之反致誤事若有膿急針之膿一出苦楚即止
　膿未成而熱毒作痛者可用解毒之藥亦有腐潰尺
　餘者若無惡證則投以大補之劑肉最易生亦無所
　妨惟忌腫不髙色不赤不掀痛脉無力不飲食腫不
　潰腐不爛膿水清或膿多不止皆屬元氣虚也為難
　治宜峻補之其或膿血既泄腫痛尤甚濃水臭敗煩
　躁時嗽腹痛渴甚瀉利無度小便如淋乃惡證也皆
　不可治
　又灸法曰予常治發背不問日期陰陽腫痛或不痛
　或痛甚但未成膿或不潰者即與灸之隨手取效或
　麻木者明灸之毒氣自然隨火而㪚或瘡頭如黍者
　灸之不效亦有數日色尚微赤腫尚不起痛不甚濃
　不作者尤宜多灸勿拘日期更服甘温托裏藥切忌
　寒涼之劑其有勢未定者或先用篐藥圍之若用烏
　金膏㸃患處尤妙凡人初覺發背赤熱腫痛莫辨其
　頭者但以濕紙覆其上立候視之其紙有先乾處即
　是結癰頭也取大蒜切成片如二三錢厚薄安於頭
　上用大艾炷灸之三壯換一蒜片痛者灸至不痛不
　痛灸至痛時方止最要早覺早灸為上一日二日十
　灸十活三日四日六七活五日六日三四活過七日
　則難為力矣若有十數頭作一處生者即用大蒜研
　成膏作薄餠鋪頭上聚艾於蒜餅上燒之亦能活也
　若背上初發赤腫一片中間有一片黃粟米頭子便
　用獨蒜切去兩頭取中間半寸厚者正安於瘡上灸
　十四壯多至四十九壯蓋如此惡證惟隔蒜灸及塗
　烏金膏有效又治法曰腫硬痛深脉實者邪在内也
　可下之○腫髙焮痛脉浮者邪在表也宜托之○焮
　痛煩躁或咽乾火在上也宜瀉之○腫髙或不作膿
　者邪氣凝結也宜解之○腫痛飲冷發熱睡語者火
　也宜清之○不作膿或不潰不斂者陽氣虚也宜補
　之○瘀肉不腐或積毒不解者陽氣虚也宜助陽氣
　○膿多或清者氣血俱虚也宜峻補之○脉浮大或
　濇而肌肉遲生者氣血俱虚也宜補之○右關脉弱
　而肌肉遲生者宜補脾胃
　又諸毒治法曰如頭痛有表證者宜先服人參敗毒
　㪚一二劑○如焮痛發熱脉數者用金銀花散槐花
　酒神功托裏散○如疼痛腫硬脉實者以清涼飲仙
　方活命飲苦參丸○腫硬木悶疼痛發熱煩躁飲冷
　便秘脉沉實者内疎黃連湯或清涼飲○大便已通
　欲其作膿宜仙方活命飲托裏散蠟礬丸外用神異
　膏○如飲食少思或不甘美用六君子湯加藿香連
　進三五劑更用雄黃解毒㪚洗患處每日用烏金膏
　塗瘡口處俟有瘡口即用紙作撚蘸烏金膏絍入瘡
　内○若有膿為脂膜間隔不出或作脹痛者宜用針
　引之腐肉堵塞者去之若瘀肉腐動用猪蹄湯洗之
　○如膿稠或痛飲食如常瘀肉自腐用消毒與托裏
　藥相兼服之仍用前二膏塗貼○若腐肉已離好肉
　者宜速去之○如膿不稠不稀微有疼痛飲食不甘
　瘀肉腐遲更用桑柴灸之亦用托裏藥○若瘀肉不
　腐或膿清稀不焮痛者急服大補之劑亦用桑木灸
　之以補接陽氣解㪚鬱毒○常觀患疽稍重未成膿
　者不用蒜灸之法及膿熟不開或待腐肉自去則多
　致不救○大抵血氣壯實或毒少輕者可假藥力或
　自腐潰若怯弱之人熱毒中隔内外不通不行針灸
　藥無全功矣○此證若膿已成急宜開之否則重者
　潰通臟腑腐爛筋骨若使透膈則不可治輕者延潰
　良肉難於收功因而不斂者多矣
　又諸補治法曰若腫焮作痛寒熱作渴飲食如常此
　形氣病氣俱有餘也先用仙方活命飲後用托裏消
　毒㪚解之○漫腫微痛或色不赤飲食少思此形氣
　病氣俱不足也用托裏散調補之○不作膿或膿成
　不潰陽氣虚也托裏㪚倍加肉桂參茋○膿出而反
　痛或膿清稀氣血俱虚也八珍湯○惡寒形寒或不
　收斂陽氣虚也十全大補湯○晡熱内熱或不收斂
　陰血虚也四物加參术○作嘔欲嘔或不收斂胃氣
　虚也六君加炮薑○食少體倦或不收斂脾氣虚也
　補中益氣湯加茯苓半夏○肉赤而不斂血熱也四
　物加山梔連翹○肉白而不斂脾虚也四君加酒炒
　芍藥木香○小便頻數者腎陰虧損也加減八味丸
　○大抵瘡毒勢甚若妄用攻劑怯弱之人必損元氣
　因而變證者衆矣
　又三證治法曰若初患未發出而寒熱疼痛作渴飲
　冷此邪氣内藴也仙方活命飲若口乾飲熱漫腫微
　痛此元氣内虚也托裏消毒㪚若飲食少思肢體倦
　怠此脾胃虚弱也六君子湯如未應加薑桂其有死
　者乃邪氣盛眞氣虚而不能發出也在於旬餘之間
　見之○若已發出用托裏消毒散不腐潰用托裏消
　毒㪚如不應急宜温補脾胃其有死者乃眞氣虚而
　不能腐潰也在於二旬之間見之○若已腐潰用托
　裏散以生肌如不應急温補脾胃其有死者乃脾氣
　虚而不能收斂也在於月餘見之此三證雖不見於
　經籍余嘗治而厯驗者
千金方灸法治發背已潰未潰者用淡荳豉以水和搗
　成硬泥依腫大小作餅三四分厚如已有瘡孔勿置
　瘡孔上但四布豆餅列艾其上灸之使微熱勿令破
　肉如熱痛急少起之日灸二度如先有瘡孔孔出汁
　即瘥
一驗透膈法凡背疽大潰欲騐穿透内膜者不可用皂
　角散嚏法但以紙封患處今病者用意呼吸如紙不
　動者未穿透也倘用取嚏法鼓動内膜則反致穿透
　愼之愼之
都憲周𢎞岡背患疽腫而不潰脉大而浮此陽氣虚弱
　而邪氣壅滯也用托裏㪚倍加參茋反内熱作渴脉
　洪大鼓指此虚火也用前㪚急加肉桂脉證頓退仍
　用托裏而愈若以為熱毒而用寒藥則誤矣○上舍
　張克恭患此内服外敷皆寒涼敗毒遍身作痛欲嘔
　少食晡熱内熱惡寒畏寒余曰遍身作痛營衛虚而
　不能營於肉裏也欲嘔少食脾胃虚寒而不能消化
　飲食也内熱晡熱陰血内虚而陽氣陷於陰分也惡
　寒畏寒陽氣虚弱而不能衛於肌肉也此皆由脾胃
　之氣不足所致遂用補中益氣湯諸證漸退更以十
　全大補湯腐肉漸漬又以六君子湯加芎歸肌肉頓
　生而愈○府庠彭碧溪患腰疽服寒涼敗毒之藥色
　黯不痛瘡頭如鋪黍背重不能安寢耳瞶目白面色
　無神小便頻澁作渴迷悶氣粗短促脉浮數重按如
　無余先用滋水之藥一劑少頃便利渴止背即輕爽
　乃砭出瘀血以艾半觔許明灸患處外敷烏金膏内
　服參茋歸术肉桂等藥至數劑元氣稍復自疑肉桂
　辛熱一日不用手足並冷大便不禁仍用肉桂及補
　骨脂二錢肉豆蔲一錢大便復常其肉漸潰更用當
　歸膏以生肌肉八珍湯以補氣血而愈○上舍蔡東
　之患此余用托裏之藥而潰瘡口尚未全斂時值仲
　冬且兼咳𠻳余曰瘡口未歛脾氣虚也咳𠻳不止肺
　氣虚也法當補其母一日與之同宴見忌羊肉余曰
　補可以去弱人參羊肉之類是也最宜食之遂每日
　不徹旬餘而瘡斂𠻳亦頓愈矣○一男子年踰五十
　患發背色紫腫痛外皮將潰寢食不安神思甚疲用
　桑柴灸患處出黑血即鼾睡覺而諸證如失服仙方
　活命飲二劑又灸一次膿血皆出更進二劑腫痛大
　退又服托裏消毒㪚數劑而斂夫瘡勢熾甚本宜峻
　劑攻之但年老血氣衰弱況又發在肌表若專於攻
　毒則胃氣先損必反誤事(俱薛按/)
予長男於二週患背疽治按在腫瘍條中(新按/)
一論外通用方
　神仙薰照法(外一二三/)
　　　腦疽(四十三/)
立齋曰腦疽屬膀胱經積熱或濕毒上壅或陰虚火熾
　或腎水虧損陰精消涸所致○若腫痛未作膿者宜
　除濕消毒○大痛或不痛或麻木者毒甚也隔蒜灸
　之更用解毒藥　腫痛便秘者邪在内也宜泄之○
　不甚痛或不作膿者虚也托裏為主　膿成脹痛者
　針之更以托裏○上部脉數實而痛者宜降火○上
　部脉數虚而痛者宜滋陰降火為主○尺部脉數而
　作渴者滋陰降火○脉數而虚細無力或膿清或不
　斂或膿多者大補血氣○不作膿或不潰者托裏藥
　主之○煩躁飲冷脉實而痛者宜瀉火
　又治法曰初起腫赤痛甚煩渴飲冷脉洪數而有力
　乃濕熱上壅當用黃蓮消毒㪚並隔蒜灸以除濕熱
　○若漫腫微痛渴不飲冷脉洪數而無力乃陰虚火
　熾當用六味丸及補中益氣湯以滋化源○若口舌
　乾燥小便頻數或淋漓作痛乃腎水虧損急用加減
　八味丸及前湯以固根本而引火歸經○若不成膿
　不腐潰陽氣虚也四君加歸茋○若不生肌不收斂
　脾氣虚也十全大補湯○若色黯不潰或潰而不斂
　乃陰精消涸名曰腦爍為不治若攻補得宜亦有可
　愈○大凡腫焮痛甚宜活命飲隔蒜灸之以解㪚瘀
　血拔引鬱毒但艾炷宜小而少若欲其成膿腐潰生
　肌收斂並用托裏為主
李氏曰腦疽及頸項有疽不可用隔蒜灸恐引毒上攻
　宜灸足三里穴五壯氣海穴三七壯仍服涼血化毒
　之藥或以騎馬穴法灸之凡頭項咽喉生疽古法皆
　為不治若用此法多有生者如五香連翹漏蘆等湯
　國老膏萬金㪚皆可選用(見外科/精要)
一老人患此色赤腫痛脉數而有力與黃連消毒㪚二
　劑少退更與清心蓮子飲四劑而消○一男子腫痛
　脉數以荆防敗毒㪚二劑而痛止更以托裏消毒藥
　而消○一男子焮腫疼痛發熱飲冷脉洪數與涼隔
　散二劑而痛止以金銀花㪚四劑而潰更以托裏藥
　而愈○一老婦禀壯實潰而痛不止脉實便秘以清
　涼飲二劑而痛止更以托裏消毒藥而愈○一婦人
　冬間患此腫痛熱渴余用清熱消毒潰之而愈次年
　三月其舌腫大遍身發疔如葡萄不計其數手足尤
　多乃脾胃受毒也先各刺出黑血隨服奪命丹七粒
　出鼻汗瘡熱益甚便秘二日與大黃芩連各三錢升
　麻白芷山梔薄荷連翹各二錢生甘草一錢水煎三
　五沸服之大小便出臭血甚多下體稍退乃磨入犀
　角汁再服舌本及齒縫出臭血諸毒乃消更以犀角
　地黃湯而愈○一婦人患前證口乾舌燥内服清熱
　外敷寒涼色黯不臖胸中氣噎此内眞寒而外假熱
　也彼疑素有痰火不欲温補余以參茋各五錢薑桂
　各二錢一劑頓潰又用大補藥而愈○一男子頭項
　俱腫雖大潰腫痛益甚兼作瀉煩躁不睡飲食少思
　其勢可畏診其脉則毒尚在與仙方活命飲二劑腫
　痛退半與二神丸及六君子湯加五味子酸棗仁四
　劑諸證少退飲食少進睡亦少得又與參苓白术㪚
　數服飲食頓進再與十全大補湯加金銀花白芷月
　餘而瘥(薛按/)
　　　耳瘡(四十四/)
立齋曰耳瘡屬少陽三焦經或足厥陰肝經血虚風熱
　或肝經燥火風熱或腎經虚火等因○若發熱焮痛
　屬少陽厥陰風熱用柴胡清肝㪚○若内熱痒痛屬
　二經血虚用當歸川芎㪚○若寒熱作痛屬肝經風
　熱用小柴胡湯加山梔川芎○若内熱口乾屬腎經
　虚火用加味地黃丸如不應用加減八味丸餘當隨
　證治之
愚按薛氏所治耳證凡氣虚者以補中益氣湯加山梔
　黃芩血虚者用八珍湯加柴胡丹皮肝火血虚者用
　梔子清肝㪚怒動肝火者用加味逍遙㪚肝脾受傷
　者朝用加味歸脾湯暮用加味逍遙㪚此其治之大
　約也○予當治一儒者年近三旬素有耳病每年常
　發發必腫潰至乙亥二月其發則甚自耳根下連頸
　項上連頭角耳前耳後莫不腫痛諸醫之治無非㪚
　風降火至一月後稠膿鮮血自耳迭出每二三日必
　出一酒鍾許然膿出而腫全不消痛全不減枕不可
　近食不可加氣體俱困自分其危延余治之察其形
　氣已大不足察其病體則腫痛如舊仍若有餘察其
　脉息則或見弦急或見緩弱此非實熱可知然脉不
　甚𦂳而或時緩弱亦得潰瘍之體尚屬可治遂先以
　六味湯二三劑而元氣稍振繼以一陰煎加牛蒡子
　茯苓澤瀉仍倍加白蒺藜為君服五十餘劑外用降
　癰㪚晝夜敷治兩月而後愈蓋此證雖似潰瘍有餘
　而實以肝腎不足上實下虚一奇證也故存識之(新/按)
　　　鬢疽(四十五/)
立齋曰鬢疽屬肝膽二經怒火或風熱血虚所致○若
　焮痛或發熱者宜袪風清熱○焮痛發寒熱或拘急
　者發㪚表邪○作膿焮痛托裏消毒○膿已成作痛
　者針之○不作膿或膿成而不潰者俱宜托裏○不
　斂或膿清者宜峻補之
　又治法曰若發熱作渴者用柴胡清肝㪚○腫臖痛
　甚者仙方活命飲○若大勢已退餘毒未㪚用參苓
　歸术為主佐以川芎白芷金銀花以速其膿膿成仍
　用參苓之類托而潰之○若欲其生肌收斂腎虚者
　六味丸血虚者四物加參茋或血燥者四物湯或水
　不能生木者六味地黃丸氣虚者用補中益氣湯皆
　當滋其化源為善
　　　痄腮(四十六/)
立齋曰痄腮屬足陽明胃經或外因風熱所乘或内因
　積熱所致若腫痛寒熱者白芷胃風湯○内熱腫痛
　者升麻黃蓮湯○外腫作痛内熱口乾者犀角升麻
　湯○内傷寒涼不能消潰者補中益氣湯○發熱作
　痛大便秘結清涼飲○表裏俱解而仍腫痛者欲作
　膿也托裏㪚○若飲食少思胃氣虚弱者六君子湯
　○肢體倦怠陽氣虚弱也補中益氣湯○膿毒旣潰
　腫痛不減熱毒未解也托裏消毒㪚○膿出而反痛
　氣血虚也參茋内托㪚○發熱晡熱陰血虚也八珍
　湯○惡寒發熱氣血俱虚也十全大補湯○若焮腫
　痛連耳下者屬手足少陽經當清肝火○若連頥及
　耳後者屬足少陰經虚火當補腎水○此證而有不
　治者多泥風熱執用尅伐之劑耳
　　　瘰癧(四十七/)
瘰癧之病屬三焦肝膽等經風熱血燥或肝腎二經精
　血虧損虚火内動或恚怒憂思氣逆于肝膽二經二
　經常多氣少血故怒傷肝則木火動而血燥腎陰虚
　則水不生木而血燥血燥則筋病肝主筋也故累累
　然結若貫珠其候多生於耳前後連及頥頷下至缺
　盆及胸腋之側又謂之馬刀其初起如豆粒漸如梅
　李核或一粒或三五粒按之則動而微痛不甚熱乆
　之則日以益甚或頸項强痛或午後微熱或夜間口
　乾飲食少思四肢倦怠或堅而不潰或潰而不合皆
　由氣血不足故往往變為癆瘵外臺秘要云肝腎虚
　熱則生癧病機云瘰癧不係膏梁丹毒火熱之變總
　因虚勞氣鬱所致止宜以益氣養營之藥調而治之
　其瘡自消蓋不待汗之下之而已也若不詳脉證虚
　實之異而槩用追蝕攻下及流氣飲十宣散之屬則
　必犯經禁病禁以致血氣愈損必反為敗證矣若脉
　洪大以元氣虚敗為不治若面色晄白為金尅木亦
　不治若眼内赤脉貫瞳人見幾條則幾年死使不求
　本而妄用伐肝之劑則誤矣蓋伐肝則脾土先傷脾
　傷則損五臟之源矣可不愼哉
齊氏曰瘰癧結核初覺時宜内消之如經乆不除氣血
　漸衰肌寒肉冷或膿汁清稀毒氣不出瘡口不合聚
　腫不赤結核無膿外證不明者並宜托裏膿未成者
　使膿早成膿已潰者使新肉早生血氣虚者托裏補
　之陰陽不和托裏調之大抵托裏之法使瘡無變壞
　之證所以宜用也
丹溪曰瘰癧必起於足少陽一經不守禁忌延及足陽
　明經食味之厚鬱氣之久曰毒曰風曰熱皆此三端
　拓引變換須分虚實實者易治虚者可慮此經主決
　斷有相火且氣多血少婦人見此若月水不調寒熱
　變生稍乆轉為潮熱自非斷慾食淡神醫不能療也
立齋曰焮腫脉沉數者邪氣實也宜泄之○腫痛憎寒
　發熱或拘急者邪在表也宜發㪚○因怒結核或腫
　痛或發熱者亦疎肝行氣○腫痛脉浮數者袪風清
　熱○脉濇者補血為主○脉弱者補氣為主○腫硬
　不潰者補氣血為主○抑鬱所致者解鬱結調氣血
　○潰後不斂者屬氣血俱虚宜大補○虚勞所致者
　補之○因有核而不斂者腐而補之○脉實而不斂
　或不消者下之
　又治法曰若寒熱焮痛者此肝火風熱而氣病也用
　小柴胡湯以清肝火並服加味四物湯以養肝血
　若寒熱旣止而核不消㪚者此肝經火燥而血病也
　用加味逍遙㪚以清肝火六味地黃丸以生腎水○
　若腫髙而稍軟面色痿黃皮膚壯熱膿已成也可用
　針以決之及服托裏之劑○若經久不愈或愈而復
　發膿水淋漓肌肉羸瘦者必純補之劑庶可收斂否
　則變成九瘻内經曰陷脉為瘻留連肉腠即此病也
　外用豆䜴餅琥珀膏以驅㪚寒邪補接陽氣内服補
　中益氣湯六味丸以滋腎水培肝木健脾土亦有可
　愈者
　又治法曰大抵此證原屬虚損若不審虚實而犯經
　禁病禁則鮮有不誤○常治此證先以調經解鬱更
　以隔蒜灸之多自消如不消即以琥珀膏貼之○俟
　有膿即針之否則變生他處設若兼痰兼陰虚等證
　只宜加兼證之劑不可干擾餘經○若氣血已復而
　核不消却服㪚堅之劑至月餘不應氣血亦不覺損
　方進必效㪚或遇仙無比丸其毒一下即止二藥更
　服益氣養營湯以調理之○若瘡口不斂宜用豆䜴
　餅灸之用琥珀膏貼之○若氣血俱虚或不愼飲食
　起居七情者俱不治○然此證以氣血為主氣血壯
　實者不用追蝕之劑彼亦能自腐但取去之亦使易
　於收斂○若氣血虚者不先用補劑而數用追蝕之
　藥適足以敗之矣○若發寒熱眼内有赤脉貫瞳人
　者不治
灸瘰癧法取肩尖肘尖骨縫交接處各一穴即手陽明
　經肩髃曲池二穴也各灸七壯在左灸左在右灸右
　左右俱病者俱灸之余常用之甚效薛氏以曲池云
　肘髎似亦未的也
　又薛氏經驗方云治瘰癧已成未成已潰未潰者以
　手仰置肩上微舉起則肘骨尖自見即是灸處灸以
　三四十壮為度更服益氣養營湯灸三次瘡自除如
　患三四年不愈者辰時灸至申時三灸即愈更服補
　劑按此法乃單灸曲池以多為貴也然但用前法則
　已妙矣倘有未應者又當以此法治之○又曰此治
　瘰癧之秘法凡男子婦人若因恚怒傷肝氣血壅遏
　而不愈者宜灸此穴以疎通經絡如取此穴當以指
　甲掐兩肘兩肩四所患處覺有酸麻方是其穴
　又法灸瘰癧未成膿者用大蒜切片三錢厚安患處
　用艾壮於蒜上灸之每三五壯即換蒜再灸每日灸
　十數蒜片以拔鬱毒如破久不合更用江西豆䜴為
　末以唾津和作餅如前灸之以助陽氣内服補藥外
　貼琥珀膏或太乙膏瘡口自合○又或瘡口已破核
　不腐則瘡口不能斂或貼琥珀膏不應須用針頭㪚
　傅之以去腐肉再以如神散傅之更服益氣養營湯
　若氣血虚者先服益氣養營湯待血氣稍充方用針
　頭㪚仍服前湯
一男子患而腫硬久不消亦不作膿服㪚堅敗毒藥不
　應令灸肩尖肘尖二穴更服益氣養營湯月餘而愈
　○一婦人乆潰發熱月經每過期且少用逍遙㪚兼
　前湯兩月餘氣血復而瘡亦愈但一口不收敷針頭
　㪚更灸前穴而痊常治二三年不愈者連灸三次兼
　用托裏藥必愈○一婦人因怒結核腫痛察其氣血
　俱實先以必效㪚下之更以益氣養營湯三十餘劑
　而消常治此證虚者先用益氣養營湯待其血氣稍
　充乃用必效㪚取去其毒仍進前藥無不效者○田
　氏婦年踰三十瘰癧已潰不愈與八珍湯加柴胡地
　骨皮夏枯草香附貝母五十餘劑形氣漸轉更與必
　效㪚二服瘡口遂合惟氣血未平再與前藥三十餘
　劑而愈後田生執此方不問虚實槩以治人殊不知
　㪚中班猫性毒雖治瘰癧多服則損元氣若氣血實
　者先用此下之而投補劑或可愈若虚而用下藥或
　用追蝕藥瘀肉雖去而瘡口不合反致難治(俱薛按/)
治瘰癧痰核方　凡瘰癧初起未甚者即宜服此或加
　夏枯草更佳
　用忍冬花蒲公英各四五錢以水二碗同煎湯朝夕
　代茶飲之十餘日漸消然此藥但可治標若欲除根
　必須灸肩髃曲池二穴
　　　疔瘡(四十八/)
齊氏曰夫疔瘡者以其瘡形如疔蓋之状者是也古方
　之論凡有十種華元化之論有五色疔千金方說疔
　有十三種以至外臺秘要神巧萬全其論頗同然皆
　不離毒氣客於經絡及五臟内藴熱毒凡初生一頭
　凹而腫痛青黃赤黑無復定色令人煩躁悶亂或憎
　寒頭痛或嘔吐心逆以針刺瘡不痛無血是其候也
　多因肥甘過度不愼房酒以致邪毒蓄結遂生疔瘡
　内經曰膏粱之變足生大疔此之謂也其治之法急
　以艾炷灸之若不覺痛者針疔四邊皆令血出以奪
　命丹或囘生丹從針孔絍之上用膏藥貼之仍服五
　香連翹湯漏蘆湯等劑疎下之為效○若或針之不
　痛無血者以猛火燒鐵針通紅於瘡上烙之令如焦
　炭取痛為效亦絍前藥用膏藥貼之經一二日膿潰
　根出服托裏湯散依常療之以取平復○如針之不
　痛其人眼黑或見火光者不可治也此邪毒之氣入
　于臟腑故也○養生方云人汗入肉食食之則生疔
　瘡不可不愼也
立齋曰此證多由膏梁厚味之所致或因卒中飲食之
　毒或感四時不正之氣或感蛇蟲之毒或感死畜之
　穢各宜審而治之其毒多生於頭面四肢形色不一
　或如小瘡或如水泡或疼痛或麻木或寒熱作痛或
　嘔吐惡心或肢體拘急並宜隔蒜灸之痛則灸至不
　痛不痛灸至痛若灸而不痛則明灸之及針疔四畔
　去惡血以奪命丹一粒入瘡頭孔内仍以膏藥貼之
　並服解毒之劑或用荆防敗毒散○若針之不痛無
　血者宜用燒針治如前齊氏之法○若不省人事或
　牙關𦂳急者以奪命丹為末葱酒調灌之候醒更服
　敗毒散或奪命藥甚效○若生兩足者多有紅絲至
　臍生兩手者多有紅絲至心腹生唇面口内者多有
　紅絲入喉皆為難治急宜用針於血絲盡處挑破使
　出惡血若紅絲近心腹者更挑破瘡頭去惡水以泄
　其毒亦以膏藥貼之多有生者○若患於偏僻下部
　之處藥力所難到者若專假藥力則緩不及事惟灸
　之則大有囘生之功○疔之名状雖有十三種之不
　同而治法但當審其元氣虚實邪之表裏庶不誤人
　於夭札也若專泥於疎利表㪚非為無益而反害之
　○凡人暴死者多是疔毒急取燈遍照其身若有小
　瘡即是其毒宜急灸之并服奪命丹等藥亦有復甦
　者
　又曰脉浮數者㪚之○脉沉實者下之○表裏俱實
　者解表攻裏○麻木或大痛及不痛者並灸之更兼
　攻毒
操江張恒山左足次指患之痛不可忍急隔蒜灸三十
　餘壮即能舉歩彼欲速愈自敷涼藥遂致血凝肉死
　毒氣復熾再灸百壮服活命飲出紫血其毒方解脚
　底通潰腐筋爛肉甚多及將愈予因考績北上又誤
　用生肌藥反助其毒使元氣虧損瘡口難斂予囘用
　托裏藥補之喜其禀實且客處至三月餘方瘥○表
　甥居富右手小指患之或用針出血敷以涼藥掌指
　腫三四倍六脈洪大此眞氣奪則虚邪氣勝則實也
　先以奪命丹一服活命飲二劑勢稍緩余因他往或
　又遍刺出血腫延臂腕如大瓠手指腫大數倍不能
　消潰乃眞氣愈虚而邪氣愈盛也余囘用大劑參茋
　歸术之類及頻灸遍手腫勢漸消後大便不實時常
　泄氣此元氣下陷以補中益氣湯加補骨脂肉豆蔲
　吳茱萸五味子又以生脉㪚代茶飲大便漸實手背
　漸潰又用大補藥五十餘劑漸愈(薛按/)
　　　時毒(四十九/)
齊氏曰時毒者為四時邪毒之氣而感之於人也其候
　發于鼻面耳項咽喉赤腫無頭或結核有根令人憎
　寒發熱頭疼肢體甚痛恍惚不寧咽喉閉塞人不識
　者將謂傷寒原夫此疾古無方論世俗通謂丹瘤病
　家惡言時毒切恐傳染經曰人身忽經變赤状如塗
　丹謂之丹毒此風熱惡毒所為自與時毒不同蓋時
　毒者感四時不正之氣初發狀如傷寒五七日之間
　乃能殺人若至十日之外則不治自愈也治宜辨之
　先診其脉凢滑數浮洪沉𦂳弦濇皆其候也但浮數
　者邪在表也沉濇者邪氣深也察其毒之甚者急服
　化毒丹以攻之實熱便秘者大黃湯下之其有表證
　者犀角升麻湯以發之或年高氣鬱者五香連翹湯
　主之○又於鼻内㗜通氣㪚取十餘嚏作效若㗜藥
　不嚏者不可治之如嚏出膿血者治之必愈凡左右
　看病之人日日用㗜藥嚏之必不傳染切須記之其
　病人每日用嚏藥三五次以泄熱毒此治時證之良
　法也○凡經三四日不解者不可太下猶宜和解之
　以犀角㪚芩連消毒飲甚者連翹湯之類至七八日
　大小便通利而頭面腫起髙赤者可服托裏㪚托裏
　黃茋湯如腫甚者宜砭患處出惡血以泄其毒氣○
　此病若五日已前精神昏亂咽喉閉塞語言不出頭
　面赤腫食不知者必死之候治之無功矣然而此疾
　有陰有陽有可汗者有可下者嘗見粗工但云熱毒
　只用寒藥殊不知病有微甚治有逆從不可不審矣
羅謙甫云泰和二年先師監濟源稅時四月民多疫癘
　初覺憎寒體重次傳頭面腫盛目不能開上喘咽喉
　不利舌乾口燥俗云大頭天行親戚不相訪問染之
　多不救張縣令姪亦得此病至五六日醫以承氣加
　板藍根下之稍緩翌日其病如故下之又緩終莫能
　愈漸至危篤或曰李明之存心於醫可請治之遂請
　診視具說其由先師曰夫身半已上天之氣也身半
　已下地之氣也此邪熱客於心肺之間上攻頭目而
　為腫盛用承氣下之以瀉胃中之實熱是誅伐無過
　也殊不知適其所至為故遂處一方用黃芩黃連味
　苦寒瀉心肺間熱以為君橘紅苦平𤣥參苦寒生甘
　草甘寒人參甘平瀉火補氣以為臣連翹鼠粘子薄
　荷葉苦辛平板藍根味苦寒馬渤白殭蠶味苦平行
　少陽陽明二經氣不得伸桔梗味辛温為舟楫不令
　下行升麻柴胡苦辛以㪚表邪共為細末半用湯調
　時時服之半蜜為丸噙化之服盡良愈因嘆曰徃者
　不可追來者猶可及凡他所有病者皆書方以貽之
　全活甚衆時人皆曰此方天人所制遂刋於石以傳
　永乆命曰普濟消毒飲
薛立齋曰此感四時不正之氣邪客心肺之間上攻頭
　目而為患與膏梁積熱之證不同硝黃之劑非大便
　秘實者不可用若不審其因不辨其表裏虚實而㮣
　用攻之必致有誤○裏實而不利者下之○表實而
　不解者散之○表裏俱實而不解者解表攻裏○表
　裏俱解而不消者和之○腫甚焮痛者砭去惡血更
　用消毒之劑○不作膿或不潰者托之○飢年普患
　者不宜用峻利藥當審而治之
　又治法曰若脉浮者邪在表也用葛根牛旁湯犀角
　升麻湯人參敗毒散之類以發之○脉沉濇者邪在
　裏也用梔子仁湯五利大黃湯之類以下之○表裏
　俱病而腫不退者用犀角升麻湯甚者砭出惡血并
　用通關㪚㗜鼻内取嚏以泄其毒○表裏俱不解而
　内外俱實者防風通聖散○欲其作膿者用托裏消
　毒散欲其收斂者用托裏散此法最為穩當○常見
　饑饉之際芻蕘之人多患之乃是胃氣有損邪氣從
　之為患也故凡以㐫荒勞役而患此者多宜安裏為
　主或用普濟消毒飲最善
一老人冬月頭面耳項俱腫痛甚便秘脉實此表裏俱
　實病也與防風通聖散不應遂砭患處出黑血仍投
　前藥即應又以荆防敗毒㪚而瘳蓋前藥不應者毒
　血凝聚上部經絡藥力難達故也惡血旣去其藥自
　效或拘用寒逺寒及年髙畏用硝黃而用托裏與夫
　尋常消毒之劑或不砭泄其毒專假藥力鮮不危矣
　○一男子頭面腫痛服硝黃敗毒之劑愈甚診之脉
　浮數其邪在表尚未解㪚用荆防敗毒散加𤣥參牛
　蒡子二劑勢退大半以葛根牛蒡子湯四劑而痊(薛/按)
　　　肺癰肺痿(五十/)
此證初起邪結在肺者惟桔梗杏仁煎為治此之第一
　方在新因三三
齊德之曰肺者五臟之華蓋也處於胸中主於氣候於
　皮毛勞傷血氣腠理虚而風邪乘之内感於肺也故
　汗出惡風咳嗽短氣鼻塞項强胸脇脹滿久久不瘥
　已成肺痿也○風中於衛呼氣不入熱至於營則吸
　而不出所以風傷皮毛熱傷血脈風熱相搏氣血稽
　畱藴結於肺變成瘡疽○診其脈候寸口脉數而虚
　者肺痿也數而實者肺癰也若欲知其有膿但脉見
　微𦂳而數者未有膿也𦂳甚而數者已有膿也○肺
　痿之候久𠻳不已汗出過度重亡津液便如爛瓜下
　如豕膏小便數而不渴渴者自愈欲飲者將瘥此由
　肺多唾涎而無膿者肺痿也○肺瘡之候口乾喘滿
　咽燥而渴甚則四肢微腫欬唾膿血或腥臭濁沫胸
　中隱隱微痛者肺疽也又聖惠曰中府隱隱微痛者
　肺疽也上肉微起者肺瘡也中府者穴名也是以候
　始萌則可救膿成則多死○又内經曰血熱則肉敗
　營衛不行必將為膿大凡肺瘡當咳𠻳短氣胸滿時
　唾膿血久久如粳米粥者難治若嘔膿而不止者亦
　不可治其嘔膿而自止者將自愈其脉短而濇者自
　痊浮洪而大者難治其面色當白而反面赤者此火
　之尅金皆不可治○仲景曰上氣面浮腫肩息其脉
　浮大不治又加利尤甚
馬益卿曰肺癰治法要畧先以小青龍湯一貼以解其
　風寒邪氣然後以葶藶大棗瀉肺湯桔梗湯葦莖湯
　(見金匱/要畧)隨證用之以取膿此治腫瘍之例也終以内
　補黃茋湯以補裏之陰氣此治潰瘍之例也○又曰
　肺癰已破入風者不治或用太乙膏丸服以搜風湯
　吐之若吐膿血狀如肺癰口臭他方不應者宜消風
　㪚入男子髮灰清米飲調下兩服可除
立齋曰凡勞傷血氣腠理不密外邪所乘内感於肺或
　入房過度腎水虧損虚火上炎或醇酒炙煿辛辣厚
　味薰蒸於肺或欬唾痰延汗下過度重亡津液皆能
　致之其候惡風欬𠻳鼻塞項强胸脇脹滿呼吸不利
　咽燥作渴甚則四肢微腫欬唾膿血若吐痰臭濁膿
　血腥穢胸中隱隱微痛右手寸口脈數而實者為肺
　疽若唾涎沫而無膿脉數而虚者為肺痿也
　又治法曰大抵勞傷血氣則腠理不密風邪乘肺風
　熱相搏藴結不㪚必致欬𠻳若誤用汗下過度則津
　液重亡遂成斯證○凡喘𠻳氣急胸滿者表㪚之○
　欬𠻳發熱者和解之○欬而胸膈隱痛唾痰腥臭者
　宜排膿㪚○喘急恍惚痰盛者宜平肺○唾膿脉短
　濇者宜補之
　又治法曰若欬𠻳喘急者小青龍湯○欬𠻳胸脹者
　葶藶大棗瀉肺湯○欬膿腥濁者桔梗湯○欬喘短
　氣或小便短少者佐以參茋補肺湯○體倦食少者
　佐以參术補脾湯○欬唾痰壅者腎虚水泛也六味
　地黃丸○口乾咽燥者虚火上炎也加減八味丸○
　此證皆因脾土虧損不能生肺金肺金不能生腎水
　故始成則可救膿成則多死苟能補脾肺滋腎水庶
　有生者若專攻其瘡則脾胃益虚鮮有不誤者矣○
陸司㕔子春間欬𠻳唾痰腥穢胸滿氣促皮膚不澤項
　强脉數此肺疽也蓋肺系在頂肺傷則系傷故牽引
　不能轉側肺者氣之本其華在毛其充在皮治以黃
　芪當歸川芎白芷貝母知母麥冬𤓰蔞仁桔梗防風
　甘草兼以蠟礬丸及太乙膏治之膿盡脉澁而愈○
　一男子面白神勞欬而胸膈隱痛其脉滑數予以為
　肺癰欲用桔梗湯不信仍服表藥致欬𠻳愈甚唾痰
　腥臭始悟乃服前湯四劑欬𠻳少定又以四順㪚四
　劑而脉靜更以托裏藥數劑而愈○一男子欬𠻳喘
　急發熱煩躁面赤咽痛脉洪大用黃連解毒湯二劑
　少退更以梔子湯四劑而安○一男子患肺痿欬𠻳
　喘急吐痰腥臭胸滿咽乾脉洪數用人參平肺㪚六
　劑及飲童便諸證悉退更以紫苑茸湯而愈童便雖
　云專治虚火常治瘡瘍焮腫疼痛發熱作渴及肺痿
　肺癰發熱口渴者尤效○一男子面赤吐膿發熱作
　渴煩燥引飲脉洪數而無倫次先用加減八味丸加
　麥冬大劑一服熱渴頓止即熟睡良久覺而神爽索
　食再劑諸證頓減仍用前藥更以人參五錢麥冬二
　錢五分五味二錢水煎代茶日飲一劑月餘而安此
　證面赤者當補肺腎面白者當補脾肺治者審之○
　一婦人素血虚發熱欬𠻳或用痰火之劑後吐膿血
　面赤脉數其勢甚危此膿成而氣血虚也余用八珍
　湯以補元氣用桔梗湯以治肺證因得漸愈○一儒
　者患肺癰鼻流清涕欬吐膿血胸膈作脹此風邪外
　傷也先用消風㪚加亂髪灰二服而鼻利又用四君
　加芎歸及桔梗湯而愈後因勞役欬𠻳吐膿小便滴
　瀝面色黃白此脾土不能生肺金肺金不能生腎水
　也用補中益氣湯六味地黃丸而愈○一僕年踰三
　十𠻳久不愈氣壅不利睡卧不寧咯吐膿血甚虚可
　畏其主已棄矣余以寧肺散一服少愈又服而止大
　半乃以寧肺湯數劑而痊所謂有是病必用是藥若
　泥前散性澁而不用何以得愈(薛按/)
　　　乳癰乳巖(五十一婦人門亦有乳證當互察之/)
立齋曰乳房屬足陽明胃經乳頭屬足厥陰肝經男子
　房勞恚怒傷於肝腎婦人胎產憂鬱損于肝脾皆能
　致之○若因暴怒或兒口氣所吹腫痛者宜疎肝行
　氣○焮痛發寒熱者發㪚表邪○焮腫痛甚者清肝
　消毒並宜隔蒜灸○未成膿者疎肝行氣○不作膿
　或不潰者托裏為主○潰而不斂或膿清者宜大補
　脾胃氣血為主
　又治法曰若膿出反痛或作寒熱氣血虚也十全大
　補湯○體倦口乾中氣虚也補中益氣湯○晡熱内
　熱陰血虚也八珍湯加五味子○欲嘔作嘔胃氣虚
　也補胃為主或用香砂六君子湯○食少作嘔胃氣
　虚寒也前湯加乾薑○食少泄瀉脾氣虚寒也理中
　湯或加人參附子○若勞碌以致腫痛氣血未復也
　八珍湯倍用參茋歸术○若因怒氣以致腫痛肝火
　傷血也八珍湯加柴胡山梔○若肝火血虚而結核
　不消者四物湯加柴胡升麻○若肝脾氣血俱虚而
　結核者四君子加芎歸柴胡升麻○鬱結傷脾而結
　核者歸脾湯兼神效𤓰蔞㪚○若為兒所吹而發腫
　焮痛須吮通揉散否則成癰矣若兼餘證亦當治以
　前法○若婦人鬱怒傷肝脾而結核不痒不痛一二
　載始潰者名曰乳巖最難治療
　又治法曰若忿怒傷肝厚味積熱以致氣不行竅不
　通乳不出則結而為腫為痛此陽明之血熱甚則肉
　腐為膿若膿一成即針出之以免遍潰諸囊之患○
　亦有所乳之子膈有滯痰口氣焮熱含乳而睡熱氣
　所吹遂成腫痛於初起時須吮咂使通或忍痛揉㪚
　之失治必成癰患宜用青皮以疎厥陰之滯石膏以
　清陽明之熱甘草節以行汚濁之血𤓰蔞子以消腫
　導毒或加没藥橘葉皂角針金銀花當歸更宜隨證
　消息加減而治仍用少酒佐之更用隔蒜灸之其效
　尤㨗若有膿即針之否則通潰難於收斂
乳癰用蒲公英忍冬藤入少酒煎服即欲睡是其功也
　及覺而病安矣(見外科心法/)
一婦人患乳癰寒熱頭痛與荆防敗毒㪚一劑更與蒲
　公英一握搗爛入酒二三盞再捣取汁熱服柤熱罨
　患處而消丹溪云此草㪚熱毒消腫核又㪚滯氣解
　金石毒之聖藥○一婦人左乳内腫如桃不痛色不
　變發熱漸消瘦以八珍湯加香附逺志青皮柴胡百
　餘劑又間服神效𤓰蔞㪚三十餘劑膿潰而愈常見
　患者責效太速或不解七情及藥不分經絡虚實者
　俱難治大抵此證四十以外者尤難治蓋因陰血日
　虚也○一婦人因怒左乳内腫痛發熱表取太過致
　熱益甚以益氣養營湯數劑熱止膿成欲用針彼不
　從遂腫脹大熱發渴始針之膿大泄仍以前湯月餘
　始愈○一男子左乳腫硬痛甚以仙方活命飲二劑
　而痛止更以十宣㪚加青皮四劑膿成針之而愈此
　證若膿成未破瘡頭有薄皮剝起者用代針之劑㸃
　起皮處以膏藥貼之膿亦自出但不若及時針之則
　不致大潰如膿出不利更絍入搜膿化毒之藥若膿
　血未盡輙用生肌之劑反助邪氣縱早合必再發不
　可不愼也○一產婦因乳少服藥通之致乳房腫脹
　發熱作渴狀類傷寒以玉露散補之而愈夫乳汁乃
　氣血所化在上為乳在下為經若衝任之脈盛脾胃
　之氣壯則乳汁多而膿衰則少而淡所乳之子亦弱
　而多病此自然之理亦有屢產有乳再產却無或大
　便澁滯乃亡津液也三因論云產婦乳脈不行有二
　有血氣盛閉而不行者有血氣弱澁而不行者虚當
　補之盛當疎之盛者當用通草漏蘆土𤓰根輩虚者
　當用煉成鍾乳粉猪蹄鯽魚之屬槩可見矣(俱薛按/)
一婦人久鬱右乳内結三核年餘不消朝寒暮熱飲食
　不甘此乳巖也乃七情所傷肝經血氣枯槁之證宜
　補氣血解鬱結藥治之遂以益氣養營湯百餘劑血
　氣漸復更以木香餅灸之喜其謹疾年餘而消若用
　尅伐之劑以復傷血氣則一無可保者○一妾乃放
　出宫人乳内結一核如栗欲用前湯彼不信乃服瘡
　科流氣飲及敗毒㪚三年後大如覆碗堅破如石出
　水不潰而殁○大抵鬱悶則脾氣阻肝氣逆遂成隱
　核不痛不痒人多忽之最難治療若一有此宜戒七
　情逺厚味解鬱結更以養血氣之藥治之庶可保全
　否則不治亦有數載方潰而陷下者皆曰乳巖蓋其
　形似巖穴而最毒也愼之則可保十中之一二(薛按/)
　　　胃脘癰(五十二/)
立齋引聖濟總錄云胃脘癰由寒氣隔陽熱聚胃口寒
　熱不調故血肉腐壞以氣逆於胃故胃脈沉細以陽
　氣不得上升故人迎熱甚令人寒熱如瘧身皮甲錯
　或欬𠻳或嘔膿唾血若脈見洪數膿已成也急宜排
　之設脈遲𦂳其膿未就有瘀血也急下之否則邪毒
　内攻腐爛腸胃矣丹溪云内疽者因飲食之毒七情
　之火相鬱而發用射干湯主之愚常以薏苡仁湯牡
　丹皮㪚太乙膏選用之亦效若吐膿血飲食少思宜
　助胃壯氣為主而佐以前法不可專治其瘡
　　　腹癰(五十三/)
立齋曰腹癰謂瘡生於肚腹或生於皮裏膜外屬膏梁
　厚味七情鬱火所致○若漫腫堅硬肉色不變或脈
　遲𦂳未成膿也四君加芎歸白芷枳殻或托裏㪚○
　腫軟色赤或脈洪數已成膿也托裏消毒㪚○膿成
　而不外潰者氣血虚也卧針而刺之○焮腫作痛者
　邪氣實也先用仙方活命飲隔蒜灸以殺其毒後用
　托裏以補其氣○若初起欲其内消當助胃壯氣使
　根本堅固而以行經活血之藥佐之若用尅伐之劑
　欲其消㪚則腫者不能潰潰者不能斂若用疎利之
　藥下其膿血則少壮者多為難治老弱者立見危亡
　若有食積疝氣類此者當辨而治之
進士邊雲莊腹痛惡寒脈浮數余曰浮數之脈而反惡
　寒瘡疽之證也不信數日後復請視之左尺洪數余
　曰内有膿矣仍不信至小腹痛脹連及兩臀始悟余
　曰膿潰臀矣氣血俱虚何以收斂急服活命飲一鍾
　臀潰一孔出膿斗許氣息奄奄用大補藥一劑神思
　方醒每去後糞從瘡出痛不可當小腹間如有物上
　挺即發痙不省人事煩躁脉大舉按皆實省而細察
　之脈雖洪大按之如無以十全大補倍加參茋至四
　斤更加附子二枚煎膏服之而痙止又用十全大補
　湯五十餘劑而瘡斂○上舎周一元患腹癰三月不
　愈膿水清稀朝寒暮熱服四物黃栢知母之類食少
　作瀉痰涎上湧服二陳枳實之類痰涎愈甚胸隔痞
　悶謂余曰何也余曰朝寒暮熱血氣虚也食少作瀉
　脾腎虚也痰湧胸痞脾肺虚也悉因眞氣虚而邪氣
　實也當先壯其胃氣使諸臟有所稟而邪自退矣遂
　用六君加黃茋當歸數劑諸證漸退又用十全大補
　湯肌肉漸斂更用補中益氣湯調理而愈(薛按/)
　　　腸癰(五十四/)
孫眞人云腸癰為病小腹重强按之則痛小便如淋時
　時汗出復惡寒身皮甲錯腹皮急如腫甚者腹脹大
　轉側有水聲或繞臍生瘡或膿從臍出或大便膿血
　脈洪數者已有膿也血下則安若妄治者必殺人
陳無擇曰腸癰為病身甲錯腹皮急按之濡如腫狀腹
　無聚積身無熱脉數此為腸内有膿久積陰冷所成
　也故金匱有用附子温之其脈遲𦂳者膿未成可下
　之當有血洪數者膿已成不可下此以内結熱所成
　也故金匱有用大黃利之
千金方灸法曲兩肘正肘頭銳骨灸百壯下膿血而安
立齋曰此證因七情飲食所致○治法脈遲𦂳者未有
　膿也宜牡丹皮湯下之○脈洪數者已有膿也用薏
　苡仁湯排之○小腹疼痛小便不利膿壅滯也用牡
　丹皮㪚主之○若臍間出膿者不治經云腸癰為病
　不可驚驚則腸斷而死故患是者其坐卧轉側極宜
　徐緩時少飲薄粥及服八珍湯固其元氣靜養調理
　庶可保全其生
一男子裏急後重下膿脹痛此脾氣下陷也用排膿㪚
　蠟礬丸而愈後因勞役寒熱體倦用補中益氣湯而
　安○一婦人膿成腹脹痛小便不利脈滑數此膿毒
　内潰也服太乙膏丸三錢膿下升許脹痛頓退更以
　神效𤓰蔞㪚二劑而全退又以蠟礬丸及托裏藥十
　餘劑而安○一産婦小腹疼痛小便不利以薏苡仁
　湯二劑痛止更以四物湯加桃仁紅花下瘀血升許
　而愈○一婦人産後惡露不盡小腹患痛服𤓰子仁
　湯下瘀血而痊凡瘀血停滯宜急治之緩則腐化為
　膿最難治療若使流注骨節則患骨疽失治多為敗
　證(薛按/)
　　　附骨疽(五十五/)
附骨疽一證近俗呼為貼骨癰凡疽毒最深而結聚於
　骨際者皆可謂之附骨疽然尤惟兩股間肉厚處乃
　多此證蓋此證之因有勞傷筋骨而殘損其脈者有
　恃酒力房而困爍其陰者有憂思鬱怒而留結其氣
　者有風邪寒濕而湊滯其經者凡人於環跳穴處無
　故酸痛久而不愈者便是此證之兆速當因證調治
　不可遲也蓋其初起不過少陽經一㸃逆滯逆而不
　㪚則以漸而壅壅則腫腫則潰至其延漫則三陰三
　陽無不連及而全腿俱潰然此證無非元氣大虧不
　能運行故致留滯不㪚而後至決裂誠危證也若潰
　後脈和雖見困弱之甚只以大補氣血為主皆可保
　全若潰後脈反洪芤而煩躁不寧發熱口渴則必不
　可治○至若治此之法凡以勞傷筋骨而致者宜大
　營煎兼大防風湯治之○若酒色傷陰者宜八味丸
　六味丸或右歸丸兼大防風湯主之○若憂思鬱怒
　結氣者宜瘡科流氣飲或五香連翹湯兼大防風湯
　主之○若風寒外襲者宜五積㪚兼大防風湯主之
　○大抵此證初起即宜用大營煎温補氣血或兼仙
　方活命飲通行毒氣有火者宜速用連翹歸尾煎以
　解㪚其毒仍宜速用隔蒜灸或○䜴餅尋頭灸之以
　速㪚其毒最為捷法其有濕熱痰飲等證當並求後
　法以治之庶免大害也○若環跳久痛不已或見臀
　股微腫度其已成勢不能散只宜速用托補專固根
　本使其速起速潰則根本旣實雖㐫亦無大害必且
　易潰易斂而易愈也若脈見滑數按之軟熟膿已成
　也速宜針之無使久留以防深蝕之患其有不明利
　害苟圖目前或用尅伐消散再傷元氣或用寒涼敷
　藥以遏其毒氣必致日延日甚而元氣日敗則一潰
　不可收拾矣考諸方書俱未詳及此證故悉其所因
　并附治按於後
立齋曰附骨疽有因露卧風寒深襲於骨者有因形氣
　損傷不能起發者有因尅伐之劑虧損元氣不能發
　出者有因外敷寒藥血氣凝結於内者凡此皆宜灸
　熨患處解㪚毒氣補接元氣温補脾胃為主○若飲
　食如常先用仙方活命飲解毒㪚鬱隨用六君子湯
　補托營氣若體倦食少但用前湯培養諸臟使邪不
　得勝正○若膿已成即針之使毒氣不得内侵帶生
　用針亦無妨如用火針亦不痛且使易斂○其隔蒜
　灸能解毒行氣葱熨法能助陽氣行壅滯此雖不見
　於方書予常用之大效其功不能盡述惟氣血虚脫
　者不應
　又曰大抵此證雖云腫有淺深感有輕重其所受皆
　因眞氣虚弱邪氣得以深襲若眞氣壯實邪氣焉能
　為患也故附骨癰疽及鶴膝風證惟腎虚者多患之
　前人用附子者以温補腎氣而又能行藥勢㪚寒邪
　也亦有體虚之人秋夏露卧為冷氣所襲寒邪伏結
　多成此證不能轉動乍寒乍熱而無汗按之痛應骨
　者是也若經久不消極陰生陽寒化為熱而潰也若
　被賊風所傷患處不甚熱而洒淅惡寒不時汗出熨
　之痛少止者湏大防風湯及火龍膏治之若失治則
　為彎曲偏枯有堅硬如石者謂之石疽若熱緩積日
　不潰内色赤紫皮肉俱爛名緩疽其始末皆宜服前
　湯欲其驅㪚寒邪以補虚托裏也
　又曰此證亦有產後惡血未盡臍腹刺痛或流於四
　肢或注於股内疼痛如錐或兩股腫痛此由冷熱不
　調或思慮動作氣所壅遏血蓄經絡而然宜没藥丸
　治之亦有經血不行流注四肢或股内疼痛如錐或
　因水濕所觸經水不行而腫痛者宜當歸丸治之凡
　惡血停滯為患匪輕治之稍緩則流注為骨疽多致
　不救
一婦人膝腫痛遇寒痛益甚月餘不愈諸藥不應脉弦
　𦂳此寒邪深伏於内也用大防風湯及火龍膏治之
　而消○一男子腿根近環跳穴患痛徹骨外皮如故
　脈數而滯滑此附骨疽膿將成也用托裏藥六劑腫
　起作痛脈滑數其膿已成針之出碗許更加補劑月
　餘而瘳○一男子患附骨疽腫硬發熱骨痛筋攣脈
　數而沉用當歸拈痛湯而愈○一男子腿内患癰漫
　腫作痛四肢厥逆咽喉閉塞發寒熱諸治不效乃邪
　鬱經絡而然也用五香連翹湯一劑諸證少退又服
　之大便行二次諸證悉退而愈○一男子先腿痛後
　四肢皆痛遊走不定至夜益甚服除濕敗毒之劑不
　應其脈滑而濇此濕痰濁血為患以二陳湯加蒼术
　羗活桃仁紅花牛膝草烏治之而愈凡濕痰濕熱或
　死血流注關節非辛温之劑開發腠理流通隧道使
　氣行血和焉能得愈○王時亨室產後腰間腫痛兩
　腿尤甚此由瘀血滯於經絡而然也不早治必作骨
　疽遂與桃仁湯二劑稍愈更以没藥丸數服而痊(薛/按)
一魏生者年三十餘素多勞碌忽患環跳酸痛數月後
　大股漸腫延予視之曰此附骨疽也速當治之與以
　活命飲二劑未及奏效而腫益甚因慌張亂投或清
　火或解毒遂致嘔惡發熱飲食不進其勢甚危然後
　懇求相救遂以參茋内托㪚大加炮薑数劑而嘔止
　食進其腫軟熟知其膿成速令針之針處出膿不多
　復以九味異功煎與之遂得大潰且瓣瓣出膿潰者
　五六處而腿肉盡去止剩皮骨矣潰後復嘔惡發熱
　不食遂以十全大補湯及九味異功煎相間與之然
　後熱漸退食漸進稍有生色然足筋短縮但可豎膝
　仰卧左右挨𦂳毫不能動動則痛極自分已成廢物
　此後凡用十全大補湯八十餘劑人參三斤而腿肉
　漸生筋舒如故復成一精壯男子此全得救本之功
　也○一男子陳姓者年近三旬素不節慾忽覺環跳
　酸痛月餘不愈予曰此最可畏恐生癰毒之患彼不
　信又謀之一庸醫反被其詬曰此等胡說眞可笑也
　筋骨之痛亦常事耳不過風熱使然何言癰毒遂用
　㪚風清火等藥至半年後果見微腫復來求治予曰
　速用托補以救根本尚不遲也彼又不信而謀之瘍
　醫曰豈有腫瘍未潰而遽可温補邪復用清火消毒
　之劑及其大潰而危再延予視則脈證俱敗方信予
　言而痛悔前失已無及矣○一膏粱子茅姓者年未
　三旬素以酒色為事亦患此證早令服藥執抝不從
　及其腫而膿成令速針之亦畏痛不從而偏聽庸流
　敷以苦寒解毒之藥不知膿旣已成尤不可解但有
　愈久愈深直待自潰而元氣盡去不可收拾矣(新按/)
　　　臀癰(五十六/)
馬益卿曰臀癰證臀居小腹之下此陰中之陰也道逺
　位僻雖曰多血然氣運不到血亦罕來中年之後尤
　慮患此纔有腫痛參之脈證但見虚弱便與滋補氣
　血無虧可保終吉
立齋曰凡治此者毋傷脾胃毋損脾氣但當以固根本
　為主○若焮痛尺脈𦂳而無力者托之○腫硬痛甚
　者隔蒜灸之更以解毒○不作膿者托裏為主○不
　作膿而痛者解毒為主○不潰或潰而不歛者托裏
　為主
　又治法曰若腫硬作痛者形氣虚而邪氣實也用托
　裏消毒散○微腫微痛者形氣病氣俱虚也用托裏
　㪚補之○欲作膿者用内托羌活湯○若痛甚者用
　仙方活命飲○大勢旣退亦用托裏消毒散○若脾
　虚不能消散或不潰不斂者六君子加芎歸黃茋○
　若陰虚不能消㪚或作渴便淋者六味丸加五味子
　○若陽虚不能潰或膿清不能斂者用補中益氣湯
　○氣血俱虚者十全大補湯○若腫硬未成膿者用
　隔蒜灸及活命飲○潰後宜豆䜴餅及補中益氣十
　全大補二湯○若灸後大勢已退餘毒未消頻用葱
　熨以補其氣以消餘毒為善
　又曰凡毒氣已退不起者但可補其血氣使膿速成
　而針去之不可用内消之論○若腫髙而輭者發於
　血脈腫下而堅者發於筋骨肉色不變者發於骨髓
　也○膿血大泄之後當大補氣血為先雖有他證以
　末治之
廵按陳和峯脾胃不健常服消導之劑左腿股及臀患
　腫余曰此脾氣虚而下注非瘡毒也當用補中益氣
　倍加白术彼惑於衆人云白术能潰膿乃專以㪚腫
　消毒為主而腫益甚體益倦余用白术一味煎飲而
　消○儒者楊啟元左臀患此敷貼涼藥腫徹内股服
　連翹消毒㪚左體皆痛余以為足三陰虧損用補中
　益氣湯以補脾肺用六味凡加五味子以補肝腎股
　内消而臀間潰又用十全大補湯而瘡口斂○一儒
　者焮腫痛甚此邪毒壅滯用活命飲隔蒜灸而消後
　因飲食勞倦腫痛復作寒熱頭痛此元氣虚而未能
　復也與補中益氣湯頻用葱熨法兩月而愈○一男
　子患臀癰作膿而痛以仙方活命飲二劑痛止更以
　托裏消毒㪚膿潰而瘥○一弱人臀癰膿成不潰以
　十全大補湯數劑始托起乃針之又二十餘劑而愈
　(薛/按)
　　　流注(五十七/)
立齋曰流注之證多因鬱結或暴怒或脾氣虚濕氣逆
　於肉理或腠理不密寒邪客於經絡或濕痰或閃撲
　或產後瘀血流注關節或傷寒餘邪未盡為患皆因
　眞氣不足邪得乘之故氣凝血聚為患也然此證或
　生於四肢關節或生於胸腹腰臀或結塊或漫腫或
　痛或不痛悉宜用葱熨法及益氣飬營湯固其元氣
　則未成者自消已成者自潰可全愈也若不補氣血
　及節飲食愼起居戒七情而專用寒涼尅伐者俱不
　治
　又治法曰常治此證凡暴怒所致胞膈不利者調氣
　為主○抑鬱所致而不痛者宜調經脈補氣血○腫
　硬作痛者行氣和血○潰而不斂者補氣血為主○
　傷寒餘邪未盡者和而解之○脾氣虚濕熱凝滯肉
　理者健脾除濕為主○閃跌瘀血凝滯為患者和血
　氣調經絡○寒邪所襲筋攣骨痛或遍身痛宜温經
　絡養血氣○若久而不斂瘡口無陽者宜豆䜴餅或
　附子餅灸之以袪㪚寒邪接補陽氣或外用琥珀膏
　貼之○若内有膿管或生瘀肉而不斂者用針頭㪚
　腐之自愈錠子尤效
醫林集要云骨疽乃流注之敗證也如用涼藥則内傷
　其脾外冰其血脾主肌肉脾氣受傷飲食必減肌肉
　不生血為脉絡血受冰則氣血不旺而愈滯宜用理
　脾脾健則血自生而氣自運行矣○又有白虎飛尸
　流連周朞或展轉數歲冷毒朽骨出盡自愈若附骨
　腐者可痊正骨腐則為終身廢疾矣○有毒自手足
　或頭面腫起或兼疼痛上至頸項骨節去處如瘍癧
　貫珠此風濕流氣之證也宜以加減小續命湯及獨
　活寄生湯治之○有兩膝腫痛起或至遍身骨節疼
　痛者此風濕痺又名厯節風宜附子八物湯治之○
　又有結核在項腋或兩乳傍或两胯軟肉處名曰􁌕
　癧癰屬冷證也又有小兒宿痰失道致結核於頸項
　臀膊胸背之處亦冷證也俱宜熱藥敷貼○已上諸
　證皆緣於腎腎主骨腎虚則骨冷而為患也所謂骨
　疽皆起於腎亦以其根於此也故用大附子以補腎
　氣腎實則骨有生氣而疽不附骨矣
一男子臀腫一塊微痛脈弦𦂳以瘡科流氣飲四劑而
　消○一婦人暴怒腰腫一塊胸膈不利時或氣走作
　痛用方脈流氣飲數劑而止更以小柴胡湯對四物
　加香附貝母月餘而愈○一婦人稟弱性躁脇臂腫
　痛胸膈痞悶服流氣敗毒藥反發熱以四七湯數劑
　胸寛氣利以小柴胡湯對四物加陳皮香附腫痛亦
　退大抵婦人情性執着不能寛解多被七情所傷遂
　至遍身作痛或肢節腫痛或氣塡胸滿或如梅核塞
　喉嚥吐不出或痰涎壅盛上氣喘急或嘔逆惡心甚
　者渴悶欲絶產婦多有此證宜服四七湯先調滯氣
　更以養血之藥若因憂思致小便白濁者用此湯吞
　青州白丸子屢效○一老人傷寒表邪未盡股内患
　腫發熱以人參敗毒㪚二劑熱止灸以香附餅又小
　柴胡湯加二陳羌活川芎歸术枳殻數劑而散○一
　男子腿患潰而不斂用人參養營湯及附子餅更以
　補劑煎膏貼之兩月餘而愈○一男子腿患腫肉色
　不變不痛脈浮而滑以補中益氣湯加半夏茯苓枳
　殻木香飲之以香附餅熨之彼謂氣無補法乃服方
　脈流氣飲虚愈甚復求治以六君子湯加芎歸數劑
　飲食少進再用補劑月餘而消夫氣無補法俗論也
　以其為病痞塞似難於補殊不知正氣虚而不能運
　行則邪氣滯而為病經云壯者氣行則愈怯者弱者
　則著而為病苟不用補法元氣何由而行乎○一婦
　人腿患筋攣骨痛諸藥不應脈遲𦂳用大防風湯二
　劑頓退又三劑而安又一婦人亦然先用前湯二服
　更服黑丸子而痊此二患若失治必潰成敗證○一
　男子肩胛患之微腫形勞氣弱以益氣養營湯服黑
　丸子及木香生地黃作餅覆患處熨之月餘膿成針
　之仍服前藥而愈○一男子臂腫筋攣骨痛年餘方
　潰不斂診其脈更虚以内塞散一料少愈以十全大
　補湯及附子餅灸之而愈精要云留積經久極陰生
　陽寒化為熱以此潰多成瘻宜早服内塞散排之○
　一男子臂患出腐骨三塊尚不斂發熱作渴脈浮大
　而澁乃氣血俱損須多服生血氣之藥庶可保全彼
　惑於火尚未盡仍用涼藥内服外敷幾危始求治其
　形甚瘁其脈愈虚先以六君子湯加芎歸月餘飲食
　漸進以八珍湯加肉桂三十餘劑瘡色乃赤更以十
　全大補湯外以附子餅灸之僅年而瘥(薛按/)
　　　鶴膝風(五十八/)
凡肘膝腫痛臂胻細小者名為鶴膝風以其象鶴膝之
　形而名之也或止以兩膝腫大胻腿枯細不能屈伸
　俗又謂之鼓槌風總不過風寒濕三氣流注之為病
　也然腫痛者必有邪滯枯細者必因血虚凡治此者
　必宜以養氣滋血為主有風者兼㪚其風有寒濕者
　兼去其寒濕若果由邪鬱成熱者必宜滋陰清火自
　無不愈其有痢後而成者又名痢後風此以瀉痢亡
　陰尤宜壯腎凡寒勝者宜三氣飲五積㪚或大防風
　湯之類主之濕勝者宜五苓㪚理中湯之類主之熱
　勝者宜保陰煎大秦芃湯之類主之若以陽氣不足
　而敗及四肢者非右歸丸理陰煎及八味地黄丸之
　類不可
立齋曰鶴膝風乃調攝失宜虧損足三陰經風邪乘虚
　而入以致肌肉日瘦内熱減食肢體攣痛久則膝大
　而腿細如鶴之膝故爾名之○若傷於脾胃者用補
　中益氣湯為主若傷於肝腎者六味地黃丸為主若
　欲其作膿或潰後者十全大補湯為主皆佐以大防
　風湯○初起者須用葱熨法可以内消○若津涸口
　乾中氣不足也補中益氣湯加五味子○頭暈頭痛
　陽氣不升也補中益氣湯加蔓荆子○發熱晡熱陰
　血虚弱也用四物參茋白术○長寒憎寒陽氣虚弱
　也用十全大補湯○飲食少思胸膈澎脹脾胃虚痞
　也用四君子湯○面色痿黃飲食少思脾胃虚弱也
　用六君子湯膿水清稀肌肉不生氣血俱虚也用八
　珍湯○熱來復去有時而動無根虚火也用十全大
　補湯○形瘦嗜卧寢息發熱痰盛作渴小便頻數五
　臟虚損也用六味丸○臍腹疼痛夜多漩溺脚膝無
　力頭暈吐痰腎氣冷敗也用八味丸○發熱大渴不
　欲近衣面目赤色脈大而虚血虚發躁用當歸補血
　湯○或有痢後而患者亦治以前法餘當臨證制宜○
　又曰夫立方之義各有所宜凡體氣虚弱邪入骨界
　遏絶隧道若非用附桂辛温之藥開㪚關節腠理之
　寒邪通暢隧道經絡之氣血決不能愈且本草云附
　子治寒濕痿躄拘攣膝痛不能行步以白术佐之為
　寒濕之聖藥又云桂通血脈消瘀血堅骨節治風痺
　骨攣脚軟宣導諸藥及十全大補湯以治前證不但
　不可去桂亦不可不加附子無此二味何以行參茋
　之功健芎歸之性而補助血氣使之宣通經絡扶大
　虚之證以收必效之功哉況前證在骨節之間關健
　之地治之不速使血氣循環至此鬱而為膿從此而
　泄氣血􁐍盡無可生之理矣亦有秋夏露卧為寒所
　襲炥熱内作遂成附骨疽亦有賊風搏於肢節痛徹
　於骨遇寒尤甚以熱熨之則少減尤當以大防風湯
　治之更以蒜搗爛攤患處用艾鋪蒜上燒之蒜壞再
　易皮膚倘破無妨若經久不消則極陰生陽潰而出
　水必致偏枯或為漏證宜服内塞㪚及附子餅灸之
　或脈大或發渴者俱不治以其眞氣虚而邪氣實也
張上舎患前證伏枕半載流膿三月彼云初服大防風
　湯去附子將潰服十宣㪚今用十全大補湯而去肉
　桂俱不應視其脈證甚弱予以十全大補湯每貼加
　熟附子一錢服三十餘劑少愈乃去附子五分又服
　三十餘劑將愈却全去附子更三十餘劑而痊○一
　男子左膝腫大三月不潰予謂體虚之人風邪襲於
　骨節使氣滯而不行故膝愈大而腿愈細名曰鶴膝
　風遂以大防風湯三十餘劑而消○州守張天澤左
　膝腫痛胸膈痞悶飲食少思時欲作嘔頭暈痰壅日
　晡益倦此脾肺氣虚也用葱熨及六君加炮薑諸證
　頓退飲食少進用補中益氣加蔓荆子頭目清爽間
　與大防風湯十餘劑又用補中益氣湯三十餘劑而
　消(薛按/)
　　　多骨疽(五十九/)
立齋曰多骨疽者由瘡瘍久潰氣血不能營於患處邪
　氣陷襲久則爛筋腐骨而脫出屬足三陰虧損之證
　也用補中益氣湯以固根本○若陰火發熱者佐以
　六味丸壯水之主以鎭陽光○陽氣虚寒者佐以八
　味丸益火之源以消陰翳○外以附子餅葱熨法袪
　㪚寒邪補接營氣則骨自脫瘡自斂也○夫腎主骨
　若腎氣虧損其骨漸腫荏苒歲月潰而出骨亦用前
　法若投以尅伐之劑復傷眞氣鮮有不誤者
　　　下疳瘡(六十/)
下疳一證本肝腎濕熱證也若無外因而病者不過去
　其濕熱或滋眞陰濕熱旣清其瘡自愈無足慮也惟
　感觸淫毒而患者毒有淺深則病有微甚皆宜用百
　草煎薰洗外以螵蛸散敷之則輕者自愈若濕熱甚
　而為腫為痛者宜用芍藥蒺藜煎兼而治之如毒甚
　者必用萆薢湯方可○若感觸淫邪毒自少陰直入
　精宫者不易愈即治如前法然必見便毒廣瘡發出
　而後下㾈始愈旣見瘡毒即當於本證條下求法治
　之○余嘗治一少年因偶觸穢毒遽患下疳始潰龜
　頸敷治不效隨從馬口延入尿管以漸而深直至肛
　門逐節腫痛形如魚骨每過夜則膿結馬口脹不得
　出潤而通之則先膿後尿敷洗皆不能及甚為危懼
　余嘗遇一山叟傳得槐花蕋方因以治之不十日而
　莖根漸愈半月後即自内逹外退至馬口而全愈疳
　愈後即見些微黃瘡復與五加皮飲十餘劑而全愈
　向彼傳方者曰此方善治淫瘡熱毒悉從小便泄去
　所以能治此疳但服此者可免終身瘡毒後患然猶
　有解毒奇驗則在瘡發之時但見通身忽有雲片紅
　斑數旦而没者即皆瘡毒應發之處瘡毒已解而瘡
　形猶見是其驗也予初未之信及此人瘡發之時瘡
　固不多而通身紅斑果見凡兩日而没予始知瘡之
　有奇一至如此(新按/)
立齋曰下疳屬肝經濕熱下注或陰虚火燥治法腫痛
　發熱者血虚而有熱也四物湯加柴胡山梔○腫痛
　寒熱者肝經濕熱也小柴胡湯加龍膽草黃連○腫
　痛便澁者濕熱壅滯也龍膽瀉肝湯○腫痛腐潰者
　氣血虚而有火也八物湯加山梔柴胡○日晡熱甚
　者陰血虚而有火也小柴胡湯加參术芎歸○日晡
　倦怠者陽氣虚而下陷也補中益氣湯○有經久不
　愈而發寒熱者腎水不能生肝木也宜六味丸○若
　筋縮或縱或若痒痛或出白津此筋疝也用龍膽瀉
　肝湯○氣虚者補中益氣湯加炒山梔炒龍膽○陰
　虚火燥者用六味丸○莖中痒出白津用補中益氣
　湯與清心蓮子飲間服○蓋此證肝經陰虚為本腫
　痛寒熱等證為標須用六味丸以生肝血凡脾土虚
　不能生金水而見一切肝證者當佐以補中益氣湯
　加麥門冬以滋化源
一男子腫痛不消一男子潰而腫痛發熱小便秘澁日
　晡或熱一小兒腫痛諸藥不應俱以小柴胡湯吞蘆
　薈丸數服而愈○一小兒十五歲患前證雜用消毒
　之藥虚證悉具二年餘矣詢之乃稟所致用萆薢湯
　月餘諸證漸愈又用補陰八珍湯補中益氣二湯而
　痊○庶吉士劉華甫或莖中作痛或竅出白津或小
　便秘澁先用小柴胡湯加山梔澤瀉黃連木通膽草
　茯苓二劑以清肝火導温熱諸證漸愈後因勞倦忽然
　寒熱此元氣復傷也用補中益氣而安又用六味丸
　以生肝血滋腎水而全愈○一男子玉莖腫痛小便
　如淋自汗甚苦時或尿血少許尺脉洪數按之則濇
　先用清心蓮子飲加牛膝山梔黃栢知母柴胡數劑
　少愈更以滋腎丸一劑而痊玉機微義曰如自汗小
　便少不可以藥利之旣已自汗則津液外亡小便自
　少若再利之則營衛枯竭無以制火而煩熱愈甚當
　俟熱退汗止小便自行也兼此證乃陽明經病大忌
　利小便(俱薛按/)
海藏治下疳久不愈方
　橡斗子二個合盛黃丹令滿以亂髪厚纒定燒烟盡
　為度同研為細末先以葱白熱漿水洗瘡膿盡次上
　藥甚者不過三次如神
又下疳方　下疳瘡内毒盛者必須治内方愈外治者
　須螵蛸㪚或此方亦佳
　　人中白(生用/)　　官粉(煅黃/)　　紅丹(飛炒/)
　右等分為末先用藥湯或濃茶洗淨然後敷藥每日
　二三次或用猪油或用蜜水調敷之
　　　便毒(六十一/)
便毒論治如薛氏之法固已詳矣然又惟交感不潔遭
　淫毒而患者為最多每每先起下疳下疳未已便毒
　繼之此濕熱穢毒之為患也凡初起腫痛尚未成膿
　而元氣尚强者速宜先去其毒惟會膿㪚或牡蠣㪚
　為最善○若已成膿則或針或蝕惟速去其膿隨因
　證調補使速收口為善○若初起一核其痛微其腫
　漫者此有二證一以邪輕一以元氣虚弱毒深而然
　若邪輕者只用會通膏加麝香貼之無有不㪚或降
　癰㪚亦可若元氣虚弱而毒深者既不肯㪚又不早
　潰愈久必愈甚最為可畏及其潰後多不能收輕則
　為瘻重則殞命此惟大補元氣方不致害○若焮腫
　痛甚膿已將成勢不能消宜用降癰㪚留頭圍之則
　勢可斂痛可解膿可速成而潰也
立齋曰便癰屬足厥陰肝經内熱外寒或勞役過度或
　房慾不節或慾火不遂或强固其精或肝經濕熱而
　致大抵多患於勞役不足精氣俱虚之人俗云一石
　米瘡此言百日方可愈若大補血氣不旬日可愈何
　用百日蓋瘡之收斂在乎血氣之盛也亦有内藴熱
　毒而生者須辨虛實及成膿與否不可槩投攻藥凢
　婦人患此者多在兩抝腫痛或腹中結塊小便澁滯
　苟治者得法患者又能調攝無足慮也常見治此證
　者槩用大黃之類下之以求内消或其膿成令膿從
　大便而出鮮有見其痊也人多欲内消者蓋恐收口
　之難也若知補養血氣不旬日而收矣何難之有若
　膿既成豈有可消之理如再用尅伐之劑必致難治
　又曰便癰者血疝也俗呼為便毒言於不便處為癰
　也乃足厥陰之經絡及衝任督脉亦屬肝之傍絡此
　氣血流通之道路今壅而腫痛是則熱毒所致宜先
　疏導其滯更以托裏之劑此臨證制宜之法也
　又治法曰内熱外寒者牛黃雙解㪚○濕熱壅滯者
　宜用龍膽瀉肝湯疎肝導滯○慾心不遂致逆精氣
　者先用五苓㪚加大黃疎其逆滯後用地黃丸以補
　肝腎强固其精○房慾不節者宜六味丸料○勞倦
　過度者補中益氣湯
一男子患便毒焮腫作痛大小便秘脈有力以玉燭散
　二劑頓退更以龍膽瀉肝湯四劑而消○一男子膿
　未成大痛服消毒托裏等藥不應診之脈洪大毒尚
　在以仙方活命飲一劑痛止又劑而消○一儒者腫
　痛便澁用八正散二劑以清肝火導濕熱而腫痛愈
　再以小柴胡加芎歸澤瀉山梔二劑以清火補血而
　小便利○一男子已潰而痛不止小便秘濇此肝火
　未解也與小柴胡加黃柏知母芎歸痛止便利更以
　托裏當歸湯而瘡斂若毒未解而痛不止者須用活
　命飲○府庠沈尼文年二十左抝患之余以肝腎陰
　虚先用托裏藥潰而將愈因入房發熱作渴右邊亦
　作痛膿水清稀虚證悉至脈洪大而無力勢甚可畏
　用十全大補加附子一錢脈證頓退再劑全退後用
　大補湯三十劑而愈○一男子腫而不潰此因陽氣
　虚弱用參茋歸术以補托元氣用白芷皂刺柴胡甘
　草以排膿清肝數劑而潰以八珍加柴胡補其氣血
　數劑而愈○春元淩待之虚而服尅伐藥幾至危殆
　余用托裏健脾藥而愈秀才王文逺因勞苦患之服
　小柴胡湯而表證散後用托裏藥膿成針之而旬日
　愈又胡判官膿清脈弱以大補之藥而已愈因新婚
　復發自用連翹消毒㪚致瀉痢不止竟致不救可見
　此證屬不足者多矣非補不可大抵便毒屬肝經初
　起堅硬肝主筋故也五七日後當赤軟膿成故也若
　尚堅硬乃元氣不能腐化往往人見堅硬只欲内消
　反服攻散藥多致虚損之禍前此治者即其驗也
　一婦人兩抝腫痛小腹痞滿小便數白帶時下寒熱
　往來小水淋瀝余謂脾氣滯而血病用龍膽瀉肝湯
　漸愈又用加味逍遙㪚六味丸而全愈○一婦人小
　腹内如有所梗兩抝並人門俱腫小便淋澁經候不
　調内熱作渴飲食少思腹内初如雞卵而漸大脈洪
　數而虚左關尤甚屬肝膽鬱結之證也用加味歸脾
　湯肝火退而脾土健間以逍遙㪚下蘆薈丸而愈(俱/薛)
　(按/)
　　　楊梅瘡(六十二/)
楊梅瘡一證以其腫突紅爛狀如楊梅故爾名之其在
　西北人則名為天泡瘡東南人又謂之廣東瘡凡毒
　輕而小者狀類茱萸故名茱萸瘡毒甚而大者泛爛
　可畏形如綿花故名綿花瘡大都此證必由淫毒傳
　染而生蓋此淫穢之毒由精泄之後氣從精道乘虚
　直透命門以灌衝脈所以外而皮毛内而骨髓凡衝
　脈所到之處則無處不到此其為害最深最惡設初
　起時去毒不淨或治失其宜而隨至敗爛殞命者蓋
　不少矣或至二三十年之後猶然發為瘋毒或至爛
　頭或至爛鼻或四肢幽隱之處臭爛不可收拾或遺
　毒兒女致患終身其惡如此靜而思之則有見此惡
　道而不為寒心知避者其愚亦甚矣故凡治之之法
　最當知要切不可不愼也○亦有不因淫毒傳染偶
　中濕熱而患者此不過在皮毛肌肉之間清去濕熱
　自當全愈無足慮也
一今人每遭此患或畏人知或畏毒甚而大用攻擊峻
　利等藥多致邪毒未除而元氣先敗或成勞瘵或即
　殞命或愈久愈甚以致敗壞不能收斂皆元氣先敗
　之故也余見之多矣故凡被此病者切不可驚慌亦
　不可專肆攻擊但按法漸解其毒務使元氣毫無損
　傷則正能勝邪雖毒無害若正不勝邪則微毒亦能
　殺人此其要也不可不察
一廣瘡治法凡其初起而元陽未傷毒亦未甚宜速用
　清利使從小便利去其毒惟換肌消毒㪚為第一其
　次則五加皮飲亦妙或兼火邪者宜秘仙方遺糧湯
　或稟氣多弱者宜茯苓膏凡此諸藥或十日或半月
　甚者一月無不見效○一凡生瘡毒者宜服槐花蕋
　至二三升則毒從小便泄去可免終身之患眞神方
　也有按在下疳瘡條中○一此瘡初起時多有先下
　疳次便毒而後瘡出是為一套若便毒勢甚腫痛熱
　秘而元氣素强者即宜用會膿㪚或牡蠣㪚先去其
　毒之大勢而後用前方諸藥亦要着也○一此瘡或
　久而不愈或元氣素弱或因尅伐致虚但見有正不
　勝邪之勢則當酌其輕重或以純補元氣為主凡脾
　腎陰陽氣血皆宜隨證用方但使氣血得復則雖毒
　無害最忌見不眞而執兩端則終歸無益亦是要着
　○一飲食宜否有謂宜忌口者有謂不宜忌口者而
　任其發透總之亦有其要蓋瘡毒初染毒本未甚此
　時只宜清利使毒漸消為善若食發物則愈發愈多
　而毒愈甚矣此則宜忌之時也若瘡毒已乆元氣已
　弱膿汁旣多血氣旣耗斯時也非以藥食滋補則日
　見消敗何以收效此則不宜忌者也宜忌不宜忌是
　亦宜補不宜補之法耳使不知辨安能無誤○一瘡
　生頭面或遍身不便處欲其速愈但用㸃藥則二三
　日可以脫落亦神妙者也但此為治標之法耳方在
　新因四十二○一瘡毒久蓄發為瘋毒亦名楊梅癰
　漏或蝕筋或腐骨潰爛不收最為惡候近來治法惟
　五寶丹為最效及徐東臯楊梅癰漏方或秘傳水銀
　膏宜擇用之
立齋曰天泡瘡屬元氣不足邪氣所乘亦有傳染而患
　受證在肝腎二經故多在下體發起有先筋骨痛而
　後患者有先患而後痛者有瘡凸赤作痛熱毒熾甚
　也瘡微作痛毒將殺也瘡色白而不結痂陽氣虚也
　色赤而不結痂陰血虛也搔痒脈虚浮氣不相榮也
　搔痒脈浮數血不相榮也臀背間或頸間作痒膀胱
　陰虚也陰器股内作痒肝經血虚也陰嚢作痒重墜
　肝經陰虚濕熱也小便頻數短少色赤肝經陰虚也
　小便頻數短少色白脾肺氣虚也面目搔痒或變赤
　外邪相搏也睂間痒或毛落肝膽血燥也飲食少思
　口乾飲湯胃氣虚也飲食不化大便不實脾氣虚也
　侵晨或夜間泄瀉脾腎虚也
　又治法曰若表實者先用荆防敗毒㪚解㪚之○裏
　實者先用内疎黃連湯通導之○表裏俱實者防風
　通聖㪚雙解之○邪熱在肝經者龍膽瀉肝湯清解
　之後用換肌消毒散為主愈後再無筋骨疼痛之患
　○氣虚者四君子湯血虚者四物湯氣血俱虚者八
　珍湯俱加兼證之藥治之自無不愈○若治失其法
　有蝕傷眼目腐爛玉莖拳攣肢體者但用九味蘆薈
　丸以清肝火六味丸以生腎水蠲痺消毒㪚以養血
　袪邪亦有可生者○若服輕粉等藥反收毒於内以
　致迭發或槩服防風通聖㪚氣血愈虚因而不治者
　多矣○凡有腫硬或作痛外用蒜灸及敷沖和膏内
　服補藥並效
一男子遍身皆患脉浮而數以荆防敗毒散治之表證
　乃退以仙方活命飲六劑瘡漸愈兼飲萆薢湯月餘
　而愈○一男子下部生疳諸藥不應延及遍身突腫
　狀似畨花筋攣骨痛至夜尤甚此肝腎二經濕熱所
　致先以導水丸五服次以龍膽瀉肝湯數劑再與除
　濕健脾之藥外貼神異膏吸其膿隔蒜灸㧞其毒而
　愈○一童子玉莖患之延及小腹數枚作痛發熱以
　小柴胡湯吞蘆薈丸更貼神異膏月餘而安○一儒
　者患前證先玉莖作痒出水後陰囊股内小腹脇臂
　發小㿔或乾或膿窠誤服袪風等藥肢體倦怠惡寒
　發熱飲食漸減大便不實脈見浮弦兩尺浮數此腎
　水虚熱肝木乘脾土也用六味地黃丸補中益氣湯
　為主佐以換肌消毒㪚而愈○一人患此服攻毒等
　藥患處凸而色赤作痛肢體倦怠惡寒發熱脈浮而
　虚此元氣復傷而邪氣實也用補中益氣湯二劑而
　愈○進士劉華甫患之數月用輕粉硃砂等藥頭面
　背臀各結一塊二寸許潰而形氣消弱寒熱口乾舌
　燥唇裂小便淋漓痰涎上壅飲食少思此脾胃傷諸
　臟弱而虚火動也先用六君子二十餘劑又用補中
　益氣湯加山藥山茱萸麥門五味服之胃氣復而諸
　證愈惟小便未清痰涎未止用加減八味丸而痊○
　一男子患楊梅瘡後兩腿一臂各潰二寸許一穴膿
　水淋漓少食無睡久而不愈以八珍湯加茯神棗仁
　炒服每日以蒜搗爛塗患處灸良久隨貼膏藥數日
　少可却用豆豉餅灸之更服十全大補湯而愈○一
　婦人患之皆愈惟兩腿兩臁各爛一塊如掌兼筋攣
　骨痛三載不愈諸藥不應日晡熱甚飲食少思以萆
　薢湯兼逍遙散倍用茯苓白术數劑熱止食進貼神
　異膏更服八珍湯加牛膝杜仲木𤓰三十餘劑而痊
　○一婦人患此燃輕粉藥於被中薰之致遍身皮塌
　膿水淋漓不能起居以滑石黃栢菉豆粉末等藥鋪
　蓆上令可卧更服神功托裏散月餘而痊(俱薛按/)
　　　囊癰(六十三/)
立齋曰囊癰屬肝腎二經陰虚濕熱下注也○腫痛未
　作膿者疎肝導濕○腫硬發熱者清肝降火○已潰
　者滋陰托裏○大抵此證屬陰道虧濕熱不利所致
　故滋陰除濕藥不可缺常治腫痛小便秘澁者用除
　濕為主滋陰佐之○腫痛已退便利已和者除濕滋
　陰藥相兼用之○欲其成膿用托裏為主滋陰佐之
　候膿成即針之仍用托裏滋陰○濕毒已盡者專用
　托裏○如膿清或多或斂遲者用大補之劑及豆豉
　餅灸之○若潰後虚而不補少壯者成漏老弱者不
　治○膿清作渴脈大者亦不治
　又法曰若小便澁滯者先用分利以泄其毒繼補陰
　以令其自消○若濕熱退而仍腫痛宜補陰托裏以
　速其膿○膿腫而便秘者熱毒壅閉也先用托裏消
　毒㪚後用針以泄之膿去即解○若膿去而腫痛不
　減者熱毒未解也用清肝益營湯○口乾而小便數
　者腎經虚熱也六味丸○内熱晡熱者肝經血虚也
　四物加參术○體倦食少者脾氣虚熱也補中益氣
　湯○膿水清稀者氣血俱虚也十全大補湯○此證
　雖大潰而睪丸懸露治得其法旬日間肉可漸生而
　愈若專攻其瘡陰道益虚則腫者不能潰潰者不能
　斂少壯者多成痼疾老弱者多致不起○亦有患痔
　久漏而串及於囊者當兼治其痔切忌寒藥尅伐虧
　損胃氣
馬益卿曰囊癰者濕熱下注也有作膿者此濁氣下流
　入滲道因陰道或虧水道不利而然膿盡自安不藥
　可也惟在善於調攝耳○又有因腹腫漸流入囊腫
　甚而囊自裂開睾丸懸掛水出以麩炭末敷之外以
　紫蘇包褁仰卧而養之○癰疽入囊者予嘗治數人
　悉以濕熱入肝經施治而用補陰佐之雖膿潰皮脫
　睾丸懸掛皆不死
一男子患此未作膿而腫痛以加味龍膽瀉肝湯二劑
　少愈更以四物湯加木通知母黃栢而愈○一男子
　焮腫痛甚小便澁發熱脈數以龍膽瀉肝湯倍用車
　前子木通茯苓四劑勢去其半仍以前湯止加黃栢
　金銀花四劑又減二三便利如常惟一處不消此欲
　成膿也再用前湯加金銀花白芷皂角刺六劑微腫
　痛脈滑數乃膿已成令針之腫痛悉退投滋陰托裏
　藥及紫蘇末敷之而愈○一膏粱之客陰囊腫脹小
　便不利此中焦積熱乘虚下注先用龍膽瀉肝湯加
　黃栢牛膝四劑漸愈後用補陰八珍湯加柴胡山梔
　而愈後不守禁忌前證復作仍用補陰八珍湯補中
　益氣湯六味丸而痊又因勞倦發熱自用四物黃栢
　知母之類虚證悉具瘡口大開余謂五臟氣血俱虚
　也朝用補中益氣夕用六君加當歸各五十餘劑瘡
　口始斂又用六味丸調補全愈○儒者陳時用考試
　不利一夕飲燒酒入房其妻不納翌日陰囊腫脹焮
　痛遣人求治與以清肝火除濕熱之劑城門夜閉不
　及歸服翌日報云夜來陰囊悉腐玉莖下面貼囊者
　亦腐此肝火挾酒毒而濕熱熾盛也仍以前清火除
　濕之劑加參茋歸术四劑腐肉盡脫睾丸懸掛用大
　補氣血並塗當歸膏囊莖全復而愈○一男子醉而
　入房陰囊腫脹大如斗小腹脹悶小水淋而發熱口
　乾痰涎壅盛此膀胱陰虚酒毒所乘也用六味丸料
　加車前牛膝作飲下滋腎丸諸證頓退再加五味麥
　冬二劑而愈却以補中益氣加麥冬五味調理而瘳
　若全用淡滲復損眞陰決致不起(俱薛按/)
　　　懸癰(六十四/)
立齋曰懸癰謂瘡生於玉莖之後榖道之前屬足三陰
　虧損之證輕則為漏瀝盡氣血而亡重則内潰而即
　殞大抵此證原屬肝腎陰虚故不足之人多患之雖
　一於補猶恐不治況膿成而猶尅伐不死何俟即寒
　涼之劑亦不可過用恐傷胃氣惟製甘草一藥不損
　血氣不動臟腑其功甚捷最宜用之不可忽也○焮
　腫或發熱者清肝解毒腫痛者解毒為主○腫痛而
　小便赤澁者肝經濕熱也宜分利清肝○不作膿或
　不潰者氣血虚也宜補之
　又治法曰凡初起濕熱腫痛或小便赤澁宜先以製
　甘草一二劑及隔蒜灸更飲龍膽瀉肝湯○焮腫痛
　甚宜仙方活命飲以製甘草佐之○若發熱腫痛者
　以小柴胡湯加車前黃栢芎歸○若不成膿或膿成
　不潰者八珍湯補之○若膿已成者急針之○已潰
　者用八珍湯加製甘草柴胡稍酒炒黄栢知母○小
　便澁而脈有力者仍用龍膽瀉肝湯加製甘草○小
　便澁而脈無力者清心蓮子飲加製甘草○膿清不
　斂者用大補之劑間以豆䜴餅灸之久而不斂者用
　附子餅灸之並效○欲其生肌收斂腎虚者六味地
　黃丸血虚者四物加參术氣虚者四君加芎歸脾虚
　者補中益氣湯氣血俱虚者八珍湯並十全大補湯
　若用寒涼消毒則誤矣
陳良甫曰治榖道前後生癰謂之懸癰用粉草一兩截
　斷以澗水浸潤灸令透内細剉用無灰酒煎服有人
　患此已破服兩劑瘡即合
一弱人莖根結核如大豆許勞則腫痛先以十全大補
　湯去桂加車前麥冬酒製黃栢知母少愈更服製甘
　草漸愈仍以四物車前之類而消○一男子患此焮
　痛發熱以龍膽瀉汗湯二劑及製甘草四劑而潰再
　用滋陰之劑而愈若或膿未成以䓤炒熟敷上冷即
　易之隔蒜灸之亦可數日不消或不潰或潰而不斂
　以十全大補湯加柴胡稍為主間服製甘草並效若
　不保守必成漏矣○一儒者患懸癰服坎離丸及四
　物黄栢知母之類不應脈浮洪按之微細余以為足
　三陰之虚用托裏散及補陰八珍湯漸愈又用六味
　丸補中益氣湯調補化源半載而痊大凡瘡瘍等證
　若腎經火氣亢盛致陰水不能生化而患陰虚發熱
　者宜用坎離丸取其苦寒能化水中之火令火氣衰
　而水自生若陽氣衰弱致陰水不能生化而患陰虚
　發熱者宜用六味丸取其酸温能生火中之水使陽
　氣旺而陰自生況此證屬腎經精氣虧損者十有八
　九屬腎經陽氣亢盛者十無一二然江南之人患此
　者多屬脾經陰血虧損元氣下陷須用補中益氣湯
　升補陽氣使陽生而陰長若嗜慾過多虧損眞陰者
　宜用六味丸補腎經元氣以生精血仍用補中益氣
　湯以培脾肺之生氣而滋腎水經云陰虚者脾虚也
　但多誤認為腎經火證用黃栢知母之類復傷脾肺
　絶其化源反致不起惜哉○通府張敬之患前證久
　不愈日脯熱甚作渴煩而喘或用四物湯黃栢知母
　之類病益甚肢體倦少食大便不實小便頻數謂余
　曰何也余曰此脾虚之證前藥復傷而然遂用補中
　益氣加茯苓半夏數劑飲食漸進前證漸愈更加麥
　冬五味調理乃痊經曰脾屬大陰為陰土而主生血
　故東垣云脾虚元氣下陷發熱煩渴肢體倦怠等證
　用補中益氣湯以升補陽氣而生陰血若誤認為腎
　虚火盛而用四物黃栢知母之類反傷脾胃生氣是
　虚其虚矣況黃栢知母乃瀉陽損陰之劑若非膀胱
　陽火盛而不能生陰水以致發熱者不可用也(俱薛/按)
　　　脫疽(六十五/)
立齋曰脫疽以疔患於足或足趾重者潰脫故名之亦
　有患於手指者名曰蛀節疔重者腐去本節輕者筋
　攣此證因膏粱厚味酒麫炙煿積毒所致或不愼房
　勞腎水枯竭或服丹石補藥致有先渴而後患者有
　先患而後渴者皆腎水虧涸不能制火也此證形勢
　雖小其惡甚大不問腫潰皆須隔蒜灸之不痛者宜
　明灸之庶得少殺其毒凡初起而色黑不潰者不治
　毒延入腹者不治色黑不痛者亦不治色赤作痛自
　潰者可治若失解其毒以致肉死色黑者急斬去之
　亦有因修手足口咬等傷而致者若元氣虚弱或犯
　房事或外塗寒涼内服尅伐損傷脾胃以致患處不
　潰或黑延上足亦多致死重者須當用脚刀轉解周
　骨輕拽去之使筋隨骨出而毒得洩亦不痛否則毒
　筋内斷雖去而仍潰且偏僻之處氣血罕到藥難導
　逹況攻毒之劑必先傷脾胃反損元氣不若灸法為
　良重者須解去為善故孫眞人云在肉則割在指則
　截使不如此則必致夭殁而害尤甚矣況患處已壊
　雖解不痛又何憚而不為乎患者當知之○若女人
　患此又多因札縳血脈不通遂成死肉惟當壯其脾
　胃行其經絡生其血氣則愈
　又治法曰色赤作痛者元氣虚而濕毒壅盛也先用
　隔蒜灸更用解毒藥如活命飲托裏㪚之屬仍速用
　補劑如十全大補湯加減八味丸則毒氣不致上侵
　元氣不致虧損庶可保生○作渴者宜滋陰降火色
　黑者不治
崔氏方治手足甲疽或因修甲傷肉或因損足成瘡潰
　爛上脚用綠礬置鐵板上煅沸色赤如溶金色者為
　眞沸定取出研末以鹽湯洗而搽之
一男子足指患之焮痛色赤發熱隔蒜灸之更以人參
　敗毒㪚去桔梗加金銀花白芷大黄二劑痛止又用
　十宣散去桔梗官桂加天花粉金銀花數劑而痊○
　一男子足指患之色紫不痛隔蒜灸五十餘壯尚不
　知痛又明灸百壯始痛更投仙古活命飲四劑乃以
　托裏藥潰脫而愈○一膏粱之人先作渴足熱後足
　大指赤痛六脈洪數而無力左尺為甚予謂此足三
　陰虚證當滋化源為主彼固服除濕敗毒等劑元氣
　益虚色黯延足余乃朝用補中益氣湯夕用補隂八
　珍湯各三十餘劑及桑枝灸潰而膿清作渴不止遂
　朝以前湯送加減八味丸夕用十全大補湯三十餘
　劑而痊是時同患此證服敗毒之藥者俱不救○一
　膏粱人年踰五十亦患此色紫黑脚焮痛喜其飲食
　如故動息自寧為瘡瘍之善證尚可治遂以連翹消
　毒散六劑更以金銀花甘草節𤓰蔞二十餘劑患指
　潰脫再以當歸川芎連翹生地金銀花白芷二十餘
　劑而愈○一蒭蕘左足指患一泡麻木色赤次日指
　黑五日其足黑冷不知疼痛脈沉細此脾胃受毒所
　致以飛龍奪命丹一服翌日令割去足上死肉割後
　骨始痛而可救遂以十全大補湯治之而愈蓋死肉
　乃毒氣盛而拒絶營氣所致況至陰之下氣血難達
　經曰風淫末疾即此是也向若攻伐之則元氣愈虚
　邪氣愈盛乘虚上侵必致不救(俱薛按/)
　　　脚發(六十六/)
立齋曰脚發之證屬足三陰精血虧損或足三陽濕熱
　下注若色赤腫痛而潰膿者屬濕熱下注為可治若
　色微赤微腫而膿清者屬精血虧損為難治若黑黯
　不腫痛不潰膿煩熱作渴小便淋漓者陰敗末傳惡
　證也為不治○治法濕熱下注者先用隔蒜灸活命
　飲以解壅毒次服益氣湯六味丸以補精氣若色黯
　不痛者着肉灸桑枝灸以行壅滯助陽氣更用十全
　大補湯八味丸以壯脾土滋化源多有復生者若專
　治其瘡復傷生氣吾未見其生者
閣老靳介菴脚指縫作痒出水腫焮脚面敷止痒之藥
　不應服除濕之藥益甚余以為陰虚濕熱下注用六
　味地黃丸補中益氣湯而愈○大叅李北溪左足赤
　腫作痛此足三陽經濕熱下注先用隔蒜灸與活命
　飲一劑其痛頓止灸患處出水赤腫頓消次用托裏
　消毒㪚四劑灸患處出膿而愈○一儒者患此腫硬
　色白兩月餘矣此足三陰虧損為外寒所侵也用大
　防風湯及十全大補湯兼服而消後塲屋不利飲食
　勞倦前證復作盗汗内熱飲食不化便滑肌瘦此脾
　土虚寒而命門火不能相生用八味丸益氣湯百餘
　劑喜其年壯得愈○一男子脚心發熱作渴引飲或
　用四物芩連知栢之類腹痛作嘔煩熱大渴此足三
　陰虧損前藥復傷脾胃也先用六君加炮薑數劑而
　脾胃醒再用補中益氣加茯苓半夏而脾胃健乃以
　加減八味丸兼服半載而愈○一儒者脚心發熱作
　痒以滚湯浸漬而出水肌體骨立作渴吐痰此脾腎
　虚而水泛為痰也服益氣湯六味丸年餘元氣復而
　諸證愈(俱薛按/)
　　　足跟瘡(六十七/)
立齋曰足跟乃督脈發源之所腎經所過之地若飲食
　失節起居失宜虧損足三陽經則成瘡矣○若漫腫
　寒熱體倦少食屬脾虚下陷也用補中益氣湯○若
　晡熱作痛頭目不清屬脾虚陰火也前湯並六味丸
　○若痰涎上升或口舌生瘡屬腎水乾涸也前湯並
　加減八味丸○凡此皆當滋其化源若治其外則誤
　矣俗云兎嚙瘡者蓋獵人被兎咬脚跟或瘡久而不
　斂必氣血瀝盡而死若人脚跟患此亦終難愈因名
　兎嚙也
一男子素不愼起居内熱引飲作渴體倦兩足發熱後
　足跟作痛或用清熱除濕之劑更加發腫又服敗毒
　之藥焮赤痛甚復用清熱袪毒潰裂畨張狀如赤榴
　熱痛如錐内熱晡熱此以足三陰虧損朝用十全大
　補湯夕用加減八味丸外敷當歸膏兩月餘而愈其
　服消毒等藥而殁者不能枚舉○太尹陳汝鄰兩腿
　酸軟或赤或白足跟患腫或痛或痒後痛而或如無
　皮或如皺裂日晡至夜脹痛焮熱用補中益氣湯加
　八味丸料補其肝腎而愈○一男子患足跟瘡腫痛
　服消毒㪚搽追蝕藥虚證疊出形體骨立自分必死
　余用十全大補湯兼山藥山茱萸兩月餘而愈○一
　婦人兩足發熱兩跟作痛日晡熱甚余以為肝腎血
　虚用加味逍遙散六味地黃丸五十餘劑而愈○楊
　錦衣脚跟生瘡如豆許痛甚狀似傷寒以還少丹内
　塞㪚治之稍可次因納寵作痛反服攻毒藥致血氣
　愈弱腿膝痿弱而死蓋足跟乃二蹻發源之處腎經
　所出之地若瘡口不合則蹻氣不能發生腎氣由此
　而泄故為終身之疾況彼瘡先得於虚復不知戒雖
　大補氣血猶恐不及安可服暴悍攻毒之藥以戕賊
　之乎(俱薛按/)
　　　腎藏風瘡(六十八/)
立齋曰腎藏風屬腎虚風邪乘於臁脛以致皮膚如癬
　或漸延上腿久則延及遍身外證則搔痒成瘡膿水
　淋漓眼目昏花内證則口燥舌乾腰腿倦怠吐痰發
　熱盗汗體疲治法用六味丸為主佐以四生㪚若脾
　胃虚弱者用補中益氣湯為主佐以六味丸四生㪚
　為善
欽天薛循齋年六十有一兩臁患之膿水淋漓發熱吐
　痰四年矣此腎藏風證也與六味丸四生㪚而瘥年
　餘復作延及遍身日晡益甚痰渴盗汗唇舌生瘡兩
　目昏赤皆腎經虚火而水泛為痰也用加減八味丸
　而愈三年後小便淋瀝莖中澁痛此思色精不出而
　内敗也用前丸及補中益氣湯加麥冬五味而愈(薛/按)
一凡腎囊濕痒􁗒破成瘡俗名腎上風也外治之法但
　以黃丹枯礬生牡蠣共為末搽擦即愈或以蛇床子
　同白礬煎湯洗之亦可
　　　臁瘡(六十九/)
立齋曰臁瘡生於兩臁初起赤腫久而腐潰或津滛搔
　痒破而膿水淋漓蓋因飲食起居虧損肝腎或因陰
　火下流外邪相摶而致外臁屬足三陽濕熱可治内
　臁屬足三陰虚熱難治○若初起惡寒壯熱焮腫作
　痛者屬濕熱用梹蘇散○若漫腫作痛或不腫不痛
　者屬陰虚用補陰八珍湯若膿水淋漓體倦食少内
　熱口乾者屬脾虚用補中益氣湯加茯苓酒炒白芍
　藥○若午後熱或作痛頭目不清者屬陰火前湯加
　酒炒黑黃栢及六味地黃丸○若午後發熱至子時
　方止是血虚前湯加芎歸熟地○若鬱結傷脾而甚
　者用歸脾湯加柴胡山梔○若怒動肝火而甚者用
　補中益氣湯加川芎山梔黃芩○若内熱口乾肢體
　倦怠或痰涎上升或口舌生瘡屬脾腎虚熱用六味
　地黃丸補中益氣湯○若患處黑黯肢體畏寒飲食
　少思屬脾腎虚敗用八味地黃丸若誤用攻伐復損
　胃氣絶其化源治亦難矣
鴻臚翟少溪兩臁生瘡漸至遍身發熱吐痰口燥咽乾
　盜汗心煩溺赤足熱日晡益甚形體日瘦此腎經虚
　火也用六味丸不一月諸證悉退三月元氣平復○
　陳湖陸懋誠素因陰虚過飲入房發熱腿痛似臁瘡
　用發表之劑兩腿腫黯熱氣如霧欲發痙脈皆洪數
　兩尺尤大余曰屬足三陰虚酒濕所乘元氣損而邪
　益甚耳用十全大補加山藥山茱萸附子一劑脈證
　頓退却去附子又二劑全愈(薛按/)
　　　天泡瘡(七十/)
天泡瘡形如水泡皮薄而澤或生頭面或生遍身乃太
　陰陽明風熱所致故見於皮毛肌肉之間宜清血涼
　血熱解則愈如兼表邪而發熱脈數者宜荆防敗毒
　散如火盛者或加芩連連翹金銀花𤣥參之屬如焮
　腫疼痛脈數便結者此表裏俱實也宜防風通聖散
　雙解之如外多毒水以金黄散敷之無有不愈
　　　赤白遊風(七十一/)
立齋曰赤白遊風屬脾肺氣虚腠理不密風熱相搏或
　寒閉腠理内熱拂鬱或因虚火内動外邪所乘或肝
　火血熱風熱所致治法若風熱用小柴胡湯加防風
　連翹○血熱用四物湯加柴胡山梔丹皮○風熱相
　搏用荆防敗毒散○内熱外寒用加味羌活湯○胃
　氣虚弱用補中益氣湯加羌活防風及消風㪚○血
　虚用加味逍遙散○陰虚逍遙散六味丸○肝腎虚
　熱用六味丸則火自息風自定痒自止若用袪風辛
　熱之劑則肝血愈燥風火愈熾元氣愈虚腠理不閉
　風客内淫腎氣受傷相火翕合血隨火耗反為難治
　矣
一男子秋間發疙瘩此元氣虚而外邪所侵也先用九
　味羌活湯二劑又用補中益氣加羌防而愈後不愼
　起居盜汗晡熱口乾唾痰體倦懶言用補中益氣湯
　加減八味丸而愈○一婦人身如丹毒搔破膿水淋
　漓熱渴頭暈日晡益甚用加味逍遙㪚而愈○一女
　子赤暈如霞作痒發熱用加味小柴胡湯加生地連
　翹丹皮而愈(俱薛按/)
　　　翻花瘡(七十二/)
立齋曰翻花瘡者由瘡瘍潰後肝火血燥生風所致或
　瘡口胬肉突出如菌大小不同或出如蛇頭長短不
　一治法當滋肝補氣外塗藜蘆膏胬肉自入須候元
　氣漸復膿毒將盡塗之有效不然雖入而復潰若誤
　用刀針蝕藥灸火其勢益甚或出血不止必致寒熱
　嘔吐等證須大補脾胃為善
判官張承思内股患癰將愈翻出一肉如菌余曰此屬
　肝經風熱血燥當清肝熱養肝血彼為不然乃内用
　隆火外用追蝕蝕而復翻翻而復蝕其肉益大元氣
　益虚始信余言遂内用梔子清肝㪚外用藜蘆膏而
　痊○一上舎素膏梁善怒耳下結一核從潰而瘡口
　翻張如菌焮連頭痛或胸脇作脹或内熱寒熱或用
　清熱消毒之藥年餘未瘥余用補中益氣湯六味地
　黃丸而尋愈○一男子背瘡斂如豆許翻出肉寸餘
　用消蝕割繫法屢去屢大此肝經血虚風熱余用加
　味逍遙散三十餘劑塗藜蘆膏而消又用八珍湯倍
　用參茋歸术而斂○一婦人素善怒臂患癰瘡口出
　肉長二寸許此肝腎鬱怒氣血虚而風内動也用加
　味逍遙㪚塗藜蘆膏而愈後因怒患處脹悶遍身汗
　出如雨此肝經風熱風能㪚氣故耳仍用前㪚並八
　珍湯而愈(俱薛按/)
　　　痔漏(七十三/)　(附臟毒下血按/)
丹溪云漏瘡須先服補藥以生氣血即參茋歸术芎大
　劑為主外以泡附子為末唾津和為餅如三錢厚安
　瘡上以艾炷灸之漏大艾炷亦大漏小艾炷亦小但
　灸令微熱不可令痛乾則易之如困則止來日如前
　再灸直至肉平為效亦有用附片灸之以補氣血藥
　作膏貼之
立齋曰痔屬肝脾腎三經凡陰精虧損者難治多成漏
　證若肺與大腸二經風熱濕熱者熱退自愈若不守
　禁忌者亦成漏證此因醉飽入房筋脈横解精氣脫
　泄熱毒乘虚流注或淫極强固其精以致木乘火勢
　而侮金或灸煿厚味過多或勞傷元氣陰虚火熾皆
　成斯疾○若破而不愈即成漏矣有串臀者有串陰
　者有串腸者有穢從瘡口而出者形雖不同治頗相
　似○其腸頭腫成塊者濕熱也作痛者風熱也大便
　燥結者火也潰而為膿者熱勝血也當各推其所因
　而治之
　治法曰凡初起焮痛便秘小便不利者宜清熱涼血
　潤燥疎風○若氣血虚而為寒涼傷損者宜調養脾
　胃滋補陰精○大便秘澁或作痛者潤燥除濕○肛
　門墜痛者瀉火導濕○下墜腫痛而痒者袪風勝濕
　○小便澁滯腫痛者清肝導濕○其成漏者養元氣
　補陰精為主○大凡痔漏下血服涼血藥不應者必
　因中氣虚不能攝血非補中升陽之藥不能愈切忌
　寒涼之劑○亦有傷濕熱之食成腸癖而下膿血者
　宜苦寒之劑内疎之○脈弦絶澁者難治滑大柔和
　者易治○經云因而飽食筋脈橫解腸澼為痔其屬
　肝脾腎也明矣若有患痔而兼疝患疝而兼下疳皆
　屬肝腎不足之變證但用地黃丸益氣湯以滋化源
　為善若專服寒涼治火者無不致禍
一男子患痔成漏每登厠則痛以秦芃防風湯加條芩
　枳殻四劑而愈以四物加升麻芩連荆防不復作○
　一男子患痔漏每登厠則肛門下脫作痛良久方收
　以秦芁防風湯數劑少愈乃去大黃加黃茋川芎芍
　藥而痛止更以補中益氣湯二十餘劑後再不脫○
　一儒者膿血淋漓口乾作渴晡熱便血自汗盜汗余
　謂此肝腎陰虚也不信仍服四物芩連知栢之類食
　少瀉嘔余先用補中益氣湯加茯苓半夏炮薑脾胃
　漸醒後用六味丸朝夕服兩月餘諸證悉愈○一男
　子患此服寒涼之劑侵晨去後不實食少體倦口乾
　作渴小腹重墜余用補中益氣湯而下墜頓止用四
　神丸而食進便實用地黃丸而瘡尋愈(俱薛按/)
一男子臟毒下血服涼藥敗毒藥不惟不能止且飲食
　日減肢體愈倦脈數而澁先以補中益氣湯數劑少
　止更以六君子湯加升麻炮薑四劑而止乃去炮薑
　加芎歸月餘脾胃亦愈嘗治積熱成風下血者先以
　敗毒㪚㪚之胃寒氣弱者用四君子湯或參苓白术
　散補之並效○一男子臟毒下血脾氣素弱用六君
　子湯加芎歸枳殻地榆槐花治之而愈後因謀事血
　復下諸藥不應余意思慮傷脾所致遂投以歸脾湯
　四劑而痊大抵此證所致之由不一當究其因而治
　之丹溪云芎歸湯一劑乃調血之上品熱加赤茯苓
　槐花冷加白茯苓木香此則自根自本之論也雖然
　血氣出於榖氣故大腸下血以胃藥收功宜四君子
　湯或參茋白术㪚以枳殻㪚小烏沉湯和之胃氣一
　囘血自循經絡矣○凡腸風者邪氣外入隨感隨見
　臟毒者藴積毒久而始見○又云人惟坐卧風濕醉
　飽房勞生冷停寒酒麵積熱以致營血失道滲入大
　腸此腸風臟毒之所由作也挾熱下血者清而色鮮
　挾冷下血者濁而色黯清則為腸風濁則為臟毒先
　便而後血者其來逺先血而後便者其來近治法大
　要先當解㪚脾胃風邪熱則敗毒㪚冷則不換金正
　氣㪚加川芎當歸後隨其冷熱治之○一婦人素患
　痔漏每因熱則下血數滴以四物湯加黃連治之即
　愈後為大勞瘡發腫痛經水不止脈洪大無力此勞
　傷血氣火動而然也用八珍湯加芩連蒲黃二劑而
　止後去蒲黃芩連加地骨皮數劑而安丹溪曰婦人
　崩中者由藏府傷損衝任二脈血氣俱虚故也若勞
　動過極臟腑俱傷以致衝任氣虚不能約制經血故
　忽然而下謂之崩中暴下治宜大補氣血之藥舉養
　脾胃微加鎭墜心火之劑以治其心補陰瀉陽經自
　正矣(俱薛按/)
一論外通用方
　枯痔水澄膏(外二百三十/)如神千金方(外二三一/)
　三品錠子(外二二四/)　　羊膽膏(外二二五/)
　熊膽膏(外二二七/)　　　水銀棗子膏(外二二六/)
　蝸牛膏(外二二八/)
　一方　凡痔瘡初起痛痒不止以舊布鞋底烘熱頻
　頻熨之冷則再烘再熨其痛痒則止
一灸法
　命門灸七壯治五種痔漏　長强灸隨年壯治五痔
　便血最效
　一法　治痔疾大如胡𤓰貫於腸頭發則疼痛僵仆
　先以荆芥湯洗之次以艾灸其上三五壯若覺一道
　熱氣貫入腸中必大瀉鮮血穢血一時許覺痛甚後
　其疾乃愈
　　　跌打損傷(七十四/)
凡跌打損傷或從髙墜下惡血流於内不分何經之傷
　皆肝之所主蓋肝主血也故凡敗血凝滯從其所屬
　而必歸於肝多在脇肋小腹者皆肝經之道也若其
　壅腫痛甚或發熱自汗皆當酌其虚實而以調血行
　經之藥治之
一脈法如内經曰肝脈摶堅而長色不青當病墮若摶
　因血在脇下令人嘔逆○金匱云寸口脈浮微而澁
　然當亡血有汗出設不汗出者當身有瘡被刀斧所
　傷亡血故也○脈經云金瘡出血太多其脈虚細沉
　小者生浮數實大者死○砍刺出血不止其脈來大
　者七日死滑細者生○從髙顚仆内有瘀血腹脹脈
　堅强者生小弱者死○破傷有瘀血在内者脈堅强
　實則生虚小弱則死○若血亡過多者脈細小則生
　浮大數實則死皆為脈病不相應故也
一治法凡胸滿脇脹者宜行血○老弱者宜行血活血
　○腹痛者宜下血○瘀肉不潰或潰而不斂宜大補
　氣血○若打撲墜墮稍輕别無瘀血等證而疼痛不
　止者惟和氣血調經脈其痛自止更以養氣血健脾
　胃則無有不效○亦有痛傷胃氣作嘔或不飲食者
　以四君子湯加當歸砂仁之類調之○若有瘀血不
　先消㪚而加補劑則成實實之禍設無瘀血而妄行
　攻利則致虚虚之禍故凡治此證須察所患輕重有
　無瘀血及元氣虚實不可㮣行攻下致成敗證蓋打
　撲墜墮皮肉不破肚腹作痛者必有瘀血在内宜以
　復元活血湯攻之老弱者四物湯加紅花桃仁川山
　甲補而行之若血去多而煩燥此血虚也名曰亡血
　宜補其血如不應當以獨參湯補之○一凡損傷不
　問老弱及有無瘀血停積俱宜服熱童便以酒佐之
　推陳致新其功甚大若脇脹或作痛或發熱煩燥口
　乾喜冷惟飲熱童便一甌勝服他藥他藥雖亦可取
　效但有無瘀血恐不能盡識反致誤人惟童便不動
　臟腑不傷氣血萬無一失嘗詢之諸營操軍常有墜
　馬傷者何以愈之俱對曰惟服熱童便即愈此其屢
　試之驗亦明矣然惟胃虚作嘔及中寒泄瀉者不可
　服○大凡腫痛或傷損者以葱捣爛炒熱罨之或用
　生薑葱白同搗爛和麫炒熱罨之尤妙或用生薑陳
　酒糟同搗爛炒熱罨之亦可○外治損傷諸方如秘
　傳正骨丹没藥降聖丹當歸導滯㪚黑丸子本事接
　骨方十味没藥丸洗損傷等十餘方俱有妙用所當
　詳察
立齋曰予於壬申年被重車碾傷悶瞀良久復蘇胸滿
　如築氣息不通隨飲熱童便一碗胸寛氣利惟小腹
　作痛吾鄉銀臺徐東濠先生與復元活血湯一劑便
　血數升腫痛悉退更服養血氣藥而痊○戊辰年公
　事居庸見覆車被傷者七八人仆地呻唫一人未蘇
　予俱令以熱童便灌之皆得無事
　　　杖瘡(七十五/)
杖瘡一證凡其甚者必以瘀血為患血瘀在外者淺則
　砭之深則刺之内潰者開之腐肉者取之血瘀在内
　者宜以和血流氣之藥和之甚者利之行之此治血
　凝之法也然其受刑之時號呌則傷氣忍痛則傷血
　悲憤則傷志血氣情志俱傷虚所必至若不培補則
　羸困日甚矣況脾主肌肉脾氣受傷則飲食必減血
　脈損壞則肌肉俱病故凡既傷之後但察其虚多滯
　少者則宜以參茋歸术熟地甘草之屬專理脾氣以
　托氣血脾健則元氣日復肌肉自生可保無虞矣其
　有傷筋骨而作痛者宜没藥降聖丹治之若牙闗𦂳
　急或腰背反張者以玉眞㪚治之並效總之此證宜
　先察其有瘀無瘀及形氣虚實酌而治之凡諸變證
　治法有未盡者宜與前跌打損傷條互參通用○外
　杖瘡四方見外科方中
文刑部用晦伏闕諫南廵受杖瘀血已散壞肉不潰
　用托裏之藥稍潰而膿清此氣血虚也非大劑參茋
　不能補文君亦善醫以為恐腹滿予强之而飲食稍
　思遂加大補劑飲食日進肉潰膿稠而愈○又治江
　翰林諸公與文同事者九人皆先㪚其瘀血漸用排
　膿托裏之藥俱愈○夏鳳北京人因杖瘡臀膝通潰
　膿瘀未出時發昏憒此膿毒内作而然也急與開之
　昏憒愈甚此虚也以八珍湯一服少可數服死肉自
　腐頓取之令用猪蹄湯洗淨以神效當歸膏塗貼再
　以十全大補湯兩月而愈若更投破血之劑則危矣
　(薛/按)
　　　破傷風(七十六/)
病機云破傷風者有因卒暴傷損風寒襲之傳播經絡
　致使寒熱更作身體反張口噤不開甚者邪氣入臟
　○有因諸瘡不瘥營衛俱虚肌肉不生瘡眼不合邪
　亦能外入於瘡為破傷風之候○有諸瘡不瘥舉世
　皆言著灸為上是為熱瘡而不知火熱客毒逐經為
　變不可勝數微則發熱甚則生風而搐或角弓反張
　口噤目斜○亦有破傷不灸而病此者因瘡着白痂
　瘡口閉塞氣難通泄故陽熱易為鬱結熱甚則生風
　也
徐用誠曰此論所因有四二者因瘡口入風似屬外因
　一者因灸生熱似屬不内外因一者因瘡口閉塞内
　熱主風似屬内因也○又云破傷風證古方藥論甚
　少豈非以此疾與中風同論故不另立條目也惟河
　間論與傷寒表裏中三法同治其言病因有因外傷
　於風者有因灸者有因内熱所作者然與中風相似
　也但中風之人尚可淹延歲月而破傷風者犯之多
　至不救蓋中風有在經在腑在臟之異獨入臟者最
　難治破傷風或始而出血過多或瘡早閉合瘀血停
　滯俱是陰虚受病乃五臟之所主故此風所傷始雖
　在表即隨必傳入臟故多死也此病或因瘡口坦露
　或因瘡口開宻皆能為之若病已十分安全而忽有此
　大抵皆由内氣虚而有鬱熱者乃得之若内氣壯實
　而無鬱熱者雖害而無所害也
立齋曰大法破傷中風風熱燥甚怫鬱在表而裏氣尚
　平者必善伸數欠筋脈拘急時或惡寒或筋惕而播
　脈浮數而弦皆表證也宜以辛熱治風之藥開㪚結
　滯是與傷寒表熱怫鬱而以升麻湯辛熱發㪚者同
　也然凡用辛熱開其風熱結滯者宜以寒藥佐之則
　免其藥雖中病而風熱轉甚也如治傷寒發熱用麻
　黃桂枝而加黃芩知母石膏之類是也若近世以甘
　草滑石葱䜴寒藥發㪚甚妙○若表病不已漸傷入
　裏裏又未大甚而脈在肌肉者宜以退風熱開結滯
　之寒藥調之或微加治風辛熱亦得猶傷寒在半表
　半裏而以小柴胡和解之意也○若裏熱已甚而舌
　强口噤項背反張驚搐惕搦涎唾稠粘胸腹滿塞或
　便溺閉結或時汗出脈洪數而弦然出汗者由風熱
　甚於裏而表邪已罷腠理疎泄心火内盛故汗出也
　法宜除風㪚結以寒藥下之後用退風熱開鬱滯之
　寒藥調之熱退結㪚則風自愈矣○凡治此者亦宜
　用按摩導引之法及以藥幹開牙關勿令口噤使粥
　藥得下也
一婦人臀癰將愈患破傷風發熱搐搦脈浮數予以當
　歸地黃湯治之彼不信乃服發散敗毒藥果甚始信
　而服之數劑而痊○一男子背瘡未痊斂以膏藥剪
　孔貼之患破傷風證而殁此先失於内補外邪襲其
　虚耳余見此證貼膏藥剪孔欲其通氣而反患破傷
　風搽斂藥生肌欲其收口而反助餘毒以致殁者多
　矣可不愼哉(薛按/)
一破傷風通用方
　􁴶薟酒(外二五六/)　　　　防風湯(外二五六/)
　蜈蚣㪚(外二六四/)　　　　大芎黃湯(外二六一/)
　羌活湯(外二五九/)　　　　白术防風湯(外二五八/)
　玉眞㪚(外二六二/)　　　　敷藥(外二五五/)
　養血當歸地黄湯(外二六三/)
　　　類破傷風(七十七/)
立齋曰大凡癰疽潰後筋糜肉爛膿血大泄陽隨陰㪚
　或筋脈拘急惡寒惕搦甚者舌强口噤項背反張痰
　涎壅盛便閉汗出不時發熱此氣血俱虚而變見若
　此雖與破傷風相類而主治之法但當大補血氣若
　果有風證亦湏以大補氣血為主而兼以治風之藥
　設若不審是非而妄藥之則誤矣
司徒邊華泉肩患癰而發熱目直或瞤殊類中風日晡
　熱甚脈益數此足三陰氣血虧損虚火妄動也用參
　茋歸术炙甘草加酒炒黑黃栢五味麥冬肉桂四劑
　而愈又數劑而斂○一儒者患腿癰深蓄於内肉色
　不變久不穿潰針出膿瘀五碗許惡證駢臻全類中
　風此脾胃虚而變證也用六君子湯加當歸炮薑及
　聖愈湯各四劑而安又勞心不寐用歸脾湯而愈(薛/按)
　　　斑疹丹毒(七十八/)
斑疹一證雖已有正門詳載然彼以小兒麻醋為言其
　有非麻醋而無論大人小兒忽患斑疹小瘡者此雖
　與彼相類而實有小異也是亦不可不辨而治之蓋
　多由風熱外感之證耳治此之法脈浮而身熱有表
　證者惟㪚風邪為主脈浮而數者袪風兼清熱脈沉
　滑而無表證者清火為主脈浮沉俱滑數而表裏兼
　見者宜表裏雙解之然惟小兒多有此證須察其表
　裏虚實酌而治之可也總之小兒脆弱宜安裏之藥
　多攻發之藥少秘則微泄之結則微導之但令邪氣
　不壅而㪚之易則證輕而兒自安矣大抵身温煖者
　順身涼者逆
王海藏曰前人云首尾俱不可下者何也曰首不可下
　者為斑未見於表下則邪氣不得伸越此脈證有表
　而無裏故禁首不可下也尾不可下者為斑毒已顯
　於外内無根蒂大便不秘本無一切裏證下之則斑
　氣陷逆故禁尾不可下也
潔古曰斑疹之病其為證各異發焮腫於外者屬少陽
　三焦相火也謂之斑小紅靨行皮膚之中不出者屬
　少陰君火也謂之疹凡見斑證若自吐瀉者多吉愼
　勿亂治謂邪氣上下俱出也若斑疹並出者其邪必
　甚小兒難勝是以多生别證也然首尾皆不可下
立齋曰凡小兒丹毒遍身俱赤不從砭治以致毒氣入
　腹則不救蓋此證乃惡毒熱血藴蓄於命門遇相火
　而合起也如霞片者須砭去惡血為善如腫起赤色
　遊走不定者宜先以生麻油塗患處砭之以洩其毒
　凡從四肢起入腹者不治雖云丹有數種治有數法
　無如砭之為善常見患稍重者不用砭法俱不救
一婦人患斑作痒脈浮以消風散四劑而愈○一婦人
　患斑作痒脈浮數以人參敗毒散二劑少愈更以消
　風散四劑而安○一男子患斑色赤紫焮痛發熱喜
　冷脈沉實以防風通聖散一劑頓退又以荆防敗毒
　㪚加芩連四劑而愈○一老人患疹色微赤作痒發
　熱以人參敗毒散二劑少愈以補中益氣湯加黃芩
　山梔而愈○一小兒患疹發熱作痛煩渴欲以清涼
　飲下之診其脈不實舉指不數此邪在經絡也不可
　下遂以解毒防風湯二劑而愈此證小兒多患之須
　詳審在表在裏及邪之微甚而治之○一小兒作痒發
　熱以犀角散一劑作吐瀉此邪氣上下俱出也毒必
　自解少頃吐瀉俱止其疹果消吐瀉後脈見七至此
　小兒和平之脈也邪已盡矣不須治果愈(俱薛按/)
一男子患丹毒焮痛便秘脈數而實服防風通聖㪚不
　應令砭患處去惡血仍用前藥而愈○一小兒腿患
　丹如霞遊走不定先以麻油塗患處砭出惡血毒即
　漸㪚更以神功托裏㪚一劑而安○一小兒患丹毒
　外勢雖輕内則大便不利此患在臟也服大連翹飲
　敷神功㪚而瘥○一小兒遍身皆赤砭之投解毒藥
　而愈○嘗治小兒丹毒便秘或煩躁者服五福化毒
　丹亦效(俱薛按/)
一白虎丹方治在外科方二九二
　　　瘤贅(七十九/)
立齋曰内經云肝主筋而藏血心褁血而主脈脾統血
　而主肉肺司腠理而主氣腎統骨而主水若怒動
　肝火血涸而筋攣者自筋腫起按之如筋久而或有
　赤縷名曰筋瘤若勞役火動陰血沸騰外邪所搏而
　為腫者自肌肉腫起久而有赤縷或皮俱赤者名曰
　血瘤若鬱結傷脾肌肉消薄外邪所搏而為腫者自
　肌肉腫起按之實軟名曰肉瘤若勞傷肺氣腠理不
　宻外邪所摶而壅腫者自皮膚腫起按之浮軟名曰
　氣瘤若勞傷腎水不能榮骨而為腫者自骨腫起按
　之堅硬名曰骨瘤夫瘤者留也隨氣凝滯皆因臟腑
　受傷氣血乖違當求其屬而治其本○大凡屬肝膽
　二經結核宜八珍加山梔膽草以養氣血清肝火六
　味丸以養肺金生腎水○若屬肝火血燥須生血涼
　血用四物二地丹皮酒炒黑膽草山梔○若中氣虚
　者補中益氣湯兼服之○若治失其法脾胃虧損營
　氣虚弱不能濡於患處或寒氣凝於瘡口營氣不能
　滋養於患處以致久不生肌而成漏者悉宜調補脾
　氣則氣血壯而肌肉自生矣若不愼飲食起居及七
　情六淫或用寒涼蝕藥蛛絲纒芫花線等法以治其
　外則誤矣
按瘤贅一證如前薛論已盡其畧然此五瘤之外又惟
　粉瘤為最多蓋此以腠理津沫偶有所滯聚而不㪚
　則漸以成瘤是亦粉刺之屬但有淺深耳深者在皮
　裏則漸大成瘤也余嘗聞之先輩曰瘤贅既大最畏
　其破非成膿者必不可開開則牽連諸經漏竭血氣
　最難收拾無一可活及詳考薛按所載數人凡其潰
　破者皆至不治誠信然也不可不知○兹記予於三
　旬之外忽於臀下肛門前骨際皮裏生一小粒初如
　菉豆許不以為意及半年而如黃豆矣又一年而如
　皂子復如栗矣此時乘馬坐椅皆有所碍而漸至痛
　矣然料此非敷藥可㪚又非煎藥可及使其日漸長
　大則如升如斗懸掛腰股間行動不便豈不竟成廢
　物乎抱憂殊甚謀之識者皆言不可割刺恐為禍不
　小予熟籌數月莫敢妄動然竊計此時乘小不取則
　日後愈大愈難矣將奈之何嘗見人臀股間受箭傷
　者未必即死此之利害不過如是遂決意去之一日
　飲酒微醺乘醉以柳葉針刺之所出者皆如豆腐白
　皮之屬蓋即粉瘤也刺後頓消予甚快然及兩日後
　則腫如熱癰予以會通膏貼三日膿潰而愈予又快
　然不兩日又腫起更熱更大予則大懼大悔謂瘤贅
　誠不可刺也然而無奈復以會通膏貼之又三日而
　大潰則潰出一囊如魚胞者然後收口全愈今愈後
　數十年此間仍有一小竅誠險證也向非予之勇決
　則此後不知作何狀使開之再遲則眞有不可收拾
　矣是以病不早治則不知所終此亦可為治病者之
　鑑(新按/)
一刺灸法向一人於眼皮下弦生一小瘤初如米粒漸
　大如豆其人疑畏求治於外科彼用攢針三四枚翻
　轉眼皮刺其内膜少少出血如此二三次其瘤日縮
　竟得盡消○又一人於手臂上生一瘤漸大如龍眼
　其人用小艾於瘤上灸七壯竟爾漸消不長亦善法
　也或用隔蒜灸之亦無不可○一凡於不便處有生
　此物者當以此二法酌宜用之大都筋病宜灸血病
　宜刺或有以蘿蔔子南星樸硝之類敷而治者亦可
　暫消若欲拔根無如前法
一蛛絲纒法可治瘤贅未甚大者其法最妙予嘗見一
　人於腹上生一瘤其大如胡桃一治者取蛛絲撚成
　粗線纒札其根數日其絲漸𦂳瘤根漸細屢易屢細
　不十日竟爾脫落誠奇法也可見諸線日鬆惟蛛絲
　日𦂳物理之妙有當格致者如此然亦纒治宜早若
　形勢既大恐不宜也
薛氏按曰一男子左腿外側近臀腫一塊上有赤縷三
　年矣飲食起居如常觸破湧出膿血發熱惡寒此膽
　經受證故發於腿外側診其脈左尺洪數左關弦洪
　此腎水不能生肝木用補中益氣湯六味地黃丸而
　痊○一男子小腹患之膿水淋漓此足三陰之證用
　補中益氣加麥門五味以培脾土用六味地黃丸以
　生腎水更用蘆薈丸以清肝火而斂○一老儒睂間
　患之三年其狀如紫桃下墜蓋目按之如水囊此肝
　脾之證膿瘀内潰而然耳遂刺出血膿目即開以炒
　黑膽草山梔芎歸芍藥柴胡白术茯苓等藥而愈
　　　疣(八十/)
立齋曰疣屬肝膽經風熱血燥或怒動肝火或肝客淫
　氣所致蓋肝熱水涸腎氣不榮故精亡而筋攣也宜
　以地黃丸滋腎水以生肝血為善若用蛛絲纒螳螂
　蝕著艾灸必致多誤大抵此證與血燥結核相同故
　外用腐蝕等法内服燥血消毒則精血愈虚肝筋受
　傷瘡口翻突開張卒成敗證
府庠朱宏仁年二十右手背近中指患五疣中一大者
　如黃豆餘皆如聚黍拔之如絲長三四寸許此血燥
　筋縮也用清肝益榮湯五十餘劑而愈○府庠沈嫗
　文幼嚙指甲及長不能自禁余曰此肝火血燥也又
　頸側常生小疣子屢㪚屢發又臂生一塊如菉豆大
　若觸碎則如斷束縷扯之則長縱之則縮後兩鬂發
　白㸃求治余曰子素肝病此部亦屬肝膽經也夫爪
　為筋之餘膽行人身之側正與嚙爪生疣等證相應
　須滋補腎水以生肝膽則諸病自愈矣乃與六味地
　黃丸服之二年白㸃自退疣亦不生○一男子小腹
　中一塊不時攻痛或用行氣化痰等藥不應猶以為
　血鱉服行氣逐血之劑後手背結一疣子漸長寸許
　形如鱉狀肢體間如豆大者甚多彼疑鱉生子今發
　於外亦用行血虚證悉至左尺洪數關脈洪數而弦
　余以為腎水不能生肝木以致肝火血燥而筋攣用
　六味地黃丸生腎水滋肝血三月餘諸證悉愈○一
　婦人左手背並次指患五六枚如熟椹内熱晡熱月
　經素不及期余曰此因肝脾血虚而有熱也當調補
　二經使陰血生而諸證自愈不信乃用艾灸手即腫
　脹發熱手指皆攣兩脇項及胸乳間皆患疣經行無
　期余用加味逍遙散少加炒黑黃連數劑漸愈乃去
　黃連更佐以歸脾湯各患漸愈又百餘劑經行如期
　再用地黃丸三料而痊(俱薛按/)
　　論列方(外科下/)
四物湯(補八/)　　　　八珍湯(補十九/)
一陰煎(新補/)　　　　四順㪚(外一五四/)
八正㪚(寒百十五/)　　五積㪚(㪚三丸/)
五苓㪚(和一八二/)　　四生散(外一八七/)
三氣飲(新熱十七/)　　十宣㪚(痘十四/)
四七湯(和九七/)　　　五寶丹(外二百五/)
六味丸(補一二一/)　　四神丸(熱一五二/)
二神丸(熱一五一/)　　八味丸(補一二二/)
理中湯(熱一/)　　　　歸脾湯(補三三/)
生脈散(補五七/)　　　大營煎(新補十四/)
還少丹(補一三七/)　　右歸丸(新補五/)
芎歸湯(痘十五/)　　　坎離丸(寒一六五/)
内寒散(外二三/)　　　保陰煎(新寒一/)
聖愈湯(補九一/)　　　托裏黃茋湯(外八/)
玉露㪚(婦八九/)　　　托裏㪚(外三五/)
排膿散(外一六二/又一六二)　　寧肺㪚(因六/)
寧肺湯(補六三/)　　　連翹湯(外五十/)
桔梗湯(外一五一/)　　犀角㪚(痘六三/)
射肝湯(外六一八/)　　消風散(㪚四七/)
漏蘆湯(外九五/)　　　化毒丹(外七六/)
擯蘇㪚(外一八八/)　　搜風湯(未八/)
涼膈㪚(攻十九/)　　　囘生丹(外七九/)
通關㪚(因九八/)　　　奪命丹(外七七/)
通氣㪚(外八十/)　　　大黃湯(外一六七/)
必效散(外一七二/)　　枳殻㪚(寒百一/)
承氣湯(攻一/)　　　　清涼飲(外九十/)
會膿散(外二百七/)　　桃仁湯(外九四/)
槐花蕋(新因四十/)　　牡蠣散(外二百八/)
萆薢湯(外二百一/)　　槐花酒(外百四/)
苦參丸(外八七/)　　　滋腎丸(寒一六三/)
導水丸(攻七一/)　　　蠟礬丸(外七四/  七五)
當歸丸(外百/)　　　　黑丸子(外二三七/)
茯苓膏(外二百四/)　　四君子湯(補一/)
六君子湯(補五/)　　　仙遺粮湯(外一九八/)
小柴胡湯(㪚十九/)　　小青龍湯(㪚八/)
大防風湯(補九九/)　　小烏沉湯(和二一八/)
大秦芁湯(和二四五/)　大蘆薈丸(小百十五/)
牡丹皮湯(外一六七/)　牡丹皮㪚(外一六五/)
𤓰子仁湯(外一六四/)　薏苡仁湯(外一六四/)
紫苑茸湯(外一五六/)　梔子仁湯(寒十九/外二八)
五加皮飲(外二百/)　　製甘草湯(外六八/)
金銀花散(外四/)　　　仙方活命飲(外一/)
人參敗毒散(㪚三六/)　神功托裏㪚(外四/)
補中益氣湯(補三一/)　十全大補湯(補二十/)
荆防敗毒散(痘三一/)　參茋補肺湯(外三十/)
内補黃茋湯(外九/)　　參苓白术散(補五五/)
參术補脾湯(外二九/)　人參養營湯(補二一/)
人參平肺㪚(寒三七/)　參茋内托散(痘七/)
九味異功煎(新因二二/)加味歸脾湯(補三四/)
當歸補血湯(補四五/)　加味四物湯(補九/)
加味地黃丸(外三九/)　當歸川芎湯(外四十/)
加味逍遙㪚(補九四/)　附子八物湯(外三六/)
加減八味丸(外三八/)　益氣養營湯(外三一/)
托裏當歸湯(外十/)　　托裏消毒㪚(外二/)
内托羌活湯(外二二/)　補陰八珍湯(外三二/)
加味羌活湯(外四三/)　九味羌活湯(㪚四四/)
清肝益營湯(外八三/)　復元活血湯(外二百四十/)
當歸拈痛湯(寒百三十/)芍藥蒺藜煎(新因三五/)
龍膽瀉肝湯(寒六三/)　加味龍膽瀉肝湯(寒六四/)
黃連解毒湯(寒一/)　　普濟消毒飲(寒十三/)
升麻黃連湯(外四九/)　連翹歸尾煎(新因三二/)
連翹消毒㪚(外六一/)　蠲痺消毒㪚(外二百二/)
梔子清肝湯(寒六十/)　芩連消毒飲(寒十四/)
五香連翹湯(外五一/)　換肌消毒㪚(外二百二/)
柴胡清肝㪚(寒五九/)　清心蓮子飲(寒三二/)
黃連消毒散(外六十/)　葛根牛旁湯(外四五/)
白芷胃風湯(外四四/)　内疎黃連湯(外九三/)
犀角地黃湯(外四六/)　犀角升麻湯(外四七/)
解毒防風湯(外六三/)　秦芁防風湯(外二二一/)
神效𤓰蔞㪚(外一八一/)獨活寄生湯(和二百七十/)
防風通聖㪚(攻十六/)　當歸導滯散(外二三九/)
五利大黃湯(外八九/)　五福化毒丹(外七六/)
飛龍奪命丹(外七八/)　方脈流氣飲(外五四/)
牛黃雙解㪚(外二百九/)遇仙無比丸(外一七五/)
瘡科流氣飲(外五五/)　加減小續命湯(㪚五二/)
青州白丸子(和百十二/)没藥降聖丹(外二三四/)
不換金正氣㪚(和二一/)十味没藥丸(外二三五/)
本事接骨方(外二三三/)葶藶大棗瀉肝湯(和百四十/)
秘傳正骨丹(外二二二/)楊梅癰漏方(外二百六/)
雄黃解毒散(外一二四/)廣瘡㸃藥(新因四二/)
洗損傷方(外二四九/)　杖瘡四方(外二五二/)
附子餅(外百十六/)　　豆豉餅(外百十七/)
木香餅(外百十八/)　　桑枝灸(外百二十/)
猪蹄湯(外一二五/)　　騎竹馬法(外百十四/)
百草煎(新因三七/)　　葱熨法(外一二一/)
鍼頭㪚(外一四四/)　　降癰㪚(新因三六/)
神功㪚(外一三四/)　　金黃㪚(外一九五/)
如神㪚(外一七四/)　　螵蛸㪚(新因三八/)
冲和膏(外一三八/)　　太乙膏(外三百八/)
當歸膏(外三一四/)　　火龍膏(外三百二十/)
琥珀膏(外三一七/)　　神異膏(外三百十/)
會通膏(外三百九/)　　烏金膏(外一四二/)
藜蘆膏(外一四八/)　　芫花線(外二二九/)
秘傳水銀膏(新因五七/)
　
　
　
　
　
　
　
　
　
　
　
　
　
　
　
　景岳全書卷四十七
欽定四庫全書
　景岳全書卷四十八
　　　　　　　　　　　　明　張介賔　撰
　　山草部
人參(一/)　(反藜蘆/)
　味甘微苦微温氣味頗厚陽中微隂氣虚血虚俱能
　補陽氣虚竭者此能回之於無何有之鄉隂血崩潰
　者此能障之於已決裂之後惟其氣壯而不辛所以
　能固氣惟其味甘而純正所以能補血故凡虚而發
　熱虚而自汗虚而眩運虚而困倦虚而驚懼虚而短
　氣虚而遺泄虚而㵼利虚而頭疼虚而腹痛虚而飲
　食不運虚而痰涎壅滯虚而嗽血吐血虚而淋􁐍便
　閉虚而嘔逆躁煩虚而下血失氣等證是皆必不可
　缺者苐欲以氣血相較則人參氣味頗輕而屬陽者
　多所以得氣分者六得血分者四總之不失為氣分
　之藥而血分之所不可缺者為未有氣不至而血能
　自至者也故扁鵲曰損其肺者益其氣須用人參以
　益之肺氣既王餘藏之氣皆王矣所以人參之性多
　主於氣而凡藏府之有氣者皆能補之然其性温故
　積温亦能成熱若云人參不熱則可云人參之性凉
　恐未必然雖東垣云人參黄茋為退火之聖藥丹溪
　云虚火可補參术之類是也此亦皆言虚火也而虚
　火二字最有闗係若内真寒而外假熱者是為真正
　虚火非放膽用之必不可也然有一等元隂虧乏而
　邪火爍於表裏神魂躁動内外枯熱真正隂虚一證
　誰謂其非虚火若過用人參果能助熱若王節齋云
　陽旺則隂愈消及節要云隂虚火動者勿用又曰肺
　熱還傷肺等説固有此理亦不可謂其盡非而近之
　明哲如李月池輩皆極不然之恐亦未必然也夫虚
　火二字最當分其實中有虚虚中有實陽中有隂隂
　中有陽惟勿以成心而執已見斯可矣如必欲彼此
　是非是所謂面東方不見西牆皆未得其中也予請
　剖之曰如龍雷之火原屬虚火得水則燔得日則散
　是即假熱之火故補陽即消矣至若亢旱塵飛赤地
　千里得非陽亢隂虚而亦可以補陽生隂乎或必曰
　此正實火也得寒則已予曰不然夫炎暑酷烈熱令
　大行此為實火非寒莫解而乾枯燥旱泉源斷流是
　謂隂虚非水莫濟此實火之與隂虚亦自判然可别
　是以隂虚而火不盛者自當用參為君若隂虚而火
　稍盛者但可用參為佐若隂虚而火大盛者則誠有
　暫忌人參而惟用純甘壯水之劑庶可收功一證不
　可不知也予非不善用人參者亦非畏用而不知人
　參之能補隂者葢以天下之理原有對待謂之曰隂
　虚必當忌參固不可謂之曰隂虚必當用參亦不可
　要亦得其中和用其當而已矣觀者詳之
黄茋(二/)
　味甘氣平氣味俱輕升多降少陽中微隂生者微凉
　可治癰疽宻灸性温能補虚損因其味輕故專於氣
　分而達表所以能補元陽充腠理治勞傷長肌肉氣
　虚而難汗者可發表疎而多汗者可止其所以止血
　崩血淋者以氣固而血自止也故曰血脱益氣其所
　以除瀉痢帶濁者以氣固而陷自除也故曰陷者舉
　之然其性味俱浮純於氣分故中滿氣滯者當酌用
　之
白术(三/)
　味甘辛氣温氣味俱厚可升可降陽中有隂氣中有
　血其性温燥故能益氣和中補陽生血煖胃消榖益
　津液長肌肉助精神實脾胃止嘔逆補勞倦進飲食
　利小水除濕運痰消浮去脹治心腹冷痛胃虚下痢
　痃癖癥瘕制以人乳欲潤其燥炒以壁土欲助其固
　佐以黄芩清熱安胎以其性澁壯氣故能止汗實表
　而癰疽得之必反多膿奔豚遇之恐反增氣及上焦
　燥熱而氣多壅滯者皆宜酌用之然冬术甘而柔潤
　夏术苦而燥烈此其功用大有不同不可不為深辨
　也若於飢時擇肥而甘者嚼而服之服之久久誠為
　延夀之物是實人所未知
蒼术(四/)
　味苦甘辛性温而燥氣味俱厚可升可降陽也用此
　者用其温散燥濕其性温散故能發汗寛中調胃進
　食去心腹脹疼霍亂嘔吐解諸欝結逐山嵐寒疫散
　風眩頭疼消痰癖氣塊水腫脹滿其性燥濕故治冷
　痢冷洩滑㵼腸風寒濕諸瘡與黄柏同煎最逐下焦
　濕熱痿痺若内熱隂虚表疎汗出者忌服然惟茅山
　者其質堅小其味甘醇補益功多大勝他术
甘草(五/)
　味甘氣平生凉灸温可升可降善於解毒反甘遂海
　藻大㦸芫花其味至甘得中和之性有調補之功故
　毒藥得之解其毒剛藥得之和其性表藥得之助其
　升下藥得之緩其速助參茋成氣虚之功人所知也
　助熟地療隂虚之危誰其曉焉祛邪熱堅筋骨健脾
　胃長肌肉隨氣藥入氣隨血藥入血無往不可故稱
　國老惟中滿者勿加恐其作脹速下者勿入恐其緩
　功不可不知也
黄精(六/)　　一名救窮草
　味甘微辛性温能補中益氣安五臟療五勞七傷助
　筋骨益脾胃潤心肺填精髓耐寒暑下三蟲久服延
　年不飢髪白更黑齒落更生張華博物志言天老曰
　太陽之草名黄精食之可以長生太隂之草名鉤吻
　不可食之入口立死此但以黄精鉤吻對言善惡原
　非謂其相似也而陶𢎞景謂黄精之葉與鉤吻相似
　誤服之害人蘇恭曰黄精葉似栁鉤吻蔓生葉如柿
　葉殊非此類陳藏器曰鉤吻乃野葛之别名二物全
　不相似不知陶公憑何説此是可見黄精之内本無
　鉤吻不必疑也
肉蓯蓉(七/)
　味甘鹹微辛酸氣微温味重隂也降也其性滑以其
　味重而甘温故助相火補精興陽益子嗣治女人血
　虚不孕煖腰膝堅筋骨除下焦寒痛以其補隂助陽
　故禁虚寒遺􁐍洩精止血崩尿血以其性滑故可除
　莖中寒熱澁痛但驟服反動大便若虚不可攻而大
　便閉結不通者洗淡暫用三四錢一劑即通神效
丹參(八/)
　味微苦微甘微澁性微凉無毒反藜蘆能養血活血
　生新血行宿血故能安生胎落死胎血崩帶下可止
　經脉不匀可調此心脾肝腎血分之藥所以亦能養
　隂定志益氣解煩療眼疼脚痺通利闗節及惡瘡疥
　癬赤眼丹毒排膿止痛長肉生肌
逺志(九/)
　味微苦微辛氣温陽也升也製以甘草湯浸一宿晒
　乾炒用功專心腎故可鎮心止驚辟邪安夢壯陽益
　精强志助力以其氣升故同人參甘草棗仁極能舉
　陷攝精交接水火但可為佐用不宜多神氣上虚者
　所宜痰火上實者當避
巴㦸天(十/)
　味甘微温隂中陽也雖曰足少隂腎經之藥然亦能
　養心神安五藏補五勞益志氣助精强隂治隂痿不
　起腰膝疼痛及夜夢鬼交遺精溺濁小腹隂中相引
　疼痛等證制宜酒浸去心微炒或滚水浸剝亦可
仙茅(十一/)
　味辛温有小毒陽也能助神明强筋骨益肌膚培精
　血明耳目填骨髓開胃消食助益房事温利五臟補
　煖腰脚此西域婆羅門僧獻方於唐明皇服之有效
　久秘而後得𫝊按許真君書云仙茅久服可以長生
　其味甘能養肉辛能養節苦能養氣鹹能養骨滑能
　養膚酸能養筋宜和苦酒服之必效也然仙茅性熱
　惟陽弱精寒禀賦素怯者宜之若體壯相火熾盛者
　服之大能動火不可不察凡制用之法於八九月采
　得用竹刀刮去黑皮切如豆粒糯米泔浸兩宿去赤
　汁用酒拌蒸之從巳至亥制之極熟自無毒矣然後
　曝乾搗篩熟宻丸桐子大每空心酒飲任下二三十
　丸忌食牛乳及黑牛肉恐減藥力也若隨羣補藥中
　為丸服之無所不可
天麻(十二/)　一名赤箭　一名定風草
　味辛平隂中有陽治風虚眩暈頭旋眼黑頭痛諸風
　濕痺四肢拘攣利腰膝强筋骨安神志通血脉止驚
　恐恍惚殺鬼精蟲毒及小兒風癎驚氣然性懦力緩
　用須加倍或以别藥相佐然後見功
沙參(十三蘆/反藜)　一名鈴兒草
　味微甘苦氣味俱輕性微寒能養肝氣治多眠除邪
　熱益五臟隂氣清肺凉肝滋養血脉散風熱瘙痒頭
　面腫痛排膿消腫長肌肉止驚煩除疝痛然性緩力
　微非堪大用易老云人參補五臟之陽沙參補五臟
　之隂特以其甘凉而和補中清火反而言之故有是
　論若云對待人參則相去逺矣
𤣥參(十四蘆/反藜)
　味苦甘微鹹氣寒此物味苦而甘苦能清火甘能滋
　隂以其味甘故降性亦緩本草言其惟入腎經而不
　知其尤走肺臟故能退無根浮游之火散周身痰結
　熱癰逐頸項咽喉痺毒瘰􁏣結核敺男女𫝊尸煩燥
　骨蒸解温瘧寒熱往來治傷寒熱斑支滿亦療女人
　産乳餘疾或腸中血瘕熱癥并療勞傷痰𠻳熱煩補
　腎滋隂明目解渴
茅根(十五/)　即白茅
　味甘凉性純美能補中益氣此良藥也善理血病凡
　吐血衂血瘀血血閉及婦人經水不調崩中漏下且
　通五淋除客熱止煩渴堅筋骨療肺熱噦逆喘急解
　酒毒及黄疸水腫久服大是益人若治癰疽癤毒及
　諸毒諸瘡諸血或用根搗傅或用此煮汁調傅毒等
　藥或以酒煮服無不可也茅有數種處處有之惟白
　者為勝春生芽布地如鍼故曰茅鍼可以生噉甚益
　小兒功用亦同
淫羊藿(十六/)
　味甘氣辛性温乃手足陽明少隂三焦命門藥也主
　陽虚隂痿莖中作痛化小水益精氣强志意堅筋骨
　煖下部一切冷風勞氣筋骨拘攣補腰膝壯真隂及
　年老昏耄中年健忘凡男子陽衰女子隂衰艱於子
　嗣者皆宜服之服此之法或單用浸酒或兼佐丸散
　無不可者制法每擇淨一斤以羊脂四兩同炒油盡
　用之
苦參(十七/)
　味苦性寒反藜蘆沉也隂也乃足少隂腎經之藥能
　袪積熱黄疸止夢遺帶濁清小便利水除癰腫明目
　止淚平胃氣能令人嗜食利九竅除伏熱狂邪止渴
　醒酒療惡瘡斑疹疥癩殺疳蟲及毒風煩躁胱眉炒
　黄為末米飲調服治腸風下血熱痢
貝母(十八頭/反烏)
　味苦氣平微寒氣味俱輕功力頗緩用須加倍善解
　肝藏欝愁亦散心中逆氣袪肺痿肺癰痰膿喘𠻳研
　末沙糖為丸含嚥最佳降胸中因熱結胸及乳癰流
　痰結核若足生人面諸瘡燒灰油調頻敷産難胞衣
　不出研末用酒和吞亦除瘕疝喉痺金瘡并止消渴
　煩熱赤眼翳膜堪㸃時疾黄疸能敺○又如半夏貝
　母俱治痰嗽但半夏兼治脾肺貝母獨善清金半夏
　用其辛貝母用其苦半夏用其温貝母用其凉半夏
　性速貝母性緩半夏散寒貝母清熱性味隂陽大有
　不同俗有代用者其謬孰甚
土貝母(十九頭/反烏)
　味大苦性寒隂也降也乃手太隂少陽足陽明厥隂
　之藥大治肺癰肺痿欬喘吐血衂血最降痰氣善開
　欝結止疼痛消脹滿清肝火明耳目除時氣煩熱黄
　疸淋閉便血溺血解熱毒殺諸蟲及療喉痺瘰癧乳
　癰發背一切癰瘍腫毒濕熱惡瘡痔漏金瘡出血火
　瘡疼痛為末可敷煎湯可服性味俱厚較之川貝母
　清降之功不啻數倍
山慈姑(二十/)　一名金燈籠
　味甘微辛有小毒治癰瘍疔腫瘡瘻瘰􁏣結核破皮
　攻毒俱宜醋磨傅之除䵟斑剝人面皮宜搗汁塗之
　并治諸毒蠱毒蛇蟲狂犬等傷或用酒調服或乾掺
　之亦治風痰癎疾以茶清研服取吐可愈
柴胡(二一/)
　味苦微辛氣平微寒氣味俱輕升也陽中之隂用此
　者用其凉散平肝之熱入肝膽三焦心胞四經其性
　凉故解寒熱往來肌表潮熱肝膽火炎胸脇痛結兼
　治瘡瘍血室受熱其性散故主傷寒邪熱未解温瘧
　熱盛少陽頭痛肝經欝證總之邪實者可用真虚者
　當酌其宜雖引清氣上升然升中有散中虚者不可
　散虚熱者不可寒豈容誤哉兼之性滑善通大便凡
　溏泄脾薄者當慎用之熱結不通者用佐當歸黄芩
　正所宜也○愚謂柴胡之性善泄善散所以大能走
　汗大能泄氣斷非滋補之物凡病隂虚水虧而孤陽
　勞熱者不可再損營氣葢未有用散而不泄營氣者
　未有動汗而不傷營血者營即隂也隂既虚矣尚堪
　再損其陰否然則用柴胡以治虚勞之熱者果亦何
　所取義耶觀㓂宗奭衍義曰柴胡本經並無一字治
　勞今人治勞方中鮮有不用者嗚呼凡此誤世甚多
　嘗原病勞之人有一種藏本虚損復受邪熱者當須
　斟酌用之如經驗方中治勞青蒿煎之用柴胡正合
　宜耳若或無邪得此愈甚雖至死人亦不怨目擊甚
　多日華子又謂補五勞七傷藥性論亦謂治勞乏羸
　瘦若此等病苟無實熱醫者執而用之不死何待注
　釋本草一字不可忽葢萬世之後所誤無窮可不謹
　哉觀此㓂氏之説其意專在邪熱二字謂但察有邪
　無邪以决可用不可用此誠得理之見而復有非之
　者抑又何也即在王海藏亦曰苟無實熱而用柴胡
　不死何待凡此所見畧同用者不可不察
桔梗(二二/)　一名薺苨
　味苦微辛氣微凉氣輕於味陽中有隂有小毒其性
　浮用此者用其載藥上升故有舟楫之號入肺膽胸
　膈上焦載散藥表散寒邪載凉藥清咽疼喉痺亦治
　赤目腫痛載肺藥解肺熱肺癰鼻塞唾膿欬嗽載痰
　藥能消痰止嘔亦可寛胸下氣引大黄可使上升引
　青皮平肝止痛能解中惡蠱毒亦治驚癎怔忡若欲
　專用降劑此物不宜同用
防風(二三/)
　味甘辛氣温升也陽也用此者用其氣平散風雖膀
　胱脾胃經藥然隨諸經之藥各經皆至氣味俱輕故
　散風邪治一身之痛療風眼止冷淚風能勝濕故亦
　去濕除遍體濕瘡若隨實表補氣諸藥亦能收汗升
　舉陽氣止腸風下血崩漏然此風藥中之潤劑亦能
　走散上焦元氣誤服久服反能傷人
細辛(二四/)　(反藜蘆/忌生菜)
　味大辛氣温氣味俱厚升也陽也有小毒用此者用
　其温散善祛隂分之寒邪除隂經之頭痛益肝温膽
　利竅逐諸風濕痺風癎痎瘧鼻􁬼不聞香臭開闗通
　竅散風淚目疼口臭牙蟲煎湯含漱過服亦散真氣
　不可不知此味辛甚故能逐陰分之邪隂分且然陽
　分可知舊云少隂厥隂之藥然豈有辛甚而不入陽
　分者但陽證忌熱用當審之
羌活(二五/)
　味微苦氣辛微温升也陽也用此者用其散寒定痛
　能入諸經太陽為最散肌表之寒邪利周身項脊之
　疼痛排太陽之癰疽除新舊之風濕縁非柔懦之物
　故能撥亂反正惟其氣雄大能散逐若正氣虚者忌
　用之
獨活(二六/)
　味苦氣香性微凉升中有降善行滯氣故入腎與膀
　胱兩經專理下焦風濕兩足痛痺濕癢拘攣或因風
　濕而齒痛頭眩喘逆奔豚疝瘕腰腹疼痛等證皆宜
　用之
升麻(二七/)
　味微苦氣平氣味俱輕浮而升陽也用此者用其升
　散提氣乃脾胃肺與大腸四經之藥善散陽明經風
　寒肌表邪熱提元氣之下陷舉大腸之胱泄除陽明
　温疫表邪解膚腠風熱斑疹引石膏除齒牙臭爛腫
　痛引葱頭去陽明表證頭疼佐當歸肉蓯蓉可通大
　便結燥凡癰疽痘疹陽虚不能起發及瀉痢崩淋夢
　遺胱肛陽虚下陷之類用佐補劑皆所宜也若上實
　氣壅諸火炎上及太陽表證皆不宜用且其味苦氣
　散若血氣太虚及水火無根者並不可用
前胡(二八/)
　味苦氣寒降也隂中微陽去火痰實熱開氣逆結滯
　轉筋霍亂除胸中痞滿氣喘嘔逆欬嗽煩悶治傷寒
　寒熱風熱頭疼解嬰兒疳熱
延胡索(二九/)
　味苦微辛氣微温入肝脾二經善行滯氣破滯血血
　中氣藥故能止腹痛通經調月水淋滯心氣疼痛破
　癥癖跌撲凝瘀亦善落胎利小便及産後逆血上衝
　俱宜以酒煮服或用酒磨服亦可然性惟破氣逐血
　必真有血逆氣滯者方可用若産後血虚或經血枯
　少不利氣虚作痛者皆大非所宜
紫草(三十/)
　味苦性寒此手厥隂足厥隂血分之藥性寒而利能
　凉血滑血通利二便故痘疹家宜用之凡治痘疹無
　論未出已出但血熱毒盛或紫或黑而大便秘結者
　宜用之若已出紅活不紫不黑而大便如常通利者
　即不可用故曾世榮活幼心書云紫草性寒小兒脾
　氣實者猶可用脾氣虚者反能作瀉又若古方惟用
　其茸亦取其氣輕味薄而有清凉升發之功也此外
　可用以解黄疸消腫脹及一切斑疹惡瘡亦以其能
　利九竅通水道去濕凉血而然也
白芨(三一/)
　味苦澁性收歛微寒反烏頭能入肺止血療肺癰肺
　痿治癰疽敗爛惡瘡刀箭湯火損傷生肌止痛俱可
　為末傅之凡吐血不能止者用白芨為末米飲調服
　即效
三七(三二/)
　味甘氣温及陽明厥隂血分之藥故善止血散血定
　痛凡金刃刀箭所傷及跌撲杖瘡血出不止嚼爛塗
　之或為末掺之其血即止亦治吐血衂血下血血痢
　崩漏經水不止産後惡血不下俱宜自嚼或為末米
　飲送下二三錢若治虎咬蛇傷等證俱可服可傅
　葉之性用與根大同凡折傷跌撲出血傅之即止青
　腫亦散
白蘚皮(三三/)
　味苦寒性燥而降乃手足太陰陽明之藥解熱黄酒
　黄急黄榖黄勞黄通闗節九竅利血脉小水治時行
　大熱飲水狂躁呌呼及婦人隂中腫痛小兒風熱驚
　癎尤治一切毒風風瘡疥癬赤爛楊梅瘡毒眉髪脱
　落此雖善理瘡瘍而實為諸黄風痺要藥
秦芁(三四/)
　味苦性沉寒沉中有浮手足陽明清火藥也治風寒
　濕痺利小水療通身風濕拘攣手足不遂清黄疸解
　温疫熱毒除口噤牙疼口瘡腸風下血及虚勞骨蒸
　發熱潮熱煩渴及婦人胎熱小兒疳熱瘦弱等證
地榆(三五/)
　味苦微濇性寒而降既清且澁故能止吐血衂血清
　火明目治腸風血痢及婦人崩漏下血月經不止帶
　濁痔漏産後隂氣散失亦斂盜汗療熱痞除惡肉止
　瘡毒疼痛凡血熱者當用虚寒者不相宜也作膏可
　貼金瘡搗汁可塗虎犬蛇蟲傷毒飲之亦可
黄芩(三六/)
　味苦氣寒氣輕於味可升可降隂中微陽枯者善於
　入肺實者善入大腸欲其上者酒炒欲其下者生用
　枯者清上焦之火消痰利氣定喘嗽止失血退往來
　寒熱風熱濕熱頭痛解瘟疫清咽療肺痿肺癰乳癰
　發背尤袪肌表之熱故治斑疹鼠瘻瘡瘍赤眼實者
　凉下焦之熱能除赤痢熱畜膀胱五淋澁痛大腸閉
　結便血漏血胎因火盛不安酌佐砂仁白术腹因火
　滯為痛可加黄連厚朴大腸無火滑泄者最當慎用
黄連(三七/)
　味大苦氣大寒味厚氣薄沉也降也降中微升隂中
　微陽專治諸火火在上炒以酒火在下炒以童便火
　而嘔者炒以薑汁火而伏者炒以鹽湯同吳茱萸炒
　可以止火痛同陳壁土炒可止熱瀉同枳實用可消
　火脹同天花粉用能解煩渴同木香丸和火滯下痢
　腹痛同吳茱萸丸治胃熱吐吞酸水總之其性大寒
　故惟平肝凉血肅胃清腸凉膽止驚癎㵼心除痞滿
　上可治吐血衂血下可治腸澼便紅療婦人隂戸腫
　痛除小兒食積熱疳殺蚘蟲消惡瘡癰腫除濕熱欝
　熱善治火眼亦消痔漏解烏附之熱殺巴豆之毒然
　其善㵼心脾實火虚熱妄用必致格陽故㓂宗奭曰
　虚而冷者慎勿輕用王海藏曰夏月久血痢不用黄
　連隂在内也○景岳曰人之脾胃所以盛載萬物發
　生萬物本象地而屬土土煖則氣行而燥土寒則氣
　凝而濕土燥則實土濕則滑此天地間不易之至理
　黄連之苦寒若此所以過服芩連者無不敗脾此其
　濕滑亦自明顯易見獨因陶𢎞景别録中有調胃厚
　腸之一言而劉河間復證之曰諸苦寒藥多泄惟黄
　連黄檗性冷而燥因致後世視為竒見無不謂黄連
　性燥而厚腸胃凡治㵼痢者開手便是黄連不知黄
　連黄柏之燥於何見之嗚呼一言之謬流染若此難
　洗若此誖理惑人莫此為甚雖曰黄連治痢亦有效
　者然必其素禀陽臟或多縱口腹濕熱為痢者乃其
　所宜且凡以縱肆不節而血氣正强者即或誤用未
　必殺人久之邪去亦必漸愈而歸功黄連何不可也
　此外則凡以元氣素弱傷脾患痢或本無火邪而寒
　濕動脾者其病極多若妄用黄連則脾腎日敗百無
　一生凡患痢而死者率由此類可不寒心余為此言
　而人有未必信者多以苦燥二字有未明耳故余於
　𫝊忠録辨河間條中復詳言苦味之理以俟衞生仁
　者再為贊正庶是非得明而民生有攸賴矣○道書
　言服黄連犯猪肉令人泄瀉
胡黄連(三八/)
　味大苦大寒其性味功用大似黄連能凉肝明目治
　骨蒸勞熱三消吐血衂血五心煩熱療婦人胎熱虚
　驚熱痢及小兒疳熱驚癎浸人乳㸃目甚良
知母(三九/)
　味苦寒隂也其性沉中有浮浮則入手太隂手少隂
　沉則入足陽明足厥隂足少隂也故其在上則能清
　肺止渴却頭痛潤心肺解虚煩喘嗽吐血衂血去喉
　中腥臭在中則能退胃火平消癉在下則能利小水
　潤大便去膀胱肝腎濕熱腰脚腫痛并治勞瘵内熱
　退隂火解熱淋崩濁古書言知母佐黄柏滋隂降火
　有金水相生之義葢謂黄柏能制膀胱命門隂中之
　火知母能消肺金制腎水化源之火去火可以保陰
　是即所謂滋隂也故潔古東垣皆以為滋隂降火之
　要藥繼自丹溪而後則皆用以為補隂誠大謬矣夫
　知母以沉寒之性本無生氣用以清火則可用以補
　隂則何補之有苐其隂柔巽順似乎有徳倘元氣既
　虧猶欲藉此以望補益是亦猶小人在朝而國家元
　氣日受其削有隂移焉而莫之覺者是不可不見之
　真而辨之早也
龍膽草(四十/)
　味大苦大寒隂也沉也乃足厥隂少陽之正藥大能
　㵼火但引以佐使則諸火皆治故能退骨蒸疳熱除
　心火驚癎狂躁胃火煩熱黄疸咽喉腫痛肝腎膀胱
　伏火小水淋閉血熱㵼痢下焦濕熱癰腫瘡毒疼痛
　婦人血熱崩淋小兒熱疳客忤去目黄晴赤腫痛殺
　蠱毒腸胃諸蟲及風熱盜汗凡肝腎有餘之火皆其
　所宜
　　隰草部
地黄(四一/)
　生地黄味苦甘氣凉氣薄味厚沉也隂也鮮者更凉
　乾者微凉能生血補血凉心火退血熱去煩躁骨蒸
　熱痢下血止嘔血衂血脾中濕熱或婦人血熱而經
　枯或上下三消而熱渴總之其性頗凉若脾胃有寒
　者用宜斟酌
　熟地黄味甘微苦味厚氣薄沉也陰中有陽本草言
　其入手足厥少陰經大補血衰滋培腎水填骨髓益
　真陰專補腎中元氣兼療藏血之經此雖泛得其概
　亦豈足以盡是之妙夫地黄産於中州沃土之鄉得
　土氣之最厚者也其色黄土之色也其味甘土之味
　也得土之氣而曰非太隂陽明之藥吾弗信也惟是
　生者性凉脾胃喜煖故脾陽不足者所當慎用至若
　熟則性平禀至陰之徳氣味純靜故能補五藏之真
　隂而又於多血之藏為最要得非脾胃經藥耶且夫
　人之所以有生者氣與血耳氣主陽而動血主陰而
　靜補氣以人參為主而茋术但可為之佐補血以熟
　地為主而芎歸但可為之佐然在茋术芎歸則又有
　所當避而人參熟地則氣血之必不可無故凡諸經
　之陽氣虚者非人參不可諸經之陰血虚者非熟地
　不可人參有健運之功熟地禀靜順之徳此熟地之
　與人參一陰一陽相為表裏一形一氣互主生成性
　味中正無踰於此誠有不可假借而更代者矣凡諸
　真陰虧損者有為發熱為頭疼為焦渴為喉痺為嗽
　痰為喘氣或脾腎寒逆為嘔吐或虚火載血於口鼻
　或水泛於皮膚或陰虚而泄利或陽浮而狂躁或陰
　脱而仆地陰虚而神散者非熟地之守不足以聚之
　陰虚而火升者非熟地之重不足以降之陰虚而躁
　動者非熟地之靜不足以鎮之陰虚而剛急者非熟
　地之甘不足以緩之陰虚而水邪泛濫者舍熟地何
　以自制陰虚而真氣散失者舍熟地何以歸源陰虚
　而精血俱損脂膏殘薄者舍熟地何以厚腸胃且猶
　有最𤣥最妙者則熟地兼散劑方能發汗何也以汗
　化於血而無陰不作汗也熟地兼温劑始能回陽何
　也以陽生於下而無復不成乾也然而陽性速故人
　參少用亦可成功陰性緩熟地非多難以奏效而今
　人有畏其滯膩者則崔氏何以用腎氣丸而治痰浮
　有畏其滑澤者則仲景何以用八味丸而醫腎泄有
　謂陽能生陰陰不能生陽者則陰陽之理原自互根
　彼此相須缺一不可無陽則陰無以生無陰則陽無
　以化故内經曰精化為氣得非陰亦生陽乎孰謂陽
　之能生而陰之不能長也又若制用之法有用薑汁
　拌炒者則必有中寒兼嘔而後可有用砂仁制者則
　必有脹滿不行而後可有用酒拌炒者則必有經絡
　壅滯而後可使無此數者而必欲强用制法是不知
　用熟地者正欲用其靜重之妙而反為散動以亂其
　性何異畫蛇而添足今之人即欲用之補陰而必兼
　以滲利則焉知補陰不利水利水不補陰而補陰之
　法不宜滲即有用之補血而復疑其滯膩則焉知血
　虚如燥土旱極望雲霓而枯渴之腸極喜滋設不明
　此則少用之尚欲兼之以利又孰敢單用之而任之
　以多單用而多且不敢又孰敢再助以甘而盡其所
　長是又何異因噎而廢食也嗟嗟熟地之功其不中
　於時用者久矣其有不可以筆楮盡者尚多也予今
　特表而出之尚祈明者之自悟焉
牛膝(四二/)
　味苦甘氣微凉性降而滑陰也忌牛肉酒漬㕮咀走
　十二經絡助一身元氣主手足血熱痿痺血燥拘攣
　通膀胱濇秘大腸乾結補髓填精益陰活血治腰膝
　痠疼滋鬚髪枯白其性下走如奔故能通經閉破血
　癥引諸藥下降同麝香用墮胎尤速凡藏寒便滑下
　元不固者當忌用之
麥門冬(四三/)
　味甘微苦性微寒降也陽中陰也去心用恐令人煩
　其味甘多苦少故上行心肺補上焦之津液清胸膈
　之渴煩解火炎之嘔吐退血燥之虚熱益精滋陰澤
　肌潤結肺痿肺癰欬唾衂血經枯乳汁不行肺乾欬
　嗽不絶降火清心消痰補怯復脉須仗人參便滑中
　寒者勿投
續斷(四四/)
　川産色灰黑尖瘦多蘆形如雞脚皮斷而皺者是味
　苦而澁苦重澁輕氣微凉他産者味甘微辛澁少用
　川産良凡用此者用其苦澁其味苦而重故能入血
　分調血脉消腫毒乳癰瘰癧痔瘻治金損跌傷續筋
　骨血脉其味澁故能止吐血衂血崩淋胎漏便血尿
　血調血痢縮小便止遺精帶濁佐之以甘如甘草地
　黄人參山藥之類其效尤㨗
蜀葵子(四五/)
　味甘性寒能利小水通淋閉消水腫潤大腸催生落
　胎通乳汁亦治一切瘡疥并瘢疵赤靨苖葉可作菜
　茹古以葵為五菜之主今不復用之矣
　黄葵花　性滑利與蜀葵大同若治諸惡瘡膿水久
　不瘥者用花為末傅之即愈為瘡家要藥浸油可塗
　湯火瘡
車前子(四六/)　即芣苡
　味甘微鹹氣寒入膀胱肝經通尿管熱淋澁痛敺風
　熱目赤翳膜利水能除濕痺性滑極善催生兼治濕
　熱瀉痢亦去心胸煩熱
　根葉　生搗汁飲治一切尿血衂血熱痢尤逐氣癃
　利水
白蒺藜(四七/)
　味苦微辛微甘微凉能破癥瘕結聚止遺溺泄精療
　肺痿肺癰翳膜目赤除喉痺癬疥痔瘰癜風通身濕
　爛惡瘡乳巖帶下俱宜催生止煩亦用凉血養血亦
　善補陰用補宜炒熟去刺用凉宜連刺生𢷬去風解
　毒白者最良
　沙苑蒺藜性亦大同若用固精補腎止遺瀝尿血縮
　小便止煩渴去燥熱則亦可用此
紅花(四八/)
　味甘微苦微辛氣微凉陰中微陽惟入血脉多用女
　科少用可活血引經多用能破血通瘀可下死胎亦
　療血暈達痘瘡血熱難出散班疹血滯不消潤燥活
　血止痛通經亦消腫毒
紫苑(四九/)
　味苦平微辛辛能入肺苦能降氣故治欬嗽上氣痰
　喘惟肺實氣壅或火邪刑金而致欬唾膿血者乃可用
　之若以勞傷肺腎水虧金燥而欬喘失血者則非所宜
　觀陶氏别録謂其補不足治五勞體虚其亦言之過也
甘菊花(五十/)　白菊花根善利水㨶汁和酒服之大治
　癃閉
　味甘色黄者能養血散風去頭目風熱眩暈疼痛目
　中翳膜及遍身遊風風疹作枕明目葉亦可用
　味苦者性凉能解血中鬱熱清頭目去風熱眼目腫
　痛流淚根葉辛香能消癰毒止疼痛
野菊花(五一/)　一名苦薏
　根葉莖花皆可同用味苦辛大能散火散氣消癰毒
　疔腫瘰癧眼目熱痛亦破婦人瘀血孫氏治癰毒方
　用野菊花連根葉搗爛酒煎熱服取汗以渣敷之或同
　蒼耳搗汁以熱酒冲服冬月用乾者煎服或為末酒
　服亦可
􁴶薟(五二/)
　味苦氣微寒有小毒此物氣味頗峻善逐風濕諸毒
　用蜜酒層層和灑九蒸九曝蜜丸空心酒吞多寡隨
　宜善治中風口眼歪邪除濕痺腰脚痿痛麻木生者
　酒煎逐破傷風危急如神散撒麻疔惡毒惡瘡浮腫
　虎傷狗咬蜘蛛蟲毒或搗爛封之或煎湯或散敷並
　良其掃蕩功力若此似於元氣虚者非利
益母草(五三/)　子名茺蔚
　味微苦微辛微寒性滑而利善調女人胎産諸證故
　有益母之號能去死胎滑生胎活血凉血行血故能
　治産難胎衣不下子死腹中及經脉不調崩中漏下
　尿血㵼血瘀血等證然惟血熱血滯及胎産艱澁者
　宜之若血氣素虚兼寒及滑陷不固者皆非所宜不
　得以其益母之名謂婦人所必用也葢用其滑利之
　性則可求其補益之功則未也本草言其久服益精
　輕身誠不足信此外如退浮腫下水氣及打撲瘀血
　通大小便之類皆以其能利也若治疔腫乳癰丹毒
　惡毒則可搗汁飲之其渣亦可敷貼
　子名茺蔚功用畧同但子味微甘稍温故能凉血補
　血亦益陰氣明目
瞿麥(五四/)
　味苦微寒降也性滑利能通小便降陰火除五淋利
　血脉兼凉藥亦消眼目腫痛兼血藥則能通經破血
　下胎凡下焦濕熱疼痛諸病皆可用之
茵陳(五五/)
　味苦微辛氣微寒陰中微陽入足太陽經用此者用
　其利濕逐熱故能通闗節解熱滯療天行時疾熱狂
　頭痛利小水專治黄疸宜佐梔子黄而濕者多腫再
　加滲利黄而燥者乾澁再加凉潤只有陰黄一證因
　以中寒不運此非所宜又解傷寒瘴瘧火熱散熱痰
　風熱疼痛濕熱為痢尤其所宜
青蒿(五六/)
　味苦微辛性寒陰中有陽降中有散主肝腎三焦血
　分之病療陰火伏留骨節故善治骨蒸勞熱尸疰鬼
　氣降火滋陰潤顔色長毛髪治瘧疾寒熱殺蟲毒及
　惡瘡濕疥生搗可傅金瘡止血止痛
𣢾冬花(五七/)
　味微甘微辛而温其氣浮陽也入手太陰經能温肺
　氣故療欬嗽及肺癰肺痿欬唾膿血冦宗奭曰有人
　病嗽多日或敎以燃款冬花三兩於無風處以筆管
　吸其烟滿口則嚥之數日果效
麻黄(五八/)
　味微苦微濇氣温而辛升也陽也此以輕揚之味而
　兼辛温之性故善達肌表走經絡大能表散風邪袪
　除寒毒一應瘟疫瘧疾瘴氣山嵐凡足三陽表實之
　證必宜用之若寒邪深入少隂厥陰筋骨之間非用
　麻黄官桂不能逐也但用此之法自有微妙則在佐
　使之間或兼氣藥以助力可得衛中之汗或兼血藥
　以助液可得營中之汗或兼温藥以助陽可逐陰凝
　之寒毒或兼寒藥以助陰可解炎熱之瘟邪此實傷
　寒陰瘧家苐一要藥故仲㬌諸方以此為首實千古
　之獨得者也今見後人多有畏之為毒藥而不敢用
　又有謂夏月不宜用麻黄者皆不達可哂也雖在李
　氏有云若過發則汗多亡陽若自汗表虚之人用之
　則脱人元氣是皆過用及誤用而然若陰邪深入則
　無論冬夏皆所最宜又何過之有此外如手太陰之
　風寒欬嗽手少陰之風熱斑疹足少陰之風水腫脹
　足厥陰之風痛目痛凡宜用散者惟斯為最然柴胡
　麻黄俱為散邪要藥但陽邪宜柴胡陰邪宜麻黄不
　可不察也○制用之法須折去粗根入滚湯中煮三
　五沸以竹片掠去浮沫晒乾用之不爾令人動煩○
　麻黄根○味甘平微苦微濇同甘斂藥煎服可以止
　汗同牡蠣粉米粉或用舊蕉扇杵末等分以生絹袋
　盛貯用撲盜汗或夏月多汗用之俱佳
萱草(五九/)　一名忘憂　一名宜男　一名鹿葱
　萱草者詩作諼草凡樹此玩此者可解憂思故名忘
　憂烹食其苖氣味如葱而鹿喜食之故名鹿葱婦人
　佩其花則生男故名宜男花葉氣味甘而微凉故能
　去濕熱利小便赤澁除煩渴酒濕黄疸安五臟利胸
　膈令人和悦亦能明目
　根治沙淋帶濁利水氣解酒疸宜搗汁服之治吐血
　衂血研汁一大盞和薑汁細細呷之治吹乳乳癰腫
　痛須擂酒服以渣封之
連翹(六十/)
　味苦微辛氣微寒氣味俱薄輕清而浮升也陽中有
　陰入手少陰手足少陽陽明㵼心經客熱降脾胃濕
　熱去寸白蚘蟲通月水五淋以其味苦而輕故善達
　肌表散鼠痿瘰􁏣癭瘤結熱蠱毒癰毒斑疹治瘡癤
　止痛消腫排膿瘡家號為聖丹以其辛而能散故又
　走經絡通血凝氣滯結聚所不可無
旋覆花(六一/)
　味苦甘微辛陰也降也乃手太陰肺經手陽明大腸
　經藥開結氣降痰涎通水道消腫滿凡氣壅濕熱者
　宜之但其性在走散故凡見大腸不實及氣虚陽衰
　之人皆所忌用
鼠粘子(六二/)　一名牛蒡子　一名大力子
　味苦辛降中有升治風毒斑疹諸瘻散瘡瘍腫毒喉
　痺及腰膝凝寒痺滯之氣以其善走十二經而解中
　有散也
決明(六三/)
　味微苦微甘性平微凉力薄治肝熱風眼赤而多淚
　及肝火目昏可為佐使惟多服久服方可得效或作
　枕用治頭風明目其功勝于黑豆
葶藶(六四/)
　味苦大寒沉也陰也氣味俱厚有毒善逐水氣不減
　大黄但大黄能泄血閉葶藶能泄氣閉氣行而水自
　行也若肺中水氣膹滿脹急者非此不能除然性急
　利甚凡渉氣虚者不可輕用淮南子曰大㦸去水葶
　藶愈脹用之不慎乃反成病即此謂也苐此有甜苦
　二種雖曰為甜然亦非真甜但稍淡耳稍淡者其性
　亦稍緩
夏枯草(六五/)
　味微苦微辛氣浮而升陰中陽也善解肝氣養肝血
　故能散結開鬱大治瘰􁏣鼠痿乳癰癭氣并治頭瘡
　目疾樓全善云夏枯草治目珠痛至夜則甚者神效
　或用苦藥㸃眼反甚者亦神效一男子目珠痛至夜
　則重用黄連㸃之更甚諸藥不效乃用夏枯草二兩
　香附二兩甘草四錢為末每服一錢半清茶調服下
　咽即疼減至四五服良愈也
蒼耳子(六六/)　一名羊負來
　味苦微甘治頭風寒痛風濕用痺四肢拘攣去風明
　目養血煖腰膝及瘰癧瘡疥亦治鼻淵宜炒熟為末
　白湯㸃眼一二錢久之乃效忌猪肉馬肉
漏蘆(六七/)
　味微鹹性寒有小毒主熱毒惡瘡瘰癧乳癰痔漏排
　膿長肉止金瘡血出亦下乳汁通經脉消赤眼利小
　便止尿血腸風淋瀝遺溺及小兒壯熱療跌撲損傷
　可續筋骨
劉寄奴(六八/)
　味苦性温能破瘀血活新血通婦人經脉産後餘血
　損傷瘀血下氣止心腹痛及小便去血俱可為散或
　茶或酒調服搗敷金瘡出血不止其效尤㨗用治湯
　火傷大效但為末摻之
萹蓄(六九/)
　味苦濇利小便除黄疸殺三蟲去下部濕熱浸淫陰
　蝕瘡疥痔漏煮汁飲之療小兒蚘蟲上攻心腹作痛
　大效有海上歌云心頭急痛不能當我有仙人海上
　方萹蓄醋煎通口嚥管敎時刻即安康
青葙子(七十/)　野雞冠子也
　味微苦微寒能清肝火血熱故治赤眼退赤障消翳
　腫鎮肝明耳目亦去風濕惡瘡疥癩
艾(七一/)
　味微苦氣辛生用微温熱用微熱能通十二經而尤
　為肝脾腎之藥善於温中逐冷除濕行血中之氣氣
　中之滯凡婦人血氣寒滯者最宜用之故能安胎止
　心腹痛治帶下血崩煖腰膝止吐血下痢辟風寒寒
　濕瘴瘧霍亂轉筋及一切冷氣鬼氣殺蚘蟲并下部
　􁥥瘡或生用搗汁或熟用煎湯或用灸百病或炒熱
　敷熨可通經絡或袋盛包裹可温臍膝表裏生熟俱
　有所宜
佛耳草(七二/)　一名鼠麴草
　味微酸性温大温肺氣止寒嗽散痰氣解風寒寒熱
　亦止泄㵼鋪艾捲作烟筒用薰久嗽尤效
藍靛(七三/)
　藍葉氣味苦寒微甘善解百蟲百藥毒及治天行瘟
　疫熱毒發狂風熱班疹癰瘍腫痛除煩渴止鼻衂吐
　血殺疳蝕金瘡箭毒凡以熱兼毒者皆宜搗汁用之
　○靛青乃藍與石灰所成性與藍葉稍異其殺蟲止
　血𫝊諸熱毒熱瘡之功似有勝於藍葉者
　○青黛味微鹹而寒性與靛青大同解諸熱毒蟲毒
　金瘡熱瘡或乾摻或以水調敷若治諸熱瘡毒或用
　馬齒莧加青黛同搗傅之若治天行頭痛瘟疫熱毒
　及小兒諸熱驚癎發熱並宜水研服之
木賊(七四/)
　味微苦微甘性温而升陽也性亞麻黄故能發汗解
　肌治傷寒瘧疾去風濕散火邪療目疾退翳障止腸
　風下血下痢及婦人崩中帶漏月水不調亦治風濕
　疝痛大腸胱肛
王不留行(七五/)　一名金盞銀臺
　味苦平性滑利乃陽明衝任血海藥也治風毒通血
　脉療婦人難産及經滯不調下乳汁利小便除風濕
　痺痛止心煩鼻衂發背癰疽瘡瘻遊風風疹出竹木
　刺及金瘡止血亦能定痛
海金沙(七六/)
　此草出黔中七月收其全科晒乾以杖擊之則細沙
　自莖葉中落味甘性寒乃小腸膀胱血分藥也善通
　利水道解鬱熱濕熱及傷寒熱狂小便癃閉腫滿熱
　淋膏濁血淋石淋莖中疼痛解諸熱毒或丸或散皆
　可用
燈心草(七七/)
　味淡性平能通水道澁結癃閉治五淋㵼肺熱降心
　火除水腫止血通陰氣散腫止渴但用敗蓆煮服更
　良若治喉痺宜燒燈草灰吹之若治下疳瘡亦用燒
　灰加輕粉麝香為末摻之
烟(又七七/)
　味辛氣温性微熱升也陽也燒烟吸之大能醉人用
　時惟吸一口或二口若多吸之令人醉倒久而後甦
　甚者以冷水一口解之即醒若見煩悶但用白糖解
　之即安亦竒物也吸時須開喉長吸嚥下令其直達
　下焦其氣上行則能温心肺下行則能温肝脾腎服
　後能使通身温煖微汗元陽陡壯用以治表善逐一
　切陰邪寒毒山嵐瘴氣風濕邪閉腠理筋骨疼痛誠
　頃刻取效之神劑也用以治裏善壯胃氣進飲食袪
　陰濁寒滯消臌脹宿食止嘔噦霍亂除積聚諸蟲解
　鬱結止疼痛行氣停血瘀舉下陷後墜通達三焦立
　刻見效此物自古未聞也近自我明萬厯時始出於
　閩廣之間自後吳楚間皆種植之矣然總不若閩中
　者色微黄質細名為金絲烟者力强氣勝為優也求
　其習服之始則向以征滇之役師旅深入瘴地無不
　染病獨一營安然無恙問其所以則衆皆服烟由是
　徧𫝊而今則西南一方無分老幼朝夕不能間矣予
　初得此物亦甚疑貳及習服數次乃悉其功用之㨗
　有如是者因著性於此然此物性屬純陽善行善散
　惟陰滯者用之如神若陽盛氣越而多躁多火及氣
　虚氣短而多汗者皆不宜用或疑其能頃刻醉人性
　必有毒今彼處習服既久初未聞其妨人者抑又何
　耶葢其陽氣强猛人不能勝故下咽即醉既能散邪
　亦必耗氣理固然也然烟氣易散而人氣隨復陽性
　留中旋亦生氣此其耗中有補故人多喜服而未見
　其損者以此○後㯽榔條中有説當與此參閲
　　芳草部
當歸(七八/)
　味甘辛氣温氣輕味重可升可降陰中有陽其味甘
　而重故專能補血其氣輕而辛故又能行血補中有
　動行中有補誠血中之氣藥亦血中之聖藥也頭止
　血上行身養血中守尾破血下流全活血不走大約
　佐之以補則補故能養營養血補氣生精安五臟强
　形體益神志凡有形虚損之病無所不宜佐之以攻
　則通故能袪痛通便利筋骨治拘攣癱瘓燥澁等證
　營虚而表不解者佐以柴葛麻桂等劑大能散表衛
　熱而表不斂者佐以六黄之類又能固表惟其氣辛
　而動故欲其靜者當避之性滑善行大便不固者當
　避之凡陰中火盛者當歸能動血亦非所宜陰中陽
　虚者當歸能養血乃不可少若血滯而為痢者正所
　當用其要在動滑兩字若婦人經期血滯臨産催生
　及産後兒枕作痛俱當以此為君小兒痘疹驚癎凡
　屬營虚者必不可少
川芎(七九/)
　味辛微甘氣温升也陽也其性善散又走肝經氣中
　之血藥也反藜蘆畏硝石滑石黄連者以其沉寒而
　制其升散之性也芎歸俱屬血藥而芎之散動尤甚
　於歸故能散風寒治頭痛破瘀蓄通血脉解結氣逐
　疼痛排膿消腫逐血通經同細辛煎服治金瘡作痛
　同陳艾煎服驗胎孕有無(三四月後服此/微動者胎也)以其氣升
　故兼理崩漏眩運以其甘少故散則有餘補則不足
　惟風寒之頭痛極宜用之若三陽火壅於上而痛者
　得升反甚今人不明升降而但知川芎治頭痛謬亦
　甚矣多服久服令人走散真氣能致暴亡用者識之
芍藥(八十蘆/反藜)
　味微苦微甘畧酸性頗寒氣薄於味斂降多而升散
　少陰也有小毒白者味甘補性多赤者味苦㵼性多
　生者更凉酒炒微平其性沈陰故入血分補血熱之
　虚㵼肝火之實固腠理止熱㵼消癰腫利小便除眼
　疼退虚熱緩三消諸證於因熱而致者為宜若脾氣
　寒而痞滿難化者忌用止血虚之腹痛斂血虚之發
　熱白者安胎熱不寧赤者能通經破血此物乃補藥
　中之稍寒者非若極苦大寒之比若謂其白色屬金
　恐傷肝木寒伐生氣産後非宜則凡白過芍藥寒過
　芍藥者又將何如如仲景黑神散芍藥湯之類非皆
　産後要藥耶用者還當詳審若産後血熱而陰氣散
　失者正當用之不必疑也
丹皮(八一/)
　味辛苦氣微凉氣味俱輕陰中陽也赤者行性多白
　者行性緩入足少陰及手厥陰經忌葫蒜凉骨蒸無
　汁散吐衂瘀血除産後血滯寒熱袪腸胃蓄血癥堅
　仍定神志通月水治驚搐風癎療癰腫住痛總之性
　味和緩原無補性但其微凉而辛能和血凉血生血
　除煩熱善行血滯滯去而鬰熱自解故亦退熱用此
　者用其行血滯而不峻
白豆蔲(八二/)
　味辛氣温味薄氣厚陽也入脾肺兩經别有清爽之
　氣散胸中冷滯温胃口止疼除嘔逆翻胃消宿食膨
　脹治噎膈除瘧疾解酒毒袪穢惡能退翳膜亦消痰
　氣欲其速效嚼嚥甚良或為散亦妙
肉豆蔲(八三/)
　味苦辛而澁性温理脾胃虚冷榖食不消治大腸虚
　冷滑泄不止以其氣香而辛故能行滯止痛和腹脹
　治霍亂調中下氣開胃進食解酒毒化痰飲温胃逐
　蟲辟諸惡氣療小兒胃寒傷乳吐㵼以其能固大腸
　腸既固則元氣不走脾氣自健故曰理脾胃虚冷而
　實非能補虚也麵包煨熟用或剉如豆大以乾麵拌
　炒熟去麵用之尤妙葢但欲去其油而用其熟耳
草果(八四/)　一名草豆蔲
　味辛性温熱陽也浮也入足太陰陽明能破滯氣除
　寒氣消食療心腹疼痛解酒毒治瘴癘寒瘧傷暑嘔
　吐㵼痢脹滿反胃吐酸開痰飲積聚噎膈殺魚肉毒
　開欝燥濕辟除口臭及婦人惡阻氣逆帶濁此有二
　種惟建寧所産辛香氣和者佳宜以麫裹微火煨熟
　用之或麫拌炒熟亦可滇廣者氣辛而臭大能損人
　元氣
破故紙(八五/)
　味苦辛氣大温性燥而降能固下元煖水藏治下焦
　無火精滑帶濁諸冷頑痺脾腎虚寒而為溏泄下痢
　以其煖腎固精所以能療腰膝痠疼隂冷囊濕縮小
　便煖命門小腹止腹中疼痛腎泄以其性降所以能
　納氣定喘惟其氣辛而降所以氣虚氣短及有煩渴
　眩運者當少避之即不得已用於丸中可也忌羊肉
　芸薹
木香(八六/)
　味苦辛性温氣味俱厚能升能降陽中有陰行肝脾
　肺氣滯如神止心腹脇氣痛甚㨗和胃氣止吐㵼霍
　亂散冷氣除脹疼呃逆治熱痢可佐芩連固大腸火
　煨方用順其氣癥積惡逆自除調其氣安胎月經亦
　用亦治疫癘温瘧亦殺蠱毒鬼精若下焦氣逆諸病
　亦可縮小便亦能通秘結亦能止氣逆之動血亦能
　消氣逆之癰腫
藿香(八七/)
　味辛微甘氣温氣味俱薄陽也可升可降此物香甜
　不峻善快脾順氣開胃口寛胞膈進飲食止霍亂嘔
　吐理肺化滯加烏藥等劑亦能健脾入四君同煎能
　除口臭亦療水腫亦解酒穢
香附(八八/)
　味苦辛微甘氣温氣味俱厚陽中有陰血中氣藥也
　專入肝膽二經兼行諸經之氣用此者用其行氣血
　之滯童便炒欲其下行醋炒則理氣痛開六欝散寒
　邪利三焦行結滯消飲食痰涎痞滿腹脹胕腫脚氣
　止心腹肢體頭目齒耳諸痛療霍亂吐逆氣滯泄㵼
　及吐血下血尿血婦人崩中帶下經脈不調胎前産
　後氣逆諸病因能解欝故曰婦人之要藥然其味辛
　而動若陰虚躁熱而汗出血失者概謂其要則大誤
　矣此外凡癰疽瘰􁏣瘡瘍但氣滯不行者皆宜用之
　為要藥
砂仁(八九/)
　味辛微苦氣温和脾行氣消食逐寒除霍亂止惡心
　消脹滿安氣滯之胎郤腹痛治藏寒之㵼止小便洩
　痢快胸膈開痰平氣逆欬嗽口齒浮熱止女子崩中
　鬼氣奔豚欲其温煖須用炒研入肺腎膀胱各隨使
　引亦善消化銅鐵骨哽
紫蘓(九十/)
　味辛氣温氣味香竄者佳用此者用其温散解肌發
　汗袪風寒甚㨗開胃下食治脹滿亦佳順氣宜用口
　臭亦辟除霍亂轉筋袪脚氣通大小腸消痰利肺止
　痛温中安胎定喘解魚蟹毒治蛇犬傷或作羮或生
　食俱可
　梗　能順氣其性緩體虚者可用
　子　性潤而降能潤大便消痰喘除五膈定霍亂順
　氣滯
薄荷(九一/)
　味辛微苦氣微凉氣味俱輕升也陽也其性凉散通
　闗節利九竅乃手厥陰太陰經藥清六陽㑹首散一
　切毒風治傷寒頭痛寒熱發毒汗療頭風腦痛清頭
　目咽喉口齒風熱諸病除心腹惡氣脹滿霍亂下氣
　消食消痰辟邪氣穢惡引諸藥入營衛開小兒之風
　涎亦治瘰􁏣癰腫瘡疥風瘙癮疹作菜食之除口氣
　𢷬汁含嗽去舌胎語澁揉葉塞鼻止衂血亦治蜂螫
　蛇傷病新痊者忌用恐其泄汗亡陽
荆芥(九二/)
　味辛苦氣温氣厚味薄浮而升陽也用此者用其辛
　散調血能解肌發表退寒熱清頭目利咽喉破結氣
　消飲食通血脉行瘀滯助脾胃辟諸邪毒氣醒酒逐
　濕療頭痛頭旋脊背疼痛手足筋急􁟍痺脚氣筋骨
　煩疼風濕疝氣止下血血痢崩淋帶濁若産後中風
　强直宜研末酒服甚妙𢷬爛醋調傅疔瘡腫毒最佳
　亦鼠瘻瘰􁏣血風瘡疥必用之要藥
白芷(九三/)
　味辛氣温氣厚味輕升也陽也其性温散敗毒逐陽
　明經風寒邪熱止頭痛頭風頭眩目痛目癢淚出散
　肺經風寒皮膚斑疹燥癢治鼻鼽鼻淵齒痛眉稜骨
　痛大腸風秘腸風尿血其氣辛香達表故治瘡瘍排
　膿止痒定痛托癰疽肺癰瘰癧痔瘻長肉生肌炒黑
　用之提女人血崩漏下赤白血閉陰腫欲去䵟斑宜
　以生用可作面脂亦治蛇傷砒毒金瘡傷損
香薷(九四/)
　味苦辛氣寒氣輕能升能降散暑熱霍亂中脘絞痛
　小便澁難清肺熱降胃火除躁煩解欝滯為末水服
　可止鼻衂煮汁頓飲可除風熱轉筋去口臭濕熱水
　腫者可消中寒陰長者須避之
益智(九五/)
　氣味辛温能調諸氣辟寒氣治客寒犯胃煖胃和中
　去心腹氣滯疼痛理下焦虚寒温腎氣治遺精餘瀝
　夢泄赤白帶濁及夜多小便者取二十餘枚研碎入
　鹽少許同煎服之有竒驗此行陽退陰之藥凡脾寒
　不能進食及三焦命門陽氣衰弱者皆宜之然其行
　性多補性少必兼補劑用之斯善若單服多服未免
　過於散氣
欝金(九六/)
　味苦辛氣温善下氣破惡血去血積止吐血衂血血
　淋尿血及失心癲狂蠱毒單用治婦人冷氣血積結
　聚氣滯心腹疼痛及産後敗血衝心欲死或散或丸
　或以韭汁薑汁童便井花水俱可隨宜調服若治痔
　漏腫痛宜水調敷之耳内腫痛宜水調灌入少頃傾
　出即可愈
薑黄(九七/)
　味苦辛性熱善下氣破血除心腹氣結氣脹冷氣食
　積疼痛亦治癥瘕血塊通月經産後敗血攻心及撲
　損瘀血袪邪辟惡散風熱消癰腫功與欝金稍同而
　氣味則尤烈
澤蘭(九八/)
　味微苦微辛善清血和血治吐血衂血療婦人産前
　産後諸血不調破宿血除腹痛清新血利闗節通水
　道除癥瘕消撲損瘀血并治金瘡癰腫瘡膿用在清
　和故為婦人要藥
藁本(九九/)
　味甘辛性温氣厚味薄升也陽也療諸惡風鬼注除
　太陽頂巔頭痛大寒犯腦痛連齒頰及鼻面皮膚酒
　齄䵟刺風濕泄㵼冷氣腰疼婦人陰中風邪腫痛此
　足太陽經風癎霧露瘴疫之要藥
蓽茇(一百/)
　味辛大熱陽也浮也入手足陽明亦入肝腎善温中
　下氣除胃冷辟陰寒療霍亂心腹疼痛冷痰嘔逆吞
　酸及虚寒㵼痢腸鳴其味大辛須同參术歸地諸甘
　温補劑用之尤效為末搐鼻可解偏風頭痛揩齒可
　殺牙痛牙蟲又牛乳煎治唐太宗氣痢方詳列痢疾
　門
良薑(百一/)　子名紅豆蔲
　味辛熱純陽浮也入足太陰陽明治胃中逆冷嘔吐
　清水惡心霍亂氣寒腹痛解酒毒消宿食健脾胃寛
　噎膈除反胃破冷癖解瘴瘧療轉筋㵼痢同草豆蔲
　煎飲亦治口臭子名紅豆蔲治用畧同
三稜(百二/)
　氣味苦平能行血中之氣善破積氣逐瘀血消飲食
　脹滿氣滯腹痛除痃癖癥瘕積聚結塊通月水亦墮
　胎及産後惡血撲損瘀血并治瘡腫堅硬制宜醋浸
　炒熟入藥此與蓬术稍同但蓬术峻而此則差緩耳
蓬术(百三/)　一名蓬莪茂
　味苦辛氣温有小毒走肝經善破氣中之血通月經
　消瘀血療跌撲損傷血滯作痛在中焦攻飲食氣滯
　不消胃寒吐酸膨脹在下焦攻奔豚痃癖冷氣積聚
　氣腫水腫制宜或酒或醋炒用或入灰火中煨熟搗
　切亦可但其性剛氣峻非有堅頑之積不宜用
蛇床子(百四/)
　味微苦氣辛性温乃少陽三焦命門之藥辛能去風
　煖能温腎故可温中下氣和闗節除疼痛開欝滯療
　陰濕惡瘡疥癬縮小便去陰汗止帶濁逐寒疝潄齒
　痛治男子陽痿腰疼大益陽事女人陰中腫痛善煖
　子宫男婦陽衰無子小兒驚癎撲傷俱可服去皮殻
　微炒用之凡治外證瘙癢腫痛風瘡俱宜煎湯薫洗
　亦可為末摻敷俱宜生用
　　蔓草部
天門冬(百五/)
　味苦微甘氣大寒味厚氣薄沉也陰也入肺腎兩經
　除虚勞内熱其味苦寒故上定熱喘下去熱淋苦殺
　三蟲潤滋骨髓解渴除煩消痰止嗽降火保肺退熱
　滋陰大潤血熱燥結虚寒假熱脾腎溏泄最忌使宜
　貝母地黄去皮去心方用
兎絲子(百六/)
　味甘辛氣微温其性能固入肝脾腎三經先用甜水
　淘洗淨浸脹次用酒漬煮熟晒乾炒之更妙補髓添
　精助陽固泄續絶傷滋消渴縮小便止夢遺帶濁餘
　瀝煖腰膝寒疼壯氣力筋骨明目開胃進食肥肌禁
　止鬼交尤安夢寐湯液丸散任意可用古人不入煎
　劑亦一失也欲止消渴煎湯任意飲之
五味子(百七/)
　皮甘肉酸性平而斂核仁味辛苦性温而煖俱兼鹹
　味故名五味入肺腎二經南者治風寒欬嗽北者療
　虚損勞傷整用者用其酸生津解渴止㵼除煩療耗
　散之肺金滋不足之腎水能收斂虚火亦解除酒毒
　敲碎者用其辛温補元陽壯筋骨助命門止霍亂但
　感寒初嗽當忌恐其斂束不散肝旺吞酸當忌恐其
　助木傷土
何首烏(百八/)
　味甘濇微苦陰中有陽性温此其甘能補澁能固温
　能養陽雖曰肝腎之藥然白者入氣分赤者入血分
　凡血氣所在則五陰之臟何所不至故能養血養神
　助氣壯筋骨强精髓黑鬚髪亦治婦人帶濁失血産
　後諸虚等疾苐其性效稍緩暫服若不甚顯必久服
　之誠乃延年益夀滋生助嗣之良劑至如斷瘧疾安
　久痢活血治風療癰腫瘰癧風濕瘡瘍及一切冷氣
　腸風宿疾總由其温固收斂之功血氣固則真元復
　真元復則邪自散也故唐之李翺著有何首烏𫝊即
　李時珍亦曰此物不寒不燥功在地黄門冬之上誠
　非誣也若其制用之法則有用黑豆層鋪九蒸九晒
　者有單用米泔浸三宿切焙為末而用者有用壯健
　人乳拌晒三次生杵為末而用者總之生不如熟即
　單用米泔浸透蒸之極熟則善矣或不必人乳與豆
　也服此之後須忌生蘿蔔并諸血敗血等物
𤓰蔞仁(百九/)
　味甘氣寒氣味俱厚性降而潤能降實熱痰涎開欝
　結氣閉解消渴定脹喘潤肺止嗽但其氣味悍劣善
　動惡心嘔吐中氣虚者不宜用本草言其補虚勞殊
　為大謬
天花粉(百十/)　即𤓰蔞根
　味苦性寒氣味頗輕有升有降陰中有陽最凉心肺
　善解熱渴大降膈上熱痰消乳癰腫毒痔瘻瘡癤排
　膿生肌長肉除跌撲瘀血通月水除狂熱去黄疸潤
　枯燥善解酒毒亦通小腸治肝火疝痛
金銀花(百十一/)　一名忍冬
　味甘氣平其性微寒善於化毒故治癰疽腫毒瘡癬
　楊梅風濕諸毒誠為要藥毒未成者能散毒已成者
　能潰但其性緩用須倍加或用酒煮服或搗汁攙酒
　頓飲或研爛拌酒厚敷若治瘰􁏣上部氣分諸毒用
　一兩許時常煎服極效
葛根(百十二/)
　味甘氣平寒氣輕於味浮而微降陽中微陰用此者
　用其凉散雖善達諸陽經而陽明為最以其氣輕故
　善解表發汗凡解散之藥多辛熱此獨凉而甘故解
　温熱時行疫疾凡熱而兼渴者此為最良當以為君
　而佐以柴防甘桔極妙尤散欝火療頭痛治温瘧往
　來瘡疹未透解酒除煩生津止渴除胃中熱狂殺野
　葛巴豆毒箭金瘡等傷但其性凉易於動嘔胃寒者
　所當慎用
茜草(百十五/)　亦名過山龍
　味苦甘氣微寒陰中微陽血中要藥其味苦故能行
　滯血其性凉故能止動血治勞傷吐衂時來除虚熱
　漏崩不止亦通經滯又療乳癰散跌撲血凝瘀聚解
　蠱毒敗血爛肝凡諸血熱血瘀並建竒功若女人經
　血不通以一兩酒煎服之一日即通甚效若氣虚不
　攝血及脾寒者勿用
土茯苓(百十四/)　一名仙遺糧
　味甘淡性平能健脾胃强筋骨去風濕利闗節分水
　道止㵼痢治拘攣骨痛療癰腫喉痺除周身寒濕惡
　瘡尤解楊梅瘡毒及輕粉留毒潰爛疼痛諸證凡治
　此者須忌茶酒牛羊雞鵞及一應發風動氣等物
使君子(百十五/)
　味甘氣温有小毒性善殺蟲治小兒疳積小便白濁
　凡大人小兒有蟲病者但於每月上旬侵晨空腹食
　數枚或即以殻煎湯嚥下次日蟲皆死而出也或云
　七生七煨食亦良或云一嵗食一枚食後忌飲熱茶
　犯之即作㵼凡小兒食此亦不宜頻而多大約性滑
　多則能傷脾也李時珍曰凡殺蟲藥多是苦辛惟使
　君子榧子甘而殺蟲亦異也但使君子專殺蚘蟲榧
　子專殺寸白蟲耳
牽牛(百十六/)　一名黑丑
　味苦辛熱氣雄烈性急疾有毒下氣逐水通大小便
　善走氣分通水道消氣實氣滯水腫攻癥積落胎殺
　蟲㵼蟲毒去濕熱痰飲開氣秘氣結古方多為散丸
　若用救急亦可佐羣藥煎服然大泄元氣凡虚弱之
　人須忌之
防己(百十七/)
　味苦性寒陰也降也去濕熱水腫利大小便解諸經
　熱壅腫痛濕熱脚氣通九竅熱閉逐膀胱肝腎濕熱
　及熱毒諸瘡濕熱生蟲等證
萆薢(百十八/)
　味微甘而淡氣温能温腎去濕理陰痿陰寒失溺白
　濁莖中作痛及四肢癱瘓不隨周身風濕惡瘡性味
　純緩用宜大劑
鈎藤(百十九/)
　味微甘微苦性微寒能清手厥陰之火足厥陰足少
　陽之風熱故專理肝風相火之病凡大人小兒驚癎
　眩運斑疹天釣頭旋煩熱等證用之而風靜火息則
　諸證自除矣
山豆根(百二十/)
　味大苦大寒解諸藥熱毒消癰腫瘡毒殺寸白諸蟲
　含而嚥汁解咽喉痺痛研末湯服五七分解内熱喘
　滿腹脹磨汁服解熱厥心痛研汁塗諸熱毒熱瘡腫
　痛及諸蟲熱毒所傷
威靈仙(百二一/)
　味微辛微鹹性温可升可降陰中陽也善逐諸風行
　氣血走經絡宣通五藏去腹内冷滯心膈痰水癥瘕
　痃癖氣塊積聚膀胱宿水腰膝肢體冷痛亦療折傷
　此藥性利善走乃治痛風之要藥故崔元亮言其去
　衆風通十二經脉朝服暮效其法采得根陰乾月餘
　搗末温酒調服一錢匕空腹服之如人本性殺藥可
　加及六錢微利兩行則減之病除乃停藥其性甚善
　不觸諸藥但惡茗及麫湯李時珍曰威靈仙辛能泄
　氣鹹能泄水故於風濕痰飲之病氣壯者服之有捷
　效其性大扺峻利久服恐損真氣氣弱者亦不可服
　之
馬兠鈴(百二二/)
　味微苦微辛性寒氣薄陰中微陽入手太陰肺經降
　肺火清肺氣除熱痰欬嗽喘急不得臥多用則作吐
　凡蠱毒蛇毒於飲食中得之咽中如有物嚥不下吐
　不出者以此一兩煎湯服之即毒從吐出若治痔瘻
　腫痛用馬兠鈴於瓶中燒烟薰病處良
青木香(百二三/)　即馬兠鈴根亦名土木香
　味苦微辛性寒有毒能吐能利不可多服煮汁服可
　吐蠱毒鬼疰諸毒搗末水調塗疔腫熱毒蛇毒日三
　四次立瘥亦可傅瘙癢秃瘡
白蘞(百二四/)
　味苦微寒性斂取根搗傅癰毒及面上瘡疱刀箭傷
　湯火毒諸瘡不斂生肌止痛俱宜為末傅之若為丸
　散亦治眼目赤痛小兒驚癎婦人陰中腫痛赤白帶
　下
木通(百二五/)　亦名通草
　味苦氣寒沉也降也能利九竅通闗節消浮腫清火
　退熱除煩渴黄疸治耳聾目痛天行時疾頭痛鼻塞
　目眩㵼小腸火欝利膀胱熱淋導痰濕嘔噦消癰腫
　壅滯熱毒惡瘡排膿止痛通婦人血熱經閉下乳汁
　消乳癰血塊催生下胎若治小水急數疼痛小腹虚
　滿宜加葱煎飲若治喉痺咽痛宜濃煎含嚥
　　毒草部
附子(百二六/)
　氣味辛甘醃者大鹹性大熱陽中之陽也有毒畏人
　參黄茋甘草黑豆緑豆犀角童便烏韭防風其性浮
　中有沉走而不守因其善走諸經故曰與酒同功能
　除表裏沉寒厥逆寒噤温中强陰煖五藏回陽氣除
　嘔噦霍亂反胃噎膈心腹疼痛脹滿㵼痢肢體拘攣
　寒邪濕氣胃寒蚘蟲寒痰寒疝風濕麻痺陰疽癰毒
　久漏冷瘡格陽喉痺陽虚二便不通及婦人經寒不
　調小兒慢驚等證大能引火歸源制伏虚熱善助參
　茋成功尤贊术地建效無論表證裏證但脉細無神
　氣虚無熱者所當急用故虞搏曰附子禀雄壯之質
　有斬闗奪將之氣能引補氣藥行十二經以追復散
　失之元陽引補血藥入血分以滋養不足之真陰引
　𤼵散藥開腠理以驅逐在表之風寒引温煖藥達下
　焦以袪除在裏之冷濕吳綬曰附子乃陰證要藥凡
　傷寒𫝊變三陰及中寒夾陰雖身大熱而脉沉者必
　用之或厥冷脉沉細者尤急須用之有退陰回陽之
　力起死回生之功近世陰證傷寒往往疑似而不敢
　用直待陰極陽竭而用已遲矣且夾陰傷寒内外皆
　陰舍此不用將何以救之此二公之言皆至言也不
　可不察惟孕婦忌服下胎甚速合葱涎塞耳亦可治
　聾
　辨製法　附子製法稽之古者則有單用童便煮者
　有用薑汁鹽水者有用甘草黄連者有數味皆兼而
　用者其中宜否最當詳辨夫附子之性熱而剛急走
　而不守土人醃以重鹽故其味鹹而性則降今之所
　以用之者正欲用其熱性以回元陽以補脾腎以行
　參茋熟地等功若制以黄連則何以藉其回陽若制
　以鹽水則反以助其降性若制以童便則必不免於
　尿氣非惟更助其降而凡脾氣大虚者極易嘔噦一
　聞其臭便動惡心是藥未入口而先受其害且其沉
　降尤速何以達脾惟是薑汁一制頗通苐其以辛助
　辛似欠和平若果直中陰寒等證欲用其熱此法為
　良至若常用而欲得其補性者不必用此又若煮法
　若不浸脹而煮則其心必不能熟即浸脹而煮及其
　心熟則邊皮已太熟而失其性矣雖破而為四煮亦
　不匀且煮者必有汁而汁中所去之性亦已多矣皆
　非制之得法者
　制法　用甘草不拘大約酌附子之多寡而用甘草
　煎極濃甜湯先浸數日剝去皮臍切為四塊又添濃
　甘草湯再浸二三日捻之軟透乃咀為片入鍋文火
　炒至將乾庶得生熟匀等口嚼尚有辣味是其度也
　若炒太乾則太熟而全無辣味并其熱性全失矣故
　制之太過則但用附子之名耳效與不效無從驗也
　其所以必用甘草者蓋以附子之性急得甘草而後
　緩附子之性毒得甘草而後解附子之性走得甘草
　而後益心脾附子之性散得甘草而後調營衛此無
　他亦不過濟之以仁而後成其勇耳若欲急用以厚
　紙包褁沃甘草湯或煨或炙待其柔軟切開再用紙
　包頻沃又炙以熟為度亦有用麵裏而煨者亦通若
　果真中陰寒厥逆將危者緩不及制則單用炮附不
　必更用他製也
　辨毒　附子之性剛急而熱制用失宜難云無毒故
　欲制之得法夫天下之制毒者無妙於火火之所以
　能制毒者以能革物之性故以氣而遇火則失其氣
　味而遇火則失其味剛者革其剛柔者失其柔故制
　附之法但用白水煮之極熟則亦全失辣味并其熱
　性俱失形如蘿蔔可食矣尚何毒之足慮哉今制之
　必用甘草者葢欲存留其性而桑和其剛耳今人但
　知附子之可畏而不知太熟之無用也故凡食物之
　有毒者但制造極熟便當無害即河豚生蟹之屬諸
　有病於人者皆其欠熟而生性之未盡也故凡食物
　之有毒者皆可因此以類推矣至若藥劑之中有當
　煅煉而用者又何以然夫物之經火煅者其味皆鹹
　澁而所以用煅者非欲去其生剛之性則欲用其鹹
　澁之味而留性與不留性則其中各有宜否故凡當
　煅煉而用者皆可因此以類推矣又如藥之性毒者
　何可不避即如本草所云某有毒某無毒余則甚不
　然之而不知無藥無毒也故熱者有熱毒寒者有寒
　毒若用之不當凡能病人者無非毒也即如家常茶
　飯本皆養人之正味其或過用誤用亦能毒人而况
　以偏味偏性之藥乎但毒有大小用有權宜此不可
　不察耳矧附子之性雖云有毒而實無大毒但制得
　其法用得其宜何毒之有今之人不知其妙且并人
　參熟地而俱畏之夫人參熟地附子大黄實乃藥中
　之四維病而至於可畏勢非庸庸所濟者非此四物
　不可設若逡巡必誤乃事今人直至必不得已而後
　用附子事已無濟矣事無濟則反罪之將附子誠廢
　物乎嗟夫人之所以生者陽氣耳正氣耳人之所以
　死者陰氣耳邪氣耳人參熟地者治世之良相也附
　子大黄者亂世之良將也兵不可久用故良將用於
　暫亂不可忘治故良相不可缺矧夫附子雖烈而其
　性扶陽有非硝黄之比硝黄似緩而其性陰泄又非
　桂附可例華元化曰得其陽者生得其陰者死内經
　曰門戸不要是倉廪不藏也得守者生失守者死今
　之人履芒硝大黄若坦途視參附熟地為蛇蝎愚耶
　知耶
白附子(百二七/)
　味甘辛大温有小毒其性升能引藥勢上行辟頭風
　諸風冷氣心疼風痰眩暈帶濁療小兒驚風痰搐及
　面鼻遊風䵟班風刺去面㾗可作面脂亦治疥癬風
　瘡陰下濕癢風濕諸病凡欲入藥炮而用之
大黄(百二八/)
　味苦氣大寒氣味俱厚陰中之陰降也有毒其性推
　陳致新直走不守奪土欝壅滯破積聚堅癥療瘟疫
　陽狂除班黄譫語滌實痰導瘀血通水道退濕熱開
　燥結消癰腫因有峻烈威風積垢蕩之頃刻欲速者
　生用湯泡便吞欲緩者熟用和藥煎服氣虚同以人
　參名黄龍湯血虚同以當歸名玉燭散佐以甘草桔
　梗可緩其行佐以芒硝厚朴益助其鋭用之多寡酌
　人實虚假實誤用與鴆相類
常山(百二九/)
　味大苦性寒有毒攻温瘧痰瘧及傷寒寒熱痰結氣
　逆狂癎癲厥惟胸腹多滯邪實氣壯而病瘧者宜之
　若老人弱人俱當忌用盖此物性悍善逐痰飲得甘
　草則上行發吐得大黄則下行發㵼也亦治鬼毒蠱
　毒及頭項瘰􁏣鼠瘻
半夏(百三十/)
　味大辛微苦氣温可升可降陽中陰也有毒其質滑
　潤其性燥濕降痰入脾胃膽經生嚼㦸喉制用生薑
　下肺氣開胃健脾消痰飲痞滿止咳嗽上氣心痛脇
　痛除嘔吐反胃霍亂轉筋頭眩腹脹不眠氣結痰核
　腫突去痰厥頭痛散風閉喉瘖治脾濕泄㵼遺精帶
　濁消癰疽腫毒殺蜈蚣蜂蠆蟲毒性能墮胎孕婦雖
　忌然胃不和而嘔吐不止加薑汁微炒但用無妨若
　消渴煩熱及陰虚血證最忌勿加○李時珍曰半夏
　能主痰飲及腹脹者為其體滑味辛而性温也滑則
　能潤辛温能散亦能潤故行濕而通大便利竅而泄
　小便所謂辛走氣能化液辛以潤之是矣丹溪曰二
　陳湯能使大便潤而小便長成聊攝云半夏辛而散
　行水而潤腎燥又局方用半硫丸治老人虚秘皆取
　其滑潤也世俗皆以半夏南星為性燥誤矣濕去則
　土燥痰涎不生非二物之性燥也古方治咽痛喉痺
　吐血下血多用二物非禁劑也二物亦能散血故破
　傷打撲皆主之
南星(百三一/)
　味苦辛氣温可升可降陽中陰也性烈有毒薑汁制
　用善行脾肺墜中風實痰利胸膈下氣攻堅積治驚
　癎散血墮胎水磨箍蛇蟲咬毒醋調散腫破傷風金
　瘡折傷瘀血宜𢷬傅之功同半夏酌用可也
膽星(百三二/)
　七製九製者方佳降痰因火動如神治小兒急驚必
　用總之實痰實火壅閉上焦而氣喘煩躁焦渴脹滿
　者所當必用較之南星味苦性凉故善解風痰熱滯
射干(百三三/)
　味苦性寒有毒陰也降也治欬逆上氣喉痺咽疼散
　結氣不得息除胸腹邪熱脹滿清肝明目消積痰結
　核痃癖熱疝降實火利大腸消瘀血通女人經閉苦
　酒磨塗可消腫毒
大㦸(百三四/)
　味苦大寒有毒反甘草性峻利善逐水邪痰涎㵼濕
　熱脹滿消急痛破癥結下惡血攻積聚通二便殺蠱
　毒藥毒療天行瘟瘧黄病及頸腋癰腫然大能㵼肺
　損真氣非有大實堅者不宜輕用若中其毒惟菖蒲
　可以解之
甘遂(百三五/)
　味苦性寒有毒反甘草專於行水能直達水結之處
　如水結胸者非此不除若留痰留飲宿食癥堅積聚
　無不能逐故善腫腹脚陰囊腫脹去面目浮腫通二
　便㵼膀胱濕熱及痰逆癲癎噎膈痞塞然性烈傷陰
　不宜妄用
芫花(百三六/反甘草)
　味苦微温有毒專逐五藏之水去水飲寒痰痰癖脇
　下痛欬逆上氣心腹肢體脹滿瘴瘧鬼瘧濕毒寒毒
　蠱毒肉毒蟲魚毒除疝瘕癰腫逐惡血消咽腫根療
　瘡疥亦可毒魚若搗汁浸線亦能繫落痔瘡惟其多
　毒虚者不可輕用
玉簪(百三七/)
　味甘辛性寒有小毒用根搗汁解一切諸毒下一切
　骨哽塗消癰瘍婦人乳癰初起但取根擂酒服之仍
　以渣傅腫處即消然性能損齒故亦可落齒取牙
鳳仙花(百三八/)
　味微苦性微温有小毒子名急性子治産難下胎消
　積塊開噎膈下骨哽亦善透骨通竅故又名透骨草
　若欲取牙但用子研末入砒少許㸃疼牙根即可取
　之然此不生蟲蠧即蜂蝶亦不近似非無毒者也
萞蔴子(百三九/)
　味甘辛性熱有毒能逐風散毒療口眼喎斜失音口
　噤腫毒丹瘤鍼刺入肉止痛消腫追膿㧞毒俱可研
　貼若治舌腫喉痺宜研爛紙捲燒烟薰吸立通催生
　下胎可同麝香巴豆研貼臍中李時珍曰一人病偏
　風手足不舉用此油同羊脂麝香穿山甲煎膏日磨
　數次兼服搜風養血之藥而愈一人病手臂一塊腫
　痛用此𢷬膏貼之一夜而愈一人病氣鬱偏頭痛用
　此同乳香食鹽𢷬貼太陽一夜痛止一婦産後子腸
　不收𢷬仁貼其丹田一夜而止此藥外用屢奏竒效
　但内服不可輕率爾或云𢷬膏以筯㸃於鵝鴨六畜
　舌根下即不能食㸃於肛門内即下血死其毒可知
　凡服萞麻者一生不得食炒豆犯之必脹死
續隨子(百四十/)　一名千金子
　味辛性温有毒能逐瘀血消痰飲食積癥瘕痃癖除
　蠱毒鬼疰水氣冷氣心腹脹滿疼痛腹内諸疾利大
　小腸袪惡滯及婦人血結血閉瘀血等證研碎酒服
　不過三顆當下惡物甚者十粘若㵼多以酸漿水或
　薄醋粥食之即止亦可研塗疥癬惡瘡此物之功長
　於逐水殺蟲是亦甘遂大㦸之流也
木鱉子(又百四十/)
　味苦微甘微辛氣雄劣性大寒有大毒本草言其甘
　温無毒謬也今見毒狗者能斃之於頃刻使非大毒
　而有如是乎人若食之則中寒發噤不可解救按劉
　績霏雪録云木鱉子有毒不可食昔一薊門人有兩
　子患痞食之相繼皆死此不可不慎也若其功用則
　惟以醋磨用敷腫毒乳癰痔漏腫痛及喉痺腫痛用
　此醋漱於喉間引痰吐出以解熱毒不可嚥下或同
　硃砂艾葉捲筒薰疥殺蟲最效或用熬麻油擦癬亦
　佳
　畨木鱉　味極苦性大寒大毒功用與木鱉大同而
　寒烈之性尤甚
　
　
　
　景岳全書巻四十八
欽定四庫全書
　景岳全書卷四十九
　　　　　　　　　　　　明　張介賓　撰
　　水石草部
石斛(百四一/)
　此藥有二種力皆微薄圓細而肉實者味微甘而淡
　其力尤薄本草云圓細者為上且謂其益精强陰壯
　筋補虚健脚膝敺冷痺卻驚悸定心志但此物性味
　最薄焉能滋補如此惟是扁人而鬆形如釵股者頗
　有苦味用除脾胃之火去􁏘雜善飢及營中蘊熱其
　性輕清和緩有從容分解之妙故能退火養陰除煩
　清肺下氣亦止消渴熱汗而諸家謂其厚腸胃健陽
　道煖水臟豈苦凉之性味所能也不可不辨
菖蒲(百四二/)
　味辛微苦性溫散風寒濕痺除煩悶欬逆上氣止心
　腹痛霍亂轉筋癲癎客忤開心氣胃氣行滯氣通九
　竅益心智明耳目去頭風淚下出聲音溫腸胃煖丈
　夫水藏婦人血海禁止小便辟邪逐鬼及中惡卒死
　殺蟲療惡瘡瘙疥欲散癰毒宜擣汁服用渣貼之若
　治耳痛冝作末炒熱絹裹罯之亦解巴豆大㦸等毒
蒲黃(百四三/)
　味微甘性微寒解心腹膀胱煩熱疼痛利小便善止
　血凉血活血消瘀血治吐血衂血痢血尿血通婦人
　經脉止崩中帶下月經不調妊婦胎漏墜胎血運血
　癥兒枕氣痛及跌撲血悶療瘡瘍消舌腫排膿消毒
　亦下乳汁亦止洩精凡欲利者宜生用欲固者宜炒
　熟用
澤瀉(百四四/)
　味甘淡微鹹氣微寒氣味頗厚沉而降陰也陰中微
　陽入足太陽少陽其功長於渗水去濕故能行痰飲
　止嘔吐㵼痢通淋瀝白濁大利小便㵼伏火收陰汗
　止尿血療難産疝痛脚氣腫脹引藥下行經云除濕
　止渴聖藥通淋利水仙丹苐其性降而利善耗真隂
　久服能損目痿陽若濕熱壅閉而目不明者此以去
　濕故亦能明目
海藻(百四五/反甘草)　海帶　昆布性用畧同
　味苦鹹性微寒隂也降也善降氣清熱消膈中痰壅
　故善消頭項癭瘤結核及癰腫癥積利小便逐水氣
　治濕熱氣急腹中上下雷鳴療偏墜疝氣疼痛消奔
　豚水氣浮腫及百邪鬼魅熱毒
骨碎補(百四六/)
　味微苦性溫平乃足少陰厥陰肝腎藥也能活血止
　血補折傷療骨中斜毒風熱疼痛及痢後下虛或遠
　行或房勞或外感風濕以致兩足痿弱疼痛俱宜以
　四斤丸補陰藥之類佐而用之或炒熟研末用猪腰
　夾煨空心食之能治耳鳴及腎虚久痢牙疼
　　竹木部
竹瀝(百四七/)
　味甘性微凉陰也降也治暴中風痰失音不語胸中
　煩熱止煩悶消渴丹溪曰凡風痰虛痰在胸膈使人
　癲狂及痰在經絡四肢皮裏膜外者非此不達不行
淡竹葉(百四八/)
　味甘淡氣平微凉陰中微陽氣味俱輕清上氣咳逆
　喘促消痰涎解熱狂退虚熱煩躁不眠壯熱頭痛止
　吐血專凉心經亦清脾氣卻風熱止煩渴生津液利
　小水解喉痺并小兒風熱驚癎
淡竹茹(百四九/)
　味甘微凉治肺痿唾痰唾血吐血衂血尿血胃熱嘔
　噦噎膈婦人血熱崩淋胎動及小兒風熱癲癎痰氣
　喘欬小水熱澁
天竹黃(百五十/)
　味甘辛性凉降也陰中有陽善開風痰降熱痰治中
　風失音痰滯胸膈煩悶癲癎清心火鎭心氣醒脾踈
　肝明眼目安驚悸療小兒風痰急驚客忤其性和緩
　最所宜用亦治金瘡并内熱藥毒
官桂(百五一/)
　味辛甘氣大熱陽中之陽也有小毒必取其味甘者
　乃可用桂性熱善於助陽而尤入血分四肢有寒疾
　者非此不能達桂枝氣輕故能走表以其善調營衞
　故能治傷寒發邪汗療傷風止陰汗肉桂味重故能
　溫補命門堅筋骨通血脉治心腹寒氣頭疼欬嗽鼻
　齆霍亂轉筋腰足臍腹疼痛一切沉寒痼冷之病且
　桂為木中之王故善平肝木之陰邪而不知善助肝
　膽之陽氣惟其味甘故最補脾土凡肝邪尅土而無
　火者用此極妙與参附地黃同用最降虛火及治下
　焦元陽虧乏與當歸川芎同用最治婦人産後血瘀
　兒枕腹痛及小兒痘疹虛寒作癢不起雖善墮胎動
　血用須防此二證若下焦虚寒法當引火歸元者則
　此為要藥不可誤執
丁香(百五二/)
　味大辛氣溫純陽入腎胃肺藏能發諸香辟惡去邪
　溫中快氣治上焦呃逆翻胃霍亂嘔吐解酒毒消痃
　癖奔豚陰寒心腹脹滿冷痛煖下焦腰膝寒疼壯陽
　道抑陰邪除胃寒㵼痢殺鬼疰蠱毒疳蝕諸蟲辟口
　氣堅齒牙及婦人七情五鬰小兒吐㵼痘瘡胃寒灰
　白不發
白檀香(百五三/)
　味辛氣溫能散風熱辟穢惡邪氣消腫毒逐鬼魅煎
　服之可散冷氣止心腹疼痛定霍亂和胃氣開噎膈
　止嘔吐進飲食又治面生黑子毎晚以熱水洗拭磨
　汁塗之甚良
沉香(百五四/)
　味辛氣微溫陽也可升可降其性煖故能抑陰助陽
　扶補相火其氣辛故能通天徹地條達諸氣除轉筋
　霍亂和噤口㵼痢調嘔逆胃翻喘急止心腹脹滿疼
　痛破癥癖療寒痰和脾胃逐鬼疰惡氣及風濕骨節
　麻痺皮膚瘙癢結氣
烏藥(百五五/)
　氣味辛溫善行諸氣入脾胃肝腎三焦膀胱諸經療
　中惡鬼氣蠱毒開胸膈除一切冷氣止心腹疼痛喘
　急霍亂反胃脹滿溫腹胃行宿食止㵼痢除天行疫
　瘴氣厥頭痛膀胱腎氣攻衝心腹疝氣脚氣癰疽疥
　癩及婦人血氣小兒蟲積亦止小便頻數氣淋帶濁
　并猫犬百病俱可磨汁灌治之
枸杞(百五六/)
　味甘微辛氣溫可升可降味重而純故能補陰陰中
　有陽故能補氣所以滋陰而不致陰衰助陽而能使
　陽旺雖諺云離家千里勿食枸杞不過謂其助陽耳
　似亦未必然也此物微助陽而無動性故用之以助
　熟地最妙其功則明耳目壯神魂添精固髓健骨强
　筋善補勞傷尤止消渴眞陰虚而臍腹疼痛不止者
　多用神效
地骨皮(百五七/)
　枸杞根也南者苦味輕微有甘辛北者大苦性劣入
　藥惟南者為佳其性辛寒善入血分肝腎三焦胆經
　退陰虛血熱骨蒸有汗止吐血衂血解消渴療肺腎
　胞中陰虛伏火煎湯漱口止齒血凡不因風寒而熱
　在精髓陰分者最宜此物凉而不峻可理虚勞氣輕
　而辛故亦清肺假熱者勿用
厚朴(百五八/)
　味苦辛氣大溫氣味俱厚陽中之陰可升可降有小
　毒用此者用其溫降散滯制用薑汁炒治霍亂轉筋
　消痰下氣止欬嗽嘔逆吐酸殺腹藏諸蟲宿食不消
　去結水破宿血除寒濕㵼痢能煖脾胃善走冷氣總
　之逐實邪㵼膨脹㪚結聚治胸腹疼痛之要藥倘本
　元虚弱誤服脫人眞氣孕婦忌用墮胎須知
棗仁(百五九/)
　味微甘氣平其色赤其肉味酸故名酸棗其仁居中
　故性主收斂而入心多眠者生用不眠者炒用寧心
　志止虚汗解渴去煩安神養血益肝補中收斂魂魄
杜仲(百六十/)
　味甘辛淡氣溫平氣味俱薄陽中有陰其功入腎用
　薑汁或鹽水潤透炒去絲補中强志壯腎添精腰痛
　殊功足疼立効除陰囊寒濕止小水夢遺因其氣溫
　故煖子宮因其性固故安胎氣内熱火盛者亦當緩
　用
山茱茰(百六一/)
　味酸澁主收斂氣平微溫陰中陽也入肝腎二藏能
　固陰補精煖腰膝壯陰氣澁帶濁節小便益髓興陽
　調經收血若脾氣大弱而畏酸者姑暫止之或和以
　甘草煨薑亦可
蘇木(百六二/)
　味微甘微辛性溫平可升可降乃三陰經血分藥也
　少用則和血活血多用則行血破血主婦人月經不
　調心腹作痛血癖氣壅凡産後血瘀脹悶勢危者宜
　用五兩水煮濃汁服之亦消癰腫死血排膿止痛及
　打撲瘀血可敷若治破傷風宜為末酒服立效
川椒(百六三/)
　味辛性熱有小毒本純陽之物其性下行陽中有陰
　也主溫中下氣開通腠理散肌表寒邪除藏府冷痛
　去胸腹留飲停痰宿食解鬰結溫脾胃止欬逆嘔吐
　逐寒濕風痛療傷寒溫瘧水腫濕疸除齒痛煖腰膝
　收陰汗縮小便溫命門止泄㵼下痢遺精脫肛殺疰
　蟲鬼疰蠱毒蛇蟲諸毒久服之能通神明實腠理和
　血脉堅齒牙生鬚髪明耳目調關節耐寒暑若中其
　毒惟冷水麻仁漿可以解之
胡椒(百六四/)
　味辛性大熱純陽也善走氣分溫中下氣煖膓胃消
　宿食辟臭惡除寒濕寒痰寒飲吐水止反胃嘔吐霍
　亂虚寒脹滿心腹疼痛去冷積陰毒壯腎氣治大腸
　寒滑冷痢殺一切蟲魚鱉蕈諸藥食陰凝之毒若治
　風蟲牙痛須同蓽茇為末熔蠟為細丸塞孔中即愈
金櫻子(百六五/)
　味澁性平生者色青酸澁熟者色黃甘澁當用其將
　熟微酸而甘澁者為妙其性固澁澁可固陰治脫甘
　可補中益氣故善理夢遺精滑及崩淋帶漏止吐血
　衂血生津液安魂魄收虚汗斂虚火益精髓壯筋骨
　補五藏養血氣平欬嗽定喘急療怔忡驚悸止脾洩
　血痢及小水不禁此固陰養陰之佳品而人之忽之
　亦久矣此後咸宜珍之
槐蕋(百六六/)
　味苦性寒清心肺脾肝大腸之火除五内煩熱心腹
　熱疼療眼目赤痛熱涙炒香嚼嚥治失音喉痺止吐
　血衂血腸風下血婦人崩中漏下及皮膚風熱凉大
　腸殺疳蟲治癰疽瘡毒陰瘡濕癢痔漏解楊梅惡瘡
　下疳伏毒大有神效
柏子仁(百六七/)
　味甘平性微凉能潤心肺養肝脾滋腎燥安神魂益
　志意故可定驚悸怔忡益陰氣美顔色療虛損益血
　止汗潤大膓利虚秘亦去百邪鬼魅小兒驚癎總之
　氣味清香性多潤滑雖滋陰養血之佳劑若欲培補
　根本乃非清品所長
枳殻(百六八/)
　即枳實之遲收而大者較之枳實其氣畧㪚性亦稍
　緩功與枳實大類但枳實性重多主下行削堅而此
　之氣輕故多主上行破氣通利關節健脾開胃平肺
　氣止嘔逆反胃霍亂欬嗽消痰消食破心腹結氣癥
　瘕痃癖開胸脇脹滿痰滯逐水腫水濕㵼痢腸風痔
　漏肛門腫痛因此稍緩故可用之束胎安胎炙熱可
　熨痔腫虚者少用恐傷元氣
枳實(百六九/)
　味苦微酸微寒氣味俱厚陰中微陽其性沉急於枳
　殻除脹滿消宿食削堅積化稠痰破滯氣平欬喘逐
　瘀血停水解傷寒結胸去胃中濕熱佐白术亦可健
　脾佐大黃大能推蕩能損眞元虛羸勿用
蔓荆子(百七十/)
　味苦辛氣清性溫升也陽也入足太陽陽明厥陰經
　主散風邪利七竅通關節去諸風頭痛腦鳴頭沉昏
　悶搜肝風止目睛内痛涙出明目堅齒療筋骨間寒
　熱濕痺拘攣亦去寸白蟲
五加皮(百七一/)
　味辛性溫除風濕行血脉壯筋骨明目下氣治骨節
　四肢拘攣兩脚痺痛風弱五緩陰痿囊濕疝氣腹痛
　小便遺瀝女人陰癢凡諸浸酒藥惟五加皮與酒相
　合大能益人且味美也仙家重此謂久服可以長生
　故曰寧得一把五加不用金銀滿車雖未必然然亦
　有可貴者
川楝子(百七二/)
　味苦性寒有小毒陰也能治傷寒瘟疫煩熱狂躁利
　小水㵼肝火小腸膀胱濕熱諸疝氣疼痛殺三蟲疥
　癩亦消隂痔丸㪚湯藥任意可用甄權言其不入湯
　使則失之矣
　苦楝根　味大苦殺諸蟲尤善逐蚘利大腸治遊風
　熱毒惡瘡苦酒和塗疥癬甚良
女貞子(百七三/)
　味苦性凉陰也降也能養陰氣平陰火解煩熱骨蒸
　止虛汗消渴及淋濁崩漏下血尿血陰瘡痔漏疼痛
　亦清肝火可以明目止淚
桑白皮(百七四/)
　味甘微辛微苦氣寒氣味俱薄升中有降陽中有陰
　入手太陰肺藏氣寒味辛故㵼肺火以其味甘故緩
　而不峻止喘嗽唾血亦解渴消痰除虚勞客熱頭痛
　水出高原故清肺亦能利水去寸白殺腹藏諸蟲研
　汁治小兒天弔驚癎客忤及傅鵝口瘡大效作線可
　縫金瘡既㵼肺實又云補氣則未必然
黃蘖(百七五/)
　味苦微辛氣寒陰中微陽降也善降三焦之火制各
　以類但其性多沉尤專肝腎故曰足少陰本經足太
　陽厥陰之引經也清胃火嘔噦蚘蟲除伏火骨蒸煩
　熱去腸風熱痢下血逐二便邪火結淋上可解熱渴
　口瘡喉痺癰瘍下可去足膝濕熱疼痛痿蹷此其性
　寒潤降去火甚速丹溪言其制伏龍火補腎强陰然
　龍火豈沉寒可除水枯豈苦劣可補陰虚水竭得降
　愈亾撲滅元陽莫此為甚水未枯而火盛者用以抽
　薪則可水既竭而枯熱者用以補陰實難當局者愼
　勿認為補劑○予嘗聞之丹溪曰火有二君火者人
　火也心火也可以濕伏可以水滅可以直折黃連之
　屬可以制之相火者天火也龍雷之火也陰火也不
　可以水濕折之當從其性而伏之惟黃柏之屬可以
　降之按此議論若有高見而實矯强之甚大是誤人
　夫所謂從其性者即内經從治之說也經曰正者正
　治從者反治正治者謂以水制火以寒治熱也從治
　者謂以火濟火以熱治熱也亦所謂甘溫除大熱也
　豈以黃連便是正治黃柏便是從治乎即曰黃連主
　心火黃柏主腎火然以便血溺血者俱宜黃連又豈
　非膀胱大腸下部藥乎治舌瘡口瘡者俱宜黃柏又
　豈非心脾上部藥乎總之黃連黃柏均以大苦大寒
　之性而曰黃連為水黃柏非水黃連為㵼黃柏為補
　豈理也哉若執此說誤人多矣誤人多矣
梔子(百七六/)
　味苦氣寒味厚氣薄氣浮味降陰中有陽因其氣浮
　故能清心肺之火解消渴除熱鬰療時疾躁煩心中
　懊憹熱悶不得眠熱厥頭疼耳目風熱赤腫疼痛霍
　亂轉筋因其味降故能㵼肝腎膀胱之火通五淋治
　大小腸熱秘熱結五種黃疸三焦鬰火臍下熱鬰疝
　氣吐血衂血血痢血淋小腹損傷瘀血若用佐使治
　有不同加茵陳除濕熱疸黃加豆豉除心火煩躁加
　厚朴枳實可除煩滿加生薑陳皮可除嘔噦同𤣥胡
　索破熱滯瘀血腹痛此外如面赤酒皶熱毒湯火瘡
　瘍腫痛皆所宜用仲景因其氣浮而苦極易動吐故
　用為吐藥以去上焦痰滯丹溪謂其解鬰熱行結氣
　其性屈曲下行大能降火從小便泄去人所不知
郁李仁(百七七/)
　味苦辛陰中有陽性潤而降故能下氣消食利水道
　消面目四肢大腹水氣浮腫開腸中結氣滯氣關隔
　燥澁大便不通破血積食癖凡婦人小兒實熱結燥
　者皆可用
訶子(百七八/)
　味苦酸澁氣溫苦重酸輕性沉而降陰也能消宿食
　膨脹止嘔吐霍亂定喘止嗽破結氣安久痢止腸風
　便血降痰下氣開滯澁腸通達津液療女人崩中胎
　漏帶濁經亂不常若乆痢肛門急痛或産婦隂痛者
　宜和蠟燒烟薰之或煎湯薰洗亦可若痰嗽咽喉不
　利宜含數枚嚥津殊效其有上焦元氣虚陷者當避
　其苦降之性
側栢(百七九/)
　味苦氣辛性寒善清血凉血止吐血衂血痢血尿血
　崩中赤白去濕熱濕痺骨節疼痛搗爛可傅火丹散
　痄腮腫痛熱毒及湯火傷止痛滅瘢炙搗可罯凍瘡
　燒汁塗髪可潤而使黑
辛夷(百八十/)　一名木筆　一名迎春
　氣味辛溫乃手太陰足陽明之藥能解寒熱憎寒體
　噤散風熱利九竅除頭風腦痛昡冐瘙癢療面腫引
　齒疼痛若治鼻塞涕出鼻淵鼻鼽鼻瘡及痘後鼻瘡
　並宜為末入麝香少許以葱白蘸藥點入數次甚良
皂角(百八一/)
　氣味辛鹹性溫有小毒善逐風痰利九竅通關節治
　頭風殺諸蟲精物消穀𨗳痰除欬嗽心腹氣結疼痛
　脹滿開中風口噤治咽喉痺塞腫痛行肺滯通大腸
　秘結墮胎破堅癥消腫毒及風癬疥癩燒烟薰脫肛
　腫痛可為丸散不入湯藥
巴豆(百八二/)
　味辛性熱有大毒可升可降善開關竅破癥堅積聚
　逐痰飲殺諸惡毒蟲毒蠱毒通秘結消宿食攻藏府
　停寒生冷壅滯心腹疼痛㵼痢驚癎諸水氣疝氣下
　活胎死胎逐瘀血血積及消癰瘍疔毒惡瘡去瘜肉
　惡肉腐肉排膿消腫喉痺牙疼諸證然其性剛氣烈
　無處不到故稱為斬關奪門之將若誤用之則有推
　牆倒壁之虞若善用之則有戡亂調中之妙用者所
　當愼察
密蒙花(百八三/)
　味甘平性微寒入肝經潤肝燥專理目疾療青盲去
　赤腫多淚消目中赤脉膚翳羞明畏日及小兒瘡痘
　疳氣攻目風熱糜爛雲翳遮睛制用之法宜蜜酒拌
　蒸三次日乾用
雷丸(百八四/)
　味苦性寒有小毒殺三蟲逐蠱毒諸毒降胃中實熱
　痰火癲狂除百邪惡氣并一應血積氣聚
大楓子(百八五/)
　味辛性熱有毒能治風癬疥癩攻毒殺蟲亦療楊梅
　諸瘡
蕪荑(百八六/)
　味辛平性溫主心腹冷氣癥積疼痛散肌膚風濕淫
　淫如蟲行殺三蟲去寸白及諸惡蟲毒療腸風痔漏
　惡瘡和猪脂搗塗熱瘡和蜜可治濕癬
茯苓(百八七/)
　味甘淡氣平性降而滲陽中陰也有赤白之分雖本
　草言赤㵼丙丁白入壬癸然總不失為泄物故能利
　竅去濕利竅則開心益智𨗳濁生津去濕則逐水燥
　脾補中健胃祛驚癎厚腸藏治痰之本助藥之降以
　其味有微甘故曰補陽但補少利多故多服最能損
　目久弱極不相宜若以人乳拌晒乳粉既多補陰亦
　妙
茯神(百八八/)
　附根而生近故能入心經通心氣補健㤀止恍惚驚
　悸雖本草所言如此然總不外於滲降之物與茯苓
　無甚相遠也
猪苓(百八九/)
　味微苦甘氣平陽中陰也性善降滲入膀胱腎經通
　淋消水腫除濕利小便因其苦故能泄滯因其淡故
　能利竅亦解傷寒濕熱脚氣白濁亦治妊娠子淋胎
　腫
桑寄生(百九十/)
　味苦性凉主女子血熱崩中胎漏固血安胎及産後
　血熱諸疾去風熱濕痺腰膝疼痛長鬚眉堅髪齒凉
　小兒熱毒癰疳瘡癩
琥珀(百九一/)
　味甘淡性平安五藏清心肺定魂魄鎭癲癎殺邪鬼
　精魅消瘀血痰涎解蠱毒破癥結通五淋利小便明
　目磨翳止血生肌亦合金瘡傷損
松香(百九二/)
　味苦辛溫治癰疽惡瘡頭瘍白痜風濕疥癬酒煮糊
　丸可治歴節風痛亦治婦人崩帶煎膏則活血生肌
　排膿止痛塞牙孔殺蟲傅刺入肉中自出加銅末研
　摻大治金瘡折傷
乳香(百九三/)
　味苦辛性溫微熱辟邪惡諸氣治霍亂通血脉止大
　腸血痢疼痛及婦人氣逆血滯心腹作痛消癰疽諸
　毒托裏護心活血定痛舒筋脉療折傷煎膏止痛長
　肉
没藥(百九四/)
　味苦氣平能破血散血消腫止痛療金瘡杖瘡諸惡
　瘡痔漏癰腫破宿血癥瘕及墮胎産後血氣作痛凡
　治金刃跌墜損傷筋骨心腹血瘀作痛者並宜研爛
　熱酒調服則推陳致新無不可愈
阿魏(百九五/)
　味苦辛性熱有毒其氣辛臭乃能辟奪臭氣逐瘟疫
　瘴瘧傳尸鬼氣惡氣療霍亂隔噎頺疝心腹疼痛殺
　諸小蟲牙蟲破癥積消癖塊除蠱毒及一切蕈菜牛
　羊魚肉諸毒或散或丸隨意可服
樟腦(百九六/)
　味辛微苦性熱善通關竅破滯氣辟中惡邪氣治疥
　癬殺蟲除蠧著鞵中去脚氣燒烟薰衣筐席簟除蚤
　虱壁虱北方新生小猫極多跳蚤用此拌麫研匀摻
　擦之則盡落無遺亦妙方也
龍腦(百九七/)　即氷片
　味微甘大辛敷用者其凉如氷而氣雄力鋭性本非
　熱陽中有陰也善散氣散血散火㪚滯通竅辟惡逐
　心腹邪氣療喉痺腦痛鼻瘜齒痛傷寒舌出小兒風
　痰邪熱急驚痘疔黑陷凡氣壅不能開達者咸宜佐
　使用之亦通耳竅散目熱去目中赤膚翳障逐三蟲
　消五痔療一切惡瘡聚毒下疳痔漏疼痛亦治婦人
　氣逆難産研末少許新汲水服之則下以熱酒服之
　則能殺人凡用此者宜少而暫多則走散真氣大能
　損人
血竭(百九八/)
　味甘鹹微濇性平善破積血止痛生肌療金瘡折傷
　打損血瘀疼痛内傷血逆婦人血氣凝滯亦能生血
　補虗俱可為末酒服并治一切惡瘡癬疥乆不合口
　然性能引膿不宜多用
蘆薈(百九九/)
　味大苦性大寒氣味俱厚能升能降除風熱煩悶清
　肺胃欝火凉血清肝明目治小兒風熱急驚癲癎五
　疳熱毒殺三蟲及痔漏熱瘡單用殺疳蚘吹鼻治腦
　疳鼻熱鼻癢鼻痔研末傅蟲牙同甘草敷濕癬殺蟲
　出黃水極妙
乾漆(二百/)
　味辛性溫有毒能療絶傷續筋骨殺三蟲去蚘蟲削
　年深堅結之積滯破日久凝聚之瘀血用須炒熟入
　藥不爾損人腸胃若外著其毒而生漆瘡者惟杉木
　湯紫蘇湯蟹湯浴之可解或用香油調鐵銹塗之
蘇合油(二百一/)
　味甘辛性溫能辟邪惡諸氣殺鬼魅蠱毒蟲毒療癲
　癎溫瘧止氣逆疼痛亦通神明可除夢魘
孩兒茶(二百二/)
　味苦微濇性凉能降火生津清痰涎欬嗽治口瘡喉
　痺煩熱止消渴吐血衂血便血尿血濕熱痢血及婦
　人崩淋經血不止小兒疳熱口疳熱瘡濕爛諸瘡斂
　肌長肉亦殺諸蟲
　　穀部
麥芽(二百三/)
　味甘微鹹氣溫善於化食和中破冷氣消一切米麫
　諸果食積去心腹脹滿止霍亂除煩熱消痰飲破癥
　結寛腸下氣病乆不食者可借此谷氣以開胃元氣
　中虛者毋多用此以消腎亦善催生落胎單服二兩
　能消乳腫其耗散血氣如此而脾胃虚弱飲食不消
　方中毎多用之何也故婦有胎妊者不宜多服
神麯(二百四/)
　味甘氣平炒黃入藥善助中焦土臟健脾煖胃消食
　下氣化滯調中逐痰積破癥瘕運化水穀除霍亂脹
　滿嘔吐其氣腐故能除濕熱其性澁故又止㵼痢療
　女人胎動因滯治小兒腹堅因積若婦人産後欲回
　乳者炒研酒服二錢日二即止甚騐若閃挫腰痛者
　淬酒溫服最良
白扁豆(二百五/)
　味甘氣溫炒香用之補脾胃氣虚和嘔吐霍亂解河
　豚酒毒止㵼痢溫中亦能清暑治消渴欲用輕清緩
　補者此為最當
薏仁(二百六/)
　味甘淡氣微凉性微降而滲故能去濕利水以其去
　濕故能利關節除脚氣治痿弱拘攣濕脾消水腫疼
　痛利小便熱淋亦殺蚘蟲以其微降故亦治欬嗽唾
　膿利膈開胃以其性凉故能清熱止煩渴上氣但其
　功力甚緩用為佐使宜倍
緑豆(二百七/)
　味甘性凉能清火清痰下氣解煩熱止消渴安精神
　補五藏陰氣去胃火吐逆及吐血衂血尿血便血濕
　熱㵼痢腫脹利小水療丹毒風疹皮膚燥澁大便秘
　結消癰腫痘毒湯火傷痛解酒毒鴆毒諸藥食牛馬
　金石毒尤解砒霜大毒或用囊作枕大能明耳目并
　治頭風頭痛
粟殻(二百八/)
　味微甘性多澁泡去筋膜醋拌炒用甚固大腸久痢
　滑㵼必用須加甘補同煎久虚欬嗽劫藥欲用須辨
　虚實胱肛遺精俱所當用濕熱下痢乃非所宜
麻仁(二百九/)　即黃麻也亦名大麻
　味甘平性滑利能潤心肺滋五藏利大腸風熱結燥
　行水氣通小便濕熱秘澁五淋去積血下氣除風濕
　頑痺關節血燥拘攣止消渴通乳汁産難催生經脉
　阻滯凡病多燥澁者宜之若下元不固及便溏陽痿
　精滑多帶者皆所忌用
　　果部
芡實(二百十/)
　味甘氣平入脾腎兩臟能健脾養陰止渴治腰膝疼
　痛强志益神聰明耳目補腎固精治小便不禁遺精
　白濁帶下延年耐老或㪚丸或煮食皆妙但其性緩
　難收竒效
杏仁(二一一/)
　味苦辛微甘味厚於氣降中有升有毒入肺胃大腸
　經其味辛故能入肺潤肺㪚風寒止頭痛退寒熱欬
　嗽上氣喘急發表解邪療溫病脚氣其味苦降性最
　疾觀其澄水極速可知故能定氣逆上衝消胸腹急
　滿脹痛解喉痺消痰下氣除驚癎煩熱通大腸氣閉
　乾結亦殺狗毒佐半夏生薑㪚風邪欬嗽佐麻黄發
　汗逐傷寒表邪同門冬乳酥煎膏潤肺治欬嗽極妙
　同輕粉研匀油調敷廣瘡腫毒最佳尤殺諸蟲牙蟲
　及頭面䵟斑㾴皰元氣虚陷者勿用恐其沉降太泄
桃仁(二一二/)
　味苦辛微甘氣平陰中有陽入手足厥陰經去皮尖
　用善治瘀血血閉血結血燥通血隔破血癥殺三蟲
　潤大便逐欝滯止鬼疰血逆疼痛膨脹療跌撲損傷
　若血枯經閉者不可妄用
木𤓰(二一三/)
　味酸氣溫用此者用其酸斂酸能走筋斂能固脱入
　脾肺肝腎四經亦善和胃得木味之正故尤專入肝
　益筋走血療腰膝無力脚氣引經所不可缺氣滯能
　和氣脱能固以能平胃故除嘔逆霍亂轉筋降痰去
　濕行水以其酸收故可斂肺禁痢止煩滿止渴
陳皮(二一四/)
　味苦辛性溫散氣實痰滯必用留白者微甘而性緩
　去白者用辛而性速㵼脾胃痰濁肺中滯氣消食開
　胃利水通便吞酸噯腐反胃􁏘雜􁞷逆脹滿堪除嘔
　吐惡心皆效通達上下解酒除蟲表裏俱宜癰疽亦
　用尤消婦人乳癰并解魚肉諸毒
青皮(二一五/)
　味苦辛微酸味厚沉也陰中之陽苦能去滯酸能入
　肝又入少陽三焦膽府削堅癖除脇痛解欝怒劫疝
　踈肝破滯氣寛胸消食老弱虚羸戒之勿用
檳榔(二十六/)
　味辛澁微苦微甘氣微溫味厚氣薄降中有升陰中
　陽也能消宿食解酒毒除痰癖宜壅滯溫中快氣治
　腹脹積聚心腹疼痛喘急通關節利九竅逐五鬲奔
　豚膀胱諸氣殺三蟲除脚氣療諸瘧瘴癘濕邪本草
　言其治後重如馬奔此亦因其性溫行滯而然若氣
　虚下陷者乃非所宜又言其破氣極速較枳殻青皮
　尤甚若然則廣南之人朝夕笑噬而無傷又豈破氣
　極速者總之此物性溫而辛故能醒脾利氣味甘兼
　澁故能固脾壯氣是誠行中有留之劑觀鶴林玉露
　云飢能使之飽飽能使之飢醉能使之醒醒能使之
　醉於此四句詳之可得其性矣○其服食之法小者
　氣烈俱以入藥廣中人惟用其大而扁者以米泔水
　浸而待用毎一枚切四片毎服一片外用細石灰以
　水調如稀糊亦預制待用用時以蔞葉一片抹石灰
　一二分入檳榔一片褁而嚼服盖檳榔得石灰則滑
　而不澁石灰蔞葉得檳榔則甘而不辣服後必身面
　俱煖微汗微醉而胸腹豁然善解吞酸消宿食辟嵐
　瘴化痰醒酒下氣健脾閉胃潤腸殺蟲消脹固大便
　止㵼痢○又服法如無蔞葉即以肉桂或大茴香或
　陳皮俱可代用少抹石灰夾而食之然此三味之功
　多在石灰蔞葉以其能燥脾溫胃也然必得檳榔為
　助其功始見此物理相成之妙若有不可意測者
　一大約此物與烟性畧同但烟性峻勇用以散表逐
　寒則烟勝於此檳榔稍緩用以和中煖胃則此勝於
　烟二者皆壯氣辟邪之要藥故滇廣中人一日不可
　少也○又習俗之異在廣西用老檳榔滇中人用清
　嫩檳榔廣東人多用連殻醃檳榔亦各得其宜耳
烏梅(二一七/)
　味酸澁性溫平下氣除煩熱止消渴吐逆反胃霍亂
　治虚勞骨蒸解酒毒斂肺癰肺痿欬嗽喘急消癰疽
　瘡毒喉痺乳蛾澁腸止冷熱㵼痢便血尿血崩淋帶
　濁遺精夢泄殺蟲伏蚘解蟲魚馬汗硫黃毒和紫蘇
　煎湯解傷寒時氣瘴瘧大能作汗取肉燒存性研末
　傅金瘡惡瘡去腐肉弩肉死肌一夜立盡亦竒方也
山查(二一八/)
　味甘微酸氣平其性善於消滯用此者用其氣輕故
　不甚耗眞氣善消宿食痰飲吞酸去瘀血疼痛行結
　滯敺膨脹潤腸胃去積塊亦祛頺疝仍可健脾小兒
　最宜亦發瘡疹婦人産後兒枕痛惡露不盡者煎汁
　入沙糖服之立效煮汁洗漆瘡亦佳腸滑者少用之
甜𤓰蒂(二一九/)　一名苦丁香
　味苦性寒有毒陰中有陽能升能降其升則吐善涌
　濕熱頑痰積飲去風熱頭痛癲癎喉痺頭目眩暈胸
　膈脹滿并諸惡毒在上焦者皆可除之其降則㵼善
　逐水濕痰飲消浮腫水膨殺蠱毒蟲毒凡積聚在下
　焦者皆能下之蓋其性峻而急不從上出即從下出
　也若治鼻中瘜肉不聞香臭當同麝香細辛為末以
　綿褁塞鼻中日一換之當漸消縮
大腹皮(二百二十/)
　味微辛性微溫主冷熱邪氣下一切逆氣滯氣攻衝
　心腹大腸消痰氣吐酸痞滿止霍亂逐水氣浮腫脚
　氣瘴瘧及婦人胎氣惡阻脹悶並宜加薑鹽同煎凡
　用時必須酒洗炒過恐其有鴆鳥毒也
吳茱萸(二二一/)
　味辛苦氣味俱厚升少降多有小毒能助陽健脾治
　胸膈停寒脹滿痞塞化滯消食除吞酸嘔逆霍亂心
　腹畜冷中惡絞痛寒痰逆氣殺諸蟲鬼魅邪疰及下
　焦肝腎膀胱寒疝陰毒疼痛止痛㵼血痢厚腸胃去
　濕氣腸風痔漏脚氣水腫然其性苦善降若氣陷而
　元氣虚者當以甘補諸藥制而用之
　　菜部
山藥(二二二/)
　味微甘而淡性微澁所以能健脾補虚澁精固腎治
　諸虚百損療五勞七傷苐其氣輕性緩非堪專任故補
　脾肺必主參术補腎水必君茱地澁帶濁須破故同
　研固遺精仗兎絲相濟諸凡固本丸藥亦宜搗末為
　糊總之性味柔弱但可用為佐使
乾薑(二二三/)
　味辛微苦性溫熱生者能散寒發汗熟者能溫中調
　脾善通神明去穢惡通四肢關竅開五藏六府消痰
　下氣除轉筋霍亂逐風濕冷痺陰寒諸毒寒痞脹滿
　腰腹疼痛撲損瘀血夜多小便孫真人曰嘔家聖藥
　是生薑故凡脾寒嘔吐宜兼溫散者當以生薑煨熟
　用之若下元虚冷而為腹疼㵼痢專宜溫補者當以
　乾薑炒黃用之若産後虚熱虚火盛而唾血痢血者
　炒焦用之若炒至黑炭已失薑性矣其亦有用以止
　血者用其黑澁之性已耳若陰盛隔陽火不歸元及
　陽虚不能攝血而為吐血衂血下血者但宜炒熟留
　性用之最為止血之要藥若陰虚内熱多汗者皆忌
　用薑
大茴香(二二四/)
　味辛氣溫入心腎二藏氣味香甜能升能降最煖命
　門故善逐膀胱寒滯疝氣腰疼亦能溫胃止吐調中
　止痛除霍亂反胃齒牙口疾下氣解毒兼理寒濕脚
　氣調和諸饌逐臭生香
小茴香(二二五/)
　氣味畧輕治亦同前但大茴性更煖而此則稍溫耳
白芥子(二二六/)
　味大辛氣溫善開滯消痰療欬嗽喘急反胃嘔吐風
　毒流注四肢疼痛尤能袪辟冷氣解肌發汗消痰癖
　瘧痞除脹滿極速因其味厚氣輕故開導雖速而不
　甚耗氣既能除脇肋皮膜之痰則他近處者不言可
　知善調五藏亦熨散惡氣若腫毒乳癖痰核初起研
　末用醋或水調傅甚效
蘿蔔子(二二七/)
　味大辛氣溫氣味俱厚降也善於破氣消痰定喘除
　脹利大小便有推牆倒壁之功研水攙薄飲之立吐
　風痰盡出胃有氣食停滯致成鼓脹者非此不除同
　醋研敷大消腫毒中氣不足切忌妄用
葱(二二八/)
　味辛性溫善散風寒邪氣通關節開腠理主傷寒寒
　熱天行時疾頭痛筋骨酸疼行滯氣除霍亂轉筋奔
　豚脚氣陰邪寒毒陽氣脱陷心腹疼痛及蟲積氣積
　飲食毒百藥毒利大小便下痢下血小兒盤腸内釣
　婦人溺血通乳汁散乳癰消癰疽腫毒擣罨傷寒結
　胸及金瘡折傷血瘀血出疼痛不止塗猘犬傷亦制
　蚯蚓毒
蒜(二二九/)
　味辛性溫有小毒善理中溫胃行滯氣辟肥膩開胃
　進食消寒氣寒痰麫積食積魚肉諸積邪痺膨脹宿
　滯不安殺溪毒水毒蠱毒蛇蟲毒擣爛可炙癰疽塗
　疔腫𫝊蛇蟲沙虱毒甚良
韮菜(二百三十/)
　味辛甘微濇性溫善溫中安五藏和胃氣健脾氣除
　濁氣開胃進食袪心腹痼冷痃癖隔噎滯氣止消渴
　瀉痢膿血腹中冷痛壯腎氣煖腰膝療洩精帶濁俱
　宜常煮食之大能益人若欲消胃脘瘀血作痛及中
　風痰盛失音上氣喘急或中飲食藥毒或暴見吐血
　衂血尿血打撲瘀血婦人經滯血逆上衝心腹或被
　狂犬蛇蟲惡毒勢在危急者俱宜擣生韭汁服之或
　從吐出或從内消皆得愈也或用煎湯薰産婦血暈
　亦可洗腸痔脱肛
韭子(二三一/)
　味辛性溫陰中陽也宜炒黃用之主夢洩遺精尿血
　煖腰膝壯陽道治鬼交補肝腎命門止小便頻數遺
　尿及婦人白淫白帶陰寒小腹疼痛
百合(二三二/)
　味微甘淡氣平功緩以其甘緩故能補益氣血潤肺
　除嗽定魄安心逐驚止悸緩時疫咳逆解乳癰喉痺
　兼治癰疽亦解蠱毒潤大小便消氣逆浮腫仲景用
　之以治百合證者盖欲藉其平緩不峻以收失散之
　緩功耳虚勞之嗽用之頗宜
蒲公英(二三三/)　即黃花地丁
　味微苦氣平獨莖一花者是莖有椏者非入陽明太
　陰少陽厥陰經同忍冬煎汁少加酒服潰堅消腫散
　結核瘰癧最佳破滯氣解食毒出毒刺俱妙若婦人
　乳癰用水酒煮飲以渣封之立消
　　金石部
金箔(二三四/)
　味辛平性寒生者有毒氣沉質重降也陰也能鎭心
　神降邪火墜痰涎療風熱上壅吐血衂血神魂飛蕩
　狂邪躁擾及小兒驚風癲癎痰滯心竅上氣欬喘安
　魂魄定心志凡邪盛於上宜降宜清者皆所當用若
　陽虚氣陷滑洩清寒者俱當避之
水銀(二三五/)
　性辛寒有大毒能利水道去熱毒同黑鉛結砂則鎭
　墜痰涎同硫黃結砂則療劫危疾極善墮胎殺諸蟲
　及疥癬癩瘡凡有蟲者皆宜之亦善走經絡透骨髓
　逐楊梅瘋毒其他内證不宜輕用頭瘡亦不可用恐
　入經絡必緩筋骨百藥不治也李時珍曰水銀乃至
　陰之精禀沉著之性得凡火煆煉則飛騰靈變得人
　氣薰蒸則入骨鑚筋絶陽蝕腦陰毒之物無似之者
　而大明言其無毒本經言其久服神仙甄權言其還
　丹元母抱朴子以為長生之藥六朝以下貪生者服
　食致成廢篤而䘮厥軀不知若干人矣方士固不足
　道本草其可妄言哉水銀但不可服食爾而其治病之
　功不可掩也
輕粉(二三六/)
　味微辛性溫燥有大毒升也陽也治痰涎積聚消水
　腫鼓脹直達病所尤治瘰癧諸毒瘡去腐肉生新肉
　殺瘡癬疥蟲及鼻上酒齄風瘡瘙癢然輕粉乃水銀
　加鹽礬升鍊而成其以金火之性燥烈流走直達骨
　髓故善損齒牙雖善劫痰涎水濕瘡毒涎從齒縫而
　出邪得劫而暫開病亦随愈然用不得法則金毒竄
　入經絡留而不出而傷筋敗骨以致筋攣骨痛癰瘡
　疳漏遂成廢痼其害無窮嘗見丹家升鍊者若稍失
　固濟則雖以鐵石為鼎亦必爆裂而矧以人之藏府
　血氣乎陳文中曰輕粉下痰而損心氣小兒不可輕
　用傷脾敗陽必變他證初生者尤宜慎之
銅青(二三七/)　即銅綠
　此銅之精華惟醋制者良硇制者毒也味酸澁性收
　歛善治風眼爛弦流淚合金瘡止血明目去膚赤瘜
　肉治惡瘡口鼻疳瘡若治走馬牙疳宜同滑石杏仁
　等分為末擦之立愈
朱砂(二三八/)
　味微甘性寒有大毒通稟五行之氣其色屬火也其
　液屬水也其體屬土也其氣屬木也其入屬金也故
　能通五藏其入心可以安神而走血脉入肺可以降
　氣而走皮毛入脾可逐痰涎而走肌肉入肝可行血
　滯而走筋膜入腎可逐水邪而走骨髓或上或下無
　處不到故可以鎭心逐痰祛邪降火治驚癎殺蟲毒
　祛蠱毒鬼魅中惡及瘡瘍疥癬之屬但其體重性急
　善走善降變化莫測用治有餘乃其所長用補不足
　及長生久視之説則皆謬妄不可信也若同參芪歸
　术兼朱砂以治小兒亦可取效此必其虚中挾實者
　乃宜之否則不可槩用
銀朱(二三九/)
　乃水銀同硫黃升鍊而成味辛溫有毒破積滯劫痰
　涎善療瘡癬惡瘡殺蟲毒蚤虱惟燒烟薰之或以棗
　肉拌烟擦之其功尤㨗
靈砂(二百四十/)
　味甘性溫主五藏百病養神志安魂魄通血脉明耳
　目調和五藏主上盛下虚痰涎壅盛頭旋吐逆霍亂
　及胃心腹冷痛升降陰陽既濟水火久服通神明殺
　精魅惡鬼小兒驚吐其效如神研末糯米糊為丸棗
　湯服最為鎭墜神丹也或以陰陽水送下尤妙○按
　胡演丹藥秘訣云升靈砂法用新鍋安逍遥爐上以
　蜜揩鍋㡳文火下燒入硫黃二兩熔化投水銀半斤
　以鐵匙急攪作青砂頭如有熖起噴醋解之待汞不
　見星取出細研盛入水火鼎内鹽泥固濟下以自然
　火升之乾水十二盞為度取出如束鍼紋者成矣
硫黃(二四一/)
　味苦微酸性熱有毒療心腹冷積冷痛霍亂欬逆上
　氣及冷風頑痺寒熱腰腎久冷脚膝疼痛虚寒久痢
　滑洩壯陽道補命門不足陽氣暴絶婦人血結小兒
　慢驚尤善殺蟲除疥癬惡瘡老人風秘用宜鍊服亦
　治陰證傷寒厥逆煩躁腹痛脉伏將危者以硫黃為
　末艾湯調服二三錢即可得睡汗出而愈
雄黃(二四二/)
　味苦甘辛性溫有毒消痰涎治癲癎嵐瘴瘧疾寒熱
　伏暑㵼利酒癖頭風眩暈化瘀血殺精物鬼疰蠱毒
　邪氣中惡腹痛及蛇虺百蟲獸毒疥癩疳蟲􁥥瘡去
　鼻中瘜肉癰疽腐肉并鼠瘻廣瘡疽痔等毒欲逐毒
　蛇無如燒烟薰之其畏遁尤速
自然銅(二四三/)
　味辛平性凉能療折傷散瘀血續筋骨排膿止疼痛
　亦鎭心神安驚悸宜研細水飛用或以酒磨服然性
　多燥裂雖其接骨之功不可冺而絶無滋補之益故
　用不可多亦不可專任也
黃丹(二四四/)
　味辛微鹹微澁性重而收大能燥濕故能鎭心安神
　墜痰降火治霍亂吐逆欬嗽吐血鎭驚癎癲狂客忤
　除熱下氣止瘧止痢禁小便解熱毒殺諸蟲毒治金
　瘡火瘡濕爛諸瘡血溢止痛生肌長肉收陰汗解狐
　臭亦去翳障明目
白礬(二四五/)
　味酸澁性凉有小毒所用有四其味酸苦可以涌泄
　故能吐下痰涎治癲癎黃疸其性收澁可固脱滑故
　能治崩淋帶下腸風下血脫肛陰挺歛金瘡止血燒
　枯用之能止牙縫出血辟狐腋氣收陰汗脚汗其性
　燥可治濕邪故能止瀉痢斂浮腫湯洗爛弦風眼其
　性毒大能解毒定痛故可療癰疽疔腫鼻齆息肉喉
　痺瘰癧惡瘡疥癬去腐肉生新肉及虎犬蛇蟲蠱毒
　或丸或散或生或枯皆有竒效
石脂(二四六/)
　味甘澁性溫平脂有五色而今之入藥者惟赤白二
　種乃手足陽明足厥陰少陰藥也其味甘而溫故能
　益氣調中其性濇而重故能收濕固下調中則可療
　虚煩驚悸止吐血衂血壯筋骨厚腸胃除水濕黃疸
　癰腫瘡毒排膿長肉止血生肌之類是也固下則可
　治夢泄遺精腸風瀉痢血崩帶濁固大腸收脱肛痔
　漏陰瘡之類是也又治産難胞衣不出東垣曰胞衣
　不出惟澁劑可以下之即此是也然脂有五種雖在
　本經言各隨五色補五藏又云白入氣分赤入血分
　苐五脂之性味畧同似亦不必强分者且其性粘如
　膏故用固爐鼎甚良
爐甘石(二四七/)
　味甘澁性溫能止血消腫毒生肌斂瘡口去目中翳
　膜赤腫收濕爛同龍腦㸃治目中一切諸病宜用片
　子爐甘其色瑩白經火煆而鬆膩味澁者為上制宜
　炭火煆紅童便淬七次研粉水飛過晒用若煆後堅
　硬不鬆膩者不堪也
蓬砂(二四八/)
　味鹹微甘陰也降也消痰涎止欬嗽解喉痺生津液
　除上焦濕熱噎膈癥瘕瘀血退眼目腫痛翳障口齒
　諸病骨哽惡瘡或為散丸或噙化嚥津俱可
水粉(二四九/)　即宫粉亦名胡粉
　味辛性寒有毒善殺蟲墮胎治癰疽瘡毒濕爛諸瘡
　下疳瘻潰不收亦治疥癬狐臭黑鬚髪雖亦能墜痰
　消食然惟外證所宜而内傷諸病似亦不宜用之
宻陀僧(二百五十/)
　味鹹平有小毒能鎭心神消痰涎治驚癎欬嗽嘔逆
　反胃瘧疾下痢止血殺蟲消積聚治諸瘡腫毒鼻齄
　面䵟汗斑金瘡五痔辟狐臭收陰汗脚氣
石膏(二五一/)
　味甘辛氣大寒氣味俱薄體重能沉氣輕能升陰中
　有陽欲其緩者煆用欲其速者生用用此者用其寒
　散清肅善祛肺胃三焦之火而尤為陽明經之要藥
　辛能出汗解肌最逐溫暑熱證而除頭痛甘能緩脾
　清氣極能生津止渴而郤熱煩邪火盛者不食胃火
　盛者多食皆其所長陽明實熱牙疼太陰火盛痰喘
　及陽狂熱結熱毒發斑發黃火載血上大吐大嘔大
　便熱秘等證皆當速用胃虚弱者忌服陰虚熱者禁
　嘗若誤用之則敗陽作㵼必反害人
滑石(二五二/)
　味微甘氣寒性沉滑降中有升入膀胱大腸經能清
　三焦表裏之火利六府之澁結分水道逐凝血通九
　竅行津液止煩渴除積滯實大腸治瀉痢淋秘白濁
　療黄疸水腫脚氣吐血衂血金瘡出血諸濕爛瘡腫
　痛通乳亦佳墮胎亦㨗
青礞石(二五三/)
　味微甘微鹹其氣下行降也陰也乃肝脾之藥此藥
　重墜制以硝石其性更利故能消宿食癥積頑痰治
　驚癎欬嗽喘急寶鑑言礞石為治痰利驚之聖藥若
　吐痰在水上以石末摻之痰即隨水而下則其沉墜
　之性可知楊士瀛謂其功能利痰然性非胃家所好
　而王隱君謂痰為百病母不論虚實寒熱㮣用滚痰
　丸通治百病豈理也哉是以實痰堅積乃其所宜然
　久病痰多者必因脾虚人但知滚痰丸可以治痰而
　不知虚痰服此則百無一生矣
朴硝(二五四/)
　味苦鹹辛氣寒陰也降也有毒其性峻速鹹能耎堅
　推逐陳積化金石藥毒去六腑壅滯脹急大小便不
　通破瘀血堅癥實痰却濕熱疫痢傷寒脹閉熱狂消
　癰腫排膿凡屬各經實熱悉可瀉除孕婦忌用最易
　墮胎虚損誤吞傷生反掌
𤣥明粉(二五五/)
　味辛微甘性冷沉也陰也降心火袪胃熱消痰涎平
　傷寒實熱狂躁去胸膈藏腑宿滯癥瘕通大便秘結
　陰火疼痛亦消癰疽腫毒
海石(二五六/)
　味鹹性微寒陽中陰也善降火下氣消食消熱痰化
　老痰陰癭瘤結核解熱渴熱淋止痰嗽喘急消積塊
　軟堅癥利水濕疝氣亦消瘡腫
花蕋石(二五七/)
　此藥色如硫黃黃石中間有淡白㸃故名也李時珍
　曰此藥舊無氣味今嘗試其氣平其味澁而酸盖厥
　陰經血分藥也其功專於止血能使血化為水酸以
　收之也若治金瘡出血則不必制但刮末傅之則合
　仍不作膿及治一切損傷失血又療婦人惡血血暈
　下死胎落胞衣去惡血血去而胎胞自落也凡入丸
　散須用罐同濟火煆過研細水飛用之
代赭石(二五八/)
　味微甘性凉而降血分藥也能下氣降痰清火除胸
　腹邪毒殺鬼物精氣止反胃吐血衂血血痺血痢血
　中邪熱大人小兒驚癎狂熱入藏腸風痔漏脱精遺
　尿及婦人赤白帶下難産胞衣不出月經不止俱可
　為散調服亦治金瘡生肌長肉
硇砂(二五九/)
　味鹹苦大辛性大熱有毒善消惡肉腐肉生肌傅金
　瘡生肉去目翳弩肉除痣黶疣贅亦善殺蟲毒水調
　塗之或研末摻之立愈本草言其消瘀血宿食破結
　氣止反胃肉食飽脹煖子宫大益陽事但此物性熱
　大毒能化五金八石人之藏腑豈能堪此故用以治
　外則可用以服食則不宜也若中其毒惟生緑豆研
　汁飲一二升乃可解之
青鹽(二百六十/)
　味鹹微甘性凉能降火消痰明目除目痛益腎氣除
　五藏癥結心腹積聚吐血尿血齒牙疼痛出血殺毒
　蟲除疥癬諸蟲及斑蝥莞青諸毒此鹽不經火煉而
　成其味稍甘雖性與大鹽畧同而滋益之功則勝之
石灰(二六一/)
　味辛溫有毒能止水瀉血痢收白帶白淫可倍加茯
　苓為丸服之此外如散血定痛傅癰毒消結核癭瘤
　惡瘡腐肉白癜䵟斑瘜肉收脱肛陰挺殺痔漏諸蟲
　止金瘡血出生肌長肉或為末可摻或用醋調敷俱
　妙能解酒酸亦解酒毒
　　禽獸部
雞血(二六二/)
　味鹹性平主療痿痺中惡腹痛解丹毒蠱毒蟲毒鹽
　滷毒及小兒驚風便結亦能下乳俱宜以熱血服之
　若馬咬人傷宜以熱血浸之
　雞冠血治白癜風經絡風熱塗𩕄頰治口喎不正卒
　灌之治縊死欲絶及小兒卒驚客忤和酒服發痘最
　佳塗諸瘡癬蜈蚣蜘蛛馬嚙等毒若百蟲入耳宜用
　熱血滴之
鴨血(二六三/)
　味鹹微凉善解諸毒凡中金銀丹石砒霜鹽滷毒者
　俱宜服此解之若野葛毒殺人至死熱飲之入口即
　解若溺水死者灌之即活蚯蚓咬瘡塗之即愈
虎骨(二六四/)
　味微辛氣平主百邪惡氣殺鬼精心腹諸痛止驚悸
　壯筋骨治肢體毒風拘攣走注疼痛辟傷寒溫瘧及
　惡瘡鼠瘻犬咬諸毒頭骨作枕辟惡夢魘魅置户上
　辟鬼祟㓂宗奭曰風從虎者風木也虎金也木受金
　制安得弗從故可治風病攣急走注風毒癲厥驚癎
　諸病李時珍曰虎骨通可用凡辟邪療驚癎頭風溫
　瘧瘡疽當用頭骨治手足諸風當用脛骨治腰背諸
　風當用脊骨亦各從其類也吳球曰虎之一身筋節
　氣力皆出前足故以脛骨為勝
象牙(二六五/)
　味甘氣凉能清心腎之火可療驚悸風狂骨蒸痰熱
　鬼精邪氣癰毒諸瘡並宜生屑入藥煮服若諸物鯁
　刺喉中宜磨水飲之竹木刺入肌肉宜刮牙屑和水
　敷之即出
鹿角膠(二六六/)
　味甘鹹氣溫大補虚羸益血氣塡精髓壯筋骨長肌
　肉悦顔色延年益壽療吐血下血尿精尿血及婦人
　崩淋赤白帶濁血虚無子止痛安胎亦治折跌損傷
　瘡瘍腫毒善助陰中之陽最為補陰要藥
鹿茸(二六七/)
　味甘鹹氣溫破開塗酥炙黃脆入藥益元氣塡眞陰
　扶衰羸痩弱善助精血尤强筋骨堅齒牙益神志治
　耳聾目暗頭腦眩運補腰腎虚冷脚膝無力夜夢鬼
　交遺精滑泄小便頻數虛痢尿血及婦人崩中漏血
　赤白帶下道家云惟有班龍頂上珠能補玉堂關下
　血者即此是也若得嫩而肥大如紫茄者較之鹿角
　膠其功力為倍倍
犀角(二六八/)
　味苦辛微甘氣寒氣味俱輕升也陽也其性靈通長
　於走散較諸角為甚藥用黑色功力在尖專入陽明
　清胃火亦施他藏凉心定神鎭驚瀉肝明目能解大
　熱散風毒陽毒瘟疫熱煩磨汁治吐血衂血下血及
　傷寒畜血發狂發黃發斑譫語痘瘡稠宻内熱黑陷
　或不結痂亦散瘡毒癰瘍膿血腫痛殺妖狐精魅鬼
　疰百毒蠱毒鈎吻鴆羽蛇毒辟溪瘴山嵐惡氣其性
　升而善散故治傷寒熱毒閉表煩熱昏悶而汗不得
　解者磨尖攙入藥中取汗速如響應仲景云如無犀
　角以升麻代之者正以此兩物俱入陽明功皆升散
　今人莫得其解毎致疑詞是但知犀角之解心熱而
　不知犀角之能升㪚尤峻速於升麻也倘中氣虚弱
　脉細無神及痘瘡血虚真陰不足等證凡畏汗畏寒
　畏散者乃所當忌或必不得已宜兼補劑用之
羚羊角(二六九/)
　味鹹性寒羊本火畜而此則屬本善走少陽厥陰二
　經故能清肝定風行血行氣辟鬼疰邪毒安魂魄定
　驚狂袪魘寐療傷寒邪熱一切邪毒中惡毒風卒死
　昏不知人及婦人子癎强痙小兒驚悸煩悶痰火不
　清俱宜為末蜜水調服或燒脆研末酒調服之若治
　腫毒惡瘡磨水塗之亦可
牛黃(二百七十/)
　味苦辛性凉氣平有小毒忌常山入心肺肝經能清
　心退熱化痰凉驚通關竅開結滯治小兒驚癎客忤
　熱痰口噤大人癲狂痰壅中風發痙辟邪魅中惡天
　行疫疾安魂定魄清神志不寧聰耳目壅閉療痘瘡
　紫色痰盛躁狂亦能墮胎孕婦少用
阿膠(二七一/)
　味甘微辛氣平微溫氣味頗厚陽中有陰製用蛤粉
　炒珠入肺肝腎三經其氣溫故能扶勞傷益中氣其
　性降故能化痰清肺治肺癰肺痿欬唾膿血止嗽定
　喘其性養血故能止吐血衂血便血尿血腸風下痢
　及婦人崩中帶濁血淋經脉不調其味甘緩故能安
　胎固漏養血滋腎實腠理止虛汗托補癰疽腫毒用
　惟鬆脆氣清者為佳堅硬臭劣者不美
熊膽(二七二/)
　味苦性寒能退熱清心療時氣黃疸平肝明目去翳
　障殺蚘蟯牙蟲風痛及小兒熱疳熱痰驚癎瘈瘲疳
　䘌熱痢俱宜以竹瀝化兩豆粒許服之甚良亦治鼻
　瘡熱瘡痔漏腫痛以湯化塗之少加氷片尤效欲辨
　其真惟取一粟許置水面如線而下一道不散者是
　也且凡是諸膽皆能水面辟塵惟此尤速乃亦可辨
麝香(二七三/)
　味苦辛性溫能開諸竅通經絡透肌骨解酒毒吐風
　痰消積聚癥瘕散諸惡濁氣除心腹暴痛脹急殺鬼
　物邪氣魘寐藏腑蟲積蛇蟲毒蠱毒瘴毒沙虱毒及
　婦人難産尤善墮胎用熱水研服一粒治小兒驚癎
　客忤鎭心安神療鼻塞不聞香臭目疾可去翳膜除
　一切惡瘡痔漏腫痛膿水腐肉面䵟斑疹凡氣滯為
　病者俱宜用之若鼠咬蟲咬成瘡但以麝香封之則
　愈欲辨真假但置些須於火炭上有油滚出而成焦黑
　炭者肉類也此即香之本體若燃火而化白灰者水
　類也是即假攙
　　蟲魚部
龍骨(二七四/)
　味甘平性收澁其氣入肝腎故能安神志定魂魄鎭
　驚悸澁腸胃逐邪氣除夜夢鬼交吐血衂血遺精夢
　洩收虚汗止瀉痢縮小便禁腸風下血尿血虛滑脫
　肛女子崩淋帶濁失血漏胎小兒風熱驚癎亦療腸
　癰臟毒内疽陰蝕斂膿斂瘡生肌長肉澁可去脱即
　此屬也制須酒煮焙乾或用水飛過同黑豆蒸熟晒
　乾用之
海螵蛸(二七五/)　即烏賊魚骨
　味鹹性微溫足厥陰少陰肝腎藥也鹹走血故專治
　血病療婦人經枯血閉血崩血淋赤白帶濁血癥氣
　瘕吐血下血臍腹疼痛陰蝕瘡腫亦治痰瘧消癭氣
　及丈夫陰中腫痛益精固精令人有子小兒下痢膿
　血亦殺諸蟲俱可研末飲服尤治眼中熱淚磨翳去
　障並宜炒末和蜜㸃之為末可傅小兒疳瘡痘瘡臭
　爛膿濕下疳等瘡跌打出血湯火諸瘡燒灰存性酒
　服治婦人陰户嫁痛同雞子黃塗小兒重舌鵝口同
　蒲黃末傅舌腫出血如泉同槐花末吹鼻止衂血同
　麝香吹耳治停耳耳聾○烏賊魚善補益精氣尤治
　婦人血枯經閉
牡蠣(二七六/)
　味微鹹微澁氣平用此者用其澁能固歛鹹能耎堅
　專入少陰腎藏隨藥亦走諸經能解傷寒溫瘧寒熱
　徃來消瘀血化老痰去煩熱止驚癎心脾氣痛解喉
　痺欬嗽疝瘕積塊痢下赤白澁腸止便禁鬼交遺瀝
　止滑精帶下及婦人崩中帶漏小兒風痰虚汗同熟
　地固精氣禁遺尿同麻黃根斂陰汗同杜仲止盗汗
　同白术燥脾利濕同大黃善消癰腫同柴胡治脇下
　硬痛同天花茶消上焦癭瘤瘰癧結核
穿山甲(二七七/)
　味鹹平性微寒能通經絡達腠理除山嵐瘴氣瘧疾
　風痺强直疼痛療小兒五邪驚啼婦人鬼魅悲泣下
　乳汁消癰腫排膿血除瘡疥痔漏通竅殺蟲佐補藥
　行經善發痘瘡或炮焦投入煎劑或燒灰存性酒服
　方寸七亦可用傅惡瘡
青魚膽(二七八/)
　味苦性寒其色青故入肝膽二經能消赤目腫痛㸃
　暗目可吐喉痺痰涎塗熱瘡惡瘡亦消魚骨之鯁
白花蛇(二七九/)　即蘄蛇也
　味甘鹹性溫有毒諸蛇鼻俱向下惟此蛇鼻向上而
　龍頭虎口黑質白花脇有方勝文二十四個口有四
　長牙尾上有一拂指甲者是用宜去頭尾各三寸以
　防其毒春秋酒浸三宿夏一宿冬五宿火炙去盡皮
　骨取肉焙乾蜜封藏之久亦不壊諸蛇之性皆竄而
　此蛇尤速故善於治風能透骨髓走藏府徹肌膚無
　所不到療中風濕痺骨節疼痛手足拘攣不能行立
　暴風瘙痒破傷風大風癩癬及小兒驚風搐搦瘰癧
　楊梅風毒惡瘡俱為要藥凡服蛇酒藥者切忌見風
眞珠(二百八十/)
　味微甘微鹹能鎭心明目去翳磨障塗面可除䵟斑
　令人潤澤好顔色亦除小兒驚熱安魂魄為末可傅
　痘疔痘毒
龜板(二八一/)
　味微甘微鹹性微寒陰也能治痰瘧破癥堅袪濕痺
　傷寒勞役骨中寒熱消五痔陰蝕諸瘡下甲能補陰
　血清陰火續筋骨退勞熱療腰脚痠痛去瘀血止血
　痢漏下赤白利産難消癰毒燒灰可傅小兒頭瘡難
　燥婦人陰瘡臁瘡亦治脱肛
　龜板膏功用亦同龜板而性味濃厚尤屬純陰能退
　孤陽陰虚勞熱陰火上炎吐血衂血肺熱欬喘消渴
　煩擾熱汗驚悸譫妄狂躁之要藥然性稟陰寒善消
　陽氣凡陽虚假熱及脾胃命門虚寒等證皆切忌之
　毋混用也若誤用久之則必致敗脾妨食之患
殭蠶(二八二/)
　味辛鹹性溫有小毒辛能散鹹能降毒能攻毒輕浮
　而升陽中有陰故能散風痰去頭風消結核瘰癧辟
　痰瘧破癥堅消散風熱喉痺危證尤治小兒風痰急
　驚客忤發痘瘡攻痘毒止夜啼殺三蟲婦人乳汁不
　通崩中帶下為末可傅丹毒疔腫拔根極效滅頭面
　䵟斑及諸瘡瘢痕金瘡痔瘻小兒疳蝕牙齦潰爛重
　舌木舌及大人風蟲牙痛皮膚風疹瘙癢
蟾蜍(二八三/)　俗名癩蝦蟇
　眉間有兩囊遍身有顆磊其中俱有蟾酥行極遲緩
　不能跳躍亦不解鳴者是也此物受上氣之精上應
　月魄賦性靈異穴上食蟲能制蜈蚣入足陽明胃經
　消癖氣積聚破堅癥腫脹治五疳八痢及小兒勞痩
　疳熱殺疳蟲消癰腫鼠瘻陰疽惡瘡若治破傷風宜
　同花椒刴爛入酒煮熟飲之通身汗出即愈亦解猘
　犬毒燒灰油調傅有蟲諸惡頑瘡極效又治瘟毒發
　班危劇者去腸生擣一二枚絞汁飲之無不即瘥或
　燒灰湯送亦良
　蟾酥　味辛麻性熱有毒主治發背癰疽疔腫一切
　惡毒若治風蟲牙痛及齒縫出血以紙撚醮少許㸃
　齒縫中按之即止
水蛭(二八四/)
　味鹹苦性微寒有毒能逐惡血瘀血破血癥積聚通
　經閉和水道墮胎咂赤白遊疹癰疽腫毒及折傷跌
　撲瘀血不散制用之法當取田間嚙人腹中有血者
　佳須晒乾細剉以微火炒黃熟方可用或以冬收猪
　脂煎令焦黃用之亦可不爾入腹則活最能生子害
　人若受其害惟以田泥水或黃土水飲數升則必盡
　下盖此物得土氣即隨土而走也或以牛羊熱血一
　二升同猪脂飲之亦下也
鱉甲(二八五/)
　味鹹氣平此肝脾腎血分藥也能消癥瘕堅積療溫
　瘧除骨節間血虚勞熱婦人血癥惡血漏下五色經
　脉不通治産難能墮胎及産後寒熱陰脱小兒驚癎
　班痘煩喘亦消瘡腫腸癰撲損瘀血歛潰毒去陰蝕
　痔漏惡肉然須取活鱉大者去肉用醋煮乾炙燥用
　之若諸煮熟肋骨露出者不堪用
蜈蚣(二八六/)　一名卽蛆赤足者良
　味辛溫有毒能噉諸蛇殺諸蛇蟲魚鬼疰諸毒去三
　蟲攻瘰癧便毒痔瘻丹毒亦療小兒驚風臍風丹毒
　秃瘡然此蟲性毒故能攻毒不宜輕用若入藥餌須
　去頭足以火炙熟用之
蟬脫(二八七/)
　味微甘微鹹性微凉此物飲風吸露氣極清虚故能
　療風熱之證亦善脫化故可療痘瘡壅滯起發不快
　凡小兒驚癎壯熱煩渴天吊口噤驚哭夜啼及風熱
　目昏翳障疔腫瘡毒風疹癢痛破傷風之類俱宜以
　水煎服或為末以井花水調服一錢可治瘖啞之病
螌蝥(二八八/)
　味辛性熱有大毒能攻鼠瘻瘰癧瘡疽破血積疝瘕
　墮胎元解疔毒猘犬毒沙虱蠱毒輕粉毒亦傅惡瘡
　去死肌敗肉制用之法須去翅足同糯米炒熟然後
　可用或同麩炒或同醋煮皆可若中其毒惟黑豆緑
　豆汁靛汁黃連濃茶葱汁可以解之
蜂房(二八九/)
　味微甘微鹹有毒療蜂毒腫毒合亂髮蛇脫燒灰以
　酒服二方寸七治惡疽附骨疽疔腫諸毒亦治赤白
　痢遺尿失禁陰痿煎水可洗狐尿瘡乳癰蜂蝥惡瘡
　及熱病後毒氣衝目漱齒牙止風蟲牙痛炙研和猪
　脂塗瘰癧成瘻
五靈脂(二百九十/)
　味苦氣辛善走厥陰乃血中之氣藥也大能行血行
　氣逐瘀止痛凡男子女人有血中氣逆而腹脇刺痛
　或女人經水不通産後血滯男子疝氣腸風血痢冷
　氣惡氣心腹諸痛身體血痺脇肋筋骨疼痛其效甚
　㨗若女中血崩經水過多赤帶不止宜半炒半生酒
　調服之亦治小兒氣逆癲癎殺蟲毒解藥毒行氣極
　速但此物氣味俱厚辛羶難當善逐有餘之滯凡血
　氣不足者服之大損真氣亦善動吐所當避也制用
　之法當用酒飛去砂石晒乾入藥
全蝎(二九一/)
　味甘辛有毒蝎生東方色青屬木足厥陰肝經藥也
　故治中風諸風開風痰口眼喎斜半身不遂語言蹇
　澁痎瘧耳聾疝氣風瘡癮疹小兒風痰驚癎是亦治
　風之要藥
文蛤(二九二/)　即五棓子
　味酸澁性微凉能歛能降故能降肺火化痰涎生津
　液解酒毒治心腹疼痛夢洩遺精療腫毒喉痺止欬
　嗽消渴嘔血失血腸風臟毒滑洩久痢痔瘻下血不
　止解蠱毒蟲毒婦人崩淋帶濁子腸不收小兒夜啼
　脫肛俱可為散服之若煎湯用可洗赤眼濕爛皮膚
　風濕癬癩腸痔脫肛為末可傅金瘡折傷生肌歛毒
百藥煎(二九三/)　即五棓子釀造者
　味酸澁微甘功用與五棓子頗同但經釀造而成其
　氣稍浮其味稍甘而純故用以清痰解渴止嗽及收
　斂耗散諸病作丸噙化為尤佳及治下焦滑洩諸病
　亦更優也
蝸牛(二九四/)　負殻而行者
　味鹹性寒有小毒能清火解熱生研汁飲消喉痺止
　消渴鼻衂通耳聾治腫毒痔漏療小兒風熱驚癎加
　麝香擣罨臍間大利小便亦傅脫肛及治蜈蚣蠆毒
　俱宜研爛傅之
　無殻者名蜒蚰治熱瘡癰毒腫痛少入氷片研塗痔
　漏脫肛熱痛最良解蜈蚣毒尤㨗
蚯蚓(二九五/)
　味鹹性寒沉也陰也有毒能解熱毒利水道主傷寒
　癉瘧黃疽消渴二便不通殺蛇瘕三蟲伏尸鬼疰蠱
　毒射罔藥毒療癲狂喉痺風熱赤眼䁎耳鼻瘜瘰癧
　陰囊熱腫脫肛去泥鹽化為水治天行瘟疫大熱狂
　躁或小兒風熱癲狂急驚飲汁最良亦可塗丹毒漆
　瘡炒為末服可去蚘蟲亦可傅蛇傷腫痛蜘蛛傷毒
　入葱管化汁可治耳聾及蚰蜒入耳若中蚯蚓毒者
　惟以鹽湯浸洗或飲一杯皆可解之
　糞名六一泥可塗火瘡痄腮熱毒亦止消渴觧瘟疫
　煩熱狂躁利小水通五淋熱閉疼痛
桑螵蛸(二九六/)
　即螳螂育子房也深秋作房粘著桑枝之上房長寸
　許大如拇指其内重重有隔毎房有子如蛆卵子足
　也味甘微鹹性平能益氣益精助陽生子療男子虚
　損陰痿夢遺疝瘕遺尿治女人血閉腰痛通五淋利
　水道炮熟空心食之可止小便不禁
　　人部
童便(二九七/)
　味鹹氣寒沉也陰也鹹走血故善清諸血妄行止嘔
　血欬血衂血血悶熱狂退陰火定喘促降痰滯解煩
　熱利大小兩便療陽暑中暍聲瘖撲損瘀血暈絶難
　産胎衣不下及蛇犬諸蟲毒傷若假熱便溏胃虚作嘔
　者俱不可妄用
紫河車(二九八/)　一名混沌衣
　味甘鹹性溫能補男婦一切精血虚損尤治癲癎失
　志精神短少怔忡驚悸肌肉羸痩等證此舊說也但
　此物古人用少而始於陳氏本草自後丹溪復稱其
　功遂為時用予於初年亦惑於以人補人之說嘗制
　用之及用之再三則無所竒效且制用之法若生擣
　之則補不宜生若頓熟烘熟則亦猶肉餔之類耳又
　嘗見有以酒煮而食之者後必破腹泄瀉總亦因其
　性滑也近復有以純酒煮膏去柤收貯而日服其膏
　者較前諸法似為更善然其既離毛裏已絶生氣既
　無竒效又胡忍食之以殘厥子之先天東方朔曰銅
　山西崩洛鍾東應此母子自然之理不可不信故并
　述此以勸人少用可也
血餘(二九九/)
　味微苦性温氣盛升也陰中陽也在古藥性不過謂
　其治欬嗽消瘀血止五淋赤白痢疾療大小便不通
　及小兒驚癎治哽噎癰疽疔腫燒灰吹鼻可止衂血
　等證然究其性味之理則自陰而生自下而長血盛
　則髪盛最得陰陽之生氣以火炮制其色甚黑大能
　壮腎其氣甚雄大能補肺此其陰中有陽靜中有動
　在陰可以培形體壯筋骨托癰痘在陽可以益神志
　辟寒邪溫氣海是誠精氣中最要之藥較之河車鹿
　角膠陰凝重著之軰相去逺矣凡補藥中自人參熟
　地之外首當以此為亞
人中白(三百/)
　味鹹性微凉能降火清痰消瘀血止吐血衂血退勞
　熱清肺癰肺痿心膈煩熱燒研為末大治諸濕潰爛
　下疳惡瘡口齒疳蝕蟲􁥥腫痛湯火諸瘡及諸竅出
　血生肌長肉善解熱毒或生用為末亦可
　
　
　
　
　
　
　
　
　
　
　
　
　
　景岳全書卷四十九
欽定四庫全書
　景岳全書卷五十
　　　　　　　　　　　　明　張介賓　撰
　　新方八畧引
藥不執方合宜而用此方之不必有也方以立法法以
制宜此方之不可無也夫方之善者得其宜也得其宜
者可為法也方之不善者失其宜也失其宜者可為鑑
也苐法有善不善人有知不知必善於知方者斯可以
執方亦可以不執方能執方能不執方者非隨時之人
不能也此方之所不可廢者正欲以啓發其人耳余因
選古方之得宜者共若干首列為八陣已不為不多矣
苐以余觀之若猶有未盡因復制新方八陣此其中
有心得焉有經騐焉有補古之未備焉凢各方之下多
附加减等法及分兩之數俱有出入不一者正以見方
之不可執也八陣之中如攻方寒方之不多及者以古
法既多不必更為添足也大都方宜從簡而余復冗之
不尤鄙乎正意在冗中求簡耳此制方之意也然用方
之意則猶有說焉夫意貴圓通用嫌執滯則其要也若
但圓無主則雜亂生而無不可矣不知疑似間自有一
定不易之道此圓通中不可無執持也若執一不反則
偏抝生而動相左矣不知倐忽間毎多三因難測之變
此執持中不可無圓活也圓活宜從三思執持須有定
見既能執持又能圓活其能方能圓之人乎而人其為
誰哉
　　一補畧
一補方之制補其虚也凡氣虚者宜補其上人參黃茋
　之屬是也精虚者宜補其下熟地枸杞之屬是也陽
　虚者宜補而兼煖桂附乾薑之屬是也陰虚者宜補
　而兼清門冬芍藥生地之屬是也此固陰陽之治辨
　也其有氣因精而虚者自當補精以化氣精因氣而
　虚者自當補氣以生精又有陽失陰而離者不補陰
　何以收散亡之氣水失火而敗者不補火何以甦垂
　寂之陰此又陰陽相濟之妙用也故善補陽者必於
　陰中求陽則陽得陰助而生化無窮善補陰者必於
　陽中求陰則陰得陽升而泉源不竭余故曰以精氣
　分陰陽則陰陽不可離以寒熱分陰陽則陰陽不可
　混此又陰陽邪正之離合也故凡陽虚多寒者宜補
　以甘溫而清潤之品非所宜陰虚多熱者宜補以甘
　涼而辛燥之類不可用知宜知避則不惟用補而八
　方之制皆可得而貫通矣
　　二和畧
一和方之制和其不和者也凡病兼虚者補而和之兼
　滯者行而和之兼寒者溫而和之兼熱者涼而和之
　和之為義廣矣亦猶土兼四氣其於補瀉溫涼之用
　無所不及務在調平元氣不失中和之為貴也故凡
　陰虚於下而精血虧損者忌利小水如四苓通草湯
　之屬是也陰虚於上而肺熱乾欬者忌用辛燥如半
　夏蒼术細辛香附芎歸白术之屬是也陽虚於上忌
　消耗如陳皮砂仁木香檳榔之屬是也陽虚於下者
　忌沉寒如黃蘗知母梔子木通之屬是也大便溏泄
　者忌滑利如二冬牛膝蓯蓉當歸柴胡童便之屬是
　也表邪未解者忌收斂如五味棗仁地榆文蛤之屬
　是也氣滯者忌閉塞如黃茋白术薯蕷甘草之屬是
　也經滯者忌寒凝如門冬生地石斛芩連之屬是也
　凡邪火在上者不宜升火得升而愈熾矣沉寒在下
　者不宜降陰被降而愈亡矣諸動者不宜再動如火
　動者忌溫煖血動者忌辛香汗動者忌蘓散神動者
　忌耗傷凡性味之不靜者皆所當愼其於剛暴更甚
　者則又在不言可知也諸靜者不宜再靜如沉微細
　弱者脉之靜也神昏氣怯者陽之靜也肌體清寒者
　表之靜也口腹畏寒者裏之靜也凡性味之陰柔者
　皆所當愼其於沉寒更甚者又在不言可知也夫陽
　主動以動濟動火上添油也不焦爛乎陰主靜以靜
　益靜雪上加霜也不寂㓕乎凢前所論論其畧耳而
　書不盡言言不盡意能因類而廣之則存乎其人矣
　不知此義又何和劑之足云
　　三攻畧
一攻方之制攻其實也凡攻氣者攻其聚聚可散也攻
　血者攻其瘀瘀可通也攻積者攻其堅在藏者可破
　可培在經者可鍼可炙也攻痰者攻其急眞實者暫
　宜解標多虚者只宜求本也但諸病之實有微甚用
　攻之法分重輕大實者攻之未及可以再加微實者
　攻之太過毎因致害所當慎也凡病在陽者不可攻
　陰病在胸者不可攻臟若此者邪必乗虚内陷所謂
　引賊入宼也病在陰者勿攻其陽病在裏者勿攻其
　表若此者病必因誤而甚所謂自撤藩蔽也大都治
　宜用攻必其邪之甚者也其若實邪果甚自與攻藥
　相宜不必雜之補劑盖實不嫌攻若但畧加甘滯便
　相牽制虚不嫌補若但畧加消耗便覺相妨所以寒
　實者最不喜清熱實者最不喜煖然實而誤補不過
　増病病増者可解虚而誤攻必先脱元元脱者無治
　矣是皆攻法之要也其或虛中有實實中有虚此又
　當酌其權宜不在急宜攻急宜補者之例雖然凡用
　攻之法所以除兇剪暴也亦猶亂世之兵必不可無
　然惟必不得已乃可用之若或有疑寧加詳愼葢攻
　雖去邪無弗傷氣受益者四受損者六故攻之一法
　實自古仁人所深忌者正恐其成之難敗之易耳倘
　任意不思此其人可知矣
　　四散畧
一用散者散表證也觀仲景太陽證用麻黃湯陽明證
　用升麻葛根湯少陽證用小柴胡湯此散表之凖䋲
　也後世宗之而復不能用之在不得其意耳盖麻黃
　之氣峻利而勇凡太陽經陰邪在表者寒毒既深非
　此不達故制用此方非謂太陽經藥必湏麻黃也設
　以麻黃治陽明少陽之證亦寒無不散苐恐性力太
　過必反傷其氣豈謂某經某藥必不可移易亦不過
　分其輕重耳故如陽明之升麻乾葛未有不走太陽
　少陽者少陽之柴胡亦未有不入太陽陽明者但用
　散之法當知性力緩急及氣味寒溫之辨用得其宜
　諸經無不妙也如麻黃桂枝峻散者也防風荆芥紫
　蘓平散者也細辛白芷生薑溫散者也柴胡乾葛薄
　荷涼散者也羌活蒼术能走經去濕而散者也升麻
　川芎能舉陷上行而散者也苐邪淺者忌峻利之屬
　氣弱者忌雄悍之屬熱多者忌溫燥之屬寒多者忌
　清涼之屬凡熱渴煩躁者喜乾葛而嘔惡者忌之寒
　熱徃來者宜柴胡而泄瀉者忌之寒邪在上者宜升
　麻川芎而内熱炎升者忌之此性用之宜忌所當辨
　也至於相配之法則尤當知要凡以平兼清自成涼
　散以平兼煖亦可溫經宜大温者以熱濟熱宜大涼
　者以寒濟寒此其運用之權則毫釐進退自有伸縮
　之妙又何必膠柱刻舟以限無窮之病變哉此無他
　在不知仲景之意耳
　　五寒畧
一寒方之制為清火也為除熱也夫火有陰陽熱分上
　下據古方書咸謂黃連清心黄芩清肺石斛芍藥清
　脾龍胆清肝黄栢清腎今之用者多守此法是亦膠
　柱法也大凡寒涼之物皆能㵼火豈有涼此而不涼
　彼者但當分其輕清重濁性力微甚用得其宜則善
　矣夫輕清者宜以清上如黃芩石斛連翹天花之屬
　是也重濁者宜於清下如梔子黃栢龍膽滑石之屬
　也性力之厚者能清大熱如石膏黃連蘆薈苦參山
　豆根之屬也性力之緩者能清微熱如地骨皮𤣥參
　貝母石斛童便之屬也以攻而用者去實鬱之熱如
　大黃芒硝之屬也以利而用者去癃閉之熱如木通
　茵陳猪苓澤瀉之屬也以補而用者去陰虚枯燥之
　熱如生地二冬芍藥梨漿細甘草之屬也方書之分
　經用藥者意正在此但不能明言其意耳然火之甚
　者在上亦宜重濁火之微者在下亦可輕清夫宜凉
　之熱皆實熱也實熱在下自宜清利實熱在上不可
　升提盖火本屬陽宜從陰治從陰者宜降升則反從
　其陽矣經曰高者抑之義可知也外如東垣有升陽
　散火之法此以表邪生熱者設不得與伏火内炎者
　並論
　　六熱畧
一熱方之制為除寒也夫寒之為病有寒邪犯於肌表
　者有生冷傷於脾胃者有陰寒中於臟腑者此皆外
　來之寒去所從來則其治也是皆人所易知者至於
　本來之寒生於無形無響之間初無所感莫測其因
　人之病此者最多人之知此者最少果何謂哉觀丹
　溪曰氣有餘便是火余續之曰氣不足便是寒夫今
　人之氣有餘者能十中之幾其有或因禀受或因䘮
　敗以致陽氣不足者多見寒從中生而陽衰之病無
　所不致苐其由來者漸形見者微當其未覺也孰為
　之意及其既甚也始知治難矧庸醫多有不識毎以
　假熱為眞火因復斃於無形無響者又不知其幾許
　也故惟高明見道之士常以陽衰根本為憂此熱方
　之不可不預也凡用熱之法如乾薑能溫中亦能散
　表嘔惡無汗者宜之肉桂能行血善達四肢血滯多
　痛者宜之吳茱萸善煖下焦腹痛泄瀉者極妙肉豆
　䓻可溫脾腎飱泄滑利者最竒胡椒溫胃和中其類
　近於蓽撥丁香止嘔行氣其煖過於豆仁補骨脂性
　降而善閉故能納氣定喘止帶濁泄瀉製附子性行
　如酒故無處不到能救急回陽至若半夏南星細辛
　烏藥良薑香附木香茴香仙茅巴㦸之屬皆性溫之
　當辨者然用熱之法尚有其要以散兼溫者散寒邪
　也以行兼溫者行寒滯也以補兼溫者補虚寒也苐
　多汗者忌薑薑能散也失血者忌桂桂動血也氣短
　氣怯者忌故紙故紙降氣也大凡氣香者皆不利於
　氣虚證味辛者多不利於見血證所當慎也是用熱
　之概也至於附子之辨凡今之用者必待勢不可為
　不得已然後用之不知回陽之功當用於陽氣將去
　之際便當漸用以望挽回若用於既去之後死灰不
　可復然矣尚何益於事哉但附子性悍獨任為難必
　得大甘之品如人參熟地炙甘草之類皆足以制其
　剛而濟其勇以補倍之無徃不利矣此壺天中大將
　軍也可置之無用之地乎但知之眞而用之善斯足
　稱將將之手矣
　　七固畧
一固方之制固其泄也如久嗽為喘而氣泄於上者宜
　固其肺久遺成淋而精脱於下者宜固其腎小水不
　禁者宜固其膀胱大便不禁者宜固其腸臟汗泄不
　止者宜固其皮毛血泄不止者宜固其營衞凡因寒
　而泄者當固之以熱因熱而泄者當固之以寒總之
　在上者在表者皆宜固氣氣主在肺也在下者在裏
　者皆宜固精精主在腎也然虚者可固實者不可固
　久者可固暴者不可固當固不固則滄海亦將竭不
　當固而固則閉門延冦也二者俱當詳酌之
　　八因畧
一因方之制因其可因者也凡病有相同者皆可按證
　而用之是謂因方如癰毒之起腫可敷也蛇蟲之患
　􁅎可解也湯火傷其肌膚熱可散也跌打傷其筋骨
　斷可續也凡此之類皆因證而可藥者也然因中有
　不可因者又在乎證同而因不同耳盖人之虚實寒
　熱各有不齊表裏陰陽治當分類故有宜於此而不
　宜於彼者有同於表而不同於裏者所以病雖相類
　而但涉内傷者便當於血氣中酌其可否之因不可
　謂因方之類盡可因之而用也因之為用有因標者
　有因本者勿因此因字而誤認因方之義
　
　
　
　景岳全書卷五十
欽定四庫全書
　景岳全書卷五十一
　　　　　　　　　　　　明　張介賓　撰
　　補陣
大補元煎(一/)治男婦氣血大壞精神失守危劇等證此
　回天贊化救本培元第一要方○本方與後右歸飲
　出入互思
　　人參(補氣補陽以此為主少則/用一二錢多則用一二兩)山藥(炒二/錢)熟地(補/精)
　　(補陰以此為主少則用/二三錢多則用二三兩)杜仲(二/錢)當歸(二三錢若泄/瀉者去之)
　　山茱萸(一錢如畏酸/吞酸者去之)枸杞(二三/錢)炙甘草(一二/錢)
　水二鍾煎七分食遠温服○如元陽不足多寒者於
　本方加附子肉桂炮薑之類隨宜用之○如氣分偏
　虚者加黃茋白术如胃口多滯者不必用○如血滯
　者加川芎去山茱萸○如滑泄者加五味故紙之屬
左歸飲(二/)此壯水之劑也凡命門之陰衰陽勝者宜此
　方加减主之○此一陰煎四陰煎之主方也
　　熟地(二三錢或加/至二三兩)山藥(二/錢)枸杞(二/錢)炙甘草(一/錢)茯苓
　　(一錢/半)山茱萸(一二錢畏酸/者少用之)
　水二鍾煎七分食遠服○如肺熱而煩者加麥冬二
　錢血滯者加丹皮二錢○心熱而躁者加𤣥參二錢
　○脾熱易飢者加芍藥二錢○腎熱骨蒸多汗者加
　地骨皮二錢○血熱妄動者加生地二三錢○陰虚
　不寧者加女貞子二錢上實下虚者加牛膝二錢以
　導之○血虚而燥滯者加當歸二錢
右歸飲(三/)此益火之劑也凡命門之陽衰陰勝者宜此
　方加减主之○此方與大補元煎出入互用如治陰
　盛格陽真寒假熱等證宜加澤㵼二錢煎成用涼水
　浸冷服之尤妙
　　熟地(用如/前)山藥(炒二/錢)山茱萸(一/錢)枸杞(二/錢)甘草(炙一/二錢)
　　杜仲(薑製/二錢)肉桂(一二/錢)制附子(一二/三錢)
　水二鍾煎七分食遠温服○如氣虚血脱或厥或昏
　或汗或運或虚狂或短氣者必大加人參白术隨宜
　用之○如火衰不能生土為嘔噦吞酸者加炮乾薑
　二三錢○如陽衰中寒泄瀉腹痛加人參肉豆䓻隨
　宜用之○如小腹多痛者加吳茱萸五七分○如淋
　帶不止加破故紙一錢○如血少血滯腰膝軟痛者
　加當歸二三錢
左歸丸(四/)治眞陰腎水不足不能滋養營衞漸至衰弱
　或虛熱徃來自汗盜汗或神不守舍血不歸原或虚
　損傷陰或遺淋不禁或氣虚昏運或眼花耳聾或口
　燥舌乾或腰痠腿軟凡精髓内虧津液枯涸等證俱
　速宜壯水之主以培左腎之元陰而精血自充矣宜
　此方主之
　　大懐熟地(八/兩)山藥(炒四/兩)枸杞(四/兩)山茱萸肉(四/兩)川牛膝
　　(酒洗蒸熟三兩/精滑者不用)兎絲子(制四/兩)鹿膠(敲碎炒/珠四兩)龜膠(切/碎)
　　(炒珠四兩無/火者不必用)
　右先將熟地蒸爛杵膏加煉蜜丸桐子大每食前用
　滚湯或淡鹽湯送下百餘丸
　如真陰失守虚火炎上者宜用純陰至靜之劑於本
　方去枸杞鹿膠加女貞子三兩麥冬三兩○如火爍
　肺金乾枯多嗽者加百合三兩○如夜熱骨蒸加地
　骨皮三兩○如小水不利不清加茯苓三兩○如大
　便燥結去兎絲加肉蓯蓉三兩　如氣虚者加人參
　三四兩○如血虚微滯加當歸四兩○如腰膝痠痛
　加杜仲三兩鹽水炒用○如藏平無火而腎氣不充
　者加破故紙三兩去心蓮肉胡桃肉各四兩龜膠不
　必用○右凡五液皆主於腎故凡屬陰分之藥無不
　皆能走腎有謂必須導引者皆見之不明耳
右歸丸(五/)治元陽不足或先天禀衰或勞傷過度以致
　命門火衰不能生土而為脾胃虚寒飲食少進或嘔
　惡膨脹或畨胃噎膈或怯寒畏冷或臍腹多痛或大
　便不實瀉痢頻作或小水自遺虚淋寒疝或寒侵谿
　谷而肢節痺痛或寒在下焦而水邪浮腫總之真陽
　不足者必神疲氣怯或心跳不寧或四體不收或眼
　見邪祟或陽衰無子等證俱速宜益火之原以培右
　腎之元陽而神氣自强矣此方主之
　　大懐熟(八/兩)山藥(炒四/兩)山茱萸(微炒/三兩)枸杞(微炒/四兩)鹿角
　　膠(炒珠/四兩)兎絲子(製四/兩)杜仲(薑湯炒/四兩)當歸(三兩便/溏勿用)肉
　　桂(二兩漸可/加至四兩)製附子(自二兩漸可/加至五六兩)
　右丸法如前或丸如彈子大每嚼服二三丸以滚白
　湯送下其效尤速
　如陽衰氣虚必加人參以為之主或二三兩或五六
　兩隨人虚實以為增减盖人參之功隨陽藥則入陽
　分隨陰藥則入陰分欲補命門之陽非加人參不能
　㨗效○如陽虚精滑帶濁便溏加補骨脂酒炒三兩
　○如飱泄腎泄不止加北五味子三兩肉豆蔲二兩
　麫炒去油用○如飲食减少或不易化或嘔惡吞酸
　皆脾胃虚寒之證加乾薑三四兩炒黃用○如腹痛
　不止加吳茱萸二兩湯泡半日炒用○如腰膝酸痛
　加胡桃肉連皮四兩○如陰虚陽痿加巴㦸肉四兩
　肉蓯蓉三兩或加黃狗外腎一二付以酒煮爛搗入
　之
五福飲(六/)凡五臟氣血虧捐者此能兼治之足稱王道
　之最
　　人參(隨宜/心)熟地(隨宜/腎)當歸(二三/錢肝)白术(炒一錢/半肺)炙甘
　　草(一錢/脾)
　水二鍾煎七分食遠温服○或加生薑三五片○凡
　治氣血俱虚等證以此為主或宜温者加薑附宜散
　者加升麻柴葛左右逢源無不可也
七福飲(七/)治氣血俱虚而心脾為甚者
　即前方加棗仁二錢　遠志三五分製用
一陰煎(八/)此治水虧火勝之劑故曰一陰凡腎水真陰
　虚損而脉證多陽虚火發熱及陰虚動血等證或瘧
　疾傷寒屢散之後取汗既多脉虚氣弱而煩渴不止
　潮熱不退者此以汗多傷陰水虧而然也皆宜用此
　加减主之
　　生地(二/錢)熟地(三五/錢)芍藥(二/錢)麥冬(二/錢)甘草(一/錢)牛膝(一/錢)
　　(半/)丹參(二/錢)
　水二鍾煎七分食遠温服○如火盛躁煩者入真龜
　膠二三錢化服○如氣虚者間用人參一二錢○如
　心虚不眠多汗者加棗仁當歸各一二錢○如汗多
　煩躁者加五味子十粒○或加山藥山茱萸○如見
　微火者加女貞子一二錢○如虚火上浮或吐血或
　衂血不止者加澤瀉一二錢茜根二錢或加川續斷
　一二錢以澁之亦妙
加减一陰煎(九/)治證如前而火之甚者宜用此方
　　生地　芍藥　麥冬(各二/錢)熟地(三五/錢)炙甘草(五七/分)
　　知母　地骨皮(各一/錢)
　水二鍾煎服○如躁煩熱甚便結者加石膏二三錢
　○如小水熱澁者加梔子一二錢○如火浮於上者
　加澤㵼一二錢或黃芩一錢○如血燥血少者加當
　歸一二錢
二陰煎(十/)此治心經有熱水不制火之病故曰二陰凡
　驚狂失志多言多笑或瘍疹煩熱失血等證宜此主
　之
　　生地(二三/錢)麥冬(二三/錢)棗仁(二/錢)生甘草(一/錢)𤣥參(一錢/半)
　　黃連(或一/二錢)茯苓(一錢/半)木通(一錢/半)
　水二鍾加燈草二十根或竹葉亦可煎七分食遠服
　○如痰勝熱甚者加九製膽星一錢或天花粉一錢
　五分
三陰煎(十/一)此治肝脾虚損精血不足及營虚失血等病
　故曰三陰凡中風血不養筋及瘧疾汗多邪散而寒
　熱猶不能止是皆少陽厥陰陰虚少血之病微有火
　者宜一陰煎無火者宜此主之
　　當歸(二三/錢)熟地(三五/錢)炙甘草(一/錢)芍藥(酒炒/二錢)棗仁(二/錢)
　　人參(隨/宜)
　水二鍾煎七分食遠服○如嘔惡者加生薑三五片
　○汗多煩躁者加五味子十四粒○汗多氣虚者加
　黃茋一二錢○小腹隱痛加枸杞二三錢○如有脹
　悶加陳皮一錢○如腰膝筋骨無力加杜仲牛膝
四陰煎(十/二)此保肺清金之劑故曰四陰治陰虚勞損相
　火熾盛津枯煩渴欬嗽吐衂多熱等證
　　生地(二三/錢)麥冬(二/錢)白芍藥(二/錢)百合(二/錢)沙參(二/錢)生甘
　　草(一/錢)茯苓(一錢/半)
　水二鍾煎七分食遠服○如夜熱盜汗加地骨皮一
　二錢○如痰多氣盛加貝母二三錢阿膠一二錢天
　花粉亦可○如金水不能相滋而乾燥喘嗽者加熟
　地三五錢○如多汗不眠神魂不寧加棗仁二錢○
　如多汗兼渴加北五味十四粒○如熱甚者加黄栢
　一二錢鹽水炒用或𤣥參亦可但分上下用之○如
　血燥經遲枯澁不至者加牛膝二錢○如血熱吐衂
　加茜根二錢○如多火便燥或肺乾欬咯者加天門
　冬二錢或加童便亦可○如火載血上者去甘草加
　炒梔子
五陰煎(十/三)凡真隂虧損脾虚失血等證或見溏泄未甚
　者所重在脾故曰五陰忌用潤滑宜此主之
　　熟地(五七錢/或一兩)山藥(炒二/錢)扁豆(炒二/三錢)炙甘草(一二/錢)茯
　　苓(一錢/半)芍藥(炒黄/二錢)五味子(二十/粒)人參(隨宜/用)白术(炒/一)
　　(二/錢)
　水二鍾加蓮肉去心二十粒煎服
大營煎(十/四)治眞陰精血虧損及婦人經遲血少腰膝筋
　骨疼痛或氣血虚寒心腹疼痛等證
　　當歸(二三錢/或五錢)熟地(三五/七錢)枸杞(二/錢)炙甘草(一二/錢)杜仲
　　(二/錢)牛膝(一錢/半)肉桂(一二/錢)
　水二鍾煎七分食遠温服○如寒滯在經氣血不能
　流通筋骨疼痛之甚者必加製附子一二錢方效○
　如帶濁腹痛者加故紙一錢炒用○如氣虚者加人
　參白术○中氣虚寒嘔惡者加炒焦乾薑一二錢
小營煎(十/五)治血少陰虚此性味平和之方也
　　當歸(二/錢)熟地(二三/錢)芍藥(酒炒/二錢)山藥(炒二/錢)枸杞(二/錢)炙
　　甘草(一/錢)
　水二鍾煎七分食遠温服○如營虚於上而為驚恐
　怔忡不眠多汗者加棗仁茯神各二錢○如營虚兼
　寒者去芍藥加生薑○如氣滯有痛者加香附一二
　錢引而行之
補陰益氣煎(十/六)此補中益氣湯之變方也治勞倦傷陰
　精不化氣或陰虚内乏以致外感不解寒熱痎瘧陰
　虛便結不通等證凡屬陰氣不足而虚邪外侵者用
　此升散無不神效
　　人參(一二/三錢)當歸(二三/錢)山藥(酒炒二/三錢)熟地(三五錢或/一二兩)
　　陳皮(一/錢)炙甘草(一/錢)升麻(三五分火浮於上/者去此不必用)柴胡(一/二)
　　(錢如無外邪/者不必用)
　水二鍾加生薑三五七片煎八分食遠温服
舉元煎(十/七)治氣虚下陷血崩血脱亡陽垂危等證有不
　宜於歸熟等劑而但宜補氣者以此主之
　　人參　黄茋(炙各三/五錢)甘草(一二/錢)升麻(五七分/炒用)白术
　　(炒一/二錢)
　水一鍾半煎七八分温服○如兼陽氣虚寒者桂附
　乾薑隨宜佐用○如兼滑脱者加烏梅二個或文蛤
　七八分
兩儀膏(十/八)治精氣大虧諸藥不應或以克伐太過耗損
　真陰凡虗在陽分而氣不化精者宜參术膏若虚在
　陰分而精不化氣者莫妙於此其有未至大病而素
　覺陰虚者用以調元尤稱神妙
　　人參(半斤或/四兩)大熟地(一/斤)
　右二味用好甜水或長流水十五碗浸一宿以桑柴
　文武火煎取濃汁若味有未盡再用水數碗煎柤取
　汁并熬稍濃乃入磁礶重湯熬成膏入真白蜜四兩
　或半斤收之毎以白湯㸃服○若勞損欬嗽多痰加
　貝母四兩亦可
貞元飲(十/九)治氣短似喘呼吸促急提不能升嚥不能降
　氣道噎塞勢劇垂危者常人但知為氣急其病在上
　而不知元海無根虧損肝腎此子午不交氣脫證也
　尤為婦人血海常虧者最多此證宜急用此飲以濟
　之緩之敢云神劑凡診此證脉必微細無神若微而
　兼𦂳尤為可畏倘庸衆不知妄云痰逆氣滯用牛黄
　蘓合及青陳枳殻破氣等劑則速其危矣
　　熟地黄(七八錢甚/者一二兩)炙甘草(一二/三錢)當歸(二三/錢)
　水二鍾煎八分温服○如兼嘔惡或惡寒者加煨薑
　三五片○如氣虚脉微至極者急加人參隨宜○如
　肝腎陰虚手足厥冷加肉桂一錢
當歸地黄飲(二/十)治腎虚腰膝疼痛等證
　　當歸(二三/錢)熟地(三五/錢)山藥(二/錢)杜仲(二/錢)牛膝(一錢/半)山
　　茱萸(一/錢)炙甘草(八/分)
　水二鍾煎八分食遠服○如下部虚寒加肉桂一二
　錢甚者仍加附子○如多帶濁去牛膝加金櫻子二
　錢或加故紙一錢○如氣虚者加人參一二錢枸杞
　二三錢
濟川煎(二/一)凡病涉虛損而大便閉結不通則硝黄攻撃
　等劑必不可用若勢有不得不通者宜此主之此用
　通於補之劑也最妙最妙
　　當歸(三五/錢)牛膝(二/錢)肉蓯蓉(酒洗去鹹/二三錢)澤瀉(一錢/半)升
　　麻(五七分/或一錢)枳殻(一錢虚甚/者不必用)
　水一鍾半煎七八分食前服○如氣虚者但加人參
　無碍○如有火加黄芩○如腎虚加熟地
地黄醴(二/二)治男婦精血不足營衛不充等患宜製此常
　用
　　大懷熟(取味極甘者烘晒/乾以去水氣八兩)沉香(一錢或白檀/三分亦可)枸杞
　　(用極肥者亦烘晒/以去潤氣四兩)
　右約毎藥一斤可用高燒酒十斤浸之不必煮但浸
　十日之外即可用矣凡服此者不得過飲服完又加
　酒六七斤再浸半月仍可用
歸腎丸(二/三)治腎水真陰不足精衰血少腰痠脚軟形容
　憔悴遺泄陽衰等證○此左歸右歸二丸之㳄者也
　　熟地(八/兩)山藥(四/兩)山茱萸(肉四/兩)茯苓(四/兩)當歸(三/兩)枸杞
　　(四/兩)杜仲(鹽水炒/四兩)兎絲子(制四/兩)
　煉蜜同熟地膏為丸桐子大毎服百餘丸饑時或滚
　水或淡鹽湯送下
賛化血餘丹(二/四)此藥大補氣血故能烏鬚髪壯形體其
　於培元賛育之功有不可盡述者
　　血餘(八/兩)熟地(八兩/蒸搗)枸杞　當歸　鹿角膠(炒/珠)兎絲
　　子(制/)杜仲(鹽水/炒)巴戟(肉酒浸/剥炒乾)小茴香(畧/炒)白茯苓(乳/拌)
　　(蒸/熟)肉蓯蓉(酒洗去/鱗甲)胡桃肉(各四/兩)何首烏(小黑豆汁/拌蒸七次)
　　(如無黑豆或人乳牛/乳拌蒸俱妙四兩)人參(隨便用/無亦可)
　右煉蜜丸服毎食前用滚白湯送下二三錢許○精
　滑者加白术山藥各三兩○便溏者去蓯蓉加補骨
　脂酒炒四兩○陽虚者加附子肉桂
養元粉(二/五)大能實脾養胃氣
　　糯米(一升水浸一宿/瀝乾浸火炒熟)山藥(炒/)芡實(炒/)蓮肉(各三/兩)川
　　椒(去目及閉口者炒出/汗取紅末二三錢)
　右為末毎日饑時以滚水一碗入白糖三匙化開入
　藥末一二兩調服之或加四君山查肉各一二兩更
　妙
𤣥武豆(二/六)
　　羊腰子(五十/個)枸杞(二/斤)補骨脂(一/斤)大茴香(六/兩)小茴香
　　(六/兩)肉蓯蓉(十二兩大便/滑者去之)青鹽(八兩如無蓯蓉/此宜十二兩)大黑
　　豆(一斗圓淨/者淘洗淨)
　右用甜水二斗以砂鍋煮前藥七味至半乾去藥渣
　入黑豆匀火煮乾為度如有餘汁俱宜拌滲於内取
　出用新布攤晾晒乾磁瓶收貯日服之其效無窮如
　無砂鍋即鐵鍋亦可若陽虚者加製附子一二兩更
　妙
蟠桃果(二/七)治遺精虚弱補脾滋腎最佳
　　芡實(一斤/炒)蓮肉(去心/一斤)膠棗肉(一/斤)熟地(一/斤)胡桃肉(去/皮)
　　(二/斤)
　右以猪腰六個摻大茴香蒸極熟去筋膜同前藥末
　搗成餅毎日服二個空心食前用滚白湯或好酒一
　二鍾送下此方凡人參製附子俱可隨意加用
王母桃(二/八)培補脾腎功力最勝
　　白术(用冬术腿片味甘者佳苦者/勿用以米泔浸一宿切片炒)大懷熟地(蒸擣上/二味等)
　　(分/)何首烏(九/蒸)巴㦸(甘草湯/浸剥炒)枸杞子(上三味/减半)
　右為末煉蜜擣丸龍眼大毎用三四丸飢時嚼服滚
　湯送下○或加人參其功尤大
休瘧飲(二/九)此止瘧最妙之劑也若汗散既多元氣不復
　或以衰老或以弱質而瘧有不能止者俱宜用此此
　化暴善後之第一方也其有他證加减俱宜如法
　　人參　白术(炒/)當歸(各三/四錢)何首烏(制五/錢)炙甘草(八/分)
　水一鍾半煎七分食遠服渣再煎或用陰陽水各一
　鍾煎一鍾柤亦如之俱露一宿次早温服一鍾飯後
　食遠再服一鍾○如陽虚多寒宜温中散寒者加乾
　薑肉桂之類甚者或加製附子○如陰虚多熱煩渴
　喜冷宜滋陰清火者加麥冬生地芍藥甚者加知母
　或加黄芩○如腎陰不足水不制火虚煩虚餒腰痠
　脚軟或脾虚痞悶者加熟地枸杞山藥杜仲之類以
　滋脾腎之眞陰○如邪有未淨而留連難愈者於此
　方加柴胡麻黄細辛紫蘓之屬自無不可○如氣血
　多滯者或用酒水各一鍾煎服或服藥後飲酒數杯
　亦可
　　和陣
金水六君煎(一/)治肺腎虚寒水泛為痰或年邁陰虚血
　氣不足外受風寒欬嗽嘔惡多痰喘急等證神效
　　當歸(二/錢)熟地(三五/錢)陳皮(一錢/半)半夏(二/錢)茯苓(二/錢)炙甘
　　草(一/錢)
　水二鍾生薑三五七片煎七八分食遠温服○如大
　便不實而多濕者去當歸加山藥○如痰盛氣滯胸
　脇不快者加白芥子七八分○如陰寒盛而嗽不愈
　者加細辛五七分○如兼表邪寒熱者加柴胡一二
　錢
六安煎(二/)治風寒欬嗽及非風初感痰滯氣逆等證
　　陳皮(一錢/半)半夏(二三/錢)茯苓(二/錢)甘草(一/錢)杏仁(一錢去/皮尖研)
　　白芥子(五七分老年/氣弱者不用)
　水一鍾半加生薑三五七片煎七分食遠服○凡外
　感風邪欬嗽而寒氣盛者多不易散宜加北細辛七
　八分或一錢○若冬月嚴寒邪甚者加麻黄桂枝亦
　可○若風勝而邪不甚者加防風一錢或蘓葉亦可
　○若頭痛鼻塞者加川芎白芷蔓荆子皆可○若兼
　寒熱者加柴胡蘓葉○若風邪咳𠻳不止而兼肺胃
　之火者加黄芩一二錢甚者再加知母石膏所用生
　薑止宜一片○凡寒邪咳𠻳痰不利者加當歸二三
　錢老年者尤宜若氣血不足者當以金水六君煎與
　此叅用○凡非風初感痰勝而氣不順者加藿香一
　錢五分兼脹滿者加厚朴一錢暫開痰氣然後察其
　寒熱虛實而調補之若氣虚猝倒及氣平無痰者皆
　不可用此
和胃二陳煎(三/)治胃寒生痰惡心嘔吐胸膈滿悶噯氣
　　乾薑(炒一/二錢)砂仁(四五/分)陳皮　半夏　茯苓(各一/錢半)甘
　　草(炙七/分)
　水一鍾半煎七分不拘時温服
苓术二陳煎(四/)治痰飲水氣停畜心下嘔吐吞酸等證
　　猪苓(一錢/半)白术(一二/錢)澤瀉(一錢/半)陳皮(一/錢)半夏(二三/錢)
　　茯苓(一錢/半)炙甘草(八/分)乾薑(炒黄/二錢)
　水一鍾半煎服○如肝腎兼寒者加肉桂一二錢
和胃飲(五/)治寒濕傷脾霍亂吐瀉及痰飲水氣胃脘不
　清嘔惡脹滿腹痛等證○此即平胃散之變方也凡
　嘔吐等證多有胃氣虚者一聞蒼术之氣亦能動嘔
　故以乾薑代之
　　陳皮　厚朴(各一/錢半)乾薑(炮一/二錢)炙甘草(一/錢)
　水一鍾半煎七分温服○此方凡藿香木香丁香茯
　苓半夏扁豆砂仁澤瀉之類皆可隨宜增用之若胸
　腹有滯而兼時氣寒熱者加柴胡
排氣飲(六/)治氣逆食滯脹痛等證
　　陳皮(一錢/五分)木香(七分或/一錢)藿香(一錢/五分)香附(二/錢)枳殻(一/錢)
　　(五/分)澤瀉(二/錢)烏藥(二/錢)厚朴(一/錢)
　水一鍾半煎七分熱服○如食滯者加山查麥芽各
　二錢○如寒滯者加焦乾薑呉茱萸肉桂之屬○如
　氣逆之甚者加廣木香沉香青皮檳榔之屬○如嘔
　而兼痛者加半夏丁香廣陳皮如痛在小腹者加小
　茴香○如兼疝者加荔枝核煨焦研為末二三錢
大和中飲(七/)治飲食留滯積聚等證
　　陳皮(一二/錢)枳實(一/錢)砂仁(五/分)山查(二/錢)麥芽(二/錢)厚朴(一/錢)
　　(半/)澤瀉(一錢/半)
　水一鍾半煎七八分食遠温服○脹甚者加白芥子
　胃寒無火或惡心者加炮乾薑一二錢疼痛者加木
　香烏藥香附之類多痰者加半夏
小和中飲(八/)治胸膈悶脹或婦人胎氣滯滿等證
　　陳皮(一錢/五分)山查(二/錢)茯苓(一錢/半)厚朴(一錢/五分)甘草(五/分)扁
　　豆(炒二/錢)
　水一鍾半加生薑三五片煎服○如嘔者加半夏一
　二錢○如脹滿氣不順者加砂仁七八分○如火鬰
　於上者加焦梔子一二錢○如婦人氣逆血滯者加
　紫蘓梗香附之屬○如寒滯不行者加乾薑肉桂之
　屬
大分清飲(九/)方在寒陣五
小分清飲(十/)治小水不利濕滯腫脹不能受補等證此
　方主之
　　茯苓(二三/錢)澤㵼(二三/錢)薏仁(二/錢)猪苓(二三/錢)枳殻(一/錢)厚
　　朴(一/錢)
　水一鍾半煎七八分食前服○如陰虚水不能達者
　加生地牛膝各二錢○如黄疸者加茵陳二錢○如
　無内熱而寒滯不行者加肉桂一錢
解肝煎(十/一)治暴怒傷肝氣逆脹滿陰滯等證如兼肝火
　者宜用化肝煎
　　陳皮　半夏　厚朴　茯苓(各一/錢半)蘓葉　芍藥(各/一)
　　(錢/)砂仁(七/分)
　水一鍾半加生薑三五片煎服○如脇肋脹痛加白
　芥子一錢○如胸膈氣滯加枳殻香附藿香之屬
二术煎(十/二)治肝强脾弱氣泄濕泄等證
　　白术(炒二錢/或三錢)蒼术(米泔浸炒/一二錢)芍藥(炒黄/二錢)陳皮(炒一/錢五)
　　(分/)炙甘草(一/錢)茯苓(一二/錢)厚朴(薑湯炒/一錢)木香(六七/分)乾
　　薑(炒黄一/二錢)澤瀉(炒一/錢半)
　水一鍾半煎七分食遠服
廓清飲(十/三)治三焦壅滯胸膈脹滿氣道不清小水不利
　年力未衰通身腫脹或肚腹單脹氣實非水等證
　　枳殻(二/錢)厚朴(一錢/半)大腹皮(一二/錢)白芥子(五七分或/一二錢)
　　蘿蔔子(生搗一錢如中不甚/脹能食者不必用此)茯苓(連皮用/二三錢)
　　澤瀉(二三/錢)陳皮(一/錢)
　水一鍾半煎七分食遠温服○如内熱多火小水熱
　數者加梔子木通各一二錢○如身黄小水不利者
　加茵陳二錢○如小腹脹滿大便堅實不通者加生
　大黄三五錢○如肝滯脇痛者加青皮○如氣滯胸
　腹疼痛者加烏藥香附○如食滯者加山查麥芽
掃蟲煎(十/四)治諸蟲上攻胸腹作痛
　　青皮(一/錢)小茴香(炒一/錢)梹榔　烏藥(各一/錢半)細榧肉(三/錢)
　　(敲/碎)呉茱萸(一/錢)烏梅(二/個)甘草(八/分)硃砂　雄黄(各五分/俱為極)
　　(細/末)
　右將前八味用水一鍾半煎八分去柤隨入後二味
　再煎三四沸攪匀徐徐服之○如惡心作吐加炒乾
　薑一二錢○或先啖牛肉脯少許俟一茶頃頓服之
　更妙
十香丸(十/五)治氣滯寒滯諸痛
　　木香　沉香　澤瀉　烏藥　陳皮　丁香　小
　　茴香　香附(酒/炒)荔核(煨焦各/等分)皂角(微火燒/烟盡)
　為末酒糊丸彈子大者磨化服丸桐子大者湯引下
　○㿗疝之屬温酒下
芍藥枳术丸(十/六)治食積痞滿及小兒腹大脹滿時常疼
○痛脾胃不和等證　此方較之枳术丸其效如神
　　白术(二兩/麫炒)赤芍藥(二兩/酒炒)枳實(一兩/麫炒)陳皮(一/兩)
　荷葉湯煮黄老米粥為丸桐子大米飲或滚白湯任
　下百餘丸○如臟寒加乾薑炒黄者五錢或一二兩
　○如脾胃氣虛加人參一二兩
蒼术丸(十/七)治寒濕在脾泄瀉久不能愈者
　　雲苓(四/兩)白芍藥(炒黄/四兩)炙甘草(一/兩)川椒(去閉口者/炒出汗)小
　　茴香(炒各/一兩)厚朴(三兩薑/汁炒)眞茅山蒼术(八兩米泔浸/一宿切炒如)
　　(無即以好/白术代之)破故紙(酒浸二日晒/乾炒香四兩)
　右為末糯米糊為丸桐子大毎食遠清湯送下七八
　十丸
貝母丸(十/八)消痰熱潤肺止咳或肺癰肺痿乃治標之妙
　劑貝母一兩為末用沙糖或蜜和丸龍眼大或噙化
　或嚼服之○若欲劫止久𠻳毎貝母一兩宜加百藥
　煎蓬砂天竺黄各一錢佐之尤妙如無百藥煎即醋
　炒文蛤一錢亦可或粟殻亦可酌用○若治肺癰宜
　加白礬一錢同貝母丸服如前最妙
括痰丸(十/九)治一切停痰積飲吞酸嘔酸胸脇脹悶疼痛
　等證
　　半夏(製二/兩)白芥子(二/兩)乾薑(炒黄/一兩)猪苓(二/兩)炙甘草(五/錢)
　　陳皮(四兩切碎用鹽二錢入/水中拌浸一宿晒乾)
　右為末湯浸蒸餅為丸緑豆大毎服一錢許滚白湯
　送下○如胸脇疼痛者加台烏藥二兩
神香散(二/十)治胸脇胃脘逆氣難解疼痛嘔噦脹滿痰飲
　膈噎諸藥不效者惟此最妙
　　丁香　白荳䓻(或砂仁/亦可)
　二味等分為末清湯調下五七分甚者一錢日數服
　不拘○若寒氣作痛者薑湯送下
　　攻陣
吐法(一/)此方可代𤓰蒂三聖散之屬凡邪實上焦或痰
　或食或氣逆不通等證皆可以此吐之
　　用蘿蔔子搗碎以温湯和攪取淡湯徐徐飲之少
　　頃即當吐出即有吐不盡者亦必從下行矣○又
　　法以蘿蔔子為末温水調服一匙良久吐涎沫愈
　一法用鹽少許於熱鍋中炒紅色乃入以水煮至將
　滚未滚之際攪匀試其滋味稍淡乃可飲之毎用半
　碗漸次增飲自然發吐以去病為度而止○一法凡
　諸藥皆可取吐但隨證作湯劑探而吐之無不可也
赤金豆(二/)亦名八仙丹○治諸積不行凡血凝氣滯疼
　痛腫脹蟲積結聚癥堅宜此主之此丸去病㨗速較
　之硝黄稜莪之類過傷臟氣者大為勝之
　　巴霜(去皮膜畧去/油一錢半)生附子(切畧炒/燥二錢)皂角(炒微焦/二錢)輕
　　粉(一/錢)丁香　木香　天竺黄(各三/錢)硃砂(二錢/為衣)
　右為末醋浸蒸餅為丸蘿蔔子大硃砂為衣欲漸去
　者毎服五七丸欲驟行者毎服一二十丸用滚水或
　煎藥或薑醋茶蜜茴香史君煎湯為引送下若利多
　不止可飲冷水一二口即止葢此藥得熱則行得冷
　則止也○如治氣濕食滯鼔脹先用紅棗煮熟取肉
　一錢許隨用七八丸甚者一二十丸同棗肉研爛以
　熱燒酒加白糖少許送下○如治蟲痛亦用棗肉加
　服止用清湯送下
太平丸(三/)治胸腹疼痛脹滿及食積氣積血積氣疝血
　疝邪實秘滯痛劇等證○此方借此微巴豆以行羣
　藥之力去滯最妙如欲其峻須用巴豆二錢
　　陳皮　厚朴　木香　烏藥　白芥子　草豆䓻
　　三稜　蓬术(煨/)乾薑　牙皂(炒㫁/烟)澤瀉(各三/錢)
　　　以上十一味俱為細末
　　巴豆　用滚湯泡去皮心膜稱足一錢用水一碗
　　　微火煮至半碗將巴豆撈起用乳缽研極細仍
　　　將前湯攙入研匀然後量藥多寡入蒸餅浸爛
　　　搗丸前藥如緑豆大毎用三分或五分甚者一
　　　錢
　右隨證用湯引送下○凡傷食停滯即以本物湯下
　○婦人血氣痛紅花湯或當歸湯下○氣痛陳皮湯
　○疝氣茴香湯○寒氣生薑湯○欲瀉者用熱薑湯
　送下一錢○未利再服○利多不止用冷水一二口
　即止
敦阜丸(四/)治堅頑食積停滯腸胃痛劇不行等證
　　木香　山查　麥芽　皂角　丁香　烏藥
　　青皮　陳皮　澤瀉(各五/錢)巴霜(一/錢)
　右共為末用生蒜頭一兩研爛加熟水取汁浸蒸餅
　搗丸綠豆大毎服二三十丸隨便用湯引送下如未
　愈徐徐漸加用之
獵蟲丸(五/)治諸蟲積脹痛黄瘦等病
　　蕪荑　雷丸　桃仁　乾漆(炒烟/盡)雄黄(微/炒)　錫灰
　　皂角(燒烟/盡)梹榔　史君子(各等/分)輕粉(减/半)細榧肉(加/倍)
　湯浸蒸餅為丸緑豆大毎服五七分滚白湯下陸續
　服之　如蟲積堅固者加巴豆霜與輕粉同
百順丸(六/)治一切陽邪積滯凡氣積血積蟲積食積傷
　寒實熱秘結等證但各為湯引隨宜送下無徃不利
　　川大黄(錦紋者/一斤)牙皂角(炒微黄一/兩六錢)
　右為末用湯浸蒸餅搗丸綠豆大毎用五分或一錢
　或二三錢酌宜用引送下或用蜜為丸亦可
　　散陣
一柴胡飲(一/)　一為水數從寒散也○凡感四時不正之
　氣或為發熱或為寒熱或因勞因怒或婦人熱入血
　室或産後經後因冐風寒以致寒熱如瘧等証但外
　有邪而内兼火者須從涼散宜此主之
　　柴胡(二三/錢)黃芩(一錢/半)芍藥(二/錢)生地(一錢/半)陳皮(一錢/半)
　　甘草(八/分)
　水一鍾半煎七八分温服○如内熱甚者加連翹一
　二錢隨宜○如外邪甚者加防風一錢佐之○如邪
　結在胸而痞滿者去生地加枳實一二錢○如熱在
　陽明而兼渴者加天花粉或葛根一二錢熱甚者加
　知母石膏亦可
二柴胡飲(二/)二為火數從温散也○凡遇四時外感或
　其人元氣充實臟氣平素無火或時逢寒勝之令本
　無内熱等證者皆不宜妄用涼藥以致寒滯不散則
　為害非淺宜此主之
　　陳皮(一錢/半)半夏(二/錢)細辛(一二/錢)厚朴(一錢/半)生薑(三五/七片)
　　柴胡(一錢半或/二三錢)甘草(八/分)
　水一鍾半煎七八分温服○如邪盛者可加羌活白
　芷防風紫蘓之屬擇而用之○如頭痛不止者加川
　芎一二錢○如多濕者加蒼术○如陰寒氣勝必加
　麻黃一二錢或兼桂枝不必疑也
三柴胡飲(三/)三為木數從肝經血分也○凡人素禀陰
　分不足或肝經血少而偶感風寒者或感邪不深可
　兼補而散者或病後産後感冐有不得不從解散而
　血氣虛弱不能外達者宜此主之
　　柴胡(二三/錢)芍藥(一錢/半)炙甘草(一/錢)陳皮(一/錢)生薑(三五/片)
　　當歸(二錢溏泄者/易以熟地)
　水一鍾半煎七八分温服○如微寒欬嘔者加半夏
　一二錢
四柴胡飲(四/)四為金數從氣分也○凡人元氣不足或
　忍饑勞倦而外感風寒或六脉𦂳數微細正不勝邪
　等證必須培助元氣兼之解散庶可保全宜此主之
　若但知散邪不顧根本未有不元氣先敗者察之慎
　之
　　柴胡(一二/三錢)炙甘草(一/錢)生薑(三五/七片)當歸(二三錢瀉/者少用)人
　　參(二三錢或五七/錢酌而用之)
　水二鍾煎七八分温服○如胸膈滯悶者加陳皮一
　錢
五柴胡飲(五/)五為土數從脾胃也○脾土為五臟之本
　凡中氣不足而外邪有不散者非此不可此與四柴
　胡飲相表裏但四柴胡飲止調氣分此則兼培氣血
　以逐邪寒尤切於時用者也神效不可盡述凡傷寒
　瘧疾痘瘡皆所宜用
　　柴胡(一二/三錢)當歸(二三/錢)熟地(三五/錢)白术(二二/錢)芍藥(錢/半)
　　(炒/用)炙甘草(一/錢)陳皮(酌用或/不必用)
　水一鍾半煎七分食遠熱服　寒勝無火者减芍藥
　加生薑三五七片或炮乾薑一二錢或再加桂枝一
　二錢則更妙○脾滯者减白术○氣虚者加人參隨
　宜○腰痛者加杜仲○頭痛者加川芎○勞倦傷脾
　陽虛者加升麻一錢
正柴胡飲(六/)凡外感風寒發熱惡寒頭疼身痛痎瘧初
　起等證凡血氣平和宜從平散者此方主之
　　柴胡(一二/三錢)防風(一/錢)陳皮(一錢/半)芍藥(二/錢)甘草(一/錢)生薑
　　(三五/片)
　水一鍾半煎七八分熱服○如頭痛者加川芎一錢
　○如熱而兼渴者加葛根一二錢○如嘔惡者加半
　夏一錢五分○如濕勝者加蒼术一錢○如胸腹有
　微滯者加厚朴一錢○如寒氣勝而邪不易解者加
　麻黄一二三錢去浮沫服之或蘓葉亦可
麻桂飲(七/)治傷寒瘟疫陰暑瘧疾凡陰寒氣勝而邪有
　不能散者非此不可無論諸經四季凡有是證即宜
　是藥勿謂夏月不可用也不必厚蓋但取津津微汗
　透徹為度此實麻黃桂枝二湯之變方而其神效則
　大有超出二方者不可不為細察
　　官桂(一二/錢)當歸(三四/錢)炙甘草(一/錢)陳皮(隨宜用或/不用亦可)麻
　　黄(二三/錢)
　水一鍾半加生薑五七片或十片煎八分去浮沫不
　拘時服○若陰氣不足者加熟地黃三五錢○若三
　陽併病者加柴胡二三錢○若元氣大虚陰邪難解
　者當以大温中飲更迭為用
大温中飲(八/)凡患陽虚傷寒及一切四時勞倦寒疫陰
　暑之氣身雖熾熱時猶畏寒即在夏月亦欲衣被覆
　蓋或喜熱湯或兼嘔惡泄瀉但六脉無力肩背怯寒
　邪氣不能外達等證此元陽大虚正不勝邪之候若
　非峻補托散則寒邪日深必致不救温中自可㪚寒
　即此方也服後畏寒悉除覺有躁熱乃陽回作汗佳
　兆不可疑之畏之○此外凡以素秉薄弱之軰或感
　陰邪時疫發熱困倦雖未見如前陰證而熱邪未甚
　者但於初感時即速用此飲連進二三服無不隨藥
　隨愈眞神劑也○此方宜與理陰煎麻桂飲相參用
　　熟地(三五/七錢)冬白术(三五/錢)當歸(三五錢如泄㵼者不/宜用或以山藥代之)
　　人參(三五錢甚者一/兩或不用亦可)炙甘草(一/錢)柴胡(二三/四錢)麻黃(一/二)
　　(三/錢)肉桂(一二/錢)乾薑(炒熟一二錢或用煨/生薑三五七片亦可)
　水二鍾煎七分去浮沫温服或畧蓋取微汗○如氣
　虛加黃茋二三錢○如寒甚陽虚者加製附子一二
　錢○頭痛加川芎或白芷細辛○陽虚氣䧟加升麻
　○如肚腹泄瀉宜少减柴胡加防風細辛亦可○嘗
　見傷寒之治惟仲景能知温散如麻黃桂枝等湯是
　也亦知補氣而散如小柴胡之屬是也至若陽根於
　陰汗化於液從補血而散而雲騰致雨之妙則仲景
　猶所未及故予制此方乃邪從營解第一義也其功
　難悉所當深察
柴陳煎(九/)治傷風兼寒欬𠻳發熱痞滿多痰等證
　　柴胡(二三/錢)陳皮(一錢/半)半夏(二/錢)茯苓(二/錢)甘草(一/錢)生薑
　　(三五/七片)
　水一鍾半煎七分食遠温服○如寒勝者加細辛七
　八分○如風勝氣滯者加蘓葉一錢五分○如冬月
　寒甚者加麻黄一錢五分○氣逆多𠻳者加杏仁一
　錢○痞滿氣滯者加白芥子五七分
柴苓煎(十/)治傷寒表邪未解外内俱熱瀉痢煩渴喜冷
　氣壯脉滑數者宜此主之及瘧痢並行内熱去血兼
　表邪發黄等證
　　柴胡(二三/錢)黄芩　梔子　澤瀉　木通(各二/錢)枳殻
　　(一錢/五分)
　水二鍾煎八分温服○如瘧痢並行鮮血純血者加
　芍藥二錢甘草一錢○如濕勝氣陷者加防風一錢
柴苓飲(十/一)治風濕發黄發熱身痛脉𦂳表裏俱病小水
　不利中寒泄瀉等證
　　柴胡(二三/錢)猪苓　茯苓　澤瀉(各二/錢)白术(二三/錢)肉
　　桂(一二/三錢)
　水一鍾半煎服○如寒邪勝者加生薑三五片○如
　汁出熱不退者加芍藥一二錢
柴胡白虎煎(十/二)治陽明温熱表邪不解等證
　　柴胡(二/錢)石膏(三/錢)黄芩(二/錢)麥冬(二/錢)細甘草(七/分)
　水一鍾半加竹葉二十片煎服
歸葛飲(十/三)治陽明温暑時證大熱大渴津液枯涸陰虚
　不能作汗等證
　　當歸(三五/錢)乾葛(二三/錢)
　水二鍾煎一鍾以冷水浸涼徐徐服之得汗即解
柴葛煎(十/四)方在因陣十八
　治瘟毒表裏俱熱
秘傳走馬通聖散(十/五)治傷寒陰邪初感等證○此方宜
　用於倉卒之時其有質强而寒甚者俱可用
　　麻黄　炙甘草(各一/兩)雄黃(二/錢)
　右為細末毎服一錢熱酒下即汗○或加川芎(二/錢)
秘傳白犀丹(十/六)發散外感瘟疫癰毒等證
　　白犀角　麻黄(去/節)山茨菇　𤣥明粉　血竭　甘
　　草(各一/錢)雄黃(八/分)
　右共為末用老薑汁拌丸如棗核大外以紅棗去核
　將藥塡入棗内用薄紙裹十五層入砂鍋内炒令烟
　盡為度取出去棗肉毎藥一錢入氷片一分麝香半
　分研極細磁礶収貯用時以角簮蘸麻油粘藥㸃眼
　大角輕者只㸃眼角重者仍用些須吹鼻男先左女
　先右吹㸃皆同如病甚者先吹鼻後㸃眼㸃後踡脚
　坐起用被齊項煖蓋半炷香時自當汗出邪解如汗
　不得出或汗不下達至腰者不治
　又一製法将前藥用薑汁拌作二丸以烏金紙兩層
　包定外搗紅棗肉如泥包藥外約半指厚晒乾入砂
　鍋内再覆以砂盆用鹽泥固縫但留一小孔以候烟
　色乃上下加炭火先文後武待五色烟盡取出去棗
　肉毎煆過藥一錢止加氷片二分不用麝香○忌生
　冷麵食魚腥七情
　右藥凡傷寒瘟疫及小兒痘毒壅閉癰毒吼喘及陰
　毒冷氣攻心或婦人吹乳或眼目腫痛鼻壅閉塞並
　皆治之
歸柴飲(十/七)治營虚不能作汗及眞陰不足外感寒邪難
　解者此神方也○如大便多溏者以冬术代當歸亦
　佳
　　當歸(一/兩)柴胡(五/錢)炙甘草(八/分)
　水一鍾半煎服○或加生薑三五片○或加陳皮一
　錢○或加人參
　　寒陣
保陰煎(一/)治男婦帶濁遺淋色赤帶血脉滑多熱便血
　不止及血崩血淋或經期太早凡一切陰虚内熱動
　血等證
　　生地　熟地　芍藥(各二/錢)山藥　川續斷　黄芩
　　黄栢(各一/錢半)生甘草(一/錢)
　水二鍾煎七分食遠温服○如小水多熱或兼怒火
　動血者加焦梔子一二錢○如夜熱身熱加地骨皮
　一錢五分○如肺熱多汗者加麥冬棗仁○如血熱
　甚者加黃連一錢五分○如血虚血滯筋骨腫痛者
　加當歸二三錢○如氣滯而痛去熟地加陳皮青皮
　丹皮香附之屬○如血脱血滑及便血久不止者加
　地榆一二錢或烏梅一二個或百藥煎一二錢文蛤
　亦可○如少年或血氣正盛者不必用熟地山藥○
　如肢節筋骨疼痛或腫者加秦芄丹皮各一二錢
加减一陰煎(二/)方在補陣九
　治水虧火勝之甚者
抽薪飲(三/)治諸凡火熾盛而不宜補者
　　黄芩　石斛　木通　梔子(炒/)黄栢(各一/二錢)枳殻(錢/半)
　　澤㵼(錢/半)細甘草(三/分)
　水一鍾半煎七分食遠温服内熱甚者冷服更佳○
　如熱在經絡肌膚者加連翹天花粉以觧之○熱在
　血分大小腸者加槐蕊黄連以清之○熱在陽明頭
　靣或躁煩便實者加生石膏以降之○熱在下焦小
　水痛澁者加草龍膽車前以利之○熱在陰分津液
　不足者加門冬生地芍藥之類以滋之○熱在腸胃
　實結者加大黄芒硝以通之
徙薪飲(四/)治三焦凡火一切内熱漸覺而未甚者先宜
　清以此劑其甚者宜抽薪飲
　　陳皮(八/分)黄芩(二/錢)麥冬　芍藥　黄栢　茯苓　牡
　　丹皮(各一/錢半)
　水一鍾半煎七分食遠温服○如多鬰氣逆傷肝脇
　肋疼痛或至動血者加青皮梔子
大分清飲(五/)治積熱閉結小水不利或致腰腹下部極
　痛或濕熱下利黄疽溺血邪熱畜血腹痛淋閉等證
　　茯苓　澤瀉　木通(各二/錢)猪苓　梔子(或倍/之)枳殻
　　車前子(各一/錢)
　水一鍾半煎八分食遠温服○如内熱甚者加黄芩
　黄栢草龍膽之屬○如大便堅鞕脹滿者加大黃二
　三錢○如黃疽小水不利熱甚者加茵陳二錢○如
　邪熱畜血腹痛者加紅花青皮各一錢五分
清流飲(六/)治陰虚挾熱瀉痢或發熱或喜冷或下純紅
　鮮血或小水痛赤等證
　　生地　芍藥　茯苓　澤瀉(各二/錢)當歸(一二/錢)甘草
　　(一/錢)黄芩　黄連(各錢/半)枳殻(一/錢)
　水一鍾半煎服○如熱甚者加黄栢○小水熱痛者
　加梔子
化陰煎(七/)治水虧陰涸陽火有餘小便癃閉淋濁疼痛
　等證
　　生地黃　熟地黃　牛膝　猪苓　澤瀉　生黄
　　栢　生知母(各二/錢)綠豆(二/錢)龍膽草(錢/半)車前子(一/錢)
　水二鍾加食鹽少許用文武火煎八分食前温服或
　冷服○若水虧居多而陰氣大有不足者可逓加熟
　地黄即用至一二兩亦可
茵陳飲(八/)治挾熱泄瀉熱痢口渴喜冷小水不利黄疽
　濕熱閉澁等證
　　茵陳　焦梔子　澤瀉　青皮(各三/錢)甘草(一/錢)甘菊
　　花(二/錢)
　用水三四鍾煎兩鍾不時陸續飲之治熱瀉者一服
　可愈
清膈煎(九/)治痰因火動氣壅喘滿内熱煩渴等證
　　陳皮(錢/半)貝母(二三錢/微敲破)膽星(一二/錢)海石(二/錢)白芥子(五/七)
　　(分/)木通(二/錢)
　水一鍾半煎七分温服○如火盛痰不降者加童便
　一小鍾○如渴甚者加天花粉一錢○如熱及下焦
　小水不利者加梔子一錢半○如熱在上焦頭面紅
　赤煩渴喜冷者加生石膏二三錢○如痰火上壅而
　小水不利者加澤㵼一二錢○如痰火閉結大便不
　通而兼脹滿者加大黃數錢或朴硝一二錢酌宜用
　之
化肝煎(十/)治怒氣傷肝因而氣逆動火致為煩熱脇痛
　脹滿動血等證
　　青皮　陳皮(各二/錢)芍藥(二/錢)丹皮　梔子(炒/)澤瀉(各/錢)
　　(半如血見下部/者以甘草代之)土貝母(二三/錢)
　水一鍾半煎七八分食遠温服○如大便下血者加
　地榆小便下血者加木通各一錢五分○如兼寒熱
　加柴胡一錢○如火盛加黃芩一二錢○如脇腹脹
　痛加白芥子一錢○脹滯多者勿用芍藥
安胃飲(十/一)治胃火上衝呃逆不止
　　陳皮　山查　麥牙　木通　澤瀉　黄芩　石
　　斛
　水一鍾半煎七分食遠服○如胃火熱甚脉滑實者
　加石膏
玉女煎(十/二)治水虧火盛六脉浮洪滑大少陰不足陽明
　有餘煩熱乾渴頭痛牙疼失血等證如神若大
　便溏泄者乃非所宜
　　生石膏(三五/錢)熟地(三五錢/或一兩)麥冬(二/錢)知母　牛膝(各/錢)
　　(半/)
　水一鍾半煎七分温服或冷服○如火之盛極者加梔
　子地骨皮之屬亦可○如多汗多渴者加北五味十四
　粒○如小水不利或火不能降者加澤瀉一錢五分
　或茯苓亦可○如金水俱虧因精損氣者加人參二
　三錢尤妙
太清飲(十/三)治胃火煩熱狂斑嘔吐等證可與白虎湯出
　入酌用
　　知母　石斛　木通(各一/錢半)石膏(生用五/七錢)
　水一鍾半煎七分温服或冷服○或加麥門冬
綠豆飲(十/四)凡熱毒勞熱諸火熱極不能退者用此最妙
　用綠豆不拘多寡寛湯煮糜爛入鹽少許或蜜亦可
　待氷冷或厚或稀或湯任意飲食之日或三四次不
　拘此物性非苦寒不傷脾氣且善於解毒除煩退熱
　止渴大利小水乃淺易中之最佳最㨗者也若火盛
　口甘不宜厚味但畧煮半熟清湯冷飲之尤善除煩
　清火
玉泉散(十/五)亦名一六甘露㪚○治陽明内熱煩渴頭痛
　二便閉結温疫斑黃及熱痰喘嗽等證○此益元㪚
　之變方也其功倍之
　　石膏(六兩/生用)粉甘草(一/兩)
　右為極細末毎服一二三錢新汲水或熱湯或人參
　湯調下○此方加硃砂三錢亦妙
雪梨漿(十/六)解煩熱退陰火此生津止渴之妙劑也
　用清香甘美大梨削去皮别用大碗盛清冷甘泉將
　梨薄切浸於水中少頃水必甘美但頻飲其水勿食
　其柤退陰火極速也
滋陰八味丸(十/七)治陰虚火盛下焦濕熱等證○此方變
　丸為湯即名滋陰八味煎
　　山藥(四/兩)丹皮(三/兩)白茯苓(三/兩)山茱萸(肉四/兩)澤瀉(三/兩)黄
　　栢(鹽水炒/三兩)熟地黄(八兩/蒸搗)知母(鹽水炒/三兩)
　右加煉蜜搗丸梧桐子大或空心或午前用滚白湯
　或淡鹽湯送下百餘丸
約陰丸(十/八)治婦人血海有熱經脉先期或過多者或兼
　腎火而帶濁不止及男婦大腸血熱便紅等證
　　當歸　白术(炒/)芍藥(酒/炒)生地　茯苓　地榆　黄
　　芩　白石脂(醋煆/焠)北五味　丹參　川續斷(各等/分)
　右為末煉蜜丸服○火甚者倍用黄芩○兼肝腎之
　火甚者仍加知母黄栢各等分○大腸血熱便紅者
　加黃連防風各等分
服蠻煎(十/九)此方性味極輕極清善入心肝二臟行滯氣
　開鬰結通神明養正除邪大有竒效
　　生地　麥門冬　芍藥　石菖蒲　石斛　川丹
　　皮(極香/者)茯神(各二/錢)陳皮(一/錢)木通　知母(各一/錢半)
　水一鍾半煎七分食遠服○如痰勝多鬰者加貝母
　二錢○痰盛兼火者加膽星一錢五分○陽明火盛
　内熱狂呌者加石膏二三錢○便結脹滿多熱者𤣥
　明粉二三錢調服或暫加大黄亦可○氣虚神困者
　加人參隨宜
約營煎(二/十)治血熱便血無論脾胃小腸大腸膀胱等證
　皆宜用此
　　生地　芍藥　甘草　續斷　地榆　黄芩　槐
　　花　荆芥穂(炒/焦)烏梅(二/個)
　水一鍾半煎七分食前服○如下焦火盛者可加梔
　子黄連龍膽草之屬○如氣虚者可加人參白术○
　如氣陷者加升麻防風
　　熱陣
四味回陽飲(一/)治元陽虚脱危在頃刻者
　　人參(一二/兩)製附子(二三/錢)炙甘草(一二/錢)炮乾薑(二三/錢)
　水二鍾武火煎七八分温服徐徐飲之
六味回陽飲(二/)治陰陽將脱等證
　　人參(一二兩/或數錢)製附子(二三/錢)炮乾薑(二三/錢)炙甘草(一/錢)
　　熟地(五錢或/一兩)當歸身(三錢如泄瀉者或血動者/以冬术易之多多益善)
　水二鍾武火煎七八分温服○如肉振汗多者加炙
　黃茋四五錢或一兩或冬白术三五錢○如泄瀉者
　加烏梅二枚或北五味二十粒亦可○如虚陽上浮
　者加茯苓二錢○如肝經鬰滯者加肉桂二三錢
理陰煎(三/)此理中湯之變方也○凡脾腎中虚等證宜
　剛燥者當用理中六君之類宜温潤者當用理陰大
　營之類欲知調補當先察此○此方通治眞陰虚弱
　脹滿嘔噦痰飲惡心吐瀉腹痛婦人經遲血滯等證
　○又凡真陰不足或素多勞倦之軰因而忽感寒邪
　不能解散或發熱或頭身疼痛或靣赤舌焦或雖渴
　而不喜冷飲或背心肢體畏寒但脉見無力者悉是
　假熱之證若用寒涼攻之必死宜速用此湯照後加
　减以温補陰分托散表邪連進數服使陰氣漸充則
　汗從陰達而寒邪不攻自散此最切於時用者也神
　效不可盡述
　　熟地(三五七錢/或一二兩)當歸(二三錢或/五七錢)炙甘草(一二/錢)乾薑
　　(炒黄色一/二三錢)或加肉桂(一二/錢)
　水二鍾煎七八分熱服○此方加附子即名附子理
　陰煎再加人參即名六味回陽飲治命門火衰陰中
　無陽等證○若風寒外感邪未入深但見發熱身痛
　脉數不洪凡内無火證素禀不足者但用此湯加柴
　胡一錢半或二錢連進一二服其效如神若寒凝陰
　盛而邪有難解者必加麻黄一二錢放心用之或不
　用柴胡亦可恐其清利也此寒邪初感温㪚第一方
　惟仲景獨知此義苐仲景之温散首用麻黄桂枝二
　湯余之温散即以理陰煎及大温中飲為増减此雖
　一從陽分一從陰分其跡若異然一逐於外一托於
　内而用温則一也學者當因所宜酌而用之○若陰
　勝之時外感寒邪脉細惡寒或背畏寒者乃太陽少
　陰證也加細辛一二錢甚者再加附子一二錢眞神
　劑也或并加柴胡以助之亦可○若陰虚火盛其有
　内熱不宜用温而氣血俱虛邪不能解者宜去薑桂
　單以三味加减與之或止加人參亦可○若治脾腎
　兩虛水泛為痰或嘔或脹者於前方加茯苓一錢半
　或加白芥子五分以行之○若泄瀉不止及腎泄者
　少用當歸或并去之加山藥扁豆吳茱萸破故肉豆
　䓻附子之屬○若腰腹有痛加杜仲枸杞○若腹有
　脹滯疼痛加陳皮木香砂仁之屬
養中煎(四/)治中氣虛寒為嘔為泄者
　　人參(一二/三錢)山藥(炒二/錢)白扁豆(炒二/三錢)炙甘草(一/錢)茯苓
　　(二/錢)乾薑(炒黄一/二錢)
　水二鍾煎七分食遠温服○如噯腐氣滯者加陳皮
　一錢或砂仁四分○如胃中空虚覺餒者加熟地三
　五錢
温胃飲(五/)治中寒嘔吐吞酸泄瀉不思飲食及婦人臟
　寒嘔惡胎氣不安等證
　　人參(一二三錢/或一兩)白术(炒一二錢/或一兩)扁豆(二錢/炒)陳皮(一/錢)
　　(或不/用)乾薑(炒焦一/二三錢)炙甘草(一/錢)當歸(一二錢滑/泄者勿用)
　水二鍾煎七分食遠温服○如下寒帶濁者加破故
　紙一錢○如氣滯或兼胸腹痛者加藿香丁香木香
　白豆䓻砂仁白芥子之屬○如兼外邪及肝腎之病
　者加桂枝肉桂甚者加柴胡○如脾氣陷而身熱者
　加升麻五七分○如水泛為痰而胸腹痞滿者加茯
　苓一二錢○如脾胃虚極大嘔大吐不能止者倍用
　參术仍加胡椒二三分許煎熟徐徐服之
五君子煎(六/)治脾胃虚寒嘔吐泄瀉而兼濕者
　　人參(二三/錢)白术　茯苓(各二/錢)炙甘草(一/錢)乾薑(炒黄/一二)
　　(錢/)
　水一鍾半煎服
六味異功煎(七/)治證同前而兼微滯者
　即前方加陳皮一錢○此即五味異功散加乾薑也
參薑飲(八/)治脾肺胃氣虚寒嘔吐欬𠻳氣短小兒吐乳
　等證
　　人參(三五錢/或倍之)炙甘草(三五/分)乾薑(炮五分或一二錢/或用煨生薑三五)
　　(片/)
　水一鍾半煎七八分徐徐服之○此方或陳皮或蓽
　撥或茯苓皆可酌而佐之
胃關煎(九/)治脾腎虚寒作瀉或甚至久瀉腹痛不止冷
　痢等證
　　熟地(三五錢/或一兩)山藥(炒二/錢)白扁豆(炒二/錢)炙甘草(一二/錢)
　　焦乾薑(一二/三錢)呉茱萸(製五/七分)白术(炒一二/三錢)
　水二鍾煎七分食遠温服○瀉甚者加肉豆䓻一二
　錢麫炒用或破故紙亦可○氣虚勢甚者加人參隨
　宜用○陽虚下脱不固者加製附子一二三錢○腹
　痛甚者加木香七八分或加厚朴八分○滯痛不通
　者加當歸二三錢○滑脱不禁者加烏梅二個或北
　五味子二十粒○若肝邪侮脾者加肉桂一二錢
佐關煎(十/)治生冷傷脾瀉痢未久腎氣未損者宜用此
　湯以去寒濕安脾胃此胃關煎之佐者也
　　厚朴(炒一/錢)陳皮(炒一/錢)山藥(炒二/錢)扁豆(炒二/錢)炙甘草
　　(七/分)猪苓(二/錢)澤瀉(二/錢)乾薑(炒一/二錢)肉桂(一二/錢)
　水一鍾半煎服○如腹痛甚者加木香三五分或吳
　茱萸亦可○如瀉甚不止者或破故紙或肉豆䓻皆
　可加用
抑扶煎(十/一)治氣冷陰寒或暴傷生冷致成瀉痢凡初起
　血氣未衰脾腎未敗或脹痛或嘔惡皆宜先用此湯
　此胃關煎表裏藥也宜察虚實用之其有寒濕傷臟
　霍亂邪實者最冝用此
　　厚朴　陳皮　烏藥(各一錢/五分)猪苓(二/錢)澤瀉(二/錢)炙甘
　　草(一/錢)乾薑(炮一/二錢)呉茱萸(製五/七分)
　水一鍾半煎七分食遠温服○如氣滯痛甚者加木
　香五七分或砂仁亦可○如血虚多痛者加當歸二
　錢○如寒濕勝者加蒼术一錢半
四維散(十/二)治脾腎虚寒滑脱之甚或泄痢不能止或氣
　虚下陷二陰血脱不能禁者無出此方之右
　　人參(二/兩)製附子(二/錢)乾薑(炒黄/二錢)炙甘草(一二/錢)烏梅肉
　　(五分或一錢酌其味之微甚隨病人之/意而用之或不用此即四味回陽飲也)
　右為末和匀用水拌濕蒸一飯頃取起烘乾再為末
　毎服一二錢温湯調下
鎭陰煎(十/三)治陰虛於下格陽於上則眞陽失守血隨而
　溢以致大吐大衂六脉細脱手足厥冷危在頃刻而
　血不能止者速宜用此使孤陽有歸則血自安也如
　治格陽喉痺上熱者當以此湯冷服
　　熟地(一二/兩)牛膝(二/錢)炙甘草(一/錢)澤瀉(一錢/半)肉桂(一二/錢)
　　製附子(五七分或/一二三錢)
　水二鍾速煎服○如兼嘔惡者加乾薑炒黄一二錢
　○如氣脱倦言而脉弱極者宜速速多加人參隨冝
　用之
歸氣飲(十/四)治氣逆不順呃逆嘔吐或寒中脾腎等證
　　熟地(三五/錢)茯苓(二/錢)扁豆(二/錢)乾薑(炮/)丁香　陳皮(各/一)
　　(錢/)藿香(一錢/五分)炙甘草(八/分)
　水一鍾半煎七分食遠温服○中氣寒甚者加製附
　子○肝腎寒者加吳茱萸肉桂或加當歸
煖肝煎(十/五)治肝腎陰寒小腹疼痛疝氣等證
　　當歸(二三/錢)枸杞(三/錢)茯苓(二/錢)小茴香(二/錢)肉桂(一二/錢)烏
　　藥(二/錢)沉香(一錢或木/香亦可)
　水一鍾半加生薑三五片煎七分食遠温服○如寒
　甚者加呉茱萸乾薑再甚者加附子
壽脾煎(十/六)一名攝營煎○治脾虛不能攝血等證凡憂
　思鬰怒積勞及誤用攻伐等藥犯損脾陰以致中氣
　虧陷神魂不寧大便脱血不止或婦人無火崩淋等
　證凡兼嘔惡尤為危候速宜用此單救脾氣則統攝
　固而血自歸源此歸脾湯之變方其效如神若犯此
　證而再用寒凉則胃氣必脱無不即斃者
　　白术(二三/錢)當歸(二/錢)山藥(二/錢)炙甘草(一/錢)棗仁(錢/半)遠志
　　(制三/五分)乾薑(炮一二/三錢)蓮肉(去心炒/二十粒)人參(隨宜一二錢/急者用一兩)
　水二鍾煎服○如血未止加烏梅二個凡畏酸者不
　可用或加地榆一錢半亦可○滑脱不禁者加醋炒
　文蛤一錢下焦虚滑不禁加鹿角霜二錢為末攪入
　藥中服之氣虛甚者加炙黄茋二三錢○氣陷而墜
　者加炒升麻五七分或白芷亦可○兼溏泄者加補
　骨脂一錢炒用○陽虚畏寒者加製附子一二三錢
　○血去過多陰虚氣餒心跳不寧者加熟地七八錢
　或一二兩
三氣飲(十/七)治血氣虧損風寒濕三氣乘虚内侵筋骨歴
　節痺痛之極及痢後鶴膝風痛等證
　　當歸　枸杞　杜仲(各二/錢)熟地(三錢或/五錢)牛膝　茯
　　苓　芍藥(酒/炒)肉桂(各一/錢)北細辛(或代以/獨活)白芷　炙
　　甘草(各一/錢)附子(隨宜一/二錢)
　水二鍾加生薑三片煎服○如氣虚者加人參白术
　隨宜○風寒勝者加麻黄一二錢○此飲亦可浸酒
　大約毎藥一斤可用燒酒六七升浸十餘日徐徐服
　之
五德丸(十/八)治脾腎虚寒飱泄鶩溏等證或暴傷生冷或
　受時氣寒濕或酒濕傷脾腹痛作泄或飲食失宜嘔
　惡痛泄無火等證
　　補骨脂(四兩/酒炒)呉茱萸(製二/兩)木香(二/兩)乾薑(四兩/炒)北五
　　味(二兩或以肉豆䓻代之/麫炒用或用烏藥亦可)
　湯浸蒸餅丸桐子大毎服六七十丸甚者百餘丸滚
　白湯或人參湯或米湯俱可下○腹痛多嘔者加胡
　椒二兩更妙
七德丸(十/九)治生冷傷脾初患瀉痢肚腹疼痛凡年壮氣
　血未衰及寒濕食滯凡宜和胃者無不神效此即佐
　關煎之偏裨也
　　台烏藥　呉茱萸(製/)乾薑(炒/黄)蒼术(炒各/二兩)木香　茯
　　苓(各一/兩)補骨脂(炒四/兩)
　神麯糊丸桐子大毎服七八十丸或百丸滚白湯送
　下
復陽丹(二/十)治陰寒嘔吐泄瀉腹痛寒疝等證
　　附子(製/)炮薑　胡椒　北五味(炒/)炙甘草(各一/兩)白
　　麫(二兩/炒熟)
　右為末和匀入温湯搗丸桐子大毎服一錢隨證用
　藥引送下
黃芽丸(二十/一)治脾胃虚寒或飲食不化或時多脹滿泄
　瀉吞酸嘔吐等證此藥隨身常用甚妙
　　人參(二/兩)焦乾薑(三/錢)
　煉白蜜為丸芡實大常嚼服之
一炁丹(二/二)治脾腎虚寒不時易瀉腹痛陽痿怯寒等證
　　此即參附湯之變方也
　　人參　製附子(各等/分)
　煉白蜜丸如緑豆大毎用滚白湯送下三五分或一
　錢凡藥餌不便之處或在途次隨帶此丹最妙
九炁丹(二/三)治脾腎虚寒如五德丸之甚者
　　熟地(八/兩)製附子(四/兩)肉豆䓻(麫炒/二兩)焦薑　呉茱萸
　　補骨脂(酒/炒)蓽茇(炒/)五味子(炒各/二兩)粉甘草(炒一/兩)
　煉白蜜為丸或山藥糊丸如桐子大毎服六七十丸
　或百丸滚白湯下○如氣虚者加人參或二兩或四
　兩尤妙甚
温臟丸(二/四)治諸蟲積既逐而復生者多由臟氣虚寒宜
　温健脾胃以杜其源此方主之
　　人參(隨宜用/無亦可)白术(米泔/浸炒)當歸(各四/兩)芍藥(酒炒/焦)茯苓
　　　川椒(去合口者/炒出汗)細榧肉　史君子(煨取/肉)檳榔(各/二)
　　(兩/)乾薑(炮/)呉茱萸(湯泡一宿/炒各一兩)
　右為末神麯糊為丸桐子大毎服五七十丸或百丸
　饑時白湯下○如臟寒者加製附子一二兩○臟熱
　者加黄連一二兩
聖术煎(二/五)治飲食偶傷或吐或瀉胸膈痞悶或脇肋疼
　痛或過用剋伐等藥致傷臟氣有同前證而脉息無
　力氣怯神倦者速宜用此不得因其虚痞虚脹而畏
　用白术此中虚實之機貴乎神悟也若痛脹覺甚者
　即以此煎送神香散最妙若用治寒濕瀉痢嘔吐尤
　為聖藥
　　白术(用冬术味甘佳者五六/七八錢炒或一二兩)乾薑(炒/)
　　肉桂(各一/二錢)　陳皮(酌用或/不用)
　水一鍾半煎七分温熱服○若治虚寒瀉痢嘔吐等
　證則人參炙甘草之類當任意加用○若治中虚感
　寒則麻黄柴胡亦任意加用
　　固陣
秘元煎(一/)治遺精帶濁等病此方專主心脾
　　遠志(八分/炒)山藥(二錢/炒)芡實(二錢/炒)棗仁(炒搗碎/二錢)白术
　　(炒/)茯苓(各錢/半)炙甘草(一/錢)人參(一二/錢)五味(十四粒畏/酸者去之)
　　金櫻子(去核/二錢)
　水二鍾煎七分食遠服○此治久遺無火不痛而滑
　者乃可用之○如尚有火覺熱者加苦參一二錢○
　如氣大虚者加黄茋一二三錢
固隂煎(二/)治陰虚滑泄帶濁淋遺及經水因虚不固等
　證此方專主肝腎
　　人參(隨/宜)熟地(三五/錢)山藥(炒二/錢)山茱萸(一錢/半)遠志(七/分)
　　(炒/)炙甘草(一二/錢)五味(十四/粒)兎絲子(炒香二/三錢)
　水二鍾煎七分食遠温服○如虚滑遺甚者加金櫻
　子肉二三錢或醋炒文蛤一錢或烏梅二個○如陰
　虚微熱而經血不固者加川續斷二錢○如下焦陽
　氣不足而兼腹痛溏泄者加補骨脂吳茱萸之類随
　宜用之○如肝腎血虚小腹痛而血不歸經者加當
　歸二三錢○如脾虚多濕或兼嘔惡者加白术一二
　錢○如氣陷不固者加炒升麻一錢○如兼心虚不
　眠或多汗者加棗仁二錢炒用
兎絲煎(三/)治心脾氣弱凡遇思慮勞倦即苦遺精者宜
　此主之
　　人參(二三/錢)山藥(炒二/錢)當歸(錢/半)兎絲子(製炒四/五錢)棗仁
　　(炒/)茯苓(各錢/半)炙甘草(一錢或/五分)遠志(製四/分)鹿角霜(為/末)
　　(毎服加入/四五匙)
　右用水一鍾半煎成加鹿角霜末調服食前○或加
　白术一二錢
惜紅煎(四/)治婦人經血不固崩漏不止及腸風下血等
　證
　　白术　山藥　炙甘草　地榆　續斷(炒/)芍藥(炒/)
　　北五味(十四/粒)荆芥穗(炒/)烏梅(二/枚)
　水一鍾半煎七分食遠服○如火盛者加黄連黄芩
　　如脾虚兼寒脾泄者加破故紙人參
苓术兎絲丸(五/)治脾腎虚損不能収攝以致夢遺精滑
　困倦等證
　　白茯苓　白术(米泔/洗炒)蓮肉(去心各/四兩)五味(二兩/酒蒸)山藥
　　(炒二/兩)杜仲(酒炒/三兩)炙甘草(五/錢)兎絲子(用好水淘淨入/陳酒浸一日文)
　　(火煮極爛搗為餅/焙乾為末  十兩)
　右用山藥末以陳酒煮糊為丸桐子大空心滚白湯
　或酒下百餘丸○如氣虚神倦不能收攝者加人參
　三四兩尤妙
固眞丸(六/)治夢遺精滑
　　兎絲子(一斤淘洗淨用好酒浸三日煮極熟/擣膏晒乾或用淨白布包蒸亦佳)牡蠣
　　(煆四/兩)金櫻子(去子蒸/熟四兩)茯苓(酒拌蒸/晒四兩)
　右蜜丸空心好酒送下三錢或鹽湯亦可
粘米固腸糕(七/)治脾胃虚寒或因食滯氣滯腹痛泄瀉
　久不止者多服自效
　　用白糯米滚湯淘洗炒香熟為粉毎粉一兩加乾
　　薑末炒熟者二分半白糖二錢拌匀於饑時用滚
　　水調服一二兩如有微滯者加陳皮炒末二分或
　　砂仁末一分俱妙○一法用陳老米粉亦妙○此
　　與古方固類四十九泄瀉經騐方大同小異并補
　　陣養元粉畧同
玉關丸(八/)治腸風血脱崩漏帶濁不固諸藥難效者宜
　用此丸兼煎藥治之及瀉痢滑泄不能止者亦宜用
　此
　　白麫(炒熟/四兩)枯礬(二/兩)文蛤(醋炒黑/二兩)北五味(一兩/炒)訶子
　　(二兩半/生半炒)
　右為末用熟湯和丸梧子大以温補脾腎等藥隨證
　加减煎湯送下或人參湯亦可○如血熱妄行者以
　涼藥送下
鞏隄丸(九/)治膀胱不藏水泉不止命門火衰小水不禁
　等證
　　熟地(二/兩)兎絲子(酒煮/二兩)白术(炒二/兩)北五味　益智仁
　　(酒/炒)故紙(酒/炒)附子(製/)茯苓　家韭子(炒各/一兩)
　右為末山藥糊丸如桐子大毎服百餘丸空心滚湯
　或温酒下○如兼氣虚必加人參一二兩更妙
敦阜糕(十/)治久瀉久痢腸滑不固妙方及婦人帶濁最
　佳
　　白麫(炒黄/二兩)冬白术(炒黄/一兩)破故紙(炒五/錢)
　右共為末臨服時加白糖隨宜用清滚湯食前調服
　如糕法如胃寒者毎一兩加乾薑炒末五分或一錢
　如氣有不順或痛或嘔毎末一兩加丁香一錢○如
　滑泄不禁者毎兩加粟殻末炒黄一錢○若以作丸
　則宜三味等分用即名敦阜丸
　　因陣
逍遥飲(一/)治婦人思鬱過度致傷心脾衝任之源血氣
　日枯漸至經脉不調者
　　當歸(二三/錢)芍藥(錢/半)熟地(三五/錢)棗仁(二錢/炒)茯神(錢/半)遠
　　志(製三/五分)陳皮(八/分)炙甘草(一/錢)
　水二鍾煎七分食遠温服○如氣虚者加人參一二
　錢○如經水過期兼痛滯者加酒炒香附一二錢
决津煎(二/)治婦人血虛經滯不能流暢而痛極者當以
　水濟水若江河一决而積垢皆去宜用此湯隨證加
　减主之○此用補為瀉之神劑也如氣虚者宜少用
　香陳之類甚者不用亦可
　　當歸(三五錢/或一兩)澤瀉(一錢/半)牛膝(二/錢)肉桂(一二/三錢)熟地(二/三)
　　(錢或五七錢/或不用亦可)烏藥(一錢如氣虚/者不用亦可)
　水二鍾煎七八分食前服○如嘔惡者加焦薑一二
　錢○如陰滯不行者非加附子不可○如氣滯而痛
　脹者加香附一二錢或木香七八分○如血滯血澁
　者加酒炒紅花一二錢○如小腹不煖而痛極者加
　呉茱萸七八分○如大便結濇者加肉蓯蓉一二三
　錢微者以山查代之
五物煎(三/)治婦人血虚凝滯蓄積不行小腹痛急産難
　經滯及痘瘡血虚寒滯等證神效○此即四物湯加
　肉桂也
　　當歸(三五/七錢)熟地(三四/錢)芍藥(二錢/酒炒)川芎(一/錢)肉桂(一二/三錢)
　水一鍾半煎服○兼胃寒或嘔惡者加乾薑炮用○
　水道不利加澤瀉或猪苓○氣滯者加香附或丁香
　木香砂仁烏藥○陰虛疝痛者加小茴香○血瘀不
　行臍下若覆杯漸成積塊者加桃仁或酒炒紅花○
　痘瘡血虛寒勝寒邪在表者加細辛麻黄柴胡紫蘓
　之屬
調經飲(四/)治婦人經脉阻滯氣逆不調多痛而實者
　　當歸(三五/錢)牛膝(二/錢)山查(一二/錢)香附(二/錢)青皮　茯苓
　　(各一/錢半)
　水二鍾煎七分食遠服○如因不避生冷而寒滯其
　血者加肉桂吳茱萸之類○如兼脹悶者加厚朴一
　錢或砂仁亦可○如氣滯者加烏藥二錢或痛在小
　腹者加小茴香一錢半
通瘀煎(五/)治婦人氣滯血積經脉不利痛極拒按及産
　後瘀血實痛并男婦血逆血厥等證
　　歸尾(三五/錢)山查　香附　紅花(新者炒黄/各二錢)青皮(錢/半)
　　烏藥(一二/錢)木香(七/分)澤瀉(錢/半)
　水二鍾煎七分加酒一二小鍾食前服○兼寒滯者
　加肉桂一錢或吳茱萸五分○火盛内熱血燥不行
　者加炒梔子一二錢○微熱血虚者加芍藥二錢○
　血虛澁滯者加牛膝○血瘀不行者加桃仁三十粒
　去皮尖用或加蘓木𤣥胡索之類○瘀極而大便結
　燥者加大黄一二三錢或加芒硝蓬术亦可
胎元飲(六/)治婦人衝任失守胎元不安不固者隨證加
　减用之或間日或二三日常服一二劑
　　人參(隨/宜)當歸　杜仲　芍藥(各二/錢)熟地(二三/錢)白术
　　(錢/半)炙甘草(一/錢)陳皮(七分無滯/者不必用)
　水二鍾煎七分食遠服○如下元不固而多遺濁者
　加山藥補骨脂五味之類○如氣分虚甚者倍白术
　加黄茋但茋术氣浮能滯胃口倘胸膈有飽悶不快
　者須愼用之○如虚而兼寒多嘔者加炮薑七八分
　或一二錢○如虚而兼熱者加黄芩一錢五分或加
　生地二錢去杜仲○如陰虚小腹作痛加枸杞二錢
　○如多怒氣逆者加香附無妨或砂仁亦妙○如有
　所觸而動血者加川續斷阿膠各一二錢○如嘔吐
　不止加半夏一二錢生薑三五片
固胎煎(七/)治肝脾多火多滯而屢墮胎者
　　黄芩(二/錢)白术(一二/錢)當歸　芍藥　阿膠(各錢/半)陳皮
　　(一/錢)砂仁(五/分)
　水一鍾半煎服
涼胎飲(八/)治胎氣内熱不安等證
　　生地　芍藥(各二/錢)黄芩　當歸(各一/二錢)甘草(生七/分)枳
　　殻　石斛(各一/錢)茯苓(錢/半)
　水一鍾半煎七分食遠温服○如熱甚者加黄栢一
　二錢
滑胎煎(九/)胎氣臨月宜常服數劑以便易生
　　當歸(三五/錢)川芎(七/分)杜仲(二/錢)熟地(三/錢)枳殻(七/分)山藥(二/錢)
　水二鍾煎八九分食前温服○如氣體虚弱者加人
　參白术隨宜用之○如便實多滯者加牛膝一二錢
殿胞煎(十/)治産後兒枕疼痛等證如神
　　當歸(五七錢/或一兩)川芎　炙甘草(各一/錢)肉桂(一二錢或/五七分)
　　茯苓(一/錢)
　水一鍾煎八分熱服○如脉細而寒或嘔者加乾薑
　炒黄色一二錢○如血熱多火者去肉桂加酒炒芍
　藥一二錢○如脉弱陰虚者加熟地三五錢○如氣
　滯者加香附一二錢或烏藥亦可○腰痛加杜仲一
　二錢
脱花煎(十/一)凡臨盆將産者宜先服此藥催生最佳并治
　産難經日或死胎不下俱妙
　　當歸(七八錢/或一兩)肉桂(一二錢/或三錢)川芎　牛膝(各二/錢)車前
　　子(錢/半)紅花(一錢此催生者/不用  味亦可)
　水二鍾煎八分熱服或服後飲酒數杯亦妙○若胎
　死腹中或堅滯不下者加朴硝三五錢即下○若氣
　虛困劇者加人參隨宜○若陰虛者必加熟地三五
　錢
九蜜煎(十/二)治産後陽氣虚寒或陰邪入臟心腹疼痛嘔
　吐不食四肢厥冷○此與大岩蜜湯畧同而稍勝之
　當歸　熟地(各三/錢)芍藥(酒炒/焦)茯苓(各錢/半)炙甘草　乾
　薑(炒/)肉桂　北細辛(各一/錢)吳茱萸(製五/分)
　水二鍾煎服
清化飲(十/三)治婦人産後因火發熱及血熱妄行陰虧諸
　火不清等證
　　芍藥　麥冬(各二/錢)丹皮　茯苓　黄芩　生地(各/二)
　　(三/錢)石斛(一/錢)
　水一鍾半煎七分食遠温服○如覺骨蒸多汗者加
　地骨皮一錢半○熱甚而渴或頭痛者加石膏一二
　三錢○下熱便澁者加木通一二錢或黄栢梔子皆
　可隨證用之○如兼外邪發熱加柴胡一二錢○愚
　按丹溪云芍藥酸寒大伐發生之氣産後忌用之此
　亦言之過也夫芍藥之寒不過於生血藥中稍覺其
　清耳非若芩連軰之大苦大寒者也使芍藥猶忌如
　此則他之更寒者尤為不可用矣余毎見産家過愼
　者或因太煖或因年力方壯而飲食藥餌太補過度
　以致産後動火者病熱極多若盡以産後為虛必須
　皆補豈盡善哉且芍藥性清微酸而收最宜於陰氣
　㪚失之證豈不為産後之要藥乎不可不辨也
毓麟珠(十/四)治婦人氣血俱虛經脉不調或斷續或帶濁
　或腹痛或腰痠或飲食不甘瘦弱不孕服一二觔即
　可受胎凡種子諸方無以加此
　　人參　白术(土/炒)茯苓　芍藥(酒炒各/二兩)川芎　炙甘
　　草(各一/兩)當歸　熟地(蒸搗各/四兩)兎絲子(製四/兩)杜仲(酒/炒)
　　鹿角霜　川椒(各二/兩)
　右為末煉蜜丸彈子大毎空心嚼服一二丸用酒或
　白湯送下或為小丸吞服亦可○如男子制服宜加
　枸杞胡桃肉鹿角膠山藥山茱萸巴㦸肉各二兩○
　如女人經遲腹痛宜加酒炒破故肉桂各一兩甚者
　再加吳茱萸五錢湯泡一宿炒用○如帶多腹痛加
　破故一兩北五味五錢或加龍骨一兩醋煅用○如
　子宫寒甚或泄或痛加制附子炮乾薑隨宜○如多
　鬱怒氣有不順而為脹為滯者宜加酒炒香附二兩
　或甚者再加沉香五錢○如血熱多火經早内熱者
　加川續斷地骨皮各二兩或另以湯劑暫清其火而
　後服此或以湯引酌宜送下亦可
賛育丹(又十/四)治陽痿精衰虚寒無子等證妙方
　　熟地(八兩/蒸搗)白术(用冬术/八兩)巴㦸肉(甘草/湯炒)山茱萸　杜
　　仲(酒/炒)仙茅(酒蒸/一日)淫羊藿(羊脂/拌炒)肉蓯蓉(酒洗/去甲)韭子(炒/黄)
　　(各四/兩)當歸　枸杞(各六/兩)蛇床子(微/炒)附子(製/)肉桂(各/二)
　　(兩/)
　右煉蜜丸服○或加人參鹿茸亦妙
柴歸飲(十/五)治痘瘡初起發熱未退無論是痘是邪疑似
　之間均宜用此平和養營之劑以為先着有毒者可
　托有邪者可散實者不致助邪虚者不致損氣○凡
　陽明實熱邪盛者宜升麻葛根湯如無實邪則悉宜
　用此増减主之
　　當歸(二三/錢)芍藥(或生或炒/一錢半)柴胡(一錢或/錢半)荆芥穗(一/錢)
　　炙甘草(七分或/一錢)
　水一鍾半煎服或加生薑三片○血熱者加生地○
　陰虚者加熟地○氣虚脉弱者加人參○虚寒者加
　炮薑肉桂○火盛者加黄芩○熱渴者加乾葛○腹
　痛者加木香砂仁○嘔惡者加炮薑陳皮○若治麻
　疹或以荆芥易乾葛○陰寒盛而邪不能觧者加麻
　黄桂枝
疎邪飲(十/六)治痘疹初起發熱凡血氣强盛無藉滋補者
　單宜解邪用此方為主以代升麻葛根湯及蘓葛湯
　等方最為妥當
　　柴胡(倍/用)芍藥(倍用/酒炒)蘓葉　荆芥穗　炙甘草(减/半)
　水一鍾半煎服○無火者加生薑三片○火盛内熱
　者加黄芩○渴者加乾葛
涼血養營煎(十/七)治痘瘡血虚血熱面紅熱渴或色燥不
　起及便結溺赤凡陽盛陰虚等證悉宜用此
　　生地黄　當歸　芍藥　生甘草　地骨皮　紫
　　草　黄芩　紅花
　水一鍾半煎服量兒大小加减用之○渴加天花粉
　○肌熱無汗加柴胡○熱毒甚者加牛蒡子木通連
　翹之屬○血熱毒不透者加犀角
柴葛煎(十/八)治痘疹表裏俱熱散毒養陰及瘟疫等證
　　柴胡　乾葛　芍藥　黄芩　甘草　連翹
　水一鍾半煎服
搜毒煎(十/九)解痘疹熱毒熾盛紫黑乾枯煩熱便結純陽
　等證
　　紫草　地骨皮　牛蒡子(杵/)黄芩　木通　連翹
　　　蟬退　芍藥(等/分)
　水一鍾半煎服○渴者加天花粉麥門冬○陽明熱
　甚頭面牙齦腫痛者加石膏知母○大腸乾結實臍
　腹實脹者加大黄芒硝○血熱妄行者加犀角童便
　○小水熱閉者加山梔車前子○兼表熱者加柴胡
六物煎(二/十)治痘疹血氣不充隨證加减用之神效不可
　盡述并治男婦氣血俱虚等證
　　炙甘草　當歸　熟地(或用/生地)川芎(三四分/不宜多)芍藥(俱/隨)
　　(宜加/减)人參(或有或無隨虚實用/之氣不虚者不必用)
　右咀用水煎服○如發熱不解或痘未出之先宜加
　柴胡以踈表或加防風佐之○如見㸃後痘不起發
　或起而不貫或貫而漿薄均宜單用此湯或加糯米
　人乳好酒肉桂川芎以助營氣○如氣虛痒塌不起
　加川山甲炒用○如紅紫血熱不起宜加紫草或犀
　角○如脾氣稍滯者宜加陳皮山查○如胃氣虚寒
　多嘔者加乾薑炒用或加丁香○如腹痛兼滯者加
　木香陳皮○表虚氣陷不起或多汗者加黄茋○氣
　血俱虚未起未貫而先癢者加肉桂白芷○如元氣
　大虚寒戰咬牙泄瀉宜去芍藥加黄茋大附子乾薑
　肉桂
六氣煎(二/一)治痘瘡氣虚癢塌倒陷寒戰咬牙并治男婦
　陽氣虚寒等證
　　黄茋(炙/)肉桂　人參　白术　當歸　炙甘草
　右咀水煎服○加减法照前六物煎
九味異功煎(二/二)治痘瘡寒戰咬牙倒陷嘔吐泄瀉腹痛
　虛寒等證○用代陳氏十二味異功散等方
　　人參(二三/錢)黄茋(炙一/二錢)當歸　熟地(各二/三錢)炙甘草(七/分)
　　(或一/錢)丁香(三五分/或一錢)肉桂(一/錢)乾薑(炮一/二錢)製附子(一二/錢)
　右量兒大小加减用水一鍾半煎七分徐徐與服之
　○如泄瀉腹痛加肉豆䓻麫炒一錢或加白术一二
　錢
透邪煎(二/三)凡麻疹初熱未出之時惟恐誤藥故云未出
　之先不宜用藥然解利得宜則毒必易散而勢自輕
　减欲求妥當當先用此方為主
　　當歸(二三/錢)芍藥(酒炒一/二錢)防風(七八/分)荆芥(一/錢)炙甘草
　　(七/分)升麻(三/分)
　水一鍾半煎服○如熱甚脉洪滑者加柴胡一錢○
　此外凡有雜證俱可隨宜加减
牛膝煎(二/四)截瘧大效凡邪散已透而血氣微虚者宜此
　主之
　　牛膝(二/錢)當歸　陳皮(各三/錢)
　右用好酒一鍾浸一宿次早加水一鍾煎至八分温
　服
何人飲(二/五)截瘧如神凡氣血俱虚久瘧不止或急欲取
　效者宜此主之
　　何首烏(自三錢以至一/兩隨輕重用之)當歸(二三/錢)人參(三五錢或/一兩隨宜)
　　陳皮(二三錢大虛/者不必用)煨生薑(三片多寒者/用三五錢)
　水二鍾煎八分於發前二三時温服之○若善飲者
　以酒一鍾浸一宿次早加水一鍾煎服亦妙再煎不
　必用酒
追瘧飲(又二/五)截瘧甚佳凡血氣未衰屢散之後而瘧有
　不止者用此截之已經屢騐
　　何首烏(一兩/製)當歸　甘草　半夏　青皮　陳皮
　　柴胡(各三/錢)
　右用井水河水各一鍾煎一鍾柤亦如之同露一宿
　次早温服一鍾飯後食遠再服一鍾
木賊煎(二/六)凡瘧疾形實氣强多濕多痰者宜此截之大
　效
　　半夏　青皮(各五/錢)木賊　厚朴(各三/錢)白蒼术　梹
　　榔(各二/錢)
　用陳酒二鍾煎八分露一宿於未發之先二時温服
牙皂散(二/七)治胃脘痛劇諸藥不效者服此如神
　用牙皂燒存性以烟將盡為度研末用燒酒調服一
　錢許即效
荔香散(二/八)治疝氣痛極凡在氣分者最宜用之幷治小
　腹氣痛等證神效○又心腹久痛方如後
　　荔枝核(炮微/焦)大茴香(等分/炒)
　右為末用好酒調服二三錢○如寒甚者加制過吳
　茱萸减半用之○凡心腹胃脘久痛屢觸屢發者惟
　婦人多有之用荔核一錢木香八分為末毎服一錢
　清湯調服數服除根
豕膏(二/九)内經曰癰發於隘中名曰獈疽獈疽不治化為
　膿膿不寫塞咽半日死其化為膿者寫則合豕膏冷
　食三日已○此必以猪板油煉淨服之也
　又萬氏方○治肺熱暴瘖○用猪脂一斤煉過入白
　蜜一斤再煉少頃濾淨冷定不時挑服一匙即愈○
　按此方最能潤肺潤腸凡老人痰嗽不利及大腸秘
　結者最宜用之
　又千金方○治關格閉塞○用猪脂薑汁各二升微
　火煎至二升加酒五合和煎分服之
　愚意先以當歸半斤濃煎取汁煉過猪脂一斤同煉
　去其水氣乃入白蜜一斤再煉少頃濾淨收貯不時
　挑服用治老人之秘結及噎膈閉結等證必無不妙
　如果陽氣不行者仍加生薑四兩同當歸煎入或宜
　酒者以酒送服亦可或氣有不利者加杏仁二兩去
　皮尖同前煎入皆妙或有滯者當以餳代蜜更妙是
　即内經所謂以辛潤之也
罨傷寒結胸法(三/十)凡病傷寒結胸其有中氣虚弱不堪
　攻擊内消者須以此法外罨之則滯行邪散其效如
　神
　　葱白頭　生薑　生蘿蔔(此味加倍如/無以子代之)
　右用葱薑各數兩蘿蔔倍之共搗一處炒熱用手巾
　或白布包作大餅罨胸前脹痛處此藥須分二包冷
　則輪換罨之無不即時開通汗出而愈但不宜太熱
　恐炮烙難受也
　又法以大蒜一二十頭搗爛攤厚紙或薄絹上貼於
　脹處少頃即散用治一切脹痛無不神效
連翹金貝煎(三/一)治陽分癰毒或在臟腑肺膈胸乳之間
　者此方最佳甚者連用數服無有不愈
　　金銀花　貝母(土者/更佳)蒲公英　夏枯草(各三/錢)紅藤
　　(七八/錢)連翹(一兩或/五七錢)
　用好酒二碗煎一碗服服後煖卧片時○火盛煩渴
　乳腫者加天花粉○若陽毒内熱或在頭頂之間者
　用水煎亦可
連翹歸尾煎(三/二)治一切無名癰毒丹毒流注等毒有火
　者最宜用之
　　連翹(七八/錢)歸尾(三/錢)甘草(一/錢)金銀花　紅藤(各四/五錢)
　用酒煎服如前　如邪熱火盛者加槐蕊二三錢
桔梗杏仁煎(三/三)此桔梗湯之變方也○治欬嗽吐膿痰
　中帶血或胸膈隱痛將成肺癰者此方為第一
　　桔梗　杏仁　甘草(各一/錢)阿膠　金銀花　麥冬
　　　百合　夏枯草　連翹(各二/錢)貝母(三/錢)枳殻(錢/半)紅
　　藤(三/錢)
　水二鍾煎八分食遠服○如火盛兼渴者加天花粉
　二錢
當歸蒺藜煎(三/四)治癰疽瘡疹血氣不足邪毒不化内無
　實熱而腫痛淋漓者悉宜用之此與芍藥蒺藜煎相
　為竒正也當酌其詳
　　當歸　熟地　芍藥(酒/炒)何首烏(各二/錢)炙甘草　防
　　風　川芎　荆芥穗　白芷(各一/錢)白蒺藜(炒搗碎/三錢或)
　　(五/錢)
　右或水或酒用二鍾煎服然水不如酒或以水煎服
　後飲酒數杯以行藥力亦可○陽虚不能化毒者加
　桂枝甚者再加乾薑附子○氣虚不化者加黄茋人
　參○毒陷不能外達者加川山甲或皂刺
芍藥蒺藜煎(三/五)治通身濕熱瘡疹及下部紅腫熱痛諸
　瘡神效外以螵蛸粉敷之
　　龍膽草　梔子　黄芩　木通　澤瀉(各錢/半)芍藥
　　　生地(各二/錢)白蒺藜(連刺槌碎五/錢甚者一兩)
　水二鍾煎八分食遠服○如火不甚者宜去龍膽梔
　子加當歸茯苓薏仁之屬○如濕毒甚者加土茯苓
　五錢或一二兩
降癰散(三/六)治癰疽諸毒消腫止痛散毒未成者即消已
　成者斂毒速潰可愈若陽毒熾甚而疼痛勢㐫者宜
　先用此方其解毒散毒之功神效最速○若堅頑深
　固者宜用後方
　　薄荷(辛佳者/用葉)野菊花(連根葉/各一握)土貝母(半/之)茅根(一/握)
　右乾者可為末鮮者可擣爛同貝母研匀外將茅根
　煎濃湯去柤用調前末乘熱敷患處仍留前剩湯䪺
　煖不時潤於藥上但不可用冷湯冷則不散不行反
　能為痛約敷半日即宜換之眞妙方也
　後方　凡疽毒堅頑深固及結核痰滯宜用此方
　　腦荷(倍/用)生南星　土貝母　朴硝(各等/分)石灰(風化/者亦)
　　(倍用或倍/倍用之)
　右同為末用鹽滷調杵稠粘敷患處經宿乾即易之
　不必留頭若膿成者留頭亦可或炒熱攤絹上隔絹
　貼之亦可或用麻油調或用熱茅根湯調亦可若欲
　止痛速效加麝香或氷片少許更妙
百草煎(三/七)治百般癰毒諸瘡損傷疼痛腐肉腫脹或風
　寒濕氣留聚走注疼痛等證無不竒效
　　百草　凡田野山間者無論諸品皆可取用然猶
　　　　　以山草為勝辛香者佳冬月可用乾者須
　　　　　預為收採之
　右不論多寡取以多煎濃湯乘熱薰洗患處仍用布
　帛蘸熨良久務令藥氣蒸透然後敷貼他藥毎日二
　三次不拘但以頻數為善蓋其性之寒者可以除熱
　熱者可以散寒香者可以行氣毒者可以解毒無所
　不用亦無所不利湯得藥性則湯氣無害藥得湯氣
　則藥力愈行凡用百草以煎膏者其義亦此此誠外
　利中最要最佳之法亦傳之方外人者也○若洗水
　皷腫脹毎次須用草二三十斤煎濃湯二三鍋用大
　盆盛貯以蓆簟遮風薰洗良久每日一次或二次内
　服廓清飲分利等劑妙甚
螵蛸散(三/八)治濕熱破爛毒水淋漓等瘡或下部腎囊足
　股腫痛下疳諸瘡無不神效○又海藏治下疳方在
　外科下疳門
　　海螵蛸(不必/浸淡)人中白(或人中黄碙/砂亦可等分)
　右為細末先以百草多煎濃湯乘熱薰洗後以此藥
　摻之如乾者以麻油或熬熟猪油或蜜水調敷之○
　若腫而痛甚者加氷片少許更妙○若濕瘡膿水甚
　者加蜜陀僧等分或煆過官粉亦可或煆制爐甘石
　更佳
腸癰秘方(三/九)凡腸癰生於小肚角微腫而小腹隱痛不
　止者是若毒氣不散漸大内攻而潰則成大患急宜
　以此藥治之
　　先用紅藤一兩許以好酒二碗煎一碗午前一服
　　醉卧之　午後用紫花地丁一兩許亦如前煎服
　　服後痛必漸止為效然後服後末藥除根神效
　　當歸(五/錢)蟬退　殭蚕(各/錢)　天龍　犬黄(各一/錢)石䗶
　　蚆(五錢此/草藥也)老蜘蛛(二個捉放新瓦上以酒鍾/蓋定外用火煆乾存性)
　右共為末空心用酒調送一錢許日逐漸服自消
槐花蕊(四/十)治楊梅瘡下疳神方
　凡綿花瘡毒及下疳初感或毒盛經久難愈者速用
　新槐蕊揀淨不必炒毎食前用清酒吞下三錢許早
　午晚毎日三服服至二三升則熱毒盡去可免終身
　除毒之患亦無寒涼敗脾之慮此經騐神方也如不
　能飲即用滚水鹽湯俱可送下但不及酒送之效㨗
　也
飛丹散(四/一)治寒濕風濕脚腿等瘡
　　飛丹　人中黄(白更/妙)輕粉　水粉(各等/分)
　為末凡濕爛者可以乾摻外用油紙包蓋○若乾陷
　者以猪骨髓或猪油調貼之○先以百草煎湯乘熱
　薫洗然後貼之日洗數次妙
綿花瘡㸃藥(四/二)
　　杏仁(取/霜)輕粉(眞/者)
　二味等分為末敷於瘡上二三日即痂脱而落
　又武定侯方用雄黄錢半杏仁三十粒去皮輕粉一
　錢同為末用雄猪膽汁調敷之二三日即愈百發百
　中天下第一方
鷄子黄連膏(四/三)治火眼暴赤疼痛熱在膚腠淺而易解
　者用此㸃之數次可愈若熱由内發火在陰分者不
　宜外用涼藥非惟不能去内熱而且以閉火邪也用
　鷄子一枚開一小竅單取其清盛以磁碗外用黄連
　一錢研為粗末摻於鷄子清上用筯徹底速打數百
　使成浮沫約得半碗許即其度矣安放少頃用筯撥
　開浮沫傾出清汁用㸃眼眥勿得𦂳閉眼胞擠出其
　藥必熱涙湧出數次即愈○内加氷片少許尤妙○
　若鷄子小而清少者加水二三匙同打亦可
金露散(四/四)治赤目腫痛翳瞕諸疾
　　天竹黄(擇辛香/者用)海螵蛸(不必/浸洗)月石(各一/兩)硃砂(飛/)爐
　　甘石(片子者佳煆淬童便/七次飛盡各八錢)
　右為極細末磁瓶收貯毎用時旋取數分研入氷片
　少許諸目疾皆妙○若治内外眥障取一錢許加珍
　珠八釐膽礬三眥内珍珠須放豆腐中蒸熟用○若
　爛絃風眼毎一錢加銅緑飛丹各八釐○如赤眼腫
　痛毎一錢加乳香没藥各半分
二辛煎(四/五)治陽明胃火牙根口舌腫疼不可當先用此
　湯潄之潄後傅以三香散或仍服清胃等藥以治其
　本
　　北細辛(三/錢)生石膏(一/兩)
　右二味用水二碗煎一碗乗熱頻嗽之
氷玉散(四/六)治牙疳牙痛口瘡齒衂喉痺
　　生石膏(一/兩)月石(七/錢)氷片(三/分)殭蚕(一/錢)
　右為極細末小磁瓶盛貯敷之吹之
氷白散(四/七)治口舌糜爛及走馬牙疳等證
　　人中白(倍用/之)氷片(少/許)銅緑(用醋/製者)杏仁(二味/等分)
　右為細末敷患處○此方按之古法有以人中白七
　分與枯礬三分同用者○又有以蜜炙黄栢與人中
　白等分仍加氷片同用者是皆可師之法諸當隨宜
　用之
代匙散(四/八)治喉痺
　　月石　石膏(各/錢)　腦荷(五/分)膽礬(五/分)粉草(三/分)殭蚕(炒/五)
　　(分/)氷片(一/分)皂角(炙烟盡/五分)
　右為細末用竹管頻吹喉中○加牛黄五分更佳
三香散(四/九)治牙根腫痛
　　丁香　川椒(取紅/等分)氷片(少/許)
　右為末敷痛處○如無川椒以蓽撥代之亦可
固齒將軍散(五/十)治牙痛牙傷胃火糜腫久之牢牙固齒
　　錦紋大黄(炒微/焦)杜仲(炒半黒/各十兩)青鹽(四/兩)
　右為末毎日清晨擦漱火盛者嚥之亦可
薫疥方(五/一)
　　硃砂　雄黄　銀硃(各三分/同研)大楓子　木鱉子(各/三)
　　(個/)
　右將大楓木别先搗碎乃入前三味拌匀外以乾艾
　鋪捲成筒約長二寸許足矣凡薫時須將遍身疥痂
　悉行􁗒破薫之始效後五六日復薫一筒無不悉愈
杖丹膏(五/二)
　　猪板油(半/斤)黄占(二/兩)輕粉(三/錢)水銀(三/錢)氷片(三/分)
　先將水銀輕粉同研細俟猪油熬熟去滓先下黄占
　熔化後入末藥攪匀收貯以水浸二三時令出火毒
　用竹紙攤貼覺熱即換輕者即愈重者不過旬日
銀硃烟(五/三)治頭髮生虱及諸瘡之有蟲者
　用銀硃四五分揩擦厚紙上㸃着置一乾碗中上用
　一濕碗露縫覆之其烟皆着於濕碗之上乃用指揩
　擦髪中覆以毡㡌則蟣虱皆盡矣○此烟以棗肉和
　捻作餅或作丸或擦於猪鷄熟肝之間用貼諸瘡癬
　之有蟲者及蟲蝕肛門者以綿褁棗丸納肛門中一
　宿無不神效須留綿帶在外以便出之
雷火鍼(五/四)治風寒濕毒之氣留滯經絡而為痛為腫不
　能散者
　五月五日取東引桃枝去皮兩頭削如鷄子尖様長
　一二寸許鍼時以鍼向燈上㸃着隨用紙三五層或
　布亦可貼蓋患處將熱鍼按於紙上隨即念咒三遍
　病深者再燃再刺之立愈　咒曰天火地火三昧眞
　火鍼天天開鍼地地裂鍼鬼鬼滅鍼人人得長生百
　病消除萬病消滅吾奉　太上老君急急如律令○
　又雷火鍼新方乃以藥為鍼者其法更妙
　　白芷　獨活　川芎　細辛　牙皂　川山甲(炮/倍)
　　(用/)丁香　枳殻　松香　雄黄　乳香　没藥
　　杜仲　桂枝(各一/錢)硫黄(二/錢)射香(不/拘)熟艾(二三/兩)
　右搗為粗末和匀取艾鋪底摻藥於上用上好皮紙
　捲筒先須用線絆約兩頭防其伸長然後加紙再捍
　務令極實粗如鷄子尖樣是其度也乃用鷄子清盡
　刷外層捲而褁之陰乾用法如前○一方有巴豆仁
　八分螌蝥三錢去頭足翅用
疥癬光(五/五)治疥瘡搽上即愈癬瘡亦妙
　　松香(錢/)水銀　硫黄　枯礬(各二/錢)樟腦(二錢或/一錢)麻
　　油
　右先將松香水銀加麻油少許研如糊後入三味研
　如膏擦之神效
鵞掌瘋四方(五六/附録)
　　猪胰一具去油勿經水　花椒(三/錢)
　右用好酒温熱將二味同浸二三日取胰不時擦手
　微火烘之自愈
　又方　用白砒三錢打如豆粒以麻油一兩熬砒至
　　黒去砒用油擦手微火烘之不過二三次即愈
　又方　用葱五六根椎破再用花椒一把同入磁瓦
　　罐中入醋一碗後以滚湯衝入薫洗數次即愈
　又方　用穀樹葉煎湯温洗以火烘乾隨用桕白油
　　擦之再以火烘乾少頃又洗又烘如此日行三次
　　不過三五日即愈
秘傳水銀膏(五/七)擦治楊梅瘋毒潰爛危惡多年不愈者
　經騐神方
　　黄蘗　黄連(各一/錢)川大黃(五分三/味另研)雄黃　膽礬
　　青黛兒茶　銅青(各三/分)輕粉　枯礬(各四/分)大楓子
　　(去油取淨霜五/分黒者勿用)珍珠(一分半/生用)氷片(一分半二/味另研)人言
　　(人壯者七厘弱者/半分中者六厘)
　右十四味為極細末分作三分毎分約一錢八分
　　畨打麻　另為末若瘡重而人壯能食者毎分用
　　　五分人弱不起者毎分用三分中者四分以末
　　　入前藥各分内研匀
　　水銀　人徤者毎分用一兩或八九錢中者或五
　　　六錢卧床不起而極弱者只可用三錢决不可
　　　再多矣
　右先將麻汞并前藥各一分俱入盞内再入眞芝麻
　油少許用手指研開務使汞藥混為一家漸次增油
　久研以不見汞星為度大約如稀糊可矣○一擦法
　用此藥擦手足四腕動脉處毎藥一分務分擦三日
　每日早晚各擦一次毎次以六七百數為度擦完用
　布包之擦藥時凡周身畧有破傷處俱用無麝膏藥
　貼之膏藥須厚攤每二日一換換時不可經風常須
　避帳幔中冬月須用厚被煖坑他時亦須常煖南方
　則多用被褥蓋墊可也擦至七日毒必從齒縫中發
　出口吐臭涎若口齒破爛出血但用甘草蜂房煎湯
　候冷漱解不可嚥下輕者只以花椒湯潄之亦可擦
　處必皮破不可畏疼而少擦也○忌鹽十餘日多更
　好并魚腥生冷沙氣發風等物一個月尤忌房事外
　如牛肉燒酒團魚之類須忌二三年惟蕎麥麫羊肉
　則終身忌之○治楊梅瘡初發者五六日可愈但毎
　分用汞四五錢足矣○若治蛀幹疳瘡或咽喉潰爛
　或遍身牛皮瘡癬俱照前中治法○若治久爛臁瘡
　爛處難擦則擦脚心俱照前中治法亦布包貼膏如
　前○一自擦起之日即當服後敗毒散至七日後發
　口則止
二十四味敗毒散(隨前水/銀膏)
　　當歸　川芎　生地　熟地　芍藥　牛膝
　　防風　荆芥　白芷　防己　忍冬　桔梗
　　羌活　獨活　白癬皮　薏仁　連翹　木通
　　陳皮　粉草　黄蘗　知母　梔子　黄連
　右毎貼加土茯苓乾者四兩鮮者須半斤用水六碗
　煎三碗分三次每日早午晩各服一碗　右方後四
　味須察其人陰陽寒熱酌而用之
　按右水銀膏方凡用此者其於筋骨經絡無處不到
　既能追毒亦善殺蟲若用治大麻瘋證必有竒效但
　未經試故表諸此以俟後人試用之或於大瘋條擇
　煎劑之相宜者同用尤妙倘獲濟人其幸多矣
臁瘡隔紙膏(五/八)
　　黄占(五/兩)飛丹　鉛粉(各四/兩)輕粉　乳香　没藥(各/二)
　　(錢/)氷片(三/分)麻油(春夏二兩/秋冬三兩)
　右先將占油煎五六沸下乳没再二三沸下輕粉隨
　下丹粉槐柳枝攪十餘沸取起冷定後下氷攪匀瓶
　盛浸水中一宿出火毒先以苦茶洗瘡淨將膏用薄
　油紙刺孔厚攤間日畨背靣貼之三日一換三貼即
　可愈
完瘡散(五/九)治濕爛諸瘡肉平不斂及諸瘡毒内肉既平
　而口有不收者皆宜用此最妙
　　滑石(飛一/兩)赤石脂(飛五/錢)粉甘草(三/錢)
　右為末乾摻或用麻油調敷○或加枯礬一錢痒者
　極宜○若痒甚者必有蟲先用水銀三四錢同松香
　二錢研匀後拌前藥和匀傅之
　
　
　
　
　
　
　
　
　
　
　
　景岳全書卷五十一
欽定四庫全書
　景岳全書卷五十二
　　　　　　　　　　　　明　張介賓　撰
　　古方總目(以下總列共/一十三卷)
　　　附古方條序
愚按古方之散列於諸家者既多且雜或互見於各門
或彼此之重複欲通其用渉獵固難欲盡收之徒資莠
亂今余採其要者類為八陣曰補和攻散寒熱固因八
陣之外復列有婦人小兒痘疹外科之四方且於諸方
之中仍以類聚庻乎竒正羅列緩急並陳或舍短可以
就長或因此可以校彼慧眼所及朗如日星引而伸之
觸類而長之因古人之繩墨得資我之變通醫中之能
事斯亦先㡬一着也凡我同志其加省焉
　一曰補陣　存亡之㡬㡬在根本元氣既虧不補將
　　　何以復故方有補陣
　二曰和陣　病有在虛實氣血之間補之不可攻之
　　　又不可者欲得其平須從緩治故方有和陣
　三曰攻陣　邪固疾深勢如强寇速宜伐之不可緩
　　　也故方有攻陣
　四曰散陣　邪在肌表當逐於外拒之不早病必日
　　　深故方有散陣
　五曰寒陣　陽亢傷隂隂竭則死或去其火或壯其
　　　水故方有寒陣
　六曰熱陣　隂極亡陽陽盡則斃或袪其寒或助其
　　　火故方有熱陣
　七曰固陣　元氣既傷虛而且滑漏泄日甚不盡不
　　　已故方有固陣
　八曰因陣　病有相同治有相類因證用方亦有不
　　　必移易者故方有因陣
　附列四方　古方於八陣之外其有未盡者如婦人
　　　有經脉胎産之異小兒有養育驚疳之異痘疹
　　　有出没變化之異外科有經藏表裏之異隨㡬
　　　應變治有不同故并列方目於左
　
　
　
　
　
　
　
　
　
　
　
　
　
　
　景岳全書卷五十二
欽定四庫全書
　景岳全書卷五十三
　　　　　　　　　　　　明　張介賓　撰
　　補陣
四君子湯(一/)　治脾胃虛弱飲食少思或大便不實體
　瘦面黄或胸膈虛痞吞酸痰𠻳或脾胃虛弱善患瘧
　痢等證
　　人參　　　白术　　　茯苓(各二錢/)
　　炙甘草(一錢/)
　加薑棗水煎服或加粳米百粒
加味四君湯(二/)　治痔漏下血面色痿黄怔忡耳鳴脚
　軟氣弱及一切脾胃氣虛口淡食不知味又治氣虛
　不能攝血以致下血不禁
　　人參　　　白术(炒/)　　茯苓
　　炙甘草　　黄茋(炙/)　　白扁豆(炒/)
　右水煎服或為末每服三錢滚湯調服
生附四君湯(三/)　方在小兒四三
　治脾胃虛寒吐瀉
五味異功散(四/)　治脾胃虛寒飲食少思嘔吐或乆患
　欬𠻳面浮氣逆腹滿等症
　　人參　　　白术(炒/)　　茯苓
　　炙甘草　　陳皮(各一錢/)　此即四君子湯加陳
　皮也
　右加薑棗水煎服
六君子湯(五/)　治脾胃虛弱飲食少思或乆患瘧痢或
　食飲難化或嘔吐吞酸或欬嗽喘促若虛火等證須
　加炮薑其功尤速
　　即前四君子湯加陳皮半夏各一錢五分
加味六君湯(六/)　治一切脾胃虛弱泄瀉及傷寒病後
　米榖不化腸中虛滑發渴微痛乆不瘥者及治小兒
　脾疳瀉痢
　　人參　　　白术　　　黄茋
　　山藥　　　甘草　　　白茯苓(各一兩/)
　　砂仁　　　厚朴　　　肉豆䓻(麫裏煨/各七錢)
　右每服一兩用水煎服或為細末用米湯調服二錢
　不拘時
香砂六君子湯(七/)　治過服涼藥以致食少作嘔或中
　氣虛滯惡心脹滿等證
　　人參　　　白术　　　茯苓
　　半夏　　　陳皮(各一錢/)砂仁(炒/)
　　藿香(各八分/)炙甘草(六分/)
　右薑水煎服
(局/方)四物湯(八/)　治血虛營弱一切血病當以此為主
　　熟地黄　　當歸(各三錢/)川芎(一錢/)
　　芍藥(二錢/)
　水二鍾煎服
(薛/氏)加味四物湯(九/)
　　即前方加山梔柴胡丹皮
(正/傳)加味四物湯(十/)　治血熱陰虛諸痿四肢軟弱不能
　舉動
　　當歸(一錢/)　五味子(九粒/)熟地(三錢/)
　　麥冬　　　黄柏　　　蒼术(各一錢/)
　　白芍藥　　川芎(各七分/)人參
　　黄連(各五分/)杜仲(七分半/)牛膝(足不耎/者不用)
　　知母(各三分/)
　水二鍾煎一鍾空心溫服酒糊丸服亦可
(東/垣)加減四物湯(十一/)　方在寒陣九九
　治腸風下血
(保/命)柴胡四物湯(十二/)　治日乆虛勞微有寒熱脉滑而
　數者
　　當歸　　　熟地　　　芍藥
　　川芎(各錢半/)柴胡(八分/)　人參
　　黄芩　　　半夏　　　甘草(各三錢/)
　加生薑三片水煎服
(萬/氏)柴胡四物湯(十三/)　方在痘疹一四三
　治疹後餘熱
奇效四物湯(十四/)　方在婦人百十一
　治肝經虛熱血崩
増損四物湯(十五/)　方在婦人百十
　治脾虛不攝去血不止
元戎四物湯(十六/)　方在攻陣二六
　治血虛臟結
(良/方)加減四物湯(十七/)　方在婦人百十二
　治婦人血積
四物二連湯(十八/)　方在婦人百十三
　治婦人陰虛内熱
(局/方)八珍湯(十九/)　治氣血兩虛調和陰陽
　即前四君子四物湯相合也○本方加黄柏知母即
　名補陰八珍湯方見外科三二
十全大補湯(二十/)　治氣血俱虛惡寒發熱自汗盜汗
　肢體困倦眩暈驚悸晡熱作渴遺精白濁二便見血
　小便短少便泄閉結喘欬下墜等證
　　即前八珍湯加黄茋肉桂各一錢
(局/方)人參養榮湯(二一/)　治脾肺俱虛惡寒發熱肢體瘦
　倦食少作瀉口亁心悸自汗等證
　　人參　　　黄茋　　　當歸
　　白术　　　炙甘草　　桂心
　　陳皮(各一錢/)熟地　　　五味
　　茯苓(各七分/)白术(錢半/)　遠志(五分/)
　加薑棗水煎服
(金/匱)小建中湯(二二/)　治虛勞裏急腹痛失精四肢痠疼
　手足煩熱咽亁口燥等證
　　炙甘草　　　桂枝　　　生薑(各三兩/)
　　大棗(十二枚/)　芍藥(六兩/)　膠飴(一升/)
　右六味以水七升煮取三升去查内膠飴更上微火
　消解溫服一升日三服嘔家不可用建中湯以甜故
　也
　按此即桂枝湯加膠飴也今方俱改兩為錢而以阿
　膠代膠飴殊失本方之妙矣
(金/匱)大建中湯(二三/)　治胸中大寒痛嘔不能飲食腹中
　寒氣上衝上下疼痛不可觸近
　　人參(二兩/)　蜀椒(二合炒/去汗)亁薑(四兩/)
　　膠飴(一升/)
　右三味以水四升煮取二升去滓内膠飴一升微火
　煎取一升半分二次溫服如一炊頃可食溫粥覆之
(局/方)十四味大建中湯(二四/)　治陽虛氣血不足腰脚筋
　骨疼痛及榮衞失調積勞虛損形體羸瘠短氣嗜卧
　漸成勞瘵者
　　人參　　　白术　　　茯苓
　　甘草　　　川芎　　　當歸
　　白芍　　　熟地　　　黄茋
　　肉桂　　　附子(炮/)　　麥冬
　　半夏　　　肉蓯蓉(酒浸各/等分)
　右咀每服五錢水二鍾薑三片棗二枚煎八分空心
　溫服
八味大建中湯(二五/)　治中氣不足手足厥冷小腹攣
　急或腹滿不食陰縮多汗腹中寒痛唇乾精出寒熱
　煩寃四體痠痛及無根失守之火出於肌表而為疹
　為斑厥逆嘔吐等證
　　人參　　　甘草(炙各一/錢)黄茋(炙/)
　　當歸　　　芍藥(酒炒/)　桂心(各二錢/)
　　半夏　　　附子(製各二/錢半)
　右咀每服五錢水二鍾薑三片棗二枚煎七分食前
　服
人參建中湯(二六/)　治虛勞自汗
　　即前小建中湯加人參二兩煎法同
黄茋建中湯(二七/)　治諸虛羸瘠百病
　　即前小建中湯加黄茋一兩五錢煎法同
當歸建中湯(二八/)　治婦人血虛自汗
　　即前小建中湯加當歸二兩煎法同
三味建中湯(二九/)　治表虛自汗
　　芍藥(二錢/)　甘草(一錢/)　官桂(五分/)
　薑三片棗一枚水煎服
(東/垣)補中益氣湯(三一/)　治勞倦傷脾中氣不足清陽不
　升外感不解體倦食少寒熱瘧痢氣虛不能攝血等
　證
　　人參　　　黄茋(炒/)　　白术(炒/)
　　甘草(炙各錢/半)當歸(一錢/)　陳皮(五分/)
　　升麻　　　柴胡(各三分/)
　右加薑棗水煎空心午前服
(東/垣)調中益氣湯(三二/)　治濕熱所傷體重煩悶口失滋
　味或痰𠻳稠粘寒熱不調體倦少食等證
　　黄茋(一錢/)　人參　　　炙甘草
　　蒼术(各五分/)橘紅　　　木香
　　柴胡　　　升麻(各二分/)
　水煎空心服○一方有白芍三分五味十五粒
歸脾湯(三三/)　治思慮傷脾不能攝血致血妄行或健
　忘怔忡驚悸盜汗嗜卧少食或大便不調心脾疼痛
　瘧痢鬱結或因病用藥失宜尅伐傷脾以致變證者
　最宜用之
　　人參　　　黄茋　　　白术
　　茯苓　　　棗仁(各二錢/)遠志
　　當歸(各一錢/)木香　　　炙甘草(各五分/)
　水二鍾加圓眼肉七枚煎七分食遠服
　愚意此湯之用木香特因鬱結疼痛者設如無痛鬱
　等證必須除去木香以避香燥豈不於氣虚血動者
　為尤善乎又遠志味辛氣升而散凡多汗而躁熱者
　亦宜酌用
加味歸脾湯(三四/)　治脾經血虛發熱等症
　　即前方加柴胡山梔各一錢
人參湯(三五/)　治吐血咯血後宜服并治吐血不止
　　人參(一兩為/細末)
　五更時用雞蛋清調如稀糊每用二錢茶匙抄服服
　訖却卧參盡則效○愚意此方固佳其或有惡腥者
　但以真牛乳稀調頓熟或溫飲之凡無火及微火者
　者豈不更妙○一方治吐衂咯血不止用人參為末
　以雞子清投新汲水攪匀調服一二錢
獨參湯(三六/)　治諸氣虛氣脱及反胃嘔吐喘促粥湯
　入胃即吐凡諸虛證垂危者
　　用人參二兩水一升煮取四合乘熱頓服日再進
　　之兼以人參煮粥食之尤妙
奪命散(三七/)　治傷寒瘴疾陰陽不明或誤用藥致病
　愈困煩躁發渴及婦人胎前産後受熱瘴疾
　　上黨人參(七錢/)
　水二鍾煎一鍾去渣連礶浸新汲水中取冷一服而
　盡若鼻上有汗滴尤妙
(嚴/氏)參附湯(三八/)　治眞陽不足上氣喘急呃逆自利臍
　腹疼痛手足厥冷嘔惡不食自汗盜汗氣短頭暈等
　證
　　人參　　　製附子　　用須參倍於附或等分
　不拘五錢或一兩酌宜用薑水煎服○良方有丁香
　十五粒名加減參附湯
參歸湯(三九/)　此即團參散見小兒門十亦名人參湯
　見婦人門七七○治心虛盜汗
　　人參　　當歸(等分/)
　右先用猪心一枚破作數片煎湯澄取清汁煎藥服
參术膏(四十/)　治中氣虛弱諸藥不應或因用藥失宜
　耗傷元氣虛證蜂起但用此藥補其中氣諸證自愈
　　人參　　　白术(等分/)
　用水煎膏化服之○一方用白术一斤人參四兩切
　片以流水十五碗浸一宿桑柴文武火煎取濃汁再
　用重湯熬膏入眞白蜜収之每以白湯點服
參术湯(四一/)　治氣虛顫掉泄瀉嘔吐等證
　　人參　　　白术　　　黄茋(各二錢/)
　　白茯苓　　陳皮　　　炙甘草(各一錢/)
　　甚者加製附子一錢
　水二鍾煎八分食遠服
(仲/景)术附湯(四二/)　　一名白术附子湯○治中寒中氣不
　足四肢逆冷口噤牙關𦂳急痰盛脉弱風虛頭眩頭
　重苦極不知食味
　　白术(二兩/)　炙甘草(一兩/)　附子(一兩半/炮去皮)
　每用五六錢薑五片棗一枚水一鍾半煎七分食遠
　溫服或用此化蘇合丸連進三服效
(濟/生)术附湯(四三/)　治寒濕腰痛重冷小便自利
　　白术(炒/)　　附子(製各一/兩)杜仲(炒半兩/)
　右咀每服四錢入薑煎服
(嚴/氏)茋附湯(四四/)　治氣虛陽弱虛汗倦怠
　　黄茋(蜜炙/)　製附子(等分/)
　每服四錢水一鍾薑五片煎六分食遠服
(寳/鑑)當歸補血湯(四五/)　治血氣損傷或因誤攻致虛肌
　熱口渴目赤面紅脉大而虛重按全無及病因饑飽
　勞役者
　　黄茋(炙一兩/)當歸(三錢/)
　水一鍾半煎八分食遠服
(濟/生)黄茋湯(四六/)　治喜怒驚恐房勞致隂陽偏虛者或
　自汗盜汗不止
　　黄茋(蜜炙/)　熟地　　　白茯苓
　　天門冬　　麻黄根　　肉桂
　　龍骨(各一錢/)小麥(炒/)　　五味子
　　防風(各八分/)當歸　　　炙甘草(各七分/)
　水二鍾薑三片煎服○如冷汗加熟附子二片發熱
　自汗加石斛一錢
(良/方)黄茋湯(四七/)　方在婦人九
　安胎治腹痛
(魏/氏)大補黄茋湯(四八/)　治虛弱自汗
　　人參　　　白茯苓　　肉蓯蓉
　　熟地(各一錢/)黄茋　　　白术
　　當歸　　　山茱萸　　防風(各八分/)
　　炙甘草　　肉桂(各四分/)五味子(十一粒/)
　水一鍾半加薑三片棗一枚煎七分不拘時服
(東/垣)神效黄茋湯(四九/)　治渾身或頭面手足麻木不仁
　目𦂳縮小及羞明畏日視物不明
　　黄茋(二錢/)　人參(八分/)　炙甘草
　　蔓荆子　　芍藥(各一錢/)陳皮(五分/)
　水煎臨卧熱服如麻木不仁雖有熱證不得用黄栢
　但加黄茋
黄茋六一湯(五十/)　治陰陽俱虛盜汗
　　黄茋(蜜炙六/錢)炙甘草(一錢/)
　水一鍾半煎八分食遠服
玉屛風散(五一/)　治虛表自汗
　　黄芪(蜜炙/)　防風(各一錢/)白术(炒二錢/)
　水一鍾薑三片煎服
(良/方)潤神散(五二/)　治勞瘵憎寒壯熱口亁咽燥自汗疲
　倦煩躁
　　人參　　　麥門冬　　黄茋
　　桔梗　　　淡竹葉　　炙甘草(等分/)
　右每服一兩水煎服　如自汗加小麥同煎
當歸六黄湯(五三/)　方在寒陣六五
　治隂虛血熱盜汗神效
參苓散(五四/)　治睡中汗出
　　人參　　　酸棗仁　　白茯苓(各等分/)
　右為細末每服三錢食米飲調下大人小兒皆可服
(和/濟)參苓白术散(五五/)　治脾胃虛弱飲食不進嘔吐泄
　瀉或乆瀉或大病後調助脾胃
　　人參　　　山藥(炒/)　　白扁豆(去皮薑/汁炒)
　　蓮肉(去心各/一斤半)白术(二斤米/泔浸炒)桔梗(炒黄色/)
　　砂仁　　　薏仁(炒/)　　白茯苓(去皮/)
　　炙甘草(各一/斤)
　右為細末每服二錢米湯調下或加薑棗水煎服或
　煉蜜丸桐子每服七八十丸空心米飲白湯任下
七味白术散(五六/)　方在小兒七
　治脾虛熱渴
(醫/録)生脉散(五七/)　治熱傷元氣肢體倦怠氣短口渴汗
　出不止或金為火制水失所生而致欬𠻳喘促肢體
　痿弱脚軟眼黑等證
　　人參(五錢/)　麥冬　　　五味子(各二錢/)
　水煎服○此方以生脉為名故俗醫之治脉脱者每
　多用此是豈知脉脱由陽氣豈麥冬五味之所宜乎
　見亦淺矣
五味子湯(五八/)　治喘促脉伏而數或虛煩作渴
　　五味子(一錢/)人參　　　麥冬
　　杏仁　　　橘紅(各一錢/五分)
　水二鍾薑三片棗二枚煎八分無時服
(陳/氏)五味子湯(五九/)　治腎水枯涸口燥舌亁
　　五味子　　麥門冬(各一/兩)黄茋(炒三兩/)
　　人參(二兩/)　粉草(炙五錢/)
　右每服五錢水煎日夜服數劑
人參胡桃湯(六十/)　治喘急不能卧
　　人參(錢半/)　胡桃肉(五枚泡/去皮)
　水一鍾半薑三片棗一枚煎八分食後溫服
(丹/溪)瓊玉膏(六一/)　治虛勞亁欬𠻳或好酒者乆𠻳尤效
　　人參(十二兩/)白茯苓(十五/兩)白蜜(五斤熬/去沫)
　　琥珀　　　沉香(各五錢/)大生地(十斤以銀石器/杵取自然汁)
　右先以地黄汁同蜜熬沸攪匀用密絹濾過將人參
　等為極細末和蜜汁入磁銀瓶内用綿紙十餘層加
　箬封紥瓶口入砂鍋或銅鍋以桑柴火長流水沒瓶
　煮三晝夜取出換油蠟紙紥口懸浸井中半日以出
　火氣提起仍煮半日以去水氣然後収藏每日清晨
　及午後取三匙用溫酒一兩許調服或白湯亦可製
　須淨室忌雞犬婦人○本方原無琥珀沉香二味乃
　臞仙加入者云奇效異常今幷録其方
補肺湯(六二/)　治勞𠻳
　　人參　　　黄茋　　　北五味
　　紫苑(各七分/半)熟地黄　　桑白皮(各錢半/)
　水二鍾煎八分入蜜少許食遠溫服
(楊/氏)寧肺湯(六三/)　治榮衞俱虛發熱自汗欬𠻳痰涎肺
　氣喘急唾膿
　　人參　　　茯苓　　　當歸
　　白芍藥　　白术　　　甘草(炙/)
　　川芎　　　熟地黄　　麥門冬
　　五味　　　桑白皮(各七/分)阿膠(炒一錢/)
　水二鍾薑二片紫蘇五葉煎八分食遠服
(聖/惠)寧肺散(六四/)　方在固陣六
　治乆𠻳収濇之劑
鳯髓湯(六五/)　治欬𠻳大能潤肺
　　牛髓(一斤胻/骨中者)白蜜(半斤/)　亁山藥(四兩炒/)
　　杏仁(四兩去皮/尖研如泥)胡桃仁(去皮四/兩研)
　右將牛髓白蜜用砂鍋熬沸以絹濾去渣盛磁瓶内
　將杏仁等三味同入瓶内以紙宻封瓶口重湯煮一
　日夜取出冷定每空心以白湯化服一二匙
(良/方)蜜酥煎(六六/)　治欬𠻳胸痛上氣喘壅此為邪搏於
　肺氣不宣通故欬而喘氣上逆面目浮腫此方非獨
　治𠻳兼補虛損去風燥悦肌骨婦人服之尤佳
　　白沙蜜(一升/)牛酥(一升/)　杏仁(三升去皮/尖研如泥)
　右將杏仁於磁盆中用水研取汁五升以淨銅鍋先
　傾汁三升熬减其半又傾汁二升再以微火熬減至
　一升許即入蜜酥二味煎熟其藥乃成貯於淨磁器
　中每日三次以溫酒或米飲白湯調服一匙服至七
　日唾色變白二七唾稀三七𠻳止
醍醐膏(六七/)　治一切欬血肺疾
　用好牛酥五斤鎔三遍凝取當出醍醐含服一合即
　瘥
(戸/方)黄茋散(六八/)　治𠻳乆勞𠻳唾血
　　黄茋(蜜炙/)　糯米(炒/)　　阿膠(炒等分/)
　右為細末每服二錢米飲調下
(拔/萃)五味黄茋散(六九/)　治欬𠻳咯血成勞眼睛疼痛四
　肢困倦脚膝無力
　　五味子　　人参　　　芍藥
　　甘草(各五分/)黄茋　　桔梗(各錢半/)
　　熟地　　　麥冬(各一錢/)
　水二鍾煎八分食後溫服
黄茋益損湯(七十/)　治男婦諸虛百損五勞七傷骨蒸
　潮熱百節疼痛盜汗驚惕咽燥唇焦憔瘦少力欬𠻳
　多痰咯吐衂血寒熱往來頰赤昏倦少食服熱藥則
　熱煩躁滿服寒藥則膈滿服痛及大病後榮衞不調
　或婦人產後血氣未足俱宜服此
　　人参　　　黄茋　　　當歸
　　熟地黄　　白术　　　川芎
　　芍藥　　　麥冬　　　甘草
　　茯苓　　　山藥　　　五味子
　　木香　　　石斛　　　肉桂
　　丹皮(等分/)
　右咀每服一兩水一鍾半薑五片棗二枚小麥五十
　粒烏梅一箇煎七分食前服
(元/戎)地黄散(七一/)　治衂血往來乆不愈
　　生地黄　　熟地黄　　地骨皮
　　枸杞子
　右等分焙亁為細末每服二錢蜜湯調下不拘時
(良/方)柔脾湯(七二/)　治虛熱吐血衂汗出
　　甘草(炒/)　　白芍藥(炒/)　黄茋(炒各半/兩)
　　熟地黄(兩半/)
　右毎服五七錢水煎服○世治吐血並用竹茹地黄
　藕汁童便此亦不可拘泥如陽乘於隂血得熱則流
　散經水沸溢理宜涼解以大黄犀角之類如隂乘於
　陽所謂天寒地凍水凝成氷須當溫散宜亁薑肉桂
　或理中湯之類
(東/垣)麥門冬飲子(七三/)　治吐血乆不愈者
　　麥門冬　　黄茋(各一錢/)人参
　　歸身　　生地(各五分/)五味子(十粒/)
　右㕮咀水煎服
(拔/萃)麥門冬飲子(七四/)　治脾胃虛氣促氣弱精神短少
　衂血吐血氣虛不能攝血者
　　麥冬　　　當歸　　　芍藥
　　紫苑(各一錢/)人参　　　黄茋(各八分/)
　　甘草(五分/)　五味子(九粒/)
　水二鍾煎一鍾食後服
(家/杪)麥門冬飲(七五/)　方在寒陣四七
　治虛火欬𠻳隂虛勞損
麥門冬湯(七六/)　方在寒陣四四
　治肺熱欬𠻳見血
(萬/氏)麥門冬湯(七七/)　方在痘疹一四二
　治表邪内熱欬嗽
麥門冬散(七八/)　治鼻衂
　　麥門冬　　生地(各一錢/)白芍藥
　　蒲黄(各二錢/)
　水二盞薑三片煎八分食後溫服
旋神飲(七九/)　治勞瘵憎寒壯熱口亁咽燥自汗煩躁
　欬𠻳唾血瘦劇困倦
　　人参　　　白术　　　黄茋
　　當歸　　　熟地黄　　麥門冬
　　白芍藥　　茯神　　　白茯苓
　　蓮肉　　　五味子　　炙甘草
　　桔梗　　　半夏麯(各五/分)
　水一鍾半紅棗一枚烏梅一箇煎七分食遠服○如
　𠻳加阿膠○胸滿加木香以濕紙包炮用或加沉香
　亦可○如不思飲食加扁豆炒用
(醫/統)養心湯(八十/)　治體質素弱或病後思慮過多心虛
　驚悸不寐
　　歸身　　　生地　　　熟地
　　茯神(各一錢/)人参(錢半/)　麥冬(錢半/)
　　棗仁　　　柏子仁(各八/分)炙甘草(四分/)
　　五味子(十五/粒)
　加燈心蓮子水煎八分服
(錢/氏)養心湯(八一/)　方在小兒五九
　治心虛驚癎
正心湯(八二/)　治七情五志乆逆心風妄言妄笑不知
　所苦
　　人参　　　當歸(酒洗/)　生地黄
　　茯神(各一錢/)羚羊角(鎊為/末)棗仁(炒研/)
　　甘草(炙/)　　遠志(製各八/分)
　水一鍾半蓮子七枚煎七分羚羊角末麝香半分和
　匀食後臨卧服
開心散(八三/)　治好忘○後定志丸稍勝於此百十七
　　人參　　　遠志(各二錢/半)石菖蒲(一兩/)
　　白茯苓(二兩/)
　右為細末每服一錢食後半飲調下
(局/方)茯苓補心湯(八四/)　治心慮過多心神潰亂煩躁不
　寐
　　白茯苓　　白茯神　　麥門冬
　　生地黄　　當歸　　　半夏麯
　　陳皮(各一錢/)甘草(五分/)
　右加竹葉燈心同煎服
酸棗仁湯(八五/)　治病後氣血俱虛内亡津液煩熱諸
　虛不眠者
　　棗(仁微炒/)　人參(各一錢/)麥冬(三錢/)
　　竹茹(二錢/)
　加龍眼肉五枚煎服無時
(秘/傳)酸棗仁湯(八六/)　治心腎水火不交精血虛耗痰飲
　内蓄怔忡恍惚夜卧不安
　　棗仁(炒/)　　遠志　　　黄茋
　　白茯苓　　蓮肉(去心/)　當歸
　　人參　　　茯神(各一錢/)陳皮
　　炙甘草(各五/分)
　水一鍾半加生薑三片棗一枚煎七分日一服臨卧
　一服
(仲/景)酸棗湯(八七/)　治虛勞虛損不得眠
　　酸棗仁(二升/)甘草(一兩/)　知母
　　茯苓　　　川芎(各二兩/)　深師方仍有生薑二
　兩
　右五味以水八升煮酸棗仁得六升内諸藥再煮取
　三升分温三服
(錢/氏)酸棗仁湯(八八/)　方在小兒六二
　治心肺虛熱煩躁
遠志湯(八九/)　治心虛煩熱夜卧不寧及病後虛煩
　　遠志(黒豆甘/草同煮)黄茋　　　當歸
　　麥冬　　　棗仁(炒/)　　石斛(各錢半/)
　　人參　　　茯神(各七分/)甘草(五分/)
　水二鍾煎八分食遠服○煩甚者加竹葉知母
遠志飲子(九十/)　治心勞虛寒夢寐驚悸
　　遠志肉　　茯神　　　人參
　　當歸(酒浸/)　棗仁　　　黄茋
　　肉桂(各一兩/)炙甘草(五錢/)
　右㕮咀每服一兩水一鍾半薑五片煎服無時
(東/垣)聖愈湯(九二/)　治血虛心煩睡卧不寧五心煩熱
　　人參　　　川芎　　　當歸
　　熟地黄(酒拌/蒸)　地黄(酒拌/)黄茋(炙各一/錢)
　右水煎服
益榮湯(九二/)　治思慮過度心血耗傷怔忡恍惚不寐
　　人參(一錢/)　芍藥　　　棗仁
　　柏子仁(各五/分)當歸　　　黄茋
　　茯神(各一錢/)紫石英(五分/)遠志
　　甘草　　　木香(各三分/)
　水一鍾半薑三片棗一枚煎八分服
(元/戎)逍遥散(九三/)　治肝脾血虛及鬱怒傷肝少血目􁀙
　發熱脇痛等證
　　當歸　　　芍藥　　　白术
　　茯神　　　甘草　　　柴胡(各等分/)
　右薑水煎服
(薛/氏)加味逍遥散(九四/)　治肝脾血虛發熱小水不利
　　即前逍遥散加丹皮梔子各七分
生薑汁煎(九五/)　治噎食不下咽喉閉塞胸膈煩悶
　　生薑汁　　白蜜　　　牛酥(各五兩/)
　　人參　　　百合(各二兩/)
　右入銅銚中以慢火熬膏每用一二匙用人參百合
　湯調下或嚥下
(局/方)胃風湯(九六/)　治風冷乗虛入客腸胃水穀不化泄
　瀉注下及腸胃濕毒加豆汁或下瘀血日夜無度
　　人參　　　白术　　　茯苓
　　當歸　　　川芎　　　白芍藥
　　肉桂(等分/)
　右為粗散每服二錢入粟米數粒同煎食前服此方
　名為治風而實非治風乃補血和血益胃氣之藥下
　血痢而挾虛者實可倚仗出太陽桂苓湯例藥也
(選/要)十寳湯(九七/)　治冷痢虛甚下物如魚腦三服愈
　　黄茋(炙四錢/)熟地黄　　人參
　　白术　　　白芍藥　　當歸
　　茯苓　　　半夏　　　五味子
　　肉桂(各一錢/)甘草(炙五分/)
　水一鍾薑三片烏梅一箇煎七分食遠服
(良/方)當歸黄茋湯(九八/)　治妊娠下痢腹痛小便澁
　　當歸(炒/)　　黄茋(各一兩/)糯米(一合/)
　水二鍾煎一鍾温服
(局/方)大防風湯(九九/)　治足三隂虧損寒濕外邪乗虛内
　侵患鶴膝附骨等疽不問已潰未潰宜先用此及治
　痢後脚膝耎痛不能動履名曰痢後風此藥袪風順
　氣活血壯筋骨行履如故
　　人參　　　白术　　　防風
　　羌活(各二錢/)黄茋(一錢/)　熟地
　　杜仲(各二錢/)官桂　　　甘草(炙各五/分)
　　白芍　　　牛膝　　　附子
　　川芎(錢半/)
　水煎服○一方有當歸無官桂加薑七片
(河/間)地黄飲子(百/)　治舌瘖不能言足廢不能行此謂少
　隂氣厥不至急當温之名曰痱證凡隂虛有二有陰
　中之水虛有陰中之火虛此治火虛之劑
　　熟地　　　巴㦸(去心/)　山茱萸
　　肉蓯蓉(酒浸/)附子　　　石斛
　　五味　　　石菖蒲　　茯苓
　　遠志　　　官桂　　　麥門冬
　右等分每服五錢入薄荷少許薑棗煎服
金櫻膏(百一/)　治虛勞遺精白濁最效
　　金櫻子(經霜後採紅熟者撞去刺切開去/核搗碎煮之濾榨浄汁用熬成膏)
　　人參　　　桑螵蛸(新瓦/焙燥)山藥(各二兩/)
　　杜仲(薑汁炒/)益智仁(各一/兩)薏仁
　　山茱萸　　芡實　　　枸杞(各四兩/)
　　青鹽(三錢/)
　右咀用水同熬二次去渣熬成膏將金櫻膏對半和
　匀空心白滚湯下三四匙
心虛白濁歌(百二/)
　　白濁皆因心氣虛　　不應只作腎虛醫
　　四君子湯加遠志　　一服之間見效奇
劫勞散(百三/)　方在婦人一二四
　治虛勞欬𠻳盜汗發熱
益氣補腎湯(百四/)　治氣虛眩暈
　　人參　　　黄茋(各一錢/二分)白术(二錢/)
　　白茯苓(一錢/)山藥　　　山茱萸(各錢半/)
　　炙甘草(五分/)
　水二鍾棗二枚煎八分食前服
(元/戎)當歸酒(百五/)　治血虛頭痛欲裂
　　當歸(一兩/)　好酒(一升/)　煮取六合服之
人參丸(百六/)　寧心益智安神固精
　　人參　　　茯苓　　　茯神
　　棗仁　　　遠志　　　益智
　　牡蠣(各五錢/)硃砂(二錢半/)
　為末棗肉丸服
(千/金)人參固本丸(百七/)　治脾虛煩熱金水不足及肺氣
　燥熱作渴作𠻳或小便短少赤色澁滯如淋大便燥
　結此陰虛有火之聖藥也
　　人參(二兩/)　天冬(炒/)　　麥冬(炒/)
　　生地黄　　熟地黄(各四兩/)
　蜜丸桐子大每服五六十丸空心温酒或淡鹽湯下
　中寒之人不可服○如欲作膏俟煎成外加白蜜四
　兩
團參丸(百八/)　治吐血欬𠻳服涼藥不得者○團參散
　方在小兒十
　　人參　　　黄茋　　　飛羅麫(各一兩/)
　右為細末滴水和丸桐子大每服五七十丸茅根湯
　下
天王補心丹(百九/)　寧心保神固精益血壯力強志令
　人不忘去煩熱除驚悸清三焦解乾渴育養心氣
　此方之傳未考所自道藏偈云昔誌公和尚日夜講
　經鄧天王憫其勞者也錫之此方因以名焉
　　生地黄(四兩/洗淨)人參　　　𤣥參(炒/)
　　丹參(炒/)　　遠志(炒/)　　桔梗(各五錢/)
　　白茯苓(五錢/)五味(炒/)　　當歸(酒洗/)
　　麥冬(炒/)　　天冬(炒/)　　柏子仁(炒/)
　　酸棗仁(炒各/一兩)
　右為細末煉蜜為丸每兩分作十丸金箔為衣每服
　一丸燈心棗湯化下食遠臨卧服或作小丸亦可
　類方　如前方内多黄連二兩(酒炒/)
　醫綂方　此較前多百部菖蒲杜仲三味
　　生地黄(二兩用砂仁五錢茯苓/一兩同煮去砂仁不用)
　　人參　　　𤣥參　　　丹參
　　遠志　　　柏子仁(炒/)　棗仁(炒/)
　　白茯神　　杜仲(製/)　　百部(各一兩/)
　　歸身(一兩六/錢)天冬　　　麥冬(各一兩/二錢)
　　桔梗(八錢/)　五味　　　石菖蒲(各五錢/)
　得效方用熟地不用生地餘如醫綂又外加茯苓炙
　甘草共一十八味分兩俱各等分
　按右方惟前十三味者乃道藏經本方此外各有不
　同亦惟隨宜擇用可也
(即/一)補心神效丸(百十/)
　　黄茋(蜜炙/)　　茯神　　　　人參(各四兩/)
　　遠志(製二兩/)熟地黄(三兩/)棗仁(炒/)
　　柏子仁(另研/)五味子(各二/兩)硃砂(一兩另/研)
　右為末煉蜜丸桐子大每服五十丸米飲溫酒任下○
　盗汗不止麥䴸湯下○夢遺失精人參龍骨湯下○卒
　暴心痛乳香湯下○虚煩發熱麥門冬湯下○吐血人
　參湯下○大便下血地榆湯下○小便出血茯苓車前子湯
　下○中風不語薄荷生薑湯下○風癎痰氣防風湯下
(局/方)平補鎮心丹(百十一/)　治心血不足時或怔忡夜多
　亂夢如墮岸谷常服安心腎益榮衞
　　人參　　　　龍齒(各二兩/五錢)白茯苓
　　茯神　　　　麥冬　　　　五味(各一兩/二錢半)
　　車前子　　　遠志(製/)　　　天冬
　　山藥(薑汁炒/)熟地(酒蒸各/一兩半)硃砂(兩半為/衣)
　　棗仁(炒三錢/)
　煉蜜丸桐子大每服八九十丸早晩米飲或温酒下
　○一方有肉桂一兩二錢五分○一方有當歸柏子
　仁石菖蒲
(集/驗)柏子養心丸(百十二/)　治心勞太過神不守舍合眼
　則夢遺洩不常
　　柏子仁(鮮白不油者以/紙包槌去油)　白茯神
　　酸棗仁　　生地黄　　當歸身(各二/兩)
　　五味子　　辰砂(細研/)　犀角鎊
　　甘草(各半兩/)
　右為末煉蜜丸如芡實大金箔為衣午後臨卧各津
　嚼一丸
(古/菴)心腎丸(百十三/)　治水火不濟心下怔忡夜多盗汗
　便赤夢遺
　　牛膝(酒浸/)　蓯蓉(酒浸/)　熟地(各二兩/)
　　兎絲子(酒煮/三兩)人參　　　黄茋(蜜炙/)
　　當歸(酒浸/)　山藥(炒/)　　鹿茸(酥炙/)
　　附子(炮去皮/臍)茯神　　　五味子
　　龍骨(煆/)　　遠志(甘草湯浸剝薑/汁炒各一兩)
　右為細末酒煮麫糊丸桐子大毎服百丸空心棗湯
　或清湯送下
(濟/生)遠志丸(百十四/)　治心神恍惚不寧夢泄遺精
　　人參　　　茯神　　　白茯苓
　　龍齒　　　遠志(薑湯浸/炒)石菖蒲(各二兩/)
　蜜丸桐子大硃砂為衣毎服七八十丸空心鹽湯下
寧志丸(百十五/)　治怔忡驚悸癲癎○(得/效)寧志丸方在
　和陣三百六十與此稍同
　　人參　　　棗仁(酒浸/)　茯苓
　　柏子仁　　當歸　　　遠志(酒浸/)
　　茯神　　　石菖蒲　　琥珀(各五錢/)
　　乳香　　　硃砂(各三錢/)
　右為末煉蜜丸桐子大毎服三五十丸食後棗湯下
寧志膏(百十六/)　治因驚失志
　　人參(隔紙炒/)棗仁(泡去皮/)硃砂(各半兩/)
　　滴乳香(一錢/另研)
　右為末煉蜜丸彈子大每服十丸薄荷湯下
定志丸(百十七/)　治心氣不足驚悸恐怯或語鬼神喜
　笑及目不能近視反能遠視乃陽氣不足也宜此方
　主之○此方與前開心散小異八三
　　人參　　　茯苓(各二兩/)菖蒲
　　遠志(製各一/兩)
　煉蜜丸桐子大硃砂為衣每服五七十丸米飲下
(拔/萃)八物定志丸(百十八/)　補心神安䰟魄去熱除痰
　　人參(一兩半/)石菖蒲　　茯神
　　遠志(製各一/兩)麥門冬　　白术(各五錢/)
　　硃砂(一錢/)　牛黄(二錢另/研)
　右為細末煉蜜丸桐子大硃砂為衣每服五十丸米
　飲下○一方有茯苓一兩
十四友丸(百十九/)　治驚悸怔忡
　　人參　　　黄茋　　　當歸
　　生地黄　　遠志　　　茯神
　　茯苓　　　棗仁(炮去皮/隔紙炒)阿膠
　　龍腦　　　紫石英　　薄荷
　　硃砂(各一兩/)
　右為末煉蜜丸桐子大毎服五七十丸食後臨卧棗
　湯下
(秘/驗)琥珀多寐丸(百二十/)　治健忘恍惚神虛不寐
　　眞琥珀　　眞鈴羊角(細/鎊)人參
　　白茯神　　遠志(製/)　　甘草(等分/)
　右為細末猪心血和煉蜜丸芡實大金箔為衣毎服
　一丸燈心湯嚼下
(金/匱)六味地黄丸(一二一/)　即金匱腎氣丸亦名地黄丸
　治腎水虧損小便淋閉頭目眩暈腰腿痠軟陰虛發
　熱自汗盜汗憔悴瘦弱精神疲困失血失音水泛為
　痰病為腫脹壯水制火之劑也
　　熟地黄(八兩/蒸擣)山茱萸　　　山藥(炒各四/兩)
　　丹皮　　　　澤㵼　　　白茯苓(各三/兩)
　右為細末和地黄膏加煉蜜為丸桐子大每服七八
　十丸空心食前滚白湯或淡鹽湯任下○此方用水
　煎湯即名六味地黄湯下八味丸亦同
(崔/氏)八味丸(一二二/)　治命門火衰不能生土以致脾胃
　虛寒飲食少思大便不實或下元冷憊臍腹疼痛等
　證○王太僕曰益火之源以消陰翳即此謂也○即
　前六味地黄丸加肉桂製附子各一兩
(陳/氏)加減八味丸(一二三/)　治腎水不足虛火上炎發熱
　作渴口舌生瘡或牙根潰蝕咽喉疼痛寢汗憔悴等
　證此臨川陳自明方李氏云凡發背之熱未有不自
　腎虛而得之者必湏五更服加減八味丸　○即前六味
　丸加肉桂一兩五味子四兩炒用内澤瀉切片蒸五
　次焙用○一方五味止用一兩
(良/方)益隂腎氣丸(一/)　(二五/)　治陰虛潮熱盜汗煩熱作渴
　筋骨疼痛月經不調等證　即前六味丸加當歸生
　地各四兩五味子二兩
(薛/氏)加減金匱腎氣丸(一/)　(二六/)　治脾腎陽虛不能行水
　小便不利腰重脚腫或肚腹腫脹四肢浮腫或喘急
　痰盛已成臌證其效如神此證多因脾胃虛弱或治
　失其宜元氣復傷而變此證若非速救腎中之火則
　陽氣不充於下何以生土土虛又何以制水此必用
　之劑也苟不知此必不能救若病在燃眉當變丸為
　湯治之
　　熟地(四兩酒/拌蒸)山藥　　　山茱萸
　　川牛膝　　丹皮　　　澤瀉
　　車前子　　肉桂(各一兩/)白茯苓(三兩/)
　　附子(製五錢/)
　右為末煉蜜同地黄膏搗丸桐子大每服七八十丸
　空心米飲下
(丹/溪)滋陰大補丸(一二七/)　治諸虛不足腰腿疼痛行步
　無力壯元陽益腎水
　　熟地(二兩/)　山藥(炒/)　　牛膝(各兩半/)
　　山茱萸　　杜仲　　　巴㦸肉
　　白茯苓　　五味子　　小茴香(炒/)
　　肉蓯蓉(酒洗去甲/新瓦焙乾)遠志(甘草湯煮晒/乾各一兩)
　　石菖蒲　　拘杞(各五錢/)
　右為末紅棗肉和或煉蜜為丸桐子大毎服七八十
　丸空心淡鹽湯或温酒任下
六造丸(一二八/)　方在寒陣一五六
　治陰虛血熱諸證
(秘/方)全鹿丸(一二九/)　此藥能補諸虛百損五勞七傷功
　效不能盡述人製一料服之可以延年一紀其法須
　四人共製一鹿分而服之逾年又共製之四人共製
　四年則每人得一全鹿若一人獨製一料恐乆留變
　壞藥力不全矣
　　中鹿一隻　縛殺之退去毛將肚雜洗淨同鹿肉
　　加酒煮熟將肉横切焙亁為末取皮同雜仍入原
　　湯熬膏和藥末肉末加煉蜜和搗為丸其骨須酥炙
　　為末同入之
　　人參　　　白术(炒/)　　茯苓
　　炙甘草　　當歸　　　川芎
　　生地黄　　熟地黄　　黄茋(蜜炙/)
　　天門冬　　麥門冬　　枸杞
　　杜仲(鹽水炒/)牛膝(酒拌蒸/)山藥(炒/)
　　芡實(炒/)　　兎絲(製/)　　五味子
　　瑣陽(酒拌蒸/)肉蓯蓉　　破故(酒炒/)
　　巴㦸肉　　胡盧巴(酒拌/蒸)川續斷
　　覆盆子(酒拌/蒸)楮實子(酒拌/蒸)秋石
　　陳皮(上各一/斤)川椒(去目炒/)小茴香(炒/)
　　沉香　　　青鹽(各半斤/)
　右先須精製諸藥為末和勻一處候鹿膠成就和搗
　為丸桐子大焙亁用生黄絹作小袋五十條每袋約
　盛一斤懸置透風處用盡一袋又取一袋陰濕天須
　用火烘一二次為妙每服八九十丸空心臨卧薑湯
　鹽湯白湯任下冬月温酒亦可
(青/囊)仙傳班龍丸(百三十/)　壯精神除百病養氣血補百
　損老人虛人常服延年益壽昔蜀中有道士酣歌酒
　肆曰尾閭不禁滄海竭九轉金丹都慢説惟有斑龍
　頂上珠能補玉堂關下血眞人仲源索方傳世
　　鹿角膠　　鹿角霜　　栢子仁
　　兎絲子(製/)　熟地黄(各八/兩)白茯苓
　　補骨脂(各四兩/)
　右將膠先溶化量入無灰酒打糊丸桐子大每服六
　七十丸空心淡鹽湯或酒任下
(秘/驗)班龍二至百補丸(一三一/)　此藥固本保元生精養
　血培復天眞大補虛損益五内除骨蒸壯元陽多子
　嗣充血脉強健筋骸美顏色增延壽算聰明耳目潤
　澤髭鬚眞王道奇品之方功難盡述也
　　鹿角(五十兩/為則)取新角連腦骨者佳鋸長二寸許用
　　米泔浸一宿刷洗淨同後藥入罈煮膠
　　黄精(八兩/)　拘杞　　　懷熟地
　　兎絲子(淘洗/淨)金櫻子(去毛子/各四兩)天門冬(去心/)
　　麥門冬(去心/)川牛膝　　龍眼肉
　　楮實子(各二/兩)
　已上十味同角入金華好罈層層放實以新汲淡水
　入罈平肩用蜜梭布四層包口以新磚壓之置大鍋
　中井字架上以木甑葢好重湯煮三日夜毋得間斷
　火候傍用小鍋燒滚水不時添注罈内并鍋水勿使
　亁涸日足取起濾去渣將汁用羅底絹絞出入淨砂
　鍋内文火熬成膏約一斤半外煉蜜二斤滴水成珠
　攙入調和後藥杵合為丸
　　鹿角霜(十兩/)人參(五兩/)　黄茋(蜜炙/)
　　芡實(炒/)　　白茯苓　　山藥(炒/)
　　山茱萸　　生地黄(酒洗飯/上蒸過)知母(鹽水炒/各四両)
　　北五味子(一/兩)
　　夏月加川黄柏四兩炒褐色
　以上十味為細末用前膏和匀木杵搗丸桐子大空
　心淡鹽湯送下百餘丸隨用煮熟蓮肉或乾棗數枚
　壓之俾納丹田也
(正/傳)鹿角膠丸(一三二/)　治血氣虧損兩足痿弱不能行
　動乆卧牀褥者神效
　　鹿角膠(一斤/)鹿角霜　　熟地(各半兩/)
　　當歸(四兩/)　人參　　　牛膝
　　兎絲子(製/)　白茯苓(各三/兩)白术
　　杜仲(各二兩/)虎脛骨(酥炙/)龜板(酥炙各/一兩)
　右為末先將鹿角膠用無灰酒二鍾溶化加煉蜜擣
　丸桐子大每服百丸空心鹽薑湯下
鹿茸丸(一三三/)　治脚氣腿腕生瘡及隂虛下元痿弱
　欬𠻳等證
　　鹿茸(酥炙另/搗成泥)五味子　　當歸
　　熟地黄(各等/分)
　酒糊和丸桐子大每服四五十丸温酒或鹽湯任下
(集/驗)鹿茸丸(一三四/)　治諸虛勞倦補心腎益氣血
　　鹿茸(酥炙/)　熟地黄　　當歸
　　枸杞　　　棗仁(炒/)　　附子(製/)
　　牛膝　　　遠志(薑汁浸/炒)山藥
　　沉香　　　肉蓯蓉(酒浸兩/各一)麝香(五分/)
　　煉蜜丸桐子大每服五十丸鹽湯下
(三/因)鹿茸丸(一三五/)　治失志傷腎腎虛消渴小便無度
　　鹿茸(酥炙/)　麥門冬　　熟地黄
　　黄茋(炙/)　　五味　　　肉蓯蓉
　　雞内金(酒炒/)山茱萸　　破故紙(炒各/七錢)
　　茯苓　　　人參　　　牛膝(酒浸/)
　　𤣥參　　　地骨皮(各半/兩)
　右為末煉蜜丸桐子大每服七八十丸米飲下
(木/事)麋茸丸(一三六/)　治腎虛腰痛不能轉側
　　麋茸(鹿茸亦/可)兎絲子(製各/一兩)舶茴香(五錢/)
　右為末以羊腎二對用酒煮爛去膜研如泥和丸桐
　子大陰乾如太亁以酒糊佐之每服三五十丸温酒
　或鹽湯下
(楊/氏)還少丹(一三七/)　治脾腎虛寒飲食少思發熱盜汗
　遺精白濁眞氣虧損肌體瘦弱等證
　　熟地黄(二兩/)山藥　　　山茱萸
　　杜仲(薑湯炒/)枸杞(二兩/)　牛膝(酒浸/)
　　遠志(薑汁浸/炒)肉蓯蓉(酒浸/)北五味
　　川續斷　　楮實子　　舶茴香
　　兎絲子(製/)　巴㦸肉(餘各/一兩)
　右為細末煉蜜丸桐子大每服五十丸空心鹽湯下
(局/方)無比山藥方(一/)　(三八/)　治諸虛損傷肌肉消瘦耳聾
　目暗常服壯筋骨益腎水令人不老
　　山藥(二兩/)　兎絲子(三兩酒/浸煮)五味(揀浄/六兩)
　　肉蓯蓉(四兩切片/酒浸焙)杜仲(三兩/酒炒)牛膝(一兩酒/浸蒸)
　　熟地　　　澤瀉　　　山茱萸
　　茯苓　　　巴㦸肉　　赤石脂(各一/兩)
　右為細末煉蜜和丸桐子大每服三五十丸食前温
　酒或米飲下
還元丹(一三九/)　一名延年益壽不老丹○此藥大補
　元氣服一月自覺異常功效不可盡述○桉此方為
　陰虛血熱者宜之諸陽虛者不可用
　　何首烏(半斤/)　用米泔水浸軟竹刀刮去皮分四
　　　製
　　　忌鐡器以砂鍋瓦器盛酒拌芝麻蒸一次晒乾
　　　又用羊肉一斤切片拌蒸一次黑豆拌蒸一次
　　　各晒乾
　　熟地　　　生地(酒浸焙/各三兩)天冬　麥冬(冬末一兩/)
　　人參(五錢/)　地骨皮(童便/浸晒)白茯苓(酒浸晒乾取/末各一兩)
　右取乳汁六兩白蜜十兩同煉一器中合前末為膏
　磁器取貯勿令泄氣不拘時服一二匙沸湯潄嚥之
(經/騐)養榮丸(百四十/)　治男婦氣血兩虛精神短少脾胃
　不足形體羸弱
　　人參　　　白术(土炒/)　當歸
　　熟地黄　　黄芪　　　芍藥
　　山藥(各一兩/)遠志(製/)　　生地黄
　　山茱萸(各半/兩)白茯苓(二兩/)陳皮(八錢/)
　右為細末用鴨一隻取血入煉蜜和丸桐子大每服
　八九十丸食前淡鹽湯送下或酒亦可
三才丸(一四一/)
　　天門冬　　熟地黄　　人參(等分/)
　右為末煉蜜丸服
七珍至寳丹(一四二/)　補血生精瀉火益水強筋骨黑
　鬚髮補益之功甚大
　　何首烏　赤白各半斤酒浸軟竹刀刮去皮同牛
　　　膝蒸
　　川牛膝　半斤淨用黑豆三升同何首烏層層拌
　　　蒸極熟取出去豆與何首烏共搗如泥
　　白茯苓　一斤用人乳五升煮乾為度
　　赤茯苓　一斤用牛乳五升煮乾為度
　　當歸(四兩酒/浸焙乾)枸杞(四兩/)　破故(炒香/)
　　兎絲子(製各/半兩)
　煉蜜為丸雞頭子大每服一丸日進三服空心温酒
　午後薑湯臨卧鹽湯送下
(百/一)補髓湯(一四三/)　治老人虛弱腎傷腰痛不可屈伸
　　杜仲(十兩/)　補骨脂(用芝麻五兩同炒以芝麻黑/色無聲為度去麻不用十兩)
　　鹿茸(四兩燎去/毛酒浸炙)
　右為末用胡桃肉三十箇浸去皮搗為膏入麫少許
　煮糊為丸桐子大每服百丸温酒鹽湯任
枸杞子丸(一四四/)　治腎虛精滑補精氣
　　甘州枸杞　黄精(九蒸九晒/)
　右二味等分相和搗作餅子焙乾為末煉蜜丸桐子
　大每服百餘丸空心温酒送下
(局/方)青娥丸(一四五/)　治腎虛腰痛益精助陽烏鬚壯脚
　力婦人隨證用引吞送神效
　　破故紙(四兩/炒香)杜仲(淨八兩/薑湯炒)胡桃肉(十兩/)
　右為末用蒜四兩搗膏和丸桐子大每服三五十丸
　空心温酒送下○一法不用蒜以酒糊為丸或煉蜜
　為丸服者更佳○按此方可加巴㦸肉大茴香各四
　兩為尤妙或再加肉蓯蓉亦可
(良/方)加味青娥丸(一四六/)　補諸虛不足滋益陰陽美容
　顏健腰膝止腰痛尤效
　　破故(炒/)　　小茴(鹽水炒/)胡蘆巴(炒各/四兩)
　　杜仲(三兩薑/汁炒)胡桃肉(二十/五個)蓮蕋(一兩/)
　　青鹽(煆五錢/)穿山甲(酥炙三/錢五分)
　右為末將胡桃肉搗爛加酒煮麫糊為丸桐子大每
　服三十丸空心温酒下
十補丸(一四七/)　方在熱陣一七四
　治腎藏虛冷等證
(保/命)煨腎丸(一四八/)　治腎肝虛損骨痿不能起牀筋弱
　不能収持及脾損穀不化善益精緩中消穀
　　杜仲(薑湯炒/)牛膝　　　萆薢
　　白蒺藜　　防風　　　兎絲子(製/)
　　胡蘆巴　　肉蓯蓉(酒浸/)破故紙(酒炒各/等分)
　右將猪腰子製如食法搗爛加煉蜜和杵千餘為丸
　桐子大每服五七十丸空心用温酒送下治腰痛不
　起甚效
(局/方)煨腎散(一四九/)　治腎虛腰痛
　　杜仲(薑汁炒/)花椒(炒出汗/)食鹽(少許/)
　右為末以猪腰子一枚薄批作五七片以椒鹽淹去
　腥水摻杜仲末三錢在内以薄荷包外加濕紙二三
　層煨熟食之酒下
安腎丸(百五十/)　方在熱陣一六七
　治腎經積冷下元衰弱
小安腎丸(一五一/)　方在熱陣一六八
　治腎氣虛寒多溺腰膝沉重
石刻安腎丸(一五二/)　方在熱陣一六九
　治眞氣虛憊夢遺便數脚膝軟弱
紅鉛丸(一五三/)　一名一炁丹○一名人精妙合丸
　　紫河車　用頭産壯盛男胎者一具以銀鍼挑去
　　紫血米泔水洗淨用酒醋頓爛焙乾
　　人乳　以磁礶盛晒乾者四兩○或以茯苓末一
　　　兩収晒至五兩者亦可
　　秋石　以童男女小便煉成者四兩
　　紅鉛　亦名先天梅子五錢　此室女初次經血
　　　扣算女子年歲凡五千四十八日即女子天癸
　　　將至之日須預備錫鉛候取以茯苓末収滲晒
　　　乾或以絲綿滲取用烏梅煎湯洗下去水晒乾
　　　亦可
　右為細末煉蜜為丸每丸重七釐此藥俗傳云以人
　補人得先天之氣神妙不可盡述每丸價一兩
打老兒丸(一五四/)
　　熟地　　　山藥(炒各五/兩)牛膝
　　巴㦸(枸杞湯/洗炒)楮實子(去浮/者)枸杞
　　石菖蒲　　遠志肉(甘草/湯製)白茯苓(去筋/)
　　杜仲(鹽水炒/)北五味(蜜水拌蒸一二/時搗餅焙乾)
　　山茱萸(上各/四兩)小茴香　　續斷(各三兩/)
　　肉蓯蓉(切片酥/炒五兩)
　右為末煉蜜丸桐子大每服五六十丸空心午前臨
　睡或酒或鹽湯下百餘丸
肉蓯蓉丸(一五五/)　治腎虛耳聾
　　肉蓯蓉(酒浸/焙)兎絲子(酒浸/煮研)山茱萸
　　白茯苓　　熟地黄　　人參
　　官桂　　　防風　　　芍藥
　　黄茋(各五錢/)附子(炮/)　　羌活
　　澤瀉(各二錢/半)羊腎(一對薄切去/筋膜炙乾)
　煉蜜丸桐子大每服三五十丸空心温酒下
四味肉蓯蓉丸(一五六/)　方在固陣六二
　治小便不禁
黄茋丸(一五七/)　治虛風羸瘦心神虛煩筋脉拘攣疼
　痛少睡
　　黄茋(炙/)　　人參　　　熟地黄
　　白茯苓　　薏苡仁　　山茱萸(各一/兩)
　　杏仁　　　羌活(去蘆/)　當歸
　　羚羊角屑　枸杞子　　桂心(各七錢/半)
　　防風　　　遠志(各半兩/)
　右為細末煉蜜和丸梧子大每服七八十丸温酒下
　不拘時
二丹丸(一五八/)　治風邪健忘和血養神定志内安心
　神外華腠理
　　丹參　　　天門冬　　熟地黄(各一/兩半)
　　麥門冬　　白茯苓　　甘草(各一/兩)
　　人參　　　丹皮　　　遠志(各半/兩)
　右為細末練蜜和丸桐子大以硃砂半兩為衣每服
　五七十丸加至百丸空心煎愈風湯送下
(海/藏)益血丹(一五九/)　治大便燥乆虛亡血
　　當歸(酒浸焙/)熟地黄(等分/)
　右為末煉蜜丸彈子大細嚼酒下一丸
(集/要)四神丸　治禀賦虛弱小便頻數不禁
　　五味子　　兎絲餅(各四/兩)熟地黄(六兩/)
　　肉蓯蓉(一斤/去甲)
　右為末酒煮山藥糊丸桐子大每服五十丸空心鹽
　湯下
(局/方)虎骨四斤丸(一六一/)
　　宣州木𤓰(去/穰)天麻(去蘆/)　肉蓯蓉(洗淨/)
　　牛膝(焙乾各/一斤)附子(炮去皮/臍二兩)虎骨(酥炙一/兩)
　右先將前四味用無灰酒五升浸春秋五日夏三日
　冬十日取出焙乾入附子虎骨共為末用前浸藥酒
　打麫糊丸梧子大每服五十丸食前鹽湯送下
加味四斤丸(一六二/)　治肝腎二經氣不足足膝酸痛
　步履不隨如受風寒濕毒以致脚氣者最宜服之
　　虎脛骨(一兩/酥炙)乳香(另研/)　沒藥(另研各/五錢)
　　川烏(炮去皮/一兩)肉蓯蓉　　牛膝(各一兩/半)
　　天麻(一兩/)　木𤓰(一斤去/穰蒸)
　右各為末先將木𤓰蓯蓉搗膏加酒糊和杵丸桐子
　大毎服七八十丸空心温酒或鹽湯任下
(三/因)加味四斤丸(一六三/)　治腎虛肺熱熱淫於内致筋
　骨痿弱不能収持
　　肉蓯蓉(酒洗/)牛膝(酒洗/)　天麻
　　木𤓰　　　鹿茸(酥炙/)　熟地黄
　　五味(酒浸/)　兎絲子(酒煮/等分)
　右為末煉蜜丸桐子大每服五十丸食前温酒或米
　飲送下○劉宗厚曰按此方云熱淫於内而用温補
　何也然陰血衰弱血不養筋筋緩不能自収持今陽
　燥熱淫於内故用此以養陽滋陰陰實則水升火降
　矣
金剛丸(一六四/)　治腎損骨痿不能起牀宜此益精
　　萆薢　　　杜仲(薑汁炒/)肉蓯蓉(酒洗/)
　　兎絲子(製/)
　右用酒煮猪腰子搗丸桐子大每服五七十丸空心
　温酒送下
人參膏(一六五/)
　用人參十兩細切以活水二十盞浸透入銀石器内
　桑柴火緩緩煎取十盞濾汁再以水十盞煎渣取汁
　五盞并入前汁合煎成膏磁瓶収貯隨證作湯使調
　服○丹溪云多慾之人腎氣衰憊欬𠻳不止用生薑
　橘皮煎湯化膏服之○浦江鄭兄五月患痢又犯房
　室忽發昏運不知人事手撒目暗自汗如雨喉中痰
　鳴聲如拽鋸小便遺失脉大無倫此陰虧陽絶之證
　也予令急煎大料人參膏仍與灸氣海十八壯右手
　能動再二壯唇口微動遂與膏服一盞半夜後服三
　盞眼能動盡三斤方能言而索粥盡五斤而痢止至
　十斤而全安若作風治則誤矣○一人背疽服内托
　十宣藥已多膿出作嘔發熱六脉沉數有力此潰瘍
　所忌也遂用大料人參膏竹瀝飲之參盡十六斤竹
　伐百餘竿而安後經旬餘値大風拔木瘡復起有膿
　中有紅線一道過肩胛抵右肋予曰急作參膏以芎
　歸橘皮作湯入竹瀝薑汁飲之盡三斤而瘡潰調理
　乃安若癰疽潰後氣血俱虛嘔逆不食變證不一者
　以參茋歸术等分煎膏服之最妙
　
　
　
　
　
　景岳全書卷五十三
欽定四庫全書
　景岳全書卷五十四
　　　　　　　　　　　　明　張介賔　撰
　　和陣
(局/方)二陳湯一　治痰飲嘔惡風寒欬𠻳或頭眩心悸或
　中脘不快或因生冷或飲酒過多脾胃不和等證
　　陳皮　　　半夏(制各三/錢)茯苓(三錢/)　炙甘草(一/錢)
　水二鍾薑三五片棗一枚煎八分食逺服
加减二陳湯(二/)　治嘔吐吞酸胃脘痛呃逆
　　即前方加丁香九粒氣滯甚者可加一二錢
(丹/溪)加味二陳湯(三/)　治食鬱瘀滯胸膈不快
　　蒼术(米泔浸/)白术(炒/)　　橘紅　　　半夏(泡/)
　　茯苓　　　川芎　　　香附(各八分/)枳壳
　　黄連(薑炒/)　甘草(各五分/)
　水盞半煎八分食前稍熱服
二术二陳湯(四/)　治一切嘔吐清水如注
　　蒼术(土炒/)　白术(炒/)　　陳皮　　　半夏(制/)
　　茯苓(各一錢/)炙甘草(五分/)
　水一鍾半薑三片棗一枚煎八分稍熱服○虚寒者
　加人参煨亁薑○痰飲加南星倍半夏○宿食加神
　麯砂仁
(宣/明)黄芩二陳湯(五/)　治熱痰
　　黄芩　　　陳皮　　　半夏　　　茯苓(等分/)
　　甘草(减半/)
　水一鍾半薑三片煎七分食逺服
(辨/疑)柴葛二陳湯(六/)　治一切瘧暑濕勞食等證
　　柴胡　　　亁葛　　　陳皮　　　半夏
　　茯苓　　　甘草　　　白术　　　蒼术(製/)
　　川芎　　　黄芩(各等分若隂瘧除此味/)
　水二鍾薑三片煎服○内乾葛川芎蒼术乃發散之
　劑若久瘧及發散過者除之○陽分汗多加人参
　黄茋去乾葛○隂分虚者加酒炒芍藥當歸生地○
　久瘧微邪潮熱加四君子湯去祛邪之藥○若欲截
　瘧加常山梹榔青皮貝母各一錢
桂附二陳湯(七/)　方在熱陣百十五
　治寒瘧厥冷
(金/匱)小半夏湯(八/)　治嘔吐穀不得下及心下有飲者
　　半夏(一升/)　生薑(半斤/)
　右二味以水七升煮取一升半分温再服○局方用
　半夏五錢生薑二錢半水一鍾半煎服
(金/匱)小半夏加茯苓湯(九/)　治卒嘔吐心下痞膈間有水
　眩悸者即前方加茯苓三兩煎法同
(金/匱)大半夏湯(十/)　治胃反不受食食入即吐○外臺云
　治嘔而心下痞鞕者
　　半夏(二升洗/完用)人参(三兩/)　白蜜(一斤/)
　右三味以水一斗二升和蜜揚之二百四十遍煮藥
　取二升半温服一升餘分再服
(御/藥)大半夏湯(十一/)　一名橘皮湯治痰飲及脾胃不和
　　半夏　　　陳皮　　　白茯苓(各二錢/)
　水二鍾薑五片煎八分温服
茯苓半夏湯(十二/)　治嘔吐噦心下堅痞膈間有水痰
　昡驚悸及小兒等病
　　白茯苓(二兩/)　半夏(五錢/)
　右每服三五七錢薑水煎服
(宣/明)橘皮半夏湯(十三/)　治痰涎壅嗽久不已者常服潤
　燥解肌熱止𠻳
　　陳皮(五錢/)　半夏(製二錢半/)
　水一鍾半加生薑三五片煎七分温服
(靈/樞)秫米半夏湯(十四/)　久病不寐者神效世醫解用之
　　秫米(一升/)　半夏(五合/)
　右用千里長流水八升揚之萬遍取清者五升煮秫
　米半夏炊以葦薪令竭至一升半去渣飲汁一小杯
　日三服其新病者覆杯即卧汗之即已久病者三日
　而已也
(東/垣)半夏白术天麻湯(十五/)　治眩暈及足太隂痰厥頭
　疼
　　半夏(錢半/)　白术　　　神曲(炒各一/錢)麥芽
　　陳皮(各錢半/)人参　　　黄茋　　　茯苓
　　蒼术　　　天麻　　　澤瀉(各五分/)黄栢(二分/)
　　乾薑(三分/)
　右㕮咀每服半兩水二鍾煎八分食逺熱服
(金/匱)黄芩半夏生薑湯(十六/)　治乾嘔而利者
　　黄芩　　　生薑(各三兩/)炙甘草　　芍藥(各二/兩)
　　半夏(半升/)　大棗(十二箇/)
　右六味以水一斗煮取三升去滓温服一升日再夜
　一服
(東/垣)平胃散(十七/)　治脾胃不和不思飲食心腹脇肋脹
　滿刺痛嘔噦惡心吞酸噫氣體重節痛自利霍亂噫
　膈反胃等證
　　厚朴(薑製炒/)陳皮(去白各/五兩)蒼术(去皮米泔/浸炒八兩)炙甘草
　　(三兩/)
　　本方加人参茯苓各二兩即名参苓平胃散
　右為末毎服二錢水一鍾薑三片棗二枚煎七分去
　渣温服○或去薑棗入鹽一小捻單以沸湯㸃服亦
　可○如小便不利加茯苓澤瀉○如飲食不化加神
　麯麥芽枳實○如胃中氣痛加木香枳實或枳壳○
　如脾胃困倦加人参黄茋○如有痰加半夏○如便
　鞕腹脹加大黄芒硝○如脉大内熱加黄連黄芩○
調氣平胃散(十八/)　治胃氣不和脹滿腹痛
　　厚朴(製/)　　陳皮　　　木香　　　烏藥
　　白豆蔲　　砂仁　　　白檀香(各一/錢)甘草(五分/)
　　蒼术(錢半/)　藿香(一錢二分/)
　水一鍾半生薑三片煎八分食逺温服
(錢/氏)益黄散(十九/)　治脾土虚寒寒水反來侮上而嘔吐
　不食肚腹作痛或大便不實手足逆冷等證
　　陳皮(一兩/)　青皮　　　訶子肉(炮去/皮)炙甘草(各/)
　　(半兩/)　丁香(二錢/)
　右每服四錢水煎服
藿香正氣散(二十/)　治外感風寒内停飲食頭疼寒熱
　或霍亂泄瀉痞滿嘔逆及四時不正之氣瘧痢傷寒
　等證
　　藿香　　　紫蘇　　　桔梗　　　白芷
　　大腹皮(各一/錢)陳皮　　　半夏　　　茯苓
　　甘草　　　白术　　　厚朴(各八分/)
　水二鍾薑三片棗一枚煎八分熱服取汗
不換金正氣散(二一/)　治脾氣虚弱寒邪相摶痰停胸
　膈致發寒熱或作瘧疾或受山嵐瘴氣等毒
　　厚朴(薑製/)　藿香　　　半夏　　蒼术(米泔浸/)
　　陳皮(各一錢/)甘草(炙五分/)
　薑棗水煎服
(陳/氏)不換金正氣散(二二/)　治感冐風寒或傷生冷或瘴
　瘧或㽻癘
　　蒼术(米泔浸/炒)厚朴(薑汁炒/各四兩)橘紅(三兩/)　炙甘草
　　半夏(製/)　　藿香(各二兩/)人参　　　木香(濕紙裹/煨)
　　白茯苓(各一兩/)
　右毎服一兩薑棗水煎服
(徐/氏)正氣散(二三/)　正胃氣進飲食退寒瘧瘴氣脾胃滯
　者用之為宜
　　藿香　　　草果(各二兩/)半夏(製/)　　　陳皮
　　厚朴　　　砂仁　　　炙甘草(各一兩/)
　右為末每服三錢加生薑七片棗三枚同煎俟瘧未
　發前和渣服
(濟/生)大正氣散(二四/)治脾胃不和為風寒濕氣所傷心腹
　脹悶有妨飲食
　　白术　　　陳皮(各二錢/)半夏(製/)　　　藿香葉
　　厚朴(薑炒/)　桂枝　　　枳壳　　　　㯽榔
　　乾薑(炮各/錢)　甘草(炙五分/)
　水一鍾半薑三片棗一枚煎七分不時温服
(東/垣)升陽益胃湯(二五/)　治秋燥令行濕熱少退脾胃虚
　弱怠惰嗜卧體重節痛四肢不收口苦舌乾飲食不
　消大便不調小便頻數兼見肺病洒淅惡寒惨慘不
　樂靣色惡而不和乃陽氣不伸故也當升陽益胃○
　良方無黄芪甘草半夏芍藥四味
　　人参　　　炙甘草　　　半夏(脉濇者宜/用各一錢)黄茋
　　(二錢/)白术(三分/)白芍　　　防風　　羌活
　　獨活(各五分/)柴胡　　　茯苓(小便利/者勿用)澤瀉(不淋/者勿)
　　(用各/三分)陳皮(四分/)黄連(二分/)
　右㕮咀每服三錢漸加至五錢生薑五片棗二枚水
　三鍾煎一鍾早飯午飯之間温服忌語話一二時及
　酒濕助火之物○服藥後如小便畢而病反増是不
　宜利小便也當去茯苓澤瀉若得喜食増食初一二
　日間不可太飽恐藥力尚淺胃氣再傷不得轉運也
　或用美食以助藥力而滋胃氣慎不可淡食以損藥
　力而助邪氣之沉降也亦可小役形體使胃氣升發
　切勿大勞致令復傷但以胃氣安静為尤善
(海/藏)白术湯(二六/)　治風濕惡寒脉緩
　　白术　　　防風　　　甘草
　右㕮咀加生薑煎服
(濟/生)白术湯(二七/)　治五臓受濕欬𠻳痰多氣喘身重脉
　濡細
　　白术　　　橘紅　　　半夏　　　茯苓(各二/錢)
　　炙甘草(一錢/)
　水一鍾半薑五片煎七分食逺服
(良/方)二味白术湯(二八/)　方在婦人十二
　治妊娠内熱心痛
(良/方)四味白术湯(二九/)　方在婦人十三
　治妊娠胃虚惡阻
白术散(三十/)　治自汗盗汗極效
　　白术(半斤/)
　右將白术切成小塊用浮麥一升水一斗同煮乾如
　白术尚硬再加水煮透爛取起切片焙亁為末每服
　二三錢仍用浮麥煎湯食逺調服○如治小兒以炒
　黄茋煎湯量兒大小與服○忌蘿蔔辛􁀙炙煿之物
　乳母尤忌
(宣/明)白术散(三一/)　方在固陣三
　治虚風多汗痿弱
(良/方)白术散(三二/)　方在婦人十一
　治妊娠傷寒内熱等證
調胃白术散(三三/)　治脾胃不和腹脹泄瀉身靣浮腫
　　白术　　　茯苓(各二錢/)陳皮　　　白芍藥(炒/)
　　澤瀉　　　㯽榔(各一錢/)木香(五分/)
　水二鍾薑三片煎八分食逺服○如腫不退倍加白
　术并枳實麮炒一錢
白术芍藥湯(三四/)　治脾經受濕水泄體重微滿困弱
　無力不欲飲食或暴泄無數水榖不化宜此和之
　　白术(炒/)　　芍藥(炒各一/兩)甘草(炒半兩/)
　右每用一兩水煎服
(草/忩)白术芍藥散(三五/)　治痛㵼要方
　　白术(炒三兩/)芍藥(炒二兩/)陳皮(炒兩半/)防風(一兩/)
　右或煎或丸或散皆可用久瀉者加炒升麻六錢
(金/匱)苓桂术甘草湯(三六/)　病痰飲者當以温藥和之凡
　心下有痰飲胸脇支滿目眩此方主之
　　茯苓(四兩/)　桂枝　　　白术(各三兩/)甘草(二兩/)
　右以水六升煮取三升温分三服小便則利
神术散(三七/)　治傷寒頭痛身熱等證
　　蒼术(二錢/)　川芎　　　藁本　　　甘草(各一/錢)
　水二鍾薑三片煎一鍾不拘時服
(局/方)神术散(三八/)　方在散陣六五
　治四時瘟疫頭疼發熱
(海/藏)神术散(三九/)　治風濕惡寒脉𦂳
　　蒼术　　　防風　　　甘草
　右㕮咀加䓤白煎服○治剛痓無汗者加羌活或獨
　活麻黄
(約/説)沉香降氣散(四十/)　治隂陽壅滯氣不升降胸膈痞
　塞或留飲吞酸脇下妨悶
　　沉香(二錢八/分)砂仁(七錢半/)香附子(去毛鹽水炒六/兩二錢五分)
　　炙甘草(五錢五分/)
　右為極細末每服二錢入鹽少許沸湯調不拘時服
　或淡薑湯亦可
(和/劑)蘇子降氣湯(四一/)　治心腹脹滿喘促氣急消痰進
　食
　　蘇子(炒/)　　半夏麯　　前胡　　　當歸
　　陳皮　　　厚朴(製各八/分)桂枝　　　甘草(各三/分)
　水二鍾薑三片煎七分不拘時服
(醫/林)小降氣湯(四一/)　治濁氣在上痰涎壅盛
　　家紫蘇　　台烏藥　　白芍　　陳皮(各二錢/)
　　炙甘草(五分/)
　水一鍾半生薑三片棗一枚煎七分食逺服
(綂/旨)木香順氣散(四三/)　治氣滯腹痛脇痛
　　木香　　香附　　㯽榔　　青皮
　　陳皮　　枳壳　　砂仁　　厚朴(製/)
　　蒼术(各一/錢)炙甘草(五分/)
　水二鍾薑三片煎八分食逺服
(局/方)木香調氣散(四四/)
　　木香　　白檀香　　白豆蔲　　丁香(各二錢/)
　　炙甘草　　藿香(各八錢/)砂仁(四錢/)
　右為末毎服二錢入鹽少許沸湯㸃服
流氣飲子(四五/)　治三焦氣壅五臓不和胸膈痞滿肩
　背攻痛嘔吐氣喘痰盛浮腫等證○即外科方脉流
　氣飲
　　木香(磨汁/)　梹榔　　　青皮　　　陳皮
　　枳壳　　　烏藥　　　大腹皮　　枳實
　　茯苓　　　紫蘇　　　桔梗　　　防風
　　黄茋　　　當歸　　　川芎　　　芍藥
　　甘草　　　半夏(制各等分/)
　右一鍾半薑三片棗一枚煎服
(和/劑)二十四味流氣飲(四方/)調營衛利三焦行痞滯消腫脹
　　紫蘇　　　陳皮　　　青皮　　　厚朴(製/)
　　炙甘草　　香附(炒各四/兩)木通(二兩/)　　大腹皮
　　丁香皮　　梹榔　　　　肉桂　　　木香
　　草果　　　莪术(炮/)　　藿香(各一兩/半)麥冬
　　人参　　　白术　　　赤茯苓　　　木𤓰
　　白芷　　　半夏　　　枳壳　　　石菖蒲(各一/兩)
　右每服三錢薑四片棗二枚水煎服
七氣湯(四七/)　治七情之氣鬱結於中心腹絞痛不可
　忍及不能飲食
　　半夏(製五兩/)人参　　　　肉桂　　　甘草(炙各/一兩)
　右每服三五錢水一鍾半薑三片煎八分服
(三/因)七氣湯(四八/)　治如前　按此方即局方四七湯也
　(在後/九七)
　　半夏(五兩製/)茯苓(四兩/)　厚朴(三兩/)　紫蘇(二兩/)
　右每服三五錢薑七片棗二枚水煎服
加味七氣湯(四九/)
　　即前七氣湯加厚朴茯苓各等分
(局/方)七氣湯(五十/)　治七情鬱結臓氣互相形尅隂陽不
　和揮霍撩亂吐瀉交作
　　半夏(製/)　　厚朴　　　芍藥　　　茯苓(各二錢/)
　　人参　　　肉桂　　　橘紅　　　紫蘇(各一錢/)
　水二鍾加薑棗煎服
(指/迷)七氣湯(五一/)　治七情相干隂陽不得升降氣道壅
　滯攻衝作疼積聚癥瘕脹滿等證
　　半夏　　　甘草(各七分/半)香附(錢半/)　青皮
　　陳皮　　　　桔梗　　官桂　　　藿香
　　益智　　　莪术(煨各一錢/)
　右每服三五錢薑三片棗一枚水煎服○綂旨七氣
　湯有三稜𤣥胡索薑黄草豆蔲無半夏桔梗○濟生
　大七氣湯有三稜無半夏
四磨飲(五二/)　治諸逆氣
　　沉香　　　烏藥　　　枳實　　　㯽榔
　右四味用白湯共磨服或下養正丹尤佳○一方用
　白酒磨○濟生方用人参無枳實○本方加木香即
　名五磨飲
(濟/生)疏鑿飲(五三/)　治水氣通身浮腫喘呼氣急煩渇大
　小便不利
　　澤瀉　　　茯苓皮　　　木通　　　商陸
　　大腹皮　　㯽榔　　　　羌活(去蘆/)　秦芁(去/蘆)
　　椒目　　　赤小豆(炒/)
　右㕮咀每服六七錢水一鍾半薑五片煎服
(良/方)厚朴湯(五四/)　治心腹脹滿此病氣壅實者之治法
　也
　　厚朴(四五錢/薑汁炒)
　加生薑五七片水煎温服○或間用沉香降氣散
木香寛中散(五五/)　治七情傷於脾胃以致胸膈痞滿
　停痰氣逆或成五膈之病
　　青皮　　　陳皮　　　丁香(各四兩/)厚朴(製一/斤)
　　甘草(炙五兩/)白豆蔲(二兩/)香附(炒/)　　砂仁
　　木香(各三兩/)
　右為末毎服二錢薑鹽湯調服○若脾胃虚損之證
　不可過服或與六君子兼用之
(良/方)木香分氣飲(五六/)　治氣滯留注四肢腹急中滿胸
　膈脇肋膨脹虛氣上衝小便臭濁
　　木香　　　猪苓　　　澤瀉　　　赤茯苓
　　半夏　　　枳壳　　　㯽榔　　　燈草
　　蘇子(等分/)
　右㕮咀每服一兩水一鍾半煎八分入麝香末少許
　食逺服
(良/方)人參木香散(五七/)　治水氣病
　　人參　　　木香　　　茯苓　　　滑石
　　琥珀　　　海金沙　　　枳殻　　　㯽榔
　　猪苓　　　甘草(等分/)
　右㕮咀每服一兩生薑三片水一鍾半煎七分日進
　三服不拘時
消導寛中湯(五分/)　治氣滯食滯水腫脹滿
　　白术(一錢半/)枳實(麩炒/)　厚朴(薑製/)　陳皮
　　半夏　　　茯苓　　　山查　　　神麯(炒/)
　　麥芽(炒/)　　蘿蔔子(炒各/一錢)
　水一鍾半薑三片煎八分食逺服○小便不利加猪
　苓澤瀉
化滯調中湯(五九/)　治食滯脹滿
　　白术(錢半/)　人参　　　白茯苓　　　陳皮
　　厚朴(薑汁炒/)山查　　　半夏(各一錢/)　神麯(炒/)
　　麥芽(炒各八/分)砂仁(七分/)
　水一鍾半薑三片煎七分食前服○脹甚者加蘿蔔
　子炒用一錢麫食傷者尤宜用
(索/矩)三和湯(六十/)　治脾濕腫滿
　　陳皮　　　厚朴(薑炒/)　白术　　　㯽榔(各一/錢)
　　紫蘇(七分/)　海金沙　　木通(各五分/)
　水一鍾半薑三片棗一枚煎七分食逺服
(寶/鑑)導滯通經湯(六一/)　治脾濕氣不宣通靣目手足浮
　腫
　　木香　　　白术　　　桑白皮　　陳皮(各五/錢)
　　茯苓(一兩/)
　右㕮咀每服七八錢水一鍾半煎八分食前温服
(良/方)導水茯苓湯(六二/)　治水腫頭靣手足徧身腫如爛
　𤓰之狀按而塌䧟胸腹喘滿不能轉側安睡飲食不
　下小便秘濇溺出如割或如黑豆汁而絶少服喘嗽
　氣逆諸藥不效者用此即漸利而愈
　　赤茯苓　　麥門冬(去心/)澤瀉　　　白术(各三/兩)
　　桑白皮　　紫蘇　　　㯽榔　　　木𤓰(各一/兩)
　　大腹皮　　陳皮　　　砂仁　　　木香(各七/錢半)
　右㕮咀每服一二兩水二鍾燈草三十根煎八分食
　前服○如病重者可用藥五兩再倍加麥冬及燈草
　半兩以水一斗於砂鍋内熬至一大碗再下小銚内
　煎至一鍾五更空心服柤再煎連進此三服自然小
　水通利一日添如一日
健脾散(六三/)　和中健胃消食快氣
　　人参　　　白术(炒/)　　丁香　　　藿香
　　砂仁(炒/)　　肉果(煨/)　　神麯(炒/)　　炙甘草(等/分)
　右為細末每服二錢不拘時橘皮湯下
参术健脾湯(六四/)　治脾虚兼滯脹滿
　　人参　　　白茯苓　　陳皮　　　半夏
　　砂仁　　　厚朴(薑製各/一錢)白术(二錢/)　甘草(三分/)
　水一鍾半薑三片煎七分食逺服○加神麯麥芽山
　查消脹尤佳
(三/因)當歸散(六五/)　水腫之疾多由火不養土上不制水
　故水氣盈溢脉道閉塞渗透經絡發為浮腫心腹脹
　脹滿之證
　　當歸　　　桂心　　　木香　　　赤茯苓
　　木通　　　梹榔　　　赤芍藥　　牡丹皮
　　陳皮　　　白术(各一錢/半)木瓜(一斤/)
　水二鍾加紫蘇五葉煎八分不拘時服
當歸活血散(六六/)　治瘀血脹滿
　　赤芍藥　　歸尾(酒洗/)　生地黄(各錢/半)桃仁(去皮/尖炒)
　　紅花(酒洗/)　香附(童便浸/各一錢)川芎　　　牡丹皮
　　𤣥胡索　　蓬术(炮各八/分)三稜(炮/)　　青皮(各七/分)
　水一鍾半煎七分食前服
(局/方)五皮散(六七/)　治風濕客於脾經以致面目虚浮四
　肢腫滿心腹膨脹上氣急促兼治皮水胎水
　　五加皮　　地骨皮　　大腹皮　　茯苓皮
　　生薑皮(等分/)
　右咀每服三錢水一大鍾煎七分熱服無時
(澹/寮)五皮散(六八/)　治病後身面四肢浮腫小便不利脉
　虚而大此由諸氣不能運行散漫於皮膚肌腠之間
　故令腫滿此藥最宜
　　大腹皮　　陳皮　　　生薑皮　　桑白皮(炒/)
　　赤茯苓皮(各等分/)
　右㕮咀每服五六錢水一大鍾煎八分不拘時温服
　日三次忌生冷油膩堅硬之物
沉香琥珀丸(六九/)　治水腫一切小便不通難治之證
　　沉香　　　郁李仁(去皮/)葶藶(炒各一/兩半)琥珀
　　杏仁(去皮尖/)紫蘇　　　赤茯苓　　澤瀉(各半/兩)
　　橘紅　　　防己(各七錢半/)
　右為細末煉蜜丸梧子大以麝香為衣每服二十五
　丸漸加至五七十丸空心人参湯送下量虚實増減
法製陳皮(七十/)　消食化氣寛利胸膈美進飲食
　　茴香(炒/)　　甘草(炙各二/兩)青鹽(炒一兩/)乾薑
　　烏梅肉(各半/兩)白檀香(二錢半/)
　右六味共為末外以廣陳皮半斤湯浸去白凈取四
　兩切作細條子用水一大碗煎藥末三兩和陳皮條
　子一處慢火煮候陳皮極軟控乾少時用餘剩乾藥
　末拌勻焙乾每服不拘多少細嚼溫薑湯下無時
(家/秘)祛痛散(七一/)　治諸般心氣痛或氣滯不行攻刺心
　腹痛連胸脇小腸弔㽾及婦人血氣刺痛此方屢用
　無不神效
　　青皮　　　五靈脂(去石/)川練子　　穿山甲
　　大茴香(各二/錢)良薑(香油炒/)𤣥胡索　　没藥
　　㯽榔(各錢半/)沉香(一錢/)　木香(錢二分/)砂仁(少許/)
　右咀用木鼈子仁一錢二分同前藥炒令焦燥去木
　鼈不用共為細末毎服一錢加鹽一星用酒或滚水
　送下
調痛散(七二/)　治脾痛氣膈
　　木香　　　丁香　　　檀香　　　大香附
　　台烏藥　　莪术　　　肉桂　　　片薑黄
　　白生薑　　白豆蔲　　砂仁　　　炙甘草(等/分)
　　右咀毎服二錢半加紫蘇四葉煎湯服
丁香止痛散(七三/)　方在熱陣百八
　治心痛
(良/方)烏藥散(七四/)　治血氣壅滯心腹作痛
　　烏藥　　　莪术(醋浸炒/)桂心　　　桃仁
　　當歸　　　青皮　　　木香(等分/)
　右為末每服二錢熱酒調下
(竒/效)手拈散(七五/)　治心脾氣痛
　　延胡索　　　五靈脂　　　草果　　没藥(等/分)
　右為細末每服二三錢不拘時熱酒調下
(良/方)遊山方(七六/)　治心脾痛此藥極竒葉石林遊山見
　一小寺頗整潔問僧所以仰給者則曰素無田産亦
　不苦求只貨數藥以贍其脾疼藥最為流布有詩云
　　草果𤣥胡索　　　　　靈脂并没藥
　　酒調一二錢　　　　　一似手拈却
　右等分為末每服三錢不拘時温酒調下
舒筋湯(七七/)　一名如神湯　治閃肭血滯腰腹㽲痛
　及産後血滯作痛者更妙
　　當歸　　　𤣥胡索　　桂心(等分/)
　右為細末每服二錢不拘時温酒調服○一方加杜
　仲牛膝桃仁續㫁亦可
(丹/溪)𤣥桂丸(七八/)　治死血留胃脘當心作痛
　　𤣥胡索(一兩/半)官桂　　　紅花　　　紅麯
　　滑石(各五錢/)桃仁(三十粒/)
　右為細末湯浸蒸餅為丸緑豆大每服四十丸薑湯
　下
(潔/古)枳术丸(七九/)　治痞積消食强胃
　　枳實(去瓤麩/炒一兩)白术(麩炒二兩/)
　右為末荷葉褁燒飯為丸桐子大每服五十丸白术
　湯下但久服之令人胃氣强實不復傷也○東垣橘
　皮枳术丸即前方加陳皮一兩半夏一兩即名橘半
　枳术丸
香砂枳术丸(八十/)　破滯氣消宿食開胃進食
　　木香　　　砂仁(各五錢/)枳實(麩炒一/兩)白术(米泔浸/炒二兩)
　右制服如术丸法
麯糵枳术丸(八一/)　治强食多食心胸滿悶不快
　　神麯(炒/)　　麥糵(炒/)　　枳實(麩炒各/一兩)白术(一兩/)
　右制服如枳术丸法
(東/垣)木香人参生薑枳术九(八二/)　開胃進飲食
　　木香(三錢/)　人参(五錢/)　乾生薑(二錢/半)陳皮(四錢/)
　　枳實(一兩炒/)白术(一兩半/)
　右為細末荷葉燒飯為丸桐子大每服三五十丸食
　前温水下
(直/指)加味枳术丸(八三/)　治脾胃虚弱食積氣滯胸腹脹
　滿常服進食寛中和暢脾胃
　　白术(泔浸土/炒二兩)枳實(麩炒一/兩)神麯(炒/)　　　麥芽(炒/)
　　陳皮　　　山查　　　香附(炒各/兩)　　砂仁(炒半/兩)
　如前法丸服
(丹/溪)枳實丸(八四/)　專治食積癖塊
　　枳實　　　白术　　　山查　　　麥芽
　　神麯　　　半夏(各一兩/)蒼术　　　陳皮(各五/錢)
　　木香(錢半/)　薑黄(三錢/)
　荷葉蒸飯為丸桐子大毎服百丸食前薑湯下
(醫/綂)大健脾丸(八五/)　又名百榖丸○徐東臯曰此方健
　脾胃滋榖氣除濕熱寛胸膈去痞滿久服强中益氣
　百病
　　人参　　　白茯苓(飯上/蒸)廣陳皮(各二/兩)枳實(飯上/蒸)
　　青皮(米醋洗/)半夏麯(炒/)　山查肉(飯上蒸/各二兩)白术(土炒/二兩)
　　榖芽(炒一兩/六錢)白豆蔲(炒/)　廣木香(各五/錢)
　　川黄連(一兩六錢同呉茱萸五/錢浸炒赤色去茱萸)
　右為末用長流水煑荷葉老米粥搗丸緑豆大毎服
　百丸食前白湯下○愚按此方雖佳但脾多畏寒若
　非有火當去黄連或仍加炮薑一二兩為妙
(楊/氏)啓脾丸(八六/)　治脾胃不和氣不升降中滿痞塞心
　腹膨脹腸鳴泄瀉不思飲食
　　人参　　　白术　　　陳皮　　　青皮(去瓤/)
　　神麯(炒/)　　麥芽(炒/)　　　砂仁　　厚朴
　　亁薑(各一兩/)甘草(兩半炙/)
　煉蜜為丸彈子大每服一丸食前細嚼米飲下
和中丸(八七/)　治久病厭厭不能食而臓腑或秘或溏
　此皆胃虚所致常服之和中理氣消痰積去濕滯厚
　腸胃進飲食
　　白术(麩炒二/兩四錢)厚朴(薑製二/兩)陳皮(一兩六/錢)半夏(湯泡一/兩)
　　㯽榔(五錢/)　枳實(五錢/)　炙甘草(四錢/)木香(二錢/)
　右用生薑自然汁浸蒸餅為丸桐子大每服三四十
　丸食逺温水送下
(東/垣)和中丸(八八/)　開胃進食
　　人参　　　白术(各三錢/)乾薑(炮/)　　　甘草(炙/)
　　陳皮(各一錢/)木𤓰(一枚/)
　右為末蒸餅丸桐子大食前白湯下三五十丸
養胃進食丸(八九/)　治脾胃虚弱心腹脹滿面色痿黄
　肌肉消痩怠惰嗜卧或不思食常服滋養脾胃進飲
　食消痰涎辟風寒濕冷邪氣
　　人参　　　白茯苓　　白术(泔浸炒/)厚朴(薑炒各/二兩)
　　神麯(二兩半/炒)大麥糵(炒/)　橘紅(各一兩/半)甘草(炙一兩/)
　　蒼术(堅小而甘者米泔/浸去皮五兩炒)
　右九味為末水麫糊丸桐子大每服三五十丸食前
　米湯或薑湯送下
消食丸(九十/)　治一切食積停滯
　　山查　　　神麯(炒/)　　麥芽(炒/)　　蘿蔔子
　　青皮　　　陳皮　　　香附(各二兩/)阿魏(一兩醋/浸另研)
　湯泡蒸餅為丸桐子大每服五十丸食逺薑湯下
(濟/生)導痰湯(九一/)　治一切痰涎壅盛或胸膈留飲痞塞
　不通
　　陳皮　　　半夏　　　　茯苓　　　甘草
　　南星　　　枳壳(炒/)
　右等分每服六錢水二鍾薑五片或十片煎七分食
　後服
(海/藏)五飲湯(九二/)　一留飲在心下二僻飲在脇下三痰
　飲在胃中四溢飲在膈上五留飲在腸間凡此五飲
　以酒後飲冷過多所致
　　旋覆花　　人參　　　橘紅(炒/)　　枳實
　　厚朴(薑汁炒/)半夏　　　茯苓　　　澤瀉
　　白术　　　猪苓(各八分/)前胡　　　桂心
　　芍藥　　　炙甘草(各五分/)
　水二鍾薑十片煎八分不拘時服飲酒傷者加葛根
　砂仁
(外/臺)茯苓飲(九三/)　治胸有停痰宿水自吐出水後心胸
　間虚氣滿不能食消痰氣令能食
　　茯苓　　　人參　　　白术(各三兩/)枳實(二兩/)
　　陳皮(二兩半/)生薑(四兩/)
　右六味水六升煮取一升八合分温三服如人行八
　九里進之
茯苓飲子(九四/)　治痰迷心竅怔忡不止
　　陳皮　　　半夏　　　茯苓　　　茯神
　　麥冬(各錢半/)沉香　　　甘草(各五分/)
　右水一鍾半薑五片煎七分服
千緡湯(九五/)　治痰喘不得卧人扶而坐一服即安
　　半夏(泡七個/)炙甘草　　皂角(炙各一/寸)生薑(一指/大)
　水一鍾半煎七分不拘時服
玉液湯(九六/)　治七情所傷氣鬰生涎隨氣上逆頭目
　昡暈心􁏘忪悸眉稜骨痛
　　半夏(大者六錢湯/泡七次切片)
　右作一服水鍾半薑十片煎七分入沉香末少許不
　拘時温服
(局/方)四七湯(九七/)　治七情之氣結成痰涎狀如破絮或
　如梅核在咽㗋之間咯不出嚥不下此七情所為也
　或中脘痞滿氣不舒快痰飲嘔惡皆治之
　　半夏(湯泡錢/半)茯苓(一錢二/分)蘇葉(六分/)　厚朴(薑制九/分)
　水一鍾半生薑七片紅棗二枚煎八分不時服
(得/效)加味四七湯(九八/)　治心氣鬰滯豁痰散驚
　　半夏(製二錢/半)厚朴(製/)　　茯苓(各一錢/半)蘇葉
　　茯神(各一錢/)逺志　　　石菖蒲　　甘草(各五分/)
　水二鍾加薑棗煎服
(玉/機)澤瀉湯(九九/)　治心下有支飲苦眩胃
　　澤瀉(五錢/)　白术(二錢/)
　水二鍾煎七分食逺温服
朱砂消痰飲(百/)　治痰迷心竅驚悸怔忡
　　膽星(五錢/)　朱砂(二錢半/另研)射香(二分/叧研)
　右為末臨卧薑湯調下一錢
(深/師)消飲丸(百一/)　治停飲胸滿嘔逆腹中水聲不思飲
　食
　　白术(二兩炒/)茯苓(五錢/)　枳實(炒/)　　乾薑(炮各七/錢)
　右為細末蜜丸桐子大温水下三十丸
(秘/方)星香丸(百二/)　　治諸般氣𠻳生痰
　　南星(礬水泡/一宿)半夏(製同上/共泡之)香附(皂角水浸一/周時各二兩)陳皮(去白四/兩)
　右不見火為末薑汁糊丸每服五十丸臨卧薑湯送
　下
袪痰丸(百三/)　　治風痰頭旋惡逆胸膈不利
　　南星(生/)　　　半夏(生/)　　　赤茯苓　　橘紅
　　亁薑(炮等分/)
　右為細末麫糊丸梧子大每服五七十丸不拘時米
　飲送下
天花丸(百四/)　　亦名玉壺丸　　治消渇引飲無度
　　人參　　　天花粉(各等分/)
　右為細末煉蜜丸桐子大每服三五十丸麥門冬湯
　下
(局/方)玉壺丸(百五/)　治風痰頭痛亦治諸痰
　　南星(生/)　　　半夏(生各一/兩)天庥(五錢/)　　白麫(三兩/)
　右為末水和為丸桐子大每服三五十丸用水一大
　盞煎沸入藥煮令藥浮即熟漉出放温别用生薑湯
　下○一方　用南星半夏各二兩俱制天麻白礬各
　五錢共為末以薑汁糊丸如胡椒大每服三十丸白
　湯下
玉液丸(百六/)　治風熱痰涎壅盛利咽膈清頭目止欬
　嗽除煩熱
　　半夏(湯炮焙/為細末)枯礬(研細各/十兩)寒水石(煆赤為末水/飛三十兩)
　右研匀麫糊丸桐子大每服三十丸食後淡薑湯下
(潔/古)玉粉丸(百七/)　治氣痰欬嗽
　　南星　　　半夏(各一兩/俱湯浸)橘紅(二兩/)
　右為末湯浸蒸餅為丸桐子大每服五七十丸人參
　生薑湯任下食後
(瑞/竹)杏仁丸(百八/)　治久嗽及老人欬嗽喘急不已睡卧
　不得服此立效
　　杏仁(去皮尖/炒)胡桃肉(去皮/)
　右等分研為膏加煉蜜丸如彈子大每服一丸食後
　細嚼薑湯下
許學士神术丸(百九/)　治痰飲此足陽明太陽治濕發
　散之劑也
　　茅山蒼术(一斤米泔浸一宿去/皮切片焙亁為末)生油麻(五錢水二盞/研細取漿)
　　大棗(十五個煮取肉研/旋入麻漿拌和藥)
　右三味和丸桐子大晒乾每服五七十丸空心温酒
　下
(三/因)麯术丸(百十/)　治中脘宿食留飲酸蜇心痛嘈雜口
　吐清水
　　神麯(炒三兩/)陳皮(一兩/)　蒼术(米泔浸三宿/切炒一兩半)
　右為末生薑汁别煮神麯糊為丸薑湯送下
(百/一)三仙丸(百十一/)　治一切濕痰痰飲胸膈煩滿痰涎
　不利頭目不清
　　南星　　　半夏　　　香附(各等分/)
　右南星半夏以滚湯泡過為末用生薑自然汁和不
　可太軟用楮葉或荷葉包住外以蒲包再包􁇖之令
　發黄色晒乾收用須五六月内造如􁇖麯之法每制
　丸藥用藥二兩香附一兩同為細末麫糊為丸緑豆
　大每服四五十丸食後薑湯下
青州白丸子(百十二/)　治男婦風痰壅盛手足癱痪嘔
　吐涎沫牙闗𦂳急痰喘麻木及小兒驚風嘔吐
　　半夏(七兩/)　南星(三兩/)　白附子(二兩/)川烏(半兩俱/生用)
　右俱研羅為細末用生絹袋盛以磁盆盛井花水擺
　洗粉出未出者以手揉擺再擂再擺以盡為度然後
　日晒夜露每日一换新水攪而復澄春五夏三秋七
　冬十日去水晒乾白如玉片以糯米粉作稀糊丸如
　緑豆大每服二十丸生薑湯下無時如癱痪用酒下
　小兒驚風薄荷湯下五七丸
(局/方)琥珀夀星丸(百十三/)
　　天南星(一斤/)硃砂(二兩研/)琥珀(一兩研/)
　右先掘地坑深二尺用炭火五斤於坑内燒熱紅取
　出炭掃凈以好酒一升澆之將南星乗熱下坑内用
　盆急蓋以泥壅䕶經一宿取出焙乾為末同二味和
　匀用生薑汁打麫糊丸如桐子大每服五十丸煎人
　參湯空心送下日三服○一方用琥珀四兩硃砂一
　兩仍用猪心血三個和藥末内加糊為丸如前服
(指/迷)茯苓丸(百十四/)　治人有臂痛手足不能舉或時左
　右轉移此伏痰在内中脘停滯脾氣不能流行上與
　氣摶脾屬四肢而氣不下故上行攻臂其脉沉細者
　是也但治其痰則臂痛自止及婦人産後發喘四肢
　浮腫者用此則愈此治痰第一方也
　　半夏(製二兩/)茯苓(一兩/)　枳殻(炒半兩/)風化硝(一錢/半)
　右為末薑汁煮糊丸桐子大每服三五十丸薑湯下
　累有人為痰所苦夜間兩擘常覺抽掣兩手戰掉至
　於茶鍾亦不能舉隨服隨效
　又簡易方　治痰飲流注疼痛止用大半夏二兩風
　化硝一兩為末以薑汁煮糊丸桐子大薑湯下十五
　丸痰在上臨卧服在下食前服
(丹/溪)白螺丸(百十五/)　治痰飲積胃脘痛
　　白螺螄殻(墻上年久者燒/)滑石(炒/)　　蒼术
　　山梔　　　香附　　　南星(各一兩/)枳殻
　　青皮　　　木香　　　半夏　　　砂仁(各五錢/)
　右為末生薑汁浸蒸餅為丸緑豆大每服三四十丸
　薑湯下○春加川芎夏加黄連冬加呉茱萸各五錢
(丹/溪)潤下丸(百十六/)　降熱痰甚妙
　　半夏(二兩依/橘紅製)南星(依橘紅/製)炙甘草　　黄芩
　　黄連(各一兩/)橘紅(半斤以水化鹽五/錢拌匀煮亁焙)
　右為末蒸餅丸緑豆大每服五七十丸白湯下
(集/成)潤下丸(百十七/)　治胸膈停痰降痰甚妙
　　橘紅(一斤鹽五錢同水浸/煮亁)甘草(炙一兩/)
　右為末湯浸蒸餅為丸緑豆大每服五十丸白湯下
(丹/溪)黄𤓰蔞丸(百十八/)治食積作痰壅滯喘急
　　𤓰蔞仁　　半夏　　　山查　　　神麯(炒等/分)
　右為末𤓰蔞汁丸薑湯下五十九
(丹/奚)杏仁蘿蔔子丸(百十九/)　治氣壅痰盛欬嗽
　　杏仁　　　蘿蔔子(炒各一兩/)
　右為末粥糊丸桐子大每服五十丸白湯下
(金/匱)陳皮湯(百二十/)　治嘔吐呃逆
　　陳皮(四兩/)　生薑(半斤/)
　水七升煮取三升温服一升下咽即愈
　竹茹湯(一二一/)　治胃熱嘔吐
　　半夏(薑汁製/)乾葛(各三錢/)甘草(二錢/)
　右為末每服二錢水一鍾薑三片竹茹一彈許棗一
　枚同煎七分去柤温服
橘皮竹茹湯(一二二/)　治吐利後胃虚膈熱呃逆者
　　人參　　竹茹　　　　橘紅(各二錢/)甘草(炙一/錢)
　水一鍾半生薑五片棗一枚煎八分温服
二汁飲(一二三/)　治反胃
　　甘蔗汁(二分/)薑汁(一分/)
　二味和勻毎温服一碗日三服則吐止
(東/垣)葛花解酲湯(一二四/)　治飲酒太過痰逆嘔吐心神
　煩亂胸膈痞塞手足顫揺飲食減少小便不利
　　人參　　　白术　　　茯苓　　　砂仁
　　白豆蔲　　葛花(各一錢/)青皮　　　陳皮
　　猪苓　　　澤瀉(各七分/)神麯　　　木香(各五分/)
　水二鍾生薑五片煎七分食逺稍熱服取微汗酒病
　去矣或為末薑醋湯調服二三錢亦可
(金/匱)猪苓散(一二五/)　治嘔吐病在膈上思水者
　　猪苓　　　茯苓　　　白术(等分/)
　右三味杵為散飲服方寸匕日三服
(大/全)人參散(一二六/)　治脾胃虚寒霍亂吐瀉心煩腹痛
　飲食不入
　　人參　　　當歸　　　厚朴　　　　橘紅(各二/錢)
　　乾薑(炮/)　　炙甘草(各五分/)
　加棗一枚水煎服
(澹/寮)六和湯(一二七/)　治夏秋暑濕傷脾或飲冷乗風多
　食𤓰果以致客寒犯胃食留不化遂成痞膈霍亂嘔
　吐及廣南夏月瘴疾寒熱等證
　　半夏　　　人參　　　炙甘草　　砂仁
　　杏仁(各一錢/)赤茯苓　　扁豆(炒/)　　藿香
　　木𤓰(各二錢/)
　右㕮咀每服五錢水二鍾生薑三片棗一枚煎温服
　一方有白术香薷厚朴各一錢名六和半夏湯
(良/方)丁香散(一二八/)　治霍亂嘔吐不止
　　丁香(五分/)　藿香　　　枇杷葉(拭去毛各一錢/)
　右㕮咀水一鍾半薑一片煎六分熱服
(局/方)丁香半夏丸(一二九/)　治胃寒嘔吐吞酸
　　丁香(一兩/)　紅豆(炒/)　　半夏(製/)　　白术(炒各二/兩)
　　陳皮(三兩/)
　右為末薑汁打糊丸胡椒大每服二三十丸薑湯下
(局/方)半夏丁香丸(百三十/)　治脾胃宿冷胸膈停痰嘔吐
　惡心吞酸噫腐心腹否滿不思飲食
　　肉豆蔲　　丁香　　　木香　　藿香
　　人參　　　陳皮(去白各/二錢)半夏(製三兩/)
　右為細末薑汁煮糊丸桐子大每服三十丸薑湯下
(和/劑)大七香丸(一三一/)　治脾胃虚冷心膈噎塞漸成隔
　氣及脾泄瀉痢反胃嘔吐
　　香附(二兩/)　麥芽(炒一兩/)砂仁　　藿香
　　官桂　　　甘草　　陳皮(各二兩/半)丁香皮(三兩/半)
　　甘松　　　烏藥(各六錢半/)
　右為末蜜丸彈子大每服一丸嚼碎鹽酒鹽湯任下
　忌生冷肥膩
(良/方)許則仁半夏丸(一三二/)　治胃冷嘔逆不食
　　半夏(洗去滑/一斤)小麥麵(一斤/)
　右水和丸彈子大水煮熟初服四五丸二服加至十
　四五丸旋煮間服之
(萬/氏)定喘湯(一三三/)　治諸喘久不愈○按此方必風痰
　在肺者乃可用他則忌之
　　白果(三七枚去/壳切碎炒)欵冬花　桑白皮(蜜炒/)　麻黄
　　製半夏(各三/錢)蘇子(二錢/)　黄芩(微炒/)　　杏仁(各錢/半)
　水三鍾煎二鍾作二次服不拘時徐徐飲
　歌曰　諸病原來有藥方　　惟愁齁喘最難當
　　　　麻黄桑杏尋蘓子　　白果冬花用更良
　　　　甘草黄芩同半夏　　水煎百沸不須薑
　　　　病人遇此仙丹藥　　服後方知定喘湯
(局/方)人參定喘湯(一三四/)　治肺氣上喘喉中有聲坐卧
　不安胸膈𦂳痛及治肺感寒邪欬嗽聲重
　　人參　　　麻黄　　　阿膠　　　半夏麯
　　五味子　　粟殻　　　甘草(各八分/)桑白皮(錢/半)
　水二鍾薑三片煎八分食後服
(良/方)百合湯(一三五/)　治肺氣壅滯欬嗽喘悶多渇腰膝
　浮腫小便淋瀝
　　百合　　　赤茯苓　　陳皮　　　桑白皮
　　紫蘇　　　大腹皮　　枳殻　　　馬兠鈴
　　人參　　　猪苓　　　炙甘草　　麥冬(各一/錢)
　右分二服每服水一鍾半薑一片棗一枚煎七分不
　拘時温服
(局/方)五虎湯(一三六/)　治風寒所感熱痰喘急
　　麻黄(七分/)　細茶(八分/)　杏仁(去皮尖/一錢)石膏(一錢半/)
　　甘草(四分/)
　水一鍾半薑三片棗一枚煎服
(三/因)神秘湯(一三七/)　治上氣喘急不得卧
　　人參(一錢/)　陳皮　　　桔梗　　　紫蘇(各錢/半)
　　五味子(十五粒/)
　水一鍾半煎七分食逺温服
(直/指)神秘湯(一三八/)　治水氣作喘
　　人參　　　陳皮　　　　桔梗　　　紫蘓
　　半夏　　　桑白皮　　　梹榔(各一錢/)炙甘草(五/分)
　　五味子(十五粒/)
　水二鍾薑三片煎八分食逺温服
蘿蔔子湯(一三九/)　治積年上氣喘促唾膿血不止而
　氣實者宜之
　蘿蔔子　一合研碎水煎食後服其效如神
(三/因)葶藶大棗瀉肺湯(百四十/)　治上氣喘急身與面目
　俱浮鼻塞聲重不聞香臭胸膈脹滿將成肺癰
　　甜葶藶(炒研細三錢/)　　大棗(十枚去核/)
　水二鍾先煎大棗至一鍾去棗入葶藶煎至八分食
　後服○須先服小青龍湯二服方用此
蘇子煎(一四一/)　治上氣欬嗽
　　蘇子　　　杏仁　　　生薑汁　　生地黄汁
　　白蜜(各一斤/)
　右將蘇子搗爛以二汁和之絹絞取汁又搗又和如
　此六七次則味盡乃去柤以蜜和之置銅器中於湯
　上煎之如飴每服二匙日三次夜一二次病愈即止
(醫/林)杏仁煎(一四二/)　治喘嗽
　　杏仁(去皮尖/炒)胡桃肉(去皮/)
　右等分研膏煉蜜丸彈子大每服一丸臨卧細嚼薑
　湯送下○一方以胡桃肉三枚薑三片臨卧嚼服飲
　湯三四口再嚼再飲就卧止嗽無痰
(良/方)杏仁膏(一四三/)　治欬嗽喘急喉中枯燥如物塞兼
　唾血不止
　　杏仁(二兩去皮尖/炒研如膏)真酥(三兩/)　阿膠(二兩砂炒/為末)
　　生薑汁(一合/)　　白蜜(五合/)　蘇子(二兩微炒/研膏)
　右和匀銀鍋内慢火熬成膏每服一匙不拘時米飲
　飲調下
(良/方)前胡散(一四四/)　治心胸煩熱不利欬嗽涕唾稠粘
　　前胡　　　桑白皮　　麥門冬　　貝母(各錢/半)
　　甘草(炙五分/)杏仁(去皮尖一錢/)
　水一鍾半薑三片煎七分温服
(濟/生)百花膏(一四五/)　治欬嗽不已或痰中有血
　　百合(蒸焙乾/)欵冬花(等分/)
　右為細末煉蜜丸龍眼大臨卧細嚼一丸薑湯下
(木/事)枳殻散(一四六/)　治心下痞悶作痛噯氣如敗卵
　　枳殻　　　白术(各五錢/)香附(一兩/)　梹榔(二錢/)
　右為細末每服二錢米飲調下日二三服不拘時
保和湯(一四七/)　治中染瘴氣發熱嘔吐腹滿不食
　　厚朴(薑製/)　半夏(製/)　　大腹皮(黑豆/水洗)橘紅(各八/分)
　　柴胡　　　枳殻　　　甘草(各五分/)生薑(三錢/煨)
　水煎温服
十味保和湯(一四八/)　治胃虚氣滯作噯
　　人參　　　白术　　　茯苓　　　半夏(製/)
　　陳皮(各一錢/)藿香　　　香附　　　砂仁(各六/分)
　　炙甘草　　木香(各三錢/)
　水一鍾半薑三片棗二枚煎七分食前温服
(丹/溪)六鬱湯(一四九/)　能解諸鬱
　　香附(二錢/)　橘紅　　蒼术　　　撫芎
　　半夏(炮各/錢)　赤茯苓　梔子(炒各七/分)炙甘草
　　砂仁(各五分/)
　水二鍾薑三片煎八分温服○氣鬱加烏藥木香梹
　榔紫蘇乾薑倍砂仁香附○濕鬱加白术○熱鬱加
　黄芩倍梔子○痰鬱加南星枳殻小皂莢○血鬱加
　桃仁紅花丹皮○食鬱加山查神麯麥芽
(局/方)三和散(百五十/)　治七情氣結脾胃不和心腹痞滿
　大便秘澁
　　羌活　　　蘇葉　　　木𤓰　　　大腹皮
　　沉香(各一錢/)木香　　　梹榔　　陳皮
　　白术　　　川芎　　　炙甘草(各七分半/)
　右咀分二服每服水一鍾煎六分不拘時服
(丹/溪)生韭飲(一五一/)　治食鬱久則胃脘有瘀血作痛大
　能開提氣血
　　生韭　搗取自然汁一盞加温酒一二杯同服
　右先以桃仁連皮細嚼數十枚後以韭汁送下
(三/因)温膽湯(一五二/)　治氣鬱生涎夢寐不寧怔忡驚悸
　心虚膽怯變生諸證
　　半夏(湯泡/)　枳實　　竹茹(各一兩/)陳皮(一兩五/錢)
　　茯苓(七錢/)　炙甘草(四錢/)
　每服四五錢生薑七片棗一枚水一鍾半煎七分食
　逺温服
　○一方有逺志一兩
十味温膽湯(一五三/)　治證同前兼治四肢浮腫飲食
　無味心虚煩悶坐卧不安夢遺精滑等證
　　半夏(湯泡/)　枳實(麩炒/)　陳皮(各二錢/)白茯苓(錢/半)
　　人參　　　熟地　　　棗仁(炒/)　　逺志(製/)
　　五味(各一錢/)炙甘草(五分/)
　水二鍾生薑五片棗一枚煎八分不拘時服
越鞠丸(一五四/)　治六鬱胸膈痞滿或吞酸嘔吐飲食
　不和瘡疥等證
　　香附　　　山查　　　神麯(炒/)　　麥芽(炒/)
　　撫芎　　　蒼术　　　梔子(炒各等分/)
　右為末水調神麯糊丸桐子大每服五七十丸滚湯
　下○丹溪越鞠丸無山查麥芽
流氣丸(一五五/)　治五積六聚癥瘕痞塊留飲之疾是
　皆鬱氣客於腸胃之間皮膚之下久而停留變而為
　痞此藥能通滯氣和隂陽消舊飲雖年髙氣弱亦可
　緩緩服之
　　木香　　　小茴香　　橘紅　　　菖蒲
　　青皮　　　廣茂(炮/)　　㯽榔　　　蘿蔔子
　　神麯(炒/)　　麥芽(炒/)　　枳殻(麩炒/)　補骨脂(炒/)
　　砂仁　　　蓽澄茄(各一兩/)
　右為末麫糊丸桐子大每服五十丸細嚼白豆蔲仁
　一枚食後白湯送下
(嚴/氏)五膈散(一五六/)　治五膈五噎
　　人參　　　白术　　　甘草　　　白豆蔲
　　半夏　　　桔梗　　　乾薑　　　蓽澄茄
　　木香　　　杵頭糠　　沉香(各三分/)枇杷葉(五片炙/去毛)
　水二鍾薑七片煎七分温服
(局/方)五膈寛中散(一五七/)　治七情四氣傷於脾胃以致
　隂陽不和遂成膈噎一切氣逆並治
　　青皮　　　陳皮(各五錢/)香附(童便浸/炒)厚朴(薑汁/炒)
　　甘草(各六錢/)白豆蔲　　砂仁　　　丁香
　　木香(各一錢/)
　右為細末每服二錢薑鹽湯㸃服
(選/要)十膈散(一五八/)　治十般膈氣○風冷氣熱痰食水
　憂思喜
　　人參　　　白术　　　茯苓　　　炙甘草
　　陳皮　　　枳殻(麩炒/)　神麯(炒/)　　麥芽
　　乾薑(炮/)　　官桂　　　訶子(煨/)　　三稜(炮/)
　　莪术(炮各一/兩)厚朴(薑炒/)　梹榔　　　木香(磨各半/兩)
　右為細末每服二錢入鹽少許白湯調服如脾胃不
　和腹滿脹悶用水一鍾薑五片棗一枚鹽少許煎七
　分服
(局/方)五噎散(一五九/)　治胸膈痞悶諸氣結聚脇肋脹滿
　痰逆惡心不進飲食
　　白术　　　南星(製/)　　半夏麯　　枳殻(麩炒/)
　　青皮　　　草果　　　麥芽　　　大腹皮
　　乾薑　　　丁香(各一錢/)甘草(五分/)
　水一鍾半薑五片煎七分不拘時服
嘉木散(百六十/)　一名穀神散○治脾胃不和胸膈痞
　悶氣逆生痰不進飲食五膈五噎
　　白茯苓　　砂仁　　薏仁(炒仁/)　枇杷葉(去毛/薑炙)
　　桑白皮(炒/)　沉香(磨汁/)　五味子　　白豆蔲
　　炙甘草　　丁香　　　人參　　　白术(各五/分)
　　木香(磨汁/)　青皮　　　陳皮　　　杜仲(薑汁/炒)
　　穀芽(炒/)　　藿香　　　大腹皮(洗/)　石斛(酒炒/)
　　半夏麯(炒/)　神麯(炒/)　　隨風子　　梹榔(各三/分)
　右水二鍾薑三片棗二枚煎八分食逺服○五噎入
　柿乾一個膈氣吐逆入薤白三寸棗五枚同煎
(局/方)人參豆蔲湯(一六一/)　治嗝噎寛中順氣
　　人參　　炙甘草　　白豆蔲　　石菖蒲(各五/分)
　　白术　　陳皮　　　半夏麯　　蘿蔔子(炒研/)
　　當歸　　厚朴(各八分/)藿香　　　丁香(各三/分)
　水一鍾半薑三片粟米一撮煎七分服
(良/方)紫蘇子飲(一六二/)　治嗝噎上氣欬逆因怒未定便
　夾氣飲食或食飲畢便怒以致食與氣相逆遂成嗝
　噎之候
　　真蘇子　訶子(煨/)　　蘿蔔子(微炒/)杏仁(去皮尖/麩炒)
　　人參(各一錢/)木香(五分/)　青皮　　炙甘草(各二/錢)
　右咀水一鍾半薑三片煎七分服
枇杷葉煎(一六三/)　治五噎立效
　　枇杷葉(栻去/毛尖)橘紅(各三錢/)生薑(半兩/)
　水一鍾半煎七分作二次温服
(綂/㫖)補氣運脾湯(一六四/)　治中氣不運噎塞
　　人參(二錢/)　白术(三錢/)　黄茋(一錢炙/)橘紅
　　茯苓(各錢半/)砂仁(八分/)　甘草(炙五分/)
　水一鍾半薑一片棗一枚煎八分食逺服
利膈散(一六五/)　治胸痺膈塞不通
　　人參　　　白术　　陳皮　　　赤茯苓
　　前胡(各一錢/)乾薑　　桂心　　　訶子
　　甘草(各五分/)
　水一鍾半薑五片煎七分頻頻服之效
(發/明)人參利膈丸(一六六/)　治胸中不利痰逆喘滿利脾胃
　壅滯治嗝噎聖藥○按此方必嗝噎而大便秘結者
　乃可用
　　人參　　　當歸　　　藿香(各一兩/)木香
　　㯽榔(各七錢/)枳實(炒/)　　甘草(各八錢/)厚朴(薑炒/)
　　大黄(酒浸各二兩/)
　右為末滴水丸桐子大温水送下三十丸
草豆蔲丸(一六七/)　治酒積胃口痛咽膈不通
　　草豆蔲(煨/)　　白术(各一兩/)麥芽(煨/)神麯(炒/)
　　黄芩　　　半夏(炮各五/錢)枳實(炒二兩/)橘紅
　　青皮(各三錢/)亁薑(二錢/)　炒鹽(五分/)
　湯浸蒸餅為丸緑豆大每服百丸煎白湯下○按此
　方當去黄芩庶乎不滯
(東/垣)清暑益氣湯(一六八/)　治暑熱蒸人四肢倦怠胸滿
　氣促肢節疼痛身熱而煩小便黄數大便溏瀉自汗
　口渇不思飲食
　　人參　　　黄茋　　　升麻　　　蒼术(各一/錢)
　　白术(炒/)　　神麯(炒各五/分)陳皮　　　炙甘草
　　黄栢　　　麥冬　　當歸(各五分/)乾葛
　　五味　　　澤瀉　　青皮(各三分/)
　水煎温服
(局/方)香薷飲(一六九/)　治一切暑熱腹痛或霍亂吐利煩
　心等證○按此方惟治陽暑隂暑不宜用
　　香薷(一斤/)　厚朴(製/)　白扁豆(炒各半斤/)
　每服五錢水一鍾半煎八分不拘時温服
五物香薷飲(百七十/)治一切暑毒腹痛霍亂吐瀉或
　頭痛昏憒等證
　　香薷　　茯苓　　白扁豆　　厚朴
　　炙甘草(各一錢/)
　右為咀水一鍾半煎服○本方加黄連即名黄連香
　薷飲
(百/一)十味香薷飲(一七一/)　治伏暑身體倦怠神昏頭重
　吐瀉等證
　　香薷(二錢/)　人參　　黄茋　　白术
　　茯苓　　　厚朴(薑炒/)　陳皮　　白扁豆(炒各/一錢)
　　木𤓰　　　炙甘草(各五分/)
　水二鍾煎七分食逺温服
黄連香薷飲(一七二/)　治陽暑中熱
　　黄連(四兩/)　香薷(一斤/)　厚朴(半斤/)
　每服四錢如前煎服
(局/方)縮脾飲(一七三/)　解伏暑除煩渇消暑毒止吐瀉霍
　亂
　　白扁豆(炒/)　乾葛(各二兩一/作乾薑)炙甘草　烏梅肉
　　砂仁　　草果(各四兩/)
　右㕮咀每服四錢水煎冷服
(局/方)七味滲濕湯(一七四/)　治寒濕所傷身體重著如坐
　水中小便赤澁大便溏泄因坐卧濕地或為隂雨之
　所襲也
　　炙甘草　　蒼术　　白术(各一錢/)茯苓
　　乾薑(各二錢/)丁香　　橘紅(各二分半/)
　水一鍾半薑三片棗一枚煎七分食前服
清熱滲濕湯(一七五/)　方在寒陣百十一
　治濕熱浮腫小水不利
(金/匱)防己黄茋湯(一七六/)　治風濕脉浮身重汗出惡風者
　　防己　　　黄茋(去蘆各/一兩)甘草(炙半兩/)白术(七錢/半)
　右㕮咀每用五錢生薑四片棗一枚水盞半煎八分
　温服良久再服○喘者加麻黄半兩○胃中不和加
　芍藥○氣上衝者加桂枝○下有陳寒者加細辛○
　服後當如虫行皮中從腰下如氷厚坐被上又以一
　被繞腰下温令微差
(百/一)除濕湯(一七七/)　治中濕身體重著腰腿痠疼大便
　溏小便或澁或利
　　半夏麯　　蒼术　　　厚朴　　　茯苓(各錢/半)
　　陳皮(七分/)　藿香　　　炙甘草(各五分/)
　水二鍾薑七片棗二枚煎七分食逺服
羌活勝濕湯(一七八/)　治外傷濕氣一身盡痛者此方
　　通治濕證
　　羌活　　　獨活(各二錢/)藁本　　　防風(各錢/半)
　　蔓荆子　　川芎　　　炙甘草(各五分/)
　水二鍾煎八分食後温服○如身重腰痛沉沉然經
　有寒也加酒防己五分附子五分
(東/垣)升陽除濕湯(一七九/)　治脾胃虚弱不思飲食腸鳴
　腹痛泄瀉無度小便黄四肢困弱
　　升麻　　　柴胡　　羌活　　　防風
　　半夏　　　益智仁　神麯　　　　澤瀉(各五分/)
　　麥蘖麵　　陳皮　　猪苓　　　　甘草(各三分/)
　　蒼术(一錢/)
　右㕮咀作一服水三大盞生薑三片棗二枚煎至一
　盞去柤空心服
(㧞/萃)升陽除濕防風湯(百八十/)　治下痢下血大便秘滯
　裏急後重數至圊而不能便或下白膿慎勿利之舉
　其陽則隂自降矣
　　防風(二錢/)　白术　　　白茯苓　　白芍藥(各一/錢)
　　蒼术(酒浸去皮/炒四錢)
　右先將蒼术用水一鍾半煎至一鍾入諸藥同煎至
　八分食前服
(三/因)白术酒(一八一/)　治中濕骨節疼痛
　　白术(一兩/)
　用酒三盞煎一盞不拘時頻服不能飲酒者以水代
　之
(仲/景)五苓散(一八二/)　治暑熱煩燥霍亂泄瀉小便不利
　而渇淋澁作痛下部濕熱
　　白术　　　猪苓　　茯苓(各七錢/半)肉桂(五錢/)
　　澤瀉(一兩二/錢半)
　古法為細末每服二錢白湯調下日三服○今法以
　水煎服
加减五苓散(一八三/)　治濕熱黄疸小水不利
　　即前五苓散去肉桂加茵陳各等分
加味五苓散(一八四/)　治濕勝身痛小便不利體痛發
　渇此太陽經解表滲利之劑治風濕寒濕藥也
　　即前五苓散加羌活
(金/匱)茵陳五苓散(一八五/)　治黄疸
　　茵陳蒿末(十分/)　五苓散(五分/)
　右和匀先食飲方寸匕日三服
柴胡茵陳五苓散(一八六/)　治傷寒温濕熱病發黄小
　便赤黑煩渇發熱此以汗下太早濕熱未除以致遍
　身發黄嘗用此治之甚效
　　五苓散(一兩/)加茵陳(半兩/)車前子(一錢/)木通
　　柴胡(各一錢/半)
　右分二服用水一鍾半燈草五十莖煎服連進數服
　小便清利而愈○因酒後者加乾葛二錢
四苓散(一八七/)
　　即前五苓散去肉桂
(仲/景)猪苓湯(一八八/)　治傷寒下後脉浮發熱渇欲飲水
　小便不利及少隂病下利欬而嘔渇心煩不得眠者
　　猪苓(去皮/)　茯苓　　　阿膠　　滑石
　　澤瀉(各一兩/)
　右五味以水四升先煮四味取二升去滓内阿膠烊
　盡服七合日三服
茯苓湯(一八九/)　治濕熱泄瀉或飲食泄瀉
　　茯苓　　　白术(炒各五/錢)
　右用水煎食前服○一方有芍藥等分名白术散
胃苓湯(百九十/)　治脾濕太過泄瀉不止
　　陳皮　　　厚朴　　甘草　　蒼术
　　白术　　　茯苓　　澤瀉　　猪苓
　　肉桂(各等分/)
　每服五六錢薑五片棗二枚水煎服
橘半胃苓湯(一九一/)　治嘔吐泄瀉脹滿不下食不知
　味
　　橘紅　　半夏(製各一/錢)蒼术(米甘浸/炒)白术(炒/)
　　厚朴　　炙甘草　　人參　　茯苓
　　澤瀉　　茅根(各二錢/)薑汁(數匙/)
　水二鍾煎一鍾入薑汁再煎一二沸陸續飲之
柴苓湯(一九二/)　治身熱煩渴泄瀉
　　白术　　　茯苓　　　澤瀉　　柴胡
　　猪苓　　　黄芩
　右水煎服
加減柴苓湯(一九三/)　治諸疝此和肝腎順氣消疝治
　濕之劑
　　柴胡　　　甘草　　　半夏　　　茯苓
　　白术　　　澤瀉　　　猪苓　　　山梔(炒/)
　　山查　　　荔核(煨各等分/)
　右㕮咀水二鍾薑三片煎八分食前服
(局/方)真人養臟湯(一九四/)　治大人小兒冷熱不調下痢
　赤白或如膿血魚腦裏急後重臍腹疼痛或脱肛墜
　下酒毒便血並治之
　　人參　　　當歸　　　訶子　　　肉豆蔲(麫/煨)
　　炙甘草　　木香(各一錢/)芍藥　　　白术(各三/錢)
　　肉桂(五分/)　粟殻(蜜炙二錢/)
　水二鍾煎八分食逺服○臟寒者加附子一錢
(良/方)草果散(一九五/)　治中寒泄瀉腹痛無度
　　厚朴(薑汁炒/二兩)肉豆蔲(麫煨/)草菓(煨各十個/)
　右每服三錢薑水煎服
(經/驗)大橘皮湯(一九六/)　治濕熱内甚心腹脹滿水瀉小
　便不利
　　橘皮　　㯽榔(各一錢/)滑石　　茯苓
　　猪苓　　澤瀉　　　白术(各二錢/)官桂
　　甘草(各五分/)
　水一鍾半生薑三片煎八分食逺服
消食導氣飲(一九七/)　治凡遇氣怒便作泄瀉此必因
　怒挾食所致其有脾土本虚不勝肝氣者此方主之
　　人參　　白术　　　　茯苓　　炙甘草
　　川芎　　　半夏　　　青皮　　陳皮
　　枳實　　　香附　　　神麯　　砂仁
　　木香　　　上酌虚實増減用
　水一鍾半薑三片煎七分食逺温服
(外/臺)黄芩湯(一九八/)　治乾嘔下利
　　黄芩　　　人參　　乾薑(各三兩/)桂枝(一兩/)
　　半夏(半升/)　大棗(十二枚/)
　右六味以水七升煮取三升温分三服
秘傳斗門方(一九九/)　治毒痢臟腑撮痛膿血赤白或
　下血片日夜不息及噤口惡痢裏急後重全不進食
　久渇不止他藥不能治者立見神效
　　乾薑(炒四錢/)粟殻(蜜炙八/錢)地榆　　甘草(炙各/六錢)
　　白芍藥(炒三/錢)黑豆(炒去皮/一兩半)
　右㕮咀可分三四貼用水一鍾半煎七分食逺熱服
治痢簡易八方(二百/)
　外臺秘要方　治痢下白膿不止用白麫一味炒熟
　　搗篩煮米粥内方寸匕食之此療瀉痢日至百行
　　藥所不及者也
　千金方　治痢用薤白一握細切煮粥食之
　聖惠方　治赤白痢疾以䓤一握切和米煮粥空腹
　　食之
　千金翼方　用雞子以醋煮極熟空腹食之治乆痢
　　赤白
　又方　用乾薑於火内燒焦黑不可成炭放磁瓶中
　　閉冷為末每服一錢米飲調下
　炙雞散　治脾胃氣虚腸滑下痢用黄雌雞一隻製
　　如食法以炭火炙之槌扁用鹽醋刷遍又炙令極
　　熟而燥空腹食之
　一方　治熱毒下血痢久不已用當歸黄連各三錢
　　烏梅五個水煎八分空心服
(類/方)麯术丸(二百一/)　治暑濕暴瀉壯脾温胃及治飲食
　所傷胸膈痞悶
　　神麯(炒/)　蒼术(米泔浸一宿/切炒等分)
　右為細末麫糊丸桐子大每服七八十丸米飲下不
　拘時
(局/方)戊巳丸(二百二/)　治脾經受濕瀉痢不止米穀不化
　臍腹刺痛
　　黄連(炒/)　　呉茱茰(泡炒/)　白芍藥(各五兩/)
　　一方黄連四兩呉茱萸二兩芍藥三兩
　右為細末麫糊丸桐子大每服七十丸空心食前米
　飲下
(聖/惠)雙荷散(二百三/)　治卒暴吐血
　　藕節(七節/)　荷葉頂(七個/)
　右入蜜一匙擂細水二鍾煎八分温服或為末蜜湯
　調下二錢亦妙
(直/指)側柏散(二百四/)　治内損失血飲酒太過勞傷於内
　氣血妄行血如湧泉口鼻皆出須臾不救服此即安
　又治男婦九竅出血
　　人參　　荆芥穗(炒灰各/一錢)側柏葉(蒸乾一/兩半)
　右為末每服三錢入飛羅麫三錢拌匀汲水調粘啜
　服
地黄煎(二百五/)　治吐血憂患内傷胸膈疼痛及虚勞
　唾血百病久服佳
　　用生地黄一斤搗取汁於銀鍋或砂鍋微火煎一
　　二沸入白蜜一斤再煎至三升每服半升日三服
　一方用生地黄汁一升生薑汁一合和匀温服日三
　四次
　一方治虚勞吐血用生地黄五斤搗以好酒五升煮
　去查服
(局/方)枇杷葉散(二百六/)　治暑毒攻心嘔吐鮮血
　　香薷(二錢/)　厚朴　　　甘草　　　麥門冬
　　木瓜　　　茅根(各一錢/)陳皮　　　枇杷葉
　　丁香(各五分/)
　右為末每服二錢薑水煎服
阿膠散(二百七/)　治肺燥欬嗽不已及唾血
　　阿膠(炒/)　　白芨(各二錢/)天門冬　　北五味子
　　人參　　　生地黄　　茯苓(各一錢/)
　右以白芨為細末餘藥用水一鍾半入蜜二匙秫米
　百粒生薑五片同煎熟入白芨末調食後温服
(良/方)阿膠散(二百八/)　方在婦人六
　安胎補血氣
(錢/氏)阿膠散(二百九/)　方在小兒三四
　治小兒欬嗽喘急
緑雲散(二百十/)　治吐血
　　栢葉　　　人參　　　阿膠(炒珠/)　百合
　右等分為末每服二錢不拘時糯米飲調下
(簡/易)黑神散(二一一/)　治一切吐血及傷酒食醉飽低頭
　掬損吐血致多并血熱妄行口鼻俱出但聲未失無
　有不效
　　百草霜　　不拘多少村居者佳
　右研細每服二錢糯米煎湯下喜凉水者以新汲水
　調服○衂血者用少許吹鼻○皮破出血或灸瘡出
　血摻之即止
(局/方)黑神散(二一二/)　方在婦人五十
　治産後惡露不盡胎衣不下攻心腹痛
天門冬丸(二一三/)　治吐血咯血大能潤肺止嗽
　　天門冬(一兩/)　貝母　　　杏仁(各七錢/炒)白茯苓
　　胢膠　　　甘草(各五錢/)
　右為細末煉蜜丸芡實大每噙化一丸津嚥下
髪灰散(二一四/)　治起居所傷小便尿血或忍尿脬轉
　臍下急痛小便不通又治肺疽心衂内崩吐血舌上
　出血
　　亂髪(燒灰即血餘也/)
　右每服二錢以米醋湯調服
棕灰散(二一五/)　治大腸下血不止或婦人崩漏下血
　　敗棕　不拘多少燒灰存性為細末
　每服二錢空心好酒或清米飲調服
(寳/鑑)平胃地榆湯(二一六/)　治邪陷隂分則隂結便血
　　陳皮　　　厚朴　　蒼术　　　甘草
　　地榆　　　人參　　白术　　　當歸
　　芍藥　　　升麻　　亁葛　　　茯苓
　　神麯　　　乾薑(炒/)　香附(各等分/)
　右咀每服五錢加薑棗煎空心服
(海/藏)愈風湯(二一七/)　一名舉卿古拜散○治一切失血
　筋脉𦂳急産後或汗後搐搦
　　荆芥穗(為細末/)
　右先炒大豆黄卷以酒沃之去黄卷取浄汁調前末
　三四錢服之輕者一服重者二三服即止氣虚者忌
　服童便調亦可
(局/方)小烏沉湯(二一八/)　治氣逆便血不止
　　烏藥(一兩/)　炙甘草　香附(醋炒四兩/)
　右為末每服二錢食前鹽湯下
除濕和血湯(二一九/)　治陽明經濕熱虚陷便血腹痛
　　當歸身(酒拌/)牡丹皮　　生地黄　熟地黄
　　黄茋(炙/)　　炙甘草(各一/錢)白芍藥(錢半/)生甘草
　　升麻　　　陳皮　　　秦芁　　蒼术
　　肉桂(各五分/)
　水二鍾煎八分空心候宿食消盡熱服
驅瘧飲(二百二十/)　治諸瘧久瘧不愈者
　　草果　　　青皮　　　陳皮　　人參
　　茯苓　　半夏(製/)　　厚朴　　　蒼术(炒/)
　　㯽榔　　白术　　　甘草(各一錢/)良薑(五分/)
　水二鍾棗二枚烏梅一個煎八分食逺服
袪瘧飲(二二一/)　三發後火盛氣强者可因其衰而減
　之立效
　　貝母(去心/)　紫蘇(各一錢/)橘紅　　　山查肉
　　枳實(各錢半/)㯽榔(八分/)　柴胡(七分/)　甘草(炙三/分)
　　知母(去毛淨鹽酒/炒過五錢)
　右用水二鍾煎一鍾又將查再煎至八分并一處露
　過宿臨發日早温服一半未發前一時許再温服後
　半
捷瘧飲(二二二/)　史崇質傳云得之四明胡君屢試屢驗
　　黄茋(炙一錢/六分)人參　　　白术　　　白茯苓
　　橘紅　　　砂仁　　　草果　　　五味子(各一/錢)
　　甘草(七分/)　烏梅(三枚/)
　水二鍾薑三片棗二枚煎一鍾温服
(濟/生)萬安散(二二三/)　治一切瘧病之初邪盛氣壯者進
　此藥以逐邪取效若氣虚胃弱及妊婦皆不宜用
　　蒼术　　　厚朴(薑炒/)　陳皮　　　㯽榔
　　常山(酒浸/)　甘草(炙各一/錢半)
　右咀水一鍾半煎八分露一宿臨發早温服忌熱物
(濟/生)鼈甲飲子(二二四/)　治瘧疾久不愈脇下痞滿腹中
　結塊名曰瘧母
　　鼈甲(醋炙/)　川芎　　黄茋　　草果仁
　　㯽榔　　白术　　　橘紅　　　白芍藥
　　甘草　　厚朴(製等分/)
　右㕮咀每服五七錢水一鍾薑七片棗一枚烏梅少
　許煎七分温服無時
(濟/生)清脾飲(二二五/)　治癉瘧脉來弦數但熱不寒或熱
　多寒少口苦咽亁小便赤濇
　　厚朴(製/)　　青皮　　　白术　　　草果仁
　　柴胡　　　茯苓　　　黄芩　　　半夏
　　甘草(各等分/)
　每服四五錢水一鍾半薑三片棗一枚未發前服忌
　生冷油膩○寒多者可加肉桂熱多者可加黄連
(局/方)草果飲(二二六/)　治諸瘧通用
　　草果　　川芎　　　白芷　　　蘇葉
　　青皮　　陳皮　　　良薑　　　炙甘草
　右等分㕮咀每服五錢水一鍾半煎七分温服留渣
　兩服并煎當發日進三服不以時加薑煎亦治寒瘧
(簡/易)七寳飲(二二七/)　治一切瘧疾不拘寒熱鬼瘧食瘧
　　常山　　　草果　　　㯽榔　　厚朴(製/)
　　青皮　　　陳皮　　　甘草(各一錢/)
　右用酒水各一鍾共煎一鍾將查亦如前再煎一鍾
　各另放俱露一宿至次日當發侵晨面東先温服頭
　服少頃再飲二服大有神效
(簡/易)四獸飲(二二八/)　治諸瘧和胃消痰
　　人參　　　白术　　　茯苓　　甘草(炙減/半)
　　陳皮　　　半夏　　草果　　烏梅(各等/分)
　　大棗(三枚/)　生薑(五片/)
　右咀以鹽少許醃食頃濕紙厚裹慢火煨香熟每服
　四五錢水一鍾半煎七分温服
(局/方)常山飲(二二九/)　治瘧疾發散不愈漸成癆瘵
　　知母　　　常山　　　草果　　烏梅肉(各一/斤)
　　良薑(二十兩/)炙甘草(一斤/)
　右咀每服五錢薑五片棗一枚水煎服
(丹/溪)截瘧丹(二百三十/)
　　雄黄(一兩/)　人参(五錢/)
　右為末於端午日用粽子尖丸桐子大每服一丸發
　日早面東井花水吞之忌諸熱味
(集/成)截瘧常山飲(二三一/)
　　常山　　　草果　　　穿山甲(炙/)　甘草(炙/)
　　㯽榔　　　知母　　　烏梅
　右等分用水酒各一鍾煎至一鍾露一宿發前二時
　温服如吐則順之
(寳/鑑)交加飲子(二三三/)　治痰食瘴氣虚寒等瘧
　　肉豆蔲　　草豆蔲(各二個一/煨一生)厚朴(二錢半/炒半生)大甘草(二寸半/生半炙)
　　生薑(一兩半/生半煨)
　右水一鍾半煎八分發日空心服未愈再服
柴半湯(二三三/)　治脉濡濕瘧一身盡痛手足沉重寒
　多熱少
　　柴胡　　　人参　　　　半夏　　黄芩
　　甘草　　　陳皮　　　　厚朴　　蒼术
　水二鍾加薑棗煎服
(局/方)人參養胃湯(二三四/)　治外感風寒内傷飲食寒熱
　頭疼身體拘急山嵐瘴氣疫癘瘧疾等症
　　半夏　　厚朴(薑製/)　橘紅(各八分/)藿香
　　草果　　　茯苓　　　人參(各五分/)蒼术(一錢/)
　　炙甘草(三分/)
　薑七片烏梅一個水煎服
和解散(二三五/)　治瘴病初作胸腹滿悶頭眩發熱
　　厚朴(薑製炒/)陳皮(各二兩/)甘草(四兩炒/)藁本
　　桔梗(各三兩/)蒼术(半斤米泔浸/一宿二兩)
　右為粗末毎服五七錢水鍾半薑三片棗二枚煎七
　分熱服日三服夜一服○此藥不枸傷風傷寒初作
　未分證候任服之大能助胃袪邪和解百病
㯽榔煎(二三六/)　治山嵐瘴氣寒熱嘔吐腹滿不思飲
　食
　　㯽榔　　　蒼术　　　厚朴　　陳皮
　　草果(各一錢/)甘草(一寸/)　煨生薑(一塊/)
　水一鍾半棗三枚煎八分食逺熱服
屠酥酒(二三七/)　辟山嵐瘴氣瘟疫等氣
　　麻黄　　　川椒(去合口/者)細辛　　防風
　　蒼术(製/)　　乾薑　　肉桂(去粗皮/)桔梗(等分/)
　右為粗末絹袋貯浸酒中宻封瓶口三日後可服每日
　空心服一二杯冒露逺行辟諸邪氣但不宜多飲使醉
降椒酒(二三八/)　辟一切瘴氣尋常宜飲之
　　降真香(二兩/細剉)川椒(一兩去合口者/)
　右用絹嚢貯浸無灰酒中約二斗許毎日飲數杯百
　邪皆不能犯兼治風濕脚氣疝氣冷氣及背面惡寒
　風疾有效
(局/方)省風湯(二三九/)治治中風挾熱挾痰口噤口眼歪斜
　攣急疼痛風盛痰實
　　防風　　　南星(生用各/二錢)半夏(浸洗生/用)
　　黄芩　　　甘草(各一錢/)
　水二鍾生薑五片煎八分不拘時服○此藥同導痰
　湯合服尤妙
(局/方)八風散(二百四十/)　治風氣上攻頭目昏眩肢體拘
　急煩疼或皮膚風瘡痒痛及寒壅不調鼻塞聲重
　　藿香(去土半/斤)前胡(去蘆/)　白芷(各一斤/)
　　黄芪(炙/)　　甘草(炙/)　　人參(各二斤/)
　　羌活　　　防風(各三斤/)
　右為細末每服二錢水一鐘入薄荷少許煎七分食
　後温服或用臘茶清調服一錢亦可○小兒虛風用
　臘茶清調下半錢更量兒大小加減服
防風當歸湯(二四一/)　治發汗過多發熱頭揺口噤脊
　背反張太陽兼陽明證也宜去風養血
　　防風　　　當歸　　　川芎
　　熟地黄(等分/)
　每服一兩水二鍾煎一鍾温服
順風勻氣散(二四二/)　治中風中氣半身不遂口眼喎
　斜先宜服此
　　白术　　　人參　　　天麻(各五分/)
　　沉香　　　白芷　　　青皮
　　甘草(各四分/)紫蘇　　　木𤓰(各三分/)
　　烏藥(一錢半/)
　水一鍾半薑三片煎七分食逺服
(易/簡)星香湯(二四三/)　治中風痰盛服熱藥不得者凢痰
　厥氣厥身熱面赤者宜服之
　　南星(八錢/)　木香(一錢/)
　右作二貼水二鍾生薑十片煎七分不拘時服
(濟/生)八味順氣散(二四四/)　治氣厥身冷似中風凢患中
　風者先服此藥順氣次進治風藥
　　人參　　　白术　　　茯苓
　　青皮　　　陳皮　　　白芷
　　台烏(各一兩/)甘草(半兩/)
　右咀每服三錢水一盞煎七分温服
(機/要)大秦艽湯(二四五/)　治中風外無六經之形證内無
　便溺之阻隔血弱不能養筋故手足不能運動舌强
　不能言語宜養血而筋自愈
　　當歸　　　芍藥　　　白术
　　生地　　　熟地　　　川芎
　　甘草　　　茯苓　　　防風
　　白芷　　　獨活　　　羌活
　　黄芩(各七分/)秦艽　　　石膏(各一錢/)
　　細辛(五分/)
　　春夏加知母一錢
　水二鍾煎一鍾温服○如遇天隂加生薑七片如心
　下痞加枳實五分○按此湯自河間東垣而下俱用
　為中風之要藥夫既無六經之外證而胡為用羌辛
　防芷等藥既内無便溺之阻隔而何用石膏秦艽黄
　芩之類其為風寒痛痺而血虚有火者乃宜此方耳
(㧞/萃)養血當歸地黄湯(二四六/)　治中風少血偏枯筋脈
　拘攣疼痛
　　當歸　　　川芎　　　熟地黄
　　芍藥　　　藁本　　　防風
　　白芷(各一錢/)細辛(五分/)
　水一鍾半煎八分食逺溫服
薏苡仁湯(二四七/)　治中風流注手足疼痛麻痺不仁
　難以伸屈
　　薏苡仁　　當歸　　　芍藥
　　麻黄　　　官桂　　　蒼术(米泔浸/切炒)
　　甘草
　水一鍾半生薑七片煎八分食前服○自汗去麻黄
　有熱減官桂
滌痰湯(二四八/)　治中風痰迷心竅舌強不能言
　　南星(製/)　　半夏(泡七次各/二錢半)枳實(麩炒/)
　　茯苓(各一錢/)橘紅(一錢半/)石菖蒲
　　人參(各一錢/)竹茹(七分/)　甘草(五分/)
　水一鍾半生薑五片煎八分食後服
清心散(二四九/)　治風痰不開
　　青黛　　　硼砂　　　薄荷(各二錢/)
　　牛黄　　　冰片(各三分/)
　右為細末先以蜜水洗舌後以薑汁擦舌將藥末蜜
　水調稀搽舌本上
(簡/易)虎骨散(二百五十/)　治半身不遂肌肉乾痩為偏枯
　忌用麻黄發汗恐枯津液惟此方潤筋去風
　　當歸　　　烏蛇肉(各二/兩)赤芍藥
　　白术　　　續斷　　　藁本
　　虎骨(各一兩/)
　右為細末毎服二錢食後溫酒調下○若骨中煩疼
　加生地黄一兩○若臟寒自利加天雄半兩
虎骨散(二五一/)　治風毒走注疼痛不定少得睡卧
　　虎脛骨(醋炙/)龜板(醋炙各/二兩)血竭(另研/)
　　沒藥(另研/)　自然銅(醋焠/)赤芍藥
　　當歸　　　蒼耳子(炒/)　骨碎補(去毛/)
　　防風(各七錢/半)牛膝(酒浸/)　天麻
　　㯽榔　　　五加皮　　羌活(各一兩/)
　　白附子(炮/)　桂心　　　白芷(各半兩/)
　右為細末毎服二錢溫酒調下不拘時
交加散(二五二/)　治瘈瘲或戰振或産後不省人事口
　吐痰涎
　　當歸　　芥穗(等分/)
　右為細末每服二錢水一鍾酒少許煎七分灌服神
　效
(良/方)交加散(二五三/)　方在婦人百
　治經脈結聚不調腹中撮痛
(絜/古)四白丹(二五四/)　清肺氣養䰟魄以中風多昏胃氣
　不清利也兼能下強骨髓
　　白术　　　白茯苓　　　人參
　　川芎　　　甘草　　砂仁
　　香附　　　防風(各半兩/)白芷(一兩/)
　　白檀香　　藿香(各錢半/)知母
　　細辛(各二錢/)羌活　　　薄荷
　　獨活(各二錢/半)麝香(一錢另/研)牛黄
　　片腦(各五分/另研)甜竹葉
　右為末煉蜜為丸毎兩作十丸臨睡嚼一丸煎愈風
　湯送下上清肺氣下強骨髓
續斷丹(二五五/)　治中風寒濕筋攣骨痛
　　續斷　　　萆薢(酒浸/)　牛膝(酒浸/)
　　乾木𤓰　　杜仲(炒各二兩/)
　右為末煉蜜和丸毎兩作四丸毎服一丸細嚼溫酒
　下不拘時
(濟/生)稀薟丸(二五六/)　治中風口眼喎斜時吐涎沫語言
　蹇濇手足緩弱
　　稀薟草　生於沃壤間帶猪氣者是
　五月五日或六月六日採葉洗浄不拘多少九蒸九
　晒毎蒸用酒蜜洒之蒸一飯頃九蒸畢日乾為末煉
　蜜丸桐子大毎服百丸空心溫酒米飲任下
　一方毎稀薟草一斤加四物料各半兩川烏羌活防
　風各二錢丸服
蠲痺湯(二五七/)　治周痺及手足冷痺脚腿沉重或身
　體煩疼背項拘急
　　當歸　　　赤芍藥(煨/)　黄茋
　　薑黄　　　羌活(各錢半/)甘草(五分/)
　水二鍾薑三片棗二枚不拘時服
三痺湯(二五八/)　治血氣凝滯手足拘攣風痺等疾皆
　效
　　人參　　　黄茋　　　當歸
　　川芎　　　熟地黄　　白芍藥
　　杜仲(薑汁炒/)續斷　　　桂心
　　牛膝　　　細辛　　　白茯苓
　　防風　　　秦艽　　　獨活
　　甘草(等分/)
　水二鍾薑三片棗一枚煎七分不拘時服
加味五痺湯(二五九/)　治五臟痺證
　　人參　　　白芍藥(煨/)　茯苓
　　川芎(或倍之/)當歸(各一錢/)五味子(十五/粒)
　　細辛(七分/)　甘草(五分/)　白术(一錢脾痺倍用/)
　水二鍾薑一片煎八分食逺服○肝痺加棗仁柴胡
　○心痺加逺志茯神麥冬犀角○脾痺加厚朴枳實
　砂仁神麯○肺痺加紫苑半夏杏仁麻黄○腎痺加
　獨活官桂杜仲牛膝黄茋萆薢
人參散(二百六十/)　治肝脾氣逆胸脇引痛眠卧多驚
　筋脈攣急此藥鎮肝去邪
　　人參(二兩/)　杜仲(炒/)　　黄茋(炙/)
　　棗仁(微炒/)　茯神(各一兩/)五味子
　　細辛(去苖/)　熟地黄　　秦芁
　　羌活(去蘆/)　芎藭　　丹砂(細研各半兩/)
　右為細末入丹砂再研匀每服一錢不拘時温酒調
　下日三服
六味茯苓湯(二六一/)　治肢體手足麻痺多痰唾眩冒
　者
　　半夏(製/)　　赤茯苓　　　橘紅(各二錢/)
　　枳殻(麩炒/)　桔梗(去蘆/)　　甘草(炙各一錢/)
　水二鍾薑五片煎八分不拘時服
枳實散(二六二/)　治心痺胸中氣堅急心微痛氣短促
　欬唾亦痛不能飲食
　　枳實(麩炒/)　桂心　　　細辛
　　桔梗(各七錢/半)青皮(一兩/)
　右㕮咀毎服三錢水一鍾生薑一錢半煎六分不拘
　時服
紫蘇子湯(二六三/)　治肺痺心胸滿塞上氣不下
　　紫蘇子(炒八/兩)半夏(湯泡五/兩)橘紅
　　桂心(各三兩/)人參　　　白术
　　甘草(炙各二兩/)
　右㕮咀毎服四五錢水一鍾生薑五片棗二枚煎七
　分不拘時温服
除濕蠲痛湯(二六四/)　治風濕痛痺
　　羌活　　　茯苓　　　澤㵼
　　白术(各一/半)錢陳皮(一錢/)　甘草(四分/)
　　蒼术(米泔浸炒二錢/)
　水二鍾煎八分入薑汁竹瀝各二三匙服○痛在上
　者加桂枝威靈仙桔梗○痛在下者加防己木通黄
　蘗牛膝
桂心散(二六五/)　治風邪走注疼痛
　　桂心　　　漏蘆　　　芎藭
　　威靈仙　　白芷　　　當歸
　　木香　　　白殭蠶(炒/)　地龍(去上炒亁各半兩/)
　右為細末毎服二錢温酒調下不拘時
濕鬱湯(二六六/)　治兩露所襲或嵐氣所侵或坐卧濕
　地或汗出衣衫濕鬱其狀身重而痛倦怠嗜卧遇隂
　寒則發脉沉而細緩者是也
　　蒼术(三錢/)　白术　　　香附
　　橘紅　　　厚朴(薑汁炒/)半夏(製/)
　　白茯苓　　撫芎　　羌活
　　獨活(各一錢/)甘草(五分/)
　生薑五片水煎服
趂痛散(二六七/)
　　乳香　　　沒藥　　　桃仁
　　紅花　　　當歸　　羌活
　　地龍(酒炒/)　牛膝(酒洗/)　甘草
　　香附(童便洗/)五靈脂(酒炒/)
　右為末毎服二錢酒調服○或加酒炒芩蘗
秦艽地黄湯(二六八/)　治風熱血燥筋骨作痛
　　秦艽　　　生地黄　　　當歸
　　川芎　　　白芍藥　　　甘草
　　防風　　　荆芥　　　升麻
　　白芷　　　蔓荆子　　大力子(蒸/)
　　羌活(各一錢/)
　右水煎服
活絡飲(二六九/)　治風濕痺痛諸藥不效
　　當歸　　　白术　　　川芎
　　羌活　　　獨活(各一/)錢甘草(五分/)
　水一鍾半薑五分煎七分温服
(寳/鑑)獨活寄生湯(二百七十/)　治腎虛卧冷寒濕當風腰
　脚疼痛
　　獨活(一/)錢　杜仲(炒/)　　細辛
　　桑寄生　　人參　　　當歸
　　川芎　　　芍藥　　　茯苓
　　牛膝　　　甘草　　　桂心
　　熟地黄　　防風　　　秦芁
　水一鐘半薑三片煎七分空心服
透經觧攣湯(二七一/)治風熱筋攣骨痛
　　穿山甲(三錢/泡)荆芥　　　紅花
　　蘇木　　　羌活　　　當歸
　　蟬退(去土/)　防風　　　天麻
　　甘草(各七分/)白芷(一錢/)　連翹
　　川芎(各五分/)
　右酒水各半煎服
薰蒸方(二七二/)　治腎氣衰弱或肝脾腎三經受風寒
　濕氣停於腿膝經絡致成脚痺疼痛宜用此藥和榮
　衛通經絡是亦治痺之法
　　花椒(一撮/)　葱(三大莖切/)鹽(一把/)
　　小麥麩(約四/五升)酒(一盞/)　　醋(不拘多少以拌/前件至潤為度)
　右放銅器内炒令極熱攤卧褥下將患脚薫蒸其上
　葢以衣被穏卧一時要汗出為度勿見風○或加薑
　桂亦妙
薫洗痛風法(二七三/)治手足冷痛如虎咬者
　右用樟木屑一斗以急流水一擔煮沸將樟木屑入
　大桶内用前湯泡之桶邉放一兀凳桶内安一矮凳
　令病人坐桶邉放脚在桶内外以草薦一領圍之勿
　令湯氣入眼恐致壊眼其功甚㨗
愈風丹(二七四/)　治足三隂虧損風邪所傷肢體麻木
　手足不随等證
　　羌活(十四兩/)當歸　　　熟地
　　生地(各一斤/)杜仲(七兩/)　天麻
　　萆薢(另研細/)牛膝(酒浸焙/乾)𤣥參(各六兩/)
　　獨活(五兩/)　肉桂(三兩/)
　煉蜜丸桐子大毎服五七十丸或百丸空心食前溫
　酒或白湯下
易老天麻丸(二七五/)　治諸風肢節麻木手足不隨等證
　　天麻(酒浸三/日焙乾)牛膝(製同前/)萆薢(各六兩/另研末)
　　當歸(二十兩/)附子(製一兩/)羌活(十兩/)
　　生地(一斤/)
　丸服如前法○一方有𤣥參(六兩/)杜仲(七兩/)獨活(五/)
　(兩/)○按此方與前愈風丹大同但生地性凉恐滯經
　絡宜改用熟地為妥且以六十四兩之諸藥而佐以
　一兩之附子果能效否此最少亦宜四兩或六兩方
　可也
愈風燥濕化痰丸(二七六/)　治歴節風濕痰壅滯晝夜
　疼痛無休者
　　白术(炒/)　　蒼术(米泔浸/)杜仲(薑汁炒/各二兩)
　　牛膝(酒浸/)　川芎　　　薏仁
　　巴㦸　　　破故(炒各一/兩)當歸
　　牙皂(瓦炒/)　防風　　　羌活
　　生地　　　獨活　　　防己
　　天麻　　　南星　　　半夏
　　陳皮　　　木香　　　沉香
　　川烏　　　殭蠶　　　全蝎(各五錢/)
　右為末酒糊丸桐子大毎服百丸空心食前酒送下
　日二次食乾物壓之
活絡丹(二七七/)　治中風手足不用日乆不愈經絡中有
　濕痰死血者
　　草烏(泡去皮/)川烏(泡去皮/臍)膽星(各六兩/)
　　地龍(去土焙/乾)乳香(去油/)　　沒藥(各二兩二錢/)
　蜜丸桐子大毎服二三十丸温酒茶清任下
(東/垣)開結導飲丸(二七八/)　治飲食不消心下痞悶腿脚
　腫痛
　　白术(炒/)　　陳皮(炒/)　　澤㵼
　　茯苓　　　神麯(炒/)　　麥芽(炒/)
　　半夏(製各一/兩)枳實(炒/)　　青皮
　　乾薑(各五錢/)如有積塊者加巴霜錢半
　為末湯浸蒸餅為丸梧子大毎服四五丸或十丸温
　水下此内傷飲食脾胃之氣不能運行上升則注為
　脚氣故用此以導引行水化脾氣也
换骨丹(二七九/)　通治諸風痺痛兼治鶴膝風○此與
　後史國公浸酒方大同
　　虎骨(酥炙/)　防風　　　牛膝
　　當歸　　　羌活　　　獨活
　　敗龜板　　秦艽　　　萆薢
　　晚蠶沙　　松節(各一兩/)枸杞(一兩半/)
　　茄根(洗浄二/兩)
　酒糊丸服或酒浸或為末服亦可
(局/方)换腿丸(二百八十/)　治足三隂經為風寒熱濕所侵
　發為攣痺縦緩疼痛上攻胸脇下至脚膝足心發熱
　行步艱難
　　薏仁　　　南星　　　防己
　　防風　　　石斛　　　㯽榔
　　萆薢　　　石南葉　　羌活
　　木𤓰(各四兩/)牛膝(酒浸/)　當歸
　　天麻　　　續斷(各一兩/)黄茋(一兩半/)
　右為末酒糊丸梧子大毎服五七十丸空心鹽酒下
史國公浸酒方(二八一/)　一名萬病無憂酒○治諸風
　五痺左癱右痪四肢頑麻口眼歪斜骨節痠疼諸般
　寒濕風氣效難盡述
　　當歸　　　鼈甲(炙/)　　羌活
　　萆薢　　　秦艽　　　防風(去蘆/)
　　牛膝　　　晚蠶沙　　松節
　　枸杞(五兩/)　乾茄根(八兩飯/上蒸熟)虎脛骨(酒浸一日/焙乾酥炙)
　用無灰酒一斗絹袋盛藥入酒内封十日可服取飲
　時不可面向罈口恐藥氣衝人頭面飲酒不可間斷
　飲盡將藥查晒乾為末米糊丸桐子大空心酒下五
　十丸忌發風動氣等物
(類/方)煨腎散(二八二/)　治腰痛
　　人參　　　當歸　　　杜仲
　　肉蓯蓉　　破故紙　　巴㦸
　　鹿角霜　　秋石(等分/)
　為末用猪腰子一個洗淨血水淡鹽浥過劈開兩半
　勿令斷中間細細花開用前藥掺入另用稀絹包裹
　線縳定外用小砂罐入酒少許用紙封固毋令泄藥
　氣煮腰子候熟取食之仍飲醇酒三杯立愈
調榮活絡飲(二八三/)　治失力閃腰或跌撲瘀血及大
　便不通腰痛
　　當歸　　　牛膝　　　杏仁(研如泥/)
　　大黄(各二錢/)生地　　　芍藥
　　紅花　　　羌活(各一/)錢　　　桂枝(三分/)
　　川芎(一錢半/)
　水一鍾半煎八分食前温服
胡桃湯(二八四/)　治腎虚腰痛
　　胡桃肉　　補骨脂　　杜仲(各四兩一作各四/錢)
　右㕮咀分二貼用水二鍾煎七分空心服
(良/方)雞鳴散(二八五/)　治脚氣第一品藥不問男女皆可
　服如感風濕流注脚痛不可忍筋脉浮腫者並宜服
　之其效如神
　　㯽榔(七枚/)　橘紅　　　木𤓰(各一兩/)
　　呉茱茰　　蘇葉(各二錢/)桔梗(去蘆/)
　　生薑(連皮各半兩/)
　右㕮咀用水三大碗慢火煎至一碗半取杳一再入水
　二碗煎取一小碗兩汁相和安置牀頭次日五更分
　作三五次冷服之冬月畧温亦可服了用乾物壓下
　如服不盡留次日漸漸服之亦可服藥至天明當下
　黒糞水即是腎家所感寒濕之毒氣也至早飯時必
　痛住腫消只宜遲喫飯使藥力作效此藥並無所忌
茱茰木𤓰湯(二八六/)　治脚氣衝心悶亂不識人手足
　脈欲絶
　　吳茱茰(半兩/)乾木𤓰(一兩/)㯽榔(二兩/)
　右㕮咀每服八錢水一鍾半生薑五片煎八分不拘
　時温服
立效散(二八七/)　治脚氣攻心此方消腫甚效及治暴
　腫
　　㯽榔(七枚/)　生薑(二兩/)　陳皮
　　吳茱茰　　紫蘇　　　木𤓰(各一兩/)
　右水三升煎一升分作二服
(丹/溪)防己飲(二八八/)　治脚氣
　　白术　　　木通　　　防己
　　梹榔　　　川芎　　　甘草稍
　　犀角　　　蒼术(鹽水炒/)生地黄
　　黄栢(酒炒等分/)
　右水煎服○大便實加桃仁○小便澁加牛膝○有
　熱加黄芩黄連○大熱及時令熱加石膏○有痰加
　竹瀝薑汁
紫蘇散(二八九/)　治脚氣上氣心胸壅悶不得眠卧
　　蘇葉　　　桑白皮　　赤茯苓
　　㯽榔　　　木𤓰(各一兩/)炙甘草
　　紫菀　　　前胡(去蘆/)　杏仁(去皮尖/)
　　百合(各七錢/)
　右㕮咀毎服八錢水一鍾半生薑五片煎八分不拘
　時温服
(三/因)紫蘇湯(二百九十/)　治脚氣隂陽交錯上重下虗中
　滿喘急嘔吐自汗
　　蘇子(炒/)　　半夏(製各一/錢)前胡
　　厚朴(蘆汁炒/)甘草(炒/)　　歸身(各七分/)
　　陳皮　　　肉桂(各四分/)
　水一鍾半薑三片煎七分不拘時服
(濟/生)㯽榔湯(二二九/一)治治一切脚氣散氣疏壅
　　㯽榔　　　香附　　　陳皮
　　蘇葉　　　木𤓰　　　五加皮
　　甘草(炙各七分/)
　右㕮咀水一鍾半生薑三片煎服
加減㯽榔湯(二九二/)　治一切脚氣脚弱名曰壅疾貴
　在疏通春夏尤宜服之
　　㯽榔　　　橘紅　　　蘇葉(各一兩/)
　　甘草(炙半兩/)
　右毎服五七錢水一鍾半生薑五片煎八分不拘時
　温服○如脚痛不已者加木香五加皮○婦人脚痛
　加當歸○室女脚痛多是肝血滯實宜加赤芍藥○
　中滿不食加枳實○痰厥或吐加半夏○腹痛大便
　不通用此湯下青木香丸或加大黄○小便不利加
　木通○轉筋者加呉茱茰○脚腫而痛者加大腹皮
　木𤓰○脚氣痛而熱加地骨皮
㯽榔散(二九三/)　治脚氣衝心煩悶不識人
　　㯽榔　　　茴香　　　木香(各半兩/)
　右㕮咀毎服五錢以童便一鍾煎七分不拘時温服
(活/人)桑白皮散(二九四/)　治脚氣盛發上氣喘促兩脚浮
　腫小便赤澁腹脇脹滿氣急坐卧不得
　　桑白皮　　郁杏仁(各一/兩)赤茯苓(二兩/)
　　木香　　　防己　　　大腹子(各一/兩半)
　　蘇子　　　木通　　　㯽榔
　　青皮(各七錢半/)
　右每服三五錢薑三片水煎服
木香散(二九五/)　治脚氣衝心煩悶臍下氣滯
　　木香(半兩/)　㯽榔　　　木通(各一兩/)
　右㕮咀毎服八錢水一鍾半生薑五片葱白七寸煎
　八分不拘時溫服
木通散(二九六/)　治脚氣遍身腫滿喘促煩悶
　　木通(去皮/)　蘇葉　　　猪苓(各一兩/)
　　桑白皮　　赤茯苓　　㯽榔(各二兩/)
　右㕮咀毎服五七錢水一鍾半生薑五片䓤白七寸
　煎一鍾不拘時溫服
人參桂心散(二九七/)　治脚氣嘔逆心煩不能飲食
　　人參(去蘆/)　赤茯苓　　㯽榔
　　麥門冬　　橘紅(各一兩/)　桂心(七錢半/)
　右㕮咀毎用八錢水一鍾半加生薑七片煎服
橘皮湯(二九八/)　治脚氣痰壅嘔逆心胸滿悶不思飲食
　　橘紅　　　人參(去蘆/)　蘇葉(各一兩/)
　右㕮咀毎服八錢水一鍾半生薑五片煎一鍾不拘
　時温服
(集/騐)半夏散(二九九/)　治脚氣煩悶嘔逆心胸壅悶不能
　　飲食
　　半夏(泡七次/切)桂心(各七錢/半)赤茯苓
　　人參(去蘆/)　橘紅　　　前胡(去蘆/)
　　㯽榔(各一兩/)蘇葉(一兩半/)
　右㕮咀每服五七錢水一鍾半生薑七片淡竹茹二
　錢煎七分温服無時
大腹皮散(三百/)　治諸脚氣浮腫心腹痞悶小便不利
　　大腹皮(三兩/)　木𤓰　　　蘇子
　　㯽榔　　　　荆芥穗　　烏藥
　　橘紅　　　　蘇葉(各一兩/)蘿蔔子(半兩/)
　　沉香　　　　枳殻(麩炒/)　桑白皮(各兩半/)
　右㕮咀毎服八錢水一鍾半薑五片煎八分温服○
　御醫藥方加木通白茯苓炒茴香炙甘草四味即名
　沉香大腹皮散
(活/人)大腹子散(三百一/)　治風毒脚氣肢節煩疼心神壅
　悶
　　大腹子　　紫蘇　　　木通
　　桑白皮　　羌活　　　木𤓰
　　荆芥　　　赤芍藥　　青皮
　　獨活(各一兩/)枳殻(二兩/)
　右每服四錢水一盞薑五片葱白七寸煎空心温服
地黄湯(三百二/)　治穿心脚氣
　　熟地黄(四兩/)當歸(二兩/)　芍藥
　　川芎　　　牛膝(酒浸/)　三奈(各一兩/)
　　杜仲(半兩薑汁炒/)
　右㕮咀每服一兩水一鍾半煎八分不拘時溫服
木𤓰湯(三百三/)　治脚氣
　　木𤓰　　　大腹皮　　　紫蘇
　　木香　　　羌活　　　　炙甘草(各一錢/)
　　茯苓　　　陳皮(各八分/)
　水一鍾半煎八分食前服
沉香湯(三百四/)　治邪氣攻心煩悶氣促脚痠疼
　　沉香　　　木通　　　㯽榔(各五分/)
　　吳茱茰(三分/)赤芍藥(一錢/半)紫蘇　(錢/)
　水一鍾半生薑三片煎八分不拘時温服
續斷丸(三百五/)　治風濕流注四肢浮腫肌内麻痺
　　川續斷　　當歸　　　萆薢
　　附子　　　防風　　　天麻(各一/兩)
　　乳香　　　沒藥(各半/兩)　川芎(七錢/半)
　右為細末煉蜜丸桐子大毎服四十丸空心溫酒或
　米飲下
(本/事)續斷丸(三百六/)　治肝腎風寒氣弱脚不可踐地脚
　瘠疼痛風毒流注下部行止艱難小便餘瀝此藥補
　五臟内傷調中益氣涼血强筋骨
　　杜仲(五兩/)　五加皮　　防風
　　薏仁　　　羌活　　　續斷
　　牛膝(酒浸各/三兩)萆薢(四兩/)　生地黄(五兩/)
　右為末用好酒三升化青鹽三兩用木𤓰半斤去皮
　子以前鹽酒煮成膏和藥為梧子大毎服五七十丸
　空心食前溫酒鹽湯任下
(保/命)牛膝丸(三百七/)　治腎肝虛損骨痿不能起於牀筋
　弱不能收持宜益精緩中
　　牛漆(酒浸/)　萆薢　　　杜仲(炒/)
　　白蒺藜　　防風　　　兎絲子(酒煑/)
　　肉蓯蓉(酒浸/等分)官桂(減半/)
　右為末酒煮猪腰子搗和丸桐子大每服五七十丸
　空心溫酒送下
(本/事)酒浸牛膝丸(三百八/)　治腰脚筋骨痠軟無力
　　牛膝(三兩炙/黄)川椒(去合口/者)虎骨(真者醋炙/黄各半兩)
　　附子(一枚炮/去皮臍)
　右㕮咀用生絹作袋盛藥以煮酒一斗春秋浸十日
　夏七日冬十四日毎日空心飲一大盞酒盡出藥為
　末醋糊丸毎服二三十丸空心溫酒鹽湯任下忌動
　風等物
茱萸丸(三百丸/)　治脚氣入腹喘急欲死
　　吳茱茰(泡/)　木𤓰(等分/)
　右為末酒糊丸梧子大毎服五七十丸至百丸空心
　酒飲任下○或以木𤓰蒸爛研膏丸服尤妙　此方
　内加大黄名三將軍丸
(東/垣)健歩丸(三百十/)　治脚膝無力屈伸不得腰背腿脚
　沉重行步艱難
　　防己(酒洗/一兩)　羌活　　　柴胡
　　滑石(炒/)　　炙甘草　　天花粉(酒洗各/五錢)
　　防風　　　澤瀉(各三錢/)苦參(酒洗/)
　　川烏(各一錢/)肉桂(五分/)
　右為細末酒糊丸桐子大每服七八十丸煎愈風湯
　空心送下
調元健歩丸(三十一/)　治隂虛血少濕熱兼行足履無
　力
　　當歸(酒洗/)　川黄柏(鹽酒/炒)枸杞(各二兩/)
　　牛膝(三兩鹽/酒浸)芍藥(微炒/)　白茯苓
　　白术(炒/)　　蒼术　　　陳皮(各一兩/)
　　炙甘草(三錢/)木𤓰　　　五加皮(各八錢/)
　　續斷(七錢/)　澤瀉　　防己(各五錢/)
　蜜丸桐子大空心鹽湯送下七八十丸或百丸
(三/因)勝駿丸(三一二/)　治元氣不足為寒濕之氣所襲腰
　足攣拳或脚面連指走痛無定筋脉不伸行歩不隨
　常服益真氣壯筋骨
　　附子(炮製/)　當歸　　　天麻
　　牛膝　　　木香　　　棗仁(炒/)
　　熟地(酒蒸/)　防風(各二兩/)木𤓰(四兩/)
　　羌活　　　乳香(各半兩/)全蝎(炒/)
　　甘草(炙/)　　沒藥(各一兩/)麝香(二錢/)
　右為末用生地黄三斤以無灰酒四升煮亁晒二日
　杵爛如膏入前末和匀杵千餘下毎兩作十丸毎服
　一二丸細嚼臨臥酒下作小丸服亦可
神應養真丹(三一三/)　治厥隂經為四氣所襲脚膝無
　力或右瘓左癱半身不遂手足頑麻語言蹇澁氣血
　凝滯遍身疼痛
　　當歸(酒浸片/時搗)熟地黄(酒蒸/搗)川芎
　　芍藥　　　羌活　　　天麻
　　兎絲子(酒製/)木𤓰(等分/)
　右為末入地黄當歸二膏加蜜搗丸桐子大每服百
　丸空心酒下鹽湯亦可
透骨丹(三一四/)　専治脚氣
　　川烏(炮/)　　羌活　　　沉香
　　乳香(另研/)　川芎　　　㯽榔
　　木𤓰(各一兩/)木香(一兩半/)白茯苓(二兩/)
　右為末麯糊丸梧子大食前薑湯下六七十丸
(本/事)虎骨酒(三一五/)　去風補血益氣壯筋骨强脚力
　　虎脛骨(真者/)萆薢　　　仙靈脾
　　薏苡仁　　牛膝　　　熟地黄(各二兩/)
　右剉細絹袋盛浸酒二斗飲了一盞入一盞可得百
　日婦人去牛膝
(活/人)薏仁酒(三一六/)　治脚痺
　　薏苡仁　　牛膝(各二兩/)海桐皮
　　五加皮　　獨活　　　防風
　　杜仲(各一兩/)熟地黄(一兩/半)白术(半兩/)
　右為粗末以生絹袋盛用好酒五升浸春秋冬二七
　日夏月分作數貼逐貼浸酒用之毎日空心溫服一
　盞或半盞日三四服常令酒氣不絶久服覺皮膚下
　如有蟲行即風濕氣散
椒艾囊(三一七/)　治脚氣極效及避一切脚氣風氣毒
　氣
　　艾葉(揉半斤/)川椒(一斤淨/)草烏(二兩為/粗末)
　右三味和匀用布袱舖如綿褥裹足底及足脛即用
　火踏下加微火烘踏於上使椒艾之氣得行於足自
　然寒濕風毒諸氣皆得消散立能止痛痛止後仍要
　三二日一為之或夜臥包之達旦去之用此方法無
　不效者
(丹/溪)敷脚氣方(三一八/)　治脚氣腫痛
　　芥菜子　　白芷(等分/)
　右為末薑汁和敷痛處
蕪荑散(三一九/)　治大人小兒蚘咬心痛不可忍或吐
　青黄緑水涎沫或吐蟲出發有休止此蚘心痛也宜
　此主之
　　蕪荑　　　雷丸(各半兩/)乾漆(槌碎炒大/烟盡一兩)
　右為細末每服三錢用溫水七分鍾調和服不拘時
　甚者不過三服小兒毎服五分
(直/指)蕪荑散(三百二十/)　取諸蟲
　　雞心㯽榔　蕪荑(各三錢/)木香(一錢/)
　右為末作一服先以酸石榴根煎湯俟五更時乃嚼
　炙肉引蟲頭向上然後以石榴根湯調藥温服蟲自
　軟困而下
榧子煎(三二一/)　治寸白蟲化為水
　　細榧子(四十九/枚去殻)
　以砂糖水半盞用砂鍋煮乾熟食之每月上旬平旦
　空心服七枚七日服盡蟲化為水永瘥○一方以百
　枚食盡佳不能食者盡五十枚經宿蟲消自下并治
　三蟲神效方也
聖效方(三二二/)　治寸白蟲神效
　　㯽榔(半兩/)　南未香(二錢/)
　右為細木毎服三錢濃米飲調下須五更空心先嚼
　炙肉只嚥汁下咽吐其肉隨即服藥已間當蟲下盡
　去病根此方簡易屢騐
(仲/景)烏梅丸(三二三/)　治胃寒吐蚘蚘厥等證
　　烏梅肉(三十/個)人參　　　黄栢(炙/)
　　細辛　　　附子(炮/)　　桂枝(各六錢/)
　　黄連(炒一兩/六錢)亁薑(一兩/)　當歸(酒浸/)
　　川椒(去目及閉口者各四/錢撮要作各四兩)
　右研末先將烏梅用酒蒸爛擣膏加煉蜜丸桐子大
　毎服一二十丸日三服忌生冷滑物或用理中湯下
　○成無已曰肺欲收急食酸以收之烏梅之酸以收
　肺氣脾欲緩急食甘以緩之人參之甘以緩脾氣寒
　淫於内以辛潤之當歸桂椒細辛之辛以潤内寒寒
　淫所勝平以辛熱薑附之辛熱以勝寒蚘得甘則動
　得苦則安黄連黄栢之苦以安蚘
(濟/生)烏梅丸(三二四/)　方在固陣六十
　　治大便下血
神授散(三二五/)　方在因陣二五五
　治𫝊尸癆蟲
(寳/鑑)川楝散(三二六/)　治諸疝小腸氣
　　木香　　　小茴香(鹽炒兩/各一)川楝子(一兩用巴豆十/五粒打破用炒)
　　(黄去巴/豆不用)
　右為末空心酒下二錢
荔核散(三二七/)　治疝氣隂核腫大痛不可忍
　　大茴香(炒/)　沉香　　　木香
　　青鹽　　　食鹽(各一錢/)川楝肉
　　小茴香(各二/錢)荔枝核(十四枚用新/者燒焦裂)
　右為細末毎三錢食前熱酒調服
(經/驗)蒼术散(三二八/)　治下元虛損偏墜腎莖痛楚
　　真茅山蒼术六斤(分六製/)○一斤用老米泔水浸
　　二日夜○一斤酒浸二日切片晒亁○一斤用斗
　　子青鹽半斤同炒黄色不用鹽○一斤小茴香四
　　兩同炒黄色去茴香不用○一斤用大茴香四兩
　　同炒如前○一斤桑椹二斤取汁拌製晒亁
　右為細末毎服三錢空心酒下
(寶/鑑)大台烏藥散(二二九/)　治小腸疝氣卒引臍腹疼痛
　　烏藥　　　木香　　　茴香(炒/)
　　良薑(炒/)　　青皮(各半兩/)㯽榔(二個/)
　　川楝子(十個/)巴豆(七十粒/)
　右將巴豆微打破同川楝子(口/力)麩炒黑去麩及巴豆
　不用其餘共為細末毎服一錢溫酒下甚者薑酒下
(百/選)桃仁膏(三百三十/)　治氣血凝滯疝氣膀胱小腸氣
　痛不可忍
　　桃仁(炒去/皮失)　大茴香(炒/)
　右等分為末毎服二錢葱白二寸煨熟蘸藥細嚼空
　心熱酒下
(局/方)守效丸(三三一/)　治㿗疝不痛者之要藥
　　蒼术　　　南星　　　白芷
　　川芎　　　山杳　　　半夏
　　枳實(一云/橘核)
　右等分為末薑汁糊丸桐子大每服七八十丸鹽湯
　下○有寒加吳茱茰○有熟加山梔子○又或加青
　皮荔枝核
來復丹(三三二/)　治伏暑泄瀉裏寒外熱其效如神及
　治諸腹痛疝氣小兒驚風
　　硝石(一兩同硫黄為末入磁碟内用微火炒以柳/枝攪結砂子火不可大恐傷藥力再研極細)
　　(名二/氣末)　舶上硫黄(一/兩)五靈脂(澄去/砂)
　　橘紅　　　青皮(各二両一作/各二錢)
　　太隂𤣥精石(各一兩/)
　右為末醋糊丸豌豆大毎服三十丸空心米飲下○
　伏暑悶亂紫蘇湯下○大人疝氣諸痛悉宜服之○
　小兒驚風欲絶研碎米湯下
(衛/生)潤腸湯(三三三/)　治大便燥結不通
　　生地黄　　生甘草　　熟地黄
　　當歸尾　　大黄(煨各/五錢)　桃仁
　　麻子仁(各一/錢)紅花
　右用水二盞煎一盞空心服
通幽湯(三三四/)　治大便燥結堅黑腹痛
　　熟地　　　生地　　　歸稍
　　紅花　　　桃仁泥　　大黄(各一錢/)
　　升麻(二分/)
　水一鍾半煎服○古方加麻仁甘草即名潤燥湯
(東/垣)導滯通幽湯(三三五/)　治幽門不通氣不升降大便
　閉塞凡脾胃初受熱中多有此證治在幽門以辛潤
　之
　　升麻稍　　桃仁泥　　歸身(各一錢/)
　　炙甘草　　紅花(各三分/)熟地
　　生地(各五分/)
　水二鍾煎一鐘調㯽榔末五分稍熱服
(河/間)厚朴湯(三三六/)　治大便氣秘不通不能飲食小便
　清利者謂之虛秘此湯主之葢實秘者物也虛秘者
　氣也
　　厚朴(一錢/半)　白术(二錢/)　半夏
　　枳殻　　　陳皮　　　甘草(各一錢/)
　水一鍾半薑三片棗三枚煎八分食遠服○如不通
　加大黄一錢
(㑹/編)皂角散(三三七/)　治大小便闗格不通經三五日者
　　大皂角(燒存性/)
　右為末米湯調下○又以猪脂一兩煮熟以汁及脂
　俱食之○又宜以八正散加㯽榔枳殻朴硝桃仁燈
　　心茶葉煎服
(良/方)三仁丸(三三八/)　治大腸有熱津液竭燥大便澁
　　柏子仁　　松子仁　　火麻仁(各一兩/)
　右研勻用黄蠟半兩溶化和丸桐子大毎服二十丸
　食前米飲下未快加數服之
脾約丸(三三九/)　方在攻陣九三
　通大便秘結
(東/垣)潤腸丸(三百四十/)　治胃中伏火大便秘澁不通不
　思飲食或風結血秘皆須潤燥和血疏風則自通矣
　　歸稍　　　大黄(煨/)　　羌活(各五錢/)
　　麻仁　　　桃仁(去皮尖/各一兩)
　右以二仁另研為泥外為細末煉蜜為丸桐子大毎
　服三五十丸空心白湯送下○一方有皂角仁秦芁
　各五錢
(濟/生)蓯蓉潤腸丸(三四一/)　治發汗利小便致亡津液大
　腑秘結老人虛人宜服
　　肉蓯蓉(酒浸焙/二兩)沉香(一兩/另研)
　右為末取麻子仁搗爛和水取汁打糊丸桐子大毎
　服七八十丸空心米飲或酒送下
益血潤腸丸(三四一/)　治老人大便燥結
　　熟地黄(六兩/)杏仁(炒去/皮尖)　麻仁(各三兩以上/三味同杵膏)
　　枳殻(麩炒/)　橘紅(各二兩/)肉蓯蓉(酒洗/去申)
　　阿膠(炒各/一兩)　蘇子　　　荆芥(各一兩/)
　　當歸(三兩/)
　右以後七味為末同前三味膏和杵千餘下仍加煉
　蜜丸桐子大每服五六十丸空心白湯或酒下
搜風順氣丸(三四三/)　治痔漏風熱閉結老人燥秘等
　證
　　車前子(兩半/)大麻子(微炒/二錢)大黄(五錢半/生半熟)
　　牛膝(酒浸/)　郁李仁　　兎絲子(酒浸/)
　　枳殻　　　山藥(各二錢/)
　右為末煉蜜丸桐子大毎服三十丸溫酒下
(聖/惠)搜風順氣丸(三四四/)　治風氣脚氣丸老人小兒血
　熱風熱而大便秘結者宜服
　　車前子(兩半/)大麻仁(微炒/去殻)郁李仁(泡去/皮)
　　兎絲子(酒浸/煮)牛膝(酒浸/一宿)　乾山藥(各一/兩)
　　白㯽榔(一兩/)枳殻(麩炒/)　防風
　　獨活(各八錢/)大黄(五錢半/生半熟)
　煉蜜丸小豆大茶酒湯任下早晚各一服
地髓湯(三四五/)　治死血作淋痛不可忍及五淋小便
　不通莖中痛甚欲死○一名牛膝又名苦杖散
　　牛膝(不拘多少/)
　或用一兩槌碎以水二鍾煎濃汁一鍾去查日三服
　○又法入麝香少許空心服或單以酒煎亦可
牛膝膏(三四六/)　治死血作淋
　　桃仁(去皮尖/)歸尾(酒洗各/一兩)生地黄(酒洗/)
　　赤芍藥(各両/半)川芎(五錢/)　牛膝(去蘆四兩/酒浸一宿)
　右㕮咀用好水十鍾炭火慢煎至二鍾入麝香少許
　分四次空心服如夏月須用冷水換浸之則不壞
(經/驗)琥珀散(三四七/)　治老人虛人小便不通淋澁
　　琥珀(為末/)　人參(煎湯/)
　空心以人參湯調服琥珀末一錢
導赤散(三四八/)　方在寒陣一二二
　利小腸熱濇
萬全木通湯(三四丸/)　治小便難而黄
　　木通　　　赤茯苓　　車前葉
　　滑石(各二錢/)瞿麥(一錢/)
　水一鍾半煎七分食前服
葱白湯(三百五十/)　治小便卒暴不通小腹脹急氣上
　衝心悶絶欲死此由暴氣乘膀胱或因驚憂氣無所
　伸衝逆胞系鬱閉不流
　　陳皮(三兩/)　葵子(一兩/)　葱白(三莖/)
　右㕮咀用水五升煮取二升分三服○一云毎服五
　錢葱白三莖水煎服
(東/垣)清肺飲子(三五一/)　治渴而小便不利邪熱在上焦
　氣分也
　　茯苓　　　猪苓　　　澤瀉(各一/錢半)
　　車前子　　琥珀　　　木通
　　瞿麥　　　萹蓄(各一錢/)通草
　　燈心(各五分/)
　水二鍾煎一鍾食遠服
半夏丸(三五二/)　治濕痰流注白濁神效
　　半夏(製/)　　猪苓(等分/)
　右為末神麯糊丸服○按此方與本事猪苓丸同意
　詳固陣四十八
(良/方)醍醐膏(三五三/)　治消渴
　　白砂蜜(五斤/)砂仁(為末/半兩)　烏梅(一斤杵碎用水四/大碗煎一碗去查)
　右入砂鍋慢火熬赤色成膏取下放冷加白檀細末
　三錢麝香一字攪匀以磁噐收貯宻封冬月沸湯調
　服夏月涼水亦可
(無/擇)養勞湯(三五四/)　治五疸虛弱脚軟心悸口淡耳鳴微
　發寒熱氣急小便白濁當作虛勞治之
　　人參　　　黄茋　　　白术
　　當歸　　　甘草(炙/)　　桂心
　　陳皮(各一兩/)白芍藥(三兩/)生地黄
　　茯苓(各五錢/)五味子　　逺志(各三錢/)
　右咀毎服一兩水一鍾半薑三片棗三枚煎七分食
　前服
(綱/目)綠礬散(三五五/)　治黄胖
　　綠礬(六兩以米醋於鐡杓内灼七/次乾為度放地上出火氣)南星(炒黄色/)
　　神麯(一兩炒/黄色)大皂角(一斤鐡鍋水煮爛揉出聲膠/淨汁入鍋入棗肉再熬成膠)
　　(和/藥)紅棗(六兩蒸去皮核入/皂角汁内熬膠)
　右前三味為細末以皂角棗膠搗丸桐子大毎服五
　丸侵晨下牀時用薑湯下夜臥上牀時再服五丸忌
　油膩煎炒如身上發紅斑急煎棗湯解之自愈
(簡/易)濟衆方(三五六/)　治心氣不寧怔忡驚悸清上膈風
　熱痰飲
　　白石英　朱砂(等分/)
　右為細末毎服五分金銀湯調下
抱膽丸(三五七/)　治男婦一切癲癎風狂或因驚恐畏
　怖所致及婦人産後驚氣入心井室女經脉通時驚
　邪蘊結氣實上盛者累效
　　水銀(二兩/)　黑鉛(一兩半/)朱砂(細研/)
　　乳香(細研各/一兩)
　右將黑鉛入銚子内溶化下水銀結成砂子次下朱
　砂乳香乘熱用柳木槌研匀丸雞豆子大毎服一丸
　空心井花水吞下病者得睡切莫驚動覺來即安再
　一丸可除根
靈苑辰砂散(三五八/)　治風痰諸癎狂言妄走精神恍
　惚思慮迷亂乍歌乍哭飲食失常疾發仆地吐沫戴
　眼䰟魄不守
　　辰砂(光明佳/者一兩)棗仁(微炒/)　乳香(明者各/半兩)
　右為細末先令病人隨量恣飲沉醉但勿令吐居靜
　室中將前藥都作一服用溫酒一鍾調匀令頓飲之
　如量淺者但隨量取醉服藥訖便令安臥病淺者半
　日至一日病深者臥三兩日只令家人潛伺之察其
　鼻息匀調切勿喚覺亦不可驚觸使覺必待其自醒
　即神䰟定矣萬一驚寤則不可復治吳正肅公少時
　心病服此一劑五日方寤遂瘥
歸神丹(三五九/)　治五癎諸風痰壅驚悸神不守舍
　　人參　　　當歸　　　棗仁
　　白茯苓(各二/兩)朱砂(大塊/者)　琥珀
　　逺志(薑湯/製)　龍齒(各一/兩)　金箔
　　銀箔(各二/十片)
　右為末酒糊丸桐子大毎服三五十丸麥門冬湯下
(得/效)寧志丸(三百六十/)　治心風癲癎服此一料其病頓
　減
　　朱砂(佳者/一兩)　人參　　　白茯苓
　　當歸　　　石菖蒲　　乳香(另研/)
　　棗仁(浸去皮取仁炒/香热各五錢)
　右將朱砂用熟絹一小片包裹線紥以獖猪心一枚
　竹刀切開紙拭去血入朱砂包定再用線縛外以竹
　箬重裹麻皮紥𦂳用無灰酒二升同入砂罐煮酒盡
　取出朱砂另研將猪心用竹刀細切砂盆内研爛拌
　入藥末再加煮熟淨棗肉四兩搗丸桐子大留少朱
　砂為衣毎服五七十丸人參湯下
人參琥珀丸(三六/)　　治癲癎
　　人參　　　琥珀(另研/)　茯神
　　白茯苓　　石菖蒲(小暑/)逺志(酒浸各/半兩)
　　乳香(另研/)　朱砂(水飛/)　棗仁(溫酒浸半日去殻半/紙上炒香各二錢)
　右為末煉蜜丸桐子大毎服三五十丸食後溫酒送
　下日再服如不能飲者棗湯下此可常服
(集/騐)秘方半夏丸(三六二/)　治心風癲狂○張德明傳其
　内人失心狂數年服此藥而愈後冄作服人參琥珀
　丸而安
　　半夏(一兩用生薑汁煮三五十沸取/出切作塊更煮令熟焙亁為末)麝香(一錢/研)
　　水銀(半兩/)　生薄荷(一大握用水/銀研如泥)
　右藥同薄荷泥更研千百下丸如芥子毎服十五丸
　金銀湯臨臥服三日冄服
神應丹(三六三/)　治諸癎
　　辰砂(佳者不/拘多少)
　右研細猪心血和匀以蒸餅褁劑蒸熟就熱取出丸
　桐子大毎服一丸人參湯下食後臨臥服
(楊/氏)五癎神應丸(三六四/)　治癲癎潮發不問新久
　　白附子(泡半/兩)半夏(二兩/湯洗)　南星
　　烏蛇(酒浸/)　白礬(生各/一兩)　全蝎(炒二/錢)
　　蜈蚣(半條/)　白殭蠶(炒一/兩半)麝香(三字/研)
　　皂角(二兩槌碎用水半升揉汁去查/同白礬一處熬亁為度研)
　　硃砂(飛二/錢半)
　右為細末生薑汁煮麫糊為丸桐子大每服三十丸
　生薑湯食後送下
(局/方)牛黄清心丸(三六五/)　治心志不定神氣不寧驚恐
　癲狂語言譫妄虛煩少睡甚至棄衣登高踰垣上屋
　或小兒風痰上壅抽搐發熱或急驚痰盛發搐目反
　口噤煩躁等證
　　白术　　　麥門冬　　枯黄苓(各兩/半)
　　人參　　　神麯　　　蒲黄(炒各二/兩半)
　　山藥(七兩/)　炙甘草(五兩/)杏仁(去皮尖炒/黄色另研)
　　桔梗(各二兩/二錢)天豆黄卷(微/炒)當歸
　　肉桂(各一兩/七錢)阿膠　　　白蘞(各七/錢半)
　　白茯苓(一兩/二錢)川芎　　　防風
　　麝香　　　冰片(各五/錢)　羚羊角(鎊一/兩)
　　犀角(鎊二/兩)　雄黄(八錢/飛)　乾薑(泡七/錢)
　　大棗(百枚蒸熟/去皮研膏)金箔(一千四百張/内四百為衣)
　右另研為末煉蜜與棗杵匀毎兩作十丸用金箔為
　衣毎服一丸溫水化下
(醫/統)牛黄丸(三六六/)　治癲狂風癎心風神不守舍時發
　無常仆地吐涎不自知覺
　　牛黄　　　珍珠　　　麝香(各五/分)
　　朱砂　　　龍齒(各另/研)　犀角
　　琥珀(各二/錢)　天門冬(去心/)麥門冬(去心/)
　　人參　　　茯苓(各四/錢)　水銀(五分/)
　　防風　　　黄芩　　　知母
　　龍膽草　　石菖蒲　　白芍藥
　　全蝎　　　甘草(各五/錢)　蜂房(三錢/)
　　金箔　　　銀箔(各七/十片)
　右為細末共和匀煉蜜和搗千杵丸如梧桐子大毎
　服十五丸食後臨臥新竹葉湯下
(萬/氏)牛黄清心丸(三六七/)　方在小兒九四
　治心熱神昏
(錢/氏)牛黄丸(三六八/)　方在小兒九二
　治小兒痰涎風癎
(雜/著)牛黄丸(三六九/)　方在小兒九三
　治小兒驚癎痰涎壅盛
三味牛黄丸(三百七十/)　方在小兒九五
　治小兒驚熱疳積
蘇合香丸(三七一/)　治中氣或卒暴氣逆心痛鬼魅惡
　氣等證
　　麝香　　　沉香　　　丁香
　　白檀香　　香附　　　蓽撥
　　白术　　　訶子(煨去/皮)　硃砂(水飛/)
　　青木香　　烏犀角(各一/兩)薰陸香
　　龍腦(各一/兩)　安息香(二兩另為末用無/灰酒一升熬膏)
　　蘇合油(二兩入息/香膏内)
　右為細末用安息膏并煉蜜毎兩作十丸熔黄蠟包
　裹為善毎用溫水化服一丸或丸如桐子大毎服四
　五丸
龍腦雞蘇丸(三七二/)　治上焦之火除煩解勞安吐血
　衂血清五臟虛煩神志不定上而酒毒膈熱消渴下
　而血滯五淋血崩等疾
　　麥冬(四兩/)　甘草(一兩/半)　龍腦薄荷葉(一斤/)
　　阿膠(炒/)　　人參(各二/兩)　黄茋(炙一/兩)
　　生地(六兩另/為末)木通　　　銀柴胡(各二兩此二味/用沸湯浸一日)
　　(夜絞/取汁)
　右用好白蜜二斤先煎一兩沸却入地黄未不住手
　攪徐加木通柴胡汁慢火熬成膏然後加前諸藥末
　和丸如豌豆大毎服二十丸隨證用引送下○如室
　女虛勞寒熱潮作用人參柴胡湯下○一方如前有
　黄連一兩
九還金液丹(三七三/)　方在小兒八八
　治男婦小兒中風驚風痰盛氣急
(良/方)香橘湯(三七四/)治七情内傷胸膈不快腹脇脹痛
　　香附(炒/)　　半夏(製/)　　橘紅(各三/錢)
　　甘草(炙一/錢)
　水一鍾半生薑五片紅棗二枚煎八分食遠服
(良/方)分氣紫蘇飲(三七五/)　治腹脇疼痛氣促喘息
　　蘇葉　　　桔梗(去蘆/)　桑白皮
　　草果仁　　大腹皮　　白茯苓
　　陳皮　　　炙甘草(各一/錢半)
　水一鍾半生薑三片入鹽少許煎八分食前服
(本/事)枳實散(二七六/)　治男子兩脇疼痛
　　枳實一(兩/)　白芍藥(炒/)　雀腦芎
　　人參(各半/兩)
　右為細末薑棗湯調服二錢酒亦可食前日三服
(濟/生)推氣散(三七七/)　治右脇疼痛脹滿不食
　　片薑黄　　枳殻(麩炒/)　桂心(各五/錢)
　　甘草(炙二/錢)
　右為細末毎服二錢薑棗湯食遠調服
白术丸(三七八/)　治息積病脇下滿悶喘息不安呼吸
　引痛不可鍼灸宜導引服此藥
　　白术(炒/)　　枳實(麩炒/)　官桂(各一/兩半)
　　人參(二兩/)　陳皮　　　桔梗(醋炒/)
　　炙甘草(各一/兩)
　右為細末煉蜜丸如桐子大毎服五七十丸不拘時
　溫酒送下日三服
　
　
　
　
　
　
　
　
　
　
　
　景岳全書卷五十四
欽定四庫全書
　景岳全書卷五十五
　　　　　　　　　　　　明　張介賔　撰
　　攻陣
(仲/景)大承氣湯(一/)　治陽明太隂傷寒譫語五六日不大
　便腹滿煩渴並少隂舌乾口燥潮熱脉實者○劉河
　間加甘草名三一承氣湯
　　大黄(四兩/)厚樸(半斤/)枳實(五枚/)芒硝(三合/)
　右以水一斗先煮厚枳二物取五斤去滓内大黄煮
　取二升去滓内芒硝更上火微一兩沸分溫再服得
　下餘勿服
(仲/景)小承氣湯(二/)　治病在太隂無表證汗後潮熱狂言
　脈脹脈實六七日不大便喘滿者
　　即前大承氣湯減去芒硝
(仲/景)調胃承氣湯(三/)　治太陽陽明不惡寒反惡熱大便
　秘結日晡潮熱者○凡陽明病有一證右經者當解
　肌入腑者當攻下
　　大黄　　芒硝　　甘草(各五錢此/從近法)
　每服三五錢水一大盞煎七分溫服
(仲/景)桃仁承氣湯(四/)　治傷寒畜血小腹急大便黒而不
　通
　　桃仁(十二枚/去皮尖)　　　官桂　　甘草(各一/錢)
　　芒硝(三錢/)大黄(半兩或一兩/此從近法)
　右㕮咀作一服或分二服水一大盞煎七分溫服
(良/方)桃仁承氣湯(五/)　治瘀血小腹作痛大便不利或譫
　語口乾潄水不嚥徧身黄色小便自利或血結胸中
　(缺/)　　　　　可近或寒熱昏迷其人如狂
　　桃仁(半兩去/皮尖)　　　大黄(炒一/兩)甘草(二錢/)
　　肉桂(一錢/)
　右薑水煎發日五更服
當歸承氣湯(六/)　治燥熱裏熱火鬱為病或皮膚枯燥
　或咽乾鼻乾或便溺結閟通宜此方
　　當歸　　大黄(各四/錢)甘草　　芒硝(各二/錢)
　右㕮咀入薑煎服
(仲/景)大柴胡湯(七/)　表證未除裡證又急汗下兼行用此
　　柴胡(半斤/)半夏(半斤/)黄芩　　芍藥(各三/兩)
　　生薑(五兩/切)枳實(四枚/)大黄(二兩/)大棗(十二枚/劈)
　右七味以水一斗二升煮取六升去滓再煎溫服一
　升日三服
(陶/氏)六一順氣湯(八/)　以代大小承氣大柴胡大陷胸等
　湯之神藥也○此湯治傷寒熱邪𫝊裏大便結實口
　燥咽乾怕熱譫語揭衣狂走癍黄陽厥潮熱自汗胸
　脇滿硬臍腹疼痛等證效不盡述
　　大黄　　枳實　　黄芩　　厚樸
　　柴胡　　甘草　　芍藥　　芒硝
　水煎服欲峻者大黄後入○凡傷寒過經及老弱或
　血氣兩虚之人或婦人産後有下證或有下後不解
　或表證尚未除而裏證又急不得不下者用此湯去
　芒硝下之則吉盖恐硝性峻急故有此戒經云轉藥
　孰𦂳有芒硝者𦂳也今之庸醫不分當急下可少與
　宜微和胃氣之論一槩用大黄芒硝亂投湯劑下之
　因兹枉死者多矣○仲景云蕩滌傷寒熱積皆用湯
　液切禁丸藥不可不知也
(仲/景)大䧟胸湯　治大結胸手不可按
　　大黄(四錢/)芒硝(三錢/)甘遂末(二分此/從近數)
　用水一鍾半先煎大黄至一鍾内芒硝煎一二沸去
　柤内甘遂末和匀服得利則止○此藥極峻必不得
　已而用之○原方用大黄六兩芒硝一升甘遂末一
　錢水六升如前法煮二升分二服得快利止後服
小陷胸湯(十/)　方在寒陣十六
　治小結胸正在心下按之則痛脈浮滑者
(河/間)大黄湯(十一/)　治瀉痢濕熱邪盛膿血稠黏裏急後
　重日夜無度者
　　大黄(一兩/)
　右細挫好酒二大盞浸半日煎至一盞半去大黄分
　二服頓服之痢止一服如未止再服以痢為度服芍
　藥湯以和之痢止再服黄芩湯和之以撤其毒
(外/科)大黄湯(十二/)　方在外科一六七
　治腸癰小腹堅腫
(金/匱)大黄甘草湯(十三/)　治食已即吐○按此湯必下焦
　脹實大便秘結不通而格拒吐食者方可用之若因
　胃虚而食已即吐者此則大非所宜用者不可誤認
　　大黄(四兩/)甘草(一兩/)
　右二味以水三升煮取一升分溫再服
(金/匱)大黄硝石湯(十四/)　治黄疸腹滿小便不利而赤自
　汗出表和裏實者宜用之
　　大黄　　黄栢　　硝石(各四/兩)梔子(十五/枚)
　右四味以水六升煮取二升去滓内硝更煮取一升
　頓服
(金/匱)梔子大黄湯(十五/)　治酒疸心中懊憹成熱痛
　　梔子(十四/枚)大黄(一兩/)枳實(五枚/)豉(一升/)
　右用水六升煮取二升分溫三服
(河/間)防風通聖散(十六/)　治諸風潮搐手足瘈瘲小兒急
　驚便結邪熱暴甚肌肉蠕動一切風熱疥癘等疾
　　防風　　川芎　　當歸　　芍藥
　　麻黄　　連翹　　薄荷葉　大黄
　　芒硝(各五/錢)石膏　　黄芩　　桔梗(各一/兩)
　　滑石(三兩/)甘草(二兩/)荆芥　　白术
　　梔子(各二/錢半)
　右為末每服二錢水一大鍾生薑三片煎六七分溫
　服○醫統方各五分用水二鍾煎服○痰𠻳加半夏
　閉結加大黄二錢○破傷風加羌活全蝎各五分○
　此方出有四賈同知方無芒硝崔宣武方無芒硝有
　縮砂癘瘍機要有白芷蒺藜鼠粘子甘草
雙解散(十七/)　方在痘疹四一
　治痘疹表裏俱實
牛黄雙解散(十八/)　方在外科二百九
　治便癰熱毒大小便秘
(局/方)涼膈散(十九/)　瀉三焦六經諸火
　　大黄　　樸硝　　甘草(各一/錢)連翹(一錢/半)
　　梔子　　黄芩　　薄荷(各五/分)
　水一鍾半加竹葉七片煎八分入蜜一匙和匀服
(東/垣)涼膈散(二十/)　方在痘疹八三
　解痘疹内熱良方
(陶/氏)黄龍湯(二十一/)治熱邪𫝊裏胃有燥糞結實心下硬
　痛而下利綂清水身熱譫語發渴此非内寒而利乃
　因湯藥而利也名曰積熱利證宜急下之身無熱者
　宜用此湯身有熱者宜六一順氣湯醫家有不識此
　證者便呼為漏底傷寒即用熱藥止之者是猶抱薪
　救火也誤人多矣
　　大黄　　芒硝(老弱者/去此)　　　枳實
　　厚樸　　甘草　　人參　　當歸
　水一鍾半生薑三片棗二枚煎服
(良/方)黄龍湯(二二/)　方在婦人八五
　治妊婦感冐風寒熱入胞宮寒熱如瘧
(錢/氏)黄龍湯(二三/)　方在小兒二五
　治小兒感冐發熱或寒熱往來
(子/和)玉燭散(二四/)　治血虚有滯或婦人經候不通腹脹
　作痛　此四物湯對調胃承氣湯也
　　當歸　　川芎　　芍藥　　地黄
　　大黄　　芒硝　　甘草(各等/分)
　右㕮咀水煎服○甚者倍用大黄
四順清涼飲子(二五/)　治大人小兒血脉壅實臟腑生
　熱面赤煩渴睡臥不寧大便秘結
　　大黄　　當歸　　芍藥　　甘草(各等/分)
　右㕮咀水煎服
(元/戎)四物湯(二六/)　治臟結秘澀
　　當歸　　熟地黄　川芎　　白芍藥
　　大黄(煨/)　桃仁(各等/分)
　右用水煎或丸服亦可
(仲/景)抵當湯(二七/)　治傷寒熱在下焦小腹鞕滿其人發
　狂小便自利者下血乃愈以太陽病瘀熱在裏也
　　水蛭(三十/條熬)蝱蟲(三十個煞/去翅尾)　　桃仁(二十個/去皮尖)
　　大黄(三兩/酒浸)
　右四味為末以水五升煮取三升○又抵當丸亦即
　此四味
(仲/景)十棗湯(二八/)　治懸飲内痛
　　芫花　醋拌經宿炒微黑勿焦
　　大㦸　長流水煮半時晒乾
　　甘遂　麫褁煨各等分
　右為細末先以水一鐘半煮大棗十枚至八分去棗
　納藥末强人一錢弱人五分平旦服之不下更加五
　分決下徐以糜粥補之
(潔/古)三化湯(二九/)　治中風外有六經之形證先以續命
　湯主之内有便溺之阻格此方主之
　　厚樸(薑製/)大黄　　枳實　　羌活(各等/分)
　右㕮咀每服一兩水煎服微利則止
(選/要)透膈湯(三十/)　治脾胃不和中脫氣滯胸膈滿悶噎
　寒不通脇肋脹痛痰涎嘔逆飲食不下
　　木香　　白豆蔲　砂仁　　梹榔
　　枳殻(麩炒/)厚樸(薑汁/炒)半夏(製/)　青皮
　　橘紅　　甘草　　大黄　　樸硝(各一/錢)
　水一鍾半薑三片紅棗一枚煎八分食逺服
(金/匱)茵陳蒿湯(三一/)　治傷寒發黄及穀疽發熱不食大
　小便秘或食即頭痃是為穀疽
　　茵陳(九錢/)大黄(四錢/半)山梔(一錢/半)
　右作二服每服水二鐘煎八分食逺溫服
(河/間)芍藥湯(三二/)　下血調氣經曰溲而便膿血氣行而
　血止行血則便自愈調氣則後重除
　　芍藥(一兩/)當歸　黄連(各五/錢)木香
　　甘草(炙/)　梹榔(各二/錢)大黄(三錢/)官桂(一錢/半)
　　黄芩(五錢/)
　右咀每服半兩水二盞煎一盞食後溫服如血痢則
　漸加大黄如汗後臟毒加黄栢半兩依前服○愚按
　此湯乃河間之心方然惟真有實熱者可用若假熱
　假實者誤服則死
枳實大黄湯(三三/)　治濕滯脚氣
　　羌活(錢半/)當歸(一錢/)枳實(五分/)大黄(酒煨/五分)
　水一鍾半煎八分食前空心溫服以利為度
羌活導滯湯(三四/)　治風濕實滯脚氣
　　羌活　　獨活(各半/兩)防己　　當歸(各三/錢)
　　枳實(麩炒/二錢)大黄(酒煨/一兩)
　右每服五七錢水一鐘半煎至七分溫服量虚實加
　減微利則已
牛黄瀉心湯(三五/)　治心經實熱狂言妄語神志不安
　　牛黄(另研/一兩)氷片(另研/一分)朱砂(另研/二錢)大黄(生一/兩)
　右為細末和匀毎服一二錢冷薑湯或蜜水調下
(宣/明)三稜散(三六/)　治積聚癥瘕痃癖不散堅滿痞悶食
　不下
　　三稜　　白术(炒各/二兩)蓬术　　當歸(各五/錢)
　　木香　　梹榔(各三/錢)
　右為末每服三錢沸湯調下
三稜丸(三七/)　治血癥血瘕食積痰滯
　　莪术(醋浸/炒)三稜(各三/兩)青皮　　麥芽(炒/)
　　半夏(各一/兩)
　右共用好醋一鍾煮乾焙為末醋糊丸桐子大每服
　四十丸淡醋湯下痰積薑湯下
三聖膏(三八/)　貼積聚癥塊
　　石灰(十兩/)官桂(半兩/為末)大黄(一兩錦紋/者為末)
　右將石灰細篩過炒紅急用好醋熬成膏入大黄官
　桂末攪匀以磁器收貯用油紙或柿漆紙攤貼患處
　火烘熨之
(良/方)桃仁煎(三九/)　治血瘕
　　桃仁　　大黄(炒各/一兩)蝱蟲(半兩/炒黒)樸硝(一兩/)
　右為末以醇醋一鍾磁器中煮三分下前三味不住
　手攪煎至可丸乃下樸硝丸如桐子大不喫晚食五
　更初溫酒下五丸日午下穢物如未見再服仍以調
　氣血藥補之○立齋曰向在毗陵一婦人小便不通
　臍腹脹甚予診之曰此血瘕也用前藥一服腹痛下
　瘀血血水即愈此藥猛烈大峻氣血虚者斟酌與之
川山甲散(四十/)　治癥痞瘀血心腹作痛
　　川山甲(炒焦/)　　　鱉甲(醋炙/)赤芍藥
　　大黄(炒/)　乾漆(炒烟/盡)桂心(各一/兩)川芎
　　芫花(醋炒/)歸尾(各半/兩)麝香(一錢/)
　右為末每服一錢酒調下
(子/和)禹功散(四一/)　瀉水之劑
　　黑丑(頭末/四兩)茴香(一兩/炒)或加木香(一兩/)
　右為細末以生薑自然汁調一二錢臨臥服
(子/和)濬川散(四二/)　治一切痰飲十種水氣
　　甘遂(麫裹/煨)芒硝(各二/錢)大黄　　郁李仁(一錢/)
　　牽牛末(各三/錢)
　右為末滴水丸桐子大每服五十丸溫水下
稀涎散(四三/)　吐頑痰
　　牙皂(炙去皮/弦一錢)　　　藜蘆(五分/)
　右為細末每服五分或一二錢漿水調下牙關不開
　者灌之
大異香散(四四/)　治積聚脹滿
　　三稜　　蓬术　　青皮　　陳皮
　　枳殻(炒/)　藿香　　香附　　半夏麯
　　桔梗　　益智(各一/錢半)炙甘草(五分/)
　右分二貼水二鍾薑三片棗一枚煎七分食逺服
(經/騐)流金膏(四五/)　治一切火痰欬逆等證
　　白石膏(微煅/研細)　　　大黄(錦紋者椎碎酒浸半/日蒸晒九次各二兩)
　　黄芩(酒洗/)橘紅(各兩/半)連翹　　川芎
　　桔梗　　貝母(各一/兩)膽星　蘇州薄荷
　　香附(各五/錢)
　右為極細末煉蜜丸彈子大午後臨臥細嚼一丸忌
　酒麫諸濕熱物○按此方當去川芎桔梗效必更速
(子/和)通經散(四六/)　治婦人氣逆血閉
　　陳皮(去白/)當歸(各一/兩)甘遂(以麵包勿令透水煮百/餘滚取出用冷水浸過)
　　(去麵焙/乾一兩)
　右為細末每服三錢溫湯調下臨臥服
(外/臺)苦楝湯(四七/)　治疣蟲
　苦楝根東引不出土者刮去皮土取内白皮二兩水
　三碗煎一碗半去柤以晚米三合煮糜粥空心先以
　炙肉一片嚼之引蟲向上次吃藥粥一二口少頃又
　吃漸漸加至一碗其蟲下盡而愈
(宣/明)三花神祐丸(四八/)　治一切沉積痰飲變生諸病或
　氣血壅滯濕熱鬱結走注疼痛風痰脹滿等證○子
　和神祐丸用黑丑一兩無輕粉
　　黒丑(取頭落/末二兩)　　　大黄(一兩/)芫花(醋浸/炒)
　　大㦸(醋浸/炒)甘遂(麵裹煨/各五錢)　　　輕粉(一錢/)
　右為細末滴水為丸小豆大初服五丸每服加五丸
　溫水下日三服以快利為度欲速下者宜八九十丸
　或百餘丸○凡痞滿甚者以痰涎壅盛頓攻不開則
　轉加痛悶須漸進之初服止三丸每加二丸至快利
　即止
木香㯽榔丸(四九/)　殺下諸蟲
　　㯽榔(一兩/)木香　　鶴虱　　貫衆
　　錫灰　　乾漆(燒烟/盡)史君子(各五/錢)
　　輕粉(一錢/)雷丸　　巴豆仁(各二/錢半)
　麵糊丸麻子大每服二十丸五更粥飲下或煎菖蒲
　石榴湯下
(寳/鑑)木香㯽榔丸(五十/)　治一切氣滯心腹痞滿脇肋脹
　悶大小便澁秘不通
　　木香　　㯽榔　　青皮(去瓤/)陳皮(去白/)
　　枳殻(麩炒/)蓬术(煨切/)黄蓮(各一/兩)黄栢(去皮/)
　　香附(炒/)　大黄(炒各/三兩)黒丑(取頭落/末四兩)
　滴水為丸豌豆大每服三五十丸食逺薑湯送下以
　微利為度
遇仙丹(五一/)　追蟲逐積消癖利痰萬病可除
　　黒丑(頭末/)㯽榔(各一/斤)大黄(半斤/)三稜
　　莪术(醋炙各/四兩)　　　木香(二兩/)
　右為末用大皂角去子打碎煎濃湯去滓煮麵糊為
　丸桐子大每服四五十丸以强弱為加減五更茶清
　下如未通再飲溫茶助之下蟲積惡物盡了白粥補
　之
備急丸(五二/)　治胃中停滯寒冷之物心腹作痛如錐
　及脹滿下氣並卒暴百病中惡客忤口禁卒死比白治
　之○易者名獨行丸○脾胃論名備急大黄丸
　　巴霜　　大黄　　乾薑(俱為/末)
　右等分和匀煉蜜丸石臼内杵千餘下如泥丸如小
　豆大夜臥時溫水下一丸氣實者加一二丸如卒病
　不計時候服如卒死口禁即幹口折齒灌之○司空
　裴秀亦作散用用其急也○孕婦忌用
(和/劑)神保丸(五三/)　治心膈痛腹痛血痛腎氣脇下痛大
　便不通氣噎宿食不消
　　木香　　胡椒(各二/錢半)乾蝎(七枚/)巴豆(十粒去/皮心研)
　右為末湯浸蒸餅丸麻子大朱砂三錢為衣每服五
　丸用柿蒂湯或薑醋茶蜜茴香木香等湯隨宜送下
(寳/藏)感應丸(五四/)　治宿食積滯腹痛胸膈痞悶疼痛吐
　瀉
　　南木香　肉豆蔲　丁香(各兩/半)乾薑(炮一/兩)
　　巴霜(七十/粒)百草霜(二兩/)　　　杏仁(一百四十粒/去皮尖研)
　右先將前四味為末後入三味同研匀外用好黄蠟
　六兩溶化以絹濾淨更用好酒一升於銀石器内煮
　蠟數沸傾出其蠟自浮聴用○凡春夏修合先用香
　油一兩銚内熬令香熟次下酒蠟四兩同化成汁就
　銚内乗熱拌和前藥成劑分作小錠油紙裹放旋丸
　服之○若秋冬須用香油一兩伍錢每服三十丸空
　心薑湯下
大金花丸(五五/)　治中外諸熱淋秘溺血𠻳血衂血頭
　痛骨蒸欬𠻳肺痿
　　黄連　　黄芩　　黄栢　　梔子
　　大黄(各等/分)
　右為細末滴水丸小豆大每服三十丸涼水茶清任
　下○本方去大黄倍加梔子名梔子金花丸
(千/金)大硝石丸(五六/)　治痞積
　　硝石(六兩/)大黄(八兩/另研)人參　　甘草(各三/兩)
　右為細末用好陳醋三升以磁器微火熱丸每入醋
　一升先入大黄不住手攪使微沸盡一刻又入一升
　再熬微乾又下一升並下餘藥再熬使可丸如雞子
　黄大每服一丸白湯化下或丸如桐子大每服三五
　十丸服後當下如雞肝或如米泔赤黒色等物乃效
　下後忌風冷宜軟粥將息
(東/垣)枳术導滯丸(五七/)　治傷濕熱之物不得旋化而作
　痞滿悶亂不安
　　黄芩　　茯苓　　白术　　黄連(各三/錢)
　　枳實(熱炒/)神麯(各五/錢炒)澤瀉(二錢/)大黄(煨一/兩)
　右為末湯浸蒸餅為丸食逺白湯下五十丸
(秘/方)化滯丸(五八/)　理諸氣化諸積奪造化有通塞之功
　調隂陽有補瀉之妙久堅沉痼者磨之自消暴滯積
　留者導之自去○此與鄧山房感應丸畧同但彼方
　猶有沈香檀香砂仁香附四味
　　南木香　丁香　　青皮　　橘紅
　　黄連(各二/錢半)莪术(煨/)　三稜(各五/錢)半夏麯(三錢/)
　　　上八味共為細末
　　巴豆　去殻滚湯泡去心膜用好醋浸少頃慢火
　　　熬至醋乾用六錢研細入前藥又研匀再入後
　　　烏梅膏巴豆若乾止用梅四錢伍分
　　烏梅肉　焙乾為末用五錢以米醋調畧清慢火
　　　熬成膏和入前藥
　右和匀用白麵八錢調厚糊為丸蘿蔔子大每服五
　七丸壯人十丸五更空心用陳皮湯下○不欲通者
　以津下○知所積物取本汁冷下○停食飽悶枳殻
　湯下○因食吐不止以津嚥下即止○婦人血氣痛
　當歸湯下○赤冷痢甘草湯下○白冷痢乾薑湯下
　心痛石菖蒲湯下○諸氣痛生薑陳皮湯下○腸氣
　茴香酒下○若欲推蕩積滯熱薑湯下仍加數丸未
　利再服利多不止飲冷水一二口即止此藥得熱
　行得冷即止小兒疳積量大小飲湯下妊娠勿服
化鐵丹歌(五九/)
　　(八梅十六豆/丁木不相饒)　　(一豆管三椒/將來研作末)　　(青陳各半兩/醋打麵糊調)
　　(丸如黍米大/强弱或兒曹)　　(日晒要堅牢/任意作引下)　　(五分或三分/是鐵也能消)
陳米三稜丸(六十/)　消積聚去米麫五穀等積
　　陳倉米(一兩/)　用新巴豆五枚去殻同米慢火炒
　　　巴豆焦色去豆不用
　　陳皮　　三稜(煨/)　砂仁　　麥芽(各二/錢)
　　南木香(一錢/)
　右為末醋糊丸緑豆大每服十五丸至二十丸食逺
　薑湯下
(局/方)溫白丸(六一/)　治心腹積聚癥癖痞塊大如杯碗胸
　脇脹滿嘔吐心下堅結傍攻兩脇如有所礙及一切
　諸風身體頑麻三十六種遁尸注忤十種水病痞塞
　心痛腹中一切諸疾但服此藥無不除愈
　　川烏(製二/兩)皂角(炙去/皮弦)吳茱萸(湯泡一/宿炒)
　　石菖蒲　柴胡　　桔梗(去蘆/炒)厚樸(薑製/)
　　紫菀　　人參　　黄連(去鬚/)茯苓
　　乾薑　　肉桂　　川椒(去目/炒)巴霜(各五錢/另研)
　右為末入巴豆研匀蜜丸桐子大每服三丸薑湯下
　○按此方與海藏萬病紫苑丸大同但彼多羌活獨
　活防風三味止用巴霜二錢而羣藥更倍隨證用引
　送下與此為稍異也
　潔古治法　肝積肥氣溫白丸加柴胡川芎○心積
　伏梁溫白丸加菖蒲黄連桃仁○脾積痞氣溫白丸
　加吳茱萸乾薑○肺積息奔溫白丸加人參紫苑○
　腎積奔脈溫白丸加丁香茯苓逺志
(陳/氏)溫白丸(六二/)　方在小兒九十
　驅風豁痰定驚
(丹/溪)阿魏丸(六三/)　治内積
　　阿魏(醋煮/作糊)糖毬子(各一/兩)　　　黄連(六錢/)
　　連翹(五錢/)
　右為末阿魏糊丸桐子大每服二三十丸白湯送下
(醫/林)阿魏丸(六四/)　治諸般積聚癥瘕痞塊
　　山查肉　南星(皂角/水浸)半夏　　麥芽(炒/)
　　神麯(炒/)　黄連(各一/兩)連翹　　阿魏(醋浸/)
　　瓜蔞仁　貝母(各五/錢)風化硝　石鹽
　　蘿蔔子(炒/)胡黄連(各二/錢半)
　右為末薑湯浸蒸餅為丸桐子大每服五十丸食逺
　薑湯下
守病丸(六五/)
　　此藥名為守病　　　　硃砂加上雄黄
　　硼砂輕粉要相當　　　去皮巴霜半兩
　　􁳪砂合濟有功　　　　乳香五錢隨良
　　蜜丸一粒放毫光　　　取下多年積脹
(簡/易)勝紅丸(六六/)　治脾積氣滯胸膈滿悶氣促不安嘔
　吐清水丈夫酒積婦人脾血積小兒食積並治
　　三稜　　蓬术(各醋/煮)青皮　　陳皮
　　乾薑　　良薑(各一/兩)香附(二兩/炒)
　右為末醋糊丸桐子大每服三四十丸薑湯下
(御/院)助氣丸(六七/)　治三焦痞塞胸膈飽悶氣不流通蘊
　結成積痃癖氣塊並皆治之
　　三稜(炮/)　莪术(炮各/一兩)青皮　　橘紅
　　白术(各五/錢)木香　　㯽榔　　枳殻(各三/錢)
　右為末糊丸桐子大每服五十丸米湯下
(局/方)三黄丸(六八/)　治三焦積熱咽喉腫閉心膈煩燥小
　便赤澀大便秘結
　　黄芩　　黄連　　大黄(各等/分)
　煉蜜丸桐子大每服四五十丸白湯送下或淡鹽湯
　亦可○此方為湯即名瀉心湯
(東/垣)雄黄聖餅子(六九/)　治一切酒食傷脾積聚滿悶等
　證
　　巴豆(百枚去/膜油)　　　雄黄(半兩/)白麵(十兩炒/羅過)
　右二味為細末同麵和匀用新汲水攪和作餅如手
　大以水煮之候浮於湯上看硬軟揑作小餅子每服
　五七餅加至十餅十五餅嚼食一餅利一行二餅利
　二行食前茶酒任下
(河/間)舟車丸(七十/)　治一切水濕蠱腹疾飲癖積氣血壅
　滿不得宣通風熱鬱痺走注疼痛及婦人血逆氣滯
　等證
　　黒丑(頭末/四兩)甘遂(麫裹/煨)芫花　　大㦸(俱醋炒/各一兩)
　　大黄(二兩/)青皮　　陳皮　　木香
　　㯽榔(各五/錢)輕粉(一錢/)取蟲加蕪荑半兩
　右為末水糊丸如小豆大空心溫水下初服五丸日
　三服以快利為度服法如前三花神祐丸
(子/和)導水丸(七一/)
　　大黄　　黄芩(各二/兩)滑石　　黒丑(頭末各/四兩)
　加法　甘遂一兩去濕熱腰痛泄水濕腫滿久病則
　　加○白芥子一兩去遍身走注疼痛宜加○樸硝
　　一兩退熱散腫毒止痛久毒宜加○郁李仁一兩
　　散結滯通關節潤腸胃行滯氣通血脈宜加○樟
　　柳根一兩去腰腿沉重宜加
　右為細末滴水丸桐子大每服五十丸或加至百丸
　臨臥溫水下
(子/和)神芎丸(七二/)　治心經積熱風痰壅滯頭目赤腫瘡
　癤咽痛胸膈不利大小便秘一切風熱等證
　　大黄(生/)　黄芩(各二/兩)黑丑(頭末/生)滑石(各四/兩)
　　黄連　　川芎　　薄荷葉(各半/兩)
　滴水丸桐子大每服五十丸食後溫水下○局方無
　黄連
(三/因)小胃丹(七三/)　上可去胸膈之痰下可利腸胃之痰
　　芫花　　大㦸(俱醋/炒)甘遂(麫裹煨/各一兩)
　　大黄(酒拌蒸/一兩半)　　　黄栢(炒褐色/二兩)
　右為細末粥丸麻子大每服十丸溫水下
清氣化痰丸(七四/)
　　南星　　半夏　各八兩用皂角白礬生薑各三
　　　兩水十碗煮至五碗取湯浸星夏二日却煮至
　　　無白㸃為度曬乾聴用
　　橘紅　　㯽榔(各二/兩)木香　　沈香(各一/兩)
　　蒼术(米泔浸/炒四兩)
　右為末薑汁糊丸淡鹽湯白湯任下
(丹/溪)清氣化痰丸(七五/)　治上焦痰火壅盛欬𠻳煩熱口
　渴胸中痞滿
　　南星(製三/兩)半夏(製/)　黄連　黄芩(各五/兩)
　　瓜蔞仁　杏仁(去皮/尖)茯苓(各四/兩)枳實(炒/)
　　陳皮(各六/兩)甘草
　右為細末薑汁煮糊丸桐子大每服五十丸薑湯下
法製清氣化痰丸(七六/)　順氣快脾化痰消食
　　南星(去皮/)半夏(各四/兩)　用皂角白礬乾薑各四兩
　　　入水五碗煎至三碗去柤却入南星半夏浸二
　　　日再煮至星夏俱無白㸃為度曬乾加後藥
　　陳皮　　青皮　　蘇子(炒/)　神麯(炒/)
　　麥芽(炒/)　蘿蔔子(炒另/研)　　　杏仁(去皮/尖炒)
　　葛根　　山查　　香附(各二/兩)
　右為末湯泡蒸餅丸桐子大每服五七十丸臨臥食
　後茶湯下
(隠/君)滚痰丸(七七/)　治一切濕熱食積等痰窠囊老痰○
　一方礞石止用五錢外加百藥煎五錢乃能收斂周
　身痰涎聚於一處然後痢下所以甚效
　　礞石(硝煅金/色一兩)　　　大黄(酒蒸/)黄芩(去朽者/各半斤)
　　沈香(五錢/)
　右為細末滴水為丸桐子大每服三五十丸量人强
　弱加減○凡服滚痰丸之法必須臨臥就床用熱水
　一口許只送過咽即便仰臥令藥徐徐而下服後須
　多半日勿飲食起坐必使藥氣除逐上焦痰滯惡物
　過膈入腹然後動作方能中病或病甚者須連進二
　三次或壯人病實者須多至百丸多服無妨
(子/和)硃砂滚涎丸(七八/)　治五癎
　　硃砂　　白礬(生/)　硝石　　赤石脂(等分/)
　右為細末研蒜膏為丸緑豆大每服三五十丸食後
　荆芥湯下
(丹/溪)青礞石丸(七九/)　解食積去濕痰重在風化硝
　　南星(二兩切片用白礬末五錢水/浸一二日晒乾  又云一兩)
　　半夏(一兩湯泡切片以皂/角水浸一日晒乾)　　黄芩(薑汁/炒)
　　茯苓　　枳實(炒各/一兩)礞石(二兩搥碎焰硝二兩同/入小砂礶内瓦片盖之)
　　(鐵線縛定鹽泥固劑曬/乾火煅紅候冷取出)　　　法製硝(同茱菔水/煮化去蔔)
　　(綿濾令結復入臘月牛膽内/風化之或只用風化硝一兩)
　右為末神麯糊丸桐子大每服三五十丸白湯下
　又方
　　半夏(二兩/)白术　　礞石(各一/兩)黄芩(五錢/)
　　茯苓　　陳皮(各七/錢半)風化硝(二錢/)
　右為末丸同前
(節/齋)化痰丸(八十/)　潤燥開鬱降火消痰治老痰鬱痰結
　成粘塊凝滯喉間肺氣不清或吐咯難出皆因火邪
　炎上凝滯於心肺之分俱宜開鬱降火消痰緩而治
　之庶可效耳
　　天門冬(去心/)黄芩(酒炒/)海粉(另研/)
　　瓜蔞仁(另研/)橘紅(各一/兩)連翹
　　香附(淡鹽水/浸炒)桔梗(各五/錢)青黛(叧研/)
　　芒硝(另研各/三錢)
　右為細末煉蜜入薑汁少許搗丸龍眼大噙嚼一丸
　清湯送下或丸如緑豆大淡薑湯送下五六十丸○
　此等老痰大約飲酒人多有之酒氣上蒸肺與胃脘
　皆受火邪故結而成痰此方天冬黄芩瀉肺火海石
　芒硝鹽以耎堅瓜蔞潤肺消痰香附連翹開鬱降火
　青黛去鬱火故不用辛燥等藥
(醫/林)辰砂化痰丸(八一/)　治風化痰安神定志止𠻳除堅
　　辰砂(另研/)明礬(另研各/五錢)　　　南星(製一/兩)
　　半夏麯(三兩/)
　右為細末薑汁糊丸緑豆大硃砂為衣每服三十丸
　食後薑湯下
(三/因)控涎丹(八二/)　凡人忽患胸背手足腰胯疼痛牽引
　釣動時時走易不定不可忍者或手足冷痺氣脈不
　通是皆痰涎在心膈上下故為此證
　　真白芥子　　　　紫大㦸(去皮/)
　　甘遂(麵裏煨/各等分)
　右為末糊丸桐子大臨臥淡薑湯或溫水下五七丸
　至十丸痰甚者量加之
(醫/林)烏巴丸(八三/)　治胸膈久為頑痰所害面色青白浮
　腫不思飲食遍身疼痛夜間氣壅不得睡往來寒熱
　手足冷痛不得轉側屡用痰藥墜之不下取之不出
　此是頑痰堅滯宜此藥利下之則愈未利再服
　　烏梅肉(二兩/)巴霜(五兩/去油)
　右用水二碗砂鍋内將烏梅肉煮爛候水稍乾入巴
　霜將竹片攪如稠糊取出搗為丸桐子大每服七丸
　九丸十丸十一丸或十五丸薑湯下不拘時
(御/藥)吐痰方(八四/)　治胸中有痰瘀癖者
　用白礬一兩水二升煮一升入蜜一合更煮少時溫
　服須臾即吐如未吐再飲熱水一盞吐痰為效
人參利膈丸(八五/)　方在和陣一六六
　治痰逆嗝噎聖藥
(和/劑)青木香丸(八六/)　治胸膈噎塞氣滯不行腸中水聲
　嘔噦痰逆不思飲食寛中和膈
　　黑丑(炒香取頭/末十二兩)　　破故(炒/)　蓽撥(各四/兩)
　　木香(二兩/)梹榔(用酸粟米飯裹濕紙包/火煨令紙焦去飯四兩)
　右為末滴水為丸緑荳大每服三四十丸茶湯熱水
　任下
消痞核桃(八七/)
　　莪术(酒洗/)當歸(酒洗/)白芥子急性子(各四兩/俱搗碎)
　　皮硝　　海粉(各八/兩)大核桃(百枚/)
　右先以群藥入砂鍋内寛水煮一二沸後入大核桃
　重五錢者百枚同煮一日夜以重一兩為度取起晾
　乾先用好膏藥一個摻阿魏一錢麝香半分量痞大
　小貼住以熱手磨擦每空心服前桃一個三日後二
　個以至三個服完後須四物湯之類數貼即愈
熨痞方(八八/)
　　一層用麝香二三分摻肉上　二層阿魏一二錢
　　三層芒硝一二兩鋪盖於上
　右先用蕎麥麵和成條量痞大小圍住鋪藥於内以
　青布盖之隨燒熱磚四五塊輪流布上熨之覺腹中
　氣行寛快即是痞消之兆以手烘熱摩之亦妙内須
　服調養氣血之藥
開結導飲丸(八九/)　方在和陣二七八
　治飲食不消心下痞悶腿脚腫痛
(局/方)犀角丸(九十/)　除三焦熱邪及痰涎壅滯腸胃燥澁
　大小便難
　　黄連(去鬚/)犀角(鎊各/十兩)人參(二十/兩)大黄(八十/兩)
　　黑丑(炒搗取頭/末六十兩)
　右為細末煉蜜丸梧子大每服十五丸至二十九臨
　臥湯下更量虚實加減
(河/間)犀角丸(九一/)　治癲癎發作有時揚手擲足口吐痰
　涎不省人事暗倒屈伸
　　犀角末(半兩/)赤石脂(三兩/)
　　樸硝(二兩/)白殭蠶　薄荷(各一/兩)
　右為末麵糊丸梧子大每服二三十丸溫水下日三
　服不拘時如覺痰多即減其數忌油膩炙煿
麻仁丸(九二/)　治大便秘結胃實能食小便熱赤者
　　芝蔴(四兩研/取汁)　　　杏仁(四兩去皮/尖研如泥)
　　大黄(五兩/)山梔(十兩/)
　右為末煉蜜入蔴汁和丸桐子大每服五十丸食前
　白湯下
(局/方)脾約丸(九三/)　此即仲景麻仁丸仲景曰趺陽脉浮
　而濇浮則胃氣浮濇則小便數浮濇相搏大便則難
　其脾為約麻仁丸主之○亦名潤腸丸○治臟腑不
　和津液偏滲於膀胱以致小便利大便秘結者
　　大黄(蒸/)　杏仁(去皮/尖炒)厚樸　　麻仁(各四/兩)
　　枳實(二兩/)
　煉蜜丸桐子大每服二十丸白滚湯下日三服漸加
　以和為度
(局/方)七宣丸(九四/)　治風氣結聚宿食不消心腹脹滿胸
　膈否塞風毒腫氣連及頭面大便秘濇小便時數脾
　胃氣壅不能飲食○東垣云治在脈則澀在時則秋
　　柴胡　　枳實　　訶子肉　木香(各五/兩)
　　炙甘草(四兩/)　　　桃仁(炒去皮/尖六兩)
　　大黄(蒸十/五兩)
　右為末煉蜜丸桐子大每服二十丸食逺米飲下漸
　加至四五十丸以利為度覺病退止服
(局/方)七聖丸(九五/)　治風氣壅盛痰熱結摶心煩面赤咽
　乾口燥肩背拘急胸膈脹滿腹脇否悶腰膝沉重大
　便閉結小便赤澀○東垣曰治在脈則弦在時則春
　　木香　　㯽榔　　川芎　　肉桂
　　羌活(各五/錢)郁李仁(炮去/皮)　　　大黄(半生半熟/各一兩)
　右末煉蜜丸小豆大每服十五丸至二十丸食後臨
　臥白湯下
(三/因)紅丸子(九六/)　消食瘧
　　故椒(一兩/)阿魏(一錢/醋化)青皮(炒二/兩)莪术
　　三稜(醋煮一伏/時各二兩)
　右為末另用陳倉米末同阿魏醋煮糊丸桐子大炒
　土硃為衣每服七十丸薑湯下
追蟲丸(九七/)　取一切蟲積
　　黑丑(頭末/)㯽榔(各八/錢)雷丸(醋炙/)南木香(各二/錢)
　右為末用茵陳二兩大皂角苦楝皮各一兩煎濃汁
　丸緑豆大壯大人每服四錢小人弱人或一錢五分
　量人虚實於五更時用沙糖水吞下待追去惡毒蟲
　積二三次方以粥補之
(醫/林)化蟲散(九八/)
　　雷丸(二粒/)㯽榔(二枚/)鶴虱(一錢/)史君子(七枚/)
　　輕粉(少許/)
　右為末分二服候晚刻以精猪肉一兩切成片用皂
　角漿泡一宿至五更慢火炙熟乃以香油拭肉上候
　溫取前藥一服擦肉上畧烘過食之至己時蟲下了
　乃進飲食
萬應丸(九九/)　下諸蟲
　　㯽榔(五兩/)大黄(半斤/)黑丑(頭末/四兩)皂角(不蛀者/十條)
　　苦楝根皮(一升/)
　右先將苦楝皮皂角二味用水二大碗熬成膏子搜
　和前三味為丸桐子大以沉香雷丸木香各一兩為
　衣先用沉香衣後用雷丸木香衣每服三錢四更時
　用沙糖水送下
妙應丸(百/)　一名剪紅丸○殺諸蟲
　　大黄　　牽牛(頭末/)㯽榔(各三/兩)雷丸
　　錫灰(各五/錢)大㦸(三錢/)鶴虱　　史君子(煨/)
　　茴香　　貫衆(各二/錢半)輕粉(少/)許苦楝根(一兩/)
　右為細末用皂角煎膏丸服每服五六十丸隨弱强
　加減五更初茶清下如未通再喫溫茶助之下蟲積
　盡了白粥補之
(運/氣)五瘟丹(百一/)　治瘟疫火證
　　黄芩　　黄栢　　黄蓮　　山梔
　　香附　　紫蘇　　甘草稍　大黄
　右以前七味生為末用大黄三倍煎濃湯去滓和藥
　丸如雞子大硃砂雄黄為衣貼以金箔每用一丸取
　泉水七碗浸化可服七人前藥甲己年以甘草稍為
　君乙庚年黄芩為君丙辛年黄蘖為君丁壬年山梔
　為君戊癸年黄連為君為君者多一倍也餘四味同
　香附紫蘇為臣者減半也
大青丸(百二/)　治時行瘟病發熱上膈結熱
　　薄荷　　梔子　　黄芩　　黄連
　　甘草(各三/錢)連翹(六錢/)大黄　　𤣥明粉(各八/錢)
　右為細末以青蒿自然汁為丸菉豆大雄黄為衣每
　服五六十丸白滚湯下若治雜病發熱者以硃砂或
　青黛為衣
硃砂丸(百二/)　治卒時中惡垂死
　　硃砂(研/)　附子(炮去/皮臍)雄黄(明者各/一兩)
　　麝香(一分/另研)巴豆(二十粒/去油)
　右研匀煉蜜和搗為丸麻子大每服三丸不拘時粥
　飲下如不利更加三丸至七丸以利為度
(李/氏)八毒赤丸(百四/)　治一切邪祟鬼疰服之即愈
　　雄黄　　硃砂　　譽石　　附子(炮/)
　　藜蘆　　牡丹皮　巴豆(各一/兩)蜈蚣(一條/)
　右為末煉蜜丸如小豆大每服五七丸涼水送下無
　時○衛生寳鑑云副使許可道宿驛中夜夢一婦人
　於脇下打一拳遂痛不止而往來寒熱不能食乃鬼
　擊也名醫録云李子豫八毒赤丸名為殺鬼杖子遂
　與藥三粒臥時服明旦下清水二斗而愈○又陳慶
　玉子因晝臥水仙廟夢得一餅食之而心腹痞滿病
　及一年諸治不效余診之問其始末因思此疾既非
　外感又非内傷惟八毒赤丸頗為相當遂與五七丸
　下清黄涎斗餘漸得氣調後以别藥理之數月而愈
(仲/景)瓜蒂散(百五/)　治傷寒頭不痛寸脈微浮胸中痞鞕
　氣上衝咽喉不息者此為胸有寒也當吐之
　　瓜蒂(熬黄/)赤小豆(等分/)
　右二味各别搗篩為散然後合之取一錢匕以香豉
　一合用熱湯七合煮作稀糜去滓取汁和散溫頓服
　之不吐者少少再加得快吐乃止諸亡血虚家不可
　與瓜蒂散
(子/和)獨聖散(百六/)　吐積蓄痰涎
　　甜瓜蒂(不拘多/少微炒)
　為細末每服一二錢虀汁調服膝痛加全蝎頭痛加
　鬱結者服吐之
茶調散(百七/)　吐除痰積
　　瓜蒂(二錢/)好茶(一錢/)
　右為末每服二錢虀汁調服
(陳/氏)獨聖散(百八/)　方在外科五六
　治瘡瘍氣血凝滯
(良/方)獨聖散(百九/)　方在婦人十八
　治妊娠傷觸動胎腹痛下血
(錢/氏)獨聖散(百十/)　方在痘疹七八
　治痘瘡倒靨陷伏
木通散(百十/一)　凡男子婦人脇肋苦痛
　　木通(去節/)青皮　　蘿蔔子(炒/)茴香
　　川練子(取肉用巴豆半兩同/炒黄去巴豆各半兩)　滑石(另研/)
　　莪术　　木香(各半/兩)
　右為細末每服三錢不拘時用葱白湯調服甚者不
　過三服
(金/匱)大黄附子湯(百十/二)　治寒氣内積脇下偏痛
　　大黄(三兩/)附子(三枚/炮)細辛(二兩/)
　右三味用水五升煮取二升分溫三服若强人煮取
　二升半分溫三服服後如人行四五里更進一服
(金/匱)外臺走馬湯(百十/三)　治中惡心痛腹脹大便不通
　　巴豆(二枚去/皮心熬)　　　杏仁(二枚/)
　右二味以綿纒令碎熱湯二合捻取白汁飲之當下
　通治飛尸鬼擊病老小量用
　
　
　
　
　
　
　
　
　
　
　
　
　
　
　
　景岳全書卷五十五
欽定四庫全書
　景岳全書卷五十六
　　　　　　　　　　　　明　張介賔　撰
　　散陣
(仲/景)麻黄湯(一/)　治太陽經傷寒發熱無汗惡寒及身痛
　此峻逐隂邪之方也
　　麻黄　　桂枝(各三/兩)甘草(一兩/)杏仁(七十/個)
　右四味以水九升先煮麻黄減二升去沫内諸藥煮
　取三升半去柤溫服八合覆取微汗
麻黄加术湯(二/)　治風濕
　　即前方加白术四兩
(仲/景)麻黄附子細辛湯(三/)　治少隂傷寒始得之脉雖沉
　而反發熱者此隂分之表證也宜此主之並治寒氣
　厥逆頭痛脉沉細者
　　麻黄(去節/)細辛(各二/兩)附子(一枚炮去/皮切八片)
　右三味以水一斗先煮麻黄減二升去上沫内藥煮
　取二升去滓溫服一升日三服
(金/匱)麻黄杏仁薏苡甘草湯(四/)　治風濕一身盡痛發熱
　日晡劇者因汗出當風或久傷取冷所致
　　麻黄(去節/湯炮)薏仁(各半/兩)甘草(炙一/兩)杏仁(十個去/皮尖炒)
　右每服四錢水一盞半煮八分溫服取微汗避風
(仲/景)麻黄附子甘草湯(五/)　治少隂傷寒二三日無别證
　用此微發其汗並治風濕通身浮腫
　　麻黄(去節/)甘草(炙各/三兩)附子(一枚炮/去皮)
　右三味以水七升先煮麻黄一兩沸去上沫内諸藥
　煮取三升去滓溫服一升日三服
(金/匱)麻黄甘草湯(六/)　治腰已上水腫者宜此汗之
　　麻黄(半兩/)甘草(二錢/半)
　右咀用水二鍾先煮麻黄三四沸去沫入甘草再煎
　至八分食逺熱服取汗有人患氣喘積久不瘥遂成
　水腫服此效
(仲/景)大青龍湯(七/)　治傷寒頭痛發熱而煩燥
　　麻黄(二錢/)桂枝　　生薑(各一/錢)杏仁(五枚/)
　　甘草(五分/)大棗(一枚此/非古數)　　　石膏(半鷄子/大一塊)
　水一鍾半煎分二服
(仲/景)小青龍湯(八/)　治傷寒表不解心下有水氣嘔噦而
　欬發熱或渇或利或小水不利小腹滿而喘並治肺
　經受寒欬𠻳喘急宜服此以發散表邪
　　麻黄(去節/)桂枝　　芍藥　　甘草
　　細辛　　乾薑(各三/兩)半夏　　五味(各半/斤)
　右八味以水一斗先煮麻黄減二升去上沫内諸藥
　煮取三升溫服一升○按右方乃仲景古法今當隨
　證輕重酌宜用之
(仲/景)桂枝湯(九/)　治太陽經傷風發熱自汗惡風
　　桂枝　　芍藥　　生薑(各三/兩)甘草(二兩/)
　　大棗(十二/枚)
　右以水七升微火煮取三升去滓適寒溫服一升服
　已須臾食熱稀粥一升餘以助藥力温覆一時許令
　徧身微似有汗者佳不可令如水流漓病必不除
桂枝加黄茋湯(十/)　治黄疸脉浮者當以汗解之
　　即前桂枝湯加黄茋二兩
桂枝加大黄湯(十一/)
　　即前桂枝湯内加大黄一兩
括蔞桂枝湯(十二/)　治痓
　　即前桂枝湯加括蔞根二兩
(仲/景)桂枝人參湯(十三/)　治太陽傷寒表裏不解脇熱下
　利者
　　桂枝(去皮/)炙甘草(各四/兩)白朮　　人參
　　乾薑(各三/兩)
　右五味以水九升先煮四味取五升後内桂枝更煮
　取三升溫服一升日再夜一服
(仲/景)桂枝麻黄各半湯(十四/)　治太陽傷寒如瘧状發熱
　惡寒不能得汗熱多寒少而身痒者
　　桂枝(去皮/)麻黄(去節/)芍藥　　甘草(炙/)
　　生薑(切各/一兩)大棗(四枚/擘)杏仁(二十四個湯/浸去皮尖)
　右七味以水五升先煮麻黄一二沸去上沫内諸藥
　煮取一升八合去滓溫服六合
桂枝附子湯(十七/)　方在熱陣三十
　治傷寒風濕身痛
桂枝甘草湯(十六/)　方在熱陣四四
　治過汗心悸
桂枝葛根湯(十七/)　方在痘疹三七
　解散寒邪
(仲/景)柴胡桂枝湯(十八/)　治傷寒發熱微惡寒支節煩疼
　微嘔心下支結外證未去者
　　柴胡(四兩/)桂枝(去皮/)人參　　黄芩
　　芍藥　　生薑(各一/兩半)甘草(炙一/兩)半夏(二合/半)
　　大棗(六枚/擘)
　右九味以水七升煮取三升去滓溫服
(仲/景)小柴胡湯(十九/)　治邪在肝膽半表半裏之間寒熱
　往來喜嘔或日晡發熱脇痛耳聾鬱怒痎瘧等證
　　柴胡(半斤/)半夏(半斤/)人參　　黄芩
　　生薑　　甘草(各三/兩)大棗(十二/枚劈)
　右七味以水一斗二升煮取六升去滓再煎取三升
　溫服一升日三服○若胸中煩而不嘔去半夏人參
　加括蔞實一枚○若渇者去半夏加人參合前成四
　兩半括蔞根四兩○若腹中痛者去黄芩加芍藥三
　兩○若脇下痞鞕去大棗加牡蠣四兩○若心下悸
　小便不利者去黄芩加茯苓四兩○若不渇外有微
　熱者去人參加桂三兩溫覆取微汗愈○若欬者去
　人參大棗生薑加五味子半升乾薑二兩
　按右方乃漢時古數也今方改用　柴胡二三錢
　　半夏　　黄芩(各一/二錢)人參(二三/錢)甘草(五六/分)
　右加薑棗水煎服
(薛/氏)加味小柴胡湯(二十/)　亦名柴胡梔子散○治乳母
　肝火發熱致兒為患及風熱生痰等證
　　即前方加丹皮梔子
(良/方)加味小柴胡湯(二一/)　治傷寒脇痛及小陽厥隂熱
　瘧
　　即前方小柴胡湯加枳殻(麫炒/)牡蠣粉
　加薑三片棗二枚水二鐘煎服
加減小柴胡湯(二二/)　治脉弦寒熱腹中痛
　　即前小柴胡湯去黄芩加芍藥
　加薑棗水煎服
柴胡石膏湯(二三/)　治少陽陽明外感挾火頭痛口乾
　身熱惡寒拘急
　　柴胡(二錢/)石膏(三錢/)甘草(一錢/)
　右用薑水煎服○氣虚者加人參
大柴胡湯(二四/)　方在攻陣七
　治表證未除裏證又急汗下兼行宜此
柴平湯(二五/)　方在和陣二三三
　治濕瘧一身盡痛
柴苓湯(二六/)　方在和陣一九二
　治身熱煩渇泄瀉
加減柴苓湯(二七/)　方在和陣一九三
　治諸疝和肝腎順氣除濕
(仲/景)四逆散(二八/)　治陽氣亢極血脉不通四肢厥逆在
　臂脛之下者若是隂證則上過於肘下過於膝以此
　為辨乃不當用此也
　　柴胡　　芍藥　　甘草　　枳殻(各等/分)
　為細末每服二錢米飲調下日三服○嗽加五味子
　乾薑各五分○悸者加桂五分○腹痛加附子一枚
　(炮令/拆)○泄利下重者濃煎韭白湯調服
(仲/景)葛根湯(二九/)　治太陽傷寒項背强几几無汗惡風
　及太陽陽明合病下利者○此即桂枝湯加麻黄葛
　根也
　　葛根(四兩/)麻黄(去節/)生薑(各三/兩)桂(去皮/)
　　芍藥　　甘草(炙各/二兩)大棗(十二/枚劈)
　右七味㕮咀以水一斗先煮麻黄葛根減二升去沫
　内諸藥煮取三升去滓溫服一升覆取微似汗不須
　啜粥餘如桂枝法將息及禁忌
升麻葛根湯(三十/)　治傷寒陽明經證目痛鼻乾不眠
　無汗惡寒發熱及小兒瘡疹疫癘等證
　　升麻　　葛根　　芍藥　　甘草(各等/分)
　水二鍾煎一鍾寒多熱服熱多溫服
柴葛解肌湯(三一/)　此槌法加減方○治足陽明證目
　痛鼻乾不眠頭疼眼眶痛脉微洪者
　　柴胡　　乾葛　　甘草　　黄芩
　　芍藥　　羗活　　白芷　　桔梗
　水二鍾薑三片棗二枚槌法加石膏末一錢煎之熱
　服○本經無汗惡寒者去黄芩冬月加麻黄他時加
　蘇葉
葛根葱白湯(三二/)　治傷寒已汗未汗頭痛
　　葛根　　芍藥　　川芎　　知母(各二/錢)
　　生薑(二錢/)葱白(五十/)
　水二鍾煎一鍾服
連鬚葱白湯(三三/)　治傷寒已汗未汗頭痛如破
　　連鬚葱白(切半/斤)生薑(二兩/)
　水二鍾煎一鍾半分二服
(局/方)參蘇飲(三四/)　治四時感冐傷寒頭痛發熱惡寒無
　汗及傷風欬𠻳聲重涕唾稠粘潮熱往來此藥解肌
　寛中孕婦傷寒痘疹並治
　　人參　　蘇葉　　乾葛　　前胡
　　陳皮　　枳殻　　半夏　　茯苓(各八/分)
　　木香　　桔梗　　甘草(各五/分)
　水二鍾薑五片棗一枚煎八分熱服
加減參蘇飲(三五/)　方在痘疹三四
　治痘疹初熱見㸃解利之藥
敗毒散(三六/)　亦名人參敗毒散○治四時傷寒瘟疫
　憎寒壯熱風濕風眩項强身體疼痛不問老少皆可
　服或嶺南烟瘴之地疫癘時行或處卑濕脚氣痿弱
　等證此藥不可缺日三服以效為度
　　人參　　茯苓　　枳殻　　甘草
　　川芎　　羗活　　獨活　　前胡
　　柴胡　　桔梗(各等/分)
　水一鍾半薑三片煎服或為細末沸湯㸃服
加味敗毒散(三七/)　方在外科四
　解利足三陽熱毒寒熱如瘧
荆防敗毒散(三八/)　方在痘疹三一
　發散痘疹俱可用
(局/方)五積散(三九/)　治感冐寒邪頭疼身痛項背拘急惡
　寒嘔吐肚腹疼痛及寒濕客於經絡腰脚骨髓酸痛
　及痘瘡寒勝等證
　　當歸　　麻黄　　蒼术　　陳皮(各一/錢)
　　厚樸(製/)　乾薑(炮/)　芍藥　　枳殻(各八/分)
　　半夏(炮/)　白芷(各七/分)桔梗　　炙甘草
　　茯苓　　肉桂　　人參(各五/分)川芎(四分/)
　水二鍾薑三片葱白三莖煎八分不拘時服
　又歌曰　痢後徧生脚痛風　局方五積自能攻
　　　　　就中或却麻黄去　酒煮多多服見功
十神湯(四十/)　治時氣瘟疫感冐風寒發熱憎寒頭痛
　欬𠻳無汗此藥不拘隂陽兩感一切發散宜此
　　紫蘇　　乾葛　　升麻　　芍藥(各一/錢)
　　麻黄　　川芎　　甘草(各八/分)白芷
　　陳皮　香附(各六/分)
　水二鍾薑三片煎服
(東/垣)升陽散火湯(四一/)　治胃虚血虚因寒邪鬱遏陽氣
　以致肌表俱熱如火捫之烙手此火鬱發之之劑也
　　升麻　　葛根　　羗活　　獨活
　　芍藥　　人參(各五/分)防風　　炙甘草(各三/分)
　　生甘草(二分/)　　　柴胡(八分/)
　水一鍾半加生薑三片煎服忌生冷
升陽益胃湯(四二/)　方在和陣二五
　治秋燥行令陽氣漸衰惡寒體倦
聖散子(四三/)　治一切山嵐瘴氣時行瘟疫傷寒風濕
　等疾有非常之功如李待詔所謂内寒外熱上實下
　虚者此藥尤效通神宋嘉祐中黄州民病疫瘴大行
　得此藥痊活者不可勝紀蘇東坡撰文勒石以廣其
　傳聖散子之功益著徽州鄭尚書在金陵用此方治
　傷寒活人甚衆故知其大能發散寒濕驅除瘴瘧實
　有超凡之效也
　　蒼术(製/)　防風　　厚樸(薑炒/)猪苓
　　澤㵼(煨各/二兩)白芷　　川芎　　赤芍藥
　　藿香　　柴胡(各半/兩)麻黄　　升麻
　　羌活　　獨活　　枳殻　　吳茱萸(泡/)
　　細辛　　藁本　　茯苓(各七/錢)石菖蒲
　　草豆蔲　良薑(各八/錢)甘草(二兩/半)大附子(一枚/)
　右為粗末每服三錢水二鍾棗一枚煎八分稍熱服
(易/老)九味羌活湯(四四/)　一名羌活沖和湯○治四時不
　正之氣感冐風寒憎寒壮熱頭疼身痛口渴人人相
　似者此方主之
　　羌活　　防風　　蒼术(各一/錢)白芷
　　川芎　　生地　　黄芩　　甘草(各錢/半)
　　細辛(七分/)
　水二鍾薑三片棗一枚煎八分熱服取汗○有汗者
　去蒼术加白术渴者加葛根石膏
六神通解散(四五/)　方在寒陣十五
　治發熱頭痛脉洪身熱無汗
(局/方)消風百解散(四六/)　治四時傷寒頭痛發熱及風寒
　欬𠻳鼻塞聲重或喘急
　　荆芥穗　麻黄　　白芷　　蒼术
　　陳皮(各一/錢)甘草(五分/)
　水一鍾半加薑葱煎八分熱服𠻳甚者加烏梅一個
(局/方)消風散(四七/)　名人參消風散　治風熱上攻頭目
　昏眩鼻塞聲重及皮膚頑麻癮疹瘙癢等證
　　荆芥穗　炙甘草　人參　　川芎
　　防風　　羌活　　薄荷　　蟬螁(炒/)
　　殭蠶(炒/)　茯苓(各二/錢)陳皮　　厚樸(各一/錢)
　右為末每服二三錢茶清調服瘡癬溫酒下
(子/和)消風散(四八/)
　　照前方但無荆芥防風薄荷甘草四味
二味消風散(四九/)　治皮膚搔癢不能忍
　　蘇州薄荷葉　　　蟬螁(去頭足土/各等分)
　右為末食逺溫酒調下二錢
(大/㫖)黄芩半夏湯(五十/)　專治寒包熱兼治表裏
　　黄芩(酒炒/)半夏　　麻黄　　紫蘇
　　桔梗　　枳殻　　杏仁　　甘草(等分/)
　水二鍾薑三片棗二枚煎八分食逺服○天寒加桂
　枝
(金/匱)續命湯(五一/)　治中風肢體不收口不能言冐昧不
　知痛處拘急不能轉側並治但伏不得臥欬逆上氣
　面目浮腫
　　麻黄(去節/)人參　　當歸　　石膏
　　桂枝　　川芎　　乾薑　　甘草(各三/兩)
　　杏仁(四十枚/去皮尖)
　右九味以水一斗煮取四升溫服一升當小汗薄覆
　脊憑几坐汗出則愈不汗更服無所禁忌勿當風
(千/金)小續命湯(五二/)　通治八風五痺痿厥等證又於六
　經分别隨證加減用之
　　麻黄(去節/)人參(去蘆/)黄芩(去腐/)芍藥
　　甘草(炙/)　川芎　　防己　　杏仁(去皮/尖炒)
　　官桂(各一/兩)防風(一兩/半)附子(炮去皮/臍半兩)
　右㕮咀每服五錢用水一鍾半加薑五片棗一枚煎
　八分溫服○春夏加石膏知母黄芩秋冬加官桂附
　子芍藥可隨證增減諸藥用
　附雲岐子加減法　如精神恍惚加茯苓逺志○心
　煩多驚加犀角○骨節間煩疼有熱者去附子倍芍
　藥○骨間冷痛倍用桂枝附子○燥悶小便澁去附
　子倍芍藥入竹瀝一合煎○藏寒下痢去防己黄芩
　倍附子白术一兩○熱痢減去附子○脚弱加牛膝
　石斛各一兩○身痛加秦芃一兩○腰痛加桃仁杜
　仲各半兩○失音加查仁一兩○自汗者去麻黄杏
　仁加白术○春加麻黄一兩○夏加黄芩七錢○秋
　加當歸四兩○冬加附子半兩
(千/金)大續命湯(五三/)
　　即前方金匱續命湯去人參加黄芩荆瀝○元戎
　　方用竹瀝
續命煮散(五四/)　補虛消風通經絡行氣血除瘈瘲疼
　痛
　　人參　　熟地黄　當歸　　川芎
　　芍藥　　防風　　荆芥　　獨活
　　細辛　　葛根　　甘草　　逺志
　　半夏(各五/錢)桂心(七錢/半)
　右每服一兩水二鍾生薑三片煎八分溫服○汗多
　者加牡蠣粉一錢半
(寳/鑑)秦芁升麻湯(五五/)　治中風手足陽明經口眼喎斜
　四肢拘急惡寒風
　　升麻　　葛根　　甘草(炙/)　芍藥
　　人參(各半/兩)秦芁　　白芷　　防風
　　桂枝(各三/錢)
　每服一兩水二鍾連鬚葱白頭三莖煎至一鍾食後
　稍熱服避風寒臥得微汗即止
愈風湯(五六/)　治中風諸證當服此藥以行導諸經則
　大風悉去縱有微邪只從此藥加減治之若初覺風
　動服此不致倒仆此乃治未病之要藥也
　　羌活　　甘草　　防風　　當歸
　　蔓荆子　川芎　　細辛　　黄茋
　　枳殻　　人參　　麻黄　　白芷
　　甘菊　　薄荷　　枸杞子　知母
　　地骨皮　獨活　　秦芁　　黄芩
　　芍藥(各三/兩)蒼术　　生地黄(各四/兩)
　　肉桂(一兩/)
　右㕮咀每服一兩水三鍾生薑三片煎七分空心臨
　臥服○空心一服吞下二丹丸謂之重劑臨臥一服
　吞下四白丹謂之輕劑○假令一氣之微汗用愈風
　湯三兩加麻黄一兩作四服加薑五七片空心服以
　粥投之得微汗則佳○如一旬之通利用愈風湯三
　兩加大黄一兩亦作四兩每服加生薑五七片臨臥
　煎服得利為度○又潔古羌活愈風湯○即同前方
　加柴胡杜仲半夏厚樸防己白茯苓前胡熟地黄石
　膏等九味共三十三味云治肝腎虛筋骨弱言語艱
　難精神昏憒風濕内弱風熱體重或瘦而一肢偏枯
　或肥而半身不遂心勞則百病生心靜則萬邪息此
　藥能安心養神調隂陽無偏勝
　景岳曰中風一證病在血分多屬肝經肝主風木故
　名中風奈何自唐宋名家以來竟以風字看重遂多
　用表散之藥不知凡病此者悉由内傷本無外感旣
　無外感而治以發散是速其危耳若因其氣血留滯
　而少佐辛濕以通行經絡則可若認為風邪而必用
　取汗以發散則不可倘其中亦或有兼表邪而病者
　則諸方亦不可廢故擇其要者詳録之亦以存古人
　之法耳
胃風湯(五七/)　治虚風能食牙關𦂳急手足搐攣胃風
　面腫
　　白芷(一錢/二分)升麻(二錢/)葛根　　蒼术
　　蔓荆子　當歸(各一/錢)甘草(炙/)　柴胡
　　藁本　　羌活　　黄蘗　　草豆蔲
　　麻黄(各五/分)
　水二鍾薑三片棗二枚煎八分溫服
地黄散(五八/)　治中風四肢拘攣
　　乾地黄　甘草(炙/)　麻黄(去節各/二兩)
　右㕮咀用酒三升水七升煎至四升去柤分作八服
　日進二服不拘時
(東/垣)羌活附子湯(五九/)　治冬月犯寒腦痛齒亦痛名曰
　腦風
　　羌活　　蒼术(各五/分)製附子(炮/)麻黄
　　防風　　白芷　　殭蚕　　黄柏(各七/分)
　　升麻　　甘草(各二/分)黄茋(三分/)佛耳草(無𠻳/不用)
　水一鍾半煎八分溫服○一方有細辛
(寳/鑑)羌活附子湯(六十/)　方在熱陣三五
　治呃逆
羌活勝風湯(六一/)　治兩眼眵多眊燥𦂳澁羞明赤脉
　貫睛頭痛鼻塞腫脹涕淚腦顛沉重睂骨痠疼外翳
　如雲霧絲縷秤星螺盖
　　羌活　　防風　　荆芥穗　白芷
　　獨活　　柴胡　　薄荷葉　白术
　　桔梗　　前胡　　枳殻　　甘草
　　川芎　　黄芩(各五/分)
　水二鍾煎一鍾熱服
(聖/恵)川芎散(六二/)　治偏正頭風疼痛
　　川芎　　羌活　　細辛　　香附
　　槐花　　甘草(炙/)　石膏(各半/兩)荆芥穗
　　薄荷　　菊花　　茵陳　　防風(各一/兩)
　右為末每服二錢食後茶清調服　忌動風物
(玉/機)川芎散(六三/)　治風熱頭痛不清及目病
　　川芎(三分/)羌活　　防風　　藁本
　　升麻　　甘草(各一/錢)柴胡　(分/)黄芩(炒/)
　　黄蓮(各四/錢)生地(二錢/)
　右為末每服一二錢茶清調下
(局/方)川芎茶調散(六四/)　治傷風上攻偏正頭痛鼻塞聲
　重
　　薄荷葉(二兩/)　　　川芎　　荆芥穗(各一/兩)
　　羌活　　白芷　　甘草(各五/錢)細辛
　　防風(各二/錢半)
　右為細末每服二錢食後茶清調下
(局/方)神术散(六五/)　治四時瘟疫傷寒發熱惡寒頭疼項
　强身痛及傷風頭痛鼻塞聲重欬𠻳
　　蒼术　　藁本　　白芷　　細辛
　　羌活　　川芎　　炙甘草(各一/錢)
　水一鍾半薑三片葱白三寸煎服
(良/方)天香散(六六/)　治年久頭風不得愈者
　　南星(製/)　半夏(製/)　川烏(去皮/)白芷(各二/錢)
　右作一服水二鍾加生薑自然汁小半盞煎一盞食
　逺服
(直/指)芎芷散(六七/)　治風壅頭痛
　　川芎　　白芷　　荆芥穗　軟石膏
　右為末每服一錢食後沸湯調下
芎辛導痰湯(六八/)　治痰厥頭痛
　　川芎　　細辛　　南星　　橘紅
　　茯苓(各錢/半)半夏(二錢/)枳實　　甘草(各一/錢)
　水一鍾半薑七片煎八分食後服
(奇/效)上清散(六九/)　治頭痛眉骨痛眼痛不可忍者
　　川芎　　鬱金　　芍藥　　荆芥穗
　　芒硝(各半/兩)薄荷葉(一錢/)　　　片腦(半錢/)
　右為細末每用一字鼻内搐之○一方有乳香没藥
　各一錢
(本/事)透頂散(七十/)　治偏正頭風夾腦風並一切頭風不
　問年深日近
　　細辛(表白者/三莖)　　　瓜蒂(七個/)丁香(三粒/)
　　糯米(七粒/)腦子　　麝香(各一/豆許)
　右將腦麝另研極細却將前四味亦另研細末然後
　並研令匀用磁礶盛之謹閉鑵口用時隨左右搐之
　一大豆許良久出涎則安
菊花散(七一/)　治風熱上攻頭疼不止
　　甘菊花　旋復花　防風　　枳殻
　　羌活　　蔓荆子　石膏　　甘草(各一/錢)
　水一鍾半薑五片煎七分不拘時服
(寳/鑑)如聖散(七二/)　治眼目偏痛頭風
　　麻黄(燒灰/半兩)盆硝(二錢/半)麝香　腦子(各少/許)
　右為細末搐之
㸃頭散(七三/)　治偏正頭痛
　　川芎(一兩/)香附(四兩炒/去毛)
　右為細末每服二錢食後茶清調服
(束/垣)清空膏(七四/)　治偏正頭痛年深不愈者善療風濕
　熱上壅頭目及腦痛不止若除血虚頭痛者非此所
　宜
　　川芎(五錢/)柴胡(七錢/)黄連(酒炒/)防風
　　羌活(各一/兩)炙甘草(一兩/半)　　　細挺子黄芩(一兩/一半)
　　(炒一半/酒洗)
　右為細末每服二錢七熱茶調如膏抹在口内少用
　白湯送下臨臥○如若頭痛每服加細辛二分○如
　太隂脈緩有痰名曰痰厥頭痛減羌活防風川芎甘
　草加半夏一兩五錢
愈風餅子(七五/)　治頭風疼痛
　　川烏(炒半/兩)川芎　　甘菊　　白芷
　　防風　　細辛　　天麻　　羌活
　　荆芥　　薄荷
　右為細末水浸蒸餅為劑捏作餅子每服三五餅細
　嚼茶酒任下不拘時
(本/事)治八般頭風(七六/)
　　草烏尖　　細辛(等分/)黄丹(少許/)
　右為細末用葦管搐入鼻中
(百/二)都梁丸(七七/)　治風吹項背頭目昏眩腦痛及婦人
　胎前産後傷風頭痛
　　白芷(大塊白者/沸湯泡切)
　右為末煉蜜丸彈子大每服一丸細嚼荆芥㸃茶下
(和/劑)三拗湯(七八/)　治感冐風寒鼻塞聲重語音不出欬
　𠻳喘急胸滿多痰
　　麻黄(連節/)杏仁(連皮/尖)生甘草
　右咀每服五錢薑三五片水煎食逺服○若憎寒惡
　風欲取汗解加桔梗荆芥名五拗湯治咽痛
(局/方)華盖散(七九/)　治肺受風寒頭痛發熱欬𠻳痰飲
　　麻黄(去節/)蘇子　　桑白皮　　杏仁(去皮/尖炒)
　　赤茯苓　橘紅(各一/錢)甘草(五分/)
　水一鍾薑五片棗一枚煎八分食後服
沖和散(八十/)　治感冐風濕頭目不清鼻塞聲重倦怠
　欠伸出淚
　　蒼术(四兩米/泔浸炒)　　　荆芥　　甘草(炙八/錢)
　右為末薑湯調服二錢
金沸草散(八一/)　治肺感寒邪鼻塞聲重欬𠻳不已憎
　寒發熱無汗惡風或熱壅膈間唾濁痰甚
　　旋覆花　麻黄　　荆芥(各一/錢)前胡
　　半夏　芍藥(各八/分)甘草(炙五/分)
　水二鍾薑三片棗一枚煎八分食逺服
(三/因)旋復花湯(八二/)　治風寒暑濕傷肺喘𠻳大甚坐臥
　不寜
　　旋復花　前胡　　甘草　　茯苓
　　半夏麯　杏仁　　麻黄　　荆芥穗
　　五味子　赤芍藥
　右每服五錢加薑棗水煎○有汗者勿服
(良/方)旋復花湯(八三/)　治風痰嘔逆飲食不下頭目昏悶
　等證
　　旋復花　枇杷葉　川芎　　細辛
　　赤茯苓(各一/錢)　　　前胡(一錢/半)
　右加薑棗水煎服
(醫/林)桑皮散(八四/)　治上焦熱壅欬𠻳連聲血腥並氣不
　得透
　　桑皮　　柴胡　　前胡　　紫蘇
　　薄荷　　枳殻　　桔梗　　赤茯苓
　　黄芩　　炙甘草(等分/)
　右咀每服七八錢水一鍾半煎七分食遠溫服
(簡/易)蘇陳九寳湯(八五/)　治老人小兒素有喘急過寒暄
　不常發則連綿不已欬𠻳哮吼夜不得臥
　　麻黄　　紫蘇　　薄荷　　桂枝
　　桑白皮　大腹皮　陳皮　　杏仁
　　甘草(各六/分)
　水一鍾半薑三片烏梅一個煎七分服
(局/方)羌活散(八六/)　治風邪壅滯鼻塞聲重頭目昏眩遍
　身拘急肢節煩痛天隂愈覺不安者
　　羌活　　麻黄　　防風　　細辛
　　川芎　　菊花　　枳殻　　蔓荆子
　　前胡　　白茯苓　甘草　　石膏
　　黄芩(等分/)
　水一鍾半薑三片煎服
羌活散(八七/)　治風痺手足不仁
　　羌活　　防己　　防風　棗仁
　　當歸　　川芎(各一/兩)附子(炮去/皮臍)麻黄(去根/節)
　　天麻(各一/兩半)黄松節　薏仁(各二/兩)荆芥(一握/)
　右為細末每服二錢不拘時溫酒調下
(得/效)芎芷香蘇散(八八/)　散風消痰理脚氣
　　川芎　　甘草(二錢/)蘇葉　　乾葛
　　白茯苓　柴胡(各半/兩)半夏(六錢/)枳殻(炒三/錢)
　　桔梗(生二/錢半)陳皮(三錢/半)
　每服三錢水一鍾薑三片棗一枚煎八分不拘時溫
　服
(金/匱)越婢湯(八九/)　治風水惡風一身悉腫脉浮不渴續
　自汗出無大熱
　　麻黄(一兩/)石膏(半斤/)生薑(三兩/)甘草(二兩/)
　　大棗(十五/枚)
　右五味以水六升先煮麻黄去上沫内諸藥煮取三
　升分溫三服○惡風者加附子一枚
　風水加白术四兩(古今録/騐方)即名越婢加术湯
(金/匱)越婢加半夏湯(九十/)　治肺脹欬喘上氣目如脫狀
　脉浮大者
　　麻黄(六兩/)石膏(半斤/)生薑(三兩/)甘草(二兩/)
　　大棗(十五/枚)半夏(半斤/)
　右六味以水六升先煮麻黄去上沫内諸藥煮取三
　升分溫三服
當歸湯(九一/)　治肺痺上氣閉塞胸中脇下支滿乍作
　乍止不得飲食唇乾舌燥手足冷痛
　　當歸(焙/)　防風(去乂/)黄茋(各二/兩)人參
　　細辛　　黄芩(去腐各/一兩)　　　桂心(三兩/)
　　柴胡(八兩/)半夏(湯炮/五兩)杏仁(去皮尖炒/五十個)
　　麻黄(去根節水煮二三沸/掠去沫晒乾一兩)
　右㕮咀每服五七錢水一鍾薑七片棗二枚煎七分
　不拘時溫服日三夜二
羌活勝濕湯(九二/)　方在和陣一七八
　治外傷濕氣一身盡痛
(局/方)烏藥順氣散(九三/)　治風氣攻注四肢骨節疼痛偏
　體頑麻癰瘓脚氣語言蹇濇痿弱等證先宜服此以
　疎氣道然後隨證用藥
　　烏藥　　麻黄　　白芷　　川芎
　　桔梗　　橘紅　　枳殻(麩炒/)甘草(炙/)
　　殭蚕(炒各/一兩)乾薑(炮五/錢)
　右每服五錢薑水煎服
通關散(九四/)　方在因陣九八
　搐鼻取嚏開通牙關
神效左經丸(九五/)　治諸風寒濕痺麻木不仁肢體手
　足疼痛極效
　　蒼术(米泔/浸)草烏(去皮/)葱白　　乾薑(各四/兩)
　右四味搗爛裝入瓶内按實密封瓶口安於煖處三
　日取出晒乾入後藥○按此方當加當歸六兩更佳
　　金毛狗脊　　　　藁本　　白芷
　　破故紙(酒浸/焙乾)　　　撫芎　　小茴香(炒/)
　　川山甲(炮/)牛膝(酒浸各/二兩)　　　川烏(炮/)
　　木瓜　　白附子　虎脛骨(酥炙/)
　　乳香(炙/)　没藥(炙各一/兩另研)
　右為末酒糊丸小豆大每服三四十丸空心酒下
(三/因)麻黄左經湯(九六/)　治風寒暑濕四氣流注足太陽
　經腰足攣痺關節重痛憎寒發熱無汗惡寒或自汗
　惡風頭痛
　　麻黄(去節/)乾葛　　細辛　　防風
　　桂心　　羌活　　蒼术　　防己(酒拌/)
　　茯苓　　炙甘草(各一錢/一分)
　水二鍾薑三片棗一枚煎八分食前服
(三/因)半夏左經湯(九七/)　治足少陽經為四氣所乘以致
　發熱腰脇疼痛頭痛不食熱悶煩心腿痺縱緩
　　半夏(製/)　乾葛　　細辛　　柴胡
　　防風　　桂心　　乾薑(炮/)　白术
　　麥冬　　黄芩　　茯苓　　炙甘草(各一/錢)
　水二鍾薑三片棗一枚煎八分食前服
(三/因)大黄左經湯(九八/)　治四氣流注足陽明經致腰脚
　腫痛不可行大小便祕或惡飲食喘滿自汗嘔吐腹
　痛
　　大黄(煨/)　細辛　　羌活　　前胡
　　杏仁(去皮/尖炒)厚樸(製/)　枳殻　　黄芩
　　茯苓　　炙甘草(各一/錢)
　水二鍾薑三片棗二枚煎八分食前服
(千/金)第一麻黄湯(九九/)　治惡風毒氣脚弱無力頑痺四
　肢不仁失音不能言毒氣衝心有人病此者但一病
　相當即服此第一方次服第二第三第四方
　　麻黄(一兩/)大棗(十二/枚)茯苓(三兩/)杏仁(三十/枚)
　　防風　　當歸　　白术　　川芎
　　升麻　　芍藥　　黄芩　　桂心
　　麥冬　　甘草(各二/兩)
　右㕮咀以水九升清酒二升合煮取二升半分四服
　日三夜一覆令小汗粉之莫令見風
(千/金)第二獨活湯(百/)
　　獨活(四兩/)熟地黄(三兩/)　　　生薑(五兩/)
　　葛根　　桂心　　甘草　　芍葯
　　麻黄(各二/兩)
　右㕮咀以水八升清酒二升合煎取二升半分四服
　日三夜一脚弱者特忌食瓠子蕺菜犯之則一世不
　愈
(千/金)第三兼補厚樸湯(百一/)　並治諸氣咳𠻳逆氣嘔吐
　　厚樸　　川芎　　桂心　　熟地黄
　　芍藥　　當歸　　人參(各二/兩)黄茋
　　甘草(各三/兩)吳茱萸(二升/)　　　半夏(七兩/)
　　生薑(一斤/)
　右㕮咀以水二斗煮猪蹄一具取汁一斗二升去上
　肥膩入清酒三升合煮取三升分四服相去如人行
　二十里久更進服
(千/金)第四風引獨活湯(百二/)　兼補方
　　獨活(四兩/)茯苓　　甘草(各三/兩)升麻(一兩/半)
　　人參　　桂心　　防風　　芍藥
　　當歸　　黄茋　　乾薑　　附子(各二/兩)
　　大豆(二升/)
　右㕮咀以水九升清酒三升合煮三升半分四服相
　去如人行二十里久更進服
獨活湯(百三/)　治脚氣陽虚寒勝經氣不行頑腫不用
　如神
　　獨活　　麻黄(去節/)川芎　　熟附子
　　牛膝　　黄茋(炙/)　人參　　當歸
　　白芍藥　白茯苓　白术　　杜仲(炒/)
　　乾薑　　肉桂　　木香　　甘草(炙等/分)
　右㕮咀每服五七錢水一鍾半薑三片棗二枚煎八
　分食前溫服
追毒湯(百四/)　治肝脾腎三經為風寒熱濕毒氣上攻
　隂陽不和四肢拘攣上氣喘滿小便祕濇心熱煩悶
　遍身浮腫脚弱不能行步
　　半夏(湯泡/七次)黄茋(去蘆/)甘草(炙/)　當歸(去蘆/)
　　人參(去蘆/)厚樸(薑製/)獨活(去蘆/)橘紅(各一/兩)
　　熟地黄　枳實(麩炒/)芍藥　　麻黄(去節各/二兩)
　　桂心(三兩/)
　右㕮咀每服八錢水一鍾半生薑七片棗三枚煎八
　分日前溫服日三夜一
(局/方)排風湯(百五/)　治風虚冷濕邪氣入臟狂言妄語精
　神錯亂及五臟風邪等症
　　防風　　白术　　當歸(酒浸/)芍藥
　　肉桂　　杏仁　　川芎　　白蘚皮
　　甘草(炙各/一錢)麻黄(去節/)茯苓　　獨活(各三/錢)
　右分二服水二鍾薑三片煎七分食逺服
陽毒升麻湯(百六/)　治陽毒赤班狂言吐膿血
　　升麻(一錢/半)犀角(磨/)　射干　　黄芩
　　人參　　甘草(各八/分)
　水一盞半煎八分内犀角汁和匀服
括蔞根湯(百七/)　治風溫大渴
　　括蔞根　乾薑　　防風　　人參
　　甘草(各一/錢)石膏(三錢/)
　水一盞半煎八分服
再造散(百八/)　治傷寒頭痛發熱惡寒無汗用表藥而
　汗不出脈無力者此以陽虚不能作汗名曰無陽若
　醫不識此復用麻黄等藥反覆逼取汗悞殺者多矣
　　人參　　黄茋　　川芎　　甘草
　　熟附子　桂枝　　細辛　　羌活
　　防風　　煨生薑　夏月熱甚或加石膏
　水一鍾半棗二枚煎八分溫服
(本/事)枳殻煮散(百九/)　治悲哀煩惱傷肝兩脇骨痛筋脈
　𦂳腰脚重滯筋急不能舉動此藥大治脇病
　　枳殻(麩炒/四兩)細辛　　川芎　　桔梗
　　防風(各二/兩)葛根(一兩/半)甘草(一兩/)
　右咀每服七八錢水一鍾半薑棗同煎食前溫服
柴胡疎肝散(百十/)　治脇肋疼痛寒熱往來
　　陳皮(醋炒/)柴胡(各二/錢)川芎　　枳殻(麩炒/)
　　芍藥(各一/錢半)甘草(炙五/分)香附(一錢/半)
　水一鍾半煎八分食前服
(本/事)桂枝散(百十一/)　治因驚傷肝脇骨疼痛不已
　　枳殻(一兩/小者)桂枝(半兩/)
　右為細末每服二錢薑棗湯調下
(河/間)葛根湯(百十二/)　治寒邪在經脇下疼痛不可忍
　　葛根　　桂枝　　川芎　　細辛
　　防風(各一/錢)麻黄　　枳殻　　芍藥
　　人參　　炙甘草(各八/分)
　右咀水一鍾半薑三片煎八分食逺溫服
升麻湯(百十三/)　治無汗而喘小便不利煩渴發斑
　　升麻　　蒼术　　麥門冬　麻黄(各一/錢)
　　黄芩　　大青(各七/分)石膏(一二/錢)淡竹葉(十片/)
　水二鍾煎八分溫服
(仲/景)柴胡桂枝乾薑湯(百十四/)　治傷寒五六日汗下後
　但頭汗出往來寒熱心煩者邪未解也
　　柴胡(半斤/)桂枝(三兩/)乾薑(二兩/)括蔞根(四兩/)
　　黄芩(三兩/)牡蠣(蝦二/兩)甘草(炙二/兩)
　右七味以水一斗二升煮取六升去滓再煎取三升
　溫服一升日三服初服微煩再服汗出便愈
　
　
　
　
　
　景岳全書卷五十六
欽定四庫全書
　景岳全書卷五十七
　　　　　　　　　　　　明　張介賔　撰
　　寒陣
黄連解毒湯　亦名解毒湯○治火熱狂躁煩心口
　乾舌燥熱之甚者及吐下後熱不解脈洪喘急等證
　　黄連　　黄芩　　黄栢　　梔子(各等/分)
　右每服五錢水二鍾煎服
(仲/景)白虎湯(二/)　治傷寒脉浮滑此表有熱裏有邪宜用
　此以解内外之熱及一切中暑煩熱熱結斑黄狂躁
　大渴等證
　　石膏(一斤/碎)知母(六兩/)甘草(二兩/)糯米(六合/)
　右四味以水一斗煮米熟去滓溫服一升日三服○
　本方加蒼术即名蒼术白虎湯
(仲/景)白虎加人參湯(三/)　此即人參白虎湯○亦名化班
　湯○仲景法即於前白虎湯内加人參三兩用治服
　桂枝湯大汗出後大煩渴不解脉洪大者○今近代
　止用人參二錢石膏五錢知母二錢甘草一錢粳米
　一撮以治赤斑口燥煩躁暑熱脈虚等證○又河間
　名為人參石膏湯用治膈消煩熱但分兩加倍於今
　方
(活/人)白虎加桂枝湯(四/)　治瘧但熱不寒及有汗者
　　知母　　桂枝　　甘草(炙/)　粳米(各一/錢)
　　石膏(一錢/)
　右咀水一鍾半煎八分溫服
(仲/景)竹葉石膏湯(五/)　治陽明汗多而渴鼻衂喜水水入
　即吐及暑熱煩躁等證
　　石膏(一兩/)竹葉(二十/片)半夏　　甘草(各二/錢)
　　麥冬　　人參(各三/錢)粳米(一撮/)　(此係今方分兩/非仲景舊法)
　水二鍾薑三片煎服○一方云石膏二錢人參一錢
　其他以逓減之用者當酌宜也
六味竹葉石膏湯(六/)　治胃火盛而作渴
　　石膏(煅倍/用之)淡竹葉　桔梗　　薄荷葉
　　木通　　甘草(各一/錢)
　水煎服
竹葉黄茋湯(七/)　治胃虚火盛作渴
　　淡竹葉(二錢/)　　　人參　　黄茋
　　生地黄　當歸　　川芎　　麥冬
　　芍藥　　甘草　　石膏(煅/)　黄芩(炒各/一錢)
　水煎服○按此方之用當去川芎為善○外科仍有
　半夏
(宣/明)桂苓甘露飲(八/)　治陽暑發熱煩躁水道不利等證
　　滑石(飛四/兩)石膏　　寒水石　白术(各二/兩)
　　茯苓　　澤瀉(各一/兩)肉桂　　猪苓(各五/錢)
　右為末每服三錢溫湯調下
(子/和)桂苓甘露飲(九/)　治證同前脈虚而渴者當用此
　　滑石(一兩/)人參　　白术　　茯苓
　　甘草　　石膏　　寒水石　乾葛
　　澤瀉(各一/兩)官桂　　木香　　藿香(各一/錢)
　右為末每服三錢白湯調下
(千/金)甘露飲(十/)　治男婦小兒胃中客熱口舌生瘡咽喉
　腫痛牙齦腫爛時出膿血及脾胃受濕瘀熱在内或
　醉飽多勞濕熱相傳致生膽病身面皆黄或身熱而
　腫大小便不調
　　枇杷葉(拭去/毛)　　　生地黄　熟地黄
　　天門冬　麥門冬　黄芩　　石斛
　　茵陳　　枳殻(各一/錢)炙甘草(五分/)
　右作一服水二鍾煎七分食後服○本事方無麥冬
　茵陳有山豆根犀角屑治口齒證大有神效
三黄石膏湯(十一/)　治疫癘大熱而躁
　　石膏(生三/錢)黄芩　　黄柏　　黄連(各二/錢)
　　豆豉(半合/)麻黄(八分/)梔子(五枚/打碎)
　水二盞煎一盞連進三四盞則愈
羌活升麻湯(十二/)　治暑月時行瘟熱病宜清熱解毒
　兼治内外者
　　羌活　　升麻　　葛根　　人參
　　白芍藥　黄芩(各一/錢)黄連　　石膏
　　甘草　　生地黄　知母(各七/分)
　水二鍾薑三片棗一枚煎八分溫服
(東/垣)普濟消毒飲(十三/)　治疫癘憎寒壯熱頭面腫盛目
　不能開上喘咽喉不利口乾舌燥俗云大頭瘟病諸
　藥不效元泰和二年東垣製以濟人所活甚衆時人
　皆曰天方
　　黄芩(酒炒/)黄連(酒炒各/五錢)　　人參(三錢/)
　　橘紅　　𤣥參　　生甘草　桔梗
　　柴胡(各二/錢)薄荷葉　連翹　　鼠粘子
　　板藍根　馬屁勃(各一/錢)　　　白殭蚕(炒/)
　　升麻(各七/分)
　右為細末半用湯調時時服之半用宻丸噙化服盡
　良愈○或加防風　川芎　當歸　薄荷　細辛
　水二鍾煎一鍾食逺稍熱服○如大便鞕加酒蒸大
　黄一二錢以利之○或熱腫甚者以砭鍼刺其血
芩連消毒飲(十四/)　治天行時逺大頭病發熱惡寒頸
　項腫脈洪痰痺等證
　　柴胡　　桔梗　　羌活　　防風
　　黄芩　　黄蓮　　連翹　　枳殻
　　荆芥　　白芷　　川芎　　射干
　　甘草
　水一鍾半薑三片煎服○有痰者加竹瀝薑汁調服
　○如秘結熱甚者先加大黄煎服利二三行後依本
　方加人參當歸調理
(河/間)六神通解散(十五/)　治發熱頭痛脉洪身熱無汗○
　槌法有川芎羌活細辛三味
　　麻黄　　甘草(各一/錢)黄芩　　蒼术(各二/錢)
　　石膏　　滑石(各錢/半)豆豉(十粒/)
　水二鍾加葱薑同煎一鍾溫服
(仲/景)小陷胸湯(十六/)　治小結胸正(在心下按之則/痛脈浮滑者)
　　半夏(三錢/)黄連(錢半/)括蔞仁(二錢此/非古數)
　右先以水二鍾煎括蔞至一鍾半乃入二藥同煎至
　八分溫服○原方用黄連一兩半夏半斤括蔞實一
　枚水六升如法煮二升分三服
鷄子清飲(十七/)　治熱病五六日壯熱之甚大便秘結
　狂言欲走者
　　鷄子(二枚/取清)芒硝(細研/)寒水石(細研各/二三錢)
　右先用新汲水一盞調藥末次下鷄子清攪匀分二
　服○按此法似不若以雪梨漿調二藥服之更妙
(仲/景)黄連阿膠湯(十八/)　治少隂傷寒二三日以上心中
　煩不得臥
　　黄連(四兩/)黄芩(一兩/)芍藥(二兩/)阿膠(三兩/)
　　鷄子黄(二枚/)
　右以水五升先煮前三味取二升去滓内膠烊盡小
　冷内雞子黄攪令相得溫服七合日三升
梔子仁湯(十九/)　治發熱潮熱狂躁面赤咽痛
　　梔子　　赤芍　　大青　　知母(各一/錢)
　　升麻　　柴胡　　黄芩　　石膏
　　杏仁　　甘草(各二/錢)豆豉(百粒/)
　水煎溫服○一方無豆豉○又六味梔子仁湯在外
　科八
(仲/景)梔子豆豉湯(二十/)　治傷寒煩熱懊憹可為吐劑
　　梔子(十四/枚擘)香豉(四合/)
　右用水四升先煮梔子得二升半内豉再煮取一升
　半去滓分二服溫進一服得吐者止後服
(仲/景)梔子厚樸湯(二十/一)　治傷寒下後餘邪未清心煩腹
　滿起臥不安者
　　梔子(十四/枚擘)厚樸(四兩/薑炙)枳實(四兩/炒)
　已上三味用水三升半煮取一升半去滓分二服溫
　進一服得吐止後服
(仲/景)梔子乾薑湯(二二/)　治傷寒以圓藥大下之身熱不
　去微煩者若病人舊有微溏者不可用
　　梔子(十四/枚擘)乾薑(三兩/)
　右二味以水三升半煮取一升半去滓分二服溫進
　一服得吐者止後服
(仲/景)梔子蘖皮湯(二三/)　治傷寒身黄發熱者
　　梔子(十五/枚)甘草(一兩/)黄蘖(二兩/)
　右三味以水四升煮取一升半去滓分溫再服
解瘟疫熱毒(二四/)
　瘟疫八九日後已經汗下不退口渴咽乾欲飲水者
　以蚯蚓糞名六一泥不拘多少檑新汲水飲之或用
　晚蠶沙亦可○其熱甚者用新青布以冷水浸過畧
　擠乾置患人胸上以手按之良久布熱即易之須臾
　當汗出如水或作戰汗而解夏月極熱用此法他時
　不可用
漏蘆丹麻湯(二五/)　方在外科九七
　治時毒頭面紅腫
黄連香薷飲(二六/)　方在和陣一七二
　治傷暑中熱
(局/方)瀉心湯(二七/)　治心火
　用川黄連去鬚為極細末每服一字或五分或一錢
　或湯或散臨臥服
(仲/景)甘草瀉心湯(二八/)　亦名半夏瀉心湯○嘔而腸鳴
　心下痞者此方主之○此方辛入脾而散氣半夏乾
　薑之辛以散結氣苦入心而泄熱黄連黄芩之苦以
　泄痞熱脾欲緩急食甘以緩之人參甘草大棗之甘
　以緩之也
　　半夏(半斤/洗)黄連(一兩/)乾薑　　黄芩
　　甘草(炙/)　人參(各三/兩)大棗(十二/枚)
　右七味以水一斗煮取六升去滓再煮取三升溫服
　一升日三服
(仲/景)生薑瀉心湯(二九/)　治傷寒汗解之後胃中不和心
　下痞鞕乾噫食臭脇下有水氣腹中雷鳴下利者
　　生薑(四兩/切)甘草(炙/)　人參　　黄芩(各三/兩)
　　乾薑(一兩/)黄連(一兩/)半夏(半斤/洗)大棗(十二/枚擘)
　右八味以水一斗煮取六升去滓再煎取三升溫服
　一升日三服○此方無生薑即名半夏瀉心湯
(仲/景)大黄黄連瀉心湯(三十/)　治太陽傷寒汗下後色微
　黄心下痞按之濡其脈關上浮者
　　大黄(二兩/)黄連(一兩/)
　右二味以微沸湯二升漬之須臾絞去滓分溫再服
(仲/景)附子瀉心湯(三一/)　治傷寒汗下後心下痞而復惡
　寒汗出者
　　大黄(一兩/)黄連　　黄芩(各二/兩)附子(一枚炮去皮/破八片别煮)
　　(取/汁)
　右前三味以麻沸湯二升漬之須臾絞去滓内附子
　汁分溫再服
清心蓮子飲(三二/)　治熱在氣分口乾作渴小便淋濁
　或口舌生瘡咽疼煩躁
　　黄芩　　麥冬　　地骨皮　車前子(炒/)
　　甘草(各錢/半)人參　　黄茋　　石蓮子
　　柴胡　　茯苓(各一/錢)
　右每服五錢水煎服
(良/方)加味通心飲(三三/)　治諸疝内熱脹痛及小便不利
　　木通　　梔子仁　黄芩　　􁢔麥
　　連翹　　枳殻　　川練子　甘草(等分/)
　右咀每服五錢水一鍾半燈心二十根車前草五莖
　煎七分溫服
清心湯(三四/)　治心受熱邪狂言叫罵動履失常
　　黄連　　黄芩　　梔子　　連翹
　　薄荷　　甘草　　芒硝　　大黄(等分/)
　水一鍾半竹葉二十片煎八分溫服
外科清心湯(三五/)　方在外科八四
　治瘡瘍腫痛發熱
(局/方)人參清肺湯(三六/)　治肺胃虚熱欬𠻳喘急坐臥不
　安年久勞𠻳唾痰
　　人參　　杏仁(去皮/尖炒)阿膠(各一/錢)粟殻(蜜炒一/錢半)
　　炙甘草　桑白皮　知母　　地骨皮
　　烏梅肉(各五/分)
　水二鍾棗一枚煎八分食逺服
人參平肺散(三七/)　治心火尅肺金傳為欬𠻳喘嘔痰
　涎壅甚胸膈痞滿咽喉不利
　　人參　　天冬　　黄芩　　地骨皮
　　陳皮　　靑皮　　茯苓(各八/分)知母(一錢/)
　　五味(二十/粒)甘草(炙五/分)桑白皮(炒一/錢半)
　水二鍾薑三片煎八分食逺服
黄芩清肺飲(三八/)　治肺熱小便不利宜用此清之
　　梔子(二錢/)黄芩(一錢/)
　水煎服如不利加鹽豉二十粒
清肺湯(三九/)　方在痘疹一四五
　治麻疹欬𠻳甚者
(東/垣)清肺飲子(四十/)　方在和陣三五一
　治邪熱在氣分渴而小便不利
(萬/氏)清肺飲(四一/)　方在痘疹八七
　治痘疹肺熱喘𠻳
瀉白散(四二/)　治肺火大腸火喘急等證
　　甘草(一錢/)桑白皮　　地骨皮(各一/錢)
　右為末水調服
五味瀉白散(四三/)　方在因陣二六
　治眼目風熱翳膜外障
(正/𫝊)麥門冬湯(四四/)　治病後火熱乗肺欬𠻳有血胸脇
　脹滿上氣喘急五心煩熱而渴
　　天冬　　麥冬　　桑白皮(各七/分)
　　紫苑茸　貝母(各六/分)桔梗　　甘草(各五/分)
　　淡竹葉　生地(各一/錢)五味(九粒/)
　水一鍾半棗一枚煎服
(類/方)麥門冬湯(四五/)　治肺熱氣衰血焦髮落好怒唇口
　赤甚
　　麥門冬　逺志(甘草煮/去心)　　　人參
　　黄芩　　生地黄　茯神　　石膏(煅各/一兩)
　　甘草(炙半/兩)
　右㕮咀每服一兩水煎服
(萬/氏)麥門冬湯(四六/)　方在痘疹一四二
　治表邪麻疼火熱𠻳甚
(家/抄)麥門冬飲(四七/)　治虚勞欬𠻳午後𠻳多者是也
　　川芎　　當歸　　生地黄　白芍藥
　　麥門冬　黄柏　　知母(各一/錢)桑白皮(八分/)
　　五味子(十五/粒)
　水二鍾薑一片棗一枚煎八分食逺服
　麥門冬飲子(四八/)　治膈消胸滿心煩氣多血少津
　液不足為消渴
　　麥門冬　生地黄　人參　　五味子
　　甘草(炙/)　茯神　　天花粉　知母
　　乾葛(等分/)
　右㕮咀每服一兩竹葉十四片水煎服
三母散(四九/)　治肺熱欬𠻳及疹後𠻳甚者
　　貝母(去心童/便洗)　　　知母(等分/)乾生薑(一片/)
　右水煎服○或為末每服五分或一錢沸湯下
(陳/氏)二母散(五十/)　方在婦人八六
　治産後血熱上攻欬𠻳喘促
(家/抄)黄芩知母湯(五一/)　治夏月火𠻳有痰面赤煩熱
　　黄芩　　知母　　桑白皮　杏仁
　　山梔　　天花粉　貝母　　桔梗
　　甘草(等分/)
　水二鍾煎八分食逺服
(醫/林)桑白皮湯(五二/)　治肺氣有餘火炎痰甚作喘
　　桑白皮　半夏　　蘇子　　杏仁
　　貝母　　山梔　　黄芩　　黄連(各八/分)
　水二鍾薑三片煎八分溫服
(海/藏)紫苑散(五三/)　治𠻳中有血虚勞久𠻳肺痿
　　紫苑　　阿膠　　知母　　貝母(各錢/半)
　　人參　　甘草　　茯苓　　桔梗(各一/錢)
　　五味子(十二/粒)
　水二鍾煎八分食後服
(東/垣)清胃散(五四/)　治醇酒厚味或補胃熱藥太過以致
　牙痛不可忍牽引頭腦滿面發熱或齒齦潰爛喜冷
　惡熱此陽明之火也宜用此方
　　生地(錢半/)升麻　　當歸　　丹皮(各一/錢)
　　黄連(錢半夏/月倍之)
　水煎服
加味清胃散(五五/)
　　即前方加犀角　連翹　甘草
(秘/騐)清胃飲(五六/)　治一切風熱濕痰牙痛水腫血出動
　搖
　　石膏　　梔子　　黄連　　黄芩
　　當歸　　生地　　白芍　　蒼术(各一/錢)
　　青皮(八分/)細辛　　藿香　　荆芥穗(各六/分)
　　升麻(五分/)丹皮　　甘草(各四/分)
　水二鍾煎八分食後緩緩含飲之效
(錢/氏)瀉黄散(五七/)　治脾火
　　山梔(一兩/)石膏(五錢/)藿香(七錢/)防風(四錢/)
　　甘草(三錢/)
　右㕮咀蜜酒拌畧炒香為細末每服二錢水一鍾煎
　清汁飲
和中湯(五八/)　治虚火嘈雜
　　人參　　白术　　茯苓　　陳皮
　　半夏(各一/錢)甘草(五分/)黄連(薑炒/錢半)大棗(二枚/)
　水一鍾半加粳米一撮煎八分溫服
(薛/氏)柴胡清肝散(五九/)　治肝膽三焦風熱瘡瘍或怒火
　憎寒發熱或瘡毒結於兩耳兩脇前後或胸乳小腹
　下及股足等證
　　柴胡　　黄芩(炒各/錢半)山梔(炒/)　川芎
　　人參(各一/錢)甘草(五分/)連翹　　桔梗(各八/分)
　水一鍾半煎服
梔子清肝散(六十/)　治肝膽三焦風熱耳内作痒或生
　瘡出水或脇肋胸乳作痛寒熱往來
　　梔子　　柴胡　　丹皮(各一/錢)當歸
　　川芎　　芍藥　　牛蒡子(炒/)茯苓(各七/分)
　右水煎服　一方無白术
(原/機)芍藥清肝散(六一/)　治眵多眊矂𦂳濇羞明赤脉貫
　睛臟腑秘結
　　白术　　川芎　　防風　　羌活
　　桔梗　　滑石　　石膏　　芒硝(各三/分)
　　黄芩　　薄荷　　荆芥　　前胡
　　炙甘草　芍藥(各二/分半)柴胡　　山梔
　　知母(各二/分)大黄(四分/)
　水煎食逺熱服
(良/方)龍膽瀉肝湯(六二/)　亦名龍膽湯　治肝經濕熱小
　便赤濇或脇脹口苦寒熱凡肝經有餘之證宜服之
　　龍膽草(酒拌/炒)　　　人參　　天冬
　　麥冬　　生甘草　黄連(炒/)　山梔
　　知母(各五/分)黄芩(七分/)柴胡(一錢/)五味(三分/)
　水一鍾半煎服
七味龍膽瀉肝湯(六三/)　治肝火内炎如前諸證
　　柴胡稍　澤瀉　　車前子　木通
　　龍膽草　歸稍　　生地(各等/分)
　右㕮咀水二鍾煎一鍾空心稍熱服
薛氏加味龍膽瀉肝湯(六四/)　治肝經濕熱或囊癰下
　疳便毒小便澀滯或隂囊作痛小便短少
　　龍膽草(酒炒/一錢)　　　車前子(炒/)當歸尾
　　木通　　澤瀉(大人/倍用)甘草　　黄芩
　　生地　　山梔(大人/倍用)
　右水煎○若治小兒子母同服
當歸六黄湯(六五/)　治盜汗之聖藥
　　當歸　　黄芩(蜜炙各/二錢)　　　生地黄
　　熟地黄　黄連　　黄栢(各一錢/)
　水二鍾煎服
正氣湯(六六/)　治隂分有火盜汗
　　黄栢(炒/)　知母(炒各/二錢)炙甘草(六分/)
　水一鍾半煎八分食逺熱服
(仲/景)芍藥甘草湯(六七/)　治傷寒脈浮自汗出小便數心
　煩微惡寒脚攣急足溫者
　　白芍藥　　甘草(炙各/四兩)
　右二味以水三升煮取一升半去滓分溫再服
生地黄煎(六八/)　治隂火盜汗
　　生地　　當歸　　黄茋(炙/)　甘草(炙/)
　　麻黄根　浮小麥　黄連　　黄芩
　　黄蘗(各/錢)
　水一鍾半煎八分食逺服
(寳/鑑)石膏散(六九/)　治陽明風熱頭痛
　　石膏　　川芎　　白芷(等分/)
　右為細末每服四錢熱茶清調下
(本/事)荆芥散(七十/)　治頭風
　　荆芥　　石膏(煅等/分)
　右為細末每服二錢薑三片連鬚葱白三寸水一鍾
　煎七分食逺服
雙玉散(七一/)　治熱痰欬𠻳喘急煩渴頭痛
　　石膏　寒水石(等分/)
　右為極細末每服三錢人參湯或隨證用引調下
(𤣥/珠)秘方茶調散(七二/)　治風熱上攻頭目昏痛及頭風
　熱痛不可忍
　　小川芎(一兩/)　　　細芽茶　薄荷(各三/錢)
　　白芷(五錢/)荆芥穗(四錢/)　　　片芩(二兩酒拌炒/三次不可令)
　　(焦/)
　　頭巔及腦痛加細辛藁本蔓荆子(各三/錢)
　右為細末每服二三錢用茶清調下
天花散(七三/)　治消渴
　　天花粉　生地黄　麥門冬　乾葛(各二/錢)
　　五味子　甘草(各一/錢)
　右作二服水一鍾半粳米百粒煎八分食逺服
(錢/氏)地骨皮散(七四/)　治壯熱作渴
　　地骨皮　茯苓　　甘草　　柴胡
　　人參　　知母　　半夏(等分/)
　右㕮咀每服一兩水煎服
玉泉丸(七五/)　治煩熱口渴
　　人參　　麥門冬　黄茋(蜜炙/)茯苓
　　烏梅肉(焙/)甘草(各一/兩)天花粉　乾葛(各兩/半)
　右為末蜜丸彈子大每服一丸溫湯嚼下
(宣/明)清膈導痰湯(七六/)　治胃火厚味膈上熱痰咯吐不
　出欬唾稠粘
　　黄芩　　貝母(各一/錢)天花粉　𤓰蔞仁
　　白茯苓　白术(各八/分)桔梗　　甘草
　　陳皮(各五/分)石膏　　樸硝(各錢/半)
　水一鍾半加竹葉二十片揉爛同煎八分食逺服
生鐵落飲(七七/)　治痰火熱狂墜痰鎮心
　　生鐵(四十/斤)入火燒赤沸砧上鎚之有花出如蘭如
　　　蛾紛紛落地者是名鐵落用水二斗煮取一斗
　　　用以煎藥
　　石膏(三兩/)龍齒(研/)　茯苓　　防風(去蘆各/一兩半)
　　𤣥參　秦芁(各一/兩)
　右㕮咀入鐵汁中煮取五升去柤入竹􁐍一升和匀
　溫服二合無時每日約須五服
大連翹飲(七八/)　治風熱熱毒大小便不利及小兒痘
　後餘毒肢體患瘡或丹瘤等毒遊走不止
　　連翹　　山梔(炒/)　黄芩　　滑石
　　柴胡　　荆芥　　防風　　甘草
　　當歸　　赤芍　　木通　　瞿麥
　　蟬退(各等/分)
　右量大小水煎服
(局/方)犀角地黄湯(七九/)　治勞心動火熱入血室吐血衂
　血發狂發黄及小兒瘡痘血熱等證○景岳云此方
　治傷寒血燥血熱以致溫毒不解用此取汗最㨗人
　所不知盖以犀角之性氣銳能散仲景云如無犀角
　以升麻代之此二味可以通用其義盖可知矣
　　生地(四錢/)芍藥　　丹皮　　犀角鎊(各錢/半)
　　如欲取汗退熱必用尖生磨攙入之方妙
　右㕮咀水一鍾半煎八分加犀角汁服○或入桃仁
　去皮尖七粒同煎以治血證
　犀角地黄湯(八十/)
　　即前方加黄連黄芩各一錢
(拔/萃)犀角地黄湯(八一/)　治一切血熱失血三焦熱血便
　秘等證
　　犀角(磨汁/)生地(二錢/)黄連　　黄芩(各一/錢)
　　大黄(三錢/)
　水一鍾煎一鍾入犀角汁和匀溫服
(外/科)犀角地黄湯(八二/)　方在外科四六
　治胃火血熱妄行
(良/方)生地黄散(八三/)　治血熱小便出血
　　生地黄(二錢/)　　　黄芩(炒五/錢)阿膠(炒/)
　　栢葉(炒各/一錢)
　右水煎服
生地黄飲子(八四/)　治諸見血吐血衂血下血溺血皆
　屬熱證
　　生地　　熟地　　枸杞　　黄茋
　　芍藥　　天冬　　甘草　　地骨皮
　　黄芩(各等/分)
　右咀每服七錢水二鍾煎八分食逺服如脉微身涼
　惡風者加桂五味吐血者多如此
茜根散(八五/)　治衂血不止心神煩悶
　　茜根　　黄芩　　阿膠(炒珠/)側柏葉
　　生地黄(各二/錢)　　　甘草(炙一/錢)
　水一盞半薑三片煎七分食逺服
人參五味子湯(八六/)　方在外科一五三
　治虛損肺痿等證
二神散(八七/)　治男婦吐血或血崩下血
　　陳槐花(二兩/炒焦)　　　百草霜(五錢/)
　右為細末每服三錢茅根煎湯調下○治下血宜空
　心服之○舌上忽然腫破出血宜此摻之
(良/方)四生丸(八八/)　治吐血衂血陽乗於隂血熱妄行宜
　服此藥
　　生荷葉　生艾葉　生側栢葉　生地黄(等分/)
　右搗爛如鷄子大丸每服一丸水二盞煎一盞濾去
　柤服○陳日華云先公嘗遊靈石寺見一僧嘔血明
　年到寺問嘔血者何如主僧云得服四生丸遂愈自
　得此方屡用有效愚意前證乃内熱暴患者宜用之
　若人病本元不足須補脾以資化源否則虚火上炙
　金反受尅獲生鮮矣
(濟/生)鱉甲地黄湯(八九/)　治虚勞煩熱怔忡羸瘦
　　鱉甲(醋炙/)熟地　　人參　　白术
　　當歸　　麥門冬　茯苓　　石斛
　　柴胡　　秦芁(各一/錢)肉桂　　甘草(炙各/六分)
　水二鍾薑五片烏梅一個煎七分不拘時服
(局/方)黄茋鱉甲煎(九十/)　治虛勞客熱肌肉消瘦煩熱心
　悸盗汗少食多渴欬𠻳有血
　　黄茋(蜜炙/)蟞甲(醋浸炙/去裙)　　　人參
　　知母　　桑白皮　紫苑　　桔梗
　　甘草(炙各/五分)地骨皮　秦芁　　柴胡
　　生地　　芍藥(各七/分)天門冬　白茯苓(各八/分)
　　肉桂(四分/)
　水一鍾半煎八分食後溫服
地黄膏(九/)一　滋隂降火養血清肝退熱
　　鮮地黄(以十斤為則搗汁/和衆藥汁同煎)　　當歸身(一斤/)
　　芍藥(半斤/)枸杞(半斤/)天門冬　麥門冬(各六/兩)
　　川芎　　丹皮(各二/兩)蓮肉(四兩/)知母
　　地骨皮(各三/兩)　　　人參　　甘草(各一/兩)
　右將衆藥用水二斗煎一斗去滓淨和生地黄汁同
　熬成膏服之
(局/方)秦芁扶羸湯(九二/)　治肺痿骨蒸勞𠻳或寒熱往夾
　聲啞自汗體虛怠惰
　　人參　　秦芁　　當歸　　鱉甲(醋炙/)
　　紫苑茸　地骨皮　柴胡　　甘草(各五/分)
　水一鍾半薑五片大棗烏梅各一枚煎七分食逺服
退熱湯(九三/)　治急勞煩熱口乾憎寒飲食不得
　　柴胡　　龍膽草　青蒿　　知母(炒/)
　　麥冬　　甘草(各一/錢)
　右用童便一鍾半葱白三寸薤白三莖桃柳枝各五
　寸同浸一宿平旦煎一鍾空心頓服至夜再服
(良/方)團魚丸(九四/)　治骨蒸勞𠻳累效
　　貝母　　前胡　　知母　　杏仁(各一/兩)
　　柴胡(半兩/)團魚(二個/)
　右藥與魚同煮熟取肉連汁食之將藥焙乾為末再
　以團魚骨甲煮汁一盞和藥丸桐子大每服二三十
　丸煎黄茋六一湯空心送下病既安仍服黄茋六一
　湯調理
(良/方)地榆散(九五/)　治腸風熱證下血
　　地榆　　黄芩　　黄連　　梔子
　　茜根　　茯苓(等分/)
　右㕮咀每服五錢入韮白五寸同煎食逺溫服
(良/方)四味地榆散(九六/)　一名潑火散　治中暑昏迷不
　省人事並治血痢
　　地榆　　赤芍藥　黄連(去鬚/)青皮(等分/)
　右為末每服三錢漿水調服或新汲水亦可○若治
　血痢以水煎服
(本/事)槐花散(九七/)　治腸風藏毒下血
　　槐花(炒/)　側栢葉(杵/)荆芥穗枳殻(麩炒/)
　右各等分為末每服二錢空心米飲調下或用煎湯
　亦名槐花湯
(外/科)槐花散(九八/)　方在外科一六九
　治腸風藏毒下血
(東/垣)加減四物湯(九九/)　治腸風下血
　　當歸　　川芎　　生地　　側栢葉(各八/分)
　　枳殻(麩炒/)荆芥穂　槐花(炒/)　甘草(各四/分)
　　地榆　　條芩　　防風(各六/分)烏梅(肥者/三枚)
　水二鍾薑三片煎八分空心溫服
(局/方)枳殻湯(百/)　治大便腸風下血
　　枳殻(二兩/炒黄)大黄連(一兩同槐花四兩/炒焦去花不用)
　水二鍾濃煎空心溫服
枳殻湯(百一/)　治便血或婦人經候不調手足煩熱胸
　膈不利
　　枳殻(麩炒/)半夏麩　赤芍藥　柴胡(各一/錢)
　　黄芩(一錢/半)
　水二鍾薑三片棗一枚煎八分食逺服
(濟/生)小薊飲子(百二/)　治下焦結熱溲血崩淋等證
　　生地(四兩/)小薊根　滑石　　蒲黄(炒/)
　　藕節　　淡竹葉　山梔　　炙甘草(各五/錢)
　右㕮咀每服五六錢水一鍾半煎八分空心溫服
(仲/景)黄連湯(百三/)　治傷寒胸口有熱胃中有邪氣腹中
　痛欲嘔吐者
　　黄連　　甘草(炙/)　乾薑　　桂枝(去皮各/三兩)
　　人參(二兩/)半夏(半斤/)大棗(十二/枚)
　右七味以水一斗煮取六升去滓溫服一升日三服
　夜二服
黄連湯(百四/)　治便後下血腹不痛名溫毒下血
　　黄連　　當歸(各二/錢)甘草(五分/)
　水二鍾煎八分食後服
(仲/景)黄芩湯(百五/)　治太陽與少陽合病自下利
　　黄芩(三兩/)炙甘草　芍藥(各二/兩)大棗(十二/枚)
　右四味以水一斗煮取三升去滓溫服一升日再服
　夜一服若嘔者加半夏半升生薑三兩
(外/臺)黄芩湯(百六/)　方在和陣一九八
　治乾嘔下利
(直/指)黄芩湯(百七/)　治心肺蘊熱口瘡咽痛膈悶小便淋
　濁不利
　　黄芩　　黄連　　梔子　　生地
　　麥冬　　木通　　澤瀉　　甘草(各等/分)
　右每服一兩水一鍾半煎八分食前服
黄茋散(百八/)　治熱痢下赤膿心腹煩熱疼痛
　　黄茋　　當歸　　龍骨(各七/錢半)生地黄(五錢/)
　　黄連(去鬚微/炒一兩)　　　黄蘖　　黄芩
　　犀角屑　　地榆(各半/兩)
　右為細末每服二錢不拘時粥飲調下
(河/間)黄芩芍藥湯(百九/)　治瀉痢腹痛或身熱熾後重脈
　洪數膿血稠粘及隂虛内熱䘐吐血者○此方即前
　仲景之黄芩湯但分兩不同
　　黄芩　　白芍(各二/錢)甘草(一錢/)
　水一鍾半煎八分溫服○腹痛甚者加桂二分膿血
　甚者加當歸黄連各一錢○一方芍藥用六錢
(局/方)木香化滯湯(百十/)　治痢下赤白腹中㽲痛裏急後
　重多熱多滯者宜之
　　木香　　甘草(各七/分)人參　　陳皮
　　黄連　　澤瀉　　㯽榔(各一/錢)白术
　　枳殻(麩炒/)厚樸　　白芍藥　茯苓(各錢/半)
　水二鍾煎八分食前服
清熱滲濕湯(百十/一)治濕熱浮腫肢節疼痛小水不利
　　黄蘗(鹽水炒/二錢)　　　黄連　　茯苓
　　澤瀉(各一/錢)蒼术　　白术(各錢/半)甘草(五分/)
　水二鍾煎八分服○如單用滲濕去黄連黄蘗加橘
　皮乾薑
(河/間)益丸散(百十/二)　一名六一散○一名天水散○治中
　暑身熱煩渴小水不利河間云治痢之聖藥分利隂
　陽去濕熱其功大矣
　　粉甘草　桂府滑石(飛六/兩)
　右為極細末每服二三錢新汲水調下○一方加辰
　砂三錢名硃砂益丸散○一方加牛黄治煩而不得
　眠
(局/方)香連丸(百十/三)　治熱瀉痢疾赤白膿血濕熱侵脾裏
　急後重
　　黄連(淨十/兩)切如豆粒用淨吳茱萸五兩二味用熱
　　　水拌和入磁礶内置熱湯中頓一日同炒至黄
　　　連紫黄色為度去茱萸不用
　　木香　每製淨黄連一兩每木香二錢半
　右為末醋糊丸桐子大每服七十丸食前空心米飲
　下
(良/方)六神丸(百十/四)　治食積兼熱赤白痢疾或腹痛不食
　或久而不止
　　神麯(為糊/)麥芽(炒/)　茯苓　　枳殻(麩炒/)
　　木香(煨/)　黄連(炒焦黑/等分)
　右為末以神麯糊為丸桐子大每服五七十丸白湯
　送下
八正散(百十/五)　治心經蘊熱臟腑秘結小便赤澀淋閉
　不通及血淋等證
　　車前子　木通　　滑石(飛/)　山梔
　　大黄(煨/)　瞿麥　　萹蓄　　甘草(各等/分)
　右㕮咀每服五錢水二鍾燈心二十莖煎七分食前
　溫服
七正散(百十/六)
　　車前子　赤茯苓　山梔仁　木通
　　龍膽草　萹蓄　　生甘草稍
　加燈心竹葉水煎服
五淋散(百十/七)　治膀胱有熱水道不通淋瀝不止臍腹
　急痛或尿如豆汁或如砂石膏淋尿血並皆治之
　　茵陳　　淡竹葉(各一/錢)　　　木通
　　滑石　　甘草(各錢/半)梔子(炒/)　赤芍藥
　　赤茯苓(各二/錢)
　水二鍾煎一鋰食前服
(局/方)薷苓湯(百十/八)　治夏月暑瀉欲成痢者
　　香薷　　黄連(薑汁/炒)厚樸(薑炒/)扁豆(炒/)
　　猪苓　　澤瀉　　白术　　茯苓(等分/)
　右咀每服五六錢水鍾半薑三片煎七分服
(局/方)太平丸(百十/九)　治泄瀉
　　黄蓮(同吳茱萸炒/去茱萸不用)　芍藥(炒減/半)
　右為末老米糊丸服○同乾薑炒加阿膠一半為丸
　名駐車丸
(本/事)火府丹(百二/十)　治心經積熱小便淋澀黄疸煩渴
　　生地黄(二兩/杵膏)　　　木通　黄芩(炒各/二兩)
　右以三味為末加蜜丸桐子大每服五七十丸木通
　湯下○許學士云一卒病渴日飲水斗許不食者三
　月心中煩悶時在十月余謂心經有伏熱與火府丹
　數服越二日來謝云當日三服渇止又三服飲食如
　故此本治淋用以治渴可謂通變也
真珠粉丸(一二/一)　治精滑白濁
　　黄栢　真珠粉(各一/斤)　　　真珠(三兩一方代/以青黛亦效)
　右為末水糊丸桐子大每服百丸空心溫酒下或加
　樗皮滑石青黛俱好
(局/方)導赤散(一二/二)　治心火及小腸熱證小便赤澀而渴
　　生地　　木通　生甘草(各等/分)
　入竹葉二十片水煎服　一方加人參麥門冬
赤茯苓湯(一二/三)　治膀胱實熱小便不通口乾咽腫不
　利
　　赤茯苓　猪苓　　木通　　車前子
　　瞿麥　　葵子　　黄芩　　滑石
　　枳實　　甘草(各等/分)
　水一鍾半薑三片煎八分食前服
(濟/生)葵子湯(一二/四)　治膀胱實熱腹脹小便不通口舌乾
　燥
　　葵子(微炒/)猪苓　　赤茯苓　枳實
　　瞿麥　　木通　　黄芩　　車前子
　　滑石(各一/錢)甘草(五分/)
　右用水一鍾半薑煎空心服
牛膝湯(一二/五)　治砂石淋澀
　　牛膝(一合/)麝香(少許/)
　右用水煎牛膝去滓入麝香服之○鄞縣耿夢得之
　内患淋下砂石剝剝有聲甚為苦楚一服而愈
三味牛膝湯(一二/六)　治小便不通莖中痛及婦人血熱
　内結腹堅痛
　　牛膝(根葉一/握生用)　　　當歸(一兩/)黄芩(去黑心/半兩)
　右咀每服一兩許水一鍾半煎七分食逺服日三
海金沙散(一二/七)　治膏淋
　　海金沙　滑石(各一/兩)甘草(二錢/)
　右為細末每服二錢燈草湯空心調下
茵陳湯(一二/八)　治黄疸發熱大小便澀
　　茵陳　　梔子仁(各五/錢)　　　赤茯苓
　　葶藶(各錢/半)枳實　　甘草(各五/分)
　水一鍾半薑三片煎八分食前服
(活/人)茯苓滲濕湯(一二/九)　治黄疸濕熱嘔吐而渇身目俱
　黄小便不利食少而熱
　　白茯苓　澤瀉　　茵陳　　青皮
　　陳皮　　防己(各五/分)梔子　　黄芩(各八/分)
　　黄連　　枳實(各七/分)蒼术　　白术(各一/錢)
　右水煎服
(東/垣)當歸拈痛湯(百三/十)　治濕熱為病肢節煩疼肩背沉
　重胸膈不利手足徧身流泣疼痛熱腫等證
　　羌活　　黄芩　　炙甘草　茵陳(各五/錢)
　　人參　　苦參　　升麻　　乾葛
　　蒼术(各二/錢)防風　　歸身　　白术
　　知母　　猪苓　　澤瀉(各一/錢半)
　右㕮咀每服一兩水煎空心服臨睡再服
(活/人)犀角散(一三/一)　治脚氣衝心煩喘悶亂頭痛口乾坐
　臥不得
　　犀角屑　枳殻(麩炒/)沉香(各七/錢半)㯽榔
　　紫蘇(莖葉/)麥門冬　赤茯苓(各一/兩)
　　木香　　防風(各半/兩)石膏(生用研/二兩)
　右㕮咀每服八錢以水一鍾半煎八分去柤入淡竹
　瀝一合更煎一二沸不拘時溫服
(東/垣)清燥湯(一三/二)　治六七月間濕熱成痿肺金受邪腰
　以下痿軟癱瘓不能動行走不正兩足欹側
　　柴胡　　酒黄栢　黄連　　麥冬(各三/分)
　　生地　　人參(各一/錢)炙甘草　猪苓
　　白茯苓　橘紅　　神麯　　澤瀉(各五/分)
　　白术　　蒼术(各八/分)黄茋(錢半/)升麻(三分/)
　　五味子(九粒/)
　右㕮咀每服半兩水二盞煎一盞稍熱空心服
蒼术湯(一三/三)　治濕熱腰腿疼痛
　　蒼术(三錢/)柴胡(二錢/)黄栢　　防風(各一/錢)
　右用水煎空心服
(丹/溪)二妙散(一三/四)　治濕熱在經筋骨疼痛如有氣加氣
　藥如血虚加補血藥如痛甚加薑汁熱辣服之
　　黄柏(炒/)　蒼术(去皮炒/製等分)
　右為末搗生薑煎沸湯調服○此二物比白有雄壯之
　氣如氣實者加少酒佐之○此即集要二神湯各三
　錢半用水煎空心服
　一方以二妙為君加甘草　　羌活(各二/錢)陳皮
　　芍藥(各一/錢)威靈仙(酒炒/五分)為末服之佳
加味二妙丸(二三/五)　治兩足濕痺疼痛如火燎從兩足
　跗熱起漸至腰胯或麻痺痿軟皆是濕熱為病此方
　主之
　　歸尾　　川牛膝　川萆薢　防己
　　龜板(酥炙各/一兩)　　　蒼术(米泔浸/炒四兩)
　　黄柏(二兩酒/浸晒乾)
　酒煮麵糊為丸桐子大每服百丸空心薑鹽湯送下
(丹/溪)蒼术黄栢丸(一三/六)　治濕熱食積痰飲流注脚氣
　　蒼术(鹽水/炒)黄栢(鹽水/炒)防己　　南星
　　川芎　　白芷　　犀角　　㯽榔(等分/)
　右為末酒糊丸服○血虛加牛膝龜板○肥人加痰
　藥
(正/𫝊)虎脛骨丸(一三/七)　治兩足痿弱軟痛或如火焙從足
　踝下上衝腿膝等證因熱所成者經騐
　　牛膝　　歸尾(各二/兩)龜板(酥炙/)虎脛骨(酥炙/)
　　防己(各一/兩)蒼术(米泔浸/一宿)　　　黄栢(酒浸日晒/各四兩)
　右為細末麵糊為丸桐子大每服百餘丸空心薑鹽
　湯送下○一方加炮附子五錢
(河/間)苦參丸(一三/八)　治血虚風熱著痺
　　苦參(二兩/取粉)丹參(炙/)　沙參　人參
　　防風(去乂/)五加皮　蒺藜(炒去/刺)烏蛇(酒浸/取肉)
　　蔓荆子　龜板(酥炙/)虎骨(酥炙/)𤣥參(各一/兩)
　右為細末用不蛀皂角一斤剉碎以水三升挼取汁
　於無油鐵器熱成膏加煉蜜四兩和丸桐子大每服
　十五丸至二十丸食後良久夜臥共三服荆芥薄荷
　酒下
(陳/氏)苦參丸(一三/九)　方在外科八八
　治徧身搔痒癬疥瘡瘍
(錢/氏)苦參丸(一四/十)　方在痘疹九九
　治痘後潰爛瘡毒疥癩
硃砂涼膈丸(一四/一)　治上焦虛熱肺脘咽膈有氣如烟
　搶上
　　黄連　　山梔(各一/兩)人參　　茯苓(各半/兩)
　　硃砂(三錢/另研)氷片(五分/另研)
　右為細末煉蜜為丸梧子大硃砂為衣熟水送下五
　七丸日進三服食後
(東/垣)硃砂安神丸(一四/二)　一名黄連安神丸　治心神煩
　亂發熱怔忡不寐或寐中驚悸頭運等證
　　生地　　硃砂(另飛/為衣)當歸(各一/錢)甘草(五分/)
　　黄連(一錢/半)
　湯浸蒸餅為丸黍米大每服十五丸或二十丸津液
　嚥之或食後用溫水涼水送下亦可
(錢/氏)安神丸(一四/三)　治熱渴心悶脉實頰赤口燥
　　麥冬　　馬牙硝　白茯苓　寒水石
　　山藥　　甘草(各五/錢)硃砂(一兩/)龍腦(一錢/)
　右為末煉蜜丸茨實大每服一丸沙糖水化下
(秘/㫖)安神丸(一四/四)　方在小兒七一
　治心虚驚悸
十味安神丸(一四/五)　方在小兒七三
　治虛驚
七味安神丸(一四/六)　方在小兒七二
　治心熱多驚
(集/騐)龍腦安神丸(一四/七)　治男婦小兒五積癲癎不論逺
　近發作無時但服此藥無不痊愈
　　龍腦(研/)　麝香(研/)　牛黄(研各/三錢)犀角屑
　　人參　　茯神　　麥冬　　硃砂(飛各/三兩)
　　桑白皮(炒/)地骨皮　甘草(炙各/一兩)馬牙硝(二錢/)
　　金箔(三十/五片)
　為細末煉蜜丸彈子大金箔為衣寒用熱水熱用涼
　水不拘時化下一丸小兒半丸如病二三年者日進
　三服若男婦虚勞喘𠻳發熱者用新汲水化下其喘
　滿痰𠻳立止
(萬/氏)龍腦安神丸(一四/八)　方在小兒七七
　治驚痰及痘中昏悶譫妄
抑青丸(一四/九)　治肝火
　　黄連(薑汁/炒)
　右單用一味為末粥丸溫水下
(錢/氏)抑青丸(百五/十)　方在小兒九八
　治肝熱急驚搐搦
瀉青丸(一五/一)　治肝膽火並小兒急驚發搐眼赤睛疼
　　龍膽草　當歸　　川芎　　防風
　　羌活　　山梔　　大黄(等分/)
　煉蜜為丸桐子大每服五十丸
瀉金丸(一五/二)　治肺火
　用黄芩為末滴水丸白湯下
(丹/溪)茱連丸(一五/三)　治濕熱吐酸
　　黄連(陳壁土/炒二兩)　　　黄芩(製同/一兩)陳皮
　　蒼术(米泔/浸)吳茱萸(煮少時浸半日/晒乾各一兩)
　　或加桔梗茯苓各一兩
　右為末神麯糊丸菉豆大每服二三十丸食後津液
　送下
左金丸(一五/四)　治肝火脇肋刺痛或發寒熱或頭目作
　痛淋秘泄瀉一切肝火等證
　　黄連(六兩/炒)吳茱萸(一兩湯泡片/時焙乾用)
　右為末粥丸梧子大白术陳皮煎湯下三四五十丸
大補丸(一五/五)　治隂火
　　黄栢(鹽酒炒/褐色)
　米粥丸血虚四物湯送下氣虚四君子湯送下
大造九(一五/六)　此方治隂虚血熱能使耳目聰明鬚髮
　烏黑有奪造化之功故名大造亦治心風失志虚勞
　水虧等證
　　紫河車(頭生壯盛者一具以米泔洗淨少加酒蒸/極爛搗膏以山藥末收烘乾用或洗淨即)
　　(以新瓦上/焙乾用)敗龜板(自死者酥/炙二兩)黄蘖(鹽酒炒/兩半)杜仲(酥/炙)
　　(兩/半)牛膝(酒洗一/兩二錢)天門冬　　麥門冬(各一兩/二錢)熟地
　　(二兩半用砂仁末六錢茯苓二兩一塊/同稀絹包入好酒煮七次去茯苓不用)
　　夏加五味子七錢
　右除熟地黄另杵外共為末用酒煮米糊同熟地膏
　搗丸桐子或蜜丸亦可每服八九十丸空心臨臥鹽
　鹽湯薑湯任下冬月酒下○婦人加當歸二兩去龜
　板○男子遺精白濁婦人帶下加牡蠣一兩半
(丹/溪)大補隂丸(一五/七)　降隂火補腎水
　　黄栢(鹽酒/炒)知母(鹽酒炒/各四兩)　　　熟地(酒洗蒸/搗爛)
　　龜板(酥炙黄/各六兩)
　右為細末用猪脊髓蒸熟和煉蜜同搗為丸桐子大
　每服五六十丸空心薑鹽酒送下
(秘/𫝊)大補天丸(一五/八)　治男婦虛損勞傷形體羸乏腰背
　疼痛遺精帶濁
　　紫河車(初胎者一具米泔洗淨入小砂礶内加水/一碗煮沸候泠取起放竹藍中四圍用紙)
　　(糊密烘乾為末/入羣藥和匀)　　黄蘖(蜜炒/)知母(乳炒/)
　　龜板(酥炙各/三兩)　　　懐熟地(五兩/搗)
　　牛膝(酒洗/)肉蓯蓉(酒洗/)　　　麥門冬
　　山藥(炒/)　虎脛骨(酥炙/)　　　黄茋(蜜炙/)
　　茯神(各兩/半)杜仲(製/)　何首烏(製/)人參
　　白芍藥(冬月/一兩)　　　枸杞(各二/兩)生地(酒洗沙鍋/煮爛搗)
　　天門冬　當歸(酒洗/)北五味(各一/兩)
　　冬加乾薑(半兩/炒黑)
　右為細末用猪脊髓三條蒸熟同煉蜜和搗為丸桐
　子大每服八十丸空心淡鹽湯送下冬月酒下
大補地黄丸(一五/九)　治精血枯涸燥熱
　　黄蘖(鹽酒/炒)熟地(酒蒸各/四兩)　　　當歸(酒洗/)
　　山藥(炒/)　枸杞(各三/兩)知母(鹽酒/炒)山茱萸
　　白勺藥(各二/兩)　　　生地(二兩/半)肉蓯蓉(酒浸/)
　　𤣥參(各兩/半)
　右為末煉蜜丸桐子大每服七八十丸空心淡鹽湯
　送下
(丹/溪)補隂丸(一六/十)　一名虎潛丸　降隂火滋腎水
　　黄柏(製/)　知母(製/)　熟地(酒洗各/三兩)
　　龜板(酥炙/四兩)白芍(酒炒/)當歸　　牛膝(各二/兩)
　　虎脛骨(酥炙/)　　　瑣陽(酥炙/)陳皮(各兩/半)
　右為細末酒煮羯羊肉為丸桐子大冬加乾薑半兩
　每服五六十丸薑鹽湯或酒下
(節/齋)補隂丸(一六/一)
　　黄柏　　知母(俱酒/炒)龜板(各三/兩)熟地(五兩/)
　　瑣陽　枸杞　　天冬　　白芍(各二/兩)
　　五味(一兩/)乾薑(五錢/)
　煉蜜入猪脊髓三條搗丸桐子大每服八九十丸空
　心淡鹽湯送下冬月用酒
三補丸(一六/二)　治三焦火熱
　　黄連　　黄芩　　黄栢
　滴水丸桐子大白湯送下或淡鹽湯亦可
(東/垣)滋腎丸(一六/三)　降腎火桂與火邪同體此寒因熱用
　法也凡不渴者病在下焦宜用之○良方云或腎虚
　足熱小便不利肚腹腫脹皮膚脹裂眼睛突出此神
　劑也
　　黄栢(二兩酒/拌隂乾)　　　知母(同上/)肉桂(二錢/)
　為細末熟水為丸百沸湯空心送下二百丸
加味虎潛湯(一六/四)　治諸虚不足腰腿疼痛行步無力
　壯元氣滋腎水
　　熟地黄(八兩/)人參　　黄茋(炙/)　當歸
　　杜仲(酥炙/)　　　　牛膝(酒蒸/)瑣陽(酒洗/)
　　龜板(酥炙/)兎絲子(製/)茯苓　　破故紙(炒/)
　　黄檗(蜜水/炒)知母(酒炒/)虎骨(酥炙各/一兩)
　　山藥(炒/)　枸杞子(各二/兩)
　右煉蜜加猪脊髓酒蒸熟同搗丸桐子大每服百餘
　丸空心淡鹽湯或酒任下
加味坎離丸(一六/五)　生精養血升水降火
　　川黄栢(八兩/)分四分用清酒鹽水人乳蜜水各浸
　　　二兩曬乾炒褐色
　　熟地(八兩/)用茯苓四兩打碎砂仁二兩三味同入
　　　絹袋中好酒二瓶煮乾去茯苓砂仁止用地黄
　　知母(八兩鹽/酒浸炒)　　　白芍(酒浸一/日晒乾)
　　當歸　　川芎(各四/兩)
　右為末同鋪筐中日晒夜露三日為度煉蜜丸桐子
　大每服八九十丸空心鹽湯冬月溫酒任下
三才封髓丹(一六/六)　降心火益腎水
　　天門冬　熟地黄　人參(各一/兩)黄蘖(炒褐色/三兩)
　　砂仁(炒半/兩)甘草(炙七/錢)
　右為末麵糊丸桐子大每服五七十丸以肉蓯蓉五
　錢切片酒浸一宿次日煎三四沸空心送下
當歸龍薈丸(一六/七)　治肝經實火大便袐結小便澁滯
　或胸膈作痛隂囊腫脹凡肝經實火皆宜用之及一
　切躁擾狂越驚悸不寜等證
　　當歸　　龍膽草　梔子仁　黄連
　　黄栢　　黄芩(各一/兩)蘆薈　大黄
　　青黛(各五/錢)木香(二錢/半)麝香(五分/另研)
　右為末神麯糊丸桐子大每服二三十丸薑湯白湯
　任下
(良/方)蘆薈丸(一六/八)　治疳癖肌肉消瘦發熱潮熱飲食少
　思口乾作渴或肝火食積口鼻生瘡牙齦蝕爛等證
　　蘆薈　　胡黄連　黄芩(炒焦/)木香
　　白蕪荑(炒/)青皮(各五/錢)當歸　茯苓
　　陳皮(各兩/半)甘草(炒七/錢)
　右為末米糊丸桐子大每服七八十丸米湯下
大蘆薈丸(一六/九)　方在小兒百十五
　治小兒肝脾疳積發熱
加減蘆薈丸(百七/十)　方在小兒百十六
　治證同前
三聖丸(一七/一)　治嘈雜神效
　　白术(四兩/炒)橘紅(炒一/兩)黄連(炒五/錢)
　右為細末神麯糊丸緑豆大每服五六十丸薑湯下
术連丸(一七/二)　治嘈雜
　　白术(四兩/土炒)黄連(一兩薑/汁炒)
　右為末神麯糊丸黍米大每服百餘丸薑湯下
軟石膏丸(一七/三)　治嘈雜噯氣
　　軟石膏(煆/)半夏(製/)南星(製/)香附子(炒/)
　　梔子仁(炒各/等分)
　右為細末米粥丸桐子大每服五七十丸薑湯下
地榆丸(一七/四)　治血痢下血極效
　　地榆(微炒/)當歸(微炒/)阿膠(糯米/炒)黄連(去鬚/)
　　訶子(取肉/炒)木香(晒乾/)烏梅肉(各半/兩)
　右為細末煉蜜丸梧子大每服三五十丸空心或食
　前陳米飲吞下
槐角丸(一七/五)　治五種腸風下血並痔漏脫肛
　　槐角(炒/)　黄芩　　地榆　　當歸
　　防風　　枳殻(麩炒/)
　右等分為細末米酒麵糊丸桐子大每服五六十丸
　空心清米飲送下極效○一方有烏梅肉
(御/藥)阿膠丸(一七/六)　治腸風下血
　　黄連　　阿膠(炒珠/)赤茯苓(等分/)
　右將赤茯為末阿膠用酒熬化和末衆手為丸食前
　米湯送三五十丸或共為末糊丸亦可
聚金丸(一七/七)　治酒毒大腸畜熱下血
　　黄芩　　防風(各二/兩)黄連(四兩半生/半酒炒)
　右為末醋糊丸梧子大每服七八十丸空心米飲下
臟連丸(一七/八)　治逺年近日腸風臟毒下血
　　大鷹爪黄連(半斤/)　槐米(二兩/)枳殻(一兩/)
　　防風　　粉草　　槐角　　香附
　　牙皂　　木香(各五/錢)
　右用陳倉米三合同香附一處為末外藥共為細末
　用猪大臟約長二尺洗淨裝入米附縛定量用水二
　大碗沙鍋炭火煮乾即添水漫火煮爛如泥取起和
　藥搗匀丸桐子大每空心米飲下七八十丸忌麵蒜
　生冷煎炙之物一料病痊
(局/方)酒蒸黄連丸(一七/九)　治一切熱瀉便血並伏暑發熱
　解酒毒
　　黄連　半斤用淨酒二升浸以瓦器置甑上蒸至
　　　爛取出曬乾
　右為末滴水丸每服五十丸食前溫水下
黄連丸(百八/十)　治腸紅便血痔瘡腫痛
　　黄連　　吳茱萸(等分/)
　右二味用滚湯同漉過罨一二日同炒揀開各另為
　末米糊丸桐子大每服二三錢糞前紅服茱萸丸糞
　後紅服黄連丸俱酒下○此與左金丸稍同
猪臟丸(一八/一)　方在外科二二二
　治大便痔漏下血
保和丸(一八/二)　方在小兒二五
　治飲食酒積停滯
四順清涼飲(一八/三)　方在攻陣二五
　治臟腑血熱煩渴袐結
(仲/景)白頭翁湯(一八/四)　治熱痢下重者
　　白頭翁(二兩/)黄連　　黄蘖　　秦皮(各二/兩)
　右四味以水七升煮取二升去滓溫服一升不愈再
　服一升
　
　
　
　
　
　
　
　
　
　
　
　
　
　
　景岳全書卷五十七
欽定四庫全書
　景岳全書卷五十八
　　　　　　　　　　　　明　張介賔　撰
　　熱陣
(仲/景)理中丸(一/)　即名人參理中湯　治太隂即病自利
　不渴隂寒腹痛短氣欬嗽霍亂嘔吐飲食難化胸膈
　噎塞或瘧疾瘴氣瘟疫中氣虚損久不能愈或中虚
　生痰等症
　　人參　　　白术(炒/)　乾薑(炒/)　　甘草(各三/兩)
　右四味搗篩爲末蜜丸雞黄大以沸湯數合和一丸
　研碎溫服之日三四夜二服腹中未熱益至三四丸
　然不及湯湯法以四物依數制用水八升煮取三升
　去渣溫服一升日三服○原論加減法詳在霍亂門
　述古條中賔按右方兩數乃漢時權度今後世所用
　惟每味數錢而甘草半之酌宜可也
附子理中湯(二/)　治證如前而中氣虚寒腹痛甚者又
　或入房腹痛手足厥冷或食冷犯寒等症
　　即前方加製附子一二三錢隨宜用之其有寒甚
　　勢急者不妨生用或炮用亦可○外科附子理中
　　湯有芍藥茯苓無甘草乾薑
附子理中丸(三/)　治隂寒腎氣動者
　　即前附子理中湯去白术煉蜜丸服
理中加丁香湯(四/)　治中脘停寒喜辛物入口即吐即
　噦
　　即前理中湯加丁香十粒甚或兼痛者可加至一
　　二錢　若以理中加木香即名木香理中湯
加味理中湯(五/)　治脾肺俱虚欬嗽不已
　　人參　　　白术　　茯苓　　　炙甘草
　　陳皮　　　半夏　　乾薑　　　細辛
　　北五味(等分/)
　右咀每服三錢薑三片棗一枚煎七分食逺服
(局/方)胡椒理中湯(六/)　治肺胃虚寒氣不宣通欬喘逆氣
　虚痞噎悶脇腹滿痛短氣不能飲食嘔吐痰水不止
　　白术(五兩/)　乾薑　　炙甘草　　胡椒
　　良薑　　蓽撥　　　陳皮　　　細辛
　　欵冬花(去梗各四兩/)
　右㕮咀每服五七錢水一鍾半煎七分食逺溫服○
　或煉蜜丸桐子大每服三五十丸白湯溫酒米飲任
　下無時每日二服
(選/方)八味理中丸(七/)　治脾胃虚寒飲食不化胸膈痞悶
　或嘔吐泄瀉
　　人參　　乾薑(炒各一/兩)白朮(四兩炒/)白茯苓
　　麥芽(炒二兩/)甘草(炙/)　神麯(炒/)　　砂仁(炒各一/兩半)
　右爲細末煉蜜爲丸每丸重一錢空心服一丸薑湯
　嚼下
枳實理中丸(八/)　治傷寒寒實結胸
　　人參　　　白朮　　茯苓　　甘草
　　乾薑(各二兩/)　枳實(十六片/)
　右爲細末煉蜜丸雞子黄大每服一丸熱湯化下連
　進二三服
理中化痰丸(九/)　治脾胃虚寒痰涎内停嘔吐少食或
　大便不實飲食難化欬唾痰涎此中氣虚弱不能統
　涎歸源也
　　人參　　白术(炒/)　　乾薑(炮/)　　茯苓(各二兩/)
　　炙甘草(一兩/)半夏(制三兩/)
　　薑湯煮麪糊丸桐子大每服四五十丸白湯送下
治中湯(十/)　治脾胃不和嘔逆霍亂中滿虚痞或泄瀉
　　此即理中湯加青皮陳皮也
　　人參　　　白术　　乾薑(炮/)　炙甘草
　　青皮　　陳皮(等分/)
　右每服五錢水煎服如嘔加半夏
丁香溫中湯(十一/)　治同前
　　即前治中湯加丁香去半夏
(良/方)溫胃湯(十二/)　治憂思結聚脾肺氣凝元陽受損大
　腸與胃氣不平脹滿上衝飲食不下脉虚而緊滿
　　附子(制/)　　厚朴　　當歸　　　白芍藥
　　人參　　甘草(炙/)　　陳皮(各一錢/)乾薑(炮一錢/)
　　川椒(去合口炒出汗三分/)
　水一鍾半薑三片煎一鍾食逺服
(東/垣)溫胃湯(十三/)　治服寒藥多致脾胃虚弱胃脘痛
　　白豆蔲　人參　　　澤瀉(各三分/)益智
　　砂仁　　　厚朴　　甘草　　乾薑
　　薑黄(各四分/)黄茋　　陳皮(各七分/)
　右爲細末每服三錢水一盞煎至半盞食前溫服
(仲/景)四逆湯(十四/)　又名通脉四逆湯○治傷寒隂症自
　利裏寒外熱脉沈身痛而厥
　　甘草(炙二兩/)乾薑(炮三兩/)附子(一枚破八片生用/)
　右㕮咀以水三升煮取一升二合分二次溫服其脉
　即出者愈○面色赤者加葱九莖○腹中痛者去葱
　加芍藥二兩○嘔者加生薑二兩○咽痛者加桔梗
　一兩○利止脉不出者加人參一兩
(仲/景)四逆加人參湯(十五/)　治傷寒惡寒脉微而復利
　　即於前方内加人參一兩
(仲/景)四逆加豬膽汁湯(十六/)　治傷寒吐下後汗出而厥
　四肢拘急脉微欲絶者
　　即於四逆湯内加入豬膽汁半合
(仲/景)茯苓四逆湯(十七/)　治傷寒汗下後病仍不解煩躁
　者
　　茯苓(六兩/)　人參(一兩/)甘草(炙二兩/)乾薑(一兩半/)
　　附子(一枚生用去皮切八片/)
　右五味以水五升煮取三升去渣溫服七合日三服
茱萸四逆湯(十八/)　治厥隂中寒小腹痛甚
　　呉茱萸(湯泡/)附子(炮/)　乾薑(各二錢/)炙甘草(錢半/)
　水一鍾半煎七分熱服
(韓/氏)茵陳四逆湯(十九/)　治發黄脉沉細遲肢體逆冷腰
　已上自汗
　　茵陳(二兩/)　炙甘草(一兩/)　乾薑(炮兩半/)附子(一個炮/作八片)
　右分四貼水煎服
(仲/景)當歸四逆湯(二十/)　治傷寒手足厥寒脉細欲絶者
　或下利脉大腸鳴者虚也及其人内有久虚者宜當
　歸四逆加呉茱萸生薑湯主之
　　當歸　　　桂枝　　　　芍藥　　　細辛(各三兩/)
　　甘草　　　通草(各二兩/)大棗(二十五枚擘/)
　右七味以水八升煮取三升去滓溫服一升日三服
四逆散(二一/)　方在散陣二八
　治陽邪亢熱血脉不通四肢厥逆
(仲/景)附子湯(二二/)　治少隂病得之一二日口中和其背
　惡寒者當炙之附子湯主之并治少隂病身體痛手
　足寒骨節痛脉沉者
　　附子(二枚去皮/破八片)人參(二兩/)　白术(四兩/)　芍藥
　　茯苓(各三兩/)
　右五味以水八升煮取三升去渣溫服一升日三服
(三/因)附子湯(二三/)　治風寒濕痺骨節疼痛皮膚不仁肌
　肉重著四肢緩縱
　　附子(生/)　　白芍藥　桂心　　甘草
　　白茯苓　　人參　　乾薑(各三兩/)白术(一兩/)
　右㕮咀每服四錢水煎服
生附湯(二四/)　治寒濕腰痛
　　附子(生用/)　白术　　茯苓　　　牛膝
　　厚朴　　乾薑　　炙甘草(各一錢/)蒼术
　　杜仲(薑炒各二錢/)
　水二鍾生薑三片紅棗二枚煎八分食前服
參附湯(二五/)　方在補陣三八
　治元陽不足喘急呃逆嘔惡厥冷等證
(仲/景)术附湯(二六/)　方在補陣四二
　治中寒中氣不足逆冷痰盛口噤等證
茋附湯(二七/)　方在補陣四四
　治氣虚陽弱虚汗倦怠
(濟/生)术附湯(二八/)　方在補陣四三
　治寒濕腰冷重痛小便自利
(金/匱)桂枝附子湯(二九/)　治傷寒八九日風濕相搏身體
　疼煩不能轉側不嘔不渴脉浮虚而澁者
　　桂枝(四兩去/皮)生薑(三兩切/)附子(三枚炮去皮/各破八片)
　　甘草(三兩/)　大棗(十二枚擘/)
　　五味以水六升煮取二升去渣分溫三服
(金/匱)白术附子湯(三十/)　治傷寒八九日風濕相搏身體
　疼煩不能轉側不嘔不渴脉虚浮而濇若大便堅小
　便自利者去桂枝此方主之
　　白术(二兩/)　附子(一枚泡/去皮)甘草(炙一兩/)生薑(一兩半切/)
　　大棗(六枚/)
　右五味以水三升煮取一升去滓分溫三服一服覺
　身痺半日許再服三服都盡其人如冒狀勿怪即是
　术附並走皮中逐水氣未得除故耳
(金/匱)甘草附子湯(三一/)　治風濕相搏骨節疼煩掣痛不
　得屈伸近之則痛劇汗出短氣小便不利大便反快
　惡風不欲去衣或身微腫者此主之
　　甘草(炙/)　　白术(各二兩/)附子(二枚炮/去皮)桂枝(四兩去皮/)
　右四味以水六升煮取三升去渣溫服一升日三服
　初服得微汗則解能食汗後復煩者服五合恐一升
　多者服六七合為妙
(良/方)薑附湯(三二/)　治霍亂轉筋手足厥冷或吐逆身冷
　脉微急用此藥救之○此即仲景乾薑附子湯
　　乾薑(一兩/)　附子(一個生用/)
　右每服半兩水煎○外科薑附湯有人參白术
生薑附子湯(三三/)　治嶺南瘴癘内虚發熱或寒熱徃
　來嘔痰吐逆頭疼身痛或汗多煩躁引飲或自利小
　便赤兼主卒中風
　　附子(一枚如法製分四服/)
　右每服水一鍾生薑十片煎六分微溫服
乾薑附子湯(三四/)　治瘴毒隂證發熱或煩躁手足冷
　鼻尖冷身體重痛舌上胎生引飲煩渴或自利嘔吐
　汗出惡風
　　大附子(一枚製分四服/)
　右每服加炮乾薑二錢同煎溫服熱甚者冷服
(寳/鑑)羌活附子湯(三五/)　治呃逆
　　𦍑活　　　附子　　乾薑(炮/)　　茴香(各一錢/)
　　木香(五分/)
　水鍾半棗二枚煎服○三因方木香作丁香
(仲/景)芍藥甘草附子湯(三六/)　治發汗病不解反惡寒者
　虚故也
　　芍藥　　甘草(炙各三/兩)附子(一枚炮去皮切八片/)
　上三味以水五升煮取一升五合去渣分溫服
(活/人)附子八味湯(三七/)　治氣虚中寒脚氣等症
　　附子(炮去皮/臍)人參　　乾薑(炮/)　　芍藥
　　茯苓　　甘草(炙/)　桂心(各二兩/)白术(四兩/)
　右每服五七錢水一鍾半煎七分食前溫服○又方
　去桂心加乾熟地黄三兩
六物附子湯(三八/)　方在外科三五
　治四氣流注太隂四肢骨節煩疼浮腫小水不利
小建中湯(三九/)　方在補陣二二
　治虚勞裏急腹痛失精四肢酸疼咽乾口燥等症
(局/方)大建中湯(四十/)　方在補陣二四
　治陽虚氣血不足腰脚筋骨疼痛
八味大建中湯(四一/)　方在補陣二五
　治中氣不足厥逆嘔吐攣急隂縮腹痛虚火等證
三建湯(四二/)　治元陽素虚寒邪外攻手足厥冷六脉
　沉微大小便數滑凡中風潮涎不省人事傷寒隂證
　皆可用之
　　大附子　　大川烏　　　天雄(各製用三錢/)
　右用水二鍾薑十片煎一鍾不拘時或溫服或冷服
　○自汗加桂浮小麥○氣逆加沉香○胃冷加丁香
　胡椒
(仲/景)炙甘草湯(四三/)　一名復脉湯　治傷寒脉結代心
　動悸
　　炙甘草(四兩/)生薑　　桂枝(去皮各/三兩)　人參
　　阿膠(各二兩/)生地黄(一斤/)麥冬(去心半/斤)麻子仁(半斤/)
　　大棗(十二枚劈/)
　右九味以清酒七升水八升先煮八味取三升去渣
　内膠洋盡溫服一升日三服
(仲/景)桂枝甘草湯(四四/)　治發汗過多其人又手自冒心
　心下悸欲得按者
　　桂枝(四兩去/皮)甘草(二兩/)
　右二味以水三升煮取一升去渣頓服
(陶/氏)囘陽返本湯(四五/)　治隂盛格陽隂極發躁渴而面
　赤欲坐泥水中脉則無力或脉全微欲絶者○服後
　脉微出者生頓出者死
　　人參　　　製附子　　　炮薑　　炙甘草
　　五味子　　麥冬　　　　陳皮　　臘茶
　面戴陽者下虚也加葱七莖黄連少許用澄清泥漿
　水一鍾煎之臨服入蜜五匙頓冷服之取汗爲效
華陀救脱陽方(四六/)　治寒中三隂口噤失音四肢强
　直攣急疼痛似乎中風及厥逆唇青囊縮無脉或卒
　倒屍厥脱陽等證
　　先急用葱白一握微捣碎炒熱用布包熨臍下以
　　二包更替熨之甚者仍灸氣海闗元二三十壯脉
　　漸出手足漸溫乃可生也
　　次用附子一個重一兩者切八片白术乾薑各五
　　錢木香二錢同用水二鍾煎一鍾候冷灌服須臾
　　又進一服或煎服囘陽等湯
(仲/景)旋復代赭石湯(四七/)　治傷寒若汗或吐下解後心
　下痞鞭噫氣不除者
　　旋復花　甘草(炙各三/兩)人參(二兩/)　生薑(五兩切/)
　　代赭石(一兩/)大棗(十二枚/擘)半夏(半升洗/)
　右七味以水一斗煮取六升去滓再煎取三升溫服
　一升日三服
(仲/景)厚朴生薑甘草半夏人參湯(四八/)　治發汗後腹脹
　滿
　　厚朴(炒/)　生薑(切各半/斤)半夏(半斤洗/)人參(一兩/)
　　甘草(二兩炙/)
　右五味以水一斗煮取三升去滓溫服一升日三服
(簡/易)十味剉散(四九/)　治中風血弱臂痛連及筋骨舉動
　艱難
　　附子(三兩炮/)當歸　　黄茋(炙/)　　白芍藥(各二/兩)
　　川芎　　防風　　白术(各兩半/)肉桂(一兩/)
　　熟地　　茯苓(各七錢半/)
　右㕮咀每服五七錢水鍾半薑八片棗三枚煎八分
　食後臨臥服
(竒/效)芎术湯(五十/)　治寒濕頭痛眩運痛極
　　川芎　　附子(生去/臍)　白术(各三錢/)桂心(去皮/)
　　甘草(各一錢/)
　水一鍾半生薑七片棗二枚煎八分食逺服
正元散(五二/)　治眩暈陽虚
　　紅豆(炒/)　　乾薑(炮各三/錢)人參　　白术
　　炙甘草　茯苓(各二兩/)附子(炮去皮/臍)川芎
　　山藥(薑汁炒/)烏藥　　乾葛(各一兩/)川烏(炮去皮/臍)
　　肉桂(各五錢/)黄茋(炙兩半/)陳皮(二錢/)
　右㕮咀每服三錢水一鍾薑三片棗一枚入鹽少許
　煎服
(金/匱)生薑半夏湯(五三/)　治胸中似喘不喘似嘔不嘔似
　噦不噦徹心中憒憒然無奈者
　　半夏(半升/)　生薑汁(一升/)
　右二味以水三升煮半夏取二升内生薑汁煮取一
　升半小冷分四服日三夜一服病止停後服
(金/匱)半夏乾薑散(五四/)　治乾嘔或吐逆痰涎
　　半夏(制/)　乾薑(炙等分/)
　右二味杵爲散取方寸匕用漿水一升半煎取七合
　去柤頓服之
(仲/景)甘草乾薑湯(五五/)　治少隂傷寒小便色白吐逆而
　渴動氣因下反劇身雖有熱反倦及肺痿吐涎沬而
　不欬口不渴小便數遺尿肺中冷上虚不能制下眩
　暈多涎唾等證○楊仁齋曰治男女諸虚出血胃寒
　不能引氣歸元無以收約其血者○良方名薑草湯
　治隂盛于陽寒而嘔血
　　甘草(炙四兩/)乾薑(炮二兩/)
　右咀以水三升煮取一升五合分溫再服○仁齋曰
　等分每服三錢食前煎服
橘皮乾薑湯(五六/)　治惡心嘔噦
　　人參　　　乾薑　　肉桂(各一錢/)陳皮
　　通草　(錢半/)甘草(五分/)
　水一鍾半煎八分服
(金/匱)橘皮湯(五七/)　亦名生薑橘皮湯　治乾嘔噦若手
　足厥者
　　橘皮(四兩/)　生薑(半斤/)
　右二味以水七升煮取三升溫服一升下咽即愈
(萬/氏)橘皮湯(五八/)　方在痘疹九二
　行滯消痰止嘔吐
(金/匱)橘皮竹茹湯(五九/)　治噦逆
　　橘皮(二斤/)　竹茹(二升/)　生薑(半斤/)　甘草(五兩/)
　　人參(一兩/)　大棗(三十枚/)
　右六味以水一斗煮取三升溫服一升日三服
小　夏湯(六十/)　方在和陣八
　治嘔吐及心下有飲者
(三/因)丁香散(六一/)　治呃逆
　　丁香　　柿蒂(各一錢/)炙甘草　　良薑(各五分/)
　右爲末熱湯㸃服二錢不拘時
丁香煮散(六二/)　治翻胃嘔逆
　　丁香　　石蓮肉(各十/四枚)北棗(七枚切/碎)　生薑(七片/)
　　黄秫米(半合洗/)
　水一碗半同煮稀粥去藥啜粥
(簡/易)丁附散(六三/)　治反胃嘔逆粥食不下
　　大附子一枚坐於磚石上四面著火漸漸逼熱焠
　　入生薑汁中浸少時如法再焠約盡薑汁半碗許
　　爲度去皮焙乾爲末
　　丁香(二錢研/)
　二味勻和每服二錢水一鍾粟米同煎七分服
(楊/氏)丁香茯苓湯(六四/)　治脾胃虚寒宿食留滯否塞疼
　痛氣不升降以致嘔吐涎沬或嘔酸水不思飲食
　　半夏(制/)　　橘紅　　茯苓(各一兩/半)丁香
　　附子(制/)　　肉桂　　砂仁(各五錢/)乾薑(炮/)
　　木香(各一兩/)
　每服四錢水一鍾半薑七片棗一枚煎七分服
(良/方)丁香柿蒂散(六五/)　治吐利或病後胃中虚寒呃逆
　凡呃逆至七八聲相連收氣不囘者難治
　　丁香　　柿蒂　　　炙甘草　　良薑(各五分/)
　　人參　　半夏　　　陳皮　　　茯苓(各一錢/)
　　生薑(二錢/)
　水二鍾煎熱服
(寳/鑑)丁香柿蒂散(六六/)　治呃逆嘔吐
　　丁香　　柿蒂　　　青皮　　　陳皮(各等分/)
　水一鍾半薑五片煎服
(嚴/氏)柿蒂湯(六七/)　治胸滿呃逆不止
　　柿蒂　　丁香(各二錢/)
　加生薑五片水煎服○家珍方有人參一味
(百/一)安脾散(六八/)　治胃氣先逆飲食過傷憂思蓄怨宿
　食癖積冷飲寒痰動擾脾胃不能消磨致成斯疾女
　人由血氣虚損男子皆由下元虚憊有食罷即吐有
　朝食暮吐暮食朝吐所吐酸黄臭水皆是脾敗惟當
　速治遲則發煩渴大便秘水飲不得入口而危矣
　　南木香(磨汁/)橘紅　　人參　　　白术
　　草果(麫煨/)　茯苓　　甘草(炙/)　　丁香
　　胡椒(各兩半/)高良薑(一兩用陳壁土三合以/水二碗同煮乾切片)
　右咀每服五錢水一鍾半入鹽少許煎七分食逺溫
　服或爲細末每服五錢用鹽米湯調下
(三/因)補脾湯(六九/)　治脾胃虚寒泄瀉腹滿氣逆嘔吐飲
　食不消
　　人參　　白术　　茯苓　　　厚朴(炒/)
　　陳皮(各一錢/)乾薑(炒/)　甘草(炙/)　　草果
　　麥芽(炒各八分/)
　水一鍾半煎七分空心溫服
(三/因)養胃湯(七十/)　治脾胃虚寒嘔逆惡心腹脇脹疼腸
　鳴泄瀉
　　藿香　　　厚朴(炒/)　半夏(制/)　　茯苓(各錢半/)
　　草果　　陳皮　　　人參　　　白术(炒各一/錢)
　　附子(製八分/)甘草(炙五分/)
　水一鍾半薑三片棗二枚煎七分食逺服
胃愛散(七一/)　治脾胃久虚中焦氣滯或冷涎上壅嘔
　吐惡心或胸膈疼痛不思飲食或泄瀉不止
　　人參(一兩/)　白术　　茯苓　　黄茋(炙各三/錢)
　　丁香　　甘草(炙各二/錢)肉果(三個煨/)乾薑(炒半兩/)
　右用白米炒熟四兩同研爲末毎服二三錢用薑湯
　或人參湯調服　或爲㕮咀毎藥五七錢加炒米一
　兩煎服亦可
(東/垣)藿香安胃散(七二/)　治脾胃虚弱不能進食嘔吐吞
　酸脱痛不能腐熟
　　藿香　　人參　　　陳皮(各一錢/)丁香(五分/)
　　生薑(十片/)
　水一鍾半煎七分食逺服
(良七/方)味人參丸(七三/)　治胃冷兼虚嘔逆不食服過砂
　仁半夏丸不效可服此藥　方見和陣一三二
　　人參　　白术(炒各五/兩)厚朴(薑制/)　北細辛(各四/兩)
　　生薑　　橘皮(各三兩/)桂心(二兩/)
　右爲末煉蜜丸桐子大米飲下十丸漸加至二十丸
甘露湯(七四/)　治反胃嘔吐不止飲食減少常服之快
　利胸膈調養脾胃進飲食○徐東臯曰常州一富人
　病反胃徃京口甘露寺設水陸泊舟岸下夢一僧持
　湯一碗與之飲罷猶記其香味便覺胸膈少快早入
　寺知客供湯乃是夢中所飲者胸膈尤快遂求其方
　合數十服後疾遂瘥名曰觀音應夢散予得之常以
　待賔易名曰甘露湯又在臨汀療一人愈甚勿忽之
　　乾餳糟(頭柞者用六分/)　生薑(用四分/)
　右和匀搗爛作餅或焙或晒乾毎十兩入炙甘草二
　兩同研爲末毎服二錢用沸湯入鹽少許調不拘時
　服
(金/匱)茯苓澤瀉湯(七五/)　治胃反吐而渴欲飲水者○外
　臺治消渴脉絶反胃者
　　茯苓(半斤/)　澤瀉　　生薑(各四兩/)甘草
　　桂枝(各二兩/)白术(三兩/)
　右五味以水一斗煮取三升内澤瀉再煮取二升半
　溫服八合日三服
(仲/景)茯苓甘草湯(七六/)　治水飲停蓄心下甚者作悸作
　利
　　茯苓　　桂枝(各二兩/)甘草(炙一兩/)生薑(三兩/)
　右四味以水四升煮取二升去滓分溫三服
草荳蔲湯(七七/)　和中調氣治嘔吐
　　草荳蔲　藿香(各五分/)陳皮　　枳殻(各七分/)
　　白术　　山藥(各一錢/)桂心　　　丁香(各二分/)
　水一鍾半薑五片棗二枚粟米少許煎七分食前溫
　服
大順散(七八/)　治胃暑伏熱引飲過多以致寒濕傷脾
　隂陽氣逆霍亂吐瀉藏府不調等症
　　乾薑　　肉桂　　　杏仁(各四兩/)甘草(三兩/)
　右先將甘草微炒黄次入乾薑同炒令薑裂又入杏
　仁同炒令杏仁不作聲爲度却同肉桂研羅一處毎
　用二三錢以水一鍾煎數滚溫服○如煩躁者以井
　花水調服不拘時○此方加附子即名附子大順散
四順附子湯(七九/)　治霍亂轉筋吐瀉手足逆冷六脉
　沈絶氣少不語身冷汗出
　　附子(生/)　　白乾薑(炮/)　人參　　　甘草(炙各一/兩)
　右㕮咀毎服四五錢水鍾半煎七分食逺服
(醫/休)附子粳米湯(八十/)　治霍亂四逆多嘔少吐者
　　中附子(一枚制/)半夏(制兩半/)乾薑(炒/)　　甘草(炙各一/兩)
　　大棗(十枚/)　　粳米(五合/)
　右㕮咀毎服八錢水鍾半煎米熟去柤服
冷香飲子(八一/)　治傷暑暍霍亂腹痛煩躁脉沈微或
　伏
　　附子(炮/)　　陳皮(各一錢/)草果　　　甘草(炙各錢/半)
　水一鍾半薑十片煎八分井水頓冷服
(集/成)冷香湯(八二/)　　治夏秋水濕恣食生冷隂陽相干遂
　成霍亂臍腹刺痛脇肋脹滿煩躁引飲無度或感瘴
　虚熱胸膈不利或嘔或泄並宜
　　良薑　　　白檀香　　草荳蔲(麪包/煨)附子(制/)
　　炙甘草(各一/錢)丁香(七粒/)
　水一鍾半煎七分用井水浸冷於嘔吐時服之效或
　爲細末水調生麪糊丸如芡實大毎服一丸新汲水
　磨下亦可
(直/指)木瓜湯(八三/)　治吐瀉不已轉筋擾亂
　　木瓜(一兩/)　茴香(微炒二/錢半)呉茱萸(半兩/湯炮)炙甘草(二錢/)
　右㕮咀分二服加薑五片紫蘇十葉空腹急煎服之
　　良方有生薑二錢五分無茴香甘草名木瓜煎
(三/因)訶子散(八四/)　治老幼霍亂一服即效
　　訶子(炮去核/)炙甘草　厚朴(薑制/)　乾薑(炮/)
　　神麯(炒/)　　良薑(炒/)　茯苓　　　麥芽(炒/)
　　陳皮　　　草荳蔲(等分/)
　右爲細末毎服二錢當病發不可忍時用水煎入鹽
　少許服之
霍亂三方(八五/)　治霍亂瀉利不止轉筋入腹欲死者
　　用生薑三兩搗爛入酒一升煮三四沸頓服
　一方凡霍亂吐瀉不能服藥急用胡椒四十粒以飲
　吞之
　一方凡霍亂吐瀉不止用艾一把水二升煮一升頓
　服之
千金霍亂方(八六/)　治霍亂乾嘔不止
　　以薤葉煎一升服三次立愈
乾霍亂二方(八七/)　凡欲吐不吐欲下不嘔嘔惡不止
　者謂之乾霍亂
　一方用鹽一兩生薑半兩搗同炒令色變以水一碗
　煎熱服
　一方用丁香十四粒爲末以熱湯一盞調服
(金/匱)苓桂术甘湯(八八/)　治心下有痰飲胸脇脹滿目眩
　　茯苓(四兩/)　桂枝　　　白术(各三兩/)甘草(二兩/)
　右用水六升煮取三升分三服小便即利
薑术湯(八九/)　治心下停飲怔忡
　　白薑　　白术　　白茯苓　　半夏麪(各一錢/)
　　官桂(三分/)　甘草(五分/)
　水一鍾半棗三枚煎服
韓氏溫中湯(九十/)　凡病人兩手脉沈遲或𦂳是皆胃
　中寒也若寸脉短少及力少於闗尺者此隂盛陽虚
　也或胸膈滿悶腹中脹滿身體拘急手足厥冷急宜
　溫之
　　丁皮　　丁香(各五分/)厚朴　　　乾薑
　　陳皮　　白术(各一錢/)
　水鍾半加葱白荆芥穗同煎
(東/垣)厚朴溫中湯(九一/)　治脾胃寒滯心腹脹滿或見疼
　痛
　　厚朴(薑炒/)　橘紅　　乾薑(各一錢/)茯苓
　　草荳蔲　　木香　　甘草(各五分/)
　水煎溫服
大正氣散(九二/)　方在和陣二四
　治風寒濕氣傷脾心腹脹悶有妨飲食
强中湯(九三/)　治生冷寒漿有傷脾胃遂成脹滿有妨
　飲食甚則腹痛
　　人參　　橘紅　　　青皮　　　丁香(各二錢/)
　　白术(錢半/)附子(炮去皮/臍)草荳蔲　　乾薑(炮各/錢)
　　厚朴(薑汁炒/)甘草(炙各五分/)
　水鍾半薑三片紅棗二枚煎七分不拘時服○嘔加
　半夏○若傷麵食加萊菔子一錢
(三/因)强中丸(九四/)　治胃脘虚寒痰飲留滯痞塞不通氣
　不升降○局方溫中化痰丸即此方不用半夏
　　高良薑　乾薑(炮/)　　陳皮　　青皮(各一兩/)
　　半夏(制二兩/)
　右爲細末生薑汁煮糊丸桐子大毎服三十丸薑湯
　下
三生飲(九五/)　此治中風乃行經治痰之劑斬闗奪門
　之將必用人參驅駕其邪而補助眞氣乃可用之否
　則恐反爲害
　　生南星(一兩/)生川烏(去皮/半兩)生附子(去皮/半兩)木香(二錢/)
　毎用一兩加人參一兩同煎服
(嚴/氏)三生丸(九六/)　治痰厥頭痛
　　南星　　半夏　　　白附子(等分/)
　右爲末薑汁浸蒸餅丸小豆大毎服四十丸食後薑
　湯下
五生丸(九七/)　治風癎
　　川烏頭　　附子(各生用/去皮臍)南星(生/)　　半夏(生/)
　　乾薑(生各半兩/)
　右爲細末醋煮大豆汁作麫糊和丸桐子大毎服五
　丸冷酒送下不拘時
(局/方)溫中化痰丸(九八/)　治停痰留飲
　　陳皮　　　青皮　　良薑　　　乾薑(等分/)
　右爲細末醋煮糊丸桐子大毎服三十丸空心米飲
　送下
(寳/鑑)溫胃化痰丸(九九/)　治膈内有寒脾胃傷飲胸膈不
　快痰涎不已
　　半夏(制三兩/)白术　　陳皮　　乾薑(炮各一/兩)
　右爲末薑汁糊丸桐子大薑湯下二十丸
(局/方)倍术丸(百/)　治五飲吞酸等證○一曰留飲停水在
　心下○二曰澼飲水在兩脇○三曰痰飲水在胃中
　○四曰溢飲水溢在膈○五曰流飲水在脇間瀝瀝
　有聲皆由飲水過多或飲冷酒所致
　　白术(炒二兩/)桂心　　乾薑(炒各一兩/)
　右爲末蜜丸毎服二十丸溫米飲下加至三五十丸
　食前服
(發/明)丁香半夏丸(百一/)　治心下停飲冷痰
　　丁香　　半夏(制各一/兩)人參　　　乾薑(炮/)
　　細辛(各五錢/)㯽榔(三錢/)
　右爲細末薑汁糊丸桐子大毎服三十丸薑湯下
(局/方)丁香五套丸(百二/)　治胃氣虚弱三焦痞塞不能宣
　行水榖故痰飲聚結嘔吐惡心脹滿不食
　　丁香　　　木香　　　青皮　　　橘紅(各半兩/)
　　白术　　　茯苓　　　良薑　　　乾薑(各一兩/)
　　南星(制/)　　半夏(制各二兩/)
　右爲末湯浸蒸餅丸桐子大毎服七十丸溫湯下
(三/因)復元丹(百三/)　治脾腎虚寒發爲水腫四肢虚浮心
　腹堅脹小便不通兩目下腫
　　附子(炮二兩/)南木香(煨/)　茴香(炒/)　　川椒(炒出汗/)
　　厚朴(制/)　　獨活　　　白术(炒/)　　橘紅
　　呉茱萸(炒/)　桂心(各一兩/)澤瀉(一兩半/)肉荳蔲(煨/)
　　㯽榔(各半兩/)
　右爲末糊丸桐子大毎服五十丸紫蘇湯不拘時送
　下
(薛/氏)加減金匱腎氣丸(百四/)　方在補陣一二六
　治脾腎陽虚不能制水爲腫爲脹
(濟/生)實脾散(百五/)　治隂水發腫宜先實脾土
　　附子(制/)　　炮乾薑　　厚朴　　木香
　　大腹皮　　草果仁　　木瓜(各錢半/)甘草(炙五分/)
　水二鍾薑五片棗一枚煎七分不拘時服
(嚴/氏)實脾散(百六/)
　　即前方加白术茯苓
(簡/易)腹脹方(百七/)
　凡肚腹脹滿不能用藥者以獨蒜煨熟去皮綿裹納
　下部中冷即易之○又治闗格脹滿大小便不通亦
　用上法氣立通○又方用生薑如指大一塊煨熟以
　綿裹乘熱納下部中冷即易之
丁香止痛散(百八/)　治心痛不可忍
　　丁香(半兩/)　良薑(二兩/)　茴香(炒/)　　甘草(各兩半/)
　右爲細末毎服二錢不拘時沸湯㸃服
勝金散(百九/)　治卒心痛
　　桂枝　　　元胡索(炒/)　五靈脂　　當歸(各半兩/)
　右爲末煉蜜丸桐子大毎服二十丸食前陳皮湯送
　下
(良/方)鐵刷散(百十/)　治心脾積痛婦人血氣刺痛酒病惡
　心腸滑泄瀉
　　良薑(炒二兩/)茴香(炒七錢/)蒼术(制/)　甘草(炙各二/兩八錢)
　右爲末毎服二錢空心薑鹽湯調下
(局/方)蟠葱散(百十一/)　治男婦脾胃虚冷滯氣不行攻刺
　心腹痛連胸脇膀胱小腸寒疝氣疝及婦人血氣刺
　痛
　　蒼术(米泔浸/切)炙甘草(各八/錢)三稜(煨/)　　蓬术(煨/)
　　茯苓　　　青皮(各六錢/)丁皮　　　砂仁(去殻/)
　　㯽榔(各四錢/)延胡索(三錢/)乾薑(炒/)　　肉桂(各二錢/)
　右毎服五錢水一盞入連根葱白一莖煎七分空心
　熱服或爲末用葱湯調服二三錢
(寳/鑑)沉香桂附丸(百十二/)　治中氣虚寒飲食不美隂盛
　陽虚藏府積冷心腹疼痛脇肋膨脹腹中雷鳴便利
　無度而色不澤手足厥冷及下焦陽虚疝氣疼痛不
　可忍腰屈不能伸喜熱熨稍緩等證
　　附子(炮去皮/臍)川烏(制同/)　沉香　　　肉桂
　　乾薑(炮/)　　良薑(炮/)　　茴香(炒/)　　呉茱萸(炮各/一兩)
　右爲末醋煮麪糊丸桐子大毎服五七十丸食前米
　飲下日二服忌生冷
椒附丸(百十三/)　治小腸虚冷小腹痛小便頻而清白
　　椒紅(炒/)　　附子(炮/)　　龍骨　　桑螵蛸(炙/)
　　山茱萸　　鹿茸(酒蒸焙各等分/)
　右爲末酒糊丸桐子大毎服六十丸空心鹽湯下
大沉香丸(百十四/)　治寒氣攻衝心腹刺痛亦治卒暴
　心痛
　　沉香　　　乾薑(炮/)　　薑黄　　　桂心
　　檀香(各二兩/)甘松(洗焙/)　白芷　　　天台烏藥
　　甘草(各半斤/)香附(一斤/)　白荳蔲(三兩/)
　右爲末煉蜜和丸彈子大毎服一丸細嚼生薑湯下
　不拘時
(辨/疑)桂附二陳湯(百十五/)　治寒瘧寒多熱少腰足厥冷
　　附子(炮/)　肉桂　　　半夏(制/)　　白茯苓
　　陳皮　　炙甘草
　右㕮咀毎服五六錢水一鍾半薑三片棗一枚煎服
扶陽助胃湯(百十六/)　羅謙甫治崔運使長男雲卿年
　二十五體肥養厚常食凉物寒藥以致秋間瘧發復
　用水吞砒石等藥反増吐瀉中氣愈虚延至次年四
　月復因勞怒前證大作診其脉得兹細而微手足稍
　冷面色青黄食少痞悶嘔酸氣促汗出予思内經云
　中氣不足溲便爲之變腸爲之苦鳴下氣不足則爲
　痿厥心悦又曰陽氣客于腸胃之間則卒然而痛非
　大熱之劑不能愈遂制此方
　　附子(炮去皮/臍二錢)乾薑(炮錢半/)草荳蔲　　益智仁
　　揀參　　甘草(炙/)　　官桂　　　白芍藥(各一/錢)
　　呉茱萸　陳皮　　白术(各五分/)
　右㕮咀水二盞棗二枚薑三片煎八分食前溫服三
　服後大勢去痛減半至秋灸中脘以助胃氣次灸氣
　海百餘壯生發元氣明年復灸三里二七壯亦助胃
　氣引氣下行仍愼加調攝一年而平復
五味沉附湯(百十七/)　治虚寒無陽胃弱乾嘔
　　熟附子　乾薑(炮各一/錢)白术　　　炙甘草(各錢/半)
　　沉香(五分/)
　水盞半薑五片煎七分食前服
二味沉附湯(百十八/)　治瘴疾上熱下寒腿足寒厥
　　沉香(磨汁/)　附子(制各三錢/)
　水一鍾半生薑三片煎八分去柤入沉香汁放冷服
　此藥主上熱下寒○全集云沉水眞正鐵角　香其
　味甘辛者爲美辛辣者性熱附子降氣斂陽治隂毒
　冷瘴只一服而囘生起死眞可以奪化功
(濟/生)七棗湯(百十九/)　治瘴瘧或因感冐風寒或是五臟
　氣虚隂陽相搏寒多熱少或但寒不熱皆可服
　　大附子　一枚制分四服○又方用川烏代附子
　　以水調陳壁土爲糊浸泡七次
　水二鍾薑七片棗七枚煎一鍾當發日早晨空心溫
　服仍喫棗子三五枚忌如常
冷湯(百二十/)　治瘴毒内寒外熱咽嗌間煩躁不解
　　人參(半兩/)大附子(一錢/)甘草(炙三寸/)淡竹葉(十四/片)
　　大棗(五枚/)
　水煎溫服或冷服○甚者宜倍用人參附子不可拘
　此常數
生薑煎(一二一/)　治瘴如瘧憎寒壯熱
　　老生薑一大塊打破濕紙包煨熟
　右用水一鍾煎半鍾熱服取微汗
芎附散(一二二/)　治五種痛痺自腿臂間發作不定者
　　小川芎　附子(炮去皮/)黄茋　　　防風
　　白术　　當歸(酒洗/)　熟地　　　桂心
　　甘草　　柴胡(等分/)
　水二鍾薑三片棗二枚煎八分空心服
(局/方)參附滲濕湯(一二三/)　治坐臥濕地雨露所襲身重
　脚弱闗節疼痛發熱惡寒小便不利大便溏泄
　　人參　　白术　　　茯苓　　　甘草
　　附子(炮/)　乾薑(炮/)　　桂枝　　　芍藥(等分/)
　水二鍾薑三片棗一枚煎八分不拘時服
七味滲濕湯(一二四/)　方在和陣一七四
　治寒濕所傷身體重著小便赤澁大便溏泄
熨背散(一二五/)　治胸痺心背疼痛氣悶
　　烏頭　　細辛　　　附子　　　羌活
　　川椒　　桂心(各一兩/)川芎(一兩二錢/)
　右爲末以少醋拌匀或炒熱或用帛裹微火炙令煖
　以熨背上取瘥乃止忌生冷如常服○按此方當用
　氣惟諸辛香者佳附子似不必用
溫中法麯丸(一二六/)　治脾痺發欬嘔汁
　　法麯(炒/)　枳實(麪炒/)　白茯苓　　呉茱萸(湯浸/炒)
　　桂心　　厚朴(薑制/)　當歸　　甘草(炙各三/兩)
　　人參　　麥冬　　　乾薑(炮/)　　細辛
　　附子(炮/)　桔梗(炒各一/兩)麥芽(微炒五合/)
　右爲細末煉蜜丸桐子大毎服七十丸食前熟水下
　日三
(丹/溪)龍虎丹(一二七/)　治走注疼痛或麻木不仁或半身
　疼痛
　　草烏　　蒼术　　　白芷(各一兩/)
　右爲末水拌發熱過再入乳香二錢當歸牛膝各半
　兩酒糊丸彈子大酒化下
活絡丹(一二八/)　方在和陣二七七
　治中風手足不用日久不愈經絡中有濕痰死血者
(濟/生)二至丸(一二九/)　治老人虚弱腎氣虚損腰痛不可
　屈伸
　　附子(炮去皮/臍)桂心　　杜仲(制/)　　補骨脂(炒各/一兩)
　　鹿角霜　　鹿角鎊　鹿茸(酒炙/)　青鹽(另研各/半兩)
　右爲末酒煮糊丸桐子大毎服七十丸空心用胡桃
　肉細嚼鹽湯或鹽酒送下如畏熱藥者去附子加肉
　蓯蓉
(三/因)腎著湯(百三十/)　治腎虚身重腰冷如在水中不渴
　小便自利食飲如故腰下重痛如帶五千錢
　　茯苓　　白术(各四兩/)炙甘草　　乾薑(炮各二/兩)
　右㕮咀毎服四錢水煎空心冷服○一方用薑四兩
　术二兩○良方毎服有杏仁五分治姙娠脚腫
(韓/氏)茵陳附子湯(一三一/)　治發黄服四逆湯身冷汗不
　止者
　　附子(二個各/作八片)乾薑(炮二兩/半)茵陳(一兩半/)
　右用水煎分作三服
(韓/氏)小茵陳湯(一三二/)　治發黄脉沉細四肢及遍身冷
　　附子(一個炮/作八片)炙甘草(一兩/)茵陳(二兩/)
　右用水二升煮一升分作三服
(韓/氏)茵陳橘皮湯(一三三/)　治身黄脉沉細數熱而手足
　寒喘嘔煩躁不渴者
　　茵陳　　　橘皮　　生薑(各一兩/)白术(二錢半/)
　　半夏　　茯苓(各五錢/)
　右用水四升煮取二升放溫分作四服
五鬲散(一三四/)　方在和陣一五六
　治五鬲五噎
十鬲散(一三五/)　方在和陣一五八
　治十般鬲氣
五噎散(一三六/)　方在和陣一五九
　治諸氣結聚胸膈痞悶痰逆惡心飲食不進
(良/方)白术聖散子(一三七/)　治一切瀉痢久不瘥并婦人
　産後痢疾
　　白术　　　砂仁　　當歸　　　肉荳蔲
　　乾薑(炮/)　　陳皮　　炙甘草　　石榴皮
　　訶子　　芍藥(炒等分/)
　右㕮咀毎服五錢水一鍾半入乳香一豆大煎八分
　食前服
(仲/景)呉茱萸湯(一三八/)　嘔而胸滿乾嘔吐涎沬頭痛及
　食穀欲嘔者此方主之
　　呉茱萸(一升/)人參(三兩/)　生薑(六兩/)　大棗(十枚擘/)
　右四味以水五升煮取三升溫服七合日三服
(良/方)呉茱萸湯(一三九/)　治冒暑伏熱腹痛瀉痢或飲食
　過度霍亂吐瀉或食冷冒寒或忍飢大怒或因舟車
　傷動胃氣令人吐瀉並作轉筋逆冷等證遲則不救
　　呉茱萸　　木瓜　　　食鹽(各半兩/)
　右同炒令焦先用磁瓶盛水三升煮百沸入藥煎至
　二升已下傾一盞或冷或熱隨病人之便服之○若
　卒無前藥止用鹽一撮醋一盞同煎八分溫服或鹽
　梅鹹酸等物皆可用
呉茱萸散(百四十/)　治腸痺寒濕内聚腹痛滿氣急大
　便飱泄
　　炮乾薑　　炙甘草　　呉茱萸　　肉荳蔲(麪裹/煨)
　　砂仁　　　神曲(炒各一/錢)白术　　　厚朴(薑制/)
　　陳皮(各二錢/)　一方有良薑
　右爲末毎服二錢空心米飲調下
(海/藏)呉茱萸丸(一四一/)　治下痢藏府不調脹滿腹痛水
　穀不化怠惰嗜臥時時下痢乃隂濕證也
　　呉茱萸(兩半湯/洗炒)神麯(炒五兩/)白术(炒四兩/)　肉桂
　　乾薑(炒各二/兩半)川椒(去目炒一兩/)
　右爲末糊丸桐子大米飲下三五十丸食前服
(楊/氏)八味湯(一四二/)　治脾胃虚寒氣滯不行心腹刺痛
　藏府虚滑
　　人參　　　當歸　　炮薑　　　呉茱萸(湯炮/七次)
　　肉桂　　　丁香　　木香　　陳皮(各一錢/)
　右㕮咀水一鍾半煎七分溫服無時　按此湯味太
　剛烈當加炙甘草方妙
(仲/景)眞武湯(一四三/)　治少隂傷寒腹痛小便不利四肢
　沈重疼痛自下利者此爲有水氣其人或欬或小便
　利或下利或嘔者
　　茯苓　　芍藥　　　生薑(各三兩/)白术(二兩/)
　　附子(一枚炮去皮切八片/)
　右五味以水八升煮取三升去滓溫服七合日三服
　○若欬者加五味子半升細辛乾薑各一兩○小便
　利者去茯苓○下利者去芍藥加乾薑二兩○嘔者
　去附子加生薑足前成半斤
(良/方)九寳丹(一四四/)　調理脾胃止泄瀉
　　人參　　白术(炒/)　　茯苓　　炙甘草
　　乾薑(炮/)　木香　　　藿香(去土/)　訶子(去核/)
　　肉荳蔲(麪炒各一錢/)
　水一鍾半加薑煎食逺服
(濟/生)四桂散(一四五/)　治本元氣虚眞陽耗散臍腹冷痛
　泄瀉不止
　　人參　　附子(炮/)　　白茯苓　　木香(各一兩/)
　右㕮咀毎服五七錢水一鍾半煨薑五片鹽少許食
　逺煎服○滑泄不止加肉荳蔲訶子名六桂散○活
　人有白术無訶子
(仲/景)白通湯(一四六/)　治少隂病下利
　　葱白(四莖/)　乾薑(一兩/)　附子(一枚生用去皮破八/片)
　右三味以水三升煮取一升去滓分溫再服
　白通加豬膽汁湯即於前方加人尿五合豬膽汁一
　合治少隂下利無脉乾嘔而煩者服湯後脉暴出者
　死微續者生
(仲/景)桃花湯(一四七/)　治少隂傷寒下利便膿血
　　赤石脂(一半篩末/一半全用)乾薑(一兩/)　　粳米(一升/)
　右三味以水七升煮米令熟去滓溫服七合内所篩
　赤石脂細末方寸匕攪匀服之日三服若一服愈餘
　勿服
(潔/古)漿水散(一四八/)　治暴瀉如水周身汗出一身盡冷
　脉微而弱氣少不能語者甚者加吐即爲急證
　　半夏(一兩制/)附子(制/)　　炮薑　　　肉桂
　　甘草(各五錢/)良薑(二錢半/)
　右爲末毎服三錢漿水一鍾半煎至半鍾熱服
(澹/寮)附子茴香散(一四九/)　治氣虚積冷心腹絞痛泄瀉
　食少
　　人參　　白术　　　茯苓　　　炙甘草(各七/分)
　　附子(制/)　炮薑　(五分/)茴香　　　肉荳蔲(各四/分)
　　木香(三分/)　丁香(五粒/)
　水一鍾半煎(七/)分食逺服
(本/事)五味子散(百五十/)　治腎泄在侵晨及五更作瀉飲
　食不進不時去後
　　五味子(炒二兩/)呉茱萸(炒一錢/)
　右爲末毎服二錢白湯調下爲丸尤效
(本/事)二神丸(一五一/)　治脾胃虚寒不思飲食泄瀉不止
　　肉荳蔲(生用二兩/)破故紙(炒四兩/)
　右爲末用大肥棗四十九枚入生薑片四兩同煮以
　棗爛爲度去薑取棗肉搗藥爲丸桐子大毎服五六
　十丸白湯下
(薛/氏)四神丸(一五二/)　　治脾腎虚寒大便不實飲食不思
　及泄痢腹痛等症
　　破故(炒四兩/)肉荳蔲(麪煨/)五味子(各二/兩)呉茱萸(湯浸炒/一兩)
　右爲末用大棗百枚同薑八兩煮爛取肉搗丸桐子
　大毎服七八十丸空心食前白湯下○按此丸不宜
　用棗但以薑汁煮麫糊爲丸更佳
(澹/寮)四神丸(一五三/)　　治脾腎泄清晨溏瀉
　　破故(炒四兩/)肉荳蔲(二兩/)木香(半兩/)　小茴香(炒一兩/)
　右爲末薑煮棗肉爲丸桐子大白湯送下
(醫/林)四神丸(一五四/)　治寒疝脹痛不已
　　蓽澄茄　　木香(各半兩/)呉茱萸(半酒浸/半醋浸)香附(各一兩/)
　右爲末糊丸桐子大毎服七八十丸空心鹽湯或乳
　香葱湯任下
(集/要)四神丸(一五五/)　方在補陣百六十
　治小便頻數不禁
五味子丸(一五六/)　治下元虚寒火不生土以致命門
　不煖闗門不閉名曰腎泄亦名脾腎泄
　　人參　　　白术(炒/)　　北五味子(炒/)破故(炒各三/兩)
　　山藥(炒/)　　白茯苓(各兩/半)呉茱萸(湯泡/炒)川巴㦸(去心/炒)
　　肉果(麪煨各/一兩)龍骨
　右爲末酒糊丸桐子大毎服百餘丸食前白湯或米
　湯任下
(得/效)蓽撥丸(一五七/)　治滑泄中寒者宜之
　　蓽撥　　川薑(炮/)　　丁香(不見火/)附子(炮去皮臍/)
　　良薑　　　胡椒　　呉茱萸(湯浸炒/各一兩)山茱萸
　　草荳蔲(去皮各半兩/)
　煮棗肉丸桐子大毎服五六十丸食前陳米飲下日
　三服
(局/方)肉荳蔲丸(一五八/)　治脾胃虚弱脹滿水穀不消臟
　腑滑泄
　　肉荳蔲(麪煨/)蒼术(制/)　　乾薑(炮/)　　厚朴(制/)
　　陳皮(各四兩/)炙甘草　　茴香(炒/)　肉桂
　　川烏(炮去皮/臍)訶子肉(各二兩/)
　右用湯浸蒸餅爲丸梧子大毎服七八十丸食前白
　滚湯下
(陳/氏)肉荳蔲丸(一五九/)　方在小兒五六
　治腸滑瀉痢
(濟/生)訶梨勒丸(百六十/)　治大腸虚冷泄瀉不止腹脇引
　痛飲食不化
　　訶梨勒(麪裹/煨)附子(炮/)　肉荳蔲(麪裹/煨)木香
　　呉茱萸(湯泡/炒)龍骨(生用/)　白茯苓(去皮/)蓽撥(各等分/)
　右爲細末生薑汁煮麪糊爲丸梧子大毎服七十丸
　空心米飲下
(良/方)厚朴丸(一六一/)　治寒中洞泄實滯脹滿等證
　　厚朴(炒/)　　乾薑(炒等分/)
　右水拌炒爲末水糊丸桐子大毎服五十丸米飲下
(百/一)縮脾丸(一六二/)　治滑泄不禁
　　白术(炒/)　　厚朴(薑炒/)　赤石脂　　肉豆蔲(麪煨/)
　　乾薑(炒各一/兩)附子(制/)　　蓽撥　　　神麯(炒各五/錢)
　右爲細末醋糊丸桐子大毎服五七十丸空心米飲
　下
(三/因)桂香丸(一六三/)　治藏府虚寒爲風寒所摶冷滑注
　下不禁危篤者累效
　　附子　　肉荳蔲(麪煨/)白茯苓(各一/兩)桂心
　　乾薑(炒/)　木香(各半兩/)丁香(二錢半/)
　右爲末麪糊丸桐子大空心米飲下五七十丸
(寳/鑑)陳麯丸(一六四/)　磨積止瀉痢治腹中冷痛
　　陳麯(一兩半/)人參　　白术(炒/)　　當歸(炒/)
　　乾薑　　　肉桂　　　甘草(炙/)　厚朴(制各半/兩)
　右爲末煉蜜丸桐子大毎服三五十丸溫酒或淡醋
　湯任下日二服
(楊/氏)萆薢分清飲(一六五/)　治眞元不足下焦虚寒或服
　寒凉利藥過多小便白濁頻數無度澄如膏糊等證
　　益智仁　　川萆薢　　石菖蒲　烏藥(各等分/)
　右㕮咀毎服五六錢水一鍾入鹽一捻煎七分食前
　溫服　一方加茯苓甘草
益智湯(一六六/)　治腎經虧損遺精白濁四肢煩倦時
　發蒸熱等證
　　鹿茸(酥炙/)　巴㦸肉　　枸杞子　　熟地黄
　　蓯蓉(酒浸/)　牛膝(酒浸/)附子(炮去皮/臍)桂心(不見火/)
　　山茱萸　　白芍藥　炙甘草　　　防風(各等分/)
　右毎服三錢水一盞薑五分鹽少許同煎空心服
(苟/方)安腎丸(一六七/)　治腎經積冷下元衰憊目暗耳鳴
　四肢無力夜夢遺精小便頻數臍腹撮痛食少體瘦
　神困健忘常服壯元陽益腎水
　　肉桂(去粗皮/不見火)川烏(炮去皮臍/各一斤)白术　　　山藥
　　茯苓　　　肉蓯蓉(酒浸/炙)巴㦸(去心/)　破故(炒/)
　　萆薢　　　桃仁(麪炒/)　石斛(炙/)　　白蒺藜(炒去刺/各三斤)
　右爲末煉蜜丸桐子大毎服三五十丸溫酒或鹽湯
　下空心食前服○疝氣茴香湯下○三因安腎丸無
　茯苓肉桂二味
小安腎丸(一六八/)　治腎氣虚乏下元冷憊夜多漩溺
　體瘦神倦腰膝沈重泄瀉腸鳴眼目昏暗牙齒蛀痛
　　川楝子(一斤/)　用香附子川烏各一斤加鹽四兩
　　　水四升同煮候乾去香附川烏不用取川楝切
　　　焙
　　小茴(十一兩/)熟地(八兩/)　川椒(四兩去閉口者微炒/出汗)
　右爲末酒糊丸桐子大毎服二三十丸空心臨臥鹽
　湯或酒任下
(西/蜀)石刻安腎丸(一六九/)　治眞氣虚憊脚膝軟弱夜夢
　遺精小便滑數
　　附子(制/)　　肉桂　　川烏(制/)　　川椒(去目微/炒出汗)
　　兎絲(制/)　　巴㦸(制/)　破故(酒炒/)　赤石脂(煆/)
　　逺志(制/)　　茯神　　茯苓　　　蒼术(米泔浸/炒)
　　山茱萸　　杜仲(制/)　石斛　　　胡蘆巴(炒/)
　　柏子仁　　韭子(微炒/)　小茴(酒炒/)　肉蓯蓉(酒浸/)
　　川楝子(酒蒸去核/各二兩)　　鹿茸(制一兩/)青鹽(四錢/)
　　山藥(四兩作糊/)
　右爲末酒煮山藥糊丸桐子大毎服七八十丸空心
　鹽湯或白湯下
(元/戎)小已寒丸(百七十/)　一名强中丸　治脾胃積冷中
　寒洞泄倦怠不思飲食進食止自汗厚腸胃○見肘
　後甚騐
　　艾葉(四兩/)　蒼术(一兩炒/)呉茱萸(炒/)　陳皮(炒各二/兩)
　右用米醋二升浸一宿漉出曝乾再於原醋内拌匀
　炒令紫色焙乾爲末稀糊丸桐子大毎服三五十丸
　空心食前溫酒鹽湯米湯白湯任下
(局/方)大已寒丸(一七一/)　治藏府虚寒心腹㽲痛腸鳴泄
　瀉自利自汗米穀不化手足厥冷隂盛陽衰等證
　　蓽撥　　　肉桂(各四兩/)乾薑(炮/)　　良薑(各六兩/)
　水煮麪糊爲丸桐子大毎服二三十丸食前米飲下
(元/戎)大已寒丸(一七二/)　治諸沈寒冷秘等證
　　呉茱萸　　官桂　　　乾薑　　良薑
　　烏頭　　　附子
　右爲末醋糊丸桐子大毎服三五十丸米飲下空心
　食前日二服無所忌
(海/藏)已寒丸(一七三/)　此丸不僭上而陽生於下　治隂
　證服四逆輩胸中發躁而渴者或數日大便秘小便
　赤澁服此丸上不燥大小便自利
　　肉桂　　附子(炮/)　　烏頭(炮/)　　良薑
　　乾薑　　芍藥　　　茴香(各等分/)
　右爲末米糊丸桐子大空心溫水下五七十丸或八
　九十丸食前亦可酒醋糊丸亦可○海藏云已寒上
　五味雖熱以芍藥茴香潤劑引而下之隂得陽而化
　故大小便自通如得春和之陽冰自消矣
十補丸(一七四/)　治腎藏虚冷面黒足寒耳聾膝軟小
　便不利等證
　　附子(炮/)　五味(各二兩/)山藥　　　山茱茰
　　丹皮　　桂心　　　鹿茸(制/)　　茯苓
　　澤瀉(各一兩/)
　煉蜜丸桐子大毎服六七十丸鹽湯下
(百/選)十補丸(一七五/)　治小腸寒疝
　　附子(一大枚/制)胡蘆巴　　木香　　巴㦸天
　　川楝肉　　𤣥胡索　　官桂　蓽澄茄
　　大茴香　破故紙(炒各一兩/)
　右爲末酒煮糯米粉糊爲丸桐子大硃砂爲衣空心
　酒下五十丸
(集/成)神應散(一七六/)　治寒疝諸疝心腹痛不可忍散氣
　開鬱
　　𤣥胡索　　胡椒　　　小茴香(等分/)
　右爲末毎服二錢酒調下
(金/匱)當歸生薑羊肉湯(一七七/)　治寒疝腹中痛及脇痛
　裏急者
　　當歸(三兩/)　生薑(五兩/)　羊肉(一斤/)
　右三味以水八升煮取三升溫服七合日三服若寒
　多者加生薑成一斤痛多而嘔者加橘皮二兩白术
　一兩如加生薑亦須加水五升煮取三升二合服之
(丹/溪)腎氣丸(一七八/)　治諸疝痛
　　小茴香(炒/)　破故紙(炒/)　呉茱萸(鹽炒各/五錢)
　　胡蘆巴(七錢/半)木香(三錢半/)
　右爲末蘿蔔汁丸桐子大鹽湯下五七十丸
(百/選)胡蘆巴丸(一七九/)　治小腸氣蟠腸氣奔豚疝氣偏
　墜隂腫小腹有形如卵上下來去痛不可忍或絞結
　遶臍攻刺嘔吐者
　　胡蘆巴(炒一斤/)大巴㦸(炒/)　川烏(炮去皮/各六兩)
　　川楝子(炒十/八兩)　茴香(二十兩/)呉茱萸(湯浸七次/炒十兩)
　右爲末酒糊丸桐子大毎服十五丸至二十丸空心
　溫酒下
(東/垣)丁香楝實丸(百八十/)　治寒疝氣血留滯
　　當歸(酒洗/)　附子(炮/)　　川楝肉　　茴香(各一兩/)
　以上㕮咀用好酒三升同煮酒盡焙乾爲末每藥末
　一兩入
　　沒藥　　　丁香　　木香(各五分/)全蝎(十三個/)
　　𤣥胡索(五錢/)
　右俱爲末拌匀酒糊丸桐子大毎服三五十丸加至
　百丸空心溫酒送下
苦楝丸(一八一/)　治奔豚小腹痛神效
　　川苦楝子　茴香(各二兩/)附子(一兩炮去皮臍/)
　右三味用酒二升同煮盡爲度焙乾爲末毎藥末一
　兩入
　　𤣥胡索(三錢一/作五錢)全蝎(十八個/炒)丁香(十八粒/)
　俱爲末和匀酒糊丸桐子大溫酒下五十丸空心服
　　如痛甚煎當歸酒下
(良/方)三層茴香丸(一八二/)　治腎與膀胱俱虚邪氣摶結
　不散遂成寒疝臍腹疼痛隂丸偏大膚囊壅腫有妨
　行步或瘙癢不止時出黄水浸成瘡瘍或長怪肉或
　外腎腫脹冷硬如石日以漸大須溫導陽氣漸退寒
　邪補虚消疝煖養腎經凡一應小腸氣寒疝之疾久
　新不過三料
　第一料
　　舶上茴香　用鹽半兩同炒焦黄和鹽秤用一兩
　　　連下共重四兩
　　川楝子(炮去核/)沙參(洗/)　　木香(各一兩/)
　右爲細末米糊丸桐子大毎服二三十丸空心溫酒
　或鹽湯下日三服小病一料可安病深者一料纔盡
　便可用第二料
　第二料
　　如前方加蓽撥(一兩/)　㯽榔(五錢/)
　右六味共重五兩半依前糊丸服如前若未愈再服
　第三料
　第三料
　　如前方加白茯苓(佳者/四兩)　附子(炮去皮臍或/五錢或一兩)
　右八味共重十兩丸服如前漸加至三四十丸凡小
　腸氣頻發及三十年者或大如栲栳者皆可消散神
　效
奪命丹(一八三/)　治逺年近日小腸疝氣偏墜搐痛臍
　下脹痛以致悶亂及外腎腫硬日漸滋長隂間濕癢
　等證
　　呉茱萸(揀淨/一斤)分四分用酒醋鹽湯童便各浸一宿
　　焙乾
　　澤瀉(淨片二兩酒浸一宿/)
　右爲末酒糊丸桐子大毎服五十丸食前溫酒或鹽
　湯下
(良/方)奪命丹(一八四/)　方在婦人六五
　治瘀血入胞脹滿難下
(萬/氏)奪命丹(一八五/)　方在痘疹八二
　治痘瘡倒陷鮮毒發痘
(外/科)奪命丹(一八六/)　方在外科七七
　治疔瘡發背惡毒惡證有奪命之功
(局/方)二氣丹(一八七/)　治虚寒積冷小便不禁老人虚人
　尺脉微弱患此者
　　硫黄(制研細/)肉桂(各二錢/半)乾薑(炮/)　　朱砂(研爲衣/各二錢)
　　附子(制半兩/)
　右以麪糊丸桐子大毎服二十丸空心鹽湯下
(局/方)半硫丸(一八八/)　治高年冷秘虚秘及痃癖冷氣○
　簡易曰此潤劑也
　　半夏　湯泡七次焙乾爲末
　　硫黄　明淨者研極細用栁木槌子殺過
　右等分以生薑汁打糊丸桐子大毎服五七十丸用
　無灰酒或生薑湯任下
養正丹(一八九/)　治上盛下虚眩運此藥升降隂陽及
　欬逆翻胃霍亂吐瀉中風涎潮不省人事傷寒隂盛
　唇青自汗
　　硫黄(爲末/)　黒錫(鎔淨/)　水銀　　　硃砂(研各一/兩)
　右將錫鎔化入硫末漸入漸攪爲末再入水銀同擂
　如硬再於火上微煅又擂匀放冷研極細末糯米糊
　丸綠豆大毎服三十丸空心鹽湯下
(局/方)黒錫丹(百九十/)　　治痰氣壅塞上盛下虚腎水虧竭
　心火炎盛或一應下虚隂寒眞頭痛等證及婦人血
　海久冷無子赤白帶下
　　黒錫(去滓二/兩炒末)硫黄(二兩/)肉桂(五錢/)　附子(炮/)
　　木香　　　　沈香　　舶茴香　　故紙
　　陽起石(水飛/)胡蘆巴(酒浸/炒)肉豆蔲(麪裹/煨)金鈴子(蒸去皮核/各一兩)
　右用新鐵銚將錫化開下硫黄末提起以木杵擂極
　細放地上退火毒同餘藥研一日至黒光色爲度酒
　糊丸桐子大隂乾入布袋内擦令光瑩毎服四十丸
　空心薑鹽湯下女人艾棗湯下
(局/方)紅丸子(一九一/)　　和脾胃消宿食去膨脹治大人小
　兒脾胃之證極有神效
　　京三稜(浸軟/切片)蓬术(煨/)　　　青皮　　　橘紅(各五斤/)
　　乾薑(炮/)　　胡椒(各三斤/)
　右爲末用醋糊丸桐子大礬紅爲衣毎服三十丸食
　後薑湯送下○小兒臨時加減與服丸治飲食所傷
　中脘痞滿服之應手而愈○姙婦惡阻嘔吐全不納
　食百藥不治者惟此最妙可佐二陳湯服之但人疑
　其墮胎必不信服毎易名用之時有神效但恐姙婦
　偶爾損動未免歸咎此藥是當酌而防之
椒囊法(一九二/)　辟一切瘴疾時氣風寒時氣
　　紅川椒(去閉口者/)
　以絳紗囊貯椒兩許懸佩身傍近裏衣處則一切邪
　氣不能侵犯
椒紅丸(一九三/)　治元臟傷憊目暗耳聾服此百日覺
　身輕少睡足有力是其效也服及三年心智爽悟目
　明倍常面色紅悦鬚髮光黒
　　川椒(去目并合口者炒/出汗擣取紅一斤)　生地黄(擣自然汁熬/取濃汁一升)
　右將生地汁熬至稀稠得所和椒末搗丸梧子大毎
　空心溫酒下三四十丸合藥時勿令婦人雞犬見○有
　詩曰其椒應五行其仁通六義欲知先有功夜間無
　夢寐四時去煩勞五臟調元氣明目腰不疼身輕心
　健記别更有異能三年精自秘囘老返嬰童康强不
　思睡九蟲頓消亡三尸自逃避若能久餌之神仙應
　可冀
　
　
　
　
　
　
　
　
　
　景岳全書卷五十八
欽定四庫全書
　景岳全書卷五十九
　　　　　　　　　　　　明　張介賔　撰
　　固陣
(局/方)牡蠣散(一/)　治諸虚不足及大病後體虚津液不固
　常常自汗
　　黄茋(蜜炙/)麻黄根　　　牡蠣(煆焠醋中各二錢半/)
　水一鍾半加小麥百粒煎八分食逺溫服
牡蠣白术散(二/)　治漏風證以飲酒中風汗多食則汗
　出如洗久而不治必成消渴
　　牡蠣(煆一錢/)白术(炒/)　　防風(各二錢/)
　水二鍾煎八分食逺溫服
(宣/明)白术散(三/)　治虚風多汗食則汗出如洗少氣痿弱
　不治必爲消渴證
　　白术(二兩/)　防風(五兩/)　牡蠣(煆六錢/)
　右爲末毎服一錢溫水調下不拘時○如惡風倍白
　术○如多汗面腫倍牡蠣○按此方雖與前同而用
　法不同故并存之
神效麥麪湯(四/)　治心虚盜汗
　　麥麪(炒黄色/一錢)防風　　白术(炒/)　　牡蠣(煆醋淬/)
　　黄茋(蜜炙一錢半/)
　水一鍾半棗二枚煎八分調服辰砂妙香散極效在
　後十五
黄茋湯(五/)　方在補陣四六
　治自汗盜汗
(聖/惠)寧肺散(六/)　治新久欬嗽肺氣不通咯唾膿血自汗
　欬嗽常年不愈者服之立止并坐臥不安語言不出
　等證
　　烏梅肉(七分/)罌粟殻(二錢去筋蜜炙/)
　右爲細末不拘時烏梅湯調下
(選/要)安眠散(七/)　治上欬嗽久而不止
　　􁐠冬花　麥門冬　　烏梅肉　　佛耳草(各四/分)
　　橘紅(五分/)　炙甘草(三分/)粟殻(蜜炙一錢/)
　右爲末水一鍾煎八分入黄蠟如棗核許煎化臨睡
　溫服
(丹/溪)百藥煎(八/)　刼嗽立止
　　百藥煎　　訶子　　　荆芥穗(等分/)
　右爲極細末蜜丸噙化
(集/成)三妙湯(九/)　治久嗽
　　烏梅肉(三個/)北棗(三枚/)　粟殻(蜜炙四個/)
　水一鍾半煎七分食後服
九仙散(十/)　治一切欬嗽不已
　　人參　　欵冬花　　桔梗　　　桑白皮
　　五味子　　阿膠　　貝母　　烏梅(各五分/)
　　御粟殻(二錢蜜炙/)
　水一鍾半薑一片棗一枚煎七分食逺服
刼嗽丸(十一/)　治久嗽失氣失聲者宜此斂之新欬者
　不宜用也
　　訶子肉　　百藥煎　　荆芥穗(等分/)
　右爲細末蜜丸噙化
五味子丸(十二/)　刼欬嗽如神
　　五味子(五錢/)甘草(二錢半/)文蛤　　風化硝(各一/錢)
　右爲末煉蜜丸芡實大噙化
罌粟丸(十三/)　治一切久嗽勞嗽一服即愈
　　罌粟殻　新者一半去蒂切焙乾　陳者一半泡
　　去筋膜(炒各/一兩)
　右共爲末蜜丸彈子大臨睡嚼服一丸○一方用罌
　粟子半斤淘淨焙乾炒黄爲末沙糖丸彈子大毎服
　一丸臨臥綿包含化
(統/㫖)潤肺丸(十四/)　治欬嗽
　　訶子　　五味子　　五棓子　　甘草(等分/)
　右爲末蜜丸噙化○久嗽者加罌粟殻
(良/方)辰砂妙香散(十五/)　治心氣不足驚癎或精神恍惚
　虚煩少氣少睡夜多盜汗心虚遺精白濁服之安神
　鎭心
　　黄茋　　　山藥(薑汁炒/)茯苓　　　茯神
　　逺志(甘草湯制/各一兩)人參　　炙甘草　　桔梗(各五錢/)
　　木香(二錢/)　麝香(一錢另/研)硃砂(三錢另研/)
　右爲末毎服二錢不拘時溫酒調下或用麥麪湯調
　下
(局/方)王荆公妙香散(十六/)　安神秘精定心氣
　　人參　　　龍骨(五色者/)益智(各一兩/)白茯神
　　白茯苓　　逺志(制/)　　甘草(炙各五/錢)硃砂(飛二錢/半)
　右爲末毎服二錢空心臨臥溫酒調下
(本/事)金鎖丹(十七/)　治夢泄遺精闗鎖不固
　　舶茴　　　胡蘆巴　破故(炒/)　　　白龍骨(各一/兩)
　　木香(兩半/)　胡桃肉(三十個/研膏)羊腎(三對切開用鹽半/兩擦炙熟搗膏)
　右爲末和二膏加酒浸蒸餅爲丸桐子大毎服三五
　十丸空心鹽湯下
(和/劑)金鎖正元丹(十八/)　治眞氣不足遺精盜汗目暗耳
　鳴吸吸短氣四肢痠倦一切虚損等証
　　補骨脂(一兩酒/浸炒)肉蓯蓉(酒洗/焙)紫巴㦸(去心/)
　　葫蘆巴(炒各/一斤)　文蛤(八兩/)　茯苓(去皮六兩/)
　　龍骨(一兩/)　　硃砂(三兩另研/)
　右爲細末酒糊丸桐子大毎服二十丸空心溫酒鹽
　湯任下
(萬/氏)金鎖思仙丹(十九/)　治男子嗜慾太過精血不固此
　澁以去脱之劑
　　蓮蕋　　　芡實　　石蓮子(各十/兩)金櫻膏(三斤/)
　右以金櫻煎膏如餳入前三味藥末和丸桐子大空
　心鹽酒下三十丸服久精神完固大能延年平時服
　食忌葵菜車前子
(醫/林)金鎖匙丹(二十/)　治男婦精滑遺泄不禁夢與鬼交
　　茯苓　　　茯神(各二錢/)逺志(制/)　龍骨(煆各三/錢)
　　左顧牡蠣(煆四錢/)
　右爲末酒糊丸桐子大毎服四十丸空心鹽湯或酒
　下
玉鎖丹(二一/)　治玉門不閉遺精日久如水之漏不能
　闗束者
　　文蛤(八兩/)　白茯苓(二兩/)白龍骨(一兩/)
　右爲細末米糊丸桐子大毎服七十丸空心淡鹽湯
　下臨睡更進一服極效
(御/藥)玉鎖丹(二二/)　治精氣虚滑遺泄不禁
　　龍骨　　　蓮花蕋　　雞頭子　烏梅肉(等分/)
　右爲末用熟山藥去皮爲膏和丸小豆大空心米湯
　下三十丸
經驗水陸二仙丹(二三/)　治精脱腎虚夢遺白濁等證
　與補隂藥同用甚有竒效
　　金櫻膏(一斤/)　用金櫻子不拘多少入粗麻布袋
　　　内擦去毛刺搗爛入缸以水沒頭浸一二宿濾
　　　去柤取汁以棉濾二三次却入銅鍋用桑柴文
　　　火熬成膏取起以磁瓶收貯聽用
　　芡實粉(一斤/)
　右二味和匀丸桐子大毎服二三百丸空心淡鹽湯
　下
經驗金櫻丸(二四/)　治夢遺精滑小便後遺溺
　　金櫻子　　芡實(各一兩/)龍骨(煆/)　白蓮蕋(各五/錢)
　右爲末糊丸桐子大毎服八十丸空心鹽酒下
(正/傳)經驗秘眞丹(二五/)　治腎虚遺精夢泄白濁等證
　　兎絲子(制/)　韭子　　破故(炒/)　　杜仲(薑湯炒/)
　　乾薑(炒各一/兩)龍骨　　牡蠣(煆/)　　山茱萸
　　赤石脂(各五/錢)逺志　　覆盆子　　巴㦸肉
　　枸杞　　山藥(各七錢/半)鹿角膠(一兩/半)栢子仁(一兩/)
　　金櫻子(取黄者去刺核/焙淨肉二兩)　黄栢(鹽酒炒七錢五分/)
　右爲細末煉蜜丸桐子大毎服百丸空心薑鹽湯下
(局/方)鎖精丸(二六/)　治白濁白帶小便頻數
　　破故紙　　青鹽　　白茯苓　　五味子(炒等/分)
　　一方用五棓子
　右爲末酒糊丸桐子大毎服三十丸空心溫酒下
(東/垣)固眞丸(二七/)　　治精滑久不愈
　　牡蠣(不拘多/少)用砂鍋内煆醋淬七遍爲末
　右以醋糊爲丸桐子大毎服五七十丸空心鹽湯下
(良/方)固眞散(二八/)　　治纔睡着即泄精此二味大能澁精
　固眞氣煖下元
　　韭子(一合/)　　白龍骨(一兩/)
　右爲細末毎服二錢空心用酒調服
(濟/生)固精丸(二九/)　治下元虚損白濁如脂或胞氣虚寒
　腰重少力小便無度並效
　　牡蠣(煆/)　　兎絲子(酒浸/蒸炒)韭子(炒/)　　龍骨(煆/)
　　北五味(炒/)　白茯苓　　桑螵蛸(酒炙/)白石脂(煆各等/分)
　右爲細末酒糊丸桐子大毎服七十丸空心鹽湯下
(直/指)固精丸(三十/)　治腎虚有火精滑心神不安
　　黄栢(酒炒/)　知母(酒炒各/一兩)牡蠣(煆/)　　龍骨(煆/)
　　蓮蕋　　　芡實　　　山茱萸　　逺志(甘草製/)
　　茯苓(各三錢/)
　右爲末山藥糊丸桐子大毎服五十丸空心溫酒下
(百/一)固元丹(三一/)　治元臟久虚遺精白濁五淋及小腸
　膀胱疝氣婦人赤白帶下血崩便血等疾以小便頻
　利爲效
　　好蒼术刮淨米泔浸咀片一斤○擇堅而小者佳
　　惟茅山者尤妙分作四分制之○一分用小茴香
　　食鹽各一兩同炒○一分用川椒補骨脂各一兩
　　同炒○一分用川烏頭川楝子肉各一兩同炒○
　　一分用醇醋老酒各半斤同煮乾焙燥
　右連炒諸藥同爲末用酒煮糊丸桐子大毎服三五
　十丸男以溫酒女以醋湯空心下　此高司法方也
(御/藥)秘元丹(三二/)　治内虚裏寒自汗時出小便不禁
　　白龍骨(三兩/)訶子肉　　砂仁(各一兩/)靈砂(二兩/)
　右爲末煮糯米粥丸桐子大毎服五十丸空心鹽酒
　下
韭子丸(三三/)　治虚勞寒脱漏精
　　韭子(炒/)　車前子　　　天雄(制/)　兎絲子(酒煮/另搗)
　　龍骨(各一兩/)鹿茸(酥炙/)　乾薑(炮/)　桑螵蛸(炒各/三錢)
　右爲末煉蜜丸桐子大毎服二三十丸空心黄茋湯
　下
(三/因)家韭子丸(三四/)　治少長遺溺及男子虚劇陽氣衰
　敗小便白濁夜夢遺精此藥補養元氣進美餘食○
　按此方當除去石斛倍用兔絲庶乎尤效
　　家韭子(炒六/兩)鹿茸(酥炙四/兩)肉蓯蓉(酒浸/)牛膝(酒浸/)
　　熟地　　當歸(各二兩/)兎絲子(酒煮/)巴㦸肉(各一/兩半)
　　杜仲(炒/)　石斛　　　桂心　　乾薑(炮各一/兩)
　酒糊丸桐子大毎服五七十丸加至百餘丸食前溫
　酒鹽湯任下○凡小兒遺尿者多因胞寒亦稟受陽
　氣不足也
小兎絲子丸(三五/)　治腎氣虚損目眩耳鳴四肢倦怠
　夜夢遺精
　　兎絲子(制五/兩)石蓮肉(二兩/)白茯苓(二兩/)山藥(炒二兩分/一半作糊)
　用山藥糊丸桐子大毎服五十丸空心溫酒鹽湯任
　下　一方有五味子一兩治小便多而不禁
(局/方)大兎絲子丸(三六/)　治腎氣虚損五勞七傷脚膝痠
　痛面色黎黒目眩耳鳴心忡氣短時有盜汗小便滑
　數
　　兎絲子(酒制/)鹿茸(酥炙/)肉桂　　　　石龍肉(去土/)
　　附子(炮/)　　澤瀉(各一兩/)熟地　　　牛膝(酒浸一/宿焙乾)
　　山茱萸　　杜仲(炒/)　　茯苓　　　肉蓯蓉(酒浸/切焙)
　　續斷　　　石斛　　　防風　　　補骨脂(酒炒/)
　　蓽撥　　　巴㦸肉　　茴香(炒/)　　沉香(各三兩/)
　　川芎　　　五味　　　桑螵蛸　　覆盆子(各五/錢)
　右爲末酒煮麪糊丸桐子大毎服三五十丸空心鹽湯
　溫酒任下
(濟/生)兎絲子丸(三七/)　　治小便多致失禁
　　兎絲子(制/)　肉蓯蓉(酒浸各/二兩)牡蠣(煆/)　　附子(炮/)
　　五味子　鹿茸(酒炙各/一兩)雞䏶胵(炙乾/五錢)桑螵蛸(酒炙/五錢)
　右爲末酒糊丸桐子大毎服七十丸空心鹽湯溫酒
　任下
(局/方)茯兎丸(三八/)　治思慮太過心腎虚損眞陽不固尿
　有餘瀝或小便白濁夢寐遺精等證
　　兎絲子(制五/兩)白茯苓(三兩/)石蓮肉(二兩/)
　酒糊丸桐子大毎服三五十丸空心鹽湯或米湯下
　　一方有北五味子四兩兼治三消
猪肚丸(三九/)　治小便頻數
　　蓮子(一斤/)　以猪肚一個同煮一周日取出去皮
　　　心焙乾爲末
　　舶茴香　破故紙　川楝子　　母丁香(各一兩/)
　右爲末煉蜜丸桐子大毎服五十丸空心溫酒送下
經驗猪肚丸(四十/)　止夢遺泄精進飲食健肢體此藥
　神應瘦者服之自肥莫測其理
　　白术(麪炒五/兩)苦參(白者三/兩)牡蠣(左顧者煆研四兩/)
　右爲末用雄猪肚一具洗淨以磁罐煮極爛木石臼
　搗如泥和藥再加肚汁搗半日丸如小豆大毎服四
　五十丸日進三服米飲送下久服自覺身肥而夢遺
　永止
(良/方)三仙丸(四一/)　治夢遺精滑
　　益智仁(二兩用鹽二/兩同炒去鹽)烏藥(一兩/半炒)　山藥(一兩炒/)
　右爲末山藥煮糊丸桐子大毎服七十丸空心茯苓
　湯送下
(丹/溪)九龍丸(四二/)　治腎虚精滑
　　金櫻子　枸杞　　　山茱萸　　蓮蕋
　　蓮肉　　當歸　　　熟地　　　芡實
　　白茯苓(各等分/)
　右爲末酒糊丸桐子大毎服五六十丸或酒或鹽湯
　下
小溫金散(四三/)　治心腎虚熱小便赤白淋瀝或不時
　自汗等證
　　人參　　蓮肉(去心/)　巴㦸肉　　益智
　　黄茋(蜜炙/)麥冬(去心/)赤茯苓　　　萆薢(酒浸炒/)
　　炙甘草(各一錢/)
　燈心十莖棗一枚水煎
(仁/齋)蓮子六一散(四四/)　治心經虚熱赤濁
　　石蓮子(六兩/)炙甘草(一兩/)
　爲末毎服三錢燈心湯調下
(和/劑)威喜丸(四五/)　治元陽虚憊精滑白濁遺尿及婦人
　血海久冷淫帶夢泄等證
　　白茯苓　去皮四兩切塊同猪苓二錢五分同於
　　　磁器内煮二十餘沸取出晒乾不用猪苓
　　黄蠟(四兩/)
　右以茯苓爲末熔黄蠟搗和爲丸如彈子大毎空心
　細嚼滿口生津徐徐嚥服以小便清利爲效忌米醋
　惟糠醋可用尤忌氣怒動性
五子丸(四六/)　治小便頻數時有白濁
　　兎絲子(酒蒸/)家韭子(炒/)　益智　　茴香(炒/)
　　蛇牀子(去皮炒/)
　右各等分爲末酒糊丸桐子大毎服七十丸米飲鹽
　湯任下
逺志丸(四七/)　方在補陣百十四
　治神魂恍惚夢泄遺精
(本/事)猪苓丸(四八/)　此方以行爲止治濕鬱熱滯小水頻
　數夢遺精滑
　　半夏(一兩/)　將半夏破如豆粒用猪苓爲末二兩
　　　先將一兩炒半夏色黄勿令焦出火毒取半夏
　　　爲末糊丸桐子大候乾用前猪苓末一半又同
　　　炒微裂入磁瓶内養之空心溫酒鹽湯下三四
　　　十丸常久服於未申間以溫酒下
泄瀉經驗方(四九/)　治泄瀉飲食少進
　　用糯米一升水浸一宿瀝乾慢火炒令極熟磨細
　　　羅如飛麪加懷山藥一兩炒研末和米粉内毎
　　　日清晨用半盞入白糖二匙川椒末少許將極
　　　滚湯調食其味甚佳且不厭人大有資補久服
　　　之其有精寒不能成孕者亦孕矣
固腸散(五十/)　治脾胃虚弱内寒注泄水榖不分下痢
　膿血赤少白多腸滑腹痛心腹脹滿食減力乏
　　陳米(炒二兩/)木香(一錢/)　肉豆蔲(生/)　粟殻(蜜炙各/二錢)
　　乾薑(炮/)　炙甘草(各二錢半/)
　右爲末毎服二錢水一鍾薑三片棗一枚煎七分不
　拘時溫服忌酒猪肉魚腥生冷
白术聖散子(五一/)　方在熱陣一三七
　治一切瀉痢久不瘥
(陳/氏)肉豆蔲丸(五二/)　方在小兒五六
　治瀉痢腸滑不止
(醫/林)固腸丸(五三/)　治瀉痢日夜無度
　　人參　　　附子(制/)　　阿膠(炒/)　　龍骨(研/)
　　肉豆蔲(麪煨/)赤石脂(煨醋/淬)乾薑(炒/)　木香(各一兩/)
　　白术(炒/)　　訶子肉(各二/兩)沉香(五錢/)
　右爲末粳米糊丸桐子大毎服七八十丸米飲下
(局/方)大斷下丸(五四/)　治藏府停寒下痢不已
　　乾薑(炮/)　　高良薑　　細辛(各兩半/)附子(制/)
　　牡蠣(煆/)　　龍骨(研/)　　赤石脂(煨/)　肉豆蔲(麪煨/)
　　訶子肉　　枯礬　　　酸石榴皮(醋浸一宿炙/黄用各一兩)
　右爲細末醋煮麪糊爲丸桐子大毎服五七十丸米
　飲送下
(東/垣)椿皮散(五五/)　治血痢及腸風下血神效
　　椿根白皮　枯白礬(各二/兩)槐角子(四兩/)炙甘草(一兩/)
　右爲細末毎服三錢米飲調下
桃花丸(五六/)　治腸胃虚弱冷氣乘之臍腹攪痛下痢
　腸滑不禁日夜無度　此即仲景桃花湯之法方見
　熱陣一四七
　　赤石脂(煆醋/淬)乾薑(炮等/分)
　右爲末湯浸蒸餅丸梧子大毎服百餘丸食前米飲
　下日三服　若痢久虚滑去積不已用蒼术二兩防
　風五錢水一碗煎至半碗下此丸小便利則安
生地黄湯(五七/)　治熱痢便血崩淋不止
　　生地黄(五錢/)地榆(七錢半/)炙甘草(二錢半/)
　右㕮咀用水二鍾煎一鍾分空心日晩二服
香梅丸(五八/)　治腸風下血服之即止
　　烏梅肉　　白芷　　百藥煎(燒存性/等分)
　右爲末米糊丸桐子大毎服五六十丸空心米湯下
勝金丸(五九/)　一名百藥散　治腸風下血溺血不止
　及臟毒便血
　　百藥煎(三兩/)生用一兩　炒焦一兩　燒存性一兩
　右爲末軟飯和丸或蜜丸桐子大毎服五七十丸空
　心米飲下或人參湯下
(濟/生)烏梅丸(六十/)　治大便下血如神
　　殭蠶(炒一兩/)烏梅肉(一兩半/)
　右爲末醋糊丸桐子大毎服四五十丸空心醋湯下
縮泉丸(六一/)　治脬氣不足小便頻多
　　烏藥　　　益智(等分爲末/)
　酒煮山藥糊爲丸桐子大毎服五七十丸空心鹽湯
　下
四味肉蓯蓉丸(六二/)　治稟賦虚弱小便遺數不禁
　此即集要四神丸補陣百六十
　　熟地(六兩/)五味子(四兩/)肉蓯蓉(酒洗去/甲八兩)兎絲子(制二/兩)
　酒煮山藥糊丸桐子大毎服七八十丸空心鹽酒下
固脬丸(六三/)　治遺尿不覺小便不禁
　　兎絲子(制三/兩)茴香(一兩/)　桑螵蛸(炙/)　製附子(各五/錢)
　　戎鹽(一錢/)
　右爲末酒煮麪糊丸桐子大毎服三十丸空心米飲
　下
牡蠣丸(六四/)　治小便不禁
　　牡蠣(三兩/)　用磁器盛以益末一兩鋪底蓋面用
　　　炭火約五斤燒半日取出研
　　赤石脂(三兩/)　搗碎醋拌匀濕於鐵鍋内慢火炒
　　　乾研粉
　右用酒糊丸桐子大毎服五十丸空心鹽湯下
(心/統)茴香益智丸(六五/)　治老人陽虚失禁及房勞傷腎
　遺溺
　　小茴香(鹽炒/)益智仁(炒/)　故紙(酒炒/)　川烏(炮/)
　　烏藥(各一兩/)
　右爲末山藥糊丸桐子大毎服八十丸鹽湯下
溺血方
　　文蛤(炒爲末/)
　右以烏梅肉浸爛搗膏丸桐子大空心酒下五六十
　丸
　
　
　
　景岳全書卷五十九
欽定四庫全書
　景岳全書卷六十
　　　　　　　　　　　　明　張介賔　撰
　　因陣
　　以下眼目方
(原/機)當歸補血湯(一/)　治男婦亡血過多以致睛珠疼痛
　不能視物羞明酸濇眼光無力眉骨太陽酸痛
　　當歸　　熟地黄(各二/錢)白芍藥　　牛膝
　　白术　　生地黄　　天門冬(各一/錢)川芎
　　防風　　炙甘草(各五分/)
　水二鍾煎八分稍熱服　如惡心不進食者加生薑
　煎
益氣聰明湯(二/)　治目中内障初起視覺昏花神水淡
　綠色或淡白色久則不睹漸變純白或視物成二等
　症并治耳聾耳鳴
　　人參　　黄茋(各五錢/)升麻　　　葛根
　　炙甘草(各三/錢)芍藥　　黄栢(各二錢/)蔓荆子(錢半/)
　右毎服四五錢水二鍾煎一鍾臨睡熱服五更再服
(東/垣)蔓荆子湯(三/)　治勞倦飲食不節内障眼病此方如
　神
　　蔓荆子(二錢/半)人參　　黄茋(各一兩/)炙甘草(八錢/)
　　黄栢(酒拌炒/四遍)白芍藥(各三錢/)
　右㕮咀毎服四五錢水二盞煎一盞去柤臨臥溫服
益隂腎氣丸(四/)　治足三隂虧損虚火上炎致目睛散
　大視物不的或昬花緊澁作痛羞明或卒見非常等
　證其功與六味還少丹同類
　　熟地(二兩酒/洗)生地　　歸尾(酒洗/)　丹皮
　　五味　　山藥　　山茱萸　　柴胡
　　茯苓　　澤瀉(各二錢半/)
　煉蜜丸桐子大水飛硃砂爲衣毎服五七十丸空心
　淡鹽湯下
濟隂地黄丸(五/)　治證同上
　　熟地(倍用/)　山藥　　山茱萸　　　當歸
　　枸杞　　　巴㦸肉　麥冬　　　　肉蓯蓉
　　五味子　甘菊花(各等分/)
　煉蜜丸桐子大毎服七八十丸空心白湯下
神效黄茋湯(六/)　方在補陣四九
　治目緊縮小及羞明畏日視物不明
(局/方)明目地黄丸(七/)　治男婦肝腎俱虚風邪所乘熱氣
　上攻翳障目澁多淚
　　熟地黄　生地黄(各一/斤)牛膝(三兩/)　石斛
　　枳殻　　杏仁(去皮尖/炒)防風(各四兩/)
　煉蜜丸桐子大毎服七八十丸食前鹽湯下
(簡/易)加減駐景丸(八/)　治肝腎氣虚兩目昬暗視物不明
　　熟地　　　當歸(各五兩/)兎絲子(酒煮/八兩)枸杞
　　車前子(炒/)　五味子(各二/兩)楮實子　　川椒(炒各一/兩)
　右爲末煉蜜丸桐子大毎服七八十丸食前溫酒下
(東/垣)滋隂地黄丸(九/)　治足三隂虧損虚火上炎致目睛
　散大視物不的或昬花緊澁作痛羞明兼眵多燥熱
　赤爛者　一名乾熟地黄丸
　　熟地(一兩/)　歸身(酒制/)　黄芩(各半兩/)天冬(焙/)
　　甘草(炙/)　枳壳　　　柴胡　　　五味子(各三/錢)
　　人參　　地骨(各二錢/)黄連(三錢/)　生地(酒洗一/兩半)
　煉蜜丸桐子大毎服百丸食前茶湯下日三服
(謙/甫)還睛散(十/)　治翳膜遮睛昬澁淚出瘀血努肉攀睛
　　川芎　　　龍胆草　草决明　　石决明
　　荆芥穗　　甘菊花　　茺蔚子　楮實子
　　白茯苓(各一/兩)白蒺藜(炒/)　木賊　　甘草(各七錢/)
　　川椒(炒出汗一錢/)
　右爲細末毎服二錢食後茶清調下日三服忌一切
　雞魚厚味及蕎麥麪熱物
八味還睛散(十一/)　治肝肺停留風熱翳膜遮睛痛澁
　眵淚
　　白蒺藜(炒去/刺)防風　　甘草　　　木賊
　　山梔仁(各七/錢)草决明(一兩/炒)青葙子(二錢/半炒)蟬脱(二錢/)
　右爲細末毎服二錢食後麥門冬湯調服
還睛丸(十二/)　治男婦風毒上攻眼目腫痛怕日羞明
　多眵隱澁難開臉眥紅爛瘀肉攀睛或暴赤痛甚又
　治偏正頭風頭痛皆有竒效
　　白术　　兎絲子(制/)　　青葙子　防風
　　羌活　　白蒺藜(炒去/刺)　蜜蒙花　木賊
　　炙甘草(等分/)
　煉蜜丸彈子大毎服一丸細嚼白湯送下空心食前
　日二服
(止/傳)祖傳固本還睛丸(十三/)　治逺年一切目疾内外翳
　膜遮睛風弦爛眼及老弱人目眵多糊迎風冷淚視
　物昬花等症悉皆治之
　　天門冬(酒浸一宿/另研如泥)麥門冬　　　生地黄(酒浸焙/)
　　熟地黄(酒洗各三/兩)人參　　　　白茯苓
　　乾山藥　　　枸杞(各兩半/)　　川牛膝(酒洗/)
　　石斛(酒洗/)　　草决明(微炒/)　　　杏仁(去皮另研/)
　　枳殻(麪炒黄/)　兎絲子(酒浸煮/)　　甘菊花(用小金錢/各一兩)
　　羊角(細剉取淨/末)烏犀角(剉用/)　　　青箱子(微炒/)
　　防風(去蘆各八/錢)五味子(焙乾/)　　　炙甘草
　　黄連(去鬚/)　　白蒺藜(取仁/)　　　川芎(各七錢/)
　右爲末蜜丸梧子大毎服五七十丸鹽湯下
定志丸(十四/)　方在補陣百十七
　治陽氣不足眼目不能近視
地芝丸(十五/)　治目不能逺視但可近視或并不能乃
　隂氣不足也宜用此方
　　生地黄(四兩/)天冬　　　枳殻(麪炒/)　甘菊花(各二/兩)
　煉蜜丸桐子大毎服百丸茶清或溫酒下
(東/垣)助陽和血湯(十六/)　治眼發之後猶有上熱白睛赤
　色癮澁難開而多眵淚等證
　　黄茋　　　當歸(酒洗/)　柴胡　　　炙甘草
　　防風(各五分/)升麻(七分/)　白芷(三分/)　蔓荆子(二分/)
　水煎熱服
(東/垣)芎辛散(十七/)　治兩眼風熱晝夜隱澁難開羞明惡
　日視物昬暗赤腫而痛
　　細辛(二分/)　芎藭　　蔓荆子(各五/分)甘草
　　白芷(各一錢/)防風(一錢半/)
　右㕮咀水二盞煎一盞臨臥溫服
(東/垣)明目細辛湯(十八/)　治兩目發赤微痛羞明畏日怯
　風惡燈火多眵隱澁鼻塞流涕津唾稠粘大便微硬
　　細辛　　麻黄　　　羌活　　　蔓荆子
　　防風　　藁本　　　川芎　　　荆芥穗
　　白茯苓(各四/分)生地黄　　歸尾(各八分/)花椒(七粒/)
　水二鍾煎八分食後臨臥稍熱服
决明夜光散(十九/)　治眼目夜昬雖有燈月亦不能視
　　石决明　　夜明砂(各二/錢)猪肝(一兩/)
　右以藥爲末乃將竹刀切肝爲一片鋪藥於内合定
　用麻皮縳之以米泔水一椀用砂鍋煮至半椀臨臥
　連肝連汁俱服之
石斛夜光丸(二十/)　治神水散大昬如霧露眼前黒花
　覩物成二久而光不收斂及内障瞳人淡白綠色
　　石斛(酒洗五/錢)人參　　生地　　　熟地(酒洗/)
　　麥門冬　天門冬　　白茯苓　　防風
　　草决明　黄連(酒炒各/一兩)羚羊角(鎊/)　犀角(鎊/)
　　川芎　　炙甘草　　枳殻(麪炒/)　青葙子(微炒/)
　　五味子(炒/)　肉蓯蓉(酒洗去鱗炙/各五錢)　牛膝(酒洗/)
　　白蒺藜(炒去/刺)兎絲子(制/)　家菊花　山藥
　　杏仁　　枸杞(各七錢/)
　右爲末煉蜜丸梧子大毎服三五十丸溫酒鹽湯任
　下
(東/垣)瀉熱黄連湯(二一/)　亦名黄連飲子　治眼暴發赤
　痛
　　黄連(酒炒/)　黄芩(酒炒/)龍膽草　生地
　　柴胡(各一錢/)升麻(五分/)
　水煎於午前或飯後熱服
(東/垣)黄芩黄連湯(二二/)　治兩眼血熱赤痛
　　黄芩　　黄連　　　草龍膽(俱各酒/洗炒)生地(酒洗/)
　右等分㕮咀毎用五錢水二盞煎一盞去柤熱服
(東/垣)當歸龍膽湯(二三/)　治眼中白翳
　　歸身　　龍膽草(酒洗/)黄芩(酒炒/)　黄栢(酒炒/)
　　芍藥(各八分/)黄茋　　黄連　　甘草(各五分/)
　　防風　　　羌活　　升麻　　柴胡
　　五味子　　石膏(各五分/)
　水二盞煎一盞去柤入酒少許臨臥熱服忌言語
芍藥清肝散(二四/)　方在寒陣六一
　治赤脉貫睛眵多眊矂緊澁羞明臟腑秘結
蟬花散(二五/)　治肝經風熱毒氣上攻眼目赤痛及一
　切内外翳障
　　蟬蜕　　甘菊花　　　榖精草　羌活
　　甘草(炒/)　白蒺藜(炒/)　　草决明　梔子(炒/)
　　防風　　　蜜蒙花　　荆芥穗　木賊
　　川芎　　　蔓荆子　黄芩(各等分/)
　右爲末毎服二錢食後茶清調下
五味瀉白散(二六/)　治風熱翳膜血筋一切肺熱外障
　　當歸　　生地　　　芍藥　　　梔子
　　黄芩(各等分/)
　毎服三五錢爲散爲湯任服
明目羊肝丸(二七/)　治肝虚風熱冷淚赤濇内外瘴眼
　　黄連(三兩/)　家菊花　龍膽草　　石决明(煆/)
　　人參　　　當歸　　熟地　　　枸杞
　　麥冬　　　牛膝　　青鹽　　　黄栢
　　柴胡　　　防風　　羌活(各八錢/)肉桂(四錢/)
　　羯羊肝(一具烙乾爲末/)
　右爲末煉蜜丸桐子大毎服三四十丸溫湯下
黄連羊肝丸(二八/)　治前證
　單用黄連一味同羊肝俱爲末煉蜜丸服○濟生方
　用生羊肝去筋膜同黄連搗丸桐子大毎服五六十
　丸溫水下
黄連天花粉丸(二九/)　治兩眼赤痛眵多眊燥緊澁羞
　明赤脉貫睛藏府秘結
　　黄連(酒炒/)　天花粉　家菊花　　川芎
　　薄荷葉　連翹(各一兩/)黄芩　　　梔子(各四兩/)
　　黄栢(酒炒六兩/)
　右爲細末滴水丸梧子大或用蜜丸毎服五七十丸
　或百丸食後臨睡茶湯下
(局/方)蜜蒙花散(三十/)　治風氣攻注兩眼昬暗眵淚羞明
　并暴赤腫翳障
　　蜜蒙花　　羌活　　白蒺藜(炒/)　木賊
　　石决明(各一/兩)甘菊(三兩/)
　右爲末毎服二錢食後茶清調下
春雪膏(三一/)　㸃赤眼
　　朴硝置豆腐上蒸之待流下者瓦器盛㸃之
𤣥明春雪膏(三二/)　治時氣熱眼
　　𤣥明粉(半兩/)月石(三錢/)　冰片(三分/)
　右乳無聲磁礶密收用時㸃二大眥内
龍腦黄連膏(三三/)　㸃赤熱眼
　　龍腦(一錢/)　黄連(去毛淨酒炒八兩/)
　先剉黄連令碎以水四碗貯砂鍋内入連煮至一大
　碗攄去滓入薄磁碗内重湯煮成膏半盞許以龍腦
　爲引或用時旋入尤妙
立消膏(三四/)　治浮翳宿障霧膜遮睛
　　雪白鹽(淨器中生研如塵/)
　右以大燈草蘸鹽少許輕手指定浮翳㸃上凡三次
　即沒亦不疼痛
黄連甘石散(三五/)　治眼眶破爛畏日羞明
　　蘆甘石(制一/斤)黄連(四兩/)　龍腦(量加/)
　先以黄連研極細同甘石再研俱用細縐紗篩過收
　貯用時取一二兩加入龍腦用井花水調如稠糊臨
　睡抹敷破爛處不破爛者㸃眼内眥勿使入眼珠内
　爲妙
黄連人參膏(三六/)　治目赤痒痛
　　宣黄連　　人參(各五分或一錢/)
　右切碎用水一小鍾同浸飯鍋蒸少頃取出冷定頻
　㸃眼角自愈或於臨用時研入冰片少許更妙○一
　方但用人乳浸黄連頻㸃眥中抱朴子云治目中百
　病○一方用黄連少加生白礬以人乳浸蒸㸃抹眼
　角大效
丹砂散(三七/)　㸃治諸眼皆妙此李時珍方也
　　硼砂　　　海螵蛸(去壳/)蘆甘石(上好者煆淬童便七/次飛各一兩)
　　硃砂(五錢用此則不粘/)
　右爲極細末磁瓶收貯臨用少加冰片研㸃極妙
清凉膏(三八/)　治眼目赤腫不能開痛悶熱淚如兩
　　生南星　　腦荷葉(各半/兩)荆芥　　百藥煎(如無即/用文蛤)
　右各三錢爲末井水調成膏貼眼角上自然清凉
(正/傳)光明丹(三九/)　治一切風熱上壅兩目赤腫澁痛爛
　弦風眼及内外翳障
　　製甘石(一兩/)朱砂(一錢/)　硼砂(二錢/)　輕粉(五分/)
　　冰片(三分/)　麝香(一分/)
　以上用乳鉢研極細收貯爲君○如眼赤腫痛加乳
　香沒藥各五分○内外眥障加珍珠五分膽礬二分
　○爛弦風眼加銅綠五分黄丹五分○或以諸藥合
　一以治諸般眼疾右各研爲細末并一處再研二日
　用磁器密收勿令泄氣㸃眼絶妙
青火金鍼(四十/)　治頭風牙痛赤眼
　　火硝(一兩/)　青黛(一錢/)腦荷　　川芎(各五分/)
　右爲細末口噙冷水勿嚥用此藥吹鼻
赤火金鍼(四一/)　治赤眼頭風冷淚鼻塞耳鳴牙疼
　　火硝(一兩/)　川芎　　雄黄　　乳香
　　沒藥　　石膏(各一錢/)
　右爲細末毎用一二分如前吹鼻三次愈
吹鼻六神散(四二/)　治眼目暴發赤腫熱淚昬澁及頭
　腦疼痛
　　熖硝(提淨五/錢)白芷　　雄黄　　　乳香(制/)
　　沒藥(制/)　腦荷葉(各一錢/)
　右爲細末磁罐收貯左吹左右吹右先令病人口含
　水吹之其氣上行須臾覺效頭痛吹法亦然或兩鼻
　皆吹之若久患眼疾者不可吹
(東/垣)㸃鹽法(四三/)　明目去昬翳大利老眼得補法之
　良
　用海鹽(二斤揀淨/)以百沸湯泡濾取清汁於銀石器
　内熬取雪花白鹽磁器盛貯毎早用一錢擦牙以水
　漱口用左右手指互以口内鹽津細洗兩眼大小眥
　内閉目良久却用水洗面能洞視千里明目堅齒極
　妙之法蘇東坡手錄目赤不明昬花老眼惟宜此法
　大效
洗爛弦風赤眼方(四四/)　一名萬金膏　此藥之效如
　神人家所不可少無目病則以施人價亷功倍濟人
　甚大
　　文蛤　　　黄連(去毛淨/)防風　　荆芥穗(各五/錢)
　　苦參(四錢/)　銅綠(五分/)
　右爲極細末外以薄荷煎湯丸彈子大臨用時以熱
　水化開乘熱洗眼日三次立愈神效○一方有當歸
　川芎各四錢
傅爛弦歌(四五/)
　爛弦百藥煎爲竒　　　研細湯澄柤去之
　熬作稀膏入輕粉　　　鹽湯洗了傅之宜
搜風散(四六/)　篐風熱眼及腫痛
　　黄連　　大黄　　　朴硝　　　黄丹(等分/)
　右爲末以苦參煎湯少加煉過白蜜同調敷眼四弦
　甚妙
拜堂散(四七/)　傅風赤熱眼倒睫爛弦
　　五棓子不拘多少爲末蜜水調敷患處
湯泡散(四八/)　治肝虚風熱攻眼赤腫羞明漸生翳膜
　　杏仁　　防風　　　黄連(去鬚/)　赤芍藥
　　歸尾(各半兩/)銅青(二錢/)薄荷葉(三錢/)
　右剉散毎用三四錢沸湯泡乘熱先薫後洗冷則再
　煖又洗毎日三兩次○一方加白鹽少許閉目沃洗
　尤能散血
收淚散(四九/)　治風淚不止
　　海螵蛸(五分/)冰片(少許/)　綠蘆甘石(一錢/)
　　右乳極細末㸃大眥角淚即收上二藥以燥濕片
　　腦以辛散
去星(五十/)
　凡胡椒韭菜根橘葉菊葉之類皆可杵爛爲丸用綿
　裹塞鼻中觸之過夜則星自下
眼目打傷青腫(五一/)
　以生半夏爲末水調塗之即愈
明目第一方(五二/)　此方始於上陽子以授魯東門左
　丘明杜子夏左太冲凡此諸賢皆有目疾得此皆愈
　　夜省看書一　　減思慮二　　專内視三
　　簡外視四　　　晨興遲五　　夜眠早六
　凡此六事熬以神火下以氣飲蘊於胸中納諸方寸
　修之一時長服不已非但明目亦可延年
　　以下耳病方
桂星散(五三/)　治風閉耳聾
　　官桂　　　川芎　　　當歸　　石菖蒲
　　細辛　　木通　　　木香　　　白蒺藜(炒去/刺)
　　麻黄(去節/)甘草(炙各一/錢)白芷稍　　天南星(煨裂各/錢半)
　水二鍾葱白二根紫蘇五葉薑五片煎八分食後服
　　一方加全蝎去毒一錢
(類/方)復元通氣散(五四/)　治諸氣閉澁耳聾及腹癰便癰
　瘡疽無頭者能止痛消腫
　　青皮　　橘紅(各四兩/)甘草(炙三寸/)連翹(一兩/)
　右爲末熱酒調服一二錢
補腎丸(五五/)　治腎虚耳聾
　　巴㦸(去心/)　乾薑(炮/)　　白芍藥　山茱萸
　　人參　　黄茋　　　當歸　　　熟地黄
　　逺志(制/)　肉蓯蓉(酒浸/)兎絲子(制/)　蛇牀子
　　牡丹皮　附子(炮/)　　石斛　　　細辛
　　澤瀉　　桂心　　　甘草(各二兩/)石菖蒲(一兩/)
　　茯苓(半兩/)　防風(一兩半/)羊腎(二枚/)
　右爲末將羊腎用酒煮研爛仍加酒煮麪糊丸桐子
　大毎服五七十丸空心鹽酒送下
聰明益氣湯(五六/)　治腎虚耳聾
　　黄茋(一錢/)　人參　　炙甘草　　當歸(酒洗/)
　　白术(各五分/)橘紅　　菖蒲　　防風
　　荆芥(各三分/)升麻　　柴胡(各二分/)
　右水煎服
肉蓯蓉丸(五七/)　方在補陣一五五
　治腎虚耳聾
聤耳明礬散(五八/)　治膿耳
　　枯礬　　龍骨(研各二/錢)黄丹(飛錢半/)乾胭脂(七分/)
　　麝香(少許/)
　右爲細末先須以綿杖纒拭去膿别用綿杖醮藥引
　入耳中如無乾胭脂即以濟寧油胭脂同枯礬拌擦
　如粉用之○又紅玉散止枯礬乾胭脂麝香三味等
　分用○一方單用枯礬吹入即愈
聤耳流膿方(五九/)
　　用菖蒲根水洗淨搗取汁先以綿椗將耳中膿水
　　攪淨然後將蒲汁灌入盪洗數次全愈最妙者
白龍散(六十/)　治小兒腎熱上衝於耳生膿作痛或因
　沐浴水入耳中亦令作膿謂之停耳久而不愈則成
　聾
　　枯礬　　黄丹　　　龍骨(各五分/)麝香(一分/)
　右爲極細末先以綿杖子展盡耳内膿水用藥一字
　分摻兩耳日二次勿令風入
百蟲入耳(六一/)
　　用香油滴入耳中即出○本事方用白膠香燒烟
　　薫耳中煖即出○一方用葱涕灌入活者即出○
　　一法用生薑擦猫鼻其尿自出取尿滴入蟲即出
　　或以麻油滴耳則蟲死或以炒芝蔴枕頭則蟲亦
　　出但不若猫尿之捷也
蜈蚣入耳(六二/)
　　用薑汁滴入或韭汁雞冠血滴入俱好
暴聾灸法(六三/)
　　用小蒼术一塊長七分一頭削尖一頭截平將尖
　　頭揷入耳内平頭上用筯頭大艾炷灸之輕者七
　　壯重者十四壯覺耳内有熱氣則效
　又方　用雞心梹榔一個將臍内剜一窩如錢眼大
　　實以麝香坐於患耳内上以艾炷灸之不過二三
　　次即效
塞耳聾(六四/)
　　用大蒜一瓣一頭剜一坑子以好巴豆一粒去皮
　　慢火炮令極熟入在蒜内以新綿裹定塞耳中
龍腦膏(六五/)
　　龍腦(一分/)　椒目(五分/)　杏仁(去皮二分/)
　右杵搗研匀綿裹棗核大塞耳中日二易之
杏仁膏(六六/)　治耳中汁出或痛或膿
　右用杏仁炒令赤黒研成膏綿裹内耳中日三四度
　易之或亂髮裹塞之亦妙
　一方治耳卒痛或水出用杏仁炒焦爲末葱涎搗和
　　爲丸以綿裹塞耳又治耳聾兼有膿
通聖散(六七/)
　　穿山甲(炙/)　螻蛄(各五分/)麝香(一分/)
　右爲細末以葱涎和劑塞耳或用少綿裹塞之或用
　葱管盛藥末塞耳中
通耳散(六八/)
　　磁石(用活者如/豆一塊)　穿山甲(燒存性爲/末一字)
　右二味用新綿裹塞患耳内口中銜生鐵少許覺耳
　内如風雨聲即愈
　　以下面鼻方
(醫/林)川芎散(六九/)　治風寒鼻塞
　　川芎　　　藁本　　細辛　　　白芷
　　羌活　　　炙甘草(各一/兩)蒼术(米泔浸五兩/)
　右咀毎服三錢水一盞薑三片葱白三寸煎服
(濟/生)辛荑㪚(七十/)　治肺虚爲四氣所干鼻内壅塞涕出
　不已或氣不通不聞香臭
　　辛荑　　川芎　　　細辛　　　白芷
　　升麻　　　防風　　羌活　　　藁本
　　炙甘草　木通(各等分/)　一方有蒼耳子(減半/)
　右爲末毎服二錢食後茶清調下
溫肺散(七一/)　治閉塞陽明鼻塞
　　升麻　　　黄茋　　丁香(各一錢/)羌活
　　葛根　　　炙甘草　防風(各五分/)麻黄(不去節/二錢)
　水二鍾葱白二莖煎八分食逺熱服
(千/金)細辛膏(七二/)　治鼻塞腦冷清涕常流
　　細辛　　　川芎　　川椒　　　黒附子(炮去/皮臍)
　　乾薑　　　呉茱萸(各二/錢半)桂心(三錢/)　皂角屑(錢半/)
　右將諸藥用米醋浸過宿次用猪脂二兩熬油入前
　藥煎附子色黄爲度以綿蘸藥塞鼻中
(三/因)蒼耳散(七三/)　治鼻流濁涕不止名曰鼻淵
　　蒼耳子(炒二/錢半)辛荑仁　　薄荷葉(各五/錢)白芷(一兩/)
　右爲細末毎服二錢葱湯或茶清食後調下
神愈散(七四/)　治風熱在肺鼻流濁涕窒塞不通
　　細辛白芷與防風　　　羌活當歸半夏芎
　　桔梗陳皮茯苓輩　　　十般等分剉和同
　　三錢薄荷薑煎服　　　氣息調勾鼻貫通
醍醐散(七五/)　治傷風鼻塞聲重
　　細辛(半兩/)　川芎(一兩/)　薄荷(一兩半/)川烏(炮去皮/臍)
　　白芷　　　甘草(各二兩/)
　右爲細末毎服一錢葱茶湯或薄荷湯下
(良/方)防風湯(七六/)　治鼻塞不聞香臭
　　防風　　　麻黄　　官桂(各半兩/)升麻
　　木通(各一兩/)梔子(七枚/)　石膏(三兩/)
　右㕮咀毎服水一盞煎七分空心溫服
(宣/明)防風湯(七七/)　治鼻淵腦熱滲下濁涕不止久而不
　已必成衂血之證
　　防風(一兩半/)人參　　麥冬　　　炙甘草
　　川芎　　黄芩(各一兩/)
　右爲細末毎服二錢沸湯調服食後日三服
荆芥散(七八/)　治肺風酒皶鼻赤疱
　　荆芥穗(四兩/)防風　　杏仁(去皮尖/)白蒺藜(炒去/刺)
　　殭蠶(炒/)　　炙甘草(各一兩/)
　右爲末毎服二錢食後茶清調下
(正/傳)腦漏秘方(七九/)　祖傳經驗治鼻中時時流臭黄水
　甚者腦亦時痛俗名控腦砂有蟲食腦中
　　用絲瓜藤近根三五尺許燒存性爲細末酒調服
　　之即愈
(簡/易)黄白散(八十/)　治鼻齆瘜肉鼻痔等症
　　白礬　　　雄黄　　細辛　　　瓜蒂(炒各等/分)
　右爲細末以雄犬膽汁爲劑如棗核塞鼻中
細辛散(八一/)　治鼻齆有瘜肉不聞香臭
　　北細辛　　瓜蒂(等分/)
　右爲未綿裹如豆大塞鼻中
(御/藥)菖蒲散(八二/)　治鼻内窒塞不通不得喘息
　　菖蒲　　　皂角(等分/)
　右爲細末毎用一錢綿裹塞鼻中仰臥片時
輕黄散(八三/)　治鼻中瘜肉
　　輕粉　　杏仁(去皮尖/各一錢)雄黄(五錢/)　麝香(少許/)
　右四味用乳鉢先研杏仁如泥後入雄麝輕粉同研
　極細磁盒收蓋毎有患者不拘逺近於臥時用筋頭
　醮米粒許㸃瘜肉上隔一日臥㸃一次半月見效
雄黄散(八四/)　治鼻齆
　　雄黄(五分/)　瓜蒂(二個/)　綠礬(一錢/)　麝香(少許/)
　右爲末吹入鼻中
千金瘜肉方(八五/)　一名瓜丁散
　　瓜蒂　　　華隂細辛(等分/)
　爲末綿包少許塞鼻中
簡易瘜肉方(八六/)
　　用枯白礬爲末以綿胭脂裹塞鼻中數日肉隨落
白礬散(八七/)　治肺風酒皶鼻等疾
　　白礬　　　硫黄　　乳香(各等分/)
　爲末綿裹擦之○或用茄汁調敷患處更妙
二神散(八八/)　治赤鼻久不瘥
　　大黄　　　朴硝(等分/)
　爲末津調塗鼻上
酒􁷚鼻粉痣(八九/)　亦名硫黄散
　　硫黄　　　輕粉(各一錢/)杏仁(五分/)
　右爲末用蜜酒調於臥時塗上早洗去效○或用津
　唾調搽更妙○又方只以銅綠爲末晩時切生薑蘸
　擦之
㸃痣去斑(九十/)
　　用石灰水調一碗如稠糊揀好糯米粒全者半置
　　灰中半露於外經一宿灰中米色變如水晶若或
　　面或手有黒痣黒靨及紋刺者先須鍼頭微微撥
　　破置少許水晶者於其上經半日許靨痣之汗自
　　出乃可去藥且勿着水二三日則愈
面鼻雀斑(九一/)　此連子衚衕方
　　白芷　　甘菊花(各三錢/去梗)白果(二十個/)紅棗(十五個/)
　　珠兒粉(五錢/)猪胰(一個/)
　右將珠粉研細餘俱搗爛拌匀外以蜜拌酒釀頓化
　入前藥蒸過毎晩搽面早洗去
面瘡二方(九二/)
　面上暴生瘡　用生杏仁搗爛以雞子清調如煎餅
　　至夜洗面敷之旦洗去數十次愈
　指甲抓破面　用生薑自然汁調輕粉傅破處無痕
止鼻衂血(九三/)
　　龍骨爲細末吹入鼻中少許即止凡九竅出血者
　　用此皆能治之
止鼻衂歌(九四/)
　　石榴花瓣可以塞　　　蘿蔔藕汁可以滴
　　火煆龍骨可以吹　　　水煎茅花可以喫
　又牆頭苔蘚可以塞　　　車前草汁可以滴
　　火燒蓮房可以吹　　　水調鍋煤可以喫
鼻衂蒸法(九五/)　治衂如湧泉不止者
　　用草紙摺十餘層井花水濕透分髮貼頂心中以
　　熱熨斗熨之微熱不妨久之即止
鼻塞不通葱熨法(九六/)
　　但用葱頭以繩束成一把去根頭實處切成寸長
　　一餅先以熨斗烙葱一面令熱置頂心顖㑹穴處
　　乃以熨斗或火從上熨之俟鼻内作葱氣方住未
　　通再作餅熨之○其有嬰兒傷氣鼻塞不能吮乳
　　者但用大南星爲末以生薑自然汁和作薄餅用
　　兩掌合煖置顖上片時即通
硝石散(九七/)　治風邪犯腦患頭痛不可忍不問年歲
　　硝石　　　人中白(等分/)冰片(少許/)
　右爲末用一字吹入鼻中
(良/方)通闗散(九八/)　治卒然牙闗緊急腰背反張藥不能
　嚥或時毒癰腫鼻塞氣閉等證
　　細辛(如無眞者/不用亦可)薄荷葉　　牙皂角(等分/)
　右爲細末以紙撚少許入鼻内候得噴啑口開隨進
　湯藥○聖惠搐鼻法止用二味無薄荷
(陳/氏)通闗散(九九/)　方在痘疹八五
　通心經降心火利小便良方
擦牙通闗散(一百/)　方在小兒八四
　治風搐闗竅不通痰塞中脘留滯百節
　　以下口舌方
(良/方)𤣥參散(百一/)　治滿口并舌生瘡連齒齗爛痛
　　𤣥參　　　黄岑　　黄栢　　梔子仁
　　大黄　　　前胡　　獨活　　犀角屑
　　麥冬　　升麻　　　炙甘草(各等分/)
　右爲咀毎服五錢水一鍾半煎七分不拘時溫服
𤣥參升麻湯(百二/)　方在外科四八
　治口舌生瘡重舌木舌腮頰咽喉腫痛斑疹瘡瘍
清凉飲子(百三/)　治上焦積熱口舌咽鼻乾燥
　　黄芩　　黄連(各二錢/)薄荷　　　𤣥參
　　當歸　　芍藥(各錢半/)甘草(一錢/)
　水二鍾煎八分不拘時服○大便秘結加大黄二錢
清熱化痰湯(百四/)　治上焦有熱痰盛作渴口舌腫痛
　　貝母　　　天花　　枳實　　　桔梗(各一錢/)
　　黄芩　　黄連(各錢二/分)𤣥參　　　升麻(各七分/)
　　甘草(五分/)
　水煎服
甘露飲(百五/)　方在寒陣十
　治口舌生瘡咽喉腫痛牙齦潰爛
龍胆瀉肝湯(百六/)　方在寒陣六三
　治肝火内炙上爲喉口熱瘡下爲小便澁痛等症
五福化毒丹(百七/)　方在外科七六
　治咽喉牙口瘡毒癰腫
(良/方)冰蘖丸(百八/)　治舌瘡口瘡
　　薄荷葉(蘇州/者)黄栢(等分/)　硼砂(半字/)　冰片(一分/)
　右爲末生蜜丸彈子大毎服一丸噙化
上清丸(百九/)　治口舌生瘡咽喉腫痛止𠻳清音寛膈
　化痰極效
　　砂仁　　桔梗(各一錢/)月石(二錢/)　氷片(一分/)
　　甘草　　𤣥明粉　　訶子(各一錢/)百藥煎(八錢/)
　　蘇州薄荷葉(一兩六錢/)
　爲極細末煉蜜丸芡實大臨睡含化一丸○或爲小
　丸茶清送下
硼砂丸(百十/)　治口瘡舌瘡
　　寒水石(一兩/)牙硝(四錢/)　硼砂(二錢/)　冰片
　　麝香(各一分/)
　甘草膏和丸麻子大不時含化一丸津嚥
(良/方)聖金散(百十一/)　治舌上出血不止
　　黄藥子(一兩/)青黛(一錢/)
　右爲細末毎服一錢食後新汲水調下日二服
金花煎(百十二/)　治舌上出血如簪孔
　　黄蘖(三兩/)　黄連(五錢/)　梔子(二十枚/)
　右咀以水二升浸一宿煮三沸去滓頓服○一方用
　酒浸煮
飛礬散(百十三/)　治木舌漸腫大滿口若不急治即殺
　人
　　白礬(飛/)　　百草霜(等分/)
　右爲細末捻糟茄自然汁調服若口噤灌之妙
寸金散(百十四/)　治心經煩熱動血妄行舌上出血不
　止
　　新蒲黄(三錢/)新白麪(三錢/)牛黄(五分研/)腦荷(五分研/)
　右研匀毎服一錢生藕汁調服食後亦可摻舌上
黄蘗散(百十五/)　治舌出血不止名曰舌衂
　　黄蘖(不拘多少塗蜜慢火炙焦爲末/)
　右毎服二錢溫米飲調下
舌上出血(百十六/)　重出
升麻黄連丸(百十七/)　治多食肥甘口臭穢惡
　　升麻(半兩/)　黄連　　黄芩(酒炒/)　生薑
　　檀香　　甘草(各二錢/)青皮(半兩/)
　右爲細末湯泡蒸餅丸彈子大毎服一丸不拘時細
　嚼白湯下
丁香丸(百十八/)　治口臭穢
　　丁香(二錢/)　川芎(二錢/)　白芷(五分/)　炙甘草(一錢/)
　右爲末煉蜜丸彈子大綿裹一丸噙化
應手散(百十九/)　治傷寒舌出寸餘連日不收
　　梅花冰片
　爲末搽舌上應手而收重者須用一錢方收
隂陽散(百二十/)　亦名赴筵散　治口瘡效
　　黄連(一兩/)　乾薑(炒黒三錢/)
　爲細末乾摻口瘡上涎出即愈
(外/科)隂陽散(一二一/)　方在外科一三三
　治瘡屬半隂半陽者
綠雲散(一二二/)　治口瘡爛臭久不愈
　　黄蘖(蜜炙/)　青黛(等分/)
　右爲細末臨臥用少許摻舌嚥津妙
細辛黄蘖散(一二三/)　治口舌瘡
　　黄蘖　　　細辛(等分/)
　右爲末傅之或摻舌上吐涎水再傅須旋合之
白蠶黄蘖散(一二四/)　治口糜
　　黄蘖(蜜炙/)　白殭蠶(直者新瓦上烙乾斷絲/)
　右爲細末用少許敷瘡上吐涎
蓬砂散(一二五/)　治口瘡
　　蓬砂　　　青黛　　龍腦薄荷　石膏(煆各等/分)
　右爲極細末毎用少許臨臥傅口中
黄連朴硝散(一二六/)　治口瘡絶妙
　　黄連　　朴硝　　白礬(各五錢/)薄荷葉(一兩/)
　右爲粗末用臘月黄牛膽將藥入膽内風前掛兩月
　取下如遇口瘡旋將藥研細敷之去其熱涎即愈
栁葉散(一二七/)　治熱毒口瘡
　　黄栢(炒/)　　蒲黄　　青黛(眞者/)　人中白(煆/)
　右等分爲末敷之
摻口瘡(一二八/)
　　天竺黄　　月石(等分/)　冰片(少許/)
　爲末摻之
碧雪(一二九/)　治一切熱壅口舌生瘡舌强腮腫咽喉
　腫痛等症
　　蒲黄　　青黛　　　硼砂　　　熖硝
　　甘草(等分/)
　右爲細末毎用少許摻舌上細細嚥下或飲凉水送
　下頻用之效或用砂糖丸芡實大毎服一丸噙化下
　咽妙
絳雪(百三十/)　治口瘡舌瘡咽喉腫痛
　　硼砂(一錢/)　硃砂(三錢/)馬牙硝　　寒水石(飛各/二錢)
　　冰片(半字/)
　右爲細末毎用一字摻舌上嚥亦不妨喉痛者吹入
　咽中
孫眞人口瘡方(一三一/)
　　單用朴硝含之甚良
皂角散(一三二/)　治重舌喉痺
　　皂角(不蛀者四五挺/去皮核炙焦)　荆芥穗(二錢/)
　右爲細末以米醋調塗腫處
千金口臭方(一三三/)　亦治舌上出血如簪孔
　　用香薷一把以水一斗煮取三升稍稍含潄嚥之
(聖/惠)口齒方(一三四/)　治口臭穢及齒慝腫痛
　　用北細辛一兩煮取濃汁熱𠻳冷即吐之立效
　　以下齒牙方
(東/垣)神功丸(一三五/)　治多食肉人口臭不可近牙齒疳
　蝕牙齗肉脱血出并治血崩血痢腸風下血及逆氣
　上行等證
　　黄連(酒洗/)　砂仁(各五錢/)生地　　　甘草(各三錢/)
　　當歸　　　木香　　藿香葉　　升麻
　　蘭葉(各一錢無亦可/)
　右爲末以湯浸蒸餅和丸綠豆大毎服百丸或二百
　丸白湯食逺服
(東/垣)清胃散(一三六/)　方在寒陣五四
　治齒齦潰爛喜冷惡熱
(秘/騐)清胃飲(一三七/)　方在寒陣五六
　治一切風熱牙床腫痛出血動搖
(三/因)安腎丸(一三八/)　治腎虚牙齒腫痛
　此與局方安腎丸同但少肉桂茯苓二味方在熱陣
　一六七
(直/指)立效散(一三九/)　治牙痛不可忍痛連頭腦頂背微
　惡寒飲大惡熱飲
　　防風(一錢/)升麻(七分/)炙甘草　　細辛葉(各三/分)
　　草龍膽(酒洗四分/)
　右用水一鍾煎五分去滓以匙抄在口中煠痛處少
　時立止如多惡熱飲更加草龍膽一錢此法不定宜
　隨寒熱多少臨時加減○若惡風作痛須去草龍膽
　加草豆蔲黄連各五分累用得效
細辛煎(百四十/)　治牙齒腫痛不可忍及口氣臭
　　用北細辛一味煎濃汁乘熱噙𠻳良久吐之極妙
驅毒散(一四一/)　治熱毒上攻宣露出血牙齦腫痛不
　可忍
　　屋遊　此即瓦上青苔不拘多少洗淨
　右用水煎湯澄清入鹽一撮頻頻𠻳之
(御藥/院)丁香散(一四二/)　治牙齒痛
　　丁香　　　蓽撥　　蝎稍　　　大椒
　右等分爲末毎用少許擦於患處
(選/要)芫花散(一四三/)　治風蟲諸牙痛
　　芫花　　細辛　　　川椒　　　蘄艾
　　小麥　　　細茶(等分/)
　右咀水一鍾煎七分溫潄之日三四次吐涎出即愈
如神散(一四四/)　治風牙蟲牙攻蛀疼痛牙齒動搖連
　頰浮腫
　　川椒(炒出汗/)蜂房(炙/)
　右等分爲細末毎用二錢水煎數沸熱潄即止
赴筵散(一四五/)　治風蟲牙痛
　　良薑　　　草烏　　　細辛　　荆芥穗
　右等分爲末擦牙有涎吐之
蟾酥膏(一四六/)　治風蛀諸牙疼痛
　　蟾酥(少許/)　巴豆(去油研/如泥)杏仁(燒焦/)
　右共研如泥以綿裹如粟米大若蛀牙塞入蛀處風
　牙塞牙縫中吐涎盡愈
蟲牙痛(一四七/)
　　蒼耳　　　艾　　　小麥　　　花椒
　　芫花　　　黒豆
　煎熬屢敷之即愈
韭子湯(一四八/)　治蟲牙
　　用韭菜子一撮以碗足盛之用火燒烟外用小竹
　　梗將下截劈爲四開以紙糊如喇叭様引烟薫其
　　蛀齒○如下牙蛀者以韭子煎濃湯潄之蟲自出
端竹堂方(一四九/)　治蟲牙疼痛不已
　　用天仙子不拘多少燒烟以竹筒抵牙引烟薫之
　　其蟲即死
巴豆丸(百五十/)　治蟲牙疼痛蝕孔空虚
　　巴豆(一枚/)　花椒(五十粒細研/)
　右爲極細末飯丸黍米大綿包塞蛀孔
藜蘆散(一五一/)　治蟲牙疼痛
　　用藜蘆爲末塞牙孔中勿令嚥汁有涎吐之大有
　　神效
北棗丹(一五二/)　治走馬牙疳
　　用北棗去核毎個内入信一釐燒存性研細毎以
　　些少傅患處
青金散(一五三/)　治走馬牙疳蝕損唇舌腐臭牙落其
　效如神
　　銅綠　　　砒霜(等分/)
　右爲細末毎用些少傅患處
三仙散(一五四/)　治走馬牙疳一時腐爛即死
　　銅綠(三分/)　麝香(一分/)　婦人溺桶中垢(白者火/煆一錢)
　右爲極細末傅齒上不可太多
射礬散(一五五/)　治走馬牙疳危惡證候
　　射香(少許/)　膽礬(一錢/)　銅綠(半兩/)　白礬(生用五/分)
　右爲細末傅牙患處
神授丹(一五六/)　治牙疳
　　枯礬(七分/)　白㲭灰(三分/)麝香(一分/)
　爲末以竹管吹瘡上
黄連散(一五七/)　治齒齗間出血喫食不得
　　黄連　　　白龍骨　馬牙硝(各一/錢)枯礬(五分/)
　　冰片(半分/)
　右爲細末毎用少許傅牙根下
雄黄麝香散(一五八/)　治牙斷腫爛出血
　　雄黄(一錢半/)銅綠　　輕粉　　黄連
　　黄丹(炒各一/錢)血竭　　枯礬(各五分/)麝香(一分/)
　右爲細末研匀毎用些少傅患處
齒縫出血(一五九/)
　右用紙絍子蘸乾蟬酥少許于血出處按之立止
固齒雄鼠骨散(百六十/)　治腎水不足牙齒浮動脱落
　或縫中痛而出血或但動不痛者
　　雄鼠骨　　當歸　　　没石子　熟地
　　榆皮　　　青鹽　　　細辛(等分/)
　右爲細末用綿紙裹條扱牙床上縫中則永固不落
　矣
(秘/方)雄鼠骨散(一六一/)　治牙落可以重生
　　雄鼠骨(一具/)　生打活雄鼠一個剝去皮雜用鹽
　　水浸一時炭火上炙肉自脱落取骨炙燥入衆藥
　　内同研爲末
　　香附　　白芷　　　川芎　　　桑葉(晒乾/)
　　地骨皮　(闕/)　　　　蒲公英　　青鹽
　　川槿皮　旱蓮草
　右爲末擦牙百日復出固齒無不效
(良/方)荆槐散(一六二/)　治牙宣出血疼痛不止
　　荆芥穗　　槐花
　右等分爲末擦牙患處
石膏升麻散(一六三/)　治陽明風熱流注齒牙腫痛出
　血化爲膿汁等證
　　石膏　　羊脛骨灰　地骨皮　　升麻
　右等分爲末毎用少許擦牙齒根上○或加麝香少
　許更妙
薑黄散(一六四/)　治牙疼不可忍
　　薑黄　　白芷　　　細辛(等分/)
　右爲粗末擦患處須臾吐涎以鹽湯潄口面赤腫者
　去薑黄加川芎其腫立消
(濟/生)香鹽散(一六五/)　牢牙去風
　　大香附(炒焦黑三兩/)青鹽(一兩半/)
　右爲末如常擦牙乃鐵瓮先生良方
(子/和)牙宣散(一六六/)
　　良薑　　胡椒　　　蓽撥　　　細辛
　　乳香　　麝香　　　雄黄　　青鹽(下四味/各另研)
　右等分爲細末先以溫水潄淨牙後以藥末擦患處
　追出涎沫吐之潄十餘次痛立止忌油鹽二日
槐鹽鹽(一六七/)　治食甘甜過多牙痛
　　食鹽　　　青鹽　　　槐枝(一斤切斷用水五/碗煎一碗聽用)
　右將二鹽先炒乾乃入槐枝湯煮乾取起爲末用鉛
　盒盛擦牙固齒最妙
椒鹽散(一六八/)　治牙痛用清凉藥不效或反甚者宜
　從此以治
　　川椒　　　青鹽　　蓽撥　　　薄荷
　　荆芥穗　　細辛　　潮腦
　右爲末擦痛牙處或煎湯潄之亦可
宣風牢牙散(一六九/)　駐顔補腎牢牙固齒
　　細辛　　青鹽(各七錢/)當歸(酒洗/)　川芎(各一兩/)
　右爲末毎用少許清晨擦牙滿口潄良久連藥嚥下
　或先以溫水潄口淨然後擦而嚥之亦可
(萬/氏)青白散(百七十/)　治一切牙疼固齒
　　青鹽(二兩/)　食鹽　　川椒(煎汁各四兩/)
　右以椒汁拌鹽炒乾爲末擦牙永無齒疾以潄水洗
　面目亦無疾此藥極妙
御前白牙散(一七一/)
　　石膏(四兩另/研)大香附(一兩/)白芷(七錢半/)甘松
　　三奈　　藿香　　　沉香　　川芎
　　零陵香(各三/錢半)細辛　　防風(各半兩/)
　右爲細末先以溫水潄口次擦之妙
(東/垣)白牙散(一七二/)
　　升麻(一錢/)　羊脛骨灰(二錢/)軟石膏(三錢/)
　　白芷(七分/)　麝香(少許/)
　右爲細末先以溫水潄口次擦之妙
道藏經方(一七三/)　治牙齒動摇血出不止
　　用白蒺藜不拘多少搗爲細末毎日擦牙及患處
　　最妙
取牙不犯手(一七四/)
　　草烏　　　蓽撥(各錢半/)川椒　　細辛(各三錢/)
　右爲細末毎用少許㸃在患牙内外一時其牙自落
　　以下咽喉方
(局/方)甘桔湯(一七五/)　治一切風熱上壅咽喉腫痛○錢
　氏方用甘草二錢苦梗一錢
　　甘草(二錢/)　桔梗(四錢/)
　水二鍾煎八分食後服○此方加荆芥穗二三錢三
　因方即名荆芥湯尤效
(拔/萃)甘桔湯(一七六/)　治熱腫喉痺
　　甘草　　　桔梗　　薄荷　　　連翹
　　黄芩(各等分/)
　水二鍾加竹葉煎服○一方有山梔子
加味甘桔湯(一七七/)　方在痘疹九十
　治咽喉腫痛
(醫/林)訶子甘桔湯(一七八/)　治火盛失音
　　訶子(四個半/生半煨)桔梗(一兩五錢/半生半炒)甘草(二寸半生半炙/)
　右咀分二服毎服水一鍾童便一鍾煎八分食後溫
　服
清咽利膈散(一七九/)　治咽喉腫痛痰涎壅盛
　　防風　　　金銀花　　荆芥　　　薄荷
　　桔梗　　　黄芩　　　黄連(各一錢/半)山梔
　　連翹　　　𤣥參　　　大黄　　　朴硝
　　牛蒡子(炒研/)甘草(各七分/)
　水二鍾煎一鍾食逺服
消梨飲(百八十/)　治喉痺
　　單用消梨汁頻頻飲之或將梨削浸凉水中頻頻
　　飲之尤妙此物大解熱毒○或南方少梨之處但
　　擇好蘿蔔杵汁加𤣥明粉徐飲大效
(醫/林)透天一塊冰(一八一/)　治一切風熱喉痺口舌生瘡
　頭目不清痰涎壅盛
　　黄連(二錢/)　腦荷　　月石　　　㯽榔
　　蒲黄　　　甘草(各一錢/)荆芥穗　黄栢(各五分/)
　　冰片(半分或/一分)白砂糖(半兩/)
　右爲細末煉蜜爲丸芡實大毎服一丸噙化
靛花丸(一八二/)　治纒喉風聲不出
　　靛花　　　薄荷葉(蘇州者/)
　右等分爲細末煉蜜丸彈子大毎服一丸臨睡噙化
(醫/林)杏仁煎(一八三/)　治欬嗽暴重聲音不出
　　杏仁(泡去皮尖/研如泥)冬蜜　薑汁　　　砂糖(各一小/盞)
　　木通　　桑白皮(去赤/皮炒)貝母　　紫苑茸
　　北五味(各一/兩)石菖蒲　欵冬蕋(各半兩/)
　右將後七味爲咀用水五升煎半去滓入杏蜜薑糖
　四味合和微火煎取一升半毎服三合兩日夜服之
(三/因)蜜附子(一八四/)　治隔陽咽閉吞吐不通及臟寒閉
　塞等證
　　用大附子一枚去皮臍切作大片用蜜塗炙令黄
　　含口中嚥津甘味盡再塗蜜炙用或易之○或用
　　炮附子以唾津調塗脚心○一方用肉桂含之
牛黄益金散(一八五/)　治虚火炎上傷肺咽喉生瘡破
　爛
　　黄栢　爲末用蜜丸炙數次以熟爲度另研爲極
　　　細末
　　白硼砂　　白殭蠶(凈各/錢半)牛黄(三分/)
　右用蜜調如稀糊塗敷患處或丸如龍眼大含化嚥
　之○按此方必加冰片半分方妙
(秘/方)三黄丸(一八六/)　治喉痺極佳
　　大黄　　黄連　　　黄芩(各一兩/)黄藥子
　　白藥子(各七/錢半)黄栢　　山豆根　　苦參(各三錢/)
　　月石　　京墨(各錢半/)麝香(少許/)　冰片(五分/)
　右爲末猪胆調甑内蒸三次臨後入片射硼砂爲丸
　豆大噙化一丸津嚥日夜常噙勿脱藥味方妙
人參平補湯(一八七/)　治腎虚聲啞不出
　　人參　　川芎　　　當歸　　　熟地黄
　　白芍藥　白茯苓　　兎絲子(制/)　杜仲(制/)
　　北五味子　白术　　　巴㦸(去心/)　半夏麯
　　橘紅(各半兩/)牛膝(酒洗/)　破故紙(炒/)　益智仁
　　葫蘆巴(炒/)　炙甘草(各二/錢半)石菖蒲(一錢半/)
　右咀毎服五錢薑五片棗二枚煎七分吞山藥丸百
　餘粒○凡五鼓後腎氣開時不得欬唾言語再進上
　藥則功效勝常
百合丸(一八八/)　治肺燥失聲不語
　　百合　　百藥煎　杏仁(去皮尖/)訶子
　　薏苡仁(等分/)
　右爲末雞子清和丸彈子大臨臥噙化或用蜜丸亦
　妙
(秘/方)竹衣麥門冬湯(一八九/)　治一切勞瘵痰𠻳聲啞不
　出難治者服之神效
　　竹衣(取金竹内衣/膜鮮者一錢)　竹茹(彈子大一丸即金/竹青皮也括取之)
　　竹瀝(即取金/竹者)麥冬(二錢/)甘草　　橘紅(各五分/)
　　白茯苓　桔梗(各一錢/)杏仁(七粒去皮尖研/)
　右咀水一鍾半加竹葉十四片煎七分入竹瀝一盃
　和匀服
射干丸(百九十/)　治懸癰腫痛咽喉不利
　　射干　　炙甘草(各半/兩)川升麻　川大黄
　　木别仁(各二/錢半)杏仁(去皮尖雙仁麩炒微黄半兩/)
　右爲細末煉蜜丸小彈子大常含一丸津嚥
(醫/本)鐵笛丸(一九一/)　治謳歌動火失音不語者神效
　　薄荷葉(四兩/)連翹　　桔梗　　甘草(各二兩/半)
　　訶子(煨/)　　大黄(酒蒸/)砂仁(各一兩/)川芎(一兩半/)
　　百藥煎(二兩/)
　右爲細末雞子清和丸彈子大臨臥噙化一丸或煉
　蜜丸亦可
(三/因)雄黄解毒丸(一九二/)　治急喉風雙蛾腫痛湯藥不
　下
　　雄黄(飛/)　鬱金(各一兩/)巴霜(十四枚/)
　右爲末醋糊丸綠豆大熱茶清下七丸吐出頑涎即
　甦不吐再服大效如口噤以物斡開灌之下咽無有
　不活者○如小兒驚熱痰涎壅塞或二丸三丸量大
　小與之○一法以此丸三粒用醋磨化灌之其痰立
　出尤妙
(三/因)玉鑰匙(一九三/)　治風熱喉痺及纒喉風
　　月石(五錢/)　牙硝(一兩半/)白殭蠶(一錢/)冰片(一字/)
　右爲細末毎用五分以竹管吹入喉中立愈○此方
　加雄黄二錢即名金鑰匙
(濟/生)二聖散(一九四/)　治纒喉風急喉痺
　　膽礬(二錢半/)白殭蚕(炒半兩/)
　爲細末用少許吹入喉中
(秘/方)奪命散(一九五/)　治急喉風
　　白礬(枯/)　　殭蠶(炒/)　　月石　　　皂角(炙烟盡/各等分)
　爲細末毎用少許吹喉中痰出即愈
馬牙硝散(一九六/)　治喉癰及傷寒熱後咽痛閉塞不
　通毒氣上衝
　　馬牙硝細研毎服一錢綿裹含嚥津以通爲度
燒鹽散(一九七/)　治喉中懸癰垂長咽中妨碍
　　燒鹽　　　枯礬(各等分/)
　右和匀研細以筯頭蘸㸃即消
(寳/鑑)開闗散(一九八/)　治喉風氣息不通
　　白殭蠶(炒去/絲嘴)枯白礬(等分/)
　右爲細末毎服二三錢生薑蜜水調下細細飲之
七寳散(一九九/)　治喉閉及纒喉風
　　殭蠶(直者/十個)　硼砂　　雄黄　　　全蝎(十個全/者去毒)
　　明礬　　牙皂(一挺去皮/弦各一錢)膽礬(五分/)
　右爲細末毎用一字吹入喉中即愈
破闗丹(二百/)　治乳蛾喉閉纒喉風等證
　　硼砂末(五錢/)霜梅肉(一兩搗爛/)
　右二味和匀丸芡實大毎服一丸噙化嚥下内服荆
　防敗毒散
通氣散(二百一/)　方在外科八十
　治時毒腫甚咽喉不利取啑以泄其毒
　　以下諸毒方
紫金錠(二百/)二　一名神仙太乙丹　一名玉樞丹○
　一名萬病解毒丹○解除一切中毒積毒蟲毒蠱毒
　菌蕈砒石死牛死馬河肫等毒及時行瘟疫山嵐瘴
　氣喉閉喉風顚邪鬼氣狂亂迷死牙闗緊急小兒急
　驚等證凡行兵興役之處尤不可無
　　文蛤(搥破/)洗焙淨末三兩
　　山茨菰　去皮淨末二兩
　　千金子　去油取霜一兩
　　紅牙大㦸　去蘆焙乾爲末一兩五錢
　　麝香　　另研三錢
　右用糯米煮濃飲爲丸分作四十錠毎服半錠用井
　花水或薄荷湯磨服利一二次用粥止之若治癰疽
　惡毒湯火蛇蟲犬獸所傷以東流水磨服并敷患處
　○如治癲邪鬼氣鬼胎卛急疼痛須煖酒磨服○凡
　修合時日須用端午七夕重陽或天德月德日於淨
　室焚香修制凡竒怪之病屢用如神效驗不可盡述
　醫家大家皆不可一日無之
(三/因)解毒丸(二百三/)　　治誤食毒草或中蠱毒并百物毒
　救人於必死
　　板藍根(洗淨晒/乾四兩)貫衆(去毛/)青黛(研/)　生甘草(各一/兩)
　右爲末煉蜜丸桐子大另以青黛爲衣如稍覺精神
　恍惚即是誤中諸毒急取十五丸嚼爛用新汲水送
　下即解或用水浸蒸餅丸尤佳
藍根散(二百四/)　解毒藥熱藥諸毒
　　藍根(剉一握/)蘆根(剉一握/)綠豆(三錢研/)澱脚(一合研/)
　右先將二根以水一碗煎至七分去滓次入後藥和
　匀分三服或一二服利下惡物不用再服
白扁豆飲(二百五/)　解諸毒入腹及砒毒
　　用白扁豆不拘多少爲細末入青黛等分細研再
　　入甘草末少許巴豆一枚去殻不去油别研爲細
　　末取一半入藥内外以砂糖一大塊用水化開和
　　藥共成一大盞飲之毒隨利去後却服五苓散之
　　類
八毒赤丸(二百六/)　方在攻陣百四
　治一切邪崇鬼疰等毒
飲食中毒(二百七/)
　　凡中飲食毒而覺煩熱脹滿者急用苦參三兩苦
　　酒一升半煮半沸陸續飲之吐食出即瘥○或以
　　水煮亦得○或用犀角湯亦可解
中酒毒(二百八/)　飲酒中毒者經日不醒是也謂之中
　酒
　　黑豆一升煮汁溫服一盞不過三盞即愈
解麪毒(二百九/)
　　只以蘿蔔生啖之或搗汁服之麥麪大熱蘿蔔能
　　解其性或用大蒜嚼食之亦善解麪毒
解一切食毒(二百十/)　解一切飲食之毒及飲酒不知
　中何毒卒急無藥可解者
　　薺苨　　　生甘草(各二兩/)
　右剉細以水五盞同煎取二盞停冷去滓分三服○
　一方加蜜少許同煎服之解一切毒
食魚中毒(二一一/)
　　凡食魚後中毒物煩亂者用陳皮濃煎汁服之即
　　解
河豚毒(二一二/)
　　五棓子　　白礬(等分/)
　右爲細末水調服之○一方凡中河豚魚毒一時困
　殆倉卒無藥急以清油多灌之使毒盡吐出即愈
解河肫魚膾及食狗肉不消脹滿毒(二一三/)
　　蘆柴根鮮者搗汁飲之乾者煎汁溫飲之
解食鱔魚龜鼈蝦蟆自死禽獸等毒(二一四/)
　　豆豉一合新汲水煎濃頓溫服之可解
中蟹毒(二一五/)
　　凡食蟹中毒用紫蘇葉濃煮汁飲之或用紫蘇子
　　搗汁飲之亦良或搗藕汁或搗蒜汁飲之俱可解
　　或用冬瓜汁或食冬瓜亦可
食牛馬中毒(二一六/)
　　粉草擂無灰酒服當吐瀉若渇者不可飲水飲水
　　必死○一方淡豆豉擂人乳服之即解
食雞子毒(二一七/)
　　好醋飲之即愈未愈再服
食斑鳩毒(二一八/)
　　葛粉二合水調服可解薑湯調服亦解
解花椒毒(二一九/)　有服川椒氣閉欲絶者
　　冷水飲之解地漿水更妙
解諸菜毒(二百二十/)
　　食後多腹脹者是毒也以醋解之
解蕈毒(二二一/)
　　忍冬葉生啖之愈或煎濃汁飲之○崇寧間蘇州
　　天平山白雲寺僧五人行山間得蕈一叢甚大摘
　　而食之發吐三人急採鴛鴦草生啖之即愈二人
　　不甚吐至死此即忍冬藤亦名金銀花亦名鷺鷥
　　藤也
解巴豆毒(二二二/)　其證口乾兩臉赤五心熱下利不
　止
　　乾薑(炮/)　　黄連(微炒各等分/)
　右爲細末毎服二錢水調下如人行五里許再服○
　又方煮綠豆湯冷服之即愈○一方黄連甘草煎汁
　凉飲之○一方芭蕉根葉搗汁飲之利止而安
解砒毒(二二三/)　凡中砒毒者其人煩燥如狂心腹絞
　痛頭眩嘔吐面色青黒四肢逆冷六脉洪數飲食中
　得者爲易愈若空心酒醋服者難救
　　以地漿水頓服若吐出又服所謂洗淨腹中毒全
　　憑地上漿是也○其法掘地成坑以水灌注攪成
　　混水飲之謂之地漿
　又方　解砒毒最良此爲第一
　　用生綠豆半升擂粉入新汲水攪和去柤取汁飲
　　之
　又方　用新鮮羊血鴨血飲之皆可解○一方用甘
　　草汁同藍汁飲之即愈
鈎吻毒(二二四/)
　鈎吻生池傍與芹菜相似無他異惟莖有毛以此别
　之誤食殺人解之之法用薺苨八兩水六升煮取二
　升分溫二服(此即甜/桔梗也)一方用桂湯效
解附子等藥毒(二二五/)
　凡服附子酒多而覺頭腫唇裂血流或見内熱諸證
　急用綠豆黒豆嚼服或搗汁飲之或濃煎二豆湯常
　飲食之○凡服散風藥過多以致悶亂不省以醋灌
　之或濃煎甘草同生薑自然汁頓飲之○一方大豆
　汁餳糖棗湯並能解附子毒○一方用田螺搗碎調
　水飲之
解烏頭草烏毒(二二六/)
　　甘草煎濃湯服之○或米醋調沙糖俱可解
解半夏毒(二二七/)
　　生薑搗汁飲之有中此毒口不能言倒地將死者
　　速用薑汁灌之須臾自甦
解斑蝥芫青毒(二二八/)
　　猪脂油和大豆汁飲之
解藜蘆毒(二二九/)
　　雄黄爲末溫酒調服一錢○一方煮葱汁服
解雄黄毒(二百三十/)
　　漢防己煎湯飲之○有用雄黄搽瘡或薰隂囊瘡
　　受毒者防己煎湯洗數次愈
解杏仁毒(二三一/)
　　藍子研水服則解
解服丹毒(二三二/)
　　地漿服之爲上○一方用蚌肉食之良
解中藥箭毒(二三三/)　交廣黎人以焦銅作箭中人破
　皮即死糞清飲之立解患處以糞塗洗之
解鹽滷毒(二三四/)
　凡婦女有服鹽滷垂危者急取活鴨或雞斬去頭將
　頸塞口中以熱血灌之可解若滷多者必數隻方足
　盡收其鹹毒
解漆毒(二三五/)
　一州牧以生漆塗囚眼囚即盲適一村叟見而憐之
　語之曰汝急尋蠏搗碎取汁滴眼内漆當隨汁流散
　瘡亦愈矣如其言覓得一小蠏用之目睛果愈畧無
　損○或成紅斑爛瘡取生蠏黄塗之不數次即愈○
　一方用杉木煎汁洗之
　　以下蟲毒方
解虎傷毒(二三六/)
　　蔴油一碗飲之即無妨仍用葛根湯洗傷處綿拭
　　乾香油塗之再以青布作條燃火入竹筒中放烟
　　薫傷處口渴者沙糖調水飲之
蛇毒(二三七/)
　　凡被蛇傷即用鍼刺傷處出血用雄黄等藥敷之
　　仍須中留一孔使毒氣得泄乃内服解毒等藥○
　　凡傷處兩頭俱用繩扎縛庶不致毒氣内攻流布
　　經絡
　一方治毒蛇咬傷急取三七搗爛罨之毒即消散神
　　妙無比
　一方治蛇蟲傷毒用五靈脂雄黄等分爲末毎服二
　　錢酒調服仍敷瘡留口如乾燥須以油潤之
　凡居山野隂濕之處毎用雄黄如桐子大一丸燒烟
　　以薰衣袍被褥之類則毒不敢侵百邪皆逺避矣
　一凡蛇入七竅急以艾灸蛇尾又法以刀破蛇尾少
　　許入川椒數粒以紙封之蛇自出即用雄黄硃砂
　　末煎人參湯調灌之或食蒜飲酒内毒即解
　一山居人被蛇傷急用溺洗咬處拭乾以艾灸之立
　　效又方用獨頭大蒜切片置患處以艾於蒜上灸
　　之毎三壯換蒜多灸爲妙凡被毒蛇所傷皆效
　肘後方　用小蒜搗汁服渣敷傷處
雄黄辟蛇毒(二三八/)
　南海地多蛇而廣府尤甚某侍郎爲帥聞雄黄能禁
　制此毒乃買數百兩分貯絹囊掛於寢室四隅經月
　餘一日臥榻外常有黒汁從上滴下臭甚使人穿承
　塵窺之則巨蟒横其上死腐矣於是盡令撒去障蔽
　蛇死者長丈許大如柱傍又得十數條皆蟠蚪成窠
　并他屋内所驅放者合數百自是官舍清寧
風犬傷人(二三九/)
　急於無風處吮出瘡口惡血如或無血則以針刺出
　血用小便洗浄外用香油調雄黄少加麝香敷之○
　一凡遇惡犬咬傷如倉卒無藥即以百草霜麻油調
　敷或用葱搗爛貼之牛糞敷之或蚯蚓糞傅之或口
　嚼杏仁爛傅之皆能救急如少延緩恐毒氣入經爲
　害○一方拔去頂上紅髮急令人吮去惡血以艾灸
　傷處五七壯甚者灸百壯神效○一方用米泔水洗
　淨沙糖敷之○一方用杏仁炒黒搗成膏貼之
避犬法(二百四十/)
　瑣碎錄云凡行道遇惡犬即以左手大拇指搯寅上
　吹氣一口輪至戌上搯之犬即退伏
糯米散(二四一/)　治風犬傷毒
　　大斑蝥(二十一個去頭足翅/)
　右用糯米一撮先將斑蝥七個入米内慢火炒勿令
　焦去蝥又入七個炒令焦色變又去之再入七個炒
　米出赤烟爲度去蝥不用只將米研爲末分三分冷
　水入香油少許空心調下一服須臾又進一服以二
　便利下惡物爲度若腹痛急以青靛調凉水解之或
　先用黄連甘草煎湯待冷服之不可食熱物或用凉
　水調益元散解之甚妙甚者終身禁食犬肉毎見食
　犬肉而復作者不救又見單服斑蝥而死者亦有之
　蓋斑蝥毒之尤者雖曰以毒攻毒惟少用之兹用糯
　米以奪其氣尤宜預備青靛黄連以解其毒而况單
　服斑蝥者豈有不死
(寳/鑑)定風散(二四二/)　治諸犬傷毒
　　南星(生用/)　防風(等分/)
　右爲末凡被犬咬先以口含漿水吮洗傷處或小便
　鹽湯俱可洗淨用綿拭乾方上藥末即不發○或用
　制過南星一二錢爲末以童便調下亦可治破傷風
諸犬咬蟲傷灸法(二四三/)
　凡狼犬蛇蝎蜈蚣諸傷痛極危急或因傷受風而牙
　闗緊急腰背反張不省人事者速切蒜片或搗爛罨
　傷處隔蒜灸之或二三十壯或四五十壯無不應手
　而愈取效多矣故本草謂蒜療瘡毒有囘生之功夫
　積在腸胃尚爲難療况四肢受患則經絡逺絶藥不
　易及故古人有淋洗灸刺等法正爲通經逐邪導引
　氣血而設也
解毒散(二四四/)　一名國老飲　治蠱毒及一切蛇蟲
　惡獸所傷重者毒氣入腹則眼黒口噤手足强直此
　藥平易不傷元氣大有神效不可以易而忽之也
　　明礬　　　甘草(各一兩/)
　右爲末毎服二錢不拘時冷水調下亦可敷患處
治馬咬傷(二四五/)　毒氣入心則危
　　馬齒莧搗爛煎湯服外以栗子嚼敷患處
蜈蚣毒(二四六/)
　　以鹽擦咬處或鹽湯洗傷處痛即止○用後蝎螫
　　方最妙已試○一方用呉茱萸嚼爛擦之或取井
　　底泥傅之
解誤吞蜈蚣方(二四七/)
　昔有婢用火筒吹火不知内有蜈蚣向火一吹蜈蚣
　驚竄入口不覺下喉求救人無措手適有人云取小
　雞一隻斷喉取血頓飲之復灌以香油取吐蜈蚣隨
　出
蝎螫毒(二四八/)
　　用生半夏白礬等分爲末以醋和敷傷處(亦治蜈/蚣傷無)
　　(白礬/亦可)○又蝎怕膽礬蛇怕雄黄徐春甫云親見蝎
　　螫腫痛用膽礬擦之立消可見南方人家不可無
　　雄黄北方人家不可無膽礬此制蝎第一藥也
解蜂螫毒(二四九/)
　　以小便洗擦拭乾以香油塗之○或以雄黄末擦
　　之○或以蝎螫方治之
治鼠咬毒(二百五十/)
　　猫毛燒存性入麝香少許香油調敷傷處則不害
治誤吞水蛭(二五一/)
　昔一人夜間飲水誤吞水蛭入腹經停日久復生水
　蛭食人肝血腹痛不可忍面目黄瘦全不進食不治
　必死方用田中泥一塊小死魚三枚同猪膏溶搗匀
　再用巴豆十粒去油同魚膏四味搗匀丸如綠豆大
　用田中冷水吞下大人五七丸小兒三丸須臾瀉下
　水蛭盡却用八珍湯調理
中蚯蚓毒(二五二/)
　　石灰泡熱水凉洗患處久浸之則愈○小兒多受
　　蚯蚓毒則隂莖及囊俱腫如水泡用鴨血塗之或
　　以鴨口含少時則消○一方用鹽湯溫洗之即效
治蠶咬毒(二五三/)　蠶咬人毒入肉中令人發寒熱○
　　苧葉搗敷之汁塗之今治蠶家以苧近蠶則蠶不
　　生發也
解蜘蛛咬毒(二五四/)
　　薑汁調胡粉敷瘡口或用清油搽之内飲羊乳○
　本草云蜘蛛咬人令人一身生絲惟羊乳飲之可解
　貞元十年崔員外從質云目擊有人被蜘蛛咬腹大
　如孕其家棄之乞食於道一僧遇之教飲羊乳未幾
　日而平
(青/囊)神授散(二五五/)　治傳屍勞瘵血氣未甚虚損者不
　必多方只以此藥早服則蟲自不能爲患無有不愈
　者此方得之河南郡王府濟世之功不可盡述
　　川椒(二升去合口者畧炒出汗/)
　右爲細末空心米飲調服二錢或酒煮米粉糊爲丸
　桐子大毎服三十丸以漸増至五六十丸或用酒送
解射工溪毒(二五六/)　葱白散　治溪澗中射工蟲專
　射行人形影人中其毒則病如瘧狀或若傷寒俗云
　沙發中之深者死急用後方治之
　　葱白(一握切/)豆豉　　葛根(二兩/)　升麻(七錢半/)
　右剉如豆大毎服四錢七水二盞煎一盞去滓不拘
　時溫服移時再服
(千/金)雄黄兑散(二五七/)　治時氣病􁥥下部生蟲
　　雄黄(半兩/)桃仁(一兩/)　青箱子　　黄連
　　苦參(各三兩/)
　右五味爲末綿裹如棗核大内下部亦可用棗汁服
　方寸匕日三
(千/金)治大孔蟲癢方(二五八/)
　　用大棗蒸爛爲膏以水銀和捻長二三寸許綿裹
　　内大孔中過宿明旦蟲皆出但水銀損腸宜愼之
　　○愚按此方水銀不必生用但如治頭虱法燒烟
　　以棗肉拌之用必更妙○頭髪生虱方在新因五
　　三
雄麝散(二五九/)　治五種蠱毒
　　明雄黄　　麝香(各一字另研/)
　用生羊肺一指大以刀切開安藥在内吞下
(醫/林)丹砂丸(二百六十/)　治蠱毒
　　雄黄　　朱砂(各另研/)藜蘆(畧炒/)　鬼臼
　　巴豆霜(各二錢半/)
　右爲末煉蜜丸桐子大毎服二丸空心薑湯下當利
　惡物並蠱毒如煩悶以鴨血爲羮食之
(良七/方)寳丸(二六一/)　治蠱毒
　　敗鼓皮　蠶退紙　　刺蝟皮(各燒/存性)五棓子(炒/)
　　續隨子　朱砂(另研/)　雄黄(另研等分/)
　右爲細末糯米粥丸小豆大毎服七丸空心白水下
蜜髓煎(二六二/)　治中蠱令人腹内堅痛面目青黄病
　變無常
　　眞蜜(一碗/)　猪骨髓(五兩研/)
　右同煎熟分作十服日三服即瘥
歸魂散(二六三/)　凡初中蠱毒在膈上者當用此藥吐
　之
　　白礬　　　建茶(各一兩/)
　右二味爲細末毎服五錢新汲水調下頓服之一時
　久當吐毒出若此藥入口其味甘甜並不覺苦味者
　即其證也
麥麪散(二六四/)　治中蠱毒吐血
　　用小麥麪二合分爲三服以冷水調下半日服盡
　　當下蠱即瘥
挑生蠱毒簡易方(二六五/)
　一方明礬芽茶等分爲末凉水調三錢
　一方青藍汁頻頻服半合則解
　一方石榴皮煎汁飲之當吐出活蟲而愈
　　以下雜方
𠻳烟筒(二六六/)　治一切犯寒欬𠻳遇冬便作
　　款冬蕋　鵝管石　　雄黄　　　艾葉(各等分/)
　右爲末鋪艾上用紙捲筒燒烟吸入口内吞下即嚥
　茶水一口壓之自效○一方有佛耳草無艾葉用紙
　捲成條毎切一節約長三五分許焚爐中吸烟嚥之
靈寳烟筒(二六七/)　治一切寒喘欬嗽
　　黄蠟　　雄黄(各三錢/)佛耳草　　款冬蕋(各一/錢)
　　艾葉(三分/)
　先將蠟溶化塗紙上次以艾鋪之將三味細研匀摻
　捲成筒用火㸃一頭吸烟吞之清茶送下
七寳美髯丹(二六八/)　補腎元烏鬚髪延年益壽
　　何首烏(赤白各一斤/)　　川牛膝(半斤/)
　　　將何首烏先用米泔水浸一日以竹刀刮去粗
　　　皮切作大片用黒豆鋪甑中一層却鋪何首烏
　　　一層再鋪豆一層却鋪牛膝一層又豆一層重
　　　重相間面上鋪豆蓋之蒸以豆熟爲度取起晒
　　　乾次日如前換豆再蒸如此七次去豆用
　　破故紙(半斤洗淨用黑芝麻同炒無聲爲度/去芝麻)
　　白茯苓(半斤用人乳浸/透晒乾蒸熟)　赤茯苓(半斤用黒牛乳/浸透晒乾蒸熟)
　　當歸身(半斤酒洗/)　　枸杞子(半斤去枯蒂者/)
　右共爲末煉蜜丸龍眼大毎日空心嚼二三丸溫酒
　米湯鹽湯俱可送下○製藥勿犯鐵器○按此即七
　珍至寳丹少兎絲子一味
北京烏鬚方(二六九/)　兩京各處烏鬚者惟此方頗好
　用之雖未至簡妙然不壊鬚傷肉制用得法者可黒
　一月
　　五棓子　擇川中之大者打作碎粒分粗細爲二
　　　先將粗者於鍋内用文火炒成糊次入細者同
　　　炒初時大黒烟起取出不住手炒將冷又上火
　　　炒則黄烟起又取出炒將冷再上火炒則青黄
　　　白烟間出即可住火先以眞青布一大片浸濕
　　　將棓子傾在布上包成一團用脚踏成餅上用
　　　濕泥一担􁇖一夜色如烏羽爲妙磁器收貯聽
　　　用
　　紅銅花　用細紅銅絲炭火煆醋中淬之不拘遍
　　　數以化盡爲度去醋取銅花晒乾
　　皂礬　　明礬(各三分/)没石子　　食鹽(各二分/)
　　硼砂(淨一分/)
　右毎次染時旋配旋用以制棓子二錢爲則加銅花
　四分餘皆一二分和匀作一服研細以濃茶汁或燒
　酒用磁鍾調如稀糊坐湯中煮之看鍾内綠氣生面
　爲佳先用皂角湯洗鬚净拭乾以抿柄塗上用皮紙
　搭濕包之或以青布囊囊之過夜次早溫水洗之如
　不潤用胡桃油撚指潤之一連染二夜其黒如漆亦
　妙
擦牙烏鬚方(二百七十/)　先期而擦者永久不白
　　青鹽(一斤/)　嫩槐枝葉(五斤切/)黒鉛(四兩/)
　　没石子(尖者/七錢)
　右將黒鉛青鹽入鍋内槐枝攪炒俱成灰炭取起將
　没石子研細末和入用磁礶盛之毎日早晩以藥擦
　牙漱水吐掌上擦鬚鬢久久自然潤黒
便易擦牙方(二七一/)
　　用五棓子大者一百個裝食鹽一斤鋪在鍋内大
　　火燒過存性爲末毎日擦之久則鬚髯皆黒
(丹/溪)疝氣神方(二七二/)　其病甚至氣上衝如有物築塞
　心臟欲死手足冷者二三服除根
　　陳皮　　荔枝核(爲末炒/焦黄)硫黄(火中溶化即投水中/去毒研細各等分)
　右爲末飯丸桐子大毎服十四五丸酒下其疼立止
　若疼甚不能支持略加五六丸再不可多也
神仙六子丸(二七三/)　男子三十歲後服此藥一歲二
　單製服不息永不白鬚髪四十以上或見微白及少
　年髪黄不潤者服此百日自然漆黒其效如神
　　兎絲子(制/)　金鈴子　覆盆子　　五味子
　　枸杞子　　蛇床子(炒各/一兩)何首烏(酒浸蒸/極熟焙)
　　牛膝(酒浸蒸/)熟地(酒蒸搗/)地骨皮(各三兩/)
　　舶上茴香(鹽炒/)川木瓜(各二兩/)
　右十二味爲細末用浸兎絲酒作糊爲丸梧子大毎
　服五七十丸食前溫酒或白湯送下○一方加人參
　白术白茯苓各一兩尤有神效服此大忌三白
疝氣(二七四/)　方重
四製川楝子丸(二七五/)　治疝氣一切下部之病悉皆
　治之凡腫痛縮小雖多年亦可除根
　　川楝子　淨肉一斤分四分内一分用鹽一兩茴
　　　香一合同炒黄色去鹽香不用外三分一分用
　　　巴豆四十九個一分用斑蝥四十九個一分用
　　　巴㦸一兩仍各加麥麪一合同炒黄色俱去麪
　　　藥不用
　　木香(一兩/)　破故紙(一兩炒/)
　右爲末酒糊丸梧子大毎服五七十丸鹽湯送下甚
　者日進二三服或空心或食前
木香導氣丸(二七六/)　治男子小腸氣肚疼一切氣積
　下元虚冷脾胃不和並宜服之有效
　　木香　　　丁香　　乳香　　　香附
　　川楝子肉　大茴香　破故紙　　葫蘆巴(炒/)
　　甘草(炙/)　三稜(各一兩/)杜仲(炒半兩/)
　右爲細末酒糊丸梧子大毎服三五十丸加至七八
　十丸用溫酒或鹽湯食前送下日進二三服
去鈴丸(二七七/)　治疝消鈴
　　用大茴香一升以老生薑二斤取自然汁浸茴香
　　一宿以薑汁滲盡爲度入好青鹽二兩同炒赤取
　　出焙乾爲末用無灰酒浸蒸餅爲丸梧子大空心
　　食前酒下二三十丸或米飲亦可○此方實脾疎
　　肝所以治疝多效非如常法之尅伐故爲妙也
事後中寒腹痛方(二七八/)
　　凡房事後中寒厥冷嘔惡腹痛者用葱薑搗爛衝
　　熱酒服之睡少頃出汗即愈○如腹痛甚者以葱
　　白頭搗爛攤臍上以艾灸之或熨之亦可得鼻尖
　　有汗其痛即止
濕疝隂丸作痛(二七九/)
　　蘄艾　　　紫蘇葉(烘乾/熱)川椒(炒熱各三兩/)
　右三味拌勻乘熱用絹袋盛夾囊下勿令走氣冷即
　易之
薫熨脱肛方(二百八十/)　治氣痔脱肛
　　枳殻(麪炒/)　防風(去皮各/一兩)枯礬(二錢半/)
　右咀用水三碗煎至二碗乘熱薫之仍以軟帛蘸湯
　熨之通手即淋洗
薫洗脱肛法(二八一/)
　　用赤皮葱韭菜二味各帶根者煎湯入大楓子防
　　風末各數錢乘熱薫洗立收上○一方用五棓子
　　煎湯洗以赤石脂末摻上托入或脱長者以兩牀
　　相並中空尺許以磁瓶盛湯令病人仰臥浸瓶中
　　逐日易之收盡爲度○又澁腸散方在小兒五四
參术芎歸湯(二八二/)　治瀉痢産育氣虚脱肛脉濡而
　弦者
　　人參　　　白术　　川芎　　　當歸
　　黄茋(酒炒/)　山藥(炒/)　白芍藥　　白茯苓
　　升麻　　　炙甘草
　右生薑水煎服○按此方若治泄痢虚滑脱肛仍須
　加製附子肉豆蔲方效
凉血清腸散(二八三/)　治大腸血熱脱肛
　　生地黄　　當歸　　芍藥(各錢半/)黄芩
　　黄連　　　防風　　荆芥　　　升麻(各一錢/)
　　香附　　　川芎　　甘草(各五分/)
　水一鍾半煎服
縮砂散(二八四/)　治大腸伏熱脱肛紅腫
　　縮砂仁　　黄連　　木賊(等分/)
　右爲細末毎服二錢空心米飲調下
訶子人參湯(二八五/)　治證同前
　　訶子(煨去核/)人參　　白茯苓　　白术
　　炙甘草　　蓮肉　　升麻　　　柴胡(等分/)
　水一鍾半加生薑煎服
澁腸散(二八六/)　治久痢大腸滑脱
　　訶子　　　赤石脂　　龍骨(等分/)
　右爲末以臘茶少許和藥摻腸頭上用絹帛揉入○
　又方用鼈頭煆存性入枯礬少許如上揉入
蟠龍散(二八七/)　治陽證脱肛腫痛
　　地龍(晒乾一/兩)風化硝(二兩/)
　右爲末毎用一二錢肛門濕則乾摻燥則清油調搽
　先以見腫消荆芥生葱煮水候溫洗輕輕拭乾然後
　敷藥
伏龍肝散(二八八/)　治隂症脱肛
　　伏龍肝(一兩/)鼈頭骨(五錢/)百藥煎(二錢半/)
　右爲末毎用一二錢濃煎紫蘇湯候溫洗過以清麻
　油調藥傅如前法
獨蒜通便方(二八九/)　治小便不通
　　獨蒜(一枚/)　梔子(三七枚/)鹽花(少許/)
　右搗爛攤紙上貼臍良久即通未通塗隂囊上立通
小便不通經驗方(二百九十/)
　　以朴硝爲末毎服二錢空心煎茴香湯下○又方
　　用蚯蚓杵以凉水攄過濃服半碗立通大解熱疾
　　不知人事欲死服之甚效
小水不通葱熨法(二九一/)
　　用葱三斤慢火炒香熟以絹帕裹更替熨臍下即
　　通或用鹽炒熱熨之冷則再易須臾即通
雞内金散(二九二/)　治氣虚溺尿
　　用雄雞䏶胵并腸燒爲末溫酒調服
狐腋氣五方(二九三/)　治隂汗鵶臭兩腋下臭不可與
　人同行
　　枯白礬　　蜜陀僧　黄丹(各二錢/半)麝香(五分/)
　右於乳鉢内研細以醋於手心内調藥搽腋下經兩
　時許即以香白芷煎湯洗之一日用一次
　又治腋氣神效方
　　蜜陀僧(四兩/)枯白礬(二兩/)輕粉(三錢/)
　右爲細末頻擦兩腋擦至半月見效半年全愈
　又腋氣方
　　用熱蒸餅一枚擘作兩片摻蜜陀僧細末一錢許
　　急挾在腋下畧睡少時候冷棄之如一腋有病只
　　用一半葉元方平生苦此疾來紹興偶得此方用
　　一次遂絶根本
　又腋氣方
　　單用枯礬爲極細末以絹袋盛之常以撲於腋下
　　不過十度即愈一方以唾調塗之
　又腋氣方
　　先剃去腋毛令淨用白定粉水調搽傅患處至六
　　七日後清晨看腋下有一黒㸃如針孔大者以筆
　　㸃定即用小艾炷灸七壯灸過或有濁氣攻心作
　　痛者當用後藥下之
　　丁香　　　青木香　　㯽榔　　檀香
　　麝香　　大黄
　右煎服以下爲度
脚汗牡蠣散(二九四/)　治脚汗除穢氣
　　牡蠣(煆/)　枯白礬　　　蜜陀僧　黄丹(等分/)
　右爲細末毎用少許乾摻脚指縫中即收
燥囊牡蠣散(二九五/)　治隂囊濕痒搔之則汁水流珠
　用此極效
　　牡蠣(醋煆一/兩)雄黄(一錢/)　枯礬　　硫黄
　　苦參　　蛇牀子(各二錢/)
　右爲細末先用蒼术椒鹽煎湯洗濕處後用此藥摻
　之
蒸洗隂囊法(二九六/)　治一切隂囊濕痒
　　陳茶(一撮/)　蒼术(二錢/)　花椒　　蛇床子
　　白礬(各一錢/)蒼耳草(量入/)炒鹽(半兩/)　朴硝(三錢/)
　右用水四碗先將前五味煎湯去柤乃入後三味泡
　化先薫後洗三四次絶痒
梅蘇丸(二九七/)
　　龍腦薄荷　粉草　　冰糖(各四兩/)烏梅肉(三兩/)
　　白檀香　　紫蘇葉(各二兩/)
　右爲極細末以熟棗肉搗丸芡實大勿用鐵器
冰梅丸(二九八/)
　　龍腦薄荷(二/兩)白糖　　柿霜(各四兩/)烏梅肉
　　桔梗(各五錢/)兒茶(三錢/)甘草(一錢/)　冰片(一分/)
　右爲極細末煉蜜丸龍眼核大
龍腦上清丸(二九九/)
　　烏梅肉　　腦荷(各四兩/)白檀香　蘇葉
　　兒茶　　　硼砂　　沙糖(各二兩/)冰糖
　　柿霜(各八兩/)乾葛　粉草(各一兩/)冰片(三分/)
　右爲極細末蜜丸櫻桃大
上清丸(三百/)　佳方
　　腦荷(二兩/)　雨茶　　白硼砂(七錢/)烏梅肉
　　貝母　　訶子(各三錢/)冰片(三分/)
　煉蜜丸
辟邪丹(三百一/)　方在痘疹百三十
　辟一切穢寒邪氣
福建香茶餅(三百二/)　能辟一切瘴氣時疫傷寒穢氣
　不時噙口中邪氣不入
　　沉香　　白檀(各一兩/)兒茶(二兩/)　粉草(五錢/)
　　麝香(五分/)　冰片(三分/)
　右爲極細末糯米調飲湯爲丸黍米大噙化
香髮木樨油
　　採桂花半開者去莖蒂令淨毎花二升用眞麻油
　　一斤輕手拌匀納磁瓶中用油紙緊封器口坐釡
　　中湯煮一餉持起頓燥處十日後掀出用麻布濾
　　絞清油封閉緊密收之愈久愈香○或用菜子油
　　亦可
玉容散(三百四/)　治面生黒䵟雀斑
　　甘松　　三奈　　茅香(各半兩/)白芷
　　白芨　　　白斂　　白殭蠶　白附子
　　天花粉　綠豆粉(各一/兩)防風　　　零陵香
　　藁本(各二錢/)肥皂(二錢去/皮弦)
　右爲細末毎早晩蘸末洗面
硫黄膏(三百五/)　治面部生瘡或鼻赤風刺粉刺
　　硫黄　　　白芷　　天花粉　　水粉(各五分/)
　　全蝎(一枚/)　蟬蜕(五個/)芫青(七個去頭足/)
　右爲細末用麻油黄蠟約多寡如合面油熬匀離火
　方入前末藥和匀毎於臨臥時洗面淨以少許塗面
　勿近眼數日間腫處自平赤鼻亦消如退風刺一夕
　見效
　
　景岳全書卷六十
欽定四庫全書
　景岳全書卷六十一
　　　　　　　　　　　　明　張介賓　撰
　　婦人
安胎飲(一/)　治妊娠五七個月用數服可保全産
　　人參　　　白术　　　當歸　　　熟地
　　川芎　　　白芍藥　　陳皮　　　甘草(炙/)
　　紫蘇　　　炙黄芩(各一/錢)
　右用薑水煎服○一方有砂仁
安胎散(二/)　治妊娠卒然腰痛下血
　　熟地　　　艾葉　　　白芍(炒/)　　川芎
　　黄茋(炒/)　　阿膠(炒/)　　當歸　　　甘草(炙/)
　　地榆(各一/錢)
　右加薑棗水煎服
泰山盤石散(三/)　治婦人血氣兩虚或肥而不實或瘦
　而血熱或脾肝素虚倦怠少食屢有墮胎之患此方
　平和兼養脾胃氣血覺有熱者倍黄芩少用砂仁覺
　胃弱者多用砂仁少加黄芩更宜戒慾事惱怒逺酒
　醋辛熱之物可永保無墮○徐東臯曰婦人凡懷胎
　二三個月慣要墮落名曰小産此由體弱氣血兩虚
　藏府火多血分受熱以致然也醫家又謂安胎多用
　艾附砂仁熱補尤増禍患而速其墮矣殊不知血氣
　清和無火煎爍則胎自安而固氣虚則提不住血熱
　則溢妄行欲其不墮得乎香附雖云快氣開鬱多用
　則損正氣砂仁快脾氣多用亦耗真氣况香燥之性
　氣血兩傷求以安胎適又損胎而反墮也今惟太山
　磐石散千金保孕丸二方能奪化工之妙百發百效
　萬無一失甫故表而出之以爲好生君子共知也
　　人參　　　黄茋　　　當歸　　　川續斷
　　黄芩(各一/錢)　川芎　　　白芍藥　　熟地(各八/分)
　　白术(二錢/)　炙甘草　　砂仁(各五/分)　糯米(一撮/)
　水一鍾半煎七分食逺服但覺有孕三五日常用一
　服四月之後方無慮也
地黄當歸湯(四/)　一名内補丸○治妊娠衝任脈虚補
　血安胎
　　熟地(二兩/)　當歸(一兩/)
　右每服五錢水煎服○爲丸法以當歸炒爲末熟地
　蒸搗膏和丸桐子大每服百餘丸溫酒或滚湯下○
　許學士曰大率妊娠惟在抑陽助隂然胎前藥最惡
　隂陽雜亂致生他病惟枳殻湯所以抑陽四物湯所
　以助隂耳然枳殻湯其味多寒若單服恐致胎寒腹
　痛更以内補丸佐之則陽不致強隂不致弱隂陽調
　和有益胎嗣此前人未嘗論及也
(良/方)當歸湯(五/)　治胎動煩躁或生理不順唇口青黒手
　足厥冷
　　當歸　　　人參(各二/三錢)　阿膠(炒/)　　甘草(炒各/一錢)
　　連根葱白(一握/)
　右水四碗煎四味至半去滓下葱再煎一碗分二服
(良/方)阿膠散(六/)　或頓仆或因毒藥胎動不安或脇痛腹
　痛上搶短氣
　　阿膠　　　艾葉　　　當歸　　　熟地
　　川芎　　　白芍　　　黄茋　　　炙甘草(等/分)
　右毎服四錢薑棗水煎
(良/方)膠艾湯(七/)　治妊娠頓仆胎動不安腰腹疼痛或胎
　上搶或去血腹痛○又金匱膠艾湯在後九十三
　　阿膠(炒一/兩)　艾葉(數莖/)
　右二味以水五升煮取二升分三服
七味阿膠散(八/)　治胎動腹痛
　　阿膠　　　白茯苓　　白术(炒/)　　川芎
　　當歸　　　陳皮(各一/錢)　甘草(炒三/分)
　右薑棗水煎服
(良/方)黄茋湯(九/)　治氣虚胎動腹痛下水
　　糯米(一合/)　黄茋(炒/)　　川芎(各一/兩)
　右水煎分三服
(良/方)鈎藤湯(十/)　治妊娠胎動腹痛面青冷汗氣欲絶
　　鈎藤鈎　　當歸　　　茯神　　　桑寄生
　　人參(各一/錢)　苦梗(一錢/半)
　右水煎服○如有煩熱加石膏
(良/方)白术散(十一/)　治妊娠傷寒内熱等證
　　白术　　　黄芩(炒各/二錢)
　右用薑棗水煎服○若隂證者不可用
(良/方)三味白术湯(十二/)　治妊娠内熱心痛
　　白术(四錢/)　赤芍藥(三錢/)黄芩(炒二/錢)
　右水煎服○忌桃李雀肉
(良/方)四味白术湯(十三/)　治妊娠胃虚惡阻吐水甚至十
　餘日漿粥不入
　　白术(炒一/錢)　人參(五分/)　甘草(炒/)　　丁香(各二/分)
　右薑水煎服
全生白术散(十四/)　治妊娠面目虚浮四肢腫如水氣
　名曰胎腫
　　白术(一兩/)　生薑皮　　大腹皮　　陳皮
　　白茯苓(各半/兩)
　右爲末每服二錢米飲下○如未應佐以人參甘草
探胎飲(十五/)　婦人經水不來三月疑似用此驗之
　　川芎(不拘多少爲/末不見火)
　空心煎艾湯調下方寸匕覺腹中動則有胎也臍之
　下動者乃血瘕也不動者血凝也病也
當歸芍藥湯(十六/)　治妊娠心腹急痛或去血過多而
　眩運
　　當歸　　　白芍藥(炒/)　白术(炒/)　　茯苓
　　澤㵼(各一/錢)　川芎(二錢/)
　右水煎服
益母地黄湯(十七/)　治妊娠跌墜腹痛下血
　　生地　　　益母草(各二/錢)當歸　　　黄茋(炒各/一錢)
　右薑水煎服
(良/方)獨聖散(十八/)　治妊娠有所傷觸激動胎元腹痛下
　血極效
　　砂仁(不拘多少帶皮同炒/勿令焦黑取仁爲末)
　右用熱酒調服四五分或一錢○此物有安胎導滯
　易産之功實妊婦之要藥也
(良/方)安胎寄生湯(十九/)　治妊娠下血或胎不安或腰腹
　作痛
　　桑寄生　　白术　　　茯苓(各五/分)　甘草(一錢/)
　右水煎服
二黄散(二十/)　治胎漏下血或内熱晡熱或頭痛頭暈
　或煩躁作渴或脇肋脹痛等證
　　生地　　　熟地
　右爲末每服三錢煎白术枳殻湯下
四聖散(二一/)　治漏胎下血
　　條芩　　　白术　　　砂仁　　　阿膠(各等/分)
　右爲細末每服二錢艾湯調下○一方有芍藥無阿
　膠○按此方若改爲湯砂仁用當減半
(良/方)續斷湯(二二/)　治妊娠下血尿血
　　當歸　　　生地黄(各一/兩)續斷　　　赤芍藥(各/半)
　　(兩/)
　右爲末每服二錢空心用葱白煎湯調下
枳殻湯(二三/)　治胎漏下血或因事下血亦進食和中
　并治惡阻
　　枳殻(炒/)　　黄芩(炙各/半兩)　白术(炒一/兩)
　右爲末每服一錢白湯調下○前四證若因脾胃虚
　弱宜用補中益氣湯加五味○若因脾胃虚陷宜用
　前湯倍加升麻柴胡○若因晡熱内熱宜用逍遥散
滑胎枳殻散(二四/)　此方能令胎瘦産易○湖陽公主
　每産累日不下南山道人進此方
　　粉草(炒一/兩)　商州枳殻(麩炒/二兩)
　右爲末每服二錢空心沸湯調日三服凡孕六七月
　宜服之○溫隱居方加當歸廣木香各等分○或加
　香附一兩亦可
枳殻散(二五/)　方在寒陣百一
　治婦人血熱氣滯經候不調
(千/金)鯉魚湯(二六/)　治妊娠腹脹胎中有水氣遍身浮腫
　小便不利或胎死腹中皆效
　　當歸　　　芍藥(各一/錢)　白术(一錢/)　茯苓(一錢/半)
　　橘紅(五分/)　鯉魚(一尾不/拘大小)
　右作一服將鯉魚去鱗臟白水煮熟去魚用汁鍾半
　入藥加生薑五片煎一鍾空心服當見胎水下如水
　未盡胎死腹中脹悶未除再制一服水盡脹消乃已
竹葉湯(二七/)　治妊娠心驚膽怯煩悶不安名曰子煩
　○一方有當歸防風梔子仁
　　白茯苓　　麥門冬　　黄芩(各三/兩)
　右每服四錢竹葉五片水煎服○若因血虚煩熱宜
　兼用四物○若因中氣虚弱宜兼用四君
紫蘇飲(二八/)　治妊娠失調胎氣不安上㽲作痛名曰
　子懸或臨産氣結不下等證
　　大腹皮　　川芎　　　白芍藥　　陳皮
　　蘇葉　　　當歸(各一/兩)　人參　　　甘草(各半/兩)
　右每服一兩薑葱水煎服○一方有香附無人參○
　若肝脾氣血虚而有火不安宜兼逍遥散○若脾氣
　虚弱而不安宜用四君芎歸
安榮散(二九/)　治妊娠小便澁少遂成淋瀝名曰子淋
　甚妙
　　麥門冬　　通草　　　滑石　　　當歸
　　燈心　　　甘草　　　人參　　細辛(等分/)
　右水煎服○一方人參細辛加倍爲末每服二錢麥
　冬湯調服○若因肺經鬱熱宜用黄芩清肺飲○若
　因膏粱厚味宜用清胃散○若因肝經濕熱宜用加
　味逍遥散
天仙藤散(三十/)　治妊娠三月之後足指發腫漸至腿
　膝飲食不甘狀似水氣或脚指間出黄水名曰子氣
　　天仙藤(洗畧/炒)香附(炒/)　　陳皮　　　甘草
　　烏藥(等分/)
　右每服三五錢加生薑木瓜各三片紫蘇三葉水煎
　食前日進三服○若因脾胃虚弱宜兼六君子○中
　氣下陷須用補中益氣湯
羚羊角散(三一/)　治妊娠虚風頸項強直筋脈攣急語
　言蹇澁痰涎不利不省人事名曰子癎
　　羚羊角(鎊/)　川獨活　　棗仁　　　五加皮
　　薏苡仁(炒/)　防風　　　當歸　　　川芎
　　茯神　　　杏仁(去皮尖/各五分)炙甘草　　木香(各一/分)
　右加薑五片水煎服○若因肝經風熱或怒火所致
　須用加味逍遥散
人參橘皮湯(三二/)　治妊娠脾胃虚弱氣滯惡阻嘔吐
　痰水飲食少進益胃和中○一名參橘散
　　人參　　　陳皮　　　麥門冬　　白术(各一/錢)
　　厚朴(制/)　　白茯苓(各五/分)炙甘草(三分/)
　右加淡竹茹一塊薑水煎溫服○若因中脘停痰宜
　用二陳枳殻○若因飲食停滯宜用六君加枳殻○
　若因脾胃虚宜用異功散
竹茹湯(三三/)　治孕婦嘔吐不止惡心少食服此止嘔
　清痰
　　竹茹(彈子大/一丸)陳皮　　　半夏　　　茯苓(各錢/半)
　　生薑(二錢/)
　水鍾半粳米一撮煎七分溫服忌羊肉雞魚麪食
(良/方)半夏茯苓湯(三四/)　治妊娠脾胃虚弱飲食不化嘔
　吐不止
　　半夏(泡炒/黄)　陳皮　　　砂仁(炒各/一錢)　白茯苓(二/錢)
　　甘草(炒五/分)
　右用薑棗烏梅水煎服一二劑後用茯苓丸在三九
烏附湯(三五/)　治孕婦惡心阻食養胃調和元氣
　　烏葯　　　香附(制/)　　白术(土炒/)　陳皮(各一/錢)
　　人參　　　炙甘草(各八/分)
　水鍾半薑三片煎七分服○吐甚者加丁香砂仁各
　七粒
千金保孕丸(三六/)　治妊婦腰背痛善於小産服此可
　免墮胎之患○此即良方杜仲丸但彼等分用
　　杜仲(四兩同糯/米炒去絲)川續斷(二兩/酒洗)
　右爲末山藥糊丸桐子大每服八九十丸空心米飲
　下忌酒醋惱怒
一母丸(三七/)　一名知母丸○治妊娠血熱頓仆胎動
　不安或欲墮産
　　知母(炒爲/末)
　右搗棗肉爲丸彈子大每服一丸人參湯嚼送或丸
　桐子大每服三四十丸白湯下或嚼嚥之
束胎丸(三八/)　懷胎七八個月恐胎氣展大難産用此
　扶母氣束兒胎易産然必胎氣強盛者乃可服
　　條黄芩(酒炒勿太熟冬月/一兩夏月半兩)白术(三兩/)　陳皮(二兩/)
　　白茯苓(七錢/半)
　右爲末粥糊丸桐子大每服五十丸白湯下
茯苓丸(三九/)　治妊娠煩悶頭暈聞食吐逆或胸腹痞
　悶
　　赤茯苓　　人參　　　桂心　　　乾薑(炮/)
　　半夏(泡洗/炒黄)　橘紅(各一/兩)　白术(炒/)　　甘草(炒/)
　　枳殻(麩炒各/二兩)
　右爲末蜜丸桐子大每服五十丸米飲下日三服○
　右原方仍有葛根二兩似非所宜也用者當酌之
達生散(四十/)　妊娠臨月服十餘劑則易産或加砂仁
　枳殻如兼别證以意増減○詩云誕彌厥月先生如
　達註曰先生首生也達小羊也羊子易生故以此名
　之
　　人參　　　白术　　　當歸　　　白芍
　　陳皮　　　紫蘇(各一/錢)　炙甘草(二錢/)大腹皮(酒/洗)
　　(曬乾/三錢)
　水一鍾半煎服○一方無當歸白芍白术
佛手散(四一/)　一名芎歸湯亦名當歸湯○治産後去
　血過多煩暈不省并一切胎氣不安亦下死胎
　　川芎(二錢/)　當歸(三五/錢)
　右咀每用半兩水煎服○若腹疼加桂○若腹痛自
　汗頭眩少氣加羊肉若不應用八珍湯○若用下胎
　當爲末以酒調服
(錢/氏)生化湯(四二/)　此錢氏世傳治婦人者
　　當歸(五錢/)　川芎(二錢/)　甘草(炙五/分)　焦薑(三分/)
　　桃仁(十粒去皮/尖雙仁)熟地(三錢/)
　右㕮咀水二鍾棗二枚煎八分溫服○一方無熟地
　○附加減法○凡胎衣不下或血冷氣閉血枯氣弱
　等證連服生化湯二三劑即下或用此送益母丸一
　丸即下葢益母草行血養血性善走而不傷人者也
　○一凡婦人無論胎前産後皆宜此藥○一凡血暈
　虚暈加荆芥穗六七分○一凡産婦氣虛氣脱倦怠
　無力加人參黄茋○一凡陽虚厥逆加附子肉桂○
　一脈虚煩渴加麥冬五味○一氣壅有痰加陳皮竹
　瀝○一血虚血燥便結加麻仁杏仁蓯蓉○一多汗
　不眠加茯神棗仁黄茋上體多汗加麻黄根下體多
　汗加漢防己○一煩熱加丹皮地骨皮○一口噤如
　風反張瘈瘲者加荆芥防風各三四分○一惡露未
　盡身發寒熱頭痛脇脹其小腹必然脹痛加紅花丹
　皮肉桂各三四分𤣥胡一錢○一内傷飲食加山查
　陳皮砂仁或神曲麥芽○一外傷寒濕或加蒼术白
　术○一血積食積胃有燥糞臍腹脹痛加大黄二錢
　○一産後下血不止或如屋漏水沈黑不紅或㫁或
　來或如水或有塊淋瀝不休此氣血大虚之候不可
　誤用寒凉其脈浮脱者可加附子輩諸陽分藥否則
　無救矣○佛手散單用當歸三錢川芎二錢此即其
　變方也
　㑹稽錢氏世傳曰嘗論産證本屬血虚陰亡陽孤氣
　亦俱病如大補則氣血陡生倘失調則諸邪易襲四
　物避芍藥之寒四物得薑桃之妙氣毋耗散法兼補
　虛食必扶脾勿專消導熱不可用芩連恐致宿穢凝
　滯寒不宜用桂附反招新血流崩三陽見表證之多
　似可汗也用麻黄則重竭其陽三隂見裏證之劇似
　可下也用承氣則大涸其血耳聾脇病乃腎虚惡露
　之停休用柴胡譫語汗多乃元弱似邪之證毋同胃
　實厥由陽氣之衰難分寒熱非大補不能囘陽痓因
　隂血之虧豈論剛柔非滋營胡以潤絡潮熱似瘧以
　瘧治則遷延神亂如邪以邪論則立困總屬大虚須
　従峻補去血多而大便燥蓯蓉加於生化非潤腸和
　氣之能通患汗出而小便難六君倍用參茋必生津
　助液之可利加參生化頻服救産後之危活命長生
　調攝須産前加意
當歸川芎湯(四三/)　治小産後瘀血心腹疼痛或發熱
　惡寒
　　當歸　　　熟地黄　　白芍藥(炒/)　𤣥胡索(炒/)
　　川芎　　　桃仁　　　紅花　　　香附
　　青皮(炒/)　　澤蘭　　牡丹皮
　右水煎入童便酒各小半○若以手按腹愈痛此是
　瘀血爲患宜用此藥或失笑散消之○若按之反不
　痛此是血虚宜用四物參苓白术○若痛而作嘔此
　是胃虚宜用六君子○若或作㵼此是脾虚宜用六
　君子送二神丸
加味芎歸湯(四四/)　治分娩交骨不開或五七日不下
　垂死者
　　生男女婦人髪(一握燒/存性)　自死龜殻(一個或占過/者亦可酥炙)
　　川芎　　　當歸(各一/兩)
　右咀每用一兩水煎服良久不問生死胎自下
當歸黄茋湯(四五/)　方在補陣九八
　治妊娠下痢腹痛
芎歸補中湯(四六/)　治氣血虚半産
　　川芎　　　當歸　　　黄茋(炙/)　　白术(炒/)
　　人參　　　芍藥(炒/)　　杜仲(炒/)　　艾葉
　　阿膠(炒/)　　五味子(杵炒各/一錢)　　　　甘草(炙五/分)
　右每服五錢水煎服○若脾氣虚弱須用補中益氣
　湯○若氣虚有火宜用安胎飲
保生無憂散(四七/)　臨産服之補其血順其氣或胞胎
　肥厚根蒂堅牢者皆可使之易産又治小産瘀血腹
　痛
　　當歸　　　川芎　　　白芍　　　乳香
　　枳殻　　　南木香　　血餘
　右等分每服二三錢水煎日二服○若胞衣既破其
　血已涸或元氣困憊急用八珍湯斤許水數碗煎熟
　時飲救之飲盡再制亦有得生
人參黄茋湯(四八/)　治小産氣虚血下不止
　　人參　　　黄茋(炒/)　　當歸　　　白术(炒/)
　　白芍(炒/)　　艾葉(各一/錢)　阿膠(炒二/錢)
　右作一劑水煎服
(良/方)牛膝散(四九/)　治胎衣不下腹中脹痛急服此藥腐
　化而下緩則不救
　　牛膝　　　川芎　　　朴硝　　　蒲黄(各三/兩)
　　當歸(一兩/半)　桂心(半兩/)
　右毎服五錢薑三片加生地黄一錢水煎服
(局/方)黒神散(五十/)　一名烏金散　靈苑方名肉桂散○
　治産後惡露不盡胎衣不下血氣攻心腹痛不止及
　治脾腎隂虚血不守舍吐衂等證
　　黒豆(二兩/炒)　當歸(去蘆/酒洗)　熟地　　　蒲黄
　　白芍　　　甘草(炙/)　　乾薑(炮/)　　肉桂(各一/兩)
　右爲末每服二錢童便酒各半調服○良方黒神散
　有炮附子半兩無蒲黄
(簡/易)黒神散(五一/)　方在和陣二一一
　治一切失血
經驗滑石散(五二/)　治産難凡水下胎乾胎滯不生用
　此最效
　　滑石(飛過/一兩)　白蜜　　　香油(各半/盞)
　右將油蜜慢火熬熟三四沸掠去沫調滑石末頓服
　外以油調於産婦臍腹上下摩之立效
難産方(五三/)
　令産婦以自己髪稍含於口中惡心即下亦治胎衣
　不下
(良/方)桂心散(五四/)　治妊娠因病胎不能安者可下之
　　桂心　　　瓜蔞　　　牛膝　　　􁢔麥(各五/分或)
　　(一/錢)　　　　當歸(一錢或/二三錢)
　右水煎
桂香散(五五/)　治胎死腹中不下
　　桂心(三錢/)　射香(五分/)
　右爲末作一服酒調下
下胎小品方(五六/)
　用麥蘖一升擂碎水二升煮一升服之即下神效○
　按麥蘖能損氣破血如此故凡脾胃虚弱及飲食不
　化者不宜用明矣○又方用牛膝一兩酒一鍾煎七
　分作二服即下
(廣/濟)下胎方(五七/)　并下死胎俱效
　　天花粉(四兩/)肉桂　　　牛膝　　　豆豉(各三/兩)
　右咀用水七碗煎二碗半分三服每服後一時許又
　進一服
扶羸小品方(五八/)　虛弱人欲下胎宜用此
　　人參　　　粉草　　　川芎　　　肉桂
　　乾薑　　　桃仁　　　黄芩　　　蟹爪
　右等分每服一兩水二鍾煎八分空心服未動再服
下死胎(五九/)　凡胎死腹中其舌多見青黑口中甚穢
　而嘔腹中不動秪覺隂冷重墜者是
　　用平胃散一兩以黄酒河水各一鍾煎至一鍾入
　　朴硝三五錢再煎三五沸溫服其死胎即化水而
　　出萬不失一○又方單用朴硝末三錢以熱酒和
　　熱童便調服立出或用佛手散以酒調服亦妙
(千/金)去胎方(六一/)
　　大麩麯(五升/)
　漬酒一斗煮二三沸去滓分五服隔宿勿食旦再服
　其胎如糜母無所苦千金不傳
(良/方)硫黄散(六二/)　治産後陽氣虚寒玉門不閉
　　硫黄　　　烏賊骨　　五味子
　右爲末摻患處日三易
硫黄湯(六三/)　治産後玉門不斂隂户突出
　　硫黄(三錢/)　兔絲子　　呉茱萸(各二/錢)蛇牀子(一/錢)
　　(半/)
　右研匀用水二鍾煎湯頻洗自收
(良/方)益母丸(六四/)　一名返魂丹○治婦人赤白帶惡露
　時下不止及治婦人胎前産後經中諸般竒痛無所
　不療本草云此草胎前無滯産後無虚故名益母
　　益母草(一味/)　一名充蔚子一名野天麻方梗對
　　　節生葉葉類火麻四五月間開紫花是白花者
　　　非
　右於五月採取曬乾連根莖葉勿犯鐵器磨爲細末
　煉蜜丸如彈子大每服一丸用熱酒和童便化下或
　隨證用湯引送下○一方以此爲末每服二錢或酒
　或童便或隨證用引服之○一方凡産時倉卒未合
　只用生益母草搗汁入蜜少許服之其效甚大○一
　益母膏方依前採取搗爛以布濾取濃汁用砂鍋文
　武火熬成膏如黑砂糖色爲度入磁礶收貯每服二
　三匙酒便調下或於治血湯藥中加一匙服之尤妙
(良/方)奪命丹(六五/)　治瘀血入胞脹滿難下急服此藥血
　即消衣自下○按此方頗有迴生丹之功用下死胎
　必效須用當歸方
　　附子(炮半/兩)　乾漆(碎之炒/煙盡)牡丹皮(各一/兩)
　右爲細末另用大黄末一兩以好醋一升同熬成膏
　和前藥丸桐子大溫酒吞五七丸○一方有當歸一
　兩
迴生丹(六六/)　治婦人産後諸疾汚穢未淨及一切實
　邪疼痛死胎瘀血衝送等證
　　大黄膏法　用蘇木三兩河水五碗煎至三碗去
　　柤聴用　紅花三兩炒黄色用好酒一大壺煮十
　　餘滚去柤聴用　黑豆三升煮熟存汁三碗去豆
　　去皮曬乾爲末俱聴用　大黄一斤爲末用好醋
　　八碗熬成膏次下紅花酒蘇木湯黑豆汁攪匀又
　　熬成膏盆内收盛候用將鍋焦焙乾爲末同豆皮
　　末俱入之
　　人參　　　白术　　　青皮　　　木瓜(各三/錢)
　　當歸　　　川芎　　　元胡　　　蒼术
　　香附(童便/炒)　蒲黄　　　赤茯苓　　桃仁泥
　　熟地(各一/兩)　牛膝　　　三稜　　　山茱萸
　　五靈脂　　地榆　　　甘草　　　薑活
　　陳皮　　　白芍(各五/錢)　良薑(四錢/)　烏藥(二兩/半)
　　木香　　　乳香　　　沒藥(各一/錢)
　右爲末用前大黄膏爲丸彈子大金簿爲衣不拘時
　隨證擇用湯引送下一丸
斷産灸法(六七/)　一傳方欲絶産者灸臍下二寸三分
　隂動脈中三壯　此當自臍中至骨際拆作五寸約
　之
(千/金)斷産方(又六七/)
　　四物湯(一劑/)　芸臺子(一撮即/油菜子)紅花
　水鍾半煎八分經後空心服則不受胎
斷産小品方(六八/)　斷産墮胎有驗
　　故蠶退紙(方一/尺)
　右燒爲末空心酒調服終身不受孕
(丹/溪)斷子法(六九/)
　用白麪麯一升無灰酒五升作糊煮至三升半濾去
　滓分作三服候經至前一日晚五更及天明各喫一
　服經即不(一無/不字)行終身無子矣
(仲/景)羊肉湯(七十/)　治産婦腹中疴痛寒痛血氣不足虚
　弱甚者及寒月生産寒氣入於子門手不可犯臍下
　脹滿此産後之寒證也并治寒疝腹中痛及脇痛裏
　急者
　　精羯羊肉(一/斤)當歸(三兩/)　生薑(五兩/)
　右用水八升煮取三升加葱椒鹽溫服七合日三服
　○若寒多者加生薑成一斤○痛多而嘔者加橘皮
　二兩白术一兩
(良/方)羊肉湯(七一/)　治産婦脾虚寒邪内乗以致腹痛或
　頭眩臍脇急痛
　　精羊肉(四兩/)當歸　　　川芎(各半/兩)　生薑(一兩/)
　右以水十盞煎至四盞分四次空心服
(良/方)黄雌雞湯(七二/)　治産後虛羸腹痛
　　當歸　　　白术(炒/)　　熟地黄　　黄茋(炒/)
　　桂心(各半/兩)　小黄雌雞(一隻去頭足/腸翅細切)
　右先用水七碗煮雞至三碗每用汁一碗藥四錢煎
　日三服
母雞湯(七三/)　治産後褥勞虚汗不止
　　人參　　　黄茋　　　白术　　　白茯苓
　　麻黄根　　牡蠣(煆各/三錢)
　右用母雞一隻去毛雜淨水六七碗同藥煮至三碗
　任意服之
豬腰湯(七四/)　治産後褥勞寒熱如瘧自汗無力欬𠻳
　頭痛腹痛俱效
　　豬腰(一對/)　當歸　　　白芍藥(酒炒各/一兩)
　右以藥二味用水三碗煎至二碗去滓將豬腰切如
　骰子塊同晚米一合香豉一錢加葱椒鹽煮稀粥空
　心日服一次神效○或加人參更妙
四神散(七五/)　治産後血虛或瘀血腹痛
　　當歸(二錢/)　川芎　　　芍藥(炒各/一錢)　炮薑(五分/)
　右水煎服
太巖蜜湯(七六/)　治産後陽氣虚寒心腹作痛不食嘔
　吐四肢厥逆
　　生地　　　當歸　　　芍藥(炒/)　　乾薑
　　呉茱萸　　桂心　　　獨活　　　甘草(炒/)
　　小草(各一/兩)　細辛(半兩/)
　右每服半兩水煎服
(良/方)人參湯(七七/)　治産後諸虚不足發熱盜汗内熱脯
　熱等證○此即參歸湯亦名團參散
　　人參　　　當歸(等分/)
　右爲末先以豬腰子一枚切片糯米半合葱白二莖
　入水二鍾煎汁八分再入藥三錢煎服
白茯苓散(七八/)　治産後蓐勞頭目肢體疼痛寒熱如
　瘧
　　白茯苓(一兩/)人參　　　當歸　　　黄茋
　　川芎　　　白芍藥(炒/)　熟地　　　桂心(各半/兩)
　　豬腰(一對/)
　右以水三盞入豬腰并薑棗各三事煎二盞去柤入
　前藥半兩煎一盞服
(良/方)七珍散(七九/)　治産後不語
　　人參　　　石菖蒲　　生地　　　川芎(各一/兩)
　　細辛(七錢/)　防風　　　硃砂(另研各/半兩)
　右爲末每服一錢薄荷湯調服
(良/方)趁痛散(八十/)　治産後骨節疼痛發熱頭重四肢不
　舉
　　牛膝(酒炒/)　甘草(炒/)　　薤白(各一/兩)　當歸
　　白术(炒/)　　黄茋(炒/)　　桂心　　　獨活(加薑/各半)
　　(兩/)
　右每服半兩水煎
補脬飲(八一/)　治産後傷動脬破不能小便而淋瀝
　　生黄絲絹(一尺/剪碎)　　　　白牡丹皮根
　　白芨(各一錢/俱爲末)
　用水一碗同煮至絹爛如餳空心頓服服時不得作
　聲作聲則不效
(良/方)止汗散(八二/)
　　牡蠣(煆粉/半兩)　小麥麩(八兩炒黄/爲細末)
　右每服三五錢用猪肉汁調服
(良/方)麻黄根湯(八三/)　治産後虚汗不止身熱發渴驚悸
　不安
　　麻黄根　　人參　　　黄芪(炒/)　　當歸
　　牡蠣(煆粉/)　甘草
　右每服四五錢水煎服
三味參蘇飲(八四/)　治産後瘀血入肺欬𠻳喘急
　　人參(一兩/)　蘇木(二兩/)
　右作一劑水煎服○若既愈當用六君子以補脾胃
　○若口鼻黑氣起宜急用此藥加附子五錢亦有得
　生者
(良/方)黄龍湯(八五/)　治妊婦寒熱頭疼嘿嘿不食脇痛嘔
　痰及産後經後外感風寒熱入胞宫寒熱如瘧等證
　○按此即小柴胡湯之去半夏也
　　柴胡(二錢/)　黄芩(炒/)　　人參　　　甘草(各一/錢)
　右用水煎服
(陳/氏)二母散(八六/)　治産後熱血上攻留於肺經欬𠻳喘
　促
　　知母　　　貝母　　　人參　　桃仁
　　杏仁(俱去/皮尖)　白茯苓
　右等分每服五錢薑水煎服
豬蹄湯(八七/)　治氣血不足乳汁不下
　用八物湯加黄茋漏蘆陳皮木通先以豬蹄煮汁二
　碗煎藥服之○或加天花粉
　又方　用豬蹄一副通草二兩川芎一兩甘草一錢
　川山甲十四片炒將豬蹄洗切入水六碗同藥煎煮
　約至三碗加葱薑鹽料取汁飲之忌冷物要喫羮湯
　助其氣血乳汁自下夏月不可失葢時用葱湯洗乳
　爲佳
(良/方)湧泉散(八八/)　下乳忌食薑椒辛辣飲食
　　王不留行　􁢔麥　　　麥門冬　　龍骨(各二/錢)
　右用豬蹄汁一碗酒一杯煎服以木梳於乳上梳下
玉露散(八九/)　治産後乳脈不行身體壯熱頭目昏痛
　大便澁滯
　　人參　　　白茯苓　　當歸　　　炙甘草(各/五)
　　(分/)　　　　桔梗　　　川芎　　　白芷(各一/錢)
　　芍藥(七分/)
　右水煎食後服○如熱甚大便秘結加大黄三五分
　炒用
(良/方)漏蘆湯(九十/)　治婦人肥盛脈氣壅結乳少
　　漏蘆(二兩/)　蛇退(一條/)　土瓜根
　右共爲末酒調下二錢
括蔞散(九一/)　治吹乳腫痛
　　括蔞(一個/)　乳香(二錢/)
　右用酒煎服　外用南星爲末以溫湯調塗
(滑/氏)補肝散(九二/)　治肝腎二經氣血虧損脇脹作痛或
　脇脹頭暈寒熱發熱或徧身作痛經候不調
　　熟地　　　白术(炒各/一兩)　棗仁(炒/)　　獨活(各四/兩)
　　當歸　　　川芎　　　黄茋(炒/)　　山藥
　　五味子(炒杵/)山茱萸肉　木瓜(各半/兩)
　右㕮咀每服五錢棗水煎服
(金/匱)膠艾湯(九三/)　治勞傷血氣衝任虚損月水過多淋
　瀝不止
　　阿膠(炒/)　　川芎　　　炙甘草(各一/兩)艾葉
　　當歸(各半/兩)　白芍　　　熟地(各二/兩)
　右㕮咀每服五錢水煎服○一方加地榆黄茋即名
　安胎散
(集/驗)加味八珍湯(九四/)　治婦人思慮過傷飲食日減氣
　血兩虚月經不調夜夢交感或出盜汗寖成勞損
　　人參　　　白术　　　茯苓　　　當歸
　　生地(各一/錢)　炙甘草　　川芎　　　芍藥
　　軟柴胡　　黄茋(各五/分)　香附(制/)　　丹皮(各八/分)
　水鍾半大棗一枚煎七分食前服
(集/驗)調衛養榮湯(九五/)　治婦人室女一切月經不調或
　先或後或絶閉不通憎寒壯熱口苦無味欬𠻳躁煩
　頭眩漸成勞證者
　　當歸　　　生地　　　麥冬　　　沙參
　　陳皮　　　白术(各一/錢)　牡丹皮　　地骨皮(各/八)
　　(分/)　　　　柴胡稍　　桔梗(各五/分)　穀芽(一錢/)
　　甘草(四分/)
　右加蓮子薑棗水煎服○痰中見血加側栢葉○煩
　躁口乾加炒山梔倍麥門冬○脇下脹疼加青皮川
　芎○胸膈滿悶加黄連薑炒枳實去麥冬地骨皮○
　夜出盜汗加黄連黄茋去柴胡桔梗○大便秘結加
　桃仁倍當歸○欬𠻳不已加瓜蔞仁阿膠○小水不
　利加木通茯苓
(良/方)當歸散(九六/)　治經水妄行不止及産後氣血虚弱
　惡露内停憎寒發熱宜服此去之
　　當歸(酒洗/)　川芎　　　白芍(炒/)　　白术(炒/)
　　黄芩(炒各/半兩)　山茱萸肉(一兩/半)
　右爲末每服二錢酒調日三服○一方無山茱萸○
　　氣虚者去苓加桂心一兩
(良/方)丹參散(九七/)　良方云丹參一味其治頗類四物湯
　能破宿血補新血安生胎落死胎止崩中帶下調經
　下産後惡血兼治冷熱勞腰脊痛骨節煩疼
　　丹參(酒洗去土/晾乾切)
　右爲細末每服二錢温酒調下○經脈不調食前服
　○冷熱勞不拘時服
𤣥胡當歸散(九八/)　亦名延胡索散○治血積小腹疼
　痛或因氣逆月經不行肚腹作痛
　　當歸　　　赤芍藥　　劉寄奴　　沒藥
　　枳殻(麩炒/)　𤣥胡索(炒等/分)
　右爲末每服一錢熱酒調下
牛膝散(九九/)　治月水不利臍腹作痛或小腹引腰氣
　攻胸膈
　　當歸(酒浸/)　牛膝(酒炒/)　赤芍藥　　桂心
　　桃仁(去皮/尖)　𤣥胡索(炒/)　牡丹皮(各一/兩)木香(三錢/)
　右爲末每服一錢溫酒調下或每服五七錢水煎服
(良/方)交加散(百/)　治經脈不調腹中撮痛或結聚癥瘕産
　後中風○又交加散方在和陣二五二
　　生地(一斤/取汁)　生薑(十二兩/取汁)
　右以地黄汁炒薑柤薑汁炒地黄柤乾爲末每服三
　錢溫酒調服○加芍藥𤣥胡當歸蒲黄桂心各一兩
　沒藥紅花各五錢尤效
薑黄散(百一/)　治瘀血凝滯肚腹刺痛或腹脹發熱等
　證
　　薑黄　　　當歸(酒拌各/二錢)蓬术(醋炒/)　紅花
　　桂心　　　川芎　　　𤣥胡索(炒/)　丹皮(各五/分)
　右水酒各半煎服
琥珀散(百二/)　治心膈迷悶肚腹撮痛月信不通等疾
　　烏藥(二兩/)　當歸(酒洗/)　蓬术(醋制各/一兩)
　右爲末每服二錢溫酒調服
溫經湯(百三/)　治寒氣客於血室以致血氣凝滯臍腹
　作痛其脈沈𦂳
　　人參　　　牛膝(酒炒/)　甘草(炒各/一錢)　當歸
　　川芎　　　芍藥　　　牡丹皮　　蓬术(醋炒/)
　　桂心(各五/分)
　右水煎服
(經/驗)失笑散(百四/)　治婦人心痛氣刺不可忍及産後兒
　枕畜血惡血上攻疼痛并治小腸氣痛
　　五靈脂(淨者/)蒲黄(等分/俱炒)
　右爲末每服二三錢用酒煎熱服○一方用好醋一
　杓熬成膏再入水一鍾煎至七分熱服○一方用醋
　糊和丸龍眼大每服一丸以童便和水各半鍾煎七
　分溫服○按此方若用以止痛蒲黄宜減半若用止
　血則宜等分或靈脂減半亦可
澤蘭湯(百五/)　治勞怯經閉
　　澤蘭葉(二錢/)當歸　　　芍藥(炒各/一錢)　甘草(炙五/分)
　右水煎服
當歸沒藥丸(百六/)　治血瘀作痛及血風筋攣骨痺手
　足麻木疼痛
　　當歸　　　五靈脂(炒各/一兩)沒藥(五錢/)
　右爲末醋糊丸桐子大每服三十丸薑湯下
醋附丸(百七/)　治元臟虚冷月候不調腹中急痛赤白
　帶下渾身寒熱胎氣壅滯不固
　　香附米(半斤醋煮/焙乾爲末)
　右以醋糊爲丸桐子大每服三四十丸米飲下
栢子仁丸(百八/)　治血虚有火月經耗損漸至不通日
　漸羸瘦而生潮熱慎勿以毒藥通之宜栢子仁丸或
　前澤蘭湯主之
　　栢子仁(炒研/)牛膝(酒拌/)　卷栢(各半/兩)　澤蘭葉
　　續斷(各二/兩)　熟地黄(三兩酒拌/蒸爛杵膏)
　右爲末入地黄膏加煉蜜丸桐子大每服百餘丸空
　心米飲下
烏賊魚骨丸(百九/)　此即内經治血枯方
　　烏賊魚骨(去甲/四兩)　　　　藘茄(一兩即/茜根)
　右爲末以雀卵捣丸小豆大每服五丸或十丸鮑魚
　煎湯下以飯壓之○鮑魚即今之淡乾魚也
増損四物湯(百十/)　治脾虚不攝血去不止
　　人參　　　當歸　　　芍藥(炒/)　　川芎
　　乾薑(炒各/一兩)　甘草(炙四/錢)
　右每服四錢水煎服
竒效四物湯(百十一/)　治肝經虚熱血沸騰而崩久不
　止
　　當歸(酒拌/)　熟地　　　白芍　　　川芎
　　阿膠(炒/)　　艾葉(炒/)　　黄芩
　右每服四錢水煎
(良/方)加減四物湯(百十二/)　治婦人血積
　　當歸　　　川芎　　　芍藥　　　熟地
　　蓬术　　　三稜　　　肉桂　　　乾漆(炒烟/盡等)
　　(分/)
　右㕮咀每服五七錢水鍾半煎七分食逺服
四物二連湯(百十三/)　治婦人血虚發熱或口舌生瘡
　或晝安夜熱
　　當歸　　　川芎　　　芍藥　　　熟地
　　胡黄連　　宣黄連(各一/錢)
　右作一劑水煎服
人參當歸湯(百十四/)　治去血過多内熱短氣頭痛悶
　亂骨節作痛或虚煩咽噪
　　人參　　　當歸　　　生地　　　桂心
　　麥冬　　　白芍藥(各等/分)
　右用粳米一升竹葉十片水二鍾煎一鍾去米入藥
　五錢棗二枚煎服或總煎之亦可虚甚者用熟地黄
(良/方)一味防風散(百十五/)　治肝經有風以致血得風而
　流不歸經者
　用防風去蘆爲末每服一錢白湯調服○一名獨聖
　散每服二錢空心食前用酒煮白麪清飲調下極效
龍骨散(百十六/)　治血崩不止
　　龍骨(煆/)　　當歸　　　香附(炒各/一兩)　棕毛灰(五/錢)
　右爲細末每服四錢空心米湯調下忌油膩雞魚炙
　煿物
如聖散(百十七/)　治血崩三服全愈
　　棕櫚子　　烏梅肉　　乾薑(俱燒存性爲/末各等分)
　右每服二錢空心烏梅湯調服○一方單用棕皮半
　燒半生爲末每空心服二錢亦妙
槐榆散(百十八/)　治血崩及腸風下血
　　槐花　　　地榆(等分/炒焦)
　右二味用酒煎飲之
七灰散(百十九/)　治血崩神效
　　蓮蓬殻　　罌粟殻　　醃蟹殻　　益母草
　　旱蓮草　　棕毛葉　　藕節(各分俱燒/存性爲末)
　空心醋㸃湯調下三錢○一秘方用棉花子以銅鍋
　炒黑爲末黄酒調下二三錢三兩次即止并治崩漏
　小産血不止
棕灰散(百二十/)　方在和陣二一五
　治大腸下血及崩漏失血
栢葉散(百二一/)　治元氣虚弱崩中漏血年久不愈亦
　治白帶
　　栢葉(炒/)　　當歸　　　生地　　　續斷
　　川芎　　　龜甲(炙/)　　禹餘糧(各一/兩半)阿膠(炒五/錢)
　　鼈甲(炙兩/半)　赤石脂(煆/)　牡蠣(煆/)　　地榆
　　艾葉(炒/)　　鹿茸(炙各/五錢)
　右爲末每服二錢粥飲調下
子苓散(一二二/)　一名黄芩散○治壯熱崩中下血是
　陽乗陰分故經血泛溢宜清其北方
　　條黄芩(不拘多少/爲細末)
　右燒秤錘焠酒食前調下三四錢○一方有乾薑白
　芷○一方以木耳黄芩等分爲丸俱效
(良/方)防風黄芩丸(一二三/)　治肝經風熱以致血崩便血
　尿血等證
　　條芩(炒黒/)　防風(等分/)
　右爲末酒糊丸桐子大每服三五十丸食逺或食前
　米飲或溫酒送下
刼勞湯(一二四/)　治勞𠻳發熱盜汗體瘦唾中有血或
　成肺痿○此救本也非刼勞也能用此者庶可望生
　此外恐非佳劑矣
　　白芍藥(炒一/錢)人參　　　黄茋(炒/)　　當歸
　　熟地　　　甘草(炒/)　　白茯苓　　五味子(杵/炒)
　　阿膠(炒/)　　半夏(制各五分用此上乃其原方/似有不足  者仍宜加倍)
　右薑棗水煎日三服○鄉人楊元鼎女及笄病此甚
　危百藥無效偶遇名醫得此方服三十餘劑遂愈不
　發
(集/驗)歸神湯(一二五/)　治婦人夢交盜汗心神恍忽四肢
　乏力飲食少進
　　人參　　　白术　　　白茯苓　　歸身(各一/錢)
　　棗仁　　　陳皮(各八/分)　圓眼肉(七枚/)甘草
　　羚羊角　琥珀(末各/五分)
　右羚羊琥珀二味不煎餘藥煎熟去柤入二末和匀
　食前服
白芷散(一二六/)　治下元虚弱赤白帶下或經行不止
　等證
　　白芷(一兩/)　海螵蛸(二枚/燒)胎髪(一團/煆)
　右爲末每服二錢溫酒調下
(海/藏)白芍藥散(一二七/)　治婦人赤白帶下臍腹疼痛如
　神
　　白芍(二兩/炒)　乾薑(半兩/炒)
　右爲細末每服三錢空心溫米湯調下晚又進一服
　十日見效
克應丸(一二八/)　治婦人赤白帶下
　　熟地　　　赤芍(各二/兩)　當歸(二兩/)　赤石脂(煆/醋)
　　(焠/)　　　　龍骨　　　牡蠣(煆酒/焠)　茯苓
　　丹皮　　　艾葉(製/)　　川芎(各一/兩)
　右爲末醋糊丸桐子大每服五十丸空心白湯送下
(良/方)滑石散(一二九/)　治熱淋
　　滑石(五分/研)　通草　　　車前子　　葵子(各四/分)
　右爲末以漿水調服
芍藥散(百三十/)　治婦人血滯腰脇痛
　　白芍藥　　𤣥胡(炒/)　　肉桂(各一/兩)　香附米(二/兩)
　　(醋一升鹽半/兩同煮乾)
　右爲細末每服二錢不拘時白湯調下
(良/方)通氣散(一三一/)　治腎虚腰痛神效
　　破故紙(酒炒/爲末)
　右每服二錢先嚼胡桃肉半個空心以溫酒送下
四制香附丸(一三二/)　調經養血順氣受孕
　　香附米(一斤分四制酒醋童便/米泔各浸一宿曬乾用)　　　當歸(酒洗/)
　　熟地(酒洗/)　白芍藥(四兩/)川芎(各四/兩)　澤蘭葉
　　白术　　　陳皮(各三/兩)　黄蘗(酒炒/)　甘草(酒炒/各一)
　　(兩/)
　右爲末酒糊丸桐子大每服七十丸空心白湯送下
(大/典)女金丹(一三三/)　此韓飛霞方也一名不換金丹○
　内加熟地黄一兩即名勝金丹○治婦人久虛無子
　及産前産後一切病患此藥能安胎催生妊娠臨月
　服五七丸産時減痛婦人子宫寒冷無孕如服月餘
　男女自至又治半身不遂帶濁血崩及産後腹痛吐
　逆子死腹中氣滿煩悶臍腹作痛月水不通中風口
　噤痢疾消渴敗血上衝頭疼寒熱血運血泄見鬼迷
　悶産後傷寒虚煩勞痩凡婦人諸疾不問久近並宜
　服之兼治男子下虚無力等證
　　人參　　　白术(炒/)　　茯苓　　　炙甘草
　　當歸　　　川芎　　　白芍　　　白薇(酒洗/)
　　川皮　　　白芷　　　藁本　　　肉桂
　　𤣥胡　　　沒藥(另研/)　赤石脂(另研上/各一兩)
　　香附(醋浸三日炒/香十五兩)
　右共十六味爲末煉蜜丸彈子大以磁瓶收貯封固
　每服一丸空心溫酒化下食乾物壓之服至四十九
　丸爲一劑以癸水調平受妊爲度妊中三五日服一
　丸産後二三日服一丸醋湯下亦妙
琥珀丸(一三四/)　治婦人或老或少或産前産後百病
　及療三十六種諸病七疝八瘕心腹刺痛卒中癱瘓
　半身不遂八風十二痺手足瘦疼乳中結核結毒懷
　胎驚動傷犯不安死胎不下並治
　　琥珀　　　硃砂(各另/研)　沉香　　　阿膠(炒珠/)
　　附子(制/)　　川芎　　　肉桂　　　五味子
　　石斛(各五/錢)　牛膝(酒浸/)　當歸　　肉蓯蓉(酒/洗)
　　(曬/)　　　　人參　　　熟地　　　續斷
　　木香　　　沒藥(各一/兩)
　一方有牛黄　珍珠　乳香　𤣥胡(各一兩共/二十一味)
　右煉蜜爲丸彈子大每服一丸空心食前午後溫酒
　化開服○凡服法或薑湯或米湯或酒或燈草湯或
　隨證用引皆可下○若傷寒中風角弓反張用麻黄
　湯隨證改湯引送下○孕婦臨月宜一日一服至産
　順利不覺疼痛○凡婦人服至五服十服之後日倍
　飲食其功言不盡述服者當自覺也
延年益嗣丹(一三五/)　滋補元氣益精黑髪○按此方
　即還元丹也但製法分兩不同宜叅酌用之方在補
　陣一三九
　　人參　　天門冬(酒浸/去心)麥門冬(同上各/三兩)
　　熟地黄(酒蒸/捣)生地黄(各二/兩)白茯苓(酒浸/曬乾)地骨皮(酒/浸)
　　(各五/兩)　　　何首烏(鮮者/半斤)
　右將何首烏去皮切片如乾者用米泔水浸軟拈切
　外用砂鍋入黑羊肉一斤黑豆三合量著水上用甑
　箅箅上放首烏煮而蒸之以肉爛爲度鍋葢須密勿
　令洩氣取起曬乾爲末煉蜜丸梧子大每服七八十
　丸空心溫酒送下
續嗣降生丹(一三六/)　治婦人五臟虚損子宫冷憊不
　能成孕○并治男子精寒不固陽事衰弱白濁夢泄
　婦人帶下寒熱諸虚百損盜汗短氣無不感應○此
　方乃溫隱居求嗣保生篇所載云東京焦員外三世
　無嫡嗣後遇一神僧問其故曰無嗣者有三一祖宗
　無徳自身無行二夫妻年命恐犯禁忌三精神不守
　妻妾血寒焦公曰治之有道乎僧曰先脩徳後脩身
　三年之後到臺山令行童賜以方藥名續嗣降生丹
　依方服之後不及二十年子孫數人皆貴顯○此方
　無怪誕尅伐之品且溫且固凡血海虚寒者服之必
　佳但溫力有餘補力不足倘益以人參白术熟地川
　芎炙甘草各一兩則八珍全而溫補贊育之功當非
　淺也因命名曰加味續嗣降生丹
　　當歸(酒洗/)　杜仲(酒炒/)　茯神　　　益智仁
　　龍骨(煆/)　　桂心　　　呉茱萸(制/)　乾薑(半生/半熟)
　　川椒(去目/)　台烏藥(各一/兩)白芍藥(酒炒/)川牛膝(酒/浸)
　　半夏(制/)　　防風　　　秦芁　　　石菖蒲(去/毛)
　　北細辛　　桔梗(各五/錢)　附子(一枚重一兩者臍/下作一竅入硃砂)
　　(一錢麪裹煨熟取/出硃砂留爲衣)　　　牡蠣(大片者以童便浸/四十九日每五日)
　　(一換取出用硫黄一兩爲末酒和塗徧用皮紙糊/實米醋浸濕外以鹽泥厚固之候乾用炭五斤煆)
　　(過爲末每料止用二/兩餘可收貯再用)
　右爲末以酒煮糯米糊爲丸梧子大以前硃砂爲衣
　每服三五十丸漸至七八十丸空心滚白湯或鹽湯
　溫酒下
河車種玉丸(一三七/)
　　紫河車(一具/)　只要母氣壯盛厚大新鮮者但去
　　　胞内瘀血不必挑去鮮紅血脈以米泔水洗淨
　　　用布絞乾石臼内生杵如糊用山藥末四五兩
　　　收乾捻爲薄餅八九個於砂鍋内焙乾以香如
　　　肉脯爲妙
　　大熟地(酒洗烘/乾八兩)　　　　枸杞(烘乾/五兩)　白茯苓(人/乳)
　　(拌曬/三次)　　　歸身(酒洗/)　人參　　　兔絲(制/)
　　阿膠(炒珠各/四兩)丹皮(酒洗/)　白薇(酒洗各/二兩)沈香(一兩/)
　　桂心　　　山茱萸　香附米(用酒醋水三件/各半碗浸三日)
　　(曬乾畧烘/各三兩)　大川芎(酒浸切片/曬乾二兩)
　右煉蜜和丸桐子大每服百餘丸空心或酒或白湯
　鹽湯任下○如帶濁多者加赤白石脂各二兩須以
　清米泔飛過用○服藥後忌生蘿蔔生藕䓤蒜菉豆
　粉之類
八珍益母丸(一三八/)　治血氣兩虛脾胃並弱飲食少
　思四肢無力月經不調或腰痠腹脹或斷或續赤白
　帶下身作寒熱罔不獲效服一月之後即可受胎虚
　甚者用藥一觔必能受子
　　人參　　　白术(土炒/)　茯苓　　　川芎(各一/兩)
　　當歸(酒洗/)　熟地(酒洗各/二兩)炙甘草(五錢/)芍藥(醋炒/一兩)
　　益母草(四兩五六月採取止用上半截/帶葉者不見鐵器曬杵爲末)
　右爲末煉蜜丸彈子大空心蜜湯或酒下一丸或爲
　小丸亦可○脾胃虚寒多滯者加砂仁一兩薑汁炒
　○腹中脹悶者加山查肉一兩飯上蒸熟○多鬱者
　加香附一兩酒製○此徐思鶴醫統方又一方名八
　珍益母十全丸於前方内用益母草八兩外加沈香
　四錢○思鶴曰資益坤元補養氣血除淋帶壯形體
　胎前和氣産後補虚真婦人之聖劑超古今之神方
　有室家者不可不知也予哂斯世之醫惟集古方香
　附勝金丹爲女人開鬱調經之要藥殊不審古今虚
　實之異古人氣實故可用香附開導香附味辛性燥
　但能開破而已多用之大耗氣血虚者愈虚病者愈
　甚而於滋補何有哉今世十婦九虚非補不可再用
　香附以耗之寖成怯弱之證是辨之不早則危殆而
　難痊矣○婦人經脈不調或氣血兩虚而身體素弱
　者宜服此以調養之○經不通者服一料即通不調
　者一月即調○素不孕者服一月即孕○胎前兼用
　一服則胎固而安○産後用一服以童便酒化開調
　下則無壅滯血運之候○多服之補虚活血凡治産
　後諸病極穩○若急欲取效以酒調化服
烏雞丸(一三九/)　治婦人羸弱血虚有熱經水不調崩
　漏帶下骨蒸不能成胎等疾
　　烏骨白毛公雞一隻重二斤半許者閉殺之去毛
　　　雜外用艾葉四兩青蒿四兩切碎納一半在雞
　　　肚内以小酒壜一個入雞并所剰蒿艾用童便
　　　和水灌令沒雞二寸許煮絶乾取出去骨餘俱
　　　同搗如薄餅焙乾爲細末聴用
　　南香附(去毛淨/一斤)分四分用米泔童便酒醋各浸一
　　　分春秋二日夏一日冬四日取出曬乾畧炒
　　人參　　　熟地　　　當歸(酒浸/洗)　生地
　　川芎　　　白芍(各三/兩)　黄芪　　　白术
　　川牛膝　　柴胡　　　知母　　　丹皮(各二/兩)
　　鼈甲(醋浸炙/黄三兩)白茯苓(二兩/半)秦艽(一兩/半)　黄連(炒/)
　　地骨皮　　貝母　　　𤣥胡索　　乾薑(炮焦/各一)
　　(兩/)
　右俱爲末用酒醋各半煮糊爲丸桐子大每服五六
　十丸漸加至百丸溫酒米飲任下忌煎炒辛辣等物
　及莧菜
又烏雞丸(百四十/)
　　熟地　　　當歸　　　白术　　　山藥
　　山茱萸　　棗肉　　　柿餅　　　蓮肉(各四/兩)
　　黄芪(蜜炙/三兩)　鹿角膠　　狗脊　　杜仲
　　枸杞　　　蓮鬚　　香附　　　阿膠
　　川芎(各二/兩)　烏藥(一兩/半)
　右藥製淨用烏骨雞一隻閉殺之乾去毛去雜連骨
　椎碎用酒醋各半同藥煮熟去骨烘乾共爲末即將
　餘汁少入麫打糊爲丸任意用引送下
(唐/氏)烏雞丸(一四一/)
　　人參　　　懷生　　　懷熟　　　青蒿子(去/梗)
　　香附(四製/)　鼈甲(各三/兩)　白术　　　棗仁肉
　　枸杞　　　麥冬　　　雲苓　　　地骨皮(去/骨)
　　丹皮(去骨/)　白芍(各二/兩)　歸身(二兩/半)　川芎
　　甘草(各一/兩)
　右先將諸藥備完聴用乃取絲毛烏骨白公雞一隻
　約重一斤許者撲倒去毛穢頭足腸雜不用將雞切
　作四塊先以鼈甲鋪銅鍋底次入雜藥以免焦腐漸
　漸加童便約至斗許煮至極爛撈起曬乾爲末將鼈
　甲去裙并雞骨俱以原汁醮炙至乾爲末同前藥煉
　蜜爲丸桐子大每空心用清湯送下百餘丸
(秘/方)烏雞煎丸(一四二/)　治婦人百病血氣虚勞赤白帶
　下
　　人參　　　官桂　　　地骨皮(各二/兩)茯苓(三兩/)
　　黄芪(蜜炙/)　當歸(各六/兩)　生地　　　熟地
　　香附(各四/兩)
　右將烏骨白雞一隻男用雌女用雄籠住將黄芪末
　和炒麫丸如芡實喂雞二七日將雞縳死乾撏去毛
　并腸雜令淨槌碎其骨入前藥於腹内縫密用酒醋
　各一瓶煮一宿取去骨焙乾爲末用前汁打麫糊丸
　桐子大每服五六十丸空心鹽湯下
萬病丸(一四三/)　治月經瘀閉臍腹作痛及産後癥瘕
　等證
　　乾漆(炒烟出青/白爲度)　　　　牛膝(酒洗焙/各一兩)
　右爲末生地黄汁一升用砂鍋慢火熬膏丸桐子大
　每服二十丸空心米飲下
　　以下通用方
四君子湯(一四四/)　方在補陣一
　治脾肺氣虚諸證
六君子湯(一四五/)　方在補陣五
　治脾胃虚弱嘔吐吞酸等證
五味異功散(一四六/)　方在補陣四
　治脾胃虚寒飲食少思等證
補中益氣湯(一四七/)　方在補陣三一
　治勞倦傷脾外感不解寒熱瘧痢氣虚不能補血等
　證
四物湯(一四八/)　方在補陣八
　治一切血虚勞弱之病
八珍湯(一四九/)　方在補陣十九
　治氣血兩虚調和隂陽
十全大補湯(百五十/)　方在補陣二十
　治氣血俱虚補救元陽
歸脾湯(一五一/)　方在補陣三三
　治心脾虚損
人參理中湯(一五二/)
　溫中補脾胃虚寒諸證
逍遥散(一五三/)　方在補陣九三
　治肝脾血虚鬱怒傷肝等證
加味逍遥散(一五四/)　方在補陣九四
　治肝脾血虚發熱等證
七味白术散(一五五/)　方在小兒七
　治虚熱作渴
六味地黄丸(一五六/)　方在補陣一二一
　壯水制火之劑
八味地黄丸(一五七/)　方在補陣一二二
　治命門火衰之劑
(薛/氏)四神丸(一五八/)　方在熱陣一五二
　治脾腎虚寒泄痢
五積散(一五九/)　方在散陣三九
　治感冒寒邪
參蘇飲(百六十/)　方在散陣三四
　治四時傷寒感冒
人參敗毒散(一六一/)　方在散陣三六
　治四時傷寒瘟疫
當歸六黄湯(一六二/)　方在寒陣六五
　治血熱隂虚盜汗
柴胡清肝散(一六三/)　方在寒陣五九
　治肝膽風熱瘡瘍怒火寒熱
梔子清肝散(一六四/)　方在寒陣六十
　治肝膽三焦風熱
八平散(一六五/)　方在寒陣百十五
　治臟腑秘結小便赤澁
五苓散(一六六/)　方在和陣一八二
　治小便不利
犀角地黄湯(一六七/)　方在寒陣七九
　治心火動血及班黄瘡疹
導赤散(一六八/)　方在寒陣一二二
　治心火及小腸熱秘淋澁
桃仁承氣湯(一六九/)　方在攻陣五
　治瘀血小腹作痛其人如狂
玉燭散(百七十/)　方在攻陣二四
　治血虛有滯經閉不通
腎着湯(一七一/)　方在熱陣百三十
　治腎虛身重腰冷
舒筋湯(一七二/)　方在和陣七七
　治産後血滯作痛
交加散(一七三/)　方在和陣二五二
　治産後口吐涎沫不省人事
加味小柴胡湯(一七四/)　方在散陣二十
　治乳母肝火發熱
(良/方)蜜酥煎(一七五/)　方在補陣六六
　補虛潤肺止欬𠻳
柴胡名膏湯(一七六/)　方在散陣二三
　治少陽陽明外感挾火發熱頭痛
都梁丸(一七七/)　方在散陣七七
　治胎前産後傷風頭痛
瓜子仁湯(一七八/)　方在外科一六四
　治産後瘀血腸癰腹中㽲痛
子和通經散(一七九/)　方在攻陣四六
　治氣逆經閉
二神散(百八十/)　方在寒陣八七
　治吐血血崩下血
小薊飲子(一八一/)　方在寒陣百二
　治下焦結熱溲血崩淋
(海/藏)愈風湯(一八二/)　方在和陣二一七
　治一切失血及産後搐搦
鎖精丸(一八三/)　方在固陣二六
　治白濁白帶
青娥丸(一八四/)　方在補陣一四五
　治腎虚腰痛
獨參湯(一八五/)　方在補陣三六
　治諸氣虚脱
奪命散(一八六/)　方在補陣三七
　治陽邪傷氣暴脘煩躁發渴
　景岳全書卷六十一
欽定四庫全書
　景岳全書卷六十二
　　　　　　　　　　　　明　張介賓　撰
　　小兒
(秘/㫖)補脾湯(一/)　治小兒久病面黄肌瘦咬牙目劄頭髪
　稀少誤藥所致
　　人參　　　白术(各一/錢)　白芍藥(酒炒/)白茯苓(各/八)
　　(分/)　　　　川芎　　　陳皮(各六/分)　炙甘草
　　黄芪(蜜炙/)　當歸(各四/分)
　右每服二三錢薑水煎
調中湯(二/)　治傷乳食㵼後脾胃虚噦吐㵼
　　人參　　　茯苓　　　乾薑(炒/)　　藿香
　　白术　　　甘草(炙/)　　木香　　　丁香
　　香附(炒去/毛)　砂仁(等分/)
　右水煎食前服
調中丸(三/)　治脾胃虚寒吐㵼
　　人參　　　白术(炒/)　　甘草(炒各/五錢)　乾薑(炮四/錢)
　右爲末蜜丸菉豆大每服二三十丸白湯下○薛按
　云前二方乃本經自病之藥即人參理中丸也若腎
　水侮土而虛寒者當加半夏茯苓陳皮或嘔吐更加
　藿香泄㵼加木香
人參理中丸(四/)　治中氣虚熱
　　人參　　　白术(炒/)　　炙甘草(等分/)
　右爲末薑汁糊丸菉豆大每服二三十丸白湯下
(局/方)觀音散(五/)　治内傷嘔逆吐㵼不進飲食漸至羸瘦
　　人參(一兩/)　神麯(炒/)　　茯苓　　　炙甘草
　　綿黄芪　　白术(炒/)　　白扁豆(炒/)　木香(各一/錢)
　　石蓮肉(去心/錢半)
　右爲末每服一二錢入藿香三葉薑棗水煎服
助胃膏(六/)　治脾胃虚寒吐㵼飲食不化等證
　　人參　　　白术(炒/)　　茯苓　　　甘草(炙/)
　　丁香(各五/錢)　山藥(一兩/炒)　砂仁(四十/個)　木香(三錢/)
　　白豆蔲(十四/個)肉豆蔲(麫煨/四個)一方無木香名香砂助
　　胃膏
　右爲末蜜丸芡實大每服十丸米飲化下
(錢/氏)七味白术散(七/)　一名人參白术散○治虚熱而渴
　　人參　　　白术　　　白茯苓　　炙甘草
　　藿香　　　木香(各一/錢)　乾葛(二錢/)
　右爲末每服三錢水煎溫服如飲水多多服之爲妙
　○按此方治小兒虚熱而渴如無氣滯吐㵼等證則
　當減去木香藿香以避燥而耗氣
白术散(八/)　方在和陣三十
　治自汗盜汗極效
太和餅(九/)
　　人參　　　白术　　　白茯苓(各五/錢)山藥(炒四/錢)
　　木香　　　炙甘草(各二/錢)肉果(麫煨/四個)　白豆蔲(十/四)
　　(個/)　　　　砂仁(十四/個)　山查肉(一兩/)史君子肉
　　(六十/個)
　煉蜜搗和爲小餅量兒大小與服○或再對證加減
　藥味用之
團參散(十/)　治心虚血熱自汗盜汗
　　人參　　　當歸(等分/)
　右爲末用雄猪心一個切三片每服二錢以猪心一
　片煎湯調服或用水煎服亦可
止汗散(十一/)　一名敗蒲散○治睡而自汗
　　故蒲扇(燒存/性)
　右爲末每服三錢温酒調下
調元散(十二/)　治小兒變蒸脾弱不乳吐乳多啼
　　人參　　　白术　　　陳皮　　　厚朴(製/)
　　香附(各一/錢)　炙甘草　　藿香(各五/分)
　右每服一二錢薑棗煎服
平和飲子(十三/)　治小兒變蒸於三月後每三日進一
　服可免百病百日内宜服
　　人參(一錢/半)　白茯苓(一錢/)炙甘草(五分/)升麻(二分/)
　右咀水半盞煎三分不時服○弱者加白术一錢
調氣散(十四/)　治變蒸吐㵼不乳多啼欲發慢驚
　　人參　　　陳皮　　　木香　　　藿香
　　香附　　　炙甘草(各一/錢)
　右爲末每服一錢薑棗水煎服
(錢/氏)當歸散(十五/)　治夜啼不乳
　　人參　　　當歸　　　白芍藥(各二/錢半)炙甘草(錢/二)
　　(分/)　　　　桔梗　　　陳皮(各一/錢)
　右每服一二錢水煎灌之
(撮/要)當歸散(十六/)　治變蒸有寒無熱
　　當歸(二錢/)　人參　　　炙甘草　　木香
　　官桂(各一/錢)
　右每服二三錢薑棗水煎
人參黄連散(十七/)　治心經蘊熱夜啼
　　人參(二錢/半)　黄連(錢半/炒)　炙甘草(五分/)竹葉(二十/片)
　右薑水煎服
(無/擇)燈花散(十八/)　治心躁夜啼
　　燈花(二三/顆)
　右研細用燈草煎湯調塗口中乳汁送下日三服一
　法用燈花塗乳上令兒吮之○如無燈花用燈草燒
　灰加辰砂少許亦妙○一法用燈花七枚硼砂一字
　辰砂少許蜜調塗唇上立安
(寳/鑑)天麻散(十九/)　治小兒急慢驚風發熱抽搐痰涎壅
　盛或脾土虚弱肝木乗侮吐㵼不食嗜卧困倦
　　半夏(七錢/)　天麻(二錢/半)　甘草(炙/)　　白茯苓
　　白术(各三/錢)
　右爲末每服一二錢薑棗湯調服
湯氏異功散(二十/)　止渴消暑生津補脾胃
　　猪苓　　　澤㵼(各三/錢)　人參　　白术
　　茯苓(各五/錢)　陳皮(二錢/半)　硃砂(一錢/)
　右爲末蜜丸芡實大每服一丸燈心竹葉湯化下
柴胡散(二一/)　治變蒸骨熱心煩啼呌不已
　　人參　　　炙甘草　　麥冬(各二/錢)　龍膽草(酒/炒)
　　(黒/)　　　　防風(各一/錢)　柴胡(五分/)
　右每服二三錢水煎
柴苓散(二二/)　治壯熱來去
　　柴胡　　　赤茯苓　　人參　　麥冬
　　甘草(各半/兩)　黄芩(一兩/)
　右每服二三錢入小麥二十粒青竹葉三片水煎服
惺惺散(二三/)　治小兒傷寒時氣風熱頭痛目侈多睡
　痰壅欬𠻳喘急或痘疹已出未出疑似之間
　　人參　　　白术(炒/)　　茯苓　　　甘草
　　北細辛　　川芎　　桔梗(炒各/等分)
　右爲末每服二錢入薄荷五葉水煎服○一方有防
　風天花粉
星蘇散(二四/)　治諸風口噤不語
　　南星(畧炮/切)
　右每服五七分紫蘇五葉薑四片水前入雄猪膽少
　許溫服
(錢/氏)黄龍散(二五/)　治發熱不退或往來寒熱
　　柴胡(五錢/)　赤芍藥(三錢/)黄芩(炒/)　　甘草(炙各/二錢)
　右每服二三錢薑棗水煎
人參薑活散(二六/)　治傷風驚熱
　　人參　　　薑活　　　川芎　　白茯苓
　　柴胡　　　前胡　　　獨活　　　桔梗
　　枳殻　　　地骨皮　　天麻(各等/分)　炙甘草(減/半)
　右用生薑薄荷水煎○治驚熱加蟬蜕
牛黄散(二七/)　治溫熱壯熱或寒熱往來
　　牛黄(研/)　　甘草(各半/兩)　柴胡　　梔子(酒炒/)
　　龍膽草(酒炒/)黄芩(炒各二/錢半)
　右爲末每服五七分以金銀薄荷湯調下
(錢/氏)生犀散(二八/)　治心經風熱
　　犀角鎊(三錢/)柴胡　　　葛根　　　赤芍藥
　　地骨皮(各一/兩)甘草(五錢/)
　右爲末每服一二錢水煎
三黄犀角散(二九/)　治溫熱心神不安火腑秘結
　　犀角屑　　大黄(酒浸/蒸)　鈎藤鈎　　梔子仁
　　甘草　　　黄芩(等分/)
　右爲末每服五七分熱湯調下量兒加減
柴胡飲子(三十/)　解肌熱蒸熱積熱或汗後餘熱脈洪
　實弦數大便堅實者
　　柴胡　　　人參(各五/分)　黄芩　　　芍藥(各七/分)
　　當歸(一錢/)　甘草(四分/)　大黄(八分/)
　右每服一二錢水煎○按此方用藥頗善但大便如
　常者勿得輕用大黄
地骨皮散(三一/)　治虛熱壯熱
　　地骨皮　　知母　　　人參　　　柴胡
　　茯苓　　　半夏　　　甘草(等分/)
　右薑水煎有驚熱加蟬蜕天麻黄苓
天麻定喘飲(三二/)　治喘𠻳驚風
　　天麻　　　防風　　　羌活　　　白术
　　甘草(炒/)　　人參　　　桔梗　　　川芎
　　半夏麯(等分/)
　右每服二三錢水煎服
補脯散(三三/)　一名阿膠散○治肺虚惡心喘急久患
　欬𠻳有痰
　　阿膠(兩半/炒)　鼠粘子(炒/)　馬兜鈴(各半/兩)杏仁(七粒/)
　　糯米(一兩/)　甘草(三錢/)
　右每服二三錢水煎服
(錢/氏)阿膠散(三四/)　治小兒肺病欬𠻳喘急或欬而哽氣
　喉中有聲
　　阿膠(蛤粉炒/一兩)鼠粘子(炒香二/錢半)炙甘草(一錢/)
　　馬兜鈴(半兩/炒)杏仁(七個去/皮尖)　糯米(一兩/)
　右每二三錢水煎
(丹/溪)保和丸(三五/)　治飲食酒積停滯胸膈痞滿腹脹
　　神麯(炒/)　　陳皮　　　半夏　　　茯苓(各一/兩)
　　山查肉(蒸曬/三兩)連翹　　　蘿蔔子(炒各/五錢)
　右爲末粥丸菉豆大○一方尚有炒麥芽一兩黄連
　五錢
大安丸(三六/)　治證同前
　　即前保和丸加白术二兩
(楊/氏)消食丸(三七/)　治乳食過多胃氣不能消化
　　砂仁　　　陳皮　　　神麯(炒/)　　麥芽(炒/)
　　三稜　　　蓬术(各半/兩)　香附(炒一/兩)
　右爲末麯糊丸麻子大白湯送下量兒加減
消乳丸(三八/)　治嘔吐消乳食脈沈者傷食不化也
　　香附(炒/)　　砂仁　　　陳皮　　　神麯(炒/)
　　炙甘草　　麥芽(炒等/分)
　右爲末蜜糊丸黍米大每服二十丸薑湯下
白餅子(三九/)　治傷食腹中有癖嘔吐肚疼先用此藥
　　服推下食積然後調治不可服冷藥
　　滑石　　　輕粉　　　半夏(湯浸/焙)　南星(各一/錢)
　　巴豆(二十四粒去皮膜用/水一升煮乾研爛)
　右爲末糯米飯丸菉豆大捻作餅每服二三餅煎葱
　白湯或紫蘇湯下忌熱物量兒加減
　薛曰凡用此方及利驚丸紫霜丸三味牛黄丸褊銀
　丸之類乃斬關奪門起死囘生之重劑也必審形病
　俱實方可施之恐至失手命在反掌經云邪之所凑
　其氣必虚留而不去其病乃實實者病氣實而形氣
　則虛也東垣先生云形病俱實者當㵼不當補形病
　俱虚者當補不當㵼治者審焉
宣風散(四十/)　治濕痰去積滯通秘結攻黑陷裏實以
　代百祥丸牛李膏
　　檳榔(二個/)　陳皮　　　甘草(各五/錢)　牽牛(四兩/半生)
　　(半炒取頭/末一兩)
　右爲末每一錢量大小增減與服白湯調下○一方
　有大黄木香連前三味煎成後加牽牛末調服
人參養胃湯(四一/)　治外感風寒内傷生冷寒熱如瘧
　或嘔逆惡心
　　人參　　　厚朴(薑製/)　蒼术(炒/)　　半夏(製/)
　　草果仁　　藿香　　　茯苓(各五/錢)　橘紅(二錢/半)
　　炙甘草(二錢/)
　右每服二三錢薑三片烏梅一個水煎
人參安胃散(四二/)　治脾胃虚弱傷熱乳食嘔吐㵼痢
　　人參(一錢/)　黄芪(二錢/)　生甘草　炙甘草(各/五)
　　(分/)　　　　白芍藥(酒炒/七分)白茯苓(四分/)陳皮(三分/)
　　黄連(炒二/分)
　右每服二三錢水煎
生附四君湯(四三/)　治吐㵼不思乳食凡虚冷病宜先
　與數服以正胃氣
　　人參　　　白术　　　茯苓　　　炙甘草
　　附子　　　木香　　　橘紅(等分/)
　右爲末每服一二錢薑棗水煎服
釀乳法(四四/)　治胃虚吐㵼睡中吐舌摇頭嘔乳額上
　汗流驚啼面黄令兒饑飲
　　人參　　　藿香　　　木香　　　沈香
　　陳皮　　　神麯(炒/)　　麥芽(炒各/等分)　丁香
　右每服四五錢薑十片紫蘇十葉棗三枚水煎每服
　半盞○令母食後捏去舊乳方服卧少時却與兒飲
　按小兒不能飲藥者凡用補㵼諸劑皆宜此法
銀白散(四五/)　治胃虚吐㵼
　　糯米(炒二/兩半)　扁豆(蒸二/兩)　白术(炒一/兩)　炙甘草(三/錢)
　　丁香　　　藿香(各二/錢)
　右爲末紫蘇米飲調下○直指方加炮白附子全蝎
　木香石蓮子薑水煎
朱君散(四六/)　治吐㵼後而爲驚爲㵼及糞青者
　　人參　　　白术　　　茯苓　　　炙甘草
　　鈎藤鈎　　硃砂(各一/錢)　麝香(半分/)　燈心(一圓/)
　右爲末每服一錢白湯調下
三順散(四七/)　治中暑霍亂吐㵼煩悶燥渴小便赤澁
　便血肚疼
　　白术　　　炙甘草　　茯苓　　　猪苓
　　澤㵼　　　乾薑(炒/)　　肉桂　　　杏仁(去皮/尖炒)
　　(各等/分)
　右爲末每服五七分不拘時水調下或用水煎服
香朴散(四八/)　治積冷嘔吐
　　藿香葉　　厚朴(薑汁/炒)　陳皮(各七/錢)　半夏(湯泡/七次)
　　(一/兩)　　　　炙甘草(一錢/)
　右每服三錢薑棗水煎○㵼甚者加木香肉荳蔲
沈香散(四九/)　順胃氣止嘔吐
　　茯苓(二錢/)　沈香　　　丁香　　　木香
　　藿香　　　厚朴　　炙甘草(各一/錢)
　右爲末每服一字米飲湯調服
玉露散(五十/)　治傷熱吐㵼
　　石膏(煅/)　　寒水石(各五/錢)甘草(二錢/半)
　右爲末每服五分白湯調下
六神散(五一/)　治面青啼哭口出氣冷或泄㵼不乳腹
　痛曲腰四肢厥冷
　　人參　　　白术(炒/)　　山藥(炒各/五錢)　炙甘草(二/錢)
　　白茯苓　　白扁豆(炒各/一兩)
　右爲末每服二三錢薑棗水煎
香橘餅(五二/)　治傷冷積㵼
　　木香　　　青皮(各一/錢)　陳皮(二錢/半)　厚朴
　　神麯(炒/)　　麥芽(炒各/半兩)
　右爲末蜜和爲餅每服一枚米飲調下
(錢/氏)黄芩湯(五三/)　治挾熱下痢頭痛胸滿大渴或寒熱
　脇痛脈洪大而實者
　　黄芩(一兩/半)　芍藥　　　甘草(炒各/一兩)
　右每服二三錢薑水煎○如嘔加半夏二錢
澁腸散(五四/)　治小兒久痢腸頭脱出
　　訶子(炮/)　　赤石脂　　龍骨(各等/分)
　右爲末臘茶少許和藥摻腸頭上絹帛揉入
破故紙散(五五/)　治膀胱虚冷夜間遺尿或小水不禁
　　破故紙(炒/)
　右爲末每服一錢熱湯調下
(陳/氏)肉豆蔲丸(五六/)　治㵼痢水穀或淡黄或白不能止
　者
　　肉豆蔲　　訶子肉　　白龍骨(各半/兩)木香
　　砂仁(各二/錢)　赤石脂　　枯白礬(各七/錢半)
　右爲細末麫糊爲丸黍米大周嵗兒每服三五十丸
　三嵗兒服百丸溫米飲下㵼甚者煎木香散或異功
　散送下不止多服○薛按前方治陽氣虚寒腸滑之
　澁劑葢腎主大便若因腎氣不固而致前證者宜用
　木香散送四神丸如不應急煎六君子湯送四神丸
　補之葢豆蔲丸濇滯之功多補益之功少也
寧神湯(五七/)　治心虚火盛熱躁驚搐等證
　　人參　　　當歸身　　生地　　　麥冬(各一/錢)
　　山梔仁　　黄連(炒/)　　炙甘草(各二/錢)石菖蒲(三/分)
　　辰砂(入二/分)
　右加燈心半錢水一盞煎七分調辰砂攪匀食後溫
　服
當歸養心湯(五八/)　治心虚驚悸
　　歸身　　　麥冬　　　生地(酒洗/)　人參
　　炙甘草　　升麻(少用/)
　水一鍾半加燈草一圓煎七分食逺服
(錢/氏)養心湯(五九/)　治心血虚怯驚癎或驚悸怔忡盜汗
　無寐發熱煩躁
　　人參　　　黄芪　　　逺志　　　當歸
　　川芎　　　棗仁　　　五味子　　栢子仁
　　肉桂　　　白茯苓　　茯神　　半夏麯(各/二)
　　(錢/)　　　　炙甘草(四錢/)
　右每服二三錢薑棗水煎
茯神湯(六十/)　治膽氣虚寒頭痛目眩心神恐懼或是
　驚癎
　　人參　　　黄芪(炒/)　　棗仁(炒/)　　熟地
　　白芍(炒/)　　栢子仁(炒/)　五味子(炒/)　茯神(各一/兩)
　　桂心　　　甘草(炒各/五錢)
　右每服二三錢水煎
清神湯(六一/)　治驚癎心虚血熱
　　犀角(鎊屑/)　逺志(薑汁/焙)　白蘚皮　　石菖蒲
　　人參　　　甘草(等分/)
　右爲末每服五七分麥門冬煎湯調服
(錢/氏)酸棗仁湯(六二/)　治心肺虚熱煩躁驚啼痘疹血熱
　血燥等證
　　棗仁　　　炙甘草　　人參　　　生地
　　麥冬　　　當歸身　　梔子仁(等分/)
　右加燈心水一盞煎六分溫服
黑附子湯(六三/)　治慢脾風四肢厥冷
　　附子(炒去皮/三錢)木香　　　人參(各一/錢半)　白附子(一/錢)
　　炙甘草(五分/)
　右爲散每服三錢薑五片水煎○若手足即溫即止
　後服
鈎藤散(六四/)　治吐利脾胃氣虚慢驚生風
　　鈎藤鈎　　人參　　　天麻　　　蝎尾(去毒/)
　　防風　　　蟬殻(各半/兩)　麻黄　　　殭蠶(炒/)
　　炙甘草　　川芎(各二/錢半)　麝香(五分/)
　右㕮咀每服二三錢水煎服○虚寒加附子一錢
　薛按慢驚之證屬脾胃虧損所致前方乃辛溫散表
　之藥而無調補之功須審用之
鈎藤飲子(六五/)　治小兒一切驚風潮搐目視昏迷
　　鈎藤鈎　　防風　　　獨活　　　天竺黄
　　羌活(各三/錢)　麻黄　　　升麻　　　甘草
　　草龍膽(各二/錢)川芎(三錢/)　蟬蜕(五個去/頭足)
　右每服二三錢薑棗水煎服○薛立齋曰按右方若
　外感風寒形證俱實者宜用之若形氣虚而病氣實
　者宜用惺惺散如鈎藤麻黄若外邪少而形病俱虚
　者宜異功散
(錢/氏)鈎藤飲(六六/)　治小兒臟寒夜啼陰極發躁
　　鈎藤鈎　　茯神　　　茯苓　　　當歸
　　川芎　　　木香(各一/錢)　甘草(五/分)
　右每服二錢薑棗水煎服○撮要方有芍藥一錢○
　若心經有熱臉紅便赤去木香加硃砂末一錢木通
　湯下
(薛/氏)抑肝散(六七/)　治肝經虚熱發搐或發熱咬牙或驚
　悸寒熱或木乗土而嘔吐痰涎腹脹少食睡不安
　　軟柴胡　　甘草(各五/分)　川芎(八分/)　當歸
　　白术(炒/)　　茯苓　　　鈎藤鈎(各一/錢)
　右水煎子母同服○以蜜丸名抑青丸
大青膏(六八/)　治傷風痰熱發搐
　　天麻　　　青黛(各一/錢)　白附子(煨/)　烏蛇(酒浸/取肉)
　　(焙/)　　　　蝎尾(各五/分)　天竺黄　　麝香(各一/字)
　右爲末生蜜丸豆大每用半粒薄荷湯化下
地黄清肺飲(六九/)　治肺熱疳蝕穿孔或生瘜肉或鼻
　外生瘡
　　桑白皮(半兩/炒)紫蘇　　　前胡　　赤茯苓
　　防風　　　黄芩　　　當歸　　　天門冬
　　連翹　　　桔梗　　　生地　　　甘草(炙各/二錢)
　每服五七錢水煎服次用化􁥥丸
甘草湯(七十/)　治撮口
　　甘草(生用/一錢)
　右水煎以綿毬蘸吮令出痰涎却以猪乳㸃入口中
　即瘥
秘㫖安神丸(七一/)　治心血虚而睡中驚悸或受驚嚇
　而作
　　人參　　　棗仁　　　茯神　　　半夏(各一/錢)
　　當歸　　　芍藥(炒/)　　橘紅(各七/分)　五味子(五/粒)
　　(杵/)　　　　炙甘草(三分/)
　右爲末薑汁糊丸芡實大每服一丸生薑湯下
七味安神丸(七二/)　治心經蘊熱驚悸
　　黄連　　　當歸身　　麥門冬　　白茯苓
　　甘草(各半/兩)　硃砂(飛一/兩)　冰片(二分/半)
　右爲末湯浸蒸餠和獖猪心血搗丸黍米大每服十
　丸燈心湯下
十味安神丸(七三/)　治驚
　　人參　　　茯神　　　麥門冬　　山藥(各一/錢)
　　片腦(一分/)　龍齒(二錢/)　硃砂　　　甘草
　　寒水石(各五/分)金箔(二片/)
　右爲末蜜丸雞豆大燈心湯調下○一方有馬牙硝
硃砂安神丸(七四/)　方在寒陣一四二
　清心火養血安神
(錢/氏)安神丸(七五/)　方在寒陣一四三
　除火邪熱渴清心化痰
安神鎮驚丸(七六/)　驚退後調理安心神養氣血和平
　預防之劑也
　　天竺黄(另研/)人參　　　南星(薑製/)　茯神(各五/錢)
　　當歸　　　棗仁(炒/)　　麥冬　　　生地
　　芍藥(炒各/三錢)　黄連(薑汁/炒)　薄荷　　　木通
　　山梔(炒/)　　硃砂(另研/)　牛黄(另研/)　龍骨(煅各/二錢)
　　青黛(一錢/另研)
　右爲末蜜丸菉豆大每服三五丸量兒大小加減淡
　薑湯送下
(萬/氏)龍腦安神丸(七七/)　治驚痰及痘中昏悶譫妄良方
　　大辰砂(一錢/飛)牛黄(一分/)　龍腦(半分/)
　右研細末取獖猪心血小猪尾尖血和丸如菉豆大
　每服一丸或二三丸新汲水化下或燈心湯紫草湯
　俱可下
鎮心丸(七八/)　治急驚化痰鎮心
　　硃砂　　　龍齒　　　牛黄(各一/錢)　鐵粉
　　人參　　　茯苓　　　防風　　　琥珀(各二/錢)
　　全蝎(七枚/焙)
　右爲末蜜丸桐子大每服一二丸薄荷湯送下
金箔鎮心丸(七九/)　治風壅痰熱心神不寧驚悸煩渴
　唇焦頰赤夜卧不安譫語狂妄
　　金箔(十二貼/爲衣)硃砂(一兩/飛)　人參　　　白茯苓
　　甘草(各半/兩)　山藥(一兩/半)　牙硝(一錢/半)　麝香(五分/)
　　片腦(一分/)
　右爲末煉蜜丸每一錢作十丸以金箔爲衣每服一
　丸薄荷湯化下或含化亦可
辰砂膏(八十/)　治眼閉口噤啼聲不出吮乳不得口吐
　白沬
　　辰砂(三錢/)　硼砂　　　馬牙硝(各一/錢半)𤣥明粉
　　全蝎　　　真珠(各一/錢)　麝香(一分/)
　右爲末每服一豆許諸驚薄荷湯下潮熱甘草湯下
　月内者用乳汁調塗乳頭令吮之
琥珀散(八一/)　治急慢驚風涎潮昏冒驚搐目瞪内釣
　腹痛或驚癎時發
　　琥珀　　　牛黄　　　膽星(此當/倍用)　白附子
　　天麻　　　殭蠶(炒去/絲嘴)　代赭石　　全蝎
　　蟬蜕　　　乳香(各一/錢)　硃砂(一錢/半)
　右爲末每服一二分白湯調下
(千/金)龍膽湯(八二/)　治月内臍風撮口四肢驚掣發熱吐
　乳及客忤鬼氣驚癎加人參當歸
　　龍膽草(炒黒/)鈎藤鈎　　柴胡　　　黄芩(炒/)
　　芍藥(炒/)　　桔梗　　　茯苓　　　甘草
　　大黄(煨各二/錢半)䗵螂(二枚去/翅足)
　右爲末每服一二錢水煎量兒加減
梅花飲(八二/)　治五臟積熱喉中有痰面色赤白鼻流
　青涕氣逆喘急目赤欬𠻳或因驚夜啼
　　硼砂　　　馬牙硝　　芒硝　　　辰砂(各一/錢)
　　人參(二錢/)　甘草(五分/)　片腦(半分/)　麝香(一分/)
　右爲末磁器收貯每服半匙麥冬湯調服或薄荷湯
　亦可
擦牙通關散(八四/)　治風搐關竅不通痰塞中脘留滯
　百節
　　南星(二錢/)　麝香(一字/)　牙皂(二錢燒/存性)殭蠶(一錢/)
　　赤脚蜈蚣(一條/)
　右爲末薑汁蘸藥少許擦牙或調服二三㸃涎自出
(陳/氏)抱龍丸(八五/)　治風痰壅盛或發熱欬𠻳或發驚搐
　等證
　　膽星(九製/四兩)　天竺黄(一兩/)雄黄　　　硃砂(各五/錢)
　　麝香(五分另研或/減半亦可)
　右爲細末用大甘草一斤煮極濃汁搗丸每兩作二
　十丸陰晾乾用薄荷湯或燈草湯下一二丸○此方
　加牛黄四錢即名牛黄抱龍丸加琥珀即名琥珀抱
　龍丸
至聖保命丹(八六/)　治胎驚肉釣肚腹𦂳硬啼呌不安
　乃急驚風眼目上視手足抽搐不省人事
　　全蝎(十四個/去毒)防風(二錢/)　炮南星　　白附子
　　蟬蜕　　　殭蠶(去絲/嘴炒)　天麻　　　硃砂(各一/錢)
　　麝香(五分/)　金箔
　右爲末米糊和每兩作四十丸每服一丸白湯化下
　有熱者以南星易炮星○此方去天麻加琥珀捏成
　錠以薄荷湯磨服即名保生錠子亦名太乙保生丹
　治慢驚尚有陽證者
定命丹(八七/)　治天釣撮口通利痰熱
　　全蝎(七枚/)　天麻　　　南星(炮/)　　白附子(各/二)
　　(錢/半)　　　　硃砂　　　青黛(各一/錢半)　輕粉
　　麝香(各五/分)　片腦(一字/)
　右爲末米糊丸菉豆大每服一二丸荆芥薄荷湯下
　可先研半丸吹入鼻中
九還金液丹(八八/)　此藥有斡旋造化之功專治男婦
　痰盛氣急中風不語口眼歪斜左癱右瘓牙關𦂳急
　及小兒急驚風手足抽搐不省人事痰多氣急等證
　功效不可盡述
　　膽星(九製者/二兩)硃砂(飛一/兩)　生牛黄(五錢/)殭蠶(五錢/炒)
　　牙皂(去皮絃炒/焦三錢)　　　　冰片　　　麝(各五/分)
　小麥麫炒熟煉蜜和匀搗丸芡實大金箔爲衣黄蠟
　區收藏○如大人牙關緊急先以通關散開其竅隨
　用淡薑湯化下一二丸○若治小兒用薄荷湯化下
　一丸
膽星天竺丸(八九/)　治小兒痰涎上壅喘𠻳不休
　　膽星(一兩/)　天竺黄(三錢/)半夏(薑製/)　白附子(湯/泡)
　　(去皮臍/各五錢)　　天麻　　　防風(各二/錢)　辰砂(一錢/飛)
　右爲末甘草湯爲丸芡實大每服一丸空心薄荷湯
　或淡薑湯下
(陳/氏)溫白丸(九十/)　驅風豁痰定驚
　　人參　　　防風　　　白附子(生用/)真殭蠶(炒/)
　　全蝎(焙各/一錢)　南星(湯泡七/次焙)天麻(各三/錢)
　右用末水糊丸桐子大每服三五丸薑湯下
粉紅丸(九一/)　治小兒心虚困卧驚動痰涎不利或發
　熱痰𠻳等證
　　天竺黄(五錢/)天南星　　硃砂(各一/錢半)　冰片
　　胭脂(各一/錢)
　右以牛膽汁和丸芡實大每服一丸砂糖湯下
(錢/氏)牛黄丸(九二/)　治風癎因汗出風邪乗虚而入痰涎
　迷悶手足搐掣
　　牛膽南星　全蝎(焙/)　　蟬蜕(各二/錢半)　防風
　　白附子(生甪/)天麻　　　殭蠶(炒各一/錢半)麝香(半字/)
　右爲末棗肉和丸加水銀半錢同研細丸菉豆大每
　服一二丸荆芥生薑湯下
(雜/著)牛黄丸(九三/)　治小兒驚風中風五癎天弔客忤潮
　熱痰涎壅盛等證
　　白花蛇(酒浸/)白附子　　川烏　　　全蝎
　　天麻　　　薄荷　　　雄黄(各五/錢)　硃砂(二錢/)
　　牛黄　　　麝香(各一/錢)　冰片(五分/)
　右各另研爲極細末和匀用麻黄煎酒搗丸芡實大
　每服一丸薄荷湯下
(萬/氏)牛黄清心丸(九四/)　治心熱神昏
　　黄連(生半/兩)　黄芩　　　山梔仁(各三/錢)鬱金(二錢/)
　　辰砂(一錢/半)　牛黄(二分/半)
　右爲細末臘雪調麫糊丸如黍米大每服七八丸燈
　心湯下
三味牛黄丸(九五/)　治驚熱消疳積
　　雄黄(飛/)　　牽牛(各一/錢)　天竺黄(二錢/)
　右爲末麫糊丸粟米大每服五七丸薄荷水下
凉驚丸(九六/)　治驚疳熱搐睛赤潮熱痰涎牙關緊急
　　龍膽草(炒焦/)防風　　　青黛(各三/錢)　鈎藤鈎(二/錢)
　　黄連(炒五/錢)　龍腦(一錢/)　牛黄　　　麝香(各二/分)
　右爲末麫糊丸粟米大每服十丸煎金銀花湯下
利驚丸(九七/)　治急驚
　　天竺黄(二錢/)輕粉　　　青黛(各一/錢)　黒牽牛(炒/五)
　　(錢/)一方無天竺黄
　右爲末煉蜜丸豌豆大每嵗一丸薄荷水化下
(錢/氏)抑青丸(丸八/)　治肝熱急驚搐搦
　　羌活　　　川芎　　　當歸　　　防風
　　龍膽草(等分/)
　右爲末煉蜜丸芡實大每服一二丸竹葉湯入砂糖
　化下○此方加大黄梔子仁即名㵼青丸
化痰丸(九九/)　治驚搐喉内痰嚮者暫用
　　膽星　　　半夏(製/)　　礞石(製/)　　枳實(各二/兩)
　　麝香(三分/)
　右爲末薑汁糊丸菉豆大硃砂爲衣薑湯研化量送
比金丸(百/)　治驚癎先用此藥
　　人參　　　逺志(薑製取/肉炒)白茯苓　　南星
　　川芎　　　石菖蒲(細密/者)天麻　　　硃砂
　　青黛　　　琥珀(各一/錢)　麝香(一字/)
　右爲末蜜丸桐子大每服一二丸金銀薄荷湯下
虎睛丸(百一/)　治驚癎邪氣入心
　　虎睛(細研/)　逺志(薑汁/浸)　犀角(鎊屑/)　石菖蒲
　　大黄(濕紙/包煨)　麥冬(等分/)　䗵螂(去足翅/炒三枚)
　右爲末米糊丸梧子大每服一二丸竹葉煎湯或金
　銀薄荷湯下
五癎丸(百二/)　一名五色丸　治五癎
　　硃砂　　真珠(各五/錢)　雄黄(一兩/)　水銀(一錢/半)
　　黑鉛(三兩同水/銀結成砂)
　右爲末煉蜜丸麻子大每服三四丸煎金銀　荷湯
　下
㫁癎丹(百三/)　治五癎瘥後復發證候多端連綿不除
　者
　　黄芪(蜜炙/)　鈎藤鈎　　細辛　　　炙甘草(各/半)
　　(兩/)　　　　蛇蜕(二寸/酒)　蟬蜕(四個/)　牛黄(一錢/另研)
　右爲末煮棗肉丸麻子大煎人參湯下每服數丸量
　兒加減
消風丸(百四/)　治風癎先宜此藥
　　膽星(二錢/)　羌活　　　獨活　　　防風
　　天麻　　　人參　　　荆芥　　　川芎
　　細辛(各一/錢)
　右爲末蜜丸桐子大每服二丸薄荷紫蘇湯調化下
妙聖丹(百五/)　治食癎因驚而停食吐乳寒熱大便酸
　臭是也
　　赭石(煅酸淬/二錢半)巴霜(三分/)　硃砂　　雄黄
　　蝎稍(各一/錢)　輕粉　　　麝香(各一/匙)　杏仁(微炒/二錢)
　右爲末棗肉丸梧子大每服一二丸木賊草煎湯送
　下
褊銀丸(百六/)　治癲癎膈熱風涎壅盛腹脹喘促實滯
　者
　　巴豆　　　水銀(各五/錢)　京墨(八錢火/燒醋淬)黑鉛(二錢/半水)
　　(銀/煎)　　　　麝香(五分/另研)
　右爲末陳米粥丸菉豆大每服二三丸煎薄荷湯下
(薛/氏)紫河車丸(百七/)　治癲癎
　　紫河車(肥大者/一具)人參　　　當歸(二味酌/用爲末)
　右將河車生研爛入二藥搗丸桐子大每服五七十
　丸日進三服人乳化下○按此方凡先天不足後天
　虧敗者俱可隨宜増用藥物照此製服無不可也然
　河車必用酒頓熟方善雖薛氏之意用其生氣但生
　者腥膩恐不利於胃氣且此物既離本體尚何生氣
　之有亦不過取其應求之性味爲血氣之資而已矧
　人之血氣本皆熟物之所養成故飲食之類凡生用
　熟用其補㵼有甚相逺者豈熟之即無益而生之果
　無礙耶余故曰熟之爲宜
人蕪荑湯(百八/)　治小兒脾疳發熱作渴少食大便不
　調髪黄脱落面黑鼻下生瘡能乳嗜土等證
　　蕪荑　　　山梔(各五/分)　當歸　　　白术
　　茯苓(各四/分)　柴胡　　　麻黄　　　羌活(各三/分)
　　防風　　　黄連　　　黄栢　　　炙甘草(各/二)
　　(分/)
　右作二劑水煎服
生熟地黄湯(百九/)　治疳眼閉合不開
　　生地黄　　熟地黄(各半/兩)川芎　　赤茯苓
　　枳殻　　　杏仁(去皮/)　川黄連　　半夏麯
　　天麻　　　地骨皮　　炙甘草(各二/錢半)
　右每服二三錢黑豆十五粒薑水煎服
蘭香散(百十/)　治鼻疳赤爛
　　蘭香葉(二錢/燒灰)銅青　　　輕粉(各五/分)
　右爲末乾貼
四味肥兒丸(百十一/)　治小兒食積五疳目生雲翳牙
　根腐爛口舌生瘡發熱體瘦肚大筋青髪稀成穗或
　白秃瘡疥小便澄白等證
　　蕪荑(炒/)　　神麯(炒/)　　麥芽(炒/)　　黄連(各等/分)
　右爲末猪膽汁丸黍米大每服二三十丸木通煎湯
　下
六味肥兒丸(百十二/)　消疳化蟲退熱
　　黄連　　　陳皮　　　川練子(去核/炒)神麯(炒/)
　　麥蘖(炒各/一兩)　白蕪荑(半兩/)
　右爲末糊丸麻子大每服一二十丸空心米飲吞下
　薛氏曰前方又治脾疳飲食少思肌肉消瘦肚大頸
　細髪稀成穗項間結核發熱作渴大便酸臭嗜食泥
　土或口鼻頭瘡肚見青筋囓齒便白五疳用此丸加
　乾蟾一兩尤妙
七味肥兒丸(百十三/)　治小兒食積五疳頸項結核髪
　稀成穗發熱作渴消瘦等證
　　黄連(炒/)　　神麯(炒/)　　木香(各一/兩半)　檳榔(二十/個)
　　史君子(酒浸/)麥芽(炒各/四兩)　肉豆蔲(炮二/兩)
　麫糊丸麻子大每服三五十丸米飲下良久用五味
　異功散一服以助胃氣
蘆薈肥兒丸(百十四/)　治疳熱
　　蘆薈　　　龍膽草(酒洗/)木香　　　人參
　　史君子肉　蚵蚾(酥炙去頭/足即上鼈)　　　　麥芽(炒各/二錢)
　　檳榔　　　黄連(去蘆鬚/酒炒)白蕪荑(各三/錢)胡黄連(五/錢)
　右爲細末猪膽汁爲丸黍米大每服五六十丸米飲
　下
大蘆薈丸(百十五/)　一名九味蘆薈丸○治小兒肝脾
　疳積發熱體瘦熱渴大便不調或瘰癧結核耳内生
　瘡牙顋蝕爛目生雲翳等證
　　胡黄連　　黄連　　　蘆薈　　　白蕪荑(炒/)
　　白雷丸(破開赤/者不用)　　　　木香　　　青皮
　　鶴虱草(微炒各/一兩)　　　　麝香(一錢/另研)
　右爲末蒸餅糊丸麻子大每服一錢空心白湯送下
　○立齋曰内青皮以龍膽草代之麝香不用尤效
加減蘆薈丸(百十六/)　治證同前尤治小兒疳積腹脹
　　蘆薈(真者/五錢)　宣黄連(去鬚/)胡黄連　　枳實
　　青皮(各二/錢半)　青黛　　　木香　　　山查肉(各/二)
　　(錢/)　　　　麥芽(炒三/分)　麝(一分/)　　乾蝦蟇(一/隻)
　　(酥/炙)
　右爲細末湯浸蒸餅爲丸菉豆大每服七八分量兒
　大小與之○按此方加史君子肉三錢治濕熱生蟲
　亦佳
當歸龍薈丸(百十七/)　方在寒陣一六七
　治肝經實火大便秘結
(良/方)蘆薈丸(百十八/)　方在寒陣一六八
　治疳癖發熱諸證
龍膽丸(百十九/)　治腦疳腦熱瘡
　　龍膽草　　升麻　　　苦楝根皮(焙/)赤茯苓
　　防風　　　蘆薈　　　油髪灰(各二/錢)青黛
　　黄連(各三/錢)
　右爲末牡猪膽汁浸米糕丸麻子大薄荷湯下仍以
　蘆薈末敷入鼻内
木香丸(百二十/)　治疳痢
　　黄連(淨三/錢)　木香　　　紫厚朴(製/)　夜明砂(紙/炒)
　　(各二/錢)　　　訶子肉(炒一/錢)
　右爲末飯丸麻子大乾艾生薑煎湯食前下
黄連丸(一二一/)　治疳勞
　　黄連(半兩淨牛/膽汁浸曬)　　　　石蓮子　　瓜蔞根
　　杏仁(去皮/尖)　烏梅肉(各二/錢)
　右爲末牛膽汁浸糕丸麻子大煎烏梅薑蜜湯下
胡黄連丸(一二二/)　治熱疳
　　胡黄連　　黄連(各五/錢)　硃砂(二錢/)
　右爲末填入猪膽内以線扎懸掛銚中淡漿水煮數
　沸取出研蘆薈麝香各二錢入之飯和丸麻子大每
　服一二十丸米飲下
蟾蜍丸(一二三/)　治小兒頸項結核面色痿黄飲食不
　甘腹大發熱名曰無辜疳證一服虚熱退二服煩渴
　止三服㵼痢愈
　　蟾蜍(一二個/)夏月溝渠深土中取腹大不跳不鳴
　　　者是身多儡者佳
　右將糞蛆一杓置桶中以尿浸之却將蟾蜍跌死投
　與蛆食一晝夜用布袋盛蛆置急流中一宿取出瓦
　上焙乾爲末入麝香一字粳米飲丸麻子大每服二
　三十丸米飲下其效如神
天麻丸(一二四/)　治肝風疳眼
　　天麻　　　青黛　　　黄連　　　五靈脂
　　夜明砂(微炒/)川芎　　　蘆薈(各二/錢)　龍膽草
　　防風　　　蟬蜕(去足各/一錢半)全蝎(一枚/焙)　乾蟾頭(炙/焦)
　　(三/錢)　　　　麝香
　右爲末猪膽汁浸米糕丸麻子大每服十丸薄荷湯
　下
靈脂丸(一二五/)　治脾疳食疳
　　白豆蔲　　麥芽　　　五靈脂　　砂仁
　　蓬术　　　青皮　　　橘紅　　　史君子(焙/各)
　　(二/錢)　　　　蝦蟇(炙焦/三錢)
　右爲末米糊丸麻子大每服十丸米湯下
如聖丸(一二六/)　治疳熱泄㵼
　　白蕪荑(炒/)　川黄連　　胡黄連(各二/兩半)史君子肉
　　(一/兩)　　　　麝香(五分/另研)　乾蝦蟇(五個酒/煮杵膏)
　右爲末以蝦蟇膏杵丸麻子大每服一二十丸煎人
　參湯下○薛按疳之爲患乃肝脾虚熱津液乾涸之
　證前方乃專於治疳清熱之劑若脾胃虚弱者當佐
　以六君子湯調補脾胃使邪氣退庶可收全功也
􁀙子丸(一二七/)　治疳腫脹
　　蘿蔔子(一兩/微炒)陳皮　　　青皮(炒/)　　檳榔
　　五靈脂　　蓬术(煨/)　　黑牽牛(頭末/炒)赤茯苓
　　木香(二錢/半)
　右爲末麫糊丸菉豆大每服十五丸紫蘓湯下
消積丸(一二八/)　治食積大便酸臭發熱
　　丁香(九個/)　砂仁(十二/個)　烏梅肉(三個/)巴豆(二粒/去皮)
　　(心/膜)
　右爲末麫糊丸黍米大每服五七丸濕水下
塌氣丸(一二九/)　治肚腹膨脹
　　胡椒(一兩/)　蝎尾(五錢/去毒)
　右爲末麫糊丸粟米大每服一二十丸陳米飲下
紫霜丸(百三十/)　治驚積及變蒸發熱不解或食癎先
　寒後熱或乳哺尖節宿滯不化腹痞便結
　　代赭石(煆醋焠/七次)赤石脂(各一/兩)杏仁(五十/個)　巴豆(三/十)
　　(枚去心/膜油)
　右先將巴豆杏仁研成膏入代赭石脂研匀湯浸蒸
　餠丸粟米大每服三五丸米飲送下
化􁥥丸(一三一/)
　　黄連(五錢/)　蜀椒(去閉口者/炒出汗)苦楝根白皮(各二/錢)
　右爲末用烏梅肥者七個艾湯浸去核搗爛和丸艾
　湯量兒大小送下
下虫丸(一三二/)　諸疳蛔諸虫
　　苦楝根皮(新白者/酒浸焙)　　　緑包貫衆　雞心檳榔
　　桃仁(浸去/皮焙)　蕪荑(焙/)　　木香(各二/錢)　鶴虱(炒一/錢)
　　輕粉(五分/)　乾蝦蟇(炙焦/三錢)史君子(五十取/肉煨)
　右爲末麫糊丸麻子大每服一二十丸天明清肉汁
　下○一方内加當歸川連各二錢五分
史君子丸(一三三/)　治五疳蚘虫脾胃不和心腹膨脹
　時復作痛不食漸瘦
　　史君子肉　厚朴(製/)　　橘紅　　　白芍藥
　　甘草(炒/)　　川芎(各一/錢)
　右爲末蜜丸皂角子大每服一丸陳米飲化下
白玉散(一三四/)　治丹瘤
　　白土(二錢/半)　寒水石(五錢/)
　右爲末米醋或新水調塗
　　以下通用方
四君子湯(一三五/)　方在補陣一
　治脾肺氣虚諸證
六君子湯(一三六/)　方在補陣五
　治脾胃虚弱嘔吐等證
五味異功散(一三七/)　方在補陣四
　治脾胃虚寒飲食少思等證
四物湯(一三八/)　方在補陣八
　治一切血虚等證
八珍湯(一三九/)　方在寒陣十九
　治氣血兩虚
十全大補湯(百四十/)　方在補陣二十
　治氣血俱虚大補元氣
獨參湯(一四一/)　方在補陣三六
　治氣虚氣脱挽囘元陽
歸脾湯(一四二/)　方在補陣三三
　治心脾虚損
參术湯(一四三/)　方在補陣四
　治氣虚泄㵼嘔吐等證
參术膏(一四四/)　方在補陣四十
　治中氣虚弱諸藥不應者
參苓散(一四五/)　方在補陣五四
　治睡中汗出
參附湯(一四六/)　方在補陣三八
　治真陽虚極喘急呃逆
參苓白术散(一四七/)　方在補陣五五
　治脾胃虚弱食少吐㵼
理中湯(一四八/)　方在熱陣一
　治上中二焦虚寒諸證
生脈散(一四九/)　方在補陣五七
　治熱傷元氣止渴消煩定欬𠻳喘促
五福飲(百五十/)　方在新補六
　補五臟虚損
五君子湯(一五一/)　方在新熱六
　治脾胃虚寒嘔吐泄㵼
理陰煎(一五二/)　方在新熱三
　治脾腎虚寒諸證
溫胃飲(一五三/)　方在新熱五
　治中寒嘔吐吞酸泄㵼少食
養中煎(一五四/)　方在新熱四
　治中氣虚寒嘔泄
參薑飲(一五五/)　方在新熱八
　治脾肺胃氣虚寒嘔吐欬𠻳
六味囘陽飲(一五六/)　方在新熱二
　治陰陽將脱等證
六味異功煎(一五七/)　方在新熱七
　治脾胃虚寒吐㵼兼滯者
六味丸(一五八/)　方在補陣一二一
　壯水補腎
八味九(一五九/)　方在補陣一二二
　益火補陽
胃關煎(百六十/)　方在新熱九
　治脾腎虚寒㵼痢
佐關煎(一六一/)　方在新熱十
　治生冷傷脾㵼痢
五徳丸(一六二/)　方在新熱十八
　治脾腎寒滯一切㵼痢飱泄
二陳湯(一六三/)　方在和陣一
　和脾消痰
芍藥枳术丸(一六四/)　方在新和十六
　健脾消積止腹痛除脹滿
枳术丸(一六五/)　方在和陣七九
　健脾胃消食積
大和中飲(一六六/)　方在新和七
　治飲食留滯
小和中飲(一六七/)　方在新和八
　治胸膈脹滿脾胃不和
四順清凉飲(一六八/)　方在攻陣二五
　治血熱壅滯秘結
青州白丸子(一六九/)　方在和陣百十二
　治風痰嘔吐牙關緊急
㵼青丸(百七十/)　方在寒陣一五一
　治肝火急驚目赤
掃虫煎(一七一/)　方在新和十四
　治諸蟲上攻胸腹作痛
　
　
　
　
　
　
　
　
　
　
　景岳全書卷六十二
欽定四庫全書
　景岳全書卷六十三
　　　　　　　　　　　　明　張介賓　撰
　　痘疹
保元湯(一/)　治痘瘡氣虚倒陷者
　　人參(二三/錢)　炙甘草(一錢/)肉桂(五七/分)　黄芪(二三/錢灌)
　　(膿時酒炒囘/漿時蜜炙)
　水一鍾半加糯米一撮煎服○此藥煎熟或加人乳
　好酒各半盞和服更妙酌宜用之○頭額不起加川
　芎三五分○面部加升麻三四分○胸腹加桔梗三
　四分○腰膝加牛膝四分○四肢不起加桂枝○嘔
　惡加丁香三四分○元氣虚寒加大附子七八分或
　一錢
調元湯(二/)　按此即保元湯無肉桂者名爲調元湯即
　東垣之黄芪湯也東垣用爲小兒治驚之劑魏桂巖
　用以治痘多效因美之名保元湯也葢小兒元氣未
　充最易傷殘用此保全誠幼科王道之妙方但能因
　此廓充則凡氣分血分虚寒虚陷等症皆可隨症增
　減用之無不可奏神效也
内補湯(三/)　治痘瘡中虚等症
　　人參　　　黄芪　　　當歸　　　白术
　　川芎　　　甘草　　　茯苓　　　陳皮
　　厚朴
　右等分水煎服
托裏散(四/)　治痘毒元氣虚弱或妄行尅伐不能潰散
　用之未成自消已成自潰并治癰毒内虚不能起發
　　人參　　　黄芪(炒各/二錢)　當歸(酒洗/)　白术
　　熟地　　　芍藥(炒/)　　茯苓(各一/錢半)　炙甘草(五/分)
　右每用三五錢水煎服○外科樞要方有陳皮一錢
　半無甘草
解毒内托散(五/)　治痘癰
　　金銀花　　黄芪　　　當歸　　　赤芍藥
　　防風　　　甘草節　　荆芥　　　連翹
　　木通
　右水煎入酒少許服
(陳/氏)托裏消毒散(六/)　治痘毒氣血虚弱不能起發腐潰
　收斂或發寒熱肌肉不生
　　人參　　　黄芪(炒/)　　當歸(酒洗/)　川芎
　　芍藥(炒/)　　白术(炒/)　　茯苓　　　陳皮(各一/錢)
　　金銀花　　連翹　　　白芷(各七/分)　炙甘草(五/分)
　右每服三五錢水煎服○外科方無陳皮
參芪内托散(七/)　治痘瘡裏虚發痒或不潰膿或爲倒
　靨及瘡癰膿毒不化膿潰作痛等證
　　人參　　　黄芪(蜜炙/)　當歸　　　川芎
　　厚朴(薑製/)　防風　　　桔梗(炒/)　　白芷
　　紫草　　　官桂　　　木香　　　甘草(等分/)
　入糯米一撮水煎服○色淡白者去防風紫草白芷
　多加粘米○一方有芍藥
參芪四聖散(八/)　治痘瘡已出至六七日不起發不成
　膿
　　人參　　　黄芪(炒/)　　白术(炒/)　　當歸
　　川芎　　　芍藥(炒/)　　茯苓(各五/分)　紫草
　　防風　　　木通(各三/分)
　右用水煎服
(陳/氏)四聖散(九/)　治痘瘡出不快及倒靨因内實者
　　紫草茸　　木通　　　炙甘草　　枳殻(麩炒/)
　　黄芪(等分/)
　右每服二錢加糯米一百粒水煎待米熟溫服
加味四聖散(十/)　治痘瘡黑陷倒陷
　　人參　　　黄芪(炙/)　　川芎　　　甘草
　　紫草　　　木通　　　木香(等分/)　蟬蜕(十個/)
　右加糯米百粒水一盞煎服
如聖湯(十一/)　治毒盛不起
　　芍藥　　　升麻　　　乾葛(各一/錢)　甘草
　　紫草　　　木通(各三/五分)
　水一鍾薑一片煎七分溫服不拘時
人參固肌湯(十二/)　治痘瘡發表太過致肌肉不密或
　痘痂久粘者
　　人參　　　黄芪　　　當歸(酒洗/)　甘草
　　蟬蜕(去土/等分)
　水一鍾入糯米一撮煎服
人參透肌散(十三/)　治痘瘡虚而有熱雖出快而不齊
　隱於肌膚間者
　　人參　　　紫草(如無紅/花代之)白术　　　當歸
　　芍藥　　　茯苓　　　甘草　　　木通
　　蟬蜕　　　糯米(等分/)
　右每服三錢水一盞煎半盞徐服之
十宣散(十四/)　一名托裏十補散○調氣補血内托瘡
　毒五日後必用之方也亦治癰疽
　　人參　　　黄芪　　　當歸(各二/錢)　川芎
　　防風　　　桔梗　　　白芷　　　甘草(炙/)
　　厚朴(各一/錢)　桂心(三分/)
　右爲細末每服一錢或二錢木香湯下
芎歸湯(十五/)　亦名活血散　大能養營起痘
　　當歸(倍用/)　川芎
　右爲細末每服一錢紅花湯調服
活血散(十六/)　治痘疹血虚血熱已出未盡煩躁不寧
　腹痛
　　白芍藥(酒炒/)
　右爲末每服一匙糯米湯調下或茘枝湯亦可○此
　方對四君子湯加歸芪名參歸活血散
當歸活血散(十七/)　治痘色淡白
　　當歸(酒焙/)　赤芍(酒炒/)　川芎　　　紫草
　　紅花(各五/錢)　木香(二錢/)　血竭(一錢/)
　右爲末每五嵗者服一錢十嵗已上服二錢酒下
養血化班湯(十八/)　治白疹白痘
　　當歸身　　人參　　　生地　　　紅花
　　蟬蜕(等分/)
　水一盞生薑一片煎六分溫服無時
人參胃愛散(十九/)　治痘疹已發未發吐㵼不止不思
　飲食等證
　　人參　　　茯苓　　　甘草　　　丁香
　　藿香　　　紫蘇　　　木瓜　　　糯米
　右每服三錢薑棗水煎
二仙散(二十/)　治體寒肢冷腹痛口氣冷陰盛陽衰嘔
　吐泄㵼難發等證
　　丁香(九粒/)　乾薑(炒一/錢)
　右爲細末每服五七分白湯送下被葢片時令脾胃
　溫煖陰返陽囘則痘變潤矣量大小加減與之
(陳/氏)木香散(二一/)　又名十一味異功散○治小兒痘疹
　虚寒多滯者宜此
　　木香　　　丁香　　　大腹皮　　人參
　　桂心　　　炙甘草　　半夏(製/)　　訶黎勒
　　赤茯苓　　青皮　　　前胡(等分/)
　右每服二三錢薑水煎
　薛按曰前方治痘瘡已出未愈之間其瘡不光澤不
　起發不紅活五七日内泄㵼作渴或肚腹作脹氣促
　作喘或身雖熱而腹脹足指冷或驚悸或汗出或寒
　戰咬牙或欲靨不靨瘡不結痂或靨後腹脹泄㵼作
　渴此皆脾胃虚寒津液衰少急用此藥治之若誤認
　爲實熱用寒凉之劑及飲蜜水生冷瓜果之類必不
　治
(陳/氏)十二味異功散(二二/)　治元氣虚寒小兒痘疹色白
　寒戰咬牙泄㵼喘𠻳等證
　　人參　　　丁香　　　木香　　　肉豆蔲
　　陳皮　　　厚朴(各二/錢半)　白术　　　茯苓
　　官桂(各二/錢)　當歸(三錢/半)　製附子　　半夏(各錢/半)
　右咀每服二三錢薑棗水煎服○愚按陳氏此上二
　方溫性有餘補性不足用治寒證則可用治虚證則
　不及也用者更當詳酌
(陳/氏)人參麥門冬散(二三/)　治痘瘡微渴
　　麥門冬(一兩/)人參　　　炙甘草　　白术
　　陳皮　　　厚朴(薑製各/五錢)
　右每服三四錢水一大盞煎至六分徐徐溫服量兒
　増減
　薛氏曰前方治痘瘡熱毒氣虚宜用之若因氣虚作
　渴宜人參白术散
柴胡麥門冬散(二四/)　治痘瘡壯熱經日不止更無他
　證者
　　柴胡(二錢/半)　龍膽草(一錢/)麥門冬(三錢/)甘草(炙/)
　　人參　　𤣥參(各錢/半)
　右㕮咀每服三錢水一大盞煎至六分不拘時徐徐
　溫服量大小加減
　按此方解表之功居六清火之功居四養營退熱此
　方最宜
升均湯(二五/)　治痘瘡已出不匀或吐㵼發熱作渴
　　升麻　　　乾葛　　　人參　　　白术(炒/)
　　芍藥(炒/)　　茯苓　　　甘草　　　紫草(如無/紅花)
　　(代/之)
　右每服三五錢薑水煎
升麻葛根湯(二六/)　亦名升麻湯○解發痘毒之良方
　　升麻　　　葛根　　　芍藥　　　甘草(等分/)
　右㕮咀水一盞煎七分溫服無時
　萬氏曰古人治痘以升麻葛根湯爲主後世好竒多
　立方法法愈多而治愈難矣苟能通變則痘疹諸證
　皆可増減用之不特發表解肌而已今以葛根湯爲
　主治隨證立增損法於後○初發熱解表加柴胡羌
　活白芷桔梗防風○口乾渴内熱也加葛粉天花粉
　麥門冬○自利加條實黄芩○嘔吐加半夏生薑○
　腹中痛加木香青皮枳殻山查肉○腰痛加獨活北
　細辛○頭痛加羌活藁本蔓荆子○驚搐加木通生
　地黄燈心○小便少加木通車前􁢔麥○大便秘加
　大黄○衂血加山梔仁𤣥參生地黄○發熱三四日
　熱甚不減須解其毒加大力子連翹紫草○瘡不出
　加防風蟬蜕荆芥穗紅花子○目痛加龍膽草密䝉
　花柴胡○瘡出太稠密加人參當歸木香紫草大力
　子防風桔梗○咽痛加桔梗連翹○瘡乾或帶紫或
　太赤者血熱也加當歸稍生地黄紅花地骨皮牡丹
　皮○痘平陷灰白色氣虚也加人參白术防風木香
　官桂○手足瘡不起脾胃不足也加人參黄芪防風
　官桂○泄㵼者裏虚也加人參白术訶子白茯苓○
　瘡不著痂者濕也加黄芪防風官桂白芷
　愚謂前方乃胃經發表之劑萬氏増減之法大意已
　悉但此方性味清凉純於疎泄必陽明多實多熱者
　乃宜用之然小兒氣血體質大都虚弱平和者十居
　七八故凡痘瘡初起乍見發熱用藥最貴和平兼養
　營氣則庶乎盡善若預用清凉未免傷其胃氣全用
　解散未免虚其表氣二者受傷變患有不可測矣故
　余製柴歸飲爲治痘之先著所當酌宜用之若治麻
　疹則多厲火證此方乃所宜也
蘇葛湯(二七/)　初熱未見㸃發表之劑暫用之分兩宜
　酌兒大小以爲増減
　　蘇葉(二錢/)　葛根(二錢/)　甘草(一錢/)　白芍藥(錢/半)
　蓮鬚葱白三根生薑三片水鍾半煎七分熱服○原
　方有陳皮砂仁各五分此惟氣滯腹痛者宜用之否
　則不必
連翹升麻湯(二八/)　散毒清火
　　連翹(一錢/)　升麻　　　葛根　　　桔梗
　　甘草(各七/分)　白芍藥(五分/)薄荷(少許/)
　右加淡竹葉燈草水一盞半煎一盞溫服無時
柴胡橘皮湯(二九/)
　　柴胡　　　橘皮　　　人參　　　半夏
　　茯苓　　　黄芩(等分/)
　右加竹茹一團水一盞煎七分溫服不拘時
人參敗毒散(三十/)　方在散陣三六
　治時疫斑疹
荆防敗毒散(三一/)　亦名消風敗毒散○發散痘疹俱
　可用及時氣風毒邪熱
　　柴胡　　　荆芥穗　　防風　　　羌活
　　獨活　　　前胡　　　川芎　　枳殻
　　人參　　　甘草　　　桔梗　　　茯苓(等分/)
　右切細加薄荷葉水一盞煎七分去滓溫服
柴葛敗毒散(三二/)　疑似傷寒以此解散
　　柴胡　　　乾葛　　　人參　　　羌活
　　防風　　　荆芥　　　桔梗　　　蘇葉
　　甘草
　右用生薑三片水煎服
參蘇飲(三三/)　方在散陣三四
　治傷風欬𠻳傷寒痘疹
加減參蘇飲(三四/)　初熱見㸃解利之藥但表邪未達
　而元氣強壯者宜暫用之或前後感冒風寒俱可暫
　用
　　蘇葉(一錢/)　乾葛(錢半/)　前胡(八分/)　陳皮(七分/)
　　枳殻(六分/)　桔梗　　　甘草(各四/分)
　水一鍾半加生薑三片煎服
麻黄甘草湯(三五/)　冬月痘毒熾盛表實者宜用之
　　麻黄(一二/錢)　生甘草(減半/)
　水煎服
柴葛桂枝湯(三六/)　表散痘熱
　　柴胡　　　乾葛　　　桂枝　　　防風
　　甘草　　　人參　　　白芍藥
　水一盞加生薑三片煎七分溫服
桂枝葛根湯(三七/)　解散寒邪
　　桂枝　　　葛根　　　升麻　　　赤芍藥
　　防風　　　甘草(各一/錢)
　右加生薑三片淡豆豉一錢水一鍾煎七分溫服無
　時
十味羌活散(三八/)　此初熱見㸃解利之劑若小兒身
　壯力強者可用蘇葛以行表其次者宜此和解疎利
　之藥若虚而宜補者必當歸顧元氣不得單用此類
　　羌活　　　前胡　　　防風(各一/錢)　荆芥
　　獨活(各八/分)　細辛　　　白芷(各三/分)　柴胡
　　炙甘草　　蟬蜕(各四/分)
　水一鍾半加薄荷三葉煎五分不拘時服○發搐及
　熱盛不退者調入製過硃砂末服之神效
十三味羌活散(三九/)　解熱散毒治風壅欲作痘疹者
　　羌活　　　獨活　　　防風　　　桔梗
　　荆芥　　　柴胡　　　前胡　　　地骨皮
　　炙甘草　　蟬蜕　　　川芎　　　天花粉
　　天麻(等分/)
　右爲細末每服二三錢水一盞入薄荷葉三片煎四
　分溫服
羌活湯(四十/)　解發痘瘡兼治肝熱驚狂
　　羌活　　　川芎　　　防風　　　山梔仁
　　龍膽草　　當歸(等分/)　甘草(減半/)　淡竹葉
　　薄荷葉
　水煎溫服無時
雙解散(四一/)　痘疹表裏俱實者非此不解
　　防風　　　川芎　　　當歸　　　連翹
　　芍藥　　　薄荷　　　大黄(各五/分)　石膏
　　桔梗　　　黄芩(各八/分)　荆芥穗　　白术
　　桂枝(各二/分)　滑石(二錢/四分)　甘草(二錢/)
　水二鍾加生薑三片煎一鍾溫服無時○此即防風
　通聖散減去麻黄芒硝梔子外加桂枝也
柴胡散子(四二/)　治痘瘡表裏俱實良方
　　柴胡　　　防風　　　當歸　　　人參
　　白芍藥　　甘草　　　黄芩　　　滑石
　　大黄(等分/)
　右加生薑一片水煎服
桂枝大黄湯(四三/)　治腹痛大便不通良方
　　桂枝　　　白芍(各二/錢半)　甘草(五分/)　大黄(一錢/半)
　右剉細加生薑一片水一鍾半煎八分食前溫服
防風芍藥甘草湯(四四/)　解痘毒及陽明經痘出不快
　　防風　　　芍藥　　　甘草(等分/)
　右每服一二錢水煎服
荆芥防風甘草湯(四五/)　解痘毒及太陽經痘出不快
　　荆芥　　　防風　　　甘草(等分/)
　右每服一二錢水煎
蟬蜕膏(四六/)　治痘瘡虚陷不起
　　蟬蜕　　　當歸　　　川芎　　　甘草
　　升麻　　　防風　　　荆芥穗(等分/)加人參
　　白芍藥
　右爲末煉蜜丸如芡實大每服一丸薄荷湯下
消毒散(四七/)　亦名消毒飲　治痘瘡六七日間身壯
　熱不大便其脈緊盛者用此藥微利之
　　荆芥穗　　炙甘草(各一/兩)牛旁子(四兩/杵炒)
　右爲粗散每服三錢水一盞煎七分不拘時徐徐服
四味消毒飲(四八/)　治痘瘡熱盛毒氣壅遏無問前後
　皆可服
　　人參　　　炙甘草　　黄連　　　牛旁子(等/分)
　右爲粗末每服一錢加薑一片水一盞煎四分去滓
　溫服不拘時
六味消毒飲(四九/)　解痘毒
　　牛旁子　　連翹　　　甘草　　綠升麻
　　紫草　　　山豆根(等分/)
　水一盞煎七分溫服不拘時
消毒化斑湯(五十/)　消風散毒清眼目咽喉
　　升麻　　　柴胡　　　桔梗　　　甘草
　　連翹　　　龍膽草　　牛旁子　　防風
　　蟬蜕　　　密䝉花
　水一鍾半加淡竹葉十片煎服
解毒湯(五一/)　治一切熱毒腫痛或風熱搔痒
　　黄連　　　金銀花　　連翹
　右水煎服
真人解毒湯(五二/)　治痘母
　　忍冬花(半斤/)甘草節(一兩/)木通　　　防風
　　荆芥　　　連翹(各三/錢)
　右分作三劑用水酒各一鍾煎服以腫消痘出爲度
葛根解毒湯(五三/)　解痘毒止渴良方
　　葛根　　　升麻(減半/)　生地黄　　麥門冬
　　天花粉(等分/)甘草(減半/)
　右取糯米泔水一盞煎七分入茅根自然汁一合服
　之
實表解毒湯(五四/)
　　人參　　　黄芪　　　當歸稍　　生地黄
　　甘草　　　白芍藥　　柴胡　　升麻
　　酒片芩　　𤣥參　　　地骨皮
　右入薄荷葉少許淡竹葉十片水煎服
遡源解毒湯(五五/)　解胎毒之良方
　　當歸身　　川芎　　　生地黄　　白芍藥
　　人參　　　生甘草　　黄連　　　連翹
　　陳皮　　　木通(等分/)
　水一盞加淡竹葉十片煎半盞溫服無時
(陳/氏)解毒防風湯(五六/)　治痘瘡毒氣熾盛
　　防風　　　黄芩　　　地骨皮　　白芍藥
　　荆芥　　　牛旁子
　右每服四五錢水煎服或爲末白湯調下○外科解
　毒防風湯方見本門六三
化毒湯(五七/)　治痘未出腹痛者
　　白芍藥　　炙甘草(各一/錢)木香　　　青皮
　　枳殻(各七/分)　山查肉　　連翹　　　肉桂(各五/分)
　水一盞煎七分溫服不拘時
消風化毒湯(五八/)
　　防風　　　黄芪　　　桂枝　　　荆芥穗
　　升麻　　　白芍　　　牛旁子(等分/)甘草(減半/)
　右加薄荷葉七片水一盞煎七分溫服無時
凉血化毒湯(五九/)　治痘瘡初出頭焦黑
　　歸尾　　　赤芍藥　　生地黄　　木通
　　連翹　　　牛旁子　　紅花　　　紫草
　　桔梗　　　山豆根
　右水煎服○或加童便一小盞亦可
犀角化毒丸(六十/)　治諸積熱及痘疹後餘毒生瘡口
　舌牙齦糜爛等證
　　犀角屑(鎊/)　生地黄　　當歸　　　防風
　　荆芥穗(各一/兩)牛旁子(炒杵/)赤芍藥　　連翹
　　桔梗(各七/錢)　薄荷　　　黄芩　　　甘草(各五/錢)
　右爲末煉蜜丸芡實大每服一丸薄荷湯下
五福化毒丹(六一/)　治胎毒及痘後頭面生瘡眼目腫
　痛
　　生地黄　　天門冬　　麥門冬　　𤣥參
　　熟地黄(各三/兩)甘草　　　甜硝(各二/兩)　青黛(半兩/)
　右爲末煉蜜丸芡實大每服一丸白湯或薄荷湯化
　下
(外/科)五福化毒丹(六二/)　方在外科七六
　治一切熱毒瘡癤
犀角散(六三/)　治痘瘡癰毒時毒熱盛煩躁多渴小便
　赤澁或赤斑
　　犀角(鎊/)　　甘草(炙各/半兩)　防風　　　黄芩(各一/兩)
　右爲粗末每服二錢水一小盞煎五分溫服無時
紫草化毒散(六四/)　解實熱毒發痘
　　紫草　　　升麻　　　炙甘草(等分/)糯米(五十/粒)
　水煎服
紫草散(六五/)　治痘疹黑陷氣血虚弱瘡疹不起
　　紫草　　　黄芪(炙/)　　炙甘草　　糯米(各錢/半)
　右水煎服
紫草飲(六六/)　治痘瘡黑陷不起
　　紫草　　　當歸　　　芍藥　　　甘草
　　麻黄(等分/)
　水一盞煎不拘時服
紫草飲子(六七/)　治倒陷腹脹大小便秘
　　紫草　　　人參　　　枳殻　　　山查
　　木通　　　穿山甲(土拌/炒)蟬蜕
　水一盞煎五分作三四次溫服
紫草快斑湯(六八/)　一名紫草湯○治痘疹血氣不足
　或血熱不能起發色不紅活不灌膿等證
　　紫草　　　人參　　　白术　　　當歸
　　川芎　　　芍藥　　　茯苓　　　甘草
　　木通(等分/)　糯米
　右每服三五錢水煎
紫草木香湯(六九/)　治痘瘡裏虚痒塌黑陷悶亂
　　紫草　　　木香　　　人參　　　白术
　　茯苓　　　甘草(炙/)　　糯米
　右每服三錢水煎
紫草木通湯(七十/)　治痘疹出不快
　　紫草　　　人參　　　茯苓　　　木通
　　甘草(減半/)　糯米(等分/)
　右每服二三錢水煎服
紫草膏(七一/)　紅紫黑陷者暫用之
　　紫草茸　　白附子　　麻黄(去節湯泡去/黄沫曬乾用)
　　甘草(炙各/半兩)　殭蠶(炒/)　　全蝎(炒各/八枚)
　右爲細末用白蜜一兩好酒半盞先將紫草煎熬成
　膏旋入各藥丸皂子大每服一丸紫草煎湯化下就
　用補藥調理○如治驚搐以金箔爲表薄荷湯下
紅綿散(七二/)　亦名天麻散○治痘疹身有大熱面赤
　氣粗無汗而表未散者可服之此藥以麻黄天麻發
　表爲主有汗者不可服葢腠理已開不可再發汗也
　若有汗而熱則當以惺惺散爲和解之劑故仲景之
　治表證有宜發汗者有宜和解者有宜調和營衛者
　若有汗而熱者則和解爲宜虚而熱者則調和營衛
　爲宜如和中散寒之類是也
　　麻黄(去節/)　天麻　　　荆芥　　　炙甘草(各/二)
　　(錢/)　　　　全蝎(全者/七枚)
　右爲末每服一錢以水半盞薄荷葉二片入酒四五
　滴煎二三沸帶熱服之如疹未出再進一服次又一
　服即傷風寒證服亦無妨
快斑湯(七三/)　治起發遲
　　人參(五分/)　當歸　　　防風　　　木通(各一/錢)
　　甘草(三分/)　木香　　　紫草　　　蟬蜕(各二/分)
　水一盞煎七分溫服不拘時
快斑越脾湯(七四/)　治痘瘡手足不起發
　　黄芪(炙/)　　白芍藥　　桂枝　　　防風
　　炙甘草
　右加生薑一片棗一枚水煎服
快透散(七五/)　治痘出不快
　　紫草　　　蟬蜕　　　木通　　　芍藥
　　炙甘草(等分/)
　右每服二錢水煎
　王海藏先生云身後出不快足太陽經也用荆芥甘
　草防風湯身前出不快手陽明經也用升麻葛根湯
　四肢出不快足陽明經也用防風芍藥甘草湯此皆
　解毒升發之藥也不可不知
鼠粘子湯(七六/)　治痘稠身熱毒盛服此以防青乾黑
　陷并治斑疹稠密
　　牛旁子(炒/)　歸身　　　黄芪　　　炙甘草
　　柴胡　　　黄芩(酒炒/)　連翹　　　地骨皮
　右等分水煎熱退則止服
射干鼠粘子湯(七七/)　治痘瘡壯熱大便堅實或口舌
　生瘡咽喉腫痛皆餘毒所致
　　鼠粘子(四兩/炒杵)甘草(炙/)　　升麻　　　射干(各一/兩)
　右每服三錢水一大盞煎六分徐徐溫服
　薛氏曰前方若痘疹初出發熱焮痛根盤赤盛或咽
　喉口舌疼痛作渴引飲者宜用若因胃氣虚弱發熱
　而致前證者宜人參麥門冬散
(錢/氏)獨聖散(七八/)　治痘瘡倒靨陷伏
　用穿山甲取前足嘴上者燒存性爲末每服四五分
　以木香湯入少酒服之或紫草湯亦可
無價散(七九/)　治一切痘瘡倒陷焦黑危急之證
　　人牙　　　猪牙　　　狗牙　　　猫牙
　右以炭火燒去烟存性等分爲末每服三分熱酒調
　下○如痒􁷫寒戰泄㵼煎異功散調下○一方人牙
　散只用人牙燒去烟存性爲末酒調服
三酥餅(八十/)　治初發熱用以表汗解毒稀痘神效
　　辰砂　擇上好明淨無砂石者以絹囊盛之用麻
　　　黄升麻紫草茘枝殻同煮一日夜研細仍用前
　　　湯飛過曬乾再研極細用真蟾酥另調作餅子
　　麻黄　去節湯泡過曬乾爲極細末亦用蟾酥另
　　　調作餅
　　紫草　研極細亦用蟾酥另調作餅
　　蟾酥　於端午日捉蟾取酥捻前三餅每餅加麝
　　　香少許微炒
　右方如遇時行痘疹小兒發熱之初每三嵗者將三
　餅各取半分熱酒化下葢覆出汗如不能飲酒用敗
　毒散煎湯化下更好○若痘已出滿頂紅紫色爲熱
　毒之盛宜煎紫草紅花湯或化毒湯將辰砂紫草二
　餅調下少許以解之但痘出之後不可服麻黄餠也
　葢辰砂能解毒紫草凉心火製過亦能發痘解毒麻
　黄能發表發痘蟾酥能驅臟腑中毒氣從毛腠中作
　臭汗而出此四藥誠解毒稀痘之神方也
神應奪命丹(八一/)　治風邪倒陷及痘毒入裏
　　辰砂　擇牆壁鏡面者以白紗囊盛之用升麻麻
　　　黄紫草連翹四味同入砂罐以新汲水桑柴火
　　　煮一晝夜取出將砂研細仍將煮砂藥汁去滓
　　　飛取末待乾聴用二錢
　　麻黄(連根節酒蜜/拌炒焦八分)　　　蟬蜕(洗淨去/足三分)紫草(酒洗/五分)
　　紅花子(五分/)穿山甲(酒炒/五分)真蟾酥(三分/)
　右共研細末用醅酒杵丸分作十粒周嵗者半丸二
　嵗者一丸服止三丸熱酒化服厚葢取汗汗出痘隨
　出也擇天醫生炁日修合○此方與三酥餅功同
(萬/氏)奪命丹(八二/)　治倒陷解發痘毒
　　麻黄(蜜酒/炒焦)　升麻(各五/錢)　山豆根　　紅花子
　　大力子　　連翹(各二/錢半)　蟬蜕　　　紫草
　　人中黄(各三/錢)
　右研細末酒蜜和丸辰砂爲衣薄荷葉煎湯下
(東/垣)凉膈散(八三/)　解痘疹囊熱良方
　　黄芩　　　連翹(爲君/)　甘草　　　梔子
　　薄荷　　　桔梗　　　竹葉
　右水煎服
退火丹(八四/)　治痘中狂妄神方
　　滑石　　　硃砂(飛各/一錢)　冰片(三釐/)
　共爲細末冷水調一分服得睡少時神安氣寧痘轉
　紅活矣
(陳/氏)通關散(八五/)　通心經降心火利小便良方
　　山梔仁　　大黄(炒各/一分)　木通　　　甘草(炙/)
　　車前子(炒/)　赤茯芩　　人參　　　瞿麥
　　滑石(各三/分)　扁蓄(炒五/分)
　右用水一盞燈草十根煎半盞溫服
𤣥參地黄湯(八六/)　治痘疹衂血
　　𤣥參　　　生地黄　　牡丹皮　　梔子仁(各/錢)
　　(半/)　　　　甘草　　　升麻(各半/錢)　白芍藥(二/錢)
　　蒲黄(炒五/分)
　水一鍾煎七分溫服○愚謂此方宜去升庥以塞上
　衝之源勿謂但屬陽明即宜用升麻也
(萬/氏)清肺飲(八七/)　治肺熱喘𠻳聲啞
　　麥門冬　　桔梗(各二/錢)　荆芥穗　　天花粉
　　知母(各一/錢)　石菖蒲　　訶子仁(各八/分)
　右水煎服○此當與清肺湯參用方在後一四五
導赤通氣散(八八/)　治心虚聲不揚者
　　木通　　　生地黄　　人參　　　麥門冬
　　當歸身　　石菖蒲　　甘草
　右加燈心水煎服
甘桔清金散(八九/)　治肺熱咽痛聲不清
　　桔梗(一兩/)　甘草　　　連翹(各半/兩)　訶子皮(三/錢)
　　牛旁子(炒七/錢)
　右爲細末每服一錢薄荷葉少許同煎服
加味甘桔湯(九十/)　咽喉腫痛暫用
　　桔梗(八分/)　甘草(錢二/分)　牛旁子　　射干(各六/分)
　　防風　　　𤣥參(各四/分)
　水一鍾煎服或加生薑一片○熱甚者加黄芩去防
　風亦可
大如聖飲子(九一/)　治瘡疹痘毒攻咽嗌腫痛熱渴或
　成腫毒不消等證
　　桔梗　　　甘草　　　鼠粘子(炒各/一兩)麥門冬(五/錢)
　右每服二錢水煎
(萬/氏)橘皮湯(九二/)　行滯消痰止嘔吐
　　橘皮(半去白/炒二錢)半夏(一錢/)　白茯苓(錢半/)
　右加生薑三片水一盞煎七分溫服
匀氣散(九三/)　行氣化滯
　　木香　　　青皮(各五/錢)　山查肉(二錢/半)
　右爲末每服一錢甘草湯調服
前胡枳殻湯(九四/)　治痰實壯熱胸中煩悶大便堅實
　卧則喘急
　　前胡(一兩/)　枳殻　　　赤茯苓　　甘草(炙/)
　　大黄(各半/兩)
　右㕮咀每服三五錢水一大盞煎至六分不拘時溫
　服此方宜量大小加減如身溫脈微并㵼者不可服
　薛氏曰前證若屬肺胃實熱氣鬱痰滯大便秘結小
　便赤澁煩渴飲冷身熱脈實者宜用之以疎通内臟
　使邪無壅滯則痘瘡輕而易愈也
當歸丸(九五/)　治便堅三五日不通者
　　當歸(半兩/)　紫草(三錢/)　黄連(錢半/炒)　炙甘草(一/錢)
　　大黄(二錢/半)
　右以當歸紫草熬成膏下三味研爲細末以膏和爲
　丸如胡椒大三嵗以下兒服十丸七八嵗兒二十丸
　食前清米飲下漸加之以和爲度
百祥丸(九六/)　治痘瘡紫黑乾陷熱毒便秘裏實等證
　紅芽大㦸不拘多少用漿水煮極軟去骨日中曬乾
　復内原汁中煮汁盡焙乾研末水丸粟米大每服一
　二十丸研赤芝麻湯下
棗變百祥丸(九七/)　治同前而稍緩可代百祥丸
　　紅芽大㦸(去骨/一兩)　　　　青州棗肉(三十/個)
　右用水一碗同煎至水盡爲度去大㦸不用將棗焙
　乾可和作劑或搗爛爲丸従少至多以木香湯吞服
　至利爲度
排毒散(九八/)　治痘毒發癰
　　大黄　　　當歸稍(各一/兩)白芷　　　沈香
　　木香(各半/兩)　穿山甲(七片土/炒焦)
　右爲細末看虚實大小加減長流水煎沸調服
(錢/氏)苦參丸(九九/)　治痘後潰爛瘡毒疥癩
　　苦參(一兩/)　白蒺藜　　何首烏　　牛旁子
　　荆芥穗(各半/兩)
　右爲末酒調麫糊爲丸竹葉湯下○外科苦參丸見
　本門八八
稀痘方(百/)
　用老鼠去皮取肉水煮熟量兒大小與食數次出痘
　甚稀未食葷時與食尤效屢試屢驗
稀痘酒(百一/)　最能散毒稀痘
　　麻黄(去節/泡)　紫草(各二/兩)
　右二味細切布囊盛之浸無灰酒一小壜泥封固凡
　遇天行小兒發熱時與半杯或一杯量兒大小服之
　出微汗爲佳
三痘湯(百二/)　痘發時預服之
　　大黑豆　　赤小豆　　菉豆(等分/淘淨)
　右用甘草浸水去渣以甘草水煮豆熟爲度逐日空
　心任意飲其汁自然出少○此方冬月煮熟令兒常
　食豆尤妙
絲瓜湯(百三/)　解瘡毒○一方無山查
　　絲瓜　　　升麻　　　芍藥(酒炒/)　生甘草
　　山查　　　黑豆　　　赤小豆　　犀角(鎊等/分)
　右爲粗散每服三錢水一大盞煎至六分不拘時徐
　徐溫服量大小加減
辰砂散(百四/)　預解痘毒
　　好辰砂(一錢/飛)老絲瓜(近蒂三寸連子燒灰存/性此物發痘瘡最好)
　右研末蜜水調服多者可少少者可無或以紫草甘
　草湯調服尤佳
保嬰丹(百五/)　稀痘
　　纒豆藤(或黄豆或菉豆梗上纒繞細紅藤是也/於八月生炁日擇取陰乾聴用一兩)
　　防風　　　荆芥穗　　牛旁子(炒/)　紫草茸(去/根)
　　(酒浸/一兩)　　　新升麻(鹽水/炒)甘草(去皮各/五錢)天竺黄(真/者)
　　(三/錢)　　　　蟾酥(真者/一錢)　牛黄(真者/一錢)　赤小豆
　　黑豆　　　菉豆(各三十粒/畧炒勿焦)　　　　好硃砂(用/麻)
　　(黄紫草荔枝殻升麻同煮/過復以此汁飛過三錢)
　右另用紫草二兩入水二碗煎膏至少半碗入沙糖
　一小鍾將前各藥爲細末同紫草膏丸如李核大即
　以硃砂爲衣於未痘之先濃煎甘草湯每磨服一丸
　大者二丸若已發熱用生薑湯磨服葢被睡而表之
　多者可少少者可無大有神效○一方無紫草茸仍
　有經霜老絲瓜一箇連藤蒂五寸燒存性同用
洗肝明目散(百六/)　治痘後目疾
　　當歸　　　羌活　　　柴胡　　　蜜蒙花
　　川芎　　　防風　　　木賊　　　山梔仁
　　龍膽草(各等/分)
　右爲末每服一錢淡沙糖水調服
洗肝散(百七/)　翳膜遮睛暫用
　　歸尾(錢二/分)　防風(八分/)　大黄(八分/)　羌活
　　川芎　　　薄荷(各四/分)　梔子(錢半/)　甘草(三分/)
　水一鍾薑一片煎服○熱盛便秘加苓栢
羊肝散(百八/)　治痘毒入眼或無辜疳氣入眼
　　密蒙花(二錢/)青箱子　　决明子　　車前子(炒/各)
　　(一/錢)
　右爲末用羊肝一大葉薄批摻上濕紙裹煨熟空心
　食之
蒺藜散(百九/)　治痘瘡入眼腫痛
　　白蒺藜　　穀精草　　防風　　　羌活
　　生蛤粉(等分/)
　右爲細末每服二錢溫水調服即退
蟬菊散(百十/)　治痘疹入目或病後生翳障
　　蟬退(去肚/淨)　白菊花(等分/)
　每服一二三錢水八分加蜜少許煎四分食後溫服
秦皮散(百十一/)　治大人小兒風毒赤眼痛痒澁皺眵
　淚羞明
　　秦皮　　　滑石　　　黄連(等分/)
　湯泡熱洗日二三次
通神散(百十二/)　治痘瘡入眼生翳膜
　　白菊花　　穀精草　　菉豆皮
　右爲末每服一錢用柿餅一個米泔水一盞同煎候
　水乾只喫柿餅每日三五次不拘至七日效
(錢/氏)黄栢膏(百十三/)　用此䕶眼可免痘毒入目
　　黄栢(一兩/)　菉豆末(二兩/)生甘草(三兩/)
　右爲細末以麻油調成膏用塗耳前眼角目下四五
　遍若早塗之痘出必稀若既患眼塗之必減
痘疔散(百十四/)
　　雄黄(一錢/)　紫草(三錢/)
　右爲細末胭脂汁調用銀簪脚挑破黑痘入藥在内
　此下二方皆治痘疔之良方也
四聖丹(百十五/)　治黑疔
　　牛黄(錢三/分)　兒茶(錢七/分)　硃砂(八分/)　珍珠(二分/)
　右爲極細末以綿胭脂汁或油胭脂調匀先用銀針
　挑破黑疔拭去惡血乃㸃藥疔上
(萬/氏)四聖散(百十六/)　治痘不起發變黑而痛者痘疔也
　亦名鬼痘
　　菉豆(四十/九粒)　豌豆(四十九粒/各燒存性)　　　　珍珠(一分/)
　　油頭髪(燒存性/一分)
　右爲細末用胭脂水調先以簪脚撥開黑痘以此塗
　之
神效隔蒜灸法(百十七/)　治痘疔毒氣熾盛使諸痘不
　能起發已起發者不能貫膿已貫膿者不能收靨或
　大痛或麻木痛者灸至不痛不痛者灸至痛其毒隨
　火而散其法用大蒜頭切三分厚安痘疔上用小艾
　炷於蒜上灸之每五壯易蒜再灸若紫血出後腫痛
　不止尤當用灸治者審之○愚在京師嘗見治痘疔
　者即以線鍼挑破出毒血諸痘隨即貫膿若挑破不
　痛不出血者難治若用此法治之即知痛更用鍼挑
　破紫血隨出諸痘隨貫亦有生者
胡荽酒(百十八/)　辟穢氣使痘疹出快
　用胡荽一把以好酒二盞煎一兩沸令乳母每含一
　兩口噴兒遍身或噴頭面房中須燒胡荽香以辟除
　穢氣能使痘疹出快煎過胡荽懸房門上最妙○或
　用棗炙之兒聞棗香尤能開胃氣進飲食解毒氣○
　按此酒惟未出之前及初報之時宜用之若起脹之
　後則宜避酒氣亦忌發散皆不可用也
茵陳薰法(百十九/)
　用乾茵陳研末搗棗膏和丸如雞子大曬乾用烈火
　燒烟薰之
水楊湯(百二十/)　治倒陷之良方
　水楊即忍冬藤也春冬用枝秋夏用枝葉生水邊細
　葉紅梗枝上有圓果滿果有白鬚散出切㫁用長流
　水一大釜煎六七沸先將三分之一置浴盆内以手
　試其適可仍先服煎藥然後浴洗漸漸添湯以痘起
　發光壯爲度不拘次數洗畢照視若纍纍然起處覺
　暈暈有系此漿影也如漿不滿宜再浴之若弱者只
　浴頭而手足亦可此則不厭多洗洗後如無起勢乃
　氣血敗而津液枯多不可治
秘傳茶葉方(一二一/)　鋪牀蓆用
　茶葉要多揀去粗梗入水一煮取起再揀去梗濕鋪
　於牀上用草紙隔層令兒睡上一夜則膿水皆乾
猪髓膏(一二二/)　治痘瘡不靨及痂靨不落者塗之即
　落
　　猪骨髓　　白蜜
　右二味以火熬一二沸退凉用雞翎掃上即落
自花膏(一二三/)　治痘燥痂皮濺起作痛或瘡痂欲落
　不落者白蜜不拘多少畧用湯和時時以鵞翎潤痛
　處瘡痂亦易落無痕
蕎麥散(一二四/)　治痘瘡潰爛以此傅之
　蕎麥一味磨取細麫痘瘡破者以此敷之潰爛者以
　此遍撲之絹袋盛撲或以此襯卧尤佳
臙脂汁(一二五/)　治黑痘之良方
　先用升麻一味煎濃湯去滓却用綿臙脂浸於湯内
　揉出紅汁就以本綿蘸湯於瘡上拭而塗之
敗草散(一二六/)　治痘瘡撾搔成瘡膿血淋漓謂之斑
　爛用葢屋葢牆爛草多年者佳或曠野自爛者尤佳
　爲末搽摻之○或氣血虚熱不愈而遍身患者須多
　摻蓆鋪上令兒坐卧其上其瘡即愈
白龍散(一二七/)　治爛痘及抓破者
　用乾黄牛糞在風露中多久者火煅成灰取中心白
　者爲末以薄絹囊盛裹於瘡上撲之
救苦滅瘢散(一二八/)　治爛痘以此傅面如誤抓破者
　用之傅貼最良
　　蜜陀僧　　滑石(各二/兩)　白芷(半兩/)
　右爲細末濕則乾摻之或用好蜜調傅
滅瘢散(一二九/)　治痘後面瘡以此傅之
　　蜜陀僧　　白附子　　白殭蠶　　白芷
　　鷹矢白(等分/)
　右研極細末以水調搽面䵟神效
辟邪丹(百三十/)　用燒於房中能辟一切穢惡邪氣
　　蒼术(以黄速代/之更妙)　　　　乳香　　　降真香
　　甘松　　　北細辛　　芸香(各等/分)
　右爲末水丸如豆大每焚一丸薰之良久又焚一丸
　不可太多只是畧有香氣使之不㫁可也
砭法(一三一/)　治丹瘤
　用細磁器擊碎取鋒鋩者以筯一根劈開頭夾定用
　線縛住兩指輕捻筯梢令磁鋒正對毒頂懸高寸許
　另用一筯輕擊筯頭令毒血遇刺而出即可解散
蜞鍼法(一三二/)　治痘癰及丹瘤
　用水蛭大者五六根放腫毒頭上吮去惡血可以消
　丹瘤决癰腫
雄黄散(一三三/)　治痘後牙齦生疳蝕瘡
　　雄黄(一錢/)　銅綠(二錢/)
　右爲末乾摻之
綿繭散(一三四/)　治痘瘡餘毒肢體關節生疳蝕瘡膿
　水不絶
　　出蛾綿繭(不拘/多少)　　　　生白礬(入繭内以/炭火煅枯)
　右爲細末乾貼疳瘡口内○此總治瘡毒膿水淋漓
　收斂之外劑
搽牙散(一三五/)　治痘後餘毒攻牙生疳一日爛進一
　分急用此搽之
　　銅綠　　　雄黄　　　五棓子　　枯礬
　　胡黄連　　北細辛　　烏梅(同褐子包固/火煅存性)
　右等分爲末搽之
吹口丹(一三六/)　治疳
　　黄連　　　青黛　　　兒茶　　　片腦
　右等分爲末吹之
生肌散(一三七/)　痘後癰毒不收口用之神效
　　枯礬(三錢/)　海螵蛸　　赤石脂(煅各/二錢)龍骨(煅/)
　　黄丹(飛炒/)　乳香(出汗/)　沒藥(出汗各/一錢)血竭(五分/)
　　輕粉　　　麝(各二/分)
　爲細末摻瘡口内外以太乙膏貼之
馬鳴散(一三八/)　治走馬疳良方
　　人中白(即尿缸底白垽也以物刮取新/瓦盛之火煅如白鹽乃佳半兩)五棓子(生/者)
　　(一錢另用一/錢同礬煅之)馬鳴退(即蠶退紙也火/燒過二錢半)　枯白礬(二/錢)
　　(即用五棓子一錢/入礬於内煅枯者)
　右爲極細末先以濃米泔水浸洗瘡口以此傅之
　　以下麻疹方
升麻湯(一三九/)　解散疹毒
　　升麻(去鬚/)　葛根(去皮各/一錢)芍藥(酒浸/二錢)　炙甘草(一/錢)
　水一盞煎五分食逺稍熱服量人大小加減
　予按此方即升麻葛根湯也麻疹之證多屬陽明火
　毒凡欲解表散邪但表實邪盛者最宜用此然愚謂
　以柴胡代升麻用之更妙若血氣稍虚而邪有未解
　者惟柴歸飲爲最妥
升麻透斑湯(百四十/)　治痘疹初見紅㸃一日至三日
　　升麻　　　枳殻(麩炒各/五分)柴胡(錢半/)　桔梗
　　前胡(各一/錢)　乾葛　　　川芎　　　茯苓(各七/分)
　　陳皮　　　半夏　　　甘草(各四/分)
　右加生薑一片水一鍾煎五分作十餘次徐服之
葛根麥門冬散(一四一/)　治小兒熱毒斑疹頭痛壯熱
　心神煩悶
　　葛根(三錢/)　麥門冬(四錢/)人參　　　川升麻
　　茯苓　　　甘草(各二/錢)　石膏(半兩/)　赤芍藥(一/錢)
　右㕮咀每服三錢水一大盞煎至六分不拘時徐徐
　溫服仍量兒大小増減
　薛氏曰前方足陽明胃經之藥也外除表邪内清胃
　火兼補元氣若非發熱作渴表裏有熱者不可用若
　表裏俱虚而發熱作渴者宜用人參麥門冬散
(萬/氏)麥門冬湯(一四二/)　治表邪内熱欬𠻳甚者○此即
　前方去人參者但分兩稍異耳
　　麥門冬　　葛根(去皮各/一錢)升麻(去鬚/四分)　赤芍藥(酒/炒)
　　茯苓(各六/分)　炙甘草(四分/)石膏(煅一/錢半)
　右水煎服
(萬/氏)柴胡四物湯(一四三/)　治疹後餘熱
　　柴胡　　　當歸身　　川芎　　　生地黄
　　白芍藥　　人參　　　麥門冬　　知母
　　淡竹葉　　黄芩　　　地骨皮
　右剉細水一盞煎七分不拘時溫服
生地黄散(一四四/)　治小兒斑疹身熱口乾欬𠻳心煩
　者
　　生地黄(半雨/)麥門冬(七錢/)款冬花　　陳皮
　　杏仁(各三/錢)　炙甘草(二錢/半)
　右每服三五錢水一大盞煎六分不拘時徐徐溫服
　量大小加減
清肺湯(一四五/)　治斑疹欬𠻳甚者或二母散或麥門
　冬湯
　　桔梗(去蘆/)　片苓　　　貝母(各七/分)　防風(去蘆/)
　　炙甘草(各四/分)知母(七分/)
　右水一鍾煎五分入搗碎蘇子五分再煎溫服
清肺消毒湯(一四六/)　治疹瘡收完不思飲食鼻乾無
　涕
　　防風　　　枳殻(各五/分)　連翹　　　前胡
　　黄芩　　　桔梗(一錢/)　荆芥　　　炙甘草
　右水一鍾煎至五六分作十餘次徐服之
門冬清肺湯(一四七/)　治疹後欬𠻳不止
　　天門冬(去心/)麥門冬(去心/)款冬花　　知母
　　貝母　　　桔梗　　　牛旁子　　地骨皮
　　杏仁(去皮/尖)　馬兜鈴　　甘草(等分/)
　水一鍾半煎七分食後溫服
清肺消毒化痰湯(一四八/)　治疹後喘𠻳聲音不清不
　思飲食眼目不清唇口乾燥
　　牛旁子　　防風　　　荆芥穗　　貝母(各五/分)
　　連翹　　　黄苓　　　前胡　　　茯苓(各七/分)
　　桔梗　　　枳殻(各一/錢)　甘草(三分/)
　右水一鍾煎五分作十餘次徐服之
清金降火湯(百四九/)　治疹後肺熱聲啞欬喘
　　當歸　　　白芍藥(酒炒/)生地黄(酒洗/)瓜蔞仁
　　白茯苓　　陳皮　　　貝母(去心/)　甘草
　　麥門冬　　桑白皮　　枯芩(酒炒/)　山梔(炒/)
　　𤣥參　　　杏仁(去皮/尖)　蘇梗　　　天門冬
　　黄連(炒/)　　石膏
　右等分加薑一片水煎服
二母散(百五十/)　方在寒陣四九
　治肺熱欬𠻳及疹後𠻳甚者
透斑中和湯(一五一/)　治疹瘡二三日泄㵼
　　升麻　　　乾葛　　　猪苓　　　澤㵼
　　陳皮　　　半夏　　　川芎　　　茯苓(各七/分)
　　前胡　　　桔梗(各一/錢)　柴胡(錢半/)　甘草(三分/)
　右加生薑三片水一鍾煎至五分作數次徐服之
解毒化滯湯(一五二/)　治疹後喫食太早咬指甲撕口
　唇􁀙眼毛看手咬人等證
　　防風　　　荆芥　　　枳殻　　　神麯(炒/)
　　麥芽(炒各/五分)　連翹　　　黄芩　　　茯苓
　　前胡(各七/分)　桔梗(一錢/)　山查　　　甘草(各三/分)
　右水一鍾煎五分作十餘次徐徐服之
大青湯(一五三/)　解斑疹大毒良方
　　生地黄　　石膏　　　𤣥參　　　地骨皮
　　知母　　　木通　　　甘草　　　青黛
　　荆芥穗(各等/分)
　右水一盞加淡竹葉十二片煎七分溫服無時
羚羊角散(一五四/)　治小兒斑疹後餘毒不解上攻眼
　目羞明雲翳眵淚俱多紅赤腫閉
　　羚羊角(鎊/)　黄芪　　　黄苓　　　草決明
　　車前子　　升麻　　　防風　　　大黄
　　芒硝(等分/)
　水一盞煎半盞稍熱服
羌菊散(一五五/)　治痘疹熱毒上攻眼目生翳并暴赤
　羞明
　　羌活　　　甘菊花　　蟬蜕　　　蛇蜕
　　防風　　　穀精草　　木賊　　　甘草
　　白蒺藜　　山梔子　　大黄　　　黄連
　　沙苑蒺藜(等分/)
　右爲末每服一錢清米湯調下
　　以下通用方
人參理中湯(一五六/)　方在熱陣一
　治脾胃虚寒諸證
六物煎(一五七/)　方在新因二十
　治痘疹血氣不足隨證加減用
六氣煎(一五八/)　方在新因二一
　治痘瘡氣虚癢􁷫倒陷
九味異功煎(一五九/)　方在新因二二
　治痘瘡虚陷寒戰咬牙虚寒諸證
柴歸飲(百六十/)　方在新因十五
　治痘疹初起托散妙劑
柴葛煎(一六一/)　方在新因十八
　治痘疹表裏俱熱散毒養陰
疎邪飲(一六二/)　方在新因十六
　治痘疹初起表邪強實者
五積散(一六三/)　方在散陣三九
　溫散寒邪
四順清凉飲(一六四/)
　治血脈壅熱大便秘結
凉血養榮煎(一六五/)
　治痘瘡血虚血熱地紅熱渴
搜毒煎(一六六/)　方在新因十九
　解痘疹熱毒紫黑乾枯
犀角地黄湯(一六七/)　方在寒陣七九
　治痘疹血熱諸證
(仲/景)黄芩湯(一六八/)　方在寒陣百五
　治熱利
透邪煎(一六九/)　方在新因二三
　治痘疹初熱未出者宜此蘇表達邪
化斑湯(百七十/)　方在寒陣三
　治陽明熱渴化斑除煩
小柴胡湯(一七一/)　方在散陣十九
　散肝膽經表邪往來寒熱
益元散(一七二/)　方在寒陣百十二
　解煩熱止渴利小水
四苓散(一七三/)　方在和陣一八七
　利小水去濕滯
導赤散(一七四/)　方在寒陣一二二
　降心火及小腸熱證
　
　
　
　
　
　
　景岳全書卷六十三
欽定四庫全書
　景岳全書卷六十四
　　　　　　　　　　　　明　張介賔　撰
　　外科
仙方活命飲一　治一切瘡瘍未成膿者内消已成膿
　者潰此止痛消毒之聖藥也
　　穿山甲(蛤粉/炒黄)白芷　　防風　　天花粉
　　赤芍藥　　歸尾　　乳香　　沒藥
　　貝母　　皂刺　　甘草(各二/錢)　金銀花
　　陳皮(各三/錢)
　酒一碗煎數沸温服
托裏消毒散(二/)　治瘡疽元氣虚弱或行攻伐不能潰
　散服之未成即消已成即潰腐肉即去新肉即生若
　腐肉既潰而新肉不能收斂屬氣虚者四君子湯為
　主屬血虚者四物湯為主氣血俱虚者十全大補湯
　為主並忌寒涼消毒之劑
　　人參(随證/增减)　黄茋(鹽水/拌炒)　當歸　　　川芎
　　芍藥(炒/)　　白术(炒/)　　茯苓(各一/錢)　金銀花
　　白芷(各七/分)　甘草　　　連翹(各五/錢)
　右水煎服○陳氏托裏消毒散内多陳皮方在痘瘡
秘方托裏散(三/)　治一切瘡毒始終常服不至内陷
　　𤓰蔞(大者一/個杵)當歸(酒拌/)　黃茋(鹽水/炒)　白芍藥
　　甘草(各一/兩半)　熟地　　　天花粉　　金銀花
　　皂刺(炒各/一兩)
　右每用藥五兩以無灰酒五茶鍾入磁器内厚紙封
　口再用油紙重封置湯鍋内蓋煮至藥香取出分服
　直至瘡愈○立齋曰此方藥品平易消毒之功甚大
　且不動臓腑不傷血氣不問隂陽腫潰屢用屢效真
　仙方也常治發背腦疽勢盛者更用隔蒜炙之若脉
　沉實大小便秘者先用疎通而後用此其功甚㨗若
　火毒已退不作膿或不潰者更宜托裏潰而不斂及
　膿清者用峻補
神功托裏散(四/)　一名金銀花散　治癰疽發背腸癰
　乳癰及一切腫毒或惞痛憎寒壯熱
　　金銀花　　黄茋　　　當歸　　　甘草(等分/)
　右用酒水各一鍾煎至一鍾分病上下食前食後服
　之少頃再服一劑柤敷患處不問老少虚實皆可服
　若為末酒調服尤妙
參茋托裏散(五/)　治瘡瘍氣血俱虚不能起發或腐潰
　不能收斂及惡寒發熱者
　　人參(氣虚多/用之)黄茋(炒/)　　白术(炒/)　　當歸
　　熟地　　　芍藥(酒炒/)　茯苓　　　陳皮(各一/錢)
　右水煎服
參茋内托散(六/)　方在痘疹七
　治癰疽膿毒不化及潰後作痛
托裏養營湯(七/)　治瘰􁏣㳘注及一切癰疽不足之證
　不作膿或不潰或潰後發熱或惡寒肌肉消痩飲食
　不思睡卧不寧盗汗不止
　　人參　　　黄茋(炙/)　　當歸(酒拌/)　川芎
　　芍藥(炒/)　　白术(炒各/一錢)　熟地(二錢/)　五味子(炒/研)
　　麥冬　　　甘草(各五/分)
　水二鍾薑三片棗一枚煎七分食逺服
托裏黄茋湯(八/)　治癰疽氣虚作渇甚效
　　黄茋(宻炒/六錢)　甘草　　　天花粉(各一/錢)
　水二鍾煎八分頻服之○加人參一錢亦可○若氣
　血俱虚膿血大泄而作渇或兼發熱者宜用托裏養
　營湯
内補黄茋湯(九/)　治癰毒内虚毒不起化及潰後諸虚
　迭見
　　黄茋(炙/)　　麥冬(各一/兩)　人參　　　熟地
　　茯苓　　　甘草(炙各/七分)　白芍藥　　當歸
　　川芎　　　逺志　　　官桂(各五/分)
　右毎服一兩薑棗水煎服
托裏當歸湯(十/)　治潰瘍氣血俱虚或晡熱内熱寒熱
　徃來或婦人諸瘡經候不調小便頻數大便不實等
　證但瘡瘍氣血虚而發熱者皆宜服之久服亦收斂
　瘡口
　　人參　　　黄芪　　　當歸　　　熟地
　　川芎　　　芍藥(各一/錢)　柴胡　　　甘草(各五/分)
　右水煎服
托裏健中湯(十一/)　治瘡瘍元氣素虚或因涼藥傷胃
　飲食少思或作嘔瀉等證
　　人參　　　白术　　　茯苓(各二/錢)　半夏
　　炮薑(各一/錢)　黄芪(一錢/半)　炙甘草(五分/)肉桂(三分/)
　右薑棗水煎服
托裏温中湯(十二/)　治瘡瘍膿潰元氣虚寒或因尅伐
　胃氣脫陷腸鳴腹痛大便溏泄神思昏憒此寒變内
　陷緩則不治
　　附子(炮去皮/臍二錢)乾薑(炒三/錢)　益志　　　丁香
　　羌活　　　沉香　　　木香　　　茴香
　　陳皮(各一/錢)　炙甘草(二錢/)
　右薑水煎服
托裏益中湯(十三/)　治中氣虚弱飲食少思或瘡不消
　散或潰而不斂
　　人參　　　白术　　　茯苓　　　炮薑
　　陳皮　　　半夏(各一/錢)　木香　　　炙草(各五/分)
　右薑棗水煎服
托裏温經湯(十四/)　治瘡瘍寒覆皮毛鬱遏經絡不得
　伸越熱伏營中聚結赤腫作痛惡寒發熱或痛引肢
　體若頭面腫痛焮甚仍宜砭之
　　麻黄　　　升麻　　　防風　　　乾葛
　　白芷　　　人參　　　當歸　　　芍藥
　　甘草　　　蒼术(各一/錢)
　右水二鍾煎一鍾服臥煖處得汗乃散○或加柴胡
托裏益黄湯(十五/)　治脾土虚寒水反侮土以致飲食
　少思或嘔吐泄瀉等證
　　人參　　　白术　　　茯苓　　　陳皮
　　半夏(各一/錢)　炮薑　　　丁香　　　甘草(炙各/五錢)
　右薑棗水煎服
托裏清中湯(十六/)　治脾胃虚弱痰氣不清飲食少思
　等證
　　人參　　　白术　　　茯苓　　　陳皮(各一/錢)
　　半夏(八分/)　桔梗(七分/)　甘草(五分/)
　右薑棗水煎服
托裏抑清湯(十六/)　治肝木侮脾脾土虚弱以致飲食
　少思或胸膈不利等證
　　人參　　　白术　　　茯苓　　　半夏
　　陳皮(各一/錢)　芍藥　　　柴胡　　　甘草(各五/分)
　右薑棗水煎服
托裏營衛湯(十八/)　治瘡瘍外無焮腫内便調和乃邪
　在經絡也宜用此藥
　　人參　　　黄芪　　　當歸　　　甘草(炙/)
　　紅花　　　柴胡　　　連翹　　　蒼术(米泔/浸炒)
　　羌活　　　防風　　　黄芩(各一/錢)　桂枝(七分/)
　右酒水煎服
托裏越鞠湯(十九/)　治六鬱所傷脾胃虚弱飲食少思
　等證
　　人參　　　白术(各二/錢)　陳皮　　　半夏(各一/錢)
　　山梔　　　川芎　　　香附　　　蒼术(各七/分)
　　炙甘草(五分/)
　右薑棗水煎服
定痛托裏散(二十/)　治瘡瘍血虚疼痛之聖藥也
　　粟殻(去蒂炒/二錢)當歸(酒拌/)　白芍藥(炒/)　川芎(各一/錢半)
　　乳香　　　沒藥　　　肉桂(各一/錢)
　右薑棗水煎服
内托復煎散(二一/)　治瘡瘍焮腫在外其脉多浮邪勝
　必侵於内宜用此托之
　　人參　　白术(炒/)　當歸　　黄芪(鹽水/炒)
　　芍藥(炒/)　茯苓　　甘草(炙/)　　地骨皮
　　肉桂　　防己(酒炒/)黄芩(各一/錢)　防風(二錢/)
　右先以蒼术一升水五升煎去术入藥再煎至二升
　終日飲之
内托羌活湯(二二/)　治臀癰堅硬腫痛兩尺脉𦂳無力
　　羌活　　黄栢(各一/錢)防風　　當歸尾
　　藁本　　肉桂(各一/錢)連翹　　蒼术(米泔/浸炒)
　　陳皮(各五/分)黄芪(鹽水炒/一錢半)
　右水酒各一鍾煎八分食前服
内塞散(二三/)　治隂虚陽邪凑襲患腫或潰而不斂或
　風寒襲於患處血氣不能運行久不能愈遂成漏證
　　附子(童便/浸炮)肉桂(去皮/)赤小豆　炙甘草
　　黄芪(鹽水/炒)當歸(酒拌/)茯苓　　白芷
　　桔梗(炒/)　川芎　　人參　　逺志(去骨/)
　　厚樸(制各/一两)防風(四錢/)
　右為末毎服二錢空心温酒下或酒糊丸鹽湯下或
　煉宻為丸亦可
冲和湯(二四/)　治瘡屬半隂半陽似潰非潰似腫非腫
　此因元氣虚弱失於補托所致
　　人參　　陳皮(各二/錢)黄芪　　白术
　　當歸　　白芷(各一/錢半)茯苓　　川芎
　　皂角刺(炒/)乳香　　沒藥　　金銀花
　　甘草節(各一/錢)
　右水酒各半煎服
神效酒煎散(二五/)　治一切瘡瘍能托毒散毒其效如
　神
　　人參　　沒藥(另研/)當歸尾(各一/両)甘草(三錢/)
　　括蔞(一個半/生半炒)
　右以酒三碗煎二碗分四服○或以為末酒糊丸桐
　子大毎服五十丸用酒下善消毒活血
人參黄茋湯(二六/)　治潰瘍飲食少思無睡發熱
　　人參　　白术　　蒼术　　麥冬
　　陳皮　　當歸　　升麻(各五/錢)黄茋(一錢/)
　　黄栢(炒四/分)
　右水煎服
黄芪人參湯(二七/)　治潰瘍虚熱無睡少食或穢氣所
　觸作痛
　　黄芪(鹽水炒/二錢)人參　　白术　　蒼术(米泔/浸炒)
　　當歸(酒拌/)　麥門冬　五味子(炒敲各/一錢)甘草(炙/)
　　升麻　　　神麯(炒/)　陳皮(各五/分)黄栢(酒炒/三分)
　水二鍾薑三片棗一枚煎服
黄芪建中湯(二八/)　内托癰疽諸毒
　　黄芪(蜜炙/)肉桂(各三/兩)甘草(炙二/兩)白芍藥(六兩/)
　右每服一兩薑棗水煎服
參术補脾湯(二九/)　治肺疽脾氣虧損久欬吐膿或中
　滿不食必服此藥補脾土以生肺金否則不治
　　人參　　白术(各二/錢)黄芪(二錢/半)茯苓
　　當歸　　陳皮(各一/錢)麥冬(七分/)北五味(四分/)
　　桔梗(六分/)炙甘草(五分/)
　右薑棗水煎服
參芪補肺湯(三十/)　治肺證欬喘短氣或腎水不足虚
　火上炎痰涎壅盛或吐膿血發熱作渇小便短澁
　　人參　　黄芪　　　白术　　　當歸
　　陳皮　　茯苓(各一/錢)　山藥　　　山茱茰(各二/錢)
　　五味子　炙甘草(各五/分)熟地黄(一錢/半)麥門冬
　　牡丹皮(各八/錢)
　右薑棗水煎服
益氣養營湯(三一/)　治怌抱抑鬱或氣血損傷四肢頸
　項等處患腫不問軟硬赤白腫痛或日晡發熱或潰
　而不斂
　　人參　　黄芪(鹽水/炒)當歸　　川芎
　　熟地　　芍藥(炒/)　貝母　　香附
　　茯苓　　陳皮(各一/錢)白术(二錢/)柴胡(六分/)
　　甘草　　桔梗(各五/分)
　右薑水煎服　口乾加五味子麥門冬往來寒熱加
　軟柴胡地骨皮膿清加人參黄芪膿多加川芎當歸
　膿不止加人參黄芪當歸肌肉遲生加白蘞官桂
補隂八珍湯(三二/)　治瘰􁏣等瘡足三隂虚者
　　人參　　白术　　茯苓　　甘草
　　當歸　　川芎　　熟地　　芍藥
　　黄栢(酒炒/)知母(酒炒各/七分)
　右水煎服
參术薑附湯(三三/)　治瘡瘍眞陽虧損或誤行汗下或
　膿血出多失於補托以致上氣喘急自汗盗汗氣短
　頭暈泄瀉
　　人參　　附子(炮去皮臍/各一两)乾薑(炮/)　白术(各五/錢)
　右作二劑水煎服
附子理中湯(三四/)　治瘡瘍脾胃虚寒或誤打攻伐手
　足厥冷飲食不入或腸鳴腹痛嘔逆吐瀉
　　附子　　人參　　白茯苓　　白芍藥(各三/錢)
　　白术(四錢/)
　右水煎服
六物附子湯(三五/)　治四氣流注於足太隂經骨節煩
　疼四肢拘急自汗短氣小便不利或手足浮腫
　　附子(制/)　防己　　桂枝(各四/錢)炙甘草(二錢/)
　　白术　　茯苓(各三/錢)
　右作二劑水一鍾半薑三片煎一鍾食逺服
附子八物湯(三八/)　治瘡瘍陽氣脫陷嘔吐畏寒泄瀉
　厥逆
　　附子(炮/)　乾薑(炮/)　芍藥(炒/)　人參
　　炙甘草　茯苓(各一/錢)肉桂(一錢/)白术(二錢/)
　右水煎食遠服
四物湯(三七/)　治脾腎虚寒瘡屬純隂或藥損元氣不
　腫痛不腐潰或腹痛泄瀉嘔吐厥逆及陽氣脫陷等
　證
　　人參　　白术　　黄茋(各三/錢)乾薑(炮/)
　　附子(炮/)　甘草(炙/)　陳皮　　當歸(各二/錢)
　　柴胡　　升麻(各五/錢)
　右酒水煎服如不應倍加薑附
(薛/氏)加减八味丸(三八/)　治瘡瘍痊後及將痊口乾渇甚
　或舌上生黄或未患先渇此皆腎水枯渇不能上潤
　以致心火上炎水火不能相濟故煩躁作渇小便頻
　數或白濁隂痿飲食不多肌膚漸消或腿腫脚先痩
　服此以降心火滋腎水則諸證頓止及治口舌生瘡
　不絶
　　熟地(八两酒/蒸搗膏)山茱茰(酒浸/杵膏)山藥(各四/两)澤瀉(蒸焙/)
　　白茯苓　　牡丹皮(各三/两)桂心(一两/)北五味(四两/半炒)
　右為細末入二膏加煉宻少許丸桐子大每服六七
　十丸五更初言語前或空心用鹽湯送下○此即陳
　氏加减八味丸也　　　方在補陣一二三
加味地黄丸(三九/)　治肝腎隂虚瘡毒或耳内痒痛出
　水或眼昏痰氣喘𠻳或作渇發熱小便赤澁等證
　　熟地　　山藥　　山茱茰　白茯苓
　　澤瀉　　牡丹皮　柴胡　　北五味(各為末/等分)
　右將地黄掐碎酒拌濕蒸爛杵膏入諸藥和勻加煉
　蜜為丸桐子大毎服百丸空心白湯送下如不應用
　加减八味丸
當歸川芎散(四十/)　治手足少陽經血虚瘡證或風熱
　耳内痒痛生瘡出水或頭目不清寒熱少食或婦女
　經水不調胸膈不利脇腹痞痛
　　當歸　　川芎　　柴胡　　白术
　　芍藥(各一/錢)山梔(炒一錢/二分)牡丹皮　茯苓(各八/分)
　　蔓荆子　甘草(各五/分)
　右水煎服
加味敗毒散(四一/)　治足二陽經熱毒流於脚根焮赤
　腫痛寒熱如瘧自汗短氣大小便不利或無汗惡寒
　表裏邪實者宜之
　　羌活　　獨活　　前胡　　柴胡
　　桔梗　　人參　　茯苓　　枳殻
　　甘草　　川芎　　大黄　　蒼术(各一/錢)
　水二鍾薑三片煎服
九味羌活湯(四二/)　方在散陣四四
　治瘡瘍風熱鬱遏焮腫作痛或遍身作痛或拘急不
　利及頭痛惡寒脊强脈浮𦂳
加味羌活湯(四三/)
　　即前湯加金銀花連翹用解瘡毒
白芷胃風湯(四四/)　治手足陽明經氣虚風熱面目麻
　木或牙闗𦂳急眼目瞤動
　　白芷　　升麻(各二/錢)葛根　　蒼术(米泔炒/各八分)
　　炙甘草　當歸(各一/錢半)草豆蔲　黄柏(炒/)
　　柴胡　　藁本　　羌活　　麻黄(去節各/四分)
　　蔓荆子　殭蠶(各三/分)
　右水煎服
葛根牛旁湯(四五/)　治時毒腫痛而便利調和者
　　葛根　　管仲　　甘草　　豆豉
　　牛蒡子(半生半炒/各二錢)
　右水煎服
犀角地黄湯(四六/)　治胃火血熱妄行吐䘐或大便下
　血
　　犀角(鎊為/末)生地　　牡丹皮　　芍藥
　　黄芩(炒/)　升麻(各一/錢)
　右水煎熟入犀角末服
犀角升麻湯(四七/)　治時毒或風熱頭面瘇痛或咽喉
　不利或鬢疽痄腮等證
　　犀角(鎊/)　升麻　　防風　　羌活(各錢/半)
　　白芷　　白附子　黄芩(各一/錢)甘草(六分/)
　右水煎服入犀角末服
𤣥參升麻湯(四八/)　治心脾壅熱舌上生瘡或木舌重
　舌或連頰兩邊腫痛或咽痛發斑並治之
　　元參　　升麻　　赤芍藥　　犀角(鎊末/)
　　桔梗(炒/)　管仲　　黄芩(各一/錢)　甘草(五分/)
　水二鍾煎八分入犀角末食後服
升麻黄連湯(四九/)　治胃經熱毒腮腫作痛或發寒熱
　　升麻　　川芎　　當歸(各一/錢半)　連翹
　　黄連　　牛蒡子　白芷
　右水煎服　若腫連太陽加羌活連耳後加山梔柴
　胡
(秘/𫝊)連翹湯(五十/)　治癰疽時毒腫痛焮腫
　　連翹　　升麻　　樸硝(各一/两)𤣥參
　　芍藥　　白蘞　　防風　射干(各三/錢)
　　大黄(一两/二錢)甘草(炙五/錢)杏仁(八十個去皮尖/同麫炒黄另研)
　右毎服五七錢水煎服下惡物後服内托之類
五香連翹湯(五一/)　治腦疽癰疽時毒邪氣鬰滯不行
　者
　　乳香　　木香　　沉香　　丁香
　　香附　　黄芪　　射干　　連翹
　　升麻　　木通　　獨活　　桑寄生
　　甘草(各一/錢)
　右水煎服
復元通氣散(五二/)　治乳癰便毒腫痛及一切氣滯腫
　毒或打撲損傷閃跌作痛及疝氣尤效
　　木香　　舶上茴香(炒/)青皮　　陳皮
　　白芷　　甘草　　　貝母(去心/)穿山甲(炙/)
　　漏蘆(等分/)　一方有𤣥胡索白牽牛(炒/用)無白芷漏
　　蘆
　右為末毎服二三錢温酒調下
當歸散(五三/)　通經絡行血滯
　　當歸　　川山甲(灰炒/)蒲黄(炒各/半两)辰砂(一錢/)
　　麝香(少許/)
　右為末毎服三錢熱酒調下如不飲酒薄荷醋湯亦
　可
方脉流氣飲(五四/)　治瘰癧流注鬱結腫塊或走注疼
　痛或心胸痞悶咽塞不利脇腹膨脹嘔吐不食上氣
　喘急欬𠻳痰盛面目四肢浮腫大小便秘
　　當歸　　川芎　　芍藥(炒/)　茯苓
　　黄茋(炙/)　炙草　　紫蘇　　青皮
　　烏藥　　半夏(製/)　桔梗(炒/)　枳實(麸炒/)
　　防風　　陳皮(各一/錢)木香　　大腹皮
　　枳殻(麸炒/)檳榔(各五/分)
　水二鍾薑三片棗一枚煎八分食逺服
瘡科流氣飲(五五/)　治流注及一切恚怒氣結腫痛或
　胸膈痞悶或風寒濕毒摶於經絡致成腫塊肉色不
　變或漫腫木悶無頭
　　人參　　當歸(酒拌/)黄芪(鹽水/炒)芍藥
　　官桂　　厚朴(制/)　甘草　　防風
　　紫蘇　　枳殻　　烏藥　　桔梗(炒各/七分)
　　㯽榔　　木香　　川芎　　白芷(各五/分)
　右水煎服
(陳/氏)獨聖散(五六/)　凡患瘡瘍皆因氣血凝滯宜服香劑
　蓋香能行氣通血也如瘡初作便宜以此入茶飲之
　　香附子　薑汁浸一宿焙乾研末
　右無時以白湯調服二錢○潰後以局方小烏沉湯
　為尤妙
乳香定痛散(五七/)　治瘡毒損傷血凝氣滯壅腫拘攣
　筋骨疼痛
　　乳香　　　沒藥(各另/研)羌活　　五靈脂
　　獨活(各三/錢)川芎　　當歸　　　真緑豆粉
　　肉桂　　白芷　　白膠香(各半/兩)
　右為末煉蜜丸如彈子大毎服一丸細嚼薄荷湯或
　酒送下手足損痛不能舉動加草烏五錢鹽湯送下
消毒散(五八/)　治乳癰吹乳並便毒如憎寒壯熱或頭
　痛者宜先服人参敗毒一二劑方可服此藥如無前證
　即服此藥三二劑或腫不消宜服托裏散
　　金銀花　青皮　　　天花粉　柴胡
　　殭蠶(炒/)　貝母　　當歸(酒拌/)白芷(各二/錢)
　水二鍾煎一鍾食逺服如治便毒加大黄一二錢煨
　用空心服
清熱消毒散(五九/)　治一切癰疽陽證腫痛發熱作渇
　　黄連(炒/)　山梔(炒/)　連翹　　當歸
　　甘草(各一/錢)川芎　　芍藥　　生地(各一/錢半)
　　金銀花(二錢/)
　右水煎服
(東/垣)黄連消毒散(六十/)　治腦疽背疽焮腫疼痛或麻木
　　黄連(炒/)　羌活(各一/分)黄芩　　黄柏
　　桔梗　　藁本　　防己(各五/分)歸尾
　　連翹　　防風　　獨活　　知母(炒/)
　　生地(各四/分)人参　　甘草(各三/分)黄芪
　　蘇木　　陳皮　　澤瀉(各二/分)
　右水煎服
連翹消毒散(六一/)　治癰疽實熱諸證○亦名清涼飲
　亦即局方涼膈散
　　連翹(一两/)梔子　　大黄　　薄荷葉
　　黄芩(各五/錢)甘草(一两/半)朴硝(二錢/半)
　右毎服一两水煎温服
加味解毒湯(六二/)　治癰疽實熱大痛不止
　　黄芪(鹽水/炒)黄連(炒/)　黄芩(炒/)　黄栢(炒/)
　　連翹　　當歸(酒拌各/七分)甘草(炙/)白芍藥
　　梔子(炒各/一錢)
　水二鍾煎服痛即止
解毒防風湯(六三/)　治斑疹或痒或痛
　　防風(一錢/)黄芪　　芍藥　　地骨皮
　　枳殻(炒/)　荆芥(各二/錢)
　水煎徐徐服
(陳/氏)解毒防風湯(六四/)　方在痘疹五六
　治痘疹毒氣熾盛
散腫潰堅湯(六五/)　治瘰􁏣堅硬氣血無虧宜用之
　　柴胡　　黄芩(各四/分)白芍藥(炒/)升麻
　　連翹　　黄柏(酒炒/)蓬木　　三稜(酒拌/㣲炒)
　　乾葛　　歸尾(各三/分)知母(酒炒/)龍膽草(酒炒/)
　　天花粉　桔梗　　昆布(各五/分)炙甘草(二分/)
　右水煎服
瓜蔞托裏散(六六/)　治瘡瘍毒盛者未成則易消已成
　則易潰既潰則生肌
　　黄瓜蔞(一個/杵碎)忍冬藤　乳香(各一/两)蘇木(五錢/)
　　沒藥(三錢/)　甘草(二錢/)
　右用酒三碗煎二碗空心日午臨睡分三服○或以
　此為末酒糊丸彈子大硃砂為衣細嚼用當歸酒送
　下治打撲損傷尤妙
萬金散(六七/)　一名内托散　治癰疽已潰未潰者有
　消毒破血之功
　　括蔞(一個/杵碎)沒藥(一錢/研)大甘草節(二錢/)
　右用酒二碗煎一碗去柤後入沒藥服
製甘草湯(六八/)　治懸癰不拘腫潰亦治癰疽
　用大甘草一两切三寸長用澗水一碗浸透以慢火
　炙乾仍投前水浸透再炙至水乾為度却挫細用無
　灰酒二鍾煎七分空心服嘗有人患此已破服兩劑
　瘡即合○一國老膏方用大甘草二斤以河水浸取
　漿汁去柤用銀石噐熬成膏磁礶收貯毎服一二匙
　酒調服或水亦可尤解丹藥之毒○一方治癰疽用
　生甘草為末酒調服二錢連進數服自消
梅花飲子(六九/)　癰疽初起服之可防毒氣内攻
　　川芎　　乾葛　　天花粉　黄芪
　　烏梅　　甘草　　蘇木(各一/两)忍冬藤(四两/)
　右作四劑水煎服
牛膠散(七十/)　治癰疽使毒不内攻不轉惡證有益無
　損
　　牛皮膠(廣中明/者四两)
　右用酒一碗重湯煮化加酒服至醉不能飲者加白
　湯
明膠飲子(七一/)　治一切癰疽癤毒
　　明廣膠(蛤粉/炒珠)粉甘草(各一/两)橘紅(五錢/)
　右作三劑水煎服
䕶心散(七二/)　解金石砒研發疽之毒
　　緑豆末(一两/)明乳香(半两/研細)
　右以生甘草煎湯調時時與呷務使藥氣常在膈間
清心内固金粉散(七三/)　一名金花散　解毒清心流
　行氣血散滯清火凡焮腫熱痛飲食如常大者宜用
　之
　　綠豆(四两/研末)　硃砂(另研/)人參　　　甘草
　　白茯苓(各三/錢)朴硝(另研/)白豆蔲(各五/分)麝香(另研/)
　　雄黄(各一/錢)　氷片(五分/)
　右為末毎服一二錢蜜湯調下
蠟礬丸(七四/)　一名黄礬丸　治金石發疽一切癰疽
　托裏止疼痛䕶臟腑神玅不問老少皆可服之
　　黄蠟　一兩黄色佳者溶開離火入礬末○一方
　　　止用七錢
　　白礬　一兩明亮凈者研末
　右二味和勻衆手急丸桐子大每服二三十丸漸加
　至四五十丸熟水或鹽湯送下日進二三服服至三
　四两之上愈見其功矣○如服金石發疽别用白礬
　末二两作三五服温酒調下尤效○有人遍身生瘡
　狀如蛇頭名曰蛇頭瘡尤宜服之○治蛇蝎毒蟲咬
　傷熔化熱塗傷處痛止毒出仍服两許○此方不惟
　止痛生肌而已其䕶膜止瀉消毒化膿及内癰排膿
　托裏之功甚大
千金化毒丸(七五/)　治諸惡毒
　用白礬三錢糊丸以葱頭七莖煎湯送下則腫痛俱
　退再用仙方活命飲二劑以去其餘毒此本方原用
　礬末以葱湯調服因湯難服故易為丸○一方止治
　瘡疽不問腫潰先用此藥二三服後用消毒藥甚效
　常治蒭蕘之人用此即退不用托裏藥亦愈若金石
　毒藥發疽者尤效蓋礬能解金石之毒也○一方用
　礬末五錢硃砂五分熱酒下亦效此藥托裏固内止
　瀉解毒排膿不動臟腑不傷氣血有益無損其藥易
　得其功甚大偏僻之處不可不知此方或䖝蚘所傷
　溶化熱塗患處更以熱酒調末服皆效
五福化毒丹(七六/)　治咽喉牙口瘡毒腫痛並小兒一
　切熱毒瘡癤驚惕煩躁口舌生瘡夜臥不寧等證
　　𤣥參　　桔梗(各二/两半)茯苓(三两/半)人參
　　牙硝　　青黛(各一/两)甘草(七錢/半)麝香(少許/)
　　金箔(二十片/)
　右為末煉宻丸芡實大毎服一丸薄荷湯化下○若
　痘毒上攻口齒生瘡以生黄汁化服及用雞翎掃付
　患處
奪命丹(七七/)　治疔瘡發背等證或麻木或嘔吐重者
　昏憒此藥服之不起者即起不痛者即痛痛甚者即
　止昏憒者即甦嘔吐者即解未成者即消已成者即
　潰有奪命之功乃惡證中之至寳也
　　蟾酥(酒化/)輕粉　　麝香(各五/分)枯礬
　　寒水石(煅/)銅緑　　乳香　　沒藥(各一/錢)
　　硃砂(三錢/)蝸牛(二十個另/研無亦可)
　右為末用蝸牛或酒糊搗丸綠豆大毎服二三丸温
　酒葱湯下或用葱白三四寸病者自嚼爛吐於手心
　包藥在内用熱酒和葱送下如人行五七里汗出為
　效重者再服一二丸或外用一丸入瘡口内以膏藥
　貼之
飛龍奪命丹(七八/)　治一切疔瘡毒瘡出汗則愈神效
　　乾蟾酥(二錢/乳化)沒藥　　硼砂　　寒水石(煅/)
　　雄黄(各三/錢)　乳香　　硃砂　　血竭(嚼成餅/者真)
　　枯礬(各一/錢)　輕粉　　氷片(各五/分)蜈蚣(一條去頭/酒浸焙乾)
　　蝸牛(四十九個研為/膏或無亦可)
　右各研為細末取蝸牛蟾酥研勻入諸末熟杵丸緑
　豆大硃砂為衣毎服四五丸嚼葱白一口吐在手心
　將藥包葱内用温酒吞下須㬰汗出或少吐瀉毒即
　解
　立齋曰前回生丹乃慄悍攻毒之劑也蓋無經不至
　無氣不動者後奪命丹尚緩若食一切禽畜毒物及
　瘡脉浮𦂳細數毒畜在内並惡毒證凡宜汗吐者當
　用前丹有神效若老弱之人或瘡毒稍輕者宜用後
　丹或更以隔蒜灸之為良
囘生丹(七九/)　李頥顔先生口授非泛常之藥萬寳之
　秘專治一切疔毒並有神效
　　金脚信　　明磠砂　　明乳香　半夏
　　上紅丹(各五/分)巴豆肉(不去/油)明雄黄　大南星
　　南硼砂(各一/錢)大斑猫(十五個去/頭足翅)
　右為細末旋取蟾酥和丸麻子大硃砂為衣毎服十
　五丸好酒下㸔瘡生上下食前後服能飲者至醉為
　佳凡腫毒失治毒氣入腹用此藥能起死囘生服藥
　後吐瀉俱作乃甦
通氣散(八十/)　治時毒瘇甚咽喉不利取嚏以泄其毒
　　𤣥參(一錢/半)　牙皂　　　川芎(各一/錢)藜蘆(五分一/方無此)
　　羊躑躅花(二錢/半)
　右為末用紙撚醮少許入鼻内取嚏為度○按此方
　止用皂角川芎北細辛三味即可亦不必藜蘆躑躅之
　毒品也總不若通闗散為妙方在因陣九十八
梔子仁湯(八一/)　方在寒陣十九
　治發熱狂躁咽喉腫痛
六味梔子仁湯(八二/)　治時毒腫痛大便秘結脉沉數
　　山梔(炒/)　　　枳殻　　大黄(煨/)　升麻
　　牛旁子(炒/)　鬱金(等分/)
　右水煎服或為細末毎服三錢蜜水調下
清肝益營湯(八三/)　治肝膽小腸經風熱血燥筋攣結
　核或耳項胸乳脇肋作痛並一切肝火之證
　　山梔　　　當歸　　木瓜(不犯/鐡)茯苓(各一/錢)
　　柴胡　　芍藥(炒/)　川芎(各七/分)龍膽草(八分/)
　　白术(二錢/)熟地(一錢/半)炙甘草(五分/)
　右薑水煎服
清心湯(八四/)　治瘡瘍腫痛發熱飲冷脉沉實睡語不
　寧右方即防風通聖散毎料加黄連五錢毎劑用一
　两水煎服方在攻陣十六
濟隂湯(八五/)　治瘍毒純陽腫痛發熱
　　連翹(二錢/)山梔(炒/)　黄芩(炒/)　黄連(炒/)
　　甘草(各一/錢)芍藥(一錢/半)牡丹皮(一錢/二分)金銀花(三錢/)
　水煎服　大便若秘量加大黄
地骨皮散(八六/)　治瘡瘍氣虚内熱煩渴不寧
　　人參　　黄芪　　生地黄　地骨皮
　　柴胡(各一/錢半)白茯苓　石膏(煅/)　知母(各一/錢)
　水薑煎服
一味苦參丸(八七/)　治一切癰疽毒瘡焮腫作痛或煩
　躁
　　苦參　不拘多少為末
　右用水糊丸桐子大毎服二三錢温酒下
(陳/氏)苦參丸(八八/)　治便身搔痒癬疥瘡瘍
　　苦參(四两/)𤣥參　　黄連　　大黃
　　獨活　　枳殻　　防風(各二/两)黄芩
　　梔子　　菊花(各一/两)
　右為末煉蜜丸桐子大食後茶酒任下三四十丸日
　三服
五利大黄湯(八九/)　治時毒焮腫赤痛煩渇便秘脉實
　而數
　　大黄(煨/)　黄芩　　升麻(各二/錢)芒硝
　　梔子(各一/錢)
　水一鍾半煎六分空心熱服
清涼飲(九十/)　治癰瘍熱毒熾盛大便秘結○此即前
　連翹消毒散
　　連翹(一两/)大黄　　山梔子　　薄荷
　　黄芩(各五/錢)甘草(一兩/半)朴硝(二錢/半)
　右毎服一两水煎服
宣毒散(九一/)　治一切癰毒其功不可盡述
　　大黄(煨/)　白芷(各五/錢)
　水二鍾煎一鍾食前服
　立齋曰此方乃宣通攻毒之劑若脉沉實便秘者毒
　在臟也宜服之其功甚大若臟腑調和脉不實者不
　可用醫林集要方用大黄一斤白芷六两為末毎服
　三錢熱酒調下更用茶清調搽患處名曰萬金散葢
　因其功而珍之也或用水跌為丸以便於服亦可吳
　江申僉憲兄患背疽堅硬脉沉實乃毒在内用一服
　大小便下汚物再服而消恐患者忽此二藥故以此
　嘗騐者告之
拔毒散(九二/)　治一切癰疽腫毒其功不可盡述
　　乳香　　沒藥　　當歸　　穿山甲(炮/)
　　木鱉子　連翹(各一/錢)甘草(炙五/分)瓜蔞仁(八分/)
　　牙皂(炒/)　貝母(各七/分)忍東藤(二/錢)大黄(生熟各/一錢半)
　右水酒各一鍾煎一鍾食前服○此方攻毒止痛化
　膿之良劑也屢用屢騐若膿成或已潰者大黄可不
　用恐泄其真氣則膿者難潰潰者難斂也亦有膿雖
　潰脉仍洪數或沉實喜冷者火邪尚在又所宜用
内疎黄連湯(九三/)　治瘡瘍發熱而嘔大便秘結脉洪
　而實
　　黄連　　芍藥　　當歸　　㯽榔
　　木香　　黄芩　　梔子　　薄荷
　　桔梗　　甘草(各一/錢)連翹　　大黄(各一/錢半)
　薑水煎仍量虚實治之
桃仁湯(九四/)　逐瘀血
　　桃仁　　蘇木(各一/两)生地黄(五/錢)䖟蟲(去足/翅炒)
　　水蛭(炒各三/十個)
　右毎服三錢水一盞煎六分空心服
漏蘆湯(九五/)　治腦疽癰疽毒盛實者
　　漏蘆　　黄芪　　甘草　　連翹
　　沉香(各五/錢)大黄(一兩/㣲炒)
　右毎服四五錢薑棗水煎服
千金漏蘆湯(九六/)　治癰疽發背丹疹時行熱毒赤腫
　焮痛
　　漏蘆　　黄芩　　白蘞　　連翹
　　枳殻(麸炒/)升麻　　粉草　　麻黄(去節/)
　　大黄(濕紙/褁煨)朴硝(各一/两)
　右毎服五六錢薑水煎去柤空心服下惡物為妙
漏蘆升麻湯(九七/)　治時毒頭面紅腫咽嗌堵塞水藥
　不下若臟腑素有積熱發為腫毒疙瘩一切紅腫惡
　毒
　　漏蘆(二錢/)　升麻(一錢/半)黄芩(酒洗/)生甘草
　　𤣥參　　　牛旁子(炒/研)苦梗　　連翹(各一/錢)
　　藍葉(如無用/青黛)大黄(酒浸量輕/重用之)
　水煎服大利之結者加芒硝
潤腸丸(九八/)　治脾胃伏火大腸乾燥或風熱血結宜
　用此丸通之若結在直腸宜用猪膽汁導之蓋腎立
　五液開竅於二隂若津液滋潤則大便通調若津液
　不足脾氣虧損必當培補乃忌此藥
　　桃仁(去皮/尖)麻子仁(各一/两)羌活　　歸尾
　　大黄(煨/)　皂刺　　　秦芁(各五/錢)
　右各另研為末煉蜜或猪膽汁丸桐子大毎服三四
　十丸白湯下若用猪膽汁導而糞不結燥者須急補
　元氣
沒藥丸(九九/)善逐滯血
　　當歸(一両/)桂心　　芍藥(各半/两)桃仁(去皮/尖研)
　　沒藥(各三/錢)䖟蟲(去足/翅)水蛭(炒各三/十個)
　右為末醋糊丸桐子大毎服三五丸空心醋湯下
當歸丸(百/)　行血利水通大便
　　當歸(半两/)大黄　　桂心(各三/錢)赤芍藥
　　葶藶(各二/錢)人參　　甘遂(麫褁煨/半錢)
　煉宻丸如彈子大空心米飲化下一丸
破棺丹(百一/)　治瘡瘍熱極汗多大渇便秘譫語發狂
　　大黄(二斤半半/生半熟)　　芒硝　　甘草(各二/两)
　右為末煉蜜丸彈子大毎服一丸童便酒化下白湯
　亦可
忍冬酒(百二/)　解諸癰毒
　　忍冬藤　鮮者四五两若乾者止用一两搗
　　大甘草節　一两生用
　二味入砂鍋内以水二鍾煎至一鍾再入無灰酒一
　鍾又煎數沸去柦分三服病重者晝夜两劑至大小
　便通利為度另用忍冬藤研爛入酒少許罨患處
金銀花酒(百三/)　治一切癰疽發背疔瘡喉痺等證
　用金銀花藤葉搗爛取汁半鍾和熱酒半鍾温服甚
　者不過三五服可保無虞
槐花酒(百四/)　治癰瘍熱毒最妙
　用槐花四五两炒微黄乗熱入酒二鍾煎十餘滚去
　柤熱服未成者二三服已成者一二服但察其有熱
　毒未清者皆可用槐花治濕熱之功最為神速惟胃
　寒者不宜服大扺腫毒非用蒜灸及槐花酒先去其
　勢雖用托裏諸藥其效未必能速
蒲公英酒(百五/)　治乳癰吹乳不問已成未成皆可用
　用蒲公英一握搗爛入酒半鍾取酒温服柤貼患處
　甚者不過三五服即愈
逺志酒(百六/)　能托散諸毒治女人乳癰尤效
　　遠志　不拘多少用米泔浸洗槌去心
　右為末毎服三錢用好酒一鍾調遲少頃澄清飲之
　以滓敷患處
牛膝酒(百七/)　治楊梅風毒腰痛
　　牛膝　　川芎　　羌活　　五加皮
　　杜仲　　甘草　　地骨皮　薏仁(各一/两)
　　生地黄(十/两)海桐皮(二两/)
　右㕮咀用帛裹入無灰酒浸二七日夏月三五日毎
　服一盃日三五次
消癭酒(百八/)
　　昆布(三錢/)海藻(五錢/)沉香　　雄黄(各一錢/研末)
　　海螵蛸(二錢/)
　右為咀用好酒一升湯煮任意毎服一二鍾或浸十
　餘日亦可飲
桑枝煎(百九/)　大治口渇
　取嫩桑枝細切一升炒以水三升煎一升日服三五
　劑更多尤玅抱樸子云療風痺乾燥臂痛脚氣四肢
　拘攣上氣眩暈久服補肺消食利小便輕身耳目聰
　明令人光澤其功不能盡述
神仙截法(百十/)　治癰疽發背一切惡瘡預服則毒氣
　不入内
　　真麻油　一斤銀器内熬十數沸候冷
　右用酒兩碗入油五盞通口熱服一日用盡緩則數
　日服之○吳安世云吾家三世用之無有不效又聞
　獵者云凡中藥箭急飲麻油藥毒即消屢用甚騐○
　按右方凡大便秘結而毒蓄於内者最宜用之以疏
　通其毒若隂毒及大便不實者乃非所宜
砭法(百一一/)
　治丹毒疔瘡紅絲走散或時毒瘀血壅盛用細磁器
　擊碎取有鋒鋩者一塊以筋一根劈開頭尖夾之用
　線縳定两手指輕撮筯尾令磁鋩正對患處約七寸
　許再另用筯一根頻擊筯頭令毒血遇刺皆出毒自
　减退若毒氣入腹膨脹者難治
刺少商穴(百十二/)治咽喉急痛
　穴在手大指内側去爪甲角如韮葉刺入二分許以
　手自臂勒至刺處出血即消若重而膿成者必須針
　患處否則難治
洪丞相蜞鍼法(百十三/)　凡癰瘍勢焮毒盛血疑不散
　者宜用此法以殺其勢
　治癰初作先以筆管一箇入大螞蝗一條以管口對
　瘡頭使蜞吮惡血得去其毒即散如瘡大須換三四
　條若吮正穴蜞必死矣屢試屢效若血不止以藕節
　上泥塗之即止若瘡頭未明以井邊泥塗之先乾處
　即是
騎竹馬灸法(百十四/)　治一切瘡無有不愈
　其法令病人以手肘凭几而坐男左女右將手臂竪
　起要直乃用竹篾一條自臂腕中曲處横紋間量起
　貼肉直上至中指尖盡處截斷為則不量指甲另用
　竹杠一條令病人脫衣正身騎定前後用两人扛起
　令病者脚不着地仍使人扶定勿令傴僂却將前量
　臂篾從竹杠上尾骶骨坐處直貼脊背量至篾盡處
　記之此取中之處非灸穴也又用薄篾量男左女右
　手中指節两横紋處截為同身寸法將此寸篾即安
　前脊中㸃記處两邊各開一寸盡處即是灸穴各灸
　五七壯疽發於左則灸右疽發於右則灸左两邊俱
　甚則左右皆灸葢此穴乃心脉所過之處凡癰疽皆
　心火之留滯灸此則心火流通而毒自散矣有起死
　回生之功屢試屢騐
神仙隔蒜灸法(百十五/)　治一切癰疽瘡毒大痛或不
　痛或麻木及治痘疔毒氣熾成使諸痘不能起發已
　起發者不能貫膿已貫膿者不能收靨等證如痛者
　灸至不痛不痛者灸至痛其毒随火而散此攻散鬱
　毒從治之法也大有囘生之功其法用大蒜頭去皮
　切三分厚安瘡頭上用艾壯於蒜上灸之五壯換蒜
　復灸或三五十壯或一二百壯愈多愈妙未成者即
　消已成者亦殺其大勢不能為害如瘡大用蒜搗爛
　攤患處將艾鋪上燒之蒜敗再換或隂毒紫白色不
　起發不痛不作膿者尤宜多灸仍服托裏之劑如灸
　後仍不痛或不作膿不起發者不治此氣血虚極也
附子餅(百十六/)　治潰瘍氣血俱虚不能收斂或風寒
　襲之以致血氣不能運行皆令不斂用炮附子去皮
　臍研末以唾津和為餅置瘡口上將艾壯於餅上灸
　之毎日灸數壯但令㣲熱勿令痛如餅乾再用唾津
　調和務以瘡口活潤為度
豆豉餅(百十七/)　治瘡瘍腫毒硬而不潰及潰而不斂
　並一切頑瘡惡瘡用江西豆豉餅為末唾津和作餅
　子如錢大厚如三文錢置患處以艾壯於餅上灸之
　乾則再易如灸背瘡用潄口水調餅覆患處以艾鋪
　餅上灸之如未成者即消已成者亦殺其大毒如有
　子效必氣血虚敗也
木香餅(百十八/)　治一切氣滯結腫或痛或閃肭及風
　寒所傷作痛並效
　　木香(五錢/)　生地黄(一两/)
　右以木香為末生地黄杵膏和勻量患處大小作餅
　置腫處以熱熨斗熨之
香附餅(百十九/)　治瘰癧流注腫塊或風寒襲於經絡
　結腫或痛
　用香附為末酒和量瘡毒大小作餅覆患處以熱熨
　斗熨之未成者内消已成者自潰若風寒濕毒宜用
　薑汁作餅
神效桑枝灸(百二十/)
　治發背不起或瘀肉不潰此陽氣虚弱用桑枝燃着
　吹熄其㷔用火灸患處片時日三五次以助腫潰若
　腐肉已去新肉生遲宜灸四畔其隂瘡瘰􁏣流注臁
　瘡惡瘡久不愈者亦宜用之大抵此法未潰則解熱
　毒止疼痛消瘀腫已潰則補陽氣散餘毒生肌肉若
　陽證腫痛甚或重如負石初起用此法出毒水即内
　消其日久者用之雖潰亦淺且無苦楚惜患者不知
　有此治者亦不肯用此也
神效葱熨法(一二一/)　治流注結核骨癰鶴膝肢體腫
　塊或痛或不痛或風寒襲於經絡流注肢體筋攣骨
　痛或跌撲損傷止痛散血消腫之良法或先用隔蒜
　灸法而餘腫未消最宜用熨以助氣血而行壅滯其
　功甚大用葱頭細切杵爛炒熱敷患處冷即易之再
　或熱熨數次腫痛即止其效如神○或用葱煎湯薰
　洗傷處亦妙○或用葱一大把束其數節切為薄餅
　置患處用熱物熨之或鋪艾灸之亦可必易餅多熨
　為妙
神仙薫照方(一二二/)
　　雄黄　　硃砂　　血竭(真者/)沒藥(各一/錢)
　　麝(二分/)
　右五味研細末用綿紙捲為粗撚約長尺許毎撚中
　入藥三分裹定以真麻油潤透㸃灼瘡上須離瘡半
　寸許自紅暈外圏周圍徐徐照之以漸將撚收入瘡
　口上所謂自外而内也更須將撚猛向外提以引毒
　氣此是手法此藥氣從火頭上出内透瘡中則毒随
　氣出自不内侵臟腑初用三條漸加至五七條瘡勢
　漸消可漸减之薫罷随用後敷藥
　廣陵李杜云背瘡所患惟内攻與外潰耳證屬火毒
　醖釀斯成不能外散勢必内攻不能中出勢必傍潰
　醫者徃往以涼藥圍解多罹此二患又隂瘡不起發
　者止有隔蒜灸一法然亦未見鑿鑿取效此方初用
　藥撚薫照以火引火毒氣外散後用藥敷圍追膿止
　痛毒從孔竅及瘡頂中出可免傍潰矣隂瘡一照即
　起紅暈狀如蒸餅變為陽證可保無虞此其竒中大
　畧也照法日毎一次初次用撚三根或四根次日用
　四根或五根再次漸至六七根止大率看瘡輕重酌
　撚多寡重者不過六七日腐肉盡化為膿從瘡口中
　陸續湧出新肉如石榴子纍纍而生此時不必再照
　圍藥始終如一隨瘡勢大小漸漸收入照圍後不可
　聽醫用膏藥貼蓋以致毒氣怫鬱止剖葱葉量瘡口
　貼之凡照時先須用猪蹄煎湯澄清洗去圍藥如法
　薰照待瘡勢大愈肉生將蒲始可用生肌散或䕶以
　太乙膏平復後膏藥猶不可離此其始末細㣲也内
　服者大要不出十宣散䕶心散等方最忌寒涼恐傷
　胃氣此瘡由惱怒鬱結厚味所致受病以年計愈久
　則愈甚也調攝之法非懲忿窒慾清散托裏治以前
　方即盧扁復生有望而走耳又前方初止治背疽其
　後一切腫毒無不收功蓋法無定則醫貴變通神而
　明之存乎其人耳余不佞善病故留心方術然未經
　累騐不輕授人此一方初騐於化南再騐於陳大叅
　景山及范中翰舍初其他證亦曾用以推廣皆應手
　取效輙贅其詳於此其𫝊則道人孫氏今大播廣陵
　余先慈頼以保安者廿年云
　池陽來陽伯云王孝亷良甫為余言廣陵人有善神
　燈照者療渠發背神良已求得其禁方矣余識之己
　酉嵗余客廣陵偶桁腫比于股招所謂善療者照之
　不膿得愈又館友胡含素患發背大如覆盂神懵懵
　憒矣延瘍醫至束手待肉腐糜方可用膏徐長肌肉
　問其術曰至此問其候曰百日果如其說則含素將
　成烏有矣遂急同弟輩求得前方刻本按法治之一
　日痛止二三日神清如脫桎梏釋重負肉腫如盂者
　日縮而小並未甞腐糜也不月餘膿盡爽然起矣奇
　矣哉不表而汗不針而潰不灸而陷舉不補而實不
　下而毒盡凡醫人之針刺不必用也至理歸於易簡
　大道本在目前所謂不可不思議者也古今道術入
　妙者皆如此類茲重刻之故為此叙
　曲梁聶雲翰云戊戌春暮余病疽京邸疽據背中前
　與心對初發㣲若黍粒搔之痛痒闗心寒熱交作甫
　十日大若升再十日大若斗食逆便結匝月目不一
　瞬醫方所載諸死候業已十犯八九两絶復甦自分
　無生手條後事偶從楊楚璞得李肖衡所𫝊異人指
　授仙方如法薰敷越二日毒漸解廼有起色不易方
　而竟就痊距初發浹廿旬歸家出以試人輕僅踰月
　重亦不出百日靡不起者葢余所感毒極重勢極大
　又治極遲即二三内外科名家皆束手失色以為從
　所未聞未見及試人則取騐更㨗葢感有輕重治有
　遲蚤也顧念非此異方不能起余必死異證非余起
　死回生不能白此方之神異余以此方活安忍天下
　人以此證危因慮此方莫獲廣沛於天下又慮天下
　忽視此方而不加篤信或亂於耻功不已出之醫口
　疑似轉盻間致悞大事而悔無及也因贅數語以為
　此方之引
　咸林王維英云丙午端陽日余左臂患疽其大如拳
　用騎竹馬法灸之百十壯疱起如銅錢四圍腫覺退
　笥中蓄此仙方命製藥料欲俟破後薰之不識其初
　亦可薫也客有備言可薫者因於當日即薫十條瘡
　頂髙收四圍色白夜間毒肉從邊化為稠膿徐徐内
　漬粘同膠鰾毎日如法薫照洗貼五六日中尖毒肉
　脫落一條共有十三孔瘡外一指許傍串三孔且痛
　且痒即極力照之初出黄水次出稠膿後流清漿瞬
　息口收並未再串其原載敷藥長安中若不産莃薟
　五龍二草止用金銀花三色敷之乾則覺痛即去之
　不敷並未用生肌散惟䕶以太乙膏月餘盡痊當此
　瘡將愈左臂又患一疽正對無二即照撚十條敷以
　麸炒醋調文蛤膏一日數更次日五條三日頂破膿
　出不痛不痒其毒盡散同時有患别瘡者余付此藥
　薰之随薫即散並未成形廼知是方也真仙方哉真
　仙方哉持此療瘡天下無瘡矣余恐世人但知瘡破
　後可照不識照初發者尤易散又恐因敷藥不全並
　棄前方不識敷藥不用亦可也故備述終始以神此
　方之用
洗藥神效散(一二三/)　洗隂濕諸瘡
　　蛇床子(二两/)朴硝(一两/)
　右毎用一两水二碗煎數沸洗瘡拭乾摻生肌藥
雄黄解毒散(一二四/)　治一切癰腫潰爛毒勢甚者先
　用此藥二三次以後用猪蹄湯
　　雄黄(一兩/)白礬(四两/)寒水石(煅一/两半)
　右俱為末用滚湯二三碗乘熱入藥末一两洗患處
　以太乙膏或神異膏貼之
猪蹄湯(一二五/)　治一切癰疽杖瘡潰爛去惡肉潤瘡
　口止痛
　　白芷　　黄芩　　當歸　　赤芍藥
　　獨活　　生甘草　露蜂房(連子者佳/各五錢)
　用猪蹄一隻水四五碗煮熟去油柤取清湯入前藥
　一兩許煎十數沸去柤温洗惡肉隨洗而下隨用
　膏藥貼之○按此湯不必用黄芩或以白礬易之更
　佳
集香散(一二六/)　洗癰疽潰爛
　　白芷　　藿香　　茅香　　香附
　　防風(各三/錢)木香　　甘草(各一/錢)
　右用水三碗煎數沸去柤淋洗患處
　立齋曰此乃馨香之劑也血氣聞香則行得臭則逆
　也凡瘡毒將盡末盡宜用之若有瘀肉宜先用雄黄
　解毒散解之後用此方洗後湏即用膏藥貼䕶勿使
　風入肌肉易生直至收口為度最忌用生肌之藥
敷藥方(一二七/)
　　車前草　莃薟草　金銀花　五爪龍草
　右四味鮮草一處搗爛加多年陳米粉即常用糨衣
　者初起時仍加飛鹽少許共調為稠糊敷瘡上中留
　一頂拔膿出若冬時無鮮者用乾葉為末陳醋調敷
　亦可或五龍草一時難得即單用三味亦能奏功不
　必拘執也○陽伯曰瘡毒初起毒盛者須内服敗毒
　藥數劑其有氣血薄弱者亦須用托裏藥數劑則萬
　全之計耳
秘傳圍藥鐡井欄(一二八/)　敷一切惡毒即收斂消腫
　神效
　　牛糞灰　晒乾燒灰用新磁礶盛之乾處加倍用
　　鐡線草　草烏　　文蛤　　白芨
　　白蘞　　貝母心　陳小粉(炒極黄色/各等分)
　右為末用髙醋熬熱調藥如糊敷瘡四圍中留錢孔
　以出毒氣乾則易之瘡勢惡甚者用飛龍奪命丹等
　藥出汗無不效
大黄掲毒散(一二八/)　敷熱壅腫毒
　　大黄(一两/半)白芨(一两/)朴硝(二两/)
　右為末井水調搽乾則潤之
草烏揭毒散(百三十/)　治一切癰疽腫毒
　　草烏　　貝母　　天花粉　南星
　　芙蓉葉(等分/)
　右為末用醋調搽四圍中留頭出毒如乾用醋潤之
抑隂散(一三一/)　治瘡瘍元氣虛寒焮腫不消或不潰
　歛或筋攣骨痛一切冷證
　　草烏(二两/)南星(煨/)　赤芍藥(炒/)　白芷(各一/两)
　　肉桂(五錢/)
　右為末葱湯調塗熱酒亦可
抑陽散(一三二/)　一名洪寳丹　治瘡属純陽腫痛發
　熱
　　天花粉(三两/)薑黄　　白芷　　赤芍藥(各一/两)
　右為末茶湯調搽患處
隂陽散(一三三/)　治瘡屬半隂半陽
　　紫荆皮(炒五/两)獨活(去節炒/一两)赤芍藥(炒/)白芷
　　石菖蒲(各二/两)
　右為末葱酒調搽
神功散(一三四/)　諸發背癰疽及諸瘡不問腫潰皆效
　　黄栢(炒/)　草烏(炒各/一两)
　右為末用潄口水調入香油少許搽患處如乾仍用
　水潤之
清涼救苦散(一三五/)　治大頭瘟腫甚者以此藥敷之
　　芙蓉葉　霜桑葉　白歛　　白芨
　　大黄　　黄連　　黄芩　　黄栢
　　白芷　　雄黄　　芒硝　　山茨菇
　　赤小豆　南星　　金線重樓
　右等分為末蜜水調敷腫處以翎頻掃之
二黄膏(一三六/)　敷一切腫毒熱浮在外或時氣熱壅
　者
　　黄栢　　大黄(各等/分)
　右為末用醋調𫝊如乾用水潤之
迴陽玉龍膏(一三七/)　治隂疽發背寒邪流注風濕冷
　痺諸脚氣冷痛無紅赤者及跌撲所傷為敷涼藥或
　人元氣虚寒腫不消散或不潰斂及壅腫堅硬肉色
　不變久而不潰潰而不斂或鼔雄風筋攣骨痛一切
　隂寒冷證第一藥也
　　草烏　　肉桂(各五/錢)　薑黄(炒/)　南星(煨/)
　　白芷　　赤芍藥(炒各/二兩)
　右為末葱湯或熱酒調塗
沖和膏(一三八/)　治一切瘡腫不甚焮熱積日不消
　　紫荆皮(炒五/两)獨活(去節炒/三两)赤芍藥(炒二/两)白芷
　　菖蒲(各一/两)
　右為末葱頭煎湯調搽
麥飯石膏(一三九/)　治瘡疽初起先以麥飯石膏塗之
　俟瘡根漸收即敷神異膏斂之但麥飯石膏難於脩
　合用神異膏亦效
　　白麥飯石　炭火煅醋淬數次研極細二两○據
　　　本草所載凡石如飯團粒粒粘結成塊者即是
　　　皆可用也
　　鹿角　生取帶腦骨者斷之用炭火燒烟盡研極
　　　細四两
　右用米醋調和入砂器煎以竹片不住手攪熬成膏
　先用猪蹄湯洗患處以鵝翎拂塗四圍乾則以醋潤
　之若腐爛者用布帛攤貼之○李氏曰麥飯石膏治
　發背癰疽神妙惜世罕知有患癰不潰而危者全用
　此膏一夕頓潰凡疽得膿其毒始解或有不潰者須
　用此膏故録之俾精擇修合以取十全之功也嘗見
　世間醫者每有妙方秘而不𫝊或更改以惑人誠可
　惡也余思西華麥飯石膏守死不𫝊其立心私刻君
　子鄙之矣
黑末子(百四十/)　治癤毒
　用羊角連内骨燒存性為末酒調三錢分上下服之
　瘡可散○立齋曰此方未嘗用蓋秘方也甞治面上
　或身卒得赤斑或痒或瘭毒此而不治亦可殺人以
　羖羊角燒存性研為極細末以雞子清調塗之甚效
　本草亦云然
乳香定痛散(一四一/)　治瘡瘍潰爛疼痛不可忍諸藥
　不效者
　　乳香　　沒藥(各/錢)　寒水石(煅/)滑石(各四/錢)
　　氷片(一分/)
　為細末搽敷患處痛即止此方乳沒性温佐以寒劑
　制之故寒熱之痛皆妙
烏金膏(一四二/)
　治發背中央肉死塗之即腐未死塗之即生若初起
　腫痛用㸃數處則解毒頓消若瘀肉腐黑塗之即潰
　若惡瘡頑瘡元氣無虧久不收斂者内有毒根以紙
　撚醮絍其内有等發背因元氣虚弱或因尅伐元氣
　虧損毒氣散漫中黯外赤不腐不潰須服大補之劑
　中塗三四寸許至五六日間赤黯之界自有裂紋如
　刀劃之狀中央漸潰漸脫内用純陽之藥以接其元
　氣庶能收斂若妄用刀鍼去肉出血則陽隨隂散元
　氣愈傷或塗涼藥則毒氣不解氣血愈虚非徒無益
　適以害之矣○其方用巴豆去殻炒黑研為膏㸃腫
　處或塗瘀肉上則自消化或加乳香少許亦可如塗
　瘡内或加香油少許調稀可用若餘毒不斂者以此
　絍之不致成痛
透骨丹(一四三/)　此潰膿藥外科不可缺
　　蟬酥　　硼砂　　輕粉　　巴豆(各五/錢)
　　螖牛(二箇/)麝香(一分/)
　右先将巴豆研如泥次入蝸牛麝香再研後入各藥
　研極細以小磁瓶收藏毎用少許以乳汁化開先用
　鐵輕輕撥破毒頭挑藥米粒許納於瘡口外用清涼
　膏貼之
鐡頭散(一四四/)　治一切頑瘡内有膿管瘀肉或瘰癧
　結核不化瘡口不合宜此藥追蝕腐之
　　赤石脂(五/錢)　輕粉　　麝香(各五/分)乳香
　　白丁香(各三/錢)生砒　　黄丹(各一/錢)蜈蚣(一條/炙乾)
　右為末搽瘀肉上其肉自化若瘡口小或痔瘡用糯
　米糊和作細條隂乾絍入外以膏藥貼之凡瘡口久
　不合者内有膿管必須用此腐之内服托裏之藥
代鍼膏(一四五/)　治瘡瘍膿熟不潰
　　乳香(二分/)白丁香(真者/是)巴豆(炒焦/)碱(各五/分)
　右為末熱水調㸃瘡頭上常以碱水潤之勿令其乾
替鍼丸(一四六/)　治膿成不潰者
　　白丁香　磠砂(另研/)真没藥　乳香(各一/匙)
　　糯米　四十粒先以礦灰拳大一塊置磁碗内量
　　入井水待熱氣將息以米排入灰中良久候米如
　　水晶狀取出用之如米未就再用灰製
　右各另為末然後和勻收貯用時以飯丸麥粒大每
　用一粒水濕粘瘡頭上其膿自出○凡瘡瘍血氣壯
　實膿成不潰者宜用此藥以洩其毒則肌肉易生瘡
　口易斂若氣血虧損者須用甘温之劑以培根本否
　則不惟不潰且難收斂若附骨疽及𦂳要之地當及
　時針砭出之為善
三合散(一四七/)　治癰疽不肯作膿
　　新巴豆肉　明砒　　斑猫(等分/)
　右為細末絍瘡内惡肉自化
　立齋曰此方藥性大毒果有惡毒之證宜用腐之取
　其以毒攻毒也若以陽氣虚不能腐化成膿者宜用
　大補之劑及桑木灸之丹溪云氣血壯實膿自湧出
　大抵瘡之潰斂遲速總由血氣之盛衰使然也
藜蘆膏(一四八/)
　治一切瘡疽胬肉突出不問大小長短用藜蘆一味
　為末以生猪脂和研如膏塗患處周日易之
生肌散(一四九/)　治瘡口不合
　　木香　　輕粉(各二/錢)黄丹　　枯礬(各五/錢)
　右為細末用猪膽汁拌勻晒乾再研細摻患處
　立齋曰此方乃解毒去腐捜膿之劑非竟自生肌藥
　也葢毒盡則肉自生常見患者往往用龍骨血竭之
　類以求生肌殊不知餘毒未盡肌肉何以得生反増
　腐爛耳若此方誠有見也
收口糝藥(百五十/)
　李氏云龍遊有患背疽者大潰五臟僅隔膜耳自謂
　必死用鯽魚去腸實以羯羊糞烘燥為末乾糝之瘡
　口自收此出洪氏方屢用有效故附於此須候膿少
　欲生肌肉時用之
桔梗湯(一五一/)　治欬𠻳吐膿痰中有血胸膈兩脇作
　痛煩悶作渴或出臭濁已成肺癰證
　　桔梗(炒/)　貝母　　當歸(酒浸/)𤓰蔞仁
　　枳殻(麸炒/)薏仁　　桑白皮(炒/)百合(蒸各一/錢五分)
　　五味子(炒/)知母(炒/)　地骨皮　甜葶藶(炒/)
　　甘草節　防己　　黄芪　　杏仁(各五/分)
　水二鍾煎服
(濟/生)桔梗湯(一五二/)　治肺癰欬𠻳膿血咽乾多渇大小
　便赤澁方如前但少五味葶藶知母地骨皮四味○
　用水二鍾薑五片煎八分食逺服大便秘者加大黄
人參五味子湯(一五三/)　治氣血勞傷欬膿咯血寒熱
　往来夜出盜汗羸瘦困乏一切虚損肺痿之證並治
　　人參　　五味子　熟地黄　當歸(酒炒/)
　　白术(炒/)　白茯苓　炙甘草　陳皮
　　桔梗(炒/)　前胡(各一/錢)黄芪(炙/)　地骨皮
　　桑白皮(炒/)枳殻(炒/)　柴胡(各七/錢)
　水一鍾半生薑三片煎八分食後服
四順散(一五四/)　治肺癰吐膿五心煩熱壅悶欬嗽
　　貝母(去心/)紫苑(去苖/)桔梗(炒各一/錢半)甘草(七分/)
　水一鍾半煎七分食遠服如欬嗽加杏仁亦可為末
　白湯調服
合歡飲(一五五/)　治肺癰久不斂口
　用合歡皮　白斂　二味同煎服　合歡皮即槿樹
　皮也亦名夜合
紫苑茸湯(一五六/)　治飲食過度或煎􁳚傷肺欬嗽咽
　乾吐痰唾血喘急脇痛不得安臥肺痿等證
　　紫苑茸(去苗/)桑葉(經霜/者)款冬花　百合(蒸焙/)
　　杏仁(去皮/尖)　阿膠(蛤粉/炒)貝母(去心/)半夏(製/)
　　蒲黄(炒各/一錢)　人參　　犀角(鎊末/)甘草(炙各/五分)
　水一鍾半生薑三片煎七分入犀末食後服
升麻湯(一五七/)　治肺癰胸乳間皆痛吐膿腥臭
　　川升麻　桔梗(炒/)　薏苡仁　地榆
　　黄芩(炒/)　赤芍藥　牡丹皮　生甘草(各/錢)
　水二鍾煎八分食逺服
如金解毒散(一五八/)　治肺癰
　　桔梗(一錢/)甘草(一錢/半)黄蓮(炒/)　黄芩(炒/)
　　黄栢(炒/)　山梔(炒各/七分)
　水二鍾煎八分徐徐陸續飲之不可急服○按此方
　乃降火解毒之劑也凡發熱煩渇脉洪大者用之即
　效若脉數欬痰腥臭或唾膿瘀者宜用桔梗湯
如聖柘黄丸(一五九/)　治肺癰欬而腥臭或唾膿瘀不
　問膿之成否並效肺家之病雖有方惟此方功效甚
　㨗不可忽之
　　柘黃(一两/為末)百齒霜(即梳垢/二錢)
　用糊為丸如桐子大每服三五十丸米飲下○柘黄
　乃柘樹所生者其色黄狀如靈芝江南最多北方鮮
　有
葶藶散(百六十/)　治過食煎􁳚或飲酒過度致肺壅喘
　不能臥及肺癰濁唾腥臭
　　甜葶藶　桔梗(炒/)　瓜蔞仁　川升麻
　　薏苡仁　桑白皮(炒/)葛根(各一/錢)甘草(炙五/分)
　水一鍾半生薑三片煎八分食後服
知母茯苓湯(一六一/)　治肺痿喘𠻳不已徃来寒熱自
　汗
　　知母(炒/)　茯苓　　炙甘草　人參
　　白术　　五味子(炒/搗)麥門冬　半夏(製/)
　　薄荷　　桔梗　　柴胡　　款冬花(各一/錢)
　　阿膠(蛤粉/炒)黄芩(炒各/二錢)川芎(五分/)
　水二鍾薑三片煎一鍾食逺服
四味排膿散(一六三/)　治肺癰吐膿五心煩熱壅悶欬
　𠻳
　　嫩黄芪(鹽水/炒)白芷　　五味子(研炒/)人參(等分/)
　右為細末每服三錢食後蜜湯調下
八味排膿散(一六三/)　治腸癰小腹脹痛裏急後重脉
　滑數或時時下膿
　　黄芪(炒/)　當歸(酒拌/)金銀花　穿山甲(蛤粉/炒)
　　白芷　　防風　　連翹　　瓜蔞(各三/錢)
　水二鍾煎八分食前服或為末每服三錢食後蜜湯
　調下如膿將盡去川山甲連翹倍當歸加川芎
薏苡仁湯(一六四/)　一名𤓰子仁湯　治腸癰腹中㽲
　痛或脹滿不食小便短澁婦人産後多有此證縱非
　廱服之尤效
　　薏苡仁(炒五/錢)瓜蔞仁(三錢/)牡丹皮　桃仁(去皮尖/各二錢)
　右水煎空心服
牡丹皮散(一六五/)　治腸癰腹濡而痛時時下膿
　　牡丹皮　人參　　黄芪(炒/)　白茯苓
　　天麻　　白芷　　桃仁(去皮/尖)薏苡仁
　　當歸　　川芎(各一/錢)官桂　　甘草(各五/分)
　　木香(三分/)
　右水煎服
梅仁湯(一六六/)　治腸癰壅痛大便秘澁
　　梅仁(九個去/皮尖)大黄(炒/)　牡丹皮　芒硝
　　犀角(鎊各/一錢)　冬瓜仁(三錢/研)
　右水煎入犀角末服
大黄湯(一六七/)　一名牡丹皮湯　専治腸癰小腹堅
　腫而熱按之則痛肉色如故或焮赤㣲腫小便頻數
　汗出憎寒其脉沉𦂳膿未成者急服之
　　牡丹皮　𤓰蔞仁(各三/錢)桃仁(去皮/尖)大黄(煨/)
　　芒硝(各二/錢)
　水二鍾煎一鍾食前服○本方去𤓰蔞即名大黄牡
　丹湯○立齋曰此方乃行血破血之劑也如發熱自
　汗惡寒小腹作痛小便如淋脉未數者有效丹溪曰
　小腹腫痞按之痛小便如淋或自調發熱身無汗復
　惡寒其脉遲𦂳者膿未成宜下之當有血此結熱所
　成也故金匱用大黄利之即此方也若無前證恐不
　宜用其有脉滑數腹内脹痛或時時後重而膿已下
　宜用八味排膿散蠟礬丸及托裏之藥
射干湯(一六八/)　治胃脘癰吐膿血
　　射干(去毛/)山梔仁　赤茯苓　升麻(各一/錢)
　　白术(五分/)赤芍藥(一錢/半)
　右水煎服
槐花散(一六九/)　治腸風臟毒下血
　　槐花(炒/)　熟地黄　青皮　　白术(炒/)
　　荆芥穂　當歸身(酒/拌)升麻(各一/錢)川芎(四分/)
　右為末每服三錢空心米飲調下水煎服亦可
除濕和血湯(百七十/)　方在和陣二一九
　治陽眀虚陷濕熱便血腹痛
夏枯草湯(一七一/)　治瘰癧馬刀已潰未潰或日乆漏
　者
　　夏枯草(六两/)
　水二鍾煎七分去柤食逺服○此生血治瘰癧之聖
　藥虚甚者當煎濃膏服並塗患處多服益善兼十全
　大補湯加香附貝母逺志尤善
必效散(一七二/)　治瘰癧氣血尚無虧損癧核不愈内
　服此藥外以鍼頭散腐之若氣血虚者先服益氣養
　營湯數劑後服此藥服後􁏣毒盡下再服前湯數劑
　　南硼砂(二錢/半)輕粉(一錢/)麝香(五分/)巴豆(五個/去膜)
　　白㯽榔(一個/)斑猫(四十個去頭/翅同糯米炒)
　右同為極細末取鷄子二個去黄用清調藥仍入殻
　内以濕紙數重糊口入飯甑蒸熟取出曝乾研末虚
　者毎服半錢實者一錢用炒生薑酒或滚湯於五更
　調服如覺小腹痛用益元散一服其毒俱從小便出
　胎婦勿餌瘡毒去後多服益氣養營湯瘡口自合○
　此藥斑猫巴豆似為峻利然巴豆能解斑猫之毒用
　者勿畏予於京師遇一冨商項有􁏣痕一片頗大詢
　其由彼云因怒而致困苦二年百法不應忽有方士
　與藥一服即退二三再服頓退四服而平旬日而痊
　以重禮求之乃是必效散因修合濟人無有不效丹
　溪亦云必效散與神效瓜蔞散相兼服之自有神效
　常以二劑兼補劑用之甚效故録之但此藥雖云峻
　利然􁏣毒之深者非此不能解故冝用之惟血氣虚
　者不可用恐其有誤也○又一道人治此證用鷄子
　七個毎個入斑猫一枚飯上蒸熟毎日空心食一個
　求者甚多考之各書瘰􁏣門及本草亦有之然氣血
　虚者恐不能治也
射干連翹散(一七三/)　治寒熱瘰癧
　　射干　　連翹　　𤣥參　　赤芍藥
　　木香　　升麻　　前胡　　梔子仁
　　當歸　　甘草(各一/錢)大黄(二錢/)
　水煎食後服
如神散(一七四/)　治瘰癧已潰瘀肉不去瘡口不合
　　松香末(一两/)白礬(三錢/)
　右為末麻油調搽乾滲亦可
遇仙無比丸(一七五/)　治瘰􁏣未成膿其人氣體如常
　宜服此丸形氣覺虗者宜先服益氣養營湯待血氣
　少充方服此丸核消後仍服前湯如潰後有瘀肉者
　宜用針頭散更不斂亦宜服此丸斂後再服前湯
　　白术(炒/)　㯽榔　　防風　　黑丑(半生半炒/取頭末)
　　蜜陀僧　郁李仁(炮去/皮)斑猫(去足翅用糯米/同炒去末不用)
　　甘草(各五/錢)
　右為細末水糊丸梧子大毎服二十丸早晚煎甘草
　㯽榔湯下服至月許覺腹中微痛自小便中取下􁏣
　毒如魚目狀已破者自合未膿者自消
肘後治癭方(一七六/)
　凡項下卒結囊欲成癭者用海藻一斤洗去鹹浸酒
　飲之不可間斷須要時時飲二三盃有酒氣方妙
神效開結散(一七七/)　消癭塊甚效
　　橘紅(四两/)沉香　　木香(各二/錢)珍珠(四十九粒入/砂礶内以鹽)
　　(泥封固煆赤取/出去火毒用)　　猪厭肉子(四十九枚用豚猪/生頂間如棗子者)
　右為末每服一錢臨臥酒調徐徐嚥下患小者三五
　服大者一劑可愈切忌酸鹹油膩滯氣之物須用除
　日於静室修合
生地黄丸(一七八/)　治師尼寡婦室女乍寒乍熱而患
　瘡瘍及頸間結核肝脉弦長而出魚際外無寒邪内
　多欝火者宜此治之
　　生地(一两酒/拌杵膏)秦芁　　黄芩　　硬柴胡(各半/两)
　　赤芍藥(一两/)
　右為末入地黃膏加煉蜜為丸桐子大每服三五十
　丸烏梅湯日進二服
(外/臺)昆布丸(一七九/)　治項下結囊欲成癭者
　　昆布(酒洗/)海藻(酒洗各/等分)
　右為末煉宻丸彈子大含化嚥之
(濟/生)玉壺散(百八十/)　治三種毒癭
　　海藻　　海帶　　昆布　　雷丸(各一/两)
　　廣茂　　青鹽(各半/两)
　右為細末老米飲為丸桐子大不拘時噙化四五丸
神效瓜蔞散(一八一/)　治乳癰及一切癰疽初起腫痛
　即消膿成即潰膿出即愈治癰之方甚多獨此方神
　效瘰癧瘡毒尤效凡一切癰疽餘毒皆宜用之
　　瓜蔞(一個/爛研)當歸(酒洗/)生粉草(各半/两)乳香
　　沒藥(各一/錢)
　右用酒煎服良乆再服如不能飲以酒水各半煎之
　如數劑不效宜以補氣血之藥兼服之○若肝經血
　虚結核不消佐以四物柴胡升麻白术茯苓○若肝
　脾氣血虚弱佐以四君芎歸柴胡升麻○若憂欝傷
　脾氣血虧損佐以歸脾湯
海藻散堅丸(一八二/)　治肝經癭瘤
　　海藻　　昆布　　龍膽草(酒拌炒焦/各二两)
　　小麥(醋煮炒/乾四两)
　右為末煉宻丸桐子大毎服二三十丸臨臥白湯送
　下或噙化嚥之尤好凡患瘰􁏣服調治之藥末應宜
　佐以此上二方○一方有柴胡二两
連翹飲子(一八三/)　治乳内結核服數劑如不消宜兼
　服八珍湯初起有證者宜先解散
　　連翹　　川芎　　𤓰蔞仁(研/)皂刺(炒/)
　　橘葉　　青皮　　甘草節　桃仁(各一/錢半)
　右水煎食逺服
清肝解鬰湯(一八四/)　治肝經血虚風熱或欝火傷血
　乳内結核或為腫潰不愈凡肝膽經血氣不和之病
　皆冝用此藥
　　人參　　熟地黃　芍藥(炒/)　茯苓
　　山梔(炒/)　貝母(各一/)柴胡　　牡丹皮
　　川芎　　陳皮(各五/分)當歸　　白术(各錢/半)
　　甘草(五分/)
　右水煎服
羌活自芷散(一八五/)　治風熱血燥手掌皴裂或頭面
　生瘡或遍身腫塊或膿水淋漓
　　羌活　　白芷　　荆芥　　軟柴胡
　　蔓荆子　防風　　甘草　　牙皂
　　黄芩(酒炒/)黄連(酒炒各/一錢)
　右水煎服
胡麻散(一八六/)　治風熱癮疹搔痒
　　胡麻子(一两/二錢)苦参　　荆芥穂　何首烏(各八/錢)
　　威靈仙　　防風　　石菖蒲　牛蒡子(炒/)
　　甘菊花　　蔓荆子　白蒺藜(炒/)炙甘草(各六/錢)
　右為末每服二錢食後薄荷湯調服茶清亦可
四生散(一八七/)　治臁腿瘡淫不愈或眼目昏花名腎
　臟風並治風癬疥癩血風瘡證
　　黄芩　　獨活　　白附子(真者/)白蒺藜(等分/)
　右為末每服二錢用猪腰子一枚批開入藥濕紙包
　裹煨熟空心連腰子細嚼鹽湯送下
㯽蘇散(一八八/)　治風濕流注脚脛酸痛或嘔吐不食
　　㯽榔　　木𤓰　　陳皮　　炙甘草(各一/錢)
　　香附　　紫蘇(各五/分)
　水一鍾半生薑三片葱白三莖煎一鍾空心服
升麻和氣飲(一八九/)　治風癬瘡疥熱結大便不通
　　當歸　　陳皮(各一/錢半)枳殻(麸炒/)芍藥(酒炒/)
　　半夏(製/)　桔梗(炒/)　白芷　　蒼术(米泔/浸炒)
　　乾葛　　白茯苓　甘草(炙各/一錢)乾薑(炒/)
　　大黄(各五/分)升麻(三分/)
　右水煎服
當歸飲(百九十/)　治風濕血熱􁷙疹痒痛膿水淋漓瘡
　疥發熱等證
　　當歸　　川芎　　生地黄　白芍藥
　　白蒺藜(炒/)黃茋　何首烏(不見鐡/各錢半)
　　防風　　荆芥　　甘草(各一/錢)
　右水煎服
羌活當歸散(一九一/)　治風毒血熱頭面生瘡或赤腫
　或成塊或瘾疹搔痒膿水淋漓
　　羌活　　當歸　　川芎　　升麻
　　防風　　白芷　　荆芥　　鼠粘子(蒸/)
　　黃連(酒炒/)黃芩(酒炒/)連翹　　甘草
　右用酒拌晒乾酒煎服
一掃散(一九二/)　治癬疥
　　防風　　荆芥　　苦参　　地骨皮
　　薄荷(等分/)甘草(減半/)
　右為末蜜水調服三錢不過三五服可淨○或煉蜜
　丸桐子大每服五七十丸食逺茶清送下
烏金散(一九三/)　敷腎囊破爛一疳等證
　　麩炭　　紫蘇葉
　右等分為末香油調搽用紫蘇葉包裹之
蛇床子散(一九四/)　治一切風癬疥癩搔癢膿水淋漓
　　蛇床子　獨活　　苦参　　防風
　　荆芥(各三/錢)枯礬　　銅緑(各一两二/味另為末)
　右為末麻油調搽
金黃散(一九五/)　敷天泡濕熱等瘡
　　滑石　　粉甘草(此當半/用為是)
　右等分為末搽敷　此方或加緑豆末以治濕熱肥
　瘡更妙○甞以此方加枯礬少半用治肥瘡大效
白粉散(一九六/)　治諸疳瘡
　　海螵蛸(三分/)白芨(一分/)輕粉(一分/)
　右為末先用漿水洗拭乾𫝊
滑石散(一九七/)　治小兒天泡瘡
　　好滑石　黄栢
　右共為末傅之○仍内服荆防敗毒散或金銀花散
　熱甚者宜服大連翹飲○一方名碧玉散以青靛調
　前二味如泥用皂刺挑破泡水次敷藥神效
秘方仙遺糧湯(一九八/)　治一切楊梅瘡不拘始終虚
　實皆可取效
　　土茯苓　即名仙遺根用鮮者二两洗淨以木石
　　桕搥碎用水三碗煎二碗去柤入後藥煎服
　　當歸　　生地　　防風　　木通
　　薏仁(各八/两)金銀花　黄連　　連翹(各一/錢)
　　白术　　白蘚皮(各七/分)　　　皂刺(六分/)
　　甘草(四分/)
　加燈心二十根用遺糧湯二碗煎一碗食逺服
上萆薢湯(一九九/)　治楊梅瘡及瘰􁏣咽喉惡瘡癰漏
　潰爛筋骨拘攣疼痛皆妙
　　用土萆薢即土茯苓二三两以水三鍾煎二鍾不
　　拘時徐徐服之○若患久或服攻擊之劑致傷脾
　　胃氣血等證以此一味為主外加對證之藥無不
　　神效
五加皮飲(二百/)　治楊梅綿花瘡百發百中亦可煮酒
　以治結毒
　　當歸　　木𤓰　　生地黄　熟地黄
　　羌活　　薏仁(各一/錢)防風　　荆芥
　　赤芍　　苦参　　大楓藤(各七/分)五加皮(二錢/)
　　甘草　　殭蚕(各五/分)
　右每服入土茯苓四两猪肉四两用水二大碗煎一
　碗食前温服渣再煎連肉食之忌生冷魚腥沙氣牛
　肉茶酒醋所用土茯苓忌鐡器○若治瘋毒口服此
　藥外以此藥煎膏或丹收或粉收貼之
換肌消毒散(二百一/)　一名萆薢湯　治時瘡不拘初
　起潰爛
　　土茯苓(五錢或/一二两)　　當歸　　白芷
　　皂刺　　薏仁(各一/錢半)木𤓰(不犯/鐡器)白蘚皮
　　木通(各一/錢)甘草(五分/)金銀花(一錢/)
　右水煎服○甚者土茯苓用至四五两更妙
蠲痺消毒散(二百二/)　治時瘡肢節筋攣
　　姜黄　　土茯苓　獨活(各五/錢)白术
　　當歸(各一/錢半)芍藥(一錢/)白芷(五分/)
　右水煎服
七貼方(二百三/)　治楊梅綿花瘡
　　防風　　忍冬　　皂刺　　蟬退(去頭/足)
　　連翹　　白蘚皮　五加皮　荆芥
　　穿山甲(炒各/一錢)生地　木𤓰(去心/忌鐡)殭蠶(炒各一/錢半)
　　皂子(七個/)薏仁(三錢/)土茯苓(四两/)
　右用水四碗煎二碗食逺分二次服之○忌牛羊茶
　酒醋房事
茯苓膏(二百/)　治楊瘡並治瘋毒
　　當歸　　白蒺藜　羌活　　生地
　　熟地　　甘草(去皮/)連翹　　木通(各三/錢)
　　土茯苓(半斤/)
　右為粗末用水五六碗熬將半用絹濾去滓再熬成
　膏晾冷每服一大酒鍾日三服輕者五六料重者十
　料全愈熬藥須用砂鍋○忌房事鷄魚牛肉椒醋等
　發物
五寳丹(二百五/)　治九種楊梅結毒並及兒女者
　　琥珀　透明血色者用甘草水煮過三分半
　　珍珠　炒過三分半　一方用豆腐包蒸
　　硃砂　透明者三分半
　　鍾乳石　用木香甘草各一錢同煮乾用三分半
　　飛羅麺　炒過三分半
　　氷片　半分臨時加
　右俱為極細末磁礶收貯聴用○服法每日用土茯
　苓成塊者一斤洗淨用石敲碎先入水二升煮取汁
　四碗收磁器内將前柤再入水四五碗煮汁二碗並
　入前汁内為一日之用○若病在上者加木香二錢
　病在下者加牛膝一两與土茯苓同煎病者不得另
　飲茶湯但將土茯苓湯時時飲之若飲湯半鍾加五
　寳丹二釐飲一鍾加四釐體厚者加六七釐一日内
　服盡此湯為度在上飽服在下饑服忌茶酒並一切
　發風動氣之物其毒貼清涼膏或加掺藥收口若舊
　有輕粉等毒服藥後當盡發出無則不發也大忌房
　事輕者十服重者二七服全愈
(醫/統)楊梅癰漏方(二百六/)　不問年深淺並效
　　土茯苓(五两/)金銀花(一两/)皂刺　　花椒
　　牛旁　　　欝金　　　當歸(各五/分)
　　黑鉛(三两/)鎔化入水銀五錢乗熱擂為粉分五分
　　　聴臨後另入煎藥用
　右咀分作五貼用水二鍾入䓤一根煎至一鍾去柤
　再入鉛粉一分煎至八分食逺服
　右鉛粉煎後仍可取起蓋楊梅癰漏多因服輕粉積
　毒而成此以水銀花椒黑鉛仍收引輕粉之毒從類
　而出也○此藥每以五貼為一料初服一貼要取㣲
　汗取汗法先以金銀花一两或忍冬藤葉尤妙防風
　荆芥花椒各半两煎湯二斗於不透風處先薰後洗
　自然汗出即患二三十年者只用此四料四汗之無
　不全愈忌牛肉燒酒真妙也世人珍秘不𫝊徐春甫
　得之用以治人一一獲效故詳載之以濟人也
㑹膿散(二百七/)　治惡毒便毒初起之妙方也
　　白芷　　殭蠶(炒/)　川山甲(煨各/二両)
　　乳香　　沒藥(各五/錢)
　右為末以當歸四錢用酒水各一鍾煎一鍾去柤量
　人强弱或全用或一半調服之○此藥嫌太多則以
　㕮咀為飲大黃生加煎服之尤妙
牡蠣散(二百八/)　治便毒亦名血㽾
　　當歸(酒拌/)甘草節　滑石(煆各一/錢半)牡蠣(二錢/)
　　大黄(三錢/)木鱉子(五個杵非有大熱者此味/不可用當去之亦不必用)
　水二鍾煎一鍾露一宿五更頓服冬月火溫服無論
　已未潰膿血俱從大便出○此方乃鹹寒導滯之劑
　若久曠房室大小便秘發熱焮痛或交感時强固精
　氣以致交錯壅滯而結為腫痛便秘者不宜輕用
牛黃雙解散(二百九/)　治便癰内藴熱毒外挾風邪或
　交感强忍精氣以致淫精交錯壅結瘇痛或大小便
　閉先用此藥通解更用調補之劑
　　肉桂　　大黄(炒/)　芍藥　　牽牛(杵炒/)
　　澤瀉　　桃仁(去皮尖炒/各二錢半)　　炙甘草
　　乾薑(各一/錢)
　右分二劑水煎空心食前服
内托羌活湯(二百十/)　治臀癰腫痛两尺脉𦂳按之無
　力者
　　羌活　　黄栢(各二/錢)黄茋(鹽水/炒)防風
　　當歸尾　藁本　　肉桂　　連翹(各/錢)
　　炙甘草　蒼术　　陳皮(各半/錢)
　右水酒煎服
加味瀉肝湯(二一一/)　治肝經濕熱不利隂囊腫痛或
　潰爛皮脱睾丸懸掛或便毒及下疳腫痛或潰爛皆
　治之
　　龍膽草(酒/炒)當歸稍　車前子(炒/)生地黄
　　芍藥(炒/)　澤瀉　　黄蓮　　黄栢(酒炒/)
　　知母(酒炒/)防風(各一/錢)甘草稍(五分/)
　水二鍾煎八分食前服外敷烏金散
加味托裏散(二一二/)　治懸癰不消不潰
　　人参　　黄芪(鹽水/炒)當歸　　川芎
　　麥門冬　芍藥(炒/)　黄栢(酒炒/)知母(酒炒/)
　　金銀花　製甘草　柴胡(各一/錢)
　水二鍾煎八分食前服
加味十全大補湯(二十三/)　治懸癰潰而不斂或發熱
　飲食少思
　　人參　　黄芪(鹽水/炒)白术(炒/)　熟地黄
　　當歸　　川芎　　芍藥(炒/)　茯苓(各一/錢)
　　甘草(炙/)　肉桂　　五味子(搗/炒)麥門冬(各五/分)
　水二鍾煎一鍾食前服○莖腫加青皮○小便赤加
　酒炒黃栢知母○小便澁加車前子山梔子俱炒用
五味當歸散(二一/)　(四/)　治婦人隂中突出一物長五六
　寸名隂挺
　　當歸　　黄芩(各二/两)牡蠣(煆一/两半)蝟皮(炙一/两)
　　赤芍藥(五錢/)
　石為末毎服二錢食前温酒調下滚湯亦可如不應
　須以補中益氣湯倍加柴胡升麻兼服之○又方用
　當歸川山甲炒蒲黄炒各半两辰砂一錢麝香少許
　俱為末每服三錢酒調下尤效
婦人隂瘡(二一五/)　治婦人隂户生瘡作痒
　　杏仁(炒/)　雄黄　　白礬(各五/錢)麝香(二分/)
　右為末敷入患處
塌腫湯(二一六/)治婦人隂户生瘡或痒痛或膿水淋漓
　　甘草　　乾漆(各三/錢)生地黄　　當歸
　　黄芩　　川芎(各二/錢)鱉甲(五錢/炙)
　右用水數碗煎數沸去柤當洗患處
白芷升麻湯(二一七/)治婦人隂内膿水淋漓或痒或痛
　　白芷　　升麻　　黄蓮　　木通
　　當歸　　川芎　　白术　　茯苓
　右水煎服○更用搨腫湯浴洗之
痔漏腸紅方(二一八/)　其效無比
　　黄連　去蘆毛淨一两好酒浸一宿撈起隂乾為
　　　末
　　百草霜　用草茅燒者松柴者不用一两研細
　　烏梅肉　一两蒸軟即用前浸黄連酒蒸爛
　右以三味同搗一處為丸桐子大如太乾仍如前酒
　搗丸之每空心用酒送下四五十丸三日見效十日
　全愈
地榆散(二一九/)　治血痔
　右用地榆為細末每服二錢七食前米飲調下日三
　服
臭樗皮散(二百二十/)　治痔漏下血及膿不止
　　臭樗皮(㣲炒/)酸石榴皮　黄連(去鬚/)地榆
　　阿膠(炒珠各/一两)艾葉(三錢/㣲炒)
　右為細每服二錢食前粥飲調下
秦芁防風湯(二二一/)　治痔漏結燥大便作痛
　　秦芁　　防風　　當歸(酒拌/)白术
　　黄栢　　陳皮　　柴胡　　大黄(煨/)
　　澤瀉(各一/錢)桃仁(去皮/尖)紅花　　升麻
　　甘草(各五/分)
　右水煎空心服
猪臟丸(二二二/)　治大便痔漏下血
　　猪大臓(一條/控乾)以槐花炒為末填入臓内兩頭札定
　　瓦器内米醋煮爛
　右搗和再加糕糊為丸桐子大每服五七十丸食前
　米飲或當歸酒下○此方用黄連猪臓二味亦名猪
　臓丸尤效○一方先用海螵蛸炙黄去殻為末以木
　賊草煎湯調下三日即效或後服黄連猪臓丸
痔瘡方(二二三/)
　　䧺黄(五分/)五靈脂(燒斷/烟)五棓子(炒過各/一錢)
　　沒藥(三錢半/明者)白礬(半生半/熟三錢)
　右為極細末用紙托貼瘡口上
三品錠子(二二四/)
　上品去十八種痔
　　白明礬(二两/)白砒(一两零/五分)乳香　沒藥(各三/錢半)
　　牛黄(三錢/)
　中品　去五漏及翻花瘤氣核
　　白明礬(二两/)白砒(一两/三錢)乳香　　沒藥(各三/錢半)
　　牛黄(二錢/)
　下品　治瘰􁏣氣核疔瘡發背腦疽諸惡證
　　白明礬(二两/)白砒(一两/半)乳香　　沒藥(各二/錢半)
　　牛黄(三分/)
　右將砒末入紫泥礶内次用礬末蓋之以炭火煆令
　烟盡取出並各藥俱研極細末用糯米糊和為挺子
　狀如線香隂乾絍瘡内三四次年深者五六次其根
　自腐如瘡露在外更用蜜水調搽乾上亦可○甞有
　一老媪用此治瘰癧索重價始肯為治其方法乃是
　中品錠子絍瘡内以膏藥貼之其根自腐未盡再用
　去盡更搽生肌藥數日即愈人多異之凡見其治氣
　血不虚者果騐惟氣血虚者雖潰去亦不能愈蓋此
　與必效散相為表裏皆攻毒去邪之藥也
羊膽膏(二二五/)　治痔漏下疳瘡
　臘月取羊膽一枚入片腦末一分置風處掛乾用時
　以凉水化開頻敷患處内服槐子酒或加味瀉肝湯
　若得熊膽更佳如眼痛者㸃之尤效
水銀棗子膏(二二六/)　治蟲痔痒不止
　　水銀(一两/)棗肉(二两/)
　右和研水銀不見星捻如棗核狀薄綿裹内肛門中
　明日蟲出若痛加韶粉三分丸内之
熊膽膏(二二七/)　治痔痛極效
　　熊膽(五分/)氷片(一分/)
　右研細用井花水調鷄翎掃痔上
蝸牛膏(二二七/)　治痔痛極效
　　蝸牛(一枚負殻/有角者)氷片　　射香(各少/許)
　右同研爛以磁器盛次早取汁敷痔上
芫花線(二二九/)　繫痔漏瘤核
　用芫花一握洗浄入木桕搗爛加少水絞汁於石器
　中熳火煎成膏將絲線於膏内度過晾乾以線繫痔
　當㣲痛候痔乾落以紙撚蘸膏納竅内去根當永除
　根也○一方只搗汁浸線一夜用不得使水
枯痔水澄膏(二百三十/)　治痔䕶肉
　　欝金　　白芨(各一/两)　一方加黄連
　右二味為細末如患内痔候登厠時翻出在外用温
　湯洗淨側臥於床其痔即出用蜜水調藥得中以篦
　篾塗榖道四邊好肉上留痔在外以紙葢藥上良久
　然後用後枯藥搽痔上仍用筆醮温水於紙上潤之
　勿令藥乾及四散
　　好白礬(四两/)生信石(二錢/半)硃砂(一錢研/極細)
　右各研為細末先將砒入紫泥礶底次將礬末盖之
　用火煆令烟盡其砒盡從烟去止借砒氣於礬内耳
　將礬為極細末看痔頭大小置礬末於掌中乃入硃
　砂少許以唾調稀用篦篾塗痔上周遍一日三上㸔
　痔頭顔色焦黑為效至夜有黄水出切勿他疑水盡
　為妙至中夜上藥一遍來夜依然上藥三次有小痛
　不妨換藥時以碗盛溫湯用筆輕洗去舊藥更上新
　藥仍用䕶肉藥間用荆芥湯洗之三两日之後黄水
　出將盡可於藥中增硃砂減白礬則藥力即緩三两
　日即可增減漸漸取之庻不驚人全在看色增減傳
　藥厚薄方是活法此藥只是借砒信之氣又有硃砂
　能以解之一方士將此二方在京治人多效致富一
　富商以百金求得之錄於予予雖未用𫝊人無不言
　效但枯藥趙宜真煉師已刋於青囊雜纂如神千金
　方則未見刋𫝊大抵今人言能取痔者皆此方也其
　有氣血虚或挟内邪者還當兼治其内庶不有失
如神千金方(二三一/)　治痔無有不效
　　好信石(黄明者三錢/打如豆粒)明白礬(一两/為末)好黄丹(飛砂/五錢)
　　蝎稍(七個洗淨瓦/上焙乾為末)　草烏(光實者去皮/生研五錢)
　有用紫泥礶先將炭火煆紅放冷拭静先下明礬燒
　令沸次下信入礬内拌勻文武火煆候沸再攪勻次
　看礶通紅烟起為度將礶掇下待冷取研為末方入
　黄丹草烏蝎梢三味再同研極細以磁礶收貯如欲
　敷藥先煎甘草湯或葱椒湯洗淨患處然後用生麻
　油調前藥以鵞毛掃藥痔上每日敷藥三次必去黄
　水如膠汁則痔頭漸消其年逺者不出十日可取盡
　日近者俱化為黄水連根去淨更搽生肌之藥凡五
　痔皆可去之此乃臨安曺五方為髙宗取痔得效後
　封曺官至察使
秘𫝊正骨丹(二三二/)　治跌打損傷骨折血瘀而傷之
　重者用此可續筋骨
　　降真香　乳香　　沒藥　　蘇木
　　松節　　自然銅(醋煆/七次)川烏(炮/)　真血竭(各一/两)
　　地龍(去土酒/浸烘乾)生龍骨(各一/錢)土狗(十個浸油/内死烘乾)
　右十二味共重八两八錢同為末每服五錢随病上
　下酒調服覺藥自頂門而至遍身捜至病所則颯颯
　有聲而筋骨漸愈病人自知之○服藥後仍服人参
　白术黄芪當歸川芎肉桂甘草白芷厚朴以調補元
　氣
本事接骨方(二三三/)　治打折損傷
　　接骨木(半两/)乳香(半两/)　當歸　　赤芍藥
　　川芎　　　自然銅(炒醋焠/各一两)
　右為末用黄蠟四两溶化入前藥攪勻衆手丸龍眼
　大如打傷筋骨及閃痛不堪忍者用一丸熱酒浸開
　乗熟飲之痛即止
沒藥降聖丹(二三四/)　治跌打損傷接續筋骨
　　當歸(酒炒/)白芍藥　川芎　　生地黄
　　蘇木　　川烏頭(炮去/臍)骨碎補(炙/)　乳香(另研/)
　　沒藥(另研/)自然銅(火煆醋淬十次/為末各一两)
　右為末生薑汁共蜜和丸每一两作四丸每服一丸
　用米酒各半盞煎至八分空心熱服○立齋曰脾主
　肉肝主筋若肝脾氣血虧損或血虚有熱而不愈者
　當求其本而治之
十味沒藥丸(二三五/)　治打撲損傷筋骨疼痛或氣逆
　血暈或瘀血内停肚腹作痛或胸脹悶
　　沒藥　　乳香　　川芎　　川椒
　　當歸　　芍藥　　紅花　　桃仁
　　血竭(各一/两)自然銅(四錢火煆/七次醋淬)
　右為末同黄蠟四两溶化入前末述攪勻衆手丸彈
　子大每服一丸酒化下○立齋曰按接骨散沒藥丸
　惟元氣無虧者宜用若腎氣素怯或髙年虗弱者必
　用地黄丸或補中益氣湯以固根本為善
花蕊石散(二三六/)　治打撲損傷腹中瘀血脹痛欲死
　服之血化為水其功不能盡述
　　硫黄(明者/四两)花蕋石(一两/)
　右為末和勻先用紙筋和鹽泥固劑瓦鑵一箇候乾
　入藥再用泥封口安在磚上虚書八卦方位用炭三
　十斤煆之候罐冷取出每服一錢童便調下○立齋
　曰前方若被傷已甚元氣虧損内有瘀血不勝疎導
　者用前藥一服其血内化又不動臟腑甚妙甚妙
黑丸子(二三七/)　一名和血定痛散　治跌打損傷筋
　骨疼痛或瘀血壅腫或外感風寒肢體作痛或手足
　緩弱行歩不前若流注膝風初結服之自消若潰後
　氣虚發熱與補藥兼服自歛
　　百草霜　　白芍藥(各一/錢)川烏(炮/)　南星(各三/錢)
　　赤小豆(两半/)白斂(一两/六錢)　白芨　　骨碎補
　　當歸(各八/錢)　牛膝(六錢/)
　右各另為末酒糊丸桐子大每服三四十丸鹽湯温
　酒任下孕婦忌服
封口藥(二三八/)　凡損傷皮肉破裂者以此封之
　　牡蠣(煆/)　赤石脂(生研/)紅丹(上好者/等分)
　右為細末香油調塗瘡口○若欲消腫散血合口加
　血竭乾掺之
當歸導滯散(二三九/)　治跌撲瘀血在内胸腹脹滿或
　大便不通或喘咳吐血
　　大黄　　當歸(等分/)
　右為末每服三錢温酒下陽氣虚者須加肉桂
復元活血湯(二百四十/)　治跌打損傷瘀血流於脇下
　作痛或小腹作痛或痞悶及便毒初起腫痛
　　柴胡(一錢/半)天花粉　穿山甲(炒各/一錢)當歸(酒拌/)
　　大黄(酒炒各/一錢)紅花　甘草(各七/分)　桃仁(二十去/皮尖研)
　右水一鍾半加酒鍾煎八分食前服之以利為度
金瘡方(二四一/)
　凡金瘡出血不止用牛膽石灰摻之即止其方以臘
　月牛膽入風化石灰懸當風候乾用一方單用三七
　𢷬爛敷之神效又方金瘡出血不止以五棓子生為
　末乾貼之如不止而血熱者宜用犀角地黄湯之類
　○大凡金瘡出血不止若素本怯弱者當補其氣若
　隂虚或有熱者當補其血若因怒者當平肝若煩熱
　作渇昏潰者當補脾氣若筋攣搐搦者當養肝血不
　應用地黄丸以滋腎水
金瘡降真散(二四二/)
　　降真香(用節/佳)松香　　文蛤
　三味等分為末無論諸傷血出斷折摻破處夾縳定
　神效
金瘡灰蛋散(二四三/)　治金瘡出血不止及久年惡瘡
　　石灰(細研/)雞蛋清(以和灰成/餅為度)
　右將灰蛋餅子煆過候冷研細遇金瘡掺之若多年
　惡瘡以薑汁調敷○一方單以石灰掺傷䖏裹定亦
　血止而愈
龍骨散(二四四/)　治金瘡
　　龍骨　　赤石脂　五棓子　黃丹
　　海螵蛸(各等/分)
　右各研入麝香少許共研勻掺上如乾先以鹽水洗
　挹乾掺之
桃花散(二四五/)　治金瘡並一切惡瘡
　　黄丹　　軟石膏(煆過/等分)
　和研勻如桃花色摻傷處甚妙
刀傷跌打經騐方(二四六/)
　凡刀傷磕損跌撲腫痛或出血用葱白細切杵爛炒
　熱敷患處葱冷再易神效○一方以三七𢷬爛罨之
　神效
　立齋曰醫學綱目稱前方有神效余甞以治前證青
　腫不散死肉不潰佐以健脾胃之藥其功尤㨗此内
　外所以合一也
損傷敷夾法(二四七/)
　凡損傷骨折者先須整骨使正随用川烏草烏等分
　為末以生薑汁調貼之夾定然後服藥無有不效
罨跌閃腫痛(二四八/)
　用生薑葱白同搗爛和麵炒熱罨之○如熱服而痛
　者用梔子加麵炒熱罨之
洗損傷方(二四九/)　凡傷重者用此淋洗然後傅藥
　　荆芥　　土當歸　　生葱(切斷一方/用生薑)
　右同煎湯温洗或止用葱一味煎洗亦可
箭鏃竹木刺方(二百五十/)
　百一方治竹刺在肉以蠐螬蟲研敷立效
　衍義方治竹木刺入肉嚼牛膝根罨之即出
　肘後方治箭鏃入骨以巴豆肉㣲炒同蜣螂研勻塗
　傷䖏俟痒極拔出之
　孫真人治箭鏃針刺杵螻敷塗患處自出
罨跌打夾棍傷(二五一/)
　　生薑　　陳酒糟(各一/斤)
　同搗爛炒熱罨傷處
治桚傷(二五二/)
　凡桚傷手指者用皂礬二兩水四五碗砂鍋内熬滚
　將手薰洗良乆即血活疼止不致潰爛熬水忌銅鐵
　器其洗手水過夜即臭惡不可間
杖瘡四方(二五三/)
　用川大黄一两加上好氷片二分另研俱為末和勻
　涼水調如糊攤杖處即時止痛一日後換膏藥貼之
　又方加甘草一两
　又方攤藥
　　大黄　　白芷　　生半夏(各七/錢)
　右為末以鮮薑汁調敷乾即再敷以黑處血紅為度
　即換貼膏藥神效
　又方
　　生半夏　　松香(各一/两)
　右研一處蜜水調成膏貼之勿令見風如乾再換一
　個即愈
諸骨諸物鯁(二五四/)
　一治諸骨鯁用苧麻根杵爛丸彈子大將所鯁物煎
　湯化下
　一治魚骨鯁用細茶五棓子等分為末吹入咽喉立
　愈
　一治稻芒糠榖鯁喉將鵝弔一足取涎徐徐嚥之即
　消
　一治吞釘鐵金銀銅錢等物但多食肥羊脂及諸般
　肥肉等味必随大便而下
　一治吞髪繞喉不出者取自己亂髪燒灰白湯調服
　一錢
破傷風敷藥(二五三/)　治撲打損傷風腫痛者
　　南星　　半夏　　地龍(等分/)
　右為末用生薑薄荷汁調搽患處
􁴶薟酒(二五六/)　治破傷風外邪初人或風入於臓者
　神效
　凡頭面身體因破損傷風者頃刻發脹遲則不救速
　用􁴶薟草一二兩酒水各半煎服被盖暖臥少頃即
　可消散能飲者純用酒煎尤妙
防風湯(二五七/)　治破傷風表證未傳入裏急服此
　　防風　　羌活　　獨活　　川芎(等分/)
　右每服五錢水煎調蜈蚣散服方在後二六四
白术防風湯(二五八/)　治破傷風服表藥過多自汗者
　　白术　　黄芪(各一/両)防風(二両/)
　右每服五七錢水煎服臓腑已和而自汗出者可服
　此藥若臓腑秘小便赤而自汗者急以後大芎黄湯
　下之
羌活湯(二五九/)　治破傷風在半裏半表間宜和解之
　急服此湯稍緩則邪入於裏不可用矣
　　羌活　　麻黄　　菊花　　川芎
　　防風　　細辛　　前胡　　蔓荆子
　　黄芩(各一/錢)薄荷　　白芷(各五/分)
　右每服五錢薑水煎日二三服
羌活防風湯(二百六十/)　治破傷風初傳在表脉浮𦂳
　　羌活　　防風　　藁本　　當歸
　　芍藥　　甘草(各四/錢)地榆　　細辛(各二/錢)
　右㕮咀每服五七錢水一鍾半煎八分熱服量𦂳慢
　加減用之○熱盛加黄芩各二錢○大便秘加大黄
　二錢○自汗加防風白术各五分
大芎黄湯(二六一/)　治破傷風邪傳於裏舌强口噤頂
　背反張筋惕搐搦痰涎壅盛宜疎導者急服之
　　川芎　　羌活　　黄芩　　大黄(各一/両)
　右每服五七錢水煎服
(本/事)玉真散(二六二/)　一名定風散　亦名奪命丹○治
　打撲金刅破傷風重者牙闗𦂳急腰背反張並蛇犬
　所傷
　　天南星(湯泡七次如急/用以濕紙褁煨)　防風(等分/)
　右為末每服二錢温酒調服若牙闗𦂳急腰背反張
　者每服三錢用童便調服雖内有瘀血亦愈至於昏
　死心腹尚温者速進二服亦可保全若破傷瘡口及
　風犬咬傷須用潄口水或熱童便洗浄随用生南星
　為末摻之或以水調塗之出水為玅
養血當歸地黄湯(二六三/)　治破傷風氣血俱虚發熱
　頭痛服此以養氣血袪風邪不拘新舊並可治之
　　當歸(酒拌/)熟地(各二/錢)芍藥　　川芎
　　藁本　　防風　　白芷　　北細辛(各一/錢)
　水二鍾煎一鍾食逺服甚者加酒助之
蜈蚣散(二六四/)
　　蜈蚣(一對/炙)鰾膠(三錢/)
　右為末用防風白术煎湯調下
破傷風灸法(二六五/)
　治跌打損傷或蟲獸傷破皮膚以致風邪入内牙闗
　𦂳急腰背反張或遍體麻木甚者不知人事急用蒜
　搗爛塗傷處將艾壯於蒜上灸之多灸為善仍用膏
　藥䕶貼内服玉真散如毒蛇風犬咬傷先刺患處去
　毒血如前法治之
(海/藏)愈風丹(二六六/)　治癘病手足麻木睂毛脫落遍身
　生瘡及癩風癮疹皮膚瘙痒搔破成瘡並皆治之
　　皂角(一斤剉寸許無灰酒浸一宿以水一/碗挼成汁去渣用砂礶文武火熬熱)
　　苦參(一斤取/末四两)　　烏稍蛇　　白花蛇
　　土花蛇(各一條去腸隂乾酒/浸取淨肉晒乾為末)
　右為末入前二味和丸桐子大每服六七十丸空心
　煎通聖散送下乾物壓之日三服間日浴之汗出為
　度
二聖散(二六七/)　疎風和血去癘毒
　　皂角刺(燒存性/為末)大黄(半兩/)
　右用大黄半兩煎湯調下皂刺末二錢早服樺皮散
　午以升麻湯下瀉青丸晚服二聖散
(局/方)樺皮散(二六八/)　治肺壅風毒遍身癮疹瘙痒
　　樺皮　　枳殻(去穰各四两/俱燒存性)　荆芥穂(一两/)
　　炙甘草(半两/)杏仁(二两去皮尖用水一碗煮/令减半取出晾乾研為末)
　右共為末磁器收貯每服二錢食後温酒調服
升麻湯(二六九/)　治諸風熱癩肌肉極熱身如蟲行或
　唇反綻裂
　　升麻(三分/)人參　　茯神　　防風
　　羌活　　犀角鎊　羚羊角(鎊各/一錢)肉桂(五分/)
　水二鍾薑三片入竹瀝少煎八分不拘時服○或用
　下瀉青丸
(寳/鑑)醉仙丹(二百七十/)　治癘風遍身麻本
　　胡麻子(炒/)牛旁子(炒/)枸杞子　蔓荆子(炒各/一两)
　　白蒺藜　苦參　　天花粉　防風(各半/两)
　右為細末每一两五錢入輕粉二錢拌勻每服一錢
　茶清調晨午各一服至五七日於牙縫中出臭涎令
　人如醉或下服血病根乃去仍量人輕重虚實以用
　之病重者須先以再造散下之候元氣將復方用此
　藥忌一切鹽醋炙􁳚厚味止可食淡粥時菜及諸蛇
　肉以淡酒蒸熟食之亦可以助藥力
(子/和)浮萍散(二七一/)　治風癬疥癩
　　浮萍(四錢/)荆芥　　川芎　　麻黄(去節/)
　　當歸　　赤芍藥　甘草(各二/錢)
　水二鐘葱二莖豆䜴一撮煎服汗出為度
(寳/鑑)換肌散(二七二/)　治癘風久不愈或眉毛脱落鼻梁
　崩壊其效如神
　　白花蛇　　黑花蛇(各三两/酒浸)地龍(去土/)當歸
　　川芎　　　赤芍藥　　天門冬(去心/)甘草
　　何首烏(不犯/鐡)沙參　　　胡麻子(炒/)　天麻
　　紫參　　　苦參　　　白蒺藜(炒/)　細辛
　　白芷　　　蔓荆子　　威靈仙　　荆芥穗
　　菊花　　　木賊草　　不灰木　　石菖蒲
　　定風草(即草/烏莖)草烏(炮去/皮臍)　蒼术　　　木鱉(各一/兩)
　右各另為末和勻每服四五錢食後温酒調服加飲
　數杯尤妙
通天再造散(二七三/)　治大風實熱内壅宜此攻之
　　鬰金(半两/)大黄(炮/)　皂刺(炒各/一两)白丑(頭末半生/半炒六錢)
　右為細末每服五錢日未出時面東以無灰酒調下
　晚利下黑頭小蟲病輕者只利臭穢之物○忌葷醒
　厚味半年犯則再作不可救此藥服三五次即愈
白花蛇丸(二七四/)　治癘風　丹陽荆上舍得癘疾一
　僧治而愈以數百金求方秘不肯𫝊館客袁生窺知
　藏衲衣領中因醉之而竊録焉用者多效
　　白花蛇(一條去頭尾/連骨生用)烏稍蛇(一條去頭/尾生用)蝉蜕(去土/)
　　防風(去苗/)金銀花(去/葉)枸杞子　槐花
　　苦參　　生地(各二/両)全蝎(醋浸一日/去鹽味)黄芩
　　黄連　　梔子　　黄柏　　烏藥
　　牛膝　　川芎　　牛旁子　何首烏(不犯/鐡)
　　連翹　　天花粉　白蒺藜　威靈仙
　　荆芥穂　細辛　　蔓荆子　金毛狗脊
　　胡麻子(炒各/一两)漏蘆(半斤洗淨去/苗取四两)
　右為末米糊丸桐子大每服五六十丸茶清送下空
　心午前臨臥各一服
白花蛇膏(二七五/)　治諸風癩疾遍身生瘡
　　白花蛇(肉四两/酒浸)天麻(七錢/)荆芥　　薄荷(各三/錢)
　右為細末用好酒二升蜜四兩以銀磁器熬成膏每
　温服一酒杯日三次煎餅壓下於煖處發汗效
防風天麻丸(二七六/)　治癘風癩病此方應是仙𫝊一
　年中常療數人初服藥有嘔吐者不可疑服而得愈
　其效如神
　　防風(去蘆/)天麻　　升麻　　白附子(炮/)
　　定風草　細辛(去苗/)川芎　　人參(去蘆/)
　　丹參(去蘆/)苦參　　𤣥參(去蘆/)紫參(去蘆/)
　　蔓荆子　威靈仙　穿山甲(炒/)何首烏(另搗各/二两)
　　蜈蚣(二條/)
　右為細末同何首烏末拌勻外用胡麻一斤淘淨晒
　乾炒香熟另研為細末乃入前藥末二兩又拌勻煉
　蜜和為丸十丸每服一丸細嚼温漿水送下不拘時
　候日三服宜食淡白粥一百二十日大忌房勞並將
　息慎口
行藥方(二七七/)　治癘毒
　　大黄　　白牽牛　㯽榔(各一/两)甘草(三兩/)
　　輕粉(五錢/)
　右共為細末每服二錢用白蜜三匙薑汁二匙五更
　時調服病勢重者七日行一次稍輕者半月一次輕
　者一月一次或二十日一次以三五遍為度
皂角散(二七八/)　治大風
　　皂角刺(燒存性/一錢)大黄(一錢/)輕粉(五分/)
　右為末空心酒調服取下惡物○服藥數日齒縫出
　血甚臭
雷丸散(二七九/)　取大風蟲
　　雷丸　　貫仲(二味先/另研)阿魏(各二/錢)麝香(一分/)
　　水銀　　硫黄　　　雄黄(各二錢半用乳鉢/)
　右為細末每服一錢天明温酒送下
墨虎丹(二百八十/)　治大風諸癩惡瘡毒蟲内蝕形骸
　變壊
　　天靈盖(三两/)人中白　桃仁(炮去皮尖/各二兩)
　　老皂刺(燒存/)輕粉(二錢/)穿山甲(炒各/半两)
　　麝香(五分/)　乾蝦蟇(二個去頭/足燒存性)
　右為末煉宻丸桐子大每服三十丸月首五更米飲
　連日服取出盡即愈○殺勞蟲通用
苦參酒(二八一/)　治癩風及瘡疹疥癬最多者
　　苦參(五斤/切片)
　右以好酒三斗浸三十日量飲一合日服不絶覺痺
　即瘥
硫黄酒(二八二/)　殺癘風諸蟲
　　明硫黄(研極細/)
　右用酒浸空心飲清汁明日添硫黄研入酒如前飲
　之
七珍湯(二八三/)　浴洗大風
　　青蒿　　艾葉　　忍冬藤　蒼耳子
　　桑條　　槐條　　柳條(三條俱/搥碎用)
　右煎水一桶入炒鹽半斤間日一洗浴蜜室中以簟
　席圍之洗出汗為玅不過十次愈
烏頭湯(二八四/)　治大風瘡癩
　　草烏　　麻黄根　艾葉　　地骨皮
　　朴硝(各一/兩)
　右為粗末用水一桶椒一合䓤三十根同煎湯入醋
　一鍾於宻室中自用手巾圍搭四肢候湯可浴令汗
　透務使面上如珠徐起或臥片時汗乾着衣避風五
　日再浴如此三五次每浴後更服換肌丹等藥
敷癘方(二八五/)
　　雄黄　　硫黄　　白礬　　草烏
　　蛇床子(燒存性/等分)
　右為末用香油或濃蜜水調敷患處
直指洗癘方(二八六/)　浴洗大風瘡
　　苦参　　荆芥　　防風　　白芷
　　羌活　　獨活　　藁本(各一/兩)洛陽花(四两火酒/噴過一宿)
　右作三次煎水洗令出汗
梅花白癩(二八七/)
　用香油二碗入雞蛋黄三枚熬將焦去柤熬油至一
　碗許○外用雄黄一錢○白礬三分○花椒五分○
　上共為細末入油内再熬熟收貯候用○每用猪毛
　湯熱洗瘡垢搽油三五次即愈○愚按此方於蛋焦
　去柤之後入水銀五錢㣲火漸熱之然後再加硃砂
　細末二錢並雄黄白礬等末攪熬勻熟收用必玅
臘梨痜(二八八/)
　用杏仁百枚炒為炭入葱白蜂蜜共搗爛先用花椒
　煎湯洗浄然後用此藥搽之新舊痜瘡皆可用但勿
　見風方好
痜瘡二方(二八九/)
　　大楓子仁　木鱉仁　蛇床子(各半/兩)水銀(三錢研/散於内)
　右先以刀刮去瘡痂花椒湯洗浄外用麻油熬成珠
　調藥傅之八日即愈
　又方　用猪骨髄和輕粉搗爛罨之過夜即愈
頭面黄水肥瘡(二百九十/)　治小兒頭面患瘡濃汁作
　痒痂厚者名曰粘瘡當用此方或止用礬丹二味亦
　可○若作痒出水水到即潰者名曰黄水瘡當用後
　一方
　　松香　　枯礬　　官粉　　飛丹
　右等分為末麻油調傅或加香烟垢更效於香爐葢
　上刮取用之○一方用菉豆松香等分為末麻油調
　傅極效或内服荆防敗毒散等藥○又有用益元散
　加枯礬少半以麻油調敷大妙大妙
諸癬疥頑瘡(二九一/)
　　油核桃　大楓子　樟腦　　水銀
　右四色研勻擦之此治有蟲者大效○一凡無蟲而
　忽爾生瘡腫痛或濕爛者但以栢油搽之即可愈
白虎丹(二九二/)　發則頭面四肢眼目俱腫而惟額上
　指尖两耳不腫及不見赤色者方是其證
　先將馬桶洗淨用沸湯傾入葢少頃傾出盆内浴之
　數次即退○再用車前草九里香馬蹄香枸杞苖即
　雁稜菜同搗爛和麻油遍身自上而下擦之○大忌
　雞魚生冷炙􁳚日色火光燈烟湯氣極須謹慎
　又方　用生香附末冷茶調服一二錢即愈
　又方　擂綠荳水去渣飲一二碗妙
紫白瘕風歌(二九三/)
　　紫瘕白癜一般風　　附子硫黄最有功
　　薑汁調勻茄蒂擦　　若經三度永無踪
　又歌
　　紫癜白癜兩般風　　水銀輕粉最成功
　　搗取生薑自然汁　　只須一擦便無踪
　又方　治紫白癰汗班等風
　　雄黄　　硫黄　　黄丹　　蜜陀僧
　　南星
　右為末先用葱擦患處次用薑蘸藥末擦之擦後漸
　黑次日再擦黑散則愈矣
　又四神散
　　雄黄　　雌黄　　硫黄　　明礬
　各等分先浴令通身㣲汗以薑蘸擦之再以熱湯淋
　洗當日色淡五日除根
汗斑四方(二九四/)
　　大黄(二錢/)枯礬　　椒紅(各五/分)
　右用猪脂沙糖同搗爛俟浴起以細麻布包擦至痛
　而止數日即愈○或止用硫黄少入麻油研如糊浴
　用麻布蘸擦數次即愈
　又方
　　蜜陀僧　硫黄(各三/錢)　輕粉(二錢/)　雄黄(一錢/)
　　人言(五分/)
　右為末薑汁調用茄蒂醮察三日内不沐妙
　又方
　　雌黄　　雄黄(各一/錢)硫黄(五分/)麝(半分/)
　浴後薑醮擦二三日勿洗
　又方
　　硫黄一兩用醋煮半日海螵蛸三個共為末浴後
　　以生薑醮擦患處須避風少時數度即愈
漆瘡方(二九五/)
　用香油調鐵銹塗之○胃氣實者内服黄連解毒湯
　　胃氣弱者以漆毒侵犯中氣致虚多有作嘔不能
　　飲食者宜用六君加砂仁藿香酒炒芍藥之類○
　　又解漆毒法見因陣二三五
手足甲疽(二九六/)
　凡手足間或因修甲傷肉或因損足成瘡潰爛上脚
　用緑礬置鐵板上煆沸色赤如熔金色者為真沸定
　取起研末以鹽湯洗搽
坐板瘡(二九七/)　腫痛多膿者
　　蜜陀僧　生礬　　大黄
　右等分為極細末敷之
神欬膏(二九八/)　治臁瘡脚瘡
　先㸔瘡形大小用綿紙裁成四方塊十二張四角用
　小撚釘住聽用○外以好香油二兩用銅杓以文武
　火熬之先下花椒四十丸粒煎黑取起○次下槐枝
　長一寸者四十九節煎黑又取起○再次下黄占一
　兩輕粉二分枯礬一分溶清却入前紙浸油内令透
　不可令焦取起聽用凡貼瘡時先將槐枝葱椒煎湯
　洗瘡令透拭乾乃以此膏貼上外面再以油單紙葢
　䕶乃用軟帛縳定一日取下掲去一層復用湯藥洗
　浄又貼之盡十二張無有不愈者
隔紙膏(二九九/)　治臁瘡神效
　　黄芪末(五/錢)輕粉　　乳香　　沒藥(各一/錢)
　　銀硃(一錢/)血蝎(五分/)銅緑(二分/)
　右為細末真香油調成膏攤油紙上再用油單紙一
　層以鍼刺孔數十掩膏藥上貼之一日一易其膏
二味隔紙膏(三百/)　治臁瘡濕毒瘡
　　石膏(煆/)　　枯礬(等分/)
　右為末用銅油調成膏作隔紙膏貼之更服荆防敗
　毒散如數劑不愈再服黄芪人參湯
爛腿瘡久不愈方(三百一/)
　用米糖即膠飴也以碗盛於飯鍋内蒸化先用花椒
　荆芥防風等藥煎湯洗瘡淨乃將膠胎薄攤瘡上外
　以軟竹箬葢定用絹縛之數日即愈神效
凍瘡方(三百二/)
　　瀝青末　黄蠟(各一/兩)麻油(一兩/)
　右三味溶化搽患處
湯火六方(三百三/)
　凡初被湯火所傷速用冷竈柴草灰一二升入鹽少
　許以涼水調如稀糊甞味㣲鹹為度用以厚攤傷處
　覺熱則易之連易數次則火毒皆拔於灰中必腫痛
　随散結痂而愈誠神玅方也
　又方　治潰爛腫痛者○用生桐油調人中白敷之
　即愈亦妙方也
　又方　用皂礬研細和以冷水澆傷處其疼立止其
　腫即消
　又方　用大黄芒硝等分為末鷄子清調貼之神效
　又方　用石膏末香油調敷即愈
　又赤石脂散○治湯火傷肉爛赤痛
　　赤石脂　寒水石　大黄(等分/)
　右為末新汲水調塗
湯火至聖膏(三百四/)
　治湯火傷瘡用雞子黄置銀石器内熬油調胡粉敷
　之○錦衣楊永興厨下夜間囘祿凡睡此房已死將
　死者灌以生蘿蔔汁良久悉愈凡遇此患者以此治
　之其應如響
湯火止痛散(三百五/)　止痛生肌
　　大黄末(㣲炒/)當歸末(等分/)
　右用麻油調搽或乾摻亦可
小兒丹毒(三百六/)
　此毒多生頭面四肢色赤或腫遊走不定甚者宜用
　前磁鋒砭法使毒血遇刺皆出更以神功散𫝊之内
　服荆防敗毒散或五福化毒丹若使毒氣入腹則不
　治或愈而復發皆因母食辛辣炙􁳚以致内熱宜於
　母藥中加漏蘆煎○或令自服亦愈
小兒鵝口(三百七/)
　凡小兒口内白屑滿口者為鵝口瘡則不能飲乳用
　髪或軟絹纒指醮井水拭舌上使淨如屑不能脫濃
　煮栗木湯以綿纒筯頭拭洗却用飛過黄丹搽之
加味太乙膏(三百八/)　一切瘡瘍並宜貼之先用隔蒜
　灸更服活命飲以收全功
　　當歸　　生地黄　芍藥　　𤣥參
　　大黄(各二/两)加甘草(四/兩)
　用麻油二斤煎丹收
景岳㑹通膏(三百九/)　凡諸癰毒痞塊風氣骨節疼痛
　無所不治
　　大黄　　木鱉仁　當歸　　川芎
　　芍藥　　生地　　麻黄　　細辛
　　白芷　　防風　　荆芥　　蒼术
　　羌活　　川烏　　甘草　　烏藥
　　南星　　半夏　　香附　　官桂
　　蒼耳　　骨碎補　草烏　　艾葉
　　皂角　　枳殻　　三稜　　蓬术
　　蘿蔔子　水紅花子　巴豆　五棓
　　獨活　　桃仁　　蘇木　　紅花
　　續斷　　連翹　　梔子　　苦參
　　槐花　　皂刺　　乾薑　　萆麻子
　　透骨草(晒/乾)穿山甲　全蝎　　殭蠶
　　蜂房(各一/兩)蛇退(一大/條)蜈蚣(十四/根)蝦蟆(三隻/)
　　血餘(一/團)　獨蒜(四頭/)
　右五十四味用麻油五斤浸三日先煎血餘萆麻木
　别桃仁巴豆蝦蟆獨蒜待半枯然後入餘藥煎黑去
　滓丹收後下細藥十味
　　阿魏(二兩/)乳香(制/)　沒藥(製各/一兩)木香
　　丁香　　雄黄　　硃砂　　血蝎
　　兒茶(各五/錢)麝香(不拘一/二錢)
　右麝香丁香木香三味宜最後下之以上收油法凡
　熬成熟油一斤下飛淨好紅丹八兩若欲㣲嫩則止
　下七兩五錢
神異膏(三百十/)　治癰疽瘡毒及收口甚效此瘡瘍中
　第一方也
　　麻油(二斤/)黄丹(十二/兩)黃芪　　　杏仁
　　𤣥參(各一/兩)蛇蛻(半兩/)男髪(如雞子/一團)蜂房(子多者/佳一兩)
　右先以黄芪杏仁𤣥參入油煎至將黑乃入蛇蛻蜂
　房亂髪再煎至黑去柤徐徐下丹慢火煎收黄丹不
　必拘數但以得中為度凡膏藥用久必至老硬煎時
　預留嫩膏少許如硬量和之
清涼膏(三一一/)　治一切瘡瘍潰後宜用之
　　當歸(二兩/)白芷　　白芨　　木鱉子
　　黄栢　　白蘞　　乳香　　白膠香(各五/錢)
　　黄丹(五兩/淨)麻油(十二/兩)
　右用油煎前六味以槐栁枝順攪油熟丹收然後下
　乳香等二味
阿魏膏(三一二/)　治一切痞塊更服胡連丸
　　羌活　　獨活　　𤣥參　　官桂
　　赤芍藥　穿山甲　生地黄　兩頭尖
　　大黄　　白芷　　天麻　　紅花(各半/兩)
　　木鱉(十枚/去殻)亂髪(一團/)槐栁桃枝(各半/兩)
　右用麻油二斤四兩煎藥黑去柤人髪再煎髪化仍
　去柤入上好真正黄丹煎收軟硬得中入後細藥即
　成膏矣
　　阿魏　　芒硝　　蘇合油　乳香
　　沒藥(各五/錢)麝香(三錢/)
　右凡貼膏藥須先用朴硝随患處鋪半指厚以紙葢
　用熱熨斗熨良久如硝耗再加熨之二時許方貼膏
　藥若是肝積加蘆薈末同熨之
硃砂膏(三一三/)　治一切頑瘡破瘡杖瘡癰疽發背破
　傷者最妙最佳
　　麻油(一斤/)飛母(六兩/)水銀(一兩/)硃砂(佳者一/兩半飛)
　　好黄蠟(四兩/)
　先下油煎數沸下雞子二枚敲開連殻投之熬焦撈
　去子退火俟油定下水銀五錢再加㣲火攪熬飯頃
　即入丹漸收成膏後下黄占再攪候大温下極細好
　硃砂二兩五錢攪勻磁礶收貯
神效當歸膏(三一四/)　治一切發背瘡瘍湯火疼痛等
　證去腐肉生新肉其效如神凡洗拭換膏必須預備
　即貼之新肉畏風故也如用白蠟尤好此藥生肌止
　痛補血續筋故與新肉相宜
　　當歸　　生地黄　黄蠟(各二兩白/蠟當減半)麻油(六兩/)
　右先將當歸地黄各一兩入油煎黑去柤又將二味
　各入一兩煎至㣲焦復去滓乃入蠟溶化候冷攪勻
　即成膏矣用塗患處以紙葢之如有死肉須用利刀
　剪去則生肌尤速
攻堅敗毒膏(三一五/)　亦名乾坤一炁膏　專攻痞塊
　諸瘡毒痔漏
　　當歸　　熟地　　生地　　白芍藥
　　赤芍藥　南星　　半夏　　三稜
　　蓬术　　木鱉　　兩頭尖　穿山甲
　　巴豆仁　肉桂　　五靈脂　桃仁
　　續斷　　𤣥參　　𤣥胡索　萆麻子仁
　　白芷　　羌活　　獨活　　大黄
　　紅花　　川烏　　草烏　　蘇木
　　川芎　　防風　　杏仁(各一/兩)
　右用麻油四十兩浸諸藥三日桑柴火煎成丹收後
　下細藥
　　乳香(製/)　沒藥(製各/一兩)真阿魏(一兩/半)麝香(三錢/)
　右方於細藥中加蘆薈木香各一兩蟬酥三錢即名
　消痞大成膏
消痞膏(三一六/)
　　三稜　　蓬术　　　山甲　木鱉仁
　　杏仁　　水紅花子　蘿蔔子　透骨草(晒乾/)
　　大黄(各一/兩)獨頭蒜(四個/)
　右用香油一斤入前藥十味煎油成以飛丹收之後
　下細藥
　　真阿魏　乳香　　沒藥(各一/兩)麝香(三錢/)
　右先下乳沒阿魏三味後下麝香攪勻待冷傾水中
　浸數日用磁瓶收貯勿使洩氣用時以白布或堅白
　紙攤貼八九日一換或見大便去膿血勿以為異亦
　有不去膿血而自愈者若治瀉痢可貼臍腹忌房事
　生冷○凡貼癥積痞塊先用蕎麥麵和作一圏圍住
　患處四邊其塊上放皮硝二三两葢厚紙以熨斗熨
　令熱氣内達然後去硝用膏藥貼之○右原方用白
　花菜同透骨草另煎膏二兩攪入膏内收用但白花
　菜惟西北方間有之求覔不易故余用獨蒜蘿蔔子
　代之其功亦不减也
琥珀膏(三一七/)　治頸項瘰癧及腋下初結小核漸加
　連珠不消不潰或潰而濃水不絶經久不瘥或成漏
　證
　　琥珀　　白芷　　防風　　當歸
　　木鱉子　木通(各一/兩)丁香　　桂心
　　硃砂　　木香　　松香(各半/兩)麻油(二斤/)
　右先將琥珀等六味為末其餘藥入油煎黑濾去柤
　徐入黄丹再煎軟硬得中入前藥成膏貼之
貼痞琥珀膏(三一八/)　貼癥積痞塊
　　大黄朴硝各一兩為末以大蒜同搗膏貼之
水紅花膏(三一九/)　貼痞塊
　用水紅花或子每一碗以水三碗用桑柴文武火熬
　成膏量痞大小用紙攤貼以無方為度仍將膏用酒
　調服忌暈腥油膩不飲酒者白湯下
火龍膏(三百二十/)　治風寒濕毒所襲筋骨攣痛及濕
　痰流注經絡壅痛不能行歩並治厯節風鶴膝風其
　效如神
　　生薑(八兩/取汁)乳香(為末/)沒藥(為末各/五錢)麝香(一錢/)
　　真牛皮廣膠(二兩/)
　右先將薑汁並膠熔化方下乳香沒藥調勻待少温
　下麝香即成膏矣攤貼患處更服五積散如鶴膝風
　須服大防風湯
趙府膏(三二一/)　専貼疼痛腫毒
　　乾蝦蟇(三個/)全蝎　　殭蠶(各一/兩)蜈蚣(四條/)
　　斑蝥(四十/個)商陸根(一两/六錢)花椒(一錢/)童子髪(六分/)
　　雞内金(二/個)槐枝(三寸長者/四十根)
　細藥
　　兒茶　　乳香　　沒藥　　血竭
　　龍骨　　黄占　　白占(各五/錢)麝香(一錢/)
　右用麻油二斤煎飛丹收
蜜陀膏(三二二/)　此膏治臁濕諸瘡瘋痛等證神效凡
　治疼痛先以葱薑擦患處然後貼之
　先用宻陀僧一二斤打碎將童便煮之覺其濁性去
　而童便氣清乃可止矣用便煮過則貼瘡不痛晾乾
　研細如麺候用
　用桐油不拘㡬斤熬至將黑為度每熟油一斤用陀
　僧六兩收之於將成膏之頃取起離火候稍涼諒膏
　多少入冷水數碗徐攪之恐其泛出俟少定即逼去
　其水再上火熬化復入水數碗攪逼如前或三次更
　妙然後熬淨其水每油一斤再入官粉二两熬收其
　色方黑凡熬此者銅鍋須大方可用
八仙紅玉膏(三二三/)　治諸瘡
　　龍骨　　赤石脂　兒茶　　血竭
　　沒藥　　乳香(各一/錢)輕粉(五分或/一錢)氷片(一分/)
　右用麻油二兩入當歸五錢煎枯去滓入龍石茶竭
　四味再煎一二沸次入乳沒畧煎勻後入黄占五錢
　溶化冷定入輕氷攤貼
碧油膏(三二四/)　止痛排膿炙後宜用之
　　桃枝　　栁枝　　桑枝　　槐枝(各二/两)
　　乳香(另/)研血竭(各五/錢)黄丹(四兩/淨)
　右用麻油十兩煎膏成後下乳香血竭
長肉膏(三二五/)
　　人參　　黄芪　　當歸　　夜合樹皮
　　𤣥參(各一/兩)血餘(三两/)老鼠(一個/)
　細藥
　　血竭　　龍骨　　赤石脂　白臘(各五/錢)
　右用麻油一斤煎飛丹收
保養元氣膏(三二六/)　此膏助元陽補精髄通血脉鎮
　玉池養龜存精百戰百勝待婦人經淨之時去膏而
　泄則可成孕並治腰膝疼痛五勞七傷諸虚百損半
　身不遂膀胱疝氣帶濁淫淋隂痿不舉無不效者此
　邵真人方也
　　麻油一斤四两入甘草二兩先熬六七滚然後下
　　　諸藥
　　生地黄　熟地黄(俱酒/洗)麥門冬　肉蓯蓉(酒洗/)
　　逺志肉　蛇床子(酒浸/)兎絲子(酒/浸)牛膝(酒洗/)
　　鹿茸　　川續斷　　虎骨　　紫稍花
　　木鱉仁　谷精草　　大附子　肉桂(各五/錢)
　右熬成以煮過松香四两飛丹半斤收之次下細藥
　次下龍骨　　倭硫黄　赤石脂
　又次下乳香　沉香　　丁香　　　木香(各一/錢)
　又次下陽起石(三錢/)　　麝香(五分/)　蟬酥
　　鴉片(各一/錢)
　又次下黄占五兩
　右煎成入井中浸三四日每用膏七八錢紅絹攤貼
　臍上或腰眼間每貼五六十日再換
煮松香法(三二七/)　凡用松香收膏藥者必用水多煮
　一二遍去其澁燥之性方可貼瘡不痛○若用貼癥
　痞血塊則當加藥如後法煮過用之方妙
　　大都松香三斤　用皮硝一碗　水紅花四兩
　　大黄　　當歸　　生地(各二/两)　三稜
　　蓬术(各一/两)
　右藥七味用水一桶先熬汁去滓淨用煮松香徐徐
　添入以汁完為度收用之極佳○一收油之法凡煮
　過松香一斤入熬熟藥油五兩即成膏矣
　　以下通用方
四君子湯(三二八/)　方在補陣一
　治瘡瘍脾胃虚弱或因尅代腫痛不散潰歛不能宜
　用此以補脾胃諸證自愈若誤用攻毒則七惡随至
　脾胃虚弱飲食少思或食而難化或欲作嘔或大傷
　不實若脾胃氣虚瘡口出血吐血便血尤宜用之葢
　氣能攝血故也凡氣血俱虗之症宜於此湯但加當
　歸脾胃既旺飲食自進隂血自生若用沉隂之劑脾
　胃復傷諸症蜂起
六君子湯(三二九/)　方在補陣五
　治脾胃虚弱或寒涼尅伐腫痛不消或不潰斂宜服
　此湯以壯營氣則諸證自愈
四物湯(三三十/)　方在補陣八
　治瘡瘍血虚發熱或因失血或因尅伐或因潰後致
　䀯熱内熱煩燥不安皆宜服之葢血生於脾脾虚不
　能生血者宜用四君子加當歸酒炒白术以補脾
八珍湯(三三二/)　方在補陣十九
　治瘡瘍脾胃損傷惡寒發熱煩躁作渇或瘡瘍潰後
　氣血虧損膿水清稀久不能愈
十全大補湯(三三三/)　方在補陣二十
　治瘡瘍氣血虚弱腫痛不愈或潰瘍膿清寒熱自汗
　盗汗食少體倦發熱作渇頭痛眩暈似中風狀者
補中益氣湯(三三四/)　方在補陣三一
　治瘡瘍元氣虧損惡寒發熱或因尅伐肢體倦怠飲
　食少思或不能起發消散生肌收斂或兼飲食勞倦
　頭痛身熱煩躁作渇脉洪大弦虚或㣲細軟弱
歸脾湯(三三五/)　方在補陣三十三
　治瘡瘍憂思傷脾血虚發熱食少體倦或脾不攝血
　以致妄行吐下或健忘怔忡驚悸少寐或心脾作痛
　自汗盗汗或肢體腫痛大便不調或婦人經候不調
　䀯熱内熱或唇瘡流注及不能消散潰斂等症
獨參湯(三三六/)　方在補陣三十六
　治瘡瘍一切失血或膿水出多氣血俱虗惡寒發熱
　作渇煩躁葢血生於氣故血脫者宜補氣陽生隂長
　之理也用人參一兩棗十枚薑十片水煎徐徐服
加味四君子湯(三三一/)
　治痔漏下血面色痿黄凡諸氣虚脾虚不能攝血等
　證
人參養營湯(三三七/)　方在補陣二十一
　治瘡瘍脾胃虧損發熱惡寒血氣俱虚四體倦怠肌
　肉消瘦面色痿黄汲汲短氣食少作渇凡大病後最
　宜用此
五味異功散(三三八/)　方在補陣四
　治脾胃虚弱飲食少思即四君子湯加陳皮
生脉散(三三九/)　方在補陣五七
　治瘡瘍胃氣虧損隂火上衝口乾喘促或肢體倦怠
　肌肉消痩面色痿黄汲汲短氣汗出不止食少作渇
　或濃水出多氣血俱虚煩躁不安睡臥不寧或濕熱
　大行火土合病脾胃虚弱身重氣短或金為火制絶
　寒水生化之源肢體痿軟脚欹眼黑等症
當歸補血湯(三百四十/)　方在補陣四五
　治瘡瘍脾胃虚損或服峻劑致血氣俱虚肌熱大渇
　引飲目赤而紅晝夜不息其脉洪大而虚重按全無
　此病多得於飢飽勞役者若誤服白虎湯必死
黄芪六一湯(三四一/)　方在補陣五十
　治瘡瘍隂陽俱虗盗汗不止
參术膏(三四二/)　方在補陣四十
　治瘡瘍中氣虚弱諸藥不應或因用藥失宜耗傷元
　氣虚症蜂起但用此藥補其中氣諸症自愈
東垣聖愈湯(三四三/)　方在補陣九一
　治脾胃虧損膿水不止或金瘡出血心煩不安眠睡
　不寧五心煩熱飲食少思
(錢/氏)七味白术湯(三四四/)　方在小兒七
　治瘡瘍胃氣虚弱或因尅伐或因吐瀉口乾作渇飲
　食少思
(陳/氏)五味子湯(三四五/)　方在補陣五九
　治瘡瘍腎水枯涸口燥咽乾喘促虚煩作渇
參附湯(三四六/)　方在補陣三十八
　治瘡瘍失血過多或膿瘀大泄或寒涼汗下真陽脫
　䧟上氣喘急自汗盜汗氣短頭暈等證急服此湯以
　救元氣緩則不治
人參理中湯(三四七/)　方在熱陣一
　治瘡瘍脾胃虚寒嘔吐泄瀉飲食少思肚腹作脹或
　痛或胸膈虚痞飲食不入
六味丸(三四八/)　方在補陣百二一
　此壯水之劑夫人之生以腎為主凡病皆由腎虚而
　致此方乃天一生水之劑無有不可用者若腎虚發
　熱作渇小便淋秘痰氣壅盛欬𠻳吐血頭目眩暈小
　便短少眼花耳聾咽喉燥痛口舌瘡裂齒不堅固腰
　腿痿軟五臓齊損肝經不足等症尤多用之水能生
　木故也若腎虚發熱自汗盗汗便血諸血失瘖此水
　泛為痰之聖藥血虚發熱之神劑也
八味丸(三四九/)　方在補陣百二二
　治命門火衰不能生土以致脾胃虚寒而患流注鶴
　膝等症不能消潰收斂或飲食少思或食而不化臍
　腹疼痛夜多漩溺
(陳/氏)加减八味丸(三百五十/)　方在古補百二三
　治腎水不足處火上炎發熱作渇咽喉疼痛口舌生
　瘡寢汗惟悴等證
還少丹(三五一/)　方在補陣一三七
　治足三隂經虚損致患鶴膝風等證又補脾腎進飲
　食之良劑也
大防風湯(三五二/)　方在補陣九九
　治足三隂虧損外邪乗虚内患鶴膝風或附骨疽腫
　痛或腫而不痛不問已潰未潰用三五劑後更全用
　調補之劑
十宣散(三五三/)　方在痘疹十四
　治瘡瘍脉緩澁體倦惡寒或脉浮𦂳細用之以散風
　助陽也
(薛/氏)四神丸(三五四/)　方在熱陣一五二
　治瘡瘍脾腎虚弱大便不實飲食少思或小腹作痛
　或産後泄瀉肚腹作痛不思飲食
五積散(三五五/)　方在散陣三九
　治風寒濕毒容於經絡致筋攣骨痛或腰脚痠疼或
　拘急或身重並皆治之
二陳湯(三五六/)　方在和陣一
　治瘍癰中脘停痰嘔吐惡心或頭目不清飲食少思
　等症
小柴胡湯(三五七/)　方在散陣十九
　治肝膽經風熱瘰癧結核或腫痛色赤或寒熱徃來
　或日晡發熱或潮熱身熱黙黙不欲飲食或怒火口
　苦耳聾欬𠻳皆用此藥
小青龍湯(三五八/)　方在散陣八
　治肝肺受寒欬𠻳喘急宜服此發散表邪
人參敗毒散(三五九/)　方在散陣三六
　治瘡瘍外有表邪焮痛寒熱或拘急頭痛脉𦂳有力
不換金正氣散(三百六十/)　方在和陣二二
　治瘡瘍脾氣虚弱寒邪相摶痰停胸膈致發寒熱服
　此以正脾氣則痰氣自消寒熱不作
加味逍遥散(三六一/)　方在補陣九四
　治瘡瘍肝脾血虚内熱發熱或遍身搔痒寒熱或肢
　體作痛頭目昏重或怔忡頰赤口燥咽乾或發熱盗
　汗食少不寐或口舌生瘡耳内作痛或胸乳腹脹小
　便欠利
防風通聖散(三六二/)　方在攻陣十六
　治時毒熱毒便秘熱燥邪實等症若非大滿大實者
　不可輕用此藥
消風散(三六三/)　方在散陣四七四九
　治風熱癮疹瘙痒及婦人血風瘙痒或頭皮腫痒或
諸風上攻頭目昏眩項背拘急鼻出清水噴嚏聲重耳
　作蟬鳴
犀角散(三六四/)　方在痘疹六三
　治時毒癰瘍熱盛煩躁多渇赤斑等症
黄連解毒湯(三六五/)　方在寒陣一
　治瘡瘍焮痛煩躁飲冷脉洪數或發狂言
普濟消毒飲(三六六/)　方在寒陣十三
　治天行時毒頭面腫痛或咽喉不利若饑饉之後患
　此者最宜用之仍當兼固胃氣
梔子清肝散(三六七/)　方在寒陣六十
　治三焦足少陽風熱耳内作痒生瘡或出水疼痛或
　胸乳間作痛或寒熱往來
柴胡清肝散(三六八/)　方在寒陣九五
　治鬢疽及肝膽三焦風熱怒火之症或項胸作痛或
　瘡毒發熱
加味龍膽瀉肝湯(三六九/)　方在寒陣六四
　治肝經濕熱或囊癰便毒下疳懸癰欣腫作痛或潰
　爛不愈或睾丸懸掛小澁滯或婦人隂瘡痒痛或男
　子隂挺痔漏腫痛或出膿水
清心蓮子飲(三百七十/)　方在寒陣三二
　治膀胱隂虚濕熱玉莖腫痛或莖竅澁滯口苦咽乾
　小便色赤或白濁夜安静而晝發熱
黄芩清肺飲(三七一/)　方在寒陣三八
　治瘡瘍肺經隂虚火燥而小便不通
(東/垣)清胃散(三七二/)　方在寒陣五四
　治膏梁積熱唇口腫痛齒齦潰爛焮痛上連頭面或
　惡寒發熱
竹葉石膏湯(三七三/)　方在寒陣五
　治癰疽胃火盛腫痛作渇
竹葉黄芪湯(三七四/)　方在寒陣七
　治癰疽氣血虚胃火盛而作渇
滋腎丸(三七五/)　方在寒陣一六三
　治瘡瘍腎經隂虚發熱作渇便赤足熱腿軟等證凡
　不渇而小便秘熱在下焦血分也最宜此藥經云無
　隂則陽無以化若脾肺燥熱所移此當清其化源
瀉青丸(三七六/)　方在寒陣百五一
　治肝經實熱瘰癧腫痛寒熱或脇乳作痛大便秘結
大蘆薈丸(三七七/)　方在小兒百十五
　治肝火下疳潰爛或焮腫作痛或治小兒疳膨食積
　口鼻生瘡牙齦蝕爛等瘡並蟲蝕肛門痒痛
五苓散(三七八/)　方在和陣一八二
　治瘡毒下部濕熱小便短少
五淋散(三七九/)　方在寒陣百十七
　治膀胱有熱水道不通或尿如豆汁或如砂石或如
　膏油或熱沸便血
八正散(三百八十/)　方在寒陣百十五
　治下疳便毒小便淋漓脉證俱實者
清肺飲(三八一/)　方在和陣三五一
　治瘡瘍渇而小便不利乃肺經有熱是絶寒水生化
　之源宜用此藥以清化源其水自生而便自利
益元散(三八二/)　方在寒陣百十二
　治瘡瘍小水不利内生煩熱作渇
四順清涼飲(三八三/)　方在攻陣二五
　治瘡瘍煩躁飲冷焮痛脉實大便秘結小便赤澁
玉燭散(三八四/)
　治便癰初起腫痛發熱大小便秘宜用此行散之若
　邪實毒甚者宜桃仁承氣湯
人參平肺散(三八五/)　方在寒陣三七
　治火尅肺金𫝊為疽痿欬𠻳喘嘔痰涎壅盛胸膈痞
　滿咽嗌不利
葶藶大棗瀉肝湯(三八六/)　方在和陣百四十
　治肺證胸膈脹痛上氣喘急或身面浮腫鼻塞聲重
枳殻散(三八七/)　方在寒陣百一
　治煩熱便血
失笑散(三八八/)　方在婦人百四
　治跌撲産後心腹絞痛或不知人事或經行瘀血作
　痛或癰
槐角丸(三八九/)　方在寒陣一七五
　治痔漏腫痛便血脫肛
紫金錠(三百九十/)　方在因陣二百二
　治癰疽諸毒
(良/方)通闗散(三九一/)　方在古因九八
　搐鼻開牙闗
　
　
　景岳全書卷六十四
